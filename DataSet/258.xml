<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2012</year>
      <month>11</month>
      <day>04</day>
    </date>
    <link>http://www.silumina.lk/2012/11/04/_art.asp?fn=af1211043</link>
    <topic>රිචඩ් පතිරණ නැතිදාසුනාමි ආවා වගේ</topic>
    <author>මහින්ද අබේසුන්දර</author>
    <content>”රිචඩ් පතිරණ ගැන තව තවත් ලියන්නැ”යි මාගේ කවි වැනි මිනිස්සු ලිපි කීපය කියැවූ අය දුරකථනයෙන් ඉල්ලීම් කළහ. ඔහු ගැන ලියන්නට බොහෝ දේ ඇත. පාඨක ඉල්ලීම් ඉටු කිරීමට අදත් අපි ඔහු ගැනම ලියමු.මැතිවරණ වේදිකාවට ගොඩවන රිචඩ්ගේ කට හරි සැරය. අපූරුවට ඇඳගත් සරමත් සරමට උඩින් දැමූ අත් දිග හෝ අත් කොට කමිසයත් රිචඩ්ගෙන් පෙන්නුම් කරන්නේ චණ්ඩි ලක්ෂණය. එහෙත් ඔහු හරිම සුන්දරය. හැබැයි කතාව අවසන් කරන ශෛලිය යළි චණ්ඩිකම ප්‍රදර්ශනය කරයි.”සහෝදරවරුනි! මෙදා පාර එක්සත් ජාතික පක්ෂයට දෙන්නේ දොඹෙන් නෙවෙයි - දොඹ තෙලෙන්” දොඹ තෙලෙන් දුන්නාම පරාජය දරුණුද යන්න තේරුම් ගත යුත්තේ ඔහුගේ හඬේ වේගවත් කම අනුවය.1989 දී රිචඩ් පතිරණට පාර්ලිමේන්තු විපක්ෂ කණ්ඩායමේ නායකත්වය එනම් විපක්ෂයේ ප්‍රධාන සංවිධායක කම ලැබුණේ ඔහු පාසලක විදුහල්පති වශයෙන් ලබාගත් සංවිධාන ශක්තිය නිසාය. මේ පුද්ගලයා හොඳින් අධ්‍යයනය කළ සිරිමාවෝ බණ්ඩාරනායක මැතිනිය “මේ වැඩේට ගැළපෙන්නේ රිචඩ් ම තමයි” කීවාය.විරුද්ධ පක්ෂයේ ප්‍රධාන සංවිධායක හැටියට රිචඩ් පතිරණ හරි සැරය. මන්ත්‍රීවරුන්ට පමණක් නොව ඇතැම් වේලාවල බණ්ඩාරනායක මැතිනියට ද බැණ වැදුණේය. සමහර අවස්ථාවල මැතිනියට මුහුණටත්, අනෙක් අය සමඟත් බැන්නේය. මේ සිද්ධිය මෙහි සටහන් කරන්නේ බණ්ඩාරනායක මැතිනියගේ නමටත් බය අයටද රිචඩ් පතිරණ බැණ වැදුණු බව සනාථ කරන්නටය.ඒ කාලයේ මන්ත්‍රී නිවස්නය වූ ශ්‍රාවස්තියට යන හිතවතුන්ට රිචඩ් අත දිග හැර සංග්‍රහ කළේය. සාදයට අවශ්‍ය කටගැස්ම හදන්නේ රිචඩ් පතිරණගේ උපදෙස් අනුවය. එය හදන පිළිවෙළ මෙසේය.උම්බලකඩ තරමක ලොකු කැබැලිවලට කපා ගත යුතුය. ලූනු සුද්ද කර එම කෑලිවලට එකතු කොට වංගෙඩියේ දමා මෝල් ගහෙන් කොටා ගත යුතුය. ගම්මිරිස් ටිකක්ද එකතු කළ යුතුය. පසුව එය පිඟානකට දමා දෙහි යුෂ සමඟ හොඳට කලවම් කර ගත යුතුය. එය රිචඩ් පතිරණගේම වට්ටෝරුවකි.විරුද්ධ පක්ෂයේ සංවිධායක ලෙස කටයුතු කළ රිචඩ් පතිරණ එම තනතුරින් පන්නන්නට කට්ටියක් කුමන්ත්‍රණය කළහ. කථානායකටද පැමිණිලි කළහ. කුමන්ත්‍රණකාරයන් පක්ෂ මූලස්ථානයට කැඳවූ මැතිනිය රිචඩ්ට එරෙහි චෝදනා ගැන විමසීය. “මැඩම් අපට රිචඩ් එක්ක වැඩ කරන්න බැහැ” කුමන්ත්‍රණකරුවෝ කීහ. “මොනවද රිචඩ්ගේ අඩුපාඩු. චෝදනා තියෙනව නම් ඉදිරිපත් කරන්න” මැඩම් ඉල්ලා සිටියාය.”රිචඩ් අපිට බනිනවා” කුමන්ත්‍රණකරුවෝ කීහ.”රිචඩ් කාටද නොබනින්නේ. මටත් බනිනවා..” මැඩම් චෝදනා සියල්ල ප්‍රතික්‍ෂේප කළාය.ආණ්ඩු පක්ෂයේ සිටියදීත් රිචඩ් අප සමඟ මන්ත්‍රීවරුන්ට දොස් නැඟුවේය. “පාර්ලිමේන්තු ඇවිල්ලා ඕඩර් පේපර් එක කියවලා තමන්ගේ නමින් තියෙන ප්‍රශ්නයවත් නැගිටල අහන්නේ නෑ. ඒකත් මතක් කරන්න ඕනැ” රිචඩ් කීවේ ඇත්තකි.උදේ කෝච්චියට ගොඩවී මම එක දවසක් කිතුලම්පිටියේ නිවෙසට ගියේ කුමක් හෝ අවශ්‍යතාවකට රිචඩ් පතිරණ අධ්‍යාපන ඇමැතිතුමා මුණ ගැසීමටය.”ආ කොහොමද මහින්ද ආ එක හොඳයි. අපි යමු එළියට. යන ගමන් කතා කරමු” ඇමැතිතුමා යෝජනා කළවිට ආ කාරණයත් මට අමතක විය. ඇමැතිතුමා සූදානම් වන්නේ ආසනයේ උත්සව රැසකට සහභාගී වීමටය. මමත් ඇමැතිතුමාගේ වාහනයේ පිටුපසට ගොඩවීමි. ඉදිරි අසුනේ පොලිස් රාලහාමි කෙනකු සිටියාදැයි මතක නැත.උදේ 9 ට පටන් ගත් චාරිකාව අවසන් වන විට සවස පහ පසුවී තිබිණි. විවෘත කිරීම් පක්ෂ රැස්වීම් රැසකි. රැස්වීම්වලද කතා කළේය. ඒ කතාවලදී මගේ නමද කීවේය. ඇමැතිතුමා මගේ නම කී විට මට තරමක ආඩම්බරයක් ද ඇති විය. කිතුලම්පිටිය නිවෙසට අවුත් මම බස්රියෙන් කොළඹට ආවෙමි. ඇමැතිතුමා හමුවන්නට ගියේ කුමක් සඳහාදැයි මතක නැත.ආචාර්ය රිචඩ් පතිරණ ජීවන සැමරුම් තේමාව යටතේ සුදත් විකුම් ගල්හේන ලියූ “ගුරු සේවයට පියාණන්ව“ නමැති ග්‍රන්ථයේ රිචඩ් පතිරණ සම්බන්ධ අපූරු ජන කියමන් කිහිපයක් සඳහන් වෙයි. ගල්හේනගේ අනුමැතිය ඇතිව අපි එම කියමන් කීපයක් මෙසේ සටහන් කරමු.* රිචඩ් පතිරණගේ මෝටර් සයිකලය වගේ* රිචඩ් පතිරණගේ කට වගේ* රිචඩ් පතිරණගෙන් රැකියාවක් අහුලා ගත්තා වගේ* අවුරුද්දට රිචඩ් පතිරණගේ ගෙදර ගියා වගේ* රිචඩ් පතිරණ නැතිදා සුනාමි ආවා වගේඅක්මීමන සංවිධායක ධුරය ලැබෙන විට ඔහුට තිබුණේ යතුරු පැදියක් පමණි. 1983 අතුරු මැතිවරණයට ආසනය පුරා ගියේද එම යතුරු පැදියෙනි. ඔහු යන්නේ තනියම නොවේ. පිටුපස ආසනයේ මිතුරෙකි. නැතිනම් ආධාරකරුවෙකි. කොයිබක හෝ සයිකලය නතර කළොත් පිටුපස ආසනයේ සිටින අය සයිකලය තල්ලු කළ යුතුය. සයිකලය එන විට ඒ හඬ හඳුනන මිනිස්සු “පතිරණ මහත්තයා”” එනවා යයි කියති. රිචඩ් පතිරණගේ මෝටර් සයිකලය වගේ යයි කීවේ එම කරුණු අනුවය.රිචඩ් පතිරණ වැඩටත්, කතාවටත් එකසේ දක්ෂය. ඔහු ඍජුවම කතා කළේය. වරදක් කළවිට ඕනෑම කෙනකුට ඔහු බැන වදී. බලවතාත් එකය. හිතවතාත් එකය.”තමුසෙ ආයිත් ආවයි. මේ හතර මායිමේ එන්න එපා කියලනේ තියෙන්නේ. ආවේ මොකටද?” රිචඩ් අසයි.”සර්ගෙන් බැනුම් අහල යන්න.” පුද්ගලයා කියයි. ඒ නිසා එඩිතරව දක්ෂ ලෙස කතා කරන අයකු දුටු විට “රිචඩ්ගේ කට වගෙයි” කියයි.රිචඩ් පතිරණ හුඟ දෙනකුට රස්සා දුන්නේය. එක දවසක් රිචඩ් පතිරණ ඇමැතිතුමාගෙන් රැකියා ලබා ගන්නට තරුණ පිරිසක් ගියහ. ඔවුන් ගියේ කතා කරගෙනය.”අපි ආවේ රස්සාවල් ඉල්ලා ගන්න.” තරුණයෝ කීහ.”මේ ඔක්කොටම” රිචඩ් ප්‍රශ්න කළේය.”ඔව් සර්...” තරුණයෝ කීහ.තරුණ පිරිස දෙස පතිරණ ඇමැතිතුමා තියුණු ලෙස බැලුවේය. පුටුවෙන් නැගී සිටි ඇමැතිතුමා “රස්සාවල් ටික මං මෙතන බිමට හලනවා. ඔක්කොම ටික අහුල ගනිල්ලා” එසේ කියූ රිචඩ්පතිරණ ගෙට ගියේය. තරුණයෝ ද යන්නට ගියහ.රිචඩ් පතිරණගෙන් රස්සාවක් අහුලා ගත්තා වගේ යයි කීවේ ඒ නිසාය.සිංහල අලුත් අවුරුද්දට රිචඩ්ගේ ගෙදරට යන්නේ අවුරුදු කන්නටය. නෑදෑයෝ, හිතවතුන්, නිලධාරිහු, මන්ත්‍රීවරු, මහ ඇමැතිවරු ද ඒ අය අතර වෙති. කෑමට දේ මේසය පුරා ඇත. බොන අයට මීවිත වෙනම තිබේ. පැමිණෙන අය පතිරණට බුලත් දී වඳිති - සුබ පතති. පතිරණ ද මුදල් නෝට්ටුවක් බුලත් කොළයක ඔතා පිරි නමයි. මීවිත පානය කළ අය කිතුලම්පිටිය පාරේ වැනි වැනී යති. සමහරු කකුල් පටලවා ගනිති. මේ නිසා අවුරුද්දට පතිරණගේ ගෙදර ගියා වගේ යයි කතාවක් හැදුණේය. හොඳට කෑම බීම තියෙන දානෙ ගෙදකර, ම¼ගුල් ගෙදරක ගියාම කාබී ඒ කතාව කියති.සුනාමිය නිසා ගාල්ල විනාශ විය. මිනිස්සු මිය ගියහ. සමහරුන්ට උන්හිටි තැන් අහිමි විය. ඒ කාලයේ රිචඩ් පතිරණ සිටියේ රෝගාතුරවය. දේශපාලන වශයෙන් අක්‍රීයවය. සුනාමි විපතේදී රිචඩ් පතිරණ වැනි නායකයකුගේ අඩුව කැපී පෙනිණි.”රිචඩ් පතිරණ මහත්තයා හිටියා නම් අපට මෙහෙම වෙන්නේ නැහැ.” මිනිස්සු කීහ. රිචඩ් පතිරණ නැතිදා සුනාමි ආවා වගේ යයි හැමෝම කීහ.මහින්ද අබේසුන්දරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>04</day>
    </date>
    <link>http://www.silumina.lk/2012/11/04/_art.asp?fn=af1211042</link>
    <topic>ඇමෙරිකාවටත් චණ්ඩි පාට් දැමූ ‘සැන්ඩි’</topic>
    <author>දයා ඩි.ෆොන්සේකා</author>
    <content>ඇමෙරිකානු ලෝක පොලිස් කාරයාට ද අද මහත් විනාශයකට මුහුණදීමට සිදුවී තිබේ. කොයිතරම් හයිකාරකම් කළත් සොබාදහමේ තර්ජනයෙන් බේරීමට කිසිම ජගතකුට නොහැකි බවට මෙය හොඳම සාධකයකි.පසුගිය 29 දා සිට කැරිබියානු මුහුදෙන් ආරම්භ වූ ‘සැන්ඩි’ චණ්ඩ කුණාටුව හයිටි දූපත්, කියුබාව විනාශයකට ලක් කරමින් ඇමෙරිකානු නැඟෙනහිර වෙරළට කඩා වැදුණේ මෙතෙක් ඇමෙරිකාවට නොකළ විනාශයක් සිදු කරමිනි.ප්‍රථම වරට නිව්යෝර්ක් හි ලක්ෂ 81 දෙනකුට විදුලි බලය මුළුමනින්ම ඇණ හිටින තරමට අඩි 14ක් උසට නැඟි ජලකඳ මුළු ඇමෙරිකාවම බියපත් කළේය.කිසිම ජාතියකට බියපත් නොවන ඇමෙරිකාව දෙදරා යැවීමට සමත්වූ ‘සැන්ඩි’ මෙතෙක් එරටට බලපෑ දරුණුම සුළි කුණාටුවයි.පැයට කිලෝමීටර් 129ක වේගයෙන් නිව්යෝර්ක් නගරයට ඇතුළු වූ මහා කුණාටුව නිව්ජර්සි ඇට්ලන්ටා ඇතුළු නැඟෙනහිර වෙරළබඩ නගර කීපයක්ම විනාශ කරමින් උතුරට ඇදී ගියේය.මුහුදු ජලය රට ඇතුළට ගලා ආවේය.නිව්යෝර්ක් නගරයේ ආර්ථික මධ්‍යස්ථාන වෙළෙඳ මධ්‍යස්ථාන, බස් නැවතුම්පොළ පමණක් නොව ගුවන් තොටුපොළ තුනක් ද වසා දැමීමට සිදුවිය. සියලුම දුම්රිය ස්ථාන ද වසා දැමිණ. නිව්යෝර්ක් කොටස් වෙළෙඳපළ ද ප්‍රථම වතාවට දින දෙකක් වසා දැමීමට සිදුවිය.ප්‍රථම වරට නිව්යෝර්ක් නගරයේ උමං දුම්රිය මාර්ග හා උමං මාර්ග පද්ධති ජලයෙන් යටවිය.ලෝකයේ දියුණුම රාජ්‍යයට බලපෑ මේ දරුණු කුණාටුවේ විනාශය ඔවුන් මැන්නේ ඇමෙරිකානු ඩොලර් කෝටි 2000ක් වශයෙනි.මෙයින් ඇත්තටම නිව්යෝර්ක් හා නිව්ජර්සි ප්‍රදේශවල ජනතාවට මුහුණපාන්නට වූයේ පෙර කිසිදිනෙක මුහුණ නොපෑ අත්දැකීමකටය.නිව්ජර්සි නගරාධිපති ක්‍රිස් ක්‍රිස්ටි ගේ දැන්වීම මත බොහෝ ජනතාව ආරක්ෂිත ස්ථාන කරා ගොස් සිටීම අස්වැසිල්ලක් විය.නිව්යෝර්ක් නිව්ජර්සි නගරවල ගුවන් ගමන් 15000ක් අවලංගු කෙරිණ. මේ නිසා ලක්ෂ ගණන් මගීන්ට ගුවන් පර්යන්තවල ලැග සිටීමට සිදුවිය.සියලු දෙනාටම ආහාර ද්‍රව්‍ය අවශ්‍ය තරම් රැස්කර ගන්නා ලෙස රජය මඟින් නිවේදනය කිරීමත් සමඟම සියලුම කඩ සාප්පු සුපිරි වෙළෙඳ සල් හිස්විය. ආහාර ද්‍රව්‍ය රැගත් ජනතාව ආරක්ෂිත ස්ථානවලට ගිය ද ගේ දොර ජලයෙන් යටවීම නිසා අවතැන්වූවන්ට සහන සැලසීම කඩිනම් කෙරිණ. ඇමෙරිකාවේ නැඟෙනහිර වෙරළබඩ ගොඩනැඟිලි, ගෙවල් දොරවල් කැඩී බිඳී සුන් බුන්වී ගියේය. ජපානයට බලපෑ සුනාමි උවදුරින් සිදුවූ විනාශයට සමාන උවදුරක් ඇමෙරිකාවට ද සිදුවූයේ කුණාටුවෙන් ඉහළ නැඟි උදම්රළ නිසාවෙනි.29දා කැරිබියන් දූපත් අසලින් කුණාටුව එන විට කරන ලද අනතුරු ඇඟවීම නිසා ආරක්ෂක ස්ථානවලට යාමට හැකිවූයේ තුන්ලක්ෂයක් දෙනාට පමණි.මේ අතර නිව්යෝර්ක් ප්‍රදේශයේ ‘ඩයිස්ටර් ක්‍රීස්’ න්‍යෂ්ටික බලාගාරයෙන් විකිරණ කාන්දුවීමක් පිළිබඳව ද ආරංචි පැතිර යාමෙන් ජනතාව තවත් අපහසුතාවයට පත්ව ඇත. එය භාවිතයෙන් බැහැර කරන ලද බලාගාරයක් වුවද තවමත් එය සක්‍රීයව පවතී.කියුබාවේ මරණ 11ක් හා හයිටියේ මරණ 40ක් සිදුකොට හමා ආ සුළිසුළඟ ඇමෙරිකාවේ ජීවිත 80ක් බිලිගත්තේය. දුප්පත් හයිටි රාජ්‍යයට ද එය විශාල විනාශයක් විය.ඇමෙරිකානු ඩොලර් මිලියන 15ක විනාශයක් කොට නිව්යෝර්ක් හා නිව්ජර්සි නගර පසුකළ සැන්ඩි කුණාටුව මේ වන විට කැනඩාව බලා වේගයෙන් හමා ගොස් ඇති බවට වාර්තාවේ.සිදුවූ විනාශයෙන් ලබන 6 වැනිදා පවත්වන්නට නියමිත ඇමෙරිකානු ජනාධිපතිවරණයට ද බාධා ඇතිවී ඇතැයි ද වාර්තා වේ.පවත්වන්නට නියමිත තිබූ ජනාධිපති ඔබාමා හා ප්‍රතිවාදී අපේක්ෂක මිට් රොම්නි අතර විවාද දෙකක්ම කල් දමා ඇත.මේ අතර ජනාධිපති ඔබාමා හා නිව්ජර්සි නගරාධිපති ක්‍රිස් ක්‍රිස්ටි එකතුව ඒ ප්‍රදේශය පුරා සංචාරය කරමින් ගත යුතු පියවර සාකච්ඡා කළහ.නගරය යළිත් ගොඩනැඟීමට අවශ්‍ය කටයුතු සම්පාදනය කරමින් ක්‍රිස් ක්‍රිස්ටි හා ඔබාමා සියලුම අංශවලට උපදෙස් දුන්හ.”අපි ඔබ අත්හරින්නේ නැහැ. නැවත අපි රට ගොඩනඟමු” යැයි ඔබාමා ජනතාවගෙන් ඉල්ලා සිටියේය.මේ අතර ජනාධිපති අපේක්ෂක මිට් රොම්නි ද ජනතාව හමුවෙමින් සිදුවූ විනාශය ගැන සොයා බැලීය.කෙසේ වෙතත් මේ වන විට සුළි කුණාටුව කැනඩාව කරා හමා යද්දී ඇමෙරිකානු ජනතාව සිදුවූ සියලු විනාශයන් තුළින් යළිත් ගොඩනැඟීමට පටන්ගනිමින් සිටිති.මේ වන විට නිව්යෝර්ක් ගුවන්තොටුපොළ තුනෙන් දෙකක් ක්‍රියාත්මකව ඇති අතර දුම්රිය මාර්ග ද ඉතා ඉක්මනින් ප්‍රතිසංස්කරණය කිරීමට කටයුතු යොදා ඇත.ඇමෙරිකාවේ ජීවත්වන ශ්‍රීී ලාංකිකයන්ට කිසිදු අනතුරක් සිදුවූ බවට වාර්තාවී නැතත් මහින්ද රාජපක්ෂ ජනාධිපතිතුමන් ඒ සඳහා සොයා බැලීමට එක්සත් ජාතීන්ගේ ශ්‍රී ලංකා නියෝජිත මේජර් ජෙනරාල් ශවේන්ද්‍ර සිල්වා පත්කොට තිබීම ද විශේෂයකි.මේ වන විට ‘සැන්ඩි’ කුණාටුවේ භයානකත්වය ඇමෙරිකාවෙන් පහව ගොස් ඇතත් එය කැනඩාවට කුමන අන්දමේ විනාශයක් සිදුකරයි ද යන්න තවමත් කිව නොහැකිය.දයා ඩි.ෆොන්සේකාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>04</day>
    </date>
    <link>http://www.silumina.lk/2012/11/04/_art.asp?fn=af1211044</link>
    <topic>විනෝද බද්ද</topic>
    <author>නීතිඥ අනුර හෑගොඩ</author>
    <content>බීබීසීය වෙළෙඳ දැන්වීම් සහිත වැඩසටහන් විකාශය නොකරන නිසා මහ මොකක්ද වගේ. එකම දැන්වීමක්වත් නැහැ ආසාවකට බලන්න. ඉතින් ලංකාවට ආවහම හරිම ආසාවෙන් ඉන්නෙ ටෙලිවිෂන්වල පෙන්නන වෙළෙඳ දැන්වීම් වැඩසටහන් බලන්න. ඒත් ඉතින් මේගොල්ලො දැන්වීම් වැඩසටහන් අස්සෙ ටෙලි ඩුාමා කෑලි දානවනෙ. මට නං දැන්වීම් ප්‍රෝග්‍රෑම්ස් අස්සේ දාන ටෙලි ඩ්‍රාමා කොටස් බලල තිත්ත වෙලයි තියෙන්නෙ. හරිම ආසයි දවසක ටෙලි ඩ්‍රාමා කෑලි දාන්නෙ නැති වෙළෙඳ දැන්වීම් විතරක් තියෙන වැඩසටහනක් බලන්න තියෙනව නම්.ලංකාවෙ කොහොමද දන්නෙ නෑ එංගලන්තෙ නං ලයිසන් ගන්නෙ නැතිව ටීවී බලන අය අල්ල ගන්න ක්‍රමවේද තියෙනවා. යන්ත්‍ර සූත්‍ර සවිකරපු වෑන් එකකින් ගේ ළඟට ඇවිල්ලා සිග්නල් චෙක් කරල බලපත්‍ර නැති අය අල්ල ගන්නකල්ම දන්නෙ නෑ. දඩය පවුම් පන්සීයයි. ඒ කියන්නෙ ලංකාවෙ සල්ලිවලින් බැලුවොත් රුපියල් ලක්ෂයකට ටිකක් වැඩියි. කොහොමටත් බීබීසීය දුවන්නෙ වෙළෙඳ දැන්වීම්වලින් නොවන නිසා බලපත්‍ර නොගත්තොත් ඒක කොට උඩ.රජය ජනතාවගෙන් බලපත්‍ර බද්දක් අයකර ගත්තහම ඒකෙන් ජනතාවට නියම ප්‍රයෝජනයක් ලැබෙනවද කියල විමසල බලන එක රජයේ වගකීමක් හැටියටයි මම දකින්නෙ. මම සුමානෙකට විතර කලින් ආපහු ලංකාවට ආවා. හොඳ චිත්‍රපටයක ලක්ෂණ තියෙන සිනමා පෝස්ටරයක් දැකපු නිසා ඒක බලන්න යාළුවෙකුත් එක්ක බොරැල්ල හන්දියේ සිනමාහලකට ගොඩවුණා. මට මතක විදිහට මම එතැනට ගියේ අවුරුදු හතළිහකට විතර පස්සෙ. තවමත් අර සූර්යයා වගේ තියෙන සැරසිල්ලමයි බිත්ති දෙපැත්තෙ ගහල තිබුණෙ. දැන් බැල්කනිය අපේ කාලෙ වගේ නෙමෙයි. පෙට්ටි කරපු ආසන තමයි වැඩිපුර තිබුණෙ.මට කියන්න අමතක වුණා. අර පෝස්ටරේ සිනමා ශාලාවෙදි ළඟට දැක්කහමයි පෙනුණෙ ඒ චිත්‍රපටය “ඉගෙනගත්තු වැඩිහිටියන්ටයි” කියල ගහල තියෙනව. මේ උගත්කම කියන්නේ අධ්‍යාපන සහතිකද, පළපුරුද්දද, උසස් රසඥතාවයක් තිබිය යුතුද කියන එකද කියන එක ප්‍රශ්නයක් වුණු නිසා ටිකට් විකුණන පුද්ගලයගෙන් ඇහුව “අපි වැඩිහිටියො වගේ පෙනුණට උගත් කියල පෙනෙන්නෙ නැති හින්ද ගෙදර ගිහිල්ල විභාග සහතික අරගෙන එන්නද?” කියල. මිනිහ කිව්ව “නෑ ඕනෙ නෑ. කවුරුත් චෙක් කරන්න එන්නෙ නෑ” කියල. මේ චිත්‍රපටය හදපු අයට ආචාර්ය උපාධි දෙකතුනක්වත් ඇති. ඒකයි ඒ විදිහට පෝස්ටරයෙ දාලා තිබුණෙ කියල.කොහොම හරි චිත්‍රපටය පටන්ගන්නකල් ඈනුම් ඇර ඇර රටකජු කකා හිටිය. පෝස්ටරේ හැටියට මේක වැලිකතර, නිධානය, අහස්ගව්ව, දඩයම වගේ මාර ෆිල්ම් එකක් වෙන්න ඇති කියල හිතන් හිටිය. හරියටම වෙලාවට චිත්‍රපටය රිදී තිරයේ දිගහැරුණා. මුලදි දෙබස්වලින් වචනයයි දෙකයි හරියට ඇහුණෙ. අපි තිරේට හුඟක් ඈතින් හිටි නිසාද කියලත් හිතුණා. අලුත්ම චිත්‍රපටයක් නිසා සවුන්ඩ් ට්‍රැක් එක ගෙවිල වෙන්නත් බෑනේ. කොහොමටත් දෙබස්වලින් බාගයක් ඇහුණෙත් නෑ. ඇහෙන්න තරම් දෙබස් ඒකෙ තිබුණෙත් නෑ. දෙබස් ඇහෙන්නෙ නැතුව දාන එක අලුත් චිත්‍රපට ක්‍රමවේදයක් ද කියලත් හිතුව.ඒ විතරක් නෙමෙයි චිත්‍රපටය පෙන්වන අතරතුර තුන් වතාවක් විනාඩියක් දෙකක් විතර රිදී තිරය කළුපාට වෙලා තිබුණා. මට තේරුම් ගන්න බැරිවුණා මේ ප්‍රොජෙක්ටර් ආබාධයක් ද, ෆිල්ම් රෝල කැඩුණ ද එහෙමත් නැත්නම් චිත්‍රපටයෙම කෑල්ලක් ද කියල. මොකද මේ කාලෙ හදන සම්භාව්‍ය කියන ලේබල්වලින් එන චිත්‍රපට අපි වගේ නූගත් බාලයිනට තේරෙන්නෙ නෑනේ. ඒ අපේ කර්මය. දැන් හදන සම්භාව්‍ය, ගැඹුරු, සිනමානුරූපී, අන්තර්ජාතික සිනමා උලෙළ කේන්ද්‍රීය චිත්‍රපට හරි ගැඹුරුයිනෙ. ඒත් බොහොමයක් ඒවා වාර්තාමය චිත්‍රපටවලින් වෙන්වෙන්නෙ නූලෙන්. සමහර ඒවල කතාව මුද්‍රණය කරල ප්‍රේක්ෂකයනට දෙන්නත් වෙලා. එහෙමත් නැත්නම් චිත්‍රපටයෙ කොටස් මෙන්න මෙහෙමයි කියන්න ඒව වෙන්කරල ටයිටල් දාන්න වෙනව.මේ බලපු චිත්‍රපටියෙත් ලේබල් හතරක් තිබුණ. හොඳ වෙලාවට ලේබල් කරල තිබුණෙ. අපි වගේ විදග්ධ රසඥතාවයක් නැති අයට නොතේරුණත් උගත් වැඩිහිටියනට තේරෙන්න ඇතිනෙ. ඒ ලේබල් හතරෙ තිබුණු ඉංගි‍්‍රසි සිංහල වචන එකක්වත් මට හරියට තේරුම් ගියේ නැහැ. මගේ භාෂා දැනීම ඒ තරම්ම දුප්පත්. කොහොම වුණත් මම හිතාගත්තා චිත්‍රපටය අවසන් වුණාම ගැලරියෙ ඉන්න මල්ලි කෙනෙක්ගෙන් ඒ වචනවල තේරුම අහල දැනගන්න. කරුමෙට අපි පහළට එනකොට ඒගොල්ලො ගිහිල්ලා;මට මතක් වුණා අපි සිනමා ප්‍රවේශපත්‍ර මිලට එකතු කරල ගෙවන විනෝද බද්ද. අනේ හැබෑටම කවුරු මේකට විනෝද බද්ද කියල නම් කළාද? මට නං ප්‍රශ්නෙකුත් තියෙනව. විනෝද කියන වචනෙ අදහස සතුටු කියන එකනෙ. අපි විනෝදයට විතරක් නෙමෙයි දුක්වෙන්න, ත්‍රාසය ළඟාකරගන්න ආදී නොයෙක් කාරණා නිසා චිත්‍රපට බලනවනෙ. ශෝකයත්, ත්‍රාසයත්, විනෝදයක් කරගන්නත් පුළුවන්නෙ. ඒත් සිනමා ශාලාවෙන් එළියට එනකොට ඒ එකක්වත් හිතට එන්නෙ නැති චිත්‍රපටවලට රජය විනෝද බද්ද ගන්න එකනම් හරිම අසාධාරණයි. ඒකට බද්දක් ගන්න ඕන නම් වෙන වචනයක් ඉස්සරහට දාලා ගන්න. ඒත් විදග්ධ, සම්භාවනීය, යථාර්ථවාදී, පරිකල්පන, ආත්මප්‍රකාශන, සිනමානුරූපී, සිනමාත්මක, සිනමා භාෂාත්මක, භාව්‍යමය, විදේශ සිනමා උලෙළ ආදී නොයෙක් වචන සහ අදහස් අතරේ අතරමංව සිටින සිනමාවක විනෝදයක් ආශ්වාදයක් ඇත්තේ කොහිද?මාගේ ඒ අමනෝඥ ප්‍රකාශයෙන් මා සිනමාව අවබෝධ කර නොගත්, නොදත්, නොවැඩිහිටි නූගතෙක් බවට පත්වනවා ඇති. ජේම්ස් බොන්ඩ් වැනි ඇක්ෂන් චිත්‍රපටත් පසුගිය අවුරුදු දහ පහළොව තිස්සේ ලන්ඩන් චිත්‍රපට උලෙළේ චිත්‍රපට නැරඹීමත් හැරුණු කොට සිනමාව පිළිබඳව කිවයුතු අධ්‍යයනයක් මා සතු නොවේ.ලංකාවේ ඇඳුම් කර්මාන්තයෙන් වැඩි ප්‍රතිශතයක් නිපදවෙන්නේ ලෝක වෙළෙඳපොළටය. විශේෂයෙන් ම බටහිරට ය. ඇනවුම් කරන සමාගම්වලින් ඉල්ලන මෝස්තර, රෙදි සහ ඔවුන් කැමැති අනෙකුත් අමුද්‍රව්‍ය යොදා ඔවුනට අවශ්‍ය පරිදි නිපදවීම අප සමාගම් කළ යුතු වේ. නිපදවීම ඔවුන්ගේ රසයට නොමැති නම් ප්‍රතික්ෂේප වන්නට ද පුළුවන. නිෂ්පාදනයෙන් කුඩා කොටසක් ලාංකික වෙළෙඳපොළට ද නිකුත් කරනු ලැබේ. ඒ සමහර ඇඳුම් ලංකාවට ගැළපෙන අතර ආසාවෙන් ඇඳීම ද කළ හැකිය. එහෙත් බැටළු ලොම් සහිත ඇඳුම් ශ්‍රී ලංකාවට ගැළපෙන්නේ නැත.කෙසේ වෙතත් ශ්‍රී ලංකාවේ ඇඳුම් කර්මාන්තයත් සම්භාව්‍ය ලේබලයේ ඇති සිනමා කර්මාන්තයත් අතර සමානතා ඇතැයි යමකු පවසනවා නම් ඔහු මා මෙන් මහා මෝඩයෙක් විය යුතුය.නීතිඥ අනුර හෑගොඩකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>04</day>
    </date>
    <link>http://www.silumina.lk/2012/11/04/_art.asp?fn=af1211048</link>
    <topic>අහස විරහ දුකින් හඬන පෙම්වතියක් වගේ</topic>
    <author>සටහන සහ ඡායාරූපයටිරෝනි වෑවලගේ</author>
    <content>වාරිමාර්ග දෙපාර්තමේන්තුවේ ගංවතුර ආරක්ෂණ අංශයේ ඉංජිනේරු එම්. තුරෙයිසිංහම්සතියක් තිස්සේ කොළඹ අහස හැඬූ කඳුළෙන්ය. උපමාවකින් කියන්නේ නම් විරහ දුකින් පෙළෙන පෙම්වතියක වාගේ ය. අනික් අතට කොළඹ අහස ගැන විතරක් එහෙම කියන එක සාධාරණ නැත. හේතුව යාපනය, මඩකලපුව, ත්‍රිකුණාමලය වැනි ප්‍රදේශ සුළි කුණාටු තර්ජනයකට පවා මුහුණ දී සිටි නිසාය. දින දෙක තුනක් එක දිගට වැස්සොත් ඊළඟට එන්නේ ගංවතුරය. කැලණි ගඟ ගැලුවොත් කොළඹ නගරය තර්ජනයට ලක් වන්නේය. ගලන්නේ කළු ගඟ නම් රත්නපුරය මුලිනුත් පසුව කළුතරත් යට වන්නේය.නිල්වලා ගඟ පිටාර දමන්නේ නම් මාතර නගරය ගැන බිය විය යුතුය. එහෙත් මේ කොයි ගඟ ගැලුවත් වාරිමාර්ග දෙපාර්තමේන්තුවේ ගංවතුර පාලන අංශයේ අධ්‍යක්ෂ තුරෙයිසිංහම් නම් කලබල වන්නේය. ඒ ගංවතුර නොගලනු පිණිස කටයුතු කිරීමත්, හදිසි ගංවතුර තර්ජනයක් ඇති වුවහොත් ජනයාගේ ආරක්ෂාව වෙනුවෙන් කටයුතු කිරීමත් ඔහුගේ වගකීම වන බැවිනි. ස්වාභාවික විපත් ඇති වීම වළක්වාලිය නොහැකි ය. එහෙත් ඒවායේ හානිය අවම කර ගැනීමට මිනිසාට හැකියාව ඇත්තේය.ගංවතුර සම්බන්ධයෙන් ද තත්ත්වය මෙසේමය. මහා වර්ෂා පතිත වීම හෝ ඒ හේතුවෙන් ගංගා පිටාර ගැලීම මිනිසාට වළක්වාලිය නොහැක්කේය. එහෙත් ගංවතුර තත්ත්වයන් ඇති වීමට පෙර ඒ වෙනුවෙන් ආරක්ෂක ක්‍රියා මාර්ග ගැනීමට, ගංවතුර උවදුර පාලනය කිරීමට මිනිසාට හැකිය. ශ්‍රී ලංකාව ඇතුළත මේ වගකීමට උර දී සිටින්නේ වාරිමාර්ග දෙපාර්තමේන්තුවේ ගංවතුර පාලන අංශයේ අධ්‍යක්ෂ තුරෙයිසිංහම් ඇතුළු පිරිසයි. යළි එළඹි වර්ෂා සමය සමඟ කාර්යබහුල වුවද ඔහු සිළුමිණ වෙනුවෙන් එම අතීත මතක සමඟ රාජකාරියේ ස්වභාවය ද ගෙන හැර පෑමට කාරුණික වූයේය.“අපේ රාජකාරි අතර මූලික වෙන්නේ කැලණි, කළු, නිල්වලා, ගිං කියන ගංගා හතරේ ගංවතුර සම්බන්ධයෙන් ක්‍රියා කිරීම. අපේ රටේ ‘ආරු’ සියල්ලත් සමඟ ගංගා එකසිය තුනක් තිබෙනවා. ඒත් මහා ජලධාරා ගලා යන ප්‍රධාන ගංගා තිබෙන්නේ කීපයයි. ඒ අතුරින් මම මුලින් කියපු ගංගා හතර විශේෂයි. මොකද ඒවා ගලා යන්නේ තෙත් කලාපය හරහා. ඒ වගේම ප්‍රධාන නගර කිහිපයක්ම මේ ගංගා ආශි‍්‍රතව තිබෙනවා. නිතර වර්ෂාව ලැබෙන නිසා ඉක්මනින්ම මේ ගංගා පිටාර ගලනවා. එතකොට ඒ ආශි‍්‍රතව තිබෙන නගරවලට සිද්ධ වෙන්නේ ගංවතුර තර්ජනයට මුහුණ දෙන්නයි.”තුරෙයිසිංහම් පැහැදිලි කරන්නේය. ඔහු පවසන පරිදි කැලණි ගඟත්, කළු ගඟත්, ඔහු නිතර කාර්යබහුල කරන්නේය. කැලණි ගං මිටියාවතට කොයි මොහොතක හෝ මිලිමීටර් 125 කට වැඩි වර්ෂාපතනයක් ලැබුණේ නම් තුරෙයිසිංහම් කැලණි ගඟේ ගංවතුර අවදානමක් මතු විය හැකි බවට අනතුරු අඟවා සෝදිසියෙන් සිටින්නේය.පැය තුනෙන් තුනට කැලණි ගඟේ ජල මට්ටම විමසන ඔහු තත්ත්වය විශ්ලේෂණය කරන්නේය. අපි හොඳින් අසා දැන පුරුදු කොළඹ නාගලගම්වීදියේ ජල මට්ටම් මාපකය හැරුණු විට තවත් ස්ථාන හයක කැලණි ගඟේ ජල මට්ටම විමසා බැලෙන මාපක සවිකර ඇත්තේය. කිතුල්ගල, දැරණියගල, ග්ලෙන්කෝස්, හංවැල්ල, හොලොම්බුව සහ නෝවුඩ් එම ස්ථාන හයයි. මේ සෑම තැනකින්ම විමසා බැලෙන කැලණි ගඟේ ජල මට්ටම අඛණ්ඩව ඉහළ යන්නේ නම් ගංවතුර තර්ජනයකට මුහුණ දෙන්නට සිදු වන බව තුරෙයිසිංහම් ප්‍රකාශ කරන්නේය. ඒ ප්‍රකාශයත් සමඟඅමාත්‍යාංශ දෙපාර්තමේන්තු රැසක් සම¼ඟ සිවිල් සේවකයන් ද ස්වේච්ඡා සේවකයන් ද රාශියක් ඔහු සමඟ ගංවතුරට එරෙහි සටනට පිවිසෙන්නේය.“මම උපන්නේ 1957 දී. උපන් ගම යාපනය. පාසල් අධ්‍යාපනයෙන් පස්සේ මොරටුව විශ්ව විද්‍යාලයට ඇතුළත් වෙලා ඉංජිනේරු උපාධිය ලබා ගත්තා. ඊට පස්සේ තමයි වාරි මාර්ග දෙපාර්තමේන්තුවේ රැකියාවට ආවේ. දැන් මගේ වෘත්තිය ජීවිතයේ වයස අවුරුදු 32 ක්.”තුරෙයිසිංහම් එලෙස වාරිමාර්ග ඉංජිනේරු වෘත්තියට පිළිපන් අයුරු සිහිපත් කරන්නේය. එසේ ඇරැඹි දුෂ්කර වෘත්තියේ දී ඔහු ලත් අත්දැකීම් ද බොහෝ දුරට අභියෝග හා මුසු වන්නේය. තවමත් කොළඹ අහස අඳුරුය. මේ වන විටත් කැලණි, කළු, නිල්වලා, ගිං ගංගාවල ගංවතුර තර්ජන ඇතැයි නිවේදනය කර ඇත්තේය. යළිදු ව්‍යසන නොවේවායි මුළු හදින්ම ප්‍රාර්ථනා කරන තුරෙයිසිංහම් දේශයට කඳුළු මතක ඉතිරි කළ 1989 වර්ෂයේ මහා ගංවතුර ගැන මතක සිහියට නගන්නේය.“වාරිමාර්ග ඉංජිනේරුවකු විදිහට මම රට පුරා වැඩ කර තියෙනවා. එතනදී ගංවතුර ඇතිවීම හා පාලනය කිරීම මට හොඳින් පුරුදු රාජකාරියක්. ඒත් 1989 දී කැලණි ගඟ පාලනය කර ගන්න බැරි මහා ගංවතුරක් ගෙනාවා. කැලණි මිටියාවතේ ප්‍රදේශ රාශියක්ම ජලයෙන් යට වුණා. විශාල පිරිසක් අවතැන් වුණා. ජීවිත හානි කීපයකුත් වාර්තා වුණා මට මතකයි. ගංවතුර තර්ජනය ඉහළ යනකොට අපට සිදුවුණා විශාල වශයෙන් මැදිහත් වෙන්න. මට මතකයි අපි රෑ දවල් බලන්නේ නැතුව මහ වැස්සේ තෙමෙමින් ජනතාව ආරක්ෂා කරන්න වැඩ කළා. වඩාත් වැඩියෙන් තර්ජනයට ලක්ව තිබුණු තැන්වලට වැලි කොට්ට දැමීම වගේ දේ කළා.අන්තිමටම මෝදර ප්‍රදේශයේ මෝය කට පුළුල් කරලා වැඩි ජල ප්‍රමාණයක් කෙටි කාලයකින් මුහුදට ගලා යන්න ඉඩ සැලසුවා. මහා ගංවතුරක් වුණත් මේ අත්දැකීම මගේ සේවා කාලයේ දී ලබපු එක අත්දැකීමක් විතරයි. ඒත් ආයෙමත් එහෙම මහා ගංවතුර තත්ත්වයන් ඇති නොවෙනවා නම් හොඳයි. අපි ඒ වෙනුවෙන් කොච්චර ආරක්ෂක උපාය මාර්ග අරගෙන තිබුණත් සොබාදහමේ සහය අපට ලැබෙන තරමට තමයි ඒවා සාර්ථක වෙන්නේ.”ඔහු පවසන පරිදි මිනිසා කොතරම් ආරක්ෂක උපාය මාර්ග අනුගමනය කළ ද සොබාදහම වඩාත් කටුක ලෙස සලකන්නේ නම් ඉන් ගැහැට උහුලනු මිස කළ හැකි දෙයක් නැත. යළිදු ගංවතුර තත්ත්වයක් ඇති වේ යැයි බියක් පැන නැගුණ ද තුරෙයිසිංහම් පවසන්නේ තෙත් කලාපයේ ප්‍රධාන ගංගා හතර ආශ්‍රයෙන්ම ගංවතුර වැළැක්වීමේ ක්‍රම අනුගමනය කර ඇති බවයි.“ඇතැම් ගංගා ආශි‍්‍රතව ස්වයංක්‍රීය දොරටුත්, තවත් ගංගා ආශි‍්‍රතව පොම්පාගාරත් ස්ථාපිත කරලා තියෙනවා. කැලණි ගඟ ගත්තොත් වැසි වතුරෙන් යට වෙන පහත් බිම් රාශියක් තියෙනවා. මේ පහත් බිම්වල එකතු වෙන වතුර ගඟට ගලා යන්න මේ දොරටු විවෘත කරනවා. ඒත් ගඟේ ජල මට්ටම ඉහළ යනවානම් පහත් බිම් ගඟේ ජලයෙන් යටවීම වළක්වන්න දොරටු ස්වයංක්‍රීයව වැසී යනවා. කැලණි ගඟ ආශි‍්‍රතව තියෙන ඇතැම් දොරටු ඕලන්ද යුගයේ දී හදපු ඒවා. අඹතලේ, සේදවත්ත, කඩුවෙල වැනි ස්ථාන ඇතුළුව දොරටු හතළිස් හතරක් කැලණි ගඟ ආශි‍්‍රතව ස්ථාපිත කර තිබෙනවා. ගිං ගඟ, නිල්වලා ගඟ ආශි‍්‍රතව පොම්පාගාර ස්ථාපිත කර තිබෙනවා. ගංවතුර තත්ත්වයක් ඇති වුණොත් මේ පොම්පාගාර ක්‍රියාත්මක කරනවා. මේ වෙනුවෙන් වෙනම කාර්ය මණ්ඩල දිවා රාත්‍රී දෙකේම සේවය සපයන්න සූදානමින් ඉන්නවා.”2003 වර්ෂයේ රත්නපුර කඳුළු ගඟක් කළ කළු ගඟ ද යළිත් ගංවතුරක් රැගෙන එන බවට ඉඟි පළ කර තිබේ. ලංකාවේ මෑත කාලීනව ඇති ගංවතුර තත්ත්වයක් හේතුවෙන් ඇතිවූ වැඩිම ජීවිත හානි වාර්තා කිරීමට තරම් 2003 දී කළු ගඟ දරුණු විය. වාරිමාර්ග ඉංජිනේරු තුරෙයිසිංහම් පවසන්නේ කළු ගඟ රත්නපුර නගරය වටා ගමන් කිරීම සහ අනවසර පතල් කැණීම් මෙවැනි ව්‍යසනයන්ට පාවාඩ එළා දෙන බවයි. රත්නපුර යළිත් ගංවතුරකින් හානියට පත් වීම වැළැක්වීම වෙනුවෙන් කළ හැකි දේ සොයා බැලෙන වැඩපිළිවෙළක් මේ වන විට ක්‍රියාත්මක බව ද තුරෙයිසිංහම් පෙන්වා දෙන්නේය. ඒ යටතේ යෝජනා වී ඇති ප්‍රධාන කරුණක් වන්නේ කළු ගඟේ ගමන් මාර්ගය වෙනස් කිරීමයි. රත්නපුර නගරය වට කරමින් ගලන කළු ගඟේ ගමන් මග වෙනස් කර එය නගරය මග හැර ගලන ලෙස සකස් කිරීම කෙරෙහි ඉංජිනේරුවන්ගේ අවධානය යොමු වී තිබේ. එය ප්‍රායෝගිකව සිදු කිරීමට ඇති ඉඩකඩ මේ වන විට විමසා බැලෙමින් පවතින බව තුරෙයිසිංහම් පවසයි.1981 වසරේ දී ගල් ඔය ව්‍යාපෘතියේ සේවයට එක් වෙමින් ඇරැඹි ඔහුගේ වෘත්තිය ජීවිතය සුඛ විහරණය සහිත එකක් නොවූ බව ඔහු පවසන කරුණුවලින් පෙනී යන්නේය. ගල් ඔය වම් ඉවුරු ව්‍යාපෘතිය, අම්පාර මහ ඔය, ගල් ඔඩේ ආරු වාන් ඇළ ව්‍යාපෘතිය, මන්නාරම, ත්‍රිකුණාමලය වැනි ප්‍රදේශ රාශියක ව්‍යාපෘති රාශියකට ඔහු තම සේවය ලබා දී තිබේ. 1990 වසරේ දී ඔහු බෙල්ජියම බලා යන්නේ ස්වකීය පශ්චාත් උපාධිය වෙනුවෙන් අධ්‍යයන කටයුතුවල නිරත වීමටය. 1992 දී යළි මෙරටට පැමිණෙන ඔහු ත්‍රිකුණාමලයේ ප්‍රධාන වාරිමාර්ග ඉංජිනේරුවරයා ලෙස පත්වීම් ලබන්නේය. එතැනින් පසුව මඩකලපුව ප්‍රදේශයේ සේවය කිරීමට ඔහුට සිදුවන්නේ ත්‍රස්තවාදී යුද ගැටුම් මධ්‍යයේය.“මඩකළපුවේ සේවය කරන කොට කනගාටුදායක අත්දැකීමකට මුහුණ දෙන්න සිදු වුණා මට මතකයි. ඒ වෙනකොට ත්‍රස්තවාදීන් යටතේ තිබුණු ප්‍රදේශයකට ආසන්නයේ මුන්දෙනි ආරු කියලා ගඟක් තියෙනවා. මේ ගඟට ඇනිකට් එකක් දාන්න යෝජනා වෙලා තිබුණා. දවසක් මම කාර්ය මණ්ඩලයේ තවත් අය එක්ක ඇනිකට් එක දාන තැනට ගියා. එක පාරටම ත්‍රස්තවාදීන්ගේ මෝටාර් වෙඩි අපි හිටපු ස්ථානයට ඉතාම ආසන්නයට වැටෙන්න ගත්තා. අපේ කණ්ඩායම ජීවිත බේරා ගත්තේ ඉතාම අසීරුවෙන්.”තුරෙයිසිංහම් තවදුරටත් පවසන්නේ ඉංජිනේරුවකු වූ පමණට සැපවත් ජීවිතයක් තමන් ගත නොකරන බවයි. අව්වට වේලෙමින්, වැස්සට තෙමෙමින් ගං ඉවුරු දිගේ යමින් එමින් නිවසින් බැහැරව දිවි ගෙවන ඔවුන්ගෙන් වැඩි දෙනා නිසි වේලාවට ආහාර නොගැනීම හේතුවෙන් සැදෙන ලෙඩ රෝගවලට ගොදුරු වී ඇති බව ද තුරෙයිසිංහම් පෙන්වා දෙන්නේය. එහෙත් ඔහු පවසන්නේ තමා කිසිදා වෘත්තිය අත්හැර යාමට නොසිතු බවයි.“අපේ වැඩි දෙනෙක් පිටරටවල සේවයට ගියා. මට පසුගිය කාලයේ දී ඕස්ට්‍රේලියාවෙන් ආරාධනාවක් ආවා එරට සේවයට එන්න කියලා. බෙල්ජියමේ පශ්චාත් උපාධිය හදාරනකොට ඒ රටේම නවතින්න ආරාධනා ලැබුණා. ඒත් මම ඒ කිසිම ආරාධනාවක් පිළිගත්තේ නැහැ. මොකද මම නිදහස් අධ්‍යාපනය ලබපු කෙනෙක්. පශ්චාත් උපාධිය වෙනකල්ම මම ලැබුවේ නිදහස් අධ්‍යාපනය. මම හිතන්නේ මම ලබපු ඒ අධ්‍යාපනයේ ප්‍රතිලාභ මගේ රටට ලබා දෙන්න ඕනෙ කියලයි.”එවන් ශ්‍රේෂ්ඨ සිතුවිලි සමඟ රටට සේවය කරන තුරෙයිසිංහම් දියණියන් තිදෙනෙකුගේ පියෙකි. ඔහු පෙන්වා දෙන්නේ බිරිය ගෘහණියක් ලෙස නිවෙසේ රැඳෙමින් කරන සේවය නිසා තමාට රාජකාරියට උපරීමයෙන් කැපවීමට අවස්ථාව ලැබුණු බවයි. කාර්ය මණ්ඩලයෙන් තමා වෙත ලැබෙන සහාය ද තුරෙයිසිංහම් අගය කර සලකන්නේ වාරිමාර්ග දෙපාර්තමේන්තුවේ ගංවතුර ආරක්ෂණ අංශයේ අධ්‍යක්ෂවරයා වශයෙනි. එහිදී සහය අධ්‍යක්ෂ ඥානසිරි පාලිත ගුණවර්ධන මෙන්ම ප්‍රධාන ඉංජිනේරු එස්. පී. සී. සුගේශ්වර ඇතුළු පිරිස ඇප කැප වී සේවයට කැප වෙමින් තමාට සහාය දක්වන බව තුරෙයිසිංහම් පවසන්නේය.කොළඹ අහස තවමත් අඳුරුය. ගංවතුර තත්ත්වයක් ඇතිවේ දැයි තවමත් අවිනිශ්චිතය. නොකඩවා ඇද වැටෙන වර්ෂාව අනතුරු අඟවන්නේය. එහෙත් තුරෙයිසිංහම් පවසන්නේ ගංවතුර තත්ත්වයක් ඇති වුවහොත් ඊට පිළියම් යෙදීමට තමන් කටයුතු කරන බවයි. කොළඹ නගරය ගංවතුරෙන් යටවන්නේ කැලණි ගඟේ ඉහළ ප්‍රදේශවල ඇතිවන ගංවතුර තත්ත්වයන් හේතුවෙනි.එම ප්‍රදේශවල ගංවතුර පාලනය කළහොත් කැලණි ගඟෙන් කොළඹ නගරයට අවදානමක් නොමැති බව ඔහුගේ අදහසයි. එහෙත් මිනිස් ක්‍රියාකාරකම් හේතුවෙන් කොළඹ නගරය ජලයෙන් පිරී යාම පාලනය කිරීම පහසු කටයුත්තක් නොවන බව ඔහු පෙන්වා දෙයි. කොළඹ නගරයේ දැනට ගොඩකර ඇති ඇළ මාර්ග යළි සැකසීම, කැළෑ වැවී ඇති ස්ථාන, කුණු දමා ඇති ස්ථාන පිළිසකර කර, දිය පහරවල සිදු කර ඇති ඉදි කිරීම් ඉවත් කර යළි නිසි ජලය ගලා යන කාණු පද්ධතියක් ඇති කිරීම හැර අන් පිළියම් නැති බව ඔහු පෙන්වා දෙයි. නාගරික සංවර්ධන වැඩ පිළිවෙළ යටතේ දැනට කොළඹ නගරය ආශි‍්‍රතව යම් යම් සාර්ථක ව්‍යාපෘති ක්‍රියාත්මක වන බව ද ඔහු පවසයි. ගංවතුර පාලනයේ දී තුරෙයිසිංහම්ලා සිදු කරන ප්‍රධාන ක්‍රියාමාර්ග දෙකකි. ඉන් එකක් වන්නේ ජලය මිනිසුන්ගෙන් ඉවතට ගෙන යාමයි. ඒ වෙනුවෙන් වේලි බැඳීම, ජලාශ තැනීම, බැමි බැඳීම මෙන්ම සොරොව්, දොරටු, ඇනිකට් ආදිය දැමීම කරයි. දෙවැන්න වන්නේ මිනිසුන් ජලයෙන් ඉවතට ගෙන යාමයි. මේ දෙවැනි ක්‍රියාමාර්ග අනුගමනය කිරීමට තුරෙයිසිංහම්ලා පෙලඹෙන්නේ ගංවතුර පාලනය කර ගත නොහැකි මට්ටමට පැමිණි විටය. එමෙන්ම ඔහු වැඩි දුරටත් පවසන්නේ තෙත් කලාපයට ජලය ප්‍රශ්නයක් වන විට වියළි කලාපයේ ඇතැම් ප්‍රදේශ ජලය හිඟකමින් පීඩා විඳින බවයි. එබැවින් ගං වතුර තත්ත්වයන් ඇති කරන ජලය උමං මාර්ග මඟින් ජලය හිඟ ප්‍රදේශ කරා ගෙන යාමේ වැඩපිළිවෙළක් කෙරෙහි ද අවධානය යොමු වී ඇති බව වාරිමාර්ග ඉංජිනේරු තුරෙයිසිංහම් වැඩිදුරටත් පවසයි. ඒ යටතේ නිල්වලා ගඟේ ජලය හම්බන්තොට වැනි වියළි ප්‍රදේශ කරා ගෙන යන ව්‍යාපෘතියක් අනාගතයේ දී ක්‍රියාත්මක වනු ඇත.කොළඹ අහස තවමත් අඳුරුය. ඇද වැටෙන වර්ෂාව තුරෙයිසිංහම් සමඟ රටපුරා පැතිරී සිටින ඔහුගේ කාර්ය මණ්ඩලය කාර්යබහුල කරයි. ගංවතුරට අපි සූදානම්. ඔහු විශ්වාසයෙන් යුතුව එසේ පවසයි. එහෙත් සාමාන්‍ය ජන ජීවිතය අර්බුදයට ලක් නොකරමින් ඇද වැටෙන ජල කඳ නිසොල්මනේ මුහුදට ගලා යේවා යන්න අපගේ පැතුමයි. එසේම ගං වතුරෙන් ජනතාව ආරක්ෂා කිරීමේ වැඩපිළිවෙළ කොතෙක් තිබුණ ද තුරෙයිසිංහම් ඇතුළු කාර්ය මණ්ඩලයේ පැතුම ද එයම වනු ඇති බවට සැක නැත.සටහන සහ ඡායාරූපයටිරෝනි වෑවලගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>04</day>
    </date>
    <link>http://www.silumina.lk/2012/11/04/_art.asp?fn=af1211049</link>
    <topic>සැන්ඩිගේ තරම</topic>
    <author/>
    <content>”අප්පේ මෙහෙම කරදරකාර බොක්කක්”වැඩිහිටියකු ඉස්සර කීවා මට මතකය. ඒ බෙංගාල බොක්ක ගැනය. අපට හැමදාම අසාමාන්‍ය වැසි සුළං කුණාටු ගෙනදෙන්නේ එහි ඇතිවන අඩු පීඩන, වැඩි පීඩන තත්ත්වයන් මතය.අඩු පීඩනය ඇතිවූ විට එතැන සොයාගෙන සුළං වැහි වලා කුණාටු රොක් වෙයි. වැඩි පිඩනය ඇතිවූ විට ඒවා බෙංගාල බොක්කෙන් වටේට විහිදෙයි. ළඟම ඉන්න අපිට ඉන්දියාවට හා බංගලාදේශයට ආදියට බොක්කේ ඇතිවන මෙවැනි ලෙඩ මොහොතින් බඩේ අමාරු, අජීර්ණ වී දෙහි ඇඹුල් ටිකකින් සුවවන සුළු තත්ත්වයන් මෙන් ම දවස් සති ගණන් ලෙඩ ඇඳට වැටෙන මහා පරිමාණ තත්ත්වයන් දක්වා වෙනස් වේ.පසුගියදා බෙංගාල බොක්කේ ඇතිවූ වැඩි පිඩන තත්ත්වය දිවයින පුරා පැවැති නියඟය හමාර කළේය. එතැනින් එහාට ගිය මෙම තත්ත්වය සුළි කුණාටුවක් බවට පරිවර්තනය වී අපිටත් ටික ටික අලාභ ඇතිකරමින් තමිල්නාඩුව දෙසට ගියේ මොනවා හෝ ප්‍රශ්නයක් නිසා විය හැකිය. අලුත්ම චණ්ඩියකු වූ මුන්දැට දකුණු ආසියාවේ කාලගුණ විද්‍යා ඒකකය ‘නීලම්’ කියා නම තිබ්බේ පකිස්ථානය සාදා දුන් වේලපත්කඩයට අනුවය.’සැන්ඩි’ ඊට වෙනස්ය. නම ලස්සන වුණාට වැඩ ලස්සන නැත. ඇගේ වැඩ ගැන මුලින්ම සඳහන් වන්නේ 1938 ඩෙන්මාර්ක් දිවයිනේදීය. ඊට පසු වීසා නැතිවම සැන්ඩි කැනඩාව, කැරිබියන් දූපත්, බහාමාස්, ඩොමිනියන් රිපබ්ලික්, ජැමෙයිකා, හයිටි වැනි රාජ්‍යයන්වල රවුම් ගසා රුපියල් කෝටි දෙලක්ෂ හැත්තෑදහසකට වැඩි අලාභ සිදුකර ඇත.සැන්ඩිගේම සහෝදරිය වූ කැත්‍රිනා 2005 දී ඇමෙරිකාවට ගොස් දහස් ගණනකගේ ජීවිත බිලිගෙන රුපියල් කෝටි 145800කට වැඩි අලාභයක් කර කොහේදෝ ගියේය.මෙවර සැන්ඩි ඇමෙරිකාවට මේ වන විටත් මුදලින් රුපියල් කෝටි 270000කට වැඩි අලාභයක් කරමින් ඇමෙරිකානු ආර්ථිකයේ හදවත බඳු නිව්යෝර්ක් නගරය අක්‍රිය කර ඇත. සැන්ඩි ඒ පැත්තට ආ ඔක්තෝබර් 30 වැනි දින නිව්යෝර්ක් නගරයේ අසූඑක් ලක්ෂයක ජනතාව සම්පූර්ණයෙන්ම අඳුරේ සිටි අතර ගුවන් ගමන් වාර 15000ක් නවතා දැමිමට සිදුවිය. ඇය ගෙනා රළ පහරේ උස අඩි 60කට වැඩිය.නීලම්ලාට, සැන්ඩිලාට හා කත්‍රිනාලාට ලොකු පොඩි, දුප්පත් පොහොසත් ඛ්යා වෙනසක් නැත. කාටත් එකසේය.පොඩ්ඩන්ගේ හැම අයිතිවාසිකමක්ම ලොක්කන්ට වඩා වෙනස් යයි සිතන්නට පුරුදුවී ඇති ලොවකට සැන්ඩිලා ලබා දෙන්නේ සොබාව දහමේ සමානාත්මතා පණිවුඩයදැයි මට විටෙක සිතේ.එපමණක් නොව අපේ දස්කම් විස්කම් සොයා ගැනීම් තාක්ෂණ පර්යේෂණ සියල්ලට ස්වභාව දහම අභියෝග කරන දිනයක්, තැනක් තිබේ. බුදුදහම, ඉස්ලාම් දහම, කතෝලික දහම, හින්දු දහම මේ ආදී සියලු ආගම් දර්ශනයන්වල ද මේ ගැනම පුන පුනා කියයි. සෑම මොහොතකම සියල්ලේම තීන්දු කරුවා මිනිසා යැයි සිතා කටයුතු කරන අයට නීලම් ලා සැන්ඩි ලා සිහිපත් කරන කරුණු පිළිබඳ වටයක් හැරී බැලිය යුතුය.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>04</day>
    </date>
    <link>http://www.silumina.lk/2012/11/04/_art.asp?fn=af12110412</link>
    <topic>ශ්‍රීලංකාවෙන්ම 1 ගම්පහ බණ්ඩාරනායකය</topic>
    <author>ඉඳුනිල් වීරරත්න</author>
    <content>යළිත් වරක් හර්මන් ලොස් ශූරතාව දිනයිඋදාහිරු මාළිගා තැන්න කන්ද මුදුනින් එබී සියනෑව පහන් කිරීම ආරම්භ කරද්දී ඔවුහු තම පුහුණුවීම් ආරම්භ කරති. ඉන්පසු විදුහල් බිම සිසාරා නැගෙන්නේ හේවිසි, බටනළා රැසකින් මතුවන මිහිරි සංගීත නාදයයි. සෑම ශාලාවකම අස්සක් මුල්ලක් නෑර නින්නාද වන්නේ අණ දීමේ ගැඹුරු හඬයි. ශිෂ්‍යයන් ගුරුවර ගුරුවරියන් සෙමින් විදුහල කරා ඇදී අවුත් විදුහල ආරම්භ වන්නේත් මේ හඬ විදුහල බිමේ රාව ප්‍රතිරාව නංවද්දීය. සෑම සිසු දරුවකුම සෑම ගුරුවර ගුරුවරියකම මේ හඬට අතිශයින් පි‍්‍රයකරන අතර එය ඔවුනගේ ජීවිතය බවට පත්වී තිබේ.ඒ ගම්පහ බණ්ඩාරනායක විදුහලේ කැඩේට් සංස්කෘතියක් ඇති බැවිනි.ලුතිනන් එම්. එල්. ජී. පිංතු සහ සැරයන් චමින්ද විදානගේ 1994 දී හර්මන් ලොස් කුසලානය දිනාගත් මොහොත.මේ නිසාම ශ්‍රී ලාංකේය ශිෂ්‍යභට ඉතිහාසයේ සුවිශේෂී වාර්තා රැසක්ම පිහිටුවමින් ගම්පහ බණ්ඩාරනායක විද්‍යාලය ඉතිහාසයේ රන් අකුරින් සිය නාමය සටහන් කර ඇති අතර, මේ වර්ෂයේ දී ද ජාතික ශිෂ්‍ය භට බලකායේ(National Cadet Corp - NCC) සියලුම බලඇණි පරදවා ජනාධිපති ශිෂ්‍යභට ඛණ්ඩය (President Platoon) ලෙස සම්මාන ලබමින් ‘හර්මන් ලොස්’ කුසලානය දිනා ගනිමින් යළිත් වරක් තම විශිෂ්ටත්වය රටටම පෙන්වා දීමට සමත් වී තිබේ.2012. 10. 14 සිට 2012. 10. 26 දක්වා රන්ටැඹේ ශිෂ්‍යභට පුහුණු මධ්‍යස්ථානයේ පැවැති ඇගයීම් කඳවුරේ දී ලබාගත් මේ ජයග්‍රහණය සමඟ ජාතික ශිෂ්‍යභට බලකායේ ගුවන් ශිෂ්‍යභට කඳවුරේ දී ගම්පහ බණ්ඩාරනායක විදුහල ගුවන් ශිෂ්‍යභට බලඇණිය සමස්ත ලංකා ශූරතාව දිනාගත් අතර, ජාතික ශිෂ්‍යභට බලකායේ පෙරදිග තූර්ය වාදක බලඇණි ඇගයීම් කඳවුරේ දී, බණ්ඩාරනායක විදුහල පෙරදිග තූර්ය වාදක බලඇණිය සමස්ත ලංකා අනු ශූරතාව ද දිනා ගත්තේය.1918 සැප්තැම්බර් 18 වැනි දින ගම්පහ බණ්ඩාරනායක විද්‍යාලය ආරම්භ වීමෙන් පසුව 1927 වර්ෂයේ විද්‍යාලයේ ජ්‍යෙෂ්ඨ ශිෂ්‍යභට ඛණ්ඩය ආරම්භ කර ඇත. එතැන් පටන් මේ දක්වා විද්‍යාලයීය ශිෂ්‍යභට ඛණ්ඩය ශ්‍රී ලාංකේය ධරණී තලයේ සියලු අභියෝග ජයගනිමින් විජයග්‍රාහී සටහන් තබමින් ;පරමුණටම ගමන්කර තිබේ.1989 වර්ෂයේ ජාතික ශිෂ්‍යභට බලකායේ 7 වැනි බලඇණිය පිහිටුවීමට පෙර 3 වැනි බලඇණියේ ශිෂ්‍යභට ඛණ්ඩයක් ලෙස පැවැති අතර, එම කාල වකවානුවේ ද ජයග්‍රහණ පිට ජයග්‍රහණ ලබා ගනිමින් දියතලාව පුහුණු කඳවුරේ දිදුලන නාමයක් තබා ඇත. 1989 ජනවාරි 01 දින 07 වැනි බලඇණිය ගම්පහ බණ්ඩාරනායක විද්‍යාලය මුල්කර ගනිමින් පිහිටුවීය.අපරදිග තූර්යවාදක ඛණ්ඩයපෙරදිග තූර්යවාදක ඛණ්ඩයඑසේ පිහිටුවූ දා සිට මේ දක්වා සෑම වසරකම සහභාගි වන එකම පාසල බණ්ඩාරනායක විදුහල වන අතර, ගෙවී ගිය වසර 23 පුරාවට 18 වතාවක්ම ශූරතාව දිනා ගැනීමට සමත්වීම හේතුවෙන්, ගම්පහ බණ්ඩාරනායක විදුහල ‘කේසර සිංහයෝ’ යන අන්වර්ථ නාමයෙන් හඳුන්වයි.1994 වසරේ දී මුල් වරට ලකුණු 1132.6 ක් ලබා ගනිමින් ‘හර්මන් ලොස්’ කුසලානය දිනා ගත් බණ්ඩාරනායක විදුහල් ශිෂ්‍යභට ඛණ්ඩය යළිත් 1996 දී දෙවැනි ස්ථානයත්, 2003 දී දෙවැනි ස්ථානයත්, 2011 දී අනු ශූරතාවත් ලබාගත් අතර, මෙවර ශූරතාව ලබා ගත්තේය.මෙවර දක්ෂතම සැරයන්වරයා බවට අකිල මධුරංග බී. ඩබ්ලිව්. තේරුණු අතර, දක්ෂතම ඝණ සරඹ අණ දෙන්නා ලෙස ලුතිනන් වී. එම්. ආර්. දිනේෂ් තිලකරත්න තේරී සිටී.මීට පෙර හොඳම අණ දෙන්නා ලෙස සම්මාන පිට සම්මාන ලබා ඇත්තේ එම්. එල්. ජී. පින්තු මහතා වන අතර, 1991, 92, 93, 94, 95 යන වර්ෂවල අඛණ්ඩව ජාතික ශිෂ්‍යභට බලකායේ හොඳම අණ දෙන්නා ලෙස කිරුළු පැලඳි ඔහු යළිත් 1997 හා 1999 වසරවලදී ද එම දස්කමම දැක්වීම අදටත් කිසිවකුටත් බිඳිය නොහැකි වාර්තාවක් වී ඇත.මේ සමඟ මෙම වසරේ ආරම්භ කළ ශිෂ්‍යභට ගුවන් හමුදා ඛණ්ඩය, දියතලාව යුද හමුදා කඳවුරේ ආධුනික කණ්ඩායමක් ලෙස සහභාගි වී සැරයන් හෂේන් ෂමිදු පෙරේරාගේ මෙහෙයවීමෙන් ලකුණු 1500 න් 1310 ක් ලබා ගනිමින් ශූරතාව දිනා ගැනීමත් විශේෂ ජයග්‍රහණයකි.ලංකාවම බලඇණි 22 කට බෙදා ඇති අතර, ගම්පහ අයත් වන්නේ 7 වැනි බලඇණියටයි. මෙහිදී අවසන් තරගයට කණ්ඩායම් 40 ක් තෝරා ගන්නා අතර, ඔවුහු ඝණ සරඹ ශූරතාව, ආත්ම විශ්වාස වර්ධන පාඨමාලාව, ශාරීරික යෝග්‍යතා පරීක්ෂණය, අධ්‍යක්ෂක පරීක්ෂණය, භට නිවාස පරීක්ෂණය, වෙඩි තැබීමේ පරීක්ෂණය, දක්ෂතම අණ දෙන්නා, සහ විවිධ ප්‍රසංග තරගාවලිය යන කුසලාන සඳහා තරග කරති. මෙහිදී කණ්ඩායමේ සගයන් 25 දෙනාගෙන් එක් අයකු හෝ අසමත් වුවහොත් සමස්ත කණ්ඩායමේම ලකුණු ඉවත් කරයි. පළමු වතාවට සහභාගි වූ බණ්ඩාරනායක විදුහල් ශිෂ්‍යභට ගුවන් හමුදා ඛණ්ඩය ඝණ සරඹ අනු ශූරතාව, භට නිවාස අනු ශූරතාව, ආත්ම විශ්වාස අනු ශූරතාව සහ අධ්‍යක්ෂක පරීක්ෂණ තෙවන ස්ථානය සමඟ සමස්තයක් ලෙස ඉහළම ලකුණු ලබා ගනිමින් මෙම කුසලානය දිනා ගැනීම ද වාර්තාවකි.1963 වර්ෂයේ ඩබ්ලිව්. ඩී. තිරිමාන්න ගුරුතුමාගේ ප්‍රධානත්වයෙන් ආරම්භ කළ ගම්පහ බණ්ඩාරනායක විදුහලේ පෙරදිග තූර්ය වාදක කණ්ඩායම 1978 වර්ෂයේ දී ශිෂ්‍යභට තූර්ය වාදක ඛණ්ඩයක් බවට පත්විය.සියනෑ පුරවරයට අභිමානයක් ගෙන එමින් සැරයන් මේජර් යූ. ජි. උඳුගොඩගේ මෙහෙයවීමෙන් 1987 වර්ෂයේ දී ශ්‍රී ලංකාවේ විශිෂ්ටතම තූර්ය වාදක ඛණ්ඩය ලෙස කිරුළ පලඳා සමස්ත ලංකා ශූරතා කුසලානය දිනා ගැනීම මෙම ඛණ්ඩයේ විදුහල ලැබු මුල්ම ජයග්‍රහණයයි.ඉන්පසු බණ්ඩාරනායක සිංහ පෝතකයන්ගේ අභිමානවත් යුගය ලෙස ඉතිහාසයේ සටහන් වන්නේ 1992, 93, 94 වර්ෂවල දී පිළිවෙළින් සැරයන් වික්‍රමාරච්චි, සැරයන් විජේරත්න හා සැරයන් හපුආරච්චිගේ නායකත්වයෙන් බණ්ඩාරනායක පෙරදිග තූර්ය වාදක ශිෂ්‍යභට ඛණ්ඩය දිවයිනේ විශිෂ්ටතම තූර්ය වාදක ඛණ්ඩය ලෙස තෙවරක් පිට පිටම සමස්ත ලංකා ශූරතාව දිනා වාර්තා පොතට එක් වීමයි.ඉන්පසු 1995 දී අනුශූරයන් බවට පත්වන නමුත් 1996 වර්ෂයේ සැරයන් ලියනාරච්චිගේ නායකත්වයෙන් ශූරයා බවට යළිත් අභිෂේක ලබන්නට බණ්ඩාරනායක පෙරදිග තූර්ය වාදක ඛණ්ඩයට හැකි විය.ජාතික ශිෂ්‍යභට බලකායේ අධ්‍යක්ෂ මේජර් ජනරාල් ජී. ඩබ්ලිව්. ජයසුන්දර මහතා අතින් 2012 හර්මන් ලොස් කුසලානය සැරයන් අකිල මධුරංග සහ ලුතිනන් දිනේෂ් තිලකරත්න ලබාගත් අවස්ථාව.යළිත් 2000, 2003 හා 2005 වර්ෂවලදී සැරයන් මනෝජිත්, සැරයන් හතුරුසිංහ සහ සැරයන් මාලක කොඩිතුවක්කු යන අයගේ මෙහෙයවීමෙන් ඛණ්ඩයට අනු ශූරතා හිමි විය.පසුගියදා පැවැති ජාතික ශිෂ්‍යභට බලකායේ පෙරදිග තූර්ය වාදක බලකායේ ඇගයීම් කඳවුරේ දී සැරයන් ළහිරු මාධව සිරිවර්ධනගේ නායකත්වයෙන් ඝණ සරඹ ශූරතාව සහ අධ්‍යක්ෂ පරීක්ෂණ ශූරතාව යන අංශ දෙකෙන් කුසලාන දිනා ගනිමින් 2012 සමස්ත ලංකා අනු ශූරයින් ලෙස ජයගන්නට හැකි වුණා.ගම්පහ බණ්ඩාරනායක මහා විද්‍යාලයේ බටහිර තූර්ය වාදක ඛණ්ඩය 1990 වසරේදී සැරයන් ලසන්ත කපුරු බණ්ඩාරගේ නායකත්වයෙන් ආරම්භ වී ඇති අතර, 2001 වසරේ දී ශිෂ්‍යභට අනු ඛණ්ඩයක් බවට පත්විය.2002 වර්ෂයේ දී මුලින්ම කඳවුරු ගතවෙමින් දිවයිනේ සියලුම පාසල් අතරින් 10 වැනි ස්ථානයට පත්විය.2003 වර්ෂයේ දී දෙවැනි වරට කඳවුරු ගත වී සැරයන් මංජුල ගයාන් ගුණතිලකගේ නායකත්වයෙන් දිවයිනේ සියලුම පාසල් අබිබවමින් සමස්ත ශූරතාව සමඟ මේජර් ටී. අයි. වීරතුංග කුසලානය දිනා ගත්තේය. ඉන්පසු සැරයන් කීර්ති ශ්‍රී ගුණවර්ධනගේ නායකත්වයෙන් 2004 වර්ෂයේ දී දිවයිනේ ප්‍රථම ස්ථානය දිනාගත් අතර, යළිත් 2005 වර්ෂයේ දී සැරයන් නාමල් මධුසංඛ ගේ නායකත්වයෙන් පිට පිට තෙවැනි වරටත් සමස්ත ශූරතාව දිනාගත්තේ මේජර් ටී. අයි. වීරතුංග කුසලානය විද්‍යාලය සතු කර ගනිමින්.2006 වර්ෂයේ දී දිවයිනේ තුන්වැනි ස්ථානයත්, 2007 වර්ෂයේ දී අනු ශූරතාවත් දිනාගත් අතර සැරයන් ලලිඳු රවිෂාන් සොයුරා දක්ෂතම සැරයන්වරයා ලෙස අභිෂේක ලැබීය. ඉන්පසු 2011 වර්ෂයේ දී සැරයන් සොහාන් අනුහස්ගේ නායකත්වයෙන් කඳවුරු ගතවී ඝණ සරඹ ශූරතාව, අධ්‍යක්ෂ පරීක්ෂණ ශූරතාව සමඟ සමස්ත ලංකා ශූරතාව දිනා ගැනීමට සමත් විය.මෙලෙස හර්මන් ලොස් කුසලානය දිනා ගැනීම බණ්ඩාරනායක විදුහලට ආඩම්බරයක් වන්නේ හර්මන් ලොස් කුසලානය සඳහා සුදුසුකම් ලබා ගැනීම පමණක් වුව ආරක්ෂක ක්ෂේත්‍රයේ ඉහළම පිළිගැනීමක් හිමිවන කාර්යයක් වන හෙයිනි.එදා මෙදා තුර ශිෂ්‍යභට ඛණ්ඩ ඉතිහාසයේ මේ සා විශාල ජයග්‍රහණ ප්‍රමාණයක් ලබා ගැනීමට ඒ ඒ යුගවල සේවය කළ විදුහල්පතිවරුන්ගේ මඟ පෙන්වීම බෙහෙවින් උපකාරී වී ඇත. වත්මන් විදුහල්පති ධුරය දරන ඩී. එම්. එල්. ජී. දිසානායක මහතා විශාල දැක්මකින් යුතුව විදුහලේ පාලනය ගෙන යන අතර ශිෂ්‍යභට ව්‍යාපාරයේ දියුණුව වෙනුවෙන් විශාල අනුග්‍රහයක් ලබා දෙයි. ‘විෂයය කරුණුවලින්, සන්නද්ධ සමබර පෞරුෂයක් අනුව පිරිමියා ගොඩනැගිය යුතුය’ යන දැක්මෙන් යුතුව විදුහලේ ශිෂ්‍යයින්ට යහමඟ පෙන්වයි.එසේම ශිෂ්‍යභට ව්‍යාපාරයට උත්තේජනයක් ලබා දෙමින් 2011. 11. 11 විදුහලේ ශිෂ්‍යභට දිනය ලෙස සැමරීමට ක්‍රියා කළ පසුගිය ජනවාරි 27 වැනිදා විදුහල්පති ධුරයෙන් විශ්‍රාම ලැබු ලබුතලේ සුදස්සන හිමි ද ගෞරවයෙන් සිහිපත් කළ යුතු වෙයි.මෙවර ජාතික ශිෂ්‍යභට බලකා කඳවුරේ දී ශුරතා දිනු කණ්ඩායම්හර්මන් ලොස් කුසලානයගම්පහ බණ්ඩාරනායක විද්‍යාලයඅනු ශූරතාවමහනුවර කිංග්ස්වුඩ් විද්‍යාලයශිෂ්‍යභට යුද හමුදා ඛණ්ඩයගුවන් ශිෂ්‍යභට ඛණ්ඩයතෙවැනි ස්ථානයකුරුණෑගල මලියදේව විද්‍යාලයසිව්වැනි ස්ථානයකොළඹ රාජකීය විද්‍යාලයපස්වැනි ස්ථානයපොල්ගහවෙල පරාක්‍රමබාහු මධ්‍ය විද්‍යාලයවිශිෂ්ටතම බාලිකා ශිෂ්‍යභට බලකායද සොයිසා කුසලානයහොරණ තක්ෂිලා මධ්‍ය විද්‍යාලයඅනු ශූරතාවගම්පහ රත්නාවලී බාලිකා විද්‍යාලයතෙවැනි ස්ථානයකිරිබත්ගොඩ විහාරමහාදේවි විද්‍යාලයසිවුවැනි ස්ථානයකොළඹ විශාඛා විද්‍යාලයපස්වැනි ස්ථානයකොළඹ දේවි බාලිකා විද්‍යාලයඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>04</day>
    </date>
    <link>http://www.silumina.lk/2012/11/04/_art.asp?fn=af12110414</link>
    <topic>බලධරයන්ගේ අවධානයට</topic>
    <author>නෙළුන්දෙනිය ජේ. සී. එච්. කුමාර</author>
    <content>ග්‍රාම නිලධාරී පුරප්පාඩු පවතින ගම්වල ග්‍රාම නිලධාරී පුරප්පාඩු පුරවන්නට අවු. 21 - 30 ත් අතර වයස් මට්ටම්වල අය සඳහා අයැදුම්පත් කැඳවා තිබුණා. ග්‍රාම නිලධාරී තරග විභාගය මීට පෙර පැවැත්වූයේ වසර 6 කට කලිනි. මෙවර ගැටලුව ඇත්තේ වයස් සීමාවේය. වයස් සීමාව අවු. 21 - 30 කට සීමා කිරීම නිසා මේ තරග විභාගය සඳහා පෙනී සිටීමට බලා සිටි වයස 30 ට වැඩි පිරිසට සිදුවන්නේ බලවත් අසාධාරණයකි. රාජ්‍ය පරිපාලන හා ස්වදේශ කටයුතු ඇමැතිතුමනි, මේ කරුණ ගැන ඔබතුමාගේ අවධානය යොමුකොට ග්‍රාම නිලධාරී තනතුරට බඳවා ගැනීමේ වයස් සීමාව අවුරුදු 35 දක්වා දීර්ඝ කිරීමට පියවර ගත්තොත් එය මහත් සහනයකි.නෙළුන්දෙනිය ජේ. සී. එච්. කුමාරජාතික හා පෞද්ගලික ගුවන් විදුලි සේවා මඟින් විකාශය වන වැඩ සටහන් අතරින් අගය කළ යුතු වැඩසටහන් ගැන අපි කෘතවේදිත්වය පළ කළ යුතුය.මේ ගුවන් විදුලි හා රූපවාහිනී නාළිකාවල හරවත් ධර්ම දේශනා ප්‍රචාරය වෙයි. ධර්ම දේශනා පමණක් නොව නොදන්නා ධර්ම කරුණු සාකච්ඡාවට භාජනය කොට ගැටලු නිරාකරණය කර නිසි අවබෝධය මහජනතාවට ලබාදීම ද සිදු කරයි.ජාතික ගුවන් විදුලියෙන් දිනපතා විසිරුවා හරින ධර්ම දේශනා හරවත් ය. කාලෝචිතය. ඉදිරියටත් මේ සත්කාර්යය කරගෙන යාමට අපේ ආශිර්වාදය ගුවන්විදුලි හා රූපවාහිනී සේවාවලට හිමි විය යුතුය.කෝට්ටපිටියේ පඤ්ඤාසිරි හිමිමාතලේ විජය ජාතික පාසල කියන්නේ නගරයේ තිබෙන ප්‍රධානම පාසලක්. නමුත් මෙහි අ.පො.ස. උසස් පෙළ භෞතික විද්‍යා විෂය හදාරන ශිෂ්‍යයන්ට වසර 4 ක සිට එම විෂය උගන්වන්නට ගුරුවරයෙක් නැතිලු.මාතලේ දිස්ත්‍රික්කයේ ජනපි‍්‍රය පාසලක් වන මෙහි උසස් පෙළ අධ්‍යාපනය හදාරන්නට ශිෂ්‍යයන් පැමිණෙන්නේ දුර බැහැර පළාත්වල සිටය. අදාළ විෂය සඳහා ගුරුවරයකු ඉල්ලා දිගින් දිගටම දැනුම් දුන්න ද මෙතෙක් ඒ ඉල්ලීම ඉටු වී නැත. අධ්‍යාපන ඇමැතිතුමනි, මේ ඔබගේ අවධානය පිණිසයි.බැලු බැල්මට කැලෑවක් වුණත් මෙය සුසාන භූමියක්. මේ සුසාන භූමිය පිහිටියේ නාත්තන්ඩිය මැතිවරණ කොට්ඨාසයේ නාත්තන්ඩිය ප්‍රාදේශීය සභා බල ප්‍රදේශයේ ය. අද වන විට ඇතුළු වීමටත් නොහැකි පරිදි සුසානය වල් බිහිවී ඇත. මේ නිසා ආදාහන කටයුතු සඳහා දුර බැහැර ආදාහනාගාර වෙත යාමට සිදුව ඇත. නාත්තන්ඩිය ප්‍රාදේශීය සභා බලධාරිනි, මේ ඉඩම නැවතත් ජනතා සේවයට ගත හැකි පරිදි පිළිසකර කර දෙන්න.කුඩාවැව විහාරාධිකාරී කළුවච්චිමුල්ලේ ධර්මරක්ඛිත හිමිදරුවන් පාසල්වලට ඇතුළත් කරන්නට මවුපියන් විඳින්නේ නොවිඳින දුකක්. මේ ජනපි‍්‍රය පාසල් පොරය නිසා අන්තිමට අසරණ තත්ත්වයකට පත්වන්නේ මවුපියන්මයි. අපේ දරුවන්ට ඉගෙනීමට හොඳ පාසල් තිබිය යුතුය. මවුපියන් වශයෙන් එය අපේ ද බලාපොරොත්තුවක්. මවුපියන් අසීරුතාවට පත්කරවන මේ ජනපි‍්‍රය පාසල් පොරය නිමා කළ යුතුය. මවුපියන් අසරණ කරවන, ග්‍රාම නිලධාරීන්, හොර ඔප්පු සකසන්නන් පෝසත් කරවන මේ ක්‍රමය වෙනස් කළ යුතුය. ඔප්පු, ඡන්ද නාම ලේඛන මඟින් පාසල්වලට දරුවන් ඇතුළත් කරන ක්‍රමය අහෝසි විය යුතුය. ගමේ දරුවාට ගමේ පාසලකට යාමට ගමේ පාසල් වැඩි දියුණු විය යුතුය. අධ්‍යාපන ඇමැතිතුමනි, ඉදිරියේදී හෝ මේ ප්‍රතිසංස්කරණ සිදුවනු දැකීමයි අපේ අපේක්ෂාව.පසුගිය දිනෙක මම දිවා කාලයේ මහනුවර හරහා දහඅට වංගුව පසුකර, අම්පාර දක්වා ගමන් කළෙමි. පසු දින මෙකී සංචාරය අවසන් කර දහඅට වංගුව හරහා වැටී ඇති මාර්ගයේ පැමිණියේ රාත්‍රී කාලයේ දීය.මේ ගමනේ දී මා දහවල දුටු සුන්දරත්වය රාත්‍රි කාලයේ දී දැකගත නොහැකි විය. ඊට හේතුව විදුලි ආලෝකය ඒ මාර්ගයේ නොතිබීමයි.දුෂ්කර දහඅට වංගුව රජය මඟින් නවීකරණය කිරීමෙන් අනතුරුව ඉතා අලංකාර නිමැවුමකින් යුතුව රටට තිළිණ කෙරුණි. දහවලේ දී ඒ සුන්දරත්වය රාත්‍රියට දැකගන්නට නොහැකිය. ඒ දහඅට වංගුව ආරම්භයේ සිට අවසානය දක්වාම අඳුරේ ගිලී තිබීම නිසාය. මෙම වංගු දහඅට පටන්ගන්නා ස්ථානවල කණ්ණාඩි සවිකර ඇත. අඩුම තරමින් මේ කණ්ණාඩි අසලින්වත් වීදි ලාම්පුවක් බැගින් සවිකර තිබුණේනම් ගමන් ගන්නා යාන වාහනවලටත් පහසුවකි.මාගේ මේ අත්දැකීම මට පමණක් සීමා වූවක් ද නොවන හෙයින්, සාර්ථක කාර්යයක සාර්ථක අවසානයක් දකින්නට නම් මේ සඳහා ද වහා ක්‍රියාමාර්ගයක් ගත යුතුව ඇත.යාලේගොඩ හර්බට් කරුණාරත්නවත්තල ආසනයේ අංක 180/ඒ, හොරපෙ තුඩුව ගොවි ජනතාවට සිදුවී ඇති අසාධාරණයක් පිළිබඳවයි මගී පාලමෙන් බලධාරීන්ගේ අවධානයට යොමුකරවන්නේ.මේ ප්‍රදේශයේ කුඹුරු හිමි ගොවීන්ගේ කුඹුරු මැදින් අලුත් ඇළක් කැපීම පටන් ගත් අවස්ථාවේ අපි එයට විරුද්ධත්වය ප්‍රකාශ කළෙමු. වත්තල ප්‍රාදේශීය ලේකම්තුමිය ඒ අවස්ථාවේ මැදිහත් වී වන්දි ලබාදීමට පොරොන්දු වූවාය. 2006 වසරේ සිට මේ දක්වා හොරපේ කුඹුරු ඉඩම් රැක ගැනීමේ සංවිධානය මඟින් අදාළ බලධාරීන් දැනුම්වත් කළ ද මෙතෙක් කිසිදු පිළිතුරක් ලැබී නැත. අසරණ ගොවීන්ගේ සිතට සහනයක් ගෙන දීමට පමා නොකර වන්දි මුදල් ලබා දෙන්නැයි ප්‍රදේශවාසීහු ඉල්ලා සිටිති.රාගම, හොරපේ ඩබ්ලිව්. ඒ. ඩී. සුමනදාසමාර්ග අංක 316 හඳපාන්ගොඩ - හොරණ දක්වා ලංගම හා පෞද්ගලික බස් රථයක් ධාවනය වන්නේ පැය භාගයකට වරක්ය. මේ මාර්ගයේ පෙරවරු 6.30 ට හා 7.30 ට නියමිත ලංගම බස්රථ දෙක කලට වෙලාවට ධාවනය නොවීමෙන් පාසල් හා කාර්යාලවලට යන බොහෝ දෙනා අපහසුතාවට පත්වන වාර අනන්තයි. දහවල් කාලයේ දී මේ මාර්ගයේ බස් රථයක් ධාවනය වන්නේ පැයකට එකකි. දහවල් කාලයේ කෙසේ වෙතත් රැකියාවලට යන අයට හා පාසල් යන ශිෂ්‍ය ශිෂ්‍යාවන්ට ප්‍රමාදයකින් තොරව ගමන් බිමන් යාමට දැනට ධාවනය වන ලංගම බස්රථ දෙකේ ධාවනය විධිමත් කිරීම බලධාරීන්ගේ වගකීමයි. මේ පිළිබඳව ඩිපෝ කළමනාකාරිත්වය දැනුම්වත් කළ ද මෙතෙක් ප්‍රතිඵලයක් නැත.හඳපාන්ගොඩ ප්‍රදීප් සමරසිංහකහ ඉර ඇත්තේ පාර හරහා මාරු වන්නටය. කහ ඉර මත වාහනයක් හෝ නතර කිරීම තහනම්ය. නමුත් අපේ හන්දියේ බස්රථ නතර කරන්නේ කහ ඉර මතය. කොළඹ මාතර ප්‍රධාන බස් මාර්ගයේ මිරිස්ස හන්දියේ ගාල්ල දෙසට ධාවනය කෙරෙන බස්රථ නතර කරන්නේ කහ ඉර මත වුවත් කිසිදු බලධාරියකුගේ අවධානය මේ වෙත යොමු වී නැත. මෝටර් රථ වාහන (සංශෝධන) පනත යටතේ වාහනයක් කහ ඉර මත නතර කිරීම තහනම් වන අතර, වාහනයක් නතර කළ යුත්තේ කහ ඉරේ සිට මීටර් 15 ක් පමණ ඔබ්බෙනි. කහ ඉර නීතිය දැඩිව ක්‍රියාත්මක වන රටක මේවැනි නීති විරෝධි ක්‍රියා සිදුවීමට ඉඩ දිය යුතු ද?කඹුරුගමුවේ වසන්ත ද සිල්වාඅපරීක්ෂාකාරීව විදුලිය භාවිත කිරීමෙන් සිදුවන අනතුරු දිනෙන් දින වැඩි වෙමින් පවතී. බොහෝ තැන්වල අනාරක්ෂිත විදුලි රැහැන් අනතුරුවලට අත වනයි. වරකාපොළ ප්‍රාදේශීය ලේකම් කොට්ඨාසයට අයත් තල්ගම, වෑකඩ, වඩුකන්ද, කුඹල්ගම, මැටියගනේ ප්‍රදේශවලට විදුලිය සැපයීමේ දී යොදා ගත් විදුලි කණු සහ විදුලි රැහැන් බිමට නැවී ඇත. සමහර විදුලි කණු ද ගැලවී යාමට ආසන්නය. මේ අනතුරුදායක තත්ත්වය කිහිප විටක්ම අදාළ බලධාරීන්ගේ අවධානයට යොමු කරන්නට ගත් උත්සාහය නිෂ්ඵල වී ඇත. අනතුරක් සිදුවන්නට පෙර වළක්වා ගන්නට ක්‍රියා කළොත් හොඳයි නේද?බෙලිගල ඒ. ටී. මනහර මහින්ද වෑකඩ බලපිටිය වැලිතර අමරපුර මහා විහාරයට කිට්ටු කොළඹ සිට ගාලු පාර වතුරෙගම 48 සැතපුම් කණුව අසලින් මාදු ගඟ පැත්තට වැටී ඇති අපේ මේ පාර “ශ්‍රී ඤාණවිමල මාවත” කියා තමයි හඳුන්වන්නේ.පාතේගම අම්පෙගම මැදින් තමයි මේ පාර විහිදී තියෙන්නේ. මේ පාරේ කෙළවර එක් පැත්තකින් කදිරගොන්න ගල් වෙහෙර, පොල් අතු පළාත හරහා ඌරගස්මන්හංදිය දක්වාත් අනිත් පැත්තෙන් ගොඩ ගෙදර වැල්වතුගොඩ හරහා බලපිටිය දක්වාත් විහිදී යනවා.ඒත් මේ අපේ ප්‍රශ්නයට අදාළව වතුරගම 48 සැතපුම් කණුව අසලින් වැටී ඇති දුම්රිය මාර්ගය හරහා පාතෙගම සිට අම්පෙගම දක්වා ඇති පාරයි.මේ පාරේ දුර කිලෝමීටර එකහමාරක්. දවසකට වාහන පනහක් විතර මේ පාරෙන් යනවා. පවුල් 200 ක් විතර මේ පාරේ දෙපැත්තේ පදිංචි වී සිටිනවා. විශාල පිරිසක් එහා මෙහා ගමන් ගන්නවා.දැන් මේ පාරේ තත්ත්වය කනගාටුදායකයි. තාර තට්ටු ගැලවිලා විශාල වළවල් හැදිලා වතුර පිරිලා. අපිට වහින කාලෙට පාසල් යන්න විදියක් නෑ. ඒ දිනවල අපි ගෙදර. පාරේ යන වාහන අපි නාවාගෙනයි යන්නේ. ඒත් මොනවා කරන්න ද? වතුර බැහැල යන්න කාණු නෑ. පාර අවට ගෙවල්වල වතුරත් පාර ඔස්සෙ ගලනවා. පාරේ වතුරයි ගෙවල්වල වතුරයි එකතු වුණාම පාර ගඟක් වගේ.පුංචි අපි ගැන හිතලා මේ පාර හදල දෙන්න. නැත්නම් වතුර බහින්න කාණු ටික හදලා තාර දමලා දෙන්න.පාතේගමප්‍රශංසා පාරමී ලත්තුවහන්දි2011 පළාත් පාලන මැතිවරණයෙන් පසුව ගම්පළ උඩපළාත ප්‍රාදේශීය සභාවට පත්වූ සභාපතිතුමා නිසා දැන් මේ ප්‍රාදේශීය සභාවට නව පණක් ලැබිලා. එය ජනතාවට සේවය කරන තැනක් බවට පත්වී තිබෙනවා. එයටයි අපේ ප්‍රණාමය.එහෙත් තවමත් විසඳාගත යුතු අඩුපාඩු තිබෙනවා. සභාපතිතුමා උදෑසන රාජකාරියට වාර්තා කරන නිසා සේවකයන් ද උදෑසනම රාජකාරියට වාර්තා කරන්නට පුරුදු වී සිටිති. නමුත් සභාපතිතුමා සේවයට නොපැමිණි දිනවලට මෙම සේවකයන් නියමිත වේලාවට රාජකාරිය සඳහා වාර්තා කරන්නේ නැත.මේ නිසා සමහර දිනවලට රාජකාරි අවශ්‍යතා සඳහා පැමිණෙන ජනතාවට පැය ගණන් රස්තියාදු වීමට සිදුවෙයි. ග්‍රාම නිලධාරී වසම් 60 ක ජනතාව මධ්‍යම පළාත් මහ ඇමැතිතුමාගෙන් ඉල්ලා සිටින්නේ මේ තත්ත්වයට පිළියමක් යොදන ලෙසය.ගම්පොල ටී. කේ. වනිගසේකරවළවල් සෑදී මඩ වෙයි වැස්සට පාර පායන කලට දුහුවිල්ලෙන් පිරි පාර කාපට් කරනු මැන හනිකට මේ පාර දහසක් මල් පිපී දහසක් පරවෙනවා රහසක් කනට ළංකර මා මුමුනනවා මිහිරක් ගෙනෙන සිත මගෙ නිති පොපියනවා “ජනහඬ” තුළින් පැතුමන් අපෙ ඉටුවෙනවා  වඳුරාමුල්ලවත්තේ ලයනල් ජයලත්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>04</day>
    </date>
    <link>http://www.silumina.lk/2012/11/04/_art.asp?fn=af12110415</link>
    <topic>තමිල්නාඩුවේ ‘තිනමනී’ උතුරේ ඇත්ත දැකගනී</topic>
    <author>ටී. චන්ද්‍රසේකර</author>
    <content>පුපුරා වසර තිහකට අධික කාලයක් තිස්සේ පැවැති උතුරු නැගෙනහිර යුද්ධය නිමාවට පත්වූයේ 2009 මැයි මස 19 වැනිදාය. යුද්ධයෙන් එම පළාතේ සාමාන්‍ය වැසියන් විශාල පිරිසක් අවතැන්ව ඔවුන්ගේ උන්හිටි තැන් ද විනාශ වී ගොස් තිබුණි. ඔවුන් පදිංචිව උන් භූමියේ කොටි ත්‍රස්තවාදීන් බිම්බෝම්බ වළලා තිබුණු නිසා ඔවුන් නැවත පදිංචි කරවීම ද අපහසු කටයුත්තක් විය.යුද්ධයෙන් විපතට පත් උතුරු නැගෙනහිර ජනතාව නැවත පදිංචි කිරීම ඇතුළු ඔවුන්ගේ සියලු අවශ්‍යතා ඉටුකිරීම රජය මුහුණ දුන් තවත් විශාල අභියෝගයක් විය. මීට අමතරව දෙමළ ජාතික සන්ධානය ප්‍රමුඛ කොටි හිතවාදී හා බෙදුම්වාදී දේශපාලන පක්ෂ ජනතාව නොමග යවමින් සිදුකරනු ලබන විරෝධතා මෙන්ම උද්ඝෝෂණ ආණ්ඩුවට තවත් අභියෝගයක් විය.මේ අතර එම කොටි හිතවාදී බලවේගවල සහාය ඇතිව දෙමළ ඩයස්පෝරාව ප්‍රමුඛ විදේශීය රටවල ක්‍රියාත්මක බෙදුම්වාදී සංවිධාන විසින් එක්සත් ජාතීන්ගේ සංවිධානය ප්‍රමුඛ මානව හිමිකම් සංවිධාන නොමග යවමින් ශ්‍රී ලංකාවට එරෙහිව දියත් කරනු ලබන කුමන්ත්‍රණ මෙන්ම තමිල්නාඩුවේ කොටි හිතවාදී දේශපාලන පක්ෂ විසින් තමන්ගේ දේශපාලන පැවැත්ම උදෙසා කරනු ලබන උද්ඝෝෂණ ද ශ්‍රී ලංකාවට විශාල අභියෝගයක් විය. මේ සියලු අභියෝගවලට මුහුණ දෙමින් රජය උතුරේ වැසියන්ගේ ප්‍රශ්න එකිනෙක විසඳමින් සිටින මොහොතක උතුරේ සිදුවන්නේ කුමක් ද යන්න සියැසින් දැක සත්‍ය වාර්තා කිරීමේ අරමුණින් තමිල්නාඩුවෙන් මාධ්‍යවේදීන් පිරිසක් ශ්‍රී ලංකාවට පැමිණ උතුරේ සංචාරය කර ඇත්තේ සාමාන්‍ය සංචාරකයින් ලෙසය. එම මාධ්‍යවේදින් එක්රැස් කරන ලද තොරතුරු ඇසුරින් ලියන ලද ලිපියක් තමිල්නාඩුවේ සුප්‍රසිද්ධ ජාතික පුවත්පතක් වූ “තිනමනී” පුවත්පතේ පසුගියදා පළ කර තිබුණි.”ඉන්දීය සංවිධාන බිම් බෝම්බ ඉවත් කිරීමේ කාර්යයේ නිරත වීමේ අභිරහස කුමක් ද?” යන ශීර්ෂයේ පළකර තිබූ එම ලිපිය මෙසේ ය.”2009 දී ශ්‍රී ලංකාවේ අභ්‍යන්තර යුද්ධය නිමාවට පත්විය. ඉන් අනතුරුව යුද්ධයෙන් විපතට පත් ජනතාව කඳවුරුවල පිහිට පැතූහ. යුද්ධය නිමාවට පත්ව ඇති මේ කාල වකවානුවේ එම ජනතාවත් සමඟ කොටි සංවිධානයට සම්බන්ධ අය ද එක්ව සිටින්නේද යන්න සොයා ගැනීම උදෙසා පරීක්ෂණ හා සෝදිසි මෙහෙයුම් නමින් විවිධාකාර අධීක්ෂණ කටයුතු සිදුවෙමින් පවතී.යුද සමයේ පදිංචි ස්ථාන අත්හැර අවතැන් වූ ජනයා නැවත එම ඉඩකඩම්වල පදිංචි කරවීම ශ්‍රී ලංකා දෙමළ පුනරුත්ථාපන සැලැස්මේ කොටසක් වේ. එම ජනතාවට නිවාස ඉදිකර දීම, ජීවනෝපාය මාර්ග සකස් කර දීම වැනි ව්‍යාපෘතීන්ට උපකාර කිරීමට ඉන්දියාව ඉදිරිපත්ව සිටී. මීට අමතරව ඇමරිකාව, ජපානය, චීනය, ඔස්ට්‍රේලියාව වැනි රටවල් ද ශ්‍රී ලංකාවේ යුද්ධයෙන් විපතට පත් ප්‍රදේශවල විවිධාකාර පුනරුත්ථාපන කටයුතු සිදු කරමින් සිටී.එහෙත්, මෙම ව්‍යාපෘතීන් විපතට පත්වූවන්ට කොතෙක් දුරට ප්‍රයෝජනවත් වන්නේ ද යන්න පිළිබඳව සියැසින් බලා ගැනීමට “තිනමනී” පුවත්පතේ මාධ්‍යවේදීන් එම ප්‍රදේශවල ගවේෂණයක් කළහ.ශ්‍රී ලංකාවේ යුද්ධයෙන් කිලිනොච්චි, වවුනියාව, මුලතිව්, මන්නාරම, යාපනය යන දිස්ත්‍රික්ක විශාල වශයෙන් විනාශ විය. 2009 වසරේ යුද්ධයේ දී වැඩි වශයෙන් මියගියේ ද මෙම දිස්ත්‍රික්කවල ජනයාය. නැගෙනහිර පළාතේ අම්පාර, මඩකලපුව, ත්‍රිකුණාමලය යන දිස්ත්‍රික්ක 2007 දී ආරක්ෂක හමුදාව අතට පත්වීමෙන් පසුව එහි ප්‍රජාතන්ත්‍රවාදය ස්ථාපිත කර ඇත.2009 වසරේ මැයි මාසයේ ශ්‍රී ලංකා රජයේ නියෝගයකට අනුව කොටි සංවිධානය අත්පත් කරගෙන සිටි වවුනියාව දිස්ත්‍රික්කයේ මුල්වේලි කඳවුර “මැණික් ෆාම්” නමින් ආරම්භ කෙරිණි. එම කඳවුර පිහිටුවීමෙන් පසු දින 15 ක් තුළ සියලු පදිංචිකරුවන් එම කඳවුරේ ලියාපදිංචි විය යුතු බවටත්, සෙසු ප්‍රදේශවල ජනතාව අදාළ පොලිස් ස්ථානවල ලියාපදිංචි විය යුතු බවටත් නියෝග කෙරිණි.එම ජනතාවට කොන්දේසි සහිත නිදහසක් ලැබිණි. කඳවුරේ ජීවත්වූ ජනතාව අවට වතුවල හා කර්මාන්ත ශාලාවල රැකියා කර දිනපතා සවස එම කඳවුරේ ලියාපදිංචි වීම අනිවාර්ය කර තිබිණි. මෙහි සිටි බහුතරය වවුනියාව දිස්ත්‍රික්කයේ බිම් බෝම්බ අටවා තිබු ප්‍රදේශවල පදිංචිකරුවෝය.කඳවුරුවල සිටින ජනතාව තම ස්ථිර පදිංචි බිම්වල දින 180 ක් තුළ නැවත පදිංචි කරවන බවට ශ්‍රී ලංකා රජය 2009 දෙසැම්බර් මාසයේ දී නිවේදනය කර තිබිණි. එහෙත් 2010, 2011 වර්ෂ වනතුරුත් එම කාර්ය අවසන් කිරීමට නොහැකි විය. අවසාන වශයෙන් එම ජනයාව වෙනත් ප්‍රදේශවල ද පදිංචි කරවීමට සිදුවිය. බිම් බෝම්බ ඉවත් කිරීමේ කටයුතුවල සිදුවන ප්‍රමාදය නිසාම මෙම ජනයා වෙනත් ස්ථානවල නැවත පදිංචි කරවීමට රජයට සිදුවිය.තුන් ලක්ෂයක් පමණ දෙනාට නවාතැන් සලසා දී තිබුණු මැණික් ෆාම් කඳවුරේ පසුගිය වසරේ ජූලි මාසය වන විට සිටියේ 7500 ක පමණ පිරිසකි. මෙම පිරිස සැප්තැම්බර් මාසය තුළ නැවත පදිංචි කර අවසන් කළ බවත් 30 වැනිදා වන විට මැණික් ෆාම් කඳවුර වසා දැමු බවත් රජය දැනුම් දෙන ලදී. මේ පසුබිම තුළ නැවත පදිංචි කළ අයගේ අභ්‍යන්තරය සොයා බලමු.යාපනයේ සිංහල පවුල් පදිංචි කරවන බවට චෝදනාවන් නැඟුණ ද එම ප්‍රදේශවල අලුත් රැකියාවන්හි නිරත වීමත් කුලියට නිවාස ලබාගෙන සිංහල ජනතාව පදිංචිව සිටින බවත් දැකගන්නට හැකිවිය. මේ සිංහල ජනතාව දෙමළ ජනතාව වෙසෙන ප්‍රදේශවලට පැමිණ පදිංචි වීම පිළිබඳව දෙමළ ජනතාවගේ විරෝධයක් පෙනෙන්නට නොතිබිණි. “සිංහල ජනතාව හා හමුදාව වෙසෙන නිසා අපිට ආදායමක් ලැබෙනවා. ඒ නිසා ඒ අය මෙහි පදිංචි වීම ගැන අපිට ප්‍රශ්නයක් නැහැ. ඒ අය පදිංචිව සිටීම අපිට ආරක්ෂාවක්.” යැයි නිවාස කුලියට දී විදෙස්ගතව ජීවත්වන දෙමළ පිරිස් ද කියා සිටිති.කොටි නායක ප්‍රභාකරන් අවසාන භාගයේ ජීවත් වූයේ මුලතිව් දිස්ත්‍රික්කයේ මුල්ලිවෛක්කාල් ප්‍රදේශයේය. ඔහු ජීවත්වූ පොළොව යට පිහිටි නිවස, කොටි සංවිධානය සතුව තිබුණු අවි ආයුධ, බෝට්ටු, සංචාරකයින්ගේ නැරැඹීම සඳහා විවෘතව පවතී. එහෙත් එම ප්‍රදේශය සාමාන්‍ය වැසියන්ට පදිංචි වීම තහනම් කර අධි ආරක්ෂිත කලාපයක් බවට පත්කර තිබේ.කොටි සංවිධානය සමඟ පැවැති යුද්ධයේ දී දැඩි ලෙස හානියට පත්වූ කන්කසන්තුරේ වරාය නාවික හමුදා පාලනය යටතේ පවතින අතර මෙතෙක් වෙළෙඳ බෝට්ටු සඳහා අවසර ලබා දී නැත.යුද්ධයේ දී ගිලී ගිය නැව් 10 ක් ගොඩගෙන තිබේ. එම නැව් ඉවත් කිරීමෙන් පසු විශාල නැව් කන්කසන්තුරේ වරායේ නැංගුරම් දැමීමට අවසරය ලබා දෙන බව නාවික හමුදා නිලධාරියෙක් පැවැසීය.මෙම වරායේ උතුරු පළාත් නාවික හමුදා මූලස්ථානය මෙන්ම නාවික පුහුණු මධ්‍යස්ථානය ද පිහිටුවා තිබේ. නාවිකයින් 2000 කට පමණ මෙහිදී පුහුණුව ලබා දෙනු ඇත. මෙම වරාය තමිල්නාඩුවේ නාගයි දිස්ත්‍රික්කය, පුදුච්චේරි කාරෙයිකාල් ආසන්නයේ පිහිටා තිබේ.පලාලි ගුවන් හමුදා පථය ශ්‍රී ලංකා ගුවන් හමුදාවේ පාලනය යටතේ අධි ආරක්ෂිත කලාපය තුළ පිහිටා තිබේ. 1987 දී ඉන්දීය සාම සාධක හමුදාව මුලින්ම ශ්‍රී ලංකාවට ගොඩබැස්සේ මේ ගුවන් හමුදා පථයටය. අවස්ථා රැසක දී කොටි ප්‍රහාරයන්ට ලක්වූ මෙම ගුවන් පථය ප්‍රතිසංස්කරණය කිරීම සඳහා ඉන්දියාව පූර්ණ අනුග්‍රහය දක්වා තිබේ.කේරළ ප්‍රාන්තයේ තිරුවානන්දපුරම් ප්‍රදේශයට පලාලි සිට විනාඩි විස්සකින් ගුවන් මඟින් යා හැකිය. සිවිල් ගුවන් සේවා පහසුකම් සලසා ඇති මේ ගුවන් තොටුපළේ සිට කොළඹට ගුවන් සේවාවන් කිහිපයක් යොදා තිබේ.යුද්ධයෙන් විනාශ වූ ස්ථාන අතරින් කිලිනොච්චි දිසා රෝහල ප්‍රධාන වේ. යුද්ධයෙන් පසු ප්‍රතිසංස්කරණය කරන ලද මෙම රෝහලට අවශ්‍ය වෛද්‍ය උපකරණ සියල්ලක්ම පාහේ ඉන්දිය රජය මඟින් ලබා දී ඇත.මෙහි සිටින වෛද්‍යවරුන්ගෙන් බහුතරය තමිල්නාඩුවේ පිහිටි විවිධ වෛද්‍ය පීඨයන්ගෙන් අධ්‍යාපනය ලැබූවන් වීම විශේෂත්වයකි. වෛද්‍යවරුන්ගේ කැපවීම, විශිෂ්ට සේවාව, පි‍්‍රයජනක පරිසරය, බෙහෙත් සුවඳින් තොර වූ ස්වාභාවික සුවඳ හමන පරිසරයකින් යුත් මෙම රෝහල සෞඛ්‍ය සේවාවටම ආදර්ශයක් වනු ඇත. කොටි සංවිධානයේ බලකොටුව ලෙස සැලකූ මුලතිව් හි අදටත් හමුදා ක්‍රියාකාරකම් පවතී. එහි පිහිටි පුදුකුඩියිරුප්පු, නන්දිකඩාල් යන ප්‍රදේශවල පුනරුත්ථාපන කටයුතු ආරම්භ කර තිබේ. සමහර ප්‍රදේශවල ජනතාව පදිංචිව සිටිති. මානුෂික කටයුතු හා නැවත පදිංචි කරවීමේ කටයුතු සිදුකිරීම සඳහා හමුදාව වැඩි වශයෙන් යොදවා තිබේ.යුද සමයේ ශ්‍රී ලංකාවේ උතුරු නැගෙනහිර වළ දමා තිබෙන බිම් බෝම්බ ඉවත් කිරීම සඳහා ඉන්දියාවේ හැරිසන්, සර්වත්‍රා නමැති සංවිධාන 2003 සිට කටයුතු කරනු ලබයි. කොටි සංවිධානය හා ශ්‍රී ලංකා රජය අතර සාමය ඇති කරවීමේ මැදිහත්කරුවන් ලෙස කටයුතු කළ නෝර්වේ රජය මෙම බිම් බෝම්බ ඉවත්කරන සංවිධානවලට මූල්‍ය ආධාර සැපයීය.එහෙත් පසුගිය වසරේ සිට නෝර්වේ රජය බිම් බෝම්බ ඉවත් කිරීම සඳහා ලබාදුන් මූල්‍ය ආධාර අත්හිටුවනු ලැබීය. ඉන් අනතුරුව මෙම සංවිධානවලට මූල්‍ය ආධාර ලබාදීමට කටයුතු කළේ ඉන්දීය රජයයි. මේ මුදල් ලබාදෙන පදනම කුමක්දැයි කරන ලද විමසුමකට හැරිසන් හා සර්වත්‍රා යන සංවිධානවලින් නිසි පිළිතුරු ලැබුණේ නැත.2003 දී බිම් බෝම්බ ඉවත් කිරීම සඳහා පත්කරන ලද මෙම සංවිධාන 2002 දී ඉන්දීය හමුදාවෙන් විශ්‍රාම ලැබු ජ්‍යෙෂ්ඨ නිලධාරීන් විසින් ආරම්භ කරන ලද්දක් බව පැවසේ. එබැවින් මෙහි ක්‍රියාදාමයන් හා ඉන්දීය හමුදා බුද්ධි අංශ හා සබඳතාවයන් පවතින්නේ ද යන්න පිළිබඳව පාර්ශවයන් රැසක් සැක පහළ කර සිටිති.ශ්‍රී ලංකාවේ මෙම සංවිධාන දෙකට අමතරව විදේශීය රටවලට අයත් ඩෙනිෂ්, හලෝ ට්‍රස්ට්, බිම් බෝම්බ ඉවත් කිරීමේ උපදේශන කමිටුව, ස්විස් සංවිධානය යන සංවිධාන ද බිම් බෝම්බ ඉවත් කිරීමේ කටයුතුවල නිරතව සිටී. යුද්ධය නිම වී වසර තුනක් ගත වී ඇතත් තවදුරටත් බිම් බෝම්බ ඉවත් කළ යුතු ප්‍රදේශ රැසක් තිබේ. කිලිනොච්චියේ මුහමලේ, යාපනය දිස්ත්‍රික්කයේ මරුදන්කේනි කොට්ඨාසයට අයත් නගර්කෝවිල්, මුලතිව් දිස්ත්‍රික්කයේ මාන්දයි නැගෙනහිර කොක්කුතොඩුව, මන්නාරම දිස්ත්‍රික්කයේ පිහිටි මාන්දයි බටහිර, මඩු එම ප්‍රදේශයන්ය.මෙම ප්‍රදේශවල වර්ග කිලෝ මීටර් 118 ක ප්‍රදේශයක බිම් බෝම්බ වළ දමා තිබිය හැකි බවට සැක කෙරේ.ටී. චන්ද්‍රසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>04</day>
    </date>
    <link>http://www.silumina.lk/2012/11/04/_art.asp?fn=af12110416</link>
    <topic>කටුගෙයි සොරකම</topic>
    <author>කීර්ති මෙන්ඩිස් පිංතූර - චමින්ද නිරෝෂණ</author>
    <content>"ඔබතුමාගේ කඩුව ගත්තාටමට සමාවෙන්න"නුගවෙල අදිකාරම්ගේ කඩුව ගනිමින් ‘කන්ගැට්ටා’ කියයිකොළඹ ජාතික කෞතුකාගාරයේ මිල කළ නොහැකි කෞතුක වස්තු සොරා ගැනීමේ සිද්ධියට සම්බන්ධ ප්‍රධාන සැකකරු ලංසගේ පි‍්‍රයන්ත මෙන්ඩිස් නොහොත් “කන්ගැට්ටා” රහස් පොලීසිය මඟින් අත්අඩංගුවට ගැනීමත් සමඟ මෙතෙක් විසඳා ගත නොහැකිව තිබු කොළඹ කටුගෙයි කෞතුක භාණ්ඩ සොරකමේ සියලු තතු අනාවරණය කරගැනීමට පොලීසියට හැකි විය.කටුගෙය කඩා වටිනා කෞතුක භාණ්ඩ සොරා ගත්තේ පසුගිය මාර්තු මස දාහහත් වැනිදා රාත්‍රියේය. ඒ පුවත රට පුරා ප්‍රචාරය වූයේ පසුදා එනම් දහඅටවැනිදා උදේ වරුවේය. ඒ සමඟම කටුගෙදර හොරකම රටපුරා මහත් ආන්දෝලනයක් ගෙන ඒමට සමත් විය.පරීක්ෂණ පැවැත්වූ පොලීසියට අමතරව රහස් පොලීසිය ද විමර්ශන කටයුතු සඳහා සම්බන්ධ කරගත්තේය. විමර්ශන නිලධාරීන් සොයාගත්තේ සොරකම වන කාලය තුළ කටුගෙය තුළ තිබූ ආරක්ෂක කැමරා පද්ධතිය අක්‍රීය වී ඇති බවය. මේත් සමඟ නොයෙකුත් සැක සංකා මතු විය. ඒ මොහොතේ රාජකාරියේ යෙදී සිටි ආරක්ෂක නිලධාරීන්ගෙන් ද පොලීසිය ප්‍රශ්න කළේය. කෞතුක භාණ්ඩ සොරාගත් පුද්ගලයා කිසියම් උපකාරකයක් භාවිත කරමින් උඩු මහලේ සිට පහළට බසින්නට ඇතැයි පොලිසිය සැක කළේය. විමර්ශන නිලධාරින් කීවේ සොරකම තනිවම කළ නොහැකි බවය. ඊට තවත් කිසිවෙකු සම්බන්ධකම ඇතැයි සැක කළ ඔවුහු කටුගෙය ඇතුළතින් ද කිසිවෙකුගේ සහාය ලැබෙන්නට ඇතැයි විශ්වාස කළහ. රහස් පොලීසියට අමතරව කොළඹ අපරාධ කොට්ඨාසය ද පරීක්ෂණවලට එක්ව සිටියහ.කටුගෙයි සොරකම පිළිබඳ කෙරෙන විධිමත් පරීක්ෂණවලින් සෑහීමකට පත් නොවූ ඇතැම් පිරිස් පොලීසියට පමණක් නොව රජයට ද දොස් කීහ. ඊට හේතුව වූයේ විමර්ශන කටයුතු සති මාස ගණනින් ඇදී යාමය. එහෙත් පරීක්ෂණ දිගටම සිදුවූයේ එවැනි අවලාද මධ්‍යයේය.කොළඹ වරායේ පැවති වෙන්දේසීයක දී සුදුලූනු කන්ටේනරයක් මිලදී ගත් දෙමළ ජාතිකයකු එදිනම සවස පැහැර ගැනීමකට ලක්විය. ඔහු මුදා ගැනීමට ලක්ෂ පනහක කප්පමක් ඉල්ලු අතර සිද්ධිය වූ දවසේම රාත්‍රියේ දී ඔහු මුදා ගැනීමට ඔහුගේ ඥාතිහු කටයුතු කළහ. ඒ තිස් ලක්ෂයක් කප්පම් දීමෙනි. පසුව පැහැර ගත් පුද්ගලයා පොලීසියට පැමිණිල්ලක් කළේය. ඒ ඔස්සේ පරීක්ෂණ පැවැත්වූ පොලීසිය කොළඹ වරායේ වෙන්දේසි පොළේ අණසක පතුරුවාගෙන සිටි “බිල්ඩර් ප්‍රසාද්” ඇතුළු දසදෙනෙකු අල්ලා ගත්තේය. ඒ කොටහේන පොලිස් ස්ථානාධිපති හේමන්ත ඕවිටිගම මහතාට ලැබුණු ඔත්තුවක් අනුවය. කතාව ඇරැඹෙන්නේ එතැන් සිටය.බිල්ඩර් ප්‍රසාද්ගේ නිවෙස සෝදිසි කළ නිලධාරීන්ට මයික්‍රෝ වර්ගයේ පිස්තෝලයක් හමුවූ අතර නිවෙසේ කැබිනෙට්ටුව උඩ තිබී පෞරාණික බව විදහා දක්වන මුදු තුනක් හා කිරිච්චි දෙකක් ද හමු විය. පරීක්ෂණවලදී හෙළි වූයේ ඒවා කටුගෙදර බඩු බවය. ප්‍රශ්න කිරීමේ දී ඔහු කීවේ ඒවා මිලදී ගත් බවය. කාගෙන් මිලදී ගත්තේ දැයි විමසු විට ‘කන්ගැට්ටා’ ගැන තොරතුරු හෙළි විය.විල්ඩර් ප්‍රසාද් සතුව තිබූ අවිආයුධ පරීක්ෂාකරන කොටහේන පොලිස් ස්ථානාධිපති හේමන්ත ඕවිටිගම ඇතුළු නිලධාරීන්පිළියන්දල පොලීසියේ සැරයන් නීල්ට තොරතුරක් ලැබෙන්නේ ඔය අතරය. පෞරාණික භාණ්ඩ කිහිපයක් රැගෙන කාන්තාවක් හා පුරුෂයකු ත්‍රීවිලරයකින් ගමන් ගන්නා බව තොරතුරෙන් කියැවුණි. ත්‍රීරෝද රිය වර්ණය හා අංකය පවා නීල් සතු විය. ඒ අනුව ක්‍රියාත්මක වූ නීල් කොස්තාපල් ජයසිංහ ද සමඟ රාත්‍රී දහයට පමණ මඟ රැක සිට ත්‍රීරෝද රිය අල්ලාගත් අතර ඔවුන්ගෙන් ප්‍රශ්න කිරීමේ දී හෙළි වූයේ තවත් කෞතුක භාණ්ඩ කිහිපයක් ගඟට දැමීම සඳහා ගෙනයන බවක්ය. කාන්තාවගේ ගමන් මල්ලේ තිබී හමුවූ ගල් ගැලවූ මුදුවක් හා කුඩා කඩු මිටි දෙකක් ද ඒ අතර විය.මෙසේ අත්අඩංගුවට පත්වූ තිදෙනා මීට කලින් පොලීසියට කොටුවූ බිල්ඩර් ප්‍රසාද්ගේ සොහොයුරෙකු බිරිය හා පුතාගේ පෙම්වතියගේ මව ද වූහ. පොලීසිය බිල්ඩර් ප්‍රසාද්ගේ නිවෙස සෝදිසි කළ අවස්ථාවේදී ඔහු සිය පුතාට දුරකථනයෙන් දන්වා තිබුණේ “අර බඩු ටික හංගන්න” යනුවෙනි. ඒ අනුව බිල්ඩර් ප්‍රසාද්ගේ පුතා සිය පෙම්වතියගේ නිවසේ සඟවා තිබු පෞරාණික භාණ්ඩ කොටස බොල්ගොඩ ගඟට දමන ලෙස පෙම්වතියට පැවසීමත් සමඟ එම බඩු ත්‍රීරෝද රියෙන් රැගෙන යද්දී මෙලෙස කොටු විය.කප්පම් කතාව පසුපස හඹා ගිය පොලීසියට පෞරාණික භාණ්ඩ සොයා ගැනීමට හැකිවීමත් සමඟ ඉදිරි පරීක්ෂණ කොළඹ අපරාධ කොට්ඨාසයට බාර විය. පසුව එම නිලධාරීන් දිගින් දිගටම කළ පරීක්ෂණයෙන් පසුව තවත් සැකකරුවන් තිදෙනකු අත්අඩංගුවට ගැනීමට හැකිවූ අතර ඉන් එක් අයකු පෞරාණික භාණ්ඩ එකතු කිරීම විනෝදාංශයක් කර ගත් අයෙක් විය. ඔහුගෙන් ප්‍රශ්න කිරීමේදී එම භාණ්ඩ පි‍්‍රයන්ත නොහොත් කන්ගැට්ටාගෙන් මිලදී ගත් බව ද අනාවරණය විය.අනෙක් පුද්ගලයාට පි‍්‍රයන්ත විසින් රුපියල් ලක්ෂ පහක් දී තිබුණේ රියක් මිලදී ගැනීම සඳහාය. අනෙකා ස්වර්ණාභරණ අලෙවි හලක හිමිකරුවෙකු විය. පි‍්‍රයන්ත ඔහුට රන් හා රිදී භාණ්ඩ දී තිබුණේ රුපියල් ලක්ෂ හයකටය. ඔහු ඒවා උණුකර රන් කුට්ටි සාදා තිබුණේය.පොලීසිය මේ අනුව කටුගෙයි සොරකමට ලංසගේ පි‍්‍රයන්ත මෙන්ඩිස් කනේ ගෙඩියා නොහොත් කන්ගැට්ටාව සැක කළේය. ඔහු තදින් මත්ද්‍රව්‍ය පානයට ඇබ්බැහි වූවකු බව ද සොයා ගත්තේය. ඔහු ගැන සොයද්දී නිවෙස ද වසා දමා ඔහු පලා ගොස් ඇති බව ද දැනගත්තේය.මෙලෙස පොලීසිය පි‍්‍රයන්ත පසුපස ගිය ද ඔහු කොටු කර ගත නොහැකි විය. ඒ නිසා පරීක්ෂණ ඇදි ඇදී ගියේය. ඇතැම්හු කීවේ පරීක්ෂණ තොරතුරු සම්පූර්ණයෙන් අසත්‍ය බවය. ඊට හේතුව වූයේ මාස හත අටක් යනතුරු කටුගෙදර හොරු අල්ලන්නට පොලීසිය අසමත් වීම නිසාය.රහස් පොලීසිය පරීක්ෂණ අත්හැරියේ නැත. ඔවුන් කෙසේ හෝ පි‍්‍රයන්ත සතු ජංගම දුරකථනයක අංකය සොයා ගත්තේය. පි‍්‍රයන්ත ඒ වන විටත් කාන්තාවන් කිහිප දෙනෙකු ඇසුරු කරන බව දත් පොලීසිය ඔහුගේ ජංගම දුරකථනයට කාන්තාවක් සම්බන්ධ කළේය. ඇය පොලිස් කාන්තාවකි. මේ බව පි‍්‍රයන්ත නොදත්තේය. නුදුටු පෙම්වතියගේ ඇමතුම ඉදිරියේ අන්දමන්ද වූ ඔහු ඇය හමුවන්නට දිනයක් ද වේලාවක් ද දුන්නේය. ඒ ඉකුත් දා සවස මීගමුව වෙරළට එන ලෙස කියමින්ය. කී පරිදි ඇය ඔහු හමුවට ආවාය. ඔහු ද ඇය දැක බලා ගන්නට වෙරළට ගියේය. ඒත් සිදුවූවේ වෙනෙකකි. නොසිතූ පරිදි ඔහු පොලීසියේ දැලට කොටු විය. පොලීසිය මෙතෙක් වේලා බලා සිටි කටුගෙදර මහ හොරා මෙලෙස කොටු වීමත් සමඟ නිලධාරීහු සැනසුම් සුසුම් හෙළූහ. ඒ වන විටත් පි‍්‍රයන්ත හිටියේ අසනීප තත්ත්වයෙන්ය. ඒ අධික ලෙස හෙරොයින් පාවිච්චි කිරීම නිසාය.“මට කරදර කරන්න එපා සර්... මම ඇත්ත කියන්නම්... මම තමයි...”කන්ගැට්ටා නොහොත් පි‍්‍රයන්තඔහු නිලධාරින්ට කීවේය. කටුගෙදර සොරකමේ ඇත්ත නැත්ත හෙළි වූයේ ඉන් පසුවය.“මම යාළුවකුගෙ ගෙදර හිටියා කරකියාගන්න දෙයක් නැතිව. මම එයාට කිව්වා සල්ලි නැති නිසා නිධානයක්වත් හාරමු කියලා. එයා කිව්වා මොකටද බං නිදන් හාරලා මාට්ටු වෙන්නෙ. ඔය කටුගේ තියෙන්නේ... ඒක කඩපන්කෝ කියලා.”පි‍්‍රයන්ත පොලීසියට කීවේය. කටුගේ කඩන්නට ඔහුට හිතක් පහළ වුණේ ඉන් පසුවය.“මම ටිකට් එකක් අරගෙන කටුගෙට ගියා. හැම තැනම ඇවිද්දා. කැමරා තියෙනවත් මම දැක්කා... මම එතැන තිබුණු පරණ බඩු තියෙන පෙට්ටියක් ඇරියා... ඒත් ආරක්ෂකයන් කිසිවෙක් එතැනට ආවේ නැහැ. මම කැමරා එක දිහාත් බැලුවා... ගොඩක් වෙලා එතනත් හිටියා. මම දැනගත්තා කැමරා එක වැඩ කරන්නේ නැහැ කියලා...”ඔහු පොලීසියට එසේ පවසමින් කටුගෙයි පෞරාණික භාණ්ඩ සොරාගත් ආකාරය ද හෙළි කළේය.“එදත් මම ගියේ ටිකට් එකක් අරගෙන. කටුගෙයි පරණබඩු බලමින් හිටියා... කටුගේ වහන්න ඔන්න මෙන්න කියලා මම පරණ කබඩ් එකක පිිටිපස්සේ හැංගුණා. මගෙ අතේ ගංජා තිබුණා, බීඩී තිබුණා මම රෑ වෙනකල් ඒවා බිබී හිටියා. ඉන් පස්සේ ගෙනියන්න පුළුවන් සේරම බඩු මම බෑග් එකට දාගත්තා. පස්සේ ජනේලයක් ඇරලා අරගෙන ආ බෙඩ් ෂීට් එක ජනේලයේ ගැට ගහලා උඩ තට්ටුවෙන් බිමට බැහැගත්තා.”ඔහු සියල්ල මෙසේ අනාවරණය කළේය. කෞතුක භාණ්ඩ තිබු වීදුරු ආවරණ විවර කරගැනීමට ඉස්කුරුප්පු නියනයක් රැගෙන ආ බව ද කීවේය. මල්ලේ දමා ගැනීමට නොහැකි වූ භාණ්ඩ තලා කෑලිවලට කඩා බෑගයට දමා ගත් බව ද කීවේය.නුගවෙල අදිකාරම්ගේ කඩුව ද සැකකරු සොරාගත් භාණ්ඩ අතර විය. අදිකාරම් කවුදැයි ඔහු නොදත්තේය. ඔහු සිතුවේ පැරැණි රජ කෙනකු බවය. කඩුව සොරා ගනිද්දී ඔහුගේ හිතට කිසියම් බියක් ද ඇතිවිය.“මට සමාවෙන්න... ඔබතුමාගේ කඩුව අරන් යනවට. මට දඬුවම් දෙන්න එපා.” පි‍්‍රයන්ත කීවේ නිලමේ දෙස බලමින්ය.කෞතුක භාණ්ඩ සොරාගෙන උඩු මහලෙන් පහත මාලයට බැසගිය ඔහු කෞතුක භාණ්ඩවලින් කොටසක් ග්‍රෑන්ඩ්පාස්හි ස්වර්ණාභරණ වෙළෙඳසල් හිමියකුට දී ලක්ෂ 20 ක් ගත්තේය. ඉතිරි කොටස සිල්ලර බඩු වෙළෙදසල් හිමියන්ට විකුණුවේය. මොවුන් සියල්ලම මොහු අත්අඩංගුවට ගැනීමට පෙර පොලීසියට කොටු වූහ.මෙලෙස ලබාගත් මුදලින් ලක්ෂ 8 ක් ගෙවා ඩිමෝ බට්ටා වෑන්රියක් මිලදී ගත්තේය. ත්‍රිකුණාමලයේ සිට එම ලොරි රථයෙන් කොළඹට කරවල ගෙන ආ පි‍්‍රයන්තට වැඩි කලක් එම රස්සාව කිරීමට හිත ඉඩ දුන්නේ නැත. ඔහු ලොරිය ද විකුණා දැමීය. ඊට හේතුව වූයේ ඔහු තදින්ම මත්ද්‍රව්‍ය භාවිතයට ඇබ්බැහි වීමය. ඔහු මතට ඇබ්බැහි වූයේ වයස අවුරුදු දොළහේ සිටය. මොහු පාසල් ගොස් ඇත්තේ ද 3 වැනි ශ්‍රේණිය තෙක්ය. කුඩා කාලයේදීම හොරකම් කිරීමට ඔහු පුරුදු විය. එලෙස හොරකම් කළ දෑ විකුණා “කුඩු” ගැහීම ඔහුගේ දින චරියාව විය.‘කුඩු’ ගහන්න මුදල් නැති කල ඔහු කාන්තාවන් පැලඳි මාල කඩා ගත්තේය. ඒ අතර කුලී වැඩවල ද යෙදුණේය. ඒ ස්ථානවලදීත් ඔහු කළේ හොරකම්ය. කාන්තාවන්ගේ මාල කැඩීම ඔහු පුරුද්දක් කරගෙන සිටියේය. දුම්රියවල ගමන් කරන බොහෝ කාන්තාවෝ ඔහුගේ සොරකමට ගොදුරු වූහ. පොලීසියට ද කොටු විය. සිර දඬුවම් ද වින්දේය. නිදහස්ව පැමිණ යළි මාල කැඩුවේය.පොලීසිය මොහු කොටුකර ගැනීමට කලින් ඔහු රැඳී සිටියේ ද මීගමුව ප්‍රදේශයේය. අලුත්වැඩියා කරන සංචාරක හෝටලයක පෙදරේරුවකු ලෙස සේවය කළ ඔහු එතැන සිටියේ කොයි මොහොතක හෝ ඕස්ට්‍රේලියාවට පනින බලාපොරොත්තුවෙනි.ඔහු හොරකම් කළ භාණ්ඩවලින් ඇතැම් කොටස් අනියම් සබඳකම් පැවැත්වූ කාන්තාවන්ට දුන්නේය. බදුල්ල හා ගල්ගමුව පදිංචි ඔහුගේ අනියම් බිරියන්ගෙන් ද පොලීසිය ප්‍රශ්න කොට ඇත.කටුගේ සොරකම පිළිබඳ පරීක්ෂණ පැවැත්වූ විමර්ශකයෝ එහි තිබි ඇඟිලි සලකුණු 16 ක් සොයා ගත්හ. එම සලකුණු මොහුගේ ද යන්න සෙවීමට මේ වන විටත් පරීක්ෂණ අරඹා ඇත. එය ඩී. එන්. ඒ. පරීක්ෂාවට ද ලක් කෙරෙනු ඇත. එලෙසම මොහු විසින් සිදුකළ සොරකම් 50 කට ආසන්න ගණනාවක් සොයාගෙන ඇති පොලීසිය මොහු වෘත්තිමය හොරෙකු බව ද සඳහන් කළේය. වරෙක කොළඹ ප්‍රදේශයේ තැපැල් බෙදන්නකු ලෙස ද සේවය කර ඇති මොහු විදේශගතව සිටි පුද්ගලයන් එවන ලිපි කඩා ඒවායේ තිබු මුදල් පවා සොරාගෙන ඇති අතර ඉන් පසුව ඔහු සේවයෙන් පහකොට ද තිබේ.දැඩි ලෙස සොරකමට ඇබ්බැහි වූ ඔහු ඒ සියලු ම මුදල් වියදම් කර ඇත්තේ හෙරොයින් පානය කිරීමට බව පොලීසිය කියයි. කටුගෙදර සොරකමෙන් පසු අතමිට මුදල් තිබීම නිසා දිනකට රුපියල් විසිපන්දහසක් වියදම් කොට මත්ද්‍රව්‍ය පානයකර තිබේ.කටුගෙදර භාණ්ඩ සොරා ගැනීම සම්බන්ධයෙන් ඔහු කළ පාපොච්චාරණය අනුව තවත් කෞතුක භාණ්ඩ සොයාගෙන ඇති පොලීසිය ඔහුට කෞතුක භාණ්ඩ පිළිබඳ මනා දැනුමක් නැති බව ඔහුගේ ප්‍රකාශවලින් අනාවරණය වන බව ද කියයි.“මට ඒව විකුණලා සල්ලි ගන්නයි සර් ඕන වුණේ. නැතිව ඒ බඩු කාගේද කියලා මම දන්නේ නැහැ. මම එදා ගියේ තනියෙන්... මට වාහනයක් තිබුණනම් සිංහාසනයත් අරගෙන යනවා සර්...” ඔහු එළෙස කීවේ එවැනි දැනුමක් නැති නිසාය. කෙසේ වෙතත් පුරා මාස ගණනක් ඇදි ඇදී ආ කටුගෙදර සොරකමේ සුලමුල අනාවරණය කරගැනීමට පොලීසියට හැකිවිය. කෙලෙස කීවත් කටුගෙදර සොරකමට ඇතුළෙන් ද සහාය ලැබී ඇතැයි යන්න පොලීසියේ සැකයයි. එය දැනගැනීමට පොලීසිය තවමත් ඔහුගෙන් ප්‍රශ්න කරමින් සිටී.රහස් පොලීසියට අමතරව කොළඹ අපරාධ කොට්ඨාසයේ අධ්‍යක්ෂ රණවීර ස්ථානාධිපති හේමන්ත දික්ඕවිට කොටහේන පොලිස් ස්ථානාධිපති හේමන්ත ඕවිටිගම මෙන්ම පොලිස් පරීක්ෂකවරයකු වූ රොහාන් ඕලුගල යන මහත්වරුද එම විමර්ශන කණ්ඩායමට ඇතුළත් වූහ.කීර්ති මෙන්ඩිස් පිංතූර - චමින්ද නිරෝෂණ කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>04</day>
    </date>
    <link>http://www.silumina.lk/2012/11/04/_art.asp?fn=as1211041</link>
    <topic>කොටි අඩවියේ දී දහපාරක් මරණයෙන් ගැලවුණු සේරුවාවිල හාමුදුරුවෝ</topic>
    <author>උපාලි සමරසිංහ</author>
    <content>කොටි අඩවියේ දී දහපාරක් මරණයෙන් ගැලවුණු සේරුවාවිල හාමුදුරුවෝලංකා පටුනේ බුදු පිළිමයමේ උතුර නැඟෙනහිර ශාපලත් ත්‍රස්තවාදයෙන් ගිනියම් වූ කාලයයි. ප්‍රභාකරන්ට බියෙන් මුස්ලිම් හා සිංහල ජනතාව තම උපන් ගම් බිම් අතැර යද්දී දිවි පූජාවෙන් ඒ පින් බිම් රැක ගත් බෞද්ධ යතිවරයාණ කෙනෙකි.ඒ නැඟෙනහිර තමන්කඩුව දෙපළාතේ ප්‍රධාන සංඝනායක සේරුවිල රජමහා විහාරාධිපති සේරුවිල සරණකිත්ති නායක හාමුදුරුවෝය. තුන් හතර වතාවක් ම කොටි ත්‍රස්තයන් බිලිගන්නට මාන බැලුවත් ජාතියේ පිනට උන්වහන්සේට ජීවිත දානය දෙවියන්ගෙන් ලැබිණි.“මේ තථාගතයන්ගේ ලලාට ධාතුව නිදන්ගත කළ පුණ්‍ය භූමියයි. මගේ ජීවිතය පැහැර ගත්තත් මං මේකෙන් යන්නේ නෑ. මුතුර් හා තෝප්පුර් ගම්වලට මැදිව තිබෙන මේ සේරුවිල ගම්මානයේ ඉතිරි සිංහල පවුල් ටික ගෙනියන්ඩ දෙන්නෙත් නෑ. මං මේ බෝධි මළුවෙ ත්‍රස්ත පහරින් බිම වැටුණත් මේ රට ත්‍රස්තයන්ට දෙන්නෙ නෑ.”ත්‍රස්තවාදයෙන් උතුර ගිනියම්ව බිම් බෝම්බ හැම තැන පුපුරවමින්, ප්‍රභාකරන්ගේ මිනීමරු හමුදාව ප්‍රදේශය වට කරද්දීත් උන්වහන්සේ කේසර සිංහ ලීලාවෙන් සිංහ නාද පැවැත්වූයේ එපරිද්දෙනි. මේ හිමියන් සද්ධා හීලයෙන් පිරිපුන් බුද්ධත්වය ප්‍රාර්ථනාවෙන් වැව් ගම් බිම් සකසා සිංහලයන් එහි පදිංචි කරවන දුලබ ගණයේ යතිවරයාණ කෙනෙකු නිසාම දෙනගම සිරිවර්ධනයන් ද “උජුපටිපන්නෝ” නමින් උන්වහන්සේ පිළිබඳ චරිතාපදානයක් ලියා තිබේ. 1952 නොවැම්බර් 03 දා උදේ 10.04 සේරුවිල සරණකිත්ති නමින් පැවිදි දිවියට පත් උන්වහන්සේ මේ මස 03 වැනිදාට තම පැවිදි දිවියේ 60 වසර සමරති.උතුරේ හා නැඟෙනහිර ගම් බිම් අතර සංචාරය කරන අතර උන්වහන්සේගේ ඉතිහාස පුවත කියන්නට මම ඔබෙන් වරයක් පතමි. මේ උන්වහන්සේගේ හඬයි.අපේ තාත්තාගේ ගම ගම්පහ උඩුගම්පළ. අපට කියල ගෙයක් ඉඩමක්වත් තිබුණේ නැහැ. තැන් තැන්වල කුලී නිවාසවල තමයි හිටියේ. තාත්තාගේ නම මුදන්නායක අප්පුහාමිලගේ පියදාස, අම්මා ලියනගේ ලිසිනෝනා. මං හැර පවුලේ තවත් සහෝදරයෝ හය දෙනෙකුයි එක සහෝදරියකුයි හිටියා. ඔක්කොම දරුවො අටදෙනයි. අපේ පවුල ඉබාගාතේ මුත්තූර්වලට පදිංචියට ආවා. අම්මගේ තාත්තා බොහොම ඉස්සර මේ පැත්තේ බුලත් තට්ටුවක් අරන් වෙළෙඳාමේ ඇවිත් තිබෙනවා. මාමාලත් මේ විදිහටම වෙළෙඳාමේ ගිහින් තියෙනවා.කොහොමහරි අපේ පවුලේ කට්ටිය මුතූර්වලට එන කොටත් අපේ පුංචි මාමා මලයතිව් කියන ගමේ පුංචි කඩ කෑල්ලක් දාගෙන තිබුණා. අපි ආවේ ඒ කඩ කෑල්ලට. ඊට පස්සේ එහා පැත්තේ ඉඩමක පුංචි පැල්පතක් හදාගෙන අපිවත් රැකගෙන අම්මා ජීවත්වුණා. ඒ ඉඩම් දුන්නේ දෙමළ මිනිස්සු. දෙමළ මිනිස්සු ගැනත් සිංහල මිනිස්සු ගැනත් මගේ හද කකියවන්නේ එකම විදිහට. කොයි ජාතියක ත්‍රස්තවාදයට වුණත් මං විරුද්ධයි. බුලත් වෙළෙඳාම තමයි අපි ජීවිකාවට කරන්නෙ.ඒ කාලෙ මෙහෙ සිංහල පවුල් හිටියෙ නෑ. මෙහෙ වස් වසවන්න හාමුදුරු නමක් හොයාගන්ඩ අම්මට අවශ්‍ය වුණා. අම්මා කිරිබත්ගොඩ මාකොළ ප්‍රදේශයෙන් හාමුදුරු නමක් වඩමවාගන මෙහි හැදු කුඩා කාමරයක වස් වැසෙව්වා. ඊට පස්සෙ ඒකම තමයි අපේ ඉස්කෝලෙ වුණෙ. අපෙ මල්ලිලා දෙන්නයි මමයි පළාතෙ තවත් පවුල් දෙකක ළමයි 3 දෙනෙකුයි පංතියෙ හිටියෙ. කලකට පස්සෙ මේ පාසලින් අයින් වෙලා මල්ලිලා දෙමළ විද්‍යාලයකට ගියා.ලලාට ධාතු නිදන් කළ තිස් මහ වෙහෙරමං හිතුවා අපේ සහෝදරයෙක් මහණ වෙලා හිටපු සේරුවිල පන්සලේ මහණ වෙන්න. පොඩි හාමුදුරුවන්ගේ අහිංසක ඉරියව් දැක්කම මට මුලින්ම ඒ අදහස ආවා. මා ඒ ගැන උනන්දු බව තේරුම් ගත් ලොකු හාමුදුරුවෝ (සුමේධංකර නායක හාමුදුරුවෝ) දවසක් මගෙන් අහනවා ‘ජයා මහණ වුණොත් හොඳයි නේද’ කියා. මගෙ ගිහි නම මුදන්නායක අප්පුහාමිලාගේ ජයසුමන. ජයා කීවෙ කෙටියටයි. මං ගිහින් අම්මට වැඳලා මහණ වෙන්න ඉල්ලුවා. එකම පවුලෙ දෙන්නෙක්ම මහණ වුණාට රට්ටු කන්ඩ බොන්ඩ නැතිව මහණ කරනවා කියාවි.ඒකට ඉඩ දෙන්න බෑ. අම්මා එකපාරටම තර්ජනය කළා. මගෙ පුංචි හිතට උපක්‍රමයක් කල්පනා වුණා. මං උදැල්ල කරට අරගෙන වත්තෙ කෙළවරට ගිහින් වල් ගස් වැවිලා තිබුණු කොටසක් අව් කාෂ්ටකේ ඉඳගෙන උදලු ගෑවා. අම්මා කලබල වෙලා වගේ මෙහෙම කීවා මතකයි. පුතේ, අව්කුටකේ ඕවා කරන්න හොඳ නෑ. සවස් වරුවක හරි උදේ වරුවක හරි නේද ඕවා කරන්නෙ... උඹ ඔළුව කැක්කුම හදා ගන්ඩ ද හදන්නෙ ඇය ඇහුවා. මං අම්මට කීවා මහණ වෙන්ඩත් බැරිනම් ඉතින්! මේ වගේ වැඩක්වත් පුරුදු වෙන්ඩ එපායැ කියල. අම්මා නිහඬවම බිම බලාගත්තා. ඇගෙ මුහුණෙ තරමක හිනාවක් මා දැක්කා.සුමේධංකර නායක හාමුදුරුවො ගෙදරටම පණිවුඩය එව්වාම අම්මා අකමැත්ත පෙන්නුවේ නෑ. ඒ නිසා 1952 ජනවාරි මාසෙ ගාල්ලෙ කුමාරකන්ද පිරිවෙනට ගිහි ශිෂ්‍යයෙක් හැටියට ගියා. 1953 නොවැම්බර් 03 උදේ 10.04 සේරුවිල සරණකිත්ති නමින් පැවිද්ද ලැබුවා. 1960 දී දොඩන්දූව ශෛල බිම්බාරාම උදත්ථ උපොසථ සීමා මාලකයේදී උපසම්පදාව ලැබුවා. 1961 දී ගුරු හාමුදුරුවෝ අසනීපව සිටි නිසා සේරුවිලට වැඩියා.අම්මලා ත්‍රස්ත ප්‍රශ්න එනකොට ටිකින් ටික තවත් රට ඇතුළටම පදිංචියට හොය හොයා ගියා. අන්තිමට පදිංචි වුණේ මොරවැව. 1984 අගෝස්තු මාසෙ මං විහාරාධිපති පදවියට පත්වුණා. අපෙ ලොකු හාමුදුරුවොත් අලි කොටි වලසුන් මැද්දෙ මේ විහාරය බලා කියා ගත්තෙ. ත්‍රස්තයින්ගෙ තුවක්කු බට මං ගණන් ගත්තෙ නෑ. එල් ටී ටී ඊ ය සේරුවිල විතරක් නොවෙයි අනෙක් ගම් සියල්ලම පීරගෙන එන බව මට දැනගන්ඩ ලැබුණා.සේරුවිල සරණකිත්ති නා හිමිතර්ජිත ගම්මානවලට උන් ගහයි කියලා මං එදා නාවික හමුදාවෙ විතරක් නොවේ ත්‍රිවිධ හමුදා සම්බන්ධිකාරක ජෙනී ජයසූරිය මහත්මයටත් යුද හමුදාපති තිස්ස වීරතුංග හා පොලොන්නරුවේ දිසාපති හා රටේ නායකයා ජේ. ආර්. ජයවර්ධන මහත්මාටත් දැනුම් දුන්නා මුන් අනිවාර්යයෙන්ම දෙහිවත්තට ගහනවා කියලා. ඒත් ඒ අය මුනිවත රැක්කා. මට දෙහිවත්ත ගමට ගහන ආරංචිය ආවා. මං දෙමළ මිනිසුන්ටත් හොඳයි. ඒ මිනිස්සුත් මට හොඳයි. 85 ජුලි මාසෙ 12 වැනිදා උන් දෙහිවත්තට ගැහුවා.පන්සලේ ආරක්ෂා කරගත්තු සිංහල පිරිස විතරයි ඉතිරි වුණෙ. ආරක්ෂක අංශ මෙහි සිටි සිංහල අනාථ පිරිස් කන්තලේ අනාථ කඳවුරුවලට දැම්මා. සී. ටී. බී. බස්, සීනි කර්මාන්ත ශාලාවෙ වාහන මෙහි පිරිලා. සෙනඟ ගෙනියන්ඩ. දෙහිවත්තට ගහපු ආරංචිය හරියට බලන්ඩ මං පන්සලේ අඩි 70 ක් උස ටැංකිය උඩට නැංගා. එකම ගිනි ජාලාවක් පෙනුණෙ. මං එදා ටැංකිය උඩ ඉඳන් මේ යුද්ධය විසඳන නායකයෙක් ලබා දෙන්නැයි දෙවියන්ගෙන් ඉල්ලුවා. මං දෙහිවත්තට යනකොට පෝර උර 13 ක මිනිස් සිරුරු එකතු කරලා තිබුණා. එතැන එක කොටියෙක්ගෙ මළ සිරුරක් තිබුණා. කොච්චර අමනයො වුණත් හොරකම තහනම්. ස්ත්‍රී දූෂණය තහනම්. ඒ කල්ලියේ නියමය ඒක. ඒ කොටියා මැරී තිබුණෙ ලොකු කැසට් එකක් බදාගෙන. මං ඒ ගිනිදැල් මැදින් ගිහින් ඉතිරි සිංහල ජනතාවගේ දුක සැප හොයා බැලුවා.මේක පටන්ගන්න කොටම මං සාම්පූර්වලට තඹලගමුවට දෙහිවත්තට ආමි කෑම්ප් ඉල්ලපු කෙනෙක්. දෙහිවත්තෙ හිටියෙ ආරක්ෂ අංශයේ කුඩා පිරිසක් විතරයි. මිනිස්සු තමන් උපන් රටේ මේ විදියට බල්ලො බළල්ලු වගෙ මැරෙන එක ගැන මට තිබුණෙ දරාගන්ඩ බැරි වේදනාවක්.මං දහවල් නාමින් ඉන්නකොට හෙලිකොප්ටරයක් ඇවිත් පන්සල් බිමට පාත් කළා. බලනකොට ආරක්ෂක ඇමැති ලලිත් ඇතුලත්මුදලි මං කේන්තියටත් එක්ක තවත් වේලාවක් නනාම හිටියා. ඒත් ඇතුලත්මුදලි මහත්මයා ගියේ නෑ.ඒ වන විට දෙහිවත්ත කඳවුරෙ හිටිය 14 දෙනාත් හිටියෙ අපේ පන්සලෙ. ඊට කලින් මෙහෙ ආරක්ෂාව තිබුණත් ජේ. ආර්. ජනාධිපති ඒවා ඉවත් කරපු නිසයි විනාශය වුණේ. මං හිත තරමක් නිවුණට පස්සෙ ඇතුලත්මුදලි ඇමැතිතුමා ළඟට ආවා. එතුමා කීවා, හාමුදුරුවනේ, මෙහි වැඩ වසන්න එපා. මාත් එක්ක කොළඹ යමු. මං ආවෙ එක්කගෙන යන්ඩයි කියලා. අපේ ඉතිරි සිංහලයො අඬන්න ගත්තා. හාමුදුරුවො වැඩියාම අපට කාගේ පිහිට ද? කියලා. මං ඇමැතිතුමාට ච්වා, කොටි මාවත් මරලා ගියාදෙන්.ආණ්ඩුව කඳවුරු ඉවත් කළේ මේ ටිකටනෙ. කොටි මාව මරන්ඩ ආවොත් මං බුදුන්ගේ ලලාට ධාතුව නිදන් කළ මේ තිස්මහ වෙහෙර වැඳලා බෝධිය ළඟ භාවනා කරනකොට වෙඩි තියාපල්ලා කියනවා. ඇමැතිතුමා මං නොඑන බව තේරුම් අරන් යන්න ගියා. යන්ට කැමති ඉතිරි වූ සිංහලයන් ටික ආණ්ඩුව එකතු කළා. ඒ අය කන්තලේ දුම්රිය ස්ථානයට ගෙන ගිහින් නිදහස් දුම්රිය ගමන් බලපත්‍ර දුන්නා. යන අහක යන්ට කියලා. කොටසක් කඳවුරුවල ඉතිරි වුණා. තව කොටසක් නෑ ගෙවල්වල ගියා. මං මාත් එක්ක හිටපු ටික දෙනා රැකගෙන පන්සලේම හිටියා.දැන් පන්සලෙත් අනාථයො පිරිලා. මටත් මේ අනාථයන්ට කන්ඩ දෙන්ඩ විදිහක් නෑ. සල්ලිත් නෑ. එතකොට අපේ සුමේධංකර ලොකු හාමුදුරුවො අපවත් වෙලා. උන්නාන්සෙගෙ බෙන්ස් රථය තිබුණා. මං ඒ බෙන්ස් රථය විකුණලා ඒ සල්ලිවලින් අනාථයින්ට කන්ඩ දුන්නා. රජය කළේ කඳවුරු ටික බලන එක විතරයි. ඒ මනුස්සයන්ගෙ වෛද්‍යවරයත් මමයි. වෙද මහත්මයත් මමයි. ග්‍රාමසේවකත් මමයි. උප දිසාපතිත් මමයි. ඒ වෙලාවෙ කටයුතු සිදුවුණෙ එහෙමයි. ත්‍රිකුණාමලයට ගිහින් රජයෙන් දෙන දේවල් පවා ගෙන එන්නෙත් මමයි. බෙදන්නෙත් මමයි. අවුරුදු 2 ක් විතර මේ විදියට වැඩ කළා. මං මෙහෙ වැව් හැදුවා. පන්සලේ ඉඩම් මිනිස්සුන්ට බෙදා දුන්නා. දැන් සිංහල පවුල් 900 ක් විතර ඉන්නවා.මගෙ වැඩපිළිවෙළ ගැන හිතපු කොටි මාව කෙළින්ම මරා දමන ලැයිස්තුවට ගත්තා. සේරුවිල පන්සලේ හිටපු සාමණේර හාමුදුරුවරු හා චන්දකිත්ති හාමුදුරුවො මං පිටත් කරලා යැව්වා. 1986 තෝප්පුර් ගමේ හන්දියේ කාර් බෝම්බටයක් අටවා තිබුණා මා මරන්න. ක්ලේමෝ බෝම්බයකුත් තිබ්බා. මං යන එන ගමනේදී මේවා පිපිරෙව්වත් නූලෙන් බේරුණ. ගුරුනාදන් කියලා කොටි නායකයෙක් මේ ටික කරලා තියෙන්නෙ.1986 දෙසැම්බර් 28 දා කලින් විනාශ කළ ගමේ අලුතින් ඉදිකළ දෙහිවත්ත හමුදා කඳවුරට පැමිණෙද්දි අරිප්පු හන්දියේ බෝම්බයක් තිබෙන බව මුස්ලිම් මිනිහෙක් කීවා. ඒකෙනුත් වැළකුණා. ජනතාවට වහළ සෙවිලි කරන්ඩ උළු බෙදා දීමට මං උළු ගේන්ඩ යන විට කොටි පිරිසක් මඟ ඉන්නා බව කලින්ම මට ජනතාව දැනුම් දුන්නා. එදා කල්ලාරු හන්දියේදී ඉදිරියෙන් බස්රථය, ඊළඟට ලොරිය, අනතුරුව මං යන ජීප් රථය. එක පෙළට යද්දී මගෙ ජීප් රථය පුපුරවන්න කටයුතු කළ බෝම්බය පිපිරුණේ මා ඉදිරිපිටින් ගිය ලොරියටයි. 35 ක් එතැනම මැරුණා. 5 ක් රෝහල් ගත කළා. මං මගේ අතින් ඒ ලේ වගුරන සිරුරු වාහනවලට පැටෙව්වා. එදත් මං බේරුණා.අහිංසක වැසියන් වෙනුවෙන් මං කැට ව්‍යාපාර කරලා සල්ලි එකතු කරලා බෙදුවා. බොහෝ මිනිසුනට මං පන්සලේ ඉඩම් බෙදුවා.ඩෙන්සිල් කොබ්බෑකඩුව වීරයා අපේ පන්සල බේරා ගන්ඩ හුඟාක් අනුග්‍රහ දැක්වූවා. පේ‍්‍රමදාස මහත්මයා ඉන්නකොට මට කොළඹින් පන්සල් දෙන්ඩ කතා කළා. හාමුදුරුවන්ට කරදර කරයි එන්ඩ කීවා. මං සේරුවාවිල පන්සල අත්හැරියෙ නෑ. චන්ද්‍රිකා ජනපතිනිය වූ වෙලාවෙ මෙහෙ ගැන හොයන්ඩ කමිටුවක් පත්කළා. නායකයා රත්නසිරි වික්‍රමනායක. ඒකෙ නම සේරුවිල සංවර්ධන කොමිටිය. රත්නසිරි මහත්මයා එදා විදේශ ඇමැති. මගෙන් ඇහුවා සේරුවිලට මොනවාද කරන්ඩ ඕනෑ කියලා.මං කීවා පන්සල හදන්ඩ ඕනැ නෑ. මේ පළාතට වාරි මාර්ග හදා දෙන්ඩ. සිංහල දෙමළ හැමෝගෙම කුඹුරු පාළු වෙලා. ඒ වාරි කර්මාන්ත 50 ගණන්වල හදපුවා. ඒවා දැන් විනාශ වෙලා. අනෙක රෝහල හදන්ඩ කියලා. ඊළඟට ඉස්කෝලවලට ගුරුවරුන් දෙන්ඩ කියලා. ඔක්කොම ලියාගත්තා. අදාළ ඇමැතිවරුන් සම¼ඟ එනවා කියලා එතුමා ගියා. මේ අතර තමයි තංගදොරෙයි මන්ත්‍රීට කොටි වෙඩි තිබ්බෙ. කලක් ගියා වැඩේ කෙරුණේ නෑ.මං ඇමැතිතුමාට දුරකථනයෙන් කතා කළා. “අනේ හාමුදුරුවනේ, මට බලයක් නෑ. ජනාධිපතිනිය බාලපටබැඳි මහත්මයට කියලා ලියුමක් මට ගහලා තියෙනවා” ඔබගේ කාර්යභාරය විය යුත්තේ සේරුවිල පන්සල හැදීම පමණයි” කියලා. මං එතුමට පැහැදිලිව කීවා. පන්සලට බිඳිච්ච උළු කැටයක්වත් දාන්ඩ එපා. එහෙනම් කියලා. ඊට පස්සෙ පාර හැදුණා. ඉස්පිරිතාලෙ හැදුවා. පාසල් ආරක්ෂා වුණා. මං එදා දෙහිවත්තට ගහද්දි ටැංකිය උඩ නැගලා හිතපු දේ දෙවියන්ගෙන් ඉල්ලපු දේ ඉෂ්ට වුණා. රට බේරා ගන්ඩ නායකයා ආවා. මහින්ද මහත්තයාට මං කැමැති ඒ නිසයි.2006 මැයි මාසේ මං කොළඹ වැඩලා නැවත එනකොට ඇළ මාර්ග සිඳිලා. හොයා බලනකොට කොටි හැත්ත මාවිල්ආරු සොරොව්ව වහලා. මං උපවාසයක් ආරම්භ කළා. රටේ නායකයන් අවදි කරන්ඩ. කී දෙනෙක්ගෙ ගොවි බිම් විනාශ වෙනවා ද? සිංහල දමිළ මුස්ලිම් කවුරුත් අමාරුවේ. අපි ඉක්මනට ආරක්ෂක ලේකම් තුමාත් දැනුම්වත් කළා. බෙංගමුවේ නාලක හාමුදුරුවො හා 1000 ක පමණ පිරිසක් උපවාසයට එකතු වුණා. ගෝඨාභය රාජපක්ෂ ආරක්ෂක ලේකම්තුමා අපට පොරොන්දුවක් දුන්නා.ඒ අනුව උපවාසය රාත්‍රී 8.30 ට නිම කළා. මං එලිනන් කියන කොටි නායකයාටත් කතා කළා. ඒත් එයා කීවෙ වතුර දෙන්නෙ නෑ කියලා විතරයි. ඊට පස්සෙ උන් විදුලියත් විසන්ධි කළා. ජනාධිපතිතුමන්ට දැනුම් දුන්නට පස්සෙ සේරුවිල ඔස්සෙ වෙනත් මඟකින් විදුලිය නැවත ලබා දුන්නා. 2006 ජුලි මාසෙ 26 දා කල්ලාර් කෑම්ප් එකෙන් කාලතුවක්කු ප්‍රහාර එල්ල වුණා. එහෙම යන්තම් 2006 අගෝස්තු මාසෙ 8 දා එක දොරක් විවෘත කරගත්තා. හැබැයි! අගෝස්තු 11 වන විට ඊට දවස් තුනකට පස්සෙ සම්පූර්ණයෙන්ම අපේ ධීර වීර හමුදා මාවිල්ආරු සොරොව්ව විවෘත කරගත්තා. මේ සිද්ධියෙන් මුතුර්වල 42,000 ක් මුස්ලිම් ජනතාවත් පී‍්‍රති ඝෝෂා නැඟුවා... උන්වහන්සේ කීහ.ඒ මහා යතිවරයාණන්ගේ ශක්තියෙන් ලංකාපටුන විහාරය, ගිරිනුවර රජමහා විහාරය, ගල්ලෙන් විහාරය, කල්අඩි පාෂාණ පබ්බත වෙහෙර, සේරුනුවර සිට සෝමාවතියට හමුදාවේ සහායෙන් කපාගත් කෙටි පාර, මතු නොව වැව් කීපයක් ද සංවර්ධනය වන බව ද අපි දනිමු.සිංහල ජනතාව මේ පළාතේ වැඩි දියුණු කිරීමේ අරමුණින් උන්වහන්සේ අපමණ ඉඩම් සිංහලයාට බෙදා දුන්හ. ඔවුනට ගෙවල් දොරවල් සාදා දුන්හ. එමතු ද නොව වෙරුගල්, මුතුර් දෙමළ මුස්ලිම් ආබාධිත පිරිස් නඟා සිටුවන්නට ද පියවර ගත්හ. මේ පළාතේ පාසල් දරුවනට සිංහල බස මෙන්ම දෙමළ බස ද හොඳින් හුරු පුරුදු කරන්නේ ද එතුමන් වහන්සේගේ තීන්දුවක් පරිදිය.(මුතුර් හා තෝප්පුර්, වෙරුගල් වැනි දෙමළ මුස්ලිම් ගම්මාන අතර කාගේත් හිත දිනා සරා සඳක් සේ පළාත ඒකාලෝක කරන ඒ හිමියන්ගේ 60 වැනි පැවිදි මහෝත්සව අවස්ථාවට අපි ද සුබ පතමු.)උපාලි සමරසිංහඡායා -සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>04</day>
    </date>
    <link>http://www.silumina.lk/2012/11/04/_art.asp?fn=as1211042</link>
    <topic>මිනිස් Motor bikes</topic>
    <author>සේමාලි කැල්ලපත</author>
    <content>මිනිස් Motor bikesමේ සේයාරූවලින් පෙනෙන අපූරු යතුරුපැදි සැබෑ ඒවා නම් නොවේ. මිනිස් ශරීර යතුරු පැදි ලෙසින් සිතුවම් කර නිරූපණය කළ යතුරුපැදියි. එහෙත් මිනිස් යතුරු පැදි හා සැබෑ යතුරු පැදිවල කිසිම වෙනසක් නැති තරම්. මේ අපූරු මිනිස් ශරීර සිතුවම් නිර්මාණ කරන්නේ කැලිෆෝර්නියාවේ සැන් ෆ්‍රැන්සිස්කෝ හි චිත්‍ර ශිල්පිනියක වන ට්‍රීනා මේරි විසිනුයි.ඇගේ මේ මිනිස් යතුරු පැදි ඉදිරියේ දී ඇමෙරිකාවේ ප්‍රධාන පෙළේ අන්තර්ජාතික මෝටර් රථ දැක්මකට ඉදිරිපත් කිරිමට නියමිතයි. ට්‍රීනාගේ මේ අතිධාවනකාරී නිරූපිකාවන් සියල්ලම මලල ක්‍රීඩිකාවෝ. මේ හැමෝම ප්‍රදර්ශනයේ දී පැය 18ක් පුරා මිනිත්තු 5ක 6ක කාලයක් නිරූපණය කළ යුතු වෙනවා.මොවුන් ගේ රහස් ප්‍රදේශ වැසුණු කුඩා ඇඳුම් කැබැල්ලක් හැරුණු කොට ශරීර මුළුමනින්ම නිරුවත්.ට්‍රීනා ඔවුන්ගේ නිරුවත් සිරුරු වර්ණ ගන්වන්නේ බුරුසු සහ ස්ප්‍රේ කෑන් භාවිතයෙනි. මිනිස් යතුරුපැදි වර්ණ ගැන්වීමේදී නිරූපිකාවන් තනිව සිටිය දී මෙන් ම නිරූපණයේ යෙදී සිටියදී ද වර්ණ ගැන්වීම සිදුවෙනවා.සිනමාපට හා රූපවාහිනී වැඩසටහන් චිත්‍ර ශිල්පිනියක ලෙස කලක් කටයුතු කළ ට්‍රීනාට මිනිස් ශරීර සිතුවම් කලාවට සිත ගියේ ප්‍රථමයෙන් ම ඇය ද ඔස්ට්‍රේලියානු සංගීත කණ්ඩායමක් සඳහා මුළු ශරීරයේම තීන්ත ගල්වාගෙන නිරූපණයක යෙදීමෙන් පසුවයි.ඇය මිනිස් ශරීර සිතුවම් කිරීමට පෙර තම නිරූපිකාවන් යොදාගෙන යතුර පැදි හැඩතල නිර්මාණය කර බලනවා. ඔවුන්ගේ ශරීර වර්ණ ගැන්වීම ආරම්භ කරන්නේ ඉන්පසුවයි. මෙවර පැවැත්වෙන මෝටර් රථදැක්මට ඇය වර්ග තුනක මිනිස් යතුරු පැදි ඉදිරිපත් කිරීමට සූදානම්.මෙය ලෝකයේ කවුරුන්වත් මින් පෙර කර නොමැති දෙයක් බවයි ට්‍රීනා පවසන්නේ.සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>04</day>
    </date>
    <link>http://www.silumina.lk/2012/11/04/_art.asp?fn=as1211043</link>
    <topic>ලෝරාට අලුත් හදවතක්</topic>
    <author>රිඩර්ස් ඩයිජස්ට් ඇසුරිනි.</author>
    <content>ලෝරාට අලුත් හදවතක්ජංගම දුරකතනය නාද විය.“ඔය ජුලියා ද”“ඔව්”“අපට හදවතක් ලැබුණ. ඔබේ දියණියගේ සැත්කම සාර්ථක වේවි.”ජුලියා ගේ සතුට ඉහ වහා ගියේ තම වයස අවුරුදු දෙකහමාරක් වූ ලෝරා දියණිය ගේ හදවත් සැත්කමට අවශ්‍ය ‘හෘදය වස්තුවක්’ ලැබීම නිසාය. ලෝරා සිටියේ රෝහලේ හදවත් බද්ධ කිරීමේ පොරොත්තු ලේඛනයේය. ඒ මධ්‍යම ලන්ඩනයේ ග්‍රේට් ඕර්මන්ඩ් වීදියේ රෝහලයි.“ලෝරාට හදවතක් හම්බවෙලා” ඇය සිය සැමියා වැලඳ ගත්තේ පී‍්‍රතියෙනි.ලෝරා ඉපදෙන විටම හදවත් රෝගයක් තිබු බව ඔවුහු නොදත්තෝය. ඇගේ පළමුවැනි උපන් දිනය පසුවන විට ඇයට නිතර නිතර සිහින් කැස්සක් මතු විය. එය සෙම්ප්‍රතිශ්‍යාව නිසා යැයි විශ්වාස කළ වෛද්‍යවරු ඊට වෙදකම් කළහ. එහෙත් කැස්ස සුව නොවීය. අනතුරුව හදවතේ එක්ස් කිරණ පරීක්ෂණයකදී හෙළි වූයේ ඇගේ හදවතේ ප්‍රශ්නයක් ඇති බවය. ලෝරාගේ හදවතේ (Cowdiomyopathy) තත්ත්වයක් ඇති බවත් එයින් හෘදය වස්තුව ඉදිමිය හැකි බවත් තවත් දුර්වල විය හැකි බවත් වෛද්‍ය මතය විය. ඒ සඳහා හදවතක් බද්ධ කළ යුතු බව නිගමනය කළ වෛද්‍යවරු ඇයට සුදුසු හදවතක් ලැබෙනතුරු බලා සිටියහ. මේ අයුරින් ඇයට ජීවත්විය හැක්කේ වසර හතරක් පමණක් බවත් වෛද්‍ය මතය විය.සැන්ඩි සහ ජුලියා දිගින් දිගටම හදවතක් ලබා ගැනීමේ උත්සාහයේ යෙදුණහ. අන්තර්ජාලය ඔස්සේ හා පුවත්පත් මඟින් තම ඉල්ලීම කළහ.උදෑසන ලත් දුරකතන ඇමතුමෙන් පසු රෝහලේ හදවත් ඒකකයේ වෛද්‍යවරුන් වහ වහා සූදානම් වූයේ ඇයට ප්‍රදානය කළ හදවත ආ විගස එය බද්ධ කිරීම සඳහා ලෝරාගේ හදවත ඉවත් කිරීමේ ශල්‍යකර්මයටය. අලුත් හදවත නැඟෙනහිර ලන්ඩනයේ සිට ගුවන් මඟින් ස්ටැන්සටඩ් ගුවන් තොටුපළට ලැබිය යුතුය. මේ වන විට ප්‍රදානය කළ හදවත ඉවත්කොට අයිස් බෑගයක බහා පෙට්ටියක අසුරා ගුවන්ගත කොට තිබිණ.ගුවන් තොටුපළේ කොනක එය ගුවන් තොටුපළට ආ විගස රෝහලට ගෙන ඒම සඳහා ගිලන් රථයක් සූදානම්ව තිබිණ. රියැදුරු සයිමන් මොර් විටින් විට ගුවන් තොටුපළ සේවය ඇමතුවේ නොඉවසිලිමත්වය.‘ගුවන් යානය කිලෝමීටර් 16 ක් දුර දැන් ඒවි.’විනාඩි 15 කින් එය ගුවන් තොටුපළේය. ඊට මීටර් 30 ක් දුරින් ගිලන් රථය නවතාගෙන සිටි මොර් වහා ගුවන්යානය වෙත දිව ගියේය. කුඩා ගුවන් යානයේ සිට ලෝරාට හිමි හදවත බහාලු අයිස් පෙට්ටිය රැගත් අයෙක් ඉන් බසිත්ම මොර් ඔහු හමු විය. මොර් එය ඉතා ප්‍රවේශමෙන් අතට ගත්තේ වටිනා පුරාවස්තුවක් අතට ගන්නාක් මෙනි.ඔහු එය රැගෙන ගොස් වහා රථයේ ඊට නියමිත ස්ථානයේ තබාගෙන මධ්‍යම ලන්ඩනය බලා රථය වේගයෙන් පදවන්නට විය. හදවත් බද්ධ කිරීම් පිළිබඳව දැන සිටි රියැදුරා එහි වගකීම ද හොඳින් දනී. මේ පෙට්ටියේ ජීව හදවතක් ඇති බව ඔහු හොඳින් දැන සිටියේය. උදෑසන 7 වන විට රෝහල් ශල්‍යාගාරයේ ඕලන්ද ජාතික වෛද්‍ය කරීන් වෑන් ඩෝන් ලෝරාගේ හදවත විවර කරමින් ලෝරාගේ ජීවිතය කෘත්‍රිම හදවතකට බාර කිරීමේ සැත්කමට සූදානම්ව සිය කාර්ය මණ්ඩලය ඇමතීය.“දැන් ඊළඟට අලුත් හදවත බද්ධ කරන්න ඕනැ සූදානම්ව ඉන්න” වෛද්‍ය කාර්ය මණ්ඩලය ද සුළු හෝ අත්වැරදීමක් නොවන්නට වග බලාගෙන සිටියහ.ඇන්ඩි හා ජුලියා ද ලෝරා පසෙකින් බලා සිටියේ කුමකින් කුමක් වේදැයි සැකයෙන්.නිර්වින්දන වෛද්‍යවරයා ලෝරාගේ කනට කෙඳිරීය.“ලෝරා බය වෙන්න එපා අම්මයි තාත්තයි ළඟින්ම ඉන්නවා” ලෝරා සිනාසුණාය.මේ අතර සයිමන් මොර් සිය ගිලන් රථය පදවාගෙන ඉතා වේගයෙන් එයි. වොල්ටැම්ස්ටො කැලෑ පාරේ කිසිදු වාහනයක් නැත. දැන් ඔහුට රෝහලට ඇත්තේ විනාඩි 20 ක දුරකි. ඒ ඔහුගේ වේගයේ හැටියටය.හිටි හැටියේම කොහෙන්ද ආ රථයක් මොර්ගේ වාහනයේ හැපුණේ මහා හඬ නංවමිනි. මොර් සිය රථය කැලෑවට හරවාගෙන බේරුණේ තමා නිසා නොව ලෝරාගේ හදවත නිසාය. මෝටර් රථ රියැදුරාට ශාප කරමින් මොර් රථය පණ ගන්වන්නට තැත් කළේය. එහෙත් රිය පණ නොගැන්වේ. මොර් වහා හදවත රැගත් පෙට්ටිය ද රැගෙන රියෙන් එළියට පැන්නේ රිය ගැන හෝ අනතුර ගැන නොතකාය. ඔහු හැඳගෙන සිටි “Emergency”  යනුවෙන් සඳහන් ළා කොළපාට දිළිසෙන ඇඳුම ඔහුට පිටිවහලක් විය.මේ අතර රෝහලේ ශල්‍යාගාරය තුළ ශල්‍ය වෛද්‍යවරිය කරීන් වෑන් ඩුන් ලෝරාගේ පපුව විවර කරන්නට පටන් ගත්තේ කුඩා පිහියකින් සිදුරු කරමිනි. කෘත්‍රිම හදවතට ඇගේ ශරීරය බද්ධ කොට ඇගේ ශරීරයේ ක්‍රියාකාරිත්වය පරීක්ෂා කළ වෛද්‍යවරිය හදවත ශරීරයට බද්ධ වූ සියලු නහර එකිනෙකට කපන්නට පටන්ගත්තේ අලුත් හදවත මඟ එන බව සහතිකවම දන්නා බැවිනි.සිය කහ පැහැති “හදිසි” ඇඳුමත් සමඟ රියෙන් පැනගත් මොර් මාර්ගය මැදට වී රථයක් එනතුරු බලා සිටියේ අනතුරු ගැන කිසිත් නොසලකාය.වේගයෙන් එන රථයක් දැක ඔහු අත පෑවේ පෙට්ටිය ද පෙන්වමිනි. රථය නැවැත්වීය. රියැදුරු අසුනේ කාන්තාවකි. “හදිසියක් මට උදව් කරන්න මාව වහාම ළඟම තියෙන පොලීසියට ගෙනියන්න.” කාන්තාව මාග්රට් රොලින්සන් නම් රජයේ සේවිකාවකි. ඇය සැකයෙන් ඔහු දෙස බැලුවාය.“ඔබේ දුරකතනයෙන් මේ අංකයට කතාකරල කියන්න මා ප්‍රමාද වෙයි කියලා” ඔහු රෝහලේ දුරකතන අංකය ඇයට දුන්නේය.ඇය දුරකතන ඇමතුම ගනිද්දි ඔහු පෙට්ටිය ද රැගෙන රියට ගොඩ වී අවසානය.“බයවෙන්න දෙයක් නැහැ මේ පෙට්ටියෙ තියෙන්නෙ හදවතක් එය බද්ධ කරන්න ගෙනියන්න දැනටමත් ප්‍රමාද වැඩියි. ළඟම පොලීසියට හැකි පමණ ඉක්මනින් යමු.”කෘත්‍රිම හදවත් යන්ත්‍රය කුඩා ලෝරාගේ ශරීරයට සවි වී ලෝරා වෙනුවෙන් හුස්ම ගන්නේ ඇගේ ශරීරයේ ලේ ගමනාගමනය ක්‍රමවත් කරමිනි. කරින් වෛද්‍යවරිය හදවත් ක්‍රියාත්මක වීම සඳහා බෙහෙතක් විදින්නට සිය සහායකයාට කීයේ ලෝරාගේ ශරීරය අඩපණ වීමට යන බව දැනගෙනය.“අලුත් හදවත් ඉක්මනට ඕනැ” ඇය කීයේ සිදුවූ දේ නොදැනය.මාග්රට් රොලින්සන් පොලිස් ස්ථානය අසල රිය නවත්වන්නටත් පෙර මොර් පොලීසියට දිව ගොස් හමාරය.“මගේ ළඟ මේ ‘හදවත’ මෙය වහාම ග්‍රේට් ඔර්මන්ට් වීදියේ රෝහලට ගෙනියන්න ඕනැ. උදව් කරන්න.”පොලීසිය ද තත්ත්වය වටහා ගත්තේය. පොලිස් රථයක් ඉදිරිපත් විය. ‘සයිරන්’ නළා මැදින් එය මාර්ගයට අවතීර්ණ වෙද්දි මාග්රට් රොලින්සන් ඒ පිටුපසින් රිය පැදවූවාය.මේ අතර ඇගේ ප්‍රමාදය දැන ඇගේ සැමියා ද ඇය ඇමතීය. “ටිකක් ඉන්න මං වෙච්ච දේ පස්සෙ කියන්නම්” ඇය දුරකතනය ද විසන්ධි කළාය.පොලිස් රථය පෙරටුකොට මාග්රට් සිය රිය පදවාගෙන ගියේ මාර්ග නීති පවා නොසලකමිනි.රථය රෝහල් භූමියට අවතීර්ණ වෙත්ම ‘හදවත රැඳි පෙට්ටිය ද ඔසවාගත් මොර් වහා ශල්‍යාගාරයට දිව ගියේය.ශල්‍ය වෛද්‍ය කරීන් පෙට්ටිය දෝතින්ම පිළිගත්තාය. වෛද්‍ය කණ්ඩායම සිය කටයුතු ඇරැඹූහ.මොර් තව මොහොතක් පමා වූවා නම් ලෝරාගේ හදවත සදහටම නිහඬ වීමට ඉඩ තිබු බව වෛද්‍යවරිය කීවාය.“හරි අලුත් හදවත ආවා” ඇන්ඩි පී‍්‍රතියෙන් කෑගැසීය.“අලුත් හදවත අපේ දරුවා ජීවත් කරවාවි” ජුලියා කීයේ බලාපොරොත්තු සහගතවය.එහෙත් මෙහි සියලු ගෞරවය යා යුත්තේ ගිලන් රථ රියැදුරු මෝර්ට බව වෛද්‍යවරිය පැවසුවේ ශල්‍යකර්මයෙන් පසුව සියලු විස්තර දැනගත් පසුය.අනතුරුව ජුලියා හා ඇන්ඩි මෝර්ට මාග්රට්ට මෙන්ම පොලිස් නිලධාරීන්ටත් ස්තුති කළේ සිය දියණියට ජීවත්වීමේ වාසනාව ලබාදීම ගැනය.මොර් වැනි වගකිවයුතු පුද්ගලයන් පැසසිය යුතු බව කියු ලන්ඩන් වාසීහු ඔහුට ස්තුති කිරීමට යුහුසුලු වූහ.රිඩර්ස් ඩයිජස්ට් ඇසුරිනි.දයා ඩී. ෆොන්සේකාමේ නම් සැබෑම මවක්. ඇමෙරිකාවේ ටෙක්සාස් ප්‍රාන්තයේ ග්‍රෑන්බරි ප්‍රදේශයේ පදිංචි ඇලිසියා රිච්මන් එක් දරු මවක්. ඇය පසුගියදා ලොව වැඩියෙන්ම මවුකිරි පරිත්‍යාග කළ මව ලෙස ලෝක වාර්තාවක් පිහිටෙව්වා.විසිඅට හැවිරිදි ඇලිසියා ගේ කුළුඳුල් දරුවා ඉපැදුණේ පසුගිය වසරේ ජූනි මාසයේයි. එදා සිට මේ වසරේ මාර්තු මස දක්වා ඇය එරට පුණ්‍ය ආයතනයකට මවුකිරි ගැලුම් 87ක් දොවා පරිත්‍යාග කර තිබුණා. තම දරුවාට උවමනා ප්‍රමාණයටත් වඩා මවුකිරි තමන්ට එරෙන බව දැනුණු නිසා ඇය මෙලෙස මවුකිරි පරිත්‍යාග කරන්න තීරණය කරලා.ඇය පරිත්‍යාග කළ මවුකිරි අධිශීතකරණ දෙකක් පුරවා තැන්පත් කර තිබෙනවා. මේ කිරි අදාළ පුණ්‍යායතනය මඟින් බලවත් ලෙස රෝගාතුර දරුවන්ට හා නොමේරූ දරුවන්ට ලබා දෙනවා.ලෝකෙට අලුත් වඳුරෙක් පසුගියදා කොංගෝ වනාන්තරයෙන් සොයා ගනු ලැබුවා. කොංගෝ රටේ හුදෙකලා වනාන්තරයක් වන ලොමාමි වනාන්තරයෙන් හමුවූ මේ වඳුරාගේ මුහුණ බස්සකුට සමානයි. ස්වදේශිකයන් මේ වඳුරා හඳුන්වනු ලබන්නේ ලෙසුලා නමින්. කොංගෝ දඩයක්කරුවන් මේ වඳුරු විශේෂය දැන සිටියත් උන් මෙතෙක් ලෝකයට අනාවරණය වී සිටියේ නැහැ.ලොවට අලුත් වඳුරු විශේෂයක් හමුවී ඇත්තේ මින් වසර 28කට පෙර බවයි සත්ව විශේෂඥයන් පවසන්නේ.- චන්ද්‍රදීපාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>04</day>
    </date>
    <link>http://www.silumina.lk/2012/11/04/_art.asp?fn=as1211044</link>
    <topic>නෙළුම් විල</topic>
    <author/>
    <content>නෙළුම් විලඅප රත්තී සොයා යන විට ඇය සිටියේ අවසන් ගමන් යන කණුවේ ගැට ගසා ය. ඒ වන විට ඇගේ වයස අවුරුදු දෙකක් පමණ ඇත. අපි ඇය බේරා ගෙන ආවෙමු.අප කරා එන විට ඇගේ ගෙලෙහි ලොකු තුවාලයක් ද විය. පශු වෛද්‍යවරයා දෙසතියක් පුරා දිනපතා පැමිණ ඇයට බෙහෙත් විද්දේ ය. තුවාලය වේළිණ. එතැන් පටන් රත්තී අපට හොඳින් හීලෑ වූවා ය.ඇය අප හා කෙතරම් ළඟින් බැඳී සිටිනවා දැයි යන්න ඇගේ හැසිරීමෙන් කෙනෙකුට හිතා ගත හැකි ය. ඇය අප නිවසෙහි පඩි පේළිය නැග, මැද සාලයට විත් කෑම මේසය වසා ඇති කූඩය උස්සනු ඔබට දැක ගත හැකි ය. ඒ වෙලාවේ අප ඇයට කෑමට මොකක් හෝ දිය යුතු ය. එසේ දෙන තුරු ඇය අඩියක්වත් හෙල්ලෙන්නේ නැත.මීට පෙර ද අප ගවයන් නිදහස් කරගෙන ඇත. නිදහස් කරගෙන ආදා සිට දින කිහිපයක් ඇතුළත කාට හෝ හදා ගන්නට දීම අපේ සිරිත ය. එහෙත් රත්තී නම් දෙන්නට හිතට ලෝබය.රත්තිට ගමේ කවුරුත් ආදරේ ය. කොස් ගොඩියක් කඩා මදුළු ගලවා ගත් පසු කොස් කටු ටික රත්තීට ගෙනැවිත් දෙන්නේ එනිසා ය.දවසක් රත්තී හිතුවක්කාර ලෙස පාරට ගියා ය. ලොරියක හැප්පී අතක් බිඳ ගත්තා ය.පශු වෛද්‍යවරයා අත කැපිය යුතු බව අවධාරණය කළත් අපි ඊට අකැමැති වී දේශීය වෙදකමකින් අත සුව කර ගතිමු. එහෙත් ඇගේ වම් අතේ ලොකු කොරයක් දැන් තිබේ. එනිසා ඇයට දැන් ඉස්සර වගේ හිටි හැටියේ දිවිය නොහැකි ය.වරක් හොරු රත්තී සොරකම් කර ගෙන ගියහ. එහෙත් අපි ඇය සොයා ගතිමු. හොරුන් නීතිය හමුවට පමුණුවන ලදි. ඊට උදව් කළේ රාගම පොලිසියේ අපරාධ අංශයේ ස්ථානාධිපති අලුත් ගෙදර මහතාත් මූලස්ථාන පරීක්‍ෂක නිශාන්ත මහතාත් ය.දැන් රත්තී අම්මා කෙනෙකි.රත්ති නිසා ඇතැම් විට අපට හතර මායිමේ කිසිවකු සමඟ හිත නරක් කර ගන්නට ද සිදු විය. එසේ වන්නේ රත්තී අපේ වත්තට නැමී ඇති එහා වත්තේ ගහ කොළ ඇද කෑම නිසා ය. ඒ දකින අපි රත්තී මෙහාට ඇද බැද දමමු. කිසිවකු ඇයට ආයුධයකින් පහර දීම නිසා තුවාල සිදු වී තිබිණි. අපි එය ද සුවපත් කර ගතිමු.රත්තිගෙත් අපේ අසල්වැසියකුගෙත් ආරවුල පොලීසියටත් ගියේ ය.රත්තීත් පැටවාත් නිසා ඇතැම් විට අපේ හිතට ද නිවනක් නැත. ‘සත්තු දෙන්නව කාටත් දෙන්ඩත් බෑ. එහා පැත්තෙ වැට නැති නිසා ඒ වත්තෙ ගහකොළ බේර ගන්ඩත් බෑ. ඉඩම පුංචි නිසා රත්තිලව එතන නොබැඳ ඉන්ඩත් බෑ’ අපි දින ගණන් විසඳුම් කල්පනා කළෙමු.මේ අවස්ථාවේ අපේ පිහිටට ආවේ නිමල් සිරිපාල ද සිල්වා ඇමැතිවරයා ගේ බිරිය ය. ඇය අපේ පක්‍ෂය පාට නොබලා අපට උදවු කළා ය.දැන් එහා පැත්තේ වැට ගසා ඇත. රත්තීටත්, පැටියාටත් අපේ වත්තේ නිදහසේ ඇවි ද, කාගෙන්වත් ගුටි නොකා ජීවත්විය හැකි ය. ඒ දකින අපට ද සතුටු ය.මේ සැනසිල්ල අපට උදා කළ කාරුණික ඇමැති බිරියටත් පොලිසියේ මහත්වරුන්ටත් තුති පුදමු.  රාගම, අම්බලම හන්දියේ වෛද්‍යාචාරිනී ඩබ්ලිව්. ඒ. මල්ලිකා මහත්මිය විසින් යොමු කරන ලද ලිපියක් ඇසුරිනි.‘ඔයාට කියන්ඩ මහත්තයො මගෙ හිතේ කාලෙක ඉඳන් පැහැවන වේදනාවක් තියනව.’එසේ කියූ හෙතෙමේ සිය දීප්තිමත් නෙතු සඟළින් මා දෑස විනිවිද යන බැල්මක් හෙළා අනතුරුව, දුම්රිය ජනේලයෙන් හිස් අහස දෙස බලා සිටියේ ය.ඔහු ගේ උල් නැහැයත්, ඉදුණු ගසින් යුතු කෙටි කර කපන ලද යටි රැවුලත් පි‍්‍රයමනාපය.අපි කතාබහක් නැති ව මොහොතක් දුම්රියේ පාවෙමින් සිටියෙමු.ඉන් පසු යළිත් ඔහු සිය කතාව පටන් ගත්තේ ය.හේ තෙමේ වාමාංශිකයෙකි. ඔහු ගේ පියා ද සීයා ද සමාජයේ පොදු යහපත වෙනුවෙන් වැඩ කළ මිනිස්සු ය. මේ නිසා ඔවුන් ගේ පරපුර කෙරෙහි සමාජයේ පිළිගැනීමක් ද, ගෞරවයක් ද වෙයි.’දේශපාලන පන්නරේ තිබුණත්, රටට, ජනතාවට කොච්චර ආදරේ කළත්, සමාජෙට වැඩක් කරන්න වුවමනාව, ආසාව තිබුණත් අපේ පරම්පරාවෙ කිසිම කෙනෙකුට ඡන්දෙ ඉල්ලන්න ලැබිලත් නෑ, ලැබෙන්නෙත් නෑ. ඒ නිසා අපේ පරම්පරාවෙ අය කෙරුවෙ දේශපාලනේ කරන අයට ළංවෙලා ඒ අයගෙ වැඩ කරල දීල, තමන්ගෙ ප්‍රදේශෙ අහිංසක ජනතාවට කිසියම් සේවාවක් ඉටු කර ගන්ඩ මහන්සි ගත්තු එක තමයි.”’දේශපාලනඥයන්ට ළං වෙලා ඒ වගේ සමාජ කටයුතු කරව ගන්ඩ පුළුවන් කියල ඔයා හිතනවද?’ මම හරස් ප්‍රශ්නයක් ඇසුවෙමි.’මොකෝ බැරි?’ ඇයි අපි කෙරුවෙ?’ ඔහු ගේ තියුණු නෙත් සර යළිදු මා පෙළා දැමී ය.ඉන් පසු ඔහු විනාඩි කිහිපයක් වැය කළේ සිය පියාත්, ඊට කලින් සීයාත් තම තමන්ට හිතවත්ව සිටි දේශපාලනඥයන් මාර්ගයෙන් සිය ගම් ප්‍රදේශවලට ඉටු කරවා ගන්නා ලද වැඩ ලැයිස්තුවක් පැහැදිලි කර දෙනු පිණිස ය. ඉන් නොනැවතුණු හේ තමන් විසින් එසේ ඉටු කරවා ගන්නා ලද සමාජ කටයුතු කිහිපයක් ද විස්තර කළේ ය.’අපේ සීයලට, තාත්තලට ඒ කාලෙ රට ගැන හැඟීමක් තිබිච්ච දේශපාලනඥයො ආශ්‍රය කරන්ඩ වාසනාව තිබුණා. හැබැයි මට නං ඒ වාසනාව අඩුයි. මොකද අපේ එක්කෙනාට (ඔහු සිය දේශපාලනඥයා ගේ නම කීවේ ය.) ඒ වාසනා ගුණය අඩුයිනෙ.’ ඔහුගේ කටකොනට හිනාවක් ද එකතු විය.’මහත්තයට කියන්ඩ මටත් කප්පරක් ප්‍රශ්න තියනව. අපේ පුංචි නංගිට තාම හරියකට රස්සාවක් නෑ. ඒත් අපේ එක්කෙනා (දේශපාලන චරිතය) ගෙන් මට කවදාවත් ඒ උදව්ව ඉල්ලල නෑ. මොකද ඒක වැරදියි. තව කොච්චර ඒ වගේ ප්‍රශ්න තියන අය ඉන්නවද? වැරදි විදිහට පෞද්ගලිත වාසි ගන්න මං කැමති නෑ. ඒව මහ ලැජ්ජ නැති වැඩ. මං අපේ එක්කෙනාගෙන් ඉල්ලන්නෙ ඒක නෙවෙයි, අන්න අහවල් තැන බෝක්කුව කැඩිල පාර අබලන්.’ ඒක ඔයාගෙ ප්‍රතිපාදනවලින්වත් හදල දෙන්ඩ’. අර තොටුපළ අයින මඩවෙල පරිසරය කැත වෙනව. එතන මිනිස්සුන්ට ඔයට බහින්ඩ පඩි පේළි දෙකක් හදල දෙන්ඩ! ඔන්න ඔය වගේ දේවල්.’ ඔහු එබඳු දිගු විස්තරයක් කරගෙන ගියේ ය.’කෙරුණ ද?’”නොකෙරුණා ම කියන්ඩ බෑ. එයා ලව්ව සමහර සමාජ වැඩ කරවගෙන තියනව. ඒව ගමේ රටේ මිනිස්සු බුක්ති විඳින කොට හැබෑවටම මහත්තයො හිතට සතුටක් දැනෙනව.’එසේ කියමින් ම හේ මැදිරියට ගොඩ වූ වියපත් කතකට සිය අසුන පිරිනමා හිට ගත්තේ ය. ඔහු හිටගෙන යද්දී ඉඳගෙන යෑම හරි නැතැයි සිතුණු මම ද නැගී සිටියෙමි.”මහත්තයට කියන්ඩ මං දිවා රෑ දෙකේ කල්පනා කරල අපේ එක්කෙනාට හොඳ සැලසුමක් හැදුව. ඒ සැලසුමට අනුව එයා ප්‍රදේශයෙ හැම ගමකම සංචාරය කරන්ඩ ඕනෑ. ගම්වල අය එක්ක මොහොතක් කතා කරල යන්ඩ ඕනැ. කම්මැලි නැතුව ඔය වැඩේ කෙරුවනං අද එයා කොට්ටාසෙ ජනපි‍්‍රය දේශපාලනඥයෙක්. නමුත් එයා ඇවිදින්ඩ හොරයි. මිනිස්සු එක්ක ආශ්‍රය කරන්ඩ හොරයි. එයා හිතන්ඩ ඇති දැන් මං දිනල ඉන්නෙ. මට එහෙ - මෙහෙ කරක් ගහන්ඩ ඕනැ නෑ කියල. එහෙම හිතාගෙන තමයි සීත කාමරේට වෙලා ඔය අලුතෙන් වටකරගත්තු කට්ටියක් එක්ක හුදෙකලාවෙලා ඉන්නෙ. ඔය එයාව වටකරගෙන ඉන්නෙ එයාට ආදරේට ද? යස ආදරේ? ඕකෙන් වෙන්නෙ මොකද දන්නව ද? ගමේ ඡන්දදායකයන්ගෙන් ඈත් වෙන එක. ඇත්තෙන් ම මට කනගාටුයි. අපි එයාව ඔතෙන්ට නග්ගල තිබ්බෙ ඕක කරන්ඩ නෙමේ. ගමේ ගොඩේ වැඩක් කරව ගන්ඩ. අනේ මහත්තයො අපේ ගම්වල මිනිස්සු හරි අහිංසකයි. දේශපාලනඥයෙක් ගමට ඇවිත් කතා කරල තේ එකක් බීල බුලත්විටක් හපල ‘හරි මං ඔය වැඩේ කරල දෙන්නං’ කිව්වම ඇති. ගම්මු සැනසෙනව. අනේමේ මනුස්සය අපේ ගමට ආවනේ කියල ඊළඟ සැරේ ඡන්දෙත් දෙනව. ඒ වුණාට අපේ මනුස්සයට ඒ පින නෑ. ඉතින් අපි මොකද කරන්නෙ?’ ඔහු කතාව නතර කළේය.’ඉතිං හැබෑට ම මොකද කරන්නෙ?’ මම ද විස්සෝප වීමි.’එයා, දැන් තනිවෙච්ච මලක්. දුර කට්ටිය වටවෙලා මලේ රොන් උරා ;බානව. මාත් මගෙ ජනතාවාදී සැලසුම අකුළගෙන ඔහෙ වේදනාවෙන් ඉන්නව. බලන්ඩකො වෙච්ච දේ.’ ඔහු මුව වසාගෙන ගොළු වූයේ ය.අනන්‍යතාව සඟවා සිටීමට කැමැති ‘සිළුමිණ’ පාඨකයකු විසින් යොමු කරන ලද සටහනක් ඇසුරෙනි.දළඳා කරඬුව පෙරහරේ වඩම්මන නැදුන්ගමුවේ රාජා සිය ගාලෙහි නිදැල්ලේ සැරසරනු දකිනු පිණිස ඉකුත් දිනෙක අපි ගියෙමු.තමන් ඇසුරේ වැඩෙන හීලෑ අලි ඇතුන් ගෙන් මිනිසා විවිධ සේවාවන් ලබා ගැනීමට පුරුදුව සිටින්නේ ඈත අතීතයේ සිට ය. වත්මනහෙි එසේ සේවාවන් ලබා ගන්න අවස්ථාවන්හි දී හැර සෙසු අවස්ථාවන්හි දී මිනිසා අලි ඇතුනට කරන සැලකිල්ල අඩු බවට මතයක් පැවතුණත් ආසියාවේ විශාලතම හීලෑ හස්තියා වන නැඳුන්ගමුවේ රාජාටත්, රාජා ඇසුරෙහි වැඩෙන පුසල්තිටත් මේ කතාව කිසිසේත් ම අදාළ නොවන බව අපට පැහැදිලි විය.මෙරට පාරම්පරික වෙදකමින් සේවාව ලද ඉන්දියාවේ මහාරාජා කෙනකු ඊට කළ ගුණ සැලකීමක් වශයෙන් නැදුන්ගමුවේ වෙද පරපුරට තිළිණ කරන ලද ඇත් පැටවා අද නැදුන්ගමුවේ රාජා ලෙස සද්දන්ත වී සිටී. රාජා ගේ වත්මන් හිමිකරුවා පෙර කී වෙදපරපුරේ වර්තමානිකයා වන වෛද්‍යාචාර්ය හර්ෂ ධර්මවිජය මහතා ය. ඔහු ඇතුළු පවුලේ උදවියත් ඇත්ගොව්වනුත් රාජාගේ හා පුලස්ති ගේ ආහාර අවශ්‍යතා පිළිබඳව හොඳින් සිතා බලන බව අපට පසක් විය. සතුන් දෙදෙනා අසල ගොඩ ගැසී තිබුණු කිතුල් කොට, පොල් සහ කොස් අතු තොගය ද කලින් දින ඔවුන් අහරකොට ගත් දෙයෙහි සුන්බුන් ද කියා පෑවේ ඒ කතාවයි.සතුන් දරුණු වීමට බොහෝ දුරට බලපාන්නේ කුසගින්න ය. අහරින් ද සෙනෙහසින් ද නොඅඩු සතුන් කුඩා දරුවන් සේ ය. නැදුන්ගමුවේ රාජාට පලතුරු කැවීමටත් ඌ පිරිමැදීමටත් අපට හැකි වූයේ එනිසා ය.දළඳා කරඬුව වඩම්මවන සන්සුන්බව රාජා වෙත නිරන්තරයෙන් රැඳී පවතින්නේ හිමිකරු ඇතුළු දූ දරු සේවක පිරිස්වලින් නිබඳව ලැබෙන සත්කාරය නිසා බව සටහන් කර තැබීම අප ගේ යුතුකමක් කොට සලකමු. රාජාගේ ආහාර පාන, සුවපහසුව මෙන් ම ව්‍යායාම සහ සනීපාරක්‍ෂාව වෙනුවෙන් ද මේ පිරිස කැප වී සිටින බව රහසක් නොවේ.ජාතියේ මහා දායාදයක් වන රාජාටත්, පුලස්තිටත් එලෙස සලකන මේ ඇත්තන්ට ජාතියේ ප්‍රණාමය පිරිනැමිය යුතු ය. ඔවුනට ඒ වෙනුවෙන් ශක්තිය හා ධෛය¸ය ලැබේවායි පතමු.  නාත්තණ්ඩියේ පද්මිණී පෙරේරා මහත්මිය විසින් යොමු කරන ලද ලිපියක් ඇසුරිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>04</day>
    </date>
    <link>http://www.silumina.lk/2012/11/04/_art.asp?fn=as1211045</link>
    <topic>මිතුරු ඇසුර ජීවිතයම වෙනස් කරන්න පුළුවන්</topic>
    <author/>
    <content>මිතුරු ඇසුර ජීවිතයම වෙනස් කරන්න පුළුවන්ශාස්ත්‍රපති රාජකීය පණ්ඩිතකරපුටුගල රේවත හිමිජීවත් වීමේ යහපත් මාර්ගය පෙන්වා දුන් අපගේ ශාස්තෲන් වහන්සේ, ගෞතම බුදුරජාණන් වහන්සේ එක් අවස්ථාවක ‘පුත්තා වත්තු මනුස්සානං’ යනුවෙන් දේශනා කළා. ඒ මිනිසා ගේ උතුම්ම වස්තුව දරුවන් ය යන අර්ථයෙන්. ඒ නිසාම බෞද්ධ සංස්කෘතියේත්, බෞද්ධ දර්ශනයෙන් පෝෂණය වූ සිංහල සංස්කෘතියේත් දරුවන් ගැන සුවිශේෂී අවධානයක් යොමු කෙරෙනවා. මෙලොව උපත ලබන පුංචි දරුවා උස් මහත් වී තුරුණු වියට එළඹ විවාපත් වන තුරුත් මවුපිය ආරක්‍ෂාව යටතේ ජීවත් වන්නේ මවුපියන් හා දරුවන් අතර වූ සුවිශේෂී බැඳීම නිසයි.’පින් මඳ පුතුන් සියයක් ලදුවත් නිසරු ගුණ නැණ බෙලෙන් යුතු පුතුමය ඉතා ගරු එක පුන් සඳින් දුරු වෙයි ලොව ගන අඳුරු නෙක තුරු රැසින් එලෙසට නොම වේය දුරු’ලෙසින් සුභාෂිතයේ දී ගුණ යහපත් දරුවන් ගැන ඇගයෙනවා. ඒ වගේ ම තමන් ගේ දරුවන් ගුණ ධර්මයන්ගෙන් සුපෝෂිත විය යුතු බව කියවෙනවා. ගුණ යහපත් දරුවන් මවුපියන්ට, රටට, සමාජයට සම්පතක් වුණත් සමහර අවස්ථාවල ඒ සමාජයෙන් ම ඔවුන් ගේ අයහපතට බොහෝ දේ සිදු වෙනවා. විශේෂයෙන් ගැහැනු දරුවන් වැඩි වශයෙන් මේ බලපෑම්වලට නතු වෙනවා.මැක්සිම් ගෝර්කි නම් වූ ශ්‍රේෂ්ඨ කලාකරුවා වරෙක සඳහන් කෙළේ ‘මේ ලෝකය නිර්මාණය වන්නේ හිරු ගේ උණුසුමින් හා මව ගේ කිරිවලින්’ කියලයි. අනාගතයේ ඒ උතුම් මව් පදවිය ලබන්නේ අද ගැහැනු දරුවා. ඇය ගේ හැසිරීම්, චරිත ස්වභාවයන්, ගුණ යහපත්කම්, මඟ පෙන්වීම් සියල්ල ඇය ගේ දරුවන්ට බලපානවා. දියණියක් හොඳින් ආරක්‍ෂා කරගත යුතු වන්නේ ඒ උතුම් අරමුණ පෙරදැරි කරගෙනයි.විශේෂයෙන් යොවුන් වියට එළැඹි දූවරු මවුපියන්ට වඩා මිතුරු මිතුරියන්ට සමීප වීමේ ප්‍රවණතාවයක් තිබෙනවා. බොහෝ විට අම්ම තාත්ත ගේ සැර පරුෂ බව, දරුවන්ට ඇහුම්කන් නොදීම, ඊට හේතු සාධක වෙනවා. අනෙක් පැත්තෙන් අවිවේකය, අනේක විධ ප්‍රශ්න හා ගැටලු මැද මවුපියන් නොදැනීම දරුවන්ගෙන් දුරස් වෙනවා. ඒ දුරස් වීම විශේෂයෙන් දූවරුන්ට විශාල බලපෑමක් ඇති කරනවා. යොවුන් වියේ හැඟීම් සමඟ තනිවන ඔවුන් තමන් ගේ අදහස් බෙදා හදා ගන්නට, තනිකම පාළුව මඟ හැර ගන්නට ආදේශ සොයා ගන්නවා. එකට ඉගෙන ගන්නා මිතුරු මිතුරියන්, ඇසුරු කරන අය ඒ ආදේශයන්ට යටත්. බොහෝ විට දියණියකගේ මුළු ජීවිතය ම වෙනස් කරන්නට ඒ ඇසුර හේතු සාධකයි.රූපවාහිනය නැරඹුවත්, අන්තර්ජාලයට ගියත්, මහ මඟ පොදු වාහනයක ගමන් කළත් අද දරුවන් ගේ ඇස ගැටෙන්නේ විසූක දස්සන. මේවා අතර මං මුලාවන ඔවුන් එය සතුට පිරුණු ලෝකයක් බව වරදවා තේරුම් ගන්නවා. හරි වැරැද්ද තෝරා බේරා ගැනීම අතර අතරමංවනවා. විශේෂයෙන් යොවුන් වියේ දැරියන් ප්‍රේම සම්බන්ධතාවල පැටලෙන්නේ මේ නිසයි. ඒ සඳහා ඇයට ඕනෑ තරම් පෙලඹවීම් ලැබෙන අතර ඉන් මිදෙන්නට අවවාද උපදෙස් ලැබෙන්නේ කලාතුරකින්. බියත්, ලජ්ජාවත් නිසා දියණියක් එවැනි සම්බන්ධතාවක් මවුපියන්ට එසේත් නැතිනම් වැඩිහිටියන්ට හෙළි කරන්නේ ඉතාම කලාතුරකින්. මේ නිසාම මවුපියන් තමන් ගේ යොවුන් දූ වරුන් ගැන නිරන්තරයෙන් අවධානයකින් සිටිය යුතුයි.මවුපියන් දරුවන් වෙනුවෙන් විශාල මුදලක් වැය කරමින්, පාසල් අධ්‍යාපනයට අමතරව බාහිර පන්තිවලටත් සහභාගී කරවන්නේ හොඳ අධ්‍යාපනයක් ලබාදීමේ අරමුණින්. පාසලක දී මෙන් විනය, සංවරකම ගැන අවධානයක් යොමු නොවන නිසා එහි දී ඔවුන්ට විශාල නිදහසක් ලැබෙනවා. ඒ වාතාවරණය දරුවන් වැරැදිවලට යොමු වීමට හේතු සාධක වෙනවා. මෙහිදී තමන් ගේ මවුපියන් ගේ බලාපොරොත්තුව කුමක් ද යන්නත්, තමන් අරමුණ කුමක් ද යන්නත් ගැන දූ වරු වඩාත් සැලකිලිමත් විය යුතුයි.මේ අසීමාන්තික නිදහස නිසාත් යම් යම් අය ගේ පෙලඹවීම් නිසාත් ඔබ වැනි තරුණ දූවරු විශාල කරදරවලට පැටලෙන ආකාරය ජනමාධ්‍ය ඔස්සේ ප්‍රචාරය වනවා කොතෙකුත් දැක ඇති. ඉගෙන ගන්නා කාලයේ මුල් තැන දිය යුතු වන්නේ ඉගෙනීමට මිස වෙනත් දේට නොවේ.ඔබේ හිත මිතුරියන් ගෙන් යම් යම් දේ සඳහා පෙලඹවීම් ලැබෙන්නට පුළුවන්. හරි වැරැද්ද තේරුම් ගන්නට නොහැකි වුණොත් ඔබ ගේ මෙන් ම මවුපියන් ගේ ද බලාපොරොත්තු විනාශ වී යාම වැළැක්විය නොහැකියි. දහම්පාසල් අධ්‍යාපනයට යොමු වීමෙන්, වැඩිහිටියන් ගේ අවවාද පිළිගැනීමෙන්, හොඳ පොත පත කියවීමෙන්, චරිතවත් දරුවන් ආදර්ශයට ගැනීමෙන් ඔබ ගේ ජීවිතය නිවැරැදි මාවතට යොමු කර ගත හැකියි. විශේෂයෙන් අද සමාජයේ තරුණ දූ වරු වැරැදිවැඩවලට යොමු කරවා ගන්නට විවිධ බලවේග ක්‍රියාත්මක වන බව දූවරු වගේම වැඩිහිටියන් ද සිතට ගත යුතුයි.මේ නිසා බුද්ධිමත්ව හොඳින් සිතා බලා තීරණ ගැනීමට, විශේෂයෙන් යහපත් මිතුරු මිතුරියන් ගේ ඇසුර පමණක් තෝරා ගන්නට උනන්දු විය යුතුයි.බුදුරජාණන් වහන්සේ දේශනා කොට වදාළේ අයහපත්, පාපී මිතුරන් කෙනකු ගේ මෙලොව ජීවිතය පමණක් නොව පරලොවද පිරිහීම කරා ගෙනයන බවයි.කුණු මස් එතූ කොළයෙන් ද කුණු ගඳ, දුර්ගන්ධය හමන්නාක් මෙන් බාලයන්, අයහපත් මිතුරන් ඇසුරු කරන හොඳ පුද්ගලයා ද බාලයෙක් ම වන බව උන්වහන්සේ පෙන්වා දුන්නා. එමෙන්ම යම් පුද්ගලයෙක් පත්‍රයකින් තුවරලා බඳී නම් ඒ පත්‍රය ද සුවඳ හමන්නාක් මෙන් ප්‍රඥාවන්ත යහපත් මිතුරන් ඇසුරු කරන අයද ගුණවත් පුද්ගලයින් වන බව පෙන්වා දුන්නා.දියණියකට තමන් ගේ ජීවිතය නිවැරැදි මාවතකට යොමු කරගන්නට මේ අවවාදයන් ම ප්‍රමාණවත්. ඔබ ඇසුරු කරන මිතුරු මිතුරියන් පස්පව් කරනවා නම්, වැරදි වැඩවලට පෙලඹී සිටිනවා නම්, නපුරු සිතිවිලි, නපුරු වචන හා නපුරු ක්‍රියාවන්ගෙන් යුතු නම් ඒ අය ගේ ඇසුරින් මිදෙන්නට දෙවරක් සිතා බැලිය යුතු නොවේ. එය ඔබේ ජීවිතයේ අභිවෘද්ධියට මිස අනර්ථයට ද හේතු නොවේ.රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>04</day>
    </date>
    <link>http://www.silumina.lk/2012/11/04/_art.asp?fn=as1211046</link>
    <topic>ගැහැනු ළමයිනේ යහළු යෙහෙළියන් තෝරා ගන්නේ පරෙස්සමෙන්</topic>
    <author>ලිව්වේ</author>
    <content>ගැහැනු ළමයිනේ යහළු යෙහෙළියන් තෝරා ගන්නේ පරෙස්සමෙන්අන්තර්ජාතික වශයෙන් පසුගියදා ලෝක ගැහැනු දරුවන් ගේ දිනයක් ප්‍රකාශයට පත් කෙරුණා. එහි එක් අරමුණක් වුණේ ගැහැනු දරුවා ගේ ආරක්ෂාව සැලසීමයි. දියණියක ගේ ආරක්ෂාව ගැන අප මේ තරම් සැලකිලිමත් විය යුතු වන්නේ ඇයි? අද ඇය අනතුරට, නොමඟට ලක්වෙන මාර්ග බොහෝ වීම නිසයි.සැබැවින් ම අනාගතයේ මවු පදවිය දරන්නට සිටින, පවුලක් ගොඩ නඟන්නට සිටින ඒ දියණිය කායිකවත් මානසිකවත් ආරක්ෂා කරගැනීම විශේෂයෙන්ම මවක ගේ යුතුකමක්. ඒ යුතුකම වඩාත් භාර දූර වන්නේ අපේ සමාජයේ විවිධාකාර මිනිසුන් ජීවත්වන නිසයි. ලෝකයට විකසිත වෙන පුංචි මල් කැකුළු බිලි ගන්නට, ඒ සිත් දූෂණය කරන්නට විවිධ වෙස් ගත් අය බලා සිටිනවා. බොහෝ විට මිතුරු මිතුරියන් ගේ වෙසින් ඔබේ දියණියට ළංවෙන, විවිධ බලවේග ඇය ගේ ජීවිතය ආගාධයකට ගෙන යන්නේ ඔබත් නොදැනීමයි. ඉතා සූක්ෂමවයි. රූපවාහිනිය, පරිගණකය, පහත් සඟරා ආදියත් එහි බලගතු කොටස් කරුවන්. මේ බලවේගයන්ගෙන් ඇය ආරක්ෂා කරගෙන හොඳ අධ්‍යාපනයකින් හා හැදියාවකින් යුතු දියණියක ලෙස රටට දායාද කිරීම හැම අම්මා කෙනකු ගේම තාත්ත කෙනකු ගේ ම යුතුකමක්.උස් මහත් වුණු ගෑනු දරුවෝ ඉන්න අම්ම කෙනෙක් වුණාම කරන කියන හැම දෙයක් ගැනම දෙපාරක් කල්පනා කරන්න ඕනෑ. විශේෂයෙන් ම දැරිවියකට ආදර්ශයට ගන්න අම්ම හොඳ ආකෘතියක් නොවුණොත් ඒ දරුවගේ ජීවිතේම අවුල් වෙන්න පුළුවන්. සමහර දවසට ආර්ථික අපහසුතා ඇති වුණත්, ප්‍රශ්න අඩු ලුහුඬුකම් තිබුණත් අම්මයි තාත්තයි අඬ දබර වීම හොඳ නැහැ. ගල හොඳනම් අඹරන කහ මක්වේ ද යනුවෙන් පැරැණි කියමනක් තියෙනවා. මේ අම්මාගේ නිසි ඔවදන් නිසා ජීවිතය ජයගත් තරුණ දුවක් කියන කතාවක්.පවුලේ විය හියදම් පියව ගන්න තාත්තට සහනයක් වන්නට රැකියාවක් කළත් අපෙ අම්මා අතින් කිසිම දවසක ගෙදර වැඩ අතපසු වෙන්නේ නෑ. කඩිසරකමත් උනන්දුවත් නිසා ගෙදර අපිළිවෙළක් නෑ. පාන්දරින් නැඟිටලා, ගේ දොර පිරිසුදු කරලා, බුදු පහන තියලා දවස පටන් ගන්න ඈ ගෙදර වැඩ පිළිවෙළට කරන්නේ අපට ආදර්ශයක් වෙන විදිහට. පොත පතේ වැඩට වැඩි කාලයක් වෙන් කළත් අපිට ගෙදර දොරේ වැඩපළ උගන්වන්නත් ඇය කිසිම වෙලාවක පසුබට වෙන්නේ නෑ. රෙදිපිළි සෝදා ගන්නට, ගේ දොර අස්පස් කරන්නට, ඉවුම් පිහුම්වලට අපිත් අම්මට උදව් වෙනවා. අධ්‍යාපනයට මුල් තැනක් දෙනව වගේම ජීවත්වන සැටිත් ඉගෙන ගන්න කියලයි අම්ම නිතරම කියන්නේ.ගැහැනු දරුවන්ම තුන්දෙනෙක් ඉන්න අපේ ගෙදර කිසිම දවසක එක දරුවෙකුට විතරක් විශේෂ සැලකිල්ලක් ලැබෙන්නේ නෑ. තුන් දෙනාටම හිමි වෙන්නේ එක සමාන ආදරයක්. සැලකිල්ලක්. ඒ නිසා ම අපිට එකිනෙකා ගැන තරහක් නෑ. වෛරයක් නෑ. අම්මගෙයි තාත්තගෙයි ආදරය, කරුණාව, ඇල්ම බැල්ම ඕනෑ තරම් ලැබෙන නිසා අපේ ජීවිතවලට ළංවෙන්නට කාටවත්ම ඉඩක් නෑ.සමහර වෙලාවට අපි අතින් වැරැදි සිදුවුණත් අපේ අම්මා කවදාවත් කෑගහල බණින්නේ නෑ. තවත් කෙනෙක් ඉන්නා තැනක ඒ අඩුපාඩු ගැන විවේචනය කරන්නෙත් නෑ. හැමදේම වටහා දෙන්නේ කරුණාවෙන්. ‘මගෙ පුතා’ කියලා ආදරයෙන් ආමන්ත්‍රණය කරද්දි කළ වැරැදි ගැන පසුතැවිලි වෙනවා මිස අපි කවදාවත් මුරණ්ඩු වෙන්නේ නෑ.මොන තරම් කාර්ය බහුල වුණත් අප තුරුලට ගෙන ආදරයෙන් හිස අත ගාන්නට, මඟ තොටේ වෙන දේවල් ගැන, ඇසුරු කරන යාළුවෝ ගැන අහන්නට ඇය අමතක කරන්නේ නෑ. පුංචි කාලයේ සිටම හැමදේම අම්මට කියන පුරුද්ද අපට පුරුදු කළේත් ඇයයි. මවක ගේ ආදරණීය ස්පර්ශය දරුවෙකුට ආරක්ෂාකාරී හැඟීමක් ඇති කරන බව දන්න අපේ අම්මා, අපිට හොඳ නරක කියා දෙන්නේ, අවවාද උපදෙස් දෙන්නේ ඒ ස්පර්ශය සමඟින්. නුසුදුසු කෙනෙක් අපේ ඇසුරට ළං වෙනවා නම්, ඒ අයගෙන් ගැලවී ඉන්නා සැටි වගේ ම හොඳ යාළුවෙක් තෝරා ගන්නා සැටිත් අපිට කියා දෙනවා.විශේෂයෙන් ගැහැනු දරුවෙක් පිරිසුදුව ලස්සනට සිටිය යුතු බව අම්ම අපට කියා දෙන්නේ ආදර්ශයෙන්. වැදගත් විදිහට ඇඳ පැලඳගෙන ගමන් බිමන් යන ඇය සැබැවින්ම අපට ආඩම්බරයක්. ඇඟට හිර වෙන ඇඳුම් තෝරා නොගන්නට, සිරුරේ වැසිය යුතු තැන් වසා අඳින්නට ඇය අපිට පුරුදු කළේ අප කුඩා කාලයේ. මේ සමාජයේ ඉන්නා මිනිසුන් ගේ යහපත් හැසිරීම් ගැන අයහපත් හැසිරීම් ගැන, ඒ අයගෙන් සිදුවිය හැකි විපත් කරදරවලින් ගැලවී ඉන්නා සැටිත් ඇය නිරන්තරයෙන් ම අප දැනුවත් කරනවා.නෑ බෑ කීම ජීවිතේ නරක පුරුද්දක් බව කියා දෙන අතරෙම නෑ, බෑ කිව යුතු තැන නෑ බෑ කියන්නට එඩිතර වෙන සැටිත් ඇය අපට උගන්වනවා. තමන්ට අයහපතක් වන ඕනෑම දෙයකට විරුද්ධ වන්නට, එවැනි ඉල්ලීම් ප්‍රතික්ෂේප කරන්නට ඒ එඩිතරකම ප්‍රයෝජනවත්. අපේ සමහර යාළුවෝ ආදර සම්බන්ධතාවල පැටළෙන්නේ, ඉගෙනීම කඩාකප්පල් කරගෙන ජීවිතේ අඳුරු කරගන්නේ, වැරදි වැඩවලට යොමු වෙන්නේ ඒ එඩිතරකම නැති නිසා කියල අපි දන්නවා.අම්මා හැම වෙලාවෙම කතා කරන්නේ අපි ගැන ලොකු විශ්වාසයකින්. ‘මම දන්නවා. මගේ පුතාලා කවදාවත් වැරදි වැඩකට යොමු වෙන්නෙ නෑ කියලා’ ඒ ඇය නිතරම කියන කතාවක්. අම්මගේ හිත රිදෙන කිසිම දෙයක් අපි අතින් නොවෙන්නේ ඒ විශ්වාසය කඩ කරන්නට බැරි නිසා. ‘රස්සාවක් කරන්නයි, ගෙදර වැඩ කරන්නයි ගියාම දරුවො ගැන හොයන්න බලන්න වෙලාවක් නෑ. පොත පතේ වැඩ ගැන බලන්න වෙලාවක් නෑ’ යි බොහෝ දෙනෙක් කියන කතාව අපේ අම්ම නම් කවදාවත් කියලා නෑ. උනන්දුවයි, ඕනෑකමයි, දරු සෙනෙහසයි තියෙනවා නම් ඕනෑතරම් කාලය සොයා ගත හැකි බවයි ඇය පවසන්නේ. සෙනසුරාදට ඉරිදට ඉවුම් පිහුම් කරන වෙලාවට අප ළං කරගන්නා අම්මා උත්සාහ කරන්නේ කාලයෙන් උපරීම ප්‍රයෝජන ගන්නටයි.අපිට හොඳ දේ, සුදුසු දේ පමණක් තෝරා ගන්නට අපි පෙලඹෙන්නේ ඒ ගුරු හරුකම් නිසයි. ආගන්තුක සත්කාරය, නිහතමානීකම, නිරහංකාර බව, ලජ්ජා බය, වගේම ආඩම්බර විය යුතු තැන ආඩම්බර වෙන්නටත් අපිට මඟ පෙන්වන්නේ අම්මා. ආච්චි අම්මාගේ, සීයගේ සෙනෙහස නිරන්තරයෙන් නොලැබුණත් පරම්පරාවෙන් පැවතගෙන ආ සංස්කෘතිය සිරිත් විරිත් ගැන අපට කියා දෙමින් ඒ අඩුව පුරවන්නේ අපේ අම්මා. ඇයගේ බලාපොරොත්තුව අපි සංස්කෘතිය අගයන දියණියන් වනවා දැකීමයි. ගෙදර වැඩපළ කරන සුළු වේලාවත් අපතේ නොයවා අතීත කතා ගෙනහැර පාමින් බොහොම සරලව කියා දෙන ගුණ යහපත්කම් අම්මා ඒ විදිහටම පිළිපදිනවා.ඇගැයීම්, සිරිත් විරිත් හොඳින් තේරුම් ගැනීමට අපට අපහසු නොවුණේ ඒ නිසයි. පරිසරයේ වටිනාකම් ගැන, අතීතයේ රට එක්සේසත් කළ නරපතීන් ගැන, මහ වැව් බැඳ රට සරු කළ රජවරු ගැන අම්මා කියන කතා අපේ සිත්වල ඇති කළේ රට ජාතිය ගැන ආඩම්බරයක්. කෙනෙක් අපට අනවශ්‍ය විහිළුවක් කරන්නට තරම්වත් පසුබට වෙන්නේ අපේ නිහතමානීකම වගේ ම සංවර හැසිරීම නිසයි.පුංචි හපන්කමක් කළත් අම්මයි තාත්තයි අප අගය කරන්නේ මහ ඉහළින්. ‘මගේ පුතා විභාගේ පාස් වුණොත් මම මේ මේ දේ අරන් දෙනව‘ යි කිසිම දවසක පොරොන්දු නොවන අම්මයි තාත්තයි අප අගය කරන්නේ ආදරය පිරුණු සිනහවෙන්. සෙනෙහසින් සිප ගැනීමෙන්. ඒ ඇගයීම අපේ හිතේ ඇති කරන්නේ අභිමානයක්. තව තවත් හපන්කම් කරන්නට, යහපත් දේ කරන්නට පෙලඹවීමක්.කිසිම දේක අඩු පාඩුවක් වෙන්න ඉඩ නොතිබ්බත් ඒ සියල්ල අපට ලැබෙන්නේ මවුපියන්ගේ විශාල කැපවීමක, මහන්සියක ප්‍රතිඵලයෙන් බව අම්මා අපට නිතරම කියා දෙනවා. අරපිරිමැස්ම වගේ ම අවශ්‍ය තැන දී බෙදා හදා ගන්නටත් අපි ඉගෙන ගන්නේ ඇයගෙන්.මොන දේ කළත් අම්ම මුල් තැන දුන්නේ අපි ගැන හොයල බලන්න. පිටරටක උසස් රැකියාවකට යන්න හොඳම අවස්ථාවක් ලැබිලත් අම්ම එය ප්‍රතික්ෂේප කළේ අවංකවමයි. ගැහැනු දරුවන්ගේ ආරක්ෂාවට, මානසික සංවර්ධනයට, අම්ම කෙනෙක් ළඟ සිටිය යුතුම බව ඇය ගේ විශ්වාසයයි. අප කෙරෙහි සංවේදී බව ඇති කරන්නටත්, දැඩි විය යුතු තැන දැඩි වන්නටත්, දරා ගැනීමේ ශක්තිය ඇති කරන්නටත් ඇය නිරතුරුවම උත්සාහ කරන්නේ වැඩිහිටියන් වූ දිනෙක අප ඉදිරියේ එන ප්‍රශ්නවලට නොසැලී මුහුණ දෙන්නට අප සූදානම් කරවීමටයි. ඇතිවීම්, නැතිවීම්, ජය පරාජයන්, ලැබීම් - නොලැබීම් මේ සියල්ලටම නොසැලී මුහුණ දෙමින් ඇය අපට ලබා දෙන්නේ ඒ ධෛර්යයි.මොන තරම් අවිවේකී වුණත් අපිට ඇහුම්කන් දෙන්නට කිසි විටෙක පසුබට නොවන අම්මා ඕනෑම ප්‍රශ්නයකට සාධාරණ පිළිතුරක් ලබා දෙන්නටත්, අපේ අදහස්, හැඟීම්, බලාපොරොත්තු තේරුම් ගන්නටත් අමතක කරන්නේ නෑ. ඒ විශ්වාසයත් අප කෙරෙහි ඇති කරන්නේ අභිමානයක්.පොතපත බලන්නට අපට කිසි විටෙක බල නොකරන අම්මා ලැබෙන හැම විවේකයක දීම හොඳ පොතක් කියවමින් අපට දෙන ආදර්ශය සුවිශේෂයි. ටෙලි නාට්‍යවලට, විවිධ විකට වැඩ සටහන්වලට වෙන් නොකරන ඇයගේ කාලය වෙන් වූයේ මැහුමට ගෙතුමට.අනේකවිධ වැඩ කටයුතු මැද ගතට සිතට දැනෙන වෙහෙස අමතක කරමින් ඇය වෙහෙසෙන්නේ අපේ ජීවිතය ආලෝකවත් වනවා දකින්නටයි. අප සුවඳැති මල් සේ විකසිත වනවා දකින්නටයි. හැම අම්මා කෙනෙකුම අපේ අම්මා වැනි නම් මේ ලෝකයේ හැම දුවෙකු ගේ ම ජීවිතේ ලස්සන වෙනවා නොඅනුමානයි.අද කතාබහකොළඹ 07 බෞද්ධ කාන්තා විද්‍යාලයේ විදුහල්පතිනිවිද්‍යා නිකේතන කීර්ති පද්මශීලි ලියනගේලිව්වේරමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>04</day>
    </date>
    <link>http://www.silumina.lk/2012/11/04/_art.asp?fn=as1211047</link>
    <topic>හදමු අලුත් වෙල්ලස්සක්</topic>
    <author>රක්ෂණ ශ්‍රියන්ත ( ඌව පළාත් සංචාරයකින් පසු) ඡායාරූප – ලලිත් සී.ගමගේ</author>
    <content>හදමු අලුත් වෙල්ලස්සක්ශ්‍රී ලංකාව ආසියාවේ ආශ්චර්යය කරා යන මහින්ද චින්තන ජාතික වැඩපිළිවෙළට ඒකාත්මික වෙමින් ඌව පළාත් සභාවේ දැවැන්ත සංවර්ධන ව්‍යාපෘති ගණනාවක් ක්‍රියාත්මක වෙමින් පවතී.අධ්‍යාපනය, විදුලිය, මාර්ග, වාරි කර්මාන්තය, සංචාරක හා සමාජ සුබසාධන වැනි ප්‍රධාන ශීර්ෂ ඔස්සේ ව්‍යාපෘති ක්‍රියාත්මක කරමින් පළාතේ අවතැන් වූ සංවර්ධනය ජාතික තලයට ඔසවා තැබීමට ඌව පළාත් ප්‍රධාන අමාත්‍ය ශෂින්ද්‍ර රාජපක්ෂ මහතා පෙරමුණ ගෙන කටයුතු කරයි.ඌව පළාත ප්‍රධාන වශයෙන් මොනරාගල සහ බදුල්ල වශයෙන් දිස්ත්‍රික්ක දෙකකට බෙදෙයි. විශාලතම දිස්ත්‍රික්කය මෙන්ම පාලන නගරය වන්නේ ද බදුල්ලයි.ඌව පළාතේ විශාලත්වය වර්ග කිලෝ මීටර් අටදහස් හාරසිය අසූ අටකි. ජනගහනය එකොළොස් ලක්ෂ අසූහත්දහස් තුන්සිය තිස්පහකි.ශ්‍රී ලාංකීය කෘෂි ආර්ථිකය ස්වයංපෝෂිත කිරීමෙහිලා වෙල් ලක්ෂයක් අස්වද්දමින් එදා පෙරදිග ධාන්‍යාගාරය ලෙස විරුදාවලි ලත් සිරිලක ධාන්‍යාගාරය පැවතියේ ද මේ අසිරිමත් පුරවරයේය.කිරිඳිඔය, මැණික්ගඟ, කුඹුක්කන් ඔය, විල්ඔය, හැඩ ඔය, ගල්ඔය ආදී ජලධාරාවන් රැසක උපත සිදුවන්නේ ද මේ පළාත ආශ්‍රිතවය.මෙරට උසින් වැඩිම දිය ඇල්ල වන බඹරකන්ද, දෙවැනි තැනට උසම දියඇල්ල දියලුම ඇල්ල, දුන්හිඳ ඇල්ල වැනි රමණීය දසුන් මවන සුන්දර පාරාදීසයකි ඌව වෙල්ලස්ස පුරවරය.මේ පළාත තුළ සොභාව ධර්මයේ අපූරුව කියාපාන තවත් සුන්දර ස්ථාන ලෙස නමුණුකුල කඳුවැටිය, ඔහියේ පිහිටි ලෝකාන්තය හා පස්සර පුංචි ලෝකාන්තයත් යාල, උඩවලව, ගල්ඔය යන වන උද්‍යානත් පෙන්වා දිය හැකිය.බුදුරජාණන් වහන්සේගේ ප්‍රථම ලංකා ගමන සිදුවූ මහියංගණය පුද බිම පිහිටියේ ද ඌව පළාතේය.ශ්‍රී ලාංකිකයන් බොහෝ දෙනකුගේ ගෞරවාදරයට පාත්‍ර වු රුහුණු කතරගම මහා දේවාලය ද මෙම පළාතට සුවිශේෂ වූවකි.එපමණක් නොව බොහෝ ආගමික මෙන්ම සංස්කෘතික අතින් වැදගත් ස්ථානයන් බොහොමයකින් පොහොසත් වූ ඌව පළාතට දහඅට වංගුව මහා මාර්ගය නිසා ද අපූරු චමත්කාරයක් එක්වී තිබේ.එවන් ඓතිහාසික, භූගෝලීය, පාරිසරික, සංස්කෘතික ප්‍රෞඪ ඉතිහාසයකට උරුමකම් කියන සැබෑ වීරවරයන්ගෙන් ද නායකත්වය ලැබූ ඌව වෙල්ලස්සට සැබෑ උරුමකම් කියන රාජපක්ෂ පරපුරෙන් කඩිසර ජවසම්පන්න තරුණ නායකත්වයක් ලැබී ඇත.එවන් ජවසම්පන්න නායකත්වයකට උරුමකම් කියන ඌව පළාත් මහ ඇමැති ශෂීන්ද්‍ර රාජපක්ෂ මහතාගේ දැඩි උනන්දුව හා කැපවීම මත දැවැන්ත සංවර්ධන යෝජනා ක්‍රම රාශියකින් ‘පිබිදෙන වෙල්ලස්ස’ අපට ද දැක බලා ගත හැකි විය.ඌව පළාත් වාරිමාර්ග දෙපාර්තමේන්තුව මහ ඇමැති වරයාගේ උපදෙස් මත පසුගිය වසර හතර තුළ රුපියල් මිලියන දෙසිය අසූවකට අධික ප්‍රමාණයක් වැය කරමින් වැව්, අමුණු සහ ඇළ මාර්ග තුන්සීයක් ප්‍රතිසංස්කරණය කර තිබේ. එම ඇළ මාර්ග ප්‍රතිසංස්කරණය හා නව ඉදිකිරීම් හේතුවෙන් යල මහ කන්න දෙකම වගා කිරීමේ වාසනාව පවුල් දසදහසකට පමණ උදාවී තිබේ. ජලයෙන් එක් කන්නයක් පමණක් ගොවිතැන් කළ මේ පළාත්වල ජනතාව කන්න දෙකම වගා කිරීම නිසා තම අතමිට සරුවී ඇති බව රජයට තුති පුදමින් ප්‍රකාශ කරයි.මහඇමැතිවරයා තැන්නෙයාය දුම්මලතැන්න විදුලි යෝජනා ක්‍රමය විවෘත කරමින්පළාත් අධ්‍යාපනය කාර්යක්ෂම හා ඵලදායී ලෙසින් මෙහෙයවීම සඳහා පුළුල් චින්තන පරාසයක් තුළ නවීන කළමනාකරණ උපාය මාර්ග අධ්‍යාපන පද්ධතිය සඳහා එක්කර ගැනීමට ප්‍රධාන ඇමැතිවරයා උපදෙස් දී තිබේ.ඌව පළාත් අධ්‍යාපන කටයුතුª සඳහා ඉකුත් වසර තුනක කාලය තුළ ඌව පළාත් අධ්‍යාපන අමාත්‍යාංශය මඟින් රුපියල් මිලියන 1906.56ක මුදලක් වැය කර තිබේ.ඒ අනුව ‘සිසු රැකුම’ ශිෂ්‍යත්ව ක්‍රමය, ගුරුවරු පුහුණු කිරීම, ගුරු නිවාස සංකීර්ණ ඉදිකිරීම, පරිගණක, ප්‍රවාහන, ගොඩනැඟිලි, ක්‍රීඩා පිටි, පුස්තකාල, විද්‍යාගාර වැනි භෞතික සම්පත් ලබාදීම, සම්මන්ත්‍රණ මාලා ලබාදීම මඟින් අධ්‍යාපන ක්‍රියාවලියට පුනර්ජීවයක් ලැබී තිබීම අතිශයෝක්තියක් නොවේ.එපමණක් නොව ප්‍රධාන අමාත්‍යවරයාගේ සංකල්පයකට අනුව මුල් ළමාවිය සංවර්ධනය සඳහා ඌව පළාත තුළ මේ වසරේ සිට ප්‍රඥප්තියක් හඳුන්වාදී එය ක්‍රියාවට ද නැංවෙමින් පවතී. ඒ නිසා පෙර පාසල් හා දිවා සුරැකුම් මධ්‍යස්ථානවල විධිමත් විෂය මාලාවක් මෙන්ම ගුරු පුහුණුවක් ද ලබා දෙයි.ගුරු මාරුවීම් සම්බන්ධව ඇතිවන ගැටලු සඳහා සෑම ගුරුවරයෙකුගේම තොරතුරු පරිගණක ගත කිරීම සඳහා ඡ්ර්ධ්ඉ නැමැති වැඩසටහනක් ද ආරම්භ කර ඇත.ඌව පළාතේ මාර්ග සංවර්ධනය සඳහා ද මේ වසරේ පමණක් රුපියල් මිලියන 2229ක් වැය කිරීමට සැලසුම් කර ඇති අතර ඒ සංවර්ධන ව්‍යාපෘති ද ක්‍රියාවට නැංවෙමින් පවතී.භූගෝලීය පිහිටීම අනුව ඌව පළාත් මාර්ග ජාලය පිහිටා ඇත්තේ කඳු හෙල් හා බෑවුම් සහිත භූමියක බැවින් නිතරම ආපදා හා අවදානම් තත්ත්වයට ලක්වීමේ ප්‍රවණතාව වැඩි අගයක පවතී. ප්‍රවාහන කටයුතු සඳහා යොදාගන්නා බරවාහන හා ට්‍රැක්ටර් නිසා නිතර මාර්ගය අබලන් වේ. වර්ෂා කාලයේ නාය යෑම් තර්ජනවලට ද මෙම මාර්ගයන් ලක්වේ. එමනිසා මෙම සියලු මාර්ග සංවර්ධනය කිරීමේ දැවැන්ත වැඩ සටහනක් ක්‍රියාවට නැංවෙන අතර පළාත්බද මාර්ග සංවර්ධන ව්‍යාපෘතිය “සුමඟ” නමින් ක්‍රියාත්මක කෙරේ.ඒ අනුව පස්සර මොනරාගල මාර්ගය රුපියල් ලක්ෂ නමසිය අනූහතක වියදමින් මං තීරු හතරකින් යුක්තව 2013 වසරේ ජනවාරි වන විට වැඩ නිමවීමට නියමිතය.එහිදී අපට හමුවූ බඩල්කුඹුර ප්‍රාදේශීය සභාවේ හිටපු සභාපති ප්‍රාදේශීය සභා මන්ත්‍රී සමරසිංහ අබේසේකර මහතා පැවසුවේ මෙම මාර්ගය ඉදිවීමත් සමඟ බඩල්කුඹුර නගරය ඌව පළාතේ හොඳම වෙළෙඳ නනරය බවට පත්වන බවත් ප්‍රදේශයේ ව්‍යාපාරිකයන්ට මෙන්ම පළාතේ ප්‍රධාන වගාවන් වන කොකෝවා, ගම්මිරිස් හා තේ පහසුවෙන් නගරයට ගෙන ඒමට හැකිවන බැවින් ඒ සඳහා හොඳ වෙළෙඳ පොළක් ලැබෙන බවත්ය.මීගහයාය පාලමමෙයට අමතරව මහ ඇමැති වරයාගේ විශේෂ අධීක්ෂණ යටතේ “ඌව උදානය” විශේෂ විදුලි ව්‍යාපෘතිය රුපියල් කෝටි හයසිය අසූවක් වැය කරමින් ක්‍රියාවට නංවමින් පවතී.වසර 2013 අවසන් වීමට ප්‍රථම පළාතේ සියලු නිවාසවලට විදුලිය ලබාදීම තම ඉලක්කය බවත් මේ වන විට එම ඉලක්කයෙන් සියයට අසූවක් පමණ ජයගෙන ඇති බවත් ප්‍රධාන අමාත්‍ය ශෂීන්ද්‍ර රාජපක්ෂ මහතා අප සමඟ පැවසීය.මෙහිදී අපට අඳුරෙන් වෙළී තිබූ තැන්නෙයාය, දුම්මලතැන්න ප්‍රදේශය ඌව උදානය විදුලි යෝජනා ක්‍රමය යටතේ ආලෝකවත් වූ අයුරු ද දැක බලාගත හැකි විය. මේ සඳහා ඌව පළාත් සභාව රුපියල් එක්කෝටි අසූතුන් ලක්ෂයක් වැය කර තිබූ අතර ප්‍රතිලාභී පවුල් ගණන අනූපහකි.එවැනිම අඳුරු ගම්මාන ඒකාලෝක කළ තවත් විදුලි ව්‍යාපෘතියකි බඩල්කුඹුර මල්ගස්හින්න, කුඩුගල විදුලි යෝජනා ක්‍රමය. මේ සඳහා රුපියල් එක්කෝටි තිස්හතර ලක්ෂ හැත්තෑපන්දහස් දෙසීක් වැයකර ඇති අතර ප්‍රතිලාභී පවුල් සංඛ්‍යාව එකසිය දහයකි.මෙවැනි විදුලි ව්‍යාපෘති විශාල සංඛ්‍යාවක් ‘ඌව උදානය’ යටතේ ක්‍රියාවට නැංවෙමින් පළාතේ සියලු විදුලි අවශ්‍යතා 2013 අවසන් භාගය වන විට සම්පූර්ණ කිරීමේ ඉලක්කය ජයගනිමින් සිටී.ගම් නගර යාවෙන පාලම් ව්‍යාපෘති නිසා තමන්ගේ භවබෝග නගරයට ගෙන ඒම පහසුවී ඇත. දැන් ග්‍රාමීය ජනයාට නගරය වැඩි ඈතක නොවේ. පෙරදා නගරයට දුෂ්කර මාර්ග හා ජල පහරවල් ඔස්සේ පැය ගණනින් යාමට සිදු වුවද චවැන්ත පාලම් ඉදිවීම නිසා ගමත් නගරයත් යාවී ඇත.එවැනි තවත් ව්‍යාපෘතියකි බඩල්කුඹුර බුත්තල මාර්ගය දෙකේ කණුව මීගහයාය ප්‍රදේශයේ මැණික් ගඟ හරහා ඉදිවන පාලම. ආර්ථික සංවර්ධන අමාත්‍යාංශය රුපියල් මිලියන හතළිහකින් ඉදිකරනු ලබන එම පාලම නිසා මීගහයාය හා අම්බලන්තොට මොරටු යාය ගම් එක්වීම මඟින් ග්‍රාමසේවා වසම් අටක් ද එක්වේ.මෙහිදී අපට හමුවූ ප්‍රදේශයේ වැඩිහිටියකු වූ ආර්.එම්.සිරිවර්ධන මහතා පැවසුවේ දැන් පවතින අබලන් වූ කුඩා පාලම වර්ෂාවට යටවී යන බවත් මෙම පැරණි පාලමේ ගමන් කළ කිහිප දෙනකු මැණික් ගඟට ඇද වැටුණ බවත්ය. නව පාලම ඉදිවීම නිසා පාලමෙන් අනිත් පසට වාහනයකින් ගමන් කිරීමට හැකි වීම නිසා තමන්ගේ කෘෂි නිෂ්පාදන පහසුවෙන් අලෙවි කර ගැනීමට හැකිවීමත් අකුරු කරන ප්‍රදේශයේ දරු දැරියන්ට මෙන්ම සියලු දෙනාටම ලැබුණු විශාල ත්‍යාගයක් සේ මෙම පාලම සලකන බවත්ය.පළාතේ ජනතාවගේ අතිරේක ආදායම් උත්පාදනයට හා පෝෂණ තත්ත්වය ඉහළ නැංවීම සඳහා පශු සම්පත් සංවර්ධනයට ද ව්‍යාපෘති ක්‍රියාත්මක වේ. ඒ යටතේ උසස් තත්ත්වයේ කිරි ගවයන් ලබා දීමටත් ගව ගාල් ඉදිකිරීමටත් පියවර ගෙන ඇත. මෙයින් ලැබෙන නිෂ්පාදන හේතුවෙන් පවුලේ පෝෂණ තත්ත්වය ඉහළ යාමත් අතිරේක ආදායමක් ලබාගැනීමටත් මේ පවුල්වලට හැකිවීමෙන් මේ පවුල්වලට සමාජ ආර්ථික වටිනාකමක් ලබාදීම අපේක්ෂා කෙරේ.පානීය ජලය පිළිබඳ ගැටලුව ද ඌව පළාතට සුවිශේෂ වූවකි. මෙයට පිළියම් යෙදීම සඳහා විශාල පානීය ජල ව්‍යාපෘති රැසක් ක්‍රියාත්මකය.එයින් සුවිශේෂී වූ එක් පානීය ජල ව්‍යාපෘතියකි මිල්ල ඔය ජල යෝජනා ක්‍රමය. පස්සර මිල්ල ඔයෙන් ලබාගන්නා ජලය මොනරාගල, බුත්තල, දොඹගහවෙල යන ප්‍රදේශ කරා නළ මාර්ගයෙන් ගෙන යයි. මේ නිසා පවුල් විසිදහසකට අධික ප්‍රමාණයකගේ පානීය ජල ගැටලුවට ස්ථිර විසඳුම් ලැබෙනු ඇත. ඌව පළාත තුළ ජීවත්වන මොනරාගල හේන් ගොවියන්, බදුල්ල දිස්ත්‍රික්කයේ වතුකර ප්‍රජාවත්, ආදිවාසීන්, කුලීකරුවන්, මධ්‍යම පාන්තිකයන්, රාජ්‍ය සේවකයන් යන සියලුදෙනාම රජය ගෙන යන මේ සංවර්ධනය භුක්ති විඳිමින් සිටී.හම්බන්තොට වරාය, මත්තල ගුවන්තොටුපළ, උමා ඔය බහුකාර්ය සංවර්ධන යෝජනා ක්‍රමය මේ පළාතේ ජනතාවගේ ආර්ථිකය දැඩි ලෙස ශක්තිමත් කිරීමට හේතුවක් වී තිබේ.දැයට කිරුළ වැඩසටහන මඟින්ද රජය හා පෞද්ගලික අංශයේ දායකත්වය ලබාගෙන පළාතේ රෝහල් පාසල් ඇතුළු යටිතල පහසුකම් සංවර්ධනය වී තිබේ.ප්‍රධාන අමාත්‍යවරයාගේ “අපි හදමු නව ඌව වෙල්ලස්සක්” සංකල්පය මඟින් පළාතේ සංවර්ධන ඉලක්ක ජය ගැනීම වැඩි ඈතක නොවන බව ජනතාවගේ ද විශ්වාසය වී ඇත.රක්ෂණ ශ්‍රියන්ත ( ඌව පළාත් සංචාරයකින් පසු) ඡායාරූප – ලලිත් සී.ගමගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>04</day>
    </date>
    <link>http://www.silumina.lk/2012/11/04/_art.asp?fn=av1211042</link>
    <topic>ලොතරැයි කැසීම</topic>
    <author/>
    <content>ලොතරැයි කැසීමලුවොලින් වැන්ඩවෝල් ඉතා දක්‍ෂ වේදිකා පසුතල නිර්මාණ ශිල්පියෙක්. ඔහු මට මුලින්ම මුණගැහුණේ 90 දශකයේ මුල් භාගයේ ප්‍රසන්ත විතානගේ ගේ ‘ද්විÀව‘ නාට්‍යයේදි. එහි වේදිකා පසුතල නිර්මාණය කළ ලුවොලින් චිත්‍රපට සඳහා ද දැවැන්ත පසුතල නිර්මාණය කළ ශිල්පියෙක්. අපි කවුරුත් ‘ලුවා’ යන ආදර නාමයෙන් හැඳින් වූ, බර්ගර් ජාතික තරුණයකු වූ ඔහු ඉතා පි‍්‍රයමනාප අයකු වුණා.එක් වසරක් අවසන් වී නව වසරක් එළැඹෙන්නට ආසන්නයේ දිනෙක ‘ද්විÀව‘ නාට්‍යයේ දර්ශන 2 ක් සඳහා බදුල්ල බලා යමින් සිටියදී ලුවා මෙන්න මෙහෙම කිව්වා.’ප්‍රසන්න, අපි ෆිල්ම්ස් වල සෙට්වලින් එක අවුරුද්දකට කොයිතරම් නං මුදලක් හම්බකරනවද? ඒත් කනවා, බොනවා, ජොලි කරනවා මිසක් කිසිම ඉතුරුවක් නැහැනෙ. ඒක පාඩමකට අරගෙන, ලබන අවුරුද්දෙවත් හොඳ අඩිපාලමක් දාලා වැඩ කරන්ඩ ඕනෙ.’ඔහුගෙ කතාව අහගෙන හිටිය හැමෝම හූ කියකියා හිනාවෙන්ඩ ගත්තා.’මොකද උඹලා හිනා වෙන්නෙ. මං කිව්වේ වැරදි දෙයක් ද?’ ලුවා නහය රතු කරගෙන කේන්තියෙන් ඇහැව්වා.’උඹ කිව්වේ වැරදි දෙයක් නෙමෙයි. කිව්ව විදියයි වැරදි. ලුවා, හොඳ ෆවුන්ඩේෂන් එකක් ඇතුව ලබන අවුරුද්දේ වැඩ කරන්ඩ ඕනෙ කියන එකනෙ උඹ කිව්වේ. ෆවුන්ඩේෂන් කියන්නෙ ලුවා, ‘අඩිතාලම’, ‘අඩිපාලම’ නෙමෙයි.’ ප්‍රසන්න සිනාවෙමින් පැහැදිලි කළා.ඔය ගමනෙදිම උදේ කෑමට අතරමඟ හෝටලයක් ළඟ බස් එක නතර කළාම නාට්‍ය කණ්ඩායමේ කීප දෙනෙක් ඒ අසල ලොතරැයි කූඩුවක, ලොතරැයි ටිකට් සූරනවාත්, ලුවා ඒ දෙස අවඥාවෙන් මෙන් බලා සිටිනවාත් දුටු මම ඔහුගෙන් මෙහෙම ඇහැව්වා.’ලුවා මොකද ලොතරැයියක්, දෙකක් ගන්ඩ අදහසක් නැද්ද?’’අපොයි මතක් කරන්ඩ එපා. උඹට කියන්ඩ එඩ්වඩ්, ගිය සුමානෙ මම ලොතරැයි 10 ක් ම අරගෙන කැසුවා. එක රුපියල් 10 ක් හම්බවුණේ නැහැ මචං.’ ලුවා කියද්දි අවට සිටිය අය බඩ අල්ලාගෙන හිනාවෙන්ඩ ගත්තා.’” ’කසනවා කියන්නෙ මේකට නෙ ලුවා.’ මම අතක් කසා පෙන්වමින් ලුවාට කිව්වා. ලොතරැයි ‘කසනවා’ නෙමෙයි ‘හූරනවා’.”වරක් ලුවා ශේක්ස්පියර් නාට්‍යයක සිංහල නිෂ්පාදනයකට වේදිකා පසුතල නිර්මාණයෙන් දායක වුණා. දැවැන්ත නාට්‍ය නිර්මාණයක් වූ ඒ සඳහා ලුවා අතින් වේදිකාවේ මාලිගයක් ඉදිවුණා. වේදිකාව මත එක් එක් උස් ප්‍රමාණයෙන් තල 3 ක් නිර්මාණය වුණා. අවශ්‍ය එක් එක් උස ප්‍රමාණවලින් යුත් ලී රාමු වලට ඝන ප්ලයිවුඩ් ෂීට්ස් සවි කිරීමෙනුයි ඒ තල සම්පූර්ණ කළේ. මෙම පසුතලය නිම කිරීම සඳහා රුපියල් පනස් දහසක් පමණ වැය වුණා. එකල එය අති විශාල මුදලක්. නාට්‍යයේ මංගල දර්ශන පැවැත්වෙද්දී පසුතල සඳහා වූ ලුවාගේ ඇස්තමේන්තුවෙන් රුපියල් අටදහසක හිඟ මුදලක් ඔහුට ලැබීමට තිබුණා. නාට්‍යයේ නිර්මාපකයා පොරොන්දු වුණේ මංගල දර්ශනවල අවසන් දිනයේ එම හිඟ මුදල ලබා දෙන බවයි.මංගල දර්ශන නිමා වුණත් ලුවාගෙ හිඟ මුදල ලැබුණේ නැහැ. ඊළඟ දර්ශනවලදි ඔහුගේ මුදල් ලබාදෙන්නට නිෂ්පාදකවරයා පොරොන්දු වුණත් ඒ මුදල් ලැබීම දවසින් දවස කල්ගියා. ඊළඟට කුරුණෑගල නාට්‍ය දර්ශනයක් යෙදුණා. කුරුණෑගල ගිය ගමන් ම ලුවාගෙ මුදල් දෙන බව නිෂ්පාදකවරයා පොරොන්දු වුණා.නාට්‍ය කණ්ඩායම කුරුණෑගලට ළඟාවී වේදිකා පසුතල සවිකිරීම ඇරඹුණා. ලුවා තම හිඟ මුදල ගැන නිෂ්පාදකට මතක් කළා.’හරි මල්ලි හවස උඹේ සල්ලි ෂුවර් එකට දෙනවා.’ නිෂ්පාදකවරයා සුපුරුදු පිළිතුර දුන්නා.’නෑ අයියා, ඒ සල්ලි දැන් ඕනෙ, සෙට් එක සම්පූර්ණ කරන්ඩ.’ ලුවා කිව්වා.’ඇයි සෙට් එක දැන් හරිනෙ.’ නිම වෙමින් පවත්නා වේදිකා පසුතලය දෙස බලමින් නිෂ්පාදක කිව්වා.’පිස්සුද අයියා. අර ලී රාමු වලට ෆිට්කරන ප්ලයිවුඩ් ෂීට් ටික මම අද කොළඹ වෙන වැඩකට දුන්නා. අයියා මෙහේදි ෂුවර් එකටම සල්ලි දෙනවා කිව්වනෙ. දැන් ප්ලයිවුඩ් ෂීට්ස් කඩෙන් ගෙනැල්ලා ඕනෙ සෙට් එක සම්පූර්ණ කරන්ඩ.’ ලුවා කිව්වා.බැලින්නං වේදිකාවේ තට්ටුවල ලී රාමු විතරයි. උඩ කොටස් හිස්. ඒක දැකලා නිෂ්පාදකවරයාට තරු පෙනුණා. ඔහු වහාම කුරුණෑගල නාට්‍ය සංවිධායකට කතා කරලා හවසට ලැබිය යුතු මුදලින් රුපියල් අට දහසක අත්තිකාරම් මුදලක් අරගෙන ලුවාට දුන්නා. ලුවා සල්ලිත් අරගෙන කුරුණෑගල ටවුමට ඉගිල්ලුණා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>04</day>
    </date>
    <link>http://www.silumina.lk/2012/11/04/_art.asp?fn=av1211043</link>
    <topic>ලිවීම දැන් මගේ ජීවිතයම වෙලා</topic>
    <author>ජෝජ් රොබ්සන් ද සිල්වා</author>
    <content>ලිවීම දැන් මගේ ජීවිතයම වෙලායමුනා මාලිනිඅහස පොළොව වටපිටාව හරිම හිස් තැනක්ගහක් කොළක් දියක් නොමැති කාන්තාරයක්ඇදී එන්න ඒ මොහොතේ හඬා වැටෙන හද මඬලටඔබයි මමයි ඉන්නා තැන කොහිද තනිකමක්, නැහැනෙ තනිකමක්...!  (පද - යමුනා මාලිනි)ඇය සිය සෞන්දර්ය චාරිකාවේ දී මුලින්ම ගීතලෝලී සිත් ආමන්ත්‍රණය කළේ ගායන ශිල්පි සුනිල් එදිරිසිංහයන් ගායනා කළ ‘අහස පොළොව වට පිටාව‘ ගී පද රචනයේ හිමිකාරිය ලෙසින් ය. ඊට ඉහත ‘අධිෂ්ඨානය’ සහ ‘ණයට ගත් සාජ්ජය’ කවි පොත් පළ කර කවිකාරියක වී උන්නු ඇය මේ වනවිට කිවිඳියක, ගී පද රචිකාවියක සහ ලේඛිකාවක ලෙස මෙරට සාහිත්‍ය ක්ෂේත්‍රයට අගනා මෙහෙවරක් ඉටු කරමින් සිටී. ඇය යමුනා මාලිනි ද සිල්වා (පෙරේරා) ය. යමුනාගේ නවතම සාහිත්‍ය කෘතීන් වන ‘ගී හද පුදසුන’ - ‘නිම්නාදේ’ සහ ‘සිතුවම් කල්පනා’ පසුගියදා එළිදැක්වූ අතර ළඟදීම ඇගේ ‘සිරිනිමතී’ (නවකතාව) සහ ‘මඟ හැරුණු ප්‍රේමය’ (කවි) පොත් ද මුද්‍රණයෙන් නිකුත්වීමට නියමිතව ඇත. ඒ නිමිත්තෙන් යමුනා අප සමඟ කළ පිළිසඳරකි මේ...!දැනටමත් නිකුත් වී ඇති ‘ගී හද පුදසුන’ ‘නිම්නාදේ’ සහ ‘සිතුවම් කල්පනා’ පොත් තුනටම මට හොඳ ප්‍රතිචාර ලැබෙනවා. (‘ගී හද පුදසුන’ සහ ‘සිතුවම් කල්පනා’ ගොඩගේ ප්‍රකාශන වන අතර ‘නිම්නාදේ’ කිංකිණි ප්‍රකාශනයක්.) පාඨක ප්‍රතිචාර ලැබෙද්දී තව තවත් නිර්මාණකරණයේ යෙදෙන්න ආසාවක් උපදිනවා, ලිවීම දැන් මගේ ජීවිතයම වෙලා.”ඔබේ ‘ගී හද පුදසුන’ කෘතිය අපගේ ‘සිළුමිණ’ - රසඳුන’ පාඨකයින්ගේ ආදරය දිනූ ලිපි එකතුවක් නේද...?“ඔව්. මා ‘රසඳුන’ ට ලියූ ‘හද පුදසුන’ නම් රසවින්දනාත්මක ලිපි පෙළේ එකතුවක් තමයි ‘ගී හද පුදසුන’ පොතට ඇතුළත් වෙන්නේ. මෙය මෙවැනි පොත් පෙළක පළමු වන කාණ්ඩය යි. හැත්තෑව දශකයේ සිට ගීත රසික රසිකාවියන්ගේ සිත් ගත් ගී අතරින් මා ප්‍රිය කරන මගේ ගී පද රචනා නොවන ගීත විසි නමයක සුලමුල පිළිබඳව පද රචකයින්. සංගීතඥයින් සහ ගායක ගායිකාවන් සමඟ කළ කෙටි සාකච්ඡා මෙම කෘතියට ඇතුළත් වෙනවා.‘සිතුවම් කල්පනා’ කෘතියත් ‘සිළුමිණ’ පාඨකයින් හා සම්බන්ධයි නේද?“එදිනෙදා සමාජයේ සිදුවන සිද්ධි අතරින් අපට ප්‍රයෝජනවත් වේ යයි මා සිතු සිද්ධි දෙස අලුත් ඇසකින් බලා ‘සිළුමිණ’ පත්‍රයට ලියූ තීරු ලිපි එකතුවක් තමයි මේ කෘතියේ ඇතුළත් වෙන්නේ.අපි ඔබේ නිර්මාණ අතීතයට විනාඩියකට පිවිසෙමු ද?“පියාගේ මුදල් ඉල්ලා ගෙන 1970 දී ‘අධිෂ්ඨානය’ නමින් පළ කළ පුංචි කවි එකතුව තමයි මුලින් ම පළ කළේ. හැබැයි 1990 දී පළ කළ ‘ණයට ගත් සාජ්ජය’ තමයි මගේ මුල්ම කවි පොත ලෙස මා සලකන්නේ. විවාහයෙන් පසුව තමයි මා ගී පද රචිකාවියක් වුණේ. මගේ මුල් ම පද රචනය ‘අහස පොළොව වටපිටාව‘ නිර්මාණය ජනපි‍්‍රය වීමත් සමඟ ගීත, ළමා කතා, කෙටිකතා, නවකතා, තීරු ලිපි ආදී සාහිත්‍යාංග හරහා මගේ හැකියාවන්ට අවස්ථා හිමි වුණා.  රෝස තොල් සිඹිම්තොල් මත කඳුළු බිඳු රැඳෙයිඔබ ආදරේ කියා දුන්නෙත්ඒ වගේ තමයි...!‘රෝස තොල් සිඹිම්’ වැනි ගී පදමාලාවකින් අපේ ගීත සාහිත්‍යයට නැවුම් වදන් මාලාවක් එක් කරමින් ගී පද රචිකාවියක් ලෙස ආ ගමන් මඟ පිළිබඳ ඔබ තෘප්තිමත් වෙනවාද?“වර්තමානයේ අපේ සංගීත ක්ෂේත්‍රයේ පවතින තත්වයන් අනුව මා කළ නිර්මාණ පිළිබඳ මට තෘප්තිමත් වෙන්න පුළුවන්. ‘රෝස තොල් සිඹිම්’ මගේ සිව්වෙනි ගී පද රචනයයි. එදා මෙදා තුර ගීත රසික රසිකාවියන්ගේ ආදරය මා ලියූ හැම ගී සංකල්පනාවකටම වාගේ ලැබී තිබීම මට විශාල සතුටක්. මාධ්‍ය ආයතනයක සේවය නොකර ගී පද රචිකාවියක් වශයෙන් සිංහල ගීත සාහිත්‍යයේ නියුතු වෙන්නට මට ලැබී තිබෙන භාග්‍ය ගැනත් මං නිහතමානීව සතුටු වෙනවා. දැනට ගී පද රචනා හාරසීයක් පමණ මා ලියා තිබෙනවා.ගීත සිය ගණනක බුද්ධිමය දේපළ හිමිකාරියක ලෙස කර්තෘ භාග සහ රිංගින්ටෝන්ස් ආදී වශයෙන් ඔබ විශාල මුදලක් මේ වනවිට උපයා ඇතිනේ...?“කර්තෘ භාග හෝ රිංගින්ටෝන්ස් සඳහා ගෙවීම් වගේ දේවල් ගැන හිතුවොත් ගීත ලියන්න හිතෙන එකක් නැහැ. කර්තෘ භාග වශයෙන් ‘සිරස’ එෆ්.එම්. ආයතනයෙන් තුන් වරක් ද, ‘සියත’ එෆ්.එම්. ආයතනයෙන් එක්වරක් ද මට මුදල් ලැබී තිබෙනවා. දැනට මගේ ගීත විශාල ප්‍රමාණයක් රිංගින්ටෝන්ස් සඳහා යොදා ගෙන ඇතත් කිසිදාක දී එක සත පහක්වත් මට ඒ උදෙසා ලැබී නැහැ. නිර්මාණකරුවන් ලෙස හරියට නිර්මාණ කිරීමේ බරපතළ වගකීම දරනවා මිස මුදල් ඉපයීම අපේ කාර්යභාරය නොවේ. අපේ නිර්මාණ සඳහා යුක්තිය ඉටු කිරීම එම නිර්මාණ වලින් මුදල් උපයන පුද්ගලයින් සහ ආයතන සතු වගකීමක් බවයි මගේ වැටහීම. සිය යුතුකම්, වගකීම් ඉටු නොකරන පුද්ගලයින් හෝ ආයතන ඇත්නම් ඔවුන්ට කලාකරුවන් වශයෙන් අපේ ආශිර්වාදය හිමි වෙන්නේ නැහැ.”ගී පද රචනා ක්ෂේත්‍රයේ ඔබෙන් පසු පරපුර ඔබ දකින්නේ කෙසේද?“හොඳ ගීත රචනා කරන අලුත් ගී පද රචකයින් කිහිප දෙනෙකුම ඉන්නවා. ඒත් වර්තමාන සංගීත ක්ෂේත්‍රයේ ජනප්‍රිය රැල්ල නිසා ඔවුන් නොමඟ යනවා. ප්‍රමිතියක් ඇතුව ගී පද රචනයේ යෙදෙනවා නම් ඔවුන්ට අනාගතයක් තිබේවි. එසේ නොමැතිව ඕනෑවටත් වඩා සැහැල්ලු වචන අමුණමින් අර්ථයක් නැති පදමාලා ලියුවාට නම් ඒවා පවතින ගී පදමාලා වෙන්නේ නැහැ.”ඔබේ දියණිය ප්‍රතිභා ප්‍රභා ගීත ගායනයට යොමු වුණා නේද?“ප්‍රතිභා දුව ගායනයට කැමැතියි. දුවට ගායන හැකියාවත් තිබෙනවා. දුව ක්ෂේත්‍රය අවබෝධ කරගෙන හොඳ නිර්මාණ කරාවි. ‘සිහිනයට තරම් තටු මට’ ගීතය කසුන් කල්හාර සමඟ ගයන්නේ ප්‍රතිභා. මෑතදී තීක්ෂණ අනුරාධ සමඟත් ප්‍රතිභා ලස්සන ගීතයක් ගායනා කළා. ‘වසාගන්න හද දොර සෙමින්’ යනුවෙන්. මගේ දුව මගෙන් ආදර්ශ ගෙන සෙමින් සාර්ථක ගමනක් යයි ගායිකාවක වශයෙන්.”ඔබේ අනාගත බලාපොරොත්තුව කියන්න කැමැති ද?“හැකි තාක් කල් පෑන අත නොහැර ලේඛන කලාවේ නියුතු වීම තමයි මගේ අනාගත බලාපොරොත්තුව.”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>04</day>
    </date>
    <link>http://www.silumina.lk/2012/11/04/_art.asp?fn=av1211044</link>
    <topic>මගේ පෙම්වතා කලාවට සම්බන්ධයි</topic>
    <author>ගාමිණී සුසන්ත</author>
    <content>මගේ පෙම්වතා කලාවට සම්බන්ධයි- අමීෂා කාවින්දිඅමීෂා මොනවද අලුත් තොරතුරු?හොඳින් ඉන්නවා. මේ දවස්වල විශේෂ කලා කටයුතුවලට සම්බන්ධ වෙලා නෑ. තරමක් විවේකයෙන් තමයි ඉන්නේ. පසුගිය මාස කීපයේ නම් වැඩ කීපයකටම සහභාගි වුණා. ඒ අතුරින් අර්ජුන කමලනාත් අධ්‍යක්‍ෂණය කළ “ඉගිල්ලෙන්න ඇයි දඟලන්නේ” චිත්‍රපටය විශේෂයි. ඒ වගේම නර්තන ප්‍රසංග කීපයකටමත් පසුගිය දිනවල මම සහභාගි වුණා. නොවැම්බර් 17 වැනිදා ඉඳල මම රඟපාන ටෙලි නාට්‍යයක වැඩ ආරම්භ වෙනවා. ඒකට දැන් සූදානම් වෙනවා. අවුරුදු 4 කට පසුවයි මම ටෙලිනාට්‍යයකට රංගනයෙන් දායක වෙන්නේ. මෙය කොටස් 100 ටෙලිනාට්‍යයක්. මම වඩාත්ම කැමැති ටෙලිනාට්‍යවලට වඩා සිනමාවට. නමුත් මේ ටෙලිනාට්‍ය ඉතා හොඳ එකක්. ඒ නිසයි මම සහභාගි වෙන්නේ.මේ වනවිට ඔබ රඟපා ඇති චිත්‍රපට මොනවාද?”සඳ දෙව් දෝනි”, “සදාකල් ඔබ මගේ”, “සුදුහංසි”, “සර් ලාස්ට් චාන්ස්”, “ජය පිට ජය”, “ඩබල්ගේම්” වැනි චිත්‍රපටවල මම රඟපාල තියෙනවා. මෙයින් චිත්‍රපට 4 ක් තිරගත වී අවසන්.ඔබ වැඩිපුර ටෙලිනාට්‍යවල දකින්න නැත්තේ ඇයි?ඒක ඇත්ත මම වැඩිපුර ටෙලිනාට්‍යවලට සම්බන්ධ වුණේ නෑ. ‘කාව්‍යා’, ‘නිලංජනා’ මම මුලදි දායක වුණු ටෙලිනාට්‍ය.ඔබ කලාවට සම්බන්ධ වුණු ආකාරය සිහිපත් කරමු?මගෙ ගම ජාඇළ. ජාඇළ නිමලමරියා බාලිකා විද්‍යාලෙන් තමා මම ඉගෙන ගත්තේ. පාසලේදි මම වැඩියෙන්ම දක්ෂතා පෙන්නුවේ නර්තනයට. පාසලෙන් අස්වුණාට පසුව මම නර්තන කණ්ඩායමකට සම්බන්ධ වුණා. එහෙම ඉන්න අතරෙදි තමයි කැරෝකේ ච්ඍච්එකක මගේ නර්තනයක් දැකපු තිස්ස වීරසිංහ මහත්මිය චිත්‍රපටයකට මට ආරාධනා කළේ. මුලදි මම චිත්‍රපටවලට සම්බන්ධ වුණේ නර්තන ඉදිරිපත් කරන්න. ඉන් කලකට පසුවයි චිත්‍රපටවල රංගනයට සම්බන්ධ වුණේ.ඔබ මෙතෙක් රඟපා තිබෙන චිත්‍රපට සියල්ලම වාගේ වාණිජමය චිත්‍රපට නේද?රඟපෑමේදී වාණිජමයද, සම්භාව්‍යද කියල වෙන්කරන්න මම කැමැති නෑ. මම හැම තිස්සෙම උත්සාහ කරන්නේ හොඳ රංගනයක් ඉදිරිපත් කරන්නයි. මගේ රංගන හැකියාව ගැන මට විශ්වාසයක් තියෙනව. ඒ නිසා මම හිතනව රඟපාන්න යමක් තියෙන හොඳ චරිත මට ලැබුණොත් ඒවා සාර්ථකව කරන්න මට හැකිවෙයි කියලා.ඔබ මෙගා ටෙලි නාට්‍යවලට කැමැති නැතිද?මෙගා ටෙලිනාට්‍ය කියල බෙදීමක් මගෙ නෑ. මම එවැනි ටෙලිනාට්‍යවල රඟපාලත් තියෙනව. මම කැමැති නැත්තෙ ඒ ටෙලිනාට්‍යවලට නෙමෙයි; ඒවා හැදෙන ක්‍රමයට. සමහර දීර්ඝ ටෙලිනාට්‍යවල කොටස් දෙක තුනකට අයත් පිටපත විතරයි මුලදි ලැබෙන්නෙ. ඊට පස්සේ අපට පිටපත ලැබෙන්නේ දර්ශන තලයට ගියාට පසුවයි. ඉතින් රඟපෑමක් ඉදිරිපත් කරන්නෙ කොහොමද? කොටස් 25 ක 30 ක ටෙලිනාට්‍යයක හරි කොටස් 100 ක ටෙලිනාට්‍යයක හරි පිටපත මුලදි ලැබෙනවා නම් මම කැමැතියි රඟපාන්න. මම ඔය ඉතා දීර්ඝ ටෙලි නාට්‍යවලට අකැමැති තවත් හේතුවක් තියෙනවා. සමහර දීර්ඝ ටෙලිනාට්‍ය අවුරුදු 2 ක් 3 ක් විතර විකාශය වෙනවා. එතකොට එකම චරිතය රඟපාල අපටම එපා වෙනවා. ප්‍රේක්ෂකයින්ටත් එපා වෙනවා. ඒ වගේම වෙනස් නිර්මාණයකට දායකවීමේ අවස්ථාවත් මෙහිදී නැති වෙනවා. මේ භේද නිසයි මම ඉතා දීර්ඝ ටෙලිනාට්‍යවලට අකැමැති. එහෙම නැතිව ඒවාට සම්බන්ධ වී සිටින ශිල්පීන්ගේ හෝ ශිල්පිනියන්ගේ අධ්‍යක්‍ෂවරුන්ගේ හැකියාව අවතක්සේරු කරන්නේ නෑ.රංගනය සරලයි කියා ඔබ හිතනවද?මම කොහෙත්ම එහෙම හිතන්නේ නෑ. රංගනය කියන්නේ ගැඹුරු විෂයක්. ඒ ගැඹුරු විෂයේ යෙදෙන ගමන්මයි, අද අපට ඒ විෂය ගැන ඉගෙනගන්න සිදුවෙලා තියෙන්නේ. හොඳ රංගනයක් ඉදිරිපත් කරන්න සමාජය පිළිබඳව, මිනිසුන්ගේ හැඟීම් පිළිබඳව හොඳ අවබෝධයක් තියෙන්නත් ඕන.ඔබ වඩාත් කැමැති රංගනයටද නර්තනයටද?මම වඩාත් කැමැති නර්තනයට. මගේ නර්තන හැකියාව රංගනයට උපකාර වෙලා තියෙනව. නර්තන ප්‍රසංගවලට මම නිතරම සහභාගි වෙනවා. විදෙස් රටවල් කීපයකටමත් නර්තන ප්‍රසංග සඳහා මම ගිහිං තියෙනවා.ඔබ නිළියක නොවුණා නම්...පුංචි කාලෙ ඉඳල මම ආශා කළේ නැටුම් ගුරුවරියක් වෙන්න. නිළියක නොවුණා නම් මම අද නැටුම් ගුරුවරියක්.නිළියක වීමේ සිහිනය ඔබේ හිතේ කොතන හෝ තිබුණාද?නැහැ. එහෙම හීනයක් තිබුණේ නැහැ. නමුත් මම චිත්‍රපට නරඹන්න ගොඩක් ආශා කළා. චිත්‍රපට වගේම චිත්‍රපට ගීත ඇතුළත් රූපවාහිනී වැඩසටහන් නරඹන්නත් මම පුරුදු වෙලා සිටියා.ඔබේ පවුලේ විස්තර සඳහන් කරන්න.අම්මයි තාත්තයි අක්කයි මමයි තමයි පවුලේ ඉන්නෙ. අක්කා විවාහකයි.ඔබට පෙම්වතෙක් නොඉන්න බැහැනෙ නේද?ඔව් ඉන්නවා. ඔහුත් කලාවට සම්බන්ධ කෙනෙක්. ප්‍රේමය ආදරය සෑම පුද්ගලයකුටම අවශ්‍ය දෙයක්නේ.ඔබ කලා ක්ෂේත්‍රයේ දිගටම රැඳෙනවද?ඔව් මට හැකිතාක් කල් රංගනයේ යෙදෙනව. අද රංගන ක්ෂේත්‍රය කීපදෙනෙකුට පමණක් සීමාවෙලා කියල මට හිතෙනව. ඒක හැකියාව තිබෙන පිරිසකට ඉදිරියට එන්න බාධාවක්. කෙසේ වෙතත් හොඳ නිර්මාණවලට දායක වෙමින් රංගනයෙන් සහ නර්තනයෙන් ඉදිරියට යාමයි මගේ බලාපොරොත්තුව.ගාමිණී සුසන්තඡායාරූපය - සංජීව කැළුම් ලියනගමගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>04</day>
    </date>
    <link>http://www.silumina.lk/2012/11/04/_art.asp?fn=av1211045</link>
    <topic>සු.මිගෙන් අහන්න</topic>
    <author/>
    <content>සු.මිගෙන් අහන්නගල්කිස්සේ නදී කරුණාරත්නප්‍රශ්නය - ෆ්ලොරිඩා ජයලත්, මේබල් බ්ලයිත් යන පැරණි නිළියන් දෙදෙනා දැනට ජීවතුන් අඅතර සිටිනවාද?පිළිතුර - නැහැ නදී.  මත්තෙගොඩ කිත්සිරි ඒ. මද්දෙවිතානප්‍රශ්නය - පළමුවරට විරිදු පන්තියක් ඇතුළත් වූ සිංහල චිත්‍රපටය ‘කපටි ආරක්ෂකයා’ බව මහාචාර්ය සුනිල් ආරියරත්න කියා තිබෙනවා. ඒ අනුව ඔබගේ පිළිතුර (සුජාතා) සාවද්‍යයි නේද?පිළිතුර - සුනිල් කියලා තියනවා නම් ඉතිං වරදින්න බැහැනේ. අපේත් ගුරුවරයා එතුමනේ.  නිවිතිගල අජිත් සඳරුවන්ප්‍රශ්නය - මාතර සිට කොළඹට ඇති දුර ප්‍රමාණය කොපමණ ද?පිළිතුර - කොළඹ සිට මාතරට ඇති දුර ප්‍රමාණය ම තමයි.  මාතර අජිත් වීරකැටියප්‍රශ්නය - සාහිත්‍ය කලාවේ දියුණුවට රාජ්‍ය අනුග්‍රහය ඕනෑ ද?පිළිතුර - ඕන නැහැ. ප්‍රාග් විප්ලවීය රුසියානු සාහිත්‍යයේ පුෂ්කින්, චෙකෝව්, ටෝල්ස්ටෝයි, ඩොස්ටොයෙව්ස්කි, බුනින්, තුර්ගේනිව්, ගෝර්කිට ලැබුණු රාජ්‍ය අනුග්‍රහය මොකක්ද? ඒත් ඔවුන් රුසියානු සාහිත්‍යය මොනතරම් උසස් තත්ත්වයකට ගෙන ආවද? ඔවුන්ට ලැබුණේ අනුග්‍රහය නෙමෙයි. නොයෙක් වාරණ ප්‍රශ්නවලට තමයි ඔවුන් මුහුණ දුන්නේ.  මාකන්දන සෝමසිරි සෝමරත්නප්‍රශ්නය - ‘තෙවත’ චිත්‍රපටය පිළිබඳ විස්තරයක් කරන්න.පිළිතුර - ඒක කතා තුනක එකතුවක්. ‘අහල පහළ’, ‘පික්චර් පිස්සා’ හා ‘ගිලිහුණු මල්’ යන නමින් යුතු චිත්‍රපට තුනක් ඊට ඇතුළත් වුණා. මෙයින් ‘ගිලිහුණු මල්’ විශිෂ්ට ගණයේ කෙටි චිත්‍රපටයක්.  ගම්පහ ඉඳිගොල්ලේ ඩී.එන්. ජයසූරියප්‍රශ්නය - ප්‍රවීණ නිවේදක රංජිත් එදිරිසිංහ ගේ ලිපිනය සොයා දෙන්න.පිළිතුර - 1572/ 18 රාජගිරිය පාර, රාජගිරිය.  මෝදර එම්.ආර්.සී. ඩයස්ප්‍රශ්නය - 3D සිංහල චිත්‍රපට නොහදන අපේ රටේ 3D සිනමාහල් හදන්නේ ඇයි?පිළිතුර - ඒ අපිට තියෙන ආදරේට නෙමෙයි. හොලිවුඩ් - බොලිවුඩ් චිත්‍රපට පෙන්වන්න.  මීගමුවේ මහහුණුපිටියේ යොහාන් කුමාර් ද සිල්වාප්‍රශ්නය - ‘සිරි පතුල’ චිත්‍රපටයේ ආචාර්ය පණ්ඩිත් අමරදේව සතිපට්ඨාන සූත්‍රය ගායනා කරනවා. ඒකට හොඳම ගායකයාට පිරිනැමෙන සම්මානය ඔහුට නොලැබුණේ ඇයි?පිළිතුර - ඒ අවුරුද්දේ සම්මාන උළෙලක් තිබ්බෙ නැහැනේ.  මාතලේ ධර්මා ඒකනායකප්‍රශ්නය - සම්මාන උලෙළකදී සිදුවිය යුත්තේ සුදුසු කෘති නැත්නම් සම්මාන නොදී සිටීම ද? නොඑසේ නම් තිබෙන මොනවා හෝ දෙයින් වඩාත් ම සුදුසු කෘතිය තෝරා සම්මාන දීම ද?පිළිතුර - ඕනෑම සම්මාන උලෙළක ප්‍රමිතියක් තියෙන්න ඕනෑ. ඒ ප්‍රමිතියට නැත්නම් සම්මාන නොදී සිටීම වඩාත් මැනවැයි මා සිතනවා. මා ‘සිග්නිස්’ සම්මාන උළෙලේ වසර ගණනාවක් ම ජූරියේ ඉඳලා තියෙනවා. සුදුසු කෘති නැති අවස්ථාවල අපි සම්මාන නොදී ඉඳලා තියෙනවා. ඒක තමයි මගේ ස්ථාවරය.  මොරටුව රාවණාවත්තේ ෆ්‍රැන්සිස් ජයන්ත ද මැල්ප්‍රශ්නය - ලංකාවේත් ලෝකයේත් චිත්‍රපට විචාරකයන් චිත්‍රපට අධ්‍යක්ෂණය කර තිබේ ද?පිළිතුර - ඔව්. ප්‍රංශ නවරැල්ලේ විශිෂ්ටතම සිනමාකරුවන් වූ ටෲෆෝ, ගොඩාඩ් මුලින් ම සිනමා විචාරකයන් බව අමතක කරන්න එපා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>04</day>
    </date>
    <link>http://www.silumina.lk/2012/11/04/_art.asp?fn=av1211046</link>
    <topic>ත්‍රීවීලර් මීටරය නිර්මාණය කළ වෛද්‍යවරයා</topic>
    <author>ගාමිණී සුසන්ත</author>
    <content>ත්‍රීවීලර් මීටරය නිර්මාණය කළ වෛද්‍යවරයාදන්ත වෛද්‍ය අරුණ රත්නසූරියත්‍රීවීලර් රථයකින් ගමනක් යාමට සිතන බොහෝ දෙනකු අද සොයන්නේ මීටරයක් සවිකරන ලද ත්‍රීවීලරයකි. ඒ; එමඟින් සාධාරණ මිලකට තම ගමන යා හැකි නිසාය. මීටරයක් සවිකර නැති ත්‍රීවීලර රියැදුරන් බොහෝවිට පාරිභෝගිකයින්ට ගමන් ගාස්තුව කියන්නේ පාරිභෝගිකයාගේ මුහුණ බලාය. මීටරය ත්‍රීවීලර් සඳහා ඉතාම සුදුසු මෙවලමක් වී ඇත්තේ එබැවිනි. ලංකාවේ 95%ක පමණ ත්‍රීවීලර් රථවල භාවිතා වන්නේ එක් වර්ගයක මීටරයකි. එම ත්‍රීවීල් මීටරයේ නිර්මාණකරුවා කවුරුන්දැයි ඇසුවහොත් සමහර විට ඔබ පුදුම වනු ඇති. ඔහු වෛද්‍යවරයෙකි. විශේෂඥ දන්ත වෛද්‍යවරයෙකි. ඔහු වෛද්‍ය අරුණ රත්නසූරිය. අරුණ රත්නසූරිය නව නිපැයුම් ගණනාවක්ම රටට දායාද කළ වෛද්‍යවරයෙකි. අප මෙම දන්ත වෛද්‍යවරයා හමුවූයේ ඔහුගේ නව නිපැයුම් පිළිබඳවත්, වෛද්‍ය ජීවිතය පිළිබඳවත් තොරතුරු සොයා බැලීමටය.ඔබ නව නිපැයුම් කිරීමට පෙලඹුණේ කුමන වයසේදී පමණද?මම ඉගෙන ගත්තේ කොළඹ රාජකීය විද්‍යාලයේ. 6 වසරේ ඉගෙන ගන්නා විට පාසලේ රේඩියෝ සමාජයට සම්බන්ධ වුණා. ඒ අතරේ ඉලෙක්ට්‍රොනික විද්‍යා ඉංජිනේරුවරයකු වන ටී.ඩී.ඒ.විජේනායක මහතාගෙන් මා ඉලෙක්ට්‍රොනික විද්‍යාව ඉගෙන ගත්තා. එතුමා ඉලෙක්ට්‍රොනික විද්‍යාවේ ඉතා ගැඹුරු තැන් ඉතාම සරලව අපට කියාදුන්නා. එතැන තමයි මගේ නව නිපැයුම් නිර්මාණවල ආරම්භය. ඒ වගේ ම මට රුවන් ජයනෙත්ති මහතාගෙන් ක්ෂුද්‍ර සැකසුම් තාක්ෂණය ඉගෙන ගන්න ලැබුණා.ඉන්පසුව මම විවිධ අත්හදාබැලීම්වල නිරත වුණා. මගේ මවුපියන් වගේම ගුරුවරු මට ඒ සඳහා උදව් උපකාර කළා.ඔබ විසින් බිහිකරන ලද නව නිපැයුම් මොනවාද?1987, 88 විතර මම පාසල් යන විට ඉලෙක්ට්‍රොනික උණ කටුවක් නිර්මාණය කරන්න මට හැකිවුණා. ඉන්පසුව 1998 දී දුරකථන බිල්පත් යන්ත්‍රයක් නිර්මාණය කළා. ඒ වගේ ම ජංගම දුරකථනවලට අඥ-තධචඤ දමන යන්ත්‍රයකුත් නිර්මාණය කළා. ඊට අමතරව මගේ දන්ත වෛද්‍ය ක්‍ෂේත්‍රයට සම්බන්ධව දේශීය අමුද්‍රව්‍ය යොදා ගනිමින් දත් පිරවීම සඳහා සුදුසු උපකරණයකුත් (බ්ලූ ලයිට්) මම නිර්මාණය කළා. මගේ ජනප්‍රියම නිර්මාණය තමයි ත්‍රීවීලර් ටැක්සිවල භාවිත කරන මීටරය.ඉලෙක්ට්‍රොනික විද්‍යාවට ආශා කළ ඔබ ඇයි වෛද්‍ය විද්‍යාව හැදෑරුවේ?මෙම විෂයන් දෙකටම මම හරිම ආශයි. උසස් පෙළට මම ඉගෙනගත්තේ ජීව විද්‍යා විෂයයන්. උසස් පෙළ සමත් වෙලා පේරාදෙණිය දන්ත වෛද්‍ය පීඨයට ඇතුළත්වී දන්ත වෛද්‍ය උපාධිය ලබාගත්තා. අද මම ලංකාවේ ප්‍රධාන පෙළේ පෞද්ගලික රෝහල් දෙකක දන්ත වෛද්‍ය ප්‍රධානයකු ලෙස සේවය කරනවා.ඇයි ඔබට ත්‍රීවීලර් සඳහා මීටරයක් නිර්මාණය කරන්න සිතුණේ?අද බොහෝදෙනාට ඉක්මනින් ගමනක් යන්න අවශ්‍ය වුණත් ත්‍රීවීලරයකින් යන්න බයයි. ඒකට හේතුව තමයි ත්‍රීවීලර් රියදුරන් හිතූ ගණන් අය කිරීම. මීට වසර ගණනාවකට පෙර ඉන්දියාවට ගිය අවස්ථාවක මම දුටුවා ත්‍රීවීලර්වල මීටර් සවිකර තිබෙන බව. හැබැයි ඉන්දියාවේ මීටර් සවිකර ඇති ත්‍රීවීලර්වල මඟීන් යන්න කැමැති නැහැ.ඒ; මීටර් සවි නොකරන ලද ත්‍රීවීලර් රථවල අය කරන මුදල අඩු නිසා. ලංකාවේ නම් ඒකෙ අනිත් පැත්ත. ලංකාවට පැමිණි විට මට හිතුණා මෙහෙ ත්‍රීවීලර්වලට මීටරයක් තිබුණා නම් ඒක මඟීන්ටත් ත්‍රීවීලර්කරුවන්ටත් ඉතා ප්‍රයෝජනවත් බව. එහෙම හිතලයි මම ත්‍රීවීලර් මීටරය නිර්මාණය කළේ.මුලින්ම මම එය ඉදිරිපත් කළේ “ලින්ක් ලංකා ටෙක්නොලොජි” කියන ආයතනය මඟින්. මගේ ත්‍රීවීල් මීටරයේ තත්ත්වය වැඩිදියුණු කරල දැන් නැවතත් ඉදිරිපත් කරල තිබෙනව. ඒ ආචාර්ය දේශමාන්‍ය උපුල් ජයසිංහ මහතාගේ “නිල්වලා මෙගා ඉන්ටර්නැෂනල්” ආයතනය මඟින්. දැන් ඉතාම විශ්වාසයකින් යුතුව ත්‍රීවීලර් රියදුරන්ටත් මඟීන්ටත් මෙම උපකරණය භාවිත කළ හැකියි.ඇයි ඔබ නිල්වලා ආයතනය සමඟ සම්බන්ධ වුණේ?නිල්වලා ආයතනය සහ එහි නිර්මාතෘ උපුල් ජයසිංහ මහතා නව නිර්මාණවලට සැමවිටම අතහිත දෙන පුද්ගලයෙක්. ඔහු කෙරෙහි තිබුණු විශ්වාසය මතයි මම ඔවුන් එක්ක සම්බන්ධ වුණේ.ඔබේ නව නිපැයුම් සම්මානයටත් පාත්‍රවී තිබෙනවා නේද?මගේ දන්ත වෛද්‍ය උපකරණයට ජනාධිපති සම්මානයත්, ත්‍රීවීලර් මීටරයට මොරටුව විශ්වවිද්‍යාලය ප්‍රදානය කළ සම්මානයකුත් හිමිවුණා. තවත් අවස්ථා කීපයකදීම මගේ නිර්මාණ ඇගයීමට ලක්වී තිබෙනවා. එම ඇගැයීම් තුළින් මාව තව තවත් දිරිමත් වුණා.ඔබේ ත්‍රීවීලර් මීටරය නිවැරැදි ලෙස භාවිතා වන බව ඔබට විශ්වාසද?ඔව්. නමුත් ලංකාව පුරාම ත්‍රිවීලර් ගමනකදි එක් කිලෝමීටරයකට අය කරන මුදල පිළිබඳව ස්ථිර අදහසක්, තීරණයක් තිබිය යුතුයි. විවිධ ත්‍රීවීලර්කරුවන් අය කරන්නේ විවිධ මිල ගණන්. මෙම ගාස්තුව නියාමනයකට ලක්විය යුතුයි. එසේ වූවොත් මගේ ත්‍රීවීලර් මීටරයෙන් පාරිභෝගිකයින්ට වැඩි සෙතක් සැලසේවි.අනාගතයේ ඔබේ බලාපොරොත්තුව කුමන අන්දමේ නව නිර්මාණ සමාජයට දායාද කරන්නද?ඒ පිළිබඳව අදහස් කීපයක්ම මගේ හිතේ තියෙනව. හැබැයි පොදු මහජනතාවට ප්‍රයෝජනවත් ඔවුන්ගේ ජීවිතවලට අදාළ වන නව නිර්මාණ බිහිකිරීමට උත්සහ දැරීමයි මගේ අරමුණ. ඕනෑම නව නිර්මාණයක අගය වැඩිවන්නේ එම නිර්මාණය මිනිසුන්ගේ ජීවිතවලට කෙතරම් අදාළ වන්නේ ද යන්න මතයි. මම නව නිර්මාණ බිහිකරන්නේ ඒ සිද්ධාන්තයේ සිටයි.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>04</day>
    </date>
    <link>http://www.silumina.lk/2012/11/04/_art.asp?fn=av1211047</link>
    <topic>යාත්‍රා</topic>
    <author>ටානියා</author>
    <content>යාත්‍රාපුංචි තිරයෙත්, රීදී තිරයෙත්, වේදිකාවෙත් තම රංගන කෞශල්‍යයෙන් දශක ගණනක් ප්‍රේක්‍ෂකයන් වසඟ කළ යුවළක් ලෙස ශ්‍රියන්ත මෙන්ඩිස් - කුසුම් රේණු හඳුන්වන්ට පුළුවන්.ඉතිං මේ දෙපළ එකතු වී පසුගියදාක ඔවුන්ගේ ජීවිතයේ ඉතා සුවිශේෂී දිනයක් සමරපු පුවතක් අපට අසන්නට ලැබුණා.ඉතින් මේ දෙපළට ආදරය කරන රසික රසිකාවියන් වෙනුවෙන් ඒ ගැන වැඩි විස්තරයක් දැන ගන්න අපි කුසුම් රේණුට කතා කරා.“අපේ 26 වැනි විවාහ සංවත්සරය පසුගිය දවසක යෙදී තිබුණා. පහු ගිය දවස් ටිකේ අපි ලංකාවේ හිටියෙත් නැති නිසා මේ වෙනුවෙන්ම විශේෂ දෙයක් සැලසුම් කරලා තිබුණේ නැහැ.එදින අපිට සුබ පතන්න එකතු වූණු නෑදෑයෝ කිහිපදෙනෙකුයි අපි දෙන්නයි අපේ චුටි දුවයි එකතු වෙලා ගල්කිස්සේ වෙරළ අයිනේ තියෙන හෝටලෙකට ගියා. ශ්‍රියන්තගේ උපන්දිනේ යෙදිලා තිබුණත් ඒදිනම තමයි”විශේෂ කාරණා දෙකක්ම එකම දිනයෙ යෙදිලා තිබුණ නිසා ඒ වෙනුවෙන් පුංචි තෑගි හුවමාරුවකුත් සිදු වුණයි කියලත් ආරංචි .... ඔව් ලොකු යමක් නෙවෙයි. ලස්සන සරමකුයි කමිසෙකුයි මම එයාට අරන් දුන්නා. එයත් මට තෑගි වවුචර් කිහිපයක් දුන්නා. ඔන්න ඕක තමයි අපේ තෑගි හුවමාරුව.අපේ රටේ සිටින ජනප්‍රිය සංගීත කණ්ඩායමක් තමයි ‘මේරියන්ස්’. ඉතින් පසු ගිය දවස් වලත් ඔවුන්ගේ ප්‍රසංග කිහිපයක්ම තිබුණා. ඒ හැම ප්‍රසංගයකම හොඳට තෙරුණා ඒත් මොකද්දෝ අඩුවක් ඒ මොකද්ද මේ අඩුව ? හැමදාම දකින හුරුපුරුදු මුහුණක්.ඒ තමයි මේරියන්ස් කණ්ඩායමේ නායක සහ ජනප්‍රිය ගායන ශිල්පී නලීන් පෙරේරා. නලීන්ට මොකද්ද වුණේ. ඔන්න ටිකක් හොයලා බලන කොටයි ආරංචි වුණේ නලීන්ට වෛරස් උණක් වැලඳිලා ඉතා අසාධ්‍ය තත්ත්වයෙනුයි පහුගිය දවස් ටිකේ ඉඳල තියෙන්නේ. දැන් නම් නලීන්ට සනීපයි. ඒ නිසා ඔහු සමගම කතා බහ කරන්නට අපිට හැකි වුණා.“මට වෛරස් උණක් හැඳුණා දවස් 06 ඒ නිසා රෝහලේ ඉන්න සිදුවුණා. ඉතින් මම අසනීපයි කියලා දැන ගත්තු ගමන්ම බොහෝ දෙනෙක් මට සුවය පැතුවා. දැන් නම් ටිකෙන් ටික සුවය ලැබෙනවා. මේ දවස් ටිකේ විවේකීව ඉඳලා ලබන සතියේ ඉදලම නැවත වැඩ පටන්ගන්නයි හිතන් ඉන්නේ.”ජනප්‍රිය නිළි අනුෂා දමයන්ති පසු ගිය කාලයෙම විටෙන් විට විදෙස් ගත වුණූ බවට අපට අසන්නට ලැබුණා. ඉතින් ඒ පුවතේ ඇත්ත නැත්ත අපි අනුෂාගෙන්ම අහලා දැනගත්තා.“ඔව් පසු ගිය දවස් ටිකේ මම ප්‍රංශයේ හිටියේ. නිවාඩුවක් ගත කරන්න එහෙම නෙමෙයි. ප්‍රංශයේ ජීවත්වන ශ්‍රී ලංකිකයො කිහිප දෙනෙක් එකතු වෙලා මියුසික් ට්‍රැක්ස් කිහිපයක් නිර්මාණය කරා.ඉතින් එයාලගේ ඒ සංගීත වීඩියෝවට මගේ නර්තන අංග කිහිපයක් ප්‍රංශයේ ප්‍රසිද්ධ ස්ථාන කිහිපයක රූගත කරන්න එයාලට ඕනෑවෙලා තිබුණා. ඉතින් ඒ කටයුත්ත සඳහා තමයි පසුගිය ටිකේ ප්‍රංශයේ ගත කරන්න සිදු වුණේ.”ප්‍රවිණ ගායකා නන්දා මාලනිය පසු ගිය කාලයේ ඇගේ ‘ශ්වේත රාත්‍රිය’ අවසන් ප්‍රසංග කිහිපය නිසා බොහෝ කාකර්යබහුලග වුණා. ඉතින් ප්‍රසංගයේ කටයුතු අහවර කරල මදක් විවේකීව ගත කළ ඇය මේ දිනවල තවත් කාර්තව්‍යකට සූදානම් වෙනවා.ඒ දශක ගණනක සංගීත, ගානයන සම්බන්ධ ඇය සතු හසල දැනුම ඇගේ සංගීත ආශ්‍රමය හරහා මෙරට පුරා විසිර පිටින සංගීතය ප්‍රියකරන මතු දරු පරපුර බෙදා දීමටයි.ඉතින් මේ දිනවල ඒ සඳහා අයදුම්පත් කැඳවීමක් කරන අතර තෝරා ගත් දරුවන් සඳා මූලික ස්වර අභ්‍යාස වල සිට කට හඬ පුහුණුවන් පාසැල් විෂය මලාවට සම්බන්ධ දේශීය ජනගායනා, රාගධාරී විෂය ඇතුළු සෑම ශෛලයකම දැනුම ලබා දීමටත් ඔවුන්ගේ හැකියාවන් ප්‍රගුණ කර ප්‍රබුද්ධ සංගීත රසික පිරිසක් බිහි කිරීම ඇගේ බලාපොරොත්තුවයි.ටානියාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>04</day>
    </date>
    <link>http://www.silumina.lk/2012/11/04/_art.asp?fn=av1211048</link>
    <topic>හිනා කතා</topic>
    <author/>
    <content>හිනා කතා‘ස්වාමිනී, ඉරිදා දේව මෙහෙයෙදි ඔබතුමා කරන දේශනාව ටිකක් කෙටි කරන්න පුළුවන්නං හොඳයි.’ හවස පොතක් කියවමින් තම කාමරයේ සිටි දේවස්ථානය භාර පියතුමා අසල ටික වේලාවක් ගැවසෙමින් සිටි ඔහුගේ සේවකයා ගරු සරු ඇතිව කියා සිටියේය.‘මොකද පීටර් එහෙම කිව්වේ’ මවිතයට පත් පූජක තුමා පොත පසෙක තබා ඇඳේ වාඩිවෙමින් ඇසීය.‘මුලින්ම මිනිස්සු ඉරිදා උදේ පූජාවට ආවේ හිස් අතින්. පහුවෙන කොට උදේ කෑමත් අරගෙන ම එන්ඩ පුරුදු වුණා. දැන් කීප දෙනෙක්ම පූජාවට එනකොට උදේ කෑමයි දවල් කෑමයි අරගෙන එනවා මම දැක්කා.’ පීටර් කීවේය.සෙනරත්, ඇල්පිටිය නගරයට ආ ගමන් එහි පාපැදි ප්‍රදර්ශනාගාරයකට ගොඩ වී අලුත් බයිසිකලයක මිල ගණන් විමසා, ඉන් විස්මයට පත් ව එහි සේවකයකු හට මෙසේ කීවේය.‘අපෝ! ඔය බයිසිකලේට දෙන සල්ලි වලින් මට හොඳ කිරි එළදෙනෙක් ගන්ඩ පුළුවන්නෙ අයිසෙ.’‘ඒත් සර් වැස්සියෙකුගෙ පිටේ නැඟලා ගමන් බිමන් යන්ඩ පුළුවන් ද? එහෙම ගියොත් මිනිස්සු හිතයි සර් මහ මෝඩයෙක් කියල.’ සේවකයා කීවේ සාවඥ ස්වරයකිනි.‘ඒක ඇත්ත තමයි අයිසෙ. ඒත් ඔය බයිසිකල් මම අරගෙන ගිහින් ඒකෙන් කිරි දොවන්ඩ හැදුවොත් මිනිස්සු හිතාවි මම ඊටත් වඩා පල් මෝඩයෙක් කියල. එහෙම නේද?’ සෙනරත් ඇසුවේ සිනාසෙමිනි.ඕස්ට්‍රේලියාවට පැන ගැනීම සඳහා වීසා ලබා ගැනීමට ක්‍රමයක් ගැන සිතමින් සිටි අජිත් උඩ ගොස් බිම වැටුණේ තම පුතාගේ කෑගැසිල්ලටය.‘තාත්තෙ, ෂඩ් භාෂා පරමේශ්වර කියන්නෙ කාටද තාත්තෙ?’ පොඩි එකා තම පොතක් දිහා බලාගෙන ඇසුවේ ඉතා අසීරුවෙන් වචන උච්චාරණය කරමිනි.‘මොකක්...?’ අජිත් කට ඇද කර සැර කරමින් විමසුවේ තම කල්පනාව බිඳ දැමීම පිළිබඳ කෝපයෙනි.‘ෂඩ් භාෂා පරමේශ්වර?’ පුතා එය ප්‍රතිරාවය කළේය.‘පරමේශ්වර වෙන්ඩ බෑ. පරමේශ්වරම් වෙන්ඩ ඕනෙ. ෂඩ් භාෂා පරමේශ්වරම් කියන්නෙ ඔය ප්‍රභාකරන් එක්ක උතුරේ සටන් කරපු හාදයෙක්නෙ.’ අජිත් කීවේය.  ඔළුවේ කැක්කුමක් සෑදී හිස දෑතින් බදාගෙන මේසය මත හිස තබාගෙන කෙඳිරිගාමින් සිටි රොෂාන් වෙත ගිය පන්ති භාර ගුරුතුමිය කුමාරි තම බෑගයේ තිබු කුඩා බෝතලයකින් තෙල් ස්වල්පයක් අල්ලට ගෙන එය රොෂාන්ගේ හිසේ ගල්වා හිස හොඳින් පිරිමදිමින් මෙසේ කීවාය.‘මම හිටිය හින්දා හොඳයි. මීට කලින් ටීචර්ලා මෙහෙම තෙල් ගාලා නැහැ නේද රොෂාන්?’‘අපොයි නැහැ. ටීචර් එන්ඩ කලින් මට කවදාවත් ඔළුවෙ කැක්කුමක් හැදුනෙ නැහැනෙ.’ රොෂාන් කීවේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>04</day>
    </date>
    <link>http://www.silumina.lk/2012/11/04/_art.asp?fn=av1211049</link>
    <topic>ධම්මික බණ්ඩාරට මහාචාර්ය සමන්ත හේරත්ගෙන් සහ ජ්‍යෙෂ්ඨ කථිකාචාර්ය ඉමේෂා ධර්මසේනගෙන් පිළිතුරු</topic>
    <author/>
    <content>ධම්මික බණ්ඩාරට මහාචාර්ය සමන්ත හේරත්ගෙන් සහ ජ්‍යෙෂ්ඨ කථිකාචාර්ය ඉමේෂා ධර්මසේනගෙන් පිළිතුරුරාජ්‍ය සාහිත්‍ය අනු මණ්ඩලයේ වැඩ බලන සභාපතිමහාචාර්ය සමන්ත හේරත්රාජ්‍ය සාහිත්‍ය සම්මානය සඳහා ග්‍රන්ථ සමීක්ෂණය කිරීමේ දී අපගේ ප්‍රධාන මූලාශ්‍රය වන්නේ අදාළ වර්ෂයේ ලියාපදිංචි කරන ලද ග්‍රන්ථ ඇතුළත් රාජ්‍ය ලේඛනාගාරයේ ලියාපදිංචි ලේඛනයයි.රාජ්‍ය ලේඛනාගාරයේ මෙම ලේඛනය සමඟ එසේ ලියාපදිංචි කළ සෑම ග්‍රන්ථයකම එක් පිටපතක් රාජ්‍ය ලේඛනාගාරය අප වෙත ලබා දෙනවා. ඒ ග්‍රන්ථයේ අදාළ ලියාපදිංචි අංකය හා දිනය සහිත මුද්‍රාවක් ද තිබෙනවා.ධම්මික බණ්ඩාර විසින් රචිත ‘මගේ පුංචි රෝස මලේ’ ගීත සංග්‍රහය 2010 වර්ෂය සඳහා රාජ්‍ය ලේඛනාගාරයේ ලියාපදිංචි කර තිබුණා. එහි අංකය 377939. ලියාපදිංචි කළ දිනය 2010 දෙසැම්බර් 31 වැනිදා. රාජ්‍ය සාහිත්‍ය සම්මාන සඳහා අදාළ වර්ෂයේ ජනවාරි 01 දා සිට දෙසැ. 31 දා දක්වා ලියාපදිංචි කළ ග්‍රන්ථ සලකා බැලෙනවා. ධම්මික බණ්ඩාරගේ ග්‍රන්ථය 2010 වර්ෂයට අදාළ ග්‍රන්ථ සමීක්ෂණයට ඇතුළත් වන්නේ ඒ අනුවයි.2010 වසරේ ප්‍රකාශිත ග්‍රන්ථ සඳහා රාජ්‍ය සාහිත්‍ය සම්මාන පිරිනැමෙන්නේ 2011 රාජ්‍ය සාහිත්‍ය උත්සවයේදීයි. එය 2011 ඔක්තෝබර් 28 වැනිදා පැවැත්වුණා. ඒ වර්ෂයේ ග්‍රන්ථ සමීක්ෂණ අවසන් තීන්දු ගනු ලැබුවේ සැප්තැම්බර් හා ඔක්තෝබර් මාසවලදීයි. අවසන් වටය සඳහා වන විනිශ්චයේදී රාජ්‍ය ලේඛනාගාරයෙන් අපට ලැබුණු පිටපතට අමතරව අතිරේක පිටපත් මිලදී ගන්නවා. ඒ, ග්‍රන්ථ සමීක්ෂකයන්ට යැවීම සඳහායි. එසේ මිලදී ගත් ‘මගේ පුංචි රෝස මලේ’ කෘතියේ මුද්‍රිත වර්ෂය ලෙස 2011 සටහන් වී තිබුණා. එහෙත් අපගේ මූලික පදනම රාජ්‍ය ලේඛනාගාරයේ ලියාපදිංචියයි. මේ කෘතිය 2010 ට ලියාපදිංචි කර ඇති නිසා එය එම වර්ෂයේ ග්‍රන්ථ සමීක්ෂණයට ඇතුළත් නොකර සිටීමට පුළුවන්කමක් නැහැ. එය 2010 වර්ෂයට සලකා බලන ලද්දේ ඒ අනුවයි.එහෙත් එකක් ඉතා පැහැදිලිව කිව යුතුයි. රාජ්‍ය ලේඛනාගාරයේ ග්‍රන්ථ ලියාපදිංචියට මුද්‍රිත ග්‍රන්ථ විනා, ‘ආදර්ශ පිටපත්’ කියා වර්ගයක් ඉදිරිපත් කරන්නේ නැහැ. රාජ්‍ය ලේඛනාගාරයේ ලියාපදිංචි කරන්නේ කිසියම් ග්‍රන්ථයක මුද්‍රිත පිටපත් පමණයි. ඒ නිසයි, රාජ්‍ය ලේඛනාගාරය එයට ලියාපදිංචි අංකයක් ලබා දී අදාළ ලියාපදිංචිය සිදු කරන්නේ. අප පිළිගන්නේත් රාජ්‍ය ලේඛනාගාරයෙන් අපට ලැබෙන පිටපත මුද්‍රිත ග්‍රන්ථයක් ලෙසයි. අපට ලැබුණු ඒ පිටපතේ මුද්‍රණය 2010 ලෙස පැහැදිලිව සඳහන්ව තිබුණා.අනෙක් වැදගත් කාරණය මේකයි, ISBN අංකය ලබා ගැනීමට ග්‍රන්ථයක මුද්‍රිත පිටපත් බාර දෙන්නේ නැහැ. ඒ සඳහා අදාළ අයදුම්පත පුරවා දීම පමණයි අවශ්‍ය වන්නේ. ඒ අයදුම්පත ශ්‍රී ලංකා ජාතික පුස්තකාල හා ප්‍රලේඛන මණ්ඩලයේ ISBN ශාඛාවට බාර දිය යුතුයි. මේක හැම දෙනාම දන්නා ඉතා සරල කාරණාවක්. ISBN අංකයක් රාජ්‍ය ලේඛනාගාරයේ ලියාපදිංචියත් අතර සම්බන්ධතාවක් නැහැ. එය ආයතන දෙකකින් සිදුවන්නේ. මුද්‍රණය නොකළ කෘති සමීක්ෂණය කරන්නට රාජ්‍ය සාහිත්‍ය අනුමණ්ඩලයට අවශ්‍යතාවයක් නැහැ. ඒත් රාජ්‍ය ලේඛනාගාරයේ මුද්‍රිත කෘතියක් ලෙස ලියාපදිංචි කළ පසු එය නීත්‍යානුකූල යැයි පිළිගැනීමට අපට සිදුවනවා. මෙහිදී ප්‍රශ්න දෙකක් පාර්ශ්ව දෙකකින් ඇසිය යුතුයි.පළමුවැන්න, “ආදර්ශ පිටපත්” කියා වර්ගයක් මුද්‍රිත කෘති ලෙස ලියාපදිංචි කරනව ද, කියනවා ද කියන කාරණය රාජ්‍ය ලේඛනාගාරයෙන් අසා දැනගත යුතුයි.දෙවැන්න, අදාළ වර්ෂයේ දෙසැම්බර් 31 දාට පෙර කෘතියේ “ආදර්ශ පිටපත්” ලියාපදිංචි කළේ කුමක් සඳහා ද කියන කාරණය ලේඛකයාගෙන් සහ ප්‍රකාශකයාගෙන් අසා දැනගත යුතුයි.විද්‍යෝදය සාහිත්‍ය සම්මාන විනිශ්චය කමිටුව වෙනුවෙන්ජ්‍යෙෂ්ඨ කථිකාචාර්ය ඉමේෂා ධර්මසේනපසුගිය ඔක්තෝබර් 21 වැනිදා ‘රසඳුන’ අතිරේකයේ පළ වූ ධම්මික බණ්ඩාර මහතාගේ සම්මුඛ සාකච්ඡාවේ ‘විද්‍යෝදය සාහිත්‍ය සම්මාන ප්‍රදානය’ ගැන ද එම ගීත පොතට සම්මානය නිර්දේශ කළ මා ගැන ද සඳහන් වූ බැවින් මේ සටහන ලියා එවමි. එම ලිපියේ දී ඔහුගේ පොත විනිශ්චය කළ විනිශ්චයකරුවන් ඔහු හඳුන්වා දී තිබුණේ ‘අමනයන් පිරිසක්’ හැටියටයි. ඒ ‘අමනයන් අතරට මාත් රාජ්‍ය සාහිත්‍ය සම්මානය සඳහා ඔහු නිර්දේශ කළ උදවියත් අයත් වෙති. අප කළ ‘අමන ක්‍රියාව‘ කුමක් දැයි දැන් රටට පැහැදිලි කළ යුතුව ඇත.විද්‍යෝදය සාහිත්‍ය සම්මාන ප්‍රදානයේ එක් නිර්ණායකයක් නම් පොතෙහි සඳහන් මුද්‍රිත වර්ෂය අනුව ඒ පොත සමීක්ෂණයට ලක්කිරීමයි. 2011 සම්මාන සමීක්ෂණය සඳහා ගීත පොත් එක්රැස්කරන විට අපට 2010 මුද්‍රිත ‘මගේ පුංචි රෝස මලේ’ පිටපතක් එය ප්‍රකාශයට පත් කළ ගොඩගේ සමාගමෙන්වත් ලබාගත නොහැකි විය. එබැවින් ඒ වසරේ හොඳම ගේය කාව්‍ය සංග්‍රහය ලෙස අප සම්මාන ප්‍රදානය කළේ ධර්මසිරි ගමගේ මහතා 2010 මුද්‍රණය කර තිබූ ‘කලක් ඇවෑමෙන් පෙරුම් පුරා’ ගීත පොතටය.2012 සම්මාන සමීක්ෂණය සඳහා ගීත පොත් තෝරද්දී ’ප්‍රථම මුද්‍රණය – 2011’ ලෙස සඳහන් වූ ‘මගේ පුංචි රෝස මලේ’ කෘත්‍රිය අපට හමුවිය. ධම්මික මහතාගේ අතට ද සිය කෘතිය ලැබුණේ 2011 අගෝස්තු 28 වැනිදා බව ඒ මහතාගේ ලිපියේ සඳහන් වී ඇත. 2011 ඔක්තෝබර් මාසයේ පැවැත්වූ රාජ්‍ය සාහිත්‍ය උලෙළේ දී ඊට රාජ්‍ය සාහිත්‍ය සම්මානය හිමිවීම ගැන ද අප පුදුමයට පත් වූවේ 2010 මුද්‍රිත පොත් අතර එබන්දක් නොතිබුණු බැවිනි. එහෙත් ඒ සම්මාන ප්‍රදානය හේතුකොට ගෙන වෙළඳ පොළෙහි තිබුණු 2011 මුද්‍රිත කෘතිය ප්‍රතික්ෂේප කිරීමට අපට හේතුවක් නොතිබිණ. එසේ කළහොත් එය මේ තාක් අප පවත්වාගෙන ආ නිර්ණායක උල්ලංඝනය කිරීමක් වන අතර එම කෘතිය නොසලකා හැරීම ගැන පාඨක ප්‍රජාවට උත්තර බඳින්නට ද සිදු වනු ඇත.අප එය ස්ථානගත කළ යුතුව තිබුණේ කිසිදු පාඨකයකු ඇසින් නුදුටු 2010 මුද්‍රණය ලෙස ද නැතහොත් වෙළෙඳ පොළෙහි සියලු පොත් සාප්පුවල දකින්නට ලැබුණු 2011 මුද්‍රණය ලෙස ද යන්න පිළිබඳව ද අප තීන්දුවක් ගත යුතුව තිබුණි. තවද, එය නිසැක වශයෙන් ම 2011 ගේය කාව්‍ය කෘති අතුරින් ප්‍රශස්ත කෘතිය නම් අප කුමක් කරමුද? ඒ නිසා අපට ඒ ‘අමන’ තීන්දුවට එළඹීමට සිදුවිය. එදා සාහිත්‍ය උලෙළට සහභාගි නොවූ ඇතැම් විද්වතුන් අප අඳ -ගොළු- බිහිරන් සේ එම කෘතියට රාජ්‍ය සම්මානය පිරිනැමුණු බව නොදැන මේ තීන්දුව ගත් බවට චෝදනා නඟා තිබුණු නමුත් මගේ දේශනයේ දී මම ඒ කාරණය පැහැදිලිව සඳහන් කළෙමි. (ධම්මික බණ්ඩාර මහතා ද ඒ බව පසුගිය ලිපියේ සඳහන් කර තිබුණි). මේ අතර “ප්‍රථම මුද්‍රණය – 2010” “දෙවැනි මුද්‍රණය – 2011” යනුවෙන් මුද්‍රිත “මගේ පුංචි රෝස මලේ” පිටපතක් ද පසුගියදා වෙළෙඳ පොළෙහි දකින්නට තිබුණි. ඒ අනුව නම් පොතේ මුද්‍රණ 03කි.(1) 2010 ලියාපදිංචි කෘතිය(2) අපගේ සමීක්ෂණයට යොමු කළ “ප්‍රථම මුද්‍රණය 2011” යනුවෙන් සඳහන් කෘතිය(3) දැන් අලෙවියට තබා ඇති “ප්‍රථම මුද්‍රණය – 2010”, “දෙවැනි මුද්‍රණය – 2011” යනුවෙන් සඳහන් කෘතිය.කෙසේ වෙතත් කොතැන හෝ වරදක් සිදුවී ඇත. වංචාවක් සිදුවී ඇත. වෙළෙඳ පොළට නොආ කෘතියක් 2010 දෙසැම්බර් 31 වැනිදා කඩිමුඩියේ ලියාපදිංචි කිරීමෙන් 2010 ගීත පොත් පළ කළ කර්තෘවරුන්ට ද 2011 ගීත පොත් පළ කළ කර්තෘවරුන්ට ද අගතියක් සිදුවී ඇත. කෙසේ වෙතත් එහි වගඋත්තරකරු කර්තෘ හෝ ප්‍රකාශකයා හෝ මුද්‍රණකරු මිස ධම්මික මහතාට සම්මාන පිදූ රාජ්‍ය සාහිත්‍ය සම්මාන සමීක්ෂකයන් හෝ විද්‍යෝදය සාහිත්‍ය සම්මාන සමීක්ෂකයන් නොවේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>04</day>
    </date>
    <link>http://www.silumina.lk/2012/11/04/_art.asp?fn=av12110410</link>
    <topic>නීතිය වල් වැදුණු ඇමෙරිකාව DREDD</topic>
    <author>කුමාර</author>
    <content>නීතිය වල් වැදුණු ඇමෙරිකාව DREDDඅනාගත ඇමෙරිකාව මුඩු බිමක් බවට පත්වන අතර එකල එය හැඳින්වෙන්නේ ‘සාපලත් භූමිය’ යනුවෙනි. උතුරු ඇමෙරිකාවේ නැඟෙනහිර වෙරළාසන්නයේ එක් නගරයක් ‘මෙගා සිටි –1’ යනුවෙන් හැඳින්වෙයි. ලක්ෂ අටදහසක ජනගහනයකින් යුත් එහි දෛනිකව සිදුවන අපරාධ සංඛ්‍යාව 17,000කි. එම නගරයේ නීතිය පවත්වාගෙන යාම භාරවන්නේ ‘විනිසුරුවරුන්’ යනුවෙන් හැඳින්වෙන හමුදාවකටය. එහිදී විනිසුරුවරයාත්, ජූරියත් අළුගෝසුවාත් ලෙස ක්‍රියාත්මක වෙයි.’ස්ලෝ - මෝ’ යනුවෙන් අලුත් මත්ද්‍රව්‍යයක් මෙගා සිටි –1 හි භාවිතයට පැමිණෙන අතර එය නිපැයෙන්නේ තට්ටු 200 කින් යුත් මුඩුක්කු සංකීර්ණයක් වූ පීච් ට්‍රීස් හි බව අනාවරණය වෙයි. මෙම මත්ද්‍රව්‍යය බෙදා හරින්නේ මැඩ්ලීන් මැඩ්‍රිගල් හෙවත් ‘මා - මා’ යනුවෙන් ප්‍රකට ජාවාරම්කාරියයි. ඇගේ බලකොටුව පීච් ට්‍රීස් මුඩුක්කු සංකීර්ණයයි.මෙම මුඩුක්කු සංකීර්ණය ඇතුළත අපරාධ මැඩීම බාර වන්නේ විනිසුරු ඩ්‍රෙඩ් හටය. ඔහුගේ සහායට පැමිණෙන්නේ විනිසුරුවරියක වූ කැසෙන්ඩ්‍රා ඇන්ඩර්සන් ය. මේ දෙදෙනා මුඩුක්කු සංකීර්ණයට ඇතුළු වූ වහා ඔවුන්ගේ මරණය අනිවාර්ය විය යුතු බව පවසන මා - මා මුළු ගොඩනැඟිල්ලම ඝනකම තහඩුවලින් වැසීමේ ආරක්ෂක උපක්‍රමය භාවිත කරන්නේ විනිසුරු ඩ්‍රෙඩ්හට බාහිරයෙන් උපකාර ලබා ගන්නට නොහැකි වන පරිද්දෙනි.මා - මා ගේ සන්නද්ධ දාමරික හමුදාව ගොඩනැඟිල්ල ඇතුළත කොටු වූ ඩ්‍රෙඩ් හා ඇන්ඩර්සන් දඩයම් කිරීමේ ක්‍රීඩාව අරඹන අතර ඩ්‍රෙඩ් ගේත් ඇන්ඩර්සන්ගේත් අරමුණ වන්නේ දාමරික හමුදාව පරදවා ජාවාරම්කාරිය මා - මා දඩයම් කිරීමය.ඒ හොලිවුඩයෙන් ප්‍රේක්ෂකයන් වෙත තිළිණ වී ඇති අලුත්ම ත්‍රිමාන ක්‍රියාදාම චිත්‍රපටය ‘ඩ්‍රෙඩ්’ සඳහා පාදක වී ඇති කතා පුවතයි. පෙටී ට්‍රාවිස් ගේ අධ්‍යක්ෂණයක් වූ මෙම චිත්‍රපටයේ තිර රචනය ඇලෙක්ස් ගාර්ලන්ඩ් ගේ ය. ‘ජජ් ඩ්‍රෙඩ්’ නමැති ප්‍රකට චිත්‍ර කතාව මෙම තිර රචනය සඳහා පාදක වී තිබේ.කාල් අර්බන් විනිසුරු ඩ්‍රෙඩ් ලෙස ද, ඔලීවියා ත්‍රිල්බ් කැසෙන්ඩ්‍රා ඇන්ඩර්සන් ලෙස ද, මා - මා ලෙසින් ලීනා හෙඩේ ද චරිත මවන මෙම ත්‍රිමාන චිත්‍රපටය දැන් මෙරට ප්‍රේක්ෂකයන්ට ද නැරඹීමේ අවස්ථාව උදාවී තිබේ.කුමාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>04</day>
    </date>
    <link>http://www.silumina.lk/2012/11/04/_art.asp?fn=av12110411</link>
    <topic>සදාතනික වේදනාවක් රඳවා අපෙන් සමුගත් ලාල්</topic>
    <author>වී. උපාලි පෙරේරා</author>
    <content>සදාතනික වේදනාවක් රඳවා අපෙන් සමුගත් ලාල්සම්මානනීය චිත්‍රපට සංස්කරණ ශිල්පී ලාල් පියසේන පසුගියදා අපගෙන් සදහට ම සමුගත්තේය. සිනමා ක්ෂේත්‍රයේදී මට හමුවූ දහසකුත් එකක් මිතුරන්ගෙන් ලාල් මට ඉතාම ළෙන්ගතු සමීපතමයකු විය. එකල සිනමාවට ළැදි තරුණයන්ට සිය හැකියාව ඔප් නංවා ගැනීමට අත හිත දුන් කලා පෙළ ඔහුගේ ආරම්භයයි. කවදත් තරුණ පරපුරට උපකාර කළ ආචාර්ය තිස්ස අබේසේකරයන්ගේ සහයෝගයෙන් ලෙස්ටර් ජේම්ස් පීරිස් ආයතනයේ සංස්කරණ සහායක වශයෙන් 1972 සිය සෞන්දර්යය චාරිකාව ලාල් අරඹයි.’දෑස නිසා’ චිත්‍රපටයේ සංස්කරණ කටයුතුවලට සහාය වූ ලාල්ට ‘මඩොල් දූව‘ චිත්‍රපටයේ සහාය සංස්කාරක වගකීම් හිමිවේ.ආචාර්ය ලෙස්ටර් ජේම්ස් පීරිස් සූරීන්ගේ හා සුමිත්‍රා පීරිස් මහත්මියගේ මඟ පෙන්වීම යටතේ ලාල් සංස්කරණ ශිල්පය ප්‍රගුණ කළේය. නළු නිළියන්ගේ රංග ලීලා හා භාව ප්‍රකාශනයන්ගේ ඉතාම සියුම් අවස්ථා උපේක්ෂාවෙන්, සංස්කරණ යන්ත්‍රයෙන් නිරීක්ෂණය කරමින් ඔහු අධ්‍යයනය කළේය. 1975 වසරේ, ‘ගැහැනු ළමයි’ චිත්‍රපටයේ ප්‍රධාන සහාය සංස්කරණ ශිල්පී වගකීම් හිමිවන්නේ ඔහුගේ උනන්දුව හා කැපවීම නිසාය. දෙබස් කැවීම සඳහා පෙළගස්වා ගතයුතු රූපරාමු සකස් කර ගැනීමට මෙහිදී නිහතමානීව ලාල් ලබා දුන් සහයෝගය අගය කළ යුතුය. ලාල්ගේ කලාත්මක සංවේදීතාව සහ තම ග්‍රහණයට නතු කර ගනිමින් සිටි සංස්කරණ ශිල්ප ඥානය දෙස එක් පුද්ගලයෙක් සාවධානව බලා සිටියේය. ඔහු ආචාර්ය තිස්ස අබේසේකරය. ඔහු තම ප්‍රථම වෘත්තාන්ත චිත්‍රපටය වූ ‘කරුමක්කාරයෝ’ ප්‍රධාන සංස්කාරක වශයෙන් පත්කරගැනීමත් සමඟ ලාල් චිත්‍රපට සංස්කාරකවරයකු බවට පත්වේ. දයා අල්විස් තිර රචනය කළ, ආචාර්ය ලෙස්ටර් ජේම්ස් පීරිස්ගේ අධ්‍යක්ෂණයක් වූ ‘ආවර්ජනා’ ටෙලි චිත්‍රපටයේ සංස්කාරක ධුරය ද එකල ලාල්ට හිමි වෙයි.සුමිත්‍රා පීරිස්ගේ ‘ගඟ අද්දර’ චිත්‍රපටය වාණිජ වශයෙන් අතිශයින් සාර්ථක වීමත් සංස්කරණය සඳහා ලාල්ට සම්මාන කිහිපයක් හිමිවීමත් සමඟම දක්ෂ චිත්‍රපට අධ්‍යක්ෂවරුන්ගේ අවධානය ඔහු වෙත යොමුවිය. ෂෙල්ටන් පයාගල හා චන්ද්‍රරත්න මාපිටිගම එක්ව නිර්මාණය කළ ‘මලට නොඑන බඹරු’ හා ෂෙල්ටන් පයාගලගේ ‘ගොළු මුහුදේ කුණාටුව‘ ආචාර්ය තිස්ස අබේසේකරයන්ගේ ‘මහගෙදර’ හා ‘විරාගය’, සුමිත්‍රා පීරිස්ගේ ‘යහළු යෙහෙළි’, ‘මායා’ සහ ‘සාගර ජලය මදි හැඬුවා ඔබ සන්දා’, ප්‍රසන්න ෂතානගේ ගේ ‘පවුරු වළලු’ හා ‘අනන්ත රාත්‍රිය’ වැනි මෙරට නිපදවූ උසස්ම චිත්‍රපටි සංස්කරණය කළ ලාල්ට, සියලුම සම්මාන උලෙළයන්හිදී සංස්කරණය උදෙසා පිදෙන ඉහළම සම්මානවලින් පිදුම් ලැබීමට තරම් හැකියාවෙන් පරිපූර්ණත්වයට පත්ව සිටියේය. ලාල්ගේ කලා රසඥතාව, කැපවීම හා බුද්ධිය අපට සිහි ගන්වන අතරම ඔහු අපගෙන් සමුගැනීම සදාතනික වේදනාවක් බවට පත්කරන්නේය. ලාල් තුළින් ගුණාංග රාශියක් මම දකිමි. ඔහුට කවදාවත් මුල අමතක වූයේ නැත. එදත්, අදත් කවදත් සිටියේ එකම ලාල්ය. ඔහු එතරම් ම නිහතමානීය. සම්මානනීය චිත්‍රපට සංස්කරණ ශිල්පියකු වූ ඔහු සම්භාව්‍ය සංගීතය ඇසුරු කළ, අගය කළ විඥානය කළ රසවතෙකි. පරිසරයට ඇලුම්කළ පරිසර හිතකාමියෙකි. තම සේවකයන්ගේ දුක සැප නිතර සොයා බලන මානව දයාවෙන් පිරි ව්‍යාපාරිකයෙකි. තම බිරියට දරුවන්ට හොඳින් යුතුකම් ඉටුකළ ස්වාමියෙකි, පියෙකි. කිසිත් දිනෙක තම වාසිය සඳහා දේශපාලකයන් පසුපස නොගිය අදීන පුද්ගලයෙකි. ඔහු මිතුරන් අතර උතුම් මිතුරෙකි.”ඔහුට නිවන් සැප ලැබේවායි නොපතන මම මතු බවයකදීත් ඔහුගේ අවංක ළෙන්ගතු ඇසුරම පතමි.”වී. උපාලි පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>04</day>
    </date>
    <link>http://www.silumina.lk/2012/11/04/_art.asp?fn=av12110412</link>
    <topic>හැම චිත්‍රපට උළෙලක්ම අන්තර්ජාතික ද?</topic>
    <author/>
    <content>හැම චිත්‍රපට උළෙලක්ම අන්තර්ජාතික ද?ලෝකයේ ඕනෑම රටකින් අපේ චිත්‍රපටයකට කිසියම් සම්මානයක් ලැබීම නොවටිනේ යැයි කිව නොහැකිමුත් ඒ හැම චිත්‍රපට උළෙලක්ම ඇත්ත වශයෙන්ම අන්තර්ජාතික ද? නොඑසේනම් එම චිත්‍රපට උත්සව ලෝකය පිළිගන්නා මට්ටමේ චිත්‍රපට උත්සව ද යන ගැටලුව මෙහිදී පැන නැඟීම වැළැක්විය නොහැකිය.ලෝකයේ විවිධ රටවල පැවැත්වෙන චිත්‍රපට උත්සව සංඛ්‍යාව හත් අට සීයය ඉක්මවන සුලුය. ප්‍රංශයේ පමණක් මෙබඳු උත්සව 30 ක් පමණ පැවැත්වෙයි. එහෙත් ‘ඒ’ ශ්‍රේණියේ අන්තර්ජාතික චිත්‍රපට උත්සව ඇත්තේ කීපයක් පමණක් බව මෙහිලා අවධාරණය කළ යුතුය.ලෝකයේ ඇති ‘ඒ’ ශ්‍රේණියේ සම්මාන උත්සව සංඛ්‍යාව 12 කි. ඒ මෙපරිදිය.  1. බර්ලින් චිත්‍රපට උළෙල (ජර්මනිය)2. කයිරෝ චිත්‍රපට උළෙල (ඊජිප්තුව)3. කාන් චිත්‍රපට උළෙල (ප්‍රංශය)4. කාර්ලෝවි වාරි චිත්‍රපට උළෙල (චෙකෝස්ලොවැකියාව)5. මාඩෙල් ප්ලාටා චිත්‍රපට උළෙල (ආර්ජෙන්ටිනාව)6. මොන්ට්‍රියෙල් චිත්‍රපට උළෙල (කැනඩාව)7. මොස්කව් චිත්‍රපට උළෙල (රුසියාව)8. සැන් සෙබස්තියන් චිත්‍රපට උළෙල (ස්පාඤ්ඤය)9. ෂැංහායි චිත්‍රපට උළෙල (චීනය)10. ටෝකියෝ චිත්‍රපට උළෙල (ජපානය)11. වැනිස් චිත්‍රපට උළෙල (ඉතාලිය)12. ලොකාර්නෝ චිත්‍රපට උළෙල (ස්විට්සර්ලන්තය)බර්ලින් චිත්‍රපට උළෙල දෙවැනි ලෝක මහා සංග්‍රාමයෙන් අවුරුදු කීපයකට පසු එනම්; 1951 දී ආරම්භ කෙරුණකි. හොඳම වෘත්තාන්ත චිත්‍රපටය සඳහා එහිදී පිරිනැමෙන්නේ, ගෝල්ඩන් බෙයාර් සම්මානයයි. (ඒ සඳහා සිල්වර් බෙයාර් සම්මානයක් ද පිරිනැමේ) හොඳම නළුවා, හොඳම නිළිය, හොඳම අධ්‍යක්ෂණය සඳහා සම්මාන ද හොඳම කෙටි චිත්‍රපටය සඳහා වන ගෝල්ඩන් බෙයාර් හා සිල්වර් බෙයාර් සම්මාන ද එහිදී පිරිනමනු ලැබේ. එම උළෙලේදීම යෞවන සිනමා සංග්‍රහයක් ද (ඉන්ටර් නැෂනල් ෆෝරම් ඔෆ් යන්ග් සිනෙමා) පැවැත්වෙයි.1976 දී ඇරැඹි කයිරෝ චිත්‍රපට උළෙල තුන්වැනි ලෝකයේ ඉතා වැදගත්ම අන්තර්ජාතික චිත්‍රපට උළෙල ලෙස සලකනු වටී. 1978 දී පැවැති තුන්වැනි කයිරෝ චිත්‍රපට උළෙලේ දී ඊජිප්තුවේ චිත්‍රපට, නාට්‍ය හා සංගීතය පිළිබඳ සංවිධානය විසින් තුන්වැනි ලෝකයේ හොඳම චිත්‍රපටය සඳහා වන ‘අක්නේටන්’ සම්මානය ආචාර්ය ලෙස්ටර් ජේම්ස් පීරිස්ගේ ‘අහසින් පොළොවට’ චිත්‍රපටයට පිරිනමනු ලැබීය. “ශ්‍රී ලංකාවේ ජනජීවිතය අව්‍යාජත්වයෙන් යුතුව හා දැඩි සූක්ෂ්මතාවයෙන් නිරූපණය කළ හෙයින් මේ සම්මානය පිරිනැමෙන බව එහි හේතු පාඨයේ දක්වා තිබිණි.”ප්‍රංශයේ කාන් අන්තර්ජාතික චිත්‍රපට උළෙල ලෝකයේ අග්‍රගණ්‍යම චිත්‍රපට උත්සව තුනෙන් එකක් ලෙස සැලකෙන්නේය. එය ආරම්භ වූයේ 1946 දීය. එහිදී හොඳම වෘත්තාන්ත චිත්‍රපටයට පිරිනැමෙන්නේ PALME D’OR සම්මානයයි. හොඳම නළුවා, හොඳම නිළිය, හොඳම අධ්‍යක්ෂණය සඳහා වන සම්මානයන්ට අමතරව විශේෂ ජූරි සම්මානයක් ද කාන්හී පිරිනැමේ. එසේම අන්තර්ජාතික චිත්‍රපට විචාරක සංගමයේ (ෆිප්රෙස්කි) සම්මානය ද කාන් උළෙලට අයත්ය. අධ්‍යක්ෂවරුන්ගේ දෙසතිය ද අන්තර්ජාතික විචාරක සතිය ද කාන් උළෙලේ කැපී පෙනෙන විචිත්‍රාංග දෙකකි. 1957 දී ආචාර්ය ලෙස්ටර් ජේම්ස් පීරිස් ගේ ‘රේඛාව‘ චිත්‍රපටයත් පසු කලෙක ඔහුගේම ‘වෑකන්ද වලව්ව‘ චිත්‍රපටයත් මෙම උළෙලට නියෝජනය වූවේය. එසේම 2003 දී ආචාර්ය පීරිස්ට කාන් උළෙලේදී යුනෙස්කෝ ෆෙලිනි සම්මානය හිමි වූයේය.මේ මෑතදී ද කාන් චිත්‍රපට උළෙලින් සිංහල චිත්‍රපටයකට ඉහළම ජයග්‍රහණයක් ලැබිණි. ඒ විමුක්ති ජයසුන්දරගේ ‘සුළඟ එනු පිණිස’ චිත්‍රපටයටය. ගිය වසරේදී ඊට ‘කැමරා දෝ’ (රන් කැමරාව) සම්මානය හිමි විය.කාර්ලෝවි වාරි චිත්‍රපට උළෙල 1945 දී චෙකෝස්ලොවැකියාවේ ආරම්භ වූවකි. එය පැවැත්වෙන්නේ දෙවසරකට වරක් ය. මොස්කව් චිත්‍රපට උළෙල දෙවසරකට වරක් පැවැත්වෙන්නකි. මොස්කව් චිත්‍රපට උළෙල නොපැවැත්වෙන අවුරුද්දේ දී කාර්ලෝවි වාරි චිත්‍රපට උළෙල පැවැත්වෙයි. 1960 දී ආචාර්ය ලෙස්ටර් ජේම්ස් පීරිස්ගේ ‘සංදේශය’ චිත්‍රපටය මෙම උළෙලට නියෝජනය වූයේය. ‘සංදේශය’ එම උළෙලේදී ප්‍රදර්ශනයව ඇත්තේ ආචාර්ය පීරිස්ගේ අනුදැනුමකින් තොරව කරන ලද සංස්කරණයකින් පසුවය. චිත්‍රපටය අවසානයේදී ප්‍රධාන කතා නායකයා කඩුව ඉහළට ඔසවද්දී පසුබිමින් භික්ෂුන් වහන්සේලා පේළියක් ‘නහී වේරේන වේරානි’ යනුවෙන් ගාථා කියමින් ගමන් කරනු දක්නා ලැබේ.එයින් මූර්තිමත් කළේ අවිහිංසාවාදයයි. එහෙත් කාර්ලෝවි වාරි උළෙලේ සිදුකළ හිතුවක්කාර සංස්කරණයේදී ප්‍රධාන කතා නායකයා කඩුව ඉහළට ඔසවන රූප රාමුවෙන් චිත්‍රපටය නිමා වෙයි. ඉන් ධ්වනිතාර්ථවත් කෙරුණේ අධිරාජ්‍යවාදීන්ට එරෙහිව යුද්ධය තවදුරටත් පවත්වාගෙන යන බවකි.මේ අනවසර සංස්කරණයට විරෝධය පෑ ආචාර්ය පීරිස් චිත්‍රපටය තිරගත වෙමින් පැවති අවස්ථාවේදී ශාලාවෙන් පිටව ගිය බවක් පැවසේ. 1961 දී ප්‍රඥාසෝම හෙට්ටිආරච්චිගේ ‘ජන ලීලා’ වාර්තා චිත්‍රපටයට ප්‍රථම ගෞරව සඳහන ද ඉහත උළෙලේදී ලැබී ඇත.මාඩෙල් ප්ලාටා චිත්‍රපට උළෙල ආර්ජෙන්ටිනාවේ පැවැත්වෙන්නකි. එහිදී හොඳම චිත්‍රපටය, හොඳම අධ්‍යක්ෂණය, හොඳම නළුවා සහ නිළිය යනාදි සම්මානවලට අමතරව ෆිප්රෙස්කි සම්මානය ද පිරිනමයි.මොන්ට්‍රියෙල් චිත්‍රපට උළෙල 1939 දී කැනඩා චිත්‍රපට මණ්ඩලය පිහිටුවීමත් සමඟම ඇරඹුණකි.නැඟෙනහිර යුරෝපයේ ප්‍රථම අන්තර්ජාතික චිත්‍රපට උළෙල වන මොස්කව් චිත්‍රපට උළෙල පැවැත්වෙන්නේ දෑ අවුරුද්දකට වරක් ඔත්තේ අවුරුදු වලදී ය. එහි සමාරම්භක වසර 1935 ය. එහිදී හොඳම චිත්‍රපටය සඳහා ‘ගෝන් ෆී‍්‍ර’ සම්මානය පිරිනැමේ. හොඳම නළුවා, හොඳම නිළිය, හොඳම අධ්‍යක්ෂණය, විශේෂ ජුරි සම්මානය හා ෆිප්රෙස්කි සම්මානය මොස්කව් උළෙලේ පිරිනැමෙන සෙසු සම්මාන වෙයි.1977 දී පැවැති 9 වැනි මොස්කව් අන්තර්ජාතික චිත්‍රපට උළෙලේදී මාලිනි ෆොන්සේකා ‘එයා දැන් ලොකු ළමයෙක්’ චිත්‍රපටයේ රඟපෑම් සඳහා ඩිප්ලෝමාවක් හිමිකර ගත්තාය. එසේම 1981 දී ‘පිංහාමි’ චිත්‍රපටයට හොඳම ළමා චිත්‍රපටය සඳහා වන සම්මානය මොස්කව් චිත්‍රපට උළෙලේදී ප්‍රවුඩා පුවත්පතේ විශේෂ ගෞරව ඩිප්ලෝමාව ලැබිණි.සැන් සෙබස්තියන් චිත්‍රපට උළෙල ස්පාඤ්ඤයේ පැවැත්වෙන්නකි. මෙම චිත්‍රපට උළෙලේ දී (2002) අශෝක හඳගමගේ ‘තනි තටුවෙන් පියාඹන්න’ චිත්‍රපටයට විශේෂ ජුරි සම්මානයක් පිරිනැමී ඇත.‘ෂැංහයි’ චිත්‍රපට උළෙල චීනයේ පැවැත්වෙන්නකි.ජපානයේ පැවැත්වෙන ටෝකියෝ චිත්‍රපට උළෙල ආසියාවට ඉතා සුවිශේෂ වූවකි. ‘තනි තටුවෙන් පියාඹන්න’ චිත්‍රපටය 2002 දී මෙම උළෙලේ හොඳම ආසියානු චිත්‍රපටය ලෙස සම්මානයට පාත්‍ර වූයේය.ලෝකයේ පැරණිම අන්තර්ජාතික චිත්‍රපට උළෙල වන්නේ ඉතාලියේ වැනිස් ය. එය ආරම්භව ඇත්තේ 1932 දීය. ආචාර්ය ලෙස්ටර් ජේම්ස් පීරිස්ගේ ‘නිධානය’ චිත්‍රපටය වැනිස් චිත්‍රපට උළෙලේදී රජත සිංහ (සිල්වර් ලයර් ඔෆ් සැන් මාක්) සම්මානය දිනා ගත්තේය. ඒ හැරුණුකොට 1959 දී ප්‍රඥාසෝම හෙට්ටිආරච්චිගේ ‘අත්කම්, ගෙත්තම්, කැටයම්’ නමැති වාර්තා චිත්‍රපටයටත් 1970 දී ඔහුගේම ‘තේ ශත සංවත්සරය’ නමැති වාර්තා චිත්‍රපටයටත් ‘ගෝල්ඩන් මර්කරි’ සම්මානය හිමි වී ඇත.ලොකාර්නෝ චිත්‍රපට උළෙල ස්විට්සර්ලන්තයේ පැවැත්වෙන්නකි. එය ආරම්භ කරන ලද්දේ අන්තර්ජාතික චිත්‍රපට විචාරක හා ලේඛක සංගමයේ පුරෝගාමි වෙනිසියෝ බෙර්මෝ විසිනි. මෙම උළෙලට ඉදිරිපත් කළ හැක්කේ අධ්‍යක්ෂවරයාගේ පළමු හෝ දෙවැනි චිත්‍රපට නිර්මාණ පමණි. එහිදී හොඳම චිත්‍රපටය සඳහා රන් දිවියා, රිදී දිවියා, ලෝකඩ දිවියා යනාදි වශයෙන් සම්මාන පිරිනැමේ.ඊට අමතරව ෆිප්රෙස්කි සම්මානය, අන්තර්ජාතික චිත්‍රපට සමිති සම්මේලනයේ ජූරි සම්මානය, එම සම්මේලනයේම ජූරියේ විශේෂ ගෞරව සඳහන ද මෙම උළෙලේ සම්මාන අතර වෙයි.සුනිල් මිහිඳුකුලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>04</day>
    </date>
    <link>http://www.silumina.lk/2012/11/04/_art.asp?fn=av12110413</link>
    <topic>සියලු පව් සබන්වලින් සෝදා හරින්න</topic>
    <author>සු. මි.</author>
    <content>සියලු පව් සබන්වලින් සෝදා හරින්නප්‍රවීණ සිනමාවේදිනි ඉනෝකා සත්‍යාංගනි කීර්තිනන්ද විසින් පසුගියදා පැවැති ‘දෙරණ ලක්ස්’ සිනමා සම්මාන උළෙලේ සිදුවූ එක් අගතියකට විරෝධය පාමින් ‘දෙරණ’ රූපවාහිනි ආයතනයේ සභාපතිවරයාට ලිපියක් යවනු ලැබ ඇත. එම ලිපිය සම්බන්ධයෙන් කිසියම් සංවාදයක් මේ වන විට මාධ්‍ය ක්ෂේත්‍රයේ ඇතිවෙමින් පවතී. මෙම සාකච්ඡාව ද එය පාදක කරගෙන සිදු කෙරෙන්නකි.මොකද්ද ඔබේ මේ විරෝධතා ලිපිය?‘දෙරණ’ සිනමා සම්මාන උළෙලේ දී සිංහල සිනමාවට ජාතික මෙන්ම අන්තර්ජාතික වශයෙන්ද සුවිශේෂි මෙහෙවරක් ඉටුකළ සිනමාකරුවන්ගේ නාමාවලියක් දැක්වුණා. ඒ නාමාවලියට මා ඇතුළු තවත් සිනමාකරුවන් කීපදෙනකුගේ ම නම් ඇතුළත්ව තිබුණේ නැහැ. මා මගේ ‘සුළං කිරිල්ලි’ චිත්‍රපටයට ජාතික සම්මාන 22 කුත් අන්තර්ජාතික සම්මාන 11 කුත් හිමිකර ගත් සිනමාවේදිනියක්. සිංහල චිත්‍රපටයකට වැඩිම අන්තර්ජාතික සම්මාන ප්‍රමාණයක් දිනාගෙන ඇත්තේ ‘සුළං කිරිල්ලි’. ඉතිං එබඳු පසුබිමක මෙය මා ප්‍රසිද්ධියේ අවමානයට හා වෘත්තිමය වශයෙන් නිගරුවකට පත්කිරීමක් විදියටයි මම දකින්නේ. ඊට විරෝධය පාමින් තමයි ඔය ලිපිය යැව්වේ.තවත් සිනමාකරුවන් කීප දෙනෙකුගේ නම් ඉහත නාමාවලියට ඇතුළත් නොවන බව ඔබ කිව්වා. ඒ අය කවුද?ඔව්. මහාචාර්ය සිරි ගුනසිංහ, ජී. ඩී. එල්. පෙරේරා, පරාක්‍රම සිල්වා, මාලිනි ෆොන්සේකා, පරාක්‍රම නිරිඇල්ල, ජයන්ත චන්ද්‍රසිරි, ලින්ටන් සේමගේ, ප්‍රසන්න ජයකොඩි, ඇතුල ලියනගේ යන සිනමාකරුවන්ගේ නමුත් නැහැ. ඒ අනුව මේක සාධාරණ අතපසුවීමක්, අහිංසක අමතක වීමක් ලෙස ගෙන සරලව බැහැර කරන්න බැහැ. මා කතා කරන්නේ හුදෙක් මා වෙනුවෙන් පමණක් නොවේ. මේ අයගේත් සිවිල් හා නිර්මාණාත්මක අයිතීන් වෙනුවෙන්.මේ නාමාවලියට ඇතුළත් කරගත්තේ අවම වශයෙන් චිත්‍රපට දෙකක්වත් අධ්‍යක්ෂණය කරපු අයගේ නම් පමණක් ය කියා දෙරණ රූපවාහිනි ආයතනය කියනවා.ඒක තනිකර පරස්පර කතාවක්. එහෙම නම් කොහොමද එක චිත්‍රපටයක් විතරක් අධ්‍යක්ෂණය කරපු මහගමසේකරගේ නම ඇතුළත් වුණේ? අනික මම මේ වන විට චිත්‍රපට දෙකක් අධ්‍යක්ෂණය කර තිබෙනවා. එකක් තවම තිරගත නොවුණු එක වෙනමම කාරණයක්. ඉහත නාමාවලියට විමුක්ති ජයසුන්දරගේ නම ඇතුළත් වෙලා තිබුණා. ඔහු අධ්‍යක්ෂණය කළ චිත්‍රපටවලිනුත් දැනට ප්‍රදර්ශනව ඇත්තේ එක චිත්‍රපටයක් පමණයි. මොනවද මේ පරස්පර කතා?ඔබ ප්‍රමුඛ මේ අයගේ නම් නැතිවුණාට හින්දි දෙමළ චිත්‍රපට කොපි කරපු රොබින් තම්පොලගේ, සුනිල් සෝම පීරිස්ලගේ, හේමසිරි සෙල්ලප්පෙරුමලගේ නම් ඔය නාමාවලියේ තිබුණා.ඔව්. මෙහිදී කෙනකුට කියන්න පුළුවන් ඔවුන් සිනමා ශාලා වැසීයමින් තිබු අවදියක ජනතාව සිනමාහල් කරා එක්රොක් කරමින් සිනමා කර්මාන්තය නඟා සිටෙව්වා ය කියා. ඒක වෙනම කාරණයක්.මෙබඳු සම්මාන උත්සව පෞද්ගලික වෙළෙන්දන්ගේ - බහුජාතික සමාගම්කාරයන්ගේ ක්‍රියාකාරකම්. ඉතිං ඒ අයගෙන් පරිසමාප්ත ප්‍රතිඵලයක් බලාපොරොත්තු වෙන්න පුළුවන් ද?අපට තියෙන ප්‍රශ්නය මේකයි. මේවා සමාජගත වන්නේ ආයතන හෝ කණ්ඩායම් මතයක් විදියට නෙවෙයිනේ. මේක ජාතික මට්ටමේ ඓතිහාසික දත්ත සටහනක් විදියට තමයි සමාජගත වෙන්නේ. එතකොට අප සියලු දෙනාටම අසාධාරණයක් සිදු වෙනවා. මේක තවත් එක් සිදුවීමකට පමණක් සීමාකොට බැහැර කරන්න බැරි ඒ නිසයි. ඒ අනුව මේ වැරැද්ද පැහැදිලිවම නිවැරැදි කළ යුතුයි.ඔබ ‘දෙරණ’ රූපවාහිනි ආයතනයට ඉහත ලිපිය යවන්නේ ඔක්තෝබර් 8 වැනිදා. අද වෙන කොටවත් ඔබට එමඟින් වැරැද්ද නිවැරැදි කිරීම කෙසේ වෙතත් ලිපියට පිළිතුරක් - ප්‍රතිචාරයක්වත් ලැබි නැද්ද?නැහැ. කොහෙත්ම නැහැ.සු. මි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>04</day>
    </date>
    <link>http://www.silumina.lk/2012/11/04/_art.asp?fn=av12110414</link>
    <topic>වීදි නාට්‍ය වෙනුවෙන් ජීවිතය කැප කළ ඇන්ටන් අද අසරණයි</topic>
    <author>වසන්ත ජයසිංහ</author>
    <content>වීදි නාට්‍ය වෙනුවෙන් ජීවිතය කැප කළ ඇන්ටන් අද අසරණයිඅපේ රටේ වීදි නාට්‍ය කලාවේ නිමග්නව සිටින නිර්මාණකරුවෙක් විදිහටයි ඇන්ටන් මිහිඳුකුල අපට මුණගැසෙන්නේ. “ධාරණ” විකල්ප නාට්‍ය කලා එකතුවේ ප්‍රධානියා වන ඇන්ටන් වසර තිහකට අධික කාලයක් තමන්ගේ ශ්‍රමය ඩාදිය, මහන්සිය මුසු කළේ වීදි නාට්‍ය කලාව වෙනුවෙන්. ඒ නිසා ම 1982 දී ‘ධාරණ’ වීදි නාට්‍ය කණ්ඩායම පිහිටුවාගත් ඔහු රටේ දැවෙන ප්‍රශ්න ගණනාවක් ඍජුවම තම වීදි නාට්‍ය තුළින් ප්‍රකාශ ඉදිරිපත් කළා.මෙතරම් කාලයක් වීදි නාට්‍ය කලාව මෙන් ම වේදිකා නාට්‍ය කලාව වෙනුවෙන් සිය ශ්‍රමය හෙළූ ඇන්ටන් ගැන පසුගියදා දක්නට ලැබුණේ සුබදායි ආරංචියක් නම් නෙවෙයි. හිටි හැටියෙම නොසිතූ විදිහට රෝගාතුරවූ ඔහු ලෙඩ ඇඳකට සිය ජීවිතය තල්ලු කර අද අසරණව ජීවත්ව ඉන්න වග අපට දැනගන්නට ලැබුණා.“ඔව් ඇත්තටම නොසිතූ විදිහට මම අංශභාග රෝගී තත්ත්වයට ඇදගෙන වැටුණා. මේ වෙනකොට මගේ මොළයේ ශෛල දුර්වල වෙලා එක් පාදයක් හා වම් අත අක්‍රිය වෙලා තියෙන්නේ. ඒ නිසා ම ලෙඩ ඇඳකට වී අද මට ඉන්න වෙලා. පසුගිය කාලයේ වැඩි හරියක් මම කාලය කැප කළේ වීදි නාට්‍ය වෙනුවෙන්. ඒ වගේ ම “මම අලුතින් ම ‘මෘත ශරීරාගාරය’ කියලා වේදිකා නාට්‍යයක් නිර්මාණය කළා. මේ වෙනකොට ඒ හැමදේම දැන් ඇණහිටලා.මෙතරම් දීර්ඝ කාලයක් වීදි නාට්‍ය රැගෙන රට වටා ගිය ඇන්ටන් අද ලෙඩ ඇදක හිටියත් හෙට දිනයේ කෙසේ හෝ මේ කලාව තුළ යමක් කිරීමේ බලාපොරොත්තුවෙන් ඔහු බලා ඉන්නවා.“මම රෝද පුටුවේ ඉඳගෙන හරි ඉදිරියේදී වීදි නාට්‍ය අරගෙන රටවටා යන්න බලාපොරොත්තු වෙනවා. ඇත්තටම මගේ කණ්ඩායම වගේ ම මගේ බිරිඳ කුමුදු මේ වෙලාවේ මට විශාල ශක්තියක්.අපේ රටේ වීදි නාට්‍යයට ලොකු ඉතිහාසයක් තියෙනවා. ඒ කාලය තුළ මට පුළුවන් වුණා විශාල පණිවුඩයක් වීදි නාට්‍ය හරහා රටට දෙන්න. ඒ නිසා මම රටට ණය කලාකරුවෙක් නෙවෙයි. හැමදාමත් වගේ ම දුක් මහන්සියෙන් මේ කලාව අපි කරගෙන ආවේ. එදා මම කම්කරු ප්‍රශ්න, ජාතික සමඟිය, කාන්තාවන්ට එරෙහි හිංසනය පිටු දැකීම, ළමා අපචාර හා ළමා ශ්‍රමය පිටු දැකීම, මාතෘත්වයට ගරු කිරීම, පරිසර දූෂණය, ඒඩ්ස් වසංගතය, මත්ද්‍රව්‍ය භාවිතයේ ආදිනව වැනි විවිධ සේවා පාදක කරගෙන මේ නිර්මාණ කළේ.අපි මේ තරම් මහන්සි වෙලා බලාපොරොත්තු වෙන්නේ යහපත් සමාජයක් ගොඩනගන්න. ඒ දේ අවුරුදු තිහකටත් අධික කාලයක් තිස්සේ මම කරගෙන ආවේ බොහෝම ගෞරවයක්. ආපහු හැරිලා බලද්දී විශාල ආත්ම තෘප්තියක් වගේ ම සතුටක් මට දැනෙනවා. ඒත් තවත් මට මේ කලාව වෙනුවෙන් ලොකු සේවයක් කරන්න පුළුවන්. ඒත් මම අද මේ ඉන්න තත්වයෙන් නැගිටින්න ඕන. මේ වෙලාවේ මට පිහිටක් වෙන්න පුළුවන් නම් ආයෙත් මට සුපුරුදු විදිහට වැඩ කටයුතු පටන් ගන්න පුළුවන්.පසුගියදා සියනෑ විද්‍යා පීඨයේ පැවැති රාජ්‍ය සාහිත්‍ය උලෙළේ පංචග්‍රාම අභිමානී සම්මානයෙන් පිදුම් ලබන්නට ඇන්ටන් වාසනාවන්ත වුණේ වීදි නාට්‍ය කලාව වෙනුවෙන් ඔහු කළ සේවය නිසයි. මේ වෙනවිටත් වීදි නාට්‍ය වගේ ම ළමා නාට්‍ය හා කෙටි නාට්‍ය වාර්තා රංග ද ඉදිරිපත් කර ඇති ඇන්ටන් ඉන්දියාවේ මෙන් ම නේපාලයේ පැවැති වීදි නාට්‍ය වැඩමුළු වෙනුවෙන් ද සහභාගි වන්නට වාසනාවන්ත වුණා.කලාව වෙනුවෙන් මෙතරම් කාලයක් ශ්‍රමය කැප කළ ඇන්ටන් අද රෝගාතුරව අසරණව බලා ඉන්නේ පින් සිත් ඇති ඔබේ දෑත්වල ශක්තිය ඔහුට ලැබෙනකම්. මේ මොහොතේ ඔහුට නැවතත් දෙපයින් නැගිටින්න ඔබේ දෑත්වල වාරුව ලබාදී සරණක් වෙන්න පුළුවන් නම් හෙට දවසේ ඔහු නැවතත් වීදි නාට්‍ය කලාව තුළ අලුත් ඉසව්වක් සොයන්න පටන් ගනියි. ඒක එහෙම වෙනවා නම් කලාව වෙනුවෙන් මෙපමණ කළක් ඔහු කළ සේවයට අපි කරන කෘතගුණ සැලකීමක් නේද?වසන්ත ජයසිංහඡායාරූපය - බර්නාඩ් ශ්‍රීකාන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>04</day>
    </date>
    <link>http://www.silumina.lk/2012/11/04/_art.asp?fn=av12110415</link>
    <topic>නැටුමට උපන් හපන් චතුර්යා විජේන්ද්‍ර</topic>
    <author/>
    <content>නැටුමට උපන් හපන් චතුර්යා විජේන්ද්‍රනුගේගොඩ සුජාතා විද්‍යාලයේ 07 වැනි වසරේ ඉගෙනුම ලබන චාතුර්යා විචක්ෂණ විජේන්ද්‍ර දෙරණ ලිට්ල් ස්ටාර් ඔස්සේ බිහිවූ තවත් පුංචි තාරකාවකි.නර්තන අංශයේ අවුරුදු 8 න් පහළ කාණ්ඩය යටතේ 26,000 ක් වූ තරගකරුවන් අතරින් 05 වැනි ස්ථානය දක්වා එන්නට ඇය දක්ෂ වූවා ය. උඩරට පහතරට සබරගමු යන දේශීය නර්තනාංග මෙන් ම ‘ෆී‍්‍ර ස්ටයිල්’ ආරයේ නර්තන විලාස ඉදිරිපත් කරමින් ඇය ලිට්ල් ස්ටාර් වේදිකාවේ පෑ මනරම් රැගුම් ඉතා ආකර්ෂණීය විය.සුජාතා විද්‍යාලයේ නාට්‍ය සංගමයේ (Drama club) සාමාජිකාවක වන ඇය, මේ වන විට Peter pan, Little Match Girl, The Magic Books, Cinderella සහ The Diomand Castle යන ඉංග්‍රීසි නාට්‍යවල රඟපා ඇත.නාට්‍ය වලදී මෙන් ම කථික තරගවලදීත් ඈ ලබාගත් දෙස් විදෙස් ජයග්‍රහණ බොහොමයකි.2010,, 2011 සහ 2012 වසර වලදී බ්‍රිතාන්‍ය අන්තර්ජාතික සමූහ ආණ්ඩුව විසින් ශ්‍රී ලංකාවේ පවත්වන ලද කථික, සංගීත සහ නැටුම් තරගාවලියේ නර්තන අංශයේ අවුරුදු 10 න් පහළ 11 න් පහළ 12 න් පහළ වයස් කාණ්ඩවල උඩරට, පහත රට සබරගමු සහ නිදහස් ආර යන විවිධ ශෛලීන් ඔස්සේ නර්තන දක්ෂතා ඉදිරිපත් කොට, සියලුම නර්තන අංග සඳහා ප්‍රථම ස්ථාන ලබාගෙන රන්පදක්කම් දිනා ගත්තා ය. එමෙන් ම එම වසර තුනේදී අවුරුදු 8 න් පහළ සහ 19 න් පහළ කාණ්ඩවල ‘Best Performance’ කුසලතා සහතිකය දිනාගත්තේ ද ඇයයි.මේ වනවිට භරත නාට්‍යම් හදාරන ඇය යාපනයේ කලා විශ්ව විද්‍යාලයෙන් පවත්වනු ලැබූ පළමු කොටසට අයත් විභාගය (1 st Stage) විශිෂ්ට ලෙස සමත් වූවා ය.මෙසේ නන් අයුරින් දස්කම් පානා ඇය ඉංග්‍රීසි මාධ්‍යයෙන් ඉගෙනුම ලබයි. ඈ පළමු වසරේ ඉගෙනුම ලබද්දී එවකට එම පාසලේ රංගි සුරනි කුරේ නර්තන ආචාර්යවරිය, රංගනයේ අත් පොත් තැබුවා ය. ඒ අනුව ඉදිරියටම යමින් Derana Little Star තරගයට ද සහභාගි වූවාය. විවිධ වූ ශෛලීන් ගෙන් නර්තන කටයුතු හැදෑරීමට උනන්දු වූ ඇය, පොලිස් දෙපාර්තමේන්තුවේ සේවයේ නියුතු චින්තක ජයතුංග ගුරුතුමාගෙන් ගුරුහරුකම් ලබයි. භරත නාට්‍යම්, Fine Art Temple හි ලක්ෂ්මී ගුරුතුමිය යටතේ ද ඉංග්‍රීසි නාට්‍ය කලාව, සිය පාසලේ ම ආචාර්යවරියන් දෙදෙනකු වන මනෝජි ප්‍රනාන්දු සහ හේසල් රාජයියා ගුරුවරියන්ගෙන් ද ඉංග්‍රීසි වචන මනාව හැසිරවීමට සහ පෞරුෂත්වය ගොඩනැඟීමට අවශ්‍ය පුහුණුව ටානියා ප්‍රනාන්දු ගුරු තුමියගෙන් ද ලබන බව ඈ පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>04</day>
    </date>
    <link>http://www.silumina.lk/2012/11/04/_art.asp?fn=av12110416</link>
    <topic>ඔහුගේ ගතිගුණ ඉදිරියේ මගේ හිත වෙනස් වුණා</topic>
    <author>ඉනෝකා පෙරේරා බණ්ඩාර</author>
    <content>ඔහුගේ ගතිගුණ ඉදිරියේ මගේ හිත වෙනස් වුණාබර්ට්‍රම් නිහාල්ගේ ආදරණීය බිරිය ෆිලීෂියා කාන්ති ප්‍රනාන්දුඔහු බර්ට්‍රම් නිහාල්. අපේ රටේ ටෙලි නාට්‍ය කලාවේ සලකුණක් තැබූ ප්‍රවීණයෙක්.ඈ, ෆිලීෂියා කාන්ති ප්‍රනාන්දු. නිර්මාණකරණයේ ඔහුට අවශ්‍ය මානසික සුවය - නිදහස ලබා දෙමින් ජීවිතය බෙදා හදාගන්නා ඔහුගේ පිය බිරිය. ඇගේ දෘෂ්ටි කෝණයට අනුව ඔහු පිළිබඳ සිතෙන සහ දැනෙන දේයි මේ.ඔබ බර්ට්‍රම් නිහාල්ගේ බිරිය...ඔව්. මට ඒ ගැන හරි ආඩම්බරයි.ඇයි එතරම් ආඩම්බරයක්...ඔහු රටම දන්නා නිර්මාණකරුවෙක්. ඒ වගේම හොඳ සැමියෙක්. ඔහුට බිරිය වීම මා ලද භාග්‍යයක්.ඔබට ඔහු මුණ ගැහුණේ...ඒ කාලෙ එයා ටෙලි නාට්‍ය නිර්මාණය සඳහා බොහෝ විට මීගමුවට ආවා. මීගමුව පළඟතුරේ අපේ ගමේ දී තමයි මං එයාව මුලින්ම දුටුවේ. එය අහම්බයක්.දැනගන්න කැමැතියි, ඒ අතීතය...ඒ මං උසස් පෙළ ඉවර වෙලා ගෙදර උන්නු කාලය. පල්ලියේ තරුණ සමිතිවල වැඩ කළා. සමිතියෙන් කළ නාට්‍යවල රඟපෑවා. ඒ කාලේ මං පත්තරේක දැක්කා බර්ට්‍රම් ‘ගම්පෙරළිය’ ටෙලි නාට්‍යයකට නඟන්න යනවා කියන ප්‍රවෘත්තිය. මට හිතුණා අනේ මටත් ‘ගම්පෙරළියෙ’ රඟපාන්න ඇත්නම් කියල.දවසක් සමිතියෙ කට්ටිය එක්ක වැඩවලට මං පාරේ යද්දි අයිවන් අයියලගෙ ගෙදර එයා හිටියා. අයිවන් අයියා අපේ හිතවතෙක්. පාරෙ යන මාව දැකලා අයිවන් අයියා කතා කළා. ‘නංගි නංගි මෙහෙ එන්න...’ කියල.මේ අපේ පල්ලියෙ නාට්‍යවල රඟපාන නංගි කෙනෙක්. මෙයාවත් ‘ගම්පෙරළියෙ’ මොනවට හරි ගන්න...’ කියල මාව බර්ට්‍රම්ට හඳුන්වලා දුන්නා. මට ‘ගම්පෙරළියෙ’ සුළු චරිතයකුත් ලැබුණා. එදා ඇතිවූ හිතවත්කම අන්තිමේ ආදරයකට පෙරළුණා. දෙපැත්තෙම ආශිර්වාදය මැද 1994 මැයි 04 වැනිදා අපි විවාහ වුණා.ඒ වෙනකොට ඔහුට හොඳ ආර්ථිකයක් තිබුණද...ඒක අපිට ලොකු ප්‍රශ්නයක් වුණේ නැහැ. අපි ජීවිතේ පටන් ගත්තෙ මහරගම කුලී ගෙදරකින්. ‘හෑන්ඩ් ලූම් එම්පෝරියම්’ එකේ මට රස්සාව තිබුණා. ඒත් දුව ලැබුණම නම් රස්සාවෙන් අයින් වුණා. ඒක බර්ට්‍රම්ගෙත් කැමැත්ත.එතකොට ඔබේ රඟපෑම පිළිබඳ ආසාව...විවාහ වුණාට පස්සෙත් මං එයාගෙ නාට්‍ය කිහිපයක පුංචි පුංචි චරිත කළා. ඒත් එයා බලාපොරොත්තු වුණේ ගේ දොර පිළිවෙළට තබා ගන්න, රහට කෑම ටික හදල දෙන හොඳ ගෘහණියක්. බිරියක්. ඒ වගේම දරුවට හොඳ අම්මෙක්. ඇත්තටම මං ඒ ජීවිතේට අනුගත වුණා. විවාහ වෙන කොට නම්, නිළියක් වෙලා ඉදිරියට යෑමේ පොඩි ආසාවක් හිතේ තිබුණා. ඒත් පස්සෙ මටම ඒක අමතක වෙලා ගියා. සමහර විට ඔහුගේ ඒ යහපත් ගතිගුණ ඉදිරියේ මගේ හිත වෙනස් වුණා වෙන්න ඇති.අපරාදේ ඔබේ හීනෙ...අදටත් මං එහෙම හිතන්නෑ. අද අපි වෙළෙඳ දැන්වීම් ක්ෂේත්‍රයේ, ටෙලි නාට්‍ය හා වාර්තාකරණ වැඩසටහන් ක්ෂේත්‍රයේ හොඳ ස්ථාවරයක් ගොඩනඟාගෙන තිබෙනවා. එයා ගත්තු තීන්දු තීරණවලට එකඟ වූ නිසාත් ඒ දේවල්වලට සහයෝගය දීපු නිසාත් නොවන්නට අපි දෙන්නට මෙහෙම ගමනක් එන්න ලැබෙන්නෑ.ඒත් අද ඔහු බොහොම කාර්ය බහුල වෙලා...පහුගිය දවස්වල නිමාවූ ‘අමරපුරයෙන්’ පස්සෙ එයා ටෙලි නාට්‍යයකට අත ගැහුවෙ නැහැ. මේ දවස්වල හුඟක් කරන්නේ වාර්තාමය වැඩසටහන් සහ වෙළෙඳ දැන්වීම්. ඉඳහිට ඈත ගියත් වැඩි දවසක් ඉන්නෙ නෑ. කොහේ ගියත් එන්න හවස් වුණොත් ගෙදරට කෝල් කරල අපි දෙන්නගෙ විස්තර හොයල බලනවා. වැඩ වැඩි වුණත් ගෙදරට අවශ්‍ය එළවළු, මාළු ගේන්නෙත් එයා. එයාට බැරිම අවස්ථාවක විතරයි මම ඒ දේවල් කරන්නෙ. වෙනකක් තබා දූගෙයි මගෙයි ඇඳුම් පැළඳුම් පවා තෝරන්නෙ එයා. ඉතින්, මොනතරම් කාර්යබහුල වුණත් එයා පවුල තුළ ඉන්නවා. හැම අඩුපාඩුවම හොයා බලනවා. ඊට වැඩිය මොනවද.නමුත් ටෙලි නාට්‍ය කරද්දි ඔහු වැඩිපුරම ඉන්නෙ ගෙදරින් පිට...ඒක මට කවදාවත් ප්‍රශ්නයක් වුණේ නැහැ, ඕනෑ තරම් නිළියො එක්ක එයා වැඩ කරනවා. මමත් ඒ ක්ෂේත්‍රයේ හිටපු නිසා ඒ ගැන මට වැරැදි වැටහීමක් නැහැ. ගෙදර හිටියත් වෙලාවකට රෑ එක දෙක වෙනකල් ‘ස්ක්‍රිප්ට්’ ලියනවා. මගෙන් හොඳ නරක විමසනවා. වැඩක් කරද්දි ඒ වෙනුවෙන් එයාගෙ තියෙන කැපවීම මම දන්න නිසා, ඔහුට සහායක් මිස මගෙන් කරදරයක් නැහැ.ඔබ ඔහුට, කීකරු බිරියක් හැඩයි...අවශ්‍ය හැම මොහොතකම මං එයා ළඟ ඉන්නවා. නමුත් එයාට කේන්ති ගියාම නම් මං නිහඬ වෙනවා. කොහොමටත් මං එකට එක කියාගෙන යන කෙනෙක් නෙවෙයි. කේන්ති නිවුණම එයා ඇවිත් ‘ළමයා... මට තේ එකක් හදල දෙන්න කියනවා...’‘ළමයා’ කියන්නෙ ආදරේට ද...ඔව්. ඒ කාලෙ ඉඳල එයා මට කතා කළේ එහෙමයි.ඔබ ඔහුගේ කැමැතිම ගුණාංග...ප්‍රශ්නෙකදී වුණත් එයා ඒකට මුහුණ දෙන සැහැල්ලු ආකාරයට මං කැමැතියි. අපිට වැඩට අය නැහැ. හදිසියේ මට ලෙඩක් හැදුණත් තේ එකක් හදල ගෙනත් දෙන, කෑම ටික උයල දෙන ඒ දයාබරිත බවට මං කැමැතියි. ජීවිතේ හැම දේම වගේ මාත් එක්ක කතා කරන - බෙදා ගන්න ගතියට මං කැමැතියි. වෙනකක් තබා ගෙදර ඉන්නවානම් කොස්ස අරගෙන ගේ හරි අතුගානවා. පොඩි පොඩි දේවල් වුණත් මේවා මොනතරම් හොඳ දේවල්ද... ක්ෂේත්‍රයක දැවැන්තයෙක් වුණත් ගෙදරදි මේ තරම් නිහතමානිවීම, දයාබරිත වීම, කරුණාවන්ත වීම මං අගේ කරනවා.හැම නත්තලටම අපේ ගමේ නෑ ගෙවල්වල යන එක, ඒ හැම කෙනකු එක්කම යාළුවො වගේ ඉන්න එක මට හරි සතුටක්. මාත් එහෙමයි.ඒ කියන්නෙ ඔබ කිසිදු ප්‍රශ්නයක් නැති බිරියක්...ඇත්ත. මං හරි වාසනාවන්ත බිරියක්. මැටි වළංවල මං රහට උයා දෙන කෑම කන්න එයා හරි ආසයි. පවුලක් හැටියට අපි තුන්දෙනා හැම ඉරිදම පල්ලි යනවා. අපේ එකම දූ ඉගෙන ගන්නෙ ශාන්ත බ්‍රිජට් කන්‍යාරාමයේ. හයේ පන්තියේ. අපේ කාර්යාලයේ වැඩ ගැන සොයා බැලුවත් දවල් 1.30 න් පස්සෙ මං ඉන්නෙ දූත් එක්ක. කිසිදු අඩුපාඩුවක් නැති මේ ජීවිතේ සතුටක්.මගේ අම්මයි තාත්තයි දැන් ජීවතුන් අතර නැහැ. අක්කල දෙන්නයි අයියයි නංගියි තමයි අපේ පවුල. ඒත් ඒ කවුරුවත් කලාවට සම්බන්ධ නැහැ. හැබැයි ඒ හැමෝම දැන් කලාවට පි‍්‍රය කරනවා බර්ට්‍රම් නිසා.ඔය තරම් ආදරේ නිසා ඔහු ඔබව අගය කරනවා ඇති...කවදාවත් වචනවලින් අගය නොකළට ඔහුගේ සෙනෙහස හොඳින් දැනෙනවා. ඒ ඇති.ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>04</day>
    </date>
    <link>http://www.silumina.lk/2012/11/04/_art.asp?fn=av12110417</link>
    <topic>අපට විද්‍යා ප්‍රබන්ධ නැත්තේ තාක්ෂණික දිළිඳුභාවය නිසයි</topic>
    <author>සු. මි</author>
    <content>අපට විද්‍යා ප්‍රබන්ධ නැත්තේ තාක්ෂණික දිළිඳුභාවය නිසයිමනෝජ් ප්‍රසන්න රත්නායක විද්‍යා ප්‍රබන්ධ ලේඛකයෙකි.ඔහු ලියු ‘මං නිට්ටෑවෙක්’ විද්‍යා ප්‍රබන්ධය පසුගිය රාජ්‍ය සාහිත්‍ය උළෙලේදී හොඳම විද්‍යා ප්‍රබන්ධයට හිමි සම්මානය දිනාගත්තේය. මනෝජ් වෘත්තියෙන් කැලණිය විශ්ව විද්‍යාලයේ බාහිර කථිකාචාර්යවරයෙකි.ඔබ කලකට ඉහත මයිකල් ක්‍රිච්ටන්ගේ ‘ජුරාසික් පාක්’ හා ‘ද ලොස්ට් වර්ල්ඩ්’ යන ලෝක ප්‍රකට විද්‍යා ප්‍රබන්ධ කෘති දෙක සිංහලට පරිවර්තනය කළා අපට මතකයි.ඔව්. ඒ මගේ පළමු වෑයම. මෙය විද්‍යා ප්‍රබන්ධ සාහිත්‍යය නව මාවතකට යොමුකළ කෘති දෙකක්. මේ පොත්වලින් කියැවෙන්නේ අනාගතවාදී තාක්ෂණයක්. එහිදි කල්පිතය යථාර්ථවාදී තලයකට ගෙන එනවා. එය කිසියම් ලාටු විශේෂයක් මත රැඳී තිබුණු ඩයිනෝසිරයකුට විදපු මදුරුවකුගේ ලේ මඟින් උත්පාද කරන ඩයිනෝසරයන් පිළිබඳ ආශ්චර්යද්භූත කතාවක්.රාජ්‍ය සම්මාන දිනු ඔබේ අලුත්ම විද්‍යා ප්‍රබන්ධ කෘතිය ගැන යමක් කියන්න?‘මං නිට්ටෑවෙක්’ විද්‍යා ප්‍රබන්ධයෙන් කියැවෙන්නේ ශීතන සංරක්ෂණය නමැති අනාගතවාදි තාක්ෂණයක් ගැන. ඒ කියන්නේ ශීතකරණය තැබීම මඟින් මැරුණු කෙනකුට පණ දෙන ක්‍රමයක් ‘නිට්ටෑවා’ කියන්නෙ අතීත ලංකාවේ විසූවේ යැයි කියන මානව විශේෂයෙන්. අඩි 3 ක් 4 ක් උස කුරුමිටි විශේෂයක්. හියු නෙවිල්, අචාර්ය පී. ඊ. පී. දැරණියගල වැනි විද්වතුන් මේ මානව විශේෂය ගැන අධ්‍යයනය කරලා තියෙනවා. කොහොම වුණත් නිට්ටෑවෙක් දැකපු කෙනෙක් නැහැ. විද්‍යාඥයන් කියන්නේ නම් ඔවුන් කල්පිතයක් කියලයි. මේ පොතෙන් මම නිට්ටෑවකුගේ චරිතය පෙරබිමට ගෙන එනවා.විද්‍යා ප්‍රබන්ධයට ඔබ දෙන නිර්වචනය මොකද්ද?එයට නිර්වචන දීමට තරම් මා ප්‍රාමාණිකයෙක් නොවේ. අයිසැක් ඇසිමෝව්, ඩේවිඩ් පි‍්‍රන්ගල්, කිම් ස්ටැන්ලි රොබින්සන්, ක්‍රිස්ටෝපර් එවන්ස් වැනි ප්‍රවීණ විද්‍යා ප්‍රබන්ධ ලේඛකයන් එයට නිර්වචන දී තිබෙනවා. ඩේවිඩ් පි‍්‍රන්ගල්ට අනුව විද්‍යා ප්‍රබන්ධයක් කියන්නේ “නූතන විද්‍යාවේ පරිකල්පනය මනා සේ යොදවාගෙන නිර්මාණය කරන මායාවි ප්‍රබන්ධය කියායි.”අපේ විද්‍යා ප්‍රබන්ධ සාහිත්‍ය පිළිබඳ ඔබේ කියැවීම කොයි වගේ ද?මාර්ටින් වික්‍රමසිංහයන්ට හොඳ විද්‍යාත්මක චින්තනයක් තිබුණා. ඒත් මා දන්නා තරමින් ඔහු විද්‍යා ප්‍රබන්ධ ලියා නැහැ. ශ්‍රී ලාංකිකයකු නොවුණත් මෙරට පුරවැසි භාවය ලබා සිටි ශ්‍රීමත් ආතර් සී. ක්ලාක් තමයි ලෝක ප්‍රකට විද්‍යා ප්‍රබන්ධ ලේඛකයා. අපේ රටේ විද්‍යා ප්‍රබන්ධ සාහිත්‍යයක් බිහි නොවන්නේ මෙරට පවතින තාක්ෂණික දිළිඳුකම නිසා යැයි මා සිතනවා.සාහිත්‍යකරණයට ඔබේ ප්‍රවිෂ්ටය සිද්ධ වුණේ කොහොම ද?මම මුලින්ම පුවත්පත් කලාවේදියෙක්. මම මාධ්‍ය ක්ෂේත්‍රයට එක්වුණේ ජ්‍යෙෂ්ඨ මාධ්‍යවේදී බන්දුල පද්මකුමාරගේ අනුබලයෙන්. ඔහු මුණ නොගැහෙන්න මම අද කඩයක බිල් ලියන කෙනෙක් වෙන්න තිබුණා. ඉංගි‍්‍රසි දන්නෙ නැත්නම් හොඳ පත්තරකාරයෙක් වෙන්න බැරි බව මට කීවේ ඔහු. පරිවර්තනකරණයට මා උනන්දු කළෙත් ඔහු. ඒ නිසා ඔහුට කෘතඥතා පූර්වක වන්ට මා මෙය අවස්ථාවක් කරගන්නවා.සිනමාවට - ටෙලි නාට්‍යයට නැගුණු විද්‍යා ප්‍රබන්ධ ගැන ඔබේ අදහස කුමක් ද?ලෝක පරිමාණයෙන් ගත්තම විද්‍යා ප්‍රබන්ධ චිත්‍රපට රාශියක් තිබෙනවා.කාලතරණය, අභ්‍යවකාශ තරණය, පිටසක්වළ ජීවීන්, හියුමොනයිඩ රෙබෝවරුන්ගේ කතා, ක්ලෝනකරණය, අනාගතවාදී ලෝකය වැනි වස්තු විෂයයන් ඔස්සේ එම චිත්‍රපට නිර්මාණව තිබෙනව. අපේ රටේ විද්‍යා ප්‍රබන්ධ සිනමාවක් නැහැ.ඊට හේතුවත් විද්‍යා ප්‍රබන්ධ සාහිත්‍යයක් නොමැති වීමට බලපෑ හේතුව තමයි. ඒනම්; තාක්ෂණික අවවර්ධනය; පරිකල්පනාත්මක දිළිඳුභාවය.සු. මිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>04</day>
    </date>
    <link>http://www.silumina.lk/2012/11/04/_art.asp?fn=av12110418</link>
    <topic>මාළිගාවිල පුදබිමේ අසිරිය නරඹමු</topic>
    <author>ඡායාරූප හා සටහනසිරිසේන දේවපි‍්‍රය</author>
    <content>මාළිගාවිල පුදබිමේ අසිරිය නරඹමුවන්දනීය වූ පූජනීය වූ පුදබිමක් වෙත ගොස් එහි චෛත්‍යය, බෝධිය, බුදු පිළිම ආදිය වැඳ නමස්කාර කොට ඒ සමඟම වන උයනක අසිරිය විඳගෙන එන්නට ඇත්නම් සිතට කිව නොහැකි තරම් සැනසීමක් ළඟා වනවාට කිසිදු සැකයක් නැත. පුදබිම වෙත ගමන් කිරීමේ දී ඉතාමත් විනීතවත් සංවරවත් ගමන් කළ යුතුය. වන පියසකදී නම් ඊට අමතරව දැඩි නිහඬතාවය ද සුරැකිය යුතු වෙයි.අප සූදානම් වන්නේ ඔබ සැම මාළිගාවිල උතුම් පුදබිම වෙත කැඳවාගෙන යන්නටය. එහි ඓතිහාසික වුත් ආගමික වුත් වටිනාකම් සහිත හිටි බුදු පිළිමය සහ මතුවට බුදු වන මෛත්‍රිය බුදුරජාණන් වහන්සේගේ බෝධිසත්ත්ව ප්‍රතිමාව වැඳ නමස්කාර කරගෙන කුසල් රැස්කර ගැනීම අපගේ අරමුණ වෙයි.කොළඹ සිට මොනරාගල මාර්ගයේ කිලෝමීටර් 233 සනිටුහන් කරන්නේ බුත්තල නගරයයි. බුත්තල පුරාණයේ දී බත්හල නමින් හැඳින්වුණු බව අපි අසා ඇත්තෙමු. දුටුගැමුණු රජතුමා එළාර සමඟ කළ සටනට සහභාගි වූ සේනාවන්ට බත් සැපයු ශාලාව පිහිටි ප්‍රදේශය බත්හල විය. පසුකල බත්හල නාමය බුත්තල නමින් ප්‍රකට විය.බුත්තල දුටුගැමුණු රජතුමාගේ කාලයේ සිට ප්‍රකට වූ නගරයකි. එහි සිට ඔක්කම්පිටිය මාර්ගය දිගේ මාළිගාවිල පුදබිමට දුර කිලෝමීටර් 15 ක් පමණ වෙයි. මනාව කාපට් යොදා තැනු මාර්ගය ගමනාගමනය බෙහෙවින්ම පහසු කරවයි.කෙළින්ම මාළිගාවිලට නොගොස් බුත්තල හා ඒ අවට ඓතිහාසික හා ආගමික වටිනාකම ද විමසීම වටී. බුත්තලට ආසන්න වීමට මඳ දුරක් තිබියදී ඔබට යුදඟනාව රජමහා විහාරය හමුවෙයි. දුටුගැමුණු කුමාරයා සහ සද්ධාතිස්ස කුමාරයා අතර රාජ්‍යය උරුම කර ගැනීමේ අටියෙන් ප්‍රථම සටන පැවති තැන හැඳින්වෙන්නේ යුදඟනාව නමිනි. එහි පවත්නා ඓතිහාසික සිහිවටන රැසක්ම ඔබට නැරැඹිය හැකිය.යුදඟනාවේ පැවති සටනින් දුටුගැමුණු කුමාරයා පරාජය කොට ජය අත්කර ගන්නට සද්ධාතිස්ස කුමාරයා සමත් විය. පැරද පලා යන දුටුගැමුණු කුමාරයා පසුපස සද්ධාතිස්ස කුමාරයා ලුහුබැඳ ගියේය.විය හැකි විශාල විනාශය දුටු එවක විසූ මාර්ගඵල ලාභී රහතන් වහන්සේලා පලා යන දුටුගැමුණු සහ ලුහුබැඳ යන සද්ධාතිස්ස අතර ගල් පව්වක් මවා සද්ධාතිස්සගේ ලුහුබැඳ යාම නතර කරවූහ. එම කන්ද වර්තමානයේ දී රහතුන් කන්ද නමින් ප්‍රකටව ඇති අතර එහි ද ආරණ්‍ය සේනාසනයක් පවතී.බුත්තල - ඔක්කම්පිටිය මාර්ගයේ ගමන් ගන්නා විට දෙමටමල් විහාරය නමින් මනරම් විහාරස්ථානයක් ද හමු වෙයි. දුටුගැමුණු සහ සද්ධාතිස්ස කුමරුවන් අතර පැවති දෙවන සටනේ දී පරාජයව පලා ගිය සද්ධාතිස්ස කුමාරයා විහාරස්ථානයකට වැදී එහි විහාරාධිපතීන් වහන්සේ සැතපෙන ඇඳ යට සැඟවුණේය. එසේ සැඟවුණේ මෙම දෙමටමල් විහාරස්ථානයේය.මෙවන් ඓතිහාසික වුත් ආගමික වුත් වන්දනීය පූජනීය පුදබිම් නරඹමින් මාළිගාවිලට සපැමිණෙන ඔබ රථය රථගාලේ නතර කොට හිටි බුදුපිළිමය සහ බෝසත් පිළිමය නැරැඹීම සඳහා පයින් ඇවිද යා යුතු මාර්ගයට අවතීර්ණ විය යුතුය.මෙම මාර්ගයට අවතීර්ණ විය යුතු මඟ දෙපස ඇති කුඩා කඩ දෙස බලන්න. ප්‍රදේශයේම නිෂ්පාදනය වන දේ අලෙවි කොට බඩවියත රැක ගැනීමට උත්සාහ කරන ඔවුන් කෙරෙහි ඔබත් කාරුණික වන්න. බෙලිමල් කෝප්පයක් හකුරු කැටයකුත් සමඟ මිලදීගෙන පානය කරන්න.වන්දනාකරුවන් සඳහා මල් අලෙවි කරනවාට අමතරව බෙලි ගෙඩි, දොඩම් ආදිය ද, කොතල හිඹුටු වැනි ඖෂධ වර්ග ද, වට්ටක්කා, ඉරිඟු වැනි දේ ද අලෙවි කරන මවුවරුන්ගේ කාරුණික හසරැල්ල ඔබ සිත් දිනා ගනු ඇත.ඔබට පයින් ඇවිද යාමට සිදුව ඇත්තේ මනරම් වන වදුළක් හරහාය. අව් රස්නය සහිත කාෂ්ටක කාලගුණයෙන් හෙබි මෙම පෙදෙසේ මාළිගාවිල වන පියස හරහා ගමන් ගන්නා ඔබට ගත - සිත පිනවන සිසිලසක් දැනෙනු ඇත. ගත දැවටෙන මඳ සුළඟ ඔබගේ ගතේ වෙහෙස මඳකට නිවාලනු ඇත.මඟ දෙපස පිහිටි වනරොද කෙරෙහි ඇලුම් සහගත වන්න. වනරොදේ පිහිටි අසාමාන්‍ය පෙනුමකින් යුත් තුරුලතා කෙරෙහි දෙනෙතට වඩා සිත ද යොමු කරන්න. එහි ඇති තුරුලතා ඉතා පැරණි ඒවා සේ ඔබට පෙනෙනු ඇත. මෙම මනරම් පරිසරය දකින ඔබට මෙවන්ම වූ තුරුලතා සහිත වන උයනක් මීට පෙර ද දැක ඇති බව සිහිපත් වනු ඇත. මඳක් කල්පනා කර බලන්න.ඔබ අනුරාධපුර පුදබිම වන්දනාමාන කර ගැනීමට ගොස් ඇත්නම් එහි වූ මහමෙව්නා උයනේ තුරුලතා සමඟ මෙහි ඇති තුරුලතා සසඳා බලන්න. මහමෙව්නාවේ තුරුලතාත් මාළිගාවිල පුදබිමේ තුරුලතාත් එක සමාන නොවේදැයි ඔබට මොහොතකට සිතෙනු ඇත.හරිත වන වදුලේ පිහිටි ගස් කඳන් පළ කරන්නේ පුදබිමට කොතරම් වයස ද ඊටත් වැඩි වයසක් ගස්වැල්වලට ද ඇති බව නොවේ ද? වැඩෙන ගසක් වටමාව මටසිලුටුව පවතී. එහෙත් මෙහි ගස් ඉතා දැඩි සේ මෝරා අරටුව සහිතව පවතින බව පළ කරයි.ගස් හා එතුණු වැල් සෑම තැනකම පාහේ තිබෙනු දැකිය හැකිය. මෙම වැල්වලින් සමහරක් කලවැල්ය. තවත් සමහරක් බඹරවැල්ය. ඒ අතර පුස්වැල් ද වේ. ගස් මුදුන් කරා විහිදී ඇති මේ වැල්වල කඳ ද ගස්වල කඳන්වලට දෙවැනි නොවේ. ඒ තරමට විශාලව වැවුණ වැල්ය. ඒවා ඇඹරී, අවුල් - වියවුල්ව වැවී අපූරු චිත්‍රයක් නිර්මාණය කොට ඇත.ඇතැම් වැලක් ගසක ඇඹරී එතෙමින් වැවී, වැලේ ග්‍රහණය දැඩිකොට, හිරකොට ගස මරා, ගසෙහි පෝෂණය උරාගෙන වැවී ඇති ආකාරය දැක ගත හැකිය. මෙහි ඇති ගස්වල අලංකාරය දෙගුණ තෙගුණව ඇත්තේ එහි එතී - වෙලී වැවුණු වැල් නිසාවෙනි.වන අරණේ සුවිශාල නුග ගස් සහ මාර ගස් අතු පතර දසත විහිදුවමින් වැවී මනා අලංකාරයක් එක්කොට ඇත. නුග ඇටය වෙනත් ගසක මුදුනේ පැළවෙයි. එහි සිට පොළවට මුල් අදී. එය ක්‍රමයෙන් ගසේ සාරය උරා බොමින් ගස මරා දමා ස්වකීය පැවැත්ම සාදා ගනී.මෙවන් විසිතුරු දසුන් නරඹමින් වන උයන තුළ ගමන් ගන්නා ඔබට ඉදිරියෙන් හතරමං හන්දියක් දිස්වෙයි. එහි දකුණු අත පැත්තට පාර දඹේගොඩ බෝධිසත්ත්ව පිළිමය වෙතය. වම් අතට පිහිටි පාර හිටි බුදු පිළිමය වෙතය.මෙම බෝධිසත්ත්ව සහ බුද්ධ යන පිළිම තැනී ඇත්තේ ද හරිත වර්ණ තුරුවියන් අතරමය. එය ඔබට පිළිම කෙරෙහි දැහැන්ගත වීමට උපකාරී වනු ඇත. ලොව මිල කළ නොහැකි පාෂාණයක් වූ කිරි ගරුඬ ගලෙන් නිර්මිත පිළිම දෙක නිදන් හොරුන් විසින් කඩා බිම හෙළන ලදුව කැබලි සිය ගණනකට කැඩීගොස් තිබු ආකාරය අතීතයේ දී අපි දුටුවෙමු. ඒවා නැවත යථා තත්ත්වයට පත්කොට ඇත්තේ අනාගත පරපුරේ යහපැවැත්ම උදෙසාය.දඹේගොඩ බෝධිසත්ත්ව පිළිමය මහල් පහකින් යුත් භූමියේ පස්වැනි මහලේ ඉදිවී ඇත. වසර අසු දහසක් ආයුෂ ඇතිව, අසු රියනක් උසැතිව මතුවට පහළ වන මෛත්‍රිය බුදුරජාණන් වහන්සේගේ බෝධිසත්ත්ව රූපය වටා ද, හිටි බුදු පිළිමය වටා ද ඇති රූක්ෂ වෘක්ෂ එම පිළිම දෙකට සෙවණ සදමින් ආරක්ෂක භටයන් සේ නැඟී සිටින ආකාරය ආශ්චර්යවත්ය.ක්‍රිස්තු වර්ෂ හත්වන සියවසේ දී ඉදිවී ඇති බෝසත් පිළිමය සහ හිටි බුදු පිළිමය ආවරණය වන පරිදි අතීතයේ දී පිළිම ගෙවල් ද ගොඩනඟා තිබු අයුරු දැනට ඉතිරිව පවත්නා නෂ්ටාවශේෂ අතරින් දැක ගත හැකිය.ඡායාරූප හා සටහනසිරිසේන දේවපි‍්‍රයකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>04</day>
    </date>
    <link>http://www.silumina.lk/2012/11/04/_art.asp?fn=av12110419</link>
    <topic>ගෑනු ළමයින්ට සුදුසු තැනක් නෙවෙයි ඒක</topic>
    <author/>
    <content>ගෑනු ළමයින්ට සුදුසු තැනක් නෙවෙයි ඒකනාලිකා පියා දෙස බැලුවේ මහත් පුදුමයෙනි. ධනවාදයට එරෙහිව, නිහතමානීව සමාජ සේවයට කැපවී වැඩ කළ පියාට කුමක් සිදුවී ද? මවගේ කුඩා ඉඩම් කැබැල්ලේ නිවෙසක් සාදාගෙන යාමට යෝජනා කළ තාත්තා අද මවගේ ධන බලය තමාගේ සුරතට ද ගෙන ඇත.ධනය හා බලය ලැබුණ විට මිනිසුන්ගේ වෙනස්වීම පිළිබඳව මීටත් වඩා සාධාරණ සාක්ෂි අවශ්‍ය නොවන්නේය. නාලිකාගේ විසල් වූ දෑසින් විදහා දක්වන පුදුමාකාර බව, නාලිකාගේ පියා වසන්තට නම් පුදුමයට කරුණක් නොවූයේය.“දුව පුදුම වෙනව ඇති තාත්තා ඇයි මෙහෙම කතා කරන්නෙ කියල නේද? පුදුම වෙන්න දෙයක් නැහැ දුව. මම මේ ගෙදර ජීවත්වුණේ එළිපත්තෙ ඉන්න බළලා වගෙ. මට ඔයාගෙ මාමට විරුද්ධව එක වචනයක් කතා කරන්න අයිතියක්, හයියක් තිබුණේ නැහැ.”“ඉඩම මගෙ නමට ලිව්ව ගමන් බලය හම්බ වුණා කියල කියන්නනේ තාත්තා ඔය හදන්නේ?”“ඔව්. ඒක තමයි ඇත්ත. ඔයාගෙ මාමා රෑ දෙගොඩ හරියෙ බීගෙන යාළුවෝ එක්ක නාඩගං නැටුවා. ඒ ඔක්කොම මං ඉවසුවා. ඒ මට වෙන කරන්න දෙයක් නැති හන්ද.”“ඔයාල දෙන්නම හරිම ආත්මාර්ථකාමී මිනිස්සු. අර මගෙ යාළුව බිල්ලට ගත්තට දෙන්නටම කිසිම ගාණක් නෑ. ඇයි තාත්තෙ ඒ අසරණ කෙල්ල ගැන හොඳක්වත් කියන්නැත්තේ?”“ඒක මං නෑ කියන්නෑ. ඒ ළමය තමයි මේ ගේ ලියන එක මේ තරම් ඉක්මනට කරල දුන්නේ. ඒත් මමවත් අම්මවත් එහෙම කරන්න කියල ඒ ළමයට කිව්වේ නෑ. ඒ හින්දා මටවත් අම්මටවත් අයිතියක් නෑ නිල්මිණිට ප්‍රශංසා කරන්න.”තාත්තා ඉතා පැහැදිලිව ප්‍රශ්නය නිරාකරණය කර තිබේ. නිල්මිණි අතරමැදියකු වීමත් ධනුක මාමා ගේ ලිවීමත් අතර ඇත්තේ ද ඉතා සුළු සම්බන්ධයක් පමණකි. වසර දහඅටකට ආසන්නව මේ නිවෙසේ භුක්තිය විඳිමින් මවක දරුවෙක් රැක බලා ගන්නා අයුරින් මාමා හදා වඩා බලා ගත්තාට හිලව් කර ගෙය ලියා ඇත. ධනුක මාමා නිල්මිණිට ද කර ඇත්තේ විජ්ජාවකි.“දැන් තේරුණා ද ඔයාට? නාලිකා මමත් අම්මා කෙනෙක්. මමත් ආසයි මගෙ දුවට අඩුවක් නැතුව ඉන්න මේ වගේ ගෙයක් දොරක් ලැබෙනව නම්. අපි නිල්මිණිට කවදාවත්ම බල කළේ නෑ.”පාඩමෙහි යෙදීමට මනස සකස් කර ගැනීමට නාලිකාට දැඩි වෙහෙසක් දැරීමට සිදුවී තිබේ. තමාට වූ අතිවිශාල ලාභය ගැන කිසිදු සතුටක් ඇගේ සිත තුළ නොමැත. එකම සැනසීමකට ඇත්තේ ධනුක මාමා නිල්මිණි පිළිබඳව උපේක්ෂා සහගතව සිටීමයි. නිල්මිණිගේ තත්ත්වය ද ඊට නොදෙවැනිය. පොතක් පෙරළා ගත් විට එහි දිස්වන්නේ සුරංගගේ රූප. ඔහු හා වැවේ ඔරු පැදීම, අතිනත පටලවාගෙන ගුරු පාර දිගේ ගමන් කළ හැටි. ඇස පිය සලා චිත්‍රය බොඳ කරගන්නා ඇය යළි පොතට යොමු වන්නීය.“මේ වෙනකොට බයෝ පාඩම් කරල ඉවර වෙන්න ඕනෙ නේද නිල්මි?”“පාඩම් කරනවා නාලි. ඒත් ඉස්සර වගේ එක දිගට සිත එකලාසයක් කරගන්න බෑනේ.”“ඔයාට ඕනකමක් නෑ නිල්මි. බලන්න ඔයා ඉස්සර කොච්චර දක්ෂ ද? දැන් ඔයාගෙ ඔළුවේ තියෙන්නේ වෙන දෙයක්. එහෙම නේද?”නිල්මිණිට ඉබේම සිනහ පහළ වෙයි. උසස් පෙළ සමත්වීම ඇගේ ඉලක්කය වී තිබු කාලය අවසාන වූයේ සුරංග නිසාය. රැකියාවක් නොකරන්නේ නම් විශ්වවිද්‍යාලයට නොයන්නේ නම් විභාගය සමත්වීමේ අරමුණ කුමක් ද?“සුරංග ඔයාව ජොබ් එකකට යැව්වේ නැතිවුණාට ‘ඒ ලෙවෙල්’ පාස් කිව්වාම ගමේ හොඳ පිළිගැනීමක් තියනවා නිල්මි.”“පාඩම් කරන්න ඕන වුණත් බෑනේ. ගමේ ඉඳල ආහම ඕක තමයි මට වෙන්නෙ.”“ඕනවට වඩා පෙම්සුව විඳලා වගෙයි මේ පාර නම්. මං කියන්නම්කො අයිය ආහම. කෙල්ල හොඳටම නරක් වෙලා කියලා...”“හරි හරි මම අද ඉඳල ඔන්න වෙන අනම් මනම් කතා නැහැ. පාඩම්... පාඩම්...”සුරංග නිමන්ත හා එක්වී බැංකු ණයක් ගැනීමට කටයුතු කරමින් සිටින නිසා ඔහුට නිල්මිණි ගැන සිත සිතා කාලය නාස්ති කිරීමට වේලාවක් නොවීය. සුරංගගේ අනාගත සැලැස්ම හා ධෛර්යවන්තකම ගැන නිමන්ත බොහෝ ආඩම්බරයට පත්වී සිටියේය.“නිල්මිගේ බලාපොරොත්තුවත් නෑ ඉහළට ඉගෙන ගන්න.”මඳ විවේකයක් ලැබුණ මොහොතක සුරංග නිමන්තට කීවේය.“ඉස්සෙල්ල නම් කැමැත්තෙන් හිටියා. මටත් තේරුණා දැන් ඕන කමක් නැති බව. මොකෝ ඉගෙන ගත්තැයි කියල උඹ ඒකිව විශ්වවිද්‍යාලයට යවන්ඩ ද?”“ගෑනු ළමයින්ට සුදුසු තැනක් නෙවෙයි ඒක. දැක්කද කසාද බැඳපු ජෝඩු වගෙ ටවුමේ යන හැටි?”“අනේ නිකම් හිටපන් සුරංග. උඹ අපේ නංගිත් එක්ක ගම පුරාම රවුම් ගහනවා.”“හා එහෙම කිව්වාම මතක් වුණේ අපේ අම්ම කිව්ව මෙදා පාර නත්තලට කලින් එකලාසයක් කළොත් හොඳයි කියලා?”“මං අම්මට කියන්නම් කොයික කරන්ඩත් කලියෙන් නැකැත් එහෙම තියෙනව ද කියල බලන්ඩ එපායැ...”“හ්ම්... එහෙනම් මං හැන්දෑවට අපේ අම්මව එහෙ එවන්නම්. හාමුදුරුවො ළඟට ගිහාම මොකක් හරි කියන්නැතෑ...”සුරංග නිමන්ත බස්සවා පාපැදිය ආපසු හරවා ගත්තේය.උදේ තේ මේසය වෙනදාට වඩා අලුත් මුහුණුවරක් ගෙන තිබීම ධනුකගේ විමතියට හේතුවක් විය. කිරිබත් පිඟානක් කෙසෙල් ඇවරියක්, කුඩා කේක් එකක් එහි තිබුණි. සිනාසෙමින් මේසය දෙස බැලු ධනුක සහෝදරියගේ මුහුණ බැලුවේ දෙබැම රැලි කරගෙනය.“මොකද මේ?”“අද දවස මොකද්ද මතක නැද්ද? ඒවා කොහේ මතක් වෙන්ඩ ද? අද ඔයාගේ බර්ත් ඩේ එක...”“මයි ගෝඩ්. ඔන්න දැන් මතක් වුණා. අක්කට ඉතින් වෙන වැඩක් නැහැනේ. අනුන්ගේ බර්ත් ඩේ මතක තියාගන ඉන්නවා ඇරෙන්න.”“ඔන්න කිව්ව කතාව. ඔව් ඉතින් ඔයාට රටේ ලෝකේ ඉන්න තරමක් ගෑනුන්ගේ දේවල් තියෙනවනේ මතක තියාගන්න.”ඈ ධනුකට කිරිබත් කටක් කවා දෝතින් ගත් මුහුණ සිප ගත්තේ සෙනෙහසින්ය.“මට දැන් කීයක් ද වයස?”“ඒකත් අහන්නෙ මගෙන් ද?” යි සොහොයුරිය මවා ගත් කෝපයකින් යුතුව විමසා ධනුකගේ පිඟානට කිරිබත් කැටයක් හා කෙසෙල් ගෙඩියක් බෙදුවාය.“දැන් ඔයාට තිස් දෙකක්. දැන් ඇති අඩව් ඇල්ලුවා. මේ අවුරුද්දේ ඔයා කසාදයක් කරගන්නම ඕනේ.”“බඳින්න මං ලෑස්තියි... ඒත් කෙල්ලෙක් නැතුව කොහොමද මන්ද කසාද බඳින්නෙ?”තේ උගුරු කිහිපයක් බී සිනාසෙමින් ධනුක යන්නට පිටත් වුණේය.“තාමත් කොලුකම ගිහින් නෑ” සොහොයුරාට යන්නට හැර ශිලා සැමියාට කිරිබත් බෙදුවාය.“අම්මා තාත්ත නැතිවෙන කොට ධනුකට අවුරුදු දොළහක්වත් නෑ මං හිතන්නේ?”“ඔව් අපේ නාලිකා යන්තම් ඇවිදිනවා” සැමියා ඊට අගුල්පත් තැබුවේය.“කොහොමටත් දැන් ඉතින් බලා හිටිය ඇති. බෝකුන්දර වලව්වේ පෙළපතේ දෝණියන්දෑ කෙනෙක් ගැන අහල එවලා තිබුණා.”“ධනුක ගෙන් අහලම ඕවා කළොත් හොඳයි. අර සම්බන්ධෙ කොහොමද කියල හොයල බැලුව ද?”“පිස්සු ද ඔයාට? ඔය හිඟන්නො අපේ ගෙවල්වලට වැද්ද ගන්න? ඇරත් ධනුකගෙ හිතේ එහෙම දෙයක් නෑ වගේ.”“එහෙම නම් හොඳයි. ධනුක කැමැති වෙන්න ගෑනිවත් දකින්න එපායැ... අර ඇටිකිච්ච කාලේ දැක්කට දැන් කොහොමද දන්නෑ.”“ඒ මඟුල කොහොම හරි තීන්දු කරගත්තොත් අපේ එකාට නරක නෑ. පේන දුර කුඹුරු යාය. උපාධි ගුරුවරියක්. මගෙ ඇහැ පියවෙන්න කලින් මං අම්මට වෙච්ච පොරොන්දුව ඉෂ්ට කරනවා වසන්ත.”ඇය නාසයේ බර ගතිය සූරා දැම්මාය.හඳහන් පත්ඉරු දෙස සුපරීක්ෂාකාරීව බලා සිටි ස්වාමීන් වහන්සේ උපැස් යුවළට යටින් දෙනෑනන් දෙස බලා සිටියේ බැරෑරුම් ලෙසය. දෙනෙත් කුඩා කර නළල රැලි ගස්සවා ගනිමින් දෙඅත් පිරිමදින්නේ ගැටලුවක් පැන නැඟුණ විට බව නිල්මිණිගේ මවත් සුරංගගේ මවත් දන්නා කරුණකි. ඔවුනොවුන් මුහුණ බලමින් වික්ෂිප්තව සිටි නිල්මිණිගේ මව පළමුවෙන්ම මුව විවර කළාය.“අපේ හාමුදුරුවනේ දරුවො දෙන්නගෙ කේන්දරවල අගුණයක් නැහැ නොවැ.”හුනස්නෙන් නැඟී සිටගත් උන්වහන්සේ මිනිත්තු කීපයක්ම කල්පනා කළේ තමාට වැරදීමක් වී ඇත්දැයි සිතමින්ය.“හාමුදුරුවනේ... අපල අන්තරාවක් නම් ඔබ වහන්සේ ඒවාට කාරණා කටයුතු කියල කරල දෙන්න එපායැ...”“උපාසකම්මේ හඳහන්වල දෝෂයක් පේන්න නෑ. මේ දෙන්නා මම දන්න කාලේ ඉඳල බොහෝම යහපත් කල්ක්‍රියා ඇති අය. ඒ කොහොම නමුත් ලොකු කරදරයක් විපැත්ති කාලයක් පේන්ඩ තියෙනවා...”“දෙයි හාමුදුරුවනේ දැන් අපි මොකද කරන්ඩ ඕනෑ.”“ගෑනු දරුවගෙ හඳහනේ තියෙනව අපේ සුරංගගේ අපල භංග කරන යෝගයක් බලයක්...”“එහෙනම් හාමුදුරුවනේ මේ දෙන්නගෙ කාරණා කටයුතු කළහම අහවරයක් වෙයි ද?”මතු සම්බන්ධයිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>04</day>
    </date>
    <link>http://www.silumina.lk/2012/11/04/_art.asp?fn=av12110420</link>
    <topic>මේ තීරු දිගේ ඇවිද ‘බුද්ධි’ මාවතට පිවිසෙන්න</topic>
    <author>සුනිල් මිහිඳුකුල</author>
    <content>මේ තීරු දිගේ ඇවිද ‘බුද්ධි’ මාවතට පිවිසෙන්නතීරු ලිපි (COLUMN) යනු පුවත්පත විසින්ම බිහි කරන ලද්දා වූ සාහිත්‍යාංගයකි. එය විචාරයක් හෝ වෙනත් කෙටි විශේෂාංග ලිපියක් හෝ නොවේ. එය ඊටම අනන්‍ය වූ ලක්ෂණ දරනා සාහිත්‍යමය රචනා විශේෂයකි.මෙරට පුවත්පත් කලාවේ ආරම්භයේ සිටම (‘ලක්මිණි පහන’ යුගයේ සිටම) පුවත්පත්වල තීරු ලිපි පළව තිබේ. සිංහල තීරු ලිපි කලාවේ ඉතිහාසය අරභයා මෙතෙක් කර ඇති එකම පර්යේෂණය නැසීගිය කිත්සිරි නිමල්ශාන්තගේ ‘සිංහල පුවත්පත් තීරු ලිපියේ විකාශනය හා සන්නිවේදනය’ නම් වූ කෘතිය යැයි මම සිතමි.මුල් යුගයේ දී මාර්ටින් වික්‍රමසිංහ, කුමාරතුංග මුනිදාස, හේමපාල මුනිදාස තීරු ලිපි රචනා කලාව පාඨක අවධානයට යොමු කිරීමෙහිලා උත්සුක වූ ජ්‍යෙෂ්ඨ - පුරෝගාමී පුවත්පත් කලාවේදීහු වෙති.පසු කලෙක ශ්‍රී චන්ද්‍රරත්න මානවසිංහ, ඩේවිඩ් කරුණාරත්න යන ජ්‍යෙෂ්ඨ පුවත්පත් කලාවේදින් මෙම තීරු ලිපි රචනා සාහිත්‍යය තවදුරටත් ජනපි‍්‍රය කරවීමෙන් කළා වූ සේවය ද මෙහිලා අපේ ඇගැයීමට ලක්වුව මනාය. මානවසිංහගේ ‘වගතුග‘, ඩේවිඩ් කරුණාරත්නගේ ‘හෑල්ල’ එකල අතිශය ජනපි‍්‍රයවූ තීරු ලිපි දෙකක් ලෙස අපට හඳුනාගත හැකිය.සමකාලීන තීරු ලිපි රචනා කලාවේ විශිෂ්ටයා දයාසේන ගුණසිංහයන් යැයි මම සිතමි. ඔහු ‘සිළුමිණ’ පුවත්පතටත් ඉනික්බිතිව ‘දිවයින ඉරිදා සංග්‍රහයට’ත් ලියු තීරු ලිපි තරම් පාඨක අවධානය හා ප්‍රසාදය දිනාගත් තීරු ලිපි පෙළක් තවත් නොමැත. විශේෂයෙන් ‘රයිගම් රාල’, ‘උකුස්සා’, ‘සීයගේ කොලම’ වැනි තීරු ලිපි සමාජ දේශපාලනමය වශයෙන් කළා වූ බලපෑම අතිමහත්ය. තීරු ලිපියක බලය කෙතරම් ද යන්න එම තීරු ලිපි මනාව ප්‍රත්‍යක්ෂ කළේය.දයාසේන ගුණසිංහයන්ගෙන් පසු මෙරට බිහිවූ ඉතාම වැදගත් තීරු ලිපි රචකයන් තිදෙනා ලෙස මගේ සැලකිල්ල - බුහුමන ලබන්නේ කරුණාදාස සූරියආරච්චි (කසුරිගෙ කොලම / වට රවුම) සුන්දර නිහතමානී ද මැල් (මානිගේ තීරුව) හා තිඹිරියාගම බණ්ඩාරය (සම්භාෂා). මුලින් සඳහන් ජ්‍යෙෂ්ඨ පුවත්පත් කලාවේදීන් දෙදෙනාම ගුණසිංහයන්ගේ අනුප්‍රාප්තිකයෝය. ඔවුන් දෙදෙනාම සතු රචනා චාතුර්ය හා සියුම් උපහාස රසය වෙන කිසිදු තීරු ලිපි රචකයකුගේ දැක්ක නොහැකි තරම් ය. මෙහිදී මට සිහිපත් වන්නේ ‘කසුරිගේ කොලම’ අරභයා මහාචාර්ය සුනිල් ආරියරත්න කළ සඳහනකි. “කසුරිගේ කොලම වනාහී උත්ප්‍රාසයෙහි උත්කෘෂ්ඨ පලයක් වෙයි.” තිඹිරියාගම බණ්ඩාර සුවිශේෂ වන්නේ මතවාදීමය වශයෙන් ගත් කල්හිය. විශේෂයෙන් ඔහු තම තීරු ලිපි ඔස්සේ මිථ්‍යාව ප්‍රශ්න කළේය. ගතානුගතිකත්වයට දැඩිව පහර දුන්නේය. එය අතිශයින්ම ප්‍රගතිශීලි වූයේය. මානව හිතවාදි වූයේය.මා මෙසේ තරමක් දීර්ඝ වශයෙන් තීරු ලිපි රචනා සාහිත්‍යය ගැන මෙබඳු අටුවාවක් ගෙනහැර පෑවේ බුද්ධදාස ගලප්පත්ති ලියු ‘සහෘද සටහන් - 3’ කෘතිය කෙරෙහි අවධානය යොමු කිරීමේ පසුබිමක් වශයෙනි. බුද්ධදාස ගලප්පත්ති යනු අපට සිටින අද්විතීය කවියකු, කෙටිකතා කරුවකු, අංග රචනා ශිල්පියකු, හා කලා විචාරකයකු පමණක් නොව විශිෂ්ට ගණයේ තීරු ලිපි රචකයෙක් ද වෙයි.බුද්ධි ලියු මුල්ම තීරු ලිපි ලෙස සැලකිය හැක්කේ ඩී. බී. වර්ණසිරි සංස්කරණය කළ ‘පරසතු’ සිනමා පුවත්පතට ලියු ‘විජේ මල්ලිගේ කොලම’ය. ඉනික්බිතිව ඔහු ‘අබ්ලික් කොලම’ (දිවයින ඉරිදා සංග්‍රහය) ‘සමෝධානය’ (සරසවිය හා මවුබිම) යන තීරු ලිපි දෙක ලීවේය. ‘සහෘද සටහන්’ යනු ඔහු ‘ලංකාදීප’ පුවත්පතේ වීමංසා සාහිත්‍ය අතිරේකය ලියන තීරු ලිපියකි.ජනසන්නිවේදනය පිළිබඳ ප්‍රාමාණික විද්වතකු වන මහාචාර්ය සුනන්ද මහේන්ද්‍ර දක්වා ඇති ආකාරයට තීරු ලිපි වර්ග 12 ක් හඳුනාගත හැකිය. කෙසේ වෙතත් බුද්ධි ලියන තීරු ලිපි අයත් වන්නේ ‘සංස්කෘතික හා කලා’ තීරු ලිපි ගණයට යැයි මම සිතමි. ‘සාහිත්‍ය සංසාර චාරිකා’ (ඩබ්ලිව්. ඒ. අබේසිංහ), ‘ඉන්දියානු පොත් රාක්කය’ (නීල් විජේරත්න) ‘දින නැති දිනපොත’ - ‘සේකරගේ කලා සටහන්’ (ගාමිණි සුමනසේකර) යන තීරු ලිපි අයත් වන්නේ ද එකී වර්ගීකරණය යටතටය.බුද්ධි එතෙක් මෙතෙක් ලියු තීරු ලිපි සියල්ල සැලකිල්ලට ගනිද්දී සාක්ෂාත් වන එක් කාරණාවක් වන්නේ ඒ ඒ තීරු ලිපියේ ස්වභාවයට අදාළව විවිධ භාෂා ශෛලීන්ගෙන් තම තීරු ලිපි රචනා කිරීමේ දක්වන සුවිශද ප්‍රතිභාවයි. මෙතෙක් එබඳු දක්ෂතාවයක් ප්‍රකට කළේ දයාසේන ගුණසිංහයන් පමණි.එසේම සාහිත්‍ය (නවකතා, කෙටිකතා, කවිය) පමණක් නොව සිනමාව, වේදිකා නාට්‍ය, සංගීතය, චිත්‍ර මූර්ති කලාව, ටෙලිනාට්‍ය වැනි සෙසු කලාවන් අරභයා ද බුද්ධි සතු තුලනාත්මක අවබෝධය මෙම ‘සහෘද සටහන්’ තීරු ලිපි පෙළින් සාක්ෂාත් වෙයි. ඔහු එකී කලා මාධ්‍යයන්හි සමකාලීන පැවැත්ම පිළිබඳ දැඩි සවිඥානික බවකින් පසුවන ආකාරයත් මෙමඟින් පෙන්නුම් කරයි. එසේ නොවන්ට මෙම ක්ෂෙත්‍ර ආවරණය වන පරිදි සතිපතා තීරු ලිපියක් ලිවීම බෙහෙවින් අසීරුය.තීරු ලිපි රචකයකු වශයෙන් බුද්ධිගේ මා අගය කරන සුවිශේෂ සාධනීය ලක්ෂණය වන්නේ ඔහුගේ තියුණු විවේචනාත්මක දෘෂ්ටියයි. එබඳු දෘෂ්ටියක පිහිටිමෙහිලා ඔහු සතු අදීනභාවය සහ අභීතභාවයයි. කිසියම් අගතියක් දුටු තැන්හි ඔහු එය සෘජුව හෙළිදරව් කරමින් තම දෘෂ්ටිවාදය ගෙනහැර දක්වයි.අද වන විට පුවත්පත් තීරු ලිපි පාඨකයන් අතර ඉතාම ජනපි‍්‍රය කලාවක් බවට පත්ව ඇත. එක්තරා පුවත්පතක (දිනමිණ) සතියකට වරක් තීරු ලිපි අතිරේකයක් ද පළ කරයි. එසේම පුවත්පත් තීරු ලිපි පොත් ලෙස පළ වීමේ ප්‍රවණතාවයක් ද දක්නා ලැබේ. මෑතදී බුද්ධිගේ මෙම පොත මෙන්ම තවත් තීරු ලිපි එකතු කීපයක්ම ග්‍රන්ථ ලෙස දොරට වැඩියේය. සංඛ්‍යාත්මක ගත් කල්හි එය දහයකට ආසන්නය. එසේම අද පුවත්පත් තීරු ලිපි පොත් සඳහා සාහිත්‍ය සම්මාන ද (විද්‍යෝදය) පිළිගන්වයි.මෙබඳු පසුබිමක අලුත් තීරු ලිපි රචකයන් ද බිහිවෙමින් පවතී. මේ නොබෝදා මහාචාර්ය ආරියරත්න ඇතුගල ද තීරු ලිපි රචනා කලාවට එක්වූයේය.සුනිල් මිහිඳුකුලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>04</day>
    </date>
    <link>http://www.silumina.lk/2012/11/04/_art.asp?fn=av12110422</link>
    <topic>බොලිවුඩ් රස කතා</topic>
    <author>සුජීව තේවහෙට්ටිගේ</author>
    <content>බොලිවුඩ් රස කතාප්‍රවීණ සිනමාකරු යාෂ් චොප්රා පසුගියදා රසික ජනතාවගෙන් සදහටම සමුගත්තා. ඔහු පිළිබඳව තවමත් බොහෝ දෙනා කතා කරනවා. ඒ අතරේදී තරමක් යටපත්ව තිබුණු අයෙකුගේ නමක් නැවතත් තැන තැන සඳහන් වෙනවා.ඔහු තමයි, උදේ චොප්රා. බොලිවුඩ් සිනමා රසික ඔබට ඔහු කවුරුන්දැයි යළි හඳුන්වා දෙන්නට අවශ්‍ය නැහැ. නැසීගිය යාෂ් චොප්රා සිනමාකරුවා ගේ දෙවැනි පුතු තමයි, උදේ. ජනප්‍රිය වූ චිත්‍රපට රැසක රඟපෑ උදේ, ළඟ එන චිත්‍රපට කිහිපයක ද රඟපානවා. ඔහු ගැන සමහරු වෙනදාට වඩා දැන් කතා කරන්නේ ඔහුගේ රඟපෑම් ගැන නොවෙයි. වෙනත් කාරණයක් ගැනයි.යාෂ් චොප්රා මිය ගිය මොහොතේ සිට අවසන් කටයුතු සිදුවූ දින දක්වා උදේ සමීපයෙහි සිටි රූමතිය ගැනයි දැන් කාගේත් ඇස් යොමු වී තිබෙන්නේ.ඇය, නාගීස් ෆාක්රි. යාෂ් චොප්රාගේ දේහය තැන්පත් කර තිබුණු ඔහු සතු බංගලාවේ දින 2 ක් පමණ ඇය රැඳී සිටියා. ඉරිදා රාත්‍රියේත්, සඳුදා දිනයේත් ඇය එහි රැඳී සිටියේ උදේට ළං වෙලා.නාගීස්, බොලිවුඩ් පුරයට අලුතින් එක් වූ යොවුන් නිළියක්. රංගනයට පිවිසෙන්නට කලින් ඇය මෝස්තර නිරූපිකාවක් ලෙස තම හැකියාවන් පෙන්වා තිබෙනවා. ළඟදී පැවැත්වීමට නියමිත ඇමරිකානු සුපිරි මෝස්තර නිරූපණ තරගයකට සහභාගි වන්නටත් ඇය සූදානම් වෙමින් සිටිනවා. ලෝක ප්‍රකට ගුවන් සමාගමක් වන ‘කිංෆිෂර්’ මගින් වාර්ෂිකව නිකුත් කරනු ලබන කැලැන්ඩරයක ඡායාරූප කිහිපයකට ද නාගීස් පෙනී සිටියා.ඇය මුලින් ම රඟපෑවේ 2011 දී තිරගත වූ ‘රොක්ස්ටාර්’ චිත්‍රපටයේ. එහි ඇය රඟපෑවේ රන්බීර් කපූර් එක්කයි. බොලිවුඩ් සිනමාවට පැමිණි පසුවයි, ඇයට උදේව මුණ ගැසුණේ. උදේ, ඊට කලින් පෙමින් බැඳී සිටියේ ටනීෂා මුඛර්ජි සමඟයි. ටනීෂා, ජනප්‍රිය නිළි කාජල්ගේ නැගණියයි.මීට වසර 5 කට කලින් තිබුණු ඒ සබඳකමට නැවතීමේ තිත වැටුණේ ඇය සහ නවක නළු උපේන් පටේල් අතර හටගත් ප්‍රේමයක් නිසයි. කොහොම වෙතත්, මේ වනවිට ලැබෙන ආරංචිවල හැටියට නම් ටනීෂා ගේ ඉවත් වීමෙන් හිස්වූ උදේ ගේ පාළුව මකන්නට නාගීස්ගේ ආදරය හොඳටම සෑහෙනවාලු. නාගීස්, ඉන්දියාවේ උපන් යුවතියක් නොවෙයි.ඇය 1979 දී මෙලොව එළිය දුටුවේ ඇමරිකාවේ නිව්යෝක් නගරයේයි. නාගීස්ගේ මව චෙක් ජාතික කාන්තාවක්. පියා, පාකිස්තානු ජාතිකයෙක්. නාගීස්ට වයස අවුරුදු 6 පිරෙද්දී මවත් පියාත් වෙන්වෙලා. නාගීස්, මෙලෙස උදේ වෙත සමීප වුවත් මීට මාස 4 කට පමණ පෙර උදේ ගේ පැත්තෙන් දකින්න ලැබුණේ වෙනස් වාතාවරණයක්.ඒ මොහොතේ දී උදේට සමීපව සිටියේ පරිනීති චොප්රායි. 2011 දී බොලිවුඩ්පුරයට පා තැබූ පරිනීති, ජනප්‍රිය නිළි ප්‍රියංකා චොප්රා ගේ ඥාති සොයුරියක්. ඒ දිනවල උදේ සහ පරිනීති ගමන් බිමන් ගියේ එකටයි.යාෂ් චොප්රා ගේ ‘යාෂ් රාජ් ෆිල්ම්ස්’ ආයතනයේ මහජන සම්බන්ධතා නිලධාරිනියක ලෙස ද ඇය සේවය කළා. උපන් දින සාද සහ වෙනත් විශේෂ උත්සව වලට දෙදෙනාම එකට සහභාගි වූ බව කිසිවෙකුටවත් රහසක් නොවෙයි. නමුත් මේ අතීතය උදේට වැදගත් වී නැති පාටයි. ඒ නිසයි අද ඔහු මුළු හදවතින් ම නාගීස්ට ආදරය කරන්නේ.දුර්ගා දෙවියන් වෙනුවෙන් දින 6 ක පුද පූජා පැවැත්වීම ඉන්දියාවේ හින්දු ජනතාවගේ සිරිතක්. සෑම වසරකම ඔක්තෝබර් 19 දා සිට 24 දා දක්වා පැවැත්වෙන මෙම පූජාවට මෙවර බිපාෂාත් එකතු වුණා. දුර්ගා පූජාව බිපාෂාට නම් අලුත් දෙයක් නොවෙයි.බෙංගාලයේ උපන් ඇය කුඩා කාලයේ දී වසරක් පාසා මෙම පූජාවට සහභාගි වී තිබෙනවා. සිනමා නිළියක වූ පසුව ද සහභාගි වූ බිපාෂාට පසුගිය වසර කිහිපය තුළදී ඒ වෙනුවෙන් කාලය මිඩංගු කරන්නට හැකි වී නැහැ.ඒ ගැන සිත් තැවුලෙන් පසුවූ බිපාෂා, මේ ඔක්තෝබරයේ දී පැවැත්වුණු දුර්ගා පූජාවට මහත් උනන්දුවකින් සහභාගි වුණා.තිස්තුන් හැවිරිදි මේ සුරූපිනිය දුර්ගා පූජාවට සහභාගි වීමෙන් පසුව ලැබෙන ප්‍රණීත රසකැවිලි වල රස වින්දේ කුඩා දැරියක විලසින්.“දුර්ගා පූජාවට සහභාගි වෙලා, ඉන්පස්සෙ මම හරිම රසවත් කැවිලි කිහිපයක් ම කෑවේ හරිම සතුටින්. මේ තරම් රසවත් දේවල් කන්න ලැබෙන්නේ දුර්ගා පූජාවෙන් පස්සෙම තමයි.” බිපාෂා තම ට්විටර් පිටුවෙහි එලෙස සටහන් කර තිබුණා.මේ උත්සව මාලාව පැවැත්වුණේ කොල්කටා නගරයේදීයි. බිපාෂා, කොල්කටා වෙත පැමිණියේ ඔක්තෝබර් 22 දා. එදින ඇය පැවසුවේ උත්සවය නිමවනතුරු කොල්කටාවෙහි නතර වී සිටින බවයි. පැවසූ ලෙසින් ම ඇය කොල්කටාවෙන් පිටත් වුණේ පුද පූජා සියල්ල නිමවූ පසුවයි.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>04</day>
    </date>
    <link>http://www.silumina.lk/2012/11/04/_art.asp?fn=am1211041</link>
    <topic>ලොකු පුතාගේ කැස්ස පැණිය හිතුමතේට පොඩි පුතාට දෙන්න එපා</topic>
    <author>සාගරිකා දිසානායක ජයසිංහ</author>
    <content>ලොකු පුතාගේ කැස්ස පැණිය හිතුමතේට පොඩි පුතාට දෙන්න එපා*ඕනෑම ඖෂධයකින් නියම ගුණයක් ලැබෙන්නේ නියමිත මාත්‍රාවෙන් නියමිත වේලාවට ලබාගත හැකි නම් පමණි.*ඉක්මන් සුවය පතා ඖෂධ වැඩි මාත්‍රාවෙන් ගැනීමෙන් සිදුවන්නේ හානියක්  කැස්ස සහ කැස්සට ලබා දෙන පැණි රස ඖෂධ මේ දිනවල කාලීන මාතෘකාවක් බවට පත් වී තිබේ. කැස්සට ලබා දෙන ඖෂධීය පැණි වර්ගයක් පානය කිරීමෙන් පුද්ගලයන් කිහිප දෙනකු මියගිය පුවතක් ද පසුගිය දිනවල මාධ්‍ය මඟින් හෙළිදරව් කැරිණි.කැස්ස සඳහා වෛද්‍යවරුන් ලබා දෙන යම් යම් ඖෂධ වෛද්‍යවරයකුගේ අනුමැතියෙන් තොරව හිතුමතේට ලබාගෙන අධික මාත්‍රාවක් පානය කිරීමෙන් හෝ වෙනත් ද්‍රව්‍ය ඊට එකතු කර බීමෙන් එය ශරීරයට විස විය හැකිය. හුස්ම ගැනීමේ අපහසුතා ඇති වීමෙන් මරණයට පවා පත්විය හැකිය.“කැස්ස” මාරාන්තික රෝගයක් නොවේ. වෛද්‍ය විද්‍යාත්මකව ගත් කල කැස්ස යනු රෝග ලක්ෂණයක් පමණකි. නොයෙකුත් රෝගාබාධවල රෝග ලක්ෂණයක් ලෙස කැස්ස ඇති වේ. කැස්ස ඇතිවීමට ප්‍රධාන වශයෙන් හේතු වන්නේ ශ්වසන මාර්ගය විෂබීජ මඟින් ආසාදනයට ලක්වීමයි.වෛරස හා බැක්ටීරියා හේතුවෙන් ශ්වසන පද්ධතියේ ඇතිවන රෝගවල ලක්ෂණයක් ලෙස කැස්ස ඇති වේ.ශ්වසන පද්ධතියෙහි ආසාදන ප්‍රධාන කොටස් දෙකකි. එනම් ශ්වසන පද්ධතියේ උඩ කොටසේ ඇතිවන ආසාදන සහ පහළ කොටසේ ඇතිවන ආසාදන යනුවෙනි. ශ්වසන පද්ධතියේ උඩ කොටසේ ඇතිවන ආසාදන ප්‍රධාන සෙම්ප්‍රතිශ්‍යාව සහ උගුරේ ඇතිවන ආසාදන දැක්විය හැකිය.සෙම්ප්‍රතිශ්‍යාවට මූලික හේතුව වන්නේ ඉන්ෆ්ලුඑන්සා වෛරසයයි. වෛරසය ශරීර ගත වූ විට නාසයේ ශ්ලේශ්මල පටල ඉදිමේ. ඉදිමුණු ශ්ලේශ්මල පටලවලින් උගුරට වෑහෙන ශ්‍රාවයන් හේතුකොටගෙන ඇතිවන අපහසුතාව නිසා කැස්ස ඇති වේ.ශ්වසන පද්ධතියේ පහළ කොටසේ ඇතිවන ආසාදන නිසා ශ්වසන පද්ධතියේ බැඳෙන සෙම හේතුවෙන් කැස්ස ඇති වේ. කැස්ස ඇතිවීමට බලපාන ශ්වසන පද්ධතියේ පහළ කොටසේ ඇතිවන තවත් ප්‍රධාන රෝගයකි ඇදුම.ක්ෂය රෝගයේ ද ගැස්ට්‍රයිටිස් රෝගයේ ද රෝග ලක්ෂණයක් ලෙස ද කැස්ස ඇති විය හැකිය. කුඩා දරුවන්ගේ ශ්වසන පද්ධතියට කිසියම් ආගන්තුක ද්‍රව්‍යයක් ඇතුළු වූ විට ද කැස්ස ඇති වේ.සෙම්ප්‍රතිශ්‍යාව ලොකු කුඩා කාටත් නිතර වැලඳෙන රෝගයකි. සෙම්ප්‍රතිශ්‍යාව හේතුවෙන් ශ්වසන මාර්ගයේ ඉහළ කොටස්වල ඇතිවන ප්‍රදාහය හේතුවෙන් ඇතිවන අපහසුතාව කැස්ස ඇති කරයි. කුඩා ළමයින් මෙන්ම වැඩිහිටියන් ද කැස්සෙන් පීඩා විඳින හෙයින් කැස්ස සමනය කිරීම සඳහා ඖෂධ ලබා දීමට සිදු වේ.කැස්ස ඇතිවීමට හේතුව බැක්ටීරියාවක් නම් බොහෝ විට ප්‍රතිජීවක ඖෂධ ලබාදීමට සිදුවේ. සාමාන්‍ය හෙම්බිරිස්සාව සුව වීමට ප්‍රතිජීවක ඖෂධ ලබා දීම අවශ්‍ය නොවේ. එහෙත් තදබල ලෙස කැස්ස ඇත්නම් ඒ සමනය කිරීම සඳහා ඖෂධ ලබා දිය යුතුය.ඇදුම රෝගයේ දී වැඩිපුර ඇති වන්නේ වියළි කැස්සය. වෙනත් ආසාත්මිකතා හේතුවෙන් ද කැස්ස ඇති වේ.කවර හේතුවක් මත ඇති වුවත් කැස්ස සමනය කිරීමට ලබා දෙන ඖෂධවලින් ඇතැම් විට අතුරු ආබාධ ඇතිවිය හැකිය. අධික රුධිර පීඩනය හෝ ඇතැම් රෝග සඳහා දිගු කාලීනව ලබා ගැනීමට නියම කරන ඖෂධ කැස්සට දෙන ඖෂධ සමඟ ගැටීමෙන් විවිධ අතුරු ආබාධ පැන නැඟීමට ඉඩ තිබේ.කැස්සට දෙන ඖෂධ වර්ග 2 කි. පපුවේ සෙම සිර වී ඇත්නම් සෙම කැඩි යන්නට ලබා දෙන ඖෂධ සහ සෙම නැති වියළි කැස්ස සමනය කිරීම සඳහා ලබා දෙන ඖෂධ යනුවෙනි. මේ දෙවර්ගයේම ඖෂධ බොහෝ විට එකම ඖෂධයක් නොව ඖෂධ වර්ග කිහිපයක් සංයෝග කොට තැනු ඒවාය.සෙම එළියට ගැනීමට දෙනු ලබන්නේ ශ්වසන නාල විස්තාරණය කිරීමට උපකාරී වන සැල්බියුටමෝල් වැනි ඖෂධ වර්ග වේ. සැල්බියුටමෝල් වර්ගයේ ඖෂධවල සෙම බුරුල් කිරීමට අවශ්‍ය සංඝටක තිබේ. අසාත්මිකතාව අවම කිරීමට දෙනු ලබන්නේ ‘Clopheniramine’  වර්ගයේ ඖෂධ වේ.ඒවායේ කැස්ස කැඩී එන්නට පහසු කරවන සංඝටක අඩංගුය. වියළි කැස්ස සමනය කිරීම සඳහා දෙනු ලබන (Codein) කොඩේන් වැනි ඖෂධ, අසාත්මිකතාව අඩු කරන ඖෂධ සමඟ සංයෝජකයක් ලෙස ලබා දේ. මෙම ඖෂධ දෙවර්ගයම නිදිමත ඇති කරයි.නාසයේ ශ්ලේශ්මල පටල ඉදිමීම අඩු කිරීම සඳහා ලබා දෙන  ephedrine සහ ඒ වර්ගයේ ඖෂධ සංඝටක ද ඇතැම් ඖෂධවලට අයත් වේ. කැස්සට ලබා දෙන ඖෂධවල එම ඖෂධ වර්ග විවිධ ප්‍රමාණවලින් අඩංගු වෙන අතර ඒ හැම ඖෂධයකින්ම නිදිමත ගතිය ඇති වේ.ඒ ඖෂධවල ඇති මත්වන ගතිය හේතුවෙන් ඒවා නියමිත මාත්‍රාවට වැඩිය භාවිත කිරීමෙන් විවිධ අහිතකර ප්‍රතිඵල ඇති විය හැකිය. මේ ඖෂධ වර්ග ලබාගෙන ඇතැම් ක්ෂණික ප්‍රතිචාර දැක්විය යුතු ක්‍රියාකාරකම් සිදු කළ යුතු අවස්ථා අත්හළ යුතුය.නිදසුනක් ලෙස රිය පැදවීම, ඉහළ ස්ථානවල කටයුතු කිරීම, යන්ත්‍ර ක්‍රියාකරවීම වැනි අවස්ථාවල එවැනි ඖෂධ ලබා නොගත යුතුය.එවැනි නිද්‍රාශීලී ගතියක් ඇතිකරවන ඖෂධ හැම විටම වෛද්‍ය - උපදෙස් මත පමණක් ලබා ගත යුතු අතර ඒවා වෛද්‍යවරයා විසින් අනුමත කරන ලද මාත්‍රාව පමණක් ලබා ගත යුතුය. නියමිත මාත්‍රාව ලබා ගැනීමේදී පවා එම ඖෂධවලින් නිදිමත ගතිය වැනි ප්‍රතිඵල ලැබේ නම් අධි මාත්‍රාවක් ගතහොත් ඇතිවන ප්‍රතිඵලය වඩාත් අයහපත් වනු නිසැකය.ඒ හේතු නිසා මෙම ඖෂධ විකිණිය හැක්කේ රජයේ ලියාපදිංචි ඖෂධවේදියකු විසින් රජයේ ලියාපදිංචි ඖෂධ අලෙවිසල්වල පමණි. බලපත්‍ර රහිත ඔසුසල්වලින් මෙම ඖෂධ මිලදී ගැනීම මෙන්ම වෛද්‍යවරයකුගේ අනුමැතිය ලත් ඖෂධ වට්ටෝරුවකින් තොරව එම ඖෂධ අලෙවි කිරීම ද වරදකි.මෙම ඖෂධ සඳහා එක් එක් රෝගියා ප්‍රතිචාර දක්වන ආකාරය විවිධ වේ. එමෙන්ම දිගු කාලීනව බෙහෙත් ලබා ගත යුතු රෝග සහිත පුද්ගලයන් ලබා ගන්නා ඇතැම් ඖෂධ සමඟ මෙම කැස්සට දෙන බෙහෙත් ප්‍රතිරෝධතා දැක්වීමෙන් ද යම් යම් ව්‍යාකූලතා ඇතිවිය හැකිය.අධික රුධිර පීඩනය, ඇදුම, දියවැඩියාව, පිළිකා හෝ මානසික රෝග සඳහා දිගු කාලීනව බෙහෙත් ලබා ගන්නා රෝගීන් තමන් නිතර ගන්නා බෙහෙත්වල නම් දැන සිටීම වැදගත්ය. කැස්ස වැනි රෝගයකට වුවත් බෙහෙත් ගන්නට රෝහලකට හෝ වෛද්‍යවරයා වෙත යන විට ඔබ දෛනිකව ගන්නා බෙහෙත් තුණ්ඩුව හෝ බෙහෙත් වර්ගවල නම් සඳහන් තුණ්ඩුවක් රැගෙන යාම ඉතා වැදගත්ය. එවිට කැස්සට බේත් ලිවීමේ දී වෛද්‍යවරයා එකිනෙක ප්‍රතිරෝධතා ඇතිවිය හැකි ඖෂධ වර්ග ඔබට නියම කිරීමෙන් වැළකී සිටිනු ඇත. එමඟින් සිදුවිය හැකි අතුරු ආබාධ රැසක් වැළකෙයි.වෛද්‍යවරයා විසින් නියම කරනු ලබන ඖෂධ මොනවා ද යන්න විමසා දැනගැනීමට රෝගියාට අයිතියක් තිබේ. එම ඖෂධවලින් ඔබට යම් අසාත්මිකතාවක් ඇතිවන බව දැන සිටින්නේ නම්, එසේ නොවන ඖෂධයක් ඔබට නියම කිරීමට එවිට වෛද්‍යවරයාට හැකි වේ.වෛද්‍යවරයා නියම කරන ලද ඖෂධය නියමිත ප්‍රමාණයෙන්ම ලබා ගැනීම ද වැදගත්ය. ඉක්මන් සුවය පතා වැඩි ප්‍රමාණයක් භාවිත කිරීම හෝ එම ඖෂධ සැර වැඩියි හෝ රෝගය තරමක් සුව වූ පමණින් සෑහේ යැයි සිතා අඩු මාත්‍රාවක් භාවිත කිරීම ද ඵලක් නැති ක්‍රියාවකි.කිසියම් රෝගයකට නියම කරනු ලබන ඖෂධ නියමිත මාත්‍රාවෙන් නියමිත කාලය පුරාම ලබා ගැනීම රෝගය ස්ථිරව සුව වීමට හේතු වේ.වෛද්‍යවරයා විසින් දෙන ලද බෙහෙත් ඉවර වුවද කැස්ස සුව වී නැත්නම් නැවත වතාවක් වෛද්‍යවරයා හමු වී රෝග තත්ත්වය පවසා රෝගය හඳුනා ගැනීම සඳහා වැඩිදුර පරීක්ෂණ කළ යුතු නම් ඒවා සිදු කොට ලබන ප්‍රතිඵල අනුව කළ යුතු වෛද්‍ය ප්‍රතිකාර වෛද්‍යවරයා විසින් තීරණය කරනු ඇත.කැස්ස වැනි රෝගයකට දෙනු ලබන ඖෂධ දිගු කාලීනව ලබා ගත යුතු ඒවා නොවේ. එහෙයින් බෙහෙත් ඉවර වුණ ද රෝගය සුව වී නැතැයි කියා වෛද්‍ය උපදේශවලින් තොරව එම ඖෂධයම දිගින් දිගටම ලබා ගැනීම ද සුදුසු නොවේ. එමෙන්ම එවැනිම කැස්ස තත්ත්වයක් පවුලේ වෙනත් අයෙකුට වැලඳී ඇත්නම්, ඔබේ බෙහෙත් ඊට සුදුසු යැයි සිතා ඒ බෙහෙත්ම අන් අයට ද බොන්නට දීම ද නොසුදුසුය.දිගින් දිගටම පවතින කැස්ස ඇතැම් විට ඇදුම රෝගයේ ලක්ෂණයක් විය හැකිය. නැතිනම් වෙනත් රෝගයක ලක්ෂණයක් විය හැකි බැවින් කල් පවතින කැස්සට හිතුමතේට බෙහෙත් නොගෙන වෛද්‍යවරයකු ලවා පරීක්ෂා කරවාගෙන බෙහෙත් ගැනීම වැදගත්ය.විෂබීජ මඟින් ඇතිවන කැස්ස හෝ සෙම්ප්‍රතිශ්‍යාව සමඟ බොහෝ විට උණ ඇතිවිය හැකිය. උණ සහ ඇඟපත වේදනාව පාලනය කිරීම සඳහා පැරසිටමෝල් ඖෂධය වෛද්‍යවරුන් නියම කරයි. පැරසිටමෝල් ඖෂධය වුවත් නියමිත මාත්‍රාව නියමිත කාලසීමාව (පැය හයකට වරක් පමණක්) භාවිත කිරීම වැදගත්ය. විශේෂයෙන්ම කුඩා දරුවන්ගේ බරට සරිලන ඖෂධ මාත්‍රාවක් වෛද්‍යවරයා විසින් නිකුත් කරනු ලබයි.එම මාත්‍රාවට වැඩියෙන් හෝ අඩුවෙන් පැරසිටමෝල් ඖෂධය ලබා දීම ද සුදුසු නොවේ. උණ අඩු කිරීම සඳහා දැනට වෛද්‍යවරුනට නියම කළ හැකි හොඳම ඖෂධය වන්නේ පැරසිටමෝල්ය.එහෙත් පැරසිටමෝල් ඖෂධය වුවද උණ අඩු නොවෙතැයි සිතා පැය හයක අතරවාරයකට කලින් ලබාදීම හානිදායකය. උණ අඩු කිරීම සඳහා ඇඳුම් ඉවත්කර පවන් සැලීම හෝ තෙමා ගත් රෙදි කෑල්ලකින් ගත පිස දමමින් ශරීරයේ උණුසුම අඩුකර ගන්නට උත්සාහ කළ යුතුය.උණ අඩු කිරීම සඳහා දෙනු ලබන ඇස්පි‍්‍රන් හෝ ඉබියුෆ්‍රොපේන් (ibuprofen) වැනි ඖෂධ ඇතැම් විට නොසුදුසු වන්නේ ඩෙංගු වැනි රෝග තත්ත්වයක් වේ නම් එම ඖෂධ මඟින් රුධිර වහනය වේගවත් වීමේ අවදානමක් ඇති නිසාය.ඕනෑම ඖෂධයක අතුරු ප්‍රතිඵල තිබේ. එහෙයින් කවර ඖෂධයක් වුවද ලබාගත යුතු වන්නේ එමඟින් සිදුවන වාසි, එමඟින් සිදුවිය හැකි අවාසිවලට වඩා වැඩි නම් පමණි. එකී ඖෂධයෙන් නියම ගුණයක් ලැබෙන්නේ එය නියමිත මාත්‍රාවෙන් නියමිත වේලාවට ලබා ගත හැකි නම් පමණි. ජීවිතය රැක ගැනීම සඳහා දෙනු ලබන ඖෂධයක් වුවද පමණ ඉක්මවා ගැනීමෙන් මරණයට පත්විය හැකිය. එහෙයින් කවර ඖෂධයක් වුවද ලබාගත යුත්තේ සුදුසුකම් ලත් වෛද්‍යවරයකු මඟින් නියම කරන ලද ආකාරයට රජයේ ලියාපදිංචි කරන ලද ඖෂධ වෙළෙඳසලකින් ලබාගැනීමෙනි.තමන් ලබා ගන්නා ඖෂධ මොනවා ද ඒවා භාවිත කළ යුත්තේ කෙසේ ද යන තොරතුරු වෛද්‍යවරයාගෙන් මෙන්ම ඖෂධවේදියාගෙන් ද අසා දැනගැනීමේ අයිතිය රෝගියා සතුය. රෝගයෙන් සුවපත් වීමටත් රෝගවලින් වැළකී සිටීමටත් ඖෂධ පිළිබඳ නිවැරැදි දැනුම ද වැදගත්.සාගරිකා දිසානායක ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>04</day>
    </date>
    <link>http://www.silumina.lk/2012/11/04/_art.asp?fn=am1211042</link>
    <topic>එළබටු තිබ්බටු කැස්සට හුඟාක් හොඳයි</topic>
    <author>ටෙක්ලා පද්මිණි කාරියවසම්</author>
    <content>එළබටු තිබ්බටු කැස්සට හුඟාක් හොඳයිආයුර්වේදයට අනුව නම් කැස්ස කියන්නේ ස්වතන්ත්‍ර රෝගයක්. ආයුර්වේද වෛද්‍ය ක්‍රමයේ දී කැස්ස කාසය ලෙස හඳුන්වනු ලබනවා. බොහෝ දෙනෙකුගේ අදහසක් වෙන්නේ කැස්ස රෝග ලක්ෂණයක් කියලා. ඒත් කැස්ස රෝග ලක්ෂණයක් නොවෙයි, රෝගයක්. කැස්ස ඇතිවීමට විවිධ හේතු බලපානවා.අභ්‍යන්තර හේතු ලෙස ආයුර්වේදයේ සඳහන් වන්නේ බෙල්ලේ අභ්‍යන්තර ඉදිමුමක් ඇතිවීම, අපත්‍ය ආහාර ද්‍රව්‍ය ගැනීම, රළු ආහාර ද්‍රව්‍ය ගැනීම, අධික ලෙස වෙහෙස වීම, මළ මුත්‍ර වේග දරා සිටීම, කිවිසුම් වේගය පහ නොකොට දරා සිටීම ආදියයි.කැස්ස ඇතිවීමට බලපාන බාහිර හේතු කිහිපයක් ද තිබෙනවා. දුම් වැදීම, දූවිලි වැදීම අසාත්මිකතාව රසායනික ද්‍රව්‍ය ශරීර ගතවීම හා රසායනික ද්‍රව්‍ය අඩංගු වාතය ආශ්වාස කිරීම ආදියයි.කැස්ස හිටපු ගමන් හැදෙන රෝගයක් නොවෙයි. කැස්ස හට ගැනීමට පෙර පූර්ව රෝග ලක්ෂණ ප්‍රකට කරනවා. පූර්ව රෝග ලක්ෂණ ලෙස උගුර කැසීම, මුඛය කැසීම, උගුර හිරවීමේ ගතිය, ආහාරපාන හිරවීම දක්වන්න පුළුවන්.පූර්ව රෝග ලක්ෂණයන්ට බෙහෙත් කිරීමෙන් කැස්සෙන් වැළකී සිටීමට හැකියි. ඒත් අපි කවුරුවත් කැස්සේ පූර්ව රෝග ලක්ෂණවලට බෙහෙත් කරන්නේ නැහැ. ඒ නිසා කැස්ස රෝගයක් ලෙස ඉක්මනින් වර්ධනය වෙනවා.කැස්සේ පූර්ව රෝග ලක්ෂණ සඳහා ඉඟුරු කොත්තමල්ලි තම්බා දීම, ඉඟුරු පෙති සීනි සමඟ විකා කෑම ඉතා ප්‍රතිඵල දායකයි.කැස්ස රෝගයක් වන්නේ ඊට විශේෂ ප්‍රතිකාර ආයුර්වේදයේ තිබෙන බැවිනි. ආයුර්වේදයට අනුව කැස්සේ ප්‍රභේද පහකි.සෙම පිට නොවන බොල් කැස්ස වියළි කැස්සකි. ඒ නිසා හඬ තාවකාලිකව අහිමි වී යාම, කටහඬ වෙනස් වීම සිදු වේ. ශරීරයේ වාත කෝප වීම හේතු කොට ගෙන ඇතිවන ඒ තත්ත්වයේදී මද රස්නයෙන් උණු වතුර පානය සූකිරි ටිකක් කෑම ගුණදායකය. ඉන් රෝගය මඳක් සමනය වේ.පපුව දැවිල්ල, උණ, කට තිත්ත වීම, සමඟ කහ පැහැයට සෙම පිටවීම අධික පිපාසය ඇතිවන්නේ ශරීරයේ පිත තත්ත්වය වර්ධනය වීම හේතු කොට බව වෛද්‍ය මතයයි. මෙය පිත්තජ කාසය ලෙස නම් කෙරේ.කෑම අරුචිය සමඟ හිසරදය, ඔළුව බර ගතිය, ඔක්කාරය, කටට කෙළ උනා ඒම, ශරීරයේ හිරිගඬු පිපීම, කැස්ස ඇතිවිට වේදනාව නොදැනෙන සුදු පැහැ ගන සෙම පිටවීම, සිරුරේ සෙම කෝප වීම හේතුවෙන් ඇතිවේ.ශරීරය අධික ලෙස වෙහෙසීම, බර ඉසිලීම, බොහෝ දුර පයින් ඇවිද යාම හේතු කොටගෙන කැස්ස ඇතිවේ. මෙහිදී මුල් කාලයේ සෙම රහිත වියළි කැස්ස ඇතිවුවද පසුව ලේ සමඟ සෙම පිටවීම සිදුවේ.ඒ රෝගී තත්ත්වයේදී පපුවේ වේදනාව, ඇඟිලි පුරුක් රිදීම, හතිය, මහන්සි ගතිය, ස්වරභේදය, කසින විට පරවියකු ගේ බඳු හඬක් ඇතිවීම රෝග ලක්ෂණයන්ය.දුකින් සිටීම, විසම ආහාර ගැනීම, හේතු කොටගෙන තුන් දොස් කිපි ශරීරයේ ධාතු (පෝෂ කොටස්) ක්ෂය වීමෙන් ද කැස්ස ඇති වේ. මෙහිදී ශරීරයේ සීතල ගතිය, පපුවේ වේදනාව උණ, ශරීරය කෙට්ටු වීම, කකුල් අතපය දුර්වල වීම දැකිය හැකිය.කැස්ස සඳහා විශේෂ ප්‍රතිකාර විධි වේ. එක් එක් රෝගියාගේ රෝග ලක්ෂණ අනුව වෛද්‍යවරයා ප්‍රතිකාර නියම කරනු ලබයි.වැල්මි, මුද්දරස්පලම්, සීනි, සූකිරි කලං 3 බැගින් ගෙන කුඩුකර තේ හැඳි 1 බැගින් ආඩතෝඩා කොළ තැම්බු වතුරෙන් බීම කැස්සට ගුණදායක වේ. කැස්සට සුළු ප්‍රතිකර්මයක් ලෙස ගම්මිරිස් කුඩු, ගිතෙල් හා මීපැණි, සීනි සමඟ කවලම් කර උගුරේ තබාගෙන සිටීම (ලේහ කිරීම) හොඳ ප්‍රතිකර්මයක් බව වෛද්‍යවරු දක්වති.කැස්ස ඇතිවිට ශීත කළ බීම හා ආහාරපාන ගැනීම ද එළකිරි, මීකිරි, ජෙලි, සෝස්, රසකාරක අඩංගු ආහාර ගැනීමෙන් වැළකී සිටිය යුතු වේ.පිපිඤ්ඤා, බණ්ඩක්කා, අන්නාසි, අඹ, අච්චාරු, අවේලාවේ දිය නෑම, ශීතල ජලය භාවිතය, නිදි වැරීම, කැස්සට තදබල ලෙස අහිතකරය. කැස්ස රෝගයක් ලෙස ආයුර්වේදයේ හැඳින්වුවද කැස්සට නිසි ප්‍රතිකාර නොකිරීම හේතුකොට ගෙන ක්ෂය රෝගය ඇදුම වැනි උපද්‍රව තත්ත්වයන් ඇතිවිය හැකිය. කැස්සට නිසි ලෙස බෙහෙත් කිරීමෙන් පෙනහලු රෝග වළක්වා ගත හැකිය.කැස්ස ළමයින්ට හටගත්තොත් ඉක්මන් ප්‍රතිකාර ලබාදිය යුතු වේ. ආයුර්වේද වෛද්‍ය ක්‍රමයේ කුඩා ළමයින් සඳහා කැස්සට පැණි වර්ග තිබේ. ඒවා භාවිතයෙන් කැස්ස වළක්වා ගැනීම දරුවන් ඇදුම සහ මහන්සිය වැනි තත්ත්වයන්ගෙන් බේරා ගැනීමට උපකාරී වනු ඇත.කැස්සට ඉතා ගුණදායක පැණියක් ලෙස ලැගුන් මීපැණි හැඳින්විය හැකිය. වැඩිහිටියන්ට මෙන්ම දරුවන්ට ද ගුණදායි ලැගුන් මීපැණි සදා ගැනීම ඉතා පහසුය. පවනේ වේළා ගත් නිකකොළ ග්ෑම් 100 ක් පත 8 එක (1) පතට සිඳ කසාය කොට ගෙන එයට සීනි ග්‍රෑම් 100 දමා හින්දවා ගන්න. එය සුරක්ෂිතව තබා ගනිමින් අවශ්‍ය වේලාවට තේ හැන්දක් හෝ තේ හැඳි භාගයක් භාවිත කළ හැකිය.කාටත් පුරුදු පාවට්ට පස් පංගුව දුම් ඇල්ලීම කැස්සට හොඳ ප්‍රතිකර්මයකි.කැස්සට එළබටු, තිබ්බටු, වැල් තිබ්බටු දලු උයා කෑම ඉක්මන් ප්‍රතිඵල දෙයි.කැස්ස රෝගයක් වුවත් ඇතැම් රෝගයන්ගේ රෝග ලක්ෂණයක් ලෙස කැස්ස වර්ධනය විය හැකිය. ක්ෂය රෝගය, සෙම්ප්‍රතිශ්‍යාව, පිළිකා රෝග තත්ත්වය ආදියේදී කැස්ස රෝග ලක්ෂණයක් වේ.කෙසේ වුවත් කැස්ස නොසලකා සිටිය යුතු රෝගයක් නොවේ. කැස්ස සමඟ ශරීරයේ බර අඩුවීම, ආහාර අරුචිය, උණ, කැස්ස දිගුකල් පැවැතීම වෛද්‍යවරයකු හමුවිය යුතු අවස්ථාවකි.ආයුර්වේදයේ ඇති කෂාය පැණි අරිෂ්ට ආදිය මෙන්ම රස ඖෂධයන් ද කැස්ස සඳහා දක්ෂ වෛද්‍යවරයා භාවිත කරයි.දිගුකාලීනව රස ඖෂධ අඩංගු බෙහෙත් වෛද්‍ය උපදෙස්වලින් තොරව භාවිත කිරීම වකුගඩු අක්මාව ආදි ශරීර ඉන්ද්‍රියයන්ට බරපතළ ලෙස හානිකර වේ.කැස්සට පැණි ගුණ දේයි. එහෙත් ඔබගේ ශරීර තත්ත්වය අනුව පළපුරුදු වෛද්‍යවරයකු හමුව බෙහෙත් ගැනීම ඊටත් වඩා ගුණදායක වේ. එසේ නොවු කල කැස්ස ඔබේ ශරීරය පීඩාවට පත්කරවා ජීවිතය උදුරා ගැනීමට ද සමත්ය.ටෙක්ලා පද්මිණි කාරියවසම්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>04</day>
    </date>
    <link>http://www.silumina.lk/2012/11/04/_art.asp?fn=am1211043</link>
    <topic>විභාග හොඳට පාස්වෙන්න නම් හොඳට සෙල්ලම් කරන්න</topic>
    <author>සුනිල් දයා අල්විස්</author>
    <content>විභාග හොඳට පාස්වෙන්න නම් හොඳට සෙල්ලම් කරන්නක්‍රීඩා කරන විට, සිත, ගත දෙක පහසුවෙන් පවතියි. මානසික ආතතිය අඩුවී සතුට වැඩි වෙයි. අප එසේ සතුටින් සිටින විට අපගේ සිරුරේ ස්‍රාවය වන එන්ඩෝෆින් හෝමෝනය නිසා සෑම අවයවයක්ම හොඳින් ක්‍රියා කරයි. හොඳ නින්දක් ද ලැබී ඊළඟ දිනයේ නැවතත් ඉගෙන ගැනීම සඳහා පහසුව ගෙන දෙයි.පුතේ, ක්‍රීඩාවක් කරන්න ගියොත් පාඩම් වැඩ කරන්න වෙන්නේ නෑ. ක්‍රීඩා කරන අයට විභාග පාස් වෙන්න බෑ. ඔය ක්‍රිකට් ටීම් එකට බැඳෙන එක අත්ඇරලා පොත්පත්වල වැඩ කරන්න.”ඒ එක් පියෙකු තම පුතුට දුන් අවවාදයකි.ක්‍රීඩාවකට කොතරම් ආසා වුණා ද පියාගේ වචනයට පිටින් යාමට නොහැකි වූ පුතා පාඩම් වැඩ පමණක් කිරීමට ඉටා ගත්තේය.ඇත්තෙන්ම ඒ පියා දුන් අවවාදය සත්‍යයක් ද? ක්‍රීඩා කරන ශිෂ්‍යයන්ට ඉගෙන ගැනීමට නොහැකි ද?ශිෂ්‍යයෙකුට වුවත්, වැඩිහිටියකුට වුවත් එක දිගටම වැඩ කටයුතුවල යෙදෙමින් ඒකාකාරී ජීවිතයක් ගත කිරීම අසීරුය. සෑම ශිෂ්‍යයකුටම වෙනසක්, විනෝදාංශයක් අත්‍යවශ්‍යය. එවැනි විෂය බාහිර කටයුතු අතරින් ක්‍රීඩාවට හිමි වන්නේ සුවිශේෂී ස්ථානයකි.ඉහත කථාවේ එන පියා පැවසූයේ ක්‍රීඩා කිරීමෙන් අධ්‍යාපන කටයුතු අඩාළ වන බවයි. ඒ කතාවේ සත්‍යයක් නැත්තේ ද නොවේ.එහෙත් ක්‍රීඩාව මඟින් අධ්‍යාපනය මෙන්ම ජීවිතයේ විවිධ සාර්ථක භාවයන් උගෙන ගත හැකි බව ඔප්පු වී තිබේ.ඒ අදහස සරල උදාහරණයකින් මෙසේ දැක්විය හැකිය.ශිෂ්‍යයෙකුට පාසල අවසන් වී ගෙදර පැමිණ පාඩම් කිරීම සඳහා පැය හයක් ඇතැයි සිතන්න. ඔහු එම කාලයෙන් උපරීම ප්‍රයෝජන ගැනීමට සිතා පැය හයම එක දිගටම පාඩම් කිරීමට උත්සාහ කරයි. නමුත් එය නිෂ්ඵල කටයුත්තකි.එතරම් කාලයක් අවධානය රඳවා ගැනීම දැඩි වෙහෙසකර මෙන්ම ඉතා ආයාසයෙන් කළ යුත්තක් වේ. සිත ද වෙන වෙන අරමුණු කරා ඇදී යයි. අවසානයේ පැය හයක් ගත වුවත් සැබවින්ම පැය හයකට සරිලන වැඩ කොටසක් සිදුවී නැති බව පෙනී යයි.ඊළඟ දිනයේ දී ඔහු පැය පහක් පාඩම් කර ඉතිරි පැය ක්‍රීඩා කිරීමට යොදවන්නට සිතයි. එබැවින් ක්‍රීඩා කිරීම සඳහා ඔහු පාඩම් කටයුතු ඉක්මනින් සහ උනන්දුවෙන් සම්පූර්ණ කරයි. සිතේ සතුටින් පාඩම් කරයි. එවිට ඔහු කාර්යක්ෂමව පාඩම් කිරීමට පුරුදු වෙයි. කාලය කළමනා කරගැනීමට හුරු වෙයි. කෙටි කලකින් වැඩි දෙයක් ඉගෙන ගනියි. මෙය ඔහුගේ ජීවිතයට හුරු කරගනියි.එමෙන්ම, ඔහු ක්‍රීඩා කරන විටත්, සිත, ගත දෙක පහසුවෙන් පවතියි. මානසික ආතතිය අඩුවී සතුට වැඩි වෙයි. අප එසේ සතුටින් සිටින විට අපගේ සිරුරේ ස්‍රාවය වන එන්ඩෝෆින් හෝමෝනය නිසා සෑම අවයවයක්ම හොඳින් ක්‍රියා කරයි. හොඳ නින්දක් ද ලැබී ඊළඟ දිනයේ නැවතත් ඉගෙන ගැනීම සඳහා පහසුව ගෙන දෙයි.ක්‍රීඩාවෙන් සිරුරට ක්‍රමානුකූල ලෙස ව්‍යායාම ලැබෙයි. එමඟින් මනා ශරීර වර්ධනයක් ඇති කරන අතරම ලෙඩ රෝග රැසක් ඇතිවීම වළක්වයි. එමඟින් හදවතේ ගැස්මේ වේගය, රුධිර පීඩනය, තරබාරුකම, කොලෙස්ටරෝල් වැනි දේවල් අඩු කරයි.හදවත් රෝග, මේදය, දියවැඩියාව අවම කරවයි. සිරුරේ ලෙඩ රෝගවලට විරුද්ධ ප්‍රතිශක්තිය වර්ධනය කරවයි. මනස සහ සිරුරේ මාංශ පේශින් මනා ලෙස සමායෝජනය කිරීමෙන් ඔබ වැඩ කිරීමේ දක්ෂයෙකු බවට පත්කරයි. එමඟින් ජීවිතයේ ගුණාත්මක බව වැඩි කරයි.ක්‍රීඩාවෙන් යහපත් ප්‍රතිඵල ඇතිවන්නේ ශරීරයට පමණක් නොවේ. එමඟින් අපගේ මනස ද නිරෝගී, ශක්තිමත් කරයි. සැබවින්ම ක්‍රීඩාව වැඩියෙන්ම බලපාන්නේ සිරුරට නොව මනසටයි.ක්‍රීඩාවෙන් මානසික නිරෝගී භාවය, මානසික සමබරතාව ඇති කරවීම සඳහා ඉතාම වැදගත් දායකත්වයක් ලබා දෙයි.එය සිදුවන්නේ කෙසේ ද?ක්‍රීඩාව යනු තරගයකි. එබැවින් නොබියව තරගයකට මුහුණදීම සඳහා, අභියෝග ජයගැනීම සඳහා ඉදිරිපත් වීමට මනස හුරු කරයි. අභියෝගයකට මුහුණ දීම සඳහා අවශ්‍ය මානසික ශක්තිය සහ ආත්ම විශ්වාසය ඇති කරවයි. ඒ විශ්වාසය ඕනෑම කෙනෙකුගේ සාමාන්‍ය ජීවිතය සාර්ථක කර ගැනීමට ද ඉතාම ඉවහල් වේ.අප ක්‍රීඩාවල නිරත වන්නේ බොහෝ විට කණ්ඩායම් වශයෙනි. එය තුළ නායකයෙක් උපදේශකයෙක් සහ විවිධ පුද්ගලයෝ ඇතුළත් වෙති. ඒ නිසා එකමුතුකම සහ සාමූහික කණ්ඩායම් හැඟීම වර්ධනය කරගැනීමට අවස්ථාවක් ලැබෙයි. එකම කණ්ඩායම තුළ විවිධ අදහස්, ගතිගුණ ඇති පුද්ගලයෝ සිටිති. ඔවුන් සමඟ හොඳින් අදහස් හුවමාරු කරගෙන, යහපත් අන්තර් පුද්ගල සම්බන්ධතා ගොඩනඟා ගැනීමට ද ඉගෙන ගත හැකිය.සතුට ලබාගැනීම සඳහා පුද්ගලයෝ විවිධ දේ අත්හදා බලති. ඒවා අතරින් ක්‍රීඩාවට හිමිවන්නේ සුවිශේෂ ස්ථානයකි. සතුටක් ලැබෙන්නේ ක්‍රීඩා කරන අයට පමණක් නොවේ. ක්‍රීඩාව නරඹන අයට ද එක සේ සතුට ලැබෙයි. ජයග්‍රහණය තුළ සතුට උපරීමයට ළඟාවෙයි. පරාජයේ සතුට නැතිවිය හැකිය. එහෙත් එයින් ද ජීවිතයට ඉගෙන ගත හැකි දේවල් බොහෝය. ජය - මෙන්ම - පරාජය ද සම සිතින් භුක්ති විඳීමට හැකි නම් ඔහුට ජීවිතය සාර්ථක ලෙස ගෙවිය හැකිය. ක්‍රීඩාවෙන් ඉගෙන ගත හැකි වැදගත්ම පාඩම එයයි.පරාජය, දුක, වේදනාව දරා ගැනීමේ ශක්තිය ඇතිකරගෙන යළිත් නැඟී සිටීමට හැකිනම් ඔහු ජීවිතය තුළ ද සැමදා ජයග්‍රාහකයෙකි.ක්‍රීඩාව තුළ හොඳ විනයක් ඇතිවෙයි. නීති රීති වලට අනුව සංයමයෙන් ක්‍රියා කිරීම හික්මීම මෙන්ම හොඳ නායකත්ව පුහුණුවක් ක්‍රීඩාවෙන් ලැබේ. නායකයෙකු වශයෙන් සහ ජනපි‍්‍රය පුද්ගලයෙකු වශයෙන් සමාජයේ ජීවත් වීම සඳහා අවශ්‍ය හොඳ පෞරුෂ වර්ධනයක් ක්‍රීඩාව මඟින් ලබා ගත හැකිය.ක්‍රීඩාව මඟින් සිරුර නිරෝගී වනවා මෙන්ම මනසේ ඇතැම් රෝගී තත්ත්වයන් සහ ගැටලු රැසක් සුවපත් කරගත හැකිය. මානසික ආතතිය, විශාදය, මානසික සංකූලතා මෙන්ම කලකිරුණු, පසුතැවිලි ස්වභාවය ක්‍රීඩාව නිසා දුරු වී යයි. ක්‍රීඩකයෙකුට හොඳ නින්දක් ද ලැබෙයි.මේ නිසා දරුවෙකු යම් ක්‍රීඩාවක් සඳහා යොමු කිරීම ඉතා හොඳ දෙයකි. නමුත් අධ්‍යාපනය ලබන දරුවෙකු වැඩි වේලාවක්, වැඩි ප්‍රමුඛතාවක් යොමුකළ යුත්තේ ඉගෙනුම සඳහාය. ඉගෙනීම අමතක කර ක්‍රීඩාවටම යොමුවී සිටින දරුවෝ සහ ඊට අනුබල දෙන මවුපියෝ ද සිටිති. එය අනුමත කළ නොහැකියි.ඉගෙන ගන්නා අතරම විෂය බාහිර කටයුත්තක් ලෙස ක්‍රීඩාවක් තෝරා ගැනීමෙන් අධ්‍යාපන කටයුතු මෙන්ම ජීවිතය ද සාර්ථක කරගත හැකිය.සුනිල් දයා අල්විස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>04</day>
    </date>
    <link>http://www.silumina.lk/2012/11/04/_art.asp?fn=am1211044</link>
    <topic>හදවත බේරාගන්න හිත හදා ගන්න</topic>
    <author>සුනිල් දයා අල්විස්</author>
    <content>හදවත බේරාගන්න හිත හදා ගන්නඅප රටේ බෝ නොවන රෝගවලින් සිදුවන මරණවලින් සියයට 30 කටම හේතු වන්නේ හෘද රෝගයි.හෘද රෝගවලට බලපාන හේතු අතර ප්‍රධාන හේතුව බවට මානසික ආතතිය පත්ව ඇත.කෑම බීම ගැන සැලකිලිමත් වුණත්, දුම්පානයෙන් වැළකුණත් මානසික අසහනයෙන් පෙළෙනවා නම් ඒ අයට හෘදයාබාධ හටගැනීමට තිබෙන ඉඩකඩ වැඩිය.මානසික ආතතිය නිසා රුධිරයට එක් වන හෝර්මෝනයක් මඟින් පට්ටිකාවල කැටි ගැසීමේ ස්වභාවය වැඩිවේ. ඒ හේතු කොටගෙන මේද තැන්පත් වීමත් වැඩි වෙයි. අධික ලෙස ආහාර ගැනීම ද අසහනයේ ගති ලක්ෂණයකි. එයින් අධික කැලරි ප්‍රමාණයක් සිරුරට එක් වෙයි. මේ සෑම දෙයක්ම හෘද රෝග හටගැනීමට හේතු සාධක වෙයි.ආහාර රටාව ගැන බැලුවත් ක්ෂණික ආහාර හෘද රෝගවලට අවදානමක් තිබෙන බව ඇත්තය. එහෙත් හෘද රෝගියෙකුගෙන් කන දේ මොනවාදෝ කියා ඇසුවොත් ඒ අය වැඩි දෙනෙකු ක්ෂණික ආහාර කාපු අය කියා කියන්නේ නැහැ.ඒ වගේමයි හෘදයාබාධ රෝග හැදීමේ වැඩිම අවදානම් සහගත කණ්ඩායම වී ඇත්තේ නගරයේ අඩු ආදායම්ලාභීන්. නගරයේ තිබෙන්නේ අස්ථාවර සමාජ ස්ථරයක්. මේ සමාජ තලයේ ද මානසික ආතතිය වැඩියි.එංගලන්තයේ සිදු කළ පරීක්ෂණයකින් හෙළි වී තිබෙනවා රථවාහන දුම් හෘද රෝගවලට හේතුවක් බව. ඒ දුම් ආඝ්‍රාණය වීමෙන් හෘදය වස්තුවේ අපස් ස්පන්දනය වැඩි වෙනවා. වාහන දුම් පෙණහැල්ලට ගිහින් ප්‍රදාහයට ලක් වෙනවා. එයින් රසායනික ද්‍රව්‍යයක් නිපදවෙනවා. ඒවා රුධිරයට එක්වීමෙන් රුධිර නාළ පද්ධතිය ප්‍රදාහයට ලක් වෙනවා.ඒ ගැන මුලින්ම පරීක්ෂණ සිදුකර ඇත්තේ හෘද රෝග විශේෂඥයන් නොවෙයි. පිළිකා රෝග විශේෂඥ වෛද්‍යවරුන්. විස දුම පෙණහලු පිළිකා ඇති කිරීමට අමතරව හෘද රෝග ද ඇති කරන්නටත් හේතු වන බව ඔවුන් සොයා ගත්තා.දැන් අපේ රටේ මහ පාරේ ඇවිදීම ව්‍යායාමයක් හැටියට හුඟ දෙනෙක් සිදු කරනවා. මෙයින් අපට යහපතක් ඇත්ත වශයෙන්ම සිදු වෙනවා ද කියන එකත් සලකා බැලිය යුතුය. අපේ රටේ රථවාහනවලින් පිටවන දුම් ප්‍රමාණය අනුව මේ ප්‍රශ්නය පැන නඟිනවා.1940 ගණන්වලදී මේ රටේ කාන්තාවන්ට හෘදයාබාධ රෝග ඇතිවූ බවට වාර්තා පෙන්නුම් නොකරන නමුත් අද වන විට පිරිමි හා සම සමව කාන්තාවන්ට ද හෘදයාබාධ ඇති වෙනවා. මෙයට හේතුව පිරිමින්ට හෘද රෝග ඇතිවීමට බලපාන හේතු කාන්තාවන්ටත් සම සමව බලපාන නිසයි.කාන්තාවන්ගේ ඊස්ට්‍රජන් හොර්මෝනය නිසා රුධිර නාළවල කොලෙස්ටරෝල් තැන්පත් වීම අඩුයි. එහෙත් ඔසප් චක්‍රය නතර වූවාට පසු මේ ක්‍රියාවලිය නැති නිසා වැඩිහිටි කාන්තාවන්ට හෘදයාබාධ රෝග ඇතිවීමට තිබෙන අවදානම පිරිමින්ට හා සම සමව පවතිනවා. ඔසප් චක්‍රය නැවතුණු කාන්තාවන් පිටින් ඊස්ට්‍රජන් හෝර්මෝනය ලබාගත්ත ද එය සාර්ථක විසඳුමක් නොවේ.සෞඛ්‍ය අධ්‍යාපන කාර්යාංශයේ පැවැති ලෝක හදවත් දින සම්මන්ත්‍රණයේ දී පැවැත්වූ දේශනයක් ඇසුරෙනි.සුනිල් දයා අල්විස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>04</day>
    </date>
    <link>http://www.silumina.lk/2012/11/04/_art.asp?fn=ay1211041</link>
    <topic>හිරිමල් හිරු</topic>
    <author/>
    <content>මේ කඳුළු කැටම“කමටහන්” කොටගෙනමමපේ‍්‍රමයභාවනාවක් කරගනිමි...  - කැලණිය විශ්වවිද්‍යාලයේරේණුකා දමයන්ති උදයේ සුපිපි මල් සවස මුකුලිත නොවී ළාහිරු කිරණින් දැවී ගියාදෙන්ඔද වැඩුණ තාරුණ්‍යය පොතපතද පසෙකලා වියරු වී සා දුකින් දඟගෙයට ගියාදෙන්පොළොව හා හැපි හැපී දා බිඳුව මුදල් කළ මාපියන්ගේ කඳුළු සයුරට එක්වුණාදෙන්ලැබෙන තුරු අවැසි තැන් සැහැසි වී මඟ බසින ගුරු තරුව අබියස දී සරසවිය ඔහේ මියැදුණාදෙන්  - සබරගමුව විශ්ව විද්‍යාලයේඋදේශා කාන්ති ජයසේකර නුඹේ බුරුල්ලේ එල්ලී කිරි ඇබිත්තක් රහ බලන්නට ආසයි මගේ අම්මේ...හැංගුණු තැනකින් ඉක්මනින් ඇවිදින් ආදරෙන්, සිප ගන්නකෝ අම්මේ...“නානා” මාමගේ කැත ලොරියේ නැඟ, මා හැර දමා රවුමක් ගිය අම්මේ...ඇයිදෝ තාමත්, නුඹ නාවේ පුංචි පුතු කුස ගින්නේ දුකිනි, හඬනවා අම්මේ..- මීගොඩ සාගර සම්පත් රණසිංහ  ”අත්තම්මේ නිවාඩුවත් ළඟයි. නංගිටයි මටයි හරිම ප්‍රශ්න. තාත්තා ලොකු විභායකට ලියනවලු. හයියෙන් ගේ ඇතුළේ ඇවිදින්නවත් දෙන්නේ නැහැ. තාත්තාට ඩිස්ටර්බ් වෙනවලු. අපිට ක්ලාස්, ක්ලාස්, ක්ලාස්, අත්තම්මා කියන විදියට නොනවතින ක්ලාස්. අම්මට ස්ට්‍රේස්ලු. තේරුම හොයන්න ඉන්ටර්නෙට් බැලුවා. ඔන්න ආතතිය කියලා හොයා ගත්තා.අත්තම්මලාගේ කාලේ නම් ආතතිය කියන වචනේ නැතුව ඇති. අත්තම්මා කිව්වනේ අපි කන්නන්ගර දරුවෝ කියලා. ඒකේ තේරුමත් කිව්වනේ. පහේ පන්තියේ ශිෂ්‍යත්වේ පාස් වෙලා සෙන්ට්‍රල් එකට (දැන් මධ්‍යම මහා විද්‍යාලය) ගියා කියලා. ඒ කාලේ ටියුෂන් ගියේ නෑනේ. කොච්චර ජොලිද? අත්තම්මලාගේ බෝඩිමේ රස කතා අහන්න අපි හරිම ආසයි. ඒවා දැන් කළොත් නම් මාර දඟ වැඩනේ.අත්තම්මේ, නංගියි මමයි ලොකුයි ද පොඩියිද කියලා අපිට හිතා ගන්න බෑ. දෙන්නා පොඩ්ඩක් රණ්ඩු වුණොත් දැන් පොඩි උන් නෙමෙයි කියල අම්ම බණිනවා. ඔන්න දෙන්න එක්ක ෆේස් බුක් බලනකොට ලොකු උන් වගේ කරන වැඩ කියලා කෑ ගහනවා. අපි දෙන්නට අපි දෙන්නා ලොකුයි ද පොඩියි ද කියලා හිතාගන්න බෑ. ඒ වුණාට අත්තම්මාට නම් අපි මගේ පුංචි පැටව් දෙන්නා. අනේ ආත්තම්මල නිවාඩුවට අපිව ගමේ එක්ක යන්න එන්න. නැත්තන් අම්මගේ ස්ට්‍රෙස් එක අපටත් බෝවෙයි.මේ සතියේ තවත් ප්‍රශ්නයක්අපි දෙන්නව එලකියුෂන් ක්ලාස් දැම්මා. අපි කිව්වා ඕන නෑ කියලා. අපට ඉංග්‍රීසි මාධ්‍යයෙන් උගන්නන නිසා. අත්තම්ම කිව්වා නේද අත්තම්මා සෙන්ට්‍රල් එකට ගියේ ගමේ ඉස්කෝලෙන් කියලා. මෙලෝ හසරක් නැතිව හයේ පන්තියේදී අපූරුවට ඉංග්‍රීසි ඉගෙන ගන්න පටන් ගත්තා කියලා.විභාගෙත් පාස්වෙලා රස්සාත් ලැබුණා කියලා. ඒවා කිවුවහම අම්මා කියනවා ඒ ‘ෆ්ලුවන්ට්’ ඉංග්‍රීසි නෙමෙයි කියලා. අත්තම්මා කියනවා වගේ දැන් ස්පෝකන් ඉංග්‍රීසි, ග්‍රැමර් ඉංග්‍රීසි ඒ විතරක් නෙවෙයි අපේ අම්මාට ෆ්ලුවන්ට් ඉංග්‍රීසිත් තියෙනවා.මාරයි නේද අත්තම්මා අපරාදේ අම්මලාව කොන්වන්ට් එකට ඇරියේ. අත්තම්මලා ගිය ඉස්කෝලෙට ගියා නම් නිකම්ම ඉංග්‍රීසි විතරයි. අත්තම්මා කිව්වා නේද ජපනාගේ, චීනගේ ඉංග්‍රීසි යාන්තම් වුණාට ඒ ගොල්ලො ලෝකෙම අල්ලනවා කියලා. ඕවා අම්මට කිව්වොත් අම්මගේ ස්ට්‍රෙස් ඩබල් වෙයි. අපටත් ස්ට්‍රෙස් බෝවෙන්න ඉස්සර අත්තම්මා එන්න.මනෝ නැන්දගේ දුව ඊයේ අපේ ගෙදර ආවා. එයාගේ ඇඳුම ලස්සනයි කියලා අම්මා අගේ කළා. අත්තම්මා හිටියා නම් අර පුරුදු විදිහට අතින් කට වහගෙන හිනාවෙයි. මේ ගෑනු ළමයි දැන් අඳින්නෙම දියරෙදිනේ කියලා දවසක් කිව්වා නේද? ඒක නම් දියරෙද්දම තමයි. ඒ වුණාට පටි දෙකක් බෙල්ලට ගැටගහලා තිබුණා. නංගීට නම් ටීෂර්ට් එකේ ලේබල් එක බෙල්ලේ ගෑවෙනකොටත් කසනවා කියලා ඒක කපා දාන්න කියනවා.අක්කි කොහොම ගවුම ගැටගහගෙන ඉන්නවද මන්දා. අත්තම්ම කිවුවා වගේ හදිසියේවත් ගැටේ ලිහුවනම් ගවුම බිම තමයි. ඒ වුණාට ඒක දැන් ස්ටයිල් එකලු. ඉර එළියට හම පිච්චෙනවා කියලා අත්තම්මා කිව්වා නේද? අක්කිගෙ පිට කළු නිසා පිච්චෙන එකක් නැහැ. ඒවා දැක්කම නම් ආත්තම්මා ස්ට්‍රෙස් වෙයි.විසිටර්ස්ලා එනකොට තාත්තට ඩිස්ටර්බ් කියලා තාත්තා යාළුවෙකුගේ ගෙදර ගියා. පාඩම් කරන්න. අම්මා අපිට කියන්නේ මොන සද්දේ තිබුණත් කාමරේට වෙලා පාඩම් කරන්න කියලා. තාත්තට එහෙම කිව්වේ නැහැ. තාත්තා පාස් වුණාම සේරටම රට යන්න චාන්ස්ලු. අත්තම්මා කීවා හරි. අම්මලාට දැන් මේ රට ඉඩ මදි. තාත්තා විභාගේ ෆේල් වුණොත් අම්මගේ ස්ට්‍රෙස් වැඩිවෙයි. අත්තම්මලා ඉක්මනින් එන්න. එතකොට අපට අත්තම්මා දන්න කතා ඔක්කෝම අහගන්න පුළුවන්. අපි තවම කතා අහන්න හරිම ආසයි.මීට මමයි නංගියි  - බදුල්ලේ ලීලා විජේරත්න හිතන්න, පාළුම පාළු තිත්ත කළුවර රෑක, මහ සාගරයක් මැද, පුංචි රුවල බිඳුණු ඔරුවක තනියම ඉන්න වුණොත්, ඈත අහසේ පුංචි පුංචි තරුකැට පෙනේවි. ඒත් ඒ තරු එළියට බෑ ගන අඳුරක් මකන්න. යා යුතු හරි මඟ කියලා දෙන්න. මමත් ඒ වගේම තනිවුණු තරුවක්. මේ මහා මිනිස් සාගරේක මමත් තනිවෙලා...පාළුව, තනිකම කියන අඳුර මාව වෙළාගෙන. ජීවිතේ කියන රුවල බිඳුණ ඔරුව ඔහේ පාවෙනවා. පුංචි තරු එළියක් වගේ දිලිසෙන ආදරණීය මතකයකුත් ඒ අඳුරු හිත් පතුලෙම නිධන්ගත වෙලා. හැම වෙලේම මාව රිදවනවා....මම විඳව විඳව ජීවත් වෙනවා. මගේ අහිංසක හිත අනේ දවසට සිය දහස් වාරයක් පිච්චෙනවා. කඳුළුවලින් කම්මුල්වලට ශීතලක් දැනුණම හදවතේ තියෙන්නේ ගිනි ගොඩක්. ආදරේ මෙච්චර දුකක් මගෙ හිතට දේවි කියලා මම දැනන් හිටියේ නෑ. එහෙම දැනන් හිටියා නම් දෙයියම්පා මං කවදාවත් ආදරේ කරන්නැහැ. ඒත් මට මේ මොකද වුණේ. මං තාමත් ඒ ගැන හිතනවා.  - ඉංගිරියේ කේ.ඩී.වසුන්දරා ඉස්සර ටිකක් බයෙන් හිනාවෙච්ච ලස්සන ඇස් දෙක දැන් නම් හරිම සතුටින් පිරිලයි හිනාවෙන්නේ. ඕන්න ආයිත් ඉරයි, හඳයි, තරුයි, මලුයි, ගහයි, කොළයි මේ හැම දෙනෙක් ම අපි ගැන කතා කරන්න පටන් අරන්.අනේ! මගේ පුංචි කුමාරියට අමතක වුණාවත් ද අපේ අතීතය. අතීතය සිහිනයක් විතරක් නෙවේ කියල ඔයා ම නෙවේ ද මට කිව්වේ?ආදරේ හිනාවෙනවා, කතාකරනවා, සින්දු කියනවා, ළංවෙලා උණුහුමට ගුලි වෙනවා. එතැන හීන ගොඩයි. කොයි කවුරු කොහොම කිව්වත් ආදරේ නම් මිලයට ගන්න බැහැ. ධනයෙන් කුලයෙන්, බලයෙන් යට කරන්න බැහැ. ආදරේ කියන්නේ තළන්න තළන්න බැබළෙන යඩකයක් වගේ. දීප්තියයි, ශක්තියයි, පිරුණුකමයි තියෙනවා. ආදරේ නම් පරාජය කරන්නම බැහැ. ආදරේ නැති ව මට මොහොතක්වත් ඉන්න බැහැ.මොනතරම් විශිෂ්ට වුණත් ඕන ම කෙනෙකු ආදරය ළඟදි තිගැස්සෙනවා. මේ මගේ මතය විතරක්ම නෙවේ. ඔයාත් එහෙමයි මට කිව්වේ. මතකද ඔයාට.?ආදරේ තරුවක්, හඳක්, සුන්දර කවියක් කියලා මට තෝරලා දුන්නෙ ඔයයි. මහා දාර්ශනිකයො ඔළුව හිල් කරගෙන හිතුවට මහා මතවාද දෙසා බෑවාට ආදරේදී ඒ හැම කෙනෙක්ම පුංචි දරුවො වගේ කියල මට කිව්වෙත් ඔයා ම නෙවෙයි ද?ආදරේට අපි අලුත් ලොවක් කියලා කියමු. අනේ මන්දා ආදරේ හොඳට පුහුණු කරන්න ඕන දෙයක් විදිහටත් මට පේනවා. ඔයාටත් පේනවද?මට මෙහෙමත් හිතනෙවා. ආදරේ හීනයක් ම ද මන්දා. කොහොම වුණත් හීනත් හැබෑ වෙනවනෙ. ආදරේ විඳිනකම්, දකිනකම් මගේ හිත සනසගන්න අමාරුයි. ආදරේ මැරෙන්නෙත් නෑ. හදවතින්ම ආදරේ කරන අපි මැරෙන්නෙත් නෑ. ඔයා දන්නවද ඔයාට දෙන්න පුළුවන් ලස්සනම නම මොකක්ද කියලා?.. ඒ තමයි “ආදරය”. ඇත්තමයි ඔයා “ආදරේ වගේම”යි.  - ගයාන් මධුසංඛ “දිනූ නැගිටපං බං...”“මොකද වදේ මේ උදේ පාන්දර...?” මම අනෙක් ඇලේට හැරිලා ආයෙම ඇස්දෙක පියාගත්තා.“උඹ කීයට ද ආවේ..? ඊයෙ එද්දි 11ත් පහුවෙන්න ඇති.. කොහෙද රෑ වෙනකල් ගියෙ..?” ශානි ප්‍රශ්න වැලක් මගෙන් ඇහුවා.“උඹට දැනගන්නම ඕනද..?” මම නැඟිටලා එරමිණිය ගොතාගෙන ඇඳේ වාඩි වුණේ තරහින්.“හෝව්.. හෝව්.. මගේ කතාව ඉවර නෑ. මට නම් තේරෙන්නෙ නෑ උඹට මොනවා වෙලාද කියලා. පොඩ්ඩක් හිතලා බලපං උඹ ඔය නටන පිස්සුව මොකක්ද කියලා..” ශානි ඇඳේ කෙළවරක ඉඳගත්තා.ඊයෙ හවස අපි හිටියෙ ක්ලබ් එකේ. මමයි තව කොල්ලො දෙන්නෙකුයි අපි ඩ්‍රින්ක්ස් ගත්තා. කාටවත් එන්න කල්පනාවක් තිබුණෙ නෑ. අන්තිමට රශ්මිකයා වලියක් දාගෙන එතන හිටපු දෙතුන් දෙනෙක් ඇවිත් වලිය ෂේප් කරලා අපිව එළියට එව්වා. ටිකක් වෙලා බීච් එකේ ඉඳලා තමා අපි ආවේ.. මම එද්දි උඹට නින්ද ගිහින්. ඉතිං කතා නොකරම මමත් නිදාගත්තා. දැන් ඔළුවත් බරයි වගේ.” මම කීවේ බිත්තියේ වූ ඔරලෝසුව දෙස බලමිනි.“ඇති උඹලව කුදලගෙන පොලිසියට අරන් ගියේ නැතුවා. ටිකක් හිතපං උඹේ අම්මා ගැනවත්” ශානි මදෙස බලාගෙන කිව්වා.”එයා ගැන මොනවා හිතන්නද..? එයාට මාව මතක් නොවෙන තරම්. ක්ලබ් යන්න එපා, ඩ්‍රින්ක්ස් ගන්න එපා කියලා කවුරුවත් මට කියලා නෑ බං. අනෙක අම්මටත් දැන් වෙනම ලෝකයක් තියනවා. එයාට අවුරුදු 25ක දුවෙක් ඉන්නවා කියලා දැන් අමතකයි. මට සමාවෙයන් ශානි.. අපි ඒ කතාව නවත්තමු ප්ලීස්..” මම ආපසු කොට්ටෙ තුරුලු කරගෙන ඇඳට වැටුණා.”මේ අහපං දිනූ.. උඹට අම්මා නැති වුණත් මම උඹට ඉන්නවා. උඹ ඔය විකාර නවත්තලා හෙට ඉඳන් වත් ක්ලාස් යමු. දැන් සති දෙකක් පරක්කුයි.” ශානි එහෙම කිව්වෙ මගේ හොඳට බව මම දන්නවා.”ආයෙ ක්ලාස් යන්න කාලයක් එන එකක් නෑ බං. මට හොස්පිට්ල් යන්න වෙනවා. මම දැන් අම්මා කෙනෙක්”. ඇස්වලින් ගලපු උණු කඳුළු බින්දු පේළියක් කොට්ටෙට වැටිලා බොඳ වෙලා ගියා.”දිනූ” ශානිට එකපාරට කෑගැස්සුණා..”දුක්වෙන්න එපා බං. ජීවිතේ ඔහොම තමා.. උඹ කොහොම හරි එක්සෑම් එක ගොඩදාගනින්” මට ඇඬෙන්න කඳුළු ආවත් ඒ කඳුළු ඇස් කෙවෙණිවල ම නවත්ත ගත්තා.”උඹ ඇයි මේ වගේ හිතුවක්කාර වුණේ.. අනෙක..” ශානි කියන්න ගිය ගොඩක් දේවල් හිත ඇතුළේ හිරකරගත්ත බව මම දන්නවා. ඒත් මම අහන්න ගියේ නෑ.”ඔය දරුවගේ තාත්තා කවුද..?” ශානි ඒ ප්‍රශ්නෙ විතරක් මගෙන් ඇහුවා.”මගේ තාත්තා කවුද කියන්න මම දන්නෙ නෑ වගේම, මේ දරුවගේ තාත්තා කවුද කියන්නත් මම දන්නෙ නෑ ශානි. මේකයි ඇත්ත.”ශානිට අදහගන්න බැරුව වගේ මගේ දිහා බලන් ඉඳලා ඇඳෙන් නැඟිටලා දොරකඩට ගියා. මමත් ජනේලෙන් එහා නිදහසේ ඉගිළිලා යන කුරුලු රෑනක් දිහා බලන් හිටියෙ මගේ ජීවිතේ ගැන හිතට එකතුවුණු මහා දුකකුත් එක්කයි.  - චතූ හේරත් මං කැමතිකළුවරේ ඉන්නයි...ඒත් ඉතින් උදේටඉර පායනවාඒකත් හරියට,ආදරේ පුරවන් හිටිය මටඔයා...“විරහව”කැන්දුවා වගේ  - සුරංගි බස්නායක   ලබා දී කමටහන්සොයා දී නවාතැන්ලබාගෙන පහසුකම්පලන වද මගේ කන්...නැති කල අත්දැකීම්නාන කල ඉහගෙනමඉබාගාතේ නොගොස්වටිනාකම ඇති ලෙසටජීවිතය ගෙනයන්නදුන්නම උපදෙසක්පියකු ලෙස දරුවෙකුටපෙනෙන්නේ ඔබට මමවගෙ නම් හිට්ලර්...දැකල නැහැ ඔබ තවමහිට්ලර්ලා මේ ලොවේගියදාට මේ ඉමෙන්තේරෙවි ඔබ සැමටසැබෑ හිට්ලර් කව්ද...පමා වැඩි වෙයි එවිටඔහොම යං, ඔහොම යං  - බරවකුඹුකඥාණවංශ රාජපක්ෂ  රෑ අහසේ තාරුකාවක් දිලිසේ නුඹේ ඇස සේදිලෙන තාරුකාවේ සැඟවෙනවාද පුරුදු හීන කළුවර මට දෙනවාද නුඹේ දෑස ගෙන නොපෙනී යනවාද මගේ තනිකමට ඉන්නට දෙනවාද  - කසුරි ------------------------ සංස්කාරක, හිරිමල් හිරු, සිළුමිණ, ලේක්හවුස්, කොළඹ 10 ලිපිනයට ඔබේ නිර්මාණ එවන්න. එහිදී අපට ඔබ හා සම්බන්ධ විය හැකි දුරකතන අංකයක් ද ලියා එවන්නට අමතක නොකරන්න.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>04</day>
    </date>
    <link>http://www.silumina.lk/2012/11/04/_art.asp?fn=aj1211041</link>
    <topic>බිස්නස් ටුඩේ ටොප් ටුවෙන්ටි ෆයිව් පළමු ස්ථානය JKH</topic>
    <author/>
    <content>බිස්නස් ටුඩේ ටොප් ටුවෙන්ටි ෆයිව් පළමු ස්ථානය JKHශ්‍රී ලංකාවේ හොඳම ව්‍යාපාර ඇගයීමේ සම්මාන උලෙළ වන බිස්නස් ටුඩේ ;ටාප් ටුවෙන්ටි ෆයිව් සම්මාන ප්‍රදානෝත්සවයේදී මෙවර සම්මාන 25ක් පිරිනැමුණු අතර දිවයිනේ ප්‍රමුඛ පෙළේ ශක්තිමත් සමාගම් අගයන අතරම ක්ෂේත්‍රයට පැමිණෙන නවක සමාගම් හඳුනාගෙන ඔවුන් දිරිමත් කිරීම ඊට හේතු විය.උලෙළේ ප්‍රධාන ආරාධිතයා ලෙස ආර්ථික සංවර්ධන අමාත්‍ය බැසිල් රාජපක්ෂ මහතාත්, ගෞරවනීය ආරාධිතයා විපක්ෂ නායක රනිල් වික්‍රමසිංහ මහතාත් සහභාගි වූහ.උලෙළ වර්ණවත් කරමින් විශේෂ ආරධිත අමුත්තන් විශාල පිරිසක් සහභාගි වූ අතර එයට ව්‍යාපාරික සබඳකරුවන්, රාජ්‍ය තාන්ත්‍රිකයින්, විදේශීය නිලධාරීන්, යුද හමුදා නිලධාරීන්, දේශපාලනඥයින් සහ ශ්‍රී ලංකාවේ ප්‍රතිපත්ති සම්පාදකයින් ඇතුළු විවිධ පිරිස් ඇතුළත් වූහ.ජෝන් කීල්ස් හෝල්ඩින්ග්ස් සමාගම බිස්නස් ටුඩේ ටොප් ටුවෙන්ටි ෆයිව් සම්මාන උලෙළේ දී නැවත වතාවක් පළමු ස්ථානය හිමිකර ගැනීමට සමත් විණි.දෙවන සහ තෙවන ස්ථානයන් පිළිවෙළින් බුකිට් දාරා සහ කොමර්ෂල් බැංකුව විසින් හිමිකර ගන්නා ලදී.ශ්‍රී ලංකා ඩිස්ටලරීස් සමාගම හතරවැනි ස්ථානය ද, ලංකා ඔරික්ස් ලීසිං සමාගම පස්වැනි ස්ථානය ද හිමිකරගත් අතර හැටන් නැෂනල් බැංකුව, ලංකා දුම්කොළ සමාගම සහ ඩයලොග් ඇක්සියාටා සමාගම පිළිවෙළින් හයවැනි, හත්වැනි සහ අටවැනි ස්ථානයන් හිමිකර ගත්තේය. සම්මාන උලෙළේ නවවැනි සහ දහවැනි ස්ථානයන් හිමිකර ගනිමින්, හේලීස් සහ ශ්‍රී ලංකා ටෙලිකොම් ආයතනයන් ශ්‍රී ලංකාවේ හොඳම සමාගම් දහය අතරට එක්විණි.ඉදිරි ශ්‍රේණිගත කිරීම්වලදී 11 වැනි ස්ථානය එයිට්කින් ස්පෙන්ස්, 12 වැනි ස්ථානය සම්පත් බැංකුව, 13 වැනි ස්ථානය ඩීසල් සහ මෝටර් ඉංජිනියරින්, 14 වැනි ස්ථානය නෙස්ට්ලේ ලංකා, 15 වැනි ස්ථානය වැලිබල් වන්, 16 වැනි ස්ථානය සීටී හෝල්ඩින්ග්ස්, 17වැනි ස්ථානය රිචඩ් පීරිස් සහ සමාගම, 18 වැනි ස්ථානය ජාතික සංවර්ධන බැංකුව (NDB), 19 වැනි ස්ථානය ච්ජ්ඛ්ඛ් බැංකුව, 20 වැනි ස්ථානය යුනයිටඩ් මෝටර්ස්, 21 වැනි ස්ථානය සොෆ්ට්ලොජික්, 22 වැනි ස්ථානය එක්ස්පෝලංකා හෝල්ඩින්ග්ස්, 23 වැනි ස්ථානය සෙලින්කෝ ඉන්ෂුවරන්ස්, 24 වැනි ස්ථානය ෂෙව්රොන් ලුබ්රිකන්ට්ස් ලංකා, 25 වැනි ස්ථානය කලම්බු ඩොක්යාර්ඩ් සමාගම් හිමිකර ගත්තේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>04</day>
    </date>
    <link>http://www.silumina.lk/2012/11/04/_art.asp?fn=aj1211042</link>
    <topic>ජනශක්ති රක්ෂණ සමාගමේ මීගමුව ශාඛාව අලුත් තැනක</topic>
    <author/>
    <content>ජනශක්ති රක්ෂණ සමාගමේ මීගමුව ශාඛාව අලුත් තැනකජනශක්ති රක්ෂණ සමාගම විසින් සිය මීගමුව ශාඛාව නව ස්ථානයක පිහිටුවීම පසුගියදා සිදුකරනු ලැබූ අතර මෙහි අරමුණ වූයේ පාරිභෝගිකයින් වෙත විශ්වාසදායී සහ ඉහළ සේවාවක් සැපයීමය. මෙම නව කාර්යාලය මීගමුව ජෝසප් මාවතේ අංක 229 දරන ස්ථානයේ පිහිටුවා ඇත.මීගමුව නගර සභා කොමසාරිස් මල්ලිකා ප්‍රනාන්දු මහත්මිය සහ ජනශක්ති රක්ෂණ සමාගමේ කළමනාකාර අධ්‍යක්ෂ ප්‍රකාශ් ෂාෆ්ටර් මහතා නව ශාඛාව විවෘත කරමින්.2000 සිට ජනශක්ති රක්ෂණ සමාගම මීගමුව නගරය තුළ සිය රක්ෂණ ව්‍යාපාරික කටයුතු මෙහෙයවීම සිදුකරන අතර ස්ථාවර සහ ශක්තිමත් පදනමක් සහිත පාරිභෝගික වර්ධනයක් එම ප්‍රදේශය තුළ පවතියි. එම ශාඛාව වඩාත් නවීන සහ ඉඩපහසුකම් ඇති අයුරින් නැවත පිහිටුවීම සිදුකරන ලද්දේ පාරිභෝගිකයින් හට ඉහළ සේවා පහසුකම් සහිත පරිසරයක් අත්දැකීමට හැකිවන අයුරිනි.ජනශක්ති රක්ෂණ සමාගමේ කළමනාකාර අධ්‍යක්ෂ ප්‍රකාෂ් ෂාෆ්ටර් මහතා අදහස් දක්වමින් පවසා සිටියේ “ජනශක්ති රක්ෂණ ජාලය දිවයින පුරා ව්‍යාප්ත වීමට හේතු වී ඇත්තේ අප සමාගම සමාජයේ සෑම කොටසකම පාහේ සිය රක්ෂණ අවශ්‍යතා සපුරාලීමට කටයුතු කරන බැවිනි.අපගේ අරමුණ වන්නේ නිරන්තරයෙන් වර්ධනය වෙමින් පවතින අපගේ පාරිභෝගිකයින්ට ඉහළ සේවා පහසුකම් සැපයීම” යනුවෙනි. අප මේ නගරයට අලුත් නොවුණද ස්ථානයේ පෙනුම මෙන්ම අප සතුව පවතින පාරිභෝගික විසඳුම් සහ අපගේ සේවාවන්වල තත්ත්වය ද උසස් කිරීමට උත්සහ කරන බව ද ඒ මහතා කීය.මෙම නව ශාඛාවත් සමඟ මේ වන විට ජනශක්ති ශාඛා ජාලය දිවයිනේ ස්ථාන 107ක් දක්වා ඉහළ ගොස් ඇත. මෙම නව ශාඛාව ද අන් ශාඛාවන් සේම ප්‍රධාන කාර්යාලය සමඟින් පරිගණක ජාල හරහා සම්බන්ධ වී ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>04</day>
    </date>
    <link>http://www.silumina.lk/2012/11/04/_art.asp?fn=aj1211043</link>
    <topic>ප්‍රාදේශීය සංවර්ධන බැංකුවේ පාරිභෝගික සේවා පුළුල් වේ</topic>
    <author/>
    <content>ප්‍රාදේශීය සංවර්ධන බැංකුවේ පාරිභෝගික සේවා පුළුල් වේගනුදෙනුකාර ප්‍රජාව සඳහා පහසුකම් පුළුල් කරමින් ප්‍රාදේශීය සංවර්ධන බැංකුවේ ඌව පළාතේ වැල්ලවාය ශාඛාව අංක 47, බස්නැවතුම්පළ ඉදිරිපිට, තිස්ස පාර, වැල්ලවාය යන ලිපිනයට 2012 ඔක්තෝබර් 15දා ගෙන යන ලදී.නව ශාඛාව විවෘත කිරීම පොල් සංවර්ධන හා ජනතා වතු සංවර්ධන අමාත්‍ය ඒ.පී.ජගත් පුෂ්පකුමාර මහතාගේ ප්‍රධානත්වයෙන් සිදුකෙරුණු අතර එම උත්සවය සඳහා ප්‍රාදේශීය සංවර්ධන බැංකුවේ සභාපතිනිය, සාමාන්‍යාධිකාරී වැල්ලවාය ප්‍රාදේශීය ලේකම් කසුන් වැල්ලහේවා, ප්‍රාදේශීය සභාවේ සභාපති රෝහණ වන්නිආරච්චි, බැංකුවේ නියෝජ්‍ය සාමාන්‍යාධිකාරිවරුන්, ඌව පළාත් ප්‍රාදේශීය සාමාන්‍යාධිකාරි බී.එම්.ටී.එස්.කුමාර, සහකාර සාමාන්‍යාධිකාරිවරුන්, විධායක නිලධාරීන් සහ වැල්ලවාය ශාඛා කළමනාකරු ඇතුළු නිලධාරීහු රැසක් සහභාගි වූහ.එහිදී අදහස් දැක්වූ සභාපතිනිය පැවසුවේ ඌව පළාත් ආයුර්වේද දෙපාර්තමේන්තුව සමඟ ඒකාබද්ධව දිවිනැඟුම ප්‍රතිලාභීන් ඖෂධ වගාවන් සඳහා යොමුකර එම නිෂ්පාදන මිලදී ගැනීමේ වැඩසටහනක් ඌව පළාතෙන් ආරම්භ කර ඇති බවත් එවැනි වැඩසටහන් ඌව පළාතේ සෑම ප්‍රාදේශීය ලේකම් කොට්ඨාසයකම ආරම්භ කිරීම බැංකුවේ අදහස බවත් ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>04</day>
    </date>
    <link>http://www.silumina.lk/2012/11/04/_art.asp?fn=aj1211044</link>
    <topic>එක්ස්පෝරේල් පළමු වසර</topic>
    <author/>
    <content>එක්ස්පෝරේල් පළමු වසරමීට වසරකට පෙර එක්ස්පෝරේල්, ශ්‍රී ලාංකේය දුම්රිය ගමන් ඉතිහාසයට නව පිටුවක් එක්කරමින් නුවර අධිවේගී දුම්රියට සවිකළ එහි ප්‍රථම සුඛෝපභෝගී මැදිරියෙහි මෙරට පළමු අධිසුඛෝපභෝගී දුම්රිය ගමන අත්විඳින්නට එක්වූ විවිධ පරාසයන්ගේ මඟීන් පිරිසක් ද සමඟ එහි ප්‍රථම දුම්රිය ගමන ඇරැඹීය.2011 දෙසැම්බර් 10 වන විට මෙම අධිසුඛෝපභෝගී දුම්රිය සේවයෙහි ගමනාන්තයන්ට බදුල්ල ද එක්වූ අතර වවුනියාව කරා ප්‍රථම අධිසුඛෝපභෝගී දුම්රිය 2012 ජනවාරි මස 31 දින පිටත් වීමත් සමඟ එක්ස්පෝරේල් ශ්‍රී ලංකාවේ ශීඝ්‍රයෙන්ම වර්ධනය වන දුම්රිය සේවා සපයන්නා බවට පත්විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>04</day>
    </date>
    <link>http://www.silumina.lk/2012/11/04/_art.asp?fn=aj1211045</link>
    <topic>ලංකා හොස්පිට්ල්ස් 400 වැනි IVF දරු උපත සමරයි</topic>
    <author/>
    <content>ලංකා හොස්පිට්ල්ස් 400 වැනි IVF දරු උපත සමරයිදරුවන් නැති අඹු සැමියන්ට දරු උපත් සඳහා හඳුන්වා දී ඇති IVF ප්‍රතිකාර ක්‍රමය අනුව ලංකා හොස්පිට්ල්ස් හිදී 399 සහ 400 දරු උපත් දෙක නිවුන් දරුවන් ලෙසින් උපත ලබා තිබේ.ලංකා හොස්පිට්ල්හි සාඵල්‍යතා මධ්‍යස්ථානයේ IVF ප්‍රතිකාර මධ්‍යස්ථානය මේ නිවුන් දරු උපත් සමඟ දරුඵල නැතිව සිටි අඹු සැමියන්ට පමණක් එවැනි දරු උපත් 400 සිදුකර තිබීම ගැන එම රෝහලේ ප්‍රධාන විධායක නිලධාරී ලකිත් පීරිස් මහතා සඳහන් කර සිටියේ මෙම සාඵල්‍යතා මධ්‍යස්ථානයේ සාර්ථකත්ව අනුපාතය ලොව විශිෂ්ටතම IVF මධ්‍යස්ථානයන්හි අනුපාතයන්ට සමගාමීව පවතින බවය.මධ්‍යස්ථානය තුළ කළල ගබඩා කිරීම සඳහා අති නවීන තාක්ෂණය භාවිත කෙරෙන අතර විට්‍්‍රෆිකේෂන් සත්කාරයන් සිදුකළ හැකි ශ්‍රී ලංකාවේ එකම ස්ථානය වන්නේ ද ලංකා හොස්පිට්ල්ස් උපත් මධ්‍යස්ථානයයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>04</day>
    </date>
    <link>http://www.silumina.lk/2012/11/04/_art.asp?fn=aj1211046</link>
    <topic>ශල්‍ය වෛද්‍යවරුන්ගේ සැසියට මලාකි හෝල්ඩින්ග්ස් අනුග්‍රහය</topic>
    <author/>
    <content>ශල්‍ය වෛද්‍යවරුන්ගේ සැසියට මලාකි හෝල්ඩින්ග්ස් අනුග්‍රහය‘ශ්‍රී ලංකා ශල්‍ය වෛද්‍යවරුන්ගේ සංගමයේ වාර්ෂික සැසිය පසුගිය දා කොළඹ සිනමන් ග්‍රෑන්ඩ් හෝටලයේ දී පැවැත්වුණු අතර, එයට අනුග්‍රාහකත්වය දැක්වූයේ, ලොවේ මුල් පෙළේ මෞත්‍රලිංගික වෛද්‍ය උපකරණ නිෂ්පාදන සමාගමක් වන කැනඩාවේ, ලැබෝරි ටෙක්නෝලොජිස් සමාගමේ ශ්‍රී ලාංකික නියෝජිතයා වන මලාචි හෝල්ඩින්ස් සමාගමය.එම වාර්ෂික සැසියට කැනඩාවේ, ලැබෝරි ටෙක්නෝලොජීස් සමාගමේ දකුණු ආසියා කලාපීය කළමනාකාරිනි, බීටා ෆ්ලෝටින්ග් මහත්මිය ද සහභාගි වූ අතර, ඇය විසින් ශ්‍රී ලංකාවේ ශල්‍ය වෛද්‍යවරුන්ට ප්‍රථම වරට යුරෝඩයිනමික් තාක්ෂණය හඳුන්වාදීම විශේෂත්වයක් විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>04</day>
    </date>
    <link>http://www.silumina.lk/2012/11/04/_art.asp?fn=aj1211047</link>
    <topic>නවෝද්‍යා විදුහලට නව පෙනුමක්</topic>
    <author/>
    <content>නවෝද්‍යා විදුහලට නව පෙනුමක්කඳවල නවෝද්‍යා මහ විද්‍යාලයට නව පෙනුමක් ලබා දීමට ග්ලැක්සෝස්මිත්ක්ලයින් (GSK) ෆාමසූටිකල්ස් සමාගම පියවර ගත්තේය.ජනතාව වෙනුවෙන් ශ්‍රමය කැපකිරීමට දිරි දෙන ‘ඔරේන්ජ් ඩේ’ ලෙස නම් කර ඇති දිනය GSK සමාගම ගෝලීය වශයෙන් ප්‍රවේශ වී සිටින වැඩසටහනක් වන අතර මෙම දිනයට සමගාමීව සමාගමේ ලාංකීය සේවක සේවිකාවන්ට වැටුප් සහිත නිවාඩු දිනයක් ලබා දුන් අතර එම දිනය ප්‍රජාව වෙනුවෙන් වෙන් කරන්නට ඔවුහු කටයුතු කළෝය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>04</day>
    </date>
    <link>http://www.silumina.lk/2012/11/04/_art.asp?fn=aj1211048</link>
    <topic>සිද්ධාලේප රෝහලට වසර 25යි</topic>
    <author/>
    <content>සිද්ධාලේප රෝහලට වසර 25යිදිවයිනේ ප්‍රමුඛතම හා පුරෝගාමී ආයුර්වේද රෝහලක් වන සිද්ධාලේප ආයුර්වේද රෝහල 25 වන වර්ෂයට එළඹීම නිමිත්තෙන් පසුගිය ඔක්තෝබර් 22 වැනි දින සිද්ධාලේප රෝහල් පරිශ්‍රයේ දී සුමධුර ධර්ම දේශනාවක් සංවිධානය කොට තිබිණි.පදලංගල ධම්මදේව හිමියන් පැවැත්වූ එම ධර්ම දේශනය සඳහා සිද්ධාලේප සමූහ ව්‍යාපාරයේ සභාපති දේශබන්ධු වෛද්‍ය වික්ටර් හෙට්ටිගොඩ මහතා අධ්‍යක්ෂ මණ්ඩලය, සේවක පිරිස හා ප්‍රදේශවාසී විශාල පිරිසක් සහභාගි වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>04</day>
    </date>
    <link>http://www.silumina.lk/2012/11/04/_art.asp?fn=aj1211049</link>
    <topic>ඖෂධ නිෂ්පාදන ක්ෂේත්‍රයේ ගැටලු විසඳන ශ්‍රී ලංකා ෆාර්මා වීක් කොළඹ දී</topic>
    <author/>
    <content>ඖෂධ නිෂ්පාදන ක්ෂේත්‍රයේ ගැටලු විසඳන ශ්‍රී ලංකා ෆාර්මා වීක් කොළඹ දීඖෂධ නිෂ්පාදන ක්ෂේත්‍රයේ ප්‍රශ්න සම්බන්ධයෙන් අඛණ්ඩ සම්මන්ත්‍රණ මාලා ත්‍රිත්වයක් 2012 දෙසැම්බර් මස කොළඹ දී පැවැත්වීමට නියමිතය.UBM සමූහයට අයත්  CPhl මෙය සංවිධානය කරන අතර සම්මන්ත්‍රණ පැවැත්වෙන්නේ ශ්‍රී ලංකා ඖෂධ නිෂ්පාදන සංගමය හා සහයෝගීත්වයෙන් යුතුව ය. දෙසැම්බර් 3 වන දා සිට 7 වන දා දක්වා පැවැත්වෙන ශ්‍රී ලංකා ෆාර්මා වීක් හි සම්මන්ත්‍රණ ත්‍රිත්වය මඟින් ජෛව ප්‍රමාණතා සහ ජෛව සමතුල්‍යතා අවශ්‍යතා, ඖෂධ නිෂ්පාදක සමාගම්වල අලෙවි බළකායේ කාර්යක්ෂමතාව සහ ස්වයංක්‍රීයකරණය, සහ සැපයුම් දාමය හා බෙදා හැරීම යනාදී කර්මාන්තයේ ප්‍රශ්න ආමන්ත්‍රණය කෙරෙනු ඇත.ශ්‍රී ලංකා ඖෂධ නිෂ්පාදකයන්ගේ සංගමය, මෙරට අදාළ කර්මාන්තයේ ප්‍රමුඛතම සංවිධානවලින් එකකි. කර්මාන්තයේ අභිවෘද්ධිය සැලසීම සහ මෙම වැඩෙමින් පවතින ක්ෂේත්‍රයේ වැඩි අවස්ථා ප්‍රමාණයක් බිහිකිරීම සංගමයේ ප්‍රධාන අරමුණු වේ.ශ්‍රී ලංකා ෆාර්මා වීක් හි සම්මන්ත්‍රණ අතරවාරයේ දී අදාළ මාතෘකා පිළිබඳව කර්මාන්තයේ ප්‍රවීණයන් විසින් සිය අදහස් දක්වනු ඇති අතර පැමිණ සිටින නියෝජිතයන් වෙත කථා සහ ප්‍රත්‍යෙක අධ්‍යයන මඟින් අදාළ ක්‍රියා පටිපාටි පෙන්වා දෙනු ඇත. ශ්‍රී ලංකාව් මෙබඳු දේ පිළිබඳව මෙම ඉසව්වෙහි කථකයනට පැවසීමට ඇති දේ පිළිබඳව දළ අදහසක් පහත දැක්වේ.Eisai Pharmaceuticals India හි කළමනාකාර අධ්‍යක්ෂ කේ. ශිවකුමාර් මහතා ඖෂධ නිෂ්පාදන ක්ෂේත්‍රයේ අලෙවි බළකා සඵලතාව සහ අලෙවි බළකා ස්වයංක්‍රීයකරණය පිළිබඳව මෙසේ සිය අදහස් දැක්වී ය.“ලංකාවේ වෙළෙඳපොළ උපරීම ලෙස භාවිත කිරීමේ දී සහ පුළුල් වීමේ දී ඉජ්ඡ් සංකල්පය කේන්ද්‍රීය වනු ඇති. එය කුමන වෙළෙඳපොළ ද, කුමන ඉලක්කගත පිරිසක් ද, ඇයි සහ කුමක් ද, කාලය වශයෙන් කොපමණ ද යනාදී ප්‍රශ්නවලට නිවැරැදි පිළිතුරු සහ නිවැරැදි පණිවිඩය සමඟින් අලෙවිකරණ බළකායට නිවැරැදි ගනුදෙනුකරුවන් ඉලක්ක කරන්නට සහ වනු ඇති. ජයග්‍රාහකයන් කවුද පරාජිතයන් කවුද යන්නඉජ්ඡ් තීරණය කරාවි.”කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>04</day>
    </date>
    <link>http://www.silumina.lk/2012/11/04/_art.asp?fn=aj12110410</link>
    <topic>ස්කිල්ස් මැලේසියා ඉන්වයිට් වැඩසටහනෙන් මැලේසියාවේදී වෘත්තීය පුහුණුව</topic>
    <author/>
    <content>ස්කිල්ස් මැලේසියා ඉන්වයිට් වැඩසටහනෙන් මැලේසියාවේදී වෘත්තීය පුහුණුවස්කිල්ස් මැලේසියා ඉන්වයිට් වැඩසටහන ඉංග්‍රිසි දැනුම, අධ්‍යාපන මට්ටම හෝ වයස් මට්ටම නොසලකා කර්මාන්ත ක්‍ෂේත්‍රයේ වෘත්තීය පුහුණු ලබා දී නුවණ දිප්තිමත් කරන්න උපකාර කරයි.ස්කිල්ස් මැලේසියා ඉන්වයිට් වැඩසටහන මඟින් මැලේසියාවේදී තම අතිවිශිෂ්ට කර්මාන්ත ක්‍ෂේත්‍රයේ වෘත්තිය ලබා දී ඔබට ජාත්‍යන්තර තලයේ රැකියා අවස්ථා වැඩිකර ගන්නටත් වෘත්තීය අධ්‍යාපනය ඔප්නඟන්නට සහයෝගය දෙයි.ඒ නිසා සිසුන් වෘත්තිකයන් - මවුපියන් හෝ පුද්ගලයන් – උසස් හෝ පහළ මට්ටමේ අධ්‍යාපන පසුබිමක් ඇති වෘත්තිකයින් හෝ රැකියා විරහිතයින්ට ඉන්වයිට් වැඩසටහනට ඉල්ලුම් කළ හැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>04</day>
    </date>
    <link>http://www.silumina.lk/2012/11/04/_art.asp?fn=aj12110411</link>
    <topic>කම්සින්ස් නව මංගල ඇඳුම් විලාසිතාගාරයක්</topic>
    <author/>
    <content>කම්සින්ස් නව මංගල ඇඳුම් විලාසිතාගාරයක්ඉන්දියාවේ ඉහළ පෙළේ නිර්මාණකරුවන්ගේ සිත්ගන්නාසුලු සුවිශේෂී විලාසිතා නිර්මාණයන් ශ්‍රී ලාංකේය වෙළෙඳ පොළට සපයන ‘කම්සින්ස්’ මනාල මනාලියන්ගේ ඇඳුම් පැලදුම් අවශ්‍යතාවන්ට සරිලන මනබදින විලාසිතාවන්ගෙන් යුත් සිය නවතම විලාසිතාගාරය මෑතකදී විවෘත කරන ලදී.වැල්ලවත්ත ශාඛාවේ ඇති වෙළෙඳසලට යාව ඉඳිවී ඇති මෙම නව විලාසිතාගාරය, ඉන්දියාවේ විවිධ ප්‍රදේශයන්වල විලාසිතා නිර්මාණයන්ගේ ආභාෂයෙන් සකස් කර ඇති වර්ණවත් හා නවීන පන්නයේ විලාසිතාවන්ගෙන් යුත් ලෙහෙන්ගා, චෝලී සහ ෂරාර්ස් ආදී මංගල ඇඳුම්වලින් වර්ණවත් ව ඇත.මෙම නවතම විලාසිතා අංගනයට ෂෙර්වානි, කුර්තා සහ වෙනත් ඉන්දීය හා බටහිර විලාසිතා සංකලනයෙන් යුත් ඇඳුම් පැලදුම් එක් කර ඇත්තේ මනාල මනාලියන්ට සිය විලාසිතාවන්ට අනුව තම මංගල ඇඳුම තෝරා ගැනීමට හැකිවන ආකාරයෙනි. මෙම නව අංගනය විවෘත කිරීමේදී කම්සීන්ස්, සිය විලාසිතාවන්ගේ එකතුවට ඉන්දියාවෙන් ගෙන්වන ලද විශේෂ වර්ණවත් සහ ආකර්ෂණීය සාරි සහ සල්වාරි විලාසිතාවන් ද එක් කර ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>04</day>
    </date>
    <link>http://www.silumina.lk/2012/11/04/_art.asp?fn=aj12110412</link>
    <topic>කුමාර් ද සිල්වාට ප්‍රංශයෙන් ගෞරව සම්මාන</topic>
    <author/>
    <content>කුමාර් ද සිල්වාට ප්‍රංශයෙන් ගෞරව සම්මානප්‍රංශ රජය විසින් පිරිනමනු ලබන ’Chevalier dans I’Ordre des Arts et des Letters’  (කලාව හා ශාස්ත්‍රීය කටයුතු වෙනුවෙන් කර ඇති මෙහෙය සඳහා පිරිනැමෙන) ගෞරව ජාතික සම්මානය කුමාර් ද සිල්වා මහතාට හිමිවිය. ප්‍රංශ රජය වෙනුවෙන් ශ්‍රී ලංකාවේ ප්‍රංශ තානාපතිනි ක්‍රිස්ටීන් රොබිෂොන් මහත්මිය එම සම්මානය ප්‍රදානය කළාය.1957 මැයි 02 වැනි දින ප්‍රංශ සංස්කෘතික අමාත්‍යාංශය විසින් මෙම ගෞරව සම්මාන ප්‍රදානය කිරීමේ වැඩපිළිවෙළ ආරම්භ කරන ලද අතර මෙහිදි අවධානයට යොමු වන්නේ ප්‍රංශ සංස්කෘතිය හා එරට ඓතිහාසික වැදගත්කම පිළිබඳව ලොව පුරා දැනුවත් කිරීමේ හා ප්‍රවර්ධනය කිරීමේ යෙදෙන කීර්තිමත් කලාකරුවන්, ලේඛකයන් හා විද්‍යාර්ථීන් පිළිබඳවය.කුමාර් ද සිල්වා මහතා වෙත මෙලෙස ගෞරව ජාතික සම්මානයක් පුද කිරීමට ප්‍රංශ රජය විසින් පියවර ගෙන ඇත්තේ වසර 25කටත් අධික කාලයක් පුරාවට, ශ්‍රී ලංකාව තුළ ප්‍රංශ සංස්කෘතිය ප්‍රවර්ධනය කිරීමේ අනගි මෙහෙවර සඳහා ලබා දුන් දායකත්වය ඇගයීම වෙනුවෙනි.ප්‍රංශයේ පැරිස් නුවර පුහුණුව ලත් සිල්වා මහතා, මෙරට විකාශය වූ බොන්සුආ රූපවාහිනී වැඩසටහනේ නිෂ්පාදකවරයා හා වැඩසටහන් ඉදිරිපත් කරන්නා ලෙස වසර 15ක් මුළුල්ලේ වශයෙන් කටයුතු කළේය. බොන්සුවා ප්‍රංශ සංස්කෘතිය පිළිබඳව ශ්‍රී ලාංකිකයින් දැනුවත් කිරීම වෙනුවෙන් නිර්මාණය කෙරුණු සුවිශේෂී රූපවාහිනී වැඩසටහනකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>04</day>
    </date>
    <link>http://www.silumina.lk/2012/11/04/_art.asp?fn=aj12110413</link>
    <topic>වෙළෙඳ පොළ ඉක්මනින් ගොඩගත යුතුයි</topic>
    <author>තාරක වික්‍රමසේකර</author>
    <content>වෙළෙඳ පොළ ඉක්මනින් ගොඩගත යුතුයිපෙර සතිය අවසානයේ වෙළෙඳ පොළ ගනුදෙනු 3414 ක් වූ අතර එය මේ සතිය ආරම්භක දිනය වූ අඟහරුවාදා 3788 ක් දක්වා වර්ධනය විය.සඳුදා දින පුන් පොහෝ දිනය වූ බැවින් එදින වෙළෙඳ පොළ ගනුදෙනු සිදු නොවිණි. අඟහරුවාදා සමාගම් තුනක කොටස් මිලියනය ඉක්මවා අලෙවි විය.එස් එම් බී ලීසිං සමාගමේ කොටස් 1737284 ක් අලෙවි විය. එම සමාගමේ ඡන්ද බලය රහිත කොටස් 3959053 ක් අලෙවි විය.ටෝකියෝ සිමෙන්ට් සමාගමේ කොටස් 1118401 ක්ද අමානා ටකාෆුල් කොටස් 1063137 ක් ද අලෙවි විය. දිනයේ මිල ඉහළ යාම් අතුරින් කැපී පෙනුණේ සෙලින්කෝ ඉන්ෂුවරන්ස් සමාගමයි. පෙර දින රුපියල් 320.20 කට අලෙවි වූ සමාගමේ කොටසක මිල එදින රුපියල් 347.80 ක් දක්වා රුපියල් 27.60 කින් ඉහළ ගියේය. පැරගන් සමාගමේ කොටසක මිල පෙර දින රුපියල් 1200ක් වූ අතර අඟහරුවාදා රුපියල් 1004.60කට අලෙවි විය. ඒ පෙර දිනට සාපේක්ෂව රුපියල් 195.40 ක මිල පහළ යාමකි.පසු දින එනම් 31 වැනිදා බදාදා ගනුදෙනු 4489 ක් දක්වා ඉහළ ගියේය. දිනයේ වැඩිම කොටස් අලෙවි වූ සමාගම් අතර ලංකා අයි ඕ සී (කොටස් 2651011 ක්) හා එස් එම් බී ලීසිං (කොටස් 1126842 ක්) හා එම සමාගමේ ඡන්ද බලය රහිත කොටස් 3821358 ක් අලෙවි විය.ජේ. කේ. එච්. කොටස් 1151071 ක් අලෙවි විය. කොටස් 100 කට වඩා අලෙවි වූ සමාගම්හි කැපී පෙනෙන වෙනස්කම් සිදු නොවුණි. පෙර සතිය අවසානයේ සමස්ත කොටස් මිල දර්ශකය ඒකක 5550.88 ක් ලෙස දැක්වුණු අතර සතිය ආරම්භක අඟහරුවාදා එය ඒකක 5520.62 ක් දක්වා අඩු විය. බදාදා දින එම අගය දැක්වුණේ ඒකක 5513.64 ක් ලෙසය.මිලංකා මිල දර්ශකය පෙර සතිය අවසානයේ ඒකක 5082.87 ක් ලෙස දැක්වුණු අතර සතිය ආරම්භක සඳුදා එය ඒකක 5041.82 ක් ලෙස දැක්වුණි. බදාදා දින එය දැක්වුණේ ඒකක 5037.77 ක් ලෙසය. කොටස් වෙළෙඳ පොළ ආයෝජනය සම්බන්ධව ජනතාවගේ විශ්වාසය තහවුරු කිරීම පිණිස ශ්‍රී ලංකා සුරැකුම්පත් හා විනිමය කොමිසමත් කොටස් වෙළෙඳ පොළත් එක්ව වැඩ පිළිවෙළක් සකස් කළ යුතු බවට කාලයක් තිස්සෙ මාධ්‍ය මඟින් පවා වාර්තා කර තිබුණ ද එයින් කිසිදු ප්‍රතිඵලයක් ලැබී නොතිබුණි.ද ෆිනෑන්ස් සමාගමේ කොටස් මිලදී ගැනීම සම්බන්ධයෙන් ජාතික ඉතිරි කිරීමේ බැංකුවේ හිටපු සභාපතිවරයාට නඩු පැවරීම සම්බන්ධව මාධ්‍ය මඟින් වාර්තා වූ අතර ඒ සම්බන්ධව සවිස්තරාත්මක පැහැදිලි කිරීමක් කිසිදු ආකාරයකින් ආයෝජකයන්ට ලබා නොදීම නිසා වෙළෙඳපොළ ගැන ආයෝජකයන් තුළ දැඩි ලෙසින් බියක් ද හටගෙන ඇති බව ගනුදෙනු දෙස බැලීමේ දී පෙනී ගොස් ඇත.ද ෆිනෑන්ස් කොටස් මිලදී ගැනීම වරදක් වූයේ කෙසේ ද යන්න ආයෝජකයන්ට මෙන්ම සාමාන්‍ය ජනතාවට ද සක් සුදක් සේ පැහැදිලි කළ යුතුය. එය නොවුණහොත් වෙළෙඳ පොළ ගොඩ ගැනීම අසීරු වනු ඇත.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=aa1211111</link>
    <topic>ව්‍යවස්ථානුකූල තේරීම් කාරක සභාවට පෙර මාධ්‍යයට කරුණු දැක්වීම:</topic>
    <author/>
    <content>අගවිනිසුරුවරයකුට හෝ අගවිනිසුරුවරියකට විරුද්ධව දෝෂාභියෝගයක් ඉදිරිපත් කළ පසු තමන් නිර්දෝෂී නම් ඒ කරුණු දක්වන්නට ආණ්ඩු ක්‍රම ව්‍යවස්ථානුකූලව පත්කෙරෙන විශේෂ පාර්ලිමේන්තු තේරීම් කාරක සභාවක් තිබියදී එවන් ඉහළ තනතුරක් දරන කෙනකු මාධ්‍යයට කරුණු දැක්වීමට යාම කිසිසේත් සදාචාරාත්මක නොවන බව නීති විසාරදයෝ පෙන්වා දෙති.කෙසේ වෙතත් තෝරාගත් මාධ්‍ය කීපයකට ශිරානි බණ්ඩාරනායක අග විනිසුරුතුමියගේ නීතිඥයන් මාර්ගයෙන් යැවූ ලිපිය මඟින් ඇය දක්වන කරුණු ඔප්පු කළ නොහැකි ඒවා බවද නීති අංශ පෙන්වා දෙයි.අගවිනිසුරුවරියට විරුද්ධව ඉදිරිපත් කර ඇති දෝෂාභියෝගය සම්බන්ධයෙන් විශේෂ පාර්ලිමේන්තු තේරීම් කාරක සභාවක් පත්කළ විට තමන්ට විරුද්ධව ඉදිරිපත් කර ඇති කරුණු ගැන ලිඛිතව හෝ තම නියෝජිතයකු මාර්ගයෙන් කරුණු ඉදිරිපත් කිරීමට අගවිනිසුරුතුමියට අවස්ථාව ලැබෙන බව පෙන්වා දුන් මේ පිළිබඳ කරුණු දැක්වූ නීතිඥ අනුර ජයසිංහ මහතා එහිදී කරුණු පරීක්ෂා කිරීමෙන් පසු කමිටුව තම නිර්දේශ කථානායකවරයාට ඉදිරිපත් කරන බව කීය.මේ සියලු කටයුතු ව්‍යවස්ථානුකූලව හා පාර්ලිමේන්තු ස්ථාවර නියෝග අනුව පියවරෙන් පියවර සිදුවන බවත් එහි මාධ්‍යවලට කරුණු දැක්වීමක් ඇතුළත් නොවන බව ද කීය.ආණ්ඩුව සෑම විටම ව්‍යවස්ථාදායකය විධායකය මෙන්ම ප්‍රජාතන්ත්‍රවාදයේ තවත් මුරගලක් වූ අධිකරණය හෑල්ලු කිරීමක් කර නැති බවත් නීති අංශ පෙන්වා දෙයි. මෙරට පාර්ලිමේන්තුවට ලබාදී ඇති අද්විතීය බලයක් අනුව පාර්ලිමේන්තුවෙන් සම්මත වන කිසිම පනතක් ගැන අධිකරණයෙන් ප්‍රශ්න කළ නොහැකි නමුත් රජය කිසි විටෙකත් එසේ අත්තනෝමතිකව ක්‍රියා කර නැති බවත් දිවි නැඟුම පනත ගැනත් රජය ශ්‍රේෂ්ඨාධිකරණය දුන් උපදෙස් අනුව ක්‍රියා කර ඇති බවත් එම නීති විශාරදයෝ කියා සිටිති.අගවිනිසුරුවරිය යනු රටේ ඉහළම ධූරාවලියේ හතරවැනි ස්ථානයට පත්ව සිටින පුද්ගලයා බවද ඉහළම තනතුරුවලට පුද්ගලයන් පත්කිරීම මෙන්ම ඉවත් කිරීම ද ව්‍යවස්ථාවෙන්ම දක්වා ඇත්තේ එම තනතුරුවලට පත්වන පුද්ගලයන් විෂමාචාර ක්‍රියාවලට යොමු නොවී ප්‍රශ්න නොනැඟෙන සේ පිවිතුරුව කටයුතු කරාවි යන විශ්වාසයෙන් බවත් එවැනි ප්‍රශ්න ඇතිවූ විට මෙලෙස ව්‍යවස්ථානුකූල ක්‍රියාමාර්ග ගැනීම වැළැක්විය නොහැකි බවත් නීති අංශ ;පන්වා දෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=aa1211112</link>
    <topic>ගොවියාගේ කලදවස හොඳ වේවි හෙට දවස</topic>
    <author/>
    <content>මෙවර අය වැයෙන් ගොවීන්ට හා ගොවිතැනට ප්‍රමුඛතාව හා සහනාධාර රැසක් ලබා දෙමින් ගොවියා රජ කරවීමේ සංකල්පය යථාර්ථයක් කිරීමට පියවර ගෙන ඇත.වී සහතික මිල වැඩිකිරීම, වී ඇතුළු අනිකුත් ධාන්‍ය අවශ්‍ය තරමට නිෂ්පාදනය කිරීම, ලූනු, මුං ඇට, සීනි දියර, කිරි නිෂ්පාදනය මෙන් ම පශු සම්පත් දියුණු කිරීම ද අතුරු බෝග නිෂ්පාදනය ගොවි සහනාධාර පොහොර සහනාධාරය ගොවිතැනට අවශ්‍ය වාරිජලය නියං කාලයේ දී සහනාධාර ලබාදීම ද සිදු කෙරේ. වගා හානිවලින් සිදු වූ අලාභය වෙනුවෙන් නියඟයට මුහුණදුන් ගොවීන් සිටින ප්‍රදේශවල බිත්තර වී නොමිලයේ ලබාදීම මහඅස්වැන්න ලැබෙන තුරු බැංකුවලින් ගොවීන් ලබාගත් ණය ආපසු අය නොකර සිටීම ද එම ණය සඳහා අය කරන පොලිය මුළුමනින්ම ද කපා දමා තිබේ.නියඟයට මුහුණ දුන් ගොවීන්ට සහන වෙනුවෙන් හා ඔවුන් යළි ගොඩ නැඟීම සඳහා තවත් රුපියල් මිලියන 1000 ප්‍රතිපාදන ද ලබාදී තිබේ.පොහොර සහනාධාරය ලබන සියලුම ගොවීන් වෙනුවෙන් 2013 සිට වගා රක්ෂණ ක්‍රමයක් ක්‍රියාත්මක කරනු ඇත.සෑම ගොවියෙකුටම කිලෝ 50 රසායනික පොහොර මල්ලකින් රුපියල් 150 රක්ෂණ ගාස්තුවක් යටතේ අනිවාර්ය රක්ෂණ ක්‍රමයේ සාමාජිකයකු කර ගනු ඇත.වී ගබඩා අලුත්වැඩියාවට රුපියල් මිලියන 500 වෙන්කර තිබේ.බීජ නිෂ්පාදන ගොවිපළ වැඩි දියුණු කිරීමට ද වී කිලෝව සඳහා දැනට ගෙවන සහතික මිල වන රුපියල් 28 - 30 මුදල රුපියල් 32 - 35 දක්වා ඊළඟ මාස් කන්නයේ සිට වැඩි කරනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=aa12111111</link>
    <topic>ජනතා අපේක්ෂා ඉටු කරන්න රජය හා එක්වන්න</topic>
    <author>සුනිල් දයා අල්විස්</author>
    <content>සුනිල් දයා අල්විස්ජාතික සංහිඳියාව ඇති කිරීම ප්‍රධාන ආයුධය කර ගනිමින් ජනතා අපේක්ෂා නොපිරිහෙලා ඉටු කිරීමට මේ රජය බැඳී සිටින බව ද අපේ ජනතාව මුහුණ දී ඇති ප්‍රශ්න තිරසාර ලෙස විසඳීම සඳහා රජය හා එක්වන ලෙස විපක්ෂ නායක, ද්‍රවිඩ ජාතික සන්ධානය සහ ජනතා විමුක්ති පෙරමුණ යන පක්ෂවල නායකවරුන්ගෙන් මහින්ද රාජපක්ෂ ජනාධිපතිතුමා ඉකුත් 8 වැනිදා පාර්ලිමේන්තුව හමුවේ අය වැය දේශනය පවත්වමින් ඉල්ලා සිටියේ ය.පිටරටවල මැදිහත් වන්නැයි කරන ඉල්ලීම්වලට වඩා මෙය ආත්ම ගෞරවය ඇති කාර්යයක් බව මෙකී නායකවරුන්ට ජනාධිපතිතුමා පෙන්වා දුන්නේ ය. දේශපාලන සුනාමිවලට නිර්භීතව මුහුණ දෙන බවත් 2015 දී දිළිඳු බවින් තොර ශ්‍රී ලංකාවක් බිහි කිරීමට කැප වෙන ලෙස සමස්ත ජාතියෙන්ම සිය අයවැය කතාව මඟින් ඉල්ලා සිටි ජනාධිපතිතුමා 2016 වනවිට ඒකපුද්ගල ආදායම ඩොලර් 4000 මට්ටමකට ගෙන ඒමෙන් අපේ රට ඉහළ මැදි ආදායම් රටක් බවට පරිවර්තනය කිරීම එකම අපේක්ෂාව යයි ද කීය.කෙසේ නමුත් අපේක්ෂිත පරිවර්තනයේදී ඇතිවන අභියෝග නොසලකා හැරිය යුතු නැතැයි ද මහින්ද චින්තන ඉදිරි දැක්ම අනුව මේ රජය නොකඩවා අයවැය හතක් ඉදිරිපත් කරමින් පාර්ලිමේන්තුවේ විශ්වාසය දිනාගනිමින් සාමය, සංහිඳියාව හා සංවර්ධනය සඳහා වූ ගමන් මඟකට රට යොමු කිරීමට සන්ධාන රජයට හැකිවීම ගැන නිහතමානීව ආඩම්බර වන බව ද ජනාධිපතිතුමා මෙහිදී පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=aa1211113</link>
    <topic>ජනපති පදවි ප්‍රාප්තියට පැළ ලක්ෂ 11 ක්</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහමහින්ද රාජපක්ෂ ජනාධිපතිතුමාගේ ජන්ම දිනය හා දෙවැනි පදවි ප්‍රාප්තිය වෙනුවෙන් පැළ ලක්ෂ 11 ක් රෝපණය කිරීම පිණිස සංවිධානය කරන ‘දැයට සෙවණ’ දීප ව්‍යාප්ත ජාතික රුක් රෝපණ වැඩ සටහන 15 වැනිදා පෙරවරු 9.07 ට පැවැත්වේ.“නිල්ල පිරුණු රටක් පැහැදිලි අනාගතයක්” යන තේමාව ඔස්සේ පවත්වන මෙම වැඩ සටහනේ ප්‍රධාන හා ආරම්භක උත්සවය මහින්ද රාජපක්ෂ ජනාධිපතිතුමාගේ ප්‍රධානත්වයෙන් 15 වැනිදා පෙරවරු 9.00 ට ශ්‍රී ජයවර්ධනපුර කෝට්ටේ දියවන්නා ඔය අසබඩ දියත උද්‍යානයේ දී උත්සවාකාරයෙන් පැවැත්වේ.පරිසර අමාත්‍යාංශය ජනාධිපති ලේකම් කාර්යාලය සියලු අමාත්‍යාංශවල සහාය ඇතිව පවත්වන මේ ‘දැයට සෙවණ’ වැඩ සටහන යටතේ මෙවර අඩු ගණනේ පැළ ලක්ෂ 11 ක් සිටුවීමට සූදානම් බව පරිසර ඇමැති අනුර පි‍්‍රයදර්ශන යාපා මහතා සිළුමිණට පැවැසීය. ඊට අමතරව වන සංරක්ෂණ දෙපාර්තමේන්තුව මඟින් තම වාර්ෂික වැඩ සටහන යටතේ පැළ ලක්ෂ 12 කට වැඩි ප්‍රමාණයක් සිටු වනු ලැබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=aa1211114</link>
    <topic>එතෙර කොටි ගැටුම් උග්‍ර වෙයි</topic>
    <author/>
    <content>අන්තර්ජාතික කොටි ජාලයේ බෙදීම් උග්‍ර වීමෙන් යුරෝපයේ ඉහළ පෙළේ කොටි නායකයකු වූ නඩරාජා මදීන්දරන් හෙවත් පාරතී නමැත්තාට පැරිසියේ දී නාඳුනන තුවක්කුකරුවකු වෙඩි තබා ඝාතනය කර ඇති බව විදෙස් මාධ්‍ය අනාවරණය කරයි. නඩරාජා මදීන්දරන් දෙමළ සම්බන්ධීකාරක කොමිටිය නම් එල්ටීටීඊ හිතවාදී සංවිධානයේ නායකයා මෙන්ම යුරෝපීය කොටි නායක නෙදියවන්ගේ අනුගාමිකයෙකි.මෙය නෙදියවන් හා ඇමෙරිකාවේ කොටි නායකයා යැයි කියාගන්නා පී. රුද්‍ර කුමරන් පාර්ශ්වය අතර ඇතිවූ ගැටුමක ප්‍රතිඵලයක් බව ප්‍රංස ප්‍රවෘත්ති සේවා අනාවරණය කරයි.වෙඩි වැදුණු මදින්දරන් එතැනම මියගොස් ඇති අතර පැරිස් පොලීසිය වැඩිදුර පරීක්ෂණ පවත්වයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=aa1211115</link>
    <topic>අර්ජුන-අලස් දෙන්නම දැන් නෑ</topic>
    <author/>
    <content>සරත් ෆොන්සේකා මහතා විසින් පිහිටුවන ලද ප්‍රජාතන්ත්‍රවාදී ජාතික සන්ධානයේ පාර්ලිමේන්තුවේ මන්ත්‍රීවරුන් වන ටිරාන් අලස් සහ අර්ජුන රණතුංග මහත්වරු එම සන්ධානයෙන් ඉල්ලා අස්වී ඇත.පක්ෂයේ ලේකම් වශයෙන් කටයුතු කළ පාර්ලිමේන්තු මන්ත්‍රී ටිරාන් අලස් මහතා ප්‍රජාතන්ත්‍රවාදී ජාතික සන්ධානයේ ලේකම්වරයා වශයෙන් පාර්ලිමේන්තු මන්ත්‍රී අර්ජුන රණතුංග මහතා එම පක්ෂයේ උප සභාපතිවරයා වශයෙන් ද මෙතෙක් කටයුතු කළහ.ටිරාන් අලස් මහතා එම තනතුරෙන් ඉල්ලා අස්වීමේ ලිපිය බාරදී තිබෙන්නේ ඉකුත් සැප්තැම්බර් මාසයේ දීය. ඔවුන්ගේ ඉදිරි ක්‍රියාමාර්ග ගැන මේ දක්වා කිසිදු සඳහනක් කර නොමැති බවද වාර්තාවේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=aa1211116</link>
    <topic>පෙර පාසල් දරුවන්ට නොමිලේ කිරි</topic>
    <author>රමණී සුබසිංහ</author>
    <content>රමණී සුබසිංහදෙලක්ෂයකට අධික මෙරට සියලුම පෙර පාසල් දරුවන්ට නොමිලේ කිරි වීදුරුවක් ලබාදීමට කටයුතු යොදා ඇතැයි ළමා සංවර්ධන හා කාන්තා කටයුතු ඇමැති තිස්ස කරල්ලියද්ද මහතා පවසයි. රජයේ ලියාපදිංචි පෙර පාසල් දස දහසකට පමණ මෙසේ කිරි ලබා දීමට කටයුතු යොදා ඇතැයි පවසන ඒ මහතා මේ වන විටත් පෙර පාසල් 9000ක දරුවන් 1,76,000ට එළකිරි ලබාදීම අරඹා ඇතැයි ද සඳහන් කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=aa1211117</link>
    <topic>‘උඩරට මැණිකෙට-කෙණහිලි පිට පිට’ මඟීහු ජනපතිට ලියති</topic>
    <author>තාරක වික්‍රමසේකර</author>
    <content>තාරක වික්‍රමසේකරවසර 56කට අධික කාලයක් කොළඹ කොටුව සහ බදුල්ල අතර ධාවනය වන උඩරට මැණිකේ ශීඝ්‍රගාමී දුම්රියට යොදවා තිබූ තුන්වන පන්තියේ මැදිරි ඉවත් කර අධි සුඛෝපභෝගී මැදිරි සම්බන්ධ කිරීම සාමාන්‍ය ජනතාවට කුඩම්මාගේ සැලකිල්ල දැක්වීමක් ලෙස මඟී ජනතාව පෙන්වා දෙති. මේ පිළිබඳව ජනාධිපතිතුමාගේ අවධානය යොමු කරවමින් භික්ෂූන් වහන්සේ සහ මධ්‍යම පළාතේ හින්දු පූජකවරුන් හා දුම්රිය මඟීන් කිහිපදෙනකු ද ලිපි යොමු කොට තිබේ.මැදිරි 7කින් ධාවනය වූ මෙම දුම්රියට මේ වන විට මැදිරි 6 ක් යොදවා තිබෙන බවත් 3 වන පන්තියේ මැදිරි තුන එක් මැදිරියකට අඩු කොට පෞද්ගලික අංශයේ සුපිරි මැදිරි එක්කර ඇති බව පෙන්වා දෙති.තුන්වැනි පන්තියේ එක් මැදිරියක මඟීන්ට ගමන් කිරීමට සිදු වීමෙන් බලවත් අපහසුවක් ඇතිවී තිබෙන අතර කොළඹ සිට නානුඔය දක්වා යොදා ඇති නව බලවේග දුම්රිය ද රාගම, වේයන්ගොඩ, පොල්ගහවෙල දුම්රිය ස්ථානවල නොනවත්වා ධාවනය කිරීම ද බලවත් අසාධාරණයක් යැයි පෙන්වා දෙති.එම දුම්රිය බොහෝ දිනවල ඉතා සුළු මඟීන් පිරිසකගෙන් යුක්තව ගමන් කරන බවත් ඔව්හු පෙන්වා දෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=aa1211118</link>
    <topic>දුෂ්කර පාසල්වලට දිව්‍යමය තිළිණයක්</topic>
    <author>සුභාෂිණී ජයරත්න</author>
    <content>සුභාෂිණී ජයරත්නමෙවර අය වැය යෝජනා අතිදුෂ්කර පාසල් වලට ලැබුණු දිව්‍යමය තිළිණයක් බව දුෂ්කර පාසල් රැසක විදුහල්පතිවරු පවසති.හුදෙකලා පාසල්, ළමා මිතුරු පරිසරයකට සංවර්ධනය කිරීම, සෑම දුෂ්කර දරුවකුටම ධාන්‍ය බිත්තර, කිරි සහිත ආහාර වේලක් ලබාදීම, මේ දරුවන්ට වසර මැද තවත් පාසල් නිල ඇඳුමක් මෙන් ම සපත්තු ජෝඩුවක් ලබාදීමට මෙදා අයවැයෙන් යෝජනා කැරිණි.මේ පිළිබඳව ‘සිළුමිණ’ ට අදහස් දැක්වූ වනාතවිල්ලුව බණ්ඩාරනායකපුර විදුහලේ විදුහල්පති ප්‍රසන්න චන්ද්‍රසිරි, පු/ කරදිපුවල් මහා විදුහලේ විදුහල්පති ඩී.ජී.බී. ෆිලිප්, වනාතවිල්ලුව විජයපුර විද්‍යාලයේ විදුහල්පති ටී.ජී. ප්‍රදීප් අරුණකාන්ත මහත්වරු සඳහන් කළේ මේ අයවැය හරහා ලබාදුන් වරප්‍රසාද නිසා පාසල් පරිපාලනයේ පැවති දුෂ්කරතා රැසක් මඟ හැරී ගිය බවත්, පාසල් විනය පිළිබඳ ගැටලු වලට මෙදා අය වැය කදිම ශක්තියක් බවත් පැවසූ මේ විදුහල්පතිවරු ජනාධිපතිතුමා ප්‍රමුඛ රජයට සිය ස්තුතිය පළ කරන බවය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=aa1211119</link>
    <topic>වැලිකඩ දැන් සන්සුන්</topic>
    <author/>
    <content>ඉකුත් සිකුරාදා පස්වරුවේ වැලිකඩ බන්ධනාගාරය පරීක්ෂා කිරීමට ගිය විශේෂ කාර්ය බළකායට එරෙහිව එහි රැඳවියන් විසින් ඇති කළ කලහකාරී තත්ත්වය පාලනය කිරීමට විශේෂ කාර්ය බළකාය සමත් වූ අතර මේ වනවිට බන්ධනාගාරය තුළ සියලු කටයුතු සාමාන්‍ය පරිදි සිදු කෙරේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=aa12111110</link>
    <topic>තේරීම් කාරක සභාව නම් කෙරේ</topic>
    <author/>
    <content>අගවිනිසුරු ආචාර්ය ශිරානි බණ්ඩාරනායක මහත්මියට එරෙහිව ඉදිරිපත් කර ඇති දෝෂාභියෝගය විභාග කිරීම සඳහා පත් කැරෙන තේරීම් කාරක සභාවට ආණ්ඩු පක්ෂය නියෝජනය කරමින් ඇමැතිවරුන් 6 දෙනෙක් හා නියෝජ්‍ය ඇමැතිවරයෙක් නම් කර ඇත. නිමල් සිරිපාල ද සිල්වා, සුසිල් පේ‍්‍රමජයන්ත, අනුර පි‍්‍රයදර්ශන යාපා, විමල් වීරවංශ, දොස්තර රාජිත සේනාරත්න, ඩිලාන් පෙරේරා යන ඇමැතිවරු ද නියොමාල් පෙරේරා නියෝජ්‍ය ඇමැතිවරයා ද එසේ නම් කැර ඇත.මේ නම් ලැයිස්තුව කථානායක චමල් රාජපක්ෂ මහතා වෙත මේ වන විටත් ඉදිරිපත් කර ඇතැයි දැනගන්නට ඇත.විපක්ෂයේ ප්‍රධාන සංවිධායක පාර්ලිමේන්තු මන්ත්‍රී ජෝන් අමරතුංග සහ මහනුවර දිස්ත්‍රික් පාර්ලිමේන්තු මන්ත්‍රී ලක්ෂ්මන් කිරිඇල්ල මහතා ද විපක්ෂයෙන් නම් කැර ඇත.විපක්ෂය නියෝජනය කරමින් දෙමළ ජාතික සන්ධානයේ නායක පාර්ලිමේන්තු මන්ත්‍රී ආර්. සම්බන්දන්, ජනතා විමුක්ති පෙරමුණ වෙනුවෙන් පාර්ලිමේන්තු මන්ත්‍රී විජිත හේරත් මහත්වරු ද නම් කර තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=aa12111112</link>
    <topic>ප්‍රවාහනයට හොඳ අත්වැලක්</topic>
    <author>තාරක වික්‍රමසේකර</author>
    <content>- ඇමැති සී. බී.තාරක වික්‍රමසේකරරටේ සියලුම යටිතල පහසුකම් සංවර්ධනය කිරීමට අයවැයෙන් පහසුකම් ලබාදී ඇති හෙයින් එය සෘජුවම පොදු හා පෞද්ගලික ප්‍රවාහන මාධ්‍යයන්ගේ යහපතට ඉවහල් වන බව පෞද්ගලික ප්‍රවාහන සේවා අමාත්‍ය සී.බී.රත්නායක මහතා සිළුමිණට කීය.රටේ සියලුම ක්ෂේත්‍රවලට සපයා ඇති සහන ජනතාවට සෘජුවම ලැබෙන හෙයින් ප්‍රවාහන ක්ෂේත්‍රයේ දියුණුවට ද එය විශාල පිටිවහලක් බව ද ඇමැතිවරයා පෙන්වා දෙයි.මේ අයවැයෙන් නූපන් දරුවාගේ සිට විශ්‍රාමිකයා දක්වා ජනතාවට විශාල සෙතක් අත්වන බවද ඇමැතිවරයා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=aa12111113</link>
    <topic>2012 වසරේදී කැලෑ ඉඩම් හෙක්ටයාර ලක්ෂ දෙකහමාරක් රක්ෂිත වනාන්තර වෙයි</topic>
    <author>නිහාල් පී.අබේසිංහ</author>
    <content>නිහාල් පී.අබේසිංහමේ වසෙර්දී හෙක්ටයාර් දෙලක්ෂ පනස්හත්දහසක පමණ (256689) කැලෑ ඉඩම් ප්‍රදේශයක් රක්ෂිත වනාන්තර 55ක් ලෙස නම්කර ඇතැයි පරිසර ඇමැති අනුර ප්‍රියදර්ශන යාපා මහතා පවසයි.ඒ මෙතරම් විශාල ඉඩම් ප්‍රමාණයක් රක්ෂිත වනාන්තර බවට ගැසට් කරනු ලැබුවේ මෑත ඉතිහාසයේ ප්‍රථම වරට බවද ඇමැතිවරයා කීය. ඉන් වැඩි ප්‍රමාණයක් ඇත්තේ උතුරු නැෙඟනහිර ප්‍රදේශවල වන බවත් සාමය උදාවීමත් සමඟ උතුරු නැඟෙනහිර පරිසරය සුරැකීමට අවශ්‍ය කටයුතු ආරම්භ කළ බවත් ඇමැති අනුර ප්‍රියදර්ශන යාපා මහතා පැවැසීය.මුලතිව් දිස්ත්‍රික්කයේ කැලෑ හෙක්ටයාර් 67806 ක් ද, මන්නාරම් දිස්ත්‍රික්කයේ කැලෑ හෙක්ටයාර් 76367 ක්ද ත්‍රිකුණාමල දිස්ත්‍රික්කයේ කැලෑ ඉඩම් හෙක්ටයාර් 30832 ක්ද වව්නියාව දිස්ත්‍රික්කයේ කැලෑ ඉඩම් හෙක්ටයාර් 30832 ක් ද මේ යටතේ රක්ෂිත වනාන්තර ලෙස නම් කර තිබේ.මීට අමතරව ත්‍රිකුණාමලයේ දිස්ත්‍රික්කයේ හෙක්ටයාර් 33486 ක් ද පොලොන්නරුව දිස්ත්‍රික්කයේ කැලෑ හෙක්ටයාර් 25785 ක්ද රක්ෂිත වනාන්තර ලෙස නම් කර තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=aa12111114</link>
    <topic>ඵලදායිතා රැකියා පොළ අම්පාරේද17 වැනිදා</topic>
    <author/>
    <content>ඵලදායිතා ප්‍රවර්ධන අමාත්‍යාංශයේ මිනිස් බල හා රැකීරක්ෂා දෙපාර්තමේන්තුව මඟින් සංවිධානය කරනු ලබන රැකියා පොළ වැඩසටහන මෙවර අම්පාර දිස්ත්‍රික්කයේ පැවැත්වීමට නියමිත දැයට කිරුළ ජාතික වැඩ සටහනට සමගාමීව අම්පාර බණ්ඩාරනායන බාලිකා මහා විද්‍යාලයේ දී ලබන 17 දා උදෑසන 9 සිට සවස 2 දක්වා පැවැත්වීමට නියමිතව ඇත. මේ වැඩ සටහන රැකියා සපයන ආයතනවලට මෙන්ම රැකියා අපේක්ෂකයන්ට ද ඉතා අනගි අවස්ථාවක් වන අතර මහින්ද චින්තන ප්‍රතිපත්තියට අදාළව විරැකියාව අවම කිරීමට ද අත්වැලක් වනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=aa12111115</link>
    <topic>ජනපති ජන්ම දිනය හා පදවි ප්‍රාප්තිය වෙනුවෙන් පින්කම් - උත්සව රැසක්</topic>
    <author>අමල් යශෝමන් ජයසිංහ</author>
    <content>අමල් යශෝමන් ජයසිංහමහින්ද රාජපක්ෂ ජනාධිපතිතුමාගේ පදවි ප්‍රාප්තිය සහ ජන්ම දිනය නිමිත්තෙන් ශ්‍රී ලංකා නිදහස් වෘත්තීයවේදීන්ගේ සංවිධානය මගින් වැඩසටහන් රැසක් පැවැත්වීමට කටයුතු යොදා ඇත.මෙම 16 වෙනි දින පෙරවරු 9 ට නාරාහේන්පිට, ශ්‍රී අභයාරාම විහාරස්ථානයේ ලේ දන්දීමේ පින්කමක් ද, පුරහල, දවටගහ මුස්ලිම් දේවස්ථානයේ දී මෙදින පස්වරු 1.30 ට ආශිර්වාද පූජාවක් ද, මෙම 19 වෙනි දින පෙරවරු 9 ට සියලු ශාන්තුවරයින්ගේ දේවස්ථානයේ දී ආශිර්වාද පූජාවක් හා පස්වරු 6 ට ගංගාරාම විහාරස්ථානයේදී බෝධි පූජාමය පින්කමක් ද පැවැත්වේ.මෙම 19 වෙනි දින ගංගාරාම විහාරස්ථානයේ දී බුදුරජාණන් වහන්සේගේ කේෂ ධාතු සහ ශ්‍රී සර්වඥ ධාතූන් වහන්සේලා සහ සීවලී මහරහතන් වහන්සේගේ ධාතූන් වහන්සේ වැඳ පුදා ගැනීමට ප්‍රදර්ශනය කිරීම ද සිදුකැරේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=aa12111116</link>
    <topic>කතරගමදී ආශිර්වාද පතා පින්කම්</topic>
    <author>(ඊ.එච්.සෝමපාල – කතරගම විශේෂ)</author>
    <content>(ඊ.එච්.සෝමපාල – කතරගම විශේෂ)මහින්ද රාජපක්ෂ ජනාධිපතිතුමාට රජයට රටට ජනතාවට ආරක්ෂක අංශවලට ආශිර්වාද පතා බෝධිපූජා හා සතිපිරිත් පින්කම නොවැම්බර් මස 12 දින සිට නොවැම්බර් 19 දින දක්වා කතරගම කිරිවෙහෙර රාජමහා විහාරස්ථානයේ දී පැවැත්වේ.කතරගම කිරිවෙහෙර රාජමහා විහාරාධිපති ඌව විශ්වවිද්‍යාලයේ කුලපති උපාධ්‍යාය ආචාර්ය අලුත්වැව සෝරත නාහිමියන්ගේ අනුශාසනාව පරිදි රුහුණු කතරගම මහා දේවාලයේ බස්නායක නිලමේ ඌව පළාත් ප්‍රධාන අමාත්‍ය ශෂීන්ද්‍ර රාජපක්ෂ මහතාගේ උපදෙස් පරිදි මොනරාගල දිස්ත්‍රික් ලේකම් කාර්යාලය, මොනරාගල දිස්ත්‍රික්කයේ ප්‍රාදේශීය ලේකම් කාර්යාල මෙම පින්කම් කටයුතු සංවිධානය කර ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=aa12111117</link>
    <topic>කිරි අම්මාවරුන්ට දානයක් අභයාරාමයේදී</topic>
    <author/>
    <content>මහින්ද රාජපක්ෂ ජනාධිපතිතුමාගේ ජන්ම දිනය නිමිත්තෙන් නාරාහේන්පිට ශ්‍රී අභයාරාම විහාරාධිපති මුරුත්තෙට්ටුවේ ආනන්ද හිමියන් ගේ අනුශාසකත්වයෙන් වාර්ෂිකව පැවැත්වෙන කිරි අම්මාවරු දහසකට පිරිනැමෙන මහා දානය තෙවැනි වරටත් ලබන සෙනසුරාදා (17) දින අලුයම 4.00 පැවැත්වීමට කටයුතු යොදා ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=aa12111118</link>
    <topic>පුත්තලමේදී සති පිරිත් පින්කමක්</topic>
    <author/>
    <content>ජනාධිපතිතුමාට, රටට, රට රකින රණවිරුවන්ට, රටේ ජනතාවට ආශිර්වාද පතා දිස්ත්‍රික් මට්ටමින් පවත්වනු ලබන විශේෂ සති පිරිත් පින්කමේ පුත්තලම දිස්ත්‍රික් සති පිරිත් පින්කම නොවැම්බර් 12 - නොවැම්බර් 19 දින දක්වා ආණමඩුව වඩත්ත සරණංකර පිරිවෙන් විහාරස්ථානයේදී පැවැත්වීමට කටයුතු සූදානම් කර ඇත.ඒ සෑම දිනකම දිවා - රාත්‍රි සති පිරිත් සජ්ජායනාව සඳහා ස්වාමීන් වහන්සේලා 30 කට වැඩි පිරිසක් සහභාගි වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=aa12111119</link>
    <topic> ගිරුවාපත්තුවෙන් තල් අරණට සංවිධානයෙන් පාපැදි සවාරියක්</topic>
    <author/>
    <content>මහින්ද රාජපක්ෂ ජනාධිපතිතුමාගේ ජන්ම දිනය සහ ජනාධිපති පදවි ප්‍රාප්ති සමරුව නිමිත්තෙන් මෙම 14 දින සිට 18 වැනි දින දක්වා බෝධි පූජා පින්කම් සර්ව ආගමික වැඩසටහන්, පෙර පාසල් පුහුණු වැඩසටහන් හා දින පහක් පුරා පාපැදි සවාරියක් පැවැත්වීමට ගිරුවාපත්තුවෙන් තල් අරණට සංවිධානය කටයුතු යොදා ඇත.පාපැදි අතුරු පාලක කමිටුවේ අනුමැතිය හා අධීක්ෂණය යටතේ පවත්වනු ලබන 2012 ජනාධිපති පදවි ප්‍රාප්ති පාපැදි සවාරිය ආරම්භය අදියර පහක් යටතේ සිදු කරනු ලබන අතර එම අදියර පහ යටතේ කොළඹ - පුත්තලම - පුත්තලම - වව්නියාව, වව්නියාව - කුරුණෑගල, කුරුණෑගල - කළුතර හා කළුතර - තංගල්ල ඇතුළුව තරගය දුර කි.මී. 731.7 කි.පාපැදි සමාජ හා කණ්ඩායම්වලට අයත් ජ්‍යෙෂ්ඨ පිරිමි හා අවුරුදු 23 න් පහළ ක්‍රීඩක කණ්ඩායම් හා එක් කණ්ඩායමකට උපරිම ක්‍රීඩකයන් 6 දෙනකු ඇතුළත් විය හැකි අතර අවම 4 දෙනකු විය යුතුවේ. ඔවුන් තම කණ්ඩායම එකම ආකාරයෙන් හඳුනාගත හැකි ජර්සි පැලැඳ තරග වැදිය යුතුවේ.සමස්ත තරගයේ ජයග්‍රහණයේ දී ප්‍රථම ස්ථානයට රු. තුන් ලක්ෂයක් ද, දෙවන ස්ථානයට රු. දෙලක්ෂයක් ද තෙවන ස්ථානයට රු. ලක්ෂයක් ද පිරිනැමෙන අතර 4 වෙනි ස්ථානයේ සිට පිළිවෙළින් 10 වෙනි ස්ථානය දක්වා රු. 75,000, 50,000, 40,000, 30,000, 20,000, 15,000, 10,000 ක් වශයෙන් පිරිනැමේ.11 වෙනි ස්ථානයේ සිට 15 වෙනි ස්ථානය දක්වා රු. 7,500 බැගින් ද 16 වෙනි ස්ථානයේ සිට 20 වෙනි ස්ථානය දක්වා රු. 5000 ක් බැගින් ද ප්‍රදානය කැරේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=aa12111120</link>
    <topic>තර්ස්ටන් පහන් පින්කම 18 දා ගංගාරාමයේ දී</topic>
    <author/>
    <content>තර්ස්ටන් මාතාව බිහිකළ විශිෂ්ටතම පුත්‍රයා වන මහින්ද රාජපක්ෂ ජනාධිපතිතුමාගේ ජන්ම දිනය සමරා නොවැම්බර් 18 වැනි ඉරිදා දින මහා පහන් පින්කමක් ආදි ශිෂ්‍ය සංගමය සංවිධානය කර ඇත. කොළඹ හුණුපිටිය ගංගාරාම මහා විහාරස්ථානයේ දී පැවැත්වෙන මේ පින්කමට සහභාගිවීම සඳහා එදින සවස 4.00ට පෙර සුදුවතින් සැරසී විද්‍යාලයට පැමිණෙන ලෙස සියලුම ආදි ශිෂ්‍යයන්ට, වර්තමාන ශිෂ්‍යයන්ට, ගුරු මහත්ම මහත්මීන්ට, මවුපියන්ට ගෞරවයෙන් ආරාධනා කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=aa12111121</link>
    <topic>චන්ද්‍රසිරි දොඩන්ගොඩගෙන් ‘අවපෑලවිය’ එයි</topic>
    <author/>
    <content>චන්ද්‍රසිරි දොඩන්ගොඩ විසින් ලියූ අලුත්ම නවකතාව ‘අවපෑලවිය’ ලබන 15 වැනිදා සවස 3.30 ට කොළඹ 7 ජාතික පුස්තකාල සේවා මණ්ඩල ශ්‍රවණාගාරයේදී දොරට වඩී.එහි ප්‍රධාන දේශනය පවත්වනු ලබන්නේ කොළඹ විශ්වවිද්‍යාලයේ මහාචාර්ය සරත් විජේසූරිය මහතා විසිනි. රදල වැඩවසම් පරම්පරාවක අවසන් පුරුක වූ චාපා කුල මානයෙන් පිරි තම මවගේ කුල ගර්වයන් අනුව වෙසෙන්නියකි. නමුත් ඇය විශ්ව විද්‍යාල ජීවිතයට පිවිසීමත් සමඟ කුල මානය හැර දමා සාමාන්‍ය පහත රට තරුණයෙකු හා පෙමින් බැඳේ. එහෙත් මානයෙන් යුතු මව නිසා ඇය ශෝකයෙන් යුතුව ඒ පෙම අත්හරී.ඉක්බිති ඇගේ ජීවිතය ගලා යන්නේ බලාපොරොත්තු විරහිත ගැටුම් දහරාවන් ඔස්සේ ය. භාවී ප්‍රකාශන ආයතනයේ මංගල ප්‍රකාශන කාර්යයේ ප්‍රමුඛ කෘතියක් ලෙස එළිදකිනා අවපෑලවිය චන්ද්‍රසිරි දොඩන්ගොඩගේ 12 වන නවකතාවය.ළමා කතා පොත් තුනක් 15 වැනිදා එළිදකීසමන් කළුආරච්චි හා එෂාමා කාරියකරවන විසින් රචනා කළ මං දන්නවා, මගෙන් අහන්න හා චිත්‍ර ගුරුතුමී කෘති තුන ලබන 15 වැනිදා කොළඹ 7 ජාතික පුස්තකාල සේවා මණ්ඩල ශ්‍රවණාගාරයේදී දොරට වඩී. මෙම ග්‍රන්ථ පිළිබඳව ප්‍රධාන දේශනය පවත්වනු ලබන්නේ කොළඹ වෛද්‍ය පීඨයේ මනෝ විද්‍යා අධ්‍යයන අංශයේ ජ්‍යෙෂ්ඨ කථිකාචාර්ය, විශේෂඥ මනෝ වෛද්‍ය මහේෂ් රාජසූරිය මහතා විසිනි.ශාන්ත කේ. හේරත් හා නෙවිල් පෙරේරා ගේ කෘති දෙකක්චිත්‍ර ශිල්පී ශාන්ත කේ. හේරත්ගේ සිතුවමින් හැඩගැන්වුණු නෙවිල් පෙරේරාගේ විසින් රචනා කළ ‘ගෙජ්ජි මාලය’ හා එම කෘතියේ ඉංග්‍රීසි පරිවර්තනය වූ ඊඩඥ ව්ඥජඬතචජඥ කෘති දෙක ලබන 15 වැනිදා සවස 3..30 ට කොළඹ 7 ජාතික පුස්තකාල සේවා මණ්ඩල ශ්‍රවණාගාරයේදී දොරට වඩී.භාවී ප්‍රකාශන ආයතනයේ මංගල ප්‍රකාශන කාර්යයෙහි ප්‍රධාන ළමා කෘති දෙකක් ලෙස මෙම ග්‍රන්ථ එළිදකී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=aa12111122</link>
    <topic>කුමාරතුංග මුනිදස් සූරින්ගේ 125 වැනි ජන්ම දිනය සැමරුම</topic>
    <author/>
    <content>කුමාරතුංග මුනිදස් සූරීන්ගේ 125 වැනි ජන්ම සංවත්සරය මේ මස 12 වැනි සඳුදා පෙ.ව. 9.00 ට කොළඹ විශ්වවිද්‍යාලයේ ඇම්.වි. ආරියපාල ශ්‍රවණාගාරයේදී පැවැත්වේ. මෙහි මුඛ්‍ය දේශණය මහාචාර්ය කේ.එන්.ඕ. ධර්මදාස මහතා පවත්වනු ලබන අතර මහාචාර්ය අශෝක ප්‍රේමරත්න, මහාචාර්ය ජයන්ත අමරසිංහ, ආචාර්ය සඳගෝමි කෝපරහේවා ඇතුලු විද්වත් පිරිසක් දේශන පවත්වයි.සංවත්සර සමරුව දවස පුරා පැවැත්වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=aa12111123</link>
    <topic>පිහිටවන්න</topic>
    <author/>
    <content>මේ වනවිට ශ්‍රී ජයවර්ධනපුර රෝහලෙන් ප්‍රතිකාර ලබමින් සිටින අංක 251 ලියනගේමුල්ල සීදුව හි පදිංචි එල්.පී. කුමාරසිංහ යන අයට (ඒ + හෝ ර්‍ණ +) ඒ පොසිටිව් හෝ ඕ පොසිටිව් වර්ගයේ වකුගඩුවක් අවශ්‍යව ඇති බැවින් පරිත්‍යාගශීලීන් වෙතොත් 0717309620 හෝ 0777560769 ට අමතන මෙන් ඥාතීහු ඉල්ලා සිටිති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=ab1211111</link>
    <topic>‘ දිවි නැඟුම’ දිළිඳු බව අඩුකරන  රට දිනවන පනතක්</topic>
    <author/>
    <content>-ආර්ථික සංවර්ධන ඇමැති බැසිල් රාජපක්ෂදිවි නැඟුම පනත් කෙටුම්පත දෙවැනි වර කියැවීම ආරම්භ කරමින් ආර්ථික සංවර්ධන අමාත්‍ය බැසිල් රාජපක්ෂ මහතා 2012 නොවැම්බර් මස 6 වැනිදා පාර්ලිමේන්තුවේ දී කරන ලද කථාව ඇසුරෙන් මෙම ලිපිය සැකසිණි.දිවි නැඟුම පනත් කෙටුම්පත ඓතිහාසික පනත් කෙටුම්පතක්. සී.ඩබ්ලිව්.ඩබ්ලිව්.කන්නන්ගර මැතිතුමා ඉදිරිපත් කරපු නිදහස් අධ්‍යාපන පනත, 1956 බණ්ඩාරනායක රජයේ පිලිප් ගුණවර්ධන ඇමැතිතුමා ගොවි ජනතාව වෙනුවෙන් ඉදිරිපත් කරපු කුඹුරු පනත, ටී.බී.ඉලංගරත්න මැතිතුමා කම්කරු ජනතාව වෙනුවෙන් ඉදිරිපත් කරපු සේවක අර්ථසාධක අරමුදල් පනත, ඒ වාගේම බ්‍රිතාන්‍ය අධිරාජ්‍යවාදීන් මුඩු ඉඩම් පනත වැනි පනත්වලින් අහිමි කරපු මේ රටේ ජනතාවගේ ඉඩම් නැවත ජනතාව සන්තක කරමින් සිරිමාවෝ බණ්ඩාරනායක මැතිනියගේ රජය යටතේ කොබ්බෑකඩුව ඇමැතිතුමා ඉදිරිපත් කරපු ඉඩම් ප්‍රතිසංස්කරණ පනත වැනි පනතක් තමයි අපි මේ ඉදිරිපත් කරන්නේ.මෙය මේ රටේ බහුතර ජනතාවගේ ගමන් මඟ මෙන්ම රටේ ගමන් මඟ ද වෙනස් කරන ඓතිහාසික පනත් කෙටුම්පතක් වනු ඇති. දිවි නැඟුම පනත මේ රටේ ජනතාවගේ – විශේෂයෙන්ම දිළිඳු ජනතාවගේ – ජීවන තත්ත්වය වෙනස් කරන පනතක්. මේ රටේ පනත් කෙටුම්පතක් සම්මත කිරීම සම්බන්ධයෙන්, අධිකරණයට දෙවරක් යොමු වෙච්ච එකම පනත් කෙටුම්පත මෙය වේ. එමෙන්ම පළාත් සභා ක්‍රමය තුළ, පනත් කෙටුම්පත සියලුම පළාත් සභාවලට යොමු කරලා, නැවත අධිකරණයට ගොස් පාර්ලිමේන්තුවට පැමිණි පළමුවැනි පනත් කෙටුම්පතයි.ජනාධිපතිතුමා මේ රටේ ජනතාව ඉදිරියේ තබපු මහින්ද චින්තන කියන අලුත් ශ්‍රී ලංකාවක් සඳහා ඉදිරිපත් කරපු ඒ යෝජනාවලියේ. එහි “සමෘද්ධි නිලධාරීන්ගේ ගැටලු විසදීම” යටතේ මේ විධියට සඳහන් වෙනවා. “සමෘද්ධි නිලධාරීන් හා කළමනාකරුවන්ගේ විශ්‍රාම වැටුප් ඇතුළු අනෙකුත් ප්‍රශ්න සොයා බැලීමට කොමිසමක් පත් කරමි.” ඊළඟට 2010 මහින්ද චින්තන ඉදිරි දැක්මෙත් මෙලෙසම සඳහන් කළා. “සමෘද්ධි පවුල්වල ආර්ථිකය ශක්තිමත් කිරීම සඳහා හා ජීවනෝපාය කටයුතු වර්ධනය කිරීම පහසු වන පරිදි සමෘද්ධි අධිකාරියේ සේවකයන් විශ්‍රාම වැටුප්වලට හිමිකම් කියන රාජ්‍ය සේවකයන් බවට පත්කිරීම සඳහා අවශ්‍ය සේවා ව්‍යවස්ථාවක් සකස් කරනු ලැබේ.”ඒ වාගේම 2011, 2012 වසරවල ජනාධිපතිතුමා ඉදිරිපත් කරපු අය වැය යෝජනා මඟිනුත් මේ පිළිබඳව තීරණය ඉදිරිපත් කළා. මෙම යෝජනාව මුලින් ම කැබිනට් මණ්ඩලයට ඉදිරිපත් වුණේ 2011.08.17 වැනිදා. එදා අනුමත කරලා නීති කෙටුම්පත් සම්පාදක වෙත යොමු කළාට පසු විවිධ සංවිධාන සහ ජනතා නියෝජිතයින් එක්ක සාකච්ඡා කරලා මාස 11කට පසු නැවත කැබිනට් අනුකාරක සභාවට ගිහින් 2012.07.24 වැනි දා කැබිනට් මණ්ඩලය මෙම යෝජනාව අනුමත කළා. ඒ අනුව මෙය 2012.07.30 වැනි දා ගැසට් පත්‍රයේ පළකරලා ඒ එක්කම ආර්ථික සංවර්ධන කටයුතු පිළිබඳ උපදේශක කාරක සභාවේ දී සියලු පක්ෂ නියෝජනය කරන ගරු මන්ත්‍රීවරුන්ගේ එකඟත්වය ඇතුව 31 වැනිදා අනුමත කරලා අපි මේ පනත 2012.08.10 වැනි දා පාර්ලිමේන්තුවට ඉදිරිපත් කළා.මේ අය උසාවියට ගිහින් එහි නීත්‍යානුකූලභාවය පිළිබඳ තීන්දුවක් ලබා ගත්තා. ඒ අනුව අපි පාර්ලිමේන්තුවේ න්‍යාය පත්‍රයෙන් ඉවත් කරගෙන සැප්තැම්බර් මාසයේ 18 වැනිදා තීන්දුව ලැබුණාට පසු 19 වැනිදා ජනාධිපතිතුමා පිහිටුවා ඇති පළාත් සභා වෙත එය යොමු කළා. සියලු පළාත් සභාවලට යොමු කළාට පසු එකින් එක පළාත් සභා මේ පනත සඳහා අනුමැතිය දුන්නා. සැප්තැම්බර් මාසයේ 25 වැනිදා බස්නාහිර පළාත් සභාවෙහි ඡන්ද සියයට 72 කින් අනුමත වුණා. ඒ වාගේම වයඹ පළාත් සභාව 26 වැනිදා සියයට 93ක ඡන්ද සංඛ්‍යාවක් අරගෙන ඒ පනත සම්මත කළා. ඒ වාගේම ඌව පළාත් සභාවත් සියයට 80 කට ආසන්න ඡන්ද ප්‍රමාණයකින් එය අනුමත කළා. ඒ වාගේම 10 වැනි මාසයේ 2 වැනිදා නැඟෙනහිර පළාත් සභාව මේ පනත වැඩි ඡන්ද 6කින් සම්මත කළා.මධ්‍යම පළාත් සභාවේත් එදිනම වැඩි ඡන්ද 19 කින් සම්මත වුණු අතර, 3 වැනිදා දකුණු පළාත් සභාවේ වැඩි ඡන්ද 21 කින් ද, සබරගමුව පළාත් සභාවේ වැඩි ඡන්ද 15 කින් සහ උතුරුමැද පළාත් සභාවේ ඡන්ද 18 ක් සහ 11 ක් වශයෙන් බෙදී වැඩි ඡන්ද 7 කින් සම්මත වුණා. ඉදිරි විවාද කාලයේදීත් විපක්ෂය වාගේම ආණ්ඩු පක්ෂය ඉදිරිපත් කරන යෝජනා හා සංශෝධන පිළිබඳවත් කාරක සභා අවස්ථාවේදී සලකා බලන්න බලාපොරොත්තු වනවා.ශ්‍රී ලංකාවේ වර්තමාන සංවර්ධන ක්‍රියාදාමයේ ප්‍රතිලාභ සෑම ජන කොටසකටම සාධාරණව බෙදී යාමට සැලැස්වීම සඳහා රටේ දිළිඳුකමින් පීඩා විඳින්නා වූ මහජනතාව සංවර්ධන ක්‍රියා දාමයට සම්බන්ධ කර ගැනීම තමයි මෙම පනතේ මූලික අරමුණ වෙලා තිබෙන්නේ. ඒ වාගේම දිළිඳුකම සදාකාලික උරුමයක් නොවන බව ආදර්ශයෙන් පෙන්වා දීම, ඒ බව ඔප්පු කිරීම තමයි මේ පනත මඟින් අපි බලාපොරොත්තු වෙන්නේ. විශේෂයෙන්ම පරාධීන මානසික තත්ත්වයෙන් සිටි අපේ ජනතාව අවුරුදු 30 ක් තිස්සේ පීඩා විඳි ත්‍රස්තවාදයෙන් මුදාගෙන, ඒ කුරිරු යුද්ධයෙන් මුදාගෙන, ඒ පරාධීන මානසිකත්වය වෙනස් කරලා ඒ මඟින් ජනතාව තුළ යම්කිසි ජයග්‍රාහී මනසක් හදන්න ක්‍රියා කළා.පරමාර්ථ රැසක්ඒ වාගේම අද පරාධීන තත්ත්වයක ජීවත්වන මේ දිළිඳු ජනතාවගේ මානසිකත්වය වෙනස් කර, එදා අප ත්‍රස්තවාදී යුද්ධය දිනුවා වාගේ ම ආර්ථික යුද්ධයෙනුත් ජය ගැනීම තමයි මෙම පනත් කෙටුම්පතේ මූලික අරමුණ වන්නේ. ගෞරවාන්විත මනුෂ්‍යයෙක් ලෙස ජීවත්වීම සඳහා අවශ්‍ය කරන ප්‍රධාන අවශ්‍යතාවන් කිහිපයක් තිබෙනවා. ඒ සඳහා වූ අවශ්‍යතාවන් සම්පූර්ණ කිරීමයි මෙම පනත් කෙටුම්පතෙන් බලාපොරොත්තු වන්නේ. මෙන්න මේ අඩු ආදායම් ලාභී ප්‍රජාව ඇමතීමයි, මේ පනත් කෙටුම්පතෙන් සම්පූර්ණයෙන්ම අදහස් කරන්නේ.මෙය පැහැදිලිව පුද්ගලයා හා පවුල ඉලක්ක කර ගෙන, මේ අඩු ආදායම් ලාභීන් ඉලක්ක කරගෙන යන වැඩපිළිවෙළක්. ශ්‍රී ලංකාවේ දරිද්‍රතාව - මේ රේඛාවෙන් පහළ ආදායම ලබන ජනගහනය මුළු ජනගහනයෙන් ප්‍රතිශතයක් ලෙස සැලකුවොත් 1990 – 1991 වර්ෂයේ සියයට 21.01 ක් වුණා. 1995, 1996 කාලයේ මෙම අගය සියයට 28.8 ක් දක්වා ඉහළ ගියා. නැවතත් 2002 දී මෙය සියයට 22.7 ක් දක්වා අඩු වුණා. 2006 දී සියයට 15.2 ක් වුණා.මේ රජය යටතේ 2009, 2010 වන කොට සියයට 8.9 දක්වා පහළ බැහැලා තිබෙනවා. අපේ ඉලක්ක කණ්ඩායම වන්නේ මෙන්න මේ කණ්ඩායමයි. මෙය අද ජනගහනයේ ප්‍රතිශතයක් ලෙස සියයට 8.9 වුණාට ගණන් හදා බැලුවොත් එම ජන සංඛ්‍යාව ලක්ෂ 18 ක් පමණ වනවා. මේ දිවි නැඟුම පනත් කෙටුම්පත හරහා අපි බලාපොරොත්තු වන්නේ මෙම අඩු ආදායම්ලාභී ලක්ෂ 18ක පමණ පිරිස ප්‍රජාවක් ලෙස සංවිධානය කර ඔවුන් රටේ සංවර්ධන ක්‍රියාදාමයට සම්බන්ධ කර ඔවුන්ගේ ආර්ථිකය ශක්තිමත් කිරීමයි. දිළිඳ‍්‍රකමට බලපා ඇති හේතුන් අතර, අපි ප්‍රධාන කරුණු පහක් හඳුනා ගත්තා. පළමුවැනි එක ප්‍රාග්ධන හිඟය; දෙවැනි එක දැනුම හා නිපුණතාව නොමැති වීම; තුන්වැනි එක වෙළෙඳපොළ සපයා ගැනීම; හතරවැනි එක අසංවිධානාත්මක බව; පස්වැනි එක පරාදීන මානසිකත්වය. අපි මේ පනත් කෙටුම්පතින් විසඳන්න උත්සාහ කරන්නේ මෙන්න මේ ගැටලුයි.පනත් කෙටුම්පත සකස් කිරීමේදී තේමාව කර ගත්තේ සහභාගිත්ව සංවර්ධනයයි. දිවි නැඟුම සංවර්ධන දෙපාර්තමේන්තුව සකස් කිරීමේදී එය මහජන සහභාගිත්වය සහිත සංවර්ධන වැඩ සටහන් ක්‍රියාත්මක කරන දෙපාර්තමේන්තුවක් බවට පත් කළ යුතුයි කියා මේ පනත සකස් කළේ. දෙපාර්තමේන්තුව පහසුකාරකයින්ගේ කාර්ය තමයි සිය වගකීම හැටියට ඉෂ්ට කරන්නේ.පවුල් ලක්ෂ 18 ක්දියුණු කිරීමඒ නිසා මේ පදනමින් අපි මේ පනත සකස් කරන කොට සංවිධාන ව්‍යූහයන් තුනක් ඇති කළා. ඒ සංවිධාන ව්‍යූහයන් තුනෙන් එකක් වන්නේ, දිවි නැඟුම ප්‍රජා මූල සංවිධානයි. අනෙක් එක තමයි දිවි නැඟුම ප්‍රජා මූල බැංකු. අනෙක් එක තමයි මම කලින් කියපු දිවි නැඟුම සංවර්ධන දෙපාර්තමේන්තුව. දිවි නැඟුම ප්‍රජා මූල සංවිධානත්, දිවි නැඟුම ප්‍රජාමූල බැංකුත් සියල්ලක්ම ඒ ජනතාව විසින් ස්වේච්ඡාවෙන් බිහි කරන ප්‍රජාවට අයත් ස්වාධීන සංවිධාන ජාල දෙකක්. ඒක රජයට හෝ නිලධාරීන්ට අයිති වෙන එකක් නොවෙයි. ඈත අතීතයේ ඉඳලා මේ වාගේ ප්‍රජා සංවිධාන රාශියක් තිබුණා.තමන්ට තනි තනිව කරගත නොහැකි බොහෝ දේවල් මෙසේ කුඩා කණ්ඩායමක් ලෙස හෝ ප්‍රජාවක් ලෙස එකතු වී කරගත්තු අවස්ථා තිබෙනවා. ඈත අතීතයේ තිබිච්ච මහිලා සමිති, ග්‍රාම සංවර්ධන සමිති, දැනට ගම්වල බොහොම සාර්ථකව රජයේ මැදිහත්වීමක් නැතුව කරන මරණාධාර සමිති මේවාට හොඳ උදාහරණයි.දිවි නැඟුම පනත් කෙටුම්පතේ ඒ පරමාර්ථ මෙසේ දක්වා තිබෙනවා. (අ) දිළිඳු බව තුරන් කිරීම සහ සමාජ සාධාරණත්වය සහතික කරනු ලබන සමාජයක් බිහිකිරීම සඳහා අවශ්‍ය විය හැකි සංවර්ධන කටයුතු ක්‍රියාත්මක කිරීම; (ආ) පුද්ගල, පවුල සහ කණ්ඩායම් කේන්ද්‍ර කරගත් ජීවනෝපාය ආර්ථික සංවර්ධන ක්‍රියාකාරකම් ප්‍රවර්ධනය කිරීම; (ඇ) එක් එක් පුද්ගලයා සහ පවුල වෙනුවෙන් ආහාර සුරක්ෂිතතාව සහතික කිරීම; ඊළඟට, එහි තවදුරටත් මෙසේ දක්වා තිබෙනවා, (ඈ) ජාතික සංවර්ධනය වේගවත් කිරීම සඳහා ජනතාව ඒකරාශී කිරීම හා සවිබල ගැන්වීම; (ඉ) ජනතාවගේ ජීවනෝපාය සංවර්ධනය ඉහළ නැංවීමේ කාර්ය සඳහා ක්ෂ්ද්‍ර මූල්‍ය පහසුකම් සැපයීම; (ඊ) ජනතාවගේ ජීවනෝපාය සංවර්ධනය සඳහා අවශ්‍ය විය හැකි භෞතික හා සමාජ යටිතල පහසුකම් සංවර්ධනය කිරීම.පුද්ගලයන්ගේ, පවුල්වල සහ කණ්ඩායම්වල ආදායම් උත්පාදනය ඉහළ නංවන ව්‍යාපෘති සැලසුම් කිරීම සහ ව්‍යාපෘති සඳහා පහසුකම් සැලසීම, දිවි නැඟුම ප්‍රතිලාභීන්ගේ රැකියා අවස්ථා වැඩි කිරීම සඳහා සහාය වීම, අලෙවිකරණ කටයුතු වැඩිදියුණු කිරීම, ජීවනෝපාය සංවර්ධනය පිළිබඳ ප්‍රජාවගේ දැනුම් වර්ධනය කිරීම, පරිසර හිතකාමී ජීවන රටාවක් සඳහා මහජනතාව උනන්දු කරවීම, පුද්ගල, පවුල හා කණ්ඩායම් කේන්ද්‍ර කර ගත් සංවර්ධන ව්‍යාපෘති ප්‍රවර්ධනය සඳහා අවශ්‍ය වන සම්පත් හා සේවාවන් සපයනු ලබන ආයතන සමඟ සම්බන්ධීකරණය පවත්වා ගෙනයෑම, ජනතාව අතර ඉතිරි කිරීමේ පුරුද්ද වර්ධනය කිරීම, සම්පත් හා සේවා වෙත ප්‍රවේශ වීමේ දී දිවි නැඟුම ප්‍රතිලාභීන් මුහුණ දෙන බාධක ඉවත් කිරීම, ප්‍රජාවගේ ශුභසිද්ධිය සඳහා හිතකර වන, යුක්තිගරුක සාමාජීය පරිසරයක් ඇති කරන්නා වූ වැඩසටහන් ක්‍රියාත්මක කිරීම, දිවි නැඟුම ප්‍රතිලාභීන් ගේ ආර්ථික දියුණුව සඳහා වන ව්‍යාපෘති සහ වැඩසටහන් සැලසුම් කිරීමේ දී සහ කළමනාකරණය කිරීමේදී දිවි නැඟුම ප්‍රතිලාභීන්ගේ සහභාගිත්වය ලබා ගැනීම, යම් රජයේ දෙපාර්තමේන්තුවක්, සංස්ථාවක්, පළාත් පාලන ආයතනයක්, පෞද්ගලික අංශයේ සංවිධානයක් හෝ රාජ්‍ය නොවන සංවිධානයක් විසින් දිවි නැඟුම ප්‍රතිලාභීන්හට සපයන සේවා සඳහා පහසුකම් සැලැස්වීම සහ ඉතිරි කිරීමේ පුරුද්ද වර්ධනය කිරීම සහ ණය ප්‍රදානය කිරීම සඳහා ආයතනික රාමුවක් නිර්මාණය කිරීම ඒ අතර දැක්වෙනවා.නිලධාරින්ට සහන ක්‍රම හතරක්මහජන සහභාගිත්වය සහිත ක්‍රියාත්මක කළ යුතු සංවර්ධන වැඩසටහන් ක්‍රියාත්මක කරන දෙපාර්තමේන්තුවක් සඳහා, මහජන අදහස් ලබාගැනීම පහසු කරවීමට ඉතා ප්‍රජාතන්ත්‍රවාදී ජනතාවාදී සංවිධාන ව්‍යූහයක් අපි මේ පනත තුළින් බිහි කරලා තිබෙනවා. එය තමයි දිවි නැඟුම ජාතික සභාව රජයේ ප්‍රතිපත්තිවලට අනුකූලව, අමාත්‍යවරයාගේ විධාන හා පාලනයට යටත්ව, අමාත්‍යාංශයේ ලේකම්වරයාගේ මෙහෙයවීම මත ද දිවි නැඟුම සංවර්ධන වැඩසටහන්වලට, ප්‍රතිපත්ති හා කළමනාකරණයට අදාළ කරුණු සම්බන්ධයෙන් දෙපාර්තමේන්තුවට සහාය දීමට මෙම ජාතික සභාව පත්කරලා තිබෙනවා.මෙම සංවිධාන ව්‍යූහයේ දිවි නැඟුම ප්‍රජාමූල සංවිධාන ජනතාවගෙන් සැදුම්ලත් ප්‍රධානම ස්වේච්ඡා සංවිධානය. මේකේ මුලින්ම තිබෙන්නේ කුඩා කණ්ඩායම්. ඊළඟට දිවි නැඟුම ප්‍රජාමූල සංවිධානය එනවා. ඒක සාමාන්‍යයෙන් ග්‍රාම සේවක වසමකට හෝ දෙකකට එකක් බැගින්, එහෙම නැත්නම් එක ග්‍රාම සේවක වසමක් විශාල නම් ඒක තුළ දෙකක් බැගින් වගේ කුඩා ප්‍රජාමූල සංවිධානයක් පිහිටුවනවා.”ජීවනෝපාය කටයුතු සංවර්ධනයට අවශ්‍ය සියලු කටයුතු ප්‍රජාව තුළින් ක්‍රියාත්මක වන්නේ දිවි නැඟුම ප්‍රජාමූල සංවිධාන හරහායි. එහි ප්‍රයෝජන ලෙස ප්‍රජාවගේ නිසි දායකත්වය රටේ සංවර්ධනයට ලබා ගැනීම, තමන් විසින්ම තමන් සඳහා ක්‍රියාත්මක වන වැඩසටහන්වල අයිතිය ප්‍රතිලාභීන් අතටම ලැබීම, ප්‍රජාව තුළ ක්‍රියාත්මක වැඩසටහන් හා ණය ආයෝජන වැඩසටහන් තමන් විසින්ම අධීක්ෂණය කිරීම, ප්‍රජාව ලෙස තමන්ගේම මූල්‍ය හා සංවිධාන ශක්තිය ඇතිකර ගැනීම, පරාධීන මානසිකත්වයෙන් තොර දෙපයින් නැඟී සිටින ප්‍රජාවක් ඇතිකිරීම” තමයි මේ සංවිධාන තුළින් අපි බලාපොරොත්තු වන ප්‍රධානම දේ.සමෘද්ධි අධිකාරියේ දැනට සේවය කරන, අවුරුදු ගණනාවක් මේ රටේ ජනතාව දිළිඳු බවින් නැඟිට්ටවන්න විශාල කාර්ය බාරයක් ඉටුකරපු දෙපාර්තමේන්තුවට අනුයුක්ත 26,000ක් පමණ වූ සමෘද්ධි නිලධාරීන් කැප වෙලා වැඩකරන බව මෙහිදී සඳහන් කරන්න ඕනෑ.දිවි නැඟුම ප්‍රජා මූල බැංකු, පනත් කෙටුම්පතේ විප්ලවීයම කරුණ තමයි. විශේෂයෙන්ම ප්‍රජාව සතු සංවිධානයක් හැටියට අප මේ බැංකු බිහි කරන්නේ. දිළිඳුකම නැතිකිරීමේ දී ප්‍රධානම ප්‍රශ්නයක් හැටියට තිබෙන්නේ ප්‍රාග්ධනය හොයා ගන්න බැරිකමයි. මෙහිදී ස්වකීය ප්‍රතිලාභීන් අතර ක්ෂුද්‍ර මූල්‍ය කටයුතු ප්‍රවර්ධනය කිරීම සඳහා දිවි නැඟුම ප්‍රජා මූල සංවිධාන එකක් හෝ ඊට වැඩි ගණනක් බල ප්‍රදේශයක් ආවරණය කිරීමෙන් පිහිටුවනවා.21 වැනි ශත වර්ෂය උදා වන විටම සංවර්ධන උපායක් හැටියට මේ ක්ෂ්ද්‍ර මූල්‍ය සම්පාදනය ඉහළින්ම පිළිගැනීමකට ලක්වුණා. ක්ෂුද්‍ර මූල්‍යකරණය යනුවෙන් අදහස් කළේ අඩු ආදායම්ලාභී ප්‍රජාව ඉලක්ක කර ගනිමින් කුඩා ණය, ඉතිරි කිරීම්, රක්ෂණ, ගෙවීම් ක්‍රම හා අනිකුත් මූල්‍ය සේවාවන් සැපයීම. විශේෂයෙන්ම අඩු ආදායම්ලාභී ප්‍රජාව වෙත මූල්‍ය සේවා ප්‍රදානය කිරීම ක්ෂුද්‍ර මූල්‍යකරණය පිළිබඳ නිර්වචනය මඟින් අවබෝධ කර දෙන්න පුළුවන්.ක්ෂුද්‍ර මූල්‍යකරණයේ දී ඉලක්ක කරගෙන ඉන්නේ පිරමීඩයේ ඉන්න අන්න ඒ පල්ලෙහාම කොටසයි. මේකේ මූලිකම පරමාර්ථය වන්නේ දුප්පත්කම දුරලීමයි. මෙහිදී විවිධ ක්‍රමවේද තිබෙනවා. සේවා පහසුකම් සපයනවා. පළමුවැනිම කාරණය තමයි ඉතිරි කිරීම.ඒ වාගේම ණය සැපයීම. ඊළඟට රක්ෂණය සහ අනිකුත් මූල්‍ය සේවා සැපයීම. ඉතිරි කිරීම ගැන කියන කොට සමහරු හිතනවා දුප්පත් අය ඉතිරි කරන්නේ කොහොමද කියලා. අප දන්නවා දුප්පත් අය වැඩි දෙනෙක් අපේ රටේ කාලීන ආදායම් - ඵඥචඵධදචත ඪදජධථඥ ලබන අය බව. අප වී ගොවිතැන කරනවා නම් අවුරුද්දකට දෙපාරයි අස්වැන්න ලැබෙන්නේ. ඒ අයට අවුරුද්දකට දෙපාරයි එකවර මුදල් ලැබෙන්නේ. එතකොට ඒ කට්ටිය කරන්නේ ඒ මුදල් ලැබෙන කාලයට වැඩියෙන් වියදම් කරන එකයි.අපි මේ වැඩ පිළිවෙළ යටතේ බලන්නේ කාලීනව ලැබෙන ආදායම්වලින් වසර පුරා දෛනික වියදම් පියවා ගැනීමට හුරු පුරුදු කිරීම, ගිනි පොලීකරුවන්ගෙන් ගැලවීමට උදව් උපකාර කිරීම, අනවශ්‍ය වියදම් වළක්වා ගැනීම, සමාජයේ අභිමානවත් ලෙස ජීවත් වීමට ඔවුන් පොලඹවා ගැනීමයි.ඒ වාගේම ඉතිරි කිරීමට පස්සේ තව වැදගත් කාරණයක් තමයි ක්ෂුද්‍ර ණය නැත්නම් සුළු පරිමාණයේ ණය පහසුකම් සැපයීම. විධිමත් මූල්‍ය ක්‍රමයට ප්‍රවේශ වීමට අපහසු අඩු ආදායම්ලාභී ව්‍යවසායකයින්ට ඔවුන්ගේ ආදායම් තත්ත්වය ඉහළ නංවා ගැනීමට උපකාර වන කාර්යයන් සඳහා සපයන කුඩා පරිමාණයේ ණය මුදල් අපි මේ පනත් කෙටුම්පතේදී “ක්ෂුද්‍ර ණය” වශයෙන් හඳුන්වනවා.ඇප සුරැකුම් රහිතව ආදායම උපදවන කට්ටියට තමයි අපි වැඩියෙන් ණය දෙන්නේ. ණය දෙන සමිති තිබෙනවා. ඒ වාගේම රාජ්‍ය නොවන සංවිධාන මෙවැනි දේවල් කරනවා. ග්‍රාමීය බැංකු, ප්‍රජා බැංකු වැනි මහ බැංකුවේ ලියාපදිංචි නොවුණු සංවිධාන 20,000ක් විතර මෙවැනි කටයුතු විවිධ මට්ටමෙන් කරනවා. නමුත් අපේ වඩා පුළුල්ම සංවිධානය බවට ක්‍රමවත් බවකින් යුත්, ඒ වාගේම රජයේ වගකීමකින් යුත් බැංකු පද්ධතියක් අපි ක්ෂ්ද්‍ර මූල්‍ය බැංකු පද්ධතිය තුළින් බලාපොරොත්තු වනවා.මෙය මඟින් රාජ්‍ය අනුග්‍රහය යටතේ විධිමත් ආකෘතියක් තුළ ප්‍රජාවගේ පූර්ණ සහභාගිත්වය ඇතුව, ඔවුන්ගේම දියුණුව සඳහා ස්ථාපිත කරන ක්ෂුද්‍ර මූල්‍ය ආයතන ව්‍යූහයක්. ණය දෙන ආයතනය ණය ලබා ගැනීමේදී ගනුදෙනුකරු කෙරෙහි පූර්ණ විශ්වාසය තබනවා. ඒ වාගේම ගනුදෙනුකරුවන් තම මුදල් තැන්පත් කිරීමේදී ණය දෙන ආයතනය කෙරෙහි පූර්ණ විශ්වාසය තබනවා. මෙම අන්‍යොන්‍ය විශ්වාසය මතයි ප්‍රජා මූල බැංකු පද්ධතිය ක්‍රියාත්මක වන්නේ.එහිදී මම තවත් කාරණයක් සඳහන් කරන්න ඕනෑ. මොකක්ද? දිවි නැඟුම සංවර්ධන දෙපාර්තමේන්තුව හා මේ දිවි නැඟුම ප්‍රජා මූල බැංකු අතර තිබෙන සම්බන්ධය ගැනත් මේ පනත් කෙටුම්පතේ සඳහන් වනවා. “දිවි නැඟුම දෙපාර්තමේන්තුව මෙම දිවි නැඟුම ප්‍රජා මූල බැංකු සඳහා නෛතික වගකීම භාර ගනී. ඒ අනුව බැංකුවේ මුදල් පිළිබඳව තැන්පත්කරුවන්ට නෛතික තහවුරුවක් ලැබේ. බැංකුව එහි ප්‍රතිලාභීන්ට අයත් වුවද, මුදල් කළමනාකරණයට අවශ්‍ය සහාය දෙපාර්තමේන්තුව ලබා දෙයි. බැංකුවක් ලෙස පවත්වා ගෙන යෑමේදී අවශ්‍ය වන විනිවිදභාවය ආරක්ෂා කර දීම සඳහා දෙපාර්තමේන්තුව විසින් ප්‍රජාමූල බැංකුව අධීක්ෂණය හා නියාමනය සිදුකරයි. මුදල් අමාත්‍යාංශය මහ බැංකුව නියෝජනය වන කළමනාකරණ මණ්ඩලයක් අවශ්‍ය ප්‍රතිපත්තිමය මෙහෙයවීම සිදු කරයි.”දැනට තිබෙන සමෘද්ධි බැංකුවටත් කිසිම නීතිමය ව්‍යූහයක් නැහැ. නෛතික බලයක් නැහැ. ඒ වාගේම කිසිම කළමනාකරණ මණ්ඩලයක් නැහැ. අපේ සමෘද්ධි අධිකාරිය තුළ පත් කර ගත් මුදල් මණ්ඩලය පමණයි තිබෙන්නේ.මීට පස්සේ මේ සඳහාත් මුදල් අමාත්‍යාංශය, ඒ වාගේම මහ බැංකුව සමන්විත මණ්ඩලයකින් මේ ප්‍රතිපත්ති තීන්දු කරනවා. නමුත් ඒ ස්වේච්ඡා සංවිධානයේ පාලනය සම්පූර්ණයෙන්ම ජනතාව සන්තක දෙයක්.මෙහිදී ලංකාවේ තිබෙන මේ තත්ත්වය ගැන කල්පනා කරන කොට අපි දැකපු අපට තිබෙන වාසිම තත්ත්වය තමයි, ආදායම අඩු වූවාට - දුප්පත් වූවාට - අපේ මේ අඩු ආදායම්ලාභී ප්‍රජාව උගත් - බුද්ධිමත් පිරිසක්. ඒ නිසා ව්‍යවසායකත්වය - ව්‍යාපාරික හැකියාව - ඒ වාගේම මූල්‍ය පාලනය පිළිබඳ හැකියාව, ඒ වාගේම ගිණුම් තබා ගැනීමේ කරුණු පිළිබඳව ඔවුන් තුළ දැනුම හොඳ උසස් මට්ටමකින් පැවතීම අපට මේ ප්‍රජාව ක්ෂුද්‍ර මූල්‍යකරණ ක්‍රියාවලියට සම්බන්ධ කර ගන්න ලොකු ධෛර්යයක්, ශක්තියක් වාගේම පෙලඹවීමක් වූ බව මෙහිදී සඳහන් කරන්න ඕනෑ.ඊ ළඟට, දෙපාර්තමේන්තුවෙන් මේ බැංකුවලට දෙන සහයෝගය මොකක්ද? ප්‍රජා මූල බැංකු ලියාපදිංචි කිරීම, ඉතිරි කිරීම් ප්‍රවර්ධනය කිරීමට උදවු වීම, කුඩා ණය සැපයීමේ ඉඩ ප්‍රස්ථා ඇති කිරීම, කුඩා නිෂ්පාදකයින්ට සපයන වෙනත් පහසුකම්, දිවි නැඟුම ප්‍රතිලාභීන්ගේ නිෂ්පාදන හා ගබඩා කිරීම හා අලෙවි කිරීමට උදවු කිරීම, ඒ වාගේම ප්‍රජාමූල බැංකු නිලධාරීන් පුහුණු කිරීම, ප්‍රතිලාභීන්ට අවශ්‍ය ව්‍යාපාර කිරීම වැනි දේවලට අවශ්‍ය පුහුණු කිරීම් කිරීම කරනවා.මේ පනතේ ව්‍යුහය ගැන සඳහන් කළා. දිවි නැගුම සංවර්ධන දෙපාර්තමේන්තුව තිබෙනවා. දිවි නැගුම ප්‍රජාමූල සංවිධාන තිබෙනවා. ඒ වාගේම දිවි නැගුම ප්‍රජාමූල බැංකු පද්ධතියක් තිබෙනවා. මේ තුළින් අපි බලාපොරොත්තු වෙන්නේ මේ රටේ ඉතාම දුප්පත් ජනතාව ලක්ෂ 18 ක් දියුණු කිරීමයි. විවේචන කිහිපයකටත් මම මෙහිදී උත්තර දෙනවා.පළමු වෙනිම කාරණය තමයි සමෘද්ධි ලාභීන්ට සමෘද්ධිය නැති වෙයි කියන භය. මෙම පනත් කෙටුම්පතේ 43 (අ) සහ (ඌ) වගන්තිවල ඒ පිළිබඳව පැහැදිලිව සඳහන් වෙනවා. දිවි නැඟුම පනත් කෙටුම්පතේ 43 (අ) වගන්තියේ මෙසේ සඳහන් වෙනවා. “දිළිඳුභාවය තුරන් කිරීමේ වැඩසටහන් සහ වෙනත් රජයේ වැඩසටහන් ක්‍රියාත්මක කිරීමේ දී, ඉවත් කරන ලද 1995 අංක 30 දරන සමෘද්ධි සංවර්ධන අධිකාරිය පනත යටතේ කොමසාරිස් ජනරාල්වරයා විසින් කරගෙන යන ලද සියලු කාර්ය මේ පනත යටතේ කරනු ලැබූ හා කරගෙන යනු ලැබිය යුතු කාර්ය ලෙස සලකනු ලැබිය යුතුය.විශේෂයෙන්ම සඳහන් කරන්නට ඕනෑ මේ සමෘද්ධි නිලධාරින් පිළිබඳව අදහස ආවේ කොහොමද කියලා. එදා ඔවුන් මේ සේවයට අනුයුක්ත කරලා, 2001 කාලයේ තිබුණ එක්සත් ජාතික පක්ෂ ආණ්ඩුවේ, ඒ වාගේම 2005 ජනාධිපතිවරණයේ එක්සත් ජාතික පක්ෂයේ එක්තරා මන්ත්‍රීවරයෙක්, කිව්වා සමෘද්ධි නිලධාරීන්ව මහ පාරට ඇදලා දාලා හම ගහනවා කියලා.ඒ කාලය තුළ, ඒ රජය කාලයේ යෝජනාවක් ආවා සමෘද්ධි අධිකාරිය වහලා 27,000 ක් පමණ සමෘද්ධි නිලධාරීන්ව ගෙදර යවන්න. ඒ අනුව තමයි, 2005 ජනාධිපතිවරණයේ දී ඒ අය මේ පිළිබඳව ඉල්ලීම් කරමින් උද්ඝෝෂණය කරන්න පටන් ගත්තේ. ඒ වාගේම මේ අය අවුරුදු ගණනාවක් තිස්සේ මේ රටේ දුගී දුප්පත් ජනතාවගේ ජීවන තත්ත්වය උසස් කරන්න, තමන්ගේ මුළු ජීවිත කාලයම කැප කළා. හැබැයි, ඒ අය හෙට අනිද්දා විශ්‍රාම යනවා. මේ පනත ප්‍රමාද වීම නිසාම සමෘද්ධි නිලධාරීන් 300 ක් පමණ විශ්‍රාම වැටුප් නැතිව ගෙදර ගියා.ඉතින් මේ අය ගෙදර යනවා, අර්ථ සාධක අරමුදල හැරෙන්න වෙනත් කිසිම දෙයක් ලැබෙන්නේ නැහැ. ඒ අයගේ ඉල්ලීමක් තිබුණා. අනෙකුත් රජයේ සේවකයින්ට වාගේ විශ්‍රාම වැටුප් ඇතුළු රජයේ සේවකයින්ට තිබෙන වරප්‍රසාද ඇති කරන්න කියලා. පළමුවැනි කාරණය තමයි මේ පනත ක්‍රියාත්මක වෙච්ච දවසේ ඉඳලා මේ ඉන්න සේවකයෙක් ඒ අයගේ කැමැත්ත අනුව, ඒ අය සමෘද්ධි අධිකාරියට හෝ දක්ෂිණ ලංකා අධිකාරියට හෝ බැඳුණු දවසේ ඉඳලාම රාජ්‍ය සේවකයින් ලෙස සලකලා ඔවුන්ට විශ්‍රාම වැටුප හිමි කිරීම. විශේෂයෙන්ම ඒක අවශ්‍ය වෙනවා.මොකද, මේ අයගෙන් සමහර දෙනෙකුට තව අවුරුදු දෙකකට, තුනකට වඩා සේවා කාලය නැහැ. යම් විධියකින් අලුත් සේවකයකු හැටියට බැඳුණොත් ඔහුට විශ්‍රාම වැටුප් හිමි රජයේ සේවාවේ නීති රීති අනුව ඔහුගේ කාලය සම්පූර්ණ වන්නේ නැහැ. ඒ නිසා ඔහු බැඳුණු දවසේ ඉඳලා ඒ කාලය තුළ විශ්‍රාම වැටුප හිමි වනවා. එතකොට තව කොටසකට පුළුවන්, තමන් කැමැති නම් මේක දෙපාර්තමේන්තුවක් කරපු දවසේ ඉඳලා විශ්‍රාම වැටුප හිමි කර ගන්න. පරණ කාලයට ඔහුගේ සේවක අර්ථසාධක අරමුදල සඳහා සියයට සියයක්ම තමන්ගේ දායකත්වයත්, රජයේ දායකත්වයත් කියන දෙකම අර ගෙන ඒ මුදල බැංකුවක දමන්න පුළුවන්. අවුරුදු දහයට වැඩි සේවා කාලයක් තිබෙන සේවකයින්ට ඒ ක්‍රියා කලාපය අනුගමනය කරන්න පුළුවන්.මෙහි තුන්වැනි කාරණය හැටියට මේ එකක්වත් ඕනෑ නැහැයි කියලා දෙපාර්තමේන්තුවට බැඳෙන්නේ නැහැ, මම මෙතැනින් විශ්‍රාම යනවා කියලා ස්වේච්ඡාවෙන් විශ්‍රාම යන්න පුළුවන්කම තිබෙනවා. රජය ඒ සඳහා වන්දි මුදලක් තීන්දු කරලා ගෙවනවා. නමුත් මේ අපේ වුවමනාවට යන එකක් නොවන නිසා, ඔවුන්ට අපි විශේෂ වන්දි ක්‍රමයක් සකස් කරන්න ඕනෑ. හතරවැනි ක්‍රමය මේකයි.මේක පනතේ නැති වුණත් ඒ සේවක මහත්වරුන්ගේ ඉල්ලීමක් ලෙස ඕනෑ නම්, යම්කිසි නිලධාරියෙක් දෙපාර්තමේන්තුවට බැඳුණොත් ඔහු තවදුරටත් දෙපාර්තමේන්තු විශ්‍රාම වැටුප් ක්‍රමයට බැඳෙන්න කැමැති නැත්නම්, සේවක අර්ථසාධක අරමුදලට දායක වෙලා විශ්‍රාම යන තෙක් ඉන්න ඔහුට පුළුවන්කම ලැබෙනවා. ඉතින් මේ ක්‍රමය යටතේ සේවකයකුට දිය හැකි ක්‍රම හතර යටතේම ඔවුන්ගේ ආරක්ෂාව සලසා තිබෙනවා.ඒ අනුව සේවය අතහැර ගිය දවසට ඔවුන්ව ආරක්ෂා වෙන්න පුළුවන්කම ලැබෙනවා. පළමුවැනි එක විශ්‍රාම වැටුප් සහිත සේවයට බැඳුණ දවසේ ඉඳලා, දෙවනුව දෙපාර්තමේන්තුව පිහිටෙව්ව දවසේ ඉඳලා අලුත් සේවකයකු හැටියට බැඳෙන්න, තුන්වෙනුව ඕනෑම නම් පරණ ඒවා ඔක්කොම අරගෙන, වන්දිත් අරගෙන ගෙදර යන්න පුළුවන්. හතර වෙනුව සේවක අර්ථසාධක අරමුදල වෙනුවෙන් දැන් කරන ක්‍රමයම අනුගමනය කරන්න පුළුවන්.සමෘද්ධි ලාභීන්ගේ ගිණුම් කිසිම අරමුදලක් මොනම ආකාරයකින්වත් වෙනස් වන්නේ නැහැ. මෙම පනත් කෙටුම්පතේ 44 වැනි වගන්තියේ අපි පැහැදිලිව කියනවා, මෙන්න මේ විධියට: “ඉවත් කරන ලද 1995 අංක 30 දරන පනත යටතේ පිහිටුවන ලද ශ්‍රී ලංකා සමෘද්ධි සංවර්ධන අධිකාරිය, ඉවත් කරන ලද 1996 අංක 18 දරන පනත යටතේ පිහිටුවන ලද ශ්‍රී ලංකා දක්ෂිණ සංවර්ධන අධිකාරිය, ඉවත් කරන ලද 2005 අංක 26 දරන පනත යටතේ පිහිටුවන ලද ශ්‍රී ලංකා උඩරට සංවර්ධන අධිකාරිය විසින් හෝ ඒ යටතේ කිසියම් පරමාර්ථයක් සඳහා පිහිටුවන ලද අරමුදල් සහ භාර, ඒ අරමුදල් සහ භාර පිහිටුවනු ලැබුවේ යම් පරමාර්ථ සහ කාර්යයන් වෙනුවෙන් ද ඒ පරමාර්ථ, කාර්ය සහ ඒ ප්‍රතිලාභීන් සම්බන්ධයෙන් කිසිදු වෙනස් කිරීමක් සිදු නොවන බවට සහතික කරමින් දෙපාර්තමේන්තුව විසින් පාලනය කරනු ලැබිය යුතු ය.”තවත් කාරණයක් විධියට අහනවා, සමෘද්ධි බැංකුවල තැන්පත් හා ආයෝජනවල වෙනසක් හෝ හානියක් වෙනවා ද කියලා. ඒක හරියට සම්පත් බැංකුවේ අයිතිය ජයවර්ධනලාගෙන් පෙරේරාලාට මාරු වුණාම අපේ ගරු ජයලත් ජයවර්ධන මන්ත්‍රීතුමාගේ ගිණුමේ අයිතිය වෙනස් වෙනවා ද කියලා අහනවා වාගේ එකක්. ඒ ගිණුම් ඒ ආකාරයටමයි තිබෙන්නේ. ණයක් තිබෙනවා නම් ඒ විධියටම.පනත් කෙටුම්පතේ 43. (උ) උප වගන්තිය යටතේ මෙසේ සඳහන් වෙනවා: “නියමිත දිනට පෙරාතුව ම වූ දිනයේ දී බලාත්මකව පැවැති සියලු සමෘද්ධි බැංකු සමිති සහ සමෘද්ධි බැංකු සම්මේලන නියමිත දිනයේ සිට පිළිවෙළින් දිවි නැඟුම ප්‍රජා මූල බැංකු සහ දිවි නැඟුම ප්‍රජා මූල බැංකු සමිති ලෙස සලකනු ලැබිය යුතු ය;” මේ වගන්තිය යටතේ ඒ බැංකුවල නම වෙනස් වෙනවා මිසක් හා එහි පාලනය ඒ ගමේ දිවි නැඟුම ප්‍රජා මූල බැංකු සමිති හා ප්‍රජා මූල බැංකුවලට පැවරෙනවා මිසක්, එහි ගිණුම් හිමියන්ට හෝ ඛ්සිවෙකුට කිසිම ආකාරයකින්වත් වෙනසක් වෙන්නේ නැහැ.එයට අමතරව මෙතෙක් කල් නීතියක් නොතිබිච්ච, තමුන්ට නඩු පවරන්නත් බැහැ; විරුද්ධව නඩු පවරන්නත් බැරිව තිබුණු ඒ අඩුව මේ පනත් කෙටුම්පත තුළින් සම්පූර්ණ කරලා තිබෙනවා. සමෘද්ධි බැංකු, බැංකු පනතින් ඉවත් කළාට මහ බැංකුවේ පාලනයෙන් තොර වෙන්නේ නැහැ. අද සමෘද්ධි බැංකුවේ පාලනයට මහ බැංකුව සම්බන්ධයක් නැහැ. මා කිව්ව විධියට කිසිම කළමනාකරණ ආයතනයක් පිටින් මෙහෙය වන්නේ නැහැ. මොකද, ඒකට මූල්‍ය නීතිමය රාමුවක් නොමැති වීම නිසා. දැනටත් සමෘද්ධි පනතේ පැහැදිලිවම කියලා තිබෙනවා, “මේක බැංකු පනතින් නිදහස්” කියලා. ඒ වගන්තියමයි අපි මෙවරත් දාලා තිබෙන්නේ.නමුත් මෙවර ඒ බැංකු වාණිජ බැංකු පනතේ ඒ වගන්තියෙන් අයින් වුණාට, වාණිජ බැංකු පනතේ වාණිජ බැංකුවකට තිබෙන කොන්දේසිවලින් ඉවත් වුණාට, මහ බැංකුවේ පාලනයෙන් ඉවත් වෙන්නේ නැහැ. මහ බැංකු පනතින් ඉවත් වෙච්ච පොදු මූල සංවිධාන මේ රටේ 20,000 ක් පමණ තිබෙනවා. දැනට සමූපකාර පනත යටතේ තිබෙන ග්‍රාමීය බැංකු, ගොවි බැංකු, දියවර බැංකුව මහ බැංකු පාලනයට නැහැ. නමුත් ඒ ඒ දෙපාර්තමේන්තු විසින් ඒවා පාලනය කරනවා. වාණිජ බැංකුවක නීතියෙන් විතරයි ඉවත් කරන්නේ. මූල්‍ය කළමනාකාර මණ්ඩලයක් දාලා අපේ ග්‍රාමීය බැංකු සහ අනෙකුත් බැංකු පාලනය කරනවා වාගේ මේ පනත් කෙටුම්පතින් විශේෂයෙන්ම මේ කටයුත්ත කරලා තිබෙනවා.රහස්‍ය භාවය කියන වගන්තියක් පනත් කෙටුම්පතට අලුතින් ඇති කරපු වගන්තියක් නොවෙයි. මේක අපේ සමෘද්ධි පනතෙත් තිබෙනවා. ඒ විතරක් නොවෙයි, 2011 අංක 42 දරන මුදල් ව්‍යාපාර පනතේ තිබෙනවා. ඒ වාගේම 88 අංක 30 දරන බැංකු පනතේ තිබෙනවා. මහ පරිමාණ ව්‍යාපාරිකයෝ ණය ගන්න ඒවා හෙළිදරවු කරන්න කාටවත් බැහැ කියා, තමුන්නාන්සේලා දන්නවා. හම්බන්තොට “සැනසුම” හෝටලයේ ගනුදෙනුවක් ගැන පත්තරේ දැමුවාට ඒ පත්තරේටයි ඒ බැංකුවටයි විරුද්ධව නඩු ගියා. ඒ වාගේම ලොකු අය කරන ඒවා ඔක්කොම වසන් කරනවා.පක්ෂ බේදවලින් තොරව දිවි නැඟුමට සහාය දෙන්නඇයි, මේ ගමේ අහිංසක දුප්පත් අයගේ තොරතුරු හෙළිදරවු කරන්න අපි ඉඩ දෙන්නෙ? අපි මේක සලසන්නේ මෙන්න මේ හේතුව නිසයි. මෙහිදී රහස්‍යභාවය රකින්නේ මේ ජනතාව වෙනුවෙන්. මේ මහ පරිමාණ ව්‍යාපාරිකයන්ට තියෙන ආරක්ෂාව, අනෙක් අයට තිබෙන ආරක්ෂාව වාගේම මේ අහිංසක දුප්පත් දහඅට ලක්ෂයක් ජනතාවගේ පෞද්ගලික තොරතුරු එළියට දැමීමට නොහැකි වන හැටියටයි මේ පනතට මේක ඇතුළත් කර තිබෙන්නේ.විශේෂයෙන්ම කාරක සභා අවස්ථාවේදී ඒ වාගේම විවාදය අවසානයේ දී තමුන්නාන්සේලා නඟන ප්‍රශ්නවලට පිළිතුරු දෙන්න බලාපොරොත්තු ;වනවා. බ්‍රිතාන්‍ය අධිරාජ්‍යවාදීන්ගේ කාලයේ අපේ රටේ ජනතාව තුළ පරාධීන මානසිකත්වයක් ඇති කිරීම සඳහා ආරම්භ කරන ලද, අපේ ස්වයංපෝෂිත ආර්ථිකය නැති කිරීමේ වැඩ පිළිවෙළ යටතේ ඒ ස්වයංපෝෂිත ආර්ථිකය නැති කළාට පසු අපේ පරාධීන මානසිකත්වය ඒ විධියටම පවත්වාගෙන යන්න ඔවුන් කරපු දෙයක් තමයි අපිට ආහාර සහනාධාරය දීම. ඒක දෙවන ලෝක මහ යුද්ධ කාලයේ දී බජිරිවලින් පටන් ගෙන ඒක සහල් සහනාධාරය බවට පත් කළා.හැම රජයක්ම උත්සාහ කළේ ඒ තුළින් දුප්පත් ජනතාව සනසන්නයි. ඊට පසුව කූපන් පොත හඳුන්වා දුන්නා. ඊට පසුව මූල්‍ය සහනාධාරය හඳුන්වා දුන්නා. ඊට පසුව ජනසවිය හඳුන්වා දුන්නා. නමුත් ප්‍රථම වතාවට ඒ අය මේ සහනාධාර සංකල්පයෙන් මුදවා, ඔවුන් ශක්තිමත් ජනතාවක් කරන, ඔවුන් ඒ දිළිඳුකමින් මුදවා ගන්නා වැඩපිළිවෙළක් ක්‍රියාත්මක කළේ සමෘද්ධි ව්‍යාපාරය මඟින් ය කියන එක මේ අවස්ථාවේදී සමෘද්ධි ව්‍යාපාරය වෙනුවෙන් මා සඳහන් කරනවා.ඒ වාගේම මේ රටේ හිටපු දිළිඳු ජනතාව වෙනත් රජයන් ගෙන් ගත්තු වැදගත් සංවර්ධන ක්‍රියාදාමයන් නිසා මහින්ද රාජපක්ෂ ජනාධිපතිතුමාගේ රජය කාලයේ මේ රටේ දිළිඳුකම හරි අඩකින් අඩු කරන්නට පුළුවන් වුණා. ඒ අනුව සියයට 8.9 දක්වා අඩු කර ගත්තු දිළිඳු ජනතාවගේ ප්‍රතිශතය සම්පූර්ණයෙන්ම නැතිකර දැමීමට හා වේගයෙන් ඉහළට නඟින දරිද්‍රතාව නැති කර දැමීමට කටයුතු කළ යුතු වෙනවා. ඒ දරිද්‍රතා රේඛාවෙන් පහළ සිටින අයවලුන්, දරිද්‍රතා රේඛාවෙන් ඉහළට ගන්නවා වාගේම, එතැනින් උඩට එන අය තවදුරටත් ශක්තිමත් අය බවට පත් කරන්නයි අපි මේ පනත් කෙටුම්පත ගෙනාවේ. අඩු ආදායම් ලබන දුප්පත්ම ජනතාව වෙනුවෙන් ගෙනාපු පනත් කෙටුම්පතක්.විශේෂයෙන්ම උතුරේ ජනතාව වෙනුවෙන් සහ ගැටුම්කාරී තත්ත්වයන්ට මුහුණ දුන් අනික් ප්‍රදේශවල සිටින ජනතාව වෙනුවෙන් මම මේ අවස්ථාවේදී ඉල්ලීමක් කරනවා, ඒ වාගේම හැම දේශපාලන පක්ෂයකින්ම ඉල්ලනවා, පක්ෂ බේදයකින් තොරව මේ පනත් කෙටුම්පතට සහයෝගය දෙන්න. ඒ නිසා අවසාන වශයෙන් ඉසුරුමත් නිවහනක්, අසිරිමත් මවුබිමක්, ගොඩනැඟීමට දිවි නැඟුමට ඔබේ සහාය අවශ්‍යයි.  කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=ab1211112</link>
    <topic>රජයේ සේවකයනට දුන් දීමනාව එල්ලූ එකක් නොවේ</topic>
    <author>අරුණි මුතුමලී</author>
    <content>ශ්‍රී ලංකා මහ බැංකුවේ ආර්ථික පර්යේෂණ අංශයේ අධ්‍යක්ෂිකාස්වර්ණා ගුණරත්නඑක්සත් ජනතා නිදහස් සන්ධාන ආණ්ඩුව මඟින් ඉදිරිපත් කරන ලද අටවැනි අයවැය යෝජනාව පසුගිය බ්‍රහස්පතින්දා මහින්ද රාජපක්ෂ ජනාධිපතිතුමා විසින් මුදල් අමාත්‍යවරයා ලෙස පාර්ලිමේන්තුවට ඉදිරිපත් කරන ලදී. මේ පිළිබඳව එ.ජා.ප.ය පවසන්නේ සිහින ලොවක් මවන සොච්චම් දීමනාවක් ලබා දුන් රැවටිලිකාර අයවැයක් බවයි. ආණ්ඩු පක්ෂය මේ අයවැය දකින්නේ අනාගතය පිළිබඳ අවබෝධයෙන් රටේ සංවර්ධනය ඇති කරන යෝජනාවක් ලෙසයි. සත්‍යවශයෙන්ම මේ අයවැය රටට බලපාන්නේ කෙසේද? ඒ පිළිබඳ ශ්‍රී ලංකා මහ බැංකුවේ ආර්ථික පර්යේෂණ අංශයේ අධ්‍යක්ෂිකා ස්වර්ණා ගුණරත්න මහත්මියගෙන් විමසමු.මෙවර අයවැය යෝජනාවට අනුව අය වැය හිඟය රුපියල් බිලියන 507.4ක්. මේ පරතරය පියවා ගත හැකි මට්ටමක පවතිනවාද?රජය විසින් 2013 සඳහා රජයේ ආදායම ලෙස රුපියල් බිලියන 1277.9 කුත් වියදම ලෙස බිලියන 1785.4 කුත් ඇස්තමේන්තුගත කර තිබෙනවා. ඒ අතර හිඟය වන බිලියන 507.4 ක්‍රම දෙකකින් ලබා ගත හැකි බවයි අයවැය යෝජනාව අනුව පෙනී යන්නේ. ඉන් පළමුවැන්න මෙරට බැංකු නොවන සහ බැංකු අංශයෙන් ණය ලෙස බිලියන 421.4 ක් ලබා ගැනීමයි. අනෙක් ක්‍රමය විදේශීය මාර්ගවලින් බිලියන 86 ක් ලබා ගැනීමයි.මෙය පසුගිය වසරට සාපේක්ෂව හොඳ මට්ටමක් ලෙස අප දකින්නේ 2012 සඳහා විදේශීය මාර්ගවලින් ලබාගත් මුදල ඩොලර් බිලියන 205.6 ක් වීමත් 2013 සඳහා එය 86 ක් දක්වා අඩුවීමත් නිසයි.මෙරට ආර්ථික වර්ධනය අඩු මට්ටමක පවතින බවට ඇතැම් අය චෝදනා කරනවා. එය ඉදිරි වසරවලදීත් ඒ අයුරින්ම බලපායිද?මේ වසරේ අන්තර්ජාතික වශයෙන් ඇතිවූ ආර්ථික අවපාතය, නියඟය වගේම ආනයන අඩු කිරීම සඳහා රජය මඟින් ගත් ප්‍රතිපත්තිමය ක්‍රියාමාර්ග නිසා ආර්ථික වර්ධනය පැවතුණේ සියයට 6.8ක මට්ටමෙයි. නමුත් 2013 දී අපේක්ෂිත ආර්ථික වර්ධනය සියයට 7.5 ක් සහ ඉන්පසුව සියයට 8 ක් ආදී වශයෙන් වර්ධනය වේ යැයි පවතින සංවර්ධන කටයුතු අනුව විශ්වාසය පල කළ හැකියි.ඒ සමඟම උද්ධමනයට කුමක් වේවිද?පසුගිය වසර තුනක පමණ කාලයේ දී උද්ධමනය සියයට 10ට අඩු මට්ටමේ එනම් තනි ඉලක්කමේ අගයක් ලෙස පවත්වා ගැනීමට හැකි වුණා. නමුත් ලබන වසරේදී උද්ධමනය සියයට 7 දක්වා අඩු කිරීමටත්, 2015 වන විට උද්ධමන අගය සියයට 5 වැනි අගයකට ගෙන ඒමටත් හැකි බවයි අපේක්ෂා කරන්නේ.අයවැය කතාවේදී ජනාධිපතිතුමා පැවසුවේ දිළිඳු බවින් තොර රටක් සඳහා කැපවීමෙන් කටයුතු කරන බවයි. මෙය කෙතරම් දුරට සාර්ථක විය හැකි ප්‍රකාශයක් ද?දරිද්‍රතාව පිළිබඳ 2009-2010 සමීක්ෂණයට අනුව මේ වන විට රටේ ජනතාවගෙන් සියයට 8.9ක් දක්වා දරිද්‍රතාවය අඩුවී තිබෙනවා. ඒ වගේම 2011 දී ඒකපුද්ගල ආදායම ඇමෙරිකානු ඩොලර් 2836ක් එය 2015 වන විට ඩොලර් 4000 දක්වා වර්ධනය කිරීම මෙවර අයවැයේ ප්‍රධාන අරමුණක්. රජය මේ වන විට කරගෙන යන සංවර්ධන කටයුතු යටිතල පහසුකම් සංවර්ධනය, ඒ යටතේ මහාමාර්ග, වරාය හා ගුවන් තොටුපොළ ආදිය සංවර්ධනය කිරීම මඟින් මෙරට ඉහළ මැදි ආදායම් ලාභී රටක් බවට පත් කිරීමට කටයුතු කරගෙන යනවා. ඒ වගේම මේ වන විට ඇමෙරිකානු ඩොලර් බිලියන 60ක් පමණ වන සමස්ත ජාතික ආදායම 2016 වන විට ඩොලර් බිලියන 100 දක්වා වර්ධනය කිරීමත් රජයේ අරමුණක්. මේ අයුරින් රටේ සංවර්ධනය සමඟ ආර්ථික සංවර්ධනය ද සිදුවන විට දිළිඳු බව අවම කිරීම දුෂ්කර කාර්යයක් වන්නේ නැහැ.රටේ ආර්ථිකය සංවර්ධනය වීමට නම් ඒ සඳහා දායක වන අංශවල වර්ධනයක් සිදුවිය යුතුයි?ඔව්. මෙවර අයවැයෙන් කෘෂිකාර්මික අංශයේ වර්ධනය සඳහා විශාල සහන රැසක් ලබා දුන්නා. එය මූලිකවම අඩු ආදායම් මට්ටමක ඇති අයගේ ආදායම් වර්ධනය සඳහා යහපත් අයුරින් බලපානවා. විශේෂයෙන්ම වී සඳහා මෙතෙක් පැවැති රුපියල් 28-30 මිල වෙනුවට 32-35 ක සහතික මිලක් නියම කිරීම,ගොවි ණය සඳහා පොලී සම්පූර්ණයෙන් කපා හැරීම සහ ඊළඟ මහ කන්නය තෙක් ණය අය නොකිරීමට ගත් තීරණය ඉන් වැදගත්. අනෙකුත් භෝග වගාවන් සඳහා ද ගොවි රක්ෂණ ක්‍රමයක් ඉදිරිපත් කිරීමෙන් ගොවීන්ට සිදුවන ස්වභාවික විපත් මෙන්ම අනෙක් අභියෝගවලදී විශාල සහනයක් සැලසෙනවා.නමුත් විපක්ෂය චෝදනා කරන්නේ පොහොර සඳහා වක්‍රව වැඩි මුදලක් අයකරන බවටයි.කවුද වැඩි මුදලක් දී පොහොර ගන්නේ? මෙහිදී කර තිබනේනේ රසායනික පොහොර කිලෝග්‍රෑම් 50 මල්ලක් ලබාගන්නා අය ගොවි රක්ෂණය සඳහා රුපියල් 150/-ක් ගෙවිය යුතු වීමයි. එයින් සිදුවන්නේ විවිධ ආපදාවලදී ඒවායින් මිදෙන්න ගොවීන්ට ශක්තියක් ලැබීමයි. එය ගොවි ජනතාවගේ අනාගතය සඳහා ගත් යහපත් ක්‍රියාමාර්ගයක් ලෙසයි මා දකින්නේ.ඒ වගේම කාබනික පොහොර රජය මිල දී ගැනීමට ගත් තීරණය නිසා එම ක්‍රමය වැඩි දියුණු වීමෙන් පරිසර හිතකාමී කෘෂිකර්මාන්තයක් රට තුළ ව්‍යාප්ත වීමටත් වස විස රහිත ආහාර පාරිභෝගිකයන්ට ලබාදීමෙන් සෞඛ්‍ය සම්පන්න ජනතාවක් බිහිකිරීමත් මහපොළොව නිසරුවීමෙන් වළක්වා ගැනීමටත් හේතු වෙනවා.කර්මාන්ත ක්‍ෂේත්‍රය වර්ධනයට ගෙන ඇති පියවර ප්‍රමාණවත්ද?කර්මාන්ත ක්‍ෂේත්‍රය ගතහොත් එහි තාක්ෂණික භාවිතය වැඩි කරන්න ජාතික පර්යේෂණ කවුන්සිලයට වැඩිපුර මිලියන 250 ක් ලබාදීමත්, ඒ කර්මාන්ත සඳහා භාවිත කරන උපකරණ සඳහා බදු සහන ලබාදීමත් පර්යේෂණ පහසුකම් සැපයීම ඇතුළු සහන සහ සංවර්ධනාත්මක යෝජනා රැසක් ඉදිරිපත් වී තිබෙනවා.ඒ වගේම අපනයන වර්ධනය සඳහා විවිධ ක්‍රියාමාර්ග ගෙන තිබෙනවා. විශේෂයෙන් ඇඟලුම් අපනයන හා අනෙක් නිෂ්පාදනවල යන්ත්‍ර සඳහා අවුරුදු 2ක ක්ෂයවීම් දීමනා ලබාදීමෙන් අඩු පිරිවැයකින් භාණ්ඩ නිපදවා දේශීය මෙන්ම විදේශීය වෙළෙඳපොළ ආකර්ෂණය කිරීමට අවස්ථාව ලැබෙනවා.අපේ ආර්ථිකයෙන් සියයට 25 ක් පමණ ලබා දෙන කුඩා හා මධ්‍ය පරිමාණ කර්මාන්තකරුවන්ට වරාය හා ගුවන්තොටුපළ බද්ධ සියයට 5 සිට 25 දක්වා අඩු කිරීම මඟින් භාණ්ඩ ආනයනයේදී පහසුවත් ජාතිය ගොඩනැඟීමේ හා එකතු කළ අගය මත බදුවලින් නිදහස් කිරීම නිසා අපනයනයේදී වැඩි වාසිත් ලබා දී තිබෙනවා.ඒ වගේම ක්‍ෂුද්‍ර මුල්‍ය පහසුකම් ක්‍රමය මත සමෘද්ධි බැංකුවලින් ලක්‍ෂ 5 දක්වා කල්බදු පහසුකම් ලබාදීම ආදියෙන් ඔවුන්ට තම ව්‍යාපාර දියුණු කරමින් රටේ සංවර්ධනයට වැඩි දායකත්වයක් ලබාදීමට අවස්ථාව සලසා තිබෙනවා.මෙසේ බදු අඩු කිරීමෙන් රජයේ ආදායම අඩුවනවා නේද?නැහැ. ඇතැම් අංශවලින් එසේ අඩු කළත් එය ආවරණය කිරීමට අනෙක් අංශවලින් බදු අය කෙරෙනවා. කාර්තුවකට රුපියල් මිලියන 500 ඉක්මවන සුපිරි වෙළෙඳසැල්වලින් බලාපොරොත්තු වන වාර්ෂික බදු ආදායම රුපියල් බිලියන 5.2 ක් සූදු ආදියෙන් බිලියන 5 ක්, මත්පැන් ආදියෙන් බිලියන 3 ක්. ඔය ආදී වශයෙන් මුළු බදු ආදායම රුපියල් බිලියන 32.5 ක් ලබන වසරේ අය කර ගැනීමට අපේක්ෂිතයි. එයින් සහන සඳහා අඩුවීම් යථා තත්ත්වයට පත්වනවා.සංචාරක ව්‍යාපාරය මෙරටට ඉතා වැදගත්?ඔව්. ඒ සඳහා විවිධ ක්‍රියාමාර්ග ගෙන තිබෙනවා. යුද ජයග්‍රහණයෙන් පසු සංචාරක පැමිණීම දෙගුණ වී තිබෙනවා. මේ වසරේ මුල් මාස 9 ඇතුළත මෙරටට පැමිණි සංචාරකයන් සංඛ්‍යාව 694000 ක්. වසර අවසානයේ එය ලක්ෂ 10 ක් වේ යැයි සිතනවා.ඒ වගේ ම 2016 වනවිට අපේක්ෂිත ලක්ෂ 25 ක පමණ සංචාරකයන් වෙනුවෙන් විවිධ පහසුකම් නංවන්නට කටයුතු යොදා තිබෙනවා. ඉන් එකක් නම් දේශීය ආයෝජකයින් සමඟ එක්ව විදේශික ආයෝජකයින්ට ආයෝජනය කිරීම සඳහා කල්බදු පහසුකම් යටතේ ඉඩම් ලබාදීම ය. අනෙක අපනයන භාණ්ඩවලින් සියයට 40 ක් නිෂ්පාදකයින්ට දේශීය වෙළෙඳ පොළේ අලෙවි කිරීමට අවසර දීමෙන් සංචාරකයින්ට අඩු මිලට භාණ්ඩ ලබා ගැනීමට හැකිවීම නිසා එම කර්මාන්ත දියුණු වීමයි.ඒ වගේ ම අත්කම් භාණ්ඩ, අත්යන්ත්‍ර රෙදි ආදී විදේශීය සංචාරකයන්ගේ ආකර්ෂණය දිනා ඇති කර්මාන්තවලට මෙතෙක් නොලැබුණු පහසුකමක් ලෙස විදේශ විනිමය ගිණුම් දේශීය බැංකු සමඟ පවත්වා ගැනීමට අවස්ථාව ඉදිරියේදී උදා වෙනවා.අධ්‍යාපනය සඳහා දළ දේශීය නිෂ්පාදිතයෙන් සියයට 6 ක් වෙන් කරන ලෙස රජයට බල කෙරුණා. මෙවර අය වැයෙන් ඒ පිළිබඳ අවධානය යොමු කර තිබෙනවාද?අධ්‍යාපනයට හා නිපුනතා සංවර්ධනයට අය වැයෙන් බිලියන 306 ක් වෙන්කර තිබෙනවා. එය දළ දේශීය නිෂ්පාදිතයෙන් සියයට 4.1 ක්. පළාත් සභාවල ගුරු පුහුණුව සඳහා මිලියන 900 ක් වෙන් කිරීම, තාක්ෂණ ආයතනවලට ශිෂ්‍යයන් බඳවා ගැනීම, 50,000 කට වඩා සිදු කිරීම වෙනුවෙන් මිලියන 1600 ක් වෙන් කිරීම කෘෂි කාර්මික පුහුණු පාසල් සඳහා මිලියන 350 ක් වෙන් කිරීම වගේ ම විශ්ව විද්‍යාලවල සිසුන්ගේ පහසුකම් වැඩි දියුණු කිරීම වෙනුවෙන් මිලියන 4000 ක් වෙන් කිරීම මේ යටතේ සිදුවෙනවා.දුෂ්කර පාසල් දරුවන්ගේ පෝෂණය වෙනුවෙන් ආහාර ලබාදීම, වසර මැද නිල ඇඳුම් සඳහා රෙදි ලබාදීම හා සපත්තු ලබාදීම ඍජුව මෙන් ම වක්‍රව දිළිඳුකම පිටු දැකීමට හේතු වෙනවා. මොකද එම දරුවන් උගත් කමින් වැඩිවන විට ඔවුන් රැකියා කර ආර්ථික මට්ටම ඉහළ නංවන්නට දායක වන නිසා.රජයේ සේවකයන්ට ලබාදුන් දීමනාව පිළිබඳව සමහරු චෝදනා කරන්නේ මෙය වැටුපට එල්ලන ලද මුදලක් බව කියමින්?රජයේ ආදායම මේ වසරේ පැවැති ගෝලීය ආර්ථික ප්‍රශ්න ආදී හේතු නිසා බලාපොරොත්තු වූ මට්ටමට ලැබුණේ නැහැ. ඒ නිසා පඩි වැඩිවීම් ආදිය සිදුවිය යුත්තේ රජයට දරාගත හැකි මට්ටමිනුයි. අනෙක මේ ලබාදෙන දීමනාව කිසිදිනක අඩු කළ හැකි එකක් නොවේ. එල්ලූ දෙයක් නම් කඩා වැටෙන්නත් පුළුවන්. නමුත් මෙය එසේ වන්නේ නෑ. එය දිගටම නියමිත පරිදි ලැබෙනවා.ඒ වගේ ම ජුලි වැඩ වර්ජකයින් පිළිබඳ කිසිදු සැලකිල්ලක් මේ වෙනතුරු ලැබුණේ නැහැ. නමුත් මෙවර අය වැයෙන් වසර 65 ට වැඩි ස්ථිර ආදායම් මාර්ගයක් නැති අයට රුපියල් 5000 ක ජීවනාධාරයක් ලබාදීමට රුපියල් මිලියන 300 ක් වෙන්කර තිබෙනවා. එය රජයට වියදමක් වුවත් ඉතා හොඳ කටයුත්තක්. ඒ වගේ ම 2004 ට පෙර විශ්‍රාමගත් අයට රුපියල් 750 ක සහ ඉන් පසු විශ්‍රාමගත් අයට 500/= ක දීමනා ලබාදීමත් ඉතා වැදගත්. මොකද ඔවුන් මේ වනතුරු කිසිදු අවධානයකට ලක් නොවූ පිරිසක් නිසා.මේ ආකාරයෙන් කටයුතු කරමින් ඉහළ ආර්ථික වර්ධනයක් ලබාගැනීමට රජයට හැකි වේවිද?ඉහළ ආර්ථික වර්ධනයකට නම් ආයෝජන දල දේශීය නිෂ්පාදිතයෙන් සියයට 30 ට වැඩි විය යුතුයි. දේශීය වශයෙන් අප රටේ ඉතිරි කිරීම් ඒ සඳහා ප්‍රමාණවත් නෑ.ඒ නිසා විදේශ ආයෝජන ලබාගන්න විවිධ ක්‍රියාමාර්ග ගෙන තිබෙනවා. පෞද්ගලික අංශයට විනිමය පාලකගේ අවසරයෙන් තොරව විදේශීය අංශවලින් ඩොලර් මිලියන 10 දක්වා ලබා ගැනීමටත් බැංකු සඳහා වසරකට එය ඩොලර් මිලියන 50 දක්වා වීමත් ඊට අමතරව ප්‍රාග්ධන වෙළෙඳ පොළ දියුණු කිරීම සඳහා ලැයිස්තුගත සමාගම් සංඛ්‍යාව වැඩි කිරීමට දිරිගැන්වීමේ ක්‍රියාමාර්ගයක් ලෙස මහජනයාට සියයට 20 ක් දක්වා කොටස් නිකුත් කරන ආයතනවලට වසර 3 ක බදු සහන ලබාදීමටත් මූලිකව පෙන්වා දෙන්න පුළුවන්.ඔබේ මේ විශ්ලේෂණයන්ට අනුව 2013 සඳහා වන අයවැය යෝජනාව ඔබ දකින්නේ කෙසේද?සමස්තයක් ලෙස ගත් කළ මේ අය වැය අපේ රට දිළිඳුකමින් අවම වූ ඉහළ මැදි ආදායම් ලබන රටක් ලෙස පත්වීමටත්, දේශීය ආහාර නිෂ්පාදනය ඉහළ නැංවීම සඳහා අවශ්‍ය විවිධ පහසුකම් වර්ධනය කරන්නාවූත් තාක්ෂණික අතින් හා ගුණාත්මක අධ්‍යාපනයෙන් හෙබි දක්ෂතා සහිත මානව සම්පතින් ආර්ථික වර්ධනයට උපකාරී වන සමාජයකින් හෙබි අනාගතයක් උදෙසා දුරදිග බලා ඉදිරිපත් කරන ලද අය වැයක් ලෙසයි මෙය මා දකින්නේ.අරුණි මුතුමලීඡායාරූපය - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=ab1211113</link>
    <topic>අවුරුදු 300 කට කලිනුත් විනිසුරුවරුන්ට දෝෂාභියෝග ගෙනැවිත් තිබෙනවා</topic>
    <author>සංවාදයසරත් පෙරේරා</author>
    <content>කොතලාවල ආරක්ෂක විශ්වවිද්‍යාලයේ නීති පීඨයේ පීඨාධිපතිආචාර්ය ප්‍රතිභා මහානාමහේවාඅගවිනිසුරුවරයකුට විරුද්ධව දෝෂාභියෝග යෝජනා ඉදිරිපත් කිරීම ප්‍රජාතන්ත්‍රවාදී ආණ්ඩු ක්‍රමය පිළිගත් හැම රටක ම ආණ්ඩුක්‍රම ව්‍යවස්ථාවන්ට ඇතුළත් වගන්තියක් බවත් එවැනි ව්‍යවස්ථානුකූල ක්‍රියාමාර්ගයක් කෙසේවත් ප්‍රජාතන්ත්‍ර විරෝධී ක්‍රියාමාර්ගයක් ලෙස විග්‍රහ කළ නොහැකි බවත් කොතලාවල ආරක්ෂක විශ්ව විද්‍යාලයේ නීති පීඨයේ පීඨාධිපති ආචාර්ය ප්‍රතිභා මහානාමහේවා මහතා පවසයි.සිළුමිණ සමඟ සම්මුඛ සාකච්ඡාවකට එක්වෙමින් ආචාර්යවරයා මේ ප්‍රකාශය කළේය.එහිදී ඇසූ ප්‍රශ්න කීපයක් හා ඒවාට ආචාර්ය ප්‍රතිභා මහානාමහේවා මහතා දුන් පිළිතුරු මෙසේ ය.අගවිනිසුරුවරුන්ට එරෙහිව දෝෂාභියෝග යෝජනා පිළිබඳ ඉතිහාසය ගැන යමක් කිව හැකි ද?ලංකාවේ විතරක් නෙවෙයි ප්‍රජාතන්ත්‍රවාදී රටවල ආණ්ඩුක්‍රම ව්‍යවස්ථාවන්ට මේ ප්‍රතිපාදනය ඇතුළත් වෙනවා. ඒවයේ පොඩි පොඩි ප්‍රායෝගික වෙනස්කම් තියනවා. මුලින්ම ලෝකයේ ශ්‍රේෂ්ඨාධිකරණ විනිසුරුවරයකුට විරුද්ධව දෝෂාභියෝගයක් ඉදිරිපත් කරල තියෙන්නේ 1681 මහා බ්‍රිතාන්‍යයේ දී. ඇමරිකාවේ මේ වගේ දෝෂාභියෝගයක් ඉදිරිපත් වන්නේ 1811 සැමුවෙල් මේස් විනිසුරුවරයාට විරුද්ධව. ඒ ඔහුගේ අයථා පැවැත්ම හා විෂමාචාර ක්‍රියා ගැන. කොන්ග්‍රසයට මේ චෝදනා පත්‍රය ඉදිරිපත් කරල එරට සෙනෙට් සභාව මේක පරීක්ෂා කරනවා. ඔහුටත් අදහස් දක්වන්න ඉඩ දෙනවා. සාක්ෂි පරීක්ෂා කරනවා. එලෙස සාක්ෂි ඉදිරිපත් කරන්න ඉඩ දෙනවා.සෙනෙට් සභා කමිටු පරීක්ෂණයෙදි මේස් විනිශ්චයකාරවරයාව ඔහුට විරුද්ධව ඉදිරිපත් වූ චෝදනාවලින් නිදොස් කොට නිදහස් කළා.දෝෂාභියෝග ඉදිරිපත් වූ පමණින්ම වැරදිකරු වෙන්නේ නැහැ...?ඔව්. පරීක්ෂණයක් කරන්න එපායැ. චෝදනා ඇත්තම ද කියලා බලන්න ඕන.නමුත් දැන් මේ විවේචකයෝ මේක දේශපාලනයට ඇදගෙන ආණ්ඩුක්‍රම ව්‍යවස්ථාවට අනුකූලව ගත් මේ ක්‍රියාමාර්ගය විවේචනය කරමින් සිටිනවා.විශේෂයෙන් එක්සත් ජාතික පක්ෂය බලයේ සිටියදී ඔවුන්ම හැදු ව්‍යවස්ථාව යටතේ ගත් ක්‍රියාමාර්ගය ඔවුන් නිර්දය ලෙස විවේචනය කරන්න උත්සාහ කරමින් සිටිනවා.දැන් එජාපය කියන්න හදන්නේ තීරණය දීලත් ඉවරයි වගේ. එහෙම නෙවෙයි මෙතන ඒ අයම හදපු ව්‍යවස්ථාව අනුව යා යුතු ක්‍රියාමාර්ගයක් තියනවා.දෝෂාභියෝග යෝජනාව ඉදිරිපත් කිරීමෙන් පසු අනුගමනය කළ යුතු පියවර ගැන යමක් කිව හැකි ද?පළමුවැන්න මේ යෝජනාව විධිමත් දෝෂාභියෝග යෝජනාවක් බවට කථානායකවරයා පිළිගන්න ඕන. එයට මන්ත්‍රීවරුන්ගෙන් 1/3 වත් අස්සන් කර තිබිය යුතුයි.මන්ත්‍රීවරු 75 අස්සන් කළ යුතු මේ යෝජනාවට මන්ත්‍රීවරු 117 ක් අස්සන් කර තිබෙනවා. ඒ අනුව යෝජනාව පිළිගෙන ඊළඟ පියවර වන්නේ මේ දෝෂාභියෝග යෝජනාව පාර්ලිමේන්තු න්‍යාය පුස්තකයට ඇතුළත් කිරීමෙන් පසුව එය විභාග කිරීමට පාර්ලිමේන්තු මන්ත්‍රීවරුන්ගෙන් යුත් තේරීම් කමිටුවක් පත්කිරීමයි.දැනට පරීක්ෂාවට ලක් කෙරෙන දෝෂාභියෝග යෝජනාව වෙනුවෙන් පත්කරන තේරීම් කමිටුවට අවම 7 ක් පත් කළ යුතු නමුත් කථානායකවරයා ඒ නියෝජනය 11 දක්වා ඉහළ දමා තිබෙනවා. මෙතන වැඩි නියෝජනයකට ඉඩ ලබාදීමක් එයින් පෙන්නුම් කරනවා.දැන් මේ සම්බන්ධව මුළුමනින්ම ක්‍රියාත්මක වන්නේ 1978 ආණ්ඩුක්‍රම ව්‍යවස්ථාවේ 107 වගන්තිය හා පාර්ලිමේන්තු ස්ථාවර නියෝගයි. මෙතනදි ආණ්ඩු පක්ෂ මන්ත්‍රීවරු 7 ක් හා විපක්ෂයෙන් 4 ක් තේරීම් කමිටුවට පත්වේවි. තේරීම් කමිටුව මාසයක් තුළ තම වාර්තාව ඉදිරිපත් කළ යුතුයි.මෙවැනි දෝෂාභියෝග යෝජනාවලින් අධිකරණයේ ස්වාධීනත්වයට අභියෝග කර තිබෙන බවක් විපක්ෂය කියනවා නේද?කොහෙත්ම නැහැ. මේක තනිකරම ව්‍යවස්ථානුකූල ක්‍රියාමාර්ගයක්. මෙතනින් එහාට හැම දෙයක්ම කරන්න වෙන්නෙත් ආණ්ඩුක්‍රම ව්‍යවස්ථාවේ කියල තියන විදියටමයි. මේක ඔය ඇතමුන් කියනව වගේ කැන්ගරු උසාවියක් නෙමෙයි. මෙතන තව පැත්තක් තියනවා. ඒක තමයි මේ චෝදනාවලින් නිදහස් වන්න තම නිර්දෝෂී භාවය පෙන්වන්න චූදිතයන්ට අවස්ථාවක් ලැබී තියනවා. චෝදනා ඉදිරිපත් කරනු ලැබු පමණින් කෙනෙකු වැරදිකරුවකු වන්නේ නැහැ.අධිකරණය හා විධායකය අතර සම්බන්ධය ගැන ඔබ කුමක් ද හිතන්නේ...?ප්‍රජාතන්ත්‍රවාදයේ හිතකර පැවැත්ම කවුරුත් පිළිගන්නව වගේ ව්‍යවස්ථාදායකය, විධායකය හා අධිකරණයේ මනා පැවැත්ම සහතික විය යුතුයි. මේ ක්‍රියාමාර්ග පාර්ලිමේන්තු ක්‍රියාදාමයේ ප්‍රජාතන්ත්‍රවාදී ක්‍රියාදාමයේ පෙරහනයට කාලයක් තිස්සේ හසුවෙලා අද තියන තත්ත්වයට පරිණාමය වෙලා ඇවිත් තියෙන්නේ. හැම ප්‍රජාතන්ත්‍රවාදී රටකම ආණ්ඩුක්‍රම ව්‍යවස්ථාවන්ට මේ වගන්ති ඇතුළු වෙලා තියනවා.බ්‍රිතාන්‍ය යුගයේ දී බෙස්ගේඩ්ල් සිද්ධියේ දී ඔහුව නිදහස් කර වන්දියක් ගෙවන්න නියම කළ විනිසුරුවරයාව අග්‍රාණ්ඩුකාරවරයා අයින් කර දැම්මා.1970 යුගයේ අගවිනිසුරු වික්ටර් තෙන්නකෝන් හා එවකට හිටි රජයේ ප්‍රබලයකු වූ පීලික්ස් ඩයස් බණ්ඩාරනායක මහතා අතර ගැටුම් තිබුණා.දැන් මේ සුදනෝ වගේ කතා කරන්න හදන එක්සත් ජාතික පක්ෂය 1978 ව්‍යවස්ථාව ක්‍රියාත්මක කරනකොට එතෙක් හිටපු ශ්‍රේෂ්ඨාධිකරණ විනිසුරුවන් සියලු දෙනාම ගෙදර ඇරියා.1984 දී තමයි එවකට පැවැති එජාප රජය නෙවිල් සමරකෝන් අගවිනිසුරුවරයාට විරුද්ධව දෝෂාභියෝගය ගෙන එන්නේ. මොකක්ද ඔහුට තිබුණ චෝදනාව නෙවිල් සමරකෝන් මහතා කොළඹ කොල්ලුපිටියේ පැවැති විදුහලක ත්‍යාග ප්‍රදානෝත්සවයකදී කියල තිබුණ “ඉහළ යන ජීවන වියදම නිසා ජනතාව දුක් විඳිනව ය මේ නිසා අල්ලසට දූෂණයට නිලධාරීන් යොමු වෙනවාය. හොඳින් ජීවත්වෙන්න පුළුවන් සල්ලි කාරයන්ටයි පාර්ලිමේන්තු මන්ත්‍රීවරුන්ටයි පමණයි කියලා.”තමා ලබන වැටුපෙන් දිළින්දෙකු වගේ ජීවිතය ගෙනියනවා කියලා එවකට හිටපු ජනාධිපතිවරයා වූ ජේ. ආර්. ජයවර්ධන මහතා කළ ප්‍රකාශයක් පත්තරෙන් දැකලා තමා පුදුම වුණා කියලා පොඩි උපහාසයකින් නෙවිල් සමරකෝන් මහතා කියලා තිබුණා.ඔය කතාව අගවිනිසුරුවරයකුට නොහොබිනා කතාවක් මේ කතාවෙන් විෂමාචාරයක් වුණා කියලා තමයි එදා නෙවිල් සමරකෝන් මහතාට දෝෂාභියෝගය ගෙනල්ලා තිබුණේ.එජාපය ගෙනා රැකියා බැංකුව මේ රටේ තරුණයන්ට කරපු වංචාවක් කියලත් නෙවිල් සමරකෝන් මහතාගේ ප්‍රකාශයෙන් කියල තිබුණා. ඕව තමයි ඔහුට විරුද්ධව ඉදිරිපත් කළ චෝදනා.එදා නෙවිල් සමරකෝන් මහතා වෙනුවෙන් එවකට හිටපු දක්ෂ නීතිඥයෙකු වූ රාජනීතිඥ එස්. නඩේසන් මහතා ඉදිරිපත් වෙලා කරුණු දැක්වූවා.පාර්ලිමේන්තු තේරීම් කමිටුව තම වාර්තාව ඉදිරිපත් කරන්නට පෙර 1984 ඔක්තෝබර් මාසයේ නෙවිල් සමරකෝන් මහතා විශ්‍රාම ගියා. එම කමිටු සභාපති එවකට ජාතික ආරක්ෂක ඇමැති වශයෙන් කටයුතු කළ ලලිත් ඇතුලත්මුදලි මහතා කමිටු වාර්තාව පාර්ලිමේන්තුවට ඉදිරිපත් කරමින් කියා තිබුණේ අගවිනිසුරුවරයාගේ කතාවෙන් එතෙක් පැවැති සම්ප්‍රදාය බිඳ දැමීමක් සිදුවී තිබුණත් සම්ප්‍රදාය බිඳීම විෂමාචාරයක් ලෙස සැලකිය නොහැකි බවකුයි. මෙතනදි සරත් මුත්තෙට්ටුවේගම මහතා වෙනම ප්‍රකාශයක් කරමින් කමිටු වාර්තාවේ සඳහන් වැරදිකරුවකු බවට ඔප්පු වී නැත යන්නට එකඟ වන බවත් එම කතාව හෙළා දකිනවා යන්නට එකඟ නොවන බවත් කියා තිබුණා.එජාපය ම සරත් සිල්වා අගවිනිසුරුවරයාට විරුද්ධවත් දෝෂාභියෝගයක් ඉදිරිපත් කළා.මා මේ ඉතිහාසය මතක් කරන්නේ ආණ්ඩුක්‍රම ව්‍යවස්ථාවට අනුව ගෙන ඇති මේ ක්‍රියාමාර්ගය නිකන් කුලප්පු වෙලා දේශපාලන ඇසකින් බලලා එය දේශපාලන වේදිකාවේ කතා කරන දෙයක් බවට පත්කර ගැනීම වැරැදි බව පෙන්වා දීමටයි.මේක තමයි ආණ්ඩුක්‍රම ව්‍යවස්ථාව අනුව අධිකරණයේ ඉහළ ම තැනැත්තා අභියෝගයට ලක්කිරීමට දී තිබෙන එකම විකල්ප ක්‍රියාමාර්ගය. ඒක ලෙහෙසි දෙයක් නෙමෙයි. ‘ව්‍යවස්ථාවේ 107 වගන්තියේ (2) කියනවා සෑම විනිශ්චයකාරවරයෙක් ම යථා පැවැත්මෙන් සිටින තාක් ධුරය දරන්නේ ය කියලා.’ එතකොට ධුරයෙන් ඉවත් කරන්න නම් අයථා පැවැත්මක් විෂම පැවැත්මක් තිබුණා කියලා ඔප්පු කිරීමේ වගකීම පැමිණිලි පාර්ශ්වයට පැවරෙනවා. ඒ වගේම ඒ චෝදනා වැරැදි ය පදනමක් නැති ය කියලා ඔප් පු කිරීමේ සියලු අයිතියත් චෝදනාවට ලක්වූ පාර්ශ්වයටත් තියනවා.විපක්ෂයේ ඇතැම් පුද්ගලයන් මේ වේලාවේ උත්සාහ කරන්නේ මේක ව්‍යවස්ථාව වැරැදියට යොදා ගැනීමක් වගේ දෙයක් කියන්න නේද?එහෙම කියන්නෙ කොහොම ද ඒ කියන අයම හැදු ව්‍යවස්ථාව අනුව ම මේ ක්‍රියාමාර්ග ගන්නකොට. මේක මේ ආණ්ඩුව හැදු ව්‍යවස්ථාවක් නෙවෙයිනේ. මේක එජාපයටම ඕන විදියට හදාගත් ව්‍යවස්ථාවක් බවත් පිළිගැනීමක් තියනවනේ.මෙහෙම දෝෂාභියෝගයක් සිංගප්පූරුවේ ඉහළ උසාවි විනිසුරුවරුන්ට විරුද්ධව පාර්ලිමේන්තුවට යෝජනාවක් ගෙනාවම ඒක විභාග කරන්නේ හිටපු ශ්‍රේෂ්ඨාධිකරණ විනිසුරුවන්ගෙන් යුත් පරීක්ෂණ මණ්ඩලයකින්. ඇමරිකාවේ සෙනෙට් සභාවෙන් පරීක්ෂණය කරන්නේ.ඉන්දියාවේ නම් ලෝක් සභාවෙනුත් රාජ්‍ය සභාවෙනුත් යෝජනාව තුනේ දෙකේ අනුමැතියක් ලබා ගත යුතුයි. මහා බ්‍රිතාන්‍යයේ පරීක්ෂණය පවත්වන්නේ දෙවැනි සභාවෙන්. බ්‍රිතාන්‍යයේ දෝෂාභියෝග 4 ක් ගෙනල්ලා දෙකක් නිදහස් වුණා. ඇමරිකාවේ පෙඩ්රල් උසාවි විනිසකරුවන්ට විරුද්ධව දෝෂාභියෝග 13 ක් ගෙනල්ලා හත් දෙනෙක් වැරදිකරුවන් කරලා තියනවා. 6 ක් කරුණු විමසල නිදහස් කළා.1993 ඉන්දියාවේ වී. රාමයියා විනිසුරු දෝෂාභියෝගයෙන් ඉදිරිපත් කළ කරුණු ඔප්පු වෙලා ඔහුට ඉවත් වෙන්න වුණා.මේ දෝෂාභියෝගය යොදාගෙනත් ආණ්ඩුවට විරුද්ධව රැල්ලක් ඇති කරන්න පුළුවන් ද කියල බලන විපක්ෂ දේශපාලකයනුත් සිටිනවා නේද?විශ්ව විද්‍යාල ආචාර්ය වරුන් යොදාගෙන මෙහෙම රැල්ලක් ඇති කරන්න පුළුවන් ද කියලා බැලුවා. එක පැත්තකින් කොටි හිතවාදීන් මානව හිමිකම් කඩ කළා ය යුද අපරාධ කළා ය කියල එක්සත් ජාතීන්ට නොයෙකුත් විදියට පෙත්සම් ආයාචනා ඉල්ලීම් යවමින් සිටිනවා.මේ වේලාවේත් රට අස්ථාවර කරන්න රටට හතුරු බලවේග විවිධ උත්සාහයන් ගනිමින් සිටිනවා. රට බෙදන්න උත්සාහ කරන අය එදත් සිටියා. අදත් ඉන්නවා. බටහිර සතුරු බලවේගවල ක්‍රියාමාර්ග කවුරුත් දන්නවා.ප්‍රජාතන්ත්‍රවාදය ගැන මානව හිමිකම් කඩකිරීම් ගැන ඔවුන් අපේ රටට නොයෙකුත් චෝදනා නගමින් සිටින්නේ. මේවා ජය ගන්න රටේ එක්සත් බව ආරක්ෂා කරගත යුතුයි.සංවාදයසරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=ab1211114</link>
    <topic>වත්මන් අගවිනිසුරුවරියට තරම් චෝදනා කළින් දෝෂාභියෝගවලදී ඉදිරිපත් වී නැහැ</topic>
    <author/>
    <content>පොම්පියා ජුලියස් සීසර්ගේ දෙවන බිරිය යි. ඇය අනාචාරයේ හැසිරීම පිළිබඳ කටකතා පැතිරුණු බැවින් ජුලියස් සීසර් ඇය දික්කසාද කිරීමට තීරණය කළේය. දික්කසාද නඩුවේදී අනාචාරය පිළිබඳ සාක්ෂි ඉදිරිපත් කරන මෙන් සීසර්ට දැන්වූ විට ඔහු පැවසුවේ ඇය අනාචාරයේ හැසිරුණු බවට තමන්ට සාක්ෂි නැතුවා පමණක් නොව ඇය එසේ කළ බවට තමන් විශ්වාස නොකරන බවයි. නමුත් සීසර්ගේ බිරිය අංශුමාත්‍රයක සැකයකට හෝ බඳුන්වීම තමන්ගේ ගෞරවයට හානියක් බැවින් සිය බිරිය දික්කසාද කිරීමට තීරණය කළ බවයි.අගවිනිසුරු ධුරය සීසර්ගේ බිරියටත් වඩා සැකයන්ට බඳුන් නොවිය යුතු සුදු නෙළුමක් සේ පිවිතුරු බව රැකිය යුතු තනතුරකි. අගමැතිවරයා අගවිනිසුරුට ද ඉහළින් සිටින රටේ දෙවන ඉහළත ම තනතුරයි. නමුත් පහළම අධිකරණ නිලධාරියා වන මහේස්ත්‍රාත්වරයෙකුට තමන් ඉදිරියේ පෙනී සිටින ලෙස අගමැතිට වරෙන්තුවක් නිකුත් කළ හැකි අතර ඔහුට සිර දඬුවම් ද ලබා දිය හැක. ඇමතිවරුන් දූෂිත නම් ඒ පිළිබඳ පැමිණිලි කෙරෙන්නේ අධිකරණයට යි. කනිෂ්ඨ අධිකරණ නිලධාරීන් දූෂිත නම් ඒ පිළිබඳ පැමිණිලි කරන්නේ අගවිනිසුරුගේ ප්‍රධානත්වයෙන් පිහිටුවා ඇති අධිකරණ සේවා කොමිසමට යි. එබැවින් අගවිනිසුරු තනතුර දූෂිත වුවහොත් ජනතාවට සිය පැමිණිලි ඉදිරිපත් කිරීමට ආයතනයක් නොමැති වීමෙන් නීතිය අතට ගැනීමට පෙලඹෙනු ඇත. එවිට සමස්ත සමාජය ම පාතාල ලෝකයක් වනු ඇත.ගෞරවනීය අගවිනිසුරු ධුරය ඉතිහාසය පුරා හිමි වී ඇත්තේ සුපිරි පාසල් කිහිපයකින් බිහි වූ වරප්‍රසාදිත පන්තියේ අයට යි. නමුත් වත්මන් අගවිනිසුරුවරිය ගැමි පාසල්හි අධ්‍යාපනය ලැබූ අයෙකි. එවැනි පසුබිමකින් පැමිණ දේශපාලකයකු නොවන අයෙකුට ජීවිතයේ යා හැකි ඉහළම තනතුරට ඇය පැමිණි බැවින් මට ඇය කෙරෙහි ඇත්තේ දැඩි ගෞරවයකි. එමෙන් ම ලංකාවේ පළමු කාන්තා ශ්‍රේෂ්ඨාධිකරණ විනිසුරුවරිය ද ඇය යි. ඇය ලංකාවේ පමණක් නොව දකුණු ආසියාවේ ද පළමු කාන්තා අගවිනිසුරිවරිය යි. ලෝකයේ ද කාන්තා අගවිනිසුරුවරියන් වාර්තා වී ඇත්තේ අතළොස්සකි.ශිරාණි බණ්ඩාරනායක මැතිනියට මගේ පෞද්ගලික බැඳීමක් ද ඇත. ඇය පළමු වසරේ සිට තෙවන වසර දක්වා ඉගෙනගෙන ඇත්තේ ගිනිගත්හේන ප්‍රාථමික විදුහලේ ය. මා තෙවැන්නේ සිට පස්වැන්න දක්වා ඉගෙන ගත්තේ ගිනිගත්හේන ප්‍රාථමික විදුහලේ ය. අප දෙදෙනාට ම එම පාසලට යෑමට සිදුවුණේ එකම හේතුවක් මත ය. ඒ අප දෙදෙනාගේ ම පියවරුන් ගිනිගත්හේන මධ්‍ය විදුහලේ විදුහල්පතිවරුන් ලෙස සේවය කිරීමයි. පසුව එම දෙදෙනාම අධ්‍යාපන පරිපාලන සේවයේ නිලධාරින් බවට පත්වූහ. මගේ පියා අදත් විල්සන් බණ්ඩාරනායක මහතා පිළිබඳ කතා කරන්නේ මිතුරෙකුට වඩා තම ක්ෂේත්‍රයේ ජ්‍යෙෂ්ඨයෙකු පිළිබඳ කතා කෙරෙන ගෞරවයකිනි.අගවිනිසුරුවරියට දෝෂාභියෝගයක් ගෙන ඒමේ පසුබිම සැකසෙන්නේ මා ඇය කෙරෙහි භක්තියෙන් පසුවන සමයක ය. එබැවින් මේ පිළිබඳ මා පසුවූයේ දෙගිඩියාවකිනි. සවිමත් පදනමකින් තොරව අගවිනිසුරුවරියට එරෙහිව දෝෂාභියෝගයක් ගෙන ඒම අධිකරණයට දේශාලන ඇඟිලි ගැසීමක් වනු ඇත. එය ජාත්‍යන්තර වශයෙන් ද ප්‍රශ්න ඇති කරනු ඇත. ලංකාවට එරෙහි යුද අපරාධ චෝදනා පිළිබඳ අන්තර්ජාතික පරීක්ෂණයක් අවශ්‍ය බවට සමහර රටවල් හඬ නඟාද්දී ඊට එරෙහිව අප පැවසුවේ මෙරට සවිමත් දේශීය යාන්ත්‍රණයක් පවතින බවයි. ප්‍රේමවතී මනම්පේරි, ක්‍රිශාන්ති ක්‍රිෂ්ණස්වාමි, හෝකන්දර සමූහ මිනී වල සහ චෙම්මිනි සමූහ මිනීවල වැනි සිදුවීම් වලදී හමුදාවට දඬුවම් පැමිණවිය හැකි මට්ටමේ ස්වාධීනත්වයක් ඇති අධිකරණයක් අප සතු බව අපි පෙන්වා දුන්නෙමු. නමුත් අධිකරණයේ ස්වාධීනත්වයක් නොමැති බව පෙනුණොත් ඒ තුළින් යුද අපරාධ චෝදනා පිළිබඳ ජාත්‍යන්තර පරීක්ෂණයට ඇවැසි පසුබිම සැකසෙනු ඇත.අගවිනිසුරුවරියට එරෙහිව ඇති චෝදනා දැන ගැනීමෙන් ඇත්තෙන්ම මම විමතියටත් කම්පාවටත් පත් වුණෙමි. ඇයට මුල්‍යමය විෂමාචාර, තමන්ට බැඳීම් ඇති අයගේ නඩු ඇසීමෙන් අගවිනිසුරු බලය අයුතු ලෙස පාවිච්චි කිරීම, අධිකරණ සේවා කොමිසමේ සභාපති ධුරය අයුතු ලෙස භාවිතා කර කනිෂ්ඨ විනිසුරුවරියන්ට පීඩා කිරීම සහ චේතාන්විතව ව්‍යවස්ථාව උල්ලංඝණය කිරීම පිළිබඳ චෝදනා 14 ක් ගොනු වී ඇත.ඉහත චෝදනා අතිශයින්ම බරපතළ වූ බැවින් දෝෂාභියෝගයක් හරහා ඒවා විභාග කිරීම මග නොහැරිය කරුණක් වී තිබුණි. හිටපු අගවිනිසුරු නෙවිල් සමරකෝන් මහතාට එරෙහිව එජාපය දෝෂාභියෝගයක් ගෙනැවිත් වැරදිකරු කළේ තෑගි ප්‍රදානෝත්සවයක දී “බඩු මිළ වැඩියි. 1983 ජූලි කලබල දෙමළ විරෝධයක් ද නැතිනම් ආණ්ඩු විරෝධයක් ද යන්න සොයා බැලිය යුතුයි” වැනි කරුණු අඩංගු කතාවක් පැවැත්වීම හේතුවෙනි. එමෙන්ම හිටපු අගවිනිසුරු සරත් සිල්වා මහතාට එරෙහිව එජාපය දෙවරක්ම දෝෂාභියෝග ගෙන ආවේ නොමනා හැසිරීම පිළිබඳ චෝදනා කරමිනි. වත්මන් අගවිනිසුරුවරියට එල්ල වී ඇති බරපතළ චෝදනා මීට පෙර කිසිවෙකුට එල්ල වී නැත.ඉහත පෙන්වූ අයුරින් අගවිනිසුරු පිළිබඳ බරපතළ චෝදනා සමාජයේ තිබෙන විට ඒවා යටපත් කර සිටීමෙන් භයානක ආදීනව ඇති විය හැකි බවයි. මෙම චෝදනාවන්ට අගවිනිසුරුතුමිය වැරදිකාරියක යැයි පැවසීමට අප ඉක්මන් නොවිය යුතු ය. නමුත් මෙම චෝදනා වහාම විභාගයක් පැවැත්විය යුතු මට්ටමේ බරපතළ ඒවා බව නම් පැහැදිලිව පෙනේ. මෙම චෝදනා පදනම් විරහිත නම් ඇයට තම නිදොස් බව ඔප්පු කර සිය කීර්ති නාමය රැක ගැනීමට පුළුවන. මෙම චෝදනා ඔප්පු වන්නේ නම් ඇය අගවිනිසුරු ධුරයෙන් ඉවත් කර තනතුරේ කීර්ති නාමය රැක ගැනීමට පුළුවන. මෙම කරුණු දෙකම වැදගත් හෙයින් චෝදනා කඩිනමින් විභාග කිරීම යහ පැවැත්ම වෙනුවෙන් කළ හැකි ඉහළම දායකත්වයයි.විනිසුරුවරුන් පිළිබඳ අධීක්ෂණය ව්‍යවස්ථාදායකයට පැවරීම හුදෙක් ලෝක සම්මතය පමණක් නොව ප්‍රජාතන්ත්‍රවාදයේ මූලික සංකල්පයකි. විධායකයේ ප්‍රධානියා වන ජනාධිපති පාවිච්චි කරන්නේ ජනතාව විසින් ජනාධිපතිවරණයක දී ඔහුට ලබා දුන් බලයයි. පාර්ලිමේන්තුව පාවිච්චි කරන්නේ පාර්ලිමේන්තු මැතිවරණයක දී ජනතාව මන්ත්‍රීවරුන්ට දුන් බලය යි. එසේ නම් අධිකරණයට බලය දුන්නේ කවුද? ඒ පැනයට පිළිතුරු සපයන්නේ අපේ ව්‍යවස්ථාවේ සිව්වන වගන්තියයි. එයට අනුව ජනතාවගේ අධිකරණ බලය ඇත්තේ පාර්ලිමේන්තුවට යි. පාර්ලිමේන්තුව විසින් එම බලය ඍජුවම හෝ එය විසින් ස්ථාපිත කරන අධිකරණ හරහා පාවිච්චි කළ හැක. ඒ අනුව අධිකරණයට බලය දී ඇත්තේ ද පාර්ලිමේන්තුව යි.විධායකය වැරදි තීන්දු ගත් විට ඒවා අහෝසි කිරීමේ බලය අධිකරණයට ඇත. එමෙන්ම වසර 4-6 අතරේ පැවැත්වෙන ජනාධිපතිවරණයේ දී විධායකය වැරදි කර ඇත්නම් දඬුවම් කිරීමට ජනතාවට හැක. ජනපති වැරදි කරන්නේ නම් ව්‍යවස්ථාදායකය සහ අධිකරණය එක් වී දෝෂාභියෝගයක් ගෙනැවිත් ඔහු ඉවත් කළ හැක. පාර්ලිමේන්තු මන්ත්‍රිවරුන් වැරදි කරන විට අධිකරණයට ඔවුන්ට දඬුවම් කළ හැක. පාර්ලිමේන්තුවේ සම්මත කරන පනත් ව්‍යවස්ථාවට එකඟදැයි පිරික්සීමේ බලය ද අධිකරණයට ඇත. එමෙන්ම මන්ත්‍රීවරුන්ගේ වැරදි හැසිරීම සම්බන්ධයෙන් මැතිවරණයක දී ජනතාවට දඬුවම් කළ හැක. මන්ත්‍රිවරුන්ගේ හැසිරීම භයානක බැවින් මීළඟ මැතිවරණය තෙක් නොසිටිය යුතු යැයි සිතත් නම් පාර්ලිමේන්තුව විසුරුවා හැර මන්ත්‍රිවරුන් ජනතාව ඉදිරියේ යළි තැබීමට ජනපතිට පුළුවන.ඉහත දැක්වූ අයුරින් මහජනතාව, විධායකය සහ අධිකරණය එක් වී ව්‍යවස්ථාදායකය ද මහජනතාව, ව්‍යවස්ථාදායකය සහ අධිකරණය එක් වී විධායකය ද අධීක්ෂණය කරන අයුරින් අධිකරණය ද යම් අධීක්ෂණයකට ලක් කළ යුතුය. මන්ද විනිසුරු ධුර දරන්නේ ද පෘථග්ජන මිනිසුන් බැවිනි.එම කාර්යය ලොව පුරා පැවරී ඇත්තේ ව්‍යවස්ථාදායකයට සහ විධායකයට යි. පාර්ලිමේන්තු මන්ත්‍රිවරුන්ට වඩාත් බැරෑරුම් කාර්යය වන නීති සම්පාදනය කළ හැකි නම් නීතිය මත පිහිටා යුක්තිය පසඳලීම ද කළ හැකි විය යුතු ය.ඕනෑම පුරවැසියෙකුට රටේ අගමැතිට එරෙහිව චෝදනා නගා පහළම අධිකරණයට වුවත් ගෙන්විය හැකි වුවත් විනිසුරුවරුන්ට චෝදනා නැගීම පාර්ලිමේන්තුව කරන්නේ අතිශයින්ම ප්‍රවේශමෙන් ය. විනිසුරුවරුන්ගේ ගෞරවය ආරක්ෂා කරනු වස් පාර්ලිමේන්තු විවාදයන් හී දී විනිසුරුවරුන් පිළිබඳ සඳහන් කිරීම සපුරා තහනම් ය. යම් විනිසුරුවරයෙකු පිළිබඳ සාකච්ඡා කළ හැක්කේ ඔහුට එරෙහිව ගෙන එන ලද දෝෂාභියෝගයක දී පමණි.ආණ්ඩුක්‍රම ව්‍යවස්ථාවේ 107(2) වගන්තිය අනුව විනිසුරුවරයෙකුට එරෙහිව දෝෂාභියෝගයක් ගෙන ආ හැකි හේතු දෙකකි. පළමු හේතුව වන්නේ අබලතාවයි. එය කායික හෝ මානසික අබලතාවයක් විය හැක. ලොව පුරාම අබලතාව හේතුවෙන් දෝෂාභියෝග ගෙනැවිත් ඇත්තේ ඉතාම කලාතුරකිනි. බොහෝ දෝෂාභියෝග පදනම් වී ඇත්තේ විනිසුරුවරුන්ගේ විෂම පැවැත්මයි. විෂම පැවැත්මට පුළුල් අරුතක් ඇත. දේශ ද්‍රෝහිත්වය, ව්‍යවස්ථාව උල්ලංඝණය කිරීම, තනතුරේ ගෞරවය කෙළසීම, නොමනා හැසිරීම සහ අධිකරණය පිළිබඳ විශ්වාසය බිඳීම වැනි කරුණු ගණනාවක් විෂම පැවැත්මට අයත් වේ.මේ අනුව විනිසුරුවරයෙකු පිළිබඳ චෝදනාවක් මහජනතාව විසින් පාර්ලිමේන්තු මන්ත්‍රීවරයෙකුට ඉදිරිපත් කළ විට එම චෝදනා අබලතාව හෝ විෂමතාව යන දෝෂාභියෝග හේතුවකට අයත් වන්නේ දැයි පිරික්සිය යුතු ය.එම චෝදනා බරපතළ යැයි මන්ත්‍රිවරයාට ඒත්තු ගිය පමණින් ඔහුට දෝෂාභියෝගයක් ඉදිරිපත් කළ නොහැක. ඒ සඳහා පාර්ලිමේන්තුවේ මන්ත්‍රිවරුන් 225 න් තුනෙන් එකක් හෙවත් මන්ත්‍රිවරුන් 75 ක් එකඟ කරගත යුතු ය. මන්ද ආණ්ඩුක්‍රම ව්‍යවස්ථාවේ 107(2) වගන්තියට අනුව විනිසුරුවරයෙකුට එරෙහිව ගෙනෙන දෝෂාභියෝග යෝජනාවක් අවම වශයෙන් පාර්ලිමේන්තු මන්ත්‍රිවරුන් තුනෙන් එකක් අස්සන් කර තිබිය යුතු ය. මින් අදහස් කරන්නේ හුදෙක් මන්ත්‍රිවරුන් කීපදෙනෙකු පමණක් විනිසුරුවරයෙකුට එරෙහිව තිබෙන චෝදනා පිළිබඳ සෑහීමකට පත් වූ පමණින් එවැනි චෝදනාවක් පාර්ලිමේන්තුවට ගෙන ආ නොහැකි බව යි.හුදෙක් මන්ත්‍රීවරුන් තුනෙන් එකකට ඒත්තු ගිය පමණින් දෝෂාභියෝගයක් භාර දිය නොහැක. අදාළ චෝදනා විස්තරාත්මකව දැක්වීමට අවශ්‍ය තොරතුරු එම මන්ත්‍රිවරුන් සතු විය යුතු ය. මෙම කොන්දේසි දෙක සපුරා ඇති විට දෝෂාභියෝගය කථානායකට භාර දිය හැකි වුවත් එය පාර්ලිමේන්තුවේ න්‍යාය පත්‍රයට එක් කරන්නේ එම චෝදනා පිළිබඳ කථානායක ද සෑහීමකට පත් වන්නේ නම් පමණි. එබැවින් විනිසුරුවරයෙකුට එරෙහිව දෝෂාභියෝගයක් ගෙන ඒම කණ කැස්බෑවි විය සිදුරෙන් අහස බලනවා මෙන් දුෂ්කර කටයුත්තකි. වත්මන් අගවිනිසුරුවරියට එරෙහි දෝෂාභියෝගය ;මම කඩඉම් තුනම පැන තිබේ.අගවිනිසුරුවරිය ඉවත් කිරීමට නම් තවත් කඩඉම් තුනක් පැනීමට තිබේ. මීළඟ කඩඉම වන්නේ විශේෂ කාරක සභාව විසින් චෝදනා විමර්ශනය කර අගවිනිසුරුවරියගේ නිදහසට කරුණු දැක්වීමට ද සවන් දී ඇය වැරදිකරු ද නැතහොත් නිවැරදිකරුදැයි තීරණය කිරීමයි. එකී විමර්ශනයේ සඳහන් වන සෑම වචනයක්ම වාර්තාවක අඩංගු වන බැවින් ද ඒ වාර්තාව ප්‍රසිද්ධ කරන බැවින් ද තේරීම් කාරක සභාව අතිශයින් ම ප්‍රවේශමෙන් තම තීන්දුව ගත යුතු ය. එමෙන්ම තේරීම් කාරක සභාවෙන් 37% ක්ම විපක්ෂයේ මන්ත්‍රිවරුන් බව ද මෙහිලා සිහිපත් කළ යුතු ය.සිව්වන කඩඉම වන්නේ පාර්ලිමේන්තු ස්ථාවර නියෝග අනුව ඉහත වාර්තාව පාර්ලිමේන්තුවට ඉදිරිපත් කිරීමෙන් පසු මසක් යන තුරු එම වාර්තාව සම්බන්ධයෙන් කිසිවක් නොකර සිටිය යුතු වීම යි. මෙසේ මාසයක් ක්‍රියාවලිය නවතා තැබීමේ අරමුණ ප්‍රකාශිතව සඳහන් වී නැතත් විද්වතුන් පවසන්නේ ඉවත් කිරීමට පෙර ඉවත් වීමට අවස්ථාවක් සැලසීම මෙහි අරමුණ බවයි. විනිසුරුවරයෙකු ඉවත් කිරීම ඇයගේ කීර්ති නාමයට කැළලක් වන අතර විශ්‍රාම වැටුප ද අහිමි වේ. මෙම කාලයේ දී අගවිනිසුරු සමරකෝන් මහතා තනතුරින් ඉල්ලා අස්විය.පස්වන කඩඉම වන්නේ දෝෂාභියෝග යෝජනාව පාර්ලිමේන්තුවේ විවාද කර බහුතර මන්ත්‍රි කැමැත්තෙන් සම්මත කර ගත යුතු වීම යි. මෙහිදී “බහුතර කැමැත්ත” යනු සාමාන්‍යයෙන් පාර්ලිමේන්තුවේ පනතක් සම්මත කර සිටින මන්ත්‍රිවරුන්ගෙන් බහුතර කැමැත්ත නොව නොපැමිණි මන්ත්‍රිවරුන් ද ඇතුළු සියලු මන්ත්‍රිවරුන්ගෙන් බහුතරය වන 113 කගේ කැමැත්ත අවශ්‍ය වේ.මේ වන විට ශිරාණි බණ්ඩාරනායක මැතිනියට එරෙහි දෝෂාභියෝගය ඇත්තේ විශේෂ කාරක සභාව ඉදිරියේ ය. ඇය කාරක සභාව ඉදිරියේ මෙම බරපතළ චෝදනාවන්ට පිළිතුරු සපයා නිදොස් වී ඇයගේ මෙන් ම අගවිනිසුරු ධුරයේ ද ගෞරවය ආරක්ෂා කරනු ඇතැයි අපි අපේක්ෂා කරමු.එසේ නොවුණොත් දෝෂාභියෝගයකින් ඉවත් කළ පළමු අගවිනිසුරු ලෙස ඇය ඉතිහාසයට එක් වනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=ab1211115</link>
    <topic>පොලිටිකල් විස්සයි විස්ස</topic>
    <author/>
    <content>“ආණ්ඩුව වියරුවෙන් හැසිරෙමින් රටේ ප්‍රජාතන්ත්‍රවාදය සහ යුක්තිය අහෝසි කරමින් සිටිනවා.අනුරකුමාර06 වැනි අඟහරුවාදාදිවයිනආණ්ඩුවට කිසිසේත් වියරුවෙන් හැසිරෙන්න අවශ්‍යතාවක් නැහැ. ප්‍රජාතන්ත්‍රවාදය යුක්තිය රජයන වෙනත් කිසිදු කාලයක් ඉතිහාසයේ තිබුණේ නැහැ. නියමිත කාලයටත් පෙර මැතිවරණ පවත්වමින් ජනතාවගේ සහ විරුද්ධ පක්ෂවල ප්‍රජාතන්ත්‍රවාදය යුක්තිය ආරක්ෂා කරමින් මේ රජය කටයුතු කර තිබෙනවා. වියරු වැටිලා ඉන්නේ ජ.වි.පෙ ජනතාවගේ සිතුම් පැතුම් පිළිබඳ කිසිදු අවබෝධයකින් තොරව කටයුතු කරන ජ.වි.පෙ ජනතාව තුළින් කොන්වෙලා. රජයට හොඳ කළමනාකරණයක් තිබෙනවා. ජනතාවගේ සිතුම් පැතුම් හඳුනන ජනතාවාදී රජයක් අද පවතින්නේ. එයට හොඳම උදාහරණය ජනතාව රජයට දක්වන ප්‍රතිචාරය. හැම මැතිවරණයකින් ම එය පැහැදිලියි.- ප්‍රසන්නඅධිවේගී මාර්ගය නාය ගියා සේමුළු රටම නාය යමින් තිබෙනවා.- ගයන්ත06 වැනි අඟහරුවාදා දිවයිනනාය ගියේ අධිවේගී මාර්ගයේ සුළු කොටසක් පමණයි. අනිත් කොටස හොඳින් තිබෙනවා. ගයන්ත මහත්තයලා අධිවේගයෙන් පිට පැන ගමන් කරන නිසා අද ජනබලයත් නැතිවෙලා. අඳුරට සාප කර කර ඉන්නවා. පක්ෂය අභ්‍යන්තරයේ ගැටුම්. එක්සත් ජාතික පක්ෂයයි නාය ගිහින් තියෙන්නේ හෝදා පාලුවට ලක්වෙලා තියෙන්නේ.- ප්‍රසන්නදෝෂාභියෝගය විභාග කිරීමට අධිකරණ බලය ඇති කාරක සභාවක් පත් කළ යුතුයි.- තිස්ස07 වැනි බදාදා ලක්බිමව්‍යවස්ථානුකූලව ගත් ක්‍රියාමාර්ග වෙනස් කරන්න කාටවත් බැහැ. බහුතරයකගේ අස්සනින් ලිපියක් එවලා තියෙනවා නීත්‍යනුකූල ආකාරයට කතා නායකතුමාට එය භාර දී තිබෙනවා. ඒ පත් කරන කාරක සභාව පිළිබඳව කටයුතු කරන්නේ කතානායක තුමා. ඉදිරියේදී නිවැරැදි දේ සිදුවෙයි. ඕනෑම කෙනකුට අදහස් ප්‍රකාශ කරන්න පුළුවන්. මෙවැනි අවස්ථාවක ව්‍යවස්ථානුකූලව කටයුතු කළ යුතුයි. විපක්ෂයේ අය කියන දේ ව්‍යවස්ථානුකූල දෙයක් නම් එය සිදුවෙයි.- ප්‍රසන්නකේ.පී. අත්අඩංගුවට ගත්තට පසුව ලංකාවට කළු සල්ලි කෝටි ප්‍රකෝටි ගණනින් එන්න ගත්තා.- මංගල07 වැනි බදාදා ලංකාදීපකේ.පී. අත්අඩංගුවට ගත් පසුව එල්.ටී.ටී. ය පැතිර වීමට දෙමළ ඩයස්පෝරාව ගෙන යන කුමන්ත්‍රණ වෙනුවෙන් ඔහු කතා කළා. එල්.ටී.ටී.යට පක්ෂග්‍රාහී සමහර උදවියට මේ සම්බන්ධව යම් මතවාද ඉදිරිපත් කළ හැකියි.කේ.පී. වැනි පුද්ගලයෙක් එල්.ටී.ටී.ඊ. යට විරුද්ධව මතවාද ඉදිරිපත් කිරීම පිළිබඳ ශ්‍රී ලාංකීය ජාතිය හැටියට අප පොදුවේ සතුටු විය යුතුයි. ත්‍රස්තවාදයට උඩගෙඩි දෙන රට පාවා දෙන්න උත්සාහ කරන අයට මෙය හොඳ පාඩමක්.රජය අද පවතින්නේ ඒකාධිපති ස්වරූපයකයි. ජනතාවට කරදර රැසකට මුහුණපාන්නට සිදු වී ඇත්තේ ඒ නිසයි. බලය ලබාගැනීමට නම් හොඳ දේශපාලන හමුදාවක් තිබිය යුතුයි.රනිල්05 වැනි සඳුදා ලක්බිමහොඳ දේශපාලන හමුදාවක් නෙවෙයි. හොඳ විපක්ෂ නායකත්වයක් මේ රටටත් අවශ්‍යයි. ඒ ප්‍රජාතන්ත්‍රවාදී රටකට හොඳ විපක්ෂයක් අවශ්‍ය නිසා.පක්ෂයක් එකමුතු කරගෙන නායකයකු හැටියට ඉන්න තනතුරු ලෝභී කෙනෙකුට බැහැ. ඒකාධිපතිවාදය ක්‍රියාත්මක වන්නේ එ.ජා.ප ය තුළයි. ජනාධිපතිතුමා ඇතුළු රජයට මේ රටේ ජනතාව ජනතා ප්‍රසාදය ලබාදී තිබෙනවා. මේ සන්ධාන රජයට එකතු වෙලා තියෙනවා පක්ෂ පහළොවක් පමණ. ඒ සියලු පක්ෂ සමඟ සහයෝගයෙන් අදහස් හුවමාරු කරගනිමින් කටයුතු කරනවා. රජයට 2/3 ක බලයක් තියෙනවා. ඒත් කිසි දිනයෙක අනවශ්‍ය ආකාරයට බලය පාවිච්චි කර ජනතාව තළා පෙළා නැහැ. රනිල් වික්‍රමසිංහ මහත්තයාට පාක්ෂිකයෝ හසුරුවා ගන්නත් බැරිව කොහොමද දේශපාලක හමුදා හසුරුවන්නේ.- ප්‍රසන්නමේ ආණ්ඩුවේ ඒකාධිපති ගමන වළකන ප්‍රබල පෙරමුණක් ගොඩනඟමු.- අනුරකුමාර06 අඟහරුවාදා මව්බිමඑසේ පෙරමුණු ගොඩ නඟන්න ආණ්ඩුවට විරුද්ධ පිරිසක් සිටිය යුතුයි. ජනතාව අතරින් කොන්වෙලා ජනබලයක් නැති පක්ෂයක් කොහොමද? පෙරමුණු ගොඩනඟන්නේ. ඒකාධිපති ගමනකට මේ ආණ්ඩුව ගමන් කරන්නේ නැහැ. සියලු දෙනාගේ අදහස් විමසමින් සන්ධානගත වී සිටින සියලු පක්ෂ සමඟ සහයෝගයෙන් ක්‍රියාකිරීම ජනාධිපතිතුමා කටයුතු කරනවා.- ප්‍රසන්නඅද නිවටයන්ට සපත්තු ලෙවකන්නන්ට තැනක් ඇවිත් ඒ නිසා ම ජනතාවට මේ දේශපාලන ක්‍රමය වහකදුරු වෙලා.බුද්ධික පතිරණ05 වැනි සඳුදා මවුබිමජනතාවට මේ රජය වහකඳුරු වෙලා නැති බව පහුගිය මැතිවරණවලදී මනාව පැහැදිලි වුණා. ජනතාවට වහකදුරු වෙලා තියෙන්නේ විපක්ෂයයි.එතුමලාගේ පක්ෂය තුළ තියෙන තත්ත්වයක් වෙන්න ඇති සපත්තු ලෙවකන්නන්ට නිවටයන්ට තැන දීම. පක්ෂය තුළ ඇති අර්බුදයක් වෙන්න ඇති එතුමා පැහැදිලි කළේ.- ප්‍රසන්නතුනෙන් දෙකක බලයක් තියාගෙන ආණ්ඩුව පිස්සු නටනවා.- රවි06 වැනි අඟහරුවාදා ලක්බිමමේ පවතින ඡන්ද ක්‍රමය යටතේ පැහැදිලි 2/3 බලයක් රජයට ලැබී තිබුණත් ජනාධිපතිතුමා ගැන විශ්වාසයෙන් මේ රජයට එතරම් විශාල බලයක් ලබාදුන් ජනතාවගේ විශ්වාසය රැකීමට රජය කටයුතු කරනවා. ව්‍යවස්ථානුකූල කටයුතු කරමින් රටේ ආර්ථික සංවර්ධන ජය ගැනීමට රජය ශීඝ්‍ර සංවර්ධනයක් කරා ගමන් කරනවා. පිස්සු නටන්නේ කවුද කියලා ජනතාව දන්නවා.- ප්‍රසන්නසිහිනෙන් බය වූවා සේ හදිසියේ ම දෝෂාභියෝගයක් ගෙන ඒමට හේතුව දිවි නැඟුම පනතයි.- ගයන්ත06 වැනි අඟහරුවාදා ලක්බිමදිවි නැඟුම පිළිබඳ ශ්‍රේෂ්ඨාධිකරණ තීන්දුවක් ලබාදී තියෙනවා. අවශ්‍ය සංශෝධන ඉදිරියේ දී තීන්දුව අනුව සිදු කෙරෙයි.2/3 බලයක් තියෙන රජයක් හැටියට දෝෂාභියෝගයක් ගෙන ඒමට ව්‍යවස්ථානුකූලව කටයුතු කර තිබෙනවා.මේ දෙක අතර කිසිදු සම්බන්ධයක් නැහැ. දිවි නැගුම පිළිබඳ විවාදයක් පාර්ලිමේන්තුවේ පවත්වා අවශ්‍ය සංශෝධන සිදු කරාවි.- ප්‍රසන්නසුභද්‍රා දේශප්‍රියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=ab1211116</link>
    <topic>නැඟී සිටිමු</topic>
    <author>රංජිත් සියඹලාපිටිය</author>
    <content>සුභසාධන රජයක වගකීම තුන් ආකාරව බෙදී යයි. ඊට සමගාමීව වියදම් ද බෙදී යයි. ඒ ආරක්ෂාව, සුබසාධනය සහ සංවර්ධනය වශයෙනි. සමහරුන් ආරක්ෂක වියදම් පිළිබඳ උඩ පැන පැන කෑ ගැසුවාට ආරක්ෂාව නැති තැන සුබසාධනයක් නැත. සංවර්ධනයක් නැත. අවුරුදු 30ක් තුළ අපි තරම් හොඳින් ඒ අත්දැකීම් ලැබූවන් ලෝකයේ කවුරුත්ම නැති තරම් විය යුතුය. මිනිසුන් මුලින්ම නායකයෙක් වටා රොක් වුණේ එය හරහා රාජ්‍යයක් පිහිටුවා ගත්තේ තමාගේ අභ්‍යන්තර හා බාහිර ආරක්ෂාව වෙනුවෙනි. ඒ පළමු බලාපොරොත්තුව සපලවීමෙන් පසු සුබසාධනය, සංවර්ධනය අපි වැනි රටක වැදගත් ම කරුණු වේ. ඒ නිසා මේ තුනම එක සේ වැදගත්ය.2012 වර්ෂයේ රජයේ මුලු වියදම රුපියල් සියකෝටි 1540.2කි. 2013 දී ආරක්ෂාව වියදම රුපියල් සියකෝටි 1785.4ක් වියදම් කිරීමට සූදානම්ය. වැඩිවීම රුපියල් සියකෝටි 245.2කි. ඉදිරි ගමනක් යන ජාතියකට මේ වසරට වඩා එන වසරේ වියදම් වැඩිකිරීමත් එම වියදම් ඵලදායී ලෙස යොදා ගැනීමත් ඉතා වැදගත්ය. දැන් අපි බැලිය යුත්තේ රජය 2013 අයවැය මඟින් තම වියදම් ඵලදායී ලෙස යොදවා ගැනීමට සැලසුම් කර තිබේද යන්නයි.වැඩි වූ වියදම් දරන්නට සූදානම් වෙන්නේ මොන මොන ක්ෂේත්‍රයන්ට ද බැලීමෙන් මෙය වටහාගත හැක. පුනරාවර්ථන නැත්නම් නැවත නැවත කරන්නා වූ වියදම් 2012ට වඩා 2013 නේ සියකෝටි 154.1කින් වැඩිවී ඇත. විශේෂයෙන්ම මෙහිදී සහනාධාර සඳහා වූ වියදම් රුපියල් සියකෝටි 35.9කින් වැඩිවී ඇති අතර ආදායම් බෙදීයාමේ විෂමතාවයක් පවතින රටක, එම තත්ත්වය රජය තම යුතුකම්, හඬක් ඇති පාර්ශ්වයන් කෙරෙහි මෙන්ම හඬක් නැති පාර්ශ්වයන් කෙරෙහි එක සේ ඉටුකරන බවට ඉතා හොඳ නිදර්ශනයකි.ආශ්චර්යවත් අනාගතයක් ගැන කථා කරන අපිට වැදගත් වන්නේ රාජ්‍ය ආයෝජන වැඩිවී ඇති ආකාරයයි. රාජ්‍ය ආයෝජන වියදම් 2012 ට වඩා 2013 දී රුපියල් සියකෝටි 92.3 කින් වැඩි කිරීමට රජය සූදානම්ය. එය 21%ක් ඉක්මවා ගිය කැපී පෙනෙන වර්ධනයකි. ඒ අනුව මෙතෙක් කරගෙන ආ මහා යටිතල පහසුකම් සංවර්ධනය එනම් පාරවල්, පාලම්, ගුවන් පාලම්, වරායවල්, ගුවන් තොටුපළවල්, විදුලි, ජල යෝජනා ක්‍රම මේ ආදී දේ පමණක් නොව මානව සම්පත් සංවර්ධන නැත්නම් අධ්‍යාපනයේ සහ සෞඛ්‍ය තත්ත්වයේ වර්ධනය ද දැවැන්ත වේගයකින් ඉදිරියට යනු ඇත.මෙසේ වර්තමානය ගැන මෙන් ම ආශ්චර්යවත් අනාගතය ගැන ඉතා හොඳින් සැලකිල්ලට ගෙන සැලසුම් සෑදීම ඉතා වැදගත්ය. නමුත් මුදල් අමාත්‍යවරයා ලෙස ජනාධිපතිතුමාටත් එතුමාගේ සෘජු උපදෙස් පරිදි අයවැය ලේඛනය සකස් කරන මුදල් අමාත්‍යාංශයේ ලේකම්වරයා සහ කාර්යමණ්ඩලයටත් පැවරෙන භාරදූරම කාර්යභාරය මේ සඳහා වියදම් සපයා ගන්නේ කෙසේද යන්නයි.රාජ්‍ය ආදායමෙන් 95%ක් බදු මුදල් යයි අපි කියමු. ලෝකයේ සෑම රටකම තත්ත්වය මෙසේය. සමහර රටවල තත්ත්වය මීටත් වඩා වැඩිය. එසේ නම් වැදගත් වන්නේ රජය දරන්නා වූ වියදම් සපයා ගැනීමේදී පැරණි බදු න්‍යායන් ගැන කියමනක් වූ “මල නොතලා රොන් ගන්නා සේ” බදු ආදායම් උපයා ගැනීමයි. මෙහිදී බදු අය කරන සමාජ කොට්ඨාසයන් තීරණය කිරීම, බදු අය කළ යුතු භාණ්ඩ හා සේවාවාන් තීරණය කිරීම, ඒවායේ ප්‍රමාණයන් තීරණය කිරීම, ආර්ථිකයට මඟ පෙන්වන ප්‍රධාන සාධකය ලෙස බදු අය කිරීම යොදා ගැනීම, බදු ගණනය කිරීම සහ ගෙවන්නේ කුමන දේ සඳහා ද යන්න ජනතාවට සරලව තේරුම් ගැනීමට අවශ්‍ය මඟ පෙන්වාදීම ආදී කරුණු රාශියක් කළමනාකරණය කරගැනීමේ වගකීම රජයට පැවරේ.මෙම කරුණු සියයට සියයක්ම කළමනාකරණය කළ රටක් හෝ රාජ්‍යයක් නැත. බද්දක් යනු කවුරුන් විසින් හෝ ගෙවිය යුත්තකි. ගෙවන්නාගේ එකම කැමැත්ත නොගෙවා සිටීමටය. මේ නිසා හැම විටම බදු යනු ජනතාවට යම් ආකාරයක බරකි. ඒ බර වැඩි වැඩියෙන් හුවා දැක්වීමට විපක්ෂය ද මුළු ශක්තිය ම යෙදවීම අපේ රටේ දැකිය හැකි සාමාන්‍ය දෙයකි. එසේ වුවත් අප විවෘත මනසකින් බැලිය යුත්තේ රජය සාධාරණ බදු අය කිරීම් ප්‍රතිපත්තියක් ක්‍රියාත්මක කිරීමට කොතරම් උත්සාහ කර ඇත්තේ ද යන්නයි.බදු අයකිරීමේ සාධාරණය ගැන කථා කිරීමේ දී කැකිල්ලේ වැඩක් ගැන ද මගේ සිහියට එයි. ඒ 2004 වර්ෂය සඳහා එක්සත් ජාතික පක්ෂය ඉදිරිපත් කළ අයවැය ලේඛනයෙහි 2003 වර්ෂයේ වැට් බදු අය කළේ සීනි, පරිප්පු, කරවල වැනි අත්‍යාවශ්‍ය ආහාර ද්‍රව්‍යවලට 5%ක් ද අපේ රටේ හැටියට එතරම් අත්‍යාවශ්‍ය නොවන අධිශීතකරණ, රෙදි හෝදන මැෂින් වැනි භාණ්ඩ සදහා 20%ක් ද වශයෙනි. එක්සත් ජාතික පක්ෂ පාලකයෝ බදු සරල කළ යුතු යැයි සිතූහ. සරල කිරීම හොඳ වැඩකි. ඔවුන් ඒ සඳහා 2004 අයවැය සඳහා යෝජනා කළේ වැට් බදු අනුපාතය 15% ක් කිරීමටය. ඒ සඳහා 20%ක් බදු අය කළ රෙදිසෝදන මැෂින් ආදියෙහි බදු අනුපාතය 15% දක්වා අඩු කිරීමට ඔවුන් යෝජනා කෙළේය.ප්‍රශ්නය ඇත්තේ එතන නොවේ. අර කරවල කැල්ලට, සීනි 100ඨ, ලූණු ගෙඩියට අය කළ 5% හේ බදු අනුපාතය ද 15%ක මට්ටමට ඉහළ දමා සරල කිරීමට යෝජනා කිරීමය. ඇත්තෙන්ම බද්ද සරල වනු ඇත. නමුත් රෙදි සෝදන යන්ත්‍රයක් පාවිච්චි කරන්නාගෙන් අය කරන බද්දම එදා වේල සඳහා සීනි100ඨ ගෙන යන අහිංසකයා ද ගෙවිය යුතුය. “ලෙඩා මලත් බඩ සුද්දය” යැයි කියමනක් ඇත. එහෙම බදු ප්‍රතිපත්ති හැදූ අය මෑත ඉතිහාසයේ සිටි අතර අද ඔවුන් බදු ප්‍රතිපත්ති ගැන රට දෙදරන්නට කෑගසති.2005 සිටම බද්ද සහ සාධාරණ යන කරුණු 02ක් එකට යා කිරීමට මේ රජය දැවැන්ත උත්සහයක් ගත් බව අපි දනිමු. ඊට හොඳම උදාහරණය 2005 දී තිබූ සම්පූර්ණයෙන් බදු අය නොකරන භාණ්ඩ සහ සේවා අයිතම ගණන 778ක් වූ අතර 2011 වෙද්දී 3024ක්, එනම් සියයට 288%කින් වැඩි කිරීමට රජය කටයුතු කර තිබිණ. එම උත්සාහයේ වඩාත් දියුණු අවස්ථාවක් ලෙස 2013 අයවැය යෝජනා අපිට දැක්විය හැක. මෙවර අයවැය යෝජනාවල රුපියල් දශලක්ෂයට අඩු මාසික ආදායමක් ඇති කුඩා හා මධ්‍ය පරිමාණ ව්‍යාපාර වැට් බද්දෙන් සහ ජාතිය ගොඩනැඟීමේ බද්දෙන් සම්පූර්ණයෙන් නිදහස් කිරීම තුළින් එම ගමන් මඟ වඩාත් පැහැදිලි කර ඇතරංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=ab1211117</link>
    <topic>2013 අය-වැය ඇතුළත</topic>
    <author>සටහන - සුනිල් දයා අල්විස්</author>
    <content>. ආරක්ෂක සේවාවන්ගේ පවුල්වල නිවාස තත්ත්වය තවදුරටත් වැඩිදියුණු කිරීම සඳහා 2013 වසරට රණවිරු අධිකාරියට රුපියල් මිලියන 1000 ක්.. පොලිස් සේවාවේ පුහුණු කටයුතු පොලිස් ස්ථාන ප්‍රතිසංස්කරණ කිරීමේ කටයුතු හා ඉදිකිරීමේ කටයුතුවලට රුපියල් මිලියන 950 ක්.. ආනයන අඩු කිරීම සඳහා දේශීය නිෂ්පාදන වන ආහාර හා කිරි නිෂ්පාදනය වැඩි කිරීම.. 2013 - 2015 සාර්ව ආර්ථික දැක්ම තුළ මුදල් සැපයුමේ වර්ධනය සියයට 14 මට්ටමේ පවත්වා ගනිමින් උද්ධමනය සියයට 7 අඩුකර ගැනීම.. ජාතික ආදායමෙන් සියයට 6 ට අඩුවෙන් තබා ගනිමින් රජයේ සංවර්ධන ව්‍යාපෘති අඛණ්ඩව ඉදිරියට ගෙන යාම. රාජ්‍ය ණය ජාතික ආදායමෙන් සියයට 75 අඩු මට්ටමින් 2015 පවත්වාගෙන යාමට පියවර ගැනේ.. උගත් පාඩම් හා සංහිඳියාව සඳහා වූ කොමිසමේ හඳුනාගත් යෝජනා ක්‍රියාත්මක කිරීමට ඉහළ ප්‍රමුඛතාවයක් මේ සඳහා රුපියල් මිලියන 763 ක්, 2012 - 2013 අයවැය මඟින් වෙන් කිරීමට අමතර තවත් රුපියල් මිලියන 500 අතිරේක ප්‍රතිපාදන ද මෙවර වෙන් කිරීම.. මේ කටයුතු වෙනුවෙන් ජනාධිපති කාර්ය සාධනයට සහාය වීමට අමාත්‍යාංශ හා අදාළ ආයතනවලට වග කියන ජ්‍යෙෂ්ඨ නිලධාරීන් පත්කිරීම.. ආගමික ස්ථානවල මූලිකත්වයෙන් ප්‍රජාව සම්බන්ධ කරගෙන ක්‍රියාත්මක කරන වැඩ සටහන් දිරිගැන්වීමට රුපියල් මිලියන 200 ක්.. දිළිඳුකම තුරන් කිරීමේ වැඩ සටහන් වසර 3 ක් තුළ ක්‍රියාත්මක කිරීම. උපාධිධාරී අභ්‍යාසලාභීන් 14,000 යොදාගෙන අඩු ආදායම්ලාභී පවුල්වල නිවාස හා වැසිකිළි පහසුකම් ඇති කිරීම.. හුදකලා පාසල් ළමා මිතුරු පරිසරයකට සංවර්ධනය කර එම පාසල්වල සෑම දරුවෙකුටම නොමිලයේ ධාන්‍ය, බිත්තර, කිරි සහිත ආහාර සැපයීම.. මේ දරුවන් උදෙසා වසර මැද දී පාසල් නිල ඇඳුමක් ද දුෂ්කර ප්‍රදේශවල මේ දරුවන්ට පාවහන් යුගලයක් ද නොමිලයේ ලබාදීම. දිවි නැඟුම හා සමෘද්ධි වැඩ සටහන්වලට අදාළ පවුල්වලට ආහාර හා පෝෂණ අවශ්‍යතා සපයනු ඇත. මේ සඳහා අතිරේක ප්‍රතිපාදන වශයෙන් රුපියල් මිලියන 1500 ලබා දෙයි.. දිවි නැඟුම වැඩ සටහන යටතේ ලක්ෂ 25 අධික ගෘහ ආර්ථිකයක් කරා ප්‍රවේශ වී ඇති පවුල්වලට ආහාර නිෂ්පාදනයට පශු සම්පතට හා ගෘහ කර්මාන්තවලින් අතිරේක ආදායම් ලබාදීමට දිරිගැන්වීම් සිදු කරයි.. ලුණු, මුංඇට, සීනි හා දියර කිරි නිෂ්පාදන වැඩි දියුණු කිරීම.. ගොවීන් දිරිගැන්වීම සඳහා පොහොර බීජ හා ණය මුදල් සැපයීමට සහනාධාර ලබා දීම.. ව්‍යාපාරික කටයුතුවල ආදායම් බදු අඩුකර ඇත. කාර්මික නගර පිහිටුවීම හා අපනයන කර්මාන්ත සේවා සඳහා දිරිගැන්වීම් සිදු කර ඇත.. ක්‍රීඩා ආශි‍්‍රත කර්මාන්ත සේවා පුළුල්කර තිබේ.. ජාතික ආදායමෙන් සියයට 25 - 27 මට්ටමකට ඉලක්ක කර පෞද්ගලික ආයෝජන ඉලක්ක කරා පිවිසීම.. සංචාරක කටයුතුවලින් ඩොලර් බිලියන 2.5 අපේක්ෂා කැරේ.. රටේ අන්තර්ජාතික වරාය සේවා මඟින් ශුද්ධ ආදායම ඩොලර් බිලියන 3.5 අපේක්ෂා කරයි. වසර 2016 ට පෙර දිළිඳුකමෙන් තොර මැදි ආදායම්ලාභී රටක් ලෙස උසස් කිරීමට රටේ මේ අන්තර්ජාතික වරායන් උපකාරී වනු ඇත.. පසුගිය කාලයේ නියඟයෙන් සිදුවූ වගා හානි වෙනුවෙන් ගොවියන්ට ලබාදෙන සහනයක් ලෙස මහ කන්නයේ වගාව සඳහා නොමිලයේ බිත්තර වී ලබාදීම.. මහ අස්වැන්න ලැබෙනතුරු බැංකුවලින් ගොවීන් ලබාගත් ණය ආපසු අය නොකිරීම.. මේ ණය සඳහා අය කරන පොලිය මුළුමනින්ම කපා හැරීම.. නියඟය වෙනුවෙන් ගොවීන් මුහුණ දුන් දුෂ්කරතාවලට සහන වශයෙන් රුපියල් මිලියන 1000 ප්‍රතිපාදන වෙන්කර තිබේ.. පොහොර සහනාධාරය ලබන සියලුම ගොවීන්ට වගා රක්ෂණයක් ක්‍රියාත්මක කිරීම.. පොහොර සහනාධාරය ලබන සෑම ගොවියෙකුටම කිලෝ 50 රසායනික පොහොර මල්ලකින් රුපියල් 150 රක්ෂණ ගාස්තුවක් යටතේ අනිවාර්ය රක්ෂණයක්.. නිල්ල පිරුණ පරිසරයක් වෙනුවෙන් හෙක්ටයාර් 2,50,000 වගාව සඳහා යොදා ගනිමින් වනාන්තරවලින් වැසී ඇති බිම් ප්‍රමාණය සියයට 35 දක්වා වැඩි කිරීම.. මේ වෙනුවෙන් වසර 3 රුපියල් මිලියන 1500 ක්ද 2013 වසරට තවත් රුපියල් මිලියන 500 ක්ද වෙන්කර ඇත.. කාබනික පොහොර නිෂ්පාදනය දිරිගැන්වීමට කිලෝ 50 මිටියක් වෙනුවෙන් රුපියල් 400 සහතික මිලක් මඟින් පොහොර සංස්ථාව යටතේ ලබාදීම. මෙය කුඩා හා මධ්‍යම පරිමාණයේ නිෂ්පාදකයන් දිරිගැන්වීම පිණිසය.. විදුලි බල ශක්තිය ජනනය කිරීමට ජල විදුලි හා සූර්යය බල ශක්තිය හා අනිකුත් විකල්ප විදුලි බල නිෂ්පාදනයන් ප්‍රයෝජනයට ගනු ඇත. මේ වෙනුවෙන් අදාළ උපකරණ මෙරට ගෙන්වීමේ බදු සියයට 12 දක්වා අඩුකර තිබේ. ‘ග්ල්රිසීඩියා’ වැනි බලශක්ති බෝග වගාවන් දිරිගැන්වීමට ඉන් ලැබෙන ආදායම වසර 10 බදුවලින් නිදහස්.. වාරිමාර්ග යෝජනා වැඩි දියුණු කිරීමට පියවර ගැනේ. මේ සඳහා රුපියල් බිලියන 102 ක් ආයෝජනය කර තිබේ.. කොලොන්නාව රජයේ කර්මාන්ත දෙපාර්තමේන්තුව වැඩි දියුණු කිරීමට. එහි සේවකයන්ට තාක්ෂණික පුහුණුව ලබාදීමට රුපියල් මිලියන 300 ලබාදීම.. කුරුණෑගල, රත්නපුර, බදුල්ල, හාලිඇළ, මහියංගණය, බණ්ඩාරවෙල ජල සම්පාදන ව්‍යාපෘති වෙනුවෙන් පවුල් දස ලක්ෂයකට ජල අවශ්‍යතා සපුරාලීමට රුපියල් මිලියන 250.. වී ගබඩා අලුත්වැඩියා කිරීමට රුපියල් මිලියන 500.. වී කිලෝවට දැනට දෙනු ලබන රුපියල් 28 - 30 සහතික මිල ඊළඟ මාස් කන්නයේ සිට රුපියල් 32 - 35 වැඩි කෙරේ.. කාබනික පොහොර භාවිත කරන ගොවීන්ට වී කිලෝවකට රුපියල් 40 සහතික මිලක්.. 2015 දී රතුලුනු, බඩඉරිඟු, මුංඇට, උඳු, කව්පි, සෝයා බෝංචි, ඉඟුරු, කුරක්කන් වැනි ආහාර ද්‍රව්‍යවලින් 2015 වන විට ස්වයංපෝෂිත වීමත් වියළි මිරිස් හා අල නිෂ්පාදනයෙන් ද 2015 ස්වයංපෝෂිත වීමටත් සැලසුම් සකස්කර ඇත.. පුරන් කුඹුරු 2013 ජුනි 30 වැනි දිනට පෙර වගා කිරීමත් එසේ නොකරන ඒවා අඳ ගොවි ක්‍රමයට කෙටිකාලීන පලතුරු, එළවළු, මල් වගා කිරීම ඉදිරිපත් වන අයට ලබාදීම.. සෑම නාගරික ප්‍රදේශයකම සති පොළක්.. ලක් සතොස සිල්ලර වෙළෙඳසල් වසර 3 ඇතුළත 1000 දක්වා වැඩි කිරීම.. සෑම ලක් සතොස සලකම ඔසුසල් පිහිටුවනු ඇත.. ධීවර වෙළෙඳ සල් ද පුළුල් කෙරේ.. සීනි නිෂ්පාදනය වැඩි දියුණු කිරීමටත් සීනිවලට ආදේශ කළ හැකි හකුරු පැණි හා අතිරේක නිෂ්පාදන උදෙසා කිතුල් හා පොල් ගස් මැදීමට ඉඩ ලබා දෙනු ඇත.. කිරි හා පශු සම්පත් වර්ධනයට පියවර ගැනේ.. දේශීය කිරි නිෂ්පාදනය වැඩි කිරීමේ දී කිරිපිටි ආනයනය කිරීමේ තීරුබදු වැඩි කරනු ඇත.කිරි ලීටරයකට රුපියල් 50 මිලක් ගෙවනු ඇත.. කුකුළු ගොවිපළ දිරිගැන්වීම පිණිස එම කර්මාන්තයේ අදාළ ආදායම් බදු සියයට 10 අඩු කරනු ඇත.. ධීවර වරායන් වැඩිදියුණු කිරීමට රුපියල් මිලියන 2000 ක්.. පිටරට ටින් මාළු සඳහා ඉහළ බදු සහ දේශීය අමුද්‍රව්‍ය යොදා සකස් කරන නිෂ්පාදන වෙනුවෙන් ලබාගත නොහැකි අමුද්‍රව්‍ය සඳහා තීරු බදු අඩුකර තිබේ.. සාගර ආර්ථික කටයුතු සඳහා ජාතික ලේකම් කාර්යාලයක්, මේ සඳහා රුපියල් මිලියන 200 ප්‍රතිපාදන.. කුඩා තේ වතු වගාව වෙනුවෙන් හෙක්ටයාර් 01 රු. 3,00,000 - 3,50,000 දක්වා සහනාධාර මුදලක්.. නව වගාවන් සඳහා සහනාධාරය ලෙස රු. 1,50,000 - 2,50,000. නව යන්ත්‍ර සූත්‍ර වෙනුවෙන් රු. මිලියන 100 ආධාර.. තරුණයන් 12500 කුඩා තේවතු වගාවන් දියුණු කිරීමට ඉඩම් බෙදා දී වගාවන් සිදු කිරීමට රු. මිලියන 100 ක්.. වැවිලි කර්මාන්තයේ කාබනික පොහොර නිෂ්පාදනය දිරි ගැන්වීමට ආදායම් බද්ද සියයට 12 කින් අඩුකර තිබේ.. අක්කර 2.5 කුඩා වතුවල අතිරේක ආදායම් ලෙස රබර් වගාවට පැළ බෙදා දීම දිවි නැඟුම යටතේ සිදු කරනු ඇත.. පොල් වගාව යොදා ගන්නා කාබනික පොහොර නිෂ්පාදනය දිරි ගැන්වීමට රු. මිලියන 100. කුඩා ව්‍යාපාරවල බදු නිදහස්. එසේම කුඩා ව්‍යාපාරවලට සමෘද්ධි බැංකුවලින් රු. ලක්ෂ 5 ණය පහසුකම්.. කාන්තා ව්‍යාපාරිකයන් 25 එක් දිස්ත්‍රික්කයකින් බැගින් තෝරාගෙන දිවි නැඟුම යටතේ වැඩ සටහන් සංවර්ධනය කිරීම.. නාගරික ප්‍රදේශවල අභ්‍යන්තරික මාර්ග සංවර්ධනය රුපියල් මිලියන 750 ක්.. සෞඛ්‍ය සේවාව වැඩිදියුණු කිරීම ලබන වසරට රු. බිලියන 125 ක්. අත්‍යවශ්‍ය ඖෂධ ගෙන්වීම හා දේශීය ඖෂධ නිෂ්පාදනය පුළුල් කෙරේ.. දේශීය වෛද්‍ය ක්‍රමය වැඩිදියුණු කිරීමට රුපියල් මිලියන 300 ක්.. අධ්‍යාපනය වෙනුවෙන් රුපියල් බිලියන 306. ප්‍රාථමික අධ්‍යාපනයේ ගුණාත්මක බව වැඩිදියුණු කරනු ඇත. පළාත් ගුරු පුහුණුවට රු. මිලියන 900.. නව තාක්ෂණ විද්‍යාල 20 ක් පිහිටුවීමට රුපියල් මිලියන 1600. පළමු හරිත විශ්ව විද්‍යාලය සඳහා රුපියල් බිලියන 7.2. කෘෂි අභ්‍යාස විද්‍යාල 5 ක් වෙනුවෙන් රුපියල් මිලියන 350. විශ්ව විද්‍යාල පහසුකම් වැඩිදියුණු කිරීම රු. මිලියන 4000. ශ්‍රී ජයවර්ධනපුර හා රුහුණු විශ්ව විද්‍යාල ඉදිරි වසර 3 තුළ වැඩි දියුණු කිරීමට රු. මිලියන 5000. ත්‍රිකුණාමලයේ නාවික අධ්‍යාපන ආයතනයට රුපියල් මිලියන 500. සමස්ත අධ්‍යාපනය වෙනුවෙන් 2013 වසරට රුපියල් බිලියන 177.6 දක්වා පසුගිය වසරට වඩා සියයට 15 කින් මුදල් ප්‍රතිපාදන ලබා දී ඇත.. පර්යේෂණ හා තාක්ෂණයට රුපියල් මිලියන 250 ප්‍රතිපාදන වැඩි කර ඇත.. තොරතුරු තාක්ෂණයට පහසුකම් සලසා ඇත. බදු අඩුකර ඇත. සන්නිවේදන තාක්ෂණ නියෝජිතායතනවලට රු. මිලියන 300 ප්‍රතිපාදන ලබා දී තිබේ.. මාධ්‍යවේදීන්ට කලාකරුවන්ට ආපසු ගෙවිය හැකි පොලී රහිත ණය යෝජනා ක්‍රමයක් යටතේ 1000 පිරිසක් වෙනුවෙන් රුපියල් මිලියන 200 ලබා දී ඇත.. රට විරුවන් වෙනුවෙන් විදේශ සේවා නියුක්ති කාර්යාංශයේ ඇප මත රු. 2,50,000 සියයට 10 වාර්ෂික පොලී අනුපාතයට නිවාස ණය ලබාදීම.. ඩොලර් බිලියන 10 දක්වා ඉදිරි වසර 3 ට විනිමය පාලන දෙපාර්තමේන්තුවේ අනුමැතියෙන් තොරව ව්‍යාපාරවල විදේශ ණය ලබාදීම.. මසකට රු. 50,000 අඩු ආදායම් ලබන පිරිස් ආදායම් බද්දෙන් නිදහස් කර ඇත.. 2013 ජනවාරි මාසයේ සිට වාර්ෂික ව්‍යාපාර පිරිවැටුම රු. මිලියන 12 අඩු ව්‍යාපාර ජාතිය ගොඩනැඟීමේ බද්දෙන් හා එකතු කළ අගය මත බද්දෙන් නිදහස් කර ඇත.. කාර්තුවකට රු. මිලියන 500 පිරිවැටුමක් ඉක්මවන සුපිරි වෙළෙඳ සල් හා ඉහළ මට්ටමේ වෙළෙඳ ව්‍යාපාර සඳහා බදු අය කෙරේ.. ගුවන් තොටුපළ ගාස්තු ඩොලර් 10 කින් ද ඔන්ලයින් වීසා ගාස්තු ඩොලර් 5 කින් වැඩි කර ඇත.. බදු සහන යටතේ ගෙන්වන සියලු වාහන සඳහා බදු සියයට 10 ක් 20 අතර ප්‍රතිශතයකින් වැඩි කෙරේ.. ඔට්ටු සඳහා වාර්ෂික ලියාපදිංචි වීමේ ගාස්තු රු. මිලියන 2 දක්වාත් සූදු සමාජ සඳහා රු. මිලියන 100 දක්වාත් වැඩිකර ඇත.. 10,000 විශ්‍රාම වැටුපක් නොලබන 2004 පෙර විශ්‍රාම ලත් රජයේ සේවකයන් රු. 750 ක විශේෂ මාසික දීමනාවක් ද 2005 - 2006 කාලසීමාවේදී විශ්‍රාම ගත් අයට රු. 500 විශේෂ දීමනාවක් ද පිරිනැමේ.. මේ මුදලින් සියයට 50 ක් ජනවාරි මාසයේ සිට ද ඉතිරි මුදල ජුලි මාසයේ දී ලබා දෙනු ඇත. සියලුම විශ්‍රාමලාභීන්ට රු. 500 වැඩි කිරීමක් ද 2013 ජනවාරි මාසයේ සිට සිදු කෙරේ.ජුලි වැඩ වර්ජනයට සහභාගි වී රැකියා අහිමි වූ වයස අවුරුදු 65 ඉක්මවූ අයට රුපියල් 5000 ජීවන ආධාරයක් 2013 ජනවාරි මස 1 වැනිදා සිට ගෙවනු ලැබේ.. රාජ්‍ය සේවාව වෙනුවෙන් නව වැටුප් කොමිසමක්.. රජයේ සේවකයන්ගේ දීමනා රු. 1500 වැඩි කෙරේ. මෙයින් රු. 750, 2013 ජනවාරි මාසයේ දී හා ඉදිරි රු. 750 වැටුපෙන් සියයට 5 උපරීමයක දීමනාවක් ලෙස ගෙවීමට පියවර ගනු ඇත.. අග්‍රහාර රක්ෂණ වාරිකය රු. 125 ක් ලෙස සංශෝධනය කරනු ඇත.මරණයක දී මෙයින් ගෙවන මුදල රු. ලක්ෂය දක්වා ද වකුගඩු පිළිකා හදවත් සැත්කම් සඳහා ගෙවන දීමනා රු. 50,000 දක්වා සිදු කෙරේ.සටහන - සුනිල් දයා අල්විස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=ab1211118</link>
    <topic>කෘෂිකර්මයට සුබ අයවැයක්</topic>
    <author>සංවාදය - සරත් පෙරේරා</author>
    <content>කැලණිය විශ්ව විද්‍යාලයේ මහාචාර්ය පේ‍්‍රමා පොඩිමැණිකේමෙදා අයවැය ඔබ දකින්නේ කොහොම ද?කෘෂිකාර්මික රටක් ලෙස මේ රටේ කෘෂිකර්මය නන්වන්න මෙදා අයවැයෙන් සුබවාදී පියවර රැසක් අරන් තියනවා. ඒක සුබවාදී ලක්ෂණයක්. කෘෂිකර්මය දියුණු කරන්න වගේම දිළිදුකම පිටුදකින්නත් ගත් පියවර විශේෂයි. අයවැය ඉලක්ක ඒ විදියටම ඉටුකර ගන්නේ ද යන්න ගැන අප සැලකිලිමත් විය යුතුයි. මේක සර්ව සුබවාදීත් නොවන සර්ව අසුබවාදීත් නොවන අයවැයක් ලෙස මා හඳුන්වන්න කැමැතියි.ගොවීන්ගේ මහ කන්නයේ අස්වනු පාළු වුණා. එම ගොවීන්ගේ වගා ණය පොලිය කපා හරින්න මේ අයවැයෙන් යෝජනා කර තිබෙනවා. වගා හානිවූ ගොවීන්ට මහා කන්නයේ වගාව සඳහා බිත්තර වී නොමිලේ ලබාදීම හොඳයි. මහ කන්නයේ අස්වැන්න ලබාගන්නා තුරු බැංකුවලින් ගොවීන් ලබාගත් ණය ආපසු අය නොකර ගන්නා ලෙස ද අයවැයෙන් යෝජනා කෙරුණා.ණය පොළි කපා හැරුණ ආකාරයටම මෙම වගා ණයත් කපා හැරුණානම් වඩා හොඳයි. 2013 සිට පොහොර සහනාධාරය ලබන සියලුම ගොවීන්ට වගා රක්ෂණ ක්‍රමයක් ද ඇතිකිරීමට යෝජනා කර තිබෙනවා. නියඟයෙන් හානියට පත්වූ ගොවීන් නැන්වීම සඳහා රුපියල් මිලියන 1000 ක් මේ අයවැයෙන් වෙන් කරනු ලැබුවා. වී සඳහා රුපියල් 35 - 37 ක සහතික මිලක් ද නියම කර වී සඳහා මෙතෙක් තිබු සහතික මිල ඉහළ දමා තිබෙනවා. කාබනික පොහොර යොදා කෙරෙන වී සහතික මිල රුපියල් 40 දක්වා වැඩි කෙරෙනවා. මේක කාබනික පොහොර භාවිතය වැඩි කිරීමට ගත්තු පියවරක්. ලංකාවේ සාම්ප්‍රදායික වැවිලි වන තේ, රබර්, පොල් වගාවන් නැංවීම සඳහාත් මේ අයවැයෙන් පියවර ගෙන තිබෙනවා.විශේෂයෙන්ම තේ වගාවෙන් වැඩි ප්‍රමාණයක් නියෝජනය කරන කුඩා තේ වතු හිමියන් නැංවීමට පියවර ගෙන තිබෙනවා.තේ නැවත වගාවට මෙන්ම අලුතෙන් තේ වගා කිරීමටත් ප්‍රතිපාදන ලබාදීමට යෝජනා කර තිබෙනවා.අයවැය හිඟය 2013 දී ජාතික ආදායමෙන් සීයට 5.8 දක්වාත් 2015 දී හිඟය සීයට 4.5 දක්වාත් අඩුකර ගැනීමට මේ අයවැයෙන් ඉලක්ක කර රජයේ ණය ජාතික ආදායමෙන් සීයට 80 දක්වා පවත්වා ගනිමින් 2013 දී රාජ්‍ය ණය ජාතික ආදායමෙන් සීයට 75 දක්වා අඩුකර ගැනීමටත් ඉලක්ක කර තිබෙනවා. රබර්වල නිෂ්පාදනය පුළුල් කිරීමටත් පොල් නිෂ්පාදනය වැඩි කිරීමටත් කප්රුක වැඩ සටහන යටතේ කටයුතු කෙරෙනවා.පොල් පැණි, හකුරු, කිතුල් පැණි නිෂ්පාදනය නැංවීමට පියවර ගැනීම සීනි සඳහා වසරකට පිටරටවලට ගලා යන ඩොලර් මිලියන 400 ක පමණ මුදල අඩුකර ගැනීමට වැදගත් වෙනවා.පොල් වගාවේ දී අක්කර පහට අඩු පොල් වගා හිමියන් සඳහා පොල් පැළ නොමිලේ ලබාදීමටත් ආනයන පොල් තෙල් සඳහා බදු ඉහළ දැමීමත් පොල් නිෂ්පාදනය නැංවීමට ගත් පියවරක්.පොල් වගාව සඳහා කාබනික පොහොර භාවිතය ඉහළ නැංවීමට පියවර ගැනීමත් හොඳයි.ලක්ෂ 13 ක් වන රජයේ සේවකයන්ට ලබා දෙන දීමනාව වැඩිවීම 1500 ක්. බඩු මිලට සරිලන ලෙස ඊට ඉහළ මුදලකින් රජයේ සේවක වැටුප වැඩි කරන ලෙස ඉල්ලා තිබුණා.රජයේ සේවක වැටුප තව වැඩි කරන්න නම් ජනතාවගෙන් තව බදු අය කරන්න වෙනවා...?රජයේ ආදායම සොයා ගන්න වෙන්නේ ජනතාව මත බදු පැටවීමෙන් තමයි. ඒ සඳහා තව තවත් බදු පනවන්න වෙනවා. ඊට වැඩිය හොඳ පියවරක් වන්නේ අත්‍යවශ්‍ය භාණ්ඩ මිල අඩුකර ගැනීමට පියවර ගැනීමයි.බඩු මිල අයවැයට කලින් වැඩි වුණා. අයවැයෙන් පසුවත් බඩු මිල වැඩි වේ ද කියන සැකය ජනතාව තුළ තිබෙනවා. අත්‍යවශ්‍ය භාණ්ඩ මිල අඩුකර ඒ සහනය ජනතාවට ලබාදීම ගැන රජය අවධානය යොමුකළ යුතුයි.සංවාදය - සරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=ab1211119</link>
    <topic>අධ්‍යාපනයට දුන් සහන ගමේ දරුවන් දිරිමත් කිරීමක්</topic>
    <author>සංවාදය - සුභාෂිණී ජයරත්න</author>
    <content>දුෂ්කර ගම්බද පාසල් දරුවන්ට මෙන්ම වැසීයාමට ආසන්න හුදකලා පාසල්වලට ශක්තියක් ගෙනදෙමින් පසුගියදා අයවැය ඉදිරිපත් වුයේ මේ පාසල්වලටත්, දුෂ්කරතා මැද එහි අධ්‍යාපනය ලබන දරුවන්ටත් සහන රැසක් උරුම කරමිනි.ුදකලා පාසල් ළමා මිතුරු පරිසරයකට සංවර්ධනය කිරීම, සෑම දුෂ්කර පාසලක දරුවෙකුට නොමිලයේ ධාන්‍ය, කිරි, බිත්තර සහිත ආහාර වේලක් ලබාදීම, මේ දරුවන්ට වසර මැද තවත් නිල ඇඳුමක් හා සපත්තු ජෝඩුවක් ලබාදීම මෙදා අයවැයෙන් යෝජනා විය. මේ පිළිබඳව දුෂ්කර පාසල් රැසක විදුහල්පතිවරු සිය අදහස් මෙසේ ප්‍රකාශ කළහ.- වනාතවිල්ලුව බණ්ඩාරනායක පුර මහ විදුහලේ ප්‍රසන්න චන්ද්‍රසිරිඅපිත්, අපේ පාසල්වල දරුවොත් මෙදා අයවැය අසා ඉමහත් සතුටට පත්වූවා. අපේ ගම්වල දුෂ්කර පාසල්, හුදකලා පාසල් ගැන විශේෂ අවධානයක් මීට පෙර අයවැයවලින් අවධාරණය වූයේ නැහැ. මෙදා අයවැය අපේ පාසල්වලටම, දරුවන්ටම හදපු අයවැයක්.අපේ සමහර පාසල්වල දරුවන්ට සපත්තු ජෝඩුවක් ගන්න සල්ලි නැහැ. ඒ තරම් ආර්ථික අපහසුතා තියෙනවා. සමහර දරුවෝ සපත්තු ජෝඩුව නිසාම පාසලට ආයුබෝවන් කියනවා. සමහරු වසර මුල දෙන නිල ඇඳුම තමයි වසර අග වනකම් අඳින්නේ.දෙමවුපියන්ට අමතර ඇඳුමක් මසා දෙන්නටත් වත්කමක් නැහැ. සමහර දරුවෝ පාසලට පැමිණි වෙලේ පටන්ම අසනීප ගතියෙන් ඉන්නේ. ඒ නිසි පරිදි පෝෂණ ආහාර වේලක් නොලැබීම නිසා. අද දරුවන්ට ආහාර වේලක් ලැබෙන්නේ 1 සිට 5 වසර අයටයි. ඒත් මෙදා අයවැයෙන් හුදකලා දුෂ්කර පාසල්වල දරුවන්ට පෝෂණ ගුණයෙන් යුතු ආහාර වේලක් හිමිවෙනවා.එය දරුවන්ට වගේම ඔවුන්ගේ දෙමව්පියන්ටත් විශාල සහනයක්. මෙදා අයැවැයෙන් අපේ ගමේ වැසී යාමට ආසන්න දුෂ්කර පාසල්වලටත්, ඒ දරුවන්ටත් විශාල වටිනාකමක් ලැබුණා.- පු/කරදිපුවල මහා විදුහලේ විදුහල්පති ඩී.ටී.බී.පිලිප්අපි පාසල් පවත්වාගෙන යන්නේ හරිම අපහසුවෙන්. ඒ දරුවන්ගේ පැමිණීම අඩු නිසා. පාසල් අමතර නිල ඇඳුමක්, සපත්තු, දිවා ආහාර ලැබෙන විට දරුවෝ කැමැත්තෙන් පාසලට එනවා. අපේ පාසල් පවත්වාගෙන යන්නට මෙදා අයවැය විශාල ශක්තියක්. මන්ද දුෂ්කර පාසල්වල අනිවාර්ය වයස් සීමාවල දරුවෝ පවා පාසල් එන්නැහැ. ඒ දුප්පත්කම නිසයි.නමුත් මෙවන් දරුවන් දිරිගැන්වීම් කරන දේ ලබා දීම තුළින් අපේ දරුවන් සා/පෙළ, උ/පෙළ විභාගයන්ට පවා මුහුණ දීමට ශක්තියක් හිමිවෙනවා. මෙදා අයවැයෙන් පාසල්වල අඩුපාඩු සපයන බව ප්‍රකාශ වුණා. අප වැනි දුෂ්කර පාසල්වලට භෞතික සම්පත් ලැබීම ලොකු ශක්තියක් ලෙසයි අපි දකින්නේ. ඒ වගේම මම ඉල්ලා සිටිනවා භෞතික සම්පත් වගේම මානව සම්පත් ද ලබාදෙන්න කියා.නගරයේ පාසල්වල පහසුකම් අපේ පාසල්වලට ද ලබාදීමට පියවර ගැනීම අපි අනේකවාරයක් ජනාධිපතිතුමාට පින් දෙනවා.ගම්වල හුදකලා පාසල් බොහෝමයක් තියෙනවා. මේවා සමහරක් වැසීයාමේ ඉඩකඩ පවතිනවා. ලබන අයවැයෙන් හෝ භෞතික සම්පත් වගේම මානව සම්පත් ද ලබා දුන්නොත් එය විශාල උපකාරයක්.විදුහල්පති ටී.ජී.ප්‍රදීප් අරුණකාන්තමෙවර අයවැයෙන් ජනාධිපතිතුමාගේ අවධානයට අත්‍යාවශ්‍ය ගැටලු කිහිපයක් යොමුවෙලා තියෙනවා. පාසල් දරුවන්ට ජනාධිපති මැදුර විවෘත කිරීම ජනාධිපති සේවා ඉතිහාසය තුළ ගත් විප්ලවීය තීරණයකි. ඒ තුළින් බොහෝ ප්‍රශ්න හඳුනාගන්නා පාසල් දරුවන්ට බලාපොරොත්තු නොවන වරප්‍රසාදයන් රැසක් හිමිවුණා. මේ නිසා අයවැයට පෙර අයවැයට අවධානය යොමු කළ යුතු කාරණා රැසක් පිළිබඳ අවබෝධය ජනාධිපතිතුමාට ලැබුණා.අපේ පාසල දුෂ්කර පාසලක්. නාගරික පරිසරයෙන් බොහෝ ඈතයි.දරුවන්ටත් නාගරික පරිසරය දුරස්තයි. මේ දරුවන්ගේ දෙමවුපියන් කුලී වැඩ, ගොවිතැන කරන අය වගේම සමෘද්ධි ලාභීන්. ඒ දෙමවුපියන්ගේ දරුවන්ට අමතර නිල ඇඳුමක් සඳහා රෙදි හා සපත්තු ලැබීම සතුටුදායකයි. අපේ සමහරක් දරුවන්ට දෙන රෙද්දෙන් පවා පාසල් නිල ඇඳුම් මසාගන්නට වත්කමක් නැහැ.මේ ප්‍රවෘත්තිය දරුවන් අතර උද්දීපනයක් ඇතිකරන්නට හේතු වුණා. අපි උදේ රැස්වීම්වලදි මේ සුබ ආරංචිය ගැන දරුවෝ පවා දැනුම්වත් කළා.මේ දේවල් විදුහල්පතිවරුන්ට මෙන්ම දරුවන්ටත් ලැබුණු දිව්‍යමය තිළිණයක්. අපේ පාසල් පවත්වාගෙන යද්දි අපිට විනය ගැටලුවලට මුහුණ දෙන්න වෙනවා. සමහරුන්ට සපත්තු නැහැ.සමහර දරුවන්ට නිල ඇඳුම් නැහැ. මම හිතනවා මේ අයවැය නිසා අපේ විනය පිළිබඳ ගැටලු, බොහෝ දුරට විසඳෙනවා. ඒ වගේම අපිට පාසල් පවත්වාගෙන යාමේදී තවත් ප්‍රායෝගික ගැටලු තියෙනවා.සංවාදය - සුභාෂිණී ජයරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=af1211119</link>
    <topic>‘ දිවි නැඟුම’ දිළිඳු බව අඩුකරන  රට දිනවන පනතක්</topic>
    <author>නිහාල් පී. අබේසිංහ</author>
    <content>නොවැම්බර් 18 වැනි දිනට යෙදෙන මහින්ද රාජපක්ෂ ජනාධිපතිතුමාගේ ජන්ම දිනය හා පදවිප්‍රාප්තිය වෙනුවෙන් පාරිසරික අමාත්‍යාංශය, ජනාධිපති කාර්යාලය හා සියලුම අමාත්‍යාංශ ඒකාබද්ධව සංවිධානය කරන “දැයට සෙවණ” දීප ව්‍යාප්ත රුක් රෝපණ වැඩ සටහන 15 වැනිදා ශ්‍රී ජයවර්ධනපුර කෝට්ටේ දියවන්නා ඔය අසබඩ “දියත උද්‍යානයේදී” ඇරැඹේ.ඉතා කුරිරු ලෙස පොරෝ පහරකින් තමා සිඳ බිඳ දමන පුද්ගලයන්ට පවා අවසන් මොහොතේත් සෙවණ සදන වෘක්ෂ මඟින් මුළු ලොවටම වන පාරිසරික සාමාජික හා ආර්ථික සේවය මිල කළ නොහැකිය. අපේ රටේ පරිසරය ජල සම්පත් කාලගුණය වැනි සියල්ල සුරැකීමට නම් රුක් රෝපණය අත්‍යවශ්‍ය දෙයකි. වායුගෝලීය කාබන් ඩයොක්සයිඩ් උරා ගෙන ගෝලීය උණුසුම අඩු කරන ගහකොළ මඟින් ආහාර ඉන්ධන හා දැව පොහොර වැනි සම්පත් රැසක් අපටපසුගිය වසරේ දැයට සෙවණ වැඩ සටහනේදී මහින්ද රාජපක්ෂ ජනාධිපතිතුමා පැළයක් සිටවූ අවස්ථාව. ලබාදෙයි. මේ සම්පත තව තවත් වැඩිකර ගැනීමට රුක් රෝපණය රටකට අත්‍යවශ්‍ය දෙයකි.ජීවින්ගේ වර්ධනයට අවශ්‍ය ඔක්සිජන් වායුව ලබා දෙමින් ජීවින් විශාල සංඛ්‍යාවකට සෙවණ සදන ගස ගතේ, සිතේ විඩාව, මානසික පීඩනය, ආතතිය අඩු කරයි. කායික රෝග සුව කිරීමට ද, වක්‍රව දායක වන රුක් රෝපණය නිසා පාංශු ඛාදනය අඩුවී ජල පෝෂිත ප්‍රදේශවල ක්‍රියාකාරිත්වය ඉහළ නංවයි.ජල චක්‍රයේ ක්‍රියාකාරිත්වයට උපකාරී වන පසෙහි තෙතමනය සුරකින රුක් රෝපණය නිසා ශබ්ද දූෂණය හා පරිසර දූෂණය අවම කරන අතර ශාකවලට අවශ්‍ය පෝෂක මූල ද්‍රව්‍ය මනාව උරා ගැනීමට ද උදව් දෙයි.මේ අයුරින් කී නොකී, අති සුවිශේෂ ලෙස රටේ පරිසරය සුරකින ජල සම්පත සුරකින රුක් රෝපණය ඉතා උතුම් වැදගත් කටයුත්තක් සැමරීමට යොදා ගැනීමට ජනාධිපති ලේකම් කාර්යාලය, පාරිසරික අමාත්‍යාංශය හා සියලු අමාත්‍යාංශ එක්ව දීප ව්‍යාප්ත වැඩ සටහනක් ක්‍රියාවට නංවමින් තිබේ. ඒ වනාහි ‘දැයට සෙවණ’ රුක් රෝපණ වැඩ සටහනයි.තිස් වසරක් රටේ තිබු යුද බිය සහමුලින්ම දුරු කර සියලු ජාතීන්ට සමඟිව සිටිය හැකි සාමකාමී හා පරිසර හිතකාමී රටක් ගොඩනැඟීම වෙනුවෙන් පෙරමුණ ගත් සේනාධිනායක මහින්ද රාජපක්ෂ ජනාධිපතිතුමා වෙත ජාතියේ උපහාරය පුද කිරීම පිණිස එතුමාගේ උපන් දිනය වෙනුවෙන් ‘දැයට සෙවණ’ රුක් රෝපණ වැඩ සටහන 2010 නොවැම්බර් 15 වැනිදා ආරම්භ විය.2012 නොවැම්බර් 18 වැනි දිනට යෙදෙන ජනාධිපතිතුමාගේ උපන් දිනය හා පදවිප්‍රාප්තිය සැමරීම පිණිස මෙවර ද මේ “දැයට සෙවණ” දීප ව්‍යාප්ත රුක් රෝපණ වැඩ සටහන ලබන 15 වැනිදා පෙරවරුවේ රටපුරා ක්‍රියාත්මක වන බවත් ඒ යටතේ අඩු ගණනේ පැළ ලක්ෂ 11 ක් රෝපණය කිරීමට කටයුතු යොදා ඇති බවත් පරිසර ඇමැති අනුර පි‍්‍රයදර්ශන යාපා මහතා පවසයි.මෙහි ප්‍රධාන හා සමාරම්භක උත්සවය ශ්‍රී ජයවර්ධනපුර කෝට්ටේ දියවන්නා ඔය අසබඩ දියත උද්‍යානයේ දී මහින්ද රාජපක්ෂ ජනාධිපතිතුමාගේ ප්‍රධානත්වයෙන් 15 වැනිදා පෙරවරු 9.07 ට පැවැත්වේ.මෙවර මේ වැඩ සටහන ක්‍රියාත්මක වන්නේ “නිල්ල පිරුණු රටක් පැහැබර අනාගතයක්” යන තේමාව යටතේය. තිරසාර සංවර්ධන ප්‍රවර්ධනය මඟින් භූමිය, ශාක හා සත්ත්ව ප්‍රජාව ස්වාභාවික උරුමයක් ලෙස අනාගත පරපුර වෙනුවෙන් දායාද කිරීම මෙවර වැඩසටහනේ ප්‍රධාන දැක්ම ලෙස හැඳින්වීමට පුළුවන.මේ වැඩ සටහනේ ප්‍රධාන මෙහෙවර වන්නේ මහින්ද චින්තනයේ සඳහන් “නිල්ල පිරුණු රටක් - පිවිතුරු පරිසරයක්” යන්න යථාර්ථයක් බවට පත්කිරීමට අවශ්‍ය පාරිසරික වටිනාකම වර්ධනය කරමින් තිරසාර ලෙස රට සංවර්ධනයට අවශ්‍ය දායකත්වය සැපයීමයි.මෙවර රුක් රෝපණ වැඩ සටහනේ අරමුණු රැසකි. ජල මට්ටම වැඩි කරගැනීම හා එමඟින් කෘෂිකර්මාන්තයට අවශ්‍ය කෙරෙන ජල සම්පාදන ක්‍රියාවලිය ශක්තිමත් කර ගැනීම ඒ අතර ප්‍රමුඛත්වය ගනී.පස සෝදා යාම වළකා පස සංරක්ෂණය කර ගැනීම ජාතික විදුලි බල පද්ධතියට ජල විදුලියෙන් ලැබෙන දායකත්වය වැඩිකර ගැනීම, දැව අවශ්‍යතා සපුරා ගැනීම, පසේ සරු බව ඉහළ නැංවීම හා වායුගෝලයේ ගුණාත්මක බව වැඩිදියුණු කරගැනීම ඒ අතර ප්‍රධාන තැනක් ගනී.මෙවර දැයට සෙවණ රුක් රෝපණ වැඩ සටහන සඳහා පරිසර අමාත්‍යාංශය යටතේ ඇති වන සංරක්ෂණ දෙපාර්තමේන්තුව මඟින් පමණක් දැව පැළ 122500 ක් සැපයීමට කටයුතු යොදා ඇත. මීට අමතරව දිවි නැඟුම වැඩ සටහන යටතේ පොල් පැළ යම් ප්‍රමාණයක් වගා කෙරේ.මෙරට දිස්ත්‍රික් ලේකම් කාර්යාල, ප්‍රාදේශීය ලේකම් කාර්යාල සියලු රාජ්‍ය කාර්යාල හා පාසල් යනාදි ආයතනවල පූර්ණ සහාය ඇතිව මේ රුක් රෝපණ වැඩ පිළිවෙළ ක්‍රියාත්මක වන බව ‘දැයට සෙවණ’ ලේකම් කාර්යාලයේ අධ්‍යක්ෂ සුගත් ධර්මකීර්ති මහතා පවසයි.මෙවර ‘දැයට සෙවණ’ වැඩ සටහනේ ප්‍රධාන ප්‍රතිලාභ ලෙස මහින්ද චින්තන ඉදිරි දැක්ම සංවර්ධන ප්‍රතිපත්ති රාමුවේ සඳහන් වන පරිදි ශ්‍රී ලංකාවේ වන ආවරණය සියයට 29 සිට 35 දක්වා ඉහළ නැංවීමට කටයුතු කරනු ලැබේ.ඒ සඳහා මෙවර රුක් රෝපණ වැඩ සටහනේදී ප්‍රධාන ලෙස අවධානය යොමු කරන්නේ දැව පැළ සිටුවීමටය. අඩවි වන කාර්යාල, මධ්‍යම පරිසර අධිකාරියේ ප්‍රාදේශීය කාර්යාල හා ප්‍රාදේශීය ලේකම් කාර්යාල මඟින් මෙම වැඩ සටහනට අවශ්‍ය පැළ ලබාදීමෙන් සම්බන්ධීකරණය කරනු ලැබේ. ඒ අනුව තේක්ක, බුරුත, පලු, වීර, හල්මිල්ල, මැහෝගනී, මී, කුඹුක්, ලුණුමිදෙල්ල, ගිනිසපු, කළුවර, පිහිඹියා, කොස්, නැදුන් වැනි දැවමය පැළ ප්‍රධාන ලෙස ජනතාවට බෙදා දීමට කටයුතු යොදා ඇතැයි ධර්මකීර්ති මහතා පවසයි.වන සංරක්ෂණ නිලධාරීන් පවසන පරිදි තෙත් කලාපයට ඉතා සුදුසු දැවමය ශාක වන්නේ මැහෝගනී, පිහිඹියා, නැදුන් හා කොස් ආදියයි. වියළි කලාපයට සුදුසු වන්නේ තේක්ක, හල්මිල්ල, මී, කුඹුක්, කොහොඹ, ඇහැළ පැළ හඳුන්වා දී තිබේ.මැහෝගනී, තේක්ක, ඇහැළ, හල්මිල්ල, මී, කුඹුක්, පිහිඹියා යන පැළ වර්ග අතරමැදි කලාපයට සුදුසු වන අතර කඳුකර ප්‍රදේශයට ඉතා සුදුසු වන්නේ සයිප්‍රස්, ටුනා, හා යුකලිප්ටස් යනාදිය බව වන සංරක්ෂණ අධ්‍යක්ෂවරයා පෙන්වා දෙයි.දේශගුණ විපර්යාස, භුමි හායනය හා නියඟය වැනි ගෝලීය පාරිසරික ගැටලු නිරාකරණය කරන මේ රුක් රෝපණ වැඩ පිළිවෙළ ශ්‍රී ලංකාවේ ජෛව සම්පත් හා ජෛව විවිධත්ව සංරක්ෂණයට ද මඟ පාදයි. ඉන් අපේ රටේ ආහාර සුරක්ෂිතතාව ද තහවුරු කර ගැනීමට අඩිතාලම සකස් කෙරේ.ජල මූලාශ්‍ර සංරක්ෂණය කිරීමට රුක් රෝපණය වැදගත් වේ. මෙමඟින් ඇළ දොළ ගංගා වැව් පොකුණු අවුරුද්ද පුරාම ජලය රඳා පැවැත්මට කටයුතු කිරීම මඟින් නිසි කලට ගොවිතැන් කිරීමට ඉඩ ප්‍රස්ථා සලසනු ලැබේ. ඒ සමඟම දිවි නැඟුම වැනි ආහාර නිපැයුම කේන්ද්‍ර කරගත් ජාතික මට්ටමේ වැඩ සටහන් සඳහා දායක වීම ද මෙම “දැයට සෙවණ” වැඩ සටහනේ ප්‍රතිලාභ අතර වේ.මේ රුක් රෝපණ වැඩ සටහන පූර්ණ ලෙස ක්‍රියාවට නැංවූ විට එය මෙරට ජනතාවගේ ඒක පුද්ගල ආදායම වර්ධනය කරගැනීමට පිටිවහලක් වේ. ගෝලීය උණුසුම අවම කර ගැනීම, ජෛව විවිධත්වය සුරැකීම, ජීවින්ගේ ආහාර හා වාසස්ථාන සැපයීමට දායක වීම ද අනාගත ජාතික හා අන්තර්ජාතික දැව අවශ්‍යතාවට මුහුණ දීමට පහසුකම් සැලසීම ද මේ දැයට සෙවණ වැඩ සටහනේ ප්‍රතිලාභ ලෙස ක්‍රියාවට නැංවේ.2010 දැයට සෙවණ වැඩ සටහන යටතේ පැළ ලක්ෂ 29 ක් සිටුවා තිබේ. 2011 වසරේ මේ වැඩ සටහනේදී සිටුවා ඇති පැළ ගණන 2122551 කි. ඒ අනුව මහින්ද රාජපක්ෂ ජනාධිපතිතුමාගේ උපන් දිනය හා පදවි ප්‍රාප්තිය සැමරීමට සංවිධානය කරන “දැයට සෙවණ” මඟින් දැනට සිටුවා ඇති සම්පූර්ණ පැළ ගණන ලක්ෂ 50 කට අධිකය.මෙවර “දැයට සෙවණ” වැඩ සටහනට ඔබටත් සම්බන්ධ වීමට පුළුවන. ඒ සඳහා දුරකථන අංක 0112877287 හා 0112878806 දුරකථන අංක අමතා වැඩි විස්තර ලබාගත හැකි බව පරිසර අමාත්‍යාංශය පවසයි.ඒ අනුව, කාර්යාල පරිශ්‍ර, පොදු ස්ථාන, මාර්ග දෙපස, වැව් තාවුළු, නායයාමට ලක්වූ ඉඩම් හා ඇළ දොළ දෙපස, බෑවුම් සහිත හිස් ඉඩම් ආදියේ පැළ සිටුවා මේ උදාර කාර්යයට දායක වන ලෙස පරිසර හිතකාමී ශ්‍රී ලාංකික ජනතාවගෙන් ඉල්ලා සිටිමු.ගසක මහිමගසකින් අපට ලැබෙනපාරිසරික, සාමාජික හා ආර්ථික ප්‍රතිලාභවසර පනහක් වයසැති ගසක් තම ජීවිත කාලයේදී රුපියල් ලක්ෂ 50 කට අධික පාරිසරික සාමාජික ආර්ථික සේවයක් කර ඇතැයි ඉන්දියාවේ ‘දාස්’ නමැති පරිසර විද්‍යාඥයා සඟරාවකට පවසා තිබුණි. වසර 50 ක් වයසැති ගසක් වසරකට ඔක්සිජන් කිලෝ ග්රැම් 1000 ක් නිපදවයි. නිරෝගී වෘක්ෂයක් වසරක් ඇතුළත කාබන් ඩයොක්සයිඩ් ටොන් 6 ක් උරා ගැනීම කරනු ලැබේ.මෙවැනි ගසක් පරිසර සුරැකීමේ මහඟු මෙහෙවරක් ද ඉටු කරනු ලබයි. එහි වටිනාකම වසරකට රුපියල් 50000 කට අධිකය. ගසක පොහොර නිපදවීමේ වාර්ෂික වටිනාකම රුපියල් 40000 කට අධික වන අතර සතුන්ට ප්‍රෝටීන ආහාර සැපයීමේ වටිනාකම රුපියල් 30000 ක් බව ඉන්දියාවේ දාස් විද්‍යාඥයා තවදුරටත් පෙන්නුම් කරයි. ඊට අමතරව අතු පතර විහිදුණු විශාල ශාකයක් මඟින් වසරකට ක්ෂුද්‍ර අංශු කිලෝ ග්රැම් 13.5 ක් උරා ගන්නා බව ද විද්‍යාඥයෝ පවසා තිබේ. ගෝලීය උෂ්ණත්වය වැඩි වීමේ තර්ජනයට මුහුණ දීමට හා කාලගුණ විපර්යාස වැළැක්වීමට ද රුක් රෝපණය හේතු වේ.නිහාල් පී. අබේසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=af12111111</link>
    <topic>සැලසුමක් ඇති මිනිසා ජයගනී</topic>
    <author>සේමාලි කැල්ලපත</author>
    <content>අමෙරිකා ජනපතිවරණයඉන්දියාවේ පූරි නගරයේ තනා තිබූ ඔබාමාගේ රුව හා ඇමෙරිකානු කොඩිය රැගත් වැලි නිර්මාණයබැරැක් ඔබාමා දෙවැනි වරටත් ඇමෙරිකානු ජනාධිපති පදවියට පත් විය. මැතිවරණ ප්‍රතිඵල නිකුත් වීමත් සමඟ ලොව පුරා මාධ්‍යයන්හි ප්‍රධාන පුවත වූයේ ඔබාමාගේ ජයග්‍රහණයයි. නිකුත්වූ ප්‍රතිඵල අනුව ඔබාමා ප්‍රාන්ත 303 ක් සහ ප්‍රතිවාදී මිට් රොම්නි ප්‍රාන්ත 206 ක් ජය ගත්හ. මෙවර ජනාධිපතිවරණ ප්‍රචාරක වියදම ඇමෙරිකානු ඩොලර් බිලියන 6 ක් ලෙස වාර්තා විය.ඇමෙරිකානු ජනාධිපති වරණය දෙස මුළු ලෝකයම දෑස් දල්වා බලා සිටි අතර මැතිවරණ ප්‍රචාරයේ සිට ප්‍රතිඵල නිකුත් වීම දක්වා සියල්ල මාධ්‍යයන්හි දැඩි අවධානයට ලක්විය. මැතිවරණයට පෙරදින සියලු ප්‍රචාරක කටයුතුවලින් මොහොතකට මිදුණු ඔබාමා සිය සගයන් හා එක්ව බාස්කට් බෝල් ක්‍රීඩා කළ බවත් ඉන්පසු සිය පවුලේ අය හා එක්ව ආහාර ගත් බවත් වාර්තා විය. මැතිවරණ දිනයේ ඔහු ගත කර තිබුණේ තමන් උපන් ප්‍රදේශය වන චිකාගෝවේ ය.මේ මැතිවරණය වෙනුවෙන් ද අනාවැකි පළ කරන්නන් කල් ඇතිව විවිධ අනාවැකි පළ කර තිබිණ. ඉන් ලෝක මාධ්‍ය වැඩිපුරම වාර්තා කළේ පීරූ රාජ්‍යයේ ලීමා අගනුවර අනාවැකි පළ කරන්නන් පැවසූ අනාවැකිය ය. සිය සාම්ප්‍රදායික සිරිත් විරිත් අනුගමනය කරමින් ඔවුන් පැවසුවේ ජනාධිපතිවරණයෙන් ඔබාමා නිසැකයෙන් ම ජයග්‍රහණය කරන බව ය. පේරූ වැසියන්ගේ මන්තර, සාම්ප්‍රදායික පාන වර්ග හා කොකා කොළ භාවිත කරමින් ඔවුහු මේ අනාවැකිය පළ කළහ.මුළු මහත් ඇමෙරිකාවම ජනාධිපතිවරණ ප්‍රතිඵල දෙස දිගින් දිගටම දැඩි උනන්දුවකින් හා විමසිල්ලෙන් බලා සිටි අතර ඔබාමාගේ ජයග්‍රහණය වාර්තා වීමත් සමඟ ආධාර කරුවෝ ප්‍රධාන නගර කරා එක්වූහ. ධවල මන්දිරයේ උතුරු පෙදෙසට එක්රැස් වූ දහස් ගණනක ආධාරකරුවන් ප්‍රීති ඝෝෂා නගද්දී ඔබාමා සිටියේ ඉන් සැතපුම් ගණනක් ඈතිණි. ඔවුහු ඔබාමාගේ නම කියමින් සුබ පතද්දී එක් ආධාරකරුවෙක් ඔබාමාගේ දැවැන්ත කාඩ්බෝඩ් රුවක් ඉහළට එසැවීය. ඒ සමඟම සැවොම මහා හඬින් ජයඝෝෂා කරන්නට වූහ. මින් වඩාත් කැපී පෙනුණේ.“මේ ඉන්නේ අපේ ඔබාමා” යැයි කියමින් කාන්තාවෝ කාඩ්බෝඩ් ඔබාමා වටකරගෙන හඬ නැඟීම ය. එකිනෙකාගේ උර මත නැගී ඔවුන් හඬ නැඟුයේ පිස්සුවෙන් මෙනි.ලොව පුරා ක්ෂණයකින් පැතිර ගිය සේයාරුවමැතිවරණ ව්‍යාපාරයේදී අනාවැකි පළ කළ ලෙසින් ම ඔබාමා ජයගත් අතර මාධ්‍ය ඔහු හඳුන්වා තිබුණේ ‘සැලැස්මක් සහිත මිනිසා’ ලෙසිනි. ඇමෙරිකාවේ මෙන් ම ලෝකය පුරා මිලියන ගණනක ජනයාට මෙනිසා යහපතක් සිදුවනු ඇතැයි මාධ්‍ය වාර්තා කර තිබිණ.ඔබාමාට මේ ප්‍රතිඵල ළඟා කර දුන්නේ වැඩිපුරම කාන්තා, තරුණ සහ සුළු ජාතික ඡන්ද නිසා යැයි පැවසිණ. මැතිවරණයට පෙර දේශපාලන විචාරකයන් පැවසුවේ ප්‍රාන්ත 9 ක ඔබාමාගේ ජය තීරණාත්මක බවයි. එහෙත් ඉන් ප්‍රාන්ත 7 ක් ම ඔහු ජයගත්තේ ය. 2008 දී ඔහු ලද තරුණ හා සුළු ජාතික ඡන්ද මෙවරද ඔහුට ලැබී තිබිණ. කාන්තා හා කළු ජාතික ඡන්ද ද ඔබාමා රොම්නිට වඩා ලබාගෙන තිබුණේ ය.මෙවර ජනාධිපතිවරණයේ අන්තිම මොහොතේ දී ඔබාමාට රොම්නිට සාමාන්‍යයෙන් ලබාගත නොහැකි දෙආකාරයක වාසි සැලසුණ බව ප්‍රකාශ විය. ඉන් එකඔබාමාගේ මිත්තනිය කෙන්යාවේ දී සාධකයක් වූයේ ඉතා ජනප්‍රිය හිටපු ඩිමොක්‍රටික් ජනාධිපතිවරයකු වූ බිල් ක්ලින්ටන් ය. ඔහු ඔබාමා වෙනුවෙන් පෙනී සිටිමින් ඔහු වෙනුවෙන් කතා කළේ ය. ජයග්‍රහණය කළ වහාම ඔබාමා මේ වෙනුවෙන් බිල් ක්ලින්ටන්ට ස්තුති කිරීමට අමතක නොකළේ ය.ඔබාමාට වාසි සැලසුණු දෙවැනි කරුණ ලෙස විචාරකයන් පවසන්නේ සැන්ඩි මාරුතය යි. මැතිවරණ ව්‍යාපාරයේ අවසන් සතියේදී හමා ගිය සැන්ඩි මාරුතයන් සමඟ අණ දීමේ සහ සනසාලීමේ කාර්ය භාරය ඉටු කිරීමට ඔබාමාට මනාව අවස්ථාව ලැබුණු බවයි. ඡන්ද දායකයන්ගෙන් සියයට 42 ක් ම පැවසුවේ සැන්ඩි කෙරෙහි ඔබාමා දැක්වූ ප්‍රතිචාරය ඔහුට ඡන්දය දීම සඳහා වැදගත් වූ බවයි.ජනාධිපතිවරණ ව්‍යාපාරය මෙහෙයවමින් ඔබාමාට ධවල මන්දිරය කරා දෙවැනි වතාවටත් පා නැඟීමට අවස්ථාව සලසා දුන් පුද්ගලයා ලෙස හැඳින්වෙන්නේ ඔබාමාගේ ඡන්ද ව්‍යාපාරයේ කළමනාකරු වූ ජිම් මෙසිනා යි. වොෂිංටනයේ බලගතු ම පුද්ගලයා සහ ‘ඒ මිනිසා පිටුපස සිටි මිනිසා’ ලෙස ද මෙසිනා හඳුන්වනු ලබයි.1993 වසරේ සිට මෙසිනා අත ගැසූ කිසිම තරගයක් පැරදී නොමැති බව පැවසෙන අතර ලෝක ප්‍රකට චිත්‍රපට අධ්‍යක්ෂක ස්ටීවන් ස්පීල්බර්ග් ද ඡන්ද ව්‍යාපාරය ජනතාවගේ හදවතට කාවදින අයුරින් කරගෙන යෑම සඳහා මෙසිනාට උපදෙස් දුන් බව ද හෙළිවිය.ජයග්‍රහණයෙන් පසු ඔබාමා සිය ආධාරකරුවන් හමුවට පැමිණියේ චිකාගෝ හි මැතිවරණ මූලස්ථානයේදී ය. කවාකාර දැවැන්ත ප්‍රේක්ෂකාගාරයක් මධ්‍යයේ වූ කවාකාර අතිවිශාල වේදිකාවට ඔබාමා පිවිසීමට පෙර එහි පිවිසියේ ජනාධිපති බිරිය මිචෙල් ඔබාමා ය. ඔබාමා මිචෙල් වැලඳගෙන සුබ පතන සේයාරුව අන්තර්ජාල ‘ට්විටර්’ ජාලය ඔස්සේ මුදාහැර මිනිත්තු 22 ක් ගතවීමට මත්තෙන් මුළු ලෝකය පුරා එය ප්‍රචලිත වූයේ ;ලාව වඩාත්ම ජනප්‍රිය සේයාරුව බවට පත් කරමිනි.සැමියාගේ ජයග්‍රහණය සැමරීමට මිචෙල් සැරසී පැමිණෙන ඇඳුම දෙස ද කාගේත් උනන්දුව යොමු ව තිබිණ. කවුරුත් සිතුවේ ඇය ජැන්ඩි පහට සැරසී එතැයි රොම්නි කියා ය. එහෙත් ඇය පැමිණියේ 2009 දී ඇය පළමුවරට ඇඳි ගවුමෙන් ම සැරසීගෙන ය. චිකාගෝ හි මැතිවරණ මධ්‍යස්ථාන වේදිකාවට ආ මිචෙල් ආධාරකරුවන්ගේ ප්‍රීති ඝෝෂා මධ්‍යයේ වචන කීපයක් පැවසූ අතර ඉන් පසු ඔබාමාට වේදිකාවට ආරාධනා කළා ය. ඔබාමා පැමිණ සිය ආධාරකරුවන්ට දෑත් ඔසවා ආචාර කළ පසු මිචෙල් සහ ෂාෂා හා මාලියා දියණියෝ ද වේදිකාවට පිවිසුණහ.සිය ජයග්‍රහණය වෙනුවෙන් ප්‍රීති ඝෝෂා නගන ආධාරකරුවන්ට ඔබාමා දෑත් ඔසවා ආචාර කරද්දී ඔහුගේ 11 හැවිරිදි දියණිය ෂාෂා පියා වෙතට හැරී යමක් පැවසුවා ය. ඔබාමා ද නැවී දියණියට සවන් දුන්නා ය.“පිටුපස සිටින සෙනඟ දිහාත් බලන්න.”ඒ සමඟම පිටුපස හැරුණු ඔබාමා ඒ ආධාරකරුවන්ට ද ආචාර කළේ ය. ඒ සමඟම ආධාරකරුවන්ගේ ප්‍රීති ඝෝෂා දෙගුණ තෙගුණ විය.ඔබාමාගේ ජයග්‍රහණය වෙනුවෙන් ජයඝෝෂා නැඟුණේ ඇමෙරිකාවේ පමණක් ම නොවේ. ඔබාමා ‘ග්‍රැනී’ ලෙසින් හඳුන්වන ඔහුගේ මිත්තණිය වෙසෙන්නේ කෙන්යාවේ ය. ඔබාමාගේ පිය පාර්ශවයේ මුත්තනුවන්ගේ දෙවැනි බිරිය වන ඇය සාරා ඔන්යැන්ගෝ ඔබාමා ය. 90 හැවිරිදි ඇය වොෂිංටන් නුවරින් සැතපුම් දහස් ගණනක ඈතින් වූ කෙන්යාවේ බටහිර ප්‍රදේශයේ දූවිලි වැකුණු කොංගල් නමැති ගම්මානයේ සිට ජය සැමරුවා ය. නටමින් ගී ගයමින් මුනුපුරාගේ ජය සැමරූ ඇයට තවත් කෙන්යානුවෝ එක්ව සිටියාය.ජපානය, අප්‍රිකාව හා ඉන්දුනීසියාව වැනි රටවල ඔබාමාගේ දැවැන්ත කටවුට් ප්‍රදර්ශනය වෙද්දී ඉන්දියාවේ තනා තිබූ ජයග්‍රහණ ස්මාරකය ලොව පුරා ජනප්‍රිය විය.ඉන්දියාවේ පූරි නගරයේ නිර්මාණය කර තිබූ ඔබාමාගේ රුව හා ඇමෙරිකානු කොඩිය රැගත් එය වැල්ලෙන් නිමවා තිබිණ.ඒ අතරම වාර්තා වූයේ ජනාධිපතිවරණය දා උපන් ඇමෙරිකානු නිවුන් බිලිඳුන් දෙදෙනකු ඔබාමා සහ රොම්නි ලෙස නම්කර ඇති බව ය.ඔබාමාගේ ජයග්‍රහණය නිසා සතුටුවන්නන් අතර ඒ වෙනුවෙන් කෝප ගන්තෝ ද සිටියහ. මිසිසිපි විශ්ව විද්‍යාලයේ තරුණ සිසුහු ඔබාමාට විරෝධය පළ කරමින් රාත්‍රියේ වීදි බැස්සාහ. තවත් සමහරු ඇමෙරිකාව අතහැර කැනඩාවට යෑමට සූදානම් වූහ. එහෙත් ඔවුන් බාර ගැනීමට කැනඩාව එතරම්ම සූදානමක් නැති බව ද වාර්තා විය.සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=af1211111</link>
    <topic>පුනරුත්පත්තිය කියන අවුරුදු තුනේ දැරියගේ කථාව</topic>
    <author>සටහන හා ඡායාරූපඔස්වල්ඩ් ගොඩකුඹුරරඹුක්කන විශේෂ</author>
    <content>‘මම ගිය ත්‍රීවිල් එකේ ලොරියක් හැපුණා මමයි තාත්තයි මැරුණා’“අපේ ගෙදර ගාන්න තීන්ත ගේන්න තාත්තයි මමයි ගියා. අපි ගිය ත්‍රිවිල් එකේ ලොරියක් හැප්පිලා ත්‍රිවිල් එක කුඩු වුණා. ත්‍රිවිල් එක එළවපු මාමා එළියට පැනලා බේරුණා.මමයි තාත්තයි මැරුණා.” යැයි තුන් හැවිරිදි දැරියක වචන ගළපමින් මා සමඟ පවසයි.බිම නිදා ගැනීමට වඩාත් කැමැතියිඇය, හිරිවඩුන්න, ග්‍රේස්ලින් ජනපදයේ පදිංචි පවුලක දැරියකි. දුමින්දි චමෝදා හපුගොඩ එම දැරියයි.ග්‍රේස්ලින් ජනපදයේ කුඩා දැරියක තමාගේ පෙර ආත්මය සම්බන්ධයෙන් පුනරුත්පත්තිය කියන බවට ආරංචිය ඔස්සේ අප ඇය සොයා ගියෙමු. කෑගල්ල - රඹුක්කන මාර්ගයේ රන්දෙනිය හන්දියෙන් වමට ඇති පාර දිගේ කිලෝමීටරයක් පමණ යන විට ග්‍රේස්ලින් ජනපදය හමුවේ. මාර්ගය සමීපයේ පිහිටි බුදුමැදුර පසුකර මීටර් සියයක් පමණ ගිය අපට කුඩා දැරියක සමඟ හුන් කාන්තාවන් දෙදෙනකු මුණ ගැසිණි. මගේ මිත්‍රයා දැරිය සමඟ හුන් කාන්තාවගෙන් පුනරුත්පත්තිය ගැන කියන දැරිය පිළිබඳව විමසුවේය.“එන්න මහත්තයා, ඒ මෙයා තමයි” යනුවෙන් කී ඈ “මහත්තයලා කවුද? මහත්තයලාට මේ ගැන කවුද කීවේ?” යනුවෙන් පැනයක් අප වෙත යොමු කළාය.“අප පුවත්පතින් යැයි කී සැණින් තම නිවසට ඈ අප කැඳවාගෙන ගිය අතර, වාඩිවීමට පුටු දෙකක් ද මිදුලටම ගෙනැවිත් දුන්නාය.සිඟිති අවුරුදු කුමාරිය ලෙස සැරසුණු දුමින්දි“මේ විස්තර හොඳටම කියන්නේ එයාලගේ මාමාත් එක්ක. ඉන්න මම මාමාට එන්න කියන්නම්. දුව එතකල් මේ මාමලාත් එක්ක ඉන්නවා ද?” කී ඇය තම සොහොයුරා ඇමැතීමට ගියේ කුඩා දැරිය අප අතර රඳවා තබමිනි.කිසිම නුහුරු බවක් නොපෙන්වූ දැරිය මොහොතක් ගතවීමටත් පෙර අපි සමඟ දොඩමළු වූවාය. “මගේ ලේන් පැටියෙක් ඉන්නවා. එන්නකෝ බලන්න” යනුවෙන් නිවෙස තුළ ඇතිවන ලේන් පැටියකු පෙන්වීමට ඇය අපට පෙරැත්ත කළාය. “අම්මා එනතුරු ඉඳිමු” යැයි කී අප ඇයට අප සමඟ කථාබහ කිරීමට හුරු කර ගතිමු.“අයියා හරක් බඳින්න ගිහිල්ලා. කමක් නෑ මහත්තයලා දරුවා එක්ක කථා කරන්න” යනුවෙන් පැවසු කාන්තාව දරුවා අප වෙත යොමු කළාය.“මම ඉගෙන ගත්තේ දෙකේ පන්තියේ. ඉස්කෝලේ ඇරිලා එනකොට අම්මයි අක්කලයි ත්‍රීවීල් එකේ ආවා. එයාලා බැහැලා ගියාම තාත්තයි මමයි ගෙදර ගාන්න තීන්ත ගේන්න ටවුමට ගියා. අපි ගිය ත්‍රිවීල් එක ලොරියක හැප්පුණා. ත්‍රීවිල් එක එලෙව්ව මාමා පැනලා බේරුණා. මමයි තාත්තයි මැරුණා. ත්‍රීවිල් එක කුඩු වුණා. තාත්තයි මමයි වැළලුවේ ගෙදර වත්තේ. තාත්තා අපේ සීයාගේ (අත්තාගේ) සොහොන ළඟ වැළලුවා. මගේ සොහොන තියෙන්නේ නයි බෙනය ළඟ.”අපේ ගෙදරට රඹුක්කන ගිහිල්ලා තව යන්න ඕනැ. පාරේ බෝක්කුව ළඟ දම්වැලක් දාලා තියෙනවා. ගෙදර ළඟම ඉස්කෝලේ තිබුණා. මගේ ඇඳුම් ගොඩාක් ගෙදර තියෙනවා. බිත්තියේ උඩින්ම මගේ පොටෝ එකකුයි තාත්තාගේ පොටෝ එකකුයි එල්ලලා තියෙනවා. අම්මාට ගොඩාක් සල්ලි තියෙනවා. අම්මාට වැඩ පොළෙන් සල්ලි හම්බ වෙනවා. රඹුක්කන පාරේ ඉවුර උඩ අම්මා වැඩ කරන තැන තියෙනවා.අපේ ඉස්කෝලේ ළමයි ටිකයි ඉන්නේ. මට හිටියේ අක්කලා විතරයි. නංගිලා, මල්ලිලා, අයියලා කවුරුත් හිටියේ නෑ. තාත්තා ඉස්කෝලේ යනකොට විස්කෝතු අරගෙන දෙනවා. බිත්තියේ අපේ පින්තූරවලට යටින් අක්කලාගේ පොටෝ ගහලා තිබුණා. මම පුටුවක් උඩ නැගලා බිත්තියේ ගහලා තියෙන අපේ පොටෝ ගන්නවා. අම්මා කුකුල් මස් ගෙනැත් දෙන්නේ නෑ. ඌරු මස් ගෙනත් දෙන්නෙත් නෑ. වට්ටක්කයි බෝංචියි ගේනවා. මමයි අක්කලයි බෝංචි කනවා. ඉස්කෝලේ යනකොට අම්මා කාසියක් දෙකක් දෙනවා. ඉස්කෝලේ බිත්තියක් උඩ සල්ලි කැටයක් තිබුණා. ඒකට අපි සල්ලි දානවා. අපේ අක්කලාත් සල්ලි දානවා.අපේ ගෙදර බල්ලෝ හිටියේ නෑ. පූසෝ දෙන්නෙක් හිටියා. තුන්දෙනෙක් හිටියා. තව හා පැංචොත් හිටියා. පණ තියෙන හාවෝ. අක්කලා එක්ක මම හාවුන්ට උඳුපියලිය කවනවා. අපේ ගෙදර උඳුපියලිය තිබුණා. රෑට අක්කලා ළඟ නිදා ගත්තා. අපි නිදාගත්තේ බිම. අක්කලා දොර වහගෙන නිදා ගන්නවා. ත්‍රීවිල් එක හැප්පුණාම මගේ හම ගැලවුණේ නෑ. ඉස්පිරිතාලේ ගෙනිහින් තිබ්බොත් කුණුවෙන නිසා තාත්තටයි මටයි මිනී පෙට්ටි දෙකක් ගෙනාවා. වළේ තිබ්බාම කුණු වුණා. මගේ පෙට්ටිය වළට දමන කොට අත ලිස්සලා ගියා. පොල් උළ (මෙම නිවසේ පොල් ලෙලි ඇරීමට භාවිත කරන්නේ යකඩ ඉන්නකි) තියලා පෙට්ටිය ඉස්සුවා. අම්මයි අක්කලයි වළට පස් දැම්මා. මම උඩ පාවි පාවි ඉඳලා ගොඩාක් කල් මෙහාට ආවා. වළලපු තැන හොයන්න පුළුවන්. එහේ හැම තැනම නයි ඉන්නවා. වළේ දිමියොත් හිටියා. පෙට්ටිය දිමියෝ කෑවා. මගේ කොන්දටත් විද්දා. වළ ළඟදි අක්කලා පොටෝ ගත්තා.අපේ ගෙදර තට්ටු දෙකට තිබුණා. ගෙදර තීන්ත ගාලා තිබුණේ නැහැ. පන්තියේ උගන්වන්න හිටියේ සර් කෙනෙක් නෙවේ ටීචර් කෙනෙක්. ඉස්සර මගේ නම “සසිකා”. “කළු මාමගේ කළු ගොනා”, “කක්කුට්ටා මගේ යාළුවා” වගේ සිංදු ටීචර් අපිට කියලා දුන්නා.දුමින්දි සිය මව සමඟින්දැරියගේ මේ ආත්මයේ මව වන එස්. ඒ. මානෙල් කුමාරි මහත්මිය “දුව ඉපදුණේ 2009. 02. 27 කෑගල්ල මහ රෝහලේ දී. මෙයාගේ තාත්තා අපෙන් වෙන් වෙලා ගිහින්. මම ඉන්නේ මගේ අයියා ළඟ. දුවට අවුරුදු එක හමාරෙදි තමා මුලින්ම මේ ගැන කියන්න පටන්ගත්තේ. ඒ දවස්වල දුව නෑවුවාම කකුලේ තුවාලයක් තියෙනවා කියලා පුළුන් කෑල්ලක් තියලා ප්ලාස්ටරයක් ගහන්න කියනවා. දැන් වුණත් කකුල් දෙකම විලුඹ ළඟින් කැක්කුමයි කියනවා. මම කෑගල්ලේ දොස්තර මහත්වරුන්ට පෙන්නුවාම ඔවුන් දුවව පරීක්ෂා කරලා ආබාධයක් නැහැ කීවා.පුංචි කාලේ ඉඳලාම දුව ඕනෑම කෙනෙක් එක්ක කථා කරනවා. ගිය අවුරුද්දේ සිඟිති අවුරුදු කුමාරි තරගෙට ඉදිරිපත් වෙලා පළමු තැන දිනුවා. එයා අහන ප්‍රශ්නවලටත් හොඳට උත්තර දුන්නා. දැන් මාස දෙකක විතර ඉඳන් එයා එයාගේ පෙර ආත්මය ගැන පැහැදිලිව කියනවා. ඉස්සර අම්මා ළඟ තියලා එන්න ද කියලා මම අහපුවාම එපා කියනවා. හැබැයි අක්කලා බලලා තීන්ත ගාලා එමු කියනවා. කෑගල්ල ටවුමට ගිහින් තීන්ත කඩයක් දැක්ක ගමන් තීන්ත ගන්න යමු කියනවා. හැබැයි බුදු පිළිමවලට බයයි. පන්සල් යන්න, බෝධිය වටේ යන්න කැමැතියි. බුදුපිළිම පෙන්වන්න බැහැ. පංසිල් හා ගාථා හොඳට කියනවා. රූපවාහිනියේ ළමා වැඩ සටහන්වල යන සිංදු තනියම කියන්න පුළුවන්. දුව ගිය ත්‍රීවිල් එක ලොරියේ හැප්පුණු තැන බුදුමැදුරක් තිබුණු බව වෙලාවකට එයා කියනවා.රාත්‍රියට හිටිගමන් නින්දෙන් නැගිටලා ඉඳ ගන්නවා. බිම නිදාගන්න තමයි කැමති. දැනුත් බිම රෙද්දක් එලාගෙන ඉන්න ආසයි. ගේ ඉදිරිපස තිබු උඳුපියලිය උදළු ගාන්න හැදුවත් ඊට ඉඩ දුන්නේ නැහැ. දුව මස්, මාළු කන්නේ නැහැ. මුලදී බිත්තරයක්වත් කෑවේ නැහැ. දැන්නම් කනවා. හාල්මැස්සන් අමුවෙන්ම කන්න කැමතියි. මම හාල්මැස්සන් උයන්න සූදානම් කරන්නේ දුවට ගන්න බැරිවෙන්න හොරෙන්.දුවගේ කකුලේ පොඩිම කාලේ තිත්ත තිබ්බටු කටුවක් ඇනිලා ඔපරේෂන් කළා. ඒත් ඇඬුවේ නැහැ. මෙයා බේත් විදිනවාට බය නැහැ. උණ ගැනිලා ඉස්පිරිතාලෙට ගෙන ගියාම ලේ ගන්න කොට අනිත් ළමයි ඇඬුවත් දුව ඇඬුවේ නැහැ. හිටි ගමන්ම පපුවේ දකුණු පැත්ත පෙන්වලා එතැන රිදෙනවා කියනවා. ඒ රෝදයක් වැදිලා කියලයි එයා කියන්නේ. දුවට ඕනෑම දෙයක් දෙපාරක් කීවාම කට පාඩම් වෙනවා.දුව පෙර ආත්මය ගැන කියන තොරතුරු පිළිබඳව මම ටිකක් සොයා බැලුවා. ඒත් හොයාගන්න බැරි වුණා. මේ විදියට රිය අනතුරකින් මිය ගිය ‘සසිකා’ කවුද කියලා අපිත් දැනගන්න කැමතියි.” යනුවෙන් කීවාය.සටහන හා ඡායාරූපඔස්වල්ඩ් ගොඩකුඹුරරඹුක්කන විශේෂකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=af1211112</link>
    <topic>ගතේ සවිය අඩුවුණත් සිතේ සවියෙන් ලොවක් දිනූ ඉසුරු හා සනුක</topic>
    <author>චතුරිකා සුරවීර,ඡායාරූප – කුමාරසිරි ප්‍රසාද් (ගුවන්තොටුපළ සමූහ)</author>
    <content>ඇති හැකි බොහෝ දනෝ නැති බැරි වගතුග කියමින් දුම්රියේ, බස්රියේ මතු නොව මග තොටදී ද අතපාති. තරකර ගත් මුදල් පසුම්බිය ඉනෙහි රුවා ගැන්ම ඔවුන්ගේ අභිලාෂයයි. ආබාධිත නාමය උකසට තබනා මොවුන් සමාජයට පිළිලයක් වෙද්දී දෙනෙතින් ලොව දකින්නට ද, හඬ නගා කතා කරන්නටද නොහැකි මුත් ලොවක් දිනූ රටක් වටිනා පුතුන් ලෙස ඉසුරු හා සනුක ඇති හැකි අයට කියාදුන්නේ අපූරු පාඩමකි.සනුක”මම කොහොමහරි ලංකාවට කීර්තියක් ගේනවා” ඉසුරු සේම සනුකද සිතුවේ එපමණකි.ඔක්තෝබර් මස 29 වන දින ඉසුරු මහේෂ් සේම සනුක නිපුන් ද කොරියාවේ ඉචිගන් නුවර බලා පිටත් වූයේ ආබාධිත වූවන් වෙනුවෙන් පැවැත්වෙන (Global IT challenge)තරගාවලියට සහභාගීවීම සඳහායි.”අපි මාස දෙකේදි තමයි දැනගත්තෙ දරුවගෙ ඇස් පේන්නෙ නෑ කියලා. දොස්තරලා කිව්වෙ පෙනීමේ දුර්වලතාවක් නෑ කියලා. පස්සෙ අපි දැනගත්තා දරුවගෙ ඇස් යථා තත්ත්වෙට ගන්න බෑ කියලා.”ඉසුරු මහේෂ්ගේ පියාණන් තම දරුවාගේ ආබාධය පිළිබඳව කියා සිටියා. ඉසුරුගේ පාසල සාමාන්‍ය දරුවන් සිටින පාසලකි. සාමාන්‍ය දරුවන් හා කරට කර ගැටෙමින් ඉසුරු තම සහජ කුසලතා ඔප් නංවා ගැනීමට තම ආබාධය බාධාවක් කර නොගත්තේය. ඉසුරු පාසල් යන්නේ පියා සමඟ පා පැදියෙනි. පාසලේ විෂය බාහිර ක්‍රියාකාරකම්හි පෙරමුණ ගත්තෙකු වූ ඔහු ජයග්‍රහණයේ සතුටින් උදම් ව අප සමඟ මෙසේ පැවැසීය.”මම ඉස්කෝලෙ විවාද කණ්ඩායමේ සාමාජිකයෙක්. ඒ වගේම සමස්ත ලංකා ගායනා තරගයේ දෙවන ස්ථානය දිනාගත් කණ්ඩායමේ සාමාජිකයෙක්. පාසලේ ජනමාධ්‍ය ඒකකයෙ මම වැඩකරනවා. මම ඉගෙන ගන්නේ බ්‍රේල් ක්‍රමයට. ඉස්කෝලෙ වැඩ ලියලා කියවන එක තමයි මම කරන්නෙ. මම පොඩිකාලෙ ඉඳලා පරිගණක වලට කැමතියි. ජයසේකර් සර් තමයි මට ඉගැන්නුවෙ. ඒ වගේ ම කරුණාදාස සර් මට පොඩිකාලේ ඉඳන් බ්‍රේල් ක්‍රමයට ඉගෙනගන්න උදවු කළා. මගේ අම්මත් මං නිසාම බ්‍රේල් ඉගෙන ගත්තා. අම්මත් මට ගොඩක් ඉගෙන ගන්න උදවු කරනවා.පරිගණකවලට තිබුණු ආසාව නිසා මම තොරතුරු තාක්‍ෂණ විෂය පාසලේදි තෝරගත්තා. පරිගණක ගැන යම් දැනුමක් තිබීම මේ තරගයට සහභාගී වෙන්න අවස්ථාවක් උදාකළා.Jawsකියන Software එකෙන් මම ඉගෙන ගත්තා. පරිගණක තිරයෙ වැටෙන හැම දෙයක්ම මේකෙන් කියවන්න පුළුවන්.ඉසුරුතරගය වෙලාවෙදි හිතුවා කොහොම හරි දිනනව කියලා. හෙන්රි සර්, අධ්‍යක්‍ෂතුමා කතා කරල කිව්ව ලංකාවට කීර්තියක් ගේන්න හොඳට වැඩ කරන්න කියල. ගොඩක් අය සිටි නිසා හිතට බය දැනුණත් මගේ හිතේ විශ්වාසෙයි අධිෂ්ඨානයයි නිසා මම ජයග්‍රහණය කළා. මට ගොඩක් සතුටුයි ලංකාවට කීර්තියක් ගේන්න පුළුවන් වුණ එක ගැන. මම මගේ අම්මට තාත්තට කුලසේකර සර්ට විදුහල්පතිතුමාට යහළුවන්ට කියපු නොකියපු හැමෝටම ස්තූතිවන්ත වෙනවා.”ගාල්ල තෙලිකඩ ගමේ වෙසෙන ඉසුරු මහේෂ් උත්සාහය උනන්දුව සහ කැපවීම මත ලබාගත් මෙම ජයග්‍රහණය නොලැබුණ දෑ වෙනුවෙන් හඬමින් පසුතැවෙන සමාජයට කියා සිටින්නේ දිරිමත් සිතින් ලෝකය දිනිය යුතු බවයි.එසේම බලංගොඩ යශෝදරා අඳ බිහිරි විශේෂ පාසලේ 9 වසරේ ඉගෙනුම ලබන පීල්ල මානගේ සනුක ද මේ සුවිශේෂී ජයග්‍රහණයේ කොටස්කරුවෙකි. උපතින් ලද බිහිරි බව කිසිසේත්ම අධ්‍යාපනයට බාධාවක් කොට නොගත් මොහු ශ්‍රවණ ඌනතා අංශයේ පළමුවැනියා බවට පත්විය. කිලෝමීටර් තුනක් පමණ දුරගෙවා බස්රියෙන් වාර ප්‍රවේශපත්‍රය ආධාරයෙන් ඔහු පාසල වෙත යයි. සනුක පිළිබඳව සනුකගේ පාසලේ විදුහල්පතිතුමා මෙසේ සඳහන් කළේය.”සනුක පිළිබඳව මට ආඩම්බරයි. මේ වගේ විශේෂිත ළමයි පිළිබඳව අවධානය අඩුයි අද සමාජෙ. සබරගමු පළාතටම තියෙන එකම විශේෂ පාසල තමයි යසෝදරා අඳ ගොළු බිහිරි පාසල. සියලු දෙනාගෙ පරිත්‍යාග වලින් ලැබෙන මුදලින් අපි පාසල පවත්වාගෙන යනවා. ගුරුවරුන්ට ගුරු වැටුප් විතරයි ගෙවන්නෙ. සාමාන්‍ය පාසල්වලට ගුණාත්මක යෙදුම් පන්තිකාමර අවශ්‍යතා සඳහා ලබාදෙනවා. ඒත් මේ පාසලට එහෙම ආධාර ලැබෙන්නෙ නෑ. මේ පාසලුත් රජයේ පාසල් ගනයට සලකල බලල උපකාර කරනවා නම් හොඳයි. සනුක දරුවත් මේ ජයග්‍රහණය ලබාගෙන තියෙන්නෙ ආර්ථික දුෂ්කරතා මැද්දෙ. අ.පො.ස. සාපෙළ සමත් ලංකාවෙ පළමුවන බිහිරි ළමයාත් මේ පාසලෙන් තමයි බිහිවුණේ. සනුක විෂය බාහිර ක්‍රියාවලිනුත් දක්‍ෂතා පෙන්වන දරුවෙක්.”දෙනෙත් නොපෙනුණද, හඬ පිට නොවුණද ඔවුහු ලක්මවට කීර්තියක් ගෙන දුන්නෝය. සමාජයට ආදර්ශවත් වූවෝය. ඔවුන් සුවිශේෂී වන්නේ එහෙයිනි. මෙවන් ජයග්‍රහණ අප සැමට පොදුය. ඔවුන් දිනෙක ලෝකයම සියතට ගනු නියතය. ඉදින් නුඹේ විශිෂ්ට කුසලතාවන්ට අපි ඉත සිතින් සුබ ප්‍රාර්ථනා කරමු.චතුරිකා සුරවීර,ඡායාරූප – කුමාරසිරි ප්‍රසාද් (ගුවන්තොටුපළ සමූහ)  කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=af1211113</link>
    <topic>ශිෂ්‍ය ප්‍රජාවේ ප්‍රධාන දුර්වලකමගුරුවරුන්ගෙන් ප්‍රශ්න නොකිරීමයි</topic>
    <author>සටහන සහ ඡායාරූපටිරෝනි වෑවලගේ</author>
    <content>මතක...කැලණිය විශ්වවිද්‍යාලයේ ජනසන්නිවේදන අධ්‍යයන අංශයේ මහාචාර්ය චන්ද්‍රසිරි රාජපක්ෂ“මම කැලණිය විශ්වවිද්‍යාලයට ආවේ 1973 අවුරුද්දේ. ඒ කලා විෂයයන්ගෙන් ශාස්ත්‍රවේදී උපාධිය හදාරන්න. ඒ වෙනකොටත් 1971 කැරැල්ලේ යම් යම් අතුරු ප්‍රතිඵල අවට පේන්න තිබුණා. සරලවම කියනවා නම් විශ්ව විද්‍යාලයේ විෂය මාලා පවා කැරැල්ල හේතුවෙන් යම් යම් වෙනස්කම් වලට භාජනය කෙරුණා. තරුණ අසහනය හේතුවෙන් කැරැල්ල ඇති වුණා කියන පදනම මත විශ්ව විද්‍යාල ප්‍රතිපාදන කොමිෂන් සභාව තීරණය කරලා තිබුණෙ වෘත්තීය අභිමුඛ පාඨමාලාවන් අලුතෙන් ආරම්භ කරන්න. කැලණිය විශ්ව විද්‍යාලයේ ජනසන්නිවේදන විෂය ආරම්භ වෙන්නෙත් ඒ විදිහටයි.”අද වනවිට එමඟින් අධ්‍යාපනය ලබා රටේ විවිධ ජනමාධ්‍ය ආයතනවල සේවය කරන පිරිස සිය ගණනකි. මෙවදන් අකුරු කරන මාද එයට අයත් බව සටහන් කරන්නේ සතුටෙනි. වසරින් වසර එහි පැමිණෙන සිසු සිසුවියන්ට ශාස්ත්‍ර දැනුම සපයන ගුරු මණ්ඩලය කා අතරත් ප්‍රසාදයට බඳුන් වන්නේ ය. ඒ අතර ද නිහඬව නමුත් තම රාජකාරිය නොපිරිහෙලා ඉටු කරන මහාචාර්ය චන්ද්‍රසිරි රාජපක්ෂ මෙවර මතක වෙත කැඳවා ගන්නේ දැනට අධ්‍යයන අංශයේ ජ්‍යෙෂ්ඨතමයා ඔහු වන නිසා පමණක් නොවේ. ඔහු සිහිපත් කරන කැලණි සරසවි මතකය සැබවින් ම රසවත් ද වන නිසා ය. 1971 වසරේදී රට කැළඹූ කැරැල්ල කැලණිය විශ්ව විද්‍යාලය ද අත් හැර නොදමන්නේ ය. චන්ද්‍රසිරි රාජපක්ෂ 1973 වසරේදී කැලණියේ කන්ද නඟින්නේ ය.“ඒ කාලේ එක්ක සසඳා බලන කොට අද විශ්ව විද්‍යාලය කොයිතරම් වෙනස් වෙලා ද, දියුණු වෙලා ද කියලා දැනෙනවා. සැලකිය යුතු තරම් සිසු පිරිසක් අධ්‍යයනය ලැබුවත් ගොඩනැඟිලි තිබුණේ ඉතා සීමිත සංඛ්‍යාවක්. දැනට විද්‍යා පීඨයේ දේශන පැවැත්වෙන ශාලාව විතරයි විශාල ගොඩනැඟිල්ලකට තිබුණේ. කලා සහ විද්‍යා විෂයන් දෙක සඳහා ම දේශන පවත්වන්න මේ ගොඩනැඟිල්ල තමයි භාවිතා කෙරුණේ. ඒ ගොඩනැඟිල්ල මධ්‍යයේ තිබුණු එළිමහන් භූමිය නොයෙක් කලා කටයුතුවලට යොදා ගැනුණා. මම විශ්ව විද්‍යාලෙට එනකොටත් අද කොළඹ නුවර මහ පාරට ඈතට දිස්වෙන තල් ගස් පේළිය තිබුණා. හැබැයි ඒවා රෝපණය කරලා වැඩි කාලයක් ගිහින් තිබුණේ නැහැ. එවකට විශ්ව විද්‍යාලයේ උපකුලපති ධූරය හෙබවූයේ ඉතිහාසය විෂයට අදාළ මහාචාර්යවරයකු වූ කාල් ගුණවර්ධන මහතා. මම විශ්ව විද්‍යාලයට ආපු 1973 වසරේදී තමයි එතුමාගේ අදහසක් අනුව ක්‍රීඩා පිටියට විරුද්ධ පසින් තිබෙන ආපන ශාලාව සාදා නිම කළේ. ජිම් එක කියලා සිසුන් අතර ව්‍යවහාරයේ හැඳීන්වෙන්නේ ඒ ආපන ශාලාව තමයි. විශ්වවිද්‍යාලයට වෙන් කෙරුණු භූමියේ වෙන විශාල ගොඩනැඟිලි තිබුණේ නැහැ. වර්තමානයේ ශාස්ත්‍ර පීඨයට අදාළ විශාල ගොඩනැඟිල්ල ඉඳි කෙරුණේ බොහොම මෑතකදී. ඒ කාලයේ ඒ ප්‍රදේශය විශාල පොල්වත්තක්. මේ ‘පොල්වත්ත’ කියන නමත් වර්තමානයේදීත් මේ ප්‍රදේශය හඳුන්වන්න ශිෂ්‍ය ව්‍යවහාරයේ එනවා. ඒත් අද එහි පොල් ගස් නැහැ. ඉංග්‍රීසි භාෂාව උගන්වන්න ටකරං හෙවිල්ලපු පුංචි මඩුවක් එදා මේ ප්‍රදේශයේ හදලා තිබුණා. පසුකාලීනව ඒ කියන්නේ අනූව දශකයේ විතර ඉංග්‍රීසි භාෂා ඒකකය වෙනුවෙන් අංග සම්පූර්ණ ගොඩනැඟිල්ලක් හැඳුණා.”මහාචාර්ය චන්ද්‍රසිරි රාජපක්ෂ මනසින් කැලණිය විශ්වවිද්‍යාලයේ අතීත සුන්දරත්වය සොයා යන්නේ ය. දශක හතරකට එපිට සරසවියත් අද සරසවියත් බොහෝ වෙනස්කම් දරන්නේ ය. එහිම දැනුම ලබා එහිම රැඳී අද එහිම විද්‍යාර්ථීන්ට දැනුම ලබා දෙන ඔහු මේ වෙනස්කම්වල ජීවමාන සාක්ෂිකරුවකු ද වන්නේ ය. 1952 වසරේදී උපත ලැබූ ඔහු අද වනවිට ජීවිතයේ හැට වන විය සපුරමින් සිටින්නේ ය. ජනසන්නිවේදන විෂය සම්බන්ධයෙන් මහාචාර්ය ධූරයක් ද හොබවන්නේ ය.“ආරම්භයේ දී විශ්ව විද්‍යාල හැඳින්වූයේ මණ්ඩප කියලයි. කැලණිය විශ්ව විද්‍යාලයට කිව්වේ විද්‍යාලංකාර මණ්ඩපය කියලයි. පසුකාලීනව තමයි කැලණිය විශ්වවිද්‍යාලය කියන නම භාවිතයට ආවේ. මම විශ්වවිද්‍යාලයට ආපු 1973 අවුරුද්ද වෙනකොටත් විශ්ව විද්‍යාල භූමියේ පිරිමි ළමයින්ට නවාතැන් පහසුකම් තිබුණේ නැහැ. ශිෂ්‍යාවන් වෙනුවෙන් බණ්ඩාරනායක නේවාසිකාගාරය තිබුණා. 71 කැරැල්ලෙන් පස්සෙ රැඳවියන් රඳවා තබන්න මේ නේවාසිකාගාරය භාවිතා කරලා තිබුණා. කැරැල්ලෙන් පස්සේ විශ්වවිද්‍යාලය විවෘත කරන්න පෙර රැඳවියන් වෙනත් ස්ථානවලට ගෙන ගිය බවයි මම අහලා තියෙන්නේ. කොහොම වුණත් 1973 දී අපේ බඳවා ගැනීමට කලින් තවත් අධ්‍යයන වර්ෂයක් වෙනුවෙන් විශ්ව විද්‍ය්‍යාලයට ශිෂ්‍යයන් ඇතුළත් කරගෙන තිබුණා. රැඳවියන් නේවාසිකාගාරයේ බිත්තිවල නොයෙකුත් චිත්‍ර, කුරුටු ගී ඇඳ තිබූ බව අහන්න ලැබුණත් දකින්න නම් ලැබුණේ නැහැ. මොකද ඒ ගොඩනැඟිල්ල කාන්තා නේවාසිකාගාරයක් විදිහට භාවිතා කළ නිසා.”මෙලෙසින් චන්ද්‍රසිරි රාජපක්ෂ කැලණිය සරසවි පියසේ අධ්‍යාපනය ආරම්භ කරන්නේ ය. දැනුම සොයා යාමේ දැඩි ආශාවකින් යුක්ත වූ ඔහු ස්වකීය සරසවි ජීවිතයේ ප්‍රථම වර්ෂය සාමාන්‍ය පරිදි ගෙවා දමන්නේ ය. ඔහු පවසන පරිදි එකළ ඉතිහාසය විෂය ශිෂ්‍යයන් අතර ජනප්‍රියම විෂය වන්නේ ය. සිංහල, ආර්ථික විද්‍යාව මෙන් ම ඉතිහාසය යන විෂයයන් පාදක කරගනිමින් විශේෂවේදී පාඨමාලා ඒ වනවිටත් ක්‍රියාත්මක වන්නේ ය. කැරැල්ලට පිළියම් ලෙස නව විෂය මාලා විශ්වවිද්‍යාල අධ්‍යාපනයට එක් කෙරෙන්නේ ඔය අතර ය.“ශිෂ්‍යයන් වෘත්තීය අධ්‍යාපනයට නැඹුරු කරවන විෂය මාලාවන්ට වැඩි අවධානයක් ලබාදිය යුතුයි කියලා බලධාරීන් තීරණය කර තිබුණා. මට මතකයි විශ්ව විද්‍යාලයේ ඉංග්‍රීසි අධ්‍යාපන ඒකකය වෙනුවෙන් වෙන් කර තිබුණු ටකරං මඩුව ළඟ තවත් ශාලාවක් ඉදි කෙරුණා. ඒක පොල් අතු මඩුවක්. අඩි 70 - 80 ක් විතර දිගයි. එෆ්.ආර්. ජයසූරිය කියන මහාචාර්යතුමා තමයි මේ අලුත් ශාලාව අධ්‍යාපන කටයුතුවලට යොදා ගත්තේ. ඒක හැඳින්වුණේ වෘත්තිය අධ්‍යාපන අංශය කියලයි. වඩු වැඩ වගේ විෂයයන් මෙතනදී උගන්වන්න පටන් ගත්තා. මට මතකයි මහාචාර්ය තුමා දේශනවලට එනකොට කියත්, නියන්, යතුකැට හෙම අරගෙන එනවා. ඒවා ප්‍රායෝගිකව උගන්නන්න කිහිප දෙනෙක් සහභාගි කරගෙන තිබුණා. නමුත් පසුකාලීනව මෙවැනි විෂයන් ඉගෙන ගන්න සිසුන් උනන්දු වුණේ නැහැ. වෘත්තිය අධ්‍යාපන අංශය නිකම්ම වැහිලා ගියා. ඒත් වෘත්තිය අභිමුඛ පාඨමාලා යටතේ ආරම්භ කෙරුණු ජනසන්නිවේදනය සහ පුස්තකාල හා විඥාපන විද්‍යා යන විෂයන් නම් සාර්ථකව දිගටම පැවතුණා.”කැලණිය විශ්වවිද්‍යාලයේ ජනසන්නිවේදන විෂය ඉගැන්වීම ආරම්භ කෙරෙන්නේ 1973 වසරේදී ය. එවකට ප්‍රථම වසරේ නවක ශිෂ්‍යයකු වන චන්ද්‍රසිරි රාජපක්ෂ 1974 වසරේ දී විශේෂවේදී උපාධිය වෙනුවෙන් ජනසන්නිවේදනය තෝරා ගත්තේ කිසියම් අවදානමක් ද ගනිමිනි. වෘත්තීය අධ්‍යාපන අංශයට වූවාක් මෙන් ජනසන්නිවේදන විෂයට ද අල්පායුෂ පවතී දැයි සැකයක් ද විය. එහෙත් ආරම්භයේ සිට ම සම්ප්‍රදායක් ලෙස ක්‍රියාත්මක වූයේ ප්‍රථම වර්ෂයේ දී වැඩිම ලකුණු ලබා ගන්නා ශිෂ්‍යයන් ජනසන්නිවේදනය හැදෑරීමට තෝරා ගැනීමයි. අද දක්වා ද නොබිඳී පවතින එම සම්ප්‍රදාය චන්ද්‍රසිරි රාජපක්ෂට ද පොදු වූයෙන් 1974 දී අධ්‍යයන අංශයට බඳවා ගත් සිසුන් පනස් දෙදෙනා අතරින් ඔහු ද එක් අයෙක් විය. ජනමාධ්‍ය වෘත්තියේ නිරත වීම මෙන් ම ජනසන්නිවේදනය හැදෑරීම ද සැබවින් ම තෘප්තිමත් විය හැකි දෙයකි. තම අතීතය සිහිපත් කරමින් මහාචාර්ය රාජපක්ෂ පවසන්නේ මේ කරුණු තමන්ට ද පොදු වූ බවයි.“අපේ අවුරුද්දේ බඳවා ගත්ත කණ්ඩායමට ශිෂ්‍යයන් පනස් දෙකක් ගත්තට පසුකාලීනව එතරම් විශාල සංඛ්‍යාවක් බඳවා ගැනුණේ නැත. ඉමිතියාස් බාකිර් මාකර්, සරත් කෝන්ගහගේ වැනි පසුකාලීනව විවිධ ක්ෂේත්‍රයන්ගෙන් ජනප්‍රිය වූ පුද්ගලයන් අපේ කණ්ඩායමේ හිටියා මතකයි. විෂය ඉගැන්වීම ආරම්භ කරලා ඉතාම කෙටි කාලයක් වුණත් ලියන්න, කියවන්න, යම් නිර්මාණාත්මක දෙයක් කරන්න තියන ආසාව නිසාම මම ජනසන්නිවේදනය හදාරන්න මාව තේරුණු එක ගැන සතුටු වුණා. ඒ කාලේ ජනමාධ්‍ය පැවතුණෙත් යම් ශාස්ත්‍රීය මට්ටමකින්. ඒ විතරක් නෙමෙයි සමාජ ප්‍රශ්න ගැන හොඳට කතා කළා. මට මතකයි මම ප්‍රායෝගික පුහුණුවට මාස හය බැගින් ලේක්හවුස් ආයතනයේ සිළුමිණ පුවත්පතේත්, ගුවන් විදුලියේත් සේවය කළා. ඒ කාලේ සිළුමිණ කර්තෘ පෙරමුණතිලක. ගුවන් විදුලියේ හිටියේ තේවිස් ගුරුගේ.”ප්‍රායෝගික අධ්‍යාපනයට ජනමාධ්‍යයට සම්බන්ධ වූ කාලය මහාචාර්ය රාජපක්ෂ දකින්නේ ඉතා සුන්දර යුගයක් ලෙසිනි. එහෙත් අධ්‍යයන අංශයේ වැඩි දස්කම් පෙන්වන ඔහුට ජනමාධ්‍යවේදියකු වීමේ වරම අහිමි වන්නේ ඒ වෙනුවට ඔහු සහකාර කථිකාචාර්යවරයකු ලෙසින් අධ්‍යයන අංශයටම බඳවා ගැනෙන නිසාවෙනි. එදා සිට අද දක්වා කැලණිය විශ්වවිද්‍යාලයේ ජනසන්නිවේදන අධ්‍යයන අංශය ඔහුගෙන් පෝෂණය වන්නේය. එදා මෙදා තුර විශ්වවිද්‍යාල උප සංස්කෘතියේ ගමන් මග සම්බන්ධයෙන් ඔහුට ඇත්තේ අත්දැකීම් සමඟ සංකලනය වූ පරිණත දැකීමකි.“අපේ කාලෙත් ශිෂ්‍ය අරගල තිබුණා. ඒත් මෑතකාලීනව වගේ පෞද්ගලික මතවාද ඉස්මතු වුණේ නැහැ. අපේ කාලෙ ශිෂ්‍යයෝ අරගල කළේ නේවාසිකාගාර පහසුකම් දිනාගන්න නැත්නම් ලබාදෙන මුදල ප්‍රමාණවත් නැහැ කියලා. පුස්තකාල පහසුකම් ප්‍රමාණවත් නැහැ කියලා ශිෂ්‍යයෝ පොදුවේ මතවාදීමය වශයෙන් වාමාංශික අදහස් දැරුවා. ඒත් දේශපාලන පක්ෂවල ගැත්තෝ වුණේ නැහැ. කිසියම් සටන්කාමී ගතියක් ශිෂ්‍යයෝ අතර එදත් තිබුණා. ඔවුන් විශාල වශයෙන් සමාජ ප්‍රශ්න සාකච්ඡා කළා. ශිෂ්‍ය සංගමයේ බලය තිබුණේ කොමියුනිස්ට් පක්ෂයට. ඒ වගේ ම විශ්වවිද්‍යාලය ඇතුළේ විශාල එකමුතුකමක් තිබුණා. හොඳම උදාහරණය තමයි ක්‍රිස්ටෝපර් කියන දේශපාලන අතකොළුව විශ්ව විද්‍යාලයේ දී සිසුන් අතින් පහර කා මිය යාම. ඔහු පැමිණියේ සිසුන්ට තර්ජනය කරන්න. ඒත් එදා සිසුන් එකා වගේ එකට හිටියා. ආත්මාරක්ෂාවට ක්‍රියා කළා. අද වෙනකොට මේ තත්ත්වය වෙනස් වෙලා කියලා මට පැහැදිලිව පේනවා. අනික් අතට ඒ වෙනස විශ්ව විද්‍යාල ඇතුළේ පමණක් නෙමෙයි. මුළු ජන සමාජයේ ම සිදුවෙලා තියෙන වෙනසක්.”ශිෂ්‍යයා මෙන් ම විශ්වවිද්‍යාල ගුරුවරයා ද මතවාදීමය වශයෙන් අලුත් විය යුතු බව ඔහුගේ අදහසයි. විශ්ව විද්‍යාල විද්‍යාර්ථියා යන්නෙන් අර්ථය වන්නේ ද එයයි. වර්තමානයේ දේශපාලන න්‍යාය පත්‍ර සහ පෞද්ගලික මතවාදවලට කොටු වී ඇති ශිෂ්‍ය අරගල ගැන ඔහු තුළ ඇත්තේ කනගාටුවකි. මෙවන් නූතන අදහස් සහිත චන්ද්‍රසිරි රාජපක්ෂ උපත ලබන්නේ කුලියාපිටිය ප්‍රදේශයේ උණලීය නැමති ග්‍රාමයේ දී ය. සහෝදරයකු සහ බාල සහෝදරියන් දෙදෙනකුට මැදිව උපත ලැබූ ඔහු ප්‍රාථමික අධ්‍යාපනය බැමිණිගල්ල රජයේ පාසලෙන් ලබා පසුව පිරිවෙන් අධ්‍යාපනයට යොමු වන්නේ ය. ඔහු වැඩිදුරටත් පවසන්නේ පිරිවෙන් අධ්‍යාපනය යටතේ තමා ලැබූ පාලි, සංස්කෘත ඇතුළු ප්‍රාචීන භාෂා දැනුම පසු කාලීන අධ්‍යාපන කටයුතුවලදී තමාට විශාල පිටු බලයක් සැපයූ බවයි. 1985 වසරේදී ඔහු රුසියාවට යන්නේ ආචාර්ය උපාධිය හැදෑරීම අරමුණු කර ගනිමිනි.“1990 දී මම ලංකාවට ඇවිත් ආයෙමත් ජනසන්නිවේදන අධ්‍යයන අංශයේ ඉගැන්වීම් කටයුතු ආරම්භ කළා. ජනසන්නිවේදන විෂය ක්‍රමානුකූලව අධ්‍යයනය කරමින් ඒ තුළින්ම ආචාර්ය උපාධිය ලැබූ ප්‍රථම ආචාර්යවරයා මම බව නිසැකයෙන් ම කියන්න පුළුවන්. අධ්‍යයන අංශයේ වෘත්තීය ජීවිතයේදී මම පොත්පත් ගණනාවක් ම ලිව්වා. ශාස්ත්‍රීය පර්යේෂණ කළා. අලුත් විෂය ධාරා ගැන අවධානය යොමු කළා. අධ්‍යයන අංශයේ අංශාධිපති වශයෙන් ක්‍රියා කළා විතරක් නෙමෙයි විශ්ව විද්‍යාලයේ විවිධ නිලයන්ට අදාළ තනතුරුත් හෙබවූවා.”එපමණක් ද නොව මහාචාර්ය චන්ද්‍රසිරි රාජපක්ෂ අද වනවිට ද ස්වකීය සේවය නොමසුරුව විශ්වවිද්‍යාල ශිෂ්‍ය ප්‍රජාවට ලබා දෙමින් සිටින්නේ ය. ඒ අතර ඔහුගේ බිරිය සහ දියණියන් දෙදෙනා අධ්‍යයන කටයුතුවල නිරතවීමේදී ඔහුට ලබා දෙන්නේ සුවිශාල සහයෝගයකි. ඔහු ඒ සම්බන්ධව ප්‍රශංසා මුඛයෙන් අදහස් දක්වන්නේ ය. තමන් කිසිදා අධ්‍යයන කටයුතුවලින් ඈත් නොවන බව පවසන ඔහු තවදුරටත් කියා සිටින්නේ විශ්වවිද්‍යාලයෙන් විශ්‍රාම ගන්නා කෙදිනක වුව ද තම ජීවිතය ශාස්ත්‍රීය අධ්‍යාපනයට වැඩි වැඩියෙන් කැප කරන බවයි. ගීත ශ්‍රවණයට ප්‍රිය කරන ඔහු නව පරපුරේ සංගීතය ශ්‍රවණයට ද ප්‍රිය කරන බව පවසන්නේ සම්ප්‍රදායිකත්වයෙන් බැහැර වෙමිනි.“විශ්ව විද්‍යාල ශිෂ්‍ය ප්‍රජාවේ මම දකින විශාලම දුර්වලකම තමයි ප්‍රශ්න කරන්නේ නැතිකම. මේක එදා ඉඳලා තියෙන දෙයක්. අපි කියන්නේ දේශන ශාලාවේදී ගුරුවරයාගෙන් ප්‍රශ්න කරන්න කියලයි. මේ ප්‍රවණතාව දක්වන ශිෂ්‍යයන් සමස්තයක් විදිහට ගන්නේ අඩු අගයක්. විශ්ව විද්‍යාල ප්‍රජාව රටේ අනික් පිරිසෙන් වෙනස් වෙන්නේ ඔවුන්ගේ දායකත්වයත් රටේ ඉදිරි ගමනට බලපෑම් කරනවා. එවන් පිරිස් වැඩි වැඩියෙන් රටට දායක කිරීමයි අපේ අරමුණ.”මේ මහා වියතාණෝ තම කාර්ය භාරය එලෙසින් ලඝු කොට දක්වන්නේ ය. ඕනෑම කෙනෙකුට පාසල් දිවිය සොඳුරු මතකයක් වන්නා සේ ම සරසවි ජීවිතය ද සොඳුරු තම මතකයක් වන්නේ ය. ඉන් පියවරක් ඉදිරියට ගොස් සරසවියේ ම තම වෘත්තීය ජීවිතය ද ගත කරන්නට ලැබෙන්නේ නම් එය වාසනාවක්ම නොවන්නේ ද? එවන් වාසනාවකට නොඅඩුව උරුමකම් කී මහාචාර්ය චන්ද්‍රසිරි රාජපක්ෂයන්ට විශ්වවිද්‍යාලය වෙනුවෙන් තම උපරිම සේවය ඉටු කිරීමට ශක්තිය, ධෛර්යය ලැබේවා යන්න අපගේ පැතුමයි.සටහන සහ ඡායාරූපටිරෝනි වෑවලගේ කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=af1211114</link>
    <topic>චීන – ලංකා රබර් ගිවිසුමෙන් කීර්තිය අත්කර දුන් ආර්.ජී.සේනානායක</topic>
    <author>සුගතපාල වේරදූව</author>
    <content>(හිටපු අමාත්‍යවරයකු වූ ආර්.ජී.සේනානායක ශ්‍රීමතාණන් ගේ 101 වැනි උපන් දිනය අදට (11) යෙදී ඇත. මේ ලිපිය ඒ නිමිත්තෙනි)ලංකා දේශපාලන කරළියේ අපූර්ව චරිතයක් වූ ආර්.ජී.සේනානායක මහතා ඒ තුළින් නොමැකෙන වාර්තාවක් පිහිටුවූ නායකයෙකි. උපන් දේශයටත් ජාතියටත් දැඩි ලෙස ඇලුම් කළ මානව හිතවාදියෙකි. ඒ මහතා මුලින්ම එක්සත් ජාතික පක්ෂයේ සිට පසුව මහජන එක්සත් පෙරමුණ රජයට සම්බන්ධ විය. 1956 මහ මැතිවරණයේ දී කැලණිය සහ දඹදෙණිය ආසන දෙක එකවර නියෝජනය කරමින් ස්වාධීන මන්ත්‍රීවරයකු හැටියට ඔහු තැබූ වාර්තාව මෙතෙක් බිඳ හෙළීමට කිසිවකුට නුපුළුවන් විය.දේශබන්දු එෆ්.ආර්.සේනානායක සහ ඇලන් ආටිගල සේනානායක යුවළගේ ජ්‍යෙෂ්ඨ පුත්‍ර රත්නය වූ ආර්.ජී.සේනානායක මහතා මෙළොව එළිය දුටුවේ 1911.11.11 දිනය. ඔහු කොළඹ රාජකීය විද්‍යාලයේ අධ්‍යාපනය ලබා බැරිස්ටර් වරයකු ලෙස සමත් ව නීතිඥ වෘත්තියට ඇතුළත් විය. 1944 වන විට ඔහු දේශපාලනය කෙරෙහි ඇල්මක් දක්වන්නට විය. එකල රාජ්‍ය මන්ත්‍රණ සභාවේ සිටි කීර්තිමත් තරුණ මන්ත්‍රීවරයකු වූයේ සිරිපාල සමරක්කොඩි මහතාය.ඔහු මේ රටේ වාමාංශික ව්‍යාපාරයේ නියමුවකු වූ එඩ්මන්ඩ් සමරක්කොඩි මහතාගේ වැඩිමහල් සහෝදරයා විය. 1936 වසරේ රාජ්‍ය මන්ත්‍රණ සභාවේ නාරම්මල ආසනය වැඩි ඡන්දයෙන් ජයග්‍රහණය කිරීමට සිරිපාල සමරක්කොඩි මහතා සමත් විය. ලංකා දේශපාලනයේ ඉහළම තැනකට යෑමට තරම් වාසනාවන්තව සිටි එතුමා 1944 වසරේ ඉතා අඩු වයසින් හදිසියේ අභාවප්‍රාප්ත විය. සිරිපාල සමරක්කොඩි මහතා විවාහ වී සිටියේ ආර්.ජී.සේනානායක මහතාගේ වැඩිමල් සොහොයුරිය වූ පිලිස් නීඩ්‍රා සේනානායක මහත්මිය සමඟය.සිය මස්සිනාගෙන් හිස්වූ රාජ්‍ය මන්ත්‍රණ සභාවේ නාරම්මල ආසනය සඳහා 1944.12.17 වැනි දින පැවැති අතුරු මැතිවරණය සඳහා ආර්.ජී.සේනානායක මහතා ඉදිරිපත් විය. එම මැතිවරණය ජයගත් හෙතෙම ශ්‍රී ලංකා ව්‍යවස්ථාදායකයට ඇතුළත් විය. 1947 සෝල්බරි ව්‍යවස්ථාව යටතේ පැවති මහ මැතිවරණයේ දී දඹදෙණි අසුන තරග කළ ආර්.ජී.සේනානායක මහතා එම අසුන ජයග්‍රහණය කර ඩී.එස්.සේනානායක රජයේ ආරක්ෂක හා විදේශ කටයුතු පිළිබඳ උප ඇමැති පදවියට පත්විය.1952 මහ මැතිවරණයේ දී නැවතත් දඹදෙණි අසුන ජයග්‍රහණය කළ හෙතෙම සිය ඥාති සොහොයුරු ඩඩ්ලි සේනානායක රජයේ වෙළෙඳ ඇමැති ධූරයට පත්විය. ඔහු වෙළෙඳ ඇමැතිවරයා වශයෙන් චීන ලංකා රබර් සහල් ගිවිසුම අස්සන් කර ශ්‍රී ලංකාවට විශේෂ කීර්තියක් අත්පත් කර දුන්නේය. එලෙසම එය ශ්‍රී ලංකා වාසීන්ගේ කුසගිනි නිවීමට මහෝපකාරී විය.1954 වසරේ ආර්.ජී.සේනානායක මහතා සිටියේ කොතලාවල මහතාගේ ආණ්ඩුව යටතේය. පසුව ඔහු එම අමාත්‍ය මණ්ඩලයෙන් අස්වී සර් ජෝන් කොතලාවල මහතා පවා විවේචනය කිරීමට පසුබට නොවීය. ආර්.ජී.සේනානායක මහතාගේ මෙම ක්‍රියා කලාපය විපක්ෂ නායක එස්.ඩබිලව්.ආර්.ඩී.බණ්ඩාරනායක මහතාට වටිනා ආයුධයක් විය.එක්සත් ජාතික පක්ෂයෙන් ඉවත් වූ ආර්.ජී.සේනානායක මහතා 1956 මහ මැතිවරණයේ දී ස්වාධීන අපේක්ෂකයකු වශයෙන් කැලණිය සහ දඹදෙණිය යන අසුන් දෙකට ඉදිරිපත් විය. එහිදී ඔහු වැඩි ඡන්ද 22826 කින් කැලණිය ආසනය ජයගත් අතර, ඔහු පරාජය කළේ පසුකාලීනව මේ රටේ විධායක ජනාධිපතිවරයකු වූ ජේ.ආර්.ජයවර්ධන මහතාය. ඔහු එවකටත් මුදල් ඇමැති වශයෙන් සිටියේය. ආර්.ජී.සේනානායක මහතා දඹදෙණිය ආසනය ජයගත්තේ වැඩි ඡන්ද 24917කිනි.ආර්.ජී.සේනානායක මහතා මුල සිටම ධනවාදී ආකල්පයන් දැරූ අයකු විය. ඔහු මහජන එක්සත් පෙරමුණු රජයට සම්බන්ධ වී එහි වෙළෙඳ ඇමැති ධූරය භාරගත්ත ද ඔහු එක්සත් ජාතික පක්ෂ රජයේ පරාජය අපේක්ෂා කළ අයකු නොවීය. බණ්ඩාරනායක රජයේ සිටි දක්ෂිණාංශික ඇමැතිවරුන්ගේ ප්‍රබලයා ඔහු විය. ඔහු තුළ ජේ.ආර්.ජයවර්ධන මහතා පරාජය කිරීමේ අපේක්ෂාවක් තිබුණු බව හෙළිවන්නේ1956 වසරේ මැතිවරණ ප්‍රතිඵල නිකුත් වූ පසු ඔහු කළ ප්‍රකාශයයි.ඔහු එහිදී ප්‍රකාශ කළේ “නරක්වූ දත උගුල්ලන්නට ගොස් ලෙඩා මැරුණු බව ය”. 1956 වසරේ බණ්ඩාරනායක මහතාගේ රජයේ වෙළෙඳ ඇමැතිවරයා වූ ඔහුගේ ප්‍රබල අපේක්ෂාව වූයේ අපනයන හා තොග වෙළෙඳාම දේශීය ව්‍යාපාරිකයින් අතට පත් කිරීම ය. 1956 වසරේ පොදුජන යුගයක් උදාකළ බණ්ඩාරනායක මහතා 1959 දී ඝාතනය විය.ඉන්පසු අගමැති තනතුරට පත්වූ විජයානන්ද දහනායක මහතා ආර්.ජී.සේනානායක මහතා වෙළෙඳ ඇමැති ධූරයෙන් ඉවත් කළේ තමන්ට ඔහු ගැටලුවක් වේ යැයි යන අදහස නිසා විය යුතුය. 1960 මාර්තු සහ ජූලි මැතිවරණවලදී දඹදෙණිය ආසනයේ ශ්‍රී ලංකා නිදහස් පක්ෂයේ අපේක්ෂකයකු වශයෙන් ජයගත් ආර්.ජී. 19656 මහ මැතිවරණයේ දී එම ආසනය ජය ගත්තේ ස්වාධීන අපේක්ෂකයකු වශයෙනි.ඔහුගේ දේශපාලන තලයේ අවරෝහණය සිදුවූයේ 1968 වසරේ සිට ය.සිංහල මහජන පක්ෂය පිහිටුවූ ඔහු 1970 මහ මැතිවරණයට අපේක්ෂකයින් 51 දෙනකු එම පක්ෂයෙන් ඉදිරිපත් කෙළේය. ඒ කිසිවකුත් ඉන් ජයග්‍රහණය නොකළ අතර, ආර්.ජී.සේනානායක මහතා දඹදෙණිය සහ ත්‍රිකුණාමලය යන ආසන දෙකට ඉදිරිපත් විය.එකවර ආසන දෙකක් ජයගෙන දේශපාලන ඉතිහාසයේ වාර්තාවක් තැබූ ඔහු 1970 මහ මැතිවරණයේදී තමන් ඉදිරිපත් වූ ආසන දෙකෙන්ම පරාජය වීම දෛවයේ සරදමක් වේ. 1970 මහ මැතිවරණයේ දී ළදරු අවස්ථාවක සිට සිංහල මහජන පක්ෂයෙන් දඹදෙණිය ආසනයට තරග වැදුණු ඔහුට ඡන්ද හයදහසකට වඩා වැඩි සංඛ්‍යාවක් ලබාදීමට දඹදෙණියේ කෘතවේදී ජනතාව අමතක කළේ නැත. ඔහු ශ්‍රී ලංකා නිදහස් පක්ෂයෙන් හෝ එක්සත් ජාතික පක්ෂයෙන් දඹදෙණිය ආසනයට තරග වැදුණේ නම්, 1970 මහ මැතිවරණයේ දී මන්ත්‍රීවරයකු වීමට වැඩි ඉඩ කඩ තිබුණි.සම්බුදු පාද ස්පර්ශයෙන් පවිත්‍ර වූ කැලණිය පුදබිමෙන් ශ්‍රී ලංකාවේ ඓතිහාසික රාජධානියක් වූ දඹදෙණියෙත් එකවිට ආධිපත්‍ය පතුරුවා ගෙන මේ රටේ වැඩකරන ජනතාවට අනූපමේය සේවාවක් කළ රිචඩ් ගෝඨාභය සේනානායක නම් යුග පුරුෂයා මුළු ශ්‍රීී ලංකා වාසින්ම සෝ සයුරේ ගිල්වමින් 1970.12.22 වැනි දින ජාතියෙන් සමුගත්තේය. මේ ශ්‍රේෂ්ඨ මානව හිතවාදියාට නිවන් සුව අත්වේවා!සුගතපාල වේරදූවකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=af1211115</link>
    <topic>ඇමීබා මනුස්සයා වුණේ ඇයි?</topic>
    <author>නීතිඥ අනුර හෑගොඩ</author>
    <content>මහ පොළොව ඇති වුණේ කෙසේද යන්න පිළිබඳව නොයෙක් මතිමතාන්තර තිබේ. කෙසේ වෙතත් විශ්වයේ පරිමාණයෙන් ගත් කළ මහපොළොව යනු ගණන් ගත නොහැකි ඉතා කුඩා වැලි කැටයකි. සොබා දහමේ නිරන්තරයෙන් ඇතිවන දේශගුණික විපරියාසයන් හේතුවෙන් මේ වැලි කැටයට තෙතමනය ලැබී, සුළං හමා, අව්ව පායා පැළෑටි වෘක්ෂලතා හට ගැනිණි. වැසි ඇද වැටී වළවල්වල වතුර පිරුණි. දිය කඩිති කෙමෙන් වැව් පොකුණු වී ගංගාවල් බවට හැරී ඒ ගංගා විශාල මුහුදු වී ඒ මුහුදු පසුව මහා සාගරවලට හැරෙන්නට ඇත.මේ සියලු විපර්යාස සිදුවන අතරම මේ වැලි කැටයේ ප්‍රථම ඒක ශෛලික ජීවියා හට ගැනිණ. ඒ ඒක ශෛලික සත්වයා ඇමීබා නමින් පසුව හැඳින්විණි. ඇමීබා කල් යත්ම බහු ශෛලිකයකු වන හයිඩ්‍රා බවට පත්විය.එහි පරිණාමය අවසන් වූයේ ජල, ගොඩ, අහසේ සැරිසරන සියලු සතුන් ද, ඒ සතුන් අතරින් තිරිසනුන් ද, තිරිසනුන්ගෙන් වානරයින් ද, වානරයින්ගෙන් මිනිසා දක්වා ද දීර්ඝ ගමනක් පැමිණීමයි. එම විෂය පාසලේ දී අපට කියා දුන්නේ ඔය ආකාරයට ය.සත්වයාගේ පරිණාමයේ අවසන් ප්‍රතිඵලය මනුෂ්‍යයා වූ පසු, පෘථිවිය රටවල්, ප්‍රදේශ, පළාත්, ගම් ආදී වශයෙන් බෙදී, මහපොළොවට හිමිකම් කියමින්, මිනිසුන් ඇනකොටා ගනිමින්, වැට කඩුලු බඳිමින් තම තමන්ට කොටස් වෙන්කර ගන්නට ඇත. ජාතීන්, ගෝත්‍රයන් ව්‍යාප්ත වන්නට ඇත.ඇඟේ හයිහත්තිය ඇතිවූවන් නායකයන් වූ අතර, හයිකාරකම් පෙන්වන්නට නොහැකි දුර්වල එවුන් රජුන්ගේ අතවැසියන් බවට පත්කරගන්නට ඇත. පුළුවන්කාරයා දුබලයන් යටකරගෙන සිටීම කැලෑවේ නීතියයි.මිනිස් සමාජයේ ද බලපැවැත්වුණේ එයයි. ඒ ආභාසය මිනිසා පරිණාමයේ එක් අදියරක තිරිසනුන් සේ වනාන්තරයේ ජීවත්ව සිටීමේ හේතුඵලයයි.ගල් යුගයේ දී හෝ දඩයම් යුගයේ දී හෝ මස් වැදැල්ලක් දුටු මිනිසා අනෙකා පරදවා දුවගොස් එය ඩැහැගැනීමේ මහත් කාර්යයක යෙදෙන්නට ඇත. සතෙකු මරා කෑලිවලට කපා ලේ වැගිරෙන අතපය රැගෙන තම ගුහාවට ගොස් අනුභව කරන්නට ඇත. ඒ එදායි. එහෙත් කලිසම සරම බැනියම ඇඳ වුවද සිටින්නේ අර ගල් යුගයේ විසූ වනචාරියාම ද?වරක් යුද සමයේ බෝම්බ ප්‍රහාරයකින් මියගිය කාන්තාවකගේ අතක් වෙන්වී පාරේ වැටුණු විට එය අහුලා ගෙදර ගෙනයන්නට තැත්කළ පුද්ගලයෙකු ගැන අසන්නට ලැබිණි. ඒ ලේ ගලන අත රැගෙන යන්නට හැදුවේ අනුභවයට නොවන බව අපි දනිමු. එහෙත් එය ඒ අතේ වූ රත්තරන් වළල්ල ගලවා ගැනීම සඳහා ය.දෙදහස් පන්සිය වසරක් අඛණ්ඩව පැවත එන නිර්මල බුද්ධ ධර්මය ඇත්තේ ශ්‍රී ලංකාවේ ය. ජන සංස්කෘතිය බෞද්ධ සංස්කෘතියෙන් වැසී තිබෙන්නේ ද ලංකාවේ ය. අනතුරකට ලක්ව මැරෙන්න පණ අදින කෙනෙකුගේ අතැඟිලි කපා මුදු ගලවා ගෙන ගියේද ලංකාවේ ය. මහ දහවල දහසකුත් දෙනා බලා සිටියදී අත් පා කඳින් වෙන්වෙන්නට කපා මහ පාරේ දමා යන්නේ ද අපේම ලංකාවේ ය.අද ලංකාවේ මනුෂ්‍ය ජීවිතය ප්‍රාණය ඇති කල වුවද මී කුණක් තරම්වත් නොවටී. මනුෂ්‍යත්වයට ගරු කිරීමක්, සැලකීමක්, අනුකම්පාවක් ඇත්තේම නැත. අප ජනතාව තුළ තිබූ සාරධර්මයන් කොහේ ගිහින්ද? සදාචාරය සභ්‍යත්වය ආනයනය කරන්නට සිදුව ඇති අත්‍යාවශ්‍ය භාණ්ඩයක් බවට පත්වී තිබේ.කාලයක් තිස්සේ ශබ්දවිකාශන යන්ත්‍රයෙන් ඉරිදා සහ පොහෝ දිනවල ඇසෙන ගාථාත්, බණත් ගුවන්විදුලියෙන් රූපවාහිනියෙන් සවනය කරන ධර්මදේශනාත් අනුව අප අද සිටිය යුත්තේ කොහිද?එදා අනතුරකට ලක්වූවන් පවා කර තබාගෙන මහන්සිය නොබලා සැතපුම් ගණනාවක් රෝහල කරා දිවගිය මිනිසා අද විරුද්ධවාදියා කපා කොටා අතපය වෙන්කොට ප්‍රදර්ශනය සඳහා මහ මඟ දමා දුවයි. තවත් සමහරු තුවාල කාරයාගේ ආභරණ ගලවා ගනිමින් මරණාසන්නව වැදහොත් මිනිසාගේ කලිසම් සාක්කුවට අත දමා ඉතිරි වී ඇති මාරු කාසි ටික ඩැහැගෙන ජීවත්වෙති. මෙහි අවසානය කුමක් විය හැකිද?ලෝකෙන් උතුම් රට ලංකාවයි යනුවෙන් ගීත ලියා කිසි දින ලංකාවෙන් පිටත නොගිය ජනයා නොමඟ යැවූ සමහර දේශපාලනඥයන් අද ජීවත්ව සිටියේ නම්, වැඩට ගොසින්, අත පය නොමැතිව පෙට්ටියක ගෙදර එන මිනිසා පිළිබඳවත් ගීත ඔවුන් ලවාම ලියවා ගන්නට ඉඩ තිබිණ.නීතිඥ අනුර හෑගොඩකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=af1211116</link>
    <topic>කිසිදා “මහත කු” නොවූ “සහෝදරයා”</topic>
    <author>මහින්ද අබේසුන්දර</author>
    <content>දේශපාලනයේ සිටිය යුත්තේ රත්රන් මිනිසුන්ය. ඒ රත්රන් මිනිසුන්ට අපි හැමවිටම ආදරය කරමු. 1961 සිට පාර්ලිමේන්තු රැස්වීම් වාර්තා කිරීමේ රාජකාරියේ නියැලී සිටි අප වැනි මාධ්‍යවේදීන්ට මන්ත්‍රීවරුන් හොඳ නරක වශයෙන් කොටස් කරන්නට කවුරුන් හෝ කීවොත් එය අපූරුවට කළ හැක්කේ අපටමය. අප එසේ කියන්නේ මාධ්‍යවේදීන්ගේ ගැලරිය සිට මන්ත්‍රී ඇමැති කතා වාර්තා කිරීමෙන් ඇති පළපුරුද්දට වඩා සභා ගැබ තුළ මැති ඇමැතිවරුන් හැසිරෙන ආකාරය හොඳින්ම දන්නේ මාධ්‍යවේදීන් නිසාය.අහවල් මන්ත්‍රී හොඳ නැහැ. අහවල් මන්ත්‍රී හොඳයි. අහවල් ඇමැති නියමයි. අහවල් ඇමැති හරි බෝරින් ආදී වශයෙන් අපි කිසිදිනෙක කොටස් නොකරමු. වෙන් නොකරමු. එහෙත් පාර්ලිමේන්තුව තුළ සිටි හොඳ මහත්මයකු ගැන ඉහළින්ම වර්ණනා කරන්නට අපට අවසර තිබිය යුතුය. එයට කිසිවකු හරස් නොවනු ඇත. මැති සබය වාර්තා කළ කිසිවකු එයට හරස් නොවනු ඇත. ඒ තරමටම ඔහු මහත්මයෙකි.ඔහු සරත් මුත්තෙට්ටුවේගම සහෝදරයාය. මහතා යයි අමතනවාට වඩා සහෝදරයා යයි කී වීට හදවතට දැඩි ලෙස සමීප වෙයි. ඔහු නියෝජනය කළේ රත්නපුර දිස්ත්‍රික්කයේ කලවාන ආසනයයි. කලවානේ මිනිසුන් පමණක් නොව රත්නපුරේ මිනිසුන් සරත් මුත්තෙට්ටුවේගමට ආදරයෙන් කතා කරන්නේ සරත් අප්පෝ කියලාය. ඒ ආදරය නිසාම නොව ගෞරවයටය.කොමියුනිස්ට් පක්ෂයේ සම්මේලනයකට සහභාගී වූ සරත් රත්නපුර නගර ශාලාවෙන් එළියට ආවේ දෙයියනේ කියා ඇඟපත රත්කර ගෙන නිවෙසට ගොස් විවේක ගැනීමටය. ඔහු සමඟ කොළඹ සිට ගිය සහෝදරයන්ට අවශ්‍ය වූයේ එදාම කොළඹ එන්නටය. ඒ අත්‍යවශ්‍ය කාරණාවකටය.ඒ දෙන්නාම රත්නපුර සම්මේලනයට ගියේ සරත් අප්පෝගේ වාහනයෙන්ය.කෙසේ හෝ සරත් සමඟ රත්නපුර ගිය දෙදෙනාම සරත් සමඟම කොළඹ එන්නට පිටත් වුණේ මහ රෑය. සාමාන්‍යයෙන් සරත්ගේ ඇස් රතු වුණත් එදා නම් තුන්දෙනාගේම ඇස් රතුය.”අපි අද නතර වෙලා යමුද” සරත් අවසාන වරටත් කොළඹ එන්නම ඕනෑයයි කී දෙදෙනාගෙන් ප්‍රශ්න කළේය.”ඔව් සහෝදරයා යන්නම ඕන” එක්කෙනෙක් බල කර කීය. වාහනය පැදවූයේ සරත්ය. රත්නපුර සිට අලුත් පාරට ඇතුල්වී කොළඹ දෙසට යන්නට හැරවූවා පමණි. ලොරියක් හරස් වී සරත්ගේ වාහනය පපඩමක් සේ පොඩි කළේය. සරත් එතැනම මිය ගියේය.අනතුර සැලවූ විගස නියෝජ්‍ය පොලිස්පතිවරයෙක් අනතුර වූ ස්ථානයට ආවේය. සරත් මිය ගොස් සිටින හැටි දැක ගත් නියෝජ්‍ය පොලිස්පතිවරයාගේ දකුණත නළලට ගියේය. සිරුර දෙස මොහොතක් බලා සිටියේය. නියෝජ්‍ය පොලිස්පතිවරයා තුන්දෙනාටම ආදෙර්ය. එයිනුත් සරත්ට වැඩිපුර ආදරය කරන්නේ සරත් කොමියුනිස්ට්කාරයකු නිසා නොව හොඳ මහත්මයකු නිසාය. සරත් සමඟ වාහනයේ සිටි අනෙක් දෙදෙනාගෙන් එක් අයකු දැන් අප අතර නැත. “අනේ සරත් අප්පොවත් බේරුණා නම් කොච්චර දෙයක් ද” යැයි නියෝජ්‍ය පොලිස්පතිවරයා කීවේය.ලොරියකට යට වූ සරත් අප්පෝගේ මෝටර් රථය රත්නපුර පොලීසිය ඉදිරිපිට මිදුලේ තබා තිබුණි. මාසයක් දෙකක් එය එසේම තිබුණි. බස් එකේ යන අය ඒ දෙස බලා සරත් අප්පෝ වෙනුවෙන් කඳුළක් හෙළන්නට නිකටේ අත්ල තබා ගන්නට අමතක කළේ නැත. කුඩුවූ පපඩමක තත්ත්වයේ තිබුණ එම කාර් එක දුටුවාම බොහෝ දෙනා කීවේ කාර් එකේ ගිය සියලු දෙනාම මැරෙන්නට ඇති බවය.අප ඒ සටහන් කළේ මියගිය සරත් මුත්තෙට්ටුවේගම ගැනය. දැන් අපි ජීවත්ව සිටි සරත් මුත්තෙට්ටුවේගම ගැන කතා කරමු. 1977 එක්සත් ජාතික පක්ෂය ජේ.ආර්. ජයවර්ධනගේ නායකත්වය යටතේ හයෙන් පහක පාර්ලිමේන්තු බලයක් අත්පත් කර ගත්තේය.විපක්ෂයක් නැති තරමටම ඇන්.ඇම් - කොල්වින් - ලෙස්ලි - සරත් ඇතුළු වමේ ප්‍රබලයෝ පරාජයට පත්වූහ. එම මහ මැතිවරණයෙන් සරත් මුත්තෙට්ටුවේගමවද පරාජයට පත්කොට පාර්ලිමේන්තු ආවේ පිලපිටියයි.පිලපිටියට ඡන්ද පෙත්සමක් ආවේය. ඡන්ද පෙත්සමෙන් පිලපිටියට මන්ත්‍රීකම අහිමි විය. එහෙත් ඡන්දය ඉල්ලීමේ නිදහස ලැබුණි. පිලපිටිය පරදවා සරත් අප්පෝ අතුරු මැතිවරණයෙන් පාර්ලිමේන්තුවට ආවේය.ඔහු ලබා ගත් වැඩි ඡන්ද සංඛ්‍යාව දෙදාහට ආසන්නය. පාර්ලිමේන්තුවට ආ සරත් එජාප ආණ්ඩුවේ පසුපෙළ මන්ත්‍රීවරුන් නිහඬ කළ හැටි ලබන සතියේ කියවමු.මහින්ද අබේසුන්දරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=af1211117</link>
    <topic>රේඛා</topic>
    <author>රූපාන්ති බුලත්සිංහල</author>
    <content>ලෝකෙ හැම අතින්ම දියුණුයි. මිනිස්සු තාක්‍ෂණය ගැන කතා කරන්නේ අභිමානයෙන්. ඒ අභිමානය අපේ අනාගත පරම්පරාවටත් දෙන්න සූදානම් වෙනවා. ඒක බොහොම හොඳ දෙයක්. කොච්චර දියුණු වුණත් තවමත් ඔවුනොවුන් තමන්ගේ ඇදහිලි ක්‍රම කර පින්නාගෙන, ඒත් ඒකෙ කිසිම වැරැද්දක් නැහැ.හැබැයි ඉතින් අන්ධ භක්තිය නම් කොහෙත් ම අනුමත කරන්න බැහැ. මේ සිද්ධිය වුණේ හොරණ ප්‍රදේශයේ.මේ දරුවාව දෙමව්පියන් දෙන්නා පූසාරිවරයෙක් ළඟට එක්කගෙන ගියා. ඔහුගේ ක්‍රමය අනුව දරුවාව හොලවලා හොලවලා තමන්ගේ යාතිකාව කරගෙන ගිහිල්ලා.අන්තිමේදී දරුවා ගෙදර එක්කගෙන ආවා. සුවයක් වුණේ නැහැ. නොසිතුව විදිහට දරුවාගේ ජීවිතය නැතිවුණා.ඇදහිලි ක්‍රමවල වරදක් නැහැ. සෙත් ශාන්ති හොඳයි. හැබැයි හරි තැනකින් හරි විදිහට. ඒ හැමදේටත් වැඩිය ලෙඩේට බෙහෙත් ගැනීම වැදගත්.හැම කිල්ලටම වඩා සැලකිල්ල වටිනවා. සැලකිල්ල නැති වුණහම වෙන විනාශය කොතෙක්ද කියලා කියන්න බැහැ. ඒ තරමටම දරුණු දේවල් සිද්ධ වෙනවා. සමහරුන්ගේ ජීවිතය පවා නැතිවෙනවා.ඒ තරමටම සැලකිල්ල වැදගත්. සැලකිල්ලෙන් කළ හැම දෙයක්ම සාර්ථකයි. ඒ වගේම තමයි නොසැලකිල්ලත්, නොසැලකිල්ලෙන් කළ හැම වැඩක් ම අසාර්ථකයි.නොසැලකිල්ල කළ මහා විනාශයක් කියන්න තමයි මේ සූදානම. මේ සිද්ධිය වුණේ කපුගම ප්‍රදේශයේ, තමාගේම ටිපර් රථය හදන්න ගිහිල්ලා තමයි මේ අනතුර සිද්ධ වුණේ. ටිපර් එක හදන්න ජැක් එකක් ගැහුවත් ඒක තිබුණේ අඩමානෙට.මේ නිසා නිකරුණේ ජීවිතය හානි කරගන්න තමයි සිද්ධ වුණේ. ටිකක් සැලකිලිමත් වුණා නම් මෙහෙම විපතක් වෙන්නෙ නැහැ. මේ නිසා හැම දෙයක්ම කරන කොට සැලකිල්ලෙන් කරන්න මතක තියාගන්න.ජීවිතය කියන්නෙ බොහොම වටිනා දෙයක්. ඒක රැක ගැනීම අපේ යුතුකම. මේ යුතුකම වුණත් පැහැර හරින්න සිද්ධ වෙන අයත් ඉන්නවා. මේ තත්ත්වය සිද්ධ වුණේ වේයන්ගොඩ ප්‍රදේශයේ අම්මා කෙනෙකුට.එයාට ජීවිතේ එපා වුණා. ආදරේ කරන දූ පුතුන් අමතක කරලා ජීවිතේ නැති කරගන්න තීරණය කළා. තමන් ආදරය කරන දූ පුතුන් දාලා එයා යන්න ගියා.ආදරණීය දූ පුතුන්ට ලිපියක් ලියලා තියලා ඇය සදහටම සමුගත්තා. මැරි මැරී ජීවත්වෙනවාට වඩා මැරෙන එක හොඳයි කියලා ඇය හිතුවා.ඒත් ජීවත්වීම වටින දෙයක් කියලා ඇය තේරුම් අරගෙන හිටියේ නැහැ. ඒක තමයි කණගාටුව.අතපය තිබෙන බොහෝ දෙනා තමන්ගේ ක්‍රියාකාරකම් කරන්න මැලිකම් දක්වන්නේ නිරායාසයෙන්. ඒත් අඩුපාඩු තිබුණත් දක්‍ෂකම් තියෙන අය බොහෝමයක් ඉන්නවා. ඒ අයව අප නිරන්තර පැසසුමට ලක් කළ යුතුයි. මේ නිවුන් දරුදෙදෙනා අපට දකින්නට ලැබෙන්නේ මාතරින්.දෙදෙනාම දෘෂ්‍යාබාධිත අය. ඒත් මේ දෙදෙනාගේ දක්‍ෂතාවය වචනයෙන් කියා නිම කරන්න බැහැ. ඒ තරම්ම මේ දෙදෙනා සංගීතයට දක්‍ෂකම් දක්වනවා. ඒත් අද වෙනකම් කාගේවත් අවධානය යොමුවෙලා නැහැ.සමහර මිනිස්සු තමන්ගේ වැඩේ කරන්න අම්මා අප්පා හරි විකුණනවා කියලා කතාවක් තියෙනවානේ. ඒ තමන්ගේ වැඩේ කොහොම හරි කරගන්න.මේ වගේ තමන්ගේ වැඩේ කොහොම හරි කරගන්න දතකන මිනිස්සු නැතුව නොවේ. මේ කතාව ඒ වගේ කතාවක්. ලෝහමය පසින් සැදූ ඉපැරැණි බුදු පිළිමයක් යකඩ බඩු කඩයකට විකුණූ මිනිසෙක් ගැනයි මේ කතාව. මේ මිනිසාට ඕනෙ වුණේ තමන්ගේ අවශ්‍යතාව කෙසේ හෝ ඉටුකරගන්න. ඒ නිසාම තමයි බුදු පිළිමය යකඩ බඩු කඩයට විකුණුවේ. මේ අවශ්‍යතාවය නිකං අවශ්‍යතාවක් නොවෙයි. මත්ද්‍රව්‍ය පාවිච්චියට. මත්ද්‍රව්‍ය පාවිච්චියට බුදු පිළිමයක් විකුණනවා කියන්නේ කෙතරම් පහත් ක්‍රියාවක්ද?රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=af1211118</link>
    <topic>ටික කාලයක් සැප විඳින්න මුළු ජීවිතයම අනතුරේ හෙළන්න ඕනැද?</topic>
    <author>අරුණි මුතුමලී</author>
    <content>බංකුවට වෙලා අන්තර්ජාලයේ සැරසරමින් ඉද්දී දැක්ක පින්තූර වගයකින් මට හිනාවකුත් ඇඩීමකුත් අතර හැඟීමක් ආවා. තමන්ගේ ඇඟපත තමන්ට ඔසවාගන්න බැරි තරමට මහත් වුණ මිනිස්සු ගෑනු ඒ පින්තූරවල හිටියේ. ඒ අතර ඔවුන්ගේ කෑම ගැනීමේ පිළිවෙළ පෙන්වන පින්තූරත් තිබුණා. සමහරුන්ගේ කෑම පිඟාන මේසෙ උඩ බව තමන්ට පේන්නේ නෑ ඇඟේ මහතට. ඒ පින්තූර ගෙදර ජනතාව අතර ප්‍රසිද්ධ ප්‍රදර්ශනේට තියලා මම ම සාකච්ඡාව ඇරැඹුවා.”බලන්න ඉතින් මේ මිනිස්සු කන ප්‍රමාණය නිසා ලෝකෙට කොච්චර කරදරද? එහෙන් තමන්ගේ වැඩක් කරගන්න බෑ. ලෝකෙට සේවයක් කරන්න බෑ. බේත් හේත් ... හනේ මන්දා”ඒකට මල්ලි කරුණු එකතු කළේ හරි උනන්දුවෙන්.”දන්නවද ඕනවට වඩා මස් මාළු වුණත් කෑවාම දහනය වන ශක්තිය පරිසර උෂ්ණත්වය වැඩි කරන්න පවා බලපානවා. අනෙක කන්න බොන්න නැති මිනිස්සු මෙච්චර ඉද්දි මේ මිනිස්සු කෑම අහක දාන තරමක්? විනාස කරන තරමක්? මේ විදිහට කවදාවත් මේ ලෝකේ දුප්පත් පෝසත් භේදය නම් ඉවර කරන්න බෑ”තාත්තා කතාව වෙනත් අතකට ගෙනාවා.”මට නම් ඔය මුකුත් නෙවෙයි ප්‍රශ්නේ. මේ දේවල් ආදර්ශයට අරගෙන අපේ මිනිස්සුත් අරවා මේවා කාගෙන කාගෙන ගිහින් ලෙඩ වෙන එකයි. අඩු ගාණේ ඉස්සර වගේ වතුර බාල්දියක් ළිඳෙන් අදිනව ද? ගහක් කොළක් හිටවන්න පොළොව ඩිංගක් කොටනවද, මුකුත් නෑනේ.අනෙක මතකද අර මඟුල් ගෙදර බුෆේ එකේ දි පිදුරුතලාගල කන්ද වගේ බෙදාගෙන ගිය හැටි. බුෆේ කියන්නේ කැමති කැමති කෑම කැමති වාර ගාණක් ඇවිත් කන්න පුළුවන් එකක්ය, ඒකට ලජ්ජා විය යුතු නැතය කියලා කවුරුත් හිතන්නේ නෑනේ. බනිසුයි, බතුයි, නූඩ්ල්සුයි, කෝසසුයි, සුප් එකයි ඔක්කොම එකට බෙදාගෙන ගිලින්න හදනවා. අන්තිමට පිඟානෙන් අරික්කාලක්වත් කාගන්න බෑ. ඔක්කොම ඉතිරි ටික අහක. එහෙමත් කාලා වැඩක් පළක්, ව්‍යායාමයක් නැතුව මේස බදාගෙන කොම්පියුටරේට රවාගෙන ඉඳලා බඩ තඩිවෙලා ඉතින් ෂුගර්, ප්‍රෙෂර්, කොලස්ටරෝල්, කීයක් ලෙඩද?”අනේ මන් දන්නෑ. අනේ අපිත් කියනකොට කීවට ව්‍යායාමයක් කරන්න වෙන්නේ හරි අහම්බෙන්නේ. අනෙක දැන් හැමදේටම මොකක් හරි යන්ත්‍රයක් තියෙනවානේ. අර චීන්නු නම් රෙදි හෝදන මැෂිම බයිසිකලේකට හයි කරලා ඒක පාගන්න හරි ක්‍රමයක් හදලා තිබුණා ඇඟ වෙහෙසවන්න. ඒත් අපි නම් ඉතින් රෙදි ටික මැෂිමට දැම්මාම ආයේ කොහොම හේදිලා එනවද දන්නෙත් නෑනේ” අම්මා දුක් ගැනවිල්ලක් වගේ කියාගෙන ගියා.”කෑමවලට ආසාව තිබුණු තරමට ඒවා ගොඩ පිටින් කන්න ගියාමයි හැමදේම හරහට හිටින්නේ. කොයි දේ වුණත් ගාණට මිම්මට ගන්නවා නම් ඔය මොන ලෙඩක්වත් නෑනේ. සමහරු පස්කම් සැපෙන් කෙටිකාලීන සතුටක් විඳලා දිගුකාලීනව දුකට වැටෙනවා. කෑම බීම වුණත් මැදුම් පිළිවෙතින් ගන්නවා නම් හැමදාම රහට ගුණට කන්න පුළුවන්. බඩජහරි කමට වැඩිපුර කෑවොත් ඉතින් ටික කාලකෙදි ලුණු නැතුව, සීනි නොදා මිටිකිරි නැතුව දිය හොදි තමයි කන්න වෙන්නේ” තාත්තා කීවේ මාමගේ ගෙදර ප්‍රශ්නේ වෙන්න ඕන.මේ ඔක්කොම ඔළුව වන වනා අහගෙන හිටිය ආච්චි කිව්වෙ මෙහෙමයි.”අපිට නම් ඉහෙන් බහින ලෙඩක් නෑ. අපි හැමදාම පොල්තෙල් කෑවා. ඔළුවෙත් ගෑවා. කැවුම් කොකිස් ඔක්කොම උයන්නේ ඕවයින්නේ. අනෙක අපේ කෑමවල සීනි පැණිත් එමට තිබුණා. අච්චාරු, අල, බතල, කොස් දෙල් ඕන එකක් අපිට ඔට්ටුයි.හැබැයි එහෙමෙයි කියලා සවුදං ජෙමා වගේ ගිලින්නේ නෑ. ගාණකට ඒවාත් කාලා ඒ කාපු දේවල් සමනය වෙන්න ඕන කෑමකුත් කාලා ඇඟපත හොඳට වෙහෙසෙන්න බිම කොටනවා. දරුවො බලනවා. රෙදි ටික ගලේ ගහනවා. වතුර අදිනවා. පිරිමි අය ගොයිතැන්වලට කොච්චර නම් ඇඟ වෙහෙසනවද? ඉතින් අපේ කාලේ ගෑනු මිනිස්සු දෙගොල්ලම වයසට යනකල්මත් හොඳ හැඩයි. එක සැරේට දෙසැරයක් බලන්න හිතෙනවා. කොණ්ඩත් කළුයි. හයිහත්තිය වැඩියි.එහෙමට ලෙඩ දුකකුත් කියලා අද වගේ නෑ. ඒකට අද ඉන්න ගැටිස්සියෝ ළමයි හතඅටක් ඉන්න අම්මලා වගේ බඩවල් නෙරලා, ඒවටම හරියන්න තදට ඇඳලා. ඇඟපත දැක්කාම දෙසැරයක් තියා එක සැරයක්වත් බලන්න හිතෙනවයැ.”මල්ලි හිනාව තදකරගෙන ආච්චිට පිළිතුරු දුන්නා.”ඒක නම් ඇත්ත. කොහෙද අපේ අක්කවත් ආච්චි තරම් හැඩයැ”ඒ කතාවෙන් කෝපයට පත් ආච්චි “අනෙ මයෙ කට” කියලා ගස්සගෙන ගියේ හරියට මල්ලිගේ කතාව සනාථ කරන්න වගේ.”ඔය මං කීවෙ බොරු ද” මල්ලි අපව තවත් හිනස්සවමින් කීවා.අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=af12111110</link>
    <topic>ජගත් කැරම් ලෑල්ලේ අපේ කප්පිත්තා</topic>
    <author>ඉඳුනිල් වීරරත්නඡායාරූප - සුදම් ගුණසිංහ</author>
    <content>කැරම් ක්‍රීඩාව අපේ රටේ ජනපි‍්‍රය ගෘහස්ථ ක්‍රීඩාවක්. එසේම අපට අසල්වාසී රටවල්වල ඉන්දියාව මෙන්ම බංග්ලාදේශය වැනි රටවල ද කැරම් ක්‍රීඩාව වඩාත් ප්‍රචලිතයි. ලෝක ශූරතා තරගාවලීන්හිදී මෙන්ම අනෙකුත් ජාත්‍යන්තර තරගවලදීත් ශ්‍රී ලාංකේය ක්‍රීඩක ක්‍රීඩිකාවන් හට ප්‍රබලතම අභියෝගය වන්නේත් ඉන්දීය ක්‍රීඩක ක්‍රීඩිකාවන්.පසුගියදා නිමාවුණු 6 වැනි ලෝක ශූරතා තරගාවලියේ දී සුපිරි ඉන්දීය ක්‍රීඩකයින් පරදවමින් ලෝක කැරම් ශූරයා වන්නට ශ්‍රී ලංකාවේ ජාතික ශූරයා වුණු නිශාන්ත ප්‍රනාන්දු සමත් වුණා.නිශාන්ත මෙම තරගාවලියේ දී අර්ධ අවසන් පූර්ව වටයේ දී ඉන්දියාවේ ප්‍රකාශ් ගයික්වාල් 25 - 23, 25 - 5 ලෙසින් පහසුවෙන් පරාජය කළ අතර අවසන් පූර්ව වටයේ දී ඉන්දියාවේ සිරිනිවාස් 25 - 18, 25 - 23 ලෙසින් පරාජය කරමින් අවසන් වටයට සුදුසුකම් ලැබුවා.ගලදාරි හෝටලයට රැස්ව සිටි විශාල පිරිසක් මධ්‍යයේ අවසන් මහා තරගයේ දී ඉන්දියාවේ භාරතදාස් 25 - 4 සහ 25 - 10 ලෙසින් පහසුවෙන් පරාජය කළක්‍රීඩා ඇමැතිවරයා සමඟ නිශාන්ත 6 වැනි ලෝක ශූරතා කැරම් තරගාවලියේ ලෝක ශූරයා ලෙස කිරුළ දිනාගත්තා.මිල් කුරේ සතුව තිබු ජාතික ශූරතාව මේ වසරේ තමන් සතු කරගනිමින් උපන් රටට අභිමානයක් එක්කළ නිශාන්ත ප්‍රනාන්දු සමඟ සිළුමිණ කළ කතාබහයි මේ.ජයග්‍රහණය ලැබු මොහොත යළි සිහිපත් කළොත්.මගේ හීනයක් සැබෑ වුණා කියලා මට දැනුණා. මේ ජයග්‍රහණය මම කවදා හෝ බලාපොරොත්තුව හිටි දෙයක් නිසා මට ඒ මොහොතේ ලොකු සතුටක් දැනුණා.මම පසුගිය වර ලෝකයේ 5 වැනි ස්ථානයේ පසුවුණේ. ඒ නිසා මට අවශ්‍ය වුණේ කොහොමහරි ලෝකයේ 3 වැනියා වෙන්න. ඒත් තරගය පියවරෙන් පියවර ජය අරගෙන ඉදිරියට යනකොට මගේ ආත්ම විශ්වාසය වැඩිවුණා. ඒ සමඟම ලංකාවේ ක්‍රීඩා කළ නිසා විශාල පිරිසක් මාව දිරිමත් කරන්න මගේ වටේ සිටියා. ඒ නිසා එතරම් පීඩනයක් මට දැනුණෙ නෑ. අවසානයේ මම ජයග්‍රහණය කළා.අවසන් වටවලදී ඔබ ක්‍රීඩා කළ විලාසය ගැන සිතුවොත්.කැරම් ක්‍රීඩාව කියන්නෙ භාවනාවක් වගේ එකක්. තරගයකට අවතීර්ණ වුණාට පස්සේ ප්‍රතිවාදී ක්‍රීඩකයා ප්‍රබල වෙන තරමට තරගය තියුණු වනවා. මේ ලෝක කුසලාන අවසන් තරග කිහිපයේ දී මට ක්‍රීඩා කරන්න සිදුවුණේ ලෝකයේ ප්‍රබලම ක්‍රීඩකයන් සමඟ බව මම දැනගෙන හිටියා. ඒ නිසා මම ගේම් එකේම තමයි හිටියෙ. මට කිසිම දෙයක් දැනුණෙ නෑ. මම මට හැකි උපරීමයෙන් ක්‍රීඩා කළා.ඔබ මේ ජයග්‍රාහී ගමන අරඹන්නේ ජාතික ශූරයා වෙමින්.පුහුණු කරු රන්ජන් ප්‍රනාන්දුමතෙක් ජාතික ශූරතාව දිනාගෙන හිටියේ චමිල් කුරේ. ලෝක කුසලාන තරගාවලිය ළඟ එනකොට මම දැනගෙන හිටියා හොඳට ක්‍රීඩා කරන්න ඕන කියලා. අපේ රටේ අංක 01 බවට පත්වුණොත් කණ්ඩායම් නායකත්වය ලබාගන්නත් පුළුවන් බව මම දැනගෙන හිටියා. ඒ අනුව ජාතික ශූරතා අවසන් තරගයේ දී 25 - 7 ලෙස මම පළමු වටයත් 25 - 13 ලෙස තුන්වැනි වටයත් දිනාගත් අතර 16 - 25 ලෙස දෙවැනි වටය චමිල් ජයගත්තා. අවසානයේ මම ජාතික ශූරයා බවට පත්වුණා.ලෝක ශුරතාව දිනා ගැනීමෙන් පසු ඔබට ලැබුණු දේවල්.කුසලානයක්, සහතිකයක් සමඟ පෞද්ගලික පරිත්‍යාගයක් ලෙස ලැබුණු රුපියල් 30,000 ක මුදල පමණයි.ඔබට රැකියාවක් ලබාදෙන බව ක්‍රීඩා ඇමැතිතුමා පොරොන්දු වූ බවට ප්‍රවෘත්ති පළවී තිබුණා.මට තවම ඒ ගැන දැනුම් දීල නැහැ. මට දැනගන්න ලැබිල තියෙන විදිහට අනුග්‍රාහකයකු සමඟ විදේශ සේවා නියුක්ති කාර්යාංශයේ රැකියාවක් ලබා දෙන්නට ක්‍රීඩා ඇමැතිතුමා කටයුතු කරගෙන යන බව කියනවා.ඔබ දිගටම මේ ක්‍රීඩාවේ නියැළෙන්න ද බලාපොරොත්තුව.මට හොඳ රැකියාවක් ලැබීම මත තමයි මම දිගටම ක්‍රීඩාවේ නියැළිලා ඉන්නව ද කියන එක තීරණය කරන්නේ. මේ ක්‍රීඩාවේ නියැළෙන්නට වයස බලපාන්නේ නෑ. අවශ්‍ය වන්නේ හොඳ මානසික තත්ත්වයකින් යුතුව ක්‍රීඩා කිරීමයි. ඒ නිසා මට හොඳ රැකියාවක් ලැබුණොත් හැකිතාක් රට වෙනුවෙන් ක්‍රීඩා කරන්නට මගේ හිතේ තිබෙනවා.ඔබ මීට පෙර රැකියාවක් කළා.ඔව්. 2001 වසරේ සිට 2009 වසර දක්වා මූල්‍ය ආයතනයක මහජන සම්බන්ධතා නිලධාරියා ලෙස සේවය කළා. 2008 වසරේ ප්‍රංශයේ පැවැති ලෝක ශූරතාව දිනා ගැනීමෙන් පස්සෙ මට මෝටර් රථයක් සහ ගෙයක් තෑගි ලැබුණා. මා සේවය කළ ආයතනය වැසු නිසා රැකියාව අහිමි වීමත් සමඟ ;මීටර් රථයත් අහිමි වුණා. එදා සිට අද දක්වාම බිරිඳ නිශානිත්, වයස අවුරුදු 4 යි මාස 8 ක් වන ගවිරු රෙහාන් පුතාත්, වයස අවුරුදු 3 ක් වන ලිතුමි රෙහන්සා දුවත් සමඟ තෑගි ලැබුණු කුඩමාදුව නිවසේ ජීවත් වෙනවා.මානසික මට්ටම හොඳට තිබිය යුතු ක්‍රීඩාවක් නිසා රැකියාව අහිමි ඔබ කොහොමද ලෝක ශූරතාව දිනාගන්නෙ.රැකියාව අහිමි වීම නිසා ජීවත්වීම ප්‍රශ්නයක් වුණා. ඒ නිසා මොරටුව වේල්ස් කුමර විදුහලේත්, කොළඹ නාලන්දා විදුහලේත්, පුහුණුකරු ලෙස කටයුතු කරනවා. ඒ වගේම මොරටුව විශ්ව විද්‍යාලයේ වසරකට මාස 3 ක කාලයක් පමණක් පුහුණුවීම් කරනවා. මීට මාස 2 ක පමණ පෙර සිට මහරගම ජනාධිපති විදුහලේ පුහුණුකරු ලෙස කටයුතු කරන්න ලැබුණා. මේ දේවල්වලින් වියදම් පිරිමහගන්න තරම් දීමනා ලැබෙන්නෙ නෑ. ඒත් මම ක්‍රීඩා කළේ රට වෙනුවෙන්. ඒ නිසා අධිෂ්ඨාන කරගත්තා රැකියාවක් නොමැති වුවත් රටට ජයග්‍රහණය ලබා දෙන්න ඕන කියලා.ඔබේ ආරම්භය ගැන කතා කරමු.මම ඉපදුණේ 1978 සැප්තැම්බර් 21 වැනිදා මොරටුවේ දී. පාසල් ගියේ මොරටුව වේල්ස් කුමාර විදුහලට. 1989 දී ප්‍රථමයෙන්ම ලංකා තරගයකට සහභාගි වුණා 13 න් පහළ. එහිදී එවකට ශූරයාව සිටි අසිත ගුණසේකරව පරාජය කළා.ඔබට ඔබේ පුහුණුකරු මුණගැහුණේ කොහොම ද?1996 වසරේ දී ජාතික පුහුණුකරු රන්ජන් ප්‍රනාන්දු මහතා හමුවී පුහුණුවීමට අවස්ථාව ඉල්ලුවා. ඉන්පසු එතුමා යටතේ පුහුණුවීම් කටයුතු කිරීම ඇරැඹුවා. කැරම් කියන්නෙ මොකක්ද කියලා මම ඉගෙන ගත්තේ එතුමාගෙන්. අද දක්වාම පුහුණුවීම් කරගෙන යනවා. සමහර තරගවලට පෙර මට එතුමා මුණ ගැහෙන්න යන්න බැරි වුණොත් දුරකථනයෙන් හරි කතා කරල අසා දැනගන්නවා. එතුමා තමයි මගේ ජයග්‍රහණ පිටුපස ඉන්නේ.මෙතෙක් ආ ගමන්මගේ ඔබලබාගත් ජයග්‍රහණ ගැන කතා කළොත්.2012 වසරේ සිට තව වසර 4 ක් යනතුරු ලෝක ශූරයා මමයි. ඒ තමයි මා ලබාගත් ලොකුම ජයග්‍රහණය. ඒ වගේම 2001 වසරේ සහ 2012 වසරේ ජාතික ශූරතා 2 ක් දිනා තිබෙනවා. අනු ශූරතාව 7 වරක් දිනාගෙන තිබෙනවා. 2001 වසරේ සිට ජනාධිපති කුසලාන ඇතුළු ජයග්‍රහණ අතිවිශාල ප්‍රමාණයක් ලබා තිබෙනවා.ඔබේ මේ ජයග්‍රහණය පිටුපස ඉන්න පිරිස ගැනත් කියන්න.පළමුවෙන්ම මගේ පුහුණුකරු රන්ජන් මහතා මගේ මව පත්මා ධර්මබන්දු, පියා ලක්ෂ්මන් ප්‍රනාන්දු, රෝෂිණි සහ ප්‍රදීපා අක්කලා දෙන්නා, බිරිය නිශානි, ඇගේ පියා නිව්ටන් ප්‍රනාන්දු සහ මව රන්ජනී ප්‍රනාන්දු මොරටුවේ උපන් ගමේ ජනතාව, දැනට පදිංචි වෙලා ඉන්න කුඩමාදුව ජනතාව, ජාතික කැරම් සම්මේලනයේ සියලුම නිලධාරීන් මගේ ජයග්‍රහණය පසුපස ඉන්නවා.ඔබ මෙවර තරගාවලියේ වාර්තාවක් පිහිටුවා තිබුණා.ලෝක කුසලාන කැරම් තරගාවලියක වැඩිම ස්ලෑම් ගණනක් ලබාගත් ක්‍රීඩකයා වුණේ මමයි. මෙවර මම ලබාගත් ස්ලෑම් 7 නිසා මට ඒ වාර්තාව පිහිටුවන්න හැකිවුණා. එහිදී වයිට් ස්ලෑම් 5 ක් සහ බ්ලැක් ස්ලෑම් 2 ක් මගේ නමින් ලියැවුණා. ඒ වගේම තරගාවලියේ පළමු ස්ලෑම් එක ලබා ගත්තේත් මමයි.ඔබ මෙතෙක් සහභාගි වූ තරගාවලි ගැන සඳහන් කළොත්.වසර 4 කට වරක් පැවැත්වෙන ලෝක ශූරතා තරගාවලියකට මම මුලින්ම සහභාගි වුණේ 2000 වසරේ. එදා සිට මේ දක්වා තරගාවලී 4 කට සහභාගි වෙලා තිබෙනවා. ඒ වගේම සාක් තරගාවලී 14 කට ආසියානු තරගාවලී 4 කටත් සහභාගි වෙලා තිබෙනවා.කැරම් සම්මේලනය ගැනත් සඳහන් කළොත්.කැරම් සම්මේලනය කලින් පවත්වාගෙන ගිය තැන වෙනස් වෙලා දැන් මහරගම බැංකුවක ඉහළ මාලයේ පවත්වාගෙන යන්නේ. ඒ සඳහා මාසයකට රු. 25,000 ක මුදලක් කුලිය වශයෙන් ගෙවන්න ඕන. ඒ සඳහා කවුරුන් හෝ ආයතනයක් අනුග්‍රහයක් ලබා දෙනවානම් ක්‍රීඩකයන්ට මීටත් වඩා නිදහසින් යුතුව තරග වැදෙන්න පුළුවන්.ලංකාවේ කැරම් ක්‍රීඩාවේ දෙවැනි පෙළක් ඉන්නව ද?පැහැදිලිවම හොඳ දක්ෂ අය නවක ක්‍රීඩකයින් අතර ඉන්නවා. ඒ අතරින් මොරටුව වේල්ස් කුමර විදුහලේ ප්‍රමේද මෙන්ඩිස් හඳුන්වන්න පුළුවන්. ඔහු මේ වන විට ලංකාවේ 7 වැනියා. කැරම් ක්‍රීඩාවෙන් ඉදිරියට යාමට කැපවෙන්න ඕන මහන්සි වෙන්න ඕන. කිසියම් අධිෂ්ඨානයකින් යුතුව පුහුණුවීම් කරන්න ඕන. එහෙම වුණොත් ජයග්‍රහණ ලබාගන්න එක ඒ තරම් දෙයක් නෙමෙයි.ඉඳුනිල් වීරරත්නඡායාරූප - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=af12111112</link>
    <topic> ඉතින් ආයුබෝවන් ජෙට්ලයිනර්</topic>
    <author>දයා ඩී. ෆොන්සේකා</author>
    <content>දවසට කුලිය රුපියල් ලක්ෂයයිඑකවර සෙබළුන් 3000කට ඉඩඋපත නොර්වේ රටේ - ඉපදුණේ 1996පැයකට තෙල් ලීටර් 4000 ක් ඕනැමහ මුහුද මැද උත්කර්ෂවත් මංගල උත්සවයකි. එය විශාල උත්සව ශාලාවකි. පසෙක සංගීත කණ්ඩායමේ මියුරු සංගීතයයි. වේදිකාව ඉදිරිපස සංගීතයට නර්තනයේ යෙදෙන තරුණ තරුණියන්ය. මේ විසිතුරු මංගල උත්සවය පැවැත්වූයේ දෙමහල් ජෙට්ලයිනර් නෞකාවේය.ඍඪඵඪබ ඉපඪ ඹ්චදඬච 2011 යනුවෙන් නම්කොට ඇති මෙය බොහෝ විදේශිකයන්ට සිය ශ්‍රී ලංකා සංචාරයේ අපූරු අත්දැකීමක් විය.මේ සුන්දරතම නෞකාව මහ මුහුදේ රැජිණියක් සේ සැරිසැරුවේ ශ්‍රී ලාංකික හා විදේශීය සංචාරකයන්ට ප්‍රබෝධවත් චාරිකාවක අත්දැකීම් සපයමිනි. ‘ජෙට්ලයිනර්’ නමින් හඳුන්වන මේ නැව අපේම නැවක් වන තරමට අපට සමීප වී තිබුණේය. විදුලි බුබුළුවලින් සරසා ඈත මුහුදේ පාවෙමින් තිබු එය අප නෙතඟට ඉතා මනරම් දර්ශනයක් විය.ජෙට්ලයිනර් නෞකාව මෙසේ දහස් ගණන් සංචාරකයන්ගේ ආකර්ෂණයට ලක්වෙමින් මංගල උත්සව, උපන් දින සාද, පි‍්‍රය සම්භාෂණ වලින් අලංකාර වන්නට පටන්ගත්තේ 2010 ජනවාරි 22 න් පසුවය. එහෙත් ඊට පෙර එය පිළිබඳව කියන්නට ඇත්තේ ඊට වඩා වෙනස් ත්‍රාසයෙන් පිරි වීරෝදාර කතාවකි. නැවක් වුවද ජෙට්ලයිනර් යුගයේ වීරයෙකු වූයේ යැයි කීම නිවැරැදිය.මීටර් 174 ක් දිග මීටර් 95 ක් පළල ටොන් 4563 ක් බරැති මේ විශාල මගී නෞකාවේ උපත නෝර්වේ රටේය. ඒ 1996 දීය. එහිර්බ්ඥතතඥථ ම්චපතඵධද හි ර්‍ථව්ර්‍ණ නැව් සමාගම විසින් නිෂ්පාදනය කළ මේ මගී නැව 2002 වසරේදී ඉන්දුනිසියානු රජය විසින් මිලදී ගනු ලැබුවේ විශේෂයෙන්ම ඉන්දුනීසියාවේ දූපත් අතර මගී ගමනාගමනය සඳහාය. මෙසේ මේ නැව ඉන්දුනීසියාවේ මුහුදු මගී ප්‍රවාහනයට එක්වී සිටිද්දී ශ්‍රී ලංකාවේ යුද වාතාවරණය උග්‍ර වෙමින් තිබිණ. ඒ 9 මාර්ගය ද වසාගෙන ත්‍රස්තවාදීහු ශ්‍රී ලංකා රජයට එරෙහිව යුද මෙහෙයුම් ඇරැඹූහ. ශ්‍රී ලංකාවේ උතුර දකුණ යා කරන ඒ 9 මාර්ගය ත්‍රස්තවාදී ග්‍රහණයට නතු වීමෙන් පසු යාපනය හා දකුණත් අතර මගී ගමනාගමනය මෙන්ම උතුරට යුද අවි යුද උපකරණ හා හමුදා සෙබළුන් යැවීමට ශ්‍රී ලංකා රජයට ප්‍රශ්නයක්ව තිබිණ. එම නිසා විශාල ප්‍රමාණයේ නැවක අවශ්‍යතාව ශ්‍රී ලංකා රජයට තිබිණ. ඒ අනුව ඉන්දුනීසියානු රජය සමඟ ඇතිකරගත් ගිවිසුමක් අනුව ජෙට්ලයිනර් යාත්‍රාව බද්දට ගන්නට සිදුවිය.දවසට රුපියල් ලක්ෂයක් හෙවත් මසකට ලක්ෂ 30 ක බද්දට ගත් ජෙට්ලයිනර් නෞකාවේ ප්‍රධාන කාර්යය වූයේ ත්‍රිකුණාමල වරායේ සිට කන්කසන්තුරයට මගීන් යුද සෙබළුන් හා යුද උපකරණ ප්‍රවාහනය කිරීමය. එය ද ලේසි පහසු කටයුත්තක් නොවීය. 2006, 2007, 2008 වැනි වසරවල මුහුදු කොටින්ගේ බලය ශ්‍රී ලංකාව අවට මුහුදේ පැතිරී තිබිණ. නාවික හමුදාව සමඟ නිතර ගැටුණු මුහුදු කොටි මහ මුහුදේ නාවික යාත්‍රාවන්ට ද ප්‍රහාර එල්ල කිරීමට යුහුසුලු වූහ.ඒ අනුව ජෙට්ලයිනර් යාත්‍රාවට සිය ප්‍රවාහන කටයුතු කළ හැකිවූයේ නාවික හමුදාවේ ආරක්ෂාව යටතේය. ජෙට්ලයිනර් යාත්‍රාව වීරයෙකු සේ 3000 ක ත්‍රිවිධ හමුදා සාමාජිකයන් හා යුද උපකරණ රැගෙන මහ මුහුදේ යාත්‍රා කරද්දී හතර අතේ ඩෝරා යාත්‍රා 4 ක් හෝ සමහරවිට 8 ක මෙන්ම අධිවේගී මුර යාත්‍රා ගණනාවකගේ ද ආරක්ෂාව එයට සැපයුණේ එය කොටින්ගේ ප්‍රබලම ඉලක්කයක් බවට පත්වී තිබුණු බැවිනි.එකවර යුද උපකරණ ද සමඟ ත්‍රිවිධ හමුදාවේ හා පොලීසියේ සාමාජිකයන් 3000 ක් විනාශ කිරීමට හැකි එකම මග ජෙට්ලයිනර් යාත්‍රාවට ප්‍රහාරයක් එල්ල කිරීම බව දත් කොටි සංවිධානය නිරන්තරයෙන්ම එයට ප්‍රහාර එල්ල කරන්නට මාන බැලීය.මරාගෙන මැරෙන මුහුදු කොටි ජෙට්ලයිනර් පසුපස හඹා ආවත් නාවික හමුදාව එයට ඉඩ දුන්නේ නැත.වරක් ජෙට්ලයිනර් යාත්‍රාවට එල්ල කළ ප්‍රහාරයක් ව්‍යර්ථ කළ නාවික හමුදාව එය බේරා ගත්තේ අනූනවයෙනි.කොටින්ම උතුර දකුණ යා කරන පාලමක් වූ ජෙට්ලයිනර් නැව විනාඩි 30 ක් ඇතුළත 3000 ක් වූ ත්‍රිවිධ හමුදා භට පිරිස් බස්වා යුද උපකරණ ද ගොඩබා යළිත් එයට භටයන් නංවා ගැනීමට සමත් වූයේ එහි කාර්ය මණ්ඩලයේ දක්ෂතාව නිසාය.නිවාඩු ලබා යාපනයේ සිට ගම් රටවලට එන ත්‍රිවිධ හමුදා හා පොලිස් භටයන් ත්‍රිකුණාමලයට ගෙන ඒමත් යළිත් සේවයට වාර්තා කරන භටයන් ගෙන යාමත් මෙහි විශේෂිත වූ කාර්යයට අයත් විය.පැයකට තෙල් ලීටර් 4000 ක් ඉන්ධන උරා ගන්නා ජෙට්ලයිනර් යාත්‍රාවේ වේගය පැයට නාවික සැතපුම් 25 - 30 අතර විය. එය ගොඩබිමේදීනම් පැයට කි. මී. 45 ක් පමණ වෙයි. මෙසේ යුද සමයේ වීරයෙකු ලෙසින් මහ මුහුදේ නාවික හමුදාව පිරිවරා සැරිසැරු ජෙට්ලයිනර් යාත්‍රාවට 2009 මැයි 18 දා ත්‍රස්තවාදය මුළුමනින්ම පරාජය කළ පසුව කළ යුතු රාජකාරියක් නොවීය. එහෙත් නාවික හමුදාව ජෙට්ලයිනර් නම් වූ තම වීරයා පසෙකට දමා හුදකලා කළේ නැත.ශ්‍රී ලංකාවට සංචාරක ව්‍යාපාරය ඔස්සේ විදේශ විනිමය උපයා දීමේ මෙහෙයුමට ජෙට්ලයිනර් එක්වන්නේ ඉන් පසුවය. ඍඪඵඪබ ඉපඪ ඹ්චදඬච 2011 නමින් නම්කර විවිධ උත්සව සාද පැවැත්වීමටත් සංචාරක ව්‍යාපාරයේ නිරත වීමටත් ජෙට්ලයිනර් වෙන් විය.එමෙන්ම දකුණුලක මාගම්පුර මහින්ද රාජපක්ෂ වරාය විවෘත කරන දා ද එහි මංගල ගමනට එක් වූයේ ද ජෙට්ලයිනර් නෞකාවයි.වසර තුනක් පුරා ත්‍රස්තවාදීන්ගේ විවිධ ගැහැටවලට ලක්වෙමින් ප්‍රහාරවලට නොබියව මුහුණ දෙමින් මහ සයුරේ විකුමන් පෑ ජෙට්ලයිනර් ඉන් පසුව පි‍්‍රතීසාද සඳහා එක්වූයේ මුලදී ලද දුක් ගැහැට අමතක කරන්නට මෙනි.වසර හයක් ලක් මාතාවට අමිල මෙහෙයක් ඉටුකළ ජෙට්ලයිනර් යළි මවුරට කරා යන්නට සිදු වූයේ එහි බදු කාලසීමාව අවසන් වූ නිසාය.පසුගිය 5 වෙනි ඉරිදා තමා මෙතෙක් ගතකළ ශ්‍රී ලංකා මුහුදු සීමාව ඉක්මවමින් ඉන්දුනීසියාව බලා යාත්‍රා කළ ජෙට්ලයිනර් ඉතින් ඔබට ආයුබෝවන් ශ්‍රී ලංකාවට කළ මෙහෙයට.දයා ඩී. ෆොන්සේකාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=af12111113</link>
    <topic>නානුඔය ඝාතනය</topic>
    <author>කීර්ති මෙන්ඩිස්පිංතූර - චමින්ද නිරෝෂණ</author>
    <content>අනුන්ගේ ණයකට ජීවිතයෙන් වන්දිගෙවූ ඉන්දීස්වරන්සින්නතුරෙයි ඉන්දීස්වරන් සිවුදරු පියෙකි. ඔහු කොටහේන ප්‍රදේශයේ පදිංචිකරුවෙකි. විවිධ පුද්ගලයන් බැංකුවලට උකස් කරන රන්ඉන්දීස්වරන් භාණ්ඩ සින්න වීමට ඉඩ නොදී බේරාගෙන ඒවා හෙට්ටිවීදියේ වෙළෙඳ සල්වලට විකිණීමේ ව්‍යාපාරයක් ඉන්දීස්වරන් පවත්වාගෙන ගියේ මීට වසර ගණනාවක් තිස්සේය. ඔහු රන්බඩු කඩ සාප්පු හිමියන්ට අවංකයෙක් විය. ඔහු ගැන දැඩි විශ්වාසයක් රන්බඩු හිමියන් සතුව තිබුණේ ඔහු කවදාවත් මුදල් හෝ රන් වංචාවකට සම්බන්ධ නොවූ නිසාය. ඔහුගේ නම කිව් පමණින් හෙට්ටිවීදියේ ඕනෑම කෙනෙක් ඉන්දීස්වරන් කවුදැයි හඳුනාගත්තේය.ඉකුත් තිස් වැනිදා ඉන්දීස්වරන් හිටි හැටියේ අතුරුදන් විය. පසුදා පහන් වනතුරු සිය සැමියා එනතුරු බලා සිටි බිරිය කොටහේන පොලීසියට පැමිණිල්ලක් කළාය. පෙරදා හෙට්ටිවීදියට යන බව කිව් සැමියා මෙතෙක් ආගිය අතක් නොමැති බව ඇය පැවසුවාය.කොටහේන පොලීසිය පැමිණිල්ල ලියා ගත්තේය. ඇයගේ ප්‍රකාශය සටහන් කරගත් පොලීසිය සැමියා ගියේ කා සමඟදැයි විමසීය.“රත්තරන් වගයක් ගන්න ඕන කියලා යුසුප් එක්ක යනවයි කිව්වා... ඒත් මහත්තයා ආවේ නැහැ...”ඉන්දීස්වරන්ව පැහැරගෙන ගිය මොටෝරියඇගේ ප්‍රකාශය අනුව පොලීසිය ඉන්දීස්වරන්ගේ මිතුරෙකු වූ යුසුප්ට පොලීසියට එන ලෙස දැනුම් දුන්නේය. ඔහු ද පොලීසියට ආවේය.“එයා මගෙත් එක්ක ආවේ නැහැ සර්... මම එයා ගැන මුකුත් දන්නේ නැහැ.”යුසුප් කොටහේන පොලීසියට කීවේය. ඒ අනුව යුසුප් මුදා හැරීමට පොලීසිය තීරණය කළේය. කොටහේන පොලීසියේ පරීක්ෂණ නිමා විය.ඉන්දීස්වරන්ගේ බිරිය සිටියේ මේ ගැන සැලකිලිමත්වය. කොටහේන පොලීසියේ පරීක්ෂණය ගැන ඇය සෑහීමකට පත්වූයේ නැත. තම සැමියා ගියේ හෙට්ටිවීදියට බව දත් ඇය සැමියාගේ අතුරුදන්වීම පිළිබඳ පිටකොටුව පොලීසියට ද පැමිණිල්ලක් කළාය. ඒ දහවල් දොළහට පමණය.පිටකොටුව පොලීසියේ අපරාධ විමර්ශන අංශය බාර ස්ථානාධිපති පොලිස් පරීක්ෂක විජේරත්න හසල පළපුරුද්දක් ඇති නිලධාරියෙකි. ඔහු කොළඹ අපරාධ කොට්ඨාසයේ සේවය කිරීමෙන් ලැබු පන්නරය ඇත්තෙකි. පොලිස් පරීක්ෂකවරයා තම ප්‍රධානියා වූ පිටකොටුව පොලිස් ස්ථානාධිපති පි‍්‍රයන්ත දික්ඕවිට මහතාව මේ සම්බන්ධයෙන් දැනුම්වත් කළේය. එදිනම නිලධාරීහු අධිකරණයට මේ බව දැනුම් දුන්හ.“ඔය අතරේ අපි උපපරීක්ෂක ජයන්තව හෙට්ටිවීදියට යැව්වා. අතුරුදන් වුණු පුද්ගලයා සල්ලි ගත්තේ කාගෙන්ද කියලා හොයලා බලන්න... ජයන්ත හෙට්ටිවීදියට ගියා. ඉන්දීස්වරන්ට සල්ලි දුන්න රත්තරන් බඩු හිමිකරුවකු වන රමේෂ් අපි හොයා ගත්තා. එයාගෙන් ප්‍රශ්න කරද්දි රමේෂ් කිව්වා ඉන්දීස්වරන් ගියේ යුසුප්ගේ පුතා එක්ක කියලා... රත්තරන් බඩු වගයක් ගන්න ඕන කියලා කිව්වා. මා ලක්ෂ 33 ක් දුන්නා. පස්සෙ මම හවස කෝල් කළා. කොහේද ඉන්නේ කියලා ඇහැව්වා හරි හරි මම දැන් එනවා කිව්වට කාත් එක්ක හිටිය ද කියලා කිව්වේ නැහැ.”රමේෂ් ඇත්ත කතාව පොලීසියට කීවේය. ඒත් පොලීසියට ඇතිවූයේ සැකයකි. මෙලෙස මුදල් ගත් අය පැදුරටත් නොකියා පිටරට පලා යන බව ඔවුහු දැන සිටියහ. ඒ අනුව නිලධාරියෙක් ආගමන හා විගමන දෙපාර්තමේන්තුවට යැව්වේය. ඒ ඉන්දීස්වරන් රටින් පලා ගියා දැයි දැනගන්නටය. එහිදී අනාවරණය වූයේ ඉන්දීස්වරන් මෙතෙක් රටින් බැහැර වී නොමැති බවය. ඒත් ඔහු සතුව විදේශ ගමන් බලපත්‍රයක් ඇති බව ද එහිදී අනාවරණය විය.“අපි දැනගත්තා මිනිහ රට ගිහින් නැති බව. මිනිහා මෙහෙ ඉන්න බව. එක්කො මිනිහා ඉන්න ඕන. නැත්නම් මිනිහා ජීවතුන් අතර නැතිවෙන්න ඕනැ.” පරීක්ෂණ පවත්වන පොලිස් නිලධාරියෙක් කීවේය.මේ සම්බන්ධව සහකාර පොලිස් අධිකාරී ජයරත්න මනම්පේරි මහතාව දැනුම්වත් කිරීමෙන් පසු ජංගම දුරකථන අංක පරීක්ෂා කරමින් පරීක්ෂණ කටයුතු ඉදිරියට ගෙනයන ලෙස උපදෙස් ලැබිණි. ඒ අනුව ස්ථානාධිපතිවරයා අපරාධ විමර්ශන අංශයේ ස්ථානාධිපතිවරයා හා සුළු පැමිණිලි අංශයේ ස්ථානාධිපතිවරයා එක්ව පරීක්ෂණ ඇරැඹුණේ ඉන් පසුවය.ඒ සමඟම නිලධාරීහු අධිකරණයෙන් අවසර ඉල්ලා සිටියේ අතුරුදන් වූ ඉන්දීස්වරන්ගේ ජංගම දුරකථන අංකය හා ඔහුගේ මිතුරා වූ යුසුප්ගේ පුතාගේ ජංගම දුරකථනයට ලැබුණු හා ඉන් පිටවුණු අංක ලබාගැනීමය. ඒ අනුව ඊට අනුමැතිය ලැබිණි.“අපි ඉන් පස්සේ ඉන්දීස්වරන්ගේ ජංගම දුරකථනය පරීක්ෂා කළා... ඒ අනුව ඔහු උදේ වරුවේ හෙට්ටිවීදියේ. දවල් 2 කට කොටිකාවත්තෙත් තුනට වෙන්නවත්තේත් පහට කොටිකාවත්තේ හයට කොටිකාවත්තේ සිටිය බව පෙන්නුම් කළා. එතැනින් එහාට කිසිම සම්බන්ධයක් ඒ අංකයත් සමඟ තිබී නැහැ. එතැනින් එහාට කිසිදු තොරතුරකුත් නැහැ...” ඉන් පස්සේ අපි ගත්තේ මෙයාගේ යාළු යුසුප්ගේ පුතාගේ ටැලිෆෝන් ඩීටේල් එකයි.“ඒකේ තිබුණා දවල් කොටිකාවත්තේ, හයහමාරට බියගම, අටහමාරට වරකාපොළ, ආයෙත් කෑගල්ල රෑ දහයට පුස්සැල්ලාව කියලා. මම දැනගත්තා ඉන්දීස්වරන්ගේ අතුරුදන් වීමට මොහුගේ කුමක් හෝ සබඳකමක් ඇති බව.” පොලිස් පරීක්ෂක විජේරත්න මහතා කීවේය. ඔහු එතැනින් නතර නොවීය. යූසුප්ගේ පුතා වූ අස්මික පොලීසියට එනලෙස කීවේය. පුතිස් වැනිදා තමා කොහේ සිටියේදැයි පොලිස් පරීක්ෂකවරයා යුසුප්ගේ පුතාගෙන් විමසුවේය.'සර් එදා මම ගෙදර හිටියේ.”පිටකොටුව පොලිස් ස්ථානාධිපති ප්‍රධාන පොලිස් පරීක්ෂක පි‍්‍රයන්ත දික්ඕවිටඅපරාධ විමර්ශන අංශයේ ස්ථානාධිපති ඒ. ජී. ටී. බී. විජේරත්න“උඹට ෂුවර් ද”“ඔව් සර්. බොරුනම් මගේ වයිප්ගෙන් අහන්න.”“එතකොට මේ ෆෝන් ඩීටේල්වල තියෙන්නේ බොරු ද?”“ඕවා බොරු සර්. මම වැරදි කරලා නැහැ සර්. එහෙනම් මාව මරන්න ගහන්න. ඔය ෆෝන් ඩීටේල් බොරු සර්...”“හා ඇත්තද උඹ දන්නවද... මේවලින් තමයි මිනිහො අපි කොටිත් ඇල්ලුවේ... උඹ බොරු කරන්න එපා. උඹ දන්නවනේ...”පොලිස් පරීක්ෂක විජේරත්න එසේ කියද්දි ඊට එක්වූ පිටකොටුව පොලිස් ස්ථානාධිපතිවරයා මහ හඬින් කෑ ගැසීය.“මේකා බොරු කරන්නේ...”“අනේ නැහැ සර්...”“සර්... උඹට මම...”සැකකාර යුසුප්ගේ පුතු වූ අස්මිගෙන් තදින් ප්‍රශ්න කිරීම ඇරැඹුණේ ඉන් පසුවය. ඒ වන විට අස්මිගේ බිරිය හා පියා ද පොලීසියට කැඳවා තිබිණි. බිරියට ඔහු හා කතා කිරීමට ඉඩ නොදුන් නිලධාරීහු ඇය වෙන පැත්තකට ගෙනවිත් ප්‍රශ්න කළේය.“තිස්වනදා ඔයාගේ මහත්තයා කොහේද හිටියේ.”“එයාට මම කෝල් කළා. එතකොට එයා කිව්වා තව පැයකින් විතර ගෙදර එනවා. බිස්නස් එකකට ගියා කියලා එයා එදා ගෙදර ආවේ පාන්දර.”බිරිය කී දේ හිතේ තබාගත් නිලධාරීහු යළි අස්මිගෙන් ප්‍රශ්න කරන්නට වූහ.“මේ ටැලිෆෝන් ඩීටේල්වලින් උඹ හිටිය තැන් අපි දන්නවා. උඹ නැත්නම් උඹේ ෆෝන් එකවත් යන්න ඕන.”“ඔව් සර්. මගේ ෆෝන් එක වජිර ඉල්ලගත්තා. එයා ගියා ද දන්නේ නැහැ...”අස්මි තවත් බොරුවක් කීවේ බේරෙන්නට බැරි නිසාමය. නිලධාරීහු ඔහු කියන වජිරව පොලීසියට ගෙන එන්නට තැත් කළහ.“නැහැ සර්. එයා නෙමේ ගත්තේ. මම ඇත්ත කියන්නම් සර්. මම තමයි.”අස්මි ඇත්ත එකින් එක හෙළි කරන්නට විය.“ඒ වෙනකොට මම දස අතේ ණය වෙලයි හිටියේ. මගේ යාළුවෙක් ගත්ත ලක්ෂ 10 ක් ඉල්ල ඉල්ල මට කරදර කළා. මම කිව්වා හෙට මට සල්ලි වගයක් හම්බ වෙනවා හෙට ඔයාට ඔයාගේ ණය දෙන්නම් කියලා.”ඔහු එවන් කතාවක් කීවේ ඉන්දීස්වරන් අත ලක්ෂ ගණනක මුදල් අතැති බව දන්නා නිසාය. කෙසේ හෝ එම මුදල පැහැරගත යුතු යැයි අස්මි තීරණය කළේය.ඒ අනුව අස්මි තම මිතුරා වූ ඉන්දීස්වරන්ට කෙනකු අත රත්තරන් ඇති බවත් එය අරන් දීමට සල්ලි රැගෙන එන ලෙසත් කීවේය. ඉන්දීස්වරන් ලක්ෂ 33 ක මුදල රැගෙන අස්මි හමුවීමට ගියේ ඉන් පසුවය. ඉන්දීස්වරන් සිය මොටෝ රියේ ඉදිරි අසුනට නංවාගත් අස්මි රිය පදවාගෙන කොටිකාවත්තට ගියේය.කොටිකාවත්තට නුදුරින් ඇති රථවාහන නතර කරන පාළු තැනක අස්මි සිය රිය නතර කළේය.“මිනිහ මෙතනට රත්තරන් අරන් එයි අපි පොඩ්ඩක් ඉඳිමු.”ඉන්දීස්වරන් සිය මිතුරා කී දේ විශ්වාස කළේය. ඒත් අස්මිගේ සිතේ වූයේ වෙනකක්ය. කෙසේ හෝ ඉන්දීස්වරන් සතු මුදල පැහැර ගැනීමය.කෝ බං තවම නැහැනේ.” ඉන්දීස්වරන් ඇසුවේය.“දැන් එයි... පොඩ්ඩක් ඉවසපන්.”මෙසේ කියමින් අස්මි පැයක් දෙකක් පමණ කල් මැරුවේය. ඉන් අනතුරුව අස්මි සිය කටහඬ යළි අවදි කළේය.“මෑන් එනවා... උඹ පස්ස සීට් එකට පලයන්.”අස්මිගේ කීමට අවනත වූ ඉන්දීස්වරන් කාරයේ පසුපස අසුනට වී හිඳ ගත්තේය. අස්මි ද පිටුපසට ගියේය. ඒත් කියන පුද්ගලයා එන පාටක් නැත. ඉන්දීස්වරන් නිතරම ඒ බව විමසන්නේය. හතර වටින් අඳුර ද ගලා එන්නේය. සිය කලිසමේ තිබු පටිය අතට ගත් අස්මි එය ඉන්දීස්වරන්ගේ ගෙලට දමන්නට තැත් කළේය. ඉන්දීස්වරන් මෙය දුටුවේය.“මේ මොනවද උඹ කරන්න හදන්නේ...” ඉන්දීස්වරන් පුදුමයෙන් මෙන් ඇසුවේය.“නිකම් බං... මම මේ විහිළුවක් කළේ.”“පුදුම විහිළුවක්නේ ඒක...”ඒ සමඟම අස්මි දෙවැනි වර එකවරටම පටියෙන් ඉන්දීස්වරන්ගේ ගෙල තද කළේය. ටික මොහොතකින් ඉන්දීස්වරන්ගේ හුස්ම හිර විය. ඔහුගේ ගෙල පහතට කඩා වැටිණ. ඉන්දීස්වරන් මිය ගියේය.වහා ක්‍රියාත්මක වූ අස්මි කාරයේ පිටුපස සීට් බෙල්ට් එක ඉන්දීස්වරන්ගේ සිරුර වටා දැම්මේය. කිසිවෙකු හෝ ඉන්දීස්වරන් දුටුවහොත් ඔහු නිදමින් සිටින බව ඒත්තු ගැන්වීමට අස්මි එලෙස කළේය. “ඉන් පස්සේ අස්මි මැරුණු මිනිහගේ අතේ මුදු තුන ගලවා ගත්තා... සල්ලි ලක්ෂ 33 ම අතට ගත්තා. අරගෙන අස්මි කෝල් එකක් දුන්නා මිනිහට නිතරම කරදර කරන යාළුවට. එයාට අස්මි කලින්ම කියලා තිබුණා ණය සල්ලි ලක්ෂ 10 අද දෙනවා කියලා... යාළුවට කිව්වා උඹේ සල්ලි හරි ඉක්මනට කොටිකාවත්ත හන්දියට වරෙන් කියලා... කොටිකාවත්තට තිබුණේ කාර් එක තිබුණු තැන ඉඳලා මීටර් පනහයි. කිව්වා වගේම යාළුව ඇවිත් අස්මිව හම්බ වුණා.”“අස්මි කිව්වා මෙතන ලක්ෂ 33 ක් තියනවා මම පොඩි බිස්නස් එකක් කළා... උඹේ ලක්ෂ 10 ගනින්... ඉතිරි ඒවා උඹ තියාගනින්. මට දැන් සල්ලි හදිස්සියක් නැහැ. මං ඕන වුණොත් සල්ලි ඉල්ලගන්නම්... කියලා සල්ලි ලක්ෂ 33 මුදු තුනත් අරන් තියන්න කියලා යාළුවට දුන්නා. යාළුවා අස්මි ගැන සැක කළේ නැහැ. මොකද මිනිහා මේවගේ බිස්නස් කරන නිසා. යාළුවා සල්ලිත් අරන් ගියා.” පොලිස් පරීක්ෂක විජේරත්න ඉන් පසුව සිදුවූ දේ කීවේය.මුදල් සිය මිතුරාට දුන් අස්මිගේ ඊළඟ ක්‍රියාව වූයේ ඉන්දීස්වරන්ගේ මළසිරුර වාහනයෙන් ඉවත් කිරීමය. නැවත සිය මොටෝ රිය වෙත පැමිණි අස්මි රියේ පිටුපසට එබී බැලීය. හිස කඩා වැටුණු ඉන්දීස්වරන් මොටෝ රියේ බෙල්ට් එකට බර වී නින්දට ගොස් මෙන් සිටියේය. වාහනය යළි පණ ගන්වා ගත් අස්මි ඉදිරියට ගියේය. කෑගල්ල ඉන්ධන පිරවුම් හලෙන් වාහනයට තෙල් ද ගැහැව්වේය. “තෙල් ගහන්නත් මිනිහා බැස්සා... බැහැලා තමයි සල්ලි දුන්නේ... තෙල් ගහන මිනිහා වාහනය පිටිපස්ස බලයි කියලා අස්මිට සැක හිතුනා... මිනිහා තෙල් ගහන එකත් කෑගල්ලේ පැට්‍රල් ෂෙඩ් එකේ කැමරා එකේ සටහන් වෙලා තියෙනවා...” පොලිස් පරීක්ෂකවරයා කියන්නේය. ඉන්ධන ගසා ඉදිරියට යද්දී අස්මිගේ ජංගම දුරකථනයට ඇමතුමක් ලැබුණේ සිය පියාගෙනි.“උඹ කොහේද ඉන්නේ... මේ කට්ටිය උඹව හොයනවා... උඹ ඉන්දීස්වරන් එක්ක ගියා කියලා...” අස්මි පිටුපස අසුන දෙස බැලීය. ඒ වන විටත් ඉන්දීස්වරන් මියගිහින්ය.“නැහැ මගෙත් එක්ක ආවේ නැහැ... මම මේ වෙන වැඩක ඉන්නේ... මම තව පොඩ්ඩකින් එනවා.”එසේ කී අස්මි වාහනය පුස්සැල්ලාව හරහා නානුඔයට ගෙන ගියේය. හතර වටින්ම අඳුර පැතිරී තිබිණ. පාළු තැනක වාහනය නතර කළ අස්මි රියෙන් බැස අවට පිරික්සීය. එතැන විශාල හෙළකි. ඉක්මන් වූ ඔහු පිටුපස අසුනේ සිටි ඉන්දීස්වරන්ගේ සිරුර ඔසවාගෙන ගොස් කඳු බෑවුමට දැමුවේය. සියල්ල එතනින් නිම වී යැයි සිතූ අස්මි මොටෝ රිය යළි පදවාගෙන කොළඹ එන්නට පිටත්විය. කොළඹට කිට්ටු වෙද්දි ඔහුගේ ජංගම දුරකථනය නාද විය. වේලාව පාන්දර හතරට පමණ ඇත. ඇමතුම බිරියගෙනි.“ඔයා කොහේද ඉන්නේ... ඇයි පරක්කු”“නෑ මම පොඩි බිස්නස් එකකට ගියා වැඩේ හරි... මම තව පැයකින් එනවා.”කී පරිදිම අස්මි ගෙදර ගියේය. මොටෝ රිය නතරකොට ගෙදර ගොස් නිදා ගත්තේය.පසුදාට පහන් විය. අස්මිගේ පියා අස්මිට ඉන්දීස්වරන්ගේ ගෙදරට යෑමට කතා කළේ ඒ වන විටත් ගෙදර අය ඉන්දීස්වරන් සොයන්නට වූ නිසාය. අස්මි පියා ද සමඟ එහි ගියේය. ඉන්දීස්වරන්ගේ බිරිය සිය සැමියා ගැන අස්මිගෙන් විමසුවාය.“මටත් එනවා කිව්වා පොඩි බිස්නස් එකකට ඒත් එයා ආවේ නැහැ... අනේ මන්දා මොකද වුණේ කියලා.” අස්මි එසේ කියමින් ඇඟ බේරා ගත්තේය.“ඔය අතරේ පාරේ වැඩ කරන මිනිහෙක් දැකලා තියෙනවා... කවුදෝ මිනිහෙක් හෙළ පහළට වැටිලා ඉන්නවා. ඒ මිනිහා නානුඔය පොලීසියට මේ බව කිව්වා. පොලීසියෙන් ඇවිත් මිනිය ගොඩගත්තා. සිරුර පහළට විසි කළත් ගහක අත්තක සිරුර රැඳිලයි තිබුණේ. නානුඔය පොලීසියට මේ මළසිරුර කාගේදැයි කියලා හඳුනන්න බැරි වුණා. ඒ නිසා මළසිරුර හඳුනාගන්නතුරු නුවරඑළිය මෝචරියේ තැන්පත් කර තිබුණා.ඉන් පස්සේ තමයි ඉන්දීස්වරන්ගේ බිරිය කොටහේන පොලීසියටත් පිටකොටුව පොලීසියටත් පැමිණිලි කළේ...”පොලිස් පරීක්ෂක විජේරත්න අවධාරණය කරන්නේය.“අපි අස්මිගෙන් දිගින් දිගටම ප්‍රශ්න කරද්දි ඔය විදියට ඇත්ත කතාව හෙළිවුණා. මම මිනිහගෙන් ඇහැව්වා උඹ නානුඔයට යනකම් පොලීසිය වාහනය චෙක් කළේවත් නැද්ද කියලා...”“එතකොට මිනිහා කියනවා නෑ සර්. මම වාහනේ හයි ස්පීඩ් ගියේත් නැහැ. අඩු තරමින් සුදු ඉරක්වත් කැපුවේ නැහැ. එහෙම වුණොත්නේ සර් පොලීසිය චෙක් කරන්නේ කියලා කිව්වා.”“ෆෝන් ඩීටේල් බොරුයි කිව්වා. ඕවා බොරු සර්. ආපහු බලන්න සර් ඕවා බොරු මම මේ ඇත්ත කියන්නේ. බොරුනම් මට ගහන්න සර් නැත්නම් මරලා දාන්න කියලත් මිනිහා අපෙන් බේරෙන්න කිව්වා. අන්තිමට ඇත්ත හෙළි වුණා. අපරාධයක් කරලා කවදාවත් හැංගිලා ඉන්න බැරි බව ඒකෙන් ඔප්පු වුණා.”පොලිස් පරීක්ෂකවරයා කීය.අස්මිගේ ප්‍රකාශය අනුව පොලීසියට කැඳවූ ඉන්දීස්වරන්ගේ බිරියට සත්‍ය තත්ත්වය පහදා දුන් පොලීසිය ඒ වන විටත් නුවරඑළිය මෘත ශරීරාගාරයේ තැන්පත් කර තිබු සිය සැමියාගේ මළසිරුර හඳුනා ගැනීමට පහසුකම් සලසා දුන්නේය. මිතුරෙකු අතින්ම තම සැමියා ඝාතනය වීමත් ඒ මිතුරාම ගෙදරට පැමිණ බොරු කීම ගැනත් ඇය පුදුමයට පත්වූවාය. දරුවන් හා සොහොයුරියන් සමඟ හඬා වැළපුනාය.ඉන් පස්සේ අපි පැහැරගත් ලක්ෂ 33 දුන් පුද්ගලයා අත්අඩංගුවට අරන් ඉන්දීස්වරන්ගේ මුදු තුනත් සොයාගත්තා. ඒ වනකොට ලක්ෂ විසි ගණනයි තිබුණේ. ටිකක් වියදම් කරලා තිබුණා. කාර් එකේ ලීසින් ගෙවලා තිබුණා. අස්මිගේ පවුලගේ උකස් කරපු බඩු වගයක් බේරාගෙන තිබුණා.“ඇයි තමන් මේ වගේ වැඩක් කළේ කියලා...”පොලිස් පරීක්ෂක විජේරත්න අස්මිගෙන් ප්‍රශ්න කළේය.“මම දහඅතේ ණය වෙලයි හිටියේ සර්. ණයකාරයො මගේ පස්සෙම ආවා කාර් එක ෆිනැන්ස් එකෙන් උස්සන්න හිටියේ. ණය බේරගන්න තමයි සර් මම යාළුවා මරලා සල්ලි ගත්තේ. අන්තිමට මට සල්ලිත් නැතිවුණා යාළුවත් නැතිවුණා සර්...”අස්මි කීවේ කළ අපරාධය ගැන දුක් වෙමින්ය.අධිකරණයට ඉදිරිපත් කළ ඔහු මේ මස 19 වැනිදා දක්වා රක්ෂිත බන්ධනාගාර ගත කරන ලෙස කොළඹ ප්‍රධාන මහේස්ත්‍රාත් රශ්මි සිංහප්පුලි මහතා නියම කළේය.කොළඹ අපරාධ කොට්ඨාසයේ අධ්‍යක්ෂ එල්. ආර්. රණවීර, සහකාර පොලිස් අධිකාරී ජයරත්න මනම්පේරි යන මහත්වරුන්ගේ අධීක්ෂණය මත පිටකොටුව පොලිස් ස්ථානාධිපති ප්‍රධාන පොලිස් පරීක්ෂක පි‍්‍රයන්ත දික්ඕවිට මහතාගේ මෙහෙයවීම මත අපරාධ විමර්ශන අංශයේ ස්ථානාධිපති ඒ. ජී. ටී. බී. විජේරත්න ප්‍රමුඛ උප පරීක්ෂකවරුන් වූ කරුණාතිලක හා ජයන්ත, සැරයන් වරුන් වූ ජයසේන (20608) උපුල් (49278) චන්ද්‍රරත්න (30520) හා කොස්තාපල්වරුන් වූ සුරංග (86252) පි‍්‍රයංකර (70818) චාමර (81173) ධම්මික (62378) හා රියදුරු අශෝක (38891) යන අය මේ පිළිබඳ පරීක්ෂණවලට එක්වී සිටියහ.පොලිස් පරීක්ෂණ ඇසුරෙන් ලිපිය සකස් විය.කීර්ති මෙන්ඩිස්පිංතූර - චමින්ද නිරෝෂණ   කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=af12111114</link>
    <topic>පැය විසිහතරයි ක්‍රෙඩිට්පත් වංචාවරුපියල් අසූ ලක්ෂයයි</topic>
    <author>අමල් යශෝමන් ජයසිංහ</author>
    <content>ත්‍රිරෝද රියදුරුගේ වෑයමින් විදේශිකයත් දැලේකොළඹ, ගාලු පාර දහවලට වඩා රාත්‍රි කාලයේ දී වඩාත් පි‍්‍රයමනාප යැයි බොහෝ දෙනාගේ අදහසකි. අව් කාෂ්ටකයේ දැවෙන මහපාර ද එහි යනෙන ජනතාවට ද දහවලෙහි දැනෙන විඩාව රාත්‍රියේ දී නැත. එහි දිස්වනුයේ අනේක විදුලි බුබුළු වසා පැතිර ගිය එකිනෙකා පරයා නැඟී සිටින ගොඩනැගිලිය. දෙපස විදුලි පහන් කණුය. පදික වේදිකාව ද දහවල මෙන් කලබල නැත. නිදහසේ ඇවිද යා හැක.කොල්ලුපිටියේ ගාලු පාරට මායිම් වූ පදික වේදිකාවේ කිසියම් කතාබහක නිමග්නව පසුවෙනුයේ තරුණපහේ දෙදෙනෙකි. විදේශයක සිට මෙරටට පැමිණියවුන් බව සක්සුදක් සේ පැහැදිලිය. එක් තරුණයකු කළු වන් ටී ෂර්ට් එකකින් හා කහ ඉරි සහිත රෙද්දකින් මැසු කොට කලිසමකින් සැරසී සිටියේය. ඔහු උරයේ එල්ලෙමින් තිබෙන්නේ ද රෙදිවලින් මැසු කුඩා බෑගයකි. අනෙකා රතු වන් ටී ෂර්ට් එකකින් ද අළු පැහැති කොට කලිසමකින් ද සැරසී සිටි අතර ඔහුගේ උර මත එල්ලා වැටී තිබුණේ ද රෙදි බෑගයකි.තවත් බොහෝ වේලාවක් පදිකයේ රැඳි බර කතාවක පසුවූ දෙදෙනා එක් සම්මුතියකට එළැඹියාක් මෙන් එකවරම පාරට පැන පැමිණෙමින් තිබු ත්‍රිරෝද රියකට අත් පොවා වහා රියට ගොඩ වූහ. එහි රියැදුරුට සංඥාව ලැබුණේ දෙහිවල දෙසට ධාවනය කරන ලෙසටය. මෙම විදෙස් සංචාරකයන් දෙදෙනා දෙස ද අනතුරුව ලහි ලහියේ නැඟී යන ත්‍රිරෝද රිය දෙස ද පසෙකට වී විමසිලිමත්ව බලා හුන් තවත් ත්‍රිරෝද රථයක රියදුරෙක් වහා තම රිය ද පණ ගැන්වීය. විදේශිකයන් දෙදෙනා කැටුව යන රිය පසුපසින් ම පිම්මේ යන ආගන්තුක ත්‍රිරෝද රථයේ රියදුරු එක එල්ලේම එදෙස උකුසු ඇස හෙළන්නට විය.දෙහිවල විලියම් මංසන්ධියට ආසන්න වෙද්දී ද සංචාරකයින් දෙදෙනා රැගත් ත්‍රිරෝද රිය සමීපවම විමසිලිමත්ව ලුහුබැඳ පැමිණි රියදුරු ද ධාවනයේ යෙදී සිටියේය. දෙහිවල විලියම් මංසන්ධිය තරමක් කලබල සහගතය. ඒ එහා මෙහා කඩිනමින් යා ගැනීමට මාන බලනා සෙසු වාහන හේතුවෙනි. එහි රාජකාරියේ යෙදී සිටියේ දෙහිවල පොලීසියේ රථවාහන අංශයේ ස්ථානාධිපති ප්‍රධාන පොලිස් පරීක්ෂක අජිත් ගුණවර්ධන මහතා ඇතුළු තවත් පොලිස් නිලදරුවන් කිහිප දෙනෙකි. රථවාහන අංශයේ ස්ථානාධිපතිවරයාට නිකමට හෝ වටපිට බැලීමටවත් අවකාශයක් නොමැත. රාජකාරිය බැරැරුම්ය. තදබදය මකාලනු වස් හෙතෙම දෑත් එහා - මෙහා කොට නියෝග දෙන්නාක් මෙන් වාහන පෙළින් පෙළ ඇවැසි දිශාවනට යොමු කරවූයේය. සංචාරකයන් දෙදෙනා රැගත් ත්‍රිවිලරය පසුපසින් සෝදිසියෙන් පැමිණි ත්‍රිරෝද රථයේ තරුණ රියදුරා ඒ ලද අවසරයෙන් රියෙන් බැස ස්ථානාධිපතිවරයා සමීපයටම දිව ගියේය. නැවතුණේය. යමක් කියන්නට විය. ස්ථානාධිපතිවරයා දෙබැමි හකුළුවා ගත්වනම හිස බරකොට සාවධානව මෙන් අසා සිටින්නට වූයේය.“සර්... සර්... අර අතන තියෙන ත්‍රිවිලර් එකේ ඉන්න ෆොරිනර්ස් දෙන්නා ගැන මට සැකයක් ඇතිවුණා. මට කිසිම අඩමානයක් නෑ සර්... පොඩ්ඩක් බැලුවනම්...” රියදුරු එසේ කියා, තවත් දේ කියනු පෙනිණි. තම සෙසු නිලධාරියකු වහා තමන් පසුවන ස්ථානයට කැඳවා රාජකාරියේ යෙදෙන ලෙසට පැවසු හෙතෙම වහා පැමිණ නතර වූයේ සංචාරකයින් දෙදෙනා පසුවූ ත්‍රිවිලරය සමීපයේය.‘කොහෙ ඉඳල ද එන්නෙ?’රුමේනියානු ජාතික සැකකරුවන් දෙදෙනා‘කොල්ලුපිටියෙන් මේ ෆොරිනර්ස්ලා දෙන්නා මගේ වාහනේට නැග්ගෙ සර්’ එහි රියදුරු පිළිතුරු දුන්නේය. තවත් නිලධාරීන් දෙතුන් දෙනෙක් ද රිය අසලට පැමිණියහ. රියෙහි පසුවූ තරුණ සංචාරකයෝ දෙදෙනා මුහුණට මුහුණ බලා ගන්නට වූහ. ඔවුනගේ බසින් මොන මොනවාදෝ රහසින් මෙන් කියාගන්නට වූහ. ස්ථානාධිපති ගුණවර්ධන මහතා ඉංගිරිසි බසින් ඔවුන් දෙදෙනා ගෙන් ප්‍රශ්න දෙක තුනක් පිළිවිසිය ද ඊට පිළිතුරු වෙනුවට ලැබුණේ හිස් බැල්මකි. මේ වන විට ඒ ඉකුත් 2 දා මහ රාත්‍රිය ද එළැඹෙමින් තිබිණි.මොවුනට ඉංගිරිසි භාෂාව කතා කිරීමට නොදන්නා බවක් දැන සිටි නිලධාරියා ඔවුන් දෙස ම බලා සිටියා පමණි. එවිට දක්නට ලැබුණේ කලබලයකට පත්වූ නියාවකින් එක් පුද්ගලයකු තමන් අතැති කිසිවක් හිඳ සිටි රිය අසුන යට සඟවන්නට උත්සාහ කරන බවකි. වහා සඟවන්නට ගිය දේ උදුරා ගත් නිලධාරියාට හසුවූයේ ව්‍යාජ ව තැනු ක්‍රෙඩිට් කාඩ් පත් 32 ක මිටියකි. එදෙස තවත් විමසිලිමත්ව සෝදිසි කළ නිලධාරියාට චුම්බක තීරයක් සහිත එම ක්‍රෙඩිට් කාඩ්පත්වල නොමැකෙන අයුරකට කළු වර්ණයෙන් ‘පින්’ අංකයන් වැනි ඉලක්කම් ද සටහන් කොට තිබෙන අයුරු ද දක්නට ලැබිණි.තවත් පමාවක් නොගත් නිලධාරියාට ද සැක සහිත වූයෙන් ඔවුන් දෙදෙනා වහා අත්අඩංගුවට ගෙන දෙහිවල පොලිස් ස්ථානයට රැගෙන එනු ලැබිණි. එකෙකු සන්තකයේ තිබු රෙදි බෑගයේ තිබුණේ තවත් ව්‍යාජ ක්‍රෙඩිට් කාඩ්පත් පහකි. ඔහුගේ පිට පැත්තේ හැඳ සිටි කොට කලිසමේ වාටියටත් අතර සඟවා තිබී තවත් ව්‍යාජ ක්‍රෙඩිට් කාඩ්පත් 13 ක් සොයා ගනු ලැබිණි. නිත්‍යානුකූල කාඩ්පත් 3 ක්ද තිබිණි. මේ මුදල් වංචා කරන්නන් බවට ඒ වන ෂට ද ඉඳුරාම දැන සිටි පොලීසිය පළමුවැන්නා තවදුරටත් පරීක්ෂාවට බඳුන් කැරිණි. මේ වන විට 3 වන දිනයේ හිමිදිරිය ද එළැඹෙමින් පැවතිණි. රුමේනියානු ජාතිකයකු වූ හේ 34 වන වියෙහි පසු වූ අතර ඔහු නමින් තොමා පෙට්ට්‍රැ ජුලියන් විය. තමන් ඉංගිරිසි බස නොදන්නා බව ද හස්ත මුද්‍රාවෙන් පැවසු විට දී ඔවුන්ගේ භාෂාව දන්නා පරිවර්තකයකු සොයා ගැනීමට ද පොලීසියට සිදුවිය. ඔහුගේ පාස්පෝට් අංකය වූයේ 051441994 ය. ඔහු පසුගිය අගෝස්තු මාසයේදී ද මෙරටට පැමිණ ගොස් තිබු අතර සංචාරක වීසා පත් මඟින් මෙවර ද මෙරටට පැමිණ තිබුණේ තනිවම නොවේ. තවත් පිරිසක් එක්ව සමඟ බව ද හෙළි විණි.දෙවැන්නා වූයේ රුමේනියානු ජාතිකයකු වූ ක්‍රිස්ටියන් නිකුසර් ය. 26 වන වියේ පසුවන ජවබල තරුණයකු වූ ඔහු බොහෝ විට සිටියේ බිම බලා ගත්වනමය. ඔහු ද පරීක්ෂාවට බඳුන් කිරීමේ දී ඔහුගේ කුඩා රෙදි බෑගයේ 12 ලක්ෂ 64,000 ක මෙරට මුදලින් තිබිණි. ව්‍යාජ අන්දමින් සැකසු ක්‍රෙඩිට් කාඩ් පත් 26 ක් ද නිත්‍යානුකූල ක්‍රෙඩිට් කාඩ්පතක් ද තිබිණි. රුමේනියානු රජයෙන් නිකුත් කරන ලද 086120276 දරන පාස්පෝට් එකක් ද ඔහුගේ කළුවන් මුදල් පසුම්බියේ ඇමෙරිකන් ඩොලරයක නෝට්ටුවක් ද එංගලන්ත පවුම් 20 ක නෝට්ටු 3 ක් ද රුමේනියන් යුරෝ දෙකේ නෝට්ටුවක් ද යුරෝ 1000 නෝට්ටුවක් ද, ය70032355 ර්‍ථ 9 ඕ දරන රියදුරු බලපතක් ද ලංකා මුදලින් 11,000 ක් ද තිබී සොයා ගැනිණ.යතුරු 5 කින් අමුණා තිබු යතුරු කැරැල්ලක් ද හමු වූ අතර එහි ‘කී ටෑගයේ’ 3 වන මහල 56, 3/ර සටහන් වී තිබුණ ද එම ස්ථානය පිළිබඳව ද පරීක්ෂණ ආරම්භ කොට තිබේ.මොවුන් ශ්‍රී ලංකාවට පැමිණ ඇත්තේ ඉකුත් නොවැම්බර මස පළමු වනදාය. අත්අඩංගුවට පත්වූයේ පසුදා 2 වන දා රාත්‍රීයේ දී ය. අන්තර්ජාතික සොර කල්ලියකට සම්බන්ධකම් ඇති බවට සැක කරන මොවුන් දෙදෙනා පොලීසිය විසින් වැඩිදුර පරීක්ෂණ සඳහා මේ වන විට අපරාධ පරීක්ෂණ දෙපාර්තමේන්තුවට භාර දී තිබේ. ව්‍යාජ ක්‍රෙඩිට් කාඩ් පත් එරට තනා මෙරටට පැමිණ මෙරට බැංකුවල ඒඊර් යන්ත්‍ර මඟින් පැය 24 ක් තුළ දී 80 ලක්ෂයක පමණ මුදලක් සොරාගෙන තිබේ. එහෙත් ඒ ඉතිරි මුදල් තමන් ළඟ නොමැති බව ද තම සගයන් දෙදෙනකු සතුව තිබෙන බව ද ප්‍රකාශ කොට ඇතත් එම පුද්ගලයන් සොයා පුළුල් පරීක්ෂණ කටයුතු ආරම්භ කොට තිබේ. රුමේනියානු තානාපතිවරයා මෙම සිද්ධිය සැලවීමත් සමඟ ම පොලීසියට පැමිණ ඔවුන් පිළිබඳ සිදුකැරෙන පරීක්ෂණවලදී තම සහය ලබාදෙන බවට ද ප්‍රකාශ කර තිබේ.ප්‍රධාන පොලිස් පරීක්ෂක අජිත් ගුණවර්ධනමීට පෙර අවස්ථාවකදී ද රුමේනියානු ජාතිකයන් මෙරටට පැමිණ මෙවැනි ම අන්දමේ ව්‍යාජ ක්‍රෙඩිට් කාඩ්පත් භාවිත කරමින් මුදල් වංචාර කර ඇති බව ද එම පිරිසට හෙලේනා නමැති රුමේනියානු කතක් ද අත්අඩංගුවට ගත් බව ද පොලීසිය කීය.මහා පරිමාණයේ ව්‍යාජ ක්‍රෙඩිට් කාඩ්පත් මඟින් ඒ ටී එම් යන්ත්‍ර හරහා මුදල් සොරාගත් මොවුන් පොලීසියට කොටු වූයේ සරල ජීවිකාවෙන් දවස ගෙවනා ත්‍රිරෝද රියක යහපත් රියැදුරකු නිසාවෙනි. ඔහු විමසිලිමත් නොවන්නට සැකකරුවන් උපයනා මුදල් ගොඩ තවත් වැඩිවීමට ද ඉඩ තිබිණි. තමන් හමුවේ සිදුවන සිදුවීම් දෙස මැනවින් බලා පොලීසියට ලැබ දුන් ඔත්තුවට ඔහුට ප්‍රශංසාව ද ගෞරවය ද හිමි විය යුතුමය. ඔහු නමින් චමින්ද සොයිසා රියදුරු මහතාය. “මට සැක හිතුණා. අපේ රටට මං ආදරෙයි. දැක්ක දෙයක දී ඒක පොලීසියට කිව යුතුම බව දැන දැන අහක බලා ඉන්නවානම් ඉන් මා කරන්නෙ අපේ සමාජයට වරදක්.” ඔහු අප හා කීවේ එලෙසිනි.“අද අප රටේ සිද්ධ වන අපරාධවලදී වැඩිපුරම ඊට සම්බන්ධව පේන්නෙ ත්‍රිරෝද රථ රියදුරන්, ඒ අතරින් මේ රියදුරු මහත්මයා සමාජයේ හොඳ හිතවතෙක් යැයි ද රථවාහන අංශයේ ස්ථානාධිපති ප්‍ර. පො. ප. අජිත් ගුණවර්ධන මහතා වැඩිදුරටත් එසේ කීවේය.අමල් යශෝමන් ජයසිංහපින්තූර - සුදම් ගුණසිංහ කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=af12111115</link>
    <topic>සිත සනහන අංග මැඩිල්ල</topic>
    <author>සාගරිකා දිසානායක ජයසිංහ ඡායාරූප - දුෂ්මන්ත මායාදුන්න</author>
    <content>නිවාඩුව ළඟ ළඟට එනවා. දූ දරුවොත් පිරිවරාගෙන නිවාඩු කාලෙට හොඳ විනෝද ගමනක් යන්න කවුරුත් හීන මවනවා. අවුරුද්ද පුරා අමාරුවෙන් පිරිමහගෙන ඉතිරි කරගත්තු නිවාඩු ටිකෙන් වගේ ම ගමනට නවාතැනට කෑමට බීමට යන මුදලටත් සරිලන විනෝදය වගේ ම ජීවිතේට යම් හරයකුත් ලබාගන්නට හැකි ගමනක් යන්නටයි වැඩි දෙනෙක් සැලසුම් කරන්නේ. දූ දරුවොත් එක්ක යන නිසා ඔවුනට අධ්‍යාපනික දැනුමකුත් ලබාදෙන්න හිතාගෙන මහනුවර, ගාල්ල, අනුරාධපුර, පොළොන්නරු වගේ ඓතිහාසික වටිනාකම්වලින් යුතු තැනක් තමයි වැඩි දෙනෙකුගේ තේරීම.පොළොන්නරුවට යන සංචාරකයන් වැඩි දෙනාගේ අපේක්ෂාව ඓතිහාසික පොළොන්නරු රාජධානියේ නටඹුන් දැක බලා ගෙන දවසක් දෙකක් නිදහසේ ඇවිදලා ඒමයි. පොළොන්නරුවේ සුප්‍රකට ගල් විහාරය, වටදාගෙය, හැටදාගෙය, ලංකාතිලකය, දෙමළ මාළිගාව, වගේ ස්ථාන එහි යන කොයි කවුරුත් බලන්නට යනවාමයි. එහෙත් ඉපැරැණි නටඹුන් වලට අමතරව අක්කර දහස් ගණනාවක් පුරා පැතිර පවතින පොළොන්නරු රාජධානියේ දැක බලා ගන්නට වටිනා මනරංජනීය ඉසව් ගණනාවක් ම තිබෙනවා. සොබා දහමට ඇලුම් කරන පරිසරලෝලී සද්ජනයාව මෙතෙක් නොවිඳි අපූරු අත්දැකීමක් ලබාගන්නට එතරම් ප්‍රකට නොවූ මේ ලස්සන ඉසව් සොයා යන විට හැකිවෙනවා.පොළොන්නරු නගරයෙන් කිලෝ මීටර් විසි පහක් පමණ එපිටින් පිහිටි අංගමැඩිල්ල ජාතික වනෝද්‍යානය එවන් අපූරු මනරන්ජනීය ඉසව්වක්. අංගමැඩිල්ල ජාතික වනෝද්‍යානයට පිවිසෙන්නට මාර්ග දෙකක් තිබෙනවා. පළමු වැන්න දඹුල්ල බකමූණ මාර්ග යෙන් බකමූණට පැමිණ අනතුරුව බකමූණ ගිරිතලේ මාර්ගය ඔස්සේ අත්තනකඩවලට පැමිණ එහි සිට කිලෝ මීටර් දහයක් පමණ ගෙවා දිග්ගල්පිටිය මාර්ගය ඔස්සේ අංගමැඩිල්ලට පැමිණීමයි. දෙවැන්න පොළොන්නරුව නගරයේ සිට පරාක්‍රම සමුද්‍රයේ වැව් බැම්ම දිගේ වැටුණු මාර්ගය ඔස්සේ කලහගල හරහා කිලෝමීටර් පහළොවක් පමණ දුර ගෙවා අංගමැඩිල්ල දක්වා පැමිණීමයි.අංගමැඩිල්ල ජාතික වනෝද්‍යානයක් බවට නිල වශයෙන් ප්‍රකාශයට පත් කැරුණේ 2006 වසරේදී. එතෙක් එය මහජනතාව සඳහා විවෘතව නොතිබුණු රක්ෂිත වනාන්තරයක්. පරාක්‍රම සමුද්‍රයේ ජල පෝෂිත ප්‍රදේශ ආරක්ෂා කිරීම සඳහා මහවැලි ව්‍යාපාරය ආරම්භයේදී ම මෙම රක්ෂිත වනය වෙන් කැරුණා. මින්නේරිය ගිරිතලේ ස්වභාවික වන රක්ෂිතයේ නැඟෙනහිර ප්‍රදේශයෙන් හෙක්ටර්යාර 7829 ක වපසරියක් අංගමැඩිල්ල වන උද්‍යානයට අයත් වෙනවා.වනය තුළ ඇති වටිනා ගහ කොළ වලට සතා සීපාවාට මෙන් ම ඓතිහාසික වටිනාකම්වලින් යුත් ඇතැම් ස්ථාන රැකගැනීමත් මෙය රක්ෂිතයක් බවට පත් කරන්නට හේතු වුණා. හිටපු වනජීවී සංරක්ෂණ ඇමැතිවරයා ගේ කාලයේදී එහි ඇති වටිනාකම්වලට හානි නොවන සේ වනයෙහි සොබා සිරිය පොදු ජනතාවටත් දැක බලා ගන්නට අවස්ථාව සළසමින් රක්ෂිතය වනෝද්‍යානයක් ලෙස ප්‍රකාශයට පත් කරනු ලැබු බව වර්තමානයේ රක්ෂිතය භාරව කටයුතු කරන වන සත්ත්ව අඩවි සහකාර නිලධාරි ජයසේකර කුසුම්පාල මහතා අප හා පැවසුවා.උතුරු මැද පළාතේ මන රංජනීය ඉසව් සොයාගෙන පසුගියදා අප එහි ගියේ උතුරු මැද පළාත වාර්තාගත ඉඩෝරයකින් මහත් පීඩාවට පත්ව තිබූ කාලෙක පසුගිය වියැළි සැප්තැම්බරයේ අග දවසක අංගමැඩිල්ල වන උයන සොයාගෙන අප යන විට මධ්‍යාහ්නයට ආසන්න වෙලා. සාමාන්‍යයෙන් උණුසුම් දේශගුණයක් පවතින පොළොන්නරුව නගරයේ හිමිදිරි උදෑසනක් පවා දැනුණේ තරමක උණුසුමක් වැව්වල වතුර හිඳිලා. මහ පොළොව ඉරිතලලා සිඳී ගිය වැව් පතුලේ ඉතිරි වූ රොන් මඩ තට්ටු වියැළී ඉරි තැලී අපූරු රටාවක් මැවූ රතු හාලේ කිරිබත් පිඟානක් සිහියට නැ¼ගුණා. වෙනදාට මහා සමුදුරට පමණක් නොදෙවැනිව රළ නඟන පරාක්‍රම සමුද්‍රය පතුලට හිඳිලා.වැව් පිටියේ වැවුණු තණකොළ බුදින හරකුන් වගේ ම වනන්තර මායිමේ අතු පතර සැරිසරන අලි රංචුවක් ඉඩෝරෙට අහුවෙලා. වැව් පිටිය මැදින් ගලා යන සිහින් දිය දහරාවන් එකතු කරලා ගොවිබිම්වලට ජලය ලබා දෙන්නට කහ පාට බැකෝ යන්ත්‍ර පේළියට මහ පොළාව හාරනවා. ඒ සිහින් දිය දහර දෙපස මතු වූ සුදු වැල්ල පුරා වැව් පත්ලේ පණ ගහමින් දඟලන කොරළි පැටව් මතු වෙලා. වැල්ලේ වැතිරුණ මසුන්ගේ සිරුරු මත ගිනි අව්ව වැටිලා රිදී පාටට දිලිසෙනවා. රිදී පාටින් මොහොතක් උඩ පනින ඒ මසුන් නපුරු ඉරු රශ්මියට පැරදිලා මියැදී වැල්ල මත පතිත වන ආකාරය බලන්නට දුක් මුසුයි.පරාක්‍රම සමුද්‍රයේ වෙනදා දකින සුන්දරත්වය වෙනුවට මේ හද දවන දසුන දකිමින් අප රැගත් වාහනය පරාක්‍රම සමුද්‍රයේ කෙළවර බැම්ම දිගේ වන මඟට පිවිසුණා. නගරයෙන් මෑත් වුණා විතරයි අප දැවූ දාහය කොහෙන් ගියා ද නෑ. පරාක්‍රම සමුද්‍රයට රන් දියවර සැපැයූ රජ ඇළේ සිහින් කණ්ඩිය ඔස්සේ දිවෙන මාවත දෙපසට යෝධ රුක් පේළියකින් සෙවණ වෙලා. ඇළ දෙපස ගස් වැල් හිස හමා යන මද නල රිය කවුළුවෙන් ඇතුළු වී දාහයෙන් දැවී ගිය අපේ ගත සිත සුවපත් කරනවා. වන උයනේ තුරු ලතාවලට පින් සිදුවන්නට එහි පරිසරය උණුසුමෙන් තොර ය. වියළි කලාපයට අයත් වන උයනක් වන නිසා අංගමැඩිල්ල උයනෙහි වාර්ෂික වර්ෂාපතනය මිලි මීටර් 750 ත් 1500 ත් අතර වෙනවා. එහි සාමාන්‍ය වාර්ෂික උෂ්ණත්වය සෙල්සියස් අංශක 28 ත් 32 ත් අතර වෙනවා. ඊසාන දිග මෝසම් කාලයට වනාන්තරයට මහ වැසි ඇද හැළෙනවා.රජ ඇළ කීවාම එය තරමක් විශාලයි. මොන තරම් ඉඩෝරෙක වුණත් මේ රජ ඇළ සිඳී නොයන බවයි කියන්නේ. පරාක්‍රම සමුද්‍රයේ පතුල මතු වුණාට රජ ඇළේ වතුර ඒ හැටි සිඳී නෑ. ඇළ දෙපස වැවුණු යෝධ බක්මී ගස්වල මල් පිපිලා. වනන්තරේ පුරා පැතිර යන බක්මී මල් සුවඳට බඹරු ඇදෙනවා. ඇළ දෙපස වැවුණු යෝධ කුඹුක් ගස් යාය මවන්නේ අපූරු දසුනක්. නොගැඹුරු රජ ආැළේ පෑදුණු වැලි තලාවේ වැතිරී නිවී සැනසිල්ලේ අව්ව තපිමින් සිටි යෝධ ගැට කිඹුලන් ගනින්නට ඡායාරූප ශිල්පී දුෂ්මන්තත් මමත් පුංචි තරගයක යෙදුණා.වියළි කලාපයට ම ආවේණික කෝන්, කිරි කෝන්, තිඹිරි, හල්මිල්ල, ඕහුල්ල, මී, බක් මී, වැළවැන්න වගේ මහා වනස්පති සමූහය ඇළ දෙපස මාවතේ එකම ස්ථරයකට වැවිලා. නිලට නිලේ දිලෙන ඒ සුන්දර රුක් වියන යටින් රජ ඇළ ඉවුර දිගේ පයින් ඇවිද යන්නට ඇති වූ සිතිවිල්ල මැඬගත්තේ බොහොම අසීරුවෙන්. වනාන්තරය නිහඬයි. සුවදායකයි. ඒ වගේ ම ගුප්තයි. ඒ ගුප්ත බව තුළ සුන්දරත්වය වගේ ම නිහඬ අන්තරාවකුත් සැඟවී තිබෙනවා. හුරු පුරුදු වන ජීවී නිලධාරියකුගේ හෝ මග පෙන්වන්නකුගේ අනු දැනුමෙන් තොරව වනයට පිවිස ඇවිදින්නට යාම අනතුරකට අත වැනීමක්.රජ ඇළ දිගේ වැටුණු මාවතේ කෙළවරින් අංගමැඩිල්ල වනෝද්‍යානයට පිවිසුණා. වනයට පිවිසෙන්නට පෙර එහි ඇති වන ජීවී කාර්යාලයෙන් ප්‍රවේශපත්‍ර ලබා ගන්නට ඕනෑ. ඒ වෙලාවේ විශේෂ රාජකාරියක් යෙදිලා නොතිබුණු නිසා වන සත්ත්ව අඩවි සහකාර කුසුමපාල මහත්තයාත් අපේ නඩේට එකතු වුණා. එතැන් පටන් අපි ඒ මහත්තයාගේ උපදෙස් අනුව නිසොල්මනේ ම පා තබමින් වනයට පිවිසුණේ වන සරණෙහි යෙදෙන්නකුට තිබිය යුතු වටිනාම ගුණාංගය නිහඩ බව. විමසුම් ඇස මෙන් ම කලබල නොවීම. සුපුරුදු වනජීවී නිලධාරියකු වන කුසුමපාල මහත්තයාගේ කට හඬ හැරුණාම අපේ දෙසවන් වැකුණේ ඉඳහිට නැඟුණු විහඟ ගීතයක් හෝ වඳුරකු ගේ හඬ ගෑමක් විතරයි.අංගමැඩිල්ල වන රක්ෂිතය උතුරෙත් ජයන්තිපුර බැඳි වැවෙනුත් දකුණෙන් අඹන් ගෙඟනුත් නැෙඟනහිරින් පරාක්‍රම සමුද්‍රයෙනුත් බටහිරින් රදවිගේ ඔය, ඇළ කිඹුලා ඇළෙන් සහ ගිරිතලේ බකමූණ මාර්ගයෙන් මායිම් වෙනවා. අංගමැඩිල්ල වන උයන වෙනත් රක්ෂිත වලින් වෙනස් වන්නේ ඒ හා බැඳුණු පෞරාණික වටිනාකම් නිසයි.රජ රට සංවර්ධනය උදෙසා රජ දවස ඉදිකරන ලද වැව් දහසෙන් ප්‍රධාන වන්නේ පරාක්‍රම සමුද්‍රයයි. පරාක්‍රම සමුද්‍රය තැනවූ පරාක්‍රම බාහු රජතුමා අඹන්ගඟ හරස් කොට තැනූ යෝධ අමුණෙන් රජ ඇළ හරහා පරාක්‍රම සමුද්‍රයට දියවර සැපැයීමට කටයුතු කළා. එම යෝධ අමුණ මෙම රක්ෂිතය තුළ පිහිටා තිබේ. අඹන් ගඟ හරස් කොට ඉදිකරන ලද යෝධ වේල්ල අදත් දක්නට ලැබෙනවා. එමෙන් ම පරාක්‍රම සමුද්‍රයට ජලය ලබා දෙන්නට පෙර ඉදි කළ පෙරහන් වැව් රාශියක් ද පැරණි වෙහෙර විහාර රැසක් ද වනය තුළ පවතිනවා. පරාක්‍රම බාහු රජතුමා විසින් ඉදිකළ මහයියාව වැව, රඹ වැව, හබල වැව, කටු වැව, දුඹමුලුවැව, තෝපා වැව සහ අලුත් වැව ද මේ අතර තිබෙනවා. පැරකුම් නටබුන් වෙහෙර බැඳිගල සහ නා උයන විහාරය රක්ෂිතය තුළ පිහිටි ආගමික ස්ථාන වේ.”වියළි කලාපයට අයත් වන අංගමැඩිල්ල උද්‍යානයේ තුරු ලතා සම්පත මිශ්‍ර වනාන්තර ඝනයට අයත් වූවකි. ගංගාධාර වනාන්තර, කඳුකර වනාන්තර මෙන් ම කටු පඳුරු සහිත ළඳු කැලෑ තෘණ බිම් වැනි වනාන්තර වල සංකලනයක තුරු ලතා මෙහි දැකිය හැකි යි. කුඹුක්, මී, අට්ටික්කා ගහ වැරැල්ල, දඹ, වීර, කෝන්, පලු, බුරුත ගස් වගේ ම කළුවර, කළු මැදිරිය, කුණු මෑල්ල, මයිල හා තිඹිරි වැනි වටිනා මෙන් ම දුලභ ගස් වගේ ම පුස් වැල්, කළ වැල් දිය ලබු, බඹරවැල්, දක්නට ලැබෙනවා. කොහොඹ, බිං කොහොඹ, කොතල හිඹුටු බුලු වැනි ඖෂධීය ශාඛ ද බහුලව දැකිය හැකියි.අංගමැඩිල්ල වන උයනේ උරුමක්කාරයා වන්නේ වන අලියායි. මින්නේරියේ තරමටම තැනක් අංගමැඩිල්ල රක්ෂිතයේදීත් වරකට අලි තිහ හතළිහක් ඉන්න අලි රංචුවක් දැක බලා ගැනීම ඒ හැටි අමාරු කාරියක් නොවෙයි. අංගමැඩිල්ල රක්ෂිතයේ සිරි නරඹන්නට යන ඔබට හැබෑම ආස්වාදයක් ලබා ගන්නට නම් දවසක් දෙකක් වත් එහි ගත කරන්නට ඕනෑ. වන මැද පිහිටි සුවපහසු නවාතැන කල් වේලා ඇතිව වනජීවී සංරක්ෂණ දෙපාර්තමේන්තුවෙන් වෙන් කරවා ගත්තොත් ඔබටත් ඒ වින්දනීය අත්දැකීම ලබා ගන්නට පුළුවන්.වන මැද අපූරු නිසංසල පරිසරයක පිහිටි සංචාරක බංගලාවේ මිදුලට විතරක් නොවෙයි කාලෙට” ඉස්තෝප්පුවටත් හැන්දෑවෙන විට අලියෙක් දෙන්නෙක් එන එක සාමාන්‍ය දර්ශනයක් බවයි සංචාරක බංගලාවේ භාරකරු ජගත් තේමියපාල අපට කීවේ. අලියා ඇරුණම දිවියන්, වළසුන්, කොළ දිවියන්, වල් ඌරන්, ගෝනුන්, මුවන්, තිත් මුවන්, මී මින්නන්, වැළි මුවන්, මුගටින්, රිලවුන්, අලු වඳුරන්, කළු වඳුරන් වගේ ම රෑට නම් උණහපුලුවන් වුණත් දකින්නට හැකි බව ජගත් කියනවා.හිමිදිරි උදෑසනක වනයට පිවිසුණොත් ලංකාවට ආවේණික විහඟුන් වන වළිකුකුළා, ගිරා මලිත්තා, අළුගිරවා, අළු කෑදැත්තා, රන්නලල් කොට්ටෝරුවා, හිස කළු කොණ්ඩයා, මුදුන් බොර දෙමළිච්චා වැනි විහඟුන් හොඳින් ම දැකබලා ගන්න පුළුවන්. එපමණක් නොවෙයි වනය පුරා පැතිරුණු ජලාධාර ප්‍රදේශවල ගැවසෙන අළු පැස්තුඩුවා, ලතු වැකියා, හැඳි අලවා, සුදු දෑ තුඩුවා, මහ සුදු ඇළිකොකා, සුදු මැදි කොකා, කණ කොකා, විවර තුඩුවා, බහුරූ මානාවා, අළු කොකා සහ කළු පිය ඉපල්පාවා වැනි ජලධර පක්ෂී සමූහයක් දැක බලා ගන්නටත් පුළුවන්. විදේශ රටවලින් මෙහි එන වන පැලපෙන්දා, අළු හලන් පෙන්දා, ඉන්දිය කෝකිලයා, දුඹුරු මැසිමාරා, ලය දුඹුරු මැසි මාරා, ලතෝනි පිංගු කොහා, අවිච්චියා, සුදු රෙදි හොරා, පළා කොහා, රන් ගල්පෙරළියා වැනි සංචාරක පක්ෂීනුත් මේ වනයේදී දකින්නට පුළුවන්. අංගමැඩිල්ල වන උයනේ දැකිය හැකි පක්ෂි විශේෂ 182 ක් ද උරඟ විශේෂ 36 ක්ද ඇති බව වාර්තා වෙනවා. ලංකාවේ වෙනත් වනයක නොදැකිය හැකි තරම් සුන්දර සමනළ විශේෂ 45 ක් මෙන් ම දුලභ ගණයේ මත්ස්‍ය වර්ග 20 ක් ද එහි වෙසෙන බව කියැවෙනවා.වන උයනේ රදවිගේ ඔය සහ මහයියාව යන ප්‍රදේශවල එළිමහන් කඳවුරු දෙකකුත් ස්වභාවික මං පෙතක් ද පිහිටා තිබෙනවා. වන සරණට රිසි සොබා දහමට සැබැවින් ම ඇලුම් කරන ඔබට අංගමැඩිල්ල වන උයන විනෝදයත් සැනසීමත් ගෙන දෙන අපූරු සංචාරක අත්දැකීමක් වනවාට සැකයක් නෑ. එහෙත් වනයට ආදරය කරන ඔබ එහි යා යුත්තේ මොනම අයුරකින්වත් වනයට හෝ එහි නියම හිමි කරුවන් වන ගහ කොළ ඇළ දොළ මෙන් ම සතා සීපාවා ද කිසිම හානියක් නොවන පරිදියි. ඒ සොබා දම් මාතාවට ඔබ සෙනෙහස දක්වන තරමට ම සොබා දම් මාතාව විසින් ඔබ රැක බලා ගන්නා නිසාමයි.(තොරතුරු සැපැයූ අංගමැඩිල්ල ජාතික වනෝද්‍යානයේ වන සත්ව අඩවි සහකාර නිලධාරී ජයසේකර කුසුමපාල මහතාට අපගේ ස්තූතිය.)සාගරිකා දිසානායක ජයසිංහ ඡායාරූප - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=af12111120</link>
    <topic>ආශ්චර්යය කරා රට රැගෙන යන මත්තල ගුවන් තොටුපළ</topic>
    <author/>
    <content> ධාවන පථයහෝ හෝ ගා නොනවත්වාම ඇදහැලෙන ධාරානිපාත වර්ෂාව තවමත් අහවර වී නැත. වර්ෂාව මේ ප්‍රදේශවලට ආශිර්වාදයකි. ඉකුත් දින රාත්‍රිය පුරාම එක සීරුවට ඇද හැළුණු වර්ෂාව නිසා ගහකොළවලට ද නව පණක් ලැබී ඇතුවා සේ ය.අධික වර්ෂාව මැද අපි ගමන් කළේ එදා ලෙනාඩ් වුල්ෆ් ගේ විලේජ් ඉන් ද ජන්ගල් කෘතියට පසුබිම් වූ බැද්දෙගම ගමටය. එදා වන සතුන්ගෙන් ගහන බැද්දෙගම වැනි කටුක නිසරු භූමි භාගය අද දක්නට නැත. එහා මෙහා අධිවේගී මාර්ග ඉදිවෙයි. පාලම් බෝක්කු කඩිනමින් සැකසෙයි. දවසින් දෙකින් ගොඩනැඟිලි ඉදිවෙයි. ජන ජීවිතය අලුත් වෙයි. මේ අලුත් වෙනසකට මුල පුරන්නේ අක්කර 2000 ක භූමියක හෙට දින ජාතියට තිළිණ කිරීමට ඉදිවන මත්තල දෙවැනි අන්තර්ජාතික ගුවන් තොටුපළ නිසාය.එදා කටු පඳුරු සහිත ශුෂ්ක භූමිය අද දැවැන්ත ගුවන් තොටුපළක් බවට පත්ව ඇත. රට ආසියාවේ ආශ්චර්යය කරා ගමන් කරන මොහොතේ මත්තල ගුවන් තොටුපළ නෙත ගැටුණු අපට එය ආශ්චර්යයක්ම විය. මහින්ද රාජපක්ෂ ජනාධිපතිතුමාගේ අරමුණක් ලෙස සියලු බාධක මැඬ ගනිමින් ඉදිවන මත්තල ගුවන් තොටුපළේ පළමු අදියරේ සියලු වැඩ කටයුතු මේ වන විට සියයට 93 කින් අවසන්ව ඇති අතර දෙසැම්බර් මස අග භාගය වන විට සියලු ඉදිකිරීම් කටයුතු නිමා කරමින් නව වසර ආරම්භයත් සමඟම මත්තලට උඩින් ගුවන් යානා ගෙනෙන විශ්මිතය ජනතාවට අත්විඳින්නට ලබාදීම රජය, සිවිල් ගුවන් සේවා අමාත්‍යාංශය, ගුවන් තොටුපළ හා ගුවන් සේවා සමාගම ඉංජිනේරුවන්ගේ අපේක්ෂාවයි.මත්තල ගුවන් තොටුපළ පරිශ්‍රය ස්වභාව සෞන්දර්යය අතින් කදිම පරිසරයක් මවයි. මේ ප්‍රදේශයේ ඉදිවන මත්තල ගුවන් තොට පරිසර හිතකාමීව ගොඩනැඟෙන ප්‍රථම ගුවන්තොට වෙයි. දේශීය වාස්තු විද්‍යාඥයන්ගේ සහය හා අධීක්ෂණය ඇතිව නිම වෙමින් පවතින මෙම ගුවන් තොටුපළට යන එන ඕනෑම මගියකුට පරිසර හිතකාමී වටපිටාවක් හරහා ගුවන් ගතවීමටත් රට තුළට පිවිසීමටත් හැකිය.මත්තල ගුවන් තොටුපළේ සියලු ඉදිකිරීම් අධීක්ෂණ කටයුතු සිවිල් ගුවන් සේවා අමාත්‍ය පි‍්‍රයංකර ජයරත්න මෙන්ම ගුවන් තොටුපළ හා ගුවන් සේවා සමාගමේ සභාපති ප්‍රසන්න වික්‍රමසූරිය යන මහත්වරු අතින් සිදුවෙයි. දේශීය ඉංජිනේරු සහාය ඇතිව චීන ආධාර යටතේ සියලු ඉදිකිරීම් ලහි ලහියේ සිදුවෙයි.2013 මාර්තු මස වන විට පළමු අදියරේ වැඩ කටයුතු අවසන් වීමට තිබුණ ද, ඊට කලින් එනම් මාස 3 කට පෙර ගුවන් තොටුපළේ වැඩ කටයුතු නිම කිරීමට හැකිවීම ඉංජිනේරුවන් සතු දක්ෂතාවක් විය හැකිය. ප්‍රධාන ඉංජිනේරු ඥානසිරි විතානගේ මහතා සියලු කටයුතු අධීක්ෂණය හා මෙහෙයවයි.මත්තල ගුවන් තොටුපළේ සියලු අදියර නිමාවට පත්වන්නේ අතිවිශාල ධාවන පථ දෙකක් හිමි කරමිනි. මේ වන විටත් ඒ380 යන පුළුල් බඳ සහිත ගුවන් යානා පහසුවෙන් හැසිරවිය හැකි පරිදි සකස් වූ ධාවන පථය සම්පූර්ණයෙන්ම නිමාවට පත්කර ඇත. පසුගියදා පරීක්ෂක ගුවන් යානා ගොඩ බා මෙහි යෝග්‍යතාව පරීක්ෂාවට ලක් කැරුණු අතර එය සියයට සියයක් උසස් අන්දමින් නිර්මාණය කර ඇතැයි විදේශ පරීක්ෂකවරු තත්ත්ව සහතිකයක් ලබා දී ඇත. දැනට නිමකර ඇති ගුවන් ධාවන පථය කි. මී. 3 1/2 ක් දිගින් යුතු අතර පළල මීටර් 75 කි. මේ විශාලත්වය නිසා ඉදිරියේදී ලොව ඉදිවන නවීනතම හා විශාලතම ගුවන් යානා පහසුවෙන් හැසිරවිය හැක. ධාවන පථයේ එක් කෙළවරක ස්වයංක්‍රීය ගුවන් යානා බැස්විය හැකි උපකරණ පද්ධතියක් ද, ගුවන් යානා විද්යුත් විදුලි පහන් පද්ධතියක් ද ස්ථාපිත කොට ඇත.මෙම ධාවන පථයට සමගාමීව බැහැරුම් පථ දෙකක් ද ස්ථාන ගතකර ඇත.පාලක කුලුනමත්තල ගුවන් තොටේ ඉදිවන්නේ කටුනායක බණ්ඩාරනායක ගුවන් තොටුපළට වඩා පුළුල් වූ ගගන යාත්‍රාංගණයකි. පළමු අදියර යටතේ හෙක්ටයාර් 8.3 පුරා ගගන යාත්‍රාංගණය විහිදෙන අතර පළමු අදියර යටතේ ගුවන් යානා 10 ක් පහසුවෙන් නවතා තැබිය හැක. ඉදිරි අදියර අවසානයේ දී මේ ප්‍රමාණයට තවත් 14 ක් එක්කිරීමට නියමිතය.ගගන යාත්‍රාංගණය ඉදිකර ඇත්තේ ගුවන් යානාවලට අවශ්‍ය ඉන්ධන සැපයිය හැකි භූගත ඉන්ධන සැපයුම් මාර්ග සහිතවය. යාත්‍රාංගණයේ කොන්ක්‍රීට් ආවරණය අඩි 1 1/2 ක් පමණ ගනකමය. මෙම ගගන යාත්‍රාංගණය වටා ආලෝක කුලුනු 14 ක් සවිකර ඇත්තේ ගුවන් යානාවලට අවශ්‍ය ආලෝකය සැපයීමටය.ගුවන් තොටුපළේ ප්‍රධාන අංගයක් වන මගී පර්යන්තය ඉදිවී ඇත්තේ දේශීය වාස්තු විද්‍යා සම්ප්‍රදායන්ට හා පරිසර හිතකාමී සම්ප්‍රදායකට මුල්තැන දෙමිනි. දැනමටත් සියයට 85 කින් පමණ වැඩ අවසන් කෙරීගෙන යන මගී පර්යන්තය බණ්ඩාරනායක ගුවන් තොටුපළේ මගී පර්යන්තයට වඩා වෙනස්කම් රැසකින් යුතුය. ගුවන් තොටුපළට යන හා එන මගීන් සම්බන්ධ නොවන ආකාරයට නිම වෙමින් පවතින මගී පර්යන්තයේ සියලු වැඩ දෙසැම්බර් අග වන විට අවසන් වෙයි. වර්ග මීටර් 1400 කින් යුතු මෙම මගී පර්යන්තය ගුවන් පාලම් දෙකකින් යුතුය.මගී පර්යන්තය කොටස් දෙකකින් යුතු අතර එහි මුල් කොටස දේශීය ගෘහ නිර්මාණ ශිල්පයට අනුව ඉදිවන අතර දෙවැනි කොටස නවීන ගෘහ නිර්මාණ ශිල්පයන්ට අනුව ඉදිවෙයි. පරිසර හිතකාමී වටපිටාවක් විඳිමින් ගුවන් ගතවන මගීන්ට පර්යන්තයට පිවිසීමටත්, තම ගුවන් යානය පැමිණෙන තෙක් පරිසරයේ සුවය විඳිමින් කාලය ගත කරන්නටත් හැකි පරිදි මත්තල ගුවන් තොටුපළේ මගී පර්යන්තය සැකසෙයි. මේ සඳහා දේශීය ගහකොළ යොදාගෙන අඩි 20 - 25 උස අලංකාර මොනරෙක් තැනීමටත් මගී පර්යන්තය දෙපස හීලෑ අලි ඇතුන් යොදා ගනිමින් ස්වාභාවික පරිසරයක සුන්දරත්වය විඳින්නටත් මත්තලට පැමිණෙන මගීන්ට හැකි වෙයි.කටුනායක ගුවන් තොටුපළට වඩා මගී පහසුකම්වලින් අනූන වෙන මෙහි ශාක හා සත්ත්ව නිරෝධායන පහසුකම්, රේගු, ආගමන විගමන පහසුකම් මෙන්ම සෞඛ්‍ය නිරෝධායන පහසුකම්වලින් ද සමන්විතය.පිටත්වීමේ මගීන් සඳහා ගුවන් මගී කවුළු 10 ක්ද, විගමන කවුළු 10 කින් ද යුතු මෙහි ප්‍රභූන් හා ව්‍යාපාරික පන්තියේ මගීන් උදෙසා වූ විශේෂිත පහසුකම්වලින් ද යුතුය. තීරුබදු සාප්පු, ආපන ශාලා, අතරමැදි හුවමාරු පහසුකම් මෙන්ම විශේෂ අවශ්‍යතා ඇති අය සඳහා වන පහසුකම්වලින් ද යුතුය. විදේශයන්හි සිට පැමිණෙන මගීන්ට අවශ්‍ය බැංකු පහසුකම්, රේගු කවුළු මෙන් ම ආපන ශාලා සහිත මහජන ආලින්දයන් ද පළමු අදියරේදීම මත්තලට පිවිසෙන ගුවන් මගීන්ට ලබාගත හැකි වෙයි.නූතන ගෘහ නිර්මාණ ශිල්පයේ හා දේශීය ලාංකීය සභ්‍යත්වය විදහාපාන ගෘහ නිර්මාණ ශිල්පයන්ගේ සංකලනයෙන් යුතුව නිමැවෙන මගී පර්යන්තයේ විස්මිතය ලබන වසර මුල වන විට හැමෝටම දැකගත හැකි වනු ඇත.ගුවන් ගමන් සඳහා අත්‍යවශ්‍ය වන ගුවන් ගමන් පාලක මැදිරියේ ඉදිකිරීම් කටයුතු ද මේ වන විට සියයට 95 කින් පමණ අවසන්ය. මේ කුලුනේ උස මීටර් 45 කි. කටුනායක පිහිටි පාලක කුලුනට වඩා මීටර් 15 ක් උසය. මෙහි ගුවන් ගමන් පාලනය හා සන්නිවේදනය සඳහා අවශ්‍ය සියලු පහසුකම් ද ගුවන් ගමන් පාලක විවේකාගාර දෙකක් හා කාලගුණ නිරීක්ෂණ මධ්‍යස්ථාන හා ඉංජිනේරු මෙහෙයුම් මධ්‍යස්ථානයකින් ද යුතුය.මත්තල හෙක්ටයාර් 800 ක භූමි භාගයක හෙට දින දායාද කෙරෙන මෙම ගුවන් තොටුපළේ වැඩිමනත් ඉඩකඩ වෙන් වන්නේ කාගෝ හෙවත් ගුවන් බඩු මෙහෙයුම් කටයුතු සඳහාය. එම නිසා මේ වන විටත් වර්ග මීටර් 5000 ක කාගෝ මෙහෙයුම් මධ්‍යස්ථානයක් ස්ථාපිත කර ඇත. නවීනතම පහසුකම්වලින් යුතු ආනයන අපනයන භාණ්ඩ හැසිරවිය හැකි පරිදි රේගු නිෂ්කාශන පද්ධතියක් ද අන්තර්ගතය. ගුවන් බඩු පරීක්ෂා කළ හැකි එක්ස් රේ යන්ත්‍ර හා මිල අධික ගුවන් බඩු රැඳවිය හැකි සේ්ප්පු මෙන්ම ශීතාගාර පහසුකම්වලින් ද යුතුය.එලඹෙන අනාගතයේ දී වසරකට කාගෝ මෙට්‍රික් ටොන් 50,000 ක් පමණ මෙහෙයවිය හැකි පරිදි මේ ගුවන් තොටුපළ සැකසෙයි. මෙම කාගෝ මධ්‍යස්ථානය හා අනුබද්ධ නිදහස් වෙළෙඳ කලාපයක් ඇතිකිරීම කෙරෙහිත් මේ වන විට රජයේ අවධානය යොමු වී ඇත. මෙහි ගුවන් සේවා හා සම්බන්ධ නිෂ්පාදන කටයුතු, ප්‍රති අපනයන කටයුතු වැනි ලුහු කර්මාන්ත සඳහා පහසුකම් සැපයීමට ගුවන් තොටුපළ හා ගුවන් සේවා සමාගම බලාපොරොත්තු වෙයි. එහි සභාපති ප්‍රසන්න වික්‍රමසූරිය මහතාගේ සෘජු අධීක්ෂණය හා මෙහෙයවීම යටතේ අවශ්‍ය කටයුතු මේ වන විටත් සිදු කෙරෙමින් පවතියි.දේශීය හා නවීන ගෘහ නිර්මාණ ශිල්පයට අනුව ඉදිවෙන මගී පර්යන්තයමේ බාරධූර කාර්යයට උර දෙන ගුවන් සේවා අමාත්‍ය පි‍්‍රයංකර ජයරත්න මහතා පවසන්නේ මත්තල ගුවන් තොටුපළ යනු ඉතිහාසය ප්‍රතිනිර්මාණය කිරීමේ කාර්යභාරයක් බවයි. එනම් මත්තල ගුවන් තොටුපළ යනු සංවර්ධනයේ සංකල්පීය වශයෙන් දැවැන්ත විප්ලවීය වෙනසක් ඇතිකළ හැකි, සංවර්ධනයේ දිශානතිය වෙනසකට ලක්කළ හැකි අභියෝගාත්මක වැඩ පිළිවෙළක් බවයි අදහස.දකුණු ලක මත්තල වැනි කිසිවකුගේ ඇස නොගැසුණු ශුෂ්ක භූමියක් හෙට දිනයේ අන්තර්ජාතික තත්ත්වයේ මහා ගුවන් තොටුපළක් ඉදිවෙතියි කිසිවකු සිතුවේ නැත. නගරය කේන්ද්‍ර කොට ගත් සංවර්ධනය ගමට යතියි කිසිවකු සිතුවේ නැත. එහෙත් විශ්මයකට මෙන් අද ඒ සිහිනය යථාර්ථයක් බවට පත්ව ඇත.හෙට වන විට ශ්‍රී ලංකන් හා මිහින් ලංකා ගුවන් යානා පමණක් නොව ප්ලයි ඩුබායි, එයාර් ඇරැබිය, කටාර් එයාවේස් යන ගුවන් සමාගම්වල ගුවන් යානා මත්තලටත් ගෙන ඒම ගුවන් තොටුපළ හා ගුවන් සේවා සමාගමේ සභාපතිවරයාගේ අරමුණයි. ඒ අතරම මේ ප්‍රදේශයේ රැකියා විරහිත දස දහස් ගණනකට හෙට දිනයේ රැකියා සිහිනය සැබෑ වෙනු ඇත.ශ්‍රී ලංකා ඉතිහාසයට ගුවන් යානාවක් ගෙන ඒමේ ඉතිහාහසගත කතාවට මේ වන විට වසර 100 සම්පූර්ණය. එම වසර සියයේ සංවත්සරයට රටට දායාද කෙරෙන දායාදය හෙට දින විවෘත කිරිමට නියමිත මත්තල දෙවැනි අන්තර්ජාතික ගුවන් තොටුපළයි.විශේෂ ස්තුතියි - සිවිල් ගුවන් සේවා අමාත්‍යාංශයට හා ගුවන් තොටුපොළ හා ගුවන් සේවා සමාගමට.සුභාෂිණි ජයරත්නඡායාරූප විමල් කරුණාතිලක  කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=as1211111</link>
    <topic>ලෝබයටයි නාස්තිකාරයටයි අන්නාසි කපන්න බෑ</topic>
    <author>ඉනෝකා පෙරේරා බණ්ඩාර</author>
    <content>ලෝබයටයි නාස්තිකාරයටයි අන්නාසි කපන්න බෑපාරට නොවැටුණුපාරේ මිනිස්සුජීවිකාව ගෙන යෑම සඳහා නුවර පාර දෙපස සිට කුඩා ව්‍යාපාරවල යෙදෙන්නන් පිළිබඳව ලියැවෙන ලිපි පෙළක ආරම්භය.ඉර අව්ව වැටෙන තරමට අන්නාසි ගෙඩිය රහ වන බැව් දන්නා, නුවර පාරේ ඉඹුල්ගොඩ ගමේ අන්නාසි වෙළෙන්දෝ මේ දිනවල ඇල්ලූ ‘පෑවිල්ල’ ගැන මහත් සතුටිනි.ගෙඩි දිය රහ වනවාටත් වඩා ඊළඟ ගැටලුව පීඩා කාරී එකක් බැව් ඔවුහු දනිති.ගෙඩි දාහ හමාර පිරුණු අන්නාසි ගොඩවල් දෙස පසුගිය සති කිහිපයේ බලා සිටින්නට සිදුවූයේ වැහි කරදරය නිසා ය. එහෙව් වැස්ස නොවන්නට අන්නාසි වෙළඳාම සරු ය. නුවර පාරේ යනෙන වාහන මෙතැන නවත්වන්නේ පුරුද්දට මෙනි.සුවඳ දිදී ඉදුණු පැසුණු අන්නාසි ගෙඩියක් දෙකක් හෝ කිහිපයක් ඒ කවුරුත් මිලදී ගනිති. අඩුම තරමේ ලුණු ගම්මිරිස් මිරිස් කුඩු පදමට දමාපු අන්නාසි කෑලි සිලි උරයක් හෝ නොගන්නා කෙනෙක් නැත. සුද්දෝ එනවා නම් තවත් හොඳ ය. කාටත් එක මිලට දෙන අන්නාසි සුද්ද කර කපා දුන් විට, ඔවුන් දෙන සන්තෝසමට හිත පිරෙයි.ඒත් සමහර ‘ගයිඩ්ලා’ අන්නාසි ගෙඩියත් හෙට්ටු කරයි. ප්‍රදර්ශනය කළ මිලටත් වඩා අඩුවෙන් ඉල්ලා, සුද්දන්ගෙන් ‘ගාණ කපන’ ඔවුන් අතර හිත හොඳ ‘ගයිඩ්’ ලා ත් නැත්තේ ම නොවේ.කේ. ප්‍රේමදාස අන්නාසි විකිණීම ජීවන වෘත්තිය කරගත්තේ අම්මාගේ උරුමයෙනි. ඔහු හැදී වැඩුණේ අම්මා විකිණූ අන්නාසි ගොඩවල් එක්ක ය. ලෑලි ගසා තිබූ කුඩා ගේ කෑල්ල ගඩොලින් බැන්දේත්, ලයිට් වතුර ගත්තේත් අන්නාසි වෙළෙඳාමෙනි. එසේ හැදූ ගේ පොඩ්ඩට දැන් වසර 60 කුත් ඉක්ම ගොසිනි. ප්‍රේමදාසට 55 කි. තුන් වැනි පරම්පරාවට ව්‍යාපාරය බාර දුන් නිසා ප්‍රේමදාසගේ දුවත්, පුතත් අද අන්නාසි වෙළෙඳාම හොඳින් කරගෙන යති.පහුගිය දාක නුවර පාරේ ගිය ජනාධිපතිවරයා අන්නාසි කෑල්ලක් රහ බැලුවේ ප්‍රේමදාසගේ ගෙපිලේ හිඳ ගෙන ය.“ගෙඩියක් කපන්න ද සර්....”පුංචි පුතුත් සමඟ සිටි ප්‍රේමදාසගේ ලේළිය නිමාලිට රට කරවන නායකයාගේ පැමිණීම අහඹු වික්ෂිප්තයකි. එතුමාට පිළිගැන්වීමට තීරු කැපූ අන්නාසි බේසම ජනක රැගෙන යද්දී ජනාධිපතිවරයා වාහනයෙන් බැස ගෙපිලට ගොඩ වූයේ, නොසිතූ ලෙස ය.අන්නාසි කෑල්ලේ රහ බලන ගමන් ජනාධිපතිතුමා අන්නාසි වෙළෙඳුන්ට මුහුණ දෙන්නට සිදුව ඇති පොදු ගැටලු ගැන විමසීමට ද අමතක නොකළේ ය.කොළඹ - නුවර පාර - මං තීරු හතරක් දක්වා පුළුල් කිරීම ගැනවත්, රටේ සංවර්ධනය ගැනවත් ඉඹුල්ගොඩ අන්නාසි වෙළෙන්දෝ උරණ නැත.උන්නු ගේ දොරත් මෙතෙක් ජීවිතය ගැට ගසා ගත් අන්නාසි වෙළෙඳාමත් එහෙම පිටින් විනාශව යන දුක පමණක් ඔවුන් වෙළාගෙන ය. ඉඹුල්ගොඩ කිලෝ මීටර් දෙකක් පමණ වන වපසරියක පිහිටි මේ අන්නාසි වෙළෙන්දන් එකසිය විසි ගණනේ ම පවුල්වල රජයේ සේවකයෝ දෙතුන් දෙනෙක්වත් නැත.උසස් පෙළ දක්වා උගත් පිරිස බොහෝ වුවත් ඒ හැම දෙනකුම අන්නාසි වෙළෙඳාමට අත ගසන්නේ පවුල් උරුමයක් තරමට එය අත්නෑරය.“මේ වෙළෙඳාමෙන් තමයි අපි තට්ටු ගෙවල් හැදුවේ. ත්‍රීවීල් - ලොරි ගත්තෙ. බැංකුවක්වත් ණයක් නොදෙන පිරිසක් අපි. මේ තරම් ඔළුව ඉස්සුවෙ අන්නාසි වෙළෙඳාම නිසා....”ප්‍රේමදාසත් ඔහුගේ පුතු ජනකත් බෑණා, උදය ශාන්තත් මතු නොව අන්නාසි වෙළෙඳාමේ යෙදෙන බොහෝ දෙනා කියන්නේ එකම කතාවකි.නිමාලි පුංචි පුතු සමඟ“පාර දෙපැත්තෙ තියෙන මේ හැම ගෙයක් ම වගේ පර්චස් තුනේ සහ පහේ ඒවා. එහා පැත්තෙ කුඹුර. මෙහා පැත්තෙ වෙල. වෙල් ඉඩම් වල ගෙවල් හදන්න ලේසි නැහැ. අපි කියන්නේ සාධාරණ වන්දියක් දෙන්න කියල.රජයේ සේවකයෝ වගේ නෙවෙයි, අපි සමහර දවසට රුපියල් දෙතුන් දාහ හොයනවා. මාසෙ අන්තිමට රුපියල් දහ පහළොස් දාහක් අරන් ජීවත් වෙන්න බැහැ. මේ වෙළෙඳාමට සල්ලි යට කරන්න ඕනෙ. අනික අපි මේවා ගන්නෙ කෙළින් ම කොටුවලින්. පන්නල, ගිරිඋල්ල, කිරිඳිවැල වගේ පළාත්වලට ගිහින් ලොරිවල පටවාගෙන එනවා. ලොරියට තුන් හාර දාහයි. පටවන්න දාහයි.අන්නාසි කටු බූව ඇනි ඇනී ගෙඩි දෙතුන් දාහක් පටවන්න මනුස්සයකුට ලේසි නැහැ. මගේ මේ ඇඟිල්ල මුදුනින් කපා දැමුවෙත් අන්නාසි කටු බූවක් පැසවලා, ගෙඩියකට ඇවිත්.ඒත් අතරමැදියො නැතිව කොටුවෙන් කඩේට ගේන නිසා අපිට ලාබයක් තියෙනවා. යාපනේ, වව්නියාව, අනුරාධපුර, කළුතර, මාතර, නුවර වෙළෙන්දොත් අපෙන් තොගේට අරන් යනවා. වෙසක්, පොසොන් තමයි අන්නාසි වාරේ. දැන්නම් වැස්ස නිසා ගාණ ටිකක් වැඩියි. අනික පිටරට යවන්න ‘අමු’ කපන නිසා ඉස්සරට වඩා පාරට අන්නාසි එනවා අඩුයි.”අන්නාසි හා ඈදුණු මේ පසුබිම, විටෙක එහි රස මෙන් ප්‍රණීත ය. නාරටියේ අගට වන්නට ඇති ඇඹුල් රස මෙන් විටෙක ඇඹුල ය.අන්නාසි කැපිල්ලත් ක්‍රමයකට කළ යුතු රාජකාරියකි. විවාහ වී පැමිණෙද්දී අන්නාසි ගෙඩියක් හරිහැටි අහින්නට හෝ නොදැන සිටි නිමාලි, අද වියපත් ප්‍රේමදාසලාට වැඩි හොඳට අන්නාසි කපයි.“ගෙදර හැමෝම කරන දේනෙ. හොඳට බලා ගෙන ඉඳලා ඉගෙන ගත්තා. අනික ගෙදර උයලා පිහලා දරුවොත් බලාගෙන කරන්න පුළුවන් රස්සාවක් මේක. මං විවාහ වෙලා ඇවිත් අවුරුදු තුනක් යද්දී අපි තට්ටු දෙකට ගේත් හැදුවා. අපි දුක් මහන්සිවෙලා ගොඩ නඟා ගත් ගේ දොර කැඩෙනවට දුකයි. ඒත් අපිට වෙළෙදාම කරගන්න පුළුවන් පසුබිමක් හදලා දෙනවා කියලා එදා ජනාධිපතිතුමා කිව්වා.”පේ‍්‍රමදාසගේ මව එදා සංචාරකයකුට අන්නාසි වෙළෙඳාම් කරමින්රටේ නායකයාට අන්නාසි ගෙඩියක් කපා පිළිගන්වන්නට හැකිවීම ඇයට අමරණීය මතකයකි.“අන්නාසි ගෙඩියෙ මල හරියට වෙන්න වෙන්න රහ අඩුයි. ඇඹුලයි. නටුවෙන් මැද හරියට වෙන්න රහ වැඩියි. තීරු කැපුවම පැණි රහ ඇඹුල් රහ සමව හැපෙනවා. නමුත් දැන් ලේසියට ඔය සිලි උරවලට දමන නිසා හරස් අතටමයි කපන්නේ. අන්නාසි කපන්නම ඇරුණු පිහි වෙනම තියෙනවා. ඒවා හැමදාම උදේට මුවහත් තියන්න ඕනේ. අන්නාසි ගෙඩියක් රහ වෙන්නෙ අව්ව හොඳට වැටිච්චි තරමට. නැතිනම් වතුර ගතිය වැඩියි. මේ වැහි කාලේ අන්නාසි ටිකක් ඇඹුලයි. ඒ වතුර ගතිය වැඩි නිසා. ලෝබයටයි නාස්තිකාරයටයි අන්නාසි කපන්න බැහැ කීවට හොඳට ඇහි නොකැපුවොත් කන්න බැහැ. කට කහනවා. ඒ කාලේ කෙහෙල් කොළේ ඔතපු අන්නාසි තීරුවක් මං විකිණුවෙ සත 25 ට. දැන් වගේ සිලි මලු තිබුණෙ නැහැනේ.අනික දැන් වවන මේ අන්නාසි ප්‍රභේදයේ ඵලදාව හොඳයි. රහත් හොඳයි. අපි පුංචි කාලෙ තිබුණු කිලෝ පහ හයේ තරමෙ මහ විශාල ගෙඩි හැදෙන ‘කිව් - පයින්’ අන්නාසි දැන් වවන්නෑ. බදුල්ලෙ විතරක් ටිකක් වවනවා කියලයි ආරංචිය. ඒවා කොහොමටත් ටිකක් ඇඹුලයි. ඒ කාලෙ ඒවා පීදෙව්වෙ ‘කාබයිඩ්,’ කරගොබයට’ තවරලා.කාබයිට් හොඳ නැති නිසා දැන් තවරන්නෙ ‘ඒත්‍රල්’ හෝමෝනය. මේවා මුරුසි අන්නාසි. කොළ 40 - 42 ක් ආවම ගහ හොඳ නාඹර වයසෙ. එතකොට තමයි කර ගොබයට හෝමෝනය තවරන්නේ. සතියක් යද්දි ගස්වල මල් පූදිනවා. දවස් හතළිස් පහක් යද්දි මල පීදිලා අන්නාසි ගෙඩිය මතු වෙනවා. ගෙඩිය කපන්න කලින් තුන් පාරක් පොහොර දාන්න වෙනවා. අට මාසයක් විතර යද්දි ඵලදාව ගන්න පුළුවන්. නමුත් ඒ වගා වැඩ අන්නාසි තරම් රහ නෑ. ඒ තරම් කරන්න තියෙන කැපවීම ගොඩයි”.පේ‍්‍රමදාසට මේ කෝකත් හුරුය. බෑණා ද දැන් අන්නාසි කොටු හිමියෙකි. විවාහ වී මාතරින් මෙහෙ පදිංචියට එන විට අන්නාසි කෑම හැර ඒවා පිළිබඳ වැඩිමනත් නොදැන සිටි ඔහු දැන් අන්නාසි වගාවේ වැඩකාරයෙකි.“අපි මේවා කරන්නෙ ඉඩම් බදු අරන්. බදු හිලව්වට මුදල් නෙවෙයි නම්, අයිතිකාරයට වත්ත සුද්ද කරලා පොල් හිටවලා දෙන්න ඕනෙ. කම්බි වැට ගහන්න ඕනෙ. පොල්වල යටි වගාවක් විදියට තමයි අන්නාසි වවන්නේ. දැන් අපිට ඉඩං හිඟයි.”අලුත් පැළ ටික හදාගන්නෙත් අපිමයි. අන්නාසි පැළවලින් කුරුල්ලො එනකොට ඒ ටික ගලවලා අපි ආයේ හිටවා ගන්නවා. ඇත්තටම අපෙන් කිසිම රජයකට කරදරයක් නැහැ. අපි රස්සාවල් ඉල්ලන්නෑ. අපේ උත්සාහයෙන් ගොඩනඟා ගත් මේ දේවල්වලට සාධාරණයක් ඉටුවීමයි අපේ බලාපොරොත්තුව. මගේ අලුත හදපු ගේ පදිංචි වෙන්නත් කලින් පාරට කැඩෙනවා. ජනාධිපතිතුමා අසාධාරණයක් වෙන්න දෙන්නැති වුණාට, ඒවා ක්‍රියාත්මක කරන නිලධාරීන් හදන්නේ පුළුවන් තරම් නොදී අරින්න. යටි මඩි ගහන්න. මෙන්න මේ දේ වෙන්න දෙන්න එපා කියලා අපි එතුමාගෙන් ඉල්ලනවා. ඔවුන් අපිට සලකන්න හදන්නෙ කල්ලතෝනි කියල හිතාගෙන. මේවා ආණ්ඩුවෙ ඔප්පු තියෙන අපේ ඉඩකඩං...”අමිහිරි වුවත් නොලියා බැරි දේත් මේ පසුබිමේ එමට තිබෙයි.“අන්නාසි මිල වැඩි කාලෙට රෑට වාහන නවත්තලා හොරු අන්නාසි පටවාගෙන යන්න බලනවා. වරිපනම් ගෙවලා, පලතුරු බද්දක් ගෙවලා, වතුර පොහොර ටික දමලා හදාගන්න අන්නාසි ගෙඩිය මත තමයි අපේ අනාගතය රැඳිලා තියෙන්නේ. තුන්වැනි පරම්පරාව දක්වා මේ ගමන එන්නෙ අන්නාසි අපේ ජීවිත එක්කම බැඳුණු දෙයක් නිසා.”“දවසට අන්නාසි ගෙඩි දෙතුන් දාහ විකුණපු මිනිස්සු අපි. මං ඒ කාලෙ විකුණපු ලොකුම අන්නාසි ගෙඩි රුපියල් හතයි පනහයි. අද ඒ තරමේ ගෙඩියක් රුපියල් එකසිය අසූවක්.” පේ‍්‍රමදාසට අමතක නැති ඒ අතීතයේ, සිදුවූ දුක්බර අත්දැකීම් ද එමටය.“දවසක් මෙතැන අන්නාසි කකා හිටි සුදු නෝනා කෙනෙක්ව බස් කාරයෙක් යටකරගෙන ගියා. එයා විසිවෙලා මැරුණු හැටි තාමත් මට මැවිලා පේනවා. මගේ නෝනා ‘ඕං ඕං...’ කියලා කෑගැහුවා. සුද්දිට තේරුණේ නැහැ. නෝනා පැත්තකට පැන්නා. සුද්දි යටවුණා. මේ පාර ඉස්සර මේ තරම් පළල නැහැ. ඉස්සර අපේ මිදුල දැන් පාර මැද්දෙ. එක සැරයක් නවත්වන ඕන කෙනෙක් ආයෙ අන්නාසි ගන්න නවත්වන්නෙ තමන්ට පුරුදු කඩේ ළඟ. එහෙම හඳුනාගත්තු ලොකු මහත්තුරු ආයේ ආයේ එනවා. අවුරුදු ගාණක් අපෙන් අන්නාසි ගන්නවා.”“ඒත්, සමහර පෝසත් පවුල්වල උදවිය ‘බබාලත්’ එක්ක ආවම තමයි බලන්න වැඩේ.‘මේවා හැදෙන්නෙ ගස්වල ද?’‘කොයි කැලෙන් ද මේවා ගේන්නෙ...’‘මේවට පොර දානව ද...’ ‘මොන පෝරද මේවා මේ කැලේට හැදෙන ගෙඩිනේ...’ ප්‍රශ්න ගොඩයි.හිනා යනවා ඒ කතා මතක් වෙනකොට. කොහොම වුණත් අන්නාසි වෙළෙඳාම කියන්නේ අපේ බඩ වියත. අපේ අනාගතේ. තව අවුරුදු ගාණක් ගියත් ඉඹුල්ගොඩ නම රැකෙන්නෙ මේ අන්නාසි එක්ක. ඒකයි විනාශ වෙන්න නොදී මේක රැකගන්න උදව් කරන්න කියන්නේ...”එහෙත්, ජීවිතය... දරුවන්ගේ අනාගතය රැඳී ඇති අන්නාසි වෙළෙඳාම සුරක්ෂිත බව හැඟෙන තුරු පේ‍්‍රමදාසලා මෙන්ම මේ හැම කෙනකුගේම හිසත් - හිතත් ගිනි ගෙනය.ඉනෝකා පෙරේරා බණ්ඩාරඡායාරූප - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=as1211112</link>
    <topic>කඳන් පණුවන්ගෙන් කුසගිනි නිවාගත් රූමත් පෙම්වතිය</topic>
    <author>රීඩර්ස් ඩයිජස්ට්</author>
    <content>කඳන් පණුවන්ගෙන් කුසගිනි නිවාගත් රූමත් පෙම්වතියඒ සති අන්තය අපූරු එකක් විය හැකියි. 28 හැවිරිදි පැමලාත් 31 හැවිරිදි එරිකුත් වන කඳවුරකට සූදානම් වුයේ ඔරීගන් ප්‍රාන්තයේ පෝට්ලන්ඩ් හි සිට පැය දෙකහමාරක ගමනකින් හමුවන ‘වලස්විල’(Bear Lake) අසල වන තීරයයි. එය මවුන්ට් හුඩ් නම් වූ ජාතික වනාන්තරයයි.එහෙත් පැමලා එතැනට කැමති නොවූවාය.”මේ කැලේ මීට වඩා හොඳ තැන් නැද්ද? ඇය එරික් සමඟ දබර කළාය.”මං යනව හොඳ තැනක් බලන්න”මුරණ්ඩු පැමලා එරික් ද දමා වනයේ තවත් බටහිර දෙසට ගියාය. වේලාව දහවල් එකයි. කේන්තිය වැඩිකමට ඔහේ ඇවිද ගිය ඇයට තාමත් හරි තැනක් හමුවූයේ නැත.පැය ගාණක් ඇවිද ගිය ඇය වනාන්තරයේ අතරමං වූවාය. ආපසු එන්නට බැලුවත් මඟ සොයාගත නොහැකිය. බැලු බැලූ අත රූස්ස ගස්ය. කටු පඳුරුය. එකම විදිහේ බූටෑව හැම අතින්ම දිස්වෙයි. කොයි අතින් ආවා ද කොයි අතට යන්නද ඇය විපිලිසර වූවාය.කේන්තිය නිවිණ. බය වැඩි විය.”එරික් එරික් ඔයා කොහේද?” ඇය මහ හඩින් කෑගසමින් වනය පුරා ඒ මේ අත දිව්වාය.කුඩා දොළ පාරක් වෙතට ඇය ආවාය. දොළ පාර ගලන්නේ උතුරු දෙසින් ඇති කොලොම්බියා ගඟ දෙසට බව ඇය දන්නීය. දොළ පාර වටේටම පුංචි කඳුගැට පෙළකි. ඉහළට ගියත් පහළට ගියත් කඳුබෑවුම්ය. ඇය කඳු නඟිමින් බසිමින් මඟක් සොයාගන්නට පැය හයක්ම වෙහෙසුණාය.පහළින් පෙනෙන විල වලස් විලද? ඇය විල දෙසට යන්නට කඳුශිඛරයෙන් බසින්නට වූවාය. එක්වරම පය ලිස්සා වැටුණු ඇය අන්ධකාරයක තනිවූවාය.විනාඩි කීපයකින් සිහි ලද ඇය දුටුවේ තමා මීටර් 10ක පමණ ප්‍රපාතයකට වැටී ඇති බවයි. වම් පාදයේ වේදනාවක් දැනේ. රාත්‍රිය එළඹෙයි. ඇය ඇඳ සිටියේ කොට කලිසමත් ටීෂර්ටයත් පමණි. මැසි මදුරුවන් මැද අන්ධකාරයේ තනි වූ ඇයට ඈතින් දිය පහරක හඬක් ඇසේ. ඇය එසේම බිම වැතිරුණාය.මධ්‍යම රාත්‍රියේ ඇය අවදි වුණේ වම් පාදයේ වේදනාව නිසාය. අන්ධකාරයේ අතගා බලද්දී පාදය මුළුමනින්ම තෙත්ව තිබිණ. උදෑසන හිරු එළිය වැටිණ. පාදය තෙත්ව තිබුණේ ලෙයින් බව ඇය දුටුවේ එවිටය.දකුණු පාදයේ ද දිගැති කැපුමක් තිබුණේ ඒ වැටීමේ ප්‍රතිඵලයක් වශයෙනි. කැඩුණු පාදයේ ඉරුණු තැනින් සුදු පැහැති කටුව ද පෙනෙන්නට තිබේ.පිපාසය හා බඩගින්න තදින් දැනේ. ඊටත් වඩා තුවාලවල වේදනාවය. මුලින්ම කළ යුත්තේ තුවාල හොඳින් සෝදා පිරිසුදු කරගැනීමය.ඇය අමාරුවෙන් කිලෝමීටර් භාගයක් පමණ පල්ලමේ තිබූ දොළ පහර වෙත ඇදුණේ වේදනාව උහුලාගෙනය. මෙය වලස් විල ද, කොලොම්බියා ගඟ දැයි වටහා ගැනීමට ඇයට අවශ්‍ය නැත. වතුර පිරිසුදුය. ඇය දියට බැස පිපාසය හා බඩගින්නට දිය බී දෙපාවල තුවාල ගලායන දියෙන් හොඳ හැටි සෝදාගත්තාය. ගතට දැනුණේ නව ප්‍රබෝධයකි. ඇය ඉන්පසු කුඩා ගං තීරය ඔස්සේ පහළට ඇදුණේ පාදවල වේදනාව ද දරාගෙනය.ඉතාමත් උස් වූ ගස්වලින් වැසී ඇති මේ වනාන්තරය තුළ සැඟව ගත් අයෙකු සෙවීම අපහසුය. ඇය පුංචි ගඟ දිගේ පහළට යද්දී අහස දෙසම බලාගෙන ගියාය. මේ පුංචි ගංගාව කොලොම්බියා ගඟ දෙසට ගලා යන ලින්ඩ්සේ නම් අතු ගඟයි. කන්ද ඉහළින් කුඩා දිය ඇලිවලින් එයට ජලය එක්වෙයි. වනය ඉතා සුන්දරය. ඇය සියල්ල අමතක කර දමා වනයේ සුන්දරත්වය වින්දාය.පුංචි දොළ පාර විටෙක පටුය. විටෙක පළල්ය. තවත් විටෙක ගැඹුරුය. තවත් තැනක නොගැඹුරුය. මේ ඉවුරෙන් ඉදිරියේ බාධකය විශාල කටු පඳුරු ගහණයකි. ඉදිරියට යාමට නම් ගඟ තරණය කළ යුතුය. එක් තැනක මීටර් තුනක පමණ දුර වතුර ඉතා පහත් මට්ටමක තිබේ.”මෙතැනින් පැනගත යුතුය” සිතූ ඇය ගං ඉවුරේ වැතිරී පැයක් පමණ සිටියේ තමා මුහුණ පා ඇති තත්ත්වය ගැන සිත එකඟ කොට කල්පනා කරමිනි.ඉන්පසු සිත එකඟ කරගත් ඇය ගඟින් එගොඩට පැනගත්තාය.”මං කොහොමද මේක කළේ කියල මටම අදහගන්න බෑ”දියෙන් ගොඩට ආ ඇය කල්පනා කළාය. දැන් සවස් වීමට ආසන්නය. ඇයට ඉහළ අහසේ හෙලිකොප්ටරයක හඬ ඇසිණ.”මාව හොයාගෙන තමයි එන්නෙ. හොඳට අහස පේන තැනකට යන්න ඕන”එහෙත් ඇයට අහස නොපෙනේ. එවන් තැනක් සොයමින් යද්දී ඇයට දැඩි සීතලක් දැනිණ. වේලාව සවස හතරට පමණ ඇත. හිරු ගස් හා ගිරිදුර්ගය අතරින් අවරට යද්දී අන්ධකාරය මඳින් මඳ වනාන්තරය වෙළා ගන්නට විය. ඇයට ගස් දෙකක් අතර වූ සමතලා බිමක් හමුවූයේ මේ අතරය.ඇය සිය තනපටය ගලවා හිසවටා ඔතාගත්තේ හිසට උණුසුම ලබාගන්නටය. ඇඳ සිටි කොට කලිසමට බැඳ තිබූ නූල් පොට ගලවා කමිසයේ හිල් කීපයක් විද කලිසමට තබා ගැටගසා ගත්තාය. ඉන්පසු අවට ගලක තිබූ වියළි පාසි සියල්ල ගලවා දෙපා වැසෙන්නට තබාගෙන එතැන වැතිරුණේ රාත්‍රියට මුහුණ දෙන්නටය. ඇය එරික් ගැන සිතුවාය. සමහර විට තමා සොයන්නට හෙලිකොප්ටරය එවන්නට ඇත්තේ ඔහු වන්නට ඇත. ඔහු සමඟ දබර වී තමා කරගත් මෝඩකම ඇයට වැටහෙන්නේ දැන්ය. අද ඉරිදා සවසය. තමන්ගේ සිසුවියන් ඇරැයුම් කළ සාදය අදයි. සිතිවිල්ලේම ඇයට නින්ද ගියේය.තුන්වැනි දිනයට ද හිරු උදා වුණේ වනාන්තරයේ රූස්ස ගස් මැදිනි. නැඟිටගත් පැමලා අරමුණක් නැතිවම ඉදිරියට පියනැඟුවේ කලකිරුණු සිතිනි. දකුණු කලවයේ දිගු පැල්ම තදින් වේදනා දෙයි. වම් පාදයේ බිඳුණු අස්ථිය නිසා ගමන් කිරීම අපහසුය.”දෙවියනේ” ඇය දෙවියන් යැද්දාය.”ඇයි මට හිත හදාගෙන යන්නට බැරි?” සොබාදහම ඇයට තනි රකින බව සිතූ ඇය තම පාදයට ද පිහිට සොබාදහම බව සිතට ගත්තාය.දකුණු පාදයේ තුවාලය හොඳින් දියෙන් සෝදා පිරිසුදු කළ ඇය සිය යට ඇඳුම ගලවා එයට එතුවාය.තුවාලයේ කැපුම මහන්නට නොහැක. ඇය ඒ සඳහා කළේ වනයේ කටුගසක කටු ගලවා කැපුම එක්කොට ගැනීමය. එය දැඩි වේදනාකාරී විය. එහෙයින් ඇයට හැකිවුණේ තුවාලයේ කෙළවර දෙක පමණක් එක්කොට ගැනීමය.ඉහළින් හෙලිකොප්ටර් පියාඹන හඬ ඇසේ. එහෙත් ඇයට ඔවුන්ට කොඩියක් ලෙස යමක් වනන්නට ද නොහැක. පඳුරු මැදින් ඉදිරියට යද්දී දැක පුරුදු රෝස පාට ගෙඩි සහිත ගසක් ඇයට හමුවිය. එය සල්මන් බෙරි වශයෙන් එරික් දිනක් හඳුන්වා දුන්නා ඇයට මතකය. ඇය ඒ ගෙඩි කඩා බඩ පිරෙන්නට කෑවාය. තුන්වැනි දිනය ද අවසන් වුයේ දෙපාවල වේදනාව දරුණු වෙමින් තිබියදීය. ඇය නිදාගන්නට උත්සාහ කළාය. එහෙත් නින්ද පරදවා වේදනාව උත්සන්න වෙයි.නිදි නැතිව වැතිර සිටින ඇයට තමා පුංචි කාලයේ සිදුවූ සිදුවීම් සිහියට එයි. පල්ලියේ ඉරිදා පූජාවට සිය පවුල සමඟ ගිය ගමන් සිහිවෙයි. එරික් ගේ පෙම්බර මුහුණ ඔහුගේ පවුල සිහිවෙයි. තම මිතුරකු වූ මීට දෙවසරකට පෙර මියගිය ලුක් ද ඇයට සිහිගැන්වුණේ අඩු වශයෙන් මියගිය ඔහුගේ ආත්මයවත් තමා බේරාගනීවි යන සිතිවිල්ලෙනි.අඟහරුවාදා හතරවැනි දිනයේ ගස් අතරින් හිනාවෙන හිරුඑළිය දෙස පැමලා බැලුවේ සතුටින් නොවේ.”මට නං දැන් ඇති වෙලා. කකුල්වල වේදනාව ඉවසන්න බැහැ. අද මාව හොයාගන්තෙ නැත්නම් මට මෙතැනම මැරෙන්නයි සිද්ධ වෙන්නෙ. මගේ ගමන අවසාන වේවි”ඇය ඉන්පසු කළේ අහස හොඳින් පෙනෙන ගල්තලාවක් වෙත සෙමින් පිය එසවීමයි. පැය තුනක් පුරා පිපාසයෙන් බඩගින්නෙන් පීඩිතව ගැහෙමින් ඇය ගල්තලාවට ගොස් වාඩිවූවාය. හිරුඑළිය හොඳින් ඇයට දැනෙයි.ඇය අසලින් කොළපාට විශාල කඳන් පණුවෙකු යනු දුටු ඇය ඌ අල්ලා කටට දමා ගත්තේ බඩගින්න ඉවසිය නොහැකි තැනය. යකඩ මුසු රහක් දිවට දැනුණ ද රසින් වැඩක් නැත. හොඳින් ගිල දමා වතුර බීගෙන බීගෙන ගියාය.ඇයට ඉහළින් හෙලිකොප්ටරයක් කැරකෙනු ඇය දුටුවේ මේ අවස්ථාවේදීය. ඇය සිටගෙන එයට අතවැනුවාය. හෙලිකොප්ටරය ඇය පසුකොට සෙමින් පියාඹා ගියේය.”ඔවුන් මා දුටුවාද?” ඇයට සැකයකි.දිය පාර අසල සල්මන් බෙරි පඳුරක් වෙයි.”මං පන්සීයට ගණන් කරනවා. ඊට පෙර කවුරුත් නාවොත් මං එතැනට ගිහින් බෙරි කඩාගන්නවා”ඇය ගණන් කළාය. එකයි - දෙකයි – තුනයි ... හාරසිය අනූනවයයි. පන්සීයයි.”පන්සීයට ගණන් කළ ඇය නොන්ඩි ගසමින් නැඟිට්ටාය.”ඔයා පැමලා වෙන්න ඇති” පිටුපසින් කටහඬක් ඇසිණ.”ඔයගොල්ලො කවුද? ඇය පෙරළා ඇසුවාය.ඒ ඇල්පයින් බේරාගන්නා කණ්ඩායමේ භටයන් හතරදෙනෙක් ඇය දැක ඇත්තේ ඔරේගන් හමුදා කඳවුරේ ආරක්ෂක හෙලිකොප්ටරයක් විසිනි.”මට ඒක අදහගන්නත් බැහැ. ඔයගොල්ලො කවුද? කොහොමද ආවේ? කවුරු වුණත් මං ඔයගොල්ලන්ට ආදරෙයි”පැය භාගයක් වන විට වෛද්‍ය උපකරණ රැගත් වෛද්‍ය කණ්ඩායමක් සමඟ හෙලිකොප්ටරයක් එතැනට ළඟාවිය. එහෙත් එය ගොඩබාන්නට තැනක් නැත. ඔවුන් කළේ එය මීටර් 45ක උසින් රඳවා තබාගෙන “බ්ලැක් හෝක්” වෛද්‍ය කණ්ඩායමක් කේබල් ඔස්සේ බිමට බැස්සවීමය.ඔවුහු කේබල් මඟින් කුඩා වේදිකාවක් ද බැස්සවූහ.පැමලා එමඟින් හෙලිකොප්ටරයට ගන්නට ගතවූයේ විනාඩි 10ක් පමණි. ගස් මුදුන් අතරින් බේරාගෙන ඇය හෙලිකොප්ටරයට ගැනීමට ඔවුහු සමත් වූහ.”කොහොමද පැමලා ඔයාට” ඇසුවේ වෛද්‍ය බෙන් ජුලිය.පැමලා හඬන්නට වූවාය.ඇය සොයන්නට ආ කණ්ඩායම යන්තමට ඇය දැක තිබේ.”පුදුමය හරිහමන් ඇඳුමක් කෑමක් නැතුව ඔයා දවස් හතරක් හිටිය එක” ගැලවුම් කණ්ඩායම පුදුම වූහ.මේ අතර එරික් ඇයට දුරකතනයෙන් සම්බන්ධ විය.”දෙවියන්ට ස්තුති වේවා පෑම් මං එනවා”සතියක් රෝහලේ සිට ඇය ගෙදර ආවේ කිහිළි කරුවකිනි. යාන්තම් කිහිළි කරුවෙන් ඇවිද යාමට සමත් වූ ඇය යළිත් එරික් සමඟ වනයට යෑමට සූදානම් වූවාය.”ඔයාට පිස්සුද ආයෙ කැලේ යන්නෙ” මිතුරියෝ ඇසූහ.”මටත් ඕන ඒකම තමයි. මං ආසයි කැලේට” ඇය කීයේ සිනාසෙමිනි.රීඩර්ස් ඩයිජස්ට්මේ ලෝකේ යම් යම් අයට තියෙන්නේ පුදුමාකාර ආශාවල්. එංගලන්තයේ එමිලි සහ ඇලනුත් එහෙම දෙන්නෙක්. මේ දෙන්නා පෙම්වතුන්. තමන්ගේ විවාහය දවසෙ එමිලිටයි ඇලන්ටයි අවශ්‍ය වුණේ ගුවනේ දී විවාහ පොරොන්දු දෙන්නයි. ප්‍රාර්ථනා සඵල කරගනිමින් ඔවුන් අඩි 30,000 ක් ගුවනේ දී සදහටම එකිනෙකා හා බැඳී සිටින්න පොරොන්දු දී ගත්තා.දෙදෙනාම මංගල ඇඳුම් මෙන් ඇඳ සිටියේ ගුවනේදී අඳින ඇඳුම්. ඔවුන් හෙල්මට් ද පැලඳ සිටියා. මුළු මංගල කණ්ඩායම වූ දොළොස් දෙනෙක් ‘ස්කයිඩයිව් උටාහ්’ නමැති යානයේ නැගී මේ විවාහයට සහභාගි වුණා. එහෙත් ඔවුන් සමඟ ගුවනේ පාවෙමින් සිටියේ මනාලයාගේ සහෝදරයා හා සාක්කිකරුවන් දෙදෙනා පමණයි.චන්ද්‍රදීපාමේ ඇඳුම් මහන්න අවශ්‍ය අඩුමකුඩුම සහිත පෙට්ටියක් නම් නොවෙයි. දක්ෂ කේක් නිර්මාණකරුවකු විසින් නිම කරන ලද ඉඳිකටු පෙට්ටියක කේක් ආකෘතියක්. එංගලන්තයේ නෝර්ත් ඩෙවොන් රෝහලේ කාර්ය මණ්ඩලය අතර වූ කේක් ආකෘති තරගයකට මේ ආකෘතිය ඉදිරිපත් කර තිබුණා. මෙහි ඇති කතුරු, නූල් පන්දු, රේන්ද පටි, අල්පෙනෙත්ති, ඉඳිකටු, පැන්සල්, ටේප්, බොත්තම් ඔක්කොම ආහාරයට ගත හැකියි. ඒ අඩුම කුඩුම සියල්ල ඇතිරූ අපූරු පෙට්ටිය ද කේක් ආකෘතියක්.මේ තරගයට නගට් සමඟ ම්ජ්ඛ් බාස්කට්, ඔටුන්නක්, බිලී කොකු ආම්පන්න, ආභරණ පෙට්ටි, ආයුධ පෙට්ටි වැනි අපූරු කේක් ආකෘති ද ඉදිරිපත් කෙරුණා. ඉහත කී ඉඳිකටු පෙට්ටිය තනන්න පැය 40 ක් ගතවූවායැයි වාර්තා වුණා.  ළු සත්ව උද්‍යානයම මිනිසුන්ගෙන් පිරී ඉතිරී ගිහින්. පවුල් පිටින් ආ අය විවිධ වයස්වල දරුවන් සමඟ සතුන් රඳවා සිටි කූඩු අතරින් ඉදිරියට ඇදෙන්නේ සතුටින්. වැඩිහිටියන්ගේ අත්වල එල්ලී සතුන් නරඹමින් යන මේ කුඩා දරුවන්ගේ හඬ නිසා මුළු සත්ව උද්‍යානයටම අමුතුම කලඑළියක් ලැබිලා.මේ වෙනකොට වෙලාව දවල් දොළහට විතර ඇති. සත්ව උද්‍යානයේ එක් කොටසකින් එක්වරම නැඟුණේ මහා විලාප හඬක්. ඒ හඬ ඇසුණු හැමෝම අන්දුන් කුන්දුන් වුණා. වෙලා තිබෙන්නේ කුමක් දැයි නොදත් බොහෝ දෙනා කරකියාගත හැකි දෙයක් නොමැතිව උන්හිටි තැන්වල ගල්ගැසී බලා සිටියා.”අනේ! අයියෝ! කවුරු හරි මොනවා හරි කරන්න” විලාප දුන් කාන්තාව මහා හ¼ඩින් වැළපෙනවා.කාන්තාවගේ විලාප හඬ නැඟුණේ පොළොව යටට වළවල් මෙන් තනා සතුන් රඳවා සිටි ප්‍රදේශයෙන්. ඒ ප්‍රදේශයේ සතුන් බලන්නේ උඩින් ගැසූ වැට අද්දර සිටයි. විලාපය ඇසෙන තෙක් මානයේ සිට විපරීතව භීතියෙන් බලා සිටි අය අතර ඇති වුණේ කලබලයක්. ඒ සමඟම පැමිණි සත්ව උද්‍යාන ආරක්ෂකයන් තැනින් තැන සිටි නරඹන්නන් ආරක්ෂක ස්ථාන කරා යොමු කළා.”නපුරු සතෙක් එළියට පැනලා ඇති” ආවරණය වූ ස්ථානවල සිටි අය පැවසුවා. එහෙත් කාන්තාවගේ විලාපය තවමත් ඇසෙනවා. දැන් එය අඳෙීනාවකට හැරිලා.එංගලන්තයේ ප්ලෙසන්ට් හිල්ස් හි පිට්ස්බර්ග් සත්ව උද්‍යානය හා මින් මැදුර පසුගිය ඉරිදා නිවාඩු දිනයේ නරඹන්නන්ගෙන් පිරී තිබුණා. එහි වැඩිපුරම සිටියේ කුඩා දරුවන් රැගෙන ආ පවුල්. එසේ ආ පවුලක 35 හැවිරිදි කාන්තාවක් සිය දෙහැවිරිදි පිරිමි දරුවාත් රැගෙන අපි‍්‍රකානු වල් බල්ලන් රඳවා සිටි වළ ළඟට ළංවුණා. වළ ඇතුළ බලන්න චූටි පුතාට උස මදි. මව කළේ ආරක්ෂිත වැටට උඩින් දරුවා ඔසවා වළ ඇතුළේ සිටින සතුන් පෙන්වීමයි.කුමක් දෝ අවාසනාවකට මව අතින් ගිලිහුණු දරුවා වල් බල්ලන් සිටි වළට වැටුණා. මව විලාප දෙද්දී දරුවාගේ කෑගැසීම ද නොතකා වළේ සිටි බලු රැළ දරුවා වට කරගත්තා.ඒ වෙද්දි වළේ වල් බල්ලන් එකොළොස් දෙනකු සිටියා. තනිව සිටියදී හසුරුවා ගැනීම කළ හැකි වුවත් රංචුවක් වශයෙන් සිටියදී මේ සතුන් අතර දඩයම් හුරුව වැඩියි. මවගේ කෑගැසීම ඇසී එතැනට දුව ආ ආරක්ෂකයන් බල්ලන් වළක්වමින් කුඩා දුන්නකින් හී විද්දත් නැවතුණේ උන් නොවෙයි. පසුව එතැනට පැමිණි ආරක්ෂකයන් කෙසේ හෝ කෑගසා බල්ලන් සත්දෙනකු දරුවාට පහරදීමෙන් වළක්වා ගත්තා. එක් විශාල බල්ලෙක් දරුවා ළඟට කිට්ටු වී ආපසු බලද්දී ආරක්ෂකයකුගේ වෙඩි පහරට ලක්ව මියගියා. එහෙත් මව භීතියෙන් මුසපත්ව බලා සිටියදී අනෙක් බල්ලන් තිදෙනා දරුවා වෙත කඩාපැන්නා. නරඹන්නන් භීතියෙන් හඬ නඟද්දී අසරණ මව සිහිසුන්ව ඇද වැටුණා.මව අතින් දරුවා ඇද වැටී තිබුණේ අඩි එකොළහක උසකින්. වැට අසලම යොදා තිබූ දැල් ආවරණය දරුවා රඳවා ගැනීමට ප්‍රමාණවත් වුයේ නැහැ. රංචුවක් ලෙස වැඩුණු විට ඉතා භයානක සතුන් වන මේ අපි‍්‍රකානු වල්බල්ලන් ජර්මන් ෂෙපර්ඩ් වර්ගයේ බල්ලන්ටත් වඩා විශාල බව කියැවෙනවා.මේ භයානක අනතුරින් දරුවා මිය යෑමත් සමඟ ඒ සත්ව උද්‍යානය වසා දැමුණා. භීතියෙන් මුසපත් වූ දරුවාගේ මවත් පියාත් දැන් සිත් සනසවා ගැනීම සඳහා භාවනා මධ්‍යස්ථානයකට යොමුකර තිබෙනවා.සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=as1211113</link>
    <topic>නෙළුම් විල</topic>
    <author/>
    <content>නෙළුම් විලමාකොට්ටාව - හොරණ පාරේ පිහිටි ඒ නිවෙසට ගියේ හඳුනන කෙනකු හමුවනු පිණිස ය.“ගෙදර කවුද?” මම ගෙයි අඳුරට කෑගෑවෙමි.අඳුරින් මිදී මිදුලට ආවේ වියපත් යුවළකි.“දැන් අපි තමයි මෙහෙ ඉන්නෙ” වියපත් කත කීවා ය.“අපිත් මේ ගෙදරට ඇවිත් වැඩි කාලයක් නෑ. අපි දැන් මේ වගෙ තැනක හිටියට මහත්තයො කලින් අපිටම කියල හොඳ ගෙයක් දොරක් තිබුණා.” බිරිය දිගටම කතා කළා ය. සැමියා නිහඬව සිටියේ ය.“මෙයා ඉස්පිරිතාලෙක කම්කරු වැඩක් කළේ” බිරිය සිය සැමියා පෙන්වා යළිත් කතා කරන්නට වූවා ය.“දැන් අපි දෙන්න ජීවත් වෙන්නෙ මෙයාගෙ පැන්ෂන් එකෙන්” ඇය සුසුමක් පිට කළා ය.“ඇයි එහෙම වුණේ? ගේ ඇතෑරල කුලී ගෙදරකට ආවෙ?” මට ඉබේ ම ඇසිණ.“අපට දූල දෙන්නෙක් හිටිය.” ඇය යළිත් කතාව අලුත් කළා ය. ඒ දෙන්නට අපි හොඳට ඉගැන්නුව. ලොකු දුව කසාද බැඳල ඕස්ට්‍රේලියාවෙ පදිංචියට ගියා. ඉන් පස්සෙ අපි දෙවෙනි දුවට ගේ ලියල දීල එයාවත් බැන්දුව. එයාගෙ මහත්තය ගේ විකුණල එයාවත් අරන් පිටරටක පදිංචියට ගියා. අන්තිමට අපිට ඉන්ඩ තැනක් නැතුව ගියා. ඒකයි අපි මේක කුලියට අරන් ආවෙ?”මම වියපත් සැමියා දෙස බැලීමි. ඔහු මුවින් නොබැණ අසරණව සිටියේ ය.“මේ අපේ ලැබීම වෙන්ඩැ’ති” බිරිය යළිත් කතා කළා ය.“පෙන්ෂන් එකෙන් මෙතන කුලිය ගෙව්වම ජීවත් වෙන්ඩ අමාරුයි. මං මෙයාට කිව්ව කොහෙන් හරි කුලී වැඩක්වත් හොයා ගන්ඩ කියල. ඒත් මෙයාගෙ වයසට කවුද කුලී රස්සාවල් දෙන්නෙ?”මම කුලී ගෙදර දෙස විපරම් ඇස දැල්වීමි. බිම හෑරුණු, බිත්ති බිඳුණු එය ඔවුනගේ දිවියට නොදෙවැනි ය.මම ආපසු හැරුණේ කම්පාවෙනි.දින කිහිපයකට පසු ඒ වියපත් පියා මට මගදී මුණ ගැසිණි.“කොහොමද?” මම ඔහු හා හිනැහෙන්නට උත්සාහ ගතිමි.“මං මේ කුලී වැඩක් හොයාගෙන යනව.”ඔහු විසි වෙමින් යන්නට ගියේ ය. ඒ ඇඟට - පතට හයියක් නැත.මම ගල්ගැසී ඒ රුව දෙස බලා සිටියෙමි.“අනේ දෙයියනේ!” මගේ හිත හඬා වැටුණේය.කුලියාපිටියේ රත්මලේ වත්තේ, විජිත කුමාර කොඩිතුවක්කු මහතා විසින් යොමු කරන ලද ලිපියක් ඇසුරිනි.කලකින් ගමට ගියෙමි. ඒ, මා සොයුරියත්, ඇගේ සැමියාත් විසින් දෙනු ලබන දානයකට සහභාගි වනු පිණිස ලද ඇරියුම අනුව ය.ඔවුනගේ දූ දරුවන් මුනුපුරු මිනිබිරියන් විසින් සූදානම් කෙරී මහා සංඝයා විෂයයෙහි පිරිනැමෙන දානයට සහභාගි වනු පිණිස අපේ පවුලේ කවුරු කවුරුත් එකතු පහටු වන බවට මට ආරංචි ලැබිණ. මඳ අසනීප තත්ත්වයෙන් පසු වුව ද ඊට සහභාගි වීම මගේ යුතුකමක් කොට සැලකීමි.මෙබඳු ගමන්වල දී මට නවාතැන වන්නේ අපේ මහගෙදර ය. මේ වනවිට එහි වෙසෙන්නේ අඹු දරුවන් අහිමි, හැත්තෑ විය ද ඉක්මවූ අප වැඩිමහලු සොහොයුරා ය. කවදත් කඩිසර ඇත්තකු වන ඔහු මගේ පැමිණීම අපේක්ෂාවෙන් සියලු දේ සූදානම් කරගෙන මග බලා සිටියේ ය.උදයේ කොළඹින් ගමන ඇරැඹි මා ගමට යන විට අඳුර ගලා එමින් තිබිණ. මා සිටියේ ද වෙහෙස වී ය.ගමන් තතු විචාළීමෙන් පසු මූණ කට දෙවීමට උණු පැන් සාදා දීමෙන් ඇරඹි මා සොයුරාගේ ආගන්තුක සත්කාරය පුරා දින හතරක් තිස්සේ නොඅඩුවම කෙරිණ.අප මවු තුමිය ජීවමාන කාලයේ අපට කරන ලද සත්කාර මගේ සිහියට ආවේ ය. මට වැඩි මහලු වුව ද සොහොයුරා මා වෙනුවෙන් කළ ඇපකැපවීම විස්මය ජනක ය.බොහෝ විට සිදු විය යුත්තේ නම් මෙහි අනිත් පැත්ත ය.මා වැඩිමහලු සොයුරාගේ පෙම මට දැනුණේ මහා අනර්ඝ සම්පතක් සේ ය. මා ආපසු එන දිනයේ බසයට ගොඩවන මොහොතේත් ඔහු මා අසලම රැඳී සිටියේ ය.මම ඒ සොහොයුරු පෙම හදවතෙහි රඳවාගෙන කොළඹ ආවෙමි.නුගේගොඩ, උඩහමුල්ලේ මුතුමානි රාජහෙට්ටි මහතා විසින් යොමු කරන ලද ලිපියක් ඇසුරිනි.වාහන ආදායම් බල පත්‍රයක් ලබා ගනු රිසියෙන් ප්‍රාදේශීය ලේකම් කාර්යාලයට ගියෙමි. අදාළ කවුන්ටරය තිබුණේ ගොඩනැඟිල්ලෙන් පිටත ය.මම එහි ගොඩ වැදුණෙමි.උණ ගස් හතරක් සිටුවා ඒවා හැඩයකට තබා ඒ මත පොල් අතු පේළි කිහිපයක් බැඳීමෙන් එහි වහල නිමවා තිබිණි. එතුළ වයඹ අව් රශ්මිය නොවීය. ගතට දැනුණේ ද සිහිලකි.රජයේ කාර්යාලයක ඉතා අඩු වියදමකින් සිහිලත්, සෙවණත් ලබාදුන් තැනක් මීට පෙර මා දැක නැත.පඬුවස්නුවර ප්‍රාදේශීය ලේකම් කාර්යාලයේ මේ කාර්යය අගය කළ යුතු ය.මූණමල්දෙණියේ, සිරිල් මදුරප්පෙරුම මහතා විසින් යොමු කරන ලද ලිපියක් ඇසුරිනි.විවාහකයකු වන මා ඔබට මේ කතාව කියන්නේ තවදුරටත් සඟවා ගෙන සිටීමෙන් සහනයක් නැති බැවිනි.මගේ ‘මව‘ මා පැටි වියේ දීම අසනීපයෙන් මිය ගිය විට පියා අප විසූ නිවෙස විකුණා දමා මා ලෝකයේ තනිකර දැමුවේ ය. මව සතු ව තිබු ඉඩකඩම් ද ඔහු විකුණා ඇති බව මා දැනගත්තේ පසුව ය.පියා ගේ මහ ගෙදර තිබුණේ ඔහු ගේ නමට ය. ඔහු එය සොහොයුරියකට ලියා ඇත. කුඹුරු ද සහෝදර සහෝදරියන් ගේ දරුවනට පවරා ඇත. ඔහු වරින් වර ඒ ඒ ඥාතීන්ගේ නිවෙස්වල වසයි. මේ සියලු දේ සිදු වූයේ මා ඔහු ගේ දරුවකු නොවූ නිසා බව මා දැනගත්තේ ද පසුව ය. තනි වූ මම රුදුරු ලොවේ නොයෙක් දුක් ගැහැට වින්දෙමි. කුලී වැඩ කළෙමි. අත් උදව්වට ගියෙමි. ගැරේජ්වල වැඩ කළෙමි. එමඟින් කුස පුරවා දවස ගෙවා ගතිමි. රැය කොතැනක හෝ පහන් කළෙමි.‘උඹ ඉතින් හදාගත්තු එකානෙ.’ තතු දත්තෝ මගේ මුහුණට ම කීහ. ‘මව‘ ලෙඩ වී මිය ගියේත්, ‘පියා’ට සියලු දේපළ අහිමි වූයේත් මගේ කාලකණ්ණිකමට යැයි ඔවුහු කීහ.මගේ සැබෑ දෙමාපියන් කවුරුන්දැයි මම තවම නොදනිමි. මා කුඩා කාලයේ දීම යමක් කමක් ඇති පවුලක් මා දරු කමට හදා ගැනීමට ලබා ගෙන ඇත. එකල මට ඔවුන් ගේ සෙනෙහස ද නොඅඩුව ලැබිණ. මම අට වැනි පන්තිය දක්වා අකුරු ද කළෙමි. සියල්ල වෙනස් වූයේ මගේ ‘මව‘ අංශ භාග රෝගයෙන් එක්තැන් වූ පසුව ය. පියා වෙනස් වූයේ ය. සමාජ සේවා කටයුතු කරමි’යි කියමින් ඔහු සති ගණන් ගෙදරින් පිටව විසුවේ ය. එක්තැන් වූ ‘මව‘ බලා ගැනීමට සිදු වූයේ මට ය. මගේ පාසල් ගමන ද ඇන හිටියේ ය.මව රෝගයෙන් ගොළු වූවා ය. ඇය ගොළු බසින් කියන දේ තේරුම් ගැනීමට මට හැකි වූයේ නිතර මා ඇය ළඟ සිටි නිසා ය. මම ඇයට බෙහෙවින් සෙනෙහස දැක්වීමි. තියන හැටියට කවා පොවා නහවා සැතපීමි. කැත කුණු අත ගෑවෙමි.මව මිය ගියේ මගේදෑත මත ය. ඇය මිය යන විට පියා අසලවත් නොසිටියේ ය.ඇය මිය යන තුරුම මා හදාගත් දරුවකු වග මම නොදත්තෙමි.ලෝකයේ සියලු බාධාවන්ට මුහුණ දෙමින් මම ඉලන්දාරියෙක් වීමි. මට මා බඳු ම යුවතියක මුණ ගැසිණ. මම මගේ කතාව ඇයට කීමි. අපි ආදරයෙන් බැඳුණෙමු.අදට තුන් වසරකට පෙර අපි විවාහ වීමි. කුලී ගෙයක වසමු. දරුවන් නැත. මේ සා දරුණු ලොවකට මා බඳු තවත් දරුවකු බිහි කරන්නේ කෙසේ ද?මා දැන් ජීවත්විය යුතු ය. ඇය වෙනුවෙන් ජීවත්විය යුතු ය. ස්ථිර රැකියාවක් නැතත් අත පය සවි ශක්තිය තිබෙන තාක් කල් මට ඇය පෝෂණය කළ හැකි ය. එහෙත් අපට මේ මහ පොළොවේ බිම් අඟලක්වත් නැත. වෙසෙන්නේ අනුන්ගේ කුඩා ගෙයක ය. අපට ම කියා බිම් කොටසක් තිබේ නම් ලෑලි ගසා කුඩා නිවහනක් තනා ගෙන කලදවස ගෙවිය හැකි ය. බණ්ඩාරගම, හොරණ හෝ ඒ ආසන්න පෙදෙසකින් අප ගේ ඉල්ලීම ඉටු කිරීමට යහපත් අයකු ඉදිරිපත් වන්නේ නම් ජාති ජාතිත් පින් සිදු වෙයි.අනන්‍යතාව සඟවා සිටීමට කැමති ‘සිළුමිණ’ පාඨකයකු විසින් යොමු කරන ලද ලිපියක් ඇසුරිනි. පරිත්‍යාගශීලීන්ගේ ප්‍රයෝජනය පිණිස 075- 4050900 දුරකථන අංකය සඳහන් කර තිබේ.නෙළුම් විල, සිළුමිණ,ලේක්හවුස්, කොළඹකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=as1211114</link>
    <topic>නිදහසේ හැදෙන දරුවාට හොඳ පෞරුෂයක් ලැබෙනවා</topic>
    <author>රමණී සුබසිංහ</author>
    <content>නිදහසේ හැදෙන දරුවාට හොඳ පෞරුෂයක් ලැබෙනවාදරුවන් ඉදිරියේ දී වැඩිහිටියන් ගේ ක්‍රියාකලාපය වඩාත් පරෙස්සම් විය යුතු බවත්, එය දරුවන්ගේ චරිතයට බෙහෙවින් බලපාන බවත් මනෝ විද්‍යාත්මක පිළිගැනීමක්. දකින දෙයින්, ඇසෙන දෙයින් ලෝකය හා එහි ස්වභාවය හඳුනා ගන්නා දරුවා තමන් ගේ හැසිරීම් හසුරුවා ගන්නේ ඒ අනුකරණයෙන්. දරුවා හැදෙන වැඩෙන ගෙදර පරිසරය වඩාත් සුබවාදී විය යුතු බව කියන්නේ ඒ නිසයි.කෙමෙන්, ළදරු විය, ළමා විය ගෙවන දරුවා නව යෞවන වියේ දී අනුකරණයෙන් ඉගෙන ගන්නවාට වඩා තමන් ගේ අත්දැකීම්වලින්, ඉගෙන ගන්නට උත්සාහ කරනවා. යහළු යෙහෙළියන් ගේ ඇසුර වඩාත් පි‍්‍රය කරමින් අම්ම තාත්තගෙන් ටිකෙන් ටික දුරස් වෙනවා. මුරණ්ඩුකම්, අකීකරුකම් ඇති වෙනවා. මෙය වයසත් සමඟ සිදුවන වෙනස්වීමක්. දරුවන් හා මවුපියන් අතර ගැටීම් ඇතිවෙන්නේ මේ වෙනස හඳුනා ගන්නට, තේරුම් ගැනීමට මවුපියන් උත්සාහ නොකිරීම නිසයි. දරුවා පියවරෙන් පියවර උස්මහත් වන සැටි අපි දකිනවා. මේ කායික වර්ධනයත් සමඟම දරුවා ගේ මානසික වර්ධනය ද සිදු වෙනවා. ඇසට නොපෙනෙන නිසා ඒ මානසික වර්ධනයන් සමඟ වෙනස්වන හැසිරීම් හඳුනා ගැනීම අපහසු වෙනවා. මේ වෙනස තේරුම් ගෙන උපක්‍රමශීලීව කටයුතු කළ හැකි නම් දරුවා කෙරෙහි කීකරුකම, ආචාර සම්පන්න බව, ඉගෙනීමේ උනන්දුව ආදී ගුණාංග වර්ධනය කිරීම අසීරු වන්නේ නෑ.කැලණිය විද්‍යාලංකාර පිරිවෙනේ ආචාර්ය නෙළුවාකන්දේ ඤණානන්ද හිමිනව යොවුන් වියේ දී විශේෂයෙන් බොහෝ පිරිමි දරුවන් වැඩිහිටියන් ගේ අවවාද තමන්ට බාධාවක් කරදරයක් ලෙස සලකනවා. ඒ නිසාම ටිකෙන් ටික අම්මගෙන් තාත්තගෙන් දුරස් වෙනවා. ඔවුන්ගේ සිත යන්නේ යහපත් වුවද, අයහපත් වුවද තමන් කැමති දේට උදව් කරන අයටයි. මේ අවස්ථාවේ දී තමන් ගේ දරුවා අකීකරුයැයි, මුරණ්ඩුයැයි සිතා දඬුවම් කිරීමෙන් සිදු වන්නේ ඔහු මවුපියන් පිළිබඳව තව තවත් අප්‍රසාදයට පත්වීමයි. කළ යුතු වන්නේ දරුවාගේ සිත නොරිදෙන ලෙස උපායශීලීව වරදින් මුදවා ගැනීමයි. විශේෂයෙන් ම අම්ම තාත්තාගේ ආදරය කරුණාව, දරුවාට දැනෙන්නට හැරීමෙන්, නිරන්තර ඇගයීමෙන් දරුවා නිවැරැදි මඟට යොමු කරවා ගැනීම අසීරු නොවෙයි.ගමේ කොලු කුරුට්ටන් එක්ක සෙල්ලමට යන දරුවට ‘පුතේ රෑ වෙන්න කලින්ගෙදර එන්න’ කියන අම්මට සමහර දරුවො පිළිතුරු දෙන්නේ ‘ඇයි මම ගෙදර එන්න පාර දන්නේ නැද්ද?’ යි එකට එක කියමින්. හැන්දෑවට මේ මුරණ්ඩුකම් ගැන අම්ම තාත්තට දැනුම් දෙනවා. තාත්තගෙන් ලැබෙන්නේ කෝටු පාර. දරුවා හරි මඟට ගන්නට මෙසේ දඬුවම් කළත් මේ ක්‍රමයෙන් සිදුවන්නේ දරුවා තව තවත් මුරණ්ඩු වීමයි. මවුපියන් වගේ ම ගෙදරත් එපා වීමයි. දැඩි නීති රීති හා පාලනයන්ට යටත්ව හැදෙනවාට වඩා නිදහසේ කටයුතු කරන්නට ඉඩ හැරීමෙන් දරුවා හොඳ පෞරුෂයක් ඇතිව ගොඩනැඟෙන බව අද පිළිගැනෙනවා. වැදගත් වන්නේ මේ නිදහස දෙන අතරේ ම දරුවා පිළිබඳව නිරන්තරයෙන් ම අධීක්‍ෂණය කිරීමයි. උදාහරණ ලෙස පරිගණකය අද අත්‍යවශ්‍ය මෙවලමක් බවට පත්වෙමින් තිබෙනවා. එය පරිහරණය කිරීමට ඉගැන්වීම අවශ්‍යයි. ඒත් දරුවෙක් කාමරයක් තුළට වී තනිවම, දොරගුළු ලාගෙන එය පරිහරණය කරනවා නම් එතැන දී සිදුවන්නේ අයහපතක්. පරිගණකය ඔස්සේ හොඳ වගේම නරක දේත් දරුවාට ග්‍රහණය වන බව අවබෝධ කර ගන්නා අතරම දරුවා ගේ රුචිකත්වය තමන් හිතනවාට වඩා වෙනස් විය හැකි බව තේරුම් ගෙන කටයුතු කිරීම ද වැදගත්.විවිධ වැරැදිවලට යොමුවුණු, නොමඟට ගිය තරුණයින් අතරින් අද සියයට 90 ත් වඩා ඒ තත්ත්වයට ගොදුරු වී සිටින්නේ යොවුන් වියේ දී නිවසේ හුදකලා වූ දරුවන්. කාර්ය බහුලත්වය හෝ වෙනයම් හේතුවක් නිසා මවුපියන් සමඟ සමීප වන්නට ඉඩ නොලද දරුවන්. දරුවන්ට ඇහුම්කන් දෙන්නට, ප්‍රශ්න ගැටළු විසඳා දෙන්නට, ඔවුන් සමඟ සතුටු සාමීචියේ යෙදෙන්නට මවුපියන් විසින් කාලයක් වෙන්කර ගැනීම ඉතා වැදගත් වන්නේ ඒ නිසයි.තමන්ගේ ප්‍රශ්නවලට, අදහස්වලට ඇහුම්කන් දෙන්නට අම්මට තාත්තට කාලයක් නැති වුවහොත් දරුවා තමන්ට සවන්දෙන කණ්ඩායමක් සොයා ගැනීමට පෙලඹෙනවා. සම වයසේ දරුවන් ඒ අතරින් ප්‍රධානයි. දරුවාට උපදෙස් ලැබෙන්නේ ඒ අයගෙන්. එහිදී හරි වැරැද්ද තෝරා ගන්නට නොදන්නා දරුවා අතරමං වෙනවා. මත් පෙති හා මත් පැන්වලට ඇබ්බැහි වීම, දුම්වැටි භාවිතය, නිවසට හොරෙන් ගංගා, ඇළ දොළවල දියනෑමට යෑම, විවිධ අත්දැකීම් විඳින්නට හුරුවීම ආදී අනේක විධ ක්‍රියාවන් එහි ආදීනවයන්.විශේෂයෙන් යොවුන් වියේ පිරිමි දරුවන් අනෙක් දරුවන් අතර කැපී පෙනෙන්නට පි‍්‍රයයි. යමක් කරන්නට තමන්ට බැරි බව පෙන්වීමට, පිරිසක් ඉදිරියේ ‘මට බෑ’ කියන අවඥව විඳින්නට අකමැති ඔවුන් ඕනෑම අවධානමකට ඉදිරිපත් වෙනවා. දරුවන්ට බොහෝ විපත් කරදර සිදු වන්නේ මේ නිසයි.මේ ස්වභාවය හා දරුවන් ගේ රුචිකත්වය තේරුම් ගෙන උපායශීලීව කටයුතු කරනවා නම් බොහෝ අනතුරුවලින් ඔවුන් ආරක්‍ෂා කර ගන්නට පුළුවන්.අනෙක් අතට යොවුන් දරුවන් යම් යම් වැරදිවලට පොලඹවා ගන්නට උත්සාහ ගන්නා, අධම මිනිසුන් පිරිසක් ද මේ සමාජයේ සිටිනවා. දරුවා මත්ද්‍රව්‍ය, දුම්වැටිවලට ඇබ්බැහි වන්නේ මේ උත්සාහයන්වල ප්‍රතිඵලයක් ලෙසින්. හොඳ අධීක්‍ෂණයකින් නොසිටියේ නම් දරුවන් මේ ආගාධයන්ට වැටීමෙන් වළක්වා ගත නොහැකියි. සැබැවින් ම මෙය මවුපියන් ගේ වගේ ම සමස්ත සමාජයේ ම වගකීමක්. එක් අවස්ථාවක අපේ බුදු හාමුදුරුවෝ ‘අත්තානං උපමං කත්වා...’ යනුවෙන් දේශනා කළා. ඒ සෑම මොහොතක ම තමන් උපමාවට ගෙන කටයුතු කළ යුතුය යන අර්ථයෙන්. කා ගේ හෝ දරුවකුට විපතක් අයහපතක් වනවා නම් ‘මේ මාගේ දරුවා වැනිම දරුවෙක් නේ ද?’ ‘මගේ දරුවෙකුටත් මෙවන් විපතක් වුණොත්’ යන හැඟීමෙන් ඒ දරුවා බේරා ගන්නට ඉදිරිපත් වනවා නම් අපේ යොවුන් දරු පරපුර රැක ගැනීම අසීරු වන්නේ නෑ. ඔවුන්ගේ අනාගතය අඳුරු වන්නේ ද නෑ.රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=as1211115</link>
    <topic>පුතේ! මේ ටිකත් අහගන්න</topic>
    <author/>
    <content>පුතේ! මේ ටිකත් අහගන්න“පොඩි බාප්පා ගමේ ඇවිල්ල ද?”ලොකු අයියා ගෙට ගොඩ වෙන ගමන්ම ඇහුවා. වෙනදා සති දෙකකට සැරයක් ගෙදර ඇවිත් අපි ගැනම හොයන අයියට මොකද පොඩි බාප්පා මතක් වුණේ කියලා අම්මගේ මූණ කැත වුණා.“නෑ මං මේ බැලුවේ වට පිටේ සද්ද බද්දයක් නැති හන්දයි” කී අයියා අම්මගේ කුහුල නැති කළා. පොඩි බාප්පා ගමේ ඉන්න කොට ගමේ ඉන්න ගණන් කාරයෝ කොච්චර කෑවා බීවත් කෑ මොර නොදී ගෙවල්වලට වෙලා ඉන්නවා. ඒ පොඩි බාප්පට බයේ නොවේ. එයාට තියෙන ගෞරවයට කියලයි මට හැම තිස්සෙම හිතෙන්නෙ.පොඩි බාප්පාගේ වයස දැන් අවුරුදු පනහත් පසුකරලා ඇති. ඒත් ඔය හයිය හත්තියට ඉන්නෙ. දැන් ගමේ ඉන්න හයිරං කාරයො දහ දොළොස් දෙනෙකුට වුණත් තඩි බාන්න තාම පොඩි බාප්පට පුළුවන්. පොඩි බාප්පා කවදාවත් සිගරට් අරක්කු ගංජා වගේ ශරීරය විකෘති වෙන කිසිම දෙයක් පාවිච්චි කළේ නැහැ. තාම දිළිහෙන හමකුයි සුදුපාට ඇස් දෙකකුයි බාප්පට තියෙනවා.දැන් අපේ ගමේ ඉන්න ගණන් කාරයෝ හැම දෙනාම බේබද්දො නැත්නම් මත්ද්‍රව්‍ය පාවිච්චි කරන අය. ඒ ගණන්කාරකම් සියල්ල බාප්පගේ නිශ්ශබ්දකමටයි, බැල්මටයි යටයි. බාප්පා ප්‍රායෝගිකව හා නිත්‍යානුකූලව අවශ්‍ය අවස්ථාවේ අවශ්‍ය දේ කරන්න දන්නවා. ලොකු තාත්තයි අපේ තාත්තයි නැති අඩුව සම්පූර්ණයෙන්ම පිරෙව්වේ පොඩි බාප්පා. අපේ පවුල් දෙකටම රක්ෂාවරණය ලැබුණේ පොඩි බාප්පගෙන්.මත්ද්‍රව්‍ය භාවිත නොකරන ආගමානුකූලව ජීවත්වෙන, සියලු දෙනාම හොඳ ශක්ති වන්තයෝ බාප්පා කීවා. ඉතිං ඔවුන්ගේ පවුල් ආරවුල් නැහැලු මත්පැන් බොන්නෝ ශරීර ශක්තියෙන් පිරිහෙනවලු. මත්ද්‍රව්‍ය අවපීඩකයක්. අවපීඩක භාවිත කිරීමෙන්පසු කරන ක්‍රියාව දිගටම කරගෙන යා හැකි වුවත් එය නවතා දැමු ගමන් නින්ද යනවා. එයින් බොහෝ පවුල්වල ගැටලු මතු වෙනවා. එයින් පුද්ගලයාගේ ලිංගික ක්‍රියාකාරිත්වය බෙලහීන කර දමනවා. ඒ පවුලේ ආරක්ෂාව හා සමගිය නැතිකර දමනවා. පවුලේ ගෘහමූලිකයා වූ පුරුෂයා කායික, මානසික, ලිංගික ශක්තියෙන් යුත් අයෙක් වීම පවුලේ ආරක්ෂාවට අත්‍යවශ්‍යයි. එය බිරියට හා දරුවන්ට සතුටින් සහජීවනයෙන් සමාජයේ වෙසෙන්න අවස්ථාව සලසා දෙනවා කියල තමයි පොඩි බාප්පා එදා කීවේ.හැබැයි මේ යන විදිහට අවුරුදු දහසය (16) වෙන්න කලින් ගැටව් ටික මත් වතුරට මත්කුඩට හුරු වුණොත් අනාගත ශ්‍රී ලංකාවේ පවුල් සංස්ථාව බිඳ වැටෙනවලු.දැනටමත් ඒවයේ ලක්ෂණ දකින්න තියෙනවා කියලයි පොඩි බාප්පානම් කියන්නේ ස්ත්‍රී දූෂණ ඉහළ යන්නේ ළමා අපයෝජන හා බාල වයස්කාර දරු දැරියන් ලිංගික ක්‍රියාකාරකම්වලට යොදවා ගැනීමේ සිද්ධි වැඩිපුර වාර්තා වෙන්නේ මේ හන්දාලු. බාප්පා කොළඹ ලොකු කොලීජියක මාස්ටර් කෙනෙක්. ඉතිං බාප්පා දන්න දේවල් කොච්චර ද? අපේ අයියා පොලීසියට ගියාට පස්සේ එයා හිටියටත් වැඩිය හොඳ වෙලා.‘උඩහ ගෙදර නැන්දලහ කොටහලු ගෙයක් තියෙනවා පුතේ.’ අම්මා අයියාට තේ එකක් අතට දෙන ගමන් කීවා. අයියා අම්මගේ මූණ බලලා තේ එක අරන් කුස්සියෙන්ම ඉඳගත්තා. “පොලීසියේ මහත්තයෙක් ආවලු” කියාගෙන ගෙට ගොඩවුණේ පොඩි බාප්පා. අයියා හිනාවුණා.“අක්කවත් කීවනම් නරක ද අර කෙල්ලගේ ලැජ්ජ බය අරින්නැතිව සිරිත් විරිත් ටික කරලා ඉවරයක් දකින්න කියලා ලොකු අක්කට.”“මම කිව්වා” අම්මා උත්තර බැන්දා.“දැන් ඉතිං තමන්ට පුළුවන් හැටියට උත්සවයක් ගන්න එක සිරිතලුනේ.” අයියත් උත්තර බැන්දා.“ඔව්. ඔව්. පොලීසියේ මහත්තැන්ලට දැන් වැඩ වැඩිවෙලා තියෙන්නේ ඔය අලුත් සිරිත් හන්දා තමයි.”කලකට ඉහත ඔය දැන් ආරංචි වෙන විදිහට ස්ත්‍රී දූෂණ ළමා අපචාර දකින්න තිබුණේ නැහැ. එහෙම වුණේ දරුවන් ළමා වියේදීම හරි වැරැද්ද තෝරා බේරා ගැනීමට ඉගෙන ගත්ත හන්දා. අතීතයේ දී දෙමවුපියන්ගෙන් වැඩිහිටියන්ගෙන් සම්ප්‍රදායානුකූල අධ්‍යාපනයක් දරුවන්ට ලැබුණා.කොටහලු සිරිත්වලදී ගෑනු දරුවට වගේම අවට ගැටවුන්ටත් ගෙදර අප්පා කුඩප්පා අයියා මල්ලිටත් පණිවුඩයක් ලැබුණා. නැකත් වැනි සම්ප්‍රදායන් මඟින් ලිංගික ක්‍රියාකාරකම් කෙරෙහි තහංචි ඇතිකළා.ඉස්සර ගෙදර හිටියා අම්මා සහ ආච්චි දැන් අම්මා වැඩට යනවා. ආච්චි මහලු මඩමේ. ළමයාට සම්ප්‍රදායක සංස්කෘතික දැනුම අවබෝධය ලැබෙන්නේ නැහැ. ලිංගික ක්‍රියාකාරකම් කෙරෙහි දරුවන්ගේ බය නැතිවෙලා. තම ශරීරයේ කොටස් නිරාවරණ වීම ලජ්ජාවට කරුණක් ලෙස දරුවන් සිතන්නෙ නැහැ. වැඩිහිටියන් එය ලජ්ජාවට කරුණක් බව කියා දෙන්නෙත් නැති බව අම්මලා දූලා තාත්තලා - පුතාලා පාරෙ යනකොට පෙනෙනවා.දැන් ලිංගික කාරණා පිළිබඳව හා ලිංගික ක්‍රියාකාරිත්වය පිළිබඳව පාසල් තුළ ප්‍රසිද්ධ දේශන පවත්වන්න අධ්‍යාපන අමාත්‍යාංශය සහ සෞඛ්‍ය දෙපාර්තමේන්තුව අවසර දී තියෙනවා. කෘත්‍රිම ලිංගික උපකරණ භාවිත කරමින් ලිංගික ක්‍රියාකාරකම් ගැන කියලා දෙන ගමන්ම කියන්නේ මොකක්ද ලිංගික ක්‍රියාකාරකම්වලින් බැහැර විය නොහැකිනම් ආරක්ෂිත ලිංගික ක්‍රියාකාරකම්වල යෙදෙන්න කියලායි. මනස මෝරපු වැඩිහිටියන්ට කිව යුතු මේවා කියන්නේ කාට ද? අවුරුදු දහතුන දහඅට අතර දරුවන්ට ඔවුන්ගේ ලිංගික කුතුහලය ප්‍රබලයි. ඉතිං මේ දරුවන්ට ආරක්ෂිත ලිංගික ක්‍රියාකාරකම්වල යෙදෙන්න කියලා ආරක්ෂිත ක්‍රමත් කියලා දෙන එක හරි ද කියල අධ්‍යාපන අමාත්‍යාංශය සහ සෞඛ්‍ය දෙපාර්තමේන්තුව සොයලා බලන්න ඕනෑ. ඒ විතරක් නොවෙයි. මේ ලිංගික අධ්‍යාපනය හා එඩ්ස් (HIV) මර්දනයට යොමුවන රාජ්‍ය නොවන ආයතනයන්හි අරමුණු කුමක් ද කියල වගකිවයුතු ආයතන හා පුද්ගලයින් අවධානය යොමු කළ යුතුයි කියලයි පුතේ මට හිතෙන්නේ.පුතා දැන් කියාවි ලිංගික අධ්‍යාපනය අවශ්‍යයි කියලා. ලිංගික අධ්‍යාපනය අවශ්‍ය නැහැ. එය සහජ බුද්ධියෙන් හඳුනා ගන්න පුද්ගලයාට හැකියාව තියෙනවා. ඒත් අතීතයේත් රෝග පැතිර යෑම වළක්වා ගන්න ලිංගික අධ්‍යාපනය තරුණ තරුණියන්ට ලබා දුන්නා. ඒ සම්මන්ත්‍රණ සඳහා තෝරා ගත්තේ වයස 18 සම්පූර්ණ වූ තරුණ පිරිස් පමණයි.බාප්පා කියන කතාව වැරැදියි. වර්තමාන සමාජ වටපිටාව අනුව ළමයින්ට ලිංගික අධ්‍යාපනය ලබාදිය යුතුයි.ඔව් පුතා හරි. සම්ප්‍රදායානුකූල ලිංගික අධ්‍යාපනය හා ප්‍රජනන ක්‍රියාවලිය කෙරෙහි දරුවා දැනුවත් කිරීම කළ යුතුයි. ඒ පිළිබඳ සැකයක් නැහැ. එය දෙමවුපියන්ගේ සහ ගුරුවරයාගේ වගකීම.මේ අනවශ්‍ය දැනුම්වත් කිරීම්වලින් දරුවන් වයසට වඩා මෝරනවා. කළ යුත්තේ වැරැදි පාරට යොමුවූ දරුවන් හඳුනා ගෙන ඉන් මුදා ගැනීමයි.ඉස්සර අපි පොඩි කාලේ කොල්ලො කෙල්ලො බට්ටා පැන්නා, වක්ගුඩු ගැහුවා, වොලිබෝල් සෙල්ලම් කළා. එයින් ඉලංදාරින්ගේ ළමිස්සියන්ගේ කායික මානසික ලිංගික අපයෝජන අවම වුණා. කායික, මානසික ගැටලු අවම කරගැනීම යෞවනයා “අපයෝජනයට ලක්වීම” යන ගැටලුව විසඳනවා.ළමයකුගේ වරදකට දඬුවම් කිරීම අපයෝජනයක් ලෙස දකින්න සමාජය හුරුවිය යුතු නැහැ. පුංචි කාලේ පිළිබඳ දරුවන්ට තියෙන්නේ ඡායාරූප මතකයක්. ඒ මතකය ක්‍රියාත්මක වන්නේ අවුරුදු 13 - 16 කාලයේදී කුඩා අවධියේ ගහලා බැණලා හදන දරුවෙක් වැඩිහිටියෙක් යෞවනයෙක් වුණහම අවට ජීවත්වන පිරිසට කරදර කරනවා.අම්මා හෝ ගුරුවරයා දරුවකුට වැරැද්දට දඬුවම් කරන්න ඕනැ. ඒ දඬුවම කළාට පසු අවංකවම වැඩිහිටියා දුක් වෙනවා. කෝප සහගත සිතිවිලි මතුවී දඬුවම් කළත් පසුව වැරද්ද හා දඬුවමට හේතු දරුවා හඳුනා ගන්නවා. නිකරුණේ පහරදීම කෝපය හේතුකොටගෙන දරුවාට පහරදීම අනාගත සමාජයට කරන හානියක්. මවක් පියෙක් කොපමණ දඬුවම් කළත් ගුරුවරයෙක් කොපමණ දඬුවම් කළත් දරුවන් ඔවුන්ට ඇලුම් කරනවානම් ළමයාගේ මනස ඉන් හඳුනා ගන්න ඕනැ.යෞවනයාගේ වැරැද්දට දඬුවම් නොකර සිටීම ඔහුට තවදුරටත් වැරැදි කිරීමට අනුබලයක්. පන්තියේ ගෑනු ළමයෙකු කෙනිතුවහම ඕව කොලුකමට කරන වැඩ කියලා අතඅරින්න එපා. එයාගෙ නංගිව වෙන කෙනෙක් කෙනිත්තුවොත් දැනෙන සිතිවිලි දරුවාට හඳුනාගන්න ඉඩ අරින්න ඕනැ. කෝ දැන් එහෙම වෙන්නෙ නැහැ. ඉස්සරත් ඔය මත්ද්‍රව්‍ය සේරම තිබුණා ගැටව් බිව්වෙ නැහැ.වර්තමානයේ ගැටව් මත්ද්‍රව්‍යට යොමුවෙලා. දරුවො උදේ පහට නැඟිටලා පන්ති යනවා පාසල් යනවා. පාසල් පොත පතටම ඇලිලා අමතර කියැවීම් නැහැ. කායික මානසික අපයෝජනය හේතුවෙන් ස්වයං විවේචනයකට යොමු වෙන්නෙ නැහැ. එහෙම යොමු වෙන්න වේලාවක් නැහැ. මත්ද්‍රව්‍යයන්ට යොමුවීම හේතුවෙන් හොඳ නරක තේරුම් බේරුම් කරගන්න බැහැ. අනුන්ට පීඩා කරනවා. යහළුවාට පහර දෙනවා. තරුණ ගැටව් ගණංකාරයෝ වෙන්න හදන්නේ මත්ද්‍රව්‍ය භාවිත කරලා, එයාලා දන්නෙ නැහැ ලෝකෙටම ගණංකාරයා වුණු මොහොමඩ් අලී කවදාවත් මත්ද්‍රව්‍ය භාවිත කරලා නැහැ කියලා.අද දරුවො ඉගෙන ගත්තට මානුෂීය ගුණ ධර්ම හඳුනන්නෙ නැහැ. පේ‍්‍රමය හා රාගය අතර වෙනස දන්නෙ නැහැ.දරුවන් සාහිත්‍යයට රස වින්දනයට යොමු කිරීම වැඩිහිටියන්ගේ වගකීම පුතා මතක තියා ගන්න. ළමයෙක් ගුරුවරයෙක්ගෙන් ගුටි කෑවහම ගුරුවරයාට අපයෝජන තත්ත්වයන් බැර කරමින් නීතිය හමුවට ගෙනයෑම. ගුරුවරුන්ට විදුහල්පතිවරුන්ට පහර දීම පාසල් පද්ධතිය බිඳ වැටෙන්න හේතු වෙනවා. පාසල් පද්ධතිය බිඳ වැටීම තවත් ගැටලු බොහොමයකට මුල. පුතා ළඟට එන දෙමවුපියන්ට කියන්න ඉස්සෙල්ලා ළමයා ඉතාම නිවැරැදි ද, දරුවාගේ නිවසේ හා අනෙකුත් ස්ථානයන්හි ක්‍රියාකාරකම් පිළිබඳව හොඳට අවධානය යොමු කරන්න කියලා.”ඔර්ලෝසුවේ නමයෙ කනිසම පොඩි බාප්පගේ කතාව හමාර කළා.අද කතාබහළමාරක්ෂක අධිකාරියේප්‍රධාන පොලිස් පරීක්ෂකබුද්ධික බාලචන්ද්‍රලිව්වේටෙක්ලා පද්මිණි කාරියවසම්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=av1211112</link>
    <topic>එකොළොස් වතාවක් මං ගෙදරින් පැනලා ගියා</topic>
    <author>ඉනෝකා පෙරේරා බණ්ඩාර</author>
    <content>එකොළොස් වතාවක් මං ගෙදරින් පැනලා ගියාදේශබන්දු සුමනදාස අබේගුණවර්ධනජීවිතයේ සියලු ප්‍රාර්ථනා ඉටු කර ගත් සතුට විඳින්නට හැකි එහෙමත් කෙනකුටය.සුමනදාස අබේගුණවර්ධනටත් ඒ සතුට එලෙසමය.අවුරුදු හැට පිරෙද්දී, සිතූ පැතූ සියල්ල ඉටු විය. දෛවයේ ලියැවී තිබූ දේ ද එලෙසම සිදුවිය.එපමණක් ද නොවේ.රට කරවන නායකයාගෙන් අපූරු නම්බු නාමයක් ද ලැබිණි.ඇතැම් විටෙක රජ කාලෙන් පසු, ‘රාජකීය දෛවඥයා...’ ගරු නාමය පිරිනැමුණේ ඔහුටම පමණක් වන්නට පුළුවන.මේ සියල්ල ඡ්‍යොතිෂය නිසාය.අතැඹුලක් කර ගත් ඡ්‍යොතිෂ ශාස්ත්‍රයෙන් ඔහු ජීවිතය ජය ගත්තේය. ආර්ථිකය ද ජය ගත්තේය.එහෙත් ආ ගමන පිටුපස කරදර එමට විය. බාධක ද නොඅඩු විය.ජීවිතය සුන්දර යැයි සිතෙන්නේ ඒ සියලු කඨෝරයන්හි රහ ගුණ දන්නා හෙයිනි.අවුරුදු හතළිහේ දී ගමෙන් පිටවන බවත් දියුණුව ඇත්තේ ගමෙන් පිටවූ පසුව බවත් කේන්දරේ ලියැවී තිබු නමුදු පොඩි පටලැවිල්ලක් සිදුවිය.40 දී යා යුතුව තිබු ගමන, ඔහුට 18 දී යන්නට සිදුවූයේ ඒ පටලැවිල්ල නිසාය.මේ සියල්ල සිදුවූ අතීතය ඔහුට අද ඊයෙක මෙනි.“ඡ්‍යොතිෂය කෙරෙහි ඇල්ම මගේ හිතට ඇතුළු වුණේ තාත්තගෙන්. 1894 අවුරුද්දේ හිනිදුම්පත්තුවේ දෙල්ලව ගමේ තාත්තා උපදිනකොට කේන්දරේ බලලා කිව්වලු අනාගතයේ ප්‍රාදේශීය නායකයෙක් වෙනවා කියලා. ඒ වගේම තාත්තා දෙණියාය මොරවක ගම් සභාවේ ගම් සභාපති විදියට නොකඩවා අවුරුදු 36 ක් කටයුතු කළා. ඒ වාර්තාව කවුරුවත් තවම කඩලා නැහැ.ඒ අනාවැකිය සත්‍ය වූ නිසා තාත්තා හුඟක් ඡ්‍යොතිෂය විශ්වාස කළා. ඒ පිළිබඳ හැදෑරුවා. පවුලෙ දරුවො නව දෙනාගෙන් හත් වැනියා මං. සිංහ ලග්නෙ උපන් මගේ දසවැන්නේ ඉන්නේ බ්‍රහස්පති. යම් විෂය ධාරාවක් අරභයා කීර්තියට පත්වීමේ වාසනා ගුණය මේ පිහිටීම ඇති අයට ලැබෙනවා. ඒ යෝගය තිබුණේ මට නිසයි, දරුවො නව දෙනාගෙන් ඡ්‍යොතිෂයට යොමු කරන්න තාත්තා මාව තෝරා ගත්තේ.ඡ්‍යොතිෂයට මං කොයි තරම් ඇලුම් කළා ද කිව්වොත් තාත්තා කියා දෙනවට වැඩි දෙයක් ඒ මත්තෙ හඹා ගිහින් මං ඉගෙන ගත්තා. අදාළ පත පොත හොයාගෙන කියෙව්වා. ගං සභාපතිකමට අමතරව ව්‍යාපාරික කටයුතුත් කළ නිසා, තාත්තා නිතර ඉන්දියාවට ගියේ මං උපදින්නත් පෙර හිටන්.මං ඉපදුණාම මගේ කේන්දරේ හදවල තියෙන්නෙත් එහෙදි. දෙමළ බසින් ලියැවුණු කේන්දරේ පරිවර්තනය කළේ මෙහෙ ඡ්‍යොතිෂවේදියෙක්.අවුරුදු 40 දී මං ගමෙන් පිටවන බවත් එතැනින් එහා දියුණු වන බවත් දෙමළ මුල් පිටපතේ තිබූ කතාව සිංහලට පරිවර්තනය කරද්දි වයසක් සඳහන් නොකරයි ඔහු ලියා තිබෙන්නේ. අන්න එතැනයි පටලැවිල්ල තිබුණේ.ඉස්කෝල ජීවිතේ හමාර වෙද්දි මට හිතුණෙම ගෙදරින් යන්න. කේන්දරේ හැටියට මේ මං ගෙදරින් යා යුතු කාලය කියලයි මට නිතර හිතුණෙ.අවුරුදු 18 දී මං ගෙදරින් ගියා. අත්තනකඩවර, කෝඳුරුවාව, පල්ලේගම, පන්සල්ගොඩැල්ල, මින්නේරිය, ඇලහැර, බකමූණ වගේ ඈත පළාත්වල ගම්මානවලට වෙලා බඩඉරිඟු කරලකින් බඩගින්න නිවාගෙන හේන් කළා. ඒවා හරියන්නැති වග දැනෙනකොට ගෙදර ආවා. අයියලා - තාත්තලා ඉතින් ව්‍යාපාර බාර දෙනවා. ආයෙත් මට ඇතිවෙලා ගෙදරින් යනවා.වතාවක් දියබෙදුම, තිස්සමහාරාමය, තණමල්විල, පොළොන්නරුව, අක්කරෙයිපත්තු වගේ හුඟක් පළාත්වල පොළවල්වල වෙළෙඳාම් කළා.කොළඹට ඇවිත් හෝටල්වල පිඟන් හේදුවා. ගෙවල්වල වැඩ කළා. 1973 දී මිරිස් මිල ඉහළ ගිය වෙලාවක මම මිරිස් විකුණලා රුපියල් 35,000 ක් හෙව්වා. ආයෙ ගෙදර ගියා. ඔය විදියට මං ගෙදරින් එකොළොස් වතාවක් පැනලා ගියා.යාන වාහන - වස්තුව දේපළ අලි ඇතුන් පවා හිටි අපේ ගෙදර, සියලු සැප සම්පත් හැර දමලා මං මේ පැනලා ගිහින් දුක්විඳින එක ගැන ගෙදර අය හරි කනගාටුවෙන් හිටියෙ. ඒත් මට හිතුණෙම කේන්දරේ හැටියට මං තනිවම දියුණු වෙයි කියලා. නමුත් විශ්ව විද්‍යාලයකින් ලබා ගන්න බැරි තරමේ සමාජ අත්දැකීම්, දැනුම මං මේ ගෙදරින් පිට හිටි කාලයේ ලබා ගත්තා.තාත්තා නැතිවුණාම මට සිද්ධ වුණා ව්‍යාපාර බාරගන්න. මොන දේ කළත් මගේ ඔළුවෙ වැඩ කළේ ඡ්‍යොතිෂය. ඒ පිළිබඳ ඉහළට හැදෑරීමේ ආසාව.ලංකාවේ නම ගිය ඡ්‍යොතිෂවේදීන් අපේ ගෙදරට ගෙන්වාගෙන ඔවුන් සමඟ සංවාද, සාකච්ඡා පැවැත්වීම මං පුරුද්දක් කරගත්තා. ඒ වෙනකොට මං විවාහ පත්වෙලා.ඊළඟට ආයේ උදාවුණේ මහ නරක කාලයක්. ව්‍යාපාර කඩා වැටුණා. ඡ්‍යොතිෂය හරි හැටි දන්නා කෙනෙක් වැටෙන්න බැහැ. එහෙනම් මම ඡ්‍යොතිෂය හරිහැටි දන්නෑ...’ එහෙම හිතපු මං දරුවො දෙන්නා මෙහෙ තියලා බිරියත් එක්කම ඉන්දියාවට ගියා. අවුරුදු 10 ක් මං ඉන්දියාවේ ඉහළම ඡ්‍යොතිර්යවේදින් ඇසුරේ ශාස්ත්‍රය හැදෑරුවා. සම්ප්‍රදායික ඡ්‍යොතිෂ විද්‍යාව රැකගෙන නවීන තාක්ෂණය ඇසුරු කරගන්නා නිසයි මං මේ දේ බොහොම ලස්සනට කරන්නේ,Astrology සහ Technology එකට යා යුතු දෙයක්. මේ රටට මං ඒ අඩුව පිරෙව්වා...”ඔහු එපමණකින් නැවතුණේ නැත. රාජකීය දෛවඥයා දක්වා දිගු ගමනක් ආවේය.මට මහින්ද රාජපක්ෂ මහත්තයාගේ කේන්දරේ හම්බ වුණේ තාත්තගෙන්. තාත්තට කොහොම ලැබුණ ද මං දන්නෑ. ඉස්සර අපේ ගම්වල මිනිස්සු දියසෙන් කුමරු වෙන්න ගිහින් පිස්සුත් හැදුණා.මං තාත්තව නාවන ගමන් දවසක් තාත්තගෙන් ඇහුවා, ‘කවුද තාත්තෙ මේ දියසෙන් කුමරු...’ කියල. ‘කවුරුවත් නෙවෙයි රුහුණෙන් බිහිවන ඩී. ඒ. රාජපක්ෂ මහත්තයගේ මද්දු පුතා...’ කියලා තාත්තා කිව්වා. එතකොට තාත්තා එතුමගෙ නමවත් දන්නෑ. මේ කතාව මං හිතේ තියා ගත්තා. මට ඕනෙ වුණා ඔහු මුණ ගැහෙන්න.1982 මැතිවරණ වෙලාවෙ මං මගේ අලුත්ම වාහන දෙකක් අරගෙන ගිහින් එතුමාට මැතිවරණෙට උදව් කළා. බෙලිඅත්ත දම්මුල්ලෙ අජන්තා හාමු කියන මගේ ඥාතියා එක්ක ගිහින් තමයි ඉස්සර වෙලාම මං එතුමා මුණ ගැහුණෙ.එහෙම පටන් ගත්තු සම්බන්ධතාව තමයි මේ...”රටේ නායකයාගේ සියලු සුබ කටයුතුවලදී, රාජකීය දෛවඥයා මැදිහත් වී සුබ නැකැත් හෝරා හදයි. විශ්වාසය, අත්දැකීම් හා පළපුරුද්ද මත ඒවා සියයට සියයක් නිවැරැදි වෙයි.මේ සියලු රාජකාරී ඉටු කරන්නට නම් නිරෝගීව සිටිය යුතුය.ගෙවුණු දවසේ කරගන්නට බැරිවූ වැඩ ද අහවර කරගත යුතුය. පාන්දර තුන වෙද්දී ඔහු ඇඳෙන් බසියි. ඉතිරි වූ වැඩ හමාරකොට ව්‍යායාමය සඳහා ඇවිදින්නට එළියට බසියි. කිලෝ මීටර කිහිපයක් ඇවිද යළි පැමිණ රාජකාරියට සූදානම් වෙයි. හැට වැනි විය ඉක්මවුවත් කරන්නට ඇති රාජකාරි එමටය.“මගේ ලොකු දූ හංසනි රුවන්තිකාට මං ඡ්‍යොතිෂවේදය බාර දෙන්න හිතාගෙනයි ඉන්නෙ. ඈ ඒ ගැන උනන්දු නිසා. තිලංකා සඳමාලි දෙවැනි දූ. එයා ව්‍යාපාර කළමනාකරණ උපාධියක් හදාරනවා. ජීවිතයේ ආයෙ මට දිනන්න දෙයක් නෑ. ඡ්‍යොතිෂයෙන් සැමගේ ජීවිතයට ආලෝකයක් ලබාදීමයි මගේ සතුට.සියලු කරදර බාධක ඉවත් කරලා ඕනෑම කටයුත්තක් සාර්ථකව නිම කරගන්නට ඡ්‍යොතිෂයෙන් ලබාගත හැකි උදව්ව එමටයි. මං සතුටු වෙන්නෙ ඒ දෙයින්. ඒ සඳහා අවශ්‍ය නිදහස, පසුබිම මට ගරු ජනාධිපතිතුමා සලසා දීලා තියෙනවා. එතුමා මාව එතුමාගේ සේවයට පමණක් හිර කරගෙන නැහැ. ඒ පිනම ඇති එතුමාට.”ඉතින් ඔහුගේ ජීවිතය සුන්දර යැයි කියන්නට තව කුමන කාරණා ද...ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=av1211113</link>
    <topic>කොහොමද මෙහෙ පොල්?</topic>
    <author/>
    <content>කොහොමද මෙහෙ පොල්?සරණපාල ජයසූරිය ටෙලිනාට්‍ය සහ චිත්‍රපට වල රඟපා තිබුණත් ඔහුගේ ලොකුම දායකත්වය ලැබුණේ වේදිකාවට. ආර්.ආර්.සමරකෝන්ගේ ‘කැලණි පාලම’, ‘ජේලර් උන්නැහේ’, ‘දුවිලි’ වගෙ නාට්‍ය සමඟ රට වටා ගිය හෙතෙම වරක් ‘කේසර’ නමින් අපුරු වේදිකා නාට්‍යයක් නිෂ්පාදනය කළා.වරක් ‘කැලණි පාලම’ කොළඹ දර්ශනයක් පැවති රඟහලකට පැමිණි මාධ්‍යවේදියකු කලා පුවත්පතක් සඳහා සරණපාල ගෙන් සම්මුඛ සාකච්ඡාවක් ලබාගත්තේ ඔහු පිළිබඳ පළ කිරීමට නියමිත ලිපියක් සඳහා.”ඔබ වේදිකා නාට්‍යවල නිතර අපි දකිනවා. ටෙලි නාට්‍යවලදිත් එහෙමයි. සිනමාවේ රඟපෑමට ඔබට අවස්ථාවක් ලැබුණද?” මාධ්‍යවේදියා සරණපාලගෙන් විමසුවා.”අපොයි මම මේ හිසේ කෙස් ගාණට චිත්‍රපටවල රඟපාල තියෙනවා” සරණපාල පිළිතුරු දුන්නෙ තම හිසට අතක් දිගු කරමිනි. සරණපාලගෙ හිසේ එක කෙස් ගහක්වත් නොමැති බව දන්නා අපි හිනාවෙන්ඩ ගත්තාම තමයි පුවත්පත් කලාවේදියා හට යථාර්ථය වැටහුණේ.වරක් බන්දුල විතානගේ රූපවාහිනිය වෙනුවෙන් ‘පස්සෙ ගෙනා මනමාලි’ නමින් ටෙලිනාට්‍යයක් නිර්මාණය කළා. එහි ප්‍රධාන භූමිකාවක් රඟපෑ සුනේත්‍රා සරච්චන්ද්‍රගෙ පියාගේ චරිතයට තෝරා ගත්තේ සරණපාලව. එම ටෙලිනාට්‍යය සඳහා පාදක කරගත් නවකතාවේ එකී පියාගේ චරිතය දීර්ඝව තිබුණා. නවකතාව කියවලා සරණපාල ටෙලිනාට්‍යය රූගත කළ පාදුක්ක ප්‍රදේශයට ළඟාවුණේ ලොකු උද්දාමයකින්. ඔහු එහි ශිල්පීන්ට නවාතැන් සඳහා සැකසුණු නිවස්නය අවට ගම්මානයේ ඇවිදලා ගමේ එළවුළු, අලුත් පලතුරු එකතු කරගත හැකි මාර්ග විමසුවා. හැමදාම උදේට එළකිරි භාගයක් අසල නිවෙසකින් ඇණවුම් කළා.පහුවදා උදේම රූගත කෙරුණේ දියණියගේ සහ පියාගේ දර්ශන පෙළකි. ඒ සඳහා සුනේත්‍රා සමඟ සරණපාල සහභාගි වුණා. දොළහමාර වෙද්දී එම දර්ශන පෙළ සාර්ථකව රූගත කොට අවසන් වුණා. දිවා ආහාරය සඳහා වැඩ නැවැත්වූ අධ්‍යක්ෂ බන්දුල ටෙලි නාට්‍යයේ නිෂ්පාදන කළමනාකරු අමතා මෙහෙම කිව්වා.”කෑම ගත්ත ගමන් ම සරණපාල ව කොළඹින් බස්සලා ඉතුරු නළු නිළියන් ව ගේන්න’. බැලින්නං නවකතාවේ දීර්ඝව තිබුණු පියාගෙ චරිතය ටෙලි නාට්‍ය තිර රචනයේ දී කෙටිවෙලා. කෑම කාලා සරණපාල කොළඹ යන්න වාහනයට නැග්ගෙ කලින්දා හෙව්ව බැලුව ගමේ එළවුළු, අලුත් පලතුරු සහ එළකිරි භාගය ගැන තැවුලෙන්.සෝමරත්න දිසානායක හා හා පුරා කියා අධ්‍යක්ෂණය කළ ‘පුංචි පැටව්’ ටෙලිනාට්‍යය රූගත කළේ ඔහුගේ ජන්ම භූමිය වූ දඹදෙණිය සහ ඒ අවට ගම්වල.දවසක් දා එහි රූගත කිරීම් තිබුණේ සෝමෙලාගේම ඉඩමක. එහි බහුලව පොල් ගස් තිබූ නිසා ශිල්පීන් හට උදේ 10.00ට විතර තේ වෙනුවට කුරුම්බා දීමට එහි නිෂ්පාදන කළමනාකරු වූ මා කළ යෝජනාව ශිල්පීන් සැවොම බොහොම කැමැත්තෙන් අනුමත කළා.ඒත් තේ බොනවාට වඩා වැඩි කාලයක් කුරුම්බා වතුර බීමටත් ඒවායේ මද අනුභවයටත් ගතවුණා.තේ විවේකයෙන් පස්සෙ ඊළඟ දර්ශනය ලෙස තිබුණේ ඒ අසල වෙලේ කමතක ගමේ ගම්මුලාදෑනියා නඩුවක් අහන දර්ශනයක්. ගම්මුලාදෑනියා වුණේ සරණපාල ජයසුරිය. දැන් එම දර්ශනය රූපගත කරන්නට සෝමරත්න සැරසෙනවා. ඒත් ගම්මුලාදෑනියා කමතේ නැහැ.”කෝ රටේ මේ ගම්මුලාදෑනියා?” සෝමරත්න කෑගහනවා. වටපිට විපරම් කළ සහාය අධ්‍යක්ෂ දයාරත්න රටගෙදර එහි නිෂ්පාදක කළමනාකරු වූ මා වෙත දිව ආවා.”අනේ මචං, කොහෙන් හරි මේ සරණපාල ව හොයලා දීපං. මේකා මේ හිටියා, මේ නෑ” රටගෙදර කිව්වා. මම වහාම අප කණ්ඩායමේ හිතවත් සේවකයකු සරණපාල සොයන්නට පිටත් කළා. ප්‍රේමදාස නම් වූ ඔහු සුළු මොහොතකින් ඒ අසල නිවෙසේ පිළිකන්නෙන් මතුවුණා.”සරණපාල අයියා ඉන්නවා” ප්‍රේමදාස එන ගමන්ම කෑගසා කිව්වා.”කෝ ඉක්මනට එන්ඩ කියපං. දැනටමත් පරක්කුයි” මම කිව්වා.”සරණපාල අයියයි බල්ලෙකුයි කුරුම්බා ගෙඩියක ලොඳ කනවා. බල්ලා තවම කනවා. සරණපාල අයියා කාලා ඉවරයි. දැන් එයි.” ප්‍රේමදාස උත්තර දුන්නා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=av1211114</link>
    <topic>අනාගතයේදී මම නීතිවේදිනියක් වෙනවා</topic>
    <author>ගාමිණී සුසන්ත</author>
    <content>අනාගතයේදී මම නීතිවේදිනියක් වෙනවාශානිකා බණ්ඩාරඇය තවමත් යොවුන් වියට පා තැබුවා පමණය. එහෙත් ඇය මේ වන විටත් දක්ෂ රංගන ශිල්පිනියක වීමේ පෙරමඟ සලකුණු පළකොට ඇත. ඇය ශානිකා බණ්ඩාර. “මලී” ටෙලි නාට්‍යයේ මාදිනී ලෙස ද, “සේපාලිකා” ටෙලිනාට්‍යයේ හිමායා ලෙස ද, “රිදී සිත්තම්” ටෙලිනාට්‍යයේ නෙතූ ලෙසද “වැහිලිහිණි” ටෙලිනාට්‍යයේ සඳා ලෙසද, “මුතුවරුසා” හි නිරෝෂා ලෙසද මේ දිනවල පුංචි තිරයෙන් ශානිකා අපට හමුවේ.රංගනයට පිවිස වැඩි කලක් ගත නොවූවද ඇය මේ වන විට ක්ෂේත්‍රය තුළ කිසියම් ස්ථාවරත්වයක් ගොඩනඟාගෙන හමාරය. අද ‘තරුවක් සමඟ වරුවක් ‘විශේෂාංගය වෙන්වන්නේ ශානිකා බණ්ඩාර සමඟ කළ කතාබහ වෙනුවෙනි.ඔබ තවමත් අධ්‍යාපන කටයුතුවල නිරත වෙනවද?ඔව්, පසුගිය දවස්වල, පැවැත්වුණු උසස්පෙළ විභාගයට පෙනී සිටිය පළමු වතාවට. මම කළේ වාණිජ විෂයයන්. උසස් පෙළට වාණිජ කළත් මම කැමැති නීතිඥවරියක් වෙන්න. අධ්‍යාපන කටයුතුවල නිරතවන අතරතුරේ තමයි මම රංගන කටයුතුවල යෙදෙන්නේ.මේ දිනවල ඔබ රඟපෑ ටෙලිනාට්‍ය ගණනාවක්ම විකාශය වෙනවා නේද?ඔව් ටෙලිනාට්‍ය 5 ක්ම විකාශය වෙනවා. මේ දවස්වල සුදන්ත තිලක්සිරිගේ “සිතින් පතා ඉන්නම්” ටෙලිනාට්‍යයේ රූපගත කිරීම් වලටත් සහභාගි වෙනවා.ඔබ පුංචි කාලෙ ඉඳලම කලාවට කැමැත්තෙන් සිටියාද?ඔව්. පුංචි කාලෙ ඉඳලම කලාවට ළැදියි. ඒ වගේම මම හිතනව උපතින්ම ලැබුණු කිසියම් කලා කුසලතාවයක් මට තියෙනව කියල.එතකොට ඔබේ ගම් පළාත පාසල් ගියේ එහෙම...මගෙ ගම නුවර. තාත්තගෙ රැකියාව නිසා මටයි අයියටයි විවිධ පළාත්වල පාසල්වලට යන්න සිදුවුණා. අන්තිමටම මම ගියෙ පොළොන්නරුව රාජකීය මහා විද්‍යාලයට. පාසලේදි මම වැඩියෙන්ම සහභාගි වුණේ නර්තනයට. මගේ තිබුණු කලා කුසලතා දියුණු කරගන්න පාසල මට ගොඩක් උදව් වුණා.ඔබ ටෙලිනාට්‍ය රංගනයට එක්වෙන්නේ මොන කාලයේදීද?2010 අවුරුද්දේ “ලිට්ල් ලයන්” අවුරුදු කුමරිය විදියට මම තේරුණා. ඒ වගේම අවුරුදු කුමරිය කිරුළ පළඳින්නටත් මට අවස්ථාව ලැබුණා. ඒ අතරතුරේ තමයි මට සිරස නාලිකාවෙන් විකාශය වුණු “බැමි” ඒකාංගික ටෙලිනාට්‍යයේ රංගනයට එක්වෙන්න ලැබුණේ. ඒ තමයි මගේ පළමු රංගනය. ඉන්පසුව මම ටෙලිනාට්‍ය ගණනාවක රඟපෑවා.චිත්‍රපටයකට දායක වෙන්න මේ වනතෙක් අවස්ථාවක් ලැබීනැතිද?සනත් අබේසේකරගේ ”සිරි දළදා ගමන” චිත්‍රපටයේ හේමමාලි කුමරියගේ යෙහෙළියක ලෙස රඟපාන්නට මට හැකි වුණා. ඊට අමතරව රූපවාහිනී වෙළෙඳ දැන්වීම් කීපයකටත් දායක වෙන්න මට හැකිවෙලා තියෙනවා.අනාගතයේ ඔබේ වෘත්තිය ලෙස තෝරා ගන්නේ රංගනයද?මම රඟපාන්නෙ රංගනයට තිබෙන දැඩි ආශාව නිසයි. එහෙම නැතිව මුදල් ඉපයීමේ බලාපොරොත්තුවෙන් නෙමෙයි. මම අනාගතයේදී වෘත්තිය ලෙස තෝරගන්නේ නීතිඥ වෘත්තිය.රඟපෑම හරිම සරල දෙයක් කියල ඔබ හිතනවද?නෑ කොහෙත්ම නෑ. කිසියම් චරිතයක් හොඳින් නිරූපණය කරන්න දක්ෂතාව කැපවීම වගේම එම චරිතයේ ස්වභාවය පිළිබඳ අවබෝධයකුත් තියෙන්න ඕන.ඔබ ඔබේ රංගන හැකියාව දියුණු කරගන්නේ කොහොමද?රංගනය ගැන දැනුමක් නැතිවයි මම රංගනයට ආවේ. නමුත් මට රඟපාන්න ලැබුණේ ලංකාවේ රංගන ක්ෂේත්‍රයේ දැවැන්තයින් සමඟ. ඔවුන්ගේ ඇසුර මට රංගන පාසලක් වුණා රංගනය ගැන ඉගෙන ගන්න. ඒ වගේම ඉදිරියේදී රංගනය ගැන කිසියම් හැදෑරීමක් කරන්න හිතාගෙන ඉන්නවා.ඔබ වඩාත්ම ප්‍රේක්ෂකයින් අතරට ගියේ කුමන චරිතයෙන් ද?”සේපාලිකා” ටෙලිනාට්‍යයේ හිමායා චරිතයෙන් තමයි ප්‍රේක්ෂකයින් මාව හඳුනා ගත්තේ. ඒ චරිතයට මට ගොඩක් ප්‍රතිචාර ලැබුණා.ඔබ කලාවට සම්බන්ධ වුණේ කලාවට ඇති කැමැත්ත නිසාද? ජනපි‍්‍රයත්වයට කැමති නිසාද?රංගනයට ආවේ රංගනයට ඇති කැමැත්ත නිසාමයි. ඒවගෙම හොඳ රංගනයක් ඉදිරිපත් කරමින් චරිතාංග නිළියක් විදියට ඉදිරියට යන්නත් ජනපි‍්‍රයතාවයක් ලබන්නත් කැමැතියි.ඔබේ පවුලේ තොරතුරු සඳහන් කරන්නතාත්තයි, අම්මයි, මමයි, අයිය තමයි අපේ පවුලේ ඉන්නේ. තාත්තා සේවය කරන්නේ පොලිස් දෙපාර්තමේන්තුවේ. අම්ම ව්‍යාපාර කටයුතු කරනවා. අයිය පේරාදෙණිය විශ්වවිද්‍යාලයේ වෛද්‍ය ශිෂ්‍යයෙක්.පවුලේ අය ඔබේ කලා කටයුතුවලට සහයෝගය දක්වනවද?මම රඟපාන්න යනවිට මුලදි අම්මයි තාත්තයි විරුද්ධ වුණා. නමුත් අන්තිමේ ඔවුන් මගේ කැමැත්තට ආශාවට ඉඩ දුන්න. ඒ; ඉගෙනීමත් හොඳින් කරනවා කියන පොරොන්දුව මත. දැන් අම්ම මා එක්ක හැම තිස්සෙම ඉන්නව හැම වැඩකටම මාත් එක්ක එනවා. මට ලැබෙන කිසියම් ටෙලිනාට්‍යයක පිටපතත් මුලින්ම කියවන්නෙ මගෙ අම්ම. අම්ම කැමැති වුණොත් පමණයි මම ඒ ටෙලිනාට්‍ය බාරගන්නේ.නිළියක වීමේ බලාපොරොත්තුව ඔබට පුංචි කාලෙ ඉඳලම තිබුණද?මුලින් කීව වගේ පුංචි කාලෙ ඉඳලම මම රඟපාන්න ආසශයි. පුංචි කාලෙ අම්මගෙ සාරි ගවුම් ඇඳල ගෙදරදි එක එක රඟපෑම් කරනව. පුංචි කාලෙ ඉඳලම තිබුණු ආසාව නිසයි අද මම රඟපාන්නෙ.ගාමිණී සුසන්තඡායාරූපය- ත්‍රිශුල් ජිනේන්ද්‍රසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=av1211115</link>
    <topic>පාසල්වල ‘මාරම්බරී’පෙන්වන්න විශේෂ වරප්‍රසාද අරගෙන නැහැ!</topic>
    <author>ජෝජ් රොබ්සන් ද සිල්වා</author>
    <content>පාසල්වල ‘මාරම්බරී’පෙන්වන්න විශේෂ වරප්‍රසාද අරගෙන නැහැ!- චරිතා පි‍්‍රයදර්ශනී පීරිස්ගුවන් තලයේ පාවී එන ඇගේ ගී හඬින් පැවසෙන්නේ ආදරයයි. අහසේ තරුකැට පොළොවේ වැලි කැට සහ මුහුදේ රළ පෙළ තරම් වූ ආදරණීය ආදරයක් පිළිබඳව ඇය ගයන්නී ය. සන්සුන්ව සිය සෞන්දර්ය චාරිකාවේ යෙදෙන ඇය, විශාරද චරිතා පි‍්‍රයදර්ශනී පීරිස් ය. මෙවර “ස්වර් වර්ණ” වර්ණ ගන්වන්නට අපි චරිතා ට ආරාධනා කරමු.සිය ආදරණීය සැමියා (එඩ්වඩ් ජයකොඩි) ගේ “මාරම්බරී” ඒක පුද්ගල ප්‍රසංගයේ සංවිධාන කටයුතුත් දියණිය (ශාරන්‍යා) ගේ කලා දිවියේ කටයුතුත් ජයවර්ධනපුර විශ්වවිද්‍යාලයේ ජනසන්නිවේදනය පිළිබඳ බාහිර උපාධිය පිණිස කරනු ලබන පාඩම් කටයුතුත් අතරමැද කාර්ය බහුලව අවිවේකීව උන්නත් චරිතා “රසඳුන” පාඨක ඔබ වෙනුවෙන් හෝරාවක කාලයක් අප සමඟ කළ කතාබහයි මේ.”ඉරානයේ ටෙහෙරාන් නුවර පැවැත්වුණු ජාත්‍යන්තර චිත්‍රපට උලෙළේ ළමා චිත්‍රපට අංශයේ විනිශ්චය මණ්ඩලයට අපේ ශාරාන්‍යා සහභාගි කරවන්න ඇයත් සමඟ මමත් පසුගියදා එහි ගියා. දුවත් සමඟ අධ්‍යාපනය ලබන ස්ටිවන් පර්ඩිනන් පුතාත් එම විනිශ්චය මණ්ඩලයට සහභාගි වුණා.මම තමයි දරුවන් බාරව ගියේ. මෙම ගමන ජීවිතයට අපූර්ව අත්දැකීමක් එක්කළ එකක්. (“අපිට මේ අවස්ථාව ලැබුණේ රේණුකා බාලසූරිය සහ සෝමරත්න දිසානායක නිසා බව ලිපියේ සඳහන් කරන්න” යි ඉල්ලමින්...) දෙදෙනා බැගින් රටවල් පහළොවකින් ආ දරුවන් විසින් තමයි එම චිත්‍රපට උලෙළයේ ළමා චිත්‍රපට විනිශ්චය කෙරුවේ. කිසිදු කටයුත්තකදී වැඩිහිටියන් ඊට සම්බන්ධ වුණේ නැහැ. අපේ දරුවන් තැනට උචිත ලෙස ඉංගී‍්‍රසි බසින් කටයුතු කළ අයුරු කදිමයි.””අපේ ළමයි ලෝකේ එක්ක ගනුදෙනු කරන්න සූදානම්. ඒක හොඳ ප්‍රවණතාවක්. ළමයින් ඉන් බැහැර නොකර අපි ඔවුන්ට රැකවරණය සලසා දෙමින් සහයෝගය දෙනවා නම් ඔවුන් නිර්මාණ ක්ෂේත්‍රයේ සාර්ථකව ඉදිරියට යයි. මෙවැනි කටයුතුවලට සහභාගි වීමේදී ඉන්දියාව වැනි රටවල දරුවන් ‘ශාරුක් ඛාන්’ වැනි නම් සඳහන් කරද්දී අපේ දරුවන් ගැන මට හරියට දුක හිතුණා. සම්පත් තිබුණත් අපිට තවම ජාත්‍යන්තරය ජයගන්න බැරි වෙලා තියෙන්නේ අපි තනි තනිව උත්සාහ කරන නිසා කියලත් මට හැඟුණා. දැන්වත් එකම ඉලක්කයකට අපි සාමූහිකව ගමන් කරනවා නම් අපිටත් අපේ සම්පත්වලින් ජාත්‍යන්තරය ජයගන්න බැරි වෙන එකක් නැහැ.”ඔබේ දරු දෙදෙනාම මේ වනවිට කලාවට සම්බන්ධයි නේද...?”දුවයි, පුතයි (චන්දීප) දෙන්නම කලාවට සම්බන්ධයි. දෙන්නාම ‘සිරිපොද වැස්ස’ චිත්‍රපටයේ රඟපෑවා. පුතා ව්‍යාපර කළමනාකරණය කරන අතර මේ දිනවල භාවාත්මක සංගීතය හදාරනවා. දුව ‘සූරිය දරුවෝ’ සහ ‘සිරි රජ සිරි’ හී රඟපෑවා. මේ දවස්වල ඇය ‘ඉසුරු සංග්‍රාමය’ ටෙලිනාට්‍යයේ රඟපානවා. එඩ්වඩ්ගේ ‘මාරම්බරී’ ප්‍රසංගයේ දී ‘සුළඟක් සේ’ ගීතය ගයන්නත් දුව ගායනයෙන් එක්වෙනවා.”එලෙස ගයනවාට “සුළඟක් සේ” ගීතය එඩ්වඩ් සමඟ මුලින් ගැයූ නතාෂා පෙරේරාගේ විරෝධයක් නැද්ධ..?”නැහැ. නතාෂාගේ ආශිර්වාදය ඇතුව තමයි අපේ දුව මේ ගීතය එඩ්වඩ් සමඟ ගායන්න එක්වුණේ. ප්‍රසංගයකදී නතාෂා ‘සුළඟක් සේ’ ගයමින් සිට අතරමැද දී දුවට ආරාධනා කර ගීතය ගයන්න බාර කළා. එය ඉතා සුහදශීලි ;ළන්ගතු අත්දැකීමක්. එදා සිට දුව එඩ්වඩ් සමඟ මේ ගීතය ගයනවා.”ඔබ සංවිධානය කරන එඩ්වඩ්ගේ “මාරම්බරී” ඒක පුද්ගල ගී ප්‍රසංගයට ලැබෙන රසික ප්‍රතිචාර කෙසේ ද..?”මම තමයි ‘මාරම්බරී’ ප්‍රසංගයේ ප්‍රධාන සංවිධායිකාව. අවුරුදු තුනේ සිට වයසැති රසික රසිකාවියන් මේ ප්‍රසංගයට සහභාගි වී වින්දනයක් ලබා දක්වන අදහස් වලින් ඔවුන් ඉහළම තෘප්තියක් ලබන බව හැඟෙනවා. ‘මාරම්බරී’ ට පවුලේ ප්‍රසංගයක් ලෙසින් තමයි වැඩි ප්‍රතිචාරයක් ලබන්නේ. ප්‍රසංගයට හොඳ ඉල්ලුමක් තිබෙනවා. එඩ්වඩ් බොහෝ විට දරුවන් ද සසහභාගි කරවා ගෙන ‘කොප්පර කොප්පර පිපිඤ්ඤා’ – ‘සමනලයා මල හා ළමයා’ සහ ‘අකුරු මැකී නැහැ’ ගීත ප්‍රාසාංගිකව ඉදිරිපත් කරන අපූර්වත්වය නිසා දරුවන්ගේ සහභාගිත්වය මේ ප්‍රසංගයට ලැබෙනවා. එම නිසා පාසල් වලිනුත් ප්‍රසංගය සඳහා ඉල්ලුම් ලැබෙනවා.”එවැනි ඉල්ලුමක් ප්‍රසංගයට ලබා ගෙන තිබෙන්නේ එඩ්වඩ් වෘත්තියෙන් අධ්‍යාපන ක්ෂේත්‍රයේ දරණ තනතුර ප්‍රයෝජනයට ගෙන විශේෂ වරප්‍රසාදයක් ලෙස යයි කිසිවෙකු චෝදනා කළොත් ඊට ඔබ දෙන පිළිතුර කුමක් ද..?”නැහැ. එඩ්වඩ් ඔහුගේ වෘත්තිය තනතුරෙන් මෙම ප්‍රසංගය පාසල් වල පැවැත්වීම සඳහා කිසිදු විශේෂ වරප්‍රසාදයක් ලබා ගෙන නැහැ. මම ‘මාරම්බරී’ ප්‍රසංගයේ ප්‍රධාන සංවිධායිකාව වශයෙන් ඉතාම වගකීමෙන් යුතුව මේ කියන්නේ. අපි සහනදායි ක්‍රමයකටයි පාසල් සහ විශ්වවිද්‍යාල පද්ධතියට ‘මාරම්බරී’ ප්‍රසංගය පවත්වන්නේ. එම නිසා පාසල් සඳහා ඉල්ලුමක් තිබෙනවා විය හැකියි. කෙසේ වුවත් මේ රටේ දරුවන් වෙනුවෙන් අපි ඉදිරියේ දී ‘මාරම්බරී’ ප්‍රසංගය තවදුරටත් සහනදායි ක්‍රමයට පවත්වන්න බලාපොරොත්තු වෙනවා. දරුවන්, වැඩිහිටියන් එකට හිඳගෙන රසවිඳින ප්‍රසංගයක් ලෙස ‘මාරම්බරී’ පැවැත්වීමට ලැබීම අපට සතුටක්.””සල් මල් යාය” ගී එකතුවෙන් පසුව ඔබගේ අලුත් නිර්මාණයක් අහන්න ලැබුණේ නැහැ. ඒ ඇයි..?”මම බොහොම හෙමින් යන ගමනක් ගායිකාවක් මෙන්ම නිවේදිකාවක් ලෙස මේ යන ගමන. අපේ තියෙන හැකියාවන් පමණින් යහපත් වැඩදායි මෙහෙවරක් කරගෙන යන්නයි ඕනේ. මම අලුත් ගීත නිර්මාණය කරද්දී පද රචනය ගැන වැඩිපුර සැලකිල්ලක් දක්වනවා. එහෙම සැලකිලිමත්ව තෝරා ගත් ගීත කිහිපයක්ම මේ කාර්ය බහුලත්වයෙන් මිදුණු ගමන්ම තැටිගත කරන්න සූදානමක් තියෙනවා. නිවේදිකාවක් ලෙසින් මම මගේ ගමන ඇරඹුවේ තාරුණ්‍ය සමඟයි. දැන් වසර 25 ක් ගතවී ගිහිල්ලත් ‘ශනිදා වාසනා’ වැඩසටහනේ නිවේදිකාව ලෙසින් මා කටයුතු කරනවා. මේ ක්ෂේත්‍රයට එන්න ලෙහෙසියි, ඉන්නයි අපහසු. ඥානය, ඉවසීම, කැපවීම, වරින් වර මතුවන රැළි වලට හසුනොවී සිටීමත් මෙහිදී වැදගත් වෙනවා.”ඔබේ පෞද්ගලික ජීවිතය ගැන ඔබට හිතෙන්නේ කොහොම ද...?”මට වදයකුත් නැති, මගෙන් කිසිවෙකුට හෝ වදයක් නැති ජීවිතයක් මට ගත කරන්න ලැබිලා තිබීම ගැන මම සතුටු වෙනවා. ඉන්න හොඳ ගෙයක්, යන්න එන්න වාහනයක්, අඳින්න ඇඳුම් සහ කලාකාරිනියක් ලෙස පිළිගැනීමක් මේ රටේ මට ලැබිලා තිබෙනවා. එඩ්වඩ් සමඟ යුවළක් සහ දරුවන් සමඟ පවුලක් ලෙස ජීවත් වෙන්න ලැබී තිබෙන හින්දා දෙවියන්ට බුදුන්ට ස්තූති කරනවා. සිහින ලෝකවල ජීවත් වෙන්නේ නැති හින්දා සරලයි ජීවිතය.”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=av1211116</link>
    <topic>ප්‍රසංගයෙන් ලැබෙන ආදායම ඉගෙනුමටයි</topic>
    <author>ටානියා</author>
    <content>ප්‍රසංගයෙන් ලැබෙන ආදායම ඉගෙනුමටයිමින් වසර කිහිපයකට පෙර කොණ්ඩ කරල් දෙකක් ගොතාගෙන පුංචි ගවුම් පොඩිත්තක් ඇඳගෙන පුංචි නංගිලා මල්ලිලාට කතාන්දර කියාදුන් ඇය ඔන්න දැන් මනාලියක් වී කුලගෙට යන්න සූදානම් වෙනවා. ඇය තමයි අභිෂේකා විමලවීර. ඇය ඒ ගැන කතා කළේ හරිම සතුටකින්.කවුද මේ ඇගේ අත ගන්න වාසනාවන්තයා කියලත් අපි විපරම් කරලා බැලුවා. ඔහුගේ නම නිරාන් අලහකෝන්. ඔහු වෘත්තියෙන් ඉංජිනේරුවෙක්. අභිෂේකාගේ මිතුරියකගේ මාර්ගයෙන් තමයි මේ දෙදෙනා හඳුනාගෙන තිබෙන්නේ. ඒත් ඉතින් මේ දෙන්නාගේ හාදකමට මුල පිරුවේ ඔහු අභිෂේකාගේ මවුපියන්ගෙන් කැමැත්ත ගත්තට පස්සෙලු. මේ හාදකමට වසරකුත් පිරෙනවා. මෙච්චර ඉක්මනට විවාහ වෙන්න තීරණය කළේ ඇයි කියලත් අපි ඇගෙන් ඇහුවා.“මම අපේ පවුලේ එකම දරුවා. මගේ අම්මටයි තාත්තටයි ඕනෙ වුණේ පාසල් ගමන ඉවර වෙනවත් එක්කම මාව බන්දලා දෙන්න. ඒ බලාපොරොත්තුව ටිකක් ප්‍රමාද වෙලා තිබුණෙ. ඔන්න දැන් තමයි ඒකට කාලෙ ඇවිත් තියෙන්නෙ.ග්‍රේෂන් ආනන්දගේ ආදරණීය පුතු මරියෝ ආනන්ද මේ දිනවල ඔහුගේ දෙවන ප්‍රසංගයට සූදානම් වෙනවා. මරියෝ ඔහුගේ මෙවර ප්‍රසංගය නම් කරලා තියෙන්නේ ‘මරියෝ ආනන්දනීය ගීත රාත්‍රිය’ නමින්. දෙසැම්බර් මස 01 වැනිදා සවස 6.30 මියුසියස් විද්‍යාලයීය ශ්‍රවණාගාරයේදී පැවැත්වීමට නියමිත මෙම ප්‍රසංගය ගැන අපි ඔහුගෙන් ම අහල බැලුවා.“මේ මගේ දෙවැනි ප්‍රසංගයයි. මේ ප්‍රසංගයට සම්පූර්ණ දායකත්වය සපයන්නේ ශිරාන් විජේගුණවර්ධන මහතායි.මෙවර ප්‍රසංගයේ දී මගේ පියාගේ ගීත 25 කුත් මගේ නිර්මාණ 5 කුත් ගායනා කරන්නයි හිතාගෙන ඉන්නේ. ගොඩක් වෙලාවට තාත්තාගේ සින්දු තමයි මගෙන් ඉල්ලන්නෙ. මම තවම සංගීත ක්ෂේත්‍රයට නවකයෙක්. ඒ නිසා මේ ප්‍රසංගය මට පිටිවහලක් වෙනවා. මගේ අනන්‍යතාව ගොඩනඟන්න.”“මේ ප්‍රසංගය මම සංගීත ක්ෂේත්‍රයට පිවිසීමක් ලෙස හඳුන්වන්න පුළුවනි. මෙයින් ලැබෙන ආදායමකින් තමයි ඉදිරි අනාගතය වෙනුවෙන්, මගේ අධ්‍යාපන කටයුතු කරන්න වෙන්නේ. මෙම ප්‍රසංගය ‘මරියෝ ආනන්ද’ කියන නවක ගායකයා හැකියාවන් හඳුනාගන්න හොඳ තෝතැන්නක් වේවි.මගේ හීනයේ ළඟ ඉන්නට... පසු ගිය කාලයේ වඩාත් ජනප්‍රිය වූ ගීතයක් මේ ගීතයේ හිමිකරුවා තමයි උදය ශ්‍රී. ඔන්න ඔහුගේ ඒ ගීතයේ ජනප්‍රියත්වය පහව යන්නටත් මත්තෙන් ම තවත් ගීතයක් එළිදක්වන්නටයි සූදානම, මේ නවතම ගීතය නම් කරලා තියෙන්නේ ‘ඔබ වෙනුවෙන් ම තමා’ කියලයි.උදය මෙතෙක් ගායනා කළ ගීතවලට සාපේක්ෂව මෙය වෙනස් ම ආරක ගීයක්. “ඇත්තටම මේ කර්මාන්තය තුළ සංගීතය, ඉදිරිපත් කිරීම ඇඳුම් පැළඳුම් වගේ ම මේ ගීතයට අදාළ වීඩියෝවේ රූප රාමුවලත් අපි විශේෂ වෙනස්කම් කිහිපයක් ම කරලා තියෙනවා.”“ඒ වගේ ම මගේ වෘත්තීය සංගීත ජීවිතයේ කඩඉමක් ලෙසත් මේ ගීතය හඳුන්වන්න පුළුවන්. මේ ගීතයේ පදවැල් නන්දන වික්‍රමගේ.ඉතින් මගේ සිහිනය ගීතය බාරගත් මගේ ආදරණීය රසිකයන්ට මේ ගීතයත් භාර කරනවා. මෙහි ජනප්‍රියත්වය රඳා පවතින්නේ ඔවුන් මතයි.උරේෂා රවිහාරී අපේ රටේ සිටින දක්ෂ මෙන්ම ජනපි‍්‍රය ගායන ශිල්පිනියක්. ටෙලි නාට්‍ය නිෂ්පාදක වරියකගේ දෝෂාරෝපණයට උරේෂා ලක්වුණු පුවතක් පසුගියදාක වෙබ් අඩවියක වාර්තා කර තිබුණා. ඉතින් මේ පුවතේ ඇත්ත නැත්ත උරේෂාගෙන්ම අසා දැනගන්න අප ඇයට කතා කළා.“ඒ වගේ පුවතක් වාර්තා වී තියෙනවා මමත් දැක්කා. මට පුදුමත් හිතුණා. ඇත්තටම මගෙත් එක්කනම් ඔය කියන විදිහේ කිසිම ප්‍රශ්නයක් ඇතිවුණේ නැහැ. ඔය කියන ටෙලි නාට්‍ය නිෂ්පාදකවරිය මම පෞද්ගලිකව හඳුනන්නෙත් නැහැ. මම ඒ නාට්‍යයේ ගීත ගායනයට සම්බන්ධ වුණේ එහි සංගීත අධ්‍යක්ෂවරයාගේඉල්ලීම මත. ගීත පටිගත කිරීමෙන් පසු අදාළ ගෙවීමුත් මට ලැබුණා.”ටානියාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=av1211117</link>
    <topic>හිනා කතා</topic>
    <author/>
    <content>හිනා කතා’තමුසෙ කලින් හිටියේ හමුදාවේ කිව්වා නේද? ඒ වුණාට හරියට සැලියුට් එකක් ගහගන්ඩ තමුසෙට බැහැනෙ.’ ආරක්‍ෂක සමාගමේ ප්‍රධානියා, අලුතින් තම සමාගමේ සේවයට බැඳුණු නාඔටුන්න දෙස බලා සාවඥ ස්වරයකින් කීවේය.’හමුදාවෙයි කිව්වට මං හිටියෙ ගැලවීමේ හමුදාවෙනෙ සර්.’ සැලියුට් එකක් ගසමින් නාඔටුන්න කීවේය.ඇඟලුම් කම්හලක සේවය කරමින් සිටි මානෙල්ගේ ගතිසොබා හිටි ගමන් වෙනස් වූ ආකාරය ඇගේ මාමා වූ කරුණාදාස හොඳින් නිරීක්‍ෂණය කළේ ය. තනිව සිටිද්දී කෝපයෙන් මෙන් මොනවාදෝ මුමුනමින් ඇය නිවෙසේ සැවොම නුරුස්නා බවක් පෙන්වූවාය.හදිසියේ ම අසනීප වී වමනය දමන්නට ගත් ඇය කීවේ තමන්ට වහු පැටවකු ගිලුණු බවය.කරුණාදාස ඇය වහා තමා හඳුනන වෛද්‍යවරයකු වෙත රැගෙන ගියේ ය. ඇය හොඳින් පරීක්‍ෂා කොට බලා, ඇය හා කතාබහ කළ වෛද්‍යවරයා එන්නතක් ලබාදී ඇයගේ සිහි නැතිකොට, වහා කරුණාදාස යවා වහු පැටවකු ගෙන්වා ගෙන ඩිස්පැන්සරිය පිළිකන්නේ ඌ බැඳ තැබුවේය.ටික වේලාවකින් සිහිය ආ මානෙල් දෑස හැර වටපිට බලද්දී වෛද්‍යවරයා ඇය හට කරුණාවෙන් මෙසේ කීය.’දැන් ඔය ළමයා කිසිම දේකට බය වෙන්ඩ එපා. ඔයාට ගිලුණු වහු පැටියව මං අර ගත්තා. අර ඉන්නෙ ඌ.’වහා ජනේලයෙන් වහු පැටියා දෙස බැලූ මානෙල් නොමනාපයෙන් මෙන් හිස ගස්සා මෙසේ කීවාය.’මට ගිලුණේ මූ නෙමෙයි. තද කළුපාට එකෙක්.’නාඔටුන්න සිටියේ හවස අඩියක් ගසන්නට ගතමනාවක් නැතුව හිතේ අමාරුවෙනි.ඔහු අවන්හල දෙසට ඇවිදගෙන යද්දී හවරි නිෂ්පාදන ආයතනය, ප්‍රදර්ශනාගාරයක එල්ලා තිබූ විවිධ වර්ගයේ හවරි දැක එතැනට ගොඩ වූවේය.’මගෙ මේ දිග රැවුලයි, කොණ්ඩෙයි කපාගන්ඩ දුන්නොත් තමුසෙලා මට කීයක් දෙනවද?’ තම දිගු කොණ්ඩය සහ රැවුල දෙස ප්‍රදර්ශනාගාරයේ යෝධ කන්නාඩියකින් බලමින් නාඔටුන්න එහි කළමනාකරුගෙන් විමසුවේය.’දෙකට ම රුපියල් සීයක් දෙන්නං..’ කළමනාකරු කීවේය.’මොනවා! රැවුලයි කොණ්ඩෙයි දෙකටම රුපියල් සීයක්.’ නාඔටුන්න පුදුමයෙන් ප්‍රතිරාවය කළේය.’ඇයි මහත්තයා ඕවා ගත්ත වගේ ම ඕවයෙ සුද මකන්ඩ කළු ඩයිවලට වියදම් කරන්ඩත් එපායැ.’ කළමනාකරු කීවේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=av1211118</link>
    <topic>ජේම්ස් බොන්ඩ් 50 සැමරුමට</topic>
    <author>කුමාර සිරිවර්ධන</author>
    <content>ජේම්ස් බොන්ඩ් 50 සැමරුමටලෙයට ලෙය, ඇසට ඇස, පළියට පළිය සොයන නීති ආරක්ෂකයා, කිසි දිනෙක නොපරදින ඔත්තුකරුවා ජේම්ස් බොන්ඩ් ය. සිනමා රසිකයන්ගේ අප්‍රමාණ ආදරයට පාත්‍ර වූ මේ අනගිභවනීය ඔත්තුකරුවාගේ රුව මුලින් ම රිදී තීරයේ ඇඳුණේ 1962 වසරේ ‘ඩොක්ටර් නෝ’ චිත්‍රපටය තිරගත වීමත් සමඟිනි.ඉයන් ෆ්ලෙමිං නමැති ලේඛකයාගේ මනස් පුතකු ලෙස ජේම්ස් බොන්ඩ් මුලින් ම ජනතාව අතරට ආවේ නවකතා පෙළක චරිතයක් ලෙස වුව එම චරිතය ලෝක ප්‍රකට වූයේ බොන්ඩ් චිත්‍රපට පෙළ නිසා ය යන්න විවාදයෙන් තොර කාරණයකි. බොන්ඩ් චිත්‍රපට පෙළ තිරගත වීම ඇරැඹී 50 වසරක් සපිරෙන මේ වසරේ එම චිත්‍රපට පෙළේ 23 වැන්න, ‘ස්කයිෆෝල්’ තිරගත වීම ද විශේෂයකි. එහි ජේම්ස් බොන්ඩ් චරිතයට පණ පොවන්නේ ඩැනියෙල් ක්‍රේන් ය.පසුගිය ඔක්තෝබර් 23 දා සිට ලොව පුරා ප්‍රදර්ශනය වන ‘ස්කයිෆෝල්’ සෑම් මෙන්ඩෙස් ගේ අධ්‍යක්ෂණයකි. මිනිත්තු 143 ක ධාවන කාලයකින් යුතු මෙය නිපැයීමට වැය වූ මුදල ඩොලර් ලක්ෂ 1500 යි. ප්‍රදර්ශනය අරඹා පළමු දෙසතිය ඇතුළත ඩොලර් ලක්ෂ 2870 ක් උපයා ඇති ‘ස්කයිෆෝල්’ එතෙක් මෙතෙක් නිමැවුණ හොඳම බොන්ඩ් චිත්‍රපටය ලෙස හැඳින්වීමට ද සමහර අය මැලිවන්නේ නැත.‘ස්කයිෆෝල්’ චිත්‍රපටය පසුපස ඉතා රසවත් තොරතුරු රැසක් ද තිබේ. ක්‍රියාදාම චිත්‍රපටයක් වන හෙයින් ම එහි මුල සිට අගටම පාහේ ආයුධ භාවිත වන ජවනිකා තිබේ. මෙම ජවනිකා රූගත කිරීමට නොව ඒවායේ අවි භාවිතය පුහුණුවීම සඳහා පමණක් වැය වී ඇති වෙඩි උණ්ඩ සංඛ්‍යාව දෙලක්ෂය ඉක්මවයි.සාමාන්‍යයෙන් ජේම්ස් බොන්ඩ් සම්පූර්ණයෙන් ම රැවුල බා සිටින කඩවසම් පුද්ගලයෙකි. එහෙත් බොන්ඩ් චිත්‍රපට පෙළේ දෙවැනි වතාවට ‘ස්කයිෆෝල්’ හි ජවනිකා කිහිපයක බොන්ඩ් රැවුල වවාගෙන සිටිනු දැකගන්නට ලැබේ. බොන්ඩ් පළමු වතාවට රැවුල වවාගෙන ජවනිකා කිහිපයක සිටියේ ‘ඩයි අනදර් ඩේ’ චිත්‍රපටයේ ය. එහි ජේම්ස් බොන්ඩ් චිත්‍රපටයට පණ පෙවූයේ පියර්ස් බ්‍රොස්නන් ය.‘ස්කයිනෝල්’ හි ධාවන කාලය මිනිත්තු 143 වන හෙයින් එය බොන්ඩ් චිත්‍රපට පෙළේ දෙවැනි දිගුම සිනමා පට ය ලෙස ද වාර්තා වෙයි. දිගුම චිත්‍රපටය ලෙස සැලකෙන ‘කැසිනෝ රෝයල්’ හි ධාවන කාලය මිනිත්තු 144 කි. බොන්ඩ් චිත්‍රපට පෙළේ තෙවැනි දිගු චිත්‍රපටය ලෙස හැඳින්වෙන්නේ මිනිත්තු 142 ක ධාවන කාලයකින් යුත් ‘ඔන් හර් මැජෙස්ටීස්’ සීක්‍රට් සර්විස්’ ය.‘ස්කයිෆෝල්’ හි තිරරචනයේදී චිත්‍රපටයට දී තිබී ඇති නම වන්නේ ‘සිල්වර් බුලට්’ යන්නයි. පසුව ඊට ‘බොන්ඩ් 23’ යන නම දීමට ද යෝජනා වී ඇත්තේ මෙය එම චිත්‍රපට පෙළේ විසිතුන්වැන්න නිසා ය. චිත්‍රපටයේ නිෂ්පාදන කටයුතු සිදුවෙමින් තිබියදී කටකතා පැතිර ගියේ එහි නම ‘කාර්ටේ බ්ලාන්ඩ්’ කියා ය. සමහර හොලිවුඩ් සිනමා සඟරා සහ වෙබ් අඩවි ප්‍රකාශ කළේ 23 වැනි බොන්ඩ් චිත්‍රපටයේ නම ‘රෙඩ් ස්කයි ඇට් නයිට්’ කියා ය. මෙයට හේතුව වූයේ නිෂ්පාදන කටයුතු අවසන් වනතුරු චිත්‍රපටයේ නම රහසක් ලෙස තබාගන්නට නිෂ්පාදකවරුන් යුහුසුළු වූ නිසා ය. අවසානයේ නිෂ්පාදකවරුන් චිත්‍රපටයට ‘ස්කයිෆෝල්’ යන නම දී ඇත්තේ එක් විශේෂ හේතුවක් මූලික කරගෙන ය. ජේම්ස් බොන්ඩ් ගේ සංකේතාංකය 007 ය.’Skyfall’ යන ඉංග්‍රීසි වචනයට අකුරු හතක් පමණක් වීම එම විශේෂ හේතුවයි.පසුගිය ඔක්තෝබර් 23 දා ‘ස්කයිෆෝල්’ මංගල දර්ශනය පැවැත්වූයේ ලන්ඩනයේ රාජකීය ඇල්බට් ශාලාවේ ය. එම අවස්ථාවට ප්‍රධාන අමුත්තන් ලෙස චාල්ස් කුමරු හා ඔහුගේ බිරිය වූ කැමිලා සහභාගි වූහ. අනෙකුත් බොන්ඩ් චිත්‍රපට මෙන් ම ‘ස්කයිෆෝල්’ ද ඇමෙරිකානු නිෂ්පාදනයක් නොව බ්‍රිතාන්‍ය නිෂ්පාදනයකි. හොලිවුඩයේ ඇමෙරිකානු චිත්‍රපට සමාගම් හා සබඳතා තිබුණ ද සෑම බොන්ඩ් චිත්‍රපටයක් ම බ්‍රිතාන්‍යයේ නිෂ්පාදනයක් වීමට ද හේතු තිබේ.ජේම්ස් බොන්ඩ් යනු බ්‍රිතාන්‍ය ඔත්තුකරුවකු මිස ඇමෙරිකානු ඔත්තුකරුවකු නොවේ. ඔහු නියෝජනය කරන්නේ ඇමෙරිකාවේ සී.අයි.ඒ හෝ එෆ්.බී.අයි ඔත්තු සේවා නොව බ්‍රිතාත්‍යයේ එම්.අයි. 6 ඔත්තු සේවයයි.පළමු බොන්ඩ් චිත්‍රපටය ‘ඩොක්ටර් නෝ’ 1962 ඔක්තෝබර් 05 ප්‍රදර්ශනය ඇරඹීමේ සිහිපත් කරමින් හරියටම වසර පනහක් පිරුණු 2012 ඔක්තෝබර් 5 දා විශේෂ වාර්තා චිත්‍රපටයක් ද ප්‍රදර්ශනය අරඹා තිබේ. එදා මෙදා තුර බොන්ඩ් චිත්‍රපට හා ඒවායේ සාර්ථකත්වය අළලා නිර්මාණය වී ඇති මෙම වාර්තා චිත්‍රපටය නම් වී ඇත්තේ ‘එව්රිතිං ඕ නතිං, දි අන්ටෝල්ඩ් ස්ටෝරි ඔෆ් 007’ යනුවෙනි.‘ස්කයිෆෝල්’ චිත්‍රපටයේ නිෂ්පාදන කටයුතු ඉතා රහසිගත ආකාරයකට සිදුකිරීමට නිෂ්පාදකවරුන් පියවර ගත් නිසා ම ඒ පිළිබඳ විවිධ කටකතා පැතිරිණි. වතාවක් කටකතා පැතිර ගියේ ඉයන් ෆ්ලෙමිං ගේ ‘007 ඉන් නිව්යෝර්ක්’ කෙටිකතාව පසුබිම් කරගෙන මෙම චිත්‍රපටය නිමැවෙන නිසා රූගත කිරීම් නිව්යෝර්ක් නුවර ද සිදු කෙරෙනවා කියා ය. එහෙත් එය හුදු ඕපාදූපයක් පමණක් ම වූයේ ය.කෙසේ වෙතත් පළමු වතාවට බොන්ඩ් චිත්‍රපටයකට චීනයේ රූගත කිරීම් සිදු කිරීමට අවසර ලැබී ඇත්තේ මෙවර ය. මීට පෙර ‘ලයිසන්ස් ටු කිල්’ බොන්ඩ් චිත්‍රපටයේ රූගත කිරීම් චීනයේ සිදු කිරීමට අවසර ඉල්ලා තිබුණත් චීන රජය ඊට අවසර දීම සඳහා විවිධ කොන්දේසි පණවා තිබිණි. එක් කොන්දේසියක් වූයේ චීනයේ රූගත කරන ජවනිකා චීන රජයට අවශ්‍ය ආකාරයට වෙනස් කළ යුතු ය යන්න යි. එම කොන්දේසි පිළිනොගැනුණ අතර එහෙයින් ම ‘ලයිසන්ස් ටු කිල්’ හි එකම ජවනිකාවක් හෝ චීනයේ රූගත කෙරුණේ නැත. ‘ස්කයිෆෝල්’ වෙත මෙවර චීන රජයෙන් එතරම් දැඩි කොන්දේසි නොපැනවුණ නිසා එහි ජවනිකා රැසක් චීනයේ ෂැංහයි ප්‍රදේශයේ රූගත කෙරී තිබේ. ලන්ඩනය බොහෝ ප්‍රේක්ෂකයින්ට හුරු පුරුදු පසුතලයක් වූ නිසා ම එකිනෙකට වෙනස් පසුතල තෝරා ගන්නට බොන්ඩ් චිත්‍රපට නිෂ්පාදකවරු යුහුසුලු වෙති.කුමාර සිරිවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=av1211119</link>
    <topic>චිත්‍රපට බෙදාහැරීම  යළිත් රජයට ගත යුතු ද?</topic>
    <author/>
    <content>චිත්‍රපට බෙදාහැරීම  යළිත් රජයට ගත යුතු ද?රවින්ද්‍ර රන්දෙනිය‘බෙදාහැරීම පෞද්ගලිකකරණය කරන්න කලින් ඒ අයිතිය තිබුණේ චිත්‍රපට සංස්ථාවට. ලංකාවේ තිබුණු මේ බෙදාහැරීම් ක්‍රමය ලෝකයේ කොහෙවත් තිබුණේ නැහැ කියලයි මට හිතෙන්නේ. එක මධ්‍යස්ථානයකින් බෙදාහැරීම සිදු කෙරුණේ. නමුත් අද යම් යම් ප්‍රශ්න උද්ගත වෙලා. නිෂ්පාදකවරුන්ට තමන්ගේ මුදල් හරි හැටි ලැබිලා නැහැ. ප්‍රමාදයි කියන මැසිවිල්ල තියෙනවා.ඇත්තටම මේ තත්වයට මූලික හේතුව කිසිම කෙනෙකුගෙන් මත විමසීමක් නැතුව චන්ද්‍රිකා කුමාරතුංග යුගයේ දී බෙදාහැරීම සංස්ථාවෙන් ඉවත් කරලා පෞද්ගලික අංශයට දුන්න එක. මේක ඇත්තටම චිත්‍රපට සංස්ථා ආඥා පනත උල්ලංඝනය කිරීමක්. එදා මේ බෙදාහැරීම් හිමිකරගත් මණ්ඩල පොරොන්දු රාශියක් දුන්නා.මම හිතන්නේ ඊ.ඒ.පී. සමාගම ඇරෙන්න කිසිම කෙනෙක් මේ පොරොන්දු ඉටුකරලා නැහැ. මෙන්න මේ දුර්වලතා මඟ ඇරගෙන චිත්‍රපට සංස්ථාව සතුව සියලු බලතල තබාගෙන හිතුවක්කාරී අක්‍රමිකතාවයන්ගෙන් තොරව සංස්ථාවේ අධීක්ෂණයට යටත්ව චිත්‍රපට බෙදාහැරීම හා ප්‍රදර්ශනය සිදුවිය යුතුයි කියලයි මම කියන්නේ.මාලිනි ෆොන්සේකාජාතික චිත්‍රපට සංස්ථාව පිහිටුවීමේ අරමුණ වුණේ දේශීය චිත්‍රපට කර්මාන්තය හොඳ තත්වයට රැගෙන ඒම. 70 දශකයේ සංස්ථාව තුළ පැවැති ක්‍රියාපටිපාටිය දෙස බැලුවොත් හැම නිෂ්පාදකවරයකුටම තමන්ගේ නිර්මාණ සාධාරණ විදිහට ප්‍රදර්ශනය කරන්න අවස්ථාව ලැබුණා. එතැනදී වැඩි ප්‍රදර්ශන කාලයක් වගේ ම දේශීය නිෂ්පාදනවලට මූලික තැනක් ලැබුණා.ඒත් පසුකාලීනව යම් යම් අය විවිධ අත්හදා බැලීම් කරන්න ගත්තනේ. එතනින් පස්සෙයි මෙපමණ කාලයක් තිබුණු සිස්ටම් එක වෙනස් වුණේ. ඒ නිසයි පෞද්ගලික මණ්ඩල ක්‍රියාකාරී වුණේ. එතැනින් පස්සේ දේශීය නිෂ්පාදකයින්ට අවාසියක් වුණා කියලා මට හිතෙනවා.ඇත්තටම සංස්ථාව තුළ වුණත් දුර්වලකම් තිබුණේ නැහැ කියන්න බැහැ. සංස්ථා පනතේ දුර්වලකම් තිබුණා. ඉතිං බලතල යටපත් වෙලා සමහර අය ඕන ඕන විදියට චිත්‍රපට ප්‍රදර්ශනය කරන්න ගත්තා. මේ සඳහා දේශීය නිෂ්පාදකයින් පවා උදව් කළා කියලා කියන්න ඕන.එයාලා කළේ බිස්නස් එකක්. ඒත් පසුගිය කාලයේ ජනාධිපතිතුමාට දැනගන්න ලැබුණු කාරණා එක්ක එතුමා ඉල්ලීමක් කළා මේ ක්‍රමය වෙනස් කරන්න සැලසුමක් හදන්න කියලා. ඒත් එය මන්දගාමීව සිද්ධ වුණේ. පසුව මම ඉදිරිපත් වෙලා නිහාල්සිංහ මහත්මයත් සමඟ එකතු වෙලා ජනාධිපතිතුමා සමඟ සාකච්ඡා කළා. එයින් පසු සිංහල සිනමාවේ යහපත වෙනුවෙන් අවශ්‍ය සැලසුම් කැබිනට් මණ්ඩලයට ඉදිරිපත් කරලා තියෙනවා. ඉදිරියේදී එහි ප්‍රතිඵල දැනගන්න ලැබෙයි.රේණුකා බාලසූරියඔය කාරණය පිළිබඳ මම දරන මතය නම් අද වනවිට ඒ ඒ සමාගම් හා නිෂ්පාදකවරුන් අතර ඒ වගේ ම ප්‍රේක්ෂකයින් අතර හොඳ ගනුදෙනුවක් සිදුවෙලා තියෙනවා. එය සිනමාවට ඉතාම හොඳ තත්ත්වයක්. චිත්‍රපට බෙදාහැරීම හා තත්වයන් පිළිබඳ ප්‍රශ්න තියෙන්න පුළුවන්. මෙතැනදී මට හිතෙනවා චිත්‍රපට බෙදාහැරීම චිත්‍රපට සංස්ථාව හරහා සිදුවෙලා කළමනාකරණය පෞද්ගලික සමාගම් හරහා සිදුවෙනවා නම් හොඳයි කියලා.සංජය ලීලාරත්නමේ රටේ තියෙනවා චිත්‍රපටයක් කාට දුන්නත් බෙදාහැරීම් මොනිටර් කරන බෝඩ් එකක්. ඒ තමයි චිත්‍රපට සංස්ථාව. නමුත් අද මොකද වෙලා තියෙන්නේ. අද බෙදාහැරීම් සිද්ධ කරන්නේ එක එක්කෙනාට ඕන විදියට.රාජ්‍ය ආයතනයක් විදිහට ජාතික චිත්‍රපට සංස්ථාවට අරමුණක් තියෙනවා. ඒ තමයි චිත්‍රපට කර්මාන්තය රැකගැනීම. ශිල්පීන් රැකගැනීම. කාර්මික ශිල්පීන් නළු නිළියන් ආරක්ෂා කර ගැනීම. මෙන්න මේ කාර්යයන් කරන්න පුළුවන් නම් චිත්‍රපට කර්මාන්තයට අනාගතයක් තියෙයි.අද ඔය පෞද්ගලික අංශයට තියෙන්නේ වෙන අරමුණක්. ඒ අයට චිත්‍රපටයේ වටිනාකම තියෙන්නේ සමහර විට දවස් 14 ක් වෙන.්න පුළුවන්. හෝල්වලින් ගලවලා අයින් කරනවා. මුදල් හම්බ කරගැනීමත් ලාභ ඉපැයීමත් විතරක් මිසක් සිනමාපටයේ කොලිටියවත් මේ රටේ ප්‍රේක්ෂකයන්වත් අදාළ නෑ.ප්‍රධාන කාරණේ මේ රටේ ප්‍රමිතියක් තියෙනවා. රැඟුම් පාලක මණ්ඩලයේ අනුමැතිය ඇතුවයි හෝල්වල චිත්‍රපට එකතු වෙන්නේ. ඒකට අනුපිළිවෙළක් තියෙනවා. අද පෞද්ගලික අංශයට එහෙම පිළිවෙළක් නැහැ. මෙහේ පිටපත ලියනකොටම නැත්නම් රූගත කරන කොටම ප්‍රදර්ශනයට දින වෙන්කරගෙන ඉවරයි. මම කියන්නේ මේ තත්වය වෙනස් වෙන්න ඕන. ඒ නිසා ජාතික චිත්‍රපට සංස්ථාව මේ බලය අතට ගන්න එක සිනමාවට යහපතක් කියලා මම දකිනවා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=av12111110</link>
    <topic>පුවත්</topic>
    <author/>
    <content>පුවත්රාජ්‍ය සාහිත්‍යය උත්සවයට සමගාමීව රාජ්‍ය සාහිත්‍යය අනුමණ්ඩලය විසින් සම්පාදිත ‘සාහිත්‍යය 2012 විශේෂ කලාපය’ රසික ජනයා අතට පත් කෙරෙන ඒ පිළිබඳ ග්‍රන්ථ සමර්පණය හා සම්මානනීය ග්‍රන්ථ පරිවර්තක සාහිත්‍යවේදී සිරිල් සී.පෙරේරා සූරීන්ගේ සාහිත්‍ය සේවය අගය කෙරෙන සිරිල් සී.පෙරේරා සේවා සන්දීපනය සංස්කෘතික හා කලා කටයුතු ඇමැති ටී.බී.ඒකනායක මහතාගේ ප්‍රධානත්වයෙන් මෙම 20 වැනිදා ප.ව. 3.00ට ශ්‍රී ලංකා ජාතික පුස්තකාල සේවා මණ්ඩල ශ්‍රවණාගාරයේ දී පැවැත්වේ.මෙහිදී මහාචාර්ය රත්න විජේතුංග හා එඩ්වින් ආරියදාස යන මහත්වරු සාහිත්‍යය විශේෂ කලාපය පිළිබඳ විමර්ශන සංකථනයට දායක වෙති. ‘සිරිල් සී.පෙරේරා පරිවර්තන කාර්ය සාධනය’ යන මැයෙන් මහාචාර්ය තිස්ස ජයවර්ධන හා ‘සිරිල් සී.පෙරේරා විසින් පරිවර්තිත නාට්‍ය පිළිබඳ අත්දැකීම්’ යන මැයෙන් ධර්මසිරි බණ්ඩාරනායක යන මහත්වරු සංක්ෂිප්ත දේශන පවත්වති. උත්සව සම්ප්‍රවේශනය ආචාර්ය ප්‍රණීත් අභයසුන්දර ගෙනි.2012 සාහිත්‍යය විශේෂ කලාපය, සාහිත්‍යයට අදාළ විවිධ විමර්ශන ක්‍ෂේත්‍ර අළලා රචිත පර්යේෂණාත්මක හා විචාරාත්මක නිබන්ධන පනස් පහකින් ද, නිර්මාණාත්මක රචනා දහසයකින් ද සමන්විත ය. 2012 සාහිත්‍යය විශේෂ කලාපය මෙන්ම 2011 සාහිත්‍යය විශේෂ කලාපය හා සාහිත්‍යය අර්ධ වාර්ෂිකය ද මෙදින සහන මිලකට ලබාදීමට කටයුතු යොදා ඇත. ශ්‍රී ලංකා කලා මණ්ඩලයේ හා සංස්කෘතික කටයුතු දෙපාර්තමේන්තුවේ අනුග්‍රහයෙන් රාජ්‍ය සාහිත්‍යය අනුමණ්ඩලය මේ උත්සවය සංවිධානය කරයි.60, 70 දශකවල සහ නව පරපුරේ ගායක ගායිකාවන් රැසකගෙන් හැඩ ගැන්වෙන “Amazing Beats - Live In Concert” සංගීත ප්‍රසංගය මෙම 17 දින ප. ව. 6.30 ට කොළඹ ශාන්ත ජෝශප් විද්‍යාලීය ශ්‍රවණාගාරයේ දී පැවැත්වේ.ලහිරු පෙරේරා, තීක්ෂණ අනුරාධ, ඩැල්රින් සුබී, අනිල් භාරතී, පි‍්‍රයන්ත ප්‍රනාන්දු, ඉන්ද්‍රානි පෙරේරා, ලංකිකා පෙරේරා, සංඛ දිනෙත්, රොනී ලීච්, සුරනි ද මෙල්, උදේශ් ඉන්දුල, රුක්ෂාන් පෙරේරා, ලකී දේවා, දුෂ්යන්ත් වීරමන් සහ ශානිකා මධුමාලි ගී ගයන මෙම ප්‍රසංගයේ රංගන දායකත්වය දොන් ගයි ගෙනි.රුක්ෂාන් කරුණානායක ප්‍රමුඛ “Chimes of The 70’s” සහ සහන් සිල්වා ප්‍රමුඛ “Glory” යන ජනපි‍්‍රය සංගීත කණ්ඩායම් මෙම ප්‍රසංගය සංගීතයෙන් වර්ණවත් කරන අතර නර්තන දායකත්වය සංඛ ප්‍රසාද් ප්‍රමුඛ “Solar Hits” නර්තන කණ්ඩායමයි.මහාචාර්ය සුචරිත ගම්ලත්, සිරි තිලකසිරි, කරුණාරත්න අමරසිංහ මෙහෙයවන භාෂා සාහිත්‍ය කලා ඇකඩමිය පසුගියදා ඇරැඹිණි. ඩිප්ලෝමා, උසස් ඩිප්ලෝමා යනුවෙන් කාණ්ඩ දෙකකින් පැවැත්වීමට නියමිත මෙම පාඨමාලා සිංහල භාෂාව භාවිත කරමින් වෘත්තීය හා නිර්මාණ කටයුතුවල නියැළෙන්නන් උදෙසාම සකසා ඇත.ඒ. ඩී. එස්. වසන්ත කුමාරගේ ‘සෙන් සහ ශේන්’ වේදිකා නාට්‍යයේ මුහුරත් උළෙල පසුගියදා කොළඹ ජේතවනාරාම විහාරස්ථාන ධර්ම ශාලාවේ දී පැවැත්විණි.මෙම නාට්‍යය දෙසැම්බර් 21 වැනි දින කොළඹ නව නගර ශාලාවේ දී වේදිකාගත වීමට නියමිතය.දර්ශන වාර 50 සම්පූර්ණ කර ඇති ‘පුටු පුටු කෝච්චිය’ ළමා වේදිකා නාට්‍යය මෙම 13 දින පෙ.ව. 9.30 ට බොරැල්ල කොළඹ 08 වයි.එම්.බී.ඒ. ප්‍රධාන ශාලාවේදී වේදිකා ගත වේ. මෙම නාට්‍යයට සමගාමීව ක්ෂණික චිත්‍ර ඇතුළු තරග රැසක් ම පැවැත්වෙන බැවින් 0112672718, 0714113457 දුරකථන අංකවලින් වැඩි විස්තර විමසා එදින සහභාගි විය හැකි ය. විශ්ව ළමා දිනය වෙනුවෙන් පැවති ජාතික තරගාවලියේ හා ළමා පරපුර වෙනුවෙන් කරන ලද සේවය ඇගයීම සඳහා පුද්ගලයින්, ආයතන හා මාධ්‍යවේදීන්ට උපහාර පිරිනැමීම ද නාට්‍ය අවසානයේ සිදුවේ.දීමා චමත්කා රූපසිංහගේ ‘ලස්සන කාඩ්ස් 2012’ ප්‍රදර්ශනය මෙම 24 වැනිදා කොළඹ ටාජ් සමුද්‍ර හෝටලයේ රීජන්සි ශාලාවේ පැවැත්වේ.මෙම ප්‍රදර්ශනයට ඇතුළත් වෙන්නේ ඇය විසින් කඩදාසි යොදා ගනිමින් නිර්මාණය කරන ලද විවිධ සුබ පැතුම් පත් 3000කි.ඒ අතරට උපන් දින සුබ පැතුම්, මංගල ආරාධනා පත්, ආරාධනා පත් ඇතුළු තවත් විවිධ නිර්මාණ අයත්ය. චිත්‍ර ඇඳීමට විශේෂ දක්ෂතාවක් දක්වන ඇගේ බලාපොරොත්තුව මෝස්තර නිර්මාණ ශිල්පිනියක ලෙස තම වෘත්තීය ජීවිතය ඇරැඹීමය.ගම්පහ සිරිකුරුස විද්‍යාලයීය ආදි ශිෂ්‍ය සංගමය සංවිධානය කරන වෛද්‍ය සායන කඳවුර 13 වැනිදා අඟහරුවාදා උදෑසන 9.00 සිට දහවල් 2.00 දක්වා විදුහල් භූමියේදී පැවැත්වේ.විශේෂඥ වෛද්‍යවරුන්, වෛද්‍යවරුන් සහ වෛද්‍ය සහායකයන් විශාල පිරිසකගේ දායකත්වයෙන් අක්‍ෂි, පිළිකා, ළය රෝග, චර්ම රෝග, උගුර කන නාසය, මනෝ චිකිත්සක සායන පැවැත්වෙන අතර නොමිලේ ඇස් කණ්ණාඩි සහ මූලික ඖෂධ ලබා දෙයි. මීට සමගාමීව ආයුර්වේද වෛද්‍ය සායන ද පැවැත්වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=av12111111</link>
    <topic>‘කුස පබා’ වගේ චිත්‍රපට හදලා ජාත්‍යන්තරයට යන්න බැහැ</topic>
    <author>සු. මි.</author>
    <content>‘කුස පබා’ වගේ චිත්‍රපට හදලා ජාත්‍යන්තරයට යන්න බැහැරංජිත් කුරුප්පුරංජිත් කුරුප්පු ප්‍රවීණ එසේම සාහිත්‍ය පරිවර්තකයෙකි. ඔහු වසර ගණනාවක් තිස්සේ වෙසෙන්නේ ජර්මනියේය.පසුගිය දිනෙක අන්තර්ජාලය ඔස්සේ ඔහු සමඟ කළ විශේෂ සම්මුඛ සාකච්ඡාවකි මේ.‘පවන රළු විය’ චිත්‍රපටයෙන් පසු සිනමාකරුවකු විදියට ඔබ නිහඬ ඇයි?‘පවන රළු විය’ චිත්‍රපටයෙන් පස්සේ මම ‘පුතුනි හඹා ගිය’ කියලා ටෙලි වෘත්තාන්තයක් නිර්මාණය කළා. එය ආර්ථික ප්‍රශ්න නිසා යුරෝපාකරයට එන ශ්‍රී ලාංකිකයන් පිළිබඳ කතාවක්. එය ස්වාධීන රූපවාහිනියෙන් විකාශය වුණා. ‘පවන රළුවිය’ ශ්‍රී ලංකා - ජර්මන් හවුල් නිපැයුමක්. මේ චිත්‍රපටයට වැඩිම මුදලක් ආයෝජනය කළේ ජර්මනියේ ඉහළ පෙළේ චිත්‍රපට සමාගමක්.සිංහල සිනමා ඉතිහාසයේ ප්‍රථම සහ අවසාන වතාවට ජර්මන් චිත්‍රපට සමාගමක් මඟින් ලාංකිකයකුගේ තිරනාටකයක් අනුමත කරලා මුදල් ආයෝජනය කළ චිත්‍රපටය ‘පවන රළු විය’. එය ජර්මන් භාෂාවට දෙබස් කවා එරට ප්‍රධාන පෙළේ රූපවාහිනී නාළිකාවක සිවුවතාවක් විකාශය කළා. මම දැන් තිරනාටක තුනක් ලියලා ඒවා ජර්මන් චිත්‍රපට සමාගම් දෙකකට ඉදිරිපත් කර තිබෙනවා.ඔබට ජර්මනියේදි සිංහල චිත්‍රපට බලන්න අවස්ථාවක් ලැබෙන්නේ නැද්ද?අන්තර් ජාලය ඔස්සේ විතරයි මට අවස්ථාවක් ලැබෙන්නේ. ඒ අනුව මම ‘කුස පබා’, ‘ගාමිනි’, ‘විජය - කුවේණි’ යන චිත්‍රපට තුන බැලුවා. මේවා නම් ඇත්තටම චිත්‍රපට නෙමෙයි ටෙලි නාට්‍ය. මේවා සිනමාහලක තිරගත කළ පමණින් චිත්‍රපට වෙන්නේ නැහැ. සිනමා අත්දැකීමක් කියන්නේ මෙයට වඩා වෙනස් අත්දැකීමකටයි. මම පුවත්පතක දැක්කා ‘කුස පබා’ රූපගත කිරීම් කළේ දින 28 කින් කියලා. මෙවැනි ඓතිහාසික චිත්‍රපටයක රූගත කිරීම් දින 28 කින් කරන්න පුළුවන් ද? දීපා මෙහේතාගේ අලුත්ම චිත්‍රපටය ‘මිඩ්නයිට් චිල්රන්ඩ්’ නිම කිරීමට අවුරුද්දයි මාස 8 ක් ගත වෙලා තිබෙනවා.‘කුස පබා’ අසාර්ථකයි. මෙබඳු චිත්‍රපට හදලා අපිට ජාත්‍යන්තරයට යන්න බැරි බව මා වගකීමෙන් යුතුව කියා සිටිනවා. මහාචාර්ය සුනිල් ආරියරත්න වැනි දැනුම් තේරුම් ඇති අය කරන්නන් වාලේ චිත්‍රපට නොකළ යුතු ය යන්න මගෙ අදහසයි. ඔහු ප්‍රතිභාසම්පන්න කලාකරුවෙක්. ඔහුට මුදල් හා කාලය මීට වඩා ලැබුණානම් ‘කුස පබා’ මීට වඩා සාර්ථක වෙන්න ඉඩ තිබුණා.ජර්මනිය වගෙ රටක කොහොමද රූපවාහිනිය, සිනමාව කෙරෙහි බලපාලා තියෙන්නෙ?මා ජර්මනියේ වෙසෙන්නේ පුංචි ගමක. එහි කඩ මංඩියේ තියෙනවා ‘කීනෝපොලිස්’ කියලා විශාල සිනමා හල් සංකීර්ණයක්. ඒ සිනමාහල තුළ පොඩි සිනමා හල් 12 ක් තියෙනවා. ජර්මනියේ රූපවාහිනි නාළිකා 20 ක් විතර තියෙනවා. මාසෙකට යුරෝ 12 ක් වගේ සුළු මුදලක් ගෙවලා කේබල් රූපවාහිනි ජාලයකට සම්බන්ධ වුවහොත් රූපවාහිනි නාළිකා 50 කට වැඩි ප්‍රමාණයක් නරඹන්න පුළුවන්. ඊටත් අමතරව යුරෝ 30 ක් හෝ 40 ක් ගෙවා ‘සැටලයිට්’ එකක් සවිකර ගතහොත් කිසිම මුදලක් නොගෙවා නාළිකා 600 ක් පමණ නරඹන්න පුළුවන්.ඒ මඟින් ලෝකයේ මෙතෙක් නිෂ්පාදනය වී ඇති ඉහළම පෙළේ සිනමා කෘති පෙන්වනවා. ඒ වගේම ඒවායේ නොයෙකුත් රියැලිටි වැඩසටහන්, විලාසිතා වැඩසටහන්, කාමුක චිත්‍රපට යනාදි වශයෙන් බොහෝ දේවල් පෙන්වනවා. මේ සියල්ල මෙසේ තිබියදී මා ඉහත සඳහන් කළ සිනමාහල් සංකීර්ණය සෑම දිනකම සිනමා ලෝලයන්ගෙන් පිරී ඉතිරී තිබෙනවා. ඊට හේතුව රූපවාහිනියෙන් දැවැන්ත සිනමා අත්දැකීමක් ලබන්න නොහැකි වීම. රූපවාහිනි බාධකය ජයගන්න නම් අපි ‘සිනමාත්මක’ කෘති හදන්න ඕනැ.ඒ සඳහා සිනමා මාධ්‍ය හැදැරිය යුතුයි. ගුවන් නියමුවකු නොවන කෙනකුට ගුවන් යානයක් පදවන්න දුන්නොත් මොකද වෙන්නෙ? ගුවන් යානය අනිවාර්යයෙන්ම කඩා වැටෙනවා. ඒ වගෙ තත්ත්වයක් තමයි අද අපේ සිනමාව - ටෙලි නාට්‍ය කලාවට වෙලා තියෙන්නේ. සිනමාව හදාරපු නැති කෙනකුට ජර්මනියේ සිනමාවට ඇතුළු වෙන්න දෙන්නෙ නැහැ.දේශපාලන ඇයිහොඳයිකම්වලට සිනමාවට විතරක් නෙමෙයි මොනම ක්ෂේත්‍රයකටවත් ඇතුළු වෙන්න බැහැ. සුදුස්සාට පමණයි අවස්ථාව තිබෙන්නේ. ඒ රටවල් දියුණු වෙන්න හේතුව ඒකයි.අපේ රටේ ඔබ හුඟක් ජනපි‍්‍රය, සිනමාකරුවෙකුටත් වඩා සාහිත්‍ය පරිවර්තකයකු විදියටයි.ඔව්. මගේ ‘කාන්තාරයේ කුසුම’ පරිවර්තනය ලංකාවේ හුඟක් ජනපි‍්‍රය වුණා. එය අලෙවි වාර්තා පිහිටුවූ පොතක්. ඊට පස්සේ ම පොත් 10 ක් විතර පරිවර්තනය කරලා තිබෙනවා.ඔබ සාහිත්‍ය පරිවර්තනකරණයට පිවිසුණේ චිත්‍රපට නිර්මාණයට අවස්ථාවක් නොලැබුණු නිසා ද?ඔව්. කලාකරුවකුට කිසිම කරුණක් නිසා නිහඬව ඉන්න බැහැ. මම දැන් ප්‍රථම වතාවට ස්වතන්ත්‍ර නවකතාවකුත් ලියාගෙන යනවා. ඊළඟ අවුරුද්දේ සැප්තැම්බර්වලදි එය පළ වේවි.ඔබ අලුත්ම පරිවර්තනය ‘දෑත යොමා අහස දෙසා’.කුස පබා චිත්‍රපටයෙන්1984 වසරේ දෙසැම්බර් මාසයේ මාගේ දියණිය ලාරා සුරනි මට නත්තල් තෑග්ගක් විදියට මේ පොතේ ඉංගි‍්‍රසි පරිවර්තනය මට තිළිණ කළා. මම මේ පොත කියවා ඉවර කළේ එක හුස්මට. ඒක ඉතාම අනුවේදනීය සාහිත්‍ය අත්දැකීමක්. ඉතිං මං කල්පනා කළා ඒ අත්දැකීම අපේ සිංහල පාඨකයන් එක්ක බෙදා හදා ගත යුතුයි කියලා.මොකද්ද මේ පොතේ පසුබිම?1990 දශකය මුල් භාගයේ දී ජාතිවාදය පසුබිම් කරගෙන යුගොස්ලියාවේ යුද්ධයක් ඇතිවුණා. එහි ප්‍රතිඵලයක් විදියට ඒ රට කුඩා රාජ්‍ය කීපයකට බෙදී වෙන් වුණා. සරයේවෝ කියන්නේ එදා යුගොස්ලියාවේ තිබුණු ඉතාම රමණීය නගරයක්. අද මේ නගරය අයත්ව තිබෙන්නේ බොසිනියා රේසෙගොවිනා කියන රටට. යුද්ධ සමයේ සරයේවෝ නගරයේ ජීවත්වූ ස්ලාටා ෆිලිපොවික් කියන 12 හවිරිදි දැරිය යුද්ධය දුටු ආකාරය පොතක සටහන් කර තිබෙනවා.සරයේවෝ නගරයේ කඩා වැටීම ඇය නිර්ව්‍යාජත්වයකින් සටහන් කර තිබෙනවා. ඒ සටහන් අප හදවත් කම්පා කරවන සුලුයි. අපේ රටේත් අවුරුදු 30 ක් තිස්සේ යුද්ධයක් පැවතුණු නිසා ස්ලාටාගේ අත්දැකිම අඩුවැඩි වශයෙන් අපේ රටේ ජනතාවගේ ද (විශේෂයෙන් යුද්ධයට සෘජුව මැදි වූ දරු දැරියන්ගේ) අත්දැකීම්වලට සමාන බවක් මා දුටුවා.ඒ නිසයි මේ පොත මං සිංහලට පරිවර්තනය කළේ.මෙයත් ‘සුරස’ පොත් ප්‍රකාශන අධිපති මා මිත්‍ර පේ‍්‍රම් දිසානායකගේ ප්‍රකාශනයක්. පේ‍්‍රම් මනුෂ්‍යත්වයෙන් පිරිපුන් කලාකරුවෙක්. ඔහු හුදු ව්‍යාපාරිකයෙක් නෙමෙයි. ඒ බව මා මෙහිදි විශේෂයෙන් සඳහන් කළ යුතුයි.ඔබේ පරිවර්තන පොත්වලට ලංකාවෙන් හුඟක් ප්‍රතිචාර ලැබෙනවා ඇති?ඔව්. ඊ මේල් මඟින් මට ලිපි රැසක් ලැබෙනවා. පාසල් හා විශ්ව විද්‍යාල සිසු සිසුවියන්, පූජක පක්ෂයේ අය, සාමාන්‍ය ගෘහණියන් මේ හැම කෙනෙක්ම වගෙ මට ප්‍රතිචාර දක්වා තිබෙනවා.පරිවර්තන සාහිත්‍යයේ ලොකු ප්‍රබෝධයක් ඔබ අපේ රටේ දකිනව ද?මට ලැබෙන ප්‍රතිචාර නිසාත් පළවන පරිවර්තන පොත්වල සංඛ්‍යාත්මක වර්ධනයක් නිසා මම හිතනවා ලොකු ප්‍රබෝධයක් තියෙනවා කියලා.හැබැයි අවංකවම කියනවානම් මට ඒ ගැන ලොකු සතුටක් නැහැ. මොකද, මෙයින් පෙනෙන්නේ ස්වතන්ත්‍ර නිර්මාණවලට ඇති බංකොලොත් භාවය.මට ලිපි එවන පාඨකයනුත් ඒ බව සඳහන් කර තිබෙනවා.ඔබේ පරිවර්තන කෘති කෙරෙහි ප්‍රමාණවත් විචාරක අවධානයක් තිබෙනවයි කියලා ඔබ හිතනව ද?පරිවර්තන සාහිත්‍යය සම්බන්ධයෙන් විතරක් නෙමෙයි කිසිම කලාවක් ගැන සැලකිය යුතු විවේචනයක් අපේ රටේ නැහැ.කොටින්ම කිව්වොත් අපේ රටේ විචාර කලාවක් කියා දෙයක් නැහැ. ඕනෑම කලාවක උන්නතියට ශක්තිමත් විචාර කලාවක් අවශ්‍යයි.හැටේ දශකයේදී අපේ රටේ සැලකිය යුතු මට්ටමක විචාර කලාවක් තිබුණා. නමුත් අද එහෙම දෙයක් පෙනෙන්නට නැහැ.අපි කැමැතියි ඔබේ පෞද්ගලික තොරතුරු ටිකකුත් දැනගන්න?මම විවාහ වෙලා ඉන්නේ ජර්මන් කාන්තාවක් සමඟ.අගේ නම ඇග්නස්. අපට දියණියක් සිටිනවා. ඇය දැන් විවාහකයි. මගේ අලුත්ම පොත (දෑත යොමා අහස දෙසා) මා පිළිගන්වා ඇත්තේ මගේ මුණුබුරා රවින්ද්‍ර සහ මිණිබිරිය සේනාට.සු. මි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=av12111112</link>
    <topic>සු.මිගෙන් අහන්න</topic>
    <author/>
    <content>සු.මිගෙන් අහන්නකොටුගොඩ යාගොඩමුල්ලේ සුනිල් චන්ද්‍රසේකරප්‍රශ්නය - ගාමිණි ෆොන්සේකා, විජිත මල්ලිකා එකට රඟපෑ චිත්‍රපට මොනවා ද?පිළිතුර - ඇයි ‘රෑන ගිරව්’දඹුල්ලේ ගුණසිරි වීරසූරියප්‍රශ්නය - ආනන්ද පද්මසිරි ගීත රචකයෙක් ද?පිළිතුර - ඔහු ගීත රචකයකු බව මමත් අසා තිබෙනවා. ඒත් ඔහු ලියු ගී මොනවාදැයි මා දන්නේ නැහැ.රාගම වැලිසර අයිලින් සෝවිස්ප්‍රශ්නය - දෙරණ නාලිකාව සිය සංවත්සරයේ දී ධර්මදාස වල්පොල ගායකයාණන් අමතක කළේ ඇයි?පිළිතුර - ධර්මදාස වල්පොල ගැන ඒ අය දන්නෙවත් නැතුව ඇති. ධර්මදාසට තිබුණේ අපව මුසපත් කරවන රන් ස්වරයක්.මාතලේ ධර්මා ඒකනායකප්‍රශ්නය - 1950 ගණන්වල ඉන්දියාවේ පැවැත්වූ ‘ෆිල්ම් ෆෙයාර්’ සම්මාන උලෙළක අපේ ගුණයා ගුරුන්නාන්සේ නැටුම් ඉදිරිපත් කළා ද?පිළිතුර - 1958 පැවැති සම්මාන උළෙලේදී ඔහු නැටුම් ඉදිරිපත් කළ බවත් ඔහුගේ වර්ණ ඡායාරූපයක් එවක ‘ෆිල්ම් ෆෙයාර්’ සඟරාවේ පළවූ බවත් සඳහන් වෙනවා.කෑගල්ලේ රණවීර ලියනගේප්‍රශ්නය - ‘මොකද මැණිකේ හනික යන්නේ තාම නෑනේ රෑවෙලා’ ගීතය ගයන ගායකයා කවුද?පිළිතුර - දේවානන්ද වෛද්‍යසේකරමීගමුව මහහුණුපිටියේ යොහාන් කුමාර් ද සිල්වාප්‍රශ්නය - ‘ගෙහෙරා ඩාග්’ චිත්‍රපටය ගැන විස්තරයක් කරන්න?පිළිතුර - 1963 වසරේ තිරගත වුණු මෙහි රාජේන්ද්‍ර කුමාර්, මාලා සිංහ් ප්‍රධාන චරිත රඟපෑවා. සංගීතවත් කළේ රවි.හබරාදූවේ ගාමා ගාමිණි සුබසිංහප්‍රශ්නය - සම්පූර්ණ නිරුවතින් රඟපෑ ප්‍රථම සිංහල චිත්‍රපට නිළිය කවුද?පිළිතුර - සන්ධ්‍යා කුමාරි (පටාචාරා) ඒ හැරුණුකොට පසු කාලෙක තවත් නිළියක් රඟපෑවා.කොස්ගම පී. ඒ. විජේරත්නප්‍රශ්නය - ‘පිරිමියෙක් නිසා’, ‘සීතල වතුර’ හා ‘සැමියා බිරිඳගේ දෙවියා ය’ යන චිත්‍රපටවල පිටපත් නැද්ද?පිළිතුර - ‘සැමියා බිරිඳගේ දෙවියා ය’ චිත්‍රපටයේ පමණක් පිටපත් තිබෙනවා.දිසානෑගම තිස්ස කුමාර කෝරලගේප්‍රශ්නය - ඩොමි ජයවර්ධන, ලයනල් දැරණියගල වැනි නළුවන් ඇගැයීමට ලක් නොවූයේ ඔවුන් දුෂ්ට චරිත රඟපෑ නිසා ද?පිළිතුර - වෙන්න පුළුවන්. ඒත් ඔවුන් දෙදෙනාම විශිෂ්ට චරිතාංග නළුවන්.ඒකල මර්වින් පීරිස්ප්‍රශ්නය - දැනට සිටින පැරණිම සිංහල චිත්‍රපට නිළිය ලැටිෂියා පීරිස් ද?පිළිතුර - නැහැ ‘කඩවුණු පොරොන්දුවේ’ රඟපෑ නිළියක් තවමත් ජීවතුන් අතර සිටින බව පසුගිය දිනවල පුවත්පතක පළවුණා.මේ සතියේ පහත නම් සඳහන් අයත් ප්‍රශ්න එවා තිබුණා. පිළිමතලාවේ මධුශානි වීරසිංහ, අලුත්ගම සමීර චින්තක, තලවතුගොඩ කමල් ආසිරි පෙරේරා, කැලණියේ නිමාලි ගුණරත්න, මහරගම සිරිමා බොතේජු, ගාල්ලේ විමාලි පෙරේරා, කපුගොඩ මාළිඳ සරත් රණසිංහ.ඔබේ ප්‍රශ්න පහත ලිපිනයට යොමු කරන්න.‘සු.මිගෙන් අහන්න’ රසඳුන - සිළුමිණ, ලේක්හවුස් කොළඹ 10.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=av12111113</link>
    <topic>විජේ මල්ලිගෙ කොලොම</topic>
    <author/>
    <content>විජේ මල්ලිගෙ කොලොමසාහිත්ය සම්මාන කේසස්, බුක් ලෝන්ච් කේසස්, ආහ්, එතකොට එවෝඩ්ස් කචල් වගේ සිල්ලරම කේසස් ස්ටඩි කරන්න වුණාම, විජේ මල්ලිගෙ ටයිම් මැනේජ්මන්ට් ආර්ට් එකත් අප්සෙට් වෙලා. සන්ඩේ පේපර්ස් ටැබ්ලොයිඩ්වල කියවන්න තියෙන මාර ඉන්ටරෙස්ටින් ස්ටෝරීස් එකක්වත් කියෝගන්න ඉඩක් ලැබුණෙ නෑනේ.ඔය එවෝඩ්ස් දුන්න පැනල්වල ඉන්නෙ මෝඩයො කියල මෝඩ කතා කිය කියා ඒ පැනල්ස් දෙකකින්ම එකම පොතකට අවුරුදු දෙකකට එවෝඩ්ස් ගත්ත තොත්ත බබාල ගැනයි, ටොයිලට් පේපර්ස්වලටවත් ගන්න බැරි නවල්ස් කියෝපු ප්‍රොෆෙසෝරිල ගැනයි, අංගොඩ ළමයගෙ රචනාවට ගහන්න පුළුවන් ජාතියෙ කවි ලියන්න පුළුවන්, කිසිම පොරක් 2011 හිටියෙ නෑ කියලා එවෝඩ් එක ඒ ගොල්ලො ළඟම තියාගත්තු කවි ස්පෙෂලිස්ට් ප්‍රොෆෙසෝරිස්ල ගැනයි ලියන්න කියන්න ගිහින් විජේ මල්ලිගෙ ටයිම් මැනේජ්මන්ට් සීන් එක චාටර් වුණත්, පහුගිය ලෝන්ග් වීක් එන්ඩ් එකේ දි කියවගන්න බැරි වුණ ටැබ්ලොයිඩ් ටික නම් යාන්තම් කියවල ඉවරවුණා.ෂිහ්, ඒවයි තියෙන ඉන්ටර්වීව්ස් නේ කියවන්න වටින්නෙ. ‘ඔය ඉන්ටවීව්ස් දෙන කට්ටිය කවුද කියල පොඩි සර්ච් එකක් දැම්මොත්, වැඩිපුරම ඉන්නෙ, අපේ ෆිල්ම් ෆීල්ඩ් එකේ, ටෙලි ෆීල්ඩ් එකේ නැත්නම් ඩාන්සින්, ස්ටේජ් ඩ්‍රාමා සීන්ස්වල ඉන්න ඇක්ටින් කරන ආන්ටිලා, අක්කලා, අම්මලා, අන්තිම ලාස්ට් එකට නිළි නංගිලා. නැඟී එන නංගිලා, අක්කලා වගේම ඇක්ටින් ෆීල්ඩ් එකේ අන්කල්ලා, අය්යලා, මල්ලිලාගෙ ඉන්ටවීව්ස් කපල පුරවල ටැබ්ලොයිඩ්වල.මේ කට්ටිය දෙන ටෝක්ස් නේ කියවල බලන්න වටින්නෙ. මේ ගොල්ලන්ට කරන්න බැරි දෙයක් නෑ.සමහර නංගිලා කියනවා ඒගොල්ලන්ට සින්ග් කරන්න පුළුවන්ලු, නිව්ස් කියවන්න පුළුවන්ලු,එතකොට මොඩ්ලින් කරන්න පුළුවන්ලු. මේ ආත්මෙදි හූරන ලොතරැයියක් වගේ චාන්ස් එකක් ලැබිච්ච නිළි නංගි කෙනෙකුත් කියන්නෙ ලබන ආත්මෙත් නිළි නංගි කෙනෙක් වෙන්න ප්‍රාර්ථනා කරනව කියලනේ.බලන්නකො, මේ ඇක්ටින් සීන් එක කොච්චර ආතල් එකක් කියල මේගොල්ලන්ට දැනෙනවද කියලා. විජේ මල්ලිට නම් සමහර වෙලාවට මේ ගොල්ලො දිහා බලාන ඉන්න කොට හිතෙන්නෙ, මේ නංගිලා හැමෝම වගේ ඇක්ටින් ඇරෙන්න අනිත් ඔක්කොම දන්නව කියලයි.මේක නම් විජේ මල්ලිට මීටර් වෙච්ච ආතල්ම ඉන්ටවීව් ටෝක්ස් එක. මෙයා නිළි නංගියෙක් කිව්වාට මල්ටි ටැලන්ටඩ් ටෙලි ස්ටාර් කෙනෙක්. එයා මාර කල්චරල් ටෝක්ස් එකක් දීලා තිබුණනේ ඔක්තෝබර් ෆස්ට් වීක් ටැබ්ලොයිඩ් එකකට. එයා කියන්නෙ මම රංගනය වෙනුවෙන් නිරුවත් වෙන්නෙ නෑ කියලා. විජේ මල්ලි හතර වටේ හොයනවා කෝ මේ අපේ නිළි රැජනලා සන්ධ්‍යා, මාලනී, ස්වර්ණා, ගීතා, අනෝජා, දිල්හානිලා, සංගීතලා පැත්ත පළාතක හරි ඉන්නවද කියලා.ඔයගොල්ලන්ට හිතෙන්නෙ නැද්ද මේ නංගිලගෙ පොර ටෝක්ස්වලට පව් කියලා. රංගනේට නිරුවත් වෙන්නෙ නෑලු. ඒ කියන්නෙ ඇක්ටින්වලට ඇර තව දේවල්වලට නිරුවත් වෙනව කියන එකද කියල අනේ අපි මොකටද අහන්නෙ? නිරුවත් වෙන්න ඕන නැතත් තියෙනව නම් එහෙම වෙන්න බැරි ඇක්ට්‍රස් කෙනෙකුට ඇක්ට්‍රස් කෙනෙක් කියන්නෙ කවුද?පටාචාරගෙ රෝල්ස් එක දුන්නොත් මේ නංගිලා ඩිරෙක්ටර්ට කියාවිනේ අනේ අය්යෙ, මට නයිටියක්වත් දෙන්නකො ඇඟේ ඔතාගෙන දුවන්න කියලා. මට ඇක්ට් කරන්න නේකඩ් වෙන්න බෑනේ අය්යෙ කියලා කිව්වොත් වැඩේ අලවෙනව නේද? මේවට කියන්නෙ පඩි ටෝක්ස් කියලා. ඇක්ට්‍රස් කෙනෙක් කියන්නෙ (ඔය ජාතියෙ නිළි නංගියෙක් නම් නෙවි) තමන්ට ලැබෙන ඕනම කැරැක්ටර් එකක් ස්ක්‍රිප්ට් එකේ ලියවිච්ච විදියට ඇක්ට් කරන්න පුළුවන් කෙනෙකුට.එහෙම නැතුව, ඇක්ටින්වලට නම් මගේ නියුඩිටි පෙන්නන්න බෑ වෙන ඕනම දේකට නම් ඔට්ටුයි කියන ජාතියෙ ඇක්ට්‍රස්ලා ආර්ට් ෆීල්ඩ් එකෙන් ෂේප්වෙලා ගිහින්, ආරණ්‍යයකට ගිහින් බණක් භාවනාවක් කරගන්නව නම් ආර්ට් එකට හොඳයි කියලයි විජේ මල්ලි කල්පනා කරන්නෙ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=av12111114</link>
    <topic>ගීත පොත ලියාපදිංචි කළේ මගේ අනුදැනුමකින් නොවේ</topic>
    <author>ජෝජ් රොබ්සන් ද සිල්වා</author>
    <content>ගීත පොත ලියාපදිංචි කළේ මගේ අනුදැනුමකින් නොවේධම්මික බණ්ඩාරගෙන් පිළිතුරු2011 රාජ්‍ය සම්මාන හිමි වූ “මගේ පුංචි රෝස මලේ” ගීත පොතට 2012 විද්‍යෝදය සාහිත්‍ය සම්මානය පිරිනැමීමේ දී වංචාවක් සිදු කෙරී ඇති වග ‘රසඳුන’ මඟින් අනාවරණය කිරීමෙන් පසුව ඒ පිළිබඳ අදාළ කෘතියේ කර්තෘ ලෙස ගී පද රචක ධම්මික බණ්ඩාර ද, ඉහත සම්මාන ප්‍රදානය කළ ආයතන වෙනුවෙන් රාජ්‍ය සාහිත්‍ය අනු මණ්ඩලයේ වැඩ බලන සභාපති මහාචාර්ය සමන්ත හේරත් ද, විද්‍යෝදය සාහිත්‍ය සම්මාන විනිශ්චය කමිටුවේ ජ්‍යෙෂ්ඨ කථිකාචාර්ය ඉමේෂා ධර්මසේන ද පළ කරන ලද අදහස් පසුගිය කලාපවල පළ කළෙමු. තවදුරටත් මේ පිළිබඳ වාද විවාදයට හෝ අදහස් ප්‍රකාශ කිරීමට අකැමැති ධම්මික බණ්ඩාර අවසාන වශයෙන් සිය අදහස් ‘රසඳුන’ට එක් කළේ මෙසේ ය.”යම්කිසි ප්‍රශ්නයක් පමණට වඩා දුරදිග ගිය අවස්ථාවක එයින් මඟ හරින්නට බැහැ. මේ ප්‍රශ්නය ගැන මං අවසාන වතාවට කරුණු දක්වන්නේ මගේ වරදක් නිදහස් කරගැනීමට නොවෙයි. යළිත් මෙවැනි වරදක් සිදුවීම වළක්වනු පිණිසයි. ‘”මා ප්‍රථමයෙන්ම අමතන්නේ ශ්‍රී ජයවර්ධනපුර විශ්වවිද්‍යාලයේ ජ්‍යෙෂ්ඨ කථිකාචාරිනී ඉමේෂා ධර්මසේන මහත්මියටයි. ‘අමන විනිශ්චය’ නමැති වචනය මගේ වචනයක් නොවේ. එය එසේ යොදන්නේ මා සමඟ දුරකථන සංවාදයක නිරත වූ ජෝජ් රොබ්සන් ද සිල්වා මහතා යි. මා ඒ වචනය පාවිච්චි නොකළ බව නැවත නැවතත් ප්‍රකාශ කරන්නේ ඉමේෂා ධර්මසේන කථිකාචාර්ය තුමිය මේ කසළ ගොඩෙන් ඉවත් කර දැමිය යුතු බවත් ඇගේ වරදක් නොමැති බවත් මට හැඟෙන බැවිනි.””සමන්ත හේරත් මහතා ඉදිරිපත් කරන ඔවුන්ගේ ප්‍රමිතිය පිළිබඳ කාරණය ගැටලුවක් මට නොපෙනේ. එහෙත් මගේ පෞද්ගලික මතය වන්නේ සම්මාන දීමේ දී පොදු ප්‍රමිතියක් පැවතිය යුතු බවයි. එසේ නම් ‘මගේ පුංචි රෝස මලේ’ කෘතියට මේ සිදුවුණේ කුමක් ද?..””මගේ මේ විස්තරය මා තොත්ත බබෙකු හෝ කළලයක් බවට පත් කළ ද මෙහි සත්‍යය තත්ත්වය මෙය යයි. මගේ ගීත රචනා කෘතියක් 2010 හෝ 2011 දී එළිදැක්වීමේ අවශ්‍යතාවක් මා තුළ නොතිබිණි. මා එවැන්නක් බලාපොරොත්තු වූයේ 2014 හෝ 2015 දී සිදු කිරීමටයි. මේ සඳහා මුල් වුණේ මගේ මිත්‍රයෙකි. මට මේ පොත නිමාකර දෙන බවට ඔහු පොරොන්දු වූයේ 2010 වසර තුළයි. ඔහු මට පැවසුවේ ගොඩගේ සමාගම ගීත රචනා පොත් බාර නොගන්නා නමුත් තමන්ගේ ඉල්ලීමට ඇහුම්කන් දී මෙය මුද්‍රණය සඳහා බාරගත් බවයි. මේ පිටපත, මා ඔවුන් වෙත බාර දෙන්නේ 2010 අගෝස්තුවේ දීයි.එහෙත් එය ප්‍රමාද වූ අතර මගේ මිත්‍රයා පැවසූයේ ගොඩගේ මහතා අසනීපව රෝහල්ගත වී ඇති බවයි. මේ මුද්‍රිත පිටපත් පහක් ගියේ ISBN අංකය සඳහා ද, ලේඛනාගාරය සඳහා ද යන අවබෝධය සැබැවින්ම මට නොතිබිණි. එය මගේ සාමාන්‍ය දැනීම පිළිබඳ ප්‍රශ්නයකි. 1990 දී මා මුද්‍රණය කළ ‘අහෝ මිත්‍රවරුනි’ කවි පොතට ISBN අංකයක් නොතිබිණි.””ලේඛකයෙකුට මේ දැනීම් තිබිය යුතු නමුත් මේ දැනීම නොතිබීම ලේඛකයෙකු වීමට බාධාවක් දැයි මම නොදනිමි. මට පහර දෙන්නන්ගේ වචනයෙන් නම් මා එහි දී තොත්ත බබෙකි. ඒ ඔවුන් සිතන හැටි නිසා මට වාදයක් නොමැත. මෙය 2010.12.31 ලියාපදිංචි කළේ මගේ අනුදැනුමකින් නොවේ. එයට පිළිතුරු දිය යුත්තේ ගොඩගේ සමාගමයි. මුද්‍රණ වර්ෂය ලෙස 2011 නම්කර ඇත්තේත් ගොඩගේ සමාගමයි. දෙවන මුද්‍රණයේ දී ප්‍රථම මුද්‍රණය 2010 ලෙස නම් කර ඇත්තේත් ගොඩගේ සමාගමයි. සැබැවින්ම ඔවුන් මුද්‍රණ වර්ෂය 2010 ලෙස සඳහන් කොට කලට වේලාවට පොත මුද්‍රණය කළේ නම් ජයවර්ධනපුර විශ්වවිද්‍යාලය පොත් මිලදී ගන්නා විට එය වෙළෙඳපොළේ තිබිය යුතුය.””එහෙත් ඔවුන් කර ඇත්තේ තාවකාලිකව පොත් කීපයක් මුද්‍රණය කර, මා විසින් උත්සවයක් ගනු ලබන අවස්ථාව දක්වා ඉතිරි පොත් මුද්‍රණය කිරීම පමා කිරීමයි. ඒ නිසා මට පොත් ලැබෙන්නේ උත්සවය දවසේ උදෑසනයි. ඔවුන් මුද්‍රණය කළ සියලු පොත් සහ මට ලැබෙන කර්තෘ භාගයේ පොත්, උත්සවය දිනයේත්, සාහිත්‍ය මාසයේ මුල් සතියේත් විකිණී අවසන් විය. දෙවැනි මුද්‍රණය වෙනුවෙන් මා ලබා ගන්නේ, පොත් නොව මුදල් ය. එහි මුද්‍රණ වර්ෂය පිළිබඳව ඇති ගැටලුව මා දකින්නේ ‘රසඳුන’ ලිපිය පළවීමෙන් පසුවයි. ගොඩගේ සමාගම මුනිවත රකිනතාක් මේ ගැටලුව උභතෝකෝටික වීම සාධාරණය.””රාජ්‍ය සාහිත්‍ය අනුමණ්ඩලයත් විද්‍යෝදය සම්මානයත් අතර ගැටලුවකට මඟ පාදන්නේ මේ හේතුවයි. 2010 විද්‍යෝදය සම්මාන උලෙළට මගේ පොත නොලැබෙන්නේ ප්‍රකාශන සමාගමේ අදූරදර්ශී බව නිසයි. 2011 දී මා ලබාගත් විද්‍යෝදය සම්මානය 2010 දී මට ඇතැම් විට ලැබෙන්නට ද ඉඩ තිබිණි. එහෙත් ඔවුන්ගේ විනිශ්චයට මගේ පොත නොතිබිණි. මගේ පොත 2011ට ගෙන ඔවුන් විනිශ්චය කළ ප්‍රමිතිය තුළ මා සම්මානයක් ලැබීම අනුන්ගේ දෙයක් හොරා ගැනීමක් නොවේ. නොලැබුණු දෙයක් ලැබීමක් පමණයි.””මේ සිද්ධියේ දී මා පෞද්ගලිකව දුක්වන කරුණක් පවතී. මේ මුද්‍රණ ගැටලුව නිසා හෝ වෙනයම් දෙයක් නිසා හෝ මගේ ක්ෂේත්‍රයෙන් බැහැර කෙනෙකු අවි අමෝරා පහර දුන්නේ නම් දුකක් නොදැනේ. කවියන්, ගීත පද රචකයන් වැනි මගේම සහෘදයන් මා සමඟ සාකච්ඡා නොකොට අදහසක් හෝ නොවිමසා මට පහර දීම වේදනා ගෙන දෙන්නකි.””ඔබ මෙන්ම මා ද අනුන්ගේ ඇගැයීමට ලක්වීමට කැමැතියි. විද්‍යෝදය ප්‍රමිතියට අනුව මට ලැබුණු සම්මානය මා ලබාගැනීම වැරදිද? මේ ප්‍රමිති ප්‍රශ්නය නිසා මට වසර දෙකක කෘති සමඟ තරග වැදීමට සිදුවී තිබුණු අතර ඉන් මා ජයගැනීම පිළිබඳ ඔබ සතුටු නොවන්නේ ඇයි..? ඔබ තුළ මා ගැන ඊර්ෂ්‍යාවක් තිබේද? මෙය ඔබම විසඳා ගත යුතුය.””මා සම්මානය අතට ගන්නා විට මෙබඳු සිත් රිදීම් ගැන කිසිදු හැඟීමක් මා තුළ තිබුණේ නැත. මේ කුමන සම්මානයක් හෝ මා වංචාවෙන් ලබා ගත් බවක් සාධාරණව ඔප්පු වේ නම් මේ සියල්ල මට අහිමි කොට මා නිදහස් කරන මෙන් මට සම්මාන ප්‍රදානය කළ ආයතන දෙකෙන්ම මම ඉල්ලා සිටින්නෙමි.””සම්මානයක් කරේ තබාගෙන උදම් ඇනීමට හෝ ප්‍රදර්ශනය කිරීමට වඩා සිංහල ගීතය තුළ විසඳා ගත යුතු ගැටලු රාශියක් ඇති බව මගේ හැඟීමයි. ගීත පද රචකයන් හා කවියන් සමඟ මගේ තරගයක් නොමැත. තරග වැදීමේ ආසාවක් ද නොමැත. ඔබේ විවේචනයකට වඩා ඔබේ නිර්මාණයක් රසවිඳීම මගේ පැතුමයි. කෙසේ වෙතත් මේ ගැටලු වූ නිසා සම්මාන දීමේ පොදු ප්‍රමිතියක් සාදා ගත යුතු බව මගේ හැඟීමයි.””සම්මානයක බර මා හිතනවාට වඩා බරපතළ බව මා දැන් තේරුම් ගෙන තිබේ. පොතක් මුද්‍රණය කිරීමේ දී මීට වඩා සැලකිලිමත් විය යුතු බව මා තේරුම් ගෙන තිබේ. මා විවේචනය කළ සියලු දෙනාටම මා කෘතඥ වන්නේ එබැවිනි.ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=av12111115</link>
    <topic>ලෝකය රඟමඬලකි</topic>
    <author/>
    <content>ලෝකය රඟමඬලකිමේ උඩුදුම්බරට මීදුම් බානා සමයයි. එහි ප්‍රාදේශීය සභාවේ සම්මන්ත්‍රණ ශාලාව පිහිටා ඇත්තේ කඳු ගැට කීපයකින් වට වූ සුන්දර බිම් කඩකය. පසුගිය සඳුදා (22) එහි පැවති සාහිත්‍ය උලෙළේදී කෙටි නාට්‍ය දෙකක් ද නරඹන්නට ලැබුණි. මෙවර ‘දිනපොත’ තීරුව ලියන්නට එය නිමිති කරගන්නට සිතුණි.නාට්‍යකරුවාට මුළු ලෝකයම පන්ති කාමරයකි. ඒ ඔහු එහි ගුරුවරයා වන බැවිනි. එහෙත් සෑම නාට්‍යකරුවෙකුම එම ගුරු පදවියට සුදුසු වන්නේ ද? ඒ සඳහා බොහෝ වෙහෙසී, ශිල්ප හදාරා සුදුසුකම් සපුරා ලිය යුතු ය. එක් කෙටි නාට්‍යයක් හැදූ පමණින් හෝ ඊට සම්මානයක් ලැබූ පමණින් එම ගුරු තනතුරට සුදුසුකම් නොලබයි.මැනවින් ශිල්ප නොදත් නාට්‍යකරුවා ‘පන්ති කාමරයෙහිම’ තව කලක් රැඳී සිටිය යුතු වෙයි. වියපත් නාට්‍යකරුවන් පවා ඇතැම් විට ආධුනික නිර්මාණ කරන බව ද දක්නට ලැබෙයි. (ගුරුන්ටත් අකුරු වරදී?)උඩුදුම්බර දී වේදිකා ගත වූ එක් කෙටිනාට්‍යයක් වූයේ ගුණරත්න මීමුරේ ගේ ‘නොපහන් රාත්‍රිය’ යි. අන්තිම බසය මඟ හැරුණු පුද්ගලයින් වටා ගෙතුණු කෙටිකතා හා නාට්‍ය ලෝක සාහිත්‍යයේ ද හමුවේ. ධනංජය කරුණාරත්නගේ ‘ලාස්ට් බස් එකේ කතාව‘ හා ඉන්දික ෆර්ඩිනැන්ඩස්ගේ ‘කොළොම්බු කළම්බු’ නාට්‍යය ද එබඳු තේමා ඇසුරු කර ගනී.මීමුරේගේ නාට්‍යයේ චරිත දෙකකි. විශ්‍රාම යාමට ආසන්නව සිටින පුද්ගලයෙක් බීමතින් බස් නැවතුමක සිටී. පුරඟන කැයි සිතිය හැකි තරුණියක් එහි ළඟාවෙයි. ගෙදර යාමට බස් රථයක් නොමැතිව දෙදෙනම තැවෙති. රැය පහන් වන තුරු බස් නැවතුමේ සිටීම ද දුෂ්කර ය. දෙදෙනාම එකිනෙකා හඳුනා ගැනීමට උත්සාහ කරති. එතුළින් පුද්ගල චරිත දෙකක පැතිකඩක් දැක ගැනීමට ප්‍රේක්ෂකයාට හැකිවෙයි.නාට්‍ය අවසානයේ දී තරුණිය මැදිවියේ පුද්ගලයා පොලඹවා ගැනීමට උත්සාහ කරයි. ඒ මොහොතේ එහි එන පොලිස් භටයා සිද්ධිය වරදවා වටහා ගනී. ඔහු මැදිවියේ පුද්ගලයා අත්අඩංගුවට ගනී.“අනේ දරුවා මාව බේරා ගන්න”මැදිවියේ පුද්ගලයා තරුණිය දෙස බලමින් ආයාචනා කරයි. නාට්‍යයේ මුල් භාගයේ දී බීමත් පුද්ගලයාට සිනාසුණු බාල - තරුණ මහලු ප්‍රේක්ෂකයෝ අවසානයේ ඔහු පිළිබඳ කම්පාවට පත්වෙති. තරුණියගේ ජීවිතය පිළිබඳව ද ඔවුහු වරදවා වටහා නොගනිති. ඇය කෙරෙහි දයා සිතින් බලති. සසල වෙති.කෙටි නාට්‍යයක් හැමවිටම කුඩා සිදුවීමක් හා චරිත කීපයක් වටා නිර්මාණය වෙයි. එහෙත් එය ප්‍රේක්ෂක මනසේ කා වදින ප්‍රබල අත්දැකීමක් විය යුතු ය. නවක රචකයින් බොහෝ දෙනෙකුට හොඳ අත්දැකීම් තිබුණ ද ඒ අතුරින් වඩා ප්‍රබල නාටකීය අත්දැකීම කුමක් දැයි තෝරාගත නොහැකි වෙයි. නාටකීය අත්දැකීම තෝරා ගත්ත ද, වේදිකාව මතදී ඊට මනා හැඩ රුවක් ලබාදීමට නොහැකි නම්, එය ද නිරර්ථක ව්‍යායාමයක් බවට පත්වෙයි.ගුණරත්න මීමුරේ ඇතුළු නාට්‍ය කණ්ඩායම මෑතකදී අභ්‍යාසලාභී පත්වීම් ලැබූ උපාධිධරයින් ය. (පී.කේ.කේ.එස්. කරුණාතිලක, ශාමලී රාජපක්ෂ, සී.බී. ඒකනායක)එහෙත් ඔවුන් කිසිවෙකුටවත් රඟපෑම පිළිබඳ පූර්ව අත්දැකීම් තිබුණේ නැත. එසේ තිබියදීත් සිය මුල් රඟපෑමෙන් ම ප්‍රේක්ෂකයන් පිනවන්නට සමත් වීමෙන් ඔවුන් නැවතත් සනාථ කරවන්නේ සෑම මිනිසෙකු තුළ ම නළුවෙකු ද සැඟව සිටින්නේ ය යන සත්‍යයයි. (පසුගිය 25 දා පැවති මධ්‍යම පළාත් කෙටි නාට්‍ය උලෙළේදී තම රංගනය වෙනුවෙන් හොඳම සහාය නිළියට හිමි සම්මානය දිනා ගත්තා ය.)උඩුදුම්බරදී දක්නට ලැබුණු අනෙක් නාට්‍යය මහින්ද අබේසේන ගේ ‘සුළි’ ය. මිනිසාගේ ජාගර සිතේ හැසිරීම සංකේත රූප මඟින් ඉදිරිපත් කිරීමට ගත් ප්‍රයත්නයක් ලෙස අගය කළ හැකි වූවත් එම නාටකයට ප්‍රේක්ෂක අවධානය රඳවා ගත නොහැකි වූයේ මන්දැයි අධ්‍යක්ෂවරයා තම කල්පනාව යොමු කළ යුතු ය.නාට්‍යයක් යනු වේදිකාව මත සිදුවන දෙයකි. හුදු සංවාද භාවිතයෙන් ම නාට්‍යයක ජීව ගුණය රඳවා ගත නොහැකි බව ‘සුළි’ පෙන්වා දුන්නේ ය. කොතරම් ගැඹුරු තේමාවක් සහිත වුව ද, ප්‍රේක්ෂකයිනට එය ග්‍රහණය කරගත නොහැකි නම් ඉන් කවර ඵලයක් ද? අනෙක් අතට චරිත දෙකකින් යුත් නාට්‍යයක් ඉතා ප්‍රබල රංගනයක් ඉල්ලා සිටී. ප්‍රියන්ත හේරත් හා චමින්ද ධර්මතිලක හොඳ කුසලතාවකින් යුත් නළුවන් දෙදෙනෙකු වුව ද, ‘සුළියට’ සාර්ථකව මුහුණදීමට ඔවුනට හැකිවූයේ නැත.ලෝකයේ නාට්‍ය කලාව තුළ කෙටි නාට්‍ය ෂානරය ඉතා වර්ධනීය තැනක පවතී. ශ්‍රී ලාංකේය නාට්‍යකරුවෝ ද එහි නොයෙකුත් ජයග්‍රහණ අත්පත් කර ගනිමින් සිටිති. ප්‍රාදේශීය වශයෙන් දක්නට ලැබෙන මීමුරේලා සහ අබේසේකරලා දෙස ද අප බලා සිටින්නේ ශුභවාදී සිතිනි.(කෘතඥතාව - උඩුදුම්බර ප්‍රාදේශීය ලේකම් අයි.එම්. ජේ.කේ. ජයසුන්දර, සංස්කෘතික නිලධාරි ශිරන්ත ගෝමස්, සංවර්ධන සහකාර නිලධාරි මංජුල සෙනෙවිරත්න මහත්වරුනට)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=av12111116</link>
    <topic>‘කර්ම’ නොවැටහීමද මඟහැරිය නොහැකි කර්මයකි</topic>
    <author>උපුල් ශාන්ත සන්නස්ගල</author>
    <content>‘කර්ම’ නොවැටහීමද මඟහැරිය නොහැකි කර්මයකිපසුගිය (28) ඉරිදා ‘සිළුමිණ ‘රසඳුන’ අතිරේකයේ සුනිල් මිහිඳුකුල ලියූ ‘කර්ම ද ගෝත කර්ම ද’ යන ලිපිය කියවා මේ ලිපිය ලිවීමට සිත් විය. එම සංක්ෂිප්ත ලිපියේ ‘කර්ම’ චිත්‍රපටය පිළිබඳව සුනිල් මිහිඳුකුලගේ කියවීම සන්දර්භ කොට ඇත. චිත්‍රපටය පමණක් නො ව, ඕනෑ ම කලා සාහිත්‍ය නිර්මාණයක් පිළිබඳ ව එකිනෙකාගේ කියවීම වෙනස් ය. ඇතැම් විට පරස්පර ය. සිනමා කෘතියක් සම්බන්ධ විවිධ කියවීම් ඇතිවීම එම සිනමා කෘතිය පිළිබඳ යහ ලක්ෂණයක් ලෙස ඇතැම්හු සලකති.“ලෝකයෙන් සම්මාන හම්බවුණාට වැඩක් නෑ” ඒ එක් කියවීමකි. “කර්ම මෙලෝ මිනිහෙකුට තේරෙන්නේ නෑ” එය තවත් කියවීමකි. “මේ වගේ සිංහල චිත්‍රපටි පෙන්නුවොත් ඉතිරි සිනමා ශාලාවනුත් වැසෙයි” එය තවත් කියවීමකි. “චිත්‍රපටයක් බලලා තේරුම් ගන්න අධ්‍යක්ෂවරයා අපට මෙතරම් වද දෙන්නේ ඇයි?” එය තවත් කියවීමකි. ඒ අතර “කර්ම ද ගෝත කර්ම ද” යනු සුනිල් මිහිඳුකුලගේ කියවීම යි. ‘කර්ම’ වැනි චිත්‍රපටයක් නො තේරීම ද, නො වැටහීම ද මඟහැරිය නො හැකි කර්මයක් බව මගේ අදහසයි.කර්ම චිත්‍රපටයේ සාරාංශය මෙසේ ය.තම මවගේ වියෝව පිළිබඳ ව ස්වයංවරදකාරී හැඟීමකින් පසුවන පියල් තම ජීවිතය තුළ ඇති වූ රික්තකය පුරවාලනු වස් යාබද නිවෙසේ ජීවත්වන අමන්දාගේ ජීවිතයට එබී බලයි.අමන්දා පියයුරු පිළිකාවකින් පෙළෙන බව දැනගන්නා ඇගේ පෙම්වතා වන නදීක තුළ ඇය කෙරේ පෙර තිබූ ඇල්ම කෙමෙන් අඩුවන්නට පටන් ගනී.තම බාහිර රූප සොබාව කෙමෙන් වියැකී ගිය ද පියල් කෙරේ තමා පිළිබඳ ව ඈ දැනටමත් එක් පියයුරක් ඉවත් කළ තැනැත්තියක් බව දෑසින් දැකගන්නා පියල් තමා, තම මව හා සංවාසයේ යෙදුණාක් මෙන් හැඟීමකින් කම්පාවට පත්වෙයි.තමා තුළ ඇති වූ වරදකාරී හැඟීමෙන් නිදහස් වනු පිණිස පියල් විසින් අමන්දාව ඇගේ මරණය දක්වා රැකබලාගනු ලබයි.මානව සම්බන්ධතා පිළිබඳ ව තමා තුළ මුල්බැස ගත්තා වූ දුර්මත පසෙක ලා පියල් තම මවගේ අභාවය යථාර්ථයක් ලෙස භාරගැනීමට පෙලඹේ.ලාංකේය කලා සාහිත්‍ය කෘති සම්බන්ධ ව විචාරක කියවීම් බහුතරයක් බෙහෙවින් පසුගාමී ය. චිත්‍රපටයක් බලනවා, කතන්දරයක් නරඹනවා වැනි අදහසකින් එපිටට චිත්‍රපටය වියමනක් ලෙස සිනමාකරුවාගේ ප්‍රකාශනය කියවීමට උත්සාහ ගන්නා ප්‍රේක්ෂකයන් ද විචාරකයන් ද දුබල ය. “පෙෙඳහි රසහවු හඳුනා දෙනෙතා ඉතා දුලබෝ” යන්න දඹදෙණි කාලයටත් වඩා වර්තමානයට ගැළපෙන්නේ යැයි සිතමි. යුද වින්දන සිනමා කෘතියක් නැරඹීම සඳහා කරන්නා වූ මාධ්‍ය හා ආගමික පෙලඹවීම දේශපාලන කාරණාවක් යැයි සිතමි. යුද වින්දන සිනමා කෘති හා බෞද්ධ කථා, ජාතක කථා, ප්‍රේත කථා, භූත කථා ඇතුළු චිත්‍රපටි නැරඹීමට අවශ්‍ය ප්‍රේක්ෂක සූදානම් කිරීම, දශක තුනක් තිස්සේ ලංකාවේ සියලු ජනමාධ්‍ය අඩු වැඩි වශයෙන් සිදු කළ දැනුවත් කිරීම් ය.‘කර්ම’ චිත්‍රපටය නැරඹීමට සවිඥානික ප්‍රේක්ෂකාගාරය සූදානම් කිරීමක් මාධ්‍යයෙන් හෝ චිත්‍රපට අධ්‍යක්ෂවරයාගෙන් හෝ එහි ප්‍රචාරක කටයුතු මඟින් සිදු වූයේ නැත. සම්භාව්‍ය සිනමාවක්, ශුද්ධ සිනමාවක්, සම්භාව්‍ය නවකථාවක් ඇතැයි විශ්වාස කරන මම, ඒ සඳහා ප්‍රේක්ෂක, රසික, පාඨක පර්ශද් පුහුණු කළ යුතු යැයි විශ්වාස කරමි. පුහුණු රසිකත්වයෙන් තොර ප්‍රේක්ෂකාගාරයට ‘කර්ම’ වැටහෙන්නේ නැත. එයට මේ මොහොතේ ලාංකේය දේශපාලනය කියවීමේ ‘කරුමය’ ද අදාළ ය. ‘කර්ම’ නො වැටහීම මේ මොහොතේ යථාර්ථය යි. එය මඟහැර යා නො හැකි කර්මයක් යැයි මා පූර්වයෙන් ලියුවේ ඒ නිසා යි.‘කර්ම’ රූපමය වියමනක් ලෙස මේ මොහොතේ විචාරයට ලක්වන්නේ නැත. සිනමාවේ ප්‍රබලතම මාධ්‍ය රූපය යැයි විශ්වාස කරන කිසිවෙකු ඒ සම්බන්ධයෙන් වාද නො කරනු ඇත. ජාත්‍යන්තර මට්ටමේ දී ‘කර්ම’ චිත්‍රපටයේ රූපය අධිනිශ්චය වන්නේ ද ඒ නිසා ම විය යුතු ය. සිනමා කෘතියක රූප භාෂාව සිනමාත්මක බව පිළිබඳ මුඛ්‍ය සාක්ෂිය යි. පළමු ව රූපය හරහා සිනමා කෘතිය කියවීමට ලාංකේය ප්‍රේක්ෂකාගාරය සූදානම් ද යන ගැටලුවට ‘කර්ම’ තුළින් ම පිළිතුරක් සොයාගත යුතු ය. නිදසුනක් ලෙස අමන්දා නම් වූ පියවුරු පිළිකාවෙන් මහත් මානසික හා ශාරීරික වේදනාවක් ප්‍රකාශ කරන ගැහැනිය, පියල් සමඟ විශාල පාළු, මූසල ගෘහයක, හිස් අවකාශයක හුදකලා වූ අවස්ථාව අතිශය සිනමාරූපී ලෙස රූගත කර ඇති අයුරු දැක්විය හැකි ය.විශාල වෘක්ෂයක කඳේ හටගන්නා පිළිල නදී අමන්දාගේ සුළැඟිල්ලෙන් සංස්පර්ශනය කරනු ලබයි. එය දීර්ඝ රූපාවලියක ප්‍රේමය වෙසින් එන පිරිමි සංස්පර්ශයත් ශරීරයේ කැකෑරෙන පිළිකා සෛලත් අතර ගැහැනියකගේ චිත්තයේ මනෝ භ්‍රාන්තිය දිගු වේලාවක් තුළ මේ පිළිලය ස්පර්ශ කරන සමීප රූපාවලිය තුළ ඇතැයි සිතමි. නදීත් පියලුත් නදීකත් තිදෙනා ම ගෘහය, පවුල් සංස්ථාව, සම්මතය, සම්ප්‍රදාය අහිමි හුදෙකලා අරාජික චරිතයෝය. නන්නත්තාර වූයෝ ය. විටෙක මේ හිස් අහස යට ඔවුන්ගේ පැවැත්ම අතීරණයකට පත් වී පුපුරා යන අයුරු පියල් වහලය මත දෑත් ඔසවා උඩුබැලි අතට හිස් අහස දෙස බලා සිටින අයුරු රූප රාමු තුළ ගම්‍ය කෙරේ.ක්ෂණික ව මෙම රූප රාමු ජල ටැංකියක කිමිදෙන පියල්ගේ රූප රාමු සමඟ ඡේදනය වේ. ජල ටැංකිය අභ්‍යන්තරයේ ඔහු පීනා යන්නේ නැත. එය කුඩා ජල ටැංකියකි. දණහිස්, පපු පෙදෙසට නවා දෑතින් එම දෙදණ ස්වකීය ශරීරයට ම තෙරපා ගෙන මේ ජල ටැංකි ගර්භාෂය තුළ ම කිමිදෙන ඔහු, ක්ෂණික ව ජලයෙන් ගොඩට එයි. සතුටක් නැත. ප්‍රහර්ෂයක් නැත. ඒ හෙයින් නැවතත් ඔහු කිමිදෙයි. ෆෙ‍්‍රායිඩ් සඳහන් කළ මවගේ ගර්භාෂය මේ වතුර ටැංකිය ලෙස මම කියවීමි. ඊඩිපස් සංකීර්ණයේ මූලික සංකල්ප හෝ දන්නා කෙනෙක් මේ රූප හරහා අලුත් කියවීමකට ප්‍රවේශ වනු ඇත.මයිකල් ජැක්සන් ස්වකීය පීතෘ විරෝධය පියාගේ මුහුණ වෙනුවට, පියාගේ වර්ණය වෙනුවට ප්ලාස්ටික් සැත්කමකින් නෙළූ වෙස් මුහුණක් දමා, පුද්ගල කැරැල්ල සමාජ කැරැල්ලක් ලෙස ප්‍රකාශ කළේ ය. පොප් රජු ලෙස සැලකූ එල්විස් ප්‍රෙස්ලි ප්‍රසංග වේදිකාවේ දී අතපය දිග හැර අතිශය ක්‍රියාශීලී ප්‍රාසාංගික ඉරියව් පෑව ද සාමාන්‍ය ජීවිතයේ දී තම මවගේ සළු අතර සැඟවෙමින් සංතෘප්තිය සෙවීම අප කියවිය යුත්තේ කෙසේ ද? ‘කර්ම’ චිත්‍රපටියට සමගාමී ව අධ්‍යක්ෂ එහි ප්‍රසන්න ජයකොඩි පසුගිය සති කිහිපය තුළ දුන් මාධ්‍ය සම්මුඛ සාකච්ඡා පේ‍්‍රක්ෂකයා නො දන්නා, එහෙත් දැනගත යුතු ‘කර්ම’ චිත්‍රපටියේ මේ රහස හෙළි කිරීමක් වැන්න.පළමු ව ප්‍රසන්නගේ මව මියගිය මොහොත පිළිබඳ ව ඔහු තුළ ඇති වූවා යැයි කියන දැඩි බිහිසුණු නො වැළැක්විය හැකි කම්පනයදෙවැනි ව: ප්‍රසන්නට ඔහුගේ ම පියා සමඟ තිබුණා යැයි ඔහු කියන අරගලය හෙවත් ගැටුමප්‍රසන්න ජයකොඩි ‘කර්ම’ චිත්‍රපටය පිළිබඳ ව කෙරෙන සම්මුඛ සාකච්ඡාවල දී සවිඥානික ව හෝ අවිඥානික ව කෙරෙන මෙම ප්‍රකාශ, ‘කර්ම’ දොරටු විවර කිරීමක් යැයි සිතමි. ‘කර්ම’ චිත්‍රපටයේ එන මව සහ රූපයක් ලෙස පෙන්වීමට පවා අප්‍රසන්න වන පියා, ඔහුගේ ජීවිතානුභූතියකි. නිර්මාණකරුගේ චිත්ත්‍යාන්තර කැකෑරෙන්නක් ප්‍රකාශ කරන්නක් යැයි සිතමි. මෙම මනෝවිශ්ලේෂණාත්මක කියවීම ‘කර්ම’ චිත්‍රපටයේ නො තේරෙන තැන් සොයා යෑමට අලුත් දොරටු විවර කිරීමකි, මා මේ සූදානම් වන්නේ පෞද්ගලික අත්දැකීම් චිත්‍රපටයට නැඟීම නො කළ යුත්තකි යැයි කියා ප්‍රසන්න ‘පට්ට ගැසීමට’ නොවේ. මේ අනුව ප්‍රසන්නගේ කලා නිෂ්පාදනය ආස්වාදජනක ක්‍රියාවලියකි. මයිකල් ජැක්සන් සහ එල්විස් ප්‍රෙස්ලි මා නිදසුන් කොට ගත්තේ ඒ නිසා ම ය.ප්‍රංශ කෙටිකතාකරු ගී ද මෝපසාංගේ පියා ස්වකීය මවට පහර දේ. හෙතෙම ලිංගික කාර්යයේ යෙදෙන පරපීඩක කාමාශාවෙන් පෙළුණෙක් ලු. තමාට ස්වාමිපුරුෂයා පහර දෙන විට මෝපසං ගේ බිරිඳ කුඩා මෝපසාංට මෙසේ කීවා ලු. “පුතා කවදාවත් තාත්තා වගේ ගෑනුන්ට වද දෙන කෙනෙක් වෙන්න එපා” කුඩා මෝපසාං මෙය තේරුම් ගත්තේ “පුතා කවදාවත් තාත්තා කෙනෙක් වෙන්න එපා” යන අර්ථයෙනි. මවගේ අර්ථය පිළිගත් මෝපසං කිසි දා විවාහ වූයේ නැත. ස්වාමිපුරුෂයකු වූයේ ද නැත. එහෙත් හෙතෙම ප්‍රේම කළේ ය. ඒ පැරිස් නගරයේ ගණිකාවන්ට ය.අවසන සමාජ රෝග වැලඳී මෝපසං අකාලයේ මිය ගියේ ය. ඔහුගේ බොහෝ කෙටිකතාවලත් ‘පිස්සෙකුගේ දිනපොත’ කෘතියෙත් මේ අත්දැකීම් ප්‍රතිනිර්මාණය වී තිබේ. ඒවා ලොව පිළිගත් විශිෂ්ට කෘති ය. ඒ නිසා ප්‍රසන්න පමණක් නො ව කිසිදු සාහිත්‍ය ප්‍රති නිෂ්පාදකයෙක් ස්වකීය අත්දැකීම් ප්‍රතිනිර්මාණය කිරීමෙහි ලා බිය විය යුතු නැත. මා ‘කර්ම’ චිත්‍රපටය විශිෂ්ට කලා නිෂ්පාදනයක් යන පාර්ශ්වයේ සිට ගැනීමට එක් හේතුවක් වන්නේ ද ඉහත දැක්වූ ආස්ථානයයි.ඉහතින් මා ගොඩනැඟීමට උත්සාහ කරන්නා වූ තර්කය මගේ මනෝ මූලික භ්‍රාන්තියක් නො ව සිනමා කෘතියෙන් ම අහුලා ගත් රූපය සහ ශබ්දය ඔස්සේ කියවූවක් බව මා තහවුරු කළ යුතුªය. නදීක සමඟ සංවාසයේ යෙදෙන පිළිකා රෝගී නදී යහනේ එක් පසෙක ගුළි වී හැකිළී නිදන රූපය, සුරතාන්තයෙන් පසු සංතෘප්තිමත් ගැහැනියකගේ ඉරියව් ප්‍රකාශ කරන රූපයක් නොවේ. එහි හඬ මරණීය කෙඳිරියකට සමාන ය. සුරතාන්තයක කෙදිරියකින් විකසිත වූ ගැහැනියක් නො ව, මුකුලිත, හැකිළී ගිය ගැහැනියකගේ මරණීය වේදනාවේ හඬකි. ප්‍රසන්නගේ චිත්‍රපටයේ රූපය සහ ශබ්දය ප්‍රේක්ෂකයා කම්පනය කරන්නේ එවිට ය.ප්‍රේක්ෂකයා කම්පනය නො කරන රූපයක් සහ ශබ්දයක් සිනමා කෘතියට කුමට ද? මේ කෙඳිරි ගාන්නේ ඔබේ අම්මා යැයි ඔබ කිසි විටෙක සිතුවා ද? මා සිතුවේ ද නැත. එහෙත් ප්‍රසන්න ඊළඟ රූප රාමුව ඡේදනය කරන්නේ පියල්ගේ දුර රූපයකට යි. ඔහුගේ ශරීර ඉරියව් ද නදීගේ ඉරියව්වට ඒකාත්මික ය. බොහෝ වේලාවක් කෙඳිරිය ඇසේ. අප සිතන්නේ කෙඳිරිය පියල්ගේ යැයි කියා ය. පියල්ගේ ස්වයංවින්දන සුරතාන්තයක් කියා ය. කැමරාව පියල්ගේ ශරීරයට ඉහළින් යහනේ අනෙක් පස ඇති ස්ත්‍රී රූපයට සමීප වී ප්‍රේක්ෂක කම්පනය තීව්‍ර කරන්නේත් රූපරාමුව සමීප වන්නේත් ශබ්දය ළඟ ළඟ ම ඇසෙන්නෙත් එවිට ය.ඉතිරි කොටස මීළඟ කලාපයේඋපුල් ශාන්ත සන්නස්ගලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=av12111117</link>
    <topic>‘සංහිඳ’ සොඳුරුතම මිනිසුන්ගේ අතීතාවලෝකනයට සියවැන්නෙන් පසු විරාමයක්</topic>
    <author>ජෝජ් රොබ්සන් ද සිල්වා</author>
    <content>‘සංහිඳ’ සොඳුරුතම මිනිසුන්ගේ අතීතාවලෝකනයට සියවැන්නෙන් පසු විරාමයක්ශ්‍රී ලාංකේය කලා ක්ෂේත්‍රයේ ඉතිහාසය සුවඳවත් කළ නිර්මාණකරුවන්ගේ සැබෑ ජීවන තොරතුරු සහ ඔවුන්ගේ නිර්මාණ සොයා යන සෞන්දර්ය චාරිකාවක එක් වින්දනීය නවාතැන් පළක් ලෙස ස්වාධීන රූපවාහිනියේ “සංහිඳ” වැඩ සටහන අපි දකිමු. කලාකාමී ජනතාවගේ ආදරය දිනූ රසබර නිර්මාණ බිහි කළ “සොඳුරුතම මිනිසුන්ගේ අතීතාවලෝකනය” ලෙස තේමා ගැන් වී සෑම ඉරු දිනකම රාත්‍රී දහයට අපව ආනන්දයෙන් ප්‍රඥාවට රැගෙන යන “සංහිඳ” වැඩ සටහනට දෙවසරක් සපිරුණේ පසුගිය සැප්තැම්බර් මාසයේදී ය.ඉන්ද්‍රසිරි සුරවීරඅපේ මේ කතාබහ කෙරෙන විට 86 වැනි වැඩ සටහන ඉදිරිපත් කර ඇති “සංහිඳ” සියවැනි වැඩ සටහනින් නිමාවට පත්වන බැව් ද අසන්නට ලැබුණි. එහෙයින් “සංහිඳ” පිළිබඳව එහි අධ්‍යක්ෂ සහ නිෂ්පාදක උදය තෙන්නකෝන් සමඟත් “සංහිඳ” සංවේදීව සහ සංයමයකින් යුතුව ඉදිරිපත් කරන නිවේදක ඉන්ද්‍රසිරි සුරවීර සමඟත් “රසඳුන” පාඨක ඔබ වෙනුවෙන් කළ කතාබහයි මේ.“පැරණි ගීත නිර්මාණකරුවන්ව වර්තමාන පරම්පරාවේ බොහෝ දෙනෙකු හඳුන්වන්නේ නැහැ. එවැනි ගී පද රචකයින් සංගීතඥයින් සහ ගායක ගායිකාවන් කවුද කියා දැනුවත් කිරීම ප්‍රධාන හේතුව කරගෙන තමයි අප ‘සංහිඳ’ වැඩ සටහන ආරම්භ කෙරුවේ. වැඩිපුර කතා බහට ලක් නොවුණු කලාකරුවන් පිළිබඳව කතාබහ කරන්නත් අපිට උවමනා වුණා. වැඩ සටහනින් නිවැරදි තොරතුරු ඉදිරිපත් කිරීම සඳහා කටයුතු කරගෙන යාමේ දී මෙය ඉතාමත් වින්දනීය ගවේෂණාත්මක වැඩ සටහනක් බවට පත්වුණා” යි පවසමින් මුලින්ම අපේ කතාබහට එක්වුණේ උදය තෙන්නකෝන් ය.“දැන් මේ වන විට අප සතුව ප්‍රතිභාපූර්ණ කලාකරුවන් අසූහය දෙනෙකුගේ ඉතිහාසය (නිවැරදි තොරතුරු) තිබෙනවා. ඒ අතර ඔවුන්ගේ පෞද්ගලික වගතුග මෙන්ම ඔවුන් දායක වූ නිර්මාණ පිළිබඳ නිවැරදි තොරතුරු රාශියක් ඇතුළත් වෙනවා. අප ඒවා ලබා ගත්තේ ගවේෂණාත්මකව මෙන්ම විනිවිදභාවයෙන් යුක්තව නිසා එම සියලුම තොරතුරු පරම සත්‍ය බවට සහතික විය හැකිව තිබීම විශේෂත්වය යි. ‘සංහිඳ’ වැඩ සටහන් මඟින් ඉදිරිපත් කළ කලාකරුවන්ගේ පවුල් සාමාජික සාමාජිකාවන් වගේම ඔවුන්ගේ හිතවතුන් ද එම කලාකරුවන් පිළිබඳව දැන සිටි විද්වතුන් ද සමඟ අප එක්රැස් කළ මෙම නිවැරදි දැනුම් සම්භාරය මතු පරම්පරාව උදෙසා සංරක්ෂණය කර තැබීමට ලැබීම සතුටක්.”උදය තෙන්නකෝන්දශක කිහිපයකට ඉහත වියෝ වූ ඇතැම් කලාකරුවන්ගේ තොරතුරු සම්පාදනය කිරීම ‘සංහිඳ’ට අභියෝගයක් වුණේ නැද්ද...?එවැනි ඇතැම් කලාකරුවන් පිළිබඳව තොරතුරු සොයා යෑමේ දී අභියෝගයකට මුහුණ දීමටත් වඩා යුද්ධයක් කරන්න වුණා කිව්වොත් එය ඇත්තයි. පැරණි ශිල්පීන් සහ නිර්මාණ ගැන වැඩිපුර නිවැරදිව තොරතුරු කතාබහ කරන්න දන්නා කිසිවෙකු උන්නා නම් ඒ ඉතාම ස්වල්ප දෙනෙකුයි. එම විද්වතුන් කිහිප දෙනාගේත්, සුරවීර සහ මනෝජ් පීරිස් ඇතුළු ‘සංහිඳ’ සඳහා දයක වන අප කණ්ඩායමේත් කැපවීම නොවේ නම් මට තනියම කරන්න පුළුවන් යුද්ධයක් නෙමේ මේ වැඩ සටහන.මහාචාර්ය සුනිල් ආරියරත්න මහත්මයා ‘සංහිඳ’ අරඹන්න පෙර සිටම උපකාර කරනවා වැඩ සටහන සාර්ථක කරගන්න. ඒ වගේම නිතර නිතර ඒ. ඩී. රංජිත් කුමාර, සුනිල් මිහිඳුකුල, රංජිත් එදිරිසිංහ, රංජන් ද සිල්වා ඇතුළු විද්වතුන්ගෙන් ලැබෙන සහයෝගයත් වැදගත්. එසේම තිස්ස නාගොඩවිතානගෙන් ද, මගේ සහකාර රසික වින්දන ගෙන් සහ සිතාරා කළුආරච්චිගෙන් සංස්කාරක ශිල්පී කමල් ගුණරත්න, සහන් ගුණවර්ධනගෙන් ලැබෙන සහායත් අමතක කරන්න බැහැ මේ යුද්ධය සාර්ථකව කරගෙන යාමට. මේ හැමෝගේ ම එකමුතුවෙන් තමයි ‘සංහිඳ’ සාර්ථක වැඩ සටහනක් ලෙස කරගෙන යාමට හැකියාව ලැබී තියෙන්නේ.“සංහිඳ” වැඩ සටහනින් ජාතික තලයේ මෙහෙවරක් ඉටු කරන්නට හැකිවීම පිළිබඳව ඔබට හැඟෙන්නේ කෙසේ ද?සැබැවින්ම නිහතමානී සතුටක් දැනෙනවා. මේ රටේ කලා ක්ෂේත්‍රයට තම ශක්ති පමණින් දායක වූ ප්‍රතිභාපූර්ණ පැරණි කලාකරුවන්ගේ වගතුග ඔවුන්ගේ නිර්මාණ පිළිබඳ නිවැරදි තොරතුරු වත්මන් පරපුරට මෙන්ම අනාගත පරපුරට ද දැන ගැනීමට අවස්ථාව ලබා දීම ‘සංහිඳ’ වැඩ සටහනින් සිදු වෙනවා. අපගේ වැඩ සටහන ආදර්ශයට ගනිමින් තවත් ‘සංහිඳ’ වැනි වැඩ සටහන් අනිකුත් විද්‍යුත් නාළිකා මඟින් ද නිෂ්පාදනය කිරීමට පෙලඹි තිබීමත්, මේ පරම්පරාවේ බොහෝ පිරිස් දැන් පැරණි ගී සොයන්න, රස විඳින්න මෙන්ම ගයන්නත් පෙලඹී තිබීමත් ‘සංහිඳ’ නිසා ඇති වූ යහපත් ප්‍රවණතාවක් ලෙස මට හැඟෙනවා.‘සංහිඳ’ වැඩ සටහනේ ගීත ගයන්න ආදේශ ගායක ගායිකාවන් යොදා ගන්නේ ඇයි...?මෙය උපහාර වැඩ සටහනක්. අනුග්‍රාහකයෙක් නැතුවයි අප ‘සංහිඳ’ ඉදිරිපත් කරන්නේ. බොහෝ විට නන්දා මාලිනී, ලතා වල්පොල, වික්ටර් රත්නායක, සනත් නන්දසිරි වැනි ප්‍රවීණ ගායක ගායිකාවන් අපි ආරාධනා කළාම ‘සංහිඳ’ට සහභාගි වන නමුත් මුදල් නොගෙවන හේතුව නිසා ඇතැම් ගායක ගායිකාවන් සහභාගි වෙන්නේ නැහැ. එවන් අවස්ථාවල දී ආදේශ ගායක ගායිකාවන් යොදා වැඩ සටහන කරගෙන යාමට අපට සිදු වී තිබෙනවා. වැඩිපුරම ගීත ගයන්න අප හා එක්වෙන තිස්ස, අභිෂේකා, ඉන්දික, චේතනා හා දේවිකා ගැනත් කියන්න කාරණාවක් තිබෙනවා.ඒ, ඔවුන් ඕනෑම පැරණි ගීතයක් සොයා ගෙන පුහුණු වී ගයන නිසා. ‘සංහිඳ’ වැඩ සටහන් වෙනුවෙන් ඔවුන් කරන කැපවීම නිසාම ආදේශ ගායක ගායිකාවන් ලෙස ඔවුන් සමඟ කටයුතු කිරීම අපට පහසුවක් වී තිබෙනවා. මෙහි ගීත ගායනයට ඇමැතිවරුන්ගෙන් පවා ලිපි රැගෙන බොහෝ දෙනෙකු පැමිණෙන බව ඇත්තයි. ඒත් ‘සංහිඳ’ සඳහා කළ යුතු කැපවීම පිළිබඳ අවබෝධයක් නොමැතිව මෙම වැඩ සටහනේ ගී ගයන්න බැහැ.ඔබ ‘සංහිඳ’ වැඩ සටහන පිළිබඳව තෘප්තිමත් ද?“සංහිඳ” වැඩසටහනකදීඉන්පසු අප එක්වූවේ ඉන්ද්‍රසිරි සුරවීර සමඟ කතාබහට ය.“ස්වාධීන රූපවාහිනියේ වත්මන් සභාපති රොස්මන්ඩ් සේනාරත්න මහතා අපේ ඇඟේ ‘උණ’ හඳුනා ගෙන දුන්නු හොඳ බේත් වේලක් තමයි ‘සංහිඳ’ වැඩ සටහන. හරිම සතුටුයි. පුස්තකාලයේ ලොකු රාක්කයක් පුරවලා ‘සංහිඳ’ සංරක්ෂණය කර තිබෙනවා. පෙර දවසයි මේ ගෙවන මොහොතයි එකතු වෙලා ගමන් කිරිම තමයි ‘කලාව‘ කියන්නේ.මේ අපි අරන් යන්නේ ඉතිහාසය. ඉතිහාසය තමයි සංස්කෘතිය වෙන්නේ. ‘සංහිඳ’ නමට ගැළපෙන වැඩක් කළ වැඩ සටහනක් වුණා. ශ්‍රී ලාංකීය ජන සමාජයේ සෑම තරාතිරමකම රසික පිරිස් ‘සංහිඳ’ සමඟ එකතු වුණා. මෙතෙක් මේ රටේ සංගීත ක්ෂේත්‍රයේ ගී පද රචක, සංගීතඥ සහ ගායන ශිල්පීන් වෙනුවෙන් කෙරුණු අරුත්බර වැඩ සටහනක් ලෙස ‘සංහිඳ’ ආදරයට පාත්‍ර වී තිබෙන්නේ ඒ නිසයි.”ඔබ ‘සංහිඳ’ වැඩ සටහන ඉදිරිපත් කිරීමේ දී සංවේදී වූ අවස්ථා අප දැක තිබෙනවා. එඑවන් අවස්ථා කිහිපයක් යළි මතක් කරමු ද...?අප අතරින් සමුගත් කලාකරුවන් වෙනුවෙන් ඉදිරිපත් කළ සෑම ‘සංහිඳ’ වැඩ සටහනක්ම ඉතා සංවේදී වූ වගයි සත්‍යය. ඔවුන්ගේ ජීවිත කාලය තුළ නිර්මාණ උදෙසා පෞද්ගලිකව කරන ලද කැපවීම් හා විවිධ වූ අනුවේදනීය සිද්ධී දැන ගැන්මේ දී නිතරම අපි සංවේදී වුණා. ඉතාම රස පූර්ණ නිර්මාණ අප වෙනුවෙන් කළ විජාතික සංගීතඥයින් 83 කලබලවලට මුහුණ පා කරදර විඳපු හැටි ඉතාම සංවේගජනකයි.පේ‍්‍රමකීර්ති ද අල්විස් වෙනුවෙන් කළ ‘සංහිඳ’ත් ඉතාම අනුවේදනීය වැඩ සටහනක් වුණා. සමහර කලාකරුවන් පසුකාලීනව පශ්චත්තාප වී ඇති අයුරු කෙතරම් නම් සිත් කම්පා කරවන සුලු ද?“සංහිඳ” ඔබ තුන් කට්ටුවක වැඩක් කිව්වොත්...?“සංහිඳ” නිෂ්පාදනය කරමින්එහි ඇත්තකුත් තිබෙනවා. නිෂ්පාදනයෙන් උදයත්, සංගීතයෙන් මනෝජ් සහ පිටපත් හදාගෙන මෙහෙය වීමෙන් මමත් තමයි ඒ තුන් කට්ටුව හැදෙන්නේ. හැබැයි ‘සංහිඳ’ වැඩ සටහන සාර්ථක කරගන්න හැකි වී තියෙන්නේ අපේ කණ්ඩායමේ සෑම සාමාජික සාමාජිකාවකගේම උපරීම කැපවීම හා දායකත්වය ලැබීම හින්දයි. ආවට ගියාවට වැඩ කරන කිසිවෙකු අපේ කණ්ඩායමේ නැහැ. ඒ නිසා ‘සංහිඳ’ සෑම වැඩ සටහනකින්ම ඒ ඒ කලාකරුවන් හා ඔවුන්ගේ නිර්මාණ පිළිබඳව හොඳ විවරණයක් කෙරුණා.මනෝජ්ගෙන් ‘සංහිඳ’ සාර්ථක කරගන්න ලැබෙන දායකත්වය ගැන නම් කියන්න වචන නැති තරම්. පැරණි මුල් ගීත සොයා ලියාගෙන මුද්‍රණය කරලා ගායක ගායිකාවන් පුහුණු කරගෙන සංගීතය මෙහෙයවමින් මනෝජ් සුපිරි මෙහෙවරක් ඉටු කරනවා.“සංහිඳ” සියවැනි වැඩ සටහනෙන් නිමා වෙන බවට ඇති රාවය ඇත්තක් ද?හරියටම දැන්ම කියන්න බැහැ ඒ ගැන. කෙසේ වුවත් අපි ඉතිහාසයේ උත්තම චරිත ගණනාවක් ‘සංහිඳ’ වැඩ සටහන් වලින් ඉදිරිපත් කළා. සංගීත කලා කෙත පෝෂණය කළ ඔවුන්ගේ නිර්මාණ පෙළහර නිවැරදිව මතු පරම්පරාවේ දැන ගැන්ම උදෙසා නිදන් කර තබා අවසාන යි. උදාහරණයක් ලෙස පවසනවා නම් ‘සංහිඳ’ වැඩ සටහනකින් අයිවෝ ඩෙනිස් ගායන වේදියාණන්ගෙන් විමසු පැනයකට අවධානය යොමු වීමක් ලෙසින් මේ වන විට සුනිල් ශාන්තයන්ගේ ගීත ඩිජිටල් නාද රටා අතර පටිගත කිරීමට පියවර ගෙන තිබීම ද සඳහන් කළ හැකියි.ඒ අනුව අපි දැන් මහගිරිදඹට ඇවිත් ඉන්න නිසා ජීවතුන් අතරින් සමුගත් සොඳුරුතම මිනිසුන්ගේ අතීතාවලෝකනයෙන් විචිත්‍රවත් කළ වැඩ සටහන් සියයෙන් පසු විරාමයක් ලබා ගෙන නන්දා මාලනී, වික්ටර් රත්නායක, රෝහණ වීරසිංහ ඇතුළු අපේ නූතන කලාකරුවන් පිළිබඳව කතා කරනවා නම් හොඳයි කියා මටත් හැඟෙනවා.ජෝජ් රොබ්සන් ද සිල්වාඡායාරූප - සුදම් ගුණසිංහප්‍රසාද් සමරතුංගකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=av12111118</link>
    <topic>දරු සුරතල් මැද රූගැන්වෙන ‘සිරි පැරකුම්’</topic>
    <author>හේමාලි විජේරත්න</author>
    <content>දරු සුරතල් මැද රූගැන්වෙන ‘සිරි පැරකුම්’ඓතිහාසික දඹදෙණිය රාජධානියේ රාජ්‍යය කළ දෙවැනි පරාක්‍රමබාහු රජතුමා අපේ ඉතිහාසයේ සුවිශේෂී සලකුණක් සනිටුහන් කළ රජ කෙනෙකි. ඒ සුවිශේෂිත්වය වනාහි මේ රටේ සාහිත්‍ය ක්ෂේත්‍රයට එතුමා අතින් සිදුවූ මෙහෙවරයි. අප කාගේත් ගෞරවාදරයට පාත්‍ර වන ‘කව් සිළුමිණ’ කාව්‍ය සංග්‍රහය දෙවැනි පරාක්‍රමබාහු රජුගේ සාහිත්‍ය ග්‍රන්ථ අතර සුවිශේෂී වේ.දෙවැනි පරාක්‍රමබාහු රජුගේ ළමා කාලය පිළිබඳ එතුමන් රාජ්‍යය කළ දඹදෙණිය රාජධානිය තුළ විවිධ ආකාරයේ ජනප්‍රවාද අසන්නට ලැබේ. මේ ජනප්‍රවාද පිළිබඳ සැලකිල්ලට ගෙන ඒ ආශ්‍රයෙන් නිම වූ තිර පිටපතකට අනුව සැකසෙන ‘සිරි පැරකුම්’ චිත්‍රපටය මේ දිනවල මාතලේ, නාඋල, අනුරාධපුරය ආදි ප්‍රදේශ අවට රූගත වෙමින් පවතී. ‘සිරි පැරකුම්’ අධ්‍යක්ෂවරයා වන්නේ ආචාර්ය සෝමරත්න දිසානායකයි. නිෂ්පාදනය රේණුකා බාලසූරිය ගෙනි.පැරකුම් රජුගේ කුමාර කාලය චිත්‍රපටය පුරා දිවෙන්නේ අදියර තුනකින් යුක්තවය. පැරකුම් රජුගේ කුඩාම අවදිය රිදී තිරයට රැගෙන එනුයේ පුංචි සුරතලෙක් වන පමුදිත උදය කුමාර විසිනි. ඔහුගේ වයස තවමත් අවුරුදු පහකි. ඔහු ඉගෙන ගන්නේ මයුරපාද විද්‍යාලයේ පළමු වසෙර්ය.පුංචි පැරකුම් කුමාරයාට මරණ තර්ජන එල්ල වීම නිසාවෙන් රජ මාලිගාවෙන් පිටමං කිරීමට සිදුවෙයි. මේ පුංචි කුමාරයාට ආදරය කරන පතිරාජ නම් සෙනෙවියා හොර රහසේ කුමාරයාව මාලිගාවෙන් රැගෙන ගොස් රෙදි නැන්දා කෙනකුට බාර දෙයි. රෙදි නැන්දා පුංචි කුමාරයාව ගම ගෙදරකට බාර දෙන්නේ ඔහු තමාගේ පුතකු ලෙස අඟවමිනි.මේ කිසිවක් නොදත් පුංචි පැරකුම් කුමාරයා ගම ගෙදර හැදී වැඩෙන්නේ අප්පුවා නමිනි. අප්පුවා රෙදි නැන්දාගේ පුතකු යැයි විශ්වාස කරන ගැමියෝ ඔහුට වෙනස්කම් කරති. එහෙත් ගම ගෙදර දියණියන් දෙදෙනාගෙන් එක් අයකු වන සිරිමල් එතනා අප්පුවාට ආදරය කරයි. ඇගේ සොයුරිය කළු එතනාට අප්පුවා රුස්සන්නේ නැත.මේ සියලු දේ මධ්‍යයේ අප්පුවා ගමේ පන්සලේ හාමුදුරුවන්ගෙන් ගාථා, ශ්ලෝක, සී පද අකුරු ඉතා හොඳින් ඉගෙන ගනියි. අප්පුවාගේ හැසිරිම් රටාව, ගමන බිමන, කතා බහ ගමේ අනෙකුත් දරුවන්ට වඩා වෙනස් බව හඳුනාගන්නා හාමුදුරුවෝ ඔහු වැඩිදුර අධ්‍යාපනය සඳහා දඹදෙණි මහනායක හිමියන්ට බාර දෙති.පැරකුම් රජුගේ කුමාර කාලය රඟනුයේ ළමා නළු සචින් චතුරංගය. ඔහු සෝමරත්න - රේණුකා චිත්‍රපට පවුලට ඥාති සබඳතා කියන්නෙකි. ඒ මීට ප්‍රථම ඔවුන් දෙදෙනා නිපදවූ ‘සූරිය අරණ’ චිත්‍රපටයේ පොඩි හාමුදුරුවන්ට රඟපෑ දසුන් මධුසංකගේ මලණුවන්ය.‘අප්පුවා’ නමින් ගම ගෙදර හැදී වැඩෙන පැරකුම් කුමාරයා දැන් කඩවසම් තරුණයෙකි. පැරකුම් කුමාරයාගේ මේ යෞවන විය රඟ දක්වනුයේ අකිල ධනුද්ධර ඇන්තනීය. අකිල ද බොහෝ පැතිවලින් කලාවට නෑකම් කියන්නා සේම සෝමරත්න, රේණුකා යුවළගේ චිත්‍රපටවලට ද නෑකම් කියන්නේය. අකිල ධනුද්ධර යනු ප්‍රවීණ රංගන ශිල්පී ජැක්සන් ඇන්තනී සහ රංගන ශිල්පිනී කුමාරි මුණසිංහ ගේ ජ්‍යෙෂ්ඨ පුත්‍රයාය. සෝමරත්න දිසානායක ගේම ‘සූරිය අරණ’ චිත්‍රපටයෙන් සිනමාවට පිවිසි සජිත අනුත්තර ගේ වැඩිමල් සොයුරාය.‘අප්පුවා’ නමින් ගම ගෙදරක හැදී වැඩෙන පැරකුම් කුමාරයා දැන් නව යෞවනයෙකි. ගම ගෙදර දියණිය සිරිමල් එතනා ද සුරූපි තරුණියකි. මේ දෙදෙනා අතර ආදර සබඳතාවයක් ද ගොඩ නැඟේ. මේ අතර පැරකුම් කුමාරයාගේ පිය රජු මරණයට පත් වේ. රජකමට කෙනෙක් නොමැතිය. මඟුල් ඇතා ගම් නියම්ගම්වලට යවා කිරුළට හිමිකම් කියන කුමරකු සොයයි. මේ බව දැනගන්නා පැරකුම් සෙනෙවි මඟුල් ඇතා අප්පුවා සිටින පළාතට පිටත්කර හරියි. පුංචි කුමාරයා කාලයේ සෙල්ලම් කළ ඇත් පැටවා දැන් මඟුල් ඇතා බවට පත්වී ඇති බැවින් කුමාරයා හඳුනා ගන්නා මඟුල් ඇතා ‘අප්පුවා’ අසල දන නමයි.‘සිරි පැරකුම්’ රිදී තිරයට ගෙනෙනුයේ මෙවැනි කතා පසුබිමක් සහිතවය.‘සිරි පැරකුම්’ කුමාරයාගේ පෙම්වතිය වන සිරිමල් එතනාගේ චරිතය ද අදියර තුනකින් ගොඩනැගෙන්නකි. තරුණ සිරිමල් එතනා වනුයේ සෙනාලි ෆොන්සේකාය. ඇය සිනමා පවුලකින් පැවත එන්නියකි. එනම් නිළි රැජන මාලිනි ෆොන්සේකාගේ සොහොයුරු උපාලි ෆොන්සේකාගේ දියණිය ඇයයි. ඇගේ ළමා කාලය රඟපානුයේ සෙනංගා කැප්පෙටිපොල සහ තරින්සා සිංහබාහුය. කළු එතනාගේ තරුණ කාලය අකිලා සිනේති ලංසකාර රඟන්නීය. ඇගේ ළමා කාලය මිනෝලි බාලසූරිය හා මිහිරි අංගිකා එක් වෙති.‘සිරි පැරකුම්’ අධ්‍යක්ෂ ආචාර්ය සෝමරත්න දිසානායක අප හා එක්වෙමින් පැවසූයේ මේ චිත්‍රපටය තමන් හිතුවටත් වඩා දැවැන්ත නිර්මාණයක් බවයි.“අපි පසුගිය දිනවල මාතලේ නාඋල හා අඹන කියන ප්‍රදේශයේ රූගත කිරීම් කළා. මේ දිනවල අපි ඉන්නේ අනුරාධපුරයේ. මිහින්තලේ කළුදිය පොකුණ අවට හා භත්ථිකුච්චි ප්‍රදේශයේ රූගත කිරීම් කරනවා. මේ දවස්වල අපිට ටිකක් කාලගුණයෙන් බාධා තිබෙනවා. වැස්ස පටන් ගත්ත නිසා. නමුත් අපට වැස්සත් අවශ්‍යයි. මොකද මේ චිත්‍රපටයේ කුඹුරු වැඩ කරන දර්ශන තිබෙනවා.‘සිරි පැරකුම්’ චිත්‍රපටය ඓතිහාසික කතාවක් වගේම ජනප්‍රවාද ඇසුරින් කරපු අලුත් අර්ථකථනයක්. හැමදාමත් වගේ මේ චිත්‍රපටය නිර්මාණය වීමේදීත් මගේ චිත්‍රපටවල තිබෙන මහා පොදු සාධකය වන දරුවන්ගෙන් මිදෙන්න බැරිවුණා. භාගෙට භාගයක් ඉන්නේ ළමයි. අවුරුදු පහේ දරුවනුත් ඉන්නවා. මේ දරුවන් නිසා මුළු දර්ශන තලයම අමුතු චමත්කාරයකින් පිරිලයි තියෙන්නේ. විවේක වෙලාවට හුරතල් කවි, කතා රාශියයි. අපි රූගත කිරීම් කරන්නේ අතිශයින් දුෂ්කර ප්‍රදේශවල. ඒත් මේ දරුවෝ නිසා අපේ මහන්සියත් ඉබේම නැතිවෙලා යනවා.”සෝමරත්න දිසානායක කිවුවම ඔහුටම ආවේණික වූ සිනමා ගමන් මඟක් තිබෙන සිනමාකරුවෙක් ලෙසට කාටත් මතක් වෙනවා. එහෙත් ‘සිරි පැරකුම්’ ගැන ඇහුවම බොහෝ දෙනකුට හිතෙන්න පුළුවන් මෙවර ඔහු සිය ගමන් මඟ වෙනස් කරලා ඓතිහාසික රැල්ලට එක් වුණා ද? කියලත්. ඒ ගැන ඔහු කිවුවෙ මෙවැනි දෙයක්.“ඓතිහාසික කතා පුවත් ඇසුරින් සිනමා නිර්මාණ කරන රටාවක් රැල්ලක් අද ලංකාවේ නිර්මාණය වෙලා තිබෙනවා තමයි. ඒ රැල්ලට එක්වෙන්න මට කිසිම වුවමනාවක් නෑ. මේ චිත්‍රපටය කරන්න මම හිතාගෙන හිටියේ මීට අවුරුදු ගණනාවකට කලින්. එතකොට ඓතිහාසික රැල්ලක් ඇවිල්ලත් නෑ. මම දඹදෙණිය රාජධානියේ උපන් කෙනෙක් විදියට දෙවැනි පරාක්‍රමබාහු රජුගේ ළමා කාලය ගැන විවිධ ජනප්‍රවාද අසා තිබුණා.ඒවා හරිම විචිත්‍රයි. ඒ ඇසුරින් මේ පිටපත ලියලා දැන් අවුරුදු 3 - 4 ට වැඩියි. නිරීක්ෂණ, අධ්‍යයන ගොඩාක් තිබුණ නිසා පිටපත අවසන් කරන්න කල් ගියා. කොහොම වුණත් මේ මාසය වෙත්දි රූගත කිරීම් සියල්ල ඉවර කරන්න පුළුවන් වේවි. මම හිතනවා මෙය වෙනත් ඓතිහාසික චිත්‍රපටවලට වඩා සිනමාවට වෙනසක් රැගෙන ඒවි කියා.අනෙක් සුවිශේෂම කාරණය තමයි අපි පසුගිය දිනවල රූගත කිරීම් කරන්නට ගොස් සිදුවූ අමතක නොවන සිද්ධිය. එදා අපි රූගත කළේ අඹන් ගඟ මැද දර්ශනයක්. අඹන් ගඟ බෝවතැන්න ජලාශයට සම්බන්ධයි. අපි රූගත කරන්න කලින් බෝවතැන්න ජලාශයට දැනුම් දීමක් කළා වතුර ඉවත් කරනවා නම් අපට දැනුම් දෙන්න කියලා. එදා ඒ පණිවුඩය කෙසේ හෝ අපට ලැබුණේ නෑ. අවුරුදු 5 - 6 කුඩා ළමයි ගඟ මැද තබාගෙන කැමරාත් හයිකරගෙන ඉන්නකොට අපිට තේරුණා වතුර ටිකක් වැඩිවේගන එන බව. ඉක්මනට දරුවන් ආරක්ෂිත තැනකට ගෙනිහින් කැමරා උපකරණත් රැගෙන ගඟෙන් ඉවත් වූ නිසා හොඳට ගියා. තව විනාඩි 10 - 15 ක් ඇතුළත අති විශාල ජල කඳක් ඇවිත් අපි හිටිය හරිය සම්පූර්ණයෙන්ම යට කරගෙන ගියා.හේමාලි විජේරත්නඡායාරූප - විශ්වා බාලසූරියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=av12111119</link>
    <topic>අනේ ගුණේ මොකද වුණේ?</topic>
    <author>සුනිල් මිහිඳුකුල</author>
    <content>අනේ ගුණේ මොකද වුණේ?ස්ටැලින්වාදයෙන් පඩි ගත්තේමා නොව ගුණසිරි යගුණසිරි සිල්වාට පිළිතුරු‘කර්ම’ චිත්‍රපටය අළලා මා ලියු විචාර සටහනට මා මිත්‍ර ගුණසිරි සිල්වා ඔහු නියෝජනය කරන්නා වූ පුවත්පතින් පිළිතුරක් සපයා ඇත. එම ලිපිය කියැවූ විට මට බැලු බැල්මට හැඟි ගියේ ගුණසිරි තම පිළිතුරට සරිලන පරිද්දෙන් මගේ අදහස් හිතාමතා විකෘති කර ඇති බවය.(1) උදාහරණ වශයෙන් ‘කර්ම’ චිත්‍රපටයේ දේශපාලන දෘෂ්ටියක් නැතැයි මා මැසිවිලි නඟන බව ගුණසිරි කියයි. මගේ ලිපියේ එවැන්නක් මා කියා නැත. කලා කෘතියකින් උද්ධරණය කෙරෙන දේශපාලන දෘෂ්ටිය යනු වෙනමම සංකල්පයකි. මා එතරම් දුරදිග ගොස් අදහස් දක්වා නැත.‘කර්ම’ චිත්‍රපටයේ එන අමන්දා, නදී සහ පියල් යන චරිත තුනම මෙහෙයවන බලවේගය පිටුපස ඇත්තේ සමාජ දේශපාලනයක් යයි ගුණසිරි කියයි. පියල්ගේ චරිතය සම්බන්ධයෙන් නම් එකි ප්‍රකාශය තර්කානුකූල වුවත් සෙසු චරිත දෙකේ ඇති සමාජ දේශපාලනයක් නැත. නදී හා අමන්දා මට නම් පෙනෙන්නේ සුළු ධනේශ්වර පාදඩ චරිත දෙකක් ලෙසය. ඒ මගේ කියැවීමයි.(2) ආචාර්ය ලෙස්ටර් ජේම්ස් පීරිස්ගේ ‘නිධානය’ත් ධර්මසේන පතිරාජගේ ‘පාර දිගේ’ ත් මම විශිෂ්ට කෘති සේ අදත් සලකමි. එහෙත් පරාක්‍රම සිල්වාගේ ‘හෙවනැලි ඇද මිනිස්සු’ හෝ ‘බිත්ති හතර’ විශිෂ්ට කෘති ලෙස මා දකින්නේ නැත. ඒවායේ දක්නා ලැබෙන්නේ ද ‘කර්ම’ චිත්‍රපටයේ ම පැනෙන දුබලතාය. ඒවා මනුෂ්‍ය ජීවිතය ගැඹුරින් විවරණය නොකරන සිනමා කෘතිය.(3) මා ‘සංකාරා’ චිත්‍රපටය ‘කර්ම’ට වඩා අගය කරන්නේ එහි ඇති දේශපාලනයක් නිසා නොවේ. (ඇත්තටම එහි ඇති දේශපාලනයක් නැත) එය මනුෂ්‍ය ජිවිතය, මිනිස් සිත ගැඹුරට විනිවිදින නිසාය. එබඳු ගැඹුරු විග්‍රහයක් ‘කර්ම’ චිත්‍රපටයෙන් සිදු නොවේ.(4) විදේශීය සිනමාකරුවන්ගෙන් අප ලැබිය යුතු නිර්මාණ ආභාසය මම කිසිදා ප්‍රතික්ෂේප නොකරමි. එවැන්නක් පිටුදකින්ට තරම් පටු මතවාදයක මා පිහිටා නැත. සත්‍යජිත් රායි පවා කියා ඇත්තේ තමාට පෙලඹවීමක් කළ කලාකරුවන් අතර රවින්ද්‍රනාත් තාගෝර් පමණක් නොව මෝසාට් වැනි සංගීතඥයන්, විටෝරියෝ ඩිසිකා, ශොන් රෙනුවා, ජෝන් ෆෝඩ්, වැනි සිනමාකරුවන් ද සිටි බවකි. ‘කර්ම’ විචාරයෙහිලා මා තර්කොවුස්කිලා ගැන සඳහන් කළ එම චිත්‍රපටයේ ඇතැම් රූප රාමුවල තර්කොවුස්කිගේ චිත්‍රපටවල ඡායාව දක්නා ලැබෙන නිසාය. ඒ බව ‘කර්ම’ විචාරයට හසු කරන සමන් වික්‍රමආරච්චි පවා සඳහන් කර ඇත. ඔහු එය කියන්නේ මටත් වඩා නිර්දය ආකාරයටය. ඒ මෙපරිද්දෙනි.“‘කර්ම’ චිත්‍රපටයේ අවසාන දර්ශනය තර්කොවුස්කිගේ ‘නොස්ටැල්ජියා’වල අවසානය ලද බොළද ලෙස කොපි කිරීමට දැරූ වෑයමක්.” (දෘෂ්ටිවාදි දිළිඳු බවේ කරුමය හෙවත් කර්ම - රන්දිව 4/11/2012)ගුණසිරි, තර්කොවුස්කිගේ චිත්‍රපට බලා නොතිබීම ගැන මට කරන්නට දෙයක් නැත.(5) මම ‘ජනතාවාදි’ කලා විචාරකයෙක් නොවෙමි. මම කවදත් ‘ජනතාවාදි’ කලාව ප්‍රතික්ෂේප කරන්නෙක්මි. මා සිටින්නේ ඊනියා ජනතාවාදී කලා විඥානයේ යැයි කියන ගුණසිරි කලක් ‘ඇත්ත’ පුවත්පතේ නිල කලා විචාරකයාව සිටියේය. ‘ඇත්ත’ පුවත්පත වූ කලි කොමියුනිස්ට් පක්ෂයේ පුවත්පත නොවූයේ ද? ඊට මූල්‍යාධාර ලැබුණේ ස්ටැලින්වාදි සෝවියට් දේශයෙනි.ගුණසිරි පඩි ගත්තේ එමඟිනි. මා ‘කර්ම’ විවේචනය කරන්නේ ගුණසිරි කියන ‘බහුභූතයක්’ නිසා නොව එහි මනුෂ්‍ය ජීවිතය ගැඹුරට විග්‍රහව නැතැයි යන ආස්ථානයේ පිහිටා සිටින නිසාය. එම චිත්‍රපටයේ දෘශ්‍යමය පරිකල්පනය මම මගේ විචාර සටහනේදී ඉතා ඉහළින්ම අගය කර ඇත්තෙමි. එහෙත් සිනමා කෘතියකට එය පමණක් නොසෑහේ. නිර්මාණාත්මක වෙළෙඳ දැන්වීමකත් විශිෂ්ට කලා කෘතියකත් වෙනස ඇත්තේ එතැනය. උසස් කලා කෘති යනු නිසැකවම පුළුල් ජීවිත විවරණයන්ය. එකී ජීවිත ඕපපාතික නොවන්නේය. එය සමාජ - දේශපාලනය හා බැඳී පවතී. මා කීවේ එවැන්නකි. අප ‘හංසවිලක්’ චිත්‍රපටය වඩා ‘පාර දිගේ’ අගය කරන්නේ ඒ අනුවය.එදා ගුණසිරිත් මාත් ‘හංසවිලක්’ නිර්දය ලෙස විවේචනය කරමින් ‘පාර දිගේ’ට ප්‍රශංසා කළේ ඔය කියන මතවාදයේ පිහිටාය. එදා අප හුදු සිනමානුරූපි බව පමණක් තැකුවේ නම් එහි ආකෘතිවාදයෙන් මුසපත් වූයේ නම් අප වර්ණනා කරන්නේ ‘පාර දිගේ’ නොව ‘හංසවිලක්’ ය.එසේ වුවත් කලාවෙන් සමාජය වෙනස් කළ හැකි ය කියා එදත් අපි විශ්වාස නොකළෙමු. අදත් එලෙසමය. මෙහිදී මට සිහිපත් වන්නේ ඉතාලියේ ප්‍රකට සිනමාවේදී බර්නාඩෝ බර්ටෝලුචි කර තිබු ප්‍රකාශයකි.“1960 හා 1970 අතර කාලයේ මා මාක්ස්වාදී විඥානය තේමාව ලෙස යොදා තැනු මගේ චිත්‍රපට බලලා පේ‍්‍රක්ෂකයා කිට්ටුවම ඇති කොමියුනිස්ට් පක්ෂ කාර්යාලයට දුවල ගිහිල්ලා පාටියට බැඳේවි කියලා මම හිතුවත් එහෙම වුණේ නැහැ. එහෙම වෙන්නෙත් නැහැ. සියල්ල විශාල, පුළුල් සංස්කෘතික ප්‍රවාහයක අංශුමාත්‍රයක් පමණයි. මගේ චිත්‍රපට ජනතාව විප්ලවය කරා යොමු කරවන්නට මම බලාපොරොත්තු වුණේවත් පුළුවන් වුණේවත් නැහැ...”මා එදා සිටියේත් අද සිටින්නේත් ඒ මතිමතාන්තරයේමය.මා හිතවත් ගුණසිරි, ‘කර්ම’ කරුමයක් කරනොගන්න.සුනිල් මිහිඳුකුලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=av12111121</link>
    <topic>බොලිවුඩ් රස කතා</topic>
    <author>සුජීව තේවහෙට්ටිගේ</author>
    <content>බොලිවුඩ් රස කතාභාරත කලා ලොව ඉහළම සම්මානය වන පද්ම ශ්‍රීයෙන් පිදුම් ලද ළාබාලම නිළිය ඇයයි. ඉන්දීය සිනමාව නියෝජනය කරමින් ප්‍රංශයේ කෑන්ස් සිනමා උලෙළේ ජූරිසභිකාවක වීමේ විරල වරම ලද මුල්ම ඉන්දීය නිළිය ඇයයි. ඇය, ලෝක රූ රැජන කිරුළ පැලඳි, ඓශ්වර්යා රායි භච්චන්. පසුගිය නොවැම්බර් පළමුවැනිදා මේ අසිරිමත් රූපවන්තිය තිස්නවවැනි වියට පා තැබුවා. ආදරණීය සැමියා, අභිෂේක් භච්චන්, පුංචි දියණිය ආරධ්‍යා සහ පවුලේ සියල්ලන් සමඟ ඇය තම උපන් දිනය සැමරුවේ ඉමහත් සතුටකින්. දියණිය ආරාධ්‍යා මෙලොව එළිය දුටුවායින් පසුව මුල්වරටයි, ඇයත් එක්ක ඓශ්වර්යා උපන් දිනය සැමරුවේ.ඓශ්වර්යාට මේ උපන් දිනය වෙනුවෙන් ඇයට ප්‍රංශ රජයෙන් ඉහළම ගෞරව සම්මානයක් පිරිනැමුණා. ලෝක සිනමාව වෙනුවෙන් ඇයගෙන් සිදුවූ අගනා දායකත්වය ද, ඉන්දු-ප්‍රංශ දෙරටෙහි සිනමා කර්මාන්තයන්හි වර්ධනයට සහ දෙරටෙහි කලා සහ සංස්කෘතික සහයෝගීතාව වෙනුවෙන් දැක්වූ දායකත්වය ද වෙනුවෙන් මෙම ගෞරව සම්මානය පිරිනැමුණු බවයි ප්‍රංශ රජය ප්‍රකාශ කළේ. මේ සම්මානය නයිට් නාමයක් හැටියට ද හඳුන්වන්න පුළුවන්. මීට කලින් මෙම ගෞරව සම්මානය ශාරුක් ඛාන්ට සහ නන්දිතා දාස්ට පිරිනමා තිබෙනවා.ඓශ්වර්යාට මේ සම්මානය පිරිනැමෙන බව ඇයට නිල වශයෙන් දන්වා සිටියේ ඉන්දියාවේ ප්‍රංශ තානාපතිවරයායි. සම්මානය පිළිගැනීමට ප්‍රංශයට පැමිණෙන ලෙස ද ප්‍රංශ රජයෙන් ඓශ්වර්යාට ඇරයුමක් ලැබී තිබුණා. නමුත් ඒ ඇරයුම ප්‍රතික්ෂේප කළ ඇය පැවසුවේ තම පියා අසනීපව සිටින නිසා ප්‍රංශයට පැමිණීමට නොහැකි බවයි. ඒ හේතුවෙන් මේ ගෞරව සම්මානය ඉන්දීය සුපිරි හෝටලයක පැවැත්වූ උත්සවයකදී පිරිනැමුණා.මේ වෙනුවෙන් ජයා භච්චන් හැර භච්චන් පවුලේ සියලුම දෙනා ද ඓශ්වර්යා ගේ මව සහ සොහොයුරා ද සහභාගි වුණා. බොලිවුඩ්පුරය නියෝජනය කරමින් ශාරුක් ඛාන්, නන්දිතා දාස් ඇතුළු තවත් කලාකරුවන් කිහිප දෙනෙකුම සහභාගි වූ බවයි ආරංචි. ඒ මොහොතේදී තවත් විශේෂ දෙයක් සිද්ධ වුණා. ඓශ්වර්යා, තම සිඟිති දියණියව මාධ්‍යවල කැමරා ඇසට යොමු කළේ එදිනයි. එහිදී ‘නිල වශයෙන්ම’ ආරධ්‍යා දියණියගේ ඡායාරූපය තම කැමරාවලට හසුකර ගන්නට මාධ්‍යවේදීන්ට හැකිවුණා.නිව්යෝර්ක් නුවරට ‘පහර දුන්’ ‘සැන්ඩි’ ගැනයි පසුගිය සතියේ බොහෝ දෙනෙකු කතා කළේ. සැන්ඩි නම් වූ ප්‍රබල සුළි සුළඟ නිව්යෝර්ක් නුවරට වින කරද්දී හිටපු විශ්ව රූ රැජනක් ලන්ඩන් නුවරට වී ..’තව පොඩ්ඩෙන් මමත් සැන්ඩි නිසා අමාරුවේ වැටෙනවා’ කියා හිතන්න ඇති. මේ රූ රැජන තමයි, සුශ්මිතා සෙන්. ඇය ලන්ඩන් නුවර රැඳී සිටියේ තමන්ගේ හිතවත්ම යහළු යෙහෙළියන් කිහිප දෙනෙකුව මුණගැසෙන්නයි. ඒ මිත්‍ර සමාගමෙන් පසුව ඇමෙරිකා එක්සත් ජනපදයේ ලොස් ඇන්ජලීස් නුවරට ගොස්, ඉන්පසුව නිව්යෝර්ක් නුවරට පිටත්ව යන්නයි, සුශ්මිතා කලින් සැලසුම් කරගෙන තිබුණේ. නමුත්, ප්‍රචණ්ඩ වූ ‘සැන්ඩි’ නිසා ඇය ලන්ඩන් නුවර තවත් අමතර දින කිහිපයක් රැඳී සිටියා.ලොස් ඇන්ජලීස් නුවර දී ඇය, කිසියම් සමාජ සේවා කටයුත්තකට අරමුදල් එක්රැස් කිරීමේ වැඩසටහනකට එක්වන්නට නියමිතව සිටියා. ‘ප්‍රතාම්’ නමින් හැඳින්වෙන ස්වේච්ඡා සංවිධානයක මෙහෙයවීමෙන් සංවිධානය කළ මෙම වැඩසටහනට සහභාගි වී, ඉන්පසුව සැන්ෆ‍්‍රැන්සිස්කෝ නුවරට යන්නටත් සුශ්මිතා ගේ බලාපොරොත්තුව වී තිබුණා. ‘හෝම් ඔෆ් හෝම්’ නමින් හැඳින්වූ අරමුදල් එක්රැස් කිරීමේ තවත් කටයුත්තක් සැන්ෆ‍්‍රැන්සිස්කෝ නුවර යෙදී තිබුණා. නමුත් මේ කිසිදු වැඩ සටහනක් වෙනුවෙන් සහභාගිවන්නට සුශ්මිතාට හැකිවුණේ නැහැ. ඇය ලන්ඩන් නුවර රැඳී සිටියේ තනිවමයි.තමන් හදාවඩාගන්නා රෙනී සහ අලිෂා දියණියන් දෙදෙනා මේ ගමනට එකතුවුණේ නැහැ. දෙදෙනාගේ ම පාසල් යෑම් අතපසුවන නිසයි, සුශ්මිතා ඔවුන් දෙදෙනාව ලන්ඩන් ගමනට එක්කර නොගත්තේ.මේ දූවරුන් දෙදෙනාගෙන් වැඩිමලී තමයි රෙනී. ඇයගේ වයස අවුරුදු 13යි. ඇය සිහින මැව්වේ අම්මා මනාලියක් වන දිනය දැකගන්නයි. සුශ්මිතා, තමන්ගේ ම මව නොවන බව ඇය දන්නවා. ඇයට උවමනා වී තිබෙන්නේ තමන් දෙදෙනා වෙනුවෙන් කැපවන මේ ආදරණීය මවගේ ජීවිතය කළ එළි වනු දකින්නයි. ලබන වසරේ දී ඒ දිනය උදාවන බවයි සුශ්මිතා පැවසුවේ. “ලබන අවුරුද්දේ දී විවාහ වෙන්නයි මම හිතාගෙන ඉන්නෙ. දැන් ඒකට කාලය ඇවිත් කියලයි මම හිතන්නෙ. විවාහ ජීවිතය ගැන මගේ හිත තුළ බලාපොරොත්තු ගොඩක් තියෙනවා.” සුශ්මිතා එලෙස කීවේ නවදිල්ලියේ පැවැති ඉන්දු – ජර්මන් උත්සවයකට සහභාගිවෙද්දියි.මේ වන විට 36 වැනි වියෙහි පසුවන සුශ්මිතාගේ අතගන්නේ කවුරුන්ද? එය තවමත් රහසක්. තමන්ගේ අනාගත සැමියා කවුරුන්දැයි සුශ්මිතා හෙළි කළේ නැහැ. චිත්‍රපට අධ්‍යක්ෂවරුන් වන වික්‍රම් භාට් සහ මුඩාසර් අසීස් මීට කලින් සුශ්මිතාට සමීප වී සිටියා. ඇය සහ සිනමා නළු රන්දීප් හූඩා අතර ද පෙම් සබඳකමක් පවතින බවටත් ආරංචි පැතිරී ගොස් තිබුණා.ඉතාම මෑතකදී ඇය, විසිතුන් වියැති ව්‍යාපාරිකයෙකු වන ඉමිටියාස් කට්රි සමඟ ද හාදකමක් පවත්වන බවට කටකතා පැතිරී ගොස් තිබුණා. විවාහ මංගල උත්සවය කිසිදු අඩුවක් නැතිව ක්‍රිස්තියානි සම්ප්‍රදායයන් අනුව පවත්වන්නටයි ඇය බොහෝ කලක පටන් සිහින මැව්වේ. “මේක මගේ හිතේ තිබුණෙ පුංචි කාලෙ ඉඳලා. මට හිතෙන්නෙ ඔය විදිහට විවාහ මංගල උත්සවයක් පැවැත්වූවාම ඒක හරියට සුරංගනා කතාවක් වගේ පෙනේවි කියලයි.” සුශ්මිතා සුන්දර සිනහවක් නංවමින් පැවසුවා.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=am1211111</link>
    <topic>පවුල ගෙනියන්න සැමියාගෙන් සහයෝගයක් නැති බිරියන්ට හැදෙන ලෙඩක්</topic>
    <author>ගාමිණී සුසන්ත</author>
    <content>පවුල ගෙනියන්න සැමියාගෙන් සහයෝගයක් නැති බිරියන්ට හැදෙන ලෙඩක්විෂාදය ඇති ගර්භණී මවකගේ මානසික මට්ටම කුස තුළ දරුවාටත් බලපානවා. ඒ දරුවන් ඉපදුණු පසු ප්‍රචණ්ඩකාරී ලෙස හැසිරෙනවාසමාජයේ ජීවත්වන පුද්ගලයන් දසදෙනෙකුගෙන් එක් අයකු කිසියම් හෝ මානසික රෝගයකින් පෙළෙන බව ඔබ දන්නවා ද? ඇතැම් පුද්ගලයන්ට අති මානසික රෝග ඉතා සුළු රෝග වන අතර ඇතැම් පුද්ගලයන්ට ඇත්තේ බරපතළ මානසික රෝගයන් ය.විෂාදය  (Depression) නම් මානසික රෝගය එතරම් බරපතළ රෝග ලක්ෂණ නොපෙන්නුවද එහෙත් උත්සන්න වූ විට ඉතා භයානක ප්‍රතිඵල පෙන්වීමට වුව ද හැකියාව ඇති මානසික රෝගයකි.විෂාදය හඳුනාගන්නේ කෙසේද, එයින් මිදෙන්නේ කෙසේද යන ගැටලුවට පිළිතුරු සොයා ගැනීම සඳහා අපි එසේ වෛද්‍ය විශේෂඥ හරිස්චන්ද්‍ර ගාම්භීර මහතා හමුවීමු.විෂාදය බහුල මානසික රෝගයක් ද?ඔව් අද ලෝකයේ මෙන් ම ලංකාව තුළ ද විෂාදයට ගොදුරු වූ රෝගීන්ගේ සංඛ්‍යාව එන්න එන්නම වැඩි වී තිබෙනවා.දිවි නසාගැනීමට යොමු වන මානසික රෝග අතරින් ශ්‍රී ලංකාව තුළ තුන්වැනි ස්ථානය හිමි වන්නේ විෂාදයට. ඇමරිකාව පිළිබඳව සැළකීමේදී එරටේ වැඩිම පිරිසක් මිය යාමට හේතුවන මානසික රෝගය වන්නේ විෂාදය. ඉහත සංඛ්‍යා ලේඛනවලින් ලොව පුරාත් ලංකාවේත් විෂාදය නිසා අසරණ වූ පුද්ගලයින් කොපමණ සිටීද යන්න පැහැදිලි වෙනවා.විෂාදයට වැඩියෙන් ම ගොදුරු වන්නේ කාන්තාවන් ද, පිරිමින් ද?වැඩියෙන් ම ගොදුරු වන්නේ කාන්තාවන්. එම සංඛ්‍යාව විෂාදයට ගොදුරු වන පිරිමින්ගේ සංඛ්‍යාව මෙන් දෙගුණයක්. ඕනෑම වයසක ජීවත්වන අයකු විෂාදයට ගොදුරු විය හැකියි. එහෙත් වයස්ගත පුද්ගලයින්ට විෂාදය හට ගැනීමට ඇති හැකියාව වැඩියි.විෂාදය වැලඳුණු පුද්ගලයින් සිය දිවි හානි කරගැනීමට පෙලඹෙනවාද?නිසි අවස්ථාවේ රෝගය හඳුනා නොගත්තොත්, රෝගීන්ට නිසි ප්‍රතිකාර නොලැබුණෙත් විෂාදය දිවි හානි කරගත හැකියි. ලොව පුරා සිය දිවි හානිකරගත් පුද්ගලයින් ගේ තොරතුරු පිළිබඳව සොයා බලන විට පෙනී යන්නේ එම පුද්ගලයින්ගෙන් සියයට තිහකට වඩා වැඩි පිරිසක් විෂාදයට ගොදුරු වූ පුද්ගලයින් බවයි.ඇතැම් මවුවරුන් තම කුඩා දරුවන් සමඟ සිය දිවි හානි කරගන්නේ විෂාදය නිසාද?දරුවකු ඉපදුණු විගස මවුවරුන් ගෙන් සියයට දහයකට පමණ විෂාදය ඇතිවන බව පර්යේෂණ මගින් හෙළි වී තිබෙනවා. මවට වැලඳුණු විෂාදය රෝගයේ ප්‍රතිඵල ඉපදුණු දරුවාටත්, සැමියාටත් පවුලේ අනෙක් උදවියටත් ඍජුව ම බලපානවා.“මව දරුවා සමඟ ළිඳට පැන නසී” වැනි ප්‍රවෘත්ති ඔබත් පුවත්පත්වල දැක ඇති. එම සිදුවීම් පිළිබඳව මනෝවිද්‍යාත්මක ලෙස සොයා බැලීමේදී තහවුරු වන්නේ ඇතැම් මවුවරුන් තම දරුවන්ගේ ජීවිත ද වනසාගෙන තමන් ද මියයන්නේ “විෂාදය” නැමති මානසික රෝගයට ගොදුරු වූ නිසා බවයි.එවැනි මවුවරුන් තම දරුවන් මරාදමන්නේ දරුවන්ට ආදරය නැති නිසා නෙමෙයි. එවැනි මවුවරු තම දරුවන්ට ඉතා දැඩිව ආදරය කරනවා. ඔවුන් තම දරුවා සලකන්නේ තමන්ගේ ශරීරයේ කොටසක් ලෙසයි.ගර්භනී කාලයේ දී හෝ දරු ප්‍රසූතයේදී ඇතිවන සංකූලතා නිසා ඇතැම් මවුවරුන් තම දරුවන් මරා දමන අවස්ථා අප අසා තිබෙනවා. එම තත්ත්වයට මූලික වන්නේ මව විෂාදයට ගොදුරු වී තිබීමයි.විෂාදයෙන් සිදුවන වෙනත් බලපෑම් මොනවාද?විෂාදය රෝගියකු සිය දිවි හානි කරගැනීමට පෙලඹුණේ නැතත් එම පුද්ගලයින්ගේ ජීවිත එදිනෙදා වැඩකටයුතු බොහෝ සෙයින් අඩාල වෙනවා. ගෘහ ජීවිතය තුළ කාර්යාලය තුළ මෙන් ම මවක ලෙස පියකු ලෙස, බිරියක ලෙස, සැමියකු ලෙස, මෙන් ම දරුවකු ලෙස ද ගත කරන ජීවිතයට විෂාදය රෝගය මගින් විශාල හානියක් සිදු කරනවා. එබැවින් රෝගය කලින් ම හඳුනා ගැනීම ඉතාම වැදගත්.විෂාදයේ රෝග ලක්ෂණ මොනවාද?විෂාදය රෝගය හඳුනාගත හැකි ප්‍රධාන ලක්ෂණ 3 ක් තිබෙනවා. ඉතාම කුඩා දේවලට පවා නිරන්තරයෙන් ම දුක දැනීම (Depressmood)  ඉන් පළමු වැන්නයි. දෙවැන්න මීට පෙර සතුටු වූ කිසිවකින් සතුටක් ලැබීමේ ඇති අපහසුවයි. (Anhedonin) තුන්වැන්න ශරීර ශක්තිය අඩු ලෙස දැනීමයි. (Lack of energy) මේ විෂාදය රෝගයේ ප්‍රධානම රෝග ලක්ෂණ තුනයි.විෂාදය රෝගයේ රෝග ලක්ෂණ ලෙස තවත් කරුණු ගණනාවක් ම හඳුනාගෙන තිබෙනවා. ඒ; නින්ද නොයාම, නින්ද අඩුකම හෝ වැඩිපුර නින්ද යාම, ආහාර අරුචිය (ආහාර කෙසේ පිළියෙළ කළ ද රසයක් ඇති බව නොදැනීම) මළ බද්ධය, ලිංගික උදාසීනකම අවධානය අඩුකම, නිතරම අනාගත පිළිබඳව අසුබවාදීව සිතීම. මතකය අඩුවීම ආදියයි. අවධානය අඩුකම මතකය අඩුවීම වැනි හේතූන් නිසා දරුවන්ගේ අධ්‍යාපනයට ඍජු ලෙස ම බලපෑම් ඇති කරනවා.ඉහත රෝග ලක්ෂණවලට අමතරව තවත් රෝග ලක්ෂණ කීපයක් ම විෂාදය රෝගීන් වෙතින් පෙන්නුම් කෙරෙනවා. ඇතැම් ශබ්ද ඇසීමට නොහැකිවීම, එම ශබ්ද ඇසුණු පසුව කෝපවීම, ඉක්මන් කෝපය විෂාදය රෝගයේ තවත් රෝග ලක්‍ෂණ කීපයක්.නිතර තරහ යන්නේ විෂාදය නිසාද ?විෂාදයට ගොදුරු වූ ඇතැම් මවුපියන් තම දරුවන්ගේ සුළු වැරැද්දකට පවා අධික ලෙස කෝප වෙනවා. දරුවන්ට නිතර සැර වැර වෙනවා. එවැනි කාන්තාවන් නිවසේදී තම සැමියාටද නිතර නිතර සැර වැර වෙනවා. විෂාදයට ගොදුරුවූ සැමියන් ද එසේමයි. එසේම විෂාදයට ගොදුරු වූවන් කාර්යාලයේදී හෝ සේවා ස්ථානයේදී අන්‍යයන් සමඟ නිතර අඩදබර ඇතිකර ගන්නවා. නිකරුණේ අන්‍යයන්ට බැණ වදිනවා. නිතර කෝපවීම විෂාදය රෝගයේ ප්‍රධාන ලක්‍ෂණයක්.විෂාදය රෝගය ඇතිවීමට බලපාන්නේ මොනවාද?යමෙකුට විෂාදය රෝගය ඇතිවීමට ප්‍රධාන වශයෙන්ම හේතු දෙකක් බලපානවා. ඉන් පළමුවැන්න ජානමය හේතු. දෙවැන්න බාහිර හේතු. ඇතැම් දරුවන් උපදින විටම විෂාදයට ගොදුරුවීමේ ප්‍රවණතාවක් තිබෙනවා. එයට හේතුව වන්නේ ඔවුන් උරුම කරගන්නා ජානමය සංයුතියයි. ජානමය සාධක සහිතව උපදින අයට වුව විෂාදය වැලඳීමට අවශ්‍ය බාහිර සාධක නොලැබුණොත්, විෂාදය හටගන්නේ නෑ.එසේ වුවත් ජානමය සාධක නැතිව උපන්නත් බාහිර සාධක ප්‍රභල වුවොත් එම පුද්ගලයාට විෂාදය හටගත හැකියි. එහෙත් විෂාදයට හේතුවන බාහිර සාධකවලින් මිදීමට හැකියාව තිබෙනවා.බොහෝ මානසික රෝගවලට මෙන් විෂාදය රෝගය ඇතිවීමට හේතුවන්නේ ද මොළයෙන් ශ්‍රාවය වන රසායනිකයක්. එය Serotonin  නම් රසායනිකය. මොළයේ ඇති Serotonin  ප්‍රමාණය අඩුවීම විෂාදයට හේතුවන බව පර්යේෂණ මඟින් සොයා ගෙන තිබෙනවා. ජානමය සාධක සහ බාහිර සාධක නිසා මොළයේ Serotonin  ප්‍රමාණය අඩුවීම විෂාදය හටගැනීමට හේතුවයි.විෂාදය ඇතිවීමට බලපාන බාහිර සාධක මොනවාද?ඉතා සමීපව ළෙන්ගතුව සිටි අයකුගේ වියෝව වෙන්වීම, රැකියාව අහිමි වීම, ධනය විනාශ වීම වැනි කරුණු බාහිර සාධක කීපයක්. එමෙන්ම නිවෙසක කුඩා දරුවන් කීපදෙනෙකු සිටින විට නිවසේ වැඩ කටයුතුවලට සැමියාගෙන් සහයෝගයක් නොලැබීම, සැමියාත් බිරියත් අතර හොඳ සබඳතාවක් නොතිබීම, සැමියා මත්පැන් පානය කිරීම, පියා මත්පැන් පානය කර නිවසට විත් අඩදඹර කිරීම වැනි හේතු යමෙකුට විෂාදය ඇතිවීමට බලපාන බාහිර කරුණු අතර වෙනවා.ගර්භණී මවකට විෂාදය ඇතිවීම කුස තුළ සිටින දරුවාට බලපානවාද?කලින් පැවති මතය වූයේ ගර්භණී මවකගේ මානසික මට්ටම කුස තුළ සිටින දරුවාට කිසිඳු බලපෑමක් නොකරන බවයි. එහෙත් නවතම සොයා ගැනීම්වලින් හෙළිවී තිබෙන්නේ ගර්භණී මවකගේ මානසිත මට්ටම කුස තුළ සිටින දරුවාගේ ස්නායු පද්ධතියට ප්‍රබල ලෙස බලපෑම් ඇති කරන බවයි.එසේම එම පර්යේෂණ මඟින්, කිසියම් දරුවකුගේ මානසික රෝග සහ ස්නායු පද්ධතිය ආශි‍්‍රත රෝග හටගන්නේ මවගේ ගර්භය තුළදී බව හෙළිවී තිබෙනවා. එබැවින් ඉහතින් සඳහන් කළ රෝග ලක්‍ෂණ ගර්භණී මවක් වෙතින් පෙන්නුම් කළොත් වහා මනෝ වෛද්‍ය ප්‍රතිකාර වෙත යොමු විය යුතුයි.ගර්භනී මවක් විෂාදයට ගොදුරු වී සිටියේ නම් දරුවා ඉපදී කලක් ගතවූ පසුව එම දරුවාද ක්‍රමයෙන් විෂාදයට ගොදුරු වීමේ හැකියාව තිබෙනවා. එවැනි දරුවන් ඉතා ප්‍රචණ්ඩකාරී වීම නොවැළැක්විය හැකියි. ඇතැම් කුඩා දරුවන් ප්‍රචණ්ඩකාරී ලෙස හැසිරෙන්නේ මවුකුස තුළදී එම දරුවන්ගේ මවුවරුන් විෂාදයට ගොදුරුවීම නිසයි.දරුවකු ලැබුණු පසුවද එම මවට විෂාදය දිගටම පවතී නම් එය බිලිඳු දරුවාට විශාල වශයෙන් බලපෑම් ඇති කරනවා. එවැනි මව්වරුන් දරුවාව ගණන් ගන්නේ නෑ; එසේම දරුවාට අවශ්‍ය පෝෂණය ලබාදීමට උත්සහ ගන්නේ නෑ. ඒ වගේම දරුවා සමඟ සුහදව සංවාදයේ යෙදෙන්නේ නෑ. එම තත්ත්වය කුඩා දරුවාගේ ශාරීරික මානසික වර්ධනයට ඉතා ඍජු ලෙසම බලපානවා. ගර්භණී මාතාවන්ගේ සහ බිලිඳු දරුවන් සිටින මව්වරුන්ගේ මානසික සෞඛ්‍ය පිළිබඳව දැඩි අවධානයක් යොමු කිරීම ඉතාම වැදගත්.* විෂාදය හටගත් පාසල් දරුවන් වෙතින් පෙන්නුම් කෙරෙන තවත් රෝග ලක්‍ෂණ මොනවාද?විෂාදයට ගොදුරු වූ පාසල් වයසේ දරුවන් පාසල් යාමට දක්වන්නේ දැඩි අකමැත්තක්. මොවුන් පාසල් යාමට ඇති අකමැත්ත නිසා විවිධ ශාරීරික රෝග ලක්‍ෂණ ඉදිරිපත් කරනවා. එසේම වෙනදා හොඳින් ක්‍රීඩා කළ සෙල්ලම් කළ දරුවන් සෙල්ලම් කිරීම අඩු කරනවා. එම දරුවන් අම්මාගේ ඇඟේ එල්ලී සිටීමට උනන්දු වෙනවා. බොහෝවිට එම දරුවන් වෙනදා යෙදුණු ක්‍රියාකාරකම් වලින් දුරස්වී සිටීමට පෙලඹෙනවා.විෂාදයට ගොදුරු වූ යොවුන් වියේ පසුවන්නන් වෙතින් පෙන්නුම් කෙරෙන විශේෂ රෝග ලක්‍ෂණ මොනවාද?නව යෞවන යෞවනියන් හට ඇතිවන විෂාදය තරමක් හඳුනා ගැනීමට අපහසුයි. මොවුන් වෙතින් පෙන්නුම් කෙරෙන රෝග ලක්‍ෂණ ළමා වියේදී සහ වැඩිහිටි වියේදී පෙන්නුම් කරන රෝග ලක්‍ෂණ වලට වඩා වෙනස්.අඩුවෙන් ආහාර ගැනීම විෂාදයෙන් පෙළෙන වැඩිහිටි අයකු වෙතින් පෙන්නුම් කරන රෝග ලක්‍ෂණයක් නම්, නව යොවුන් වියේ පසුවන අයකු වෙතින් පෙන්නුම් කෙරෙන රෝග ලක්‍ෂණය වැඩියෙන් ආහාර ගැනීම විය හැකියි. එසේම විෂාදය ඇති වැඩිහිටියන් අඩුවෙන් නිදාගන්නා අතර විෂාදය ඇති යෞවන යෞවනියන් වැඩියෙන් නිදාගත හැකියි.නව යොවුන් වියේදී විෂාදය හටගත් අය වෙතින් පෙන්නුම් කෙරෙන ප්‍රධානම රෝග ලක්‍ෂණය වන්නේ ප්‍රචණ්ඩකාරී හැසිරීමයි. නව යොවුන් වියේ ඇතිවන විෂාදය හඳුනා ගැනීම ඉතා අපහසු වන අතරම ඒ සඳහා ප්‍රතිකාර කිරීමත් ඉතා අපහසුයි.නව යොවුන් වියේ පසුවන අයකුට විෂාදය ඇතිවූවිට දැඩි සැලකිල්ලක් දැක්විය යුතු වෙනවා. තරුණ දරුවන්ගේ විෂාදය මවුපියන් විසින් හඳුනා නොගැනීම නිසා දරුවන් මවුපියන් සමඟ ගැටුම් ඇතිකර ගැනීමට පවා පෙලඹෙනවා. ඒ බව මවුපියන් තේරුම් ගත යුතුයි. ඒ වගේම මෙම රෝගයට ගොදුරුවූ තරුණ තරුණියන්ගෙන් සමාජයේ විවිධ පුද්ගලයින් අයුතු ප්‍රයෝජන ලබාගැනීමට ඉඩ තිබෙනවා. ඒ ඔවුන්ගේ පෞරුෂය තවමත් වැඩී නැති නිසයි.යොවුන් වියේ පසුවන තරුණ තරුණියන්ගේ පෞරුෂ වර්ධනයටත් විෂාදය බලපෑම් ඇති කරනවාද?ඇත්තෙන්ම ඔව්. ඕනෑම පුද්ගලයකුගේ පෞරුෂය වර්ධනය වන්නේ නව යොවුන් වියේදී. එම කාලයේදී යෞවන යෞවනියන් විෂාදයෙන් පෙළෙන්නේ නම්, ඔවුන්ගේ සම්පූර්ණ පෞරුෂයම වර්ධනය වන්නේ කිසියම් ආබාධයක් සහිතවයි. එසේම කිසියම් පුද්ගලයකුගේ උසස් අධ්‍යාපනය, අනාගත වෘත්තිය තීරණය වන්නේත් නව යොවුන් වියේදී. එමෙන්ම විවාහය පිළිබඳව තීරණය වන්නේත් මෙම වයසේදී. එවිට මෙම දරුවන් විෂාදයට ගොදුරු වුවොත් එම දරුවන්ගේ ජීවිතය සම්පූර්ණයෙන්ම අඩාල වෙනවා. එබැවින් යෞවන දරුවන් සිටින මවුපියන් තම දරුවන්ගේ මානසික තත්ත්වය පිළිබඳව නිරන්තර සෙවිල්ලෙන් සිටීම වැදගත්.වැඩිහිටි පුද්ගලයින් තුළ ඇතිවන විෂාදය තත්ත්වයේ විශේෂ ලක්‍ෂණ තිබෙනවාද?වැඩිහිටි පුද්ගලයින් තුළ විෂාදය ඇතිවීමේ හැකියාව වැඩියි. වයස්ගතවූවන්ට ඇතිවන අමතකවීමේ රෝගය හෙවත් “ඩිමෙන්ෂියාව“ යම් කිසිවෙකු වෙතින් මුලින්ම පෙන්නුම් කෙරෙන්නේ විෂාදයේ රෝග ලක්‍ෂණ විය හැකියි. එයට හේතුව “ඩිමෙන්ෂියාව“ ඇතිවීමේ ක්‍රියාදාමය මඟින්ම විෂාදය රෝගයත් ඇති විය හැකි නිසයි.විෂාදය සුව කළ හැකි මානසික රෝගයක් ද?ඔව්. මනෝ චිකිත්සක ප්‍රතිකාර සහ ඖෂධීය ප්‍රතිකාර මඟින් විෂාදය සම්පූර්ණයෙන් ම සුව කළ හැකියි. විෂාදය එක් එක් පුද්ගලයන්ට විවිධ මට්ටම්වලින් හටගන්න පුළුවන්. එය සුළු විෂාදය තත්ත්වයේ සිට උග්‍ර විෂාදය තත්ත්වය දක්වා පවතිනවා. නවීන ප්‍රතිකාර ක්‍රමවලදී විෂාදය සුවපත් කිරීම සඳහා නවීන තාක්ෂණ උපකරණ මෙන්ම නවීනතම ඖෂධ ද මනෝ චිකිත්සක ක්‍රම ද භාවිතා වෙනවා.උග්‍ර ලෙස විෂාදයට ගොදුරු වූ අය සඳහා විශේෂ ප්‍රතිකාර ක්‍රමයක් භාවිතා වෙනවා. ඒ ඊසීටී ප්‍රතිකාර ක්‍රමයයි. එම ප්‍රතිකාර ක්‍රමයේ දී මොළයේ රසායනික ක්‍රියාවලියේ ඉක්මන් වෙනසක් සිදුවෙනවා. එමඟින් විෂාදයට ඉක්මන් සුවයක් ලැබෙනවා. ඊසීටී ප්‍රතිකාර ක්‍රමය බරපතළ අතුරු ආබාධ ඇති කරන ප්‍රතිකාර ක්‍රමයක් බවට ඇතැමුන් සිතුවත් එය සම්පූර්ණ අසත්‍යයක්.නවතම සොයාගැනීම් අනුව පෙනීයන්නේ බරපතළ විෂාදය සඳහා සුදුසුම ආරක්ෂාකාරීම ප්‍රතිකාර ක්‍රමය ඊසීටී ප්‍රතිකාර ක්‍රමය බවයි. විශේෂයෙන්ම ගර්භණී අවස්ථාවේදී ඖෂධීය ප්‍රතිකාරවලින් තොරව යොදා ගත හැකි හොඳ ම ප්‍රතිකාර ක්‍රමය වන්නේ ඊසීටී ප්‍රතිකාර ක්‍රමයයි.කොපමණ කලක් විෂාදයට ප්‍රතිකාර ගත යුතුද?විෂාදය සඳහා ප්‍රතිකාර ගත යුතු කාලසීමාව මාස 6 සිට ජීවිත කාලය දක්වා වුවද විය හැකියි.එම ඖෂධවලට ඇබ්බැහි වෙනවාද?එය ඉතාම සාවද්‍ය මතයක්. දීර්ඝ කාලයක් එම ඖෂධ ලබාගත යුතුයි. කිසිවිටෙකත් වෛද්‍ය උපදෙස්වලින් තොරව ඖෂධ නැවැත්වීම සුදුසු නෑ. ශ්‍රී ලංකාව තුළ බොහෝවිට පවුලේ වෛද්‍ය වරයකු විසින් රෝගියෙකු හඳුනාගෙන මනෝ වෛද්‍යවරයකු වෙත එම රෝගියාව යොමු කළත් බොහෝ දෙනකු මනෝ වෛද්‍යවරයා වෙත යන්නේ නෑ. ඒ වෙනුවට ඔවුන් බලි තොවිල් කිරීමට පෙලඹෙනවා. එයින් සිදුවන්නේ රෝගය උත්සන්න වීමයි.වෙනත් බොහෝ රෝග මෙන්ම විෂාදය සඳහා ද ඉක්මනින් ප්‍රතිකාරවලට යොමු වූ විට ඉක්මනින් ප්‍රතිඵල ලබාගත හැකියි. දීර්ඝ කාලයක් ප්‍රතිකාර නොගෙන සිටීමෙන් මොළයේ ස්නායුවලට යම් යම් ආබාධ සිදුවෙනවා. නිසි ප්‍රතිකාරවලින් පසුව රෝගය සුව වී පෙර තිබූ කාර්යක්ෂමතාව සියයට සීයක්ම ආපසු ලබාගන්න පුළුවන්.විෂාදය රෝගීන් මනෝ වෛද්‍යවරුන් වෙත යොමු කරනවා ඉතා අඩුයි. ඒ නිසා විෂාදය රෝගීන් බොහෝ දුක්විඳිනවා. විෂාදය රෝගීන් බොහෝවිට “බඩ දැවිල්ලයි” කියා පවසනවා. එයට හේතුවක් තිබෙනවා. බොහෝවිට අපට දුක යන හැඟීම නිසා බඩේ දැවිල්ල ශරීරයේ දැවිල්ල ඇති වෙනවා. බඩේ දැවිල්ල ඇතිවීම විෂාදයේ ප්‍රධාන රෝග ලක්ෂණයක්.බොහෝ විට එවැනි රෝගීන් වෛද්‍යවරයකු හමුවී පවසන්නේ තමන්ට බඩේ දැවිල්ලක් ඇති බවයි. එවිට වෛද්‍යවරයා තේරුම් ගන්නේ රෝගියාට ගැස්ට්‍රයිටිස් රෝගය ඇති බවයි.එවිට වෛද්‍යවරයා ගැස්ට්‍රයිටිස් රෝගයට ඖෂධ ලබා දෙනවා. වර්තමානයේ “තමාට ගැස්ට්‍රයිටිස්” යැයි කියාගන්නා රෝගීන් බොහෝ දෙනකුට ඇත්තේ විෂාදයයි. මෙහිදී ඇත්තවශයෙන්ම සිදුවී ඇත්තේ විෂාදය නම් මානසික රෝගය ශාරීරික රෝගයක් ලෙස මතුවීමයි.නිතර හිසරදයයෙන් පෙළෙන ඇතැම් පුද්ගලයින් ස්නායු වෛද්‍යවරුන් වෙත යොමු වෙනවා. පසුව සීටීසී ස්කෑන් පරීක්ෂණය වැනි පරීක්ෂණ කර බැලූ පසුව කිසිදු ආබාධයක් නැතැයි වෛද්‍යවරයා කියනවා. බොහෝවිට එවැනි රෝගීන්ට ද ඇත්තේ විෂාදයයි.විෂාදයට ගොදුරු වූ රෝගීන්ව පවුලේ උදවිය විසින් කෙසේ බලා ගත යුතුද?රෝගියා ඇසුරු කරන උදවිය, පවුලේ උදවිය විෂාදයට ගොදුරු වූ රෝගියා පිළිබඳව විශේෂ අවධානයක් යොමු කිරීම වැදගත්. සාමාන්‍යයෙන් එවැනි රෝගීන්ගේ එදිනෙදා ක්‍රියාපටිපාටියේ වෙනස්කම් සිදුවෙනවා. ඔවුන් කෑම ගන්නා ආකාරයේ, අදහස් ප්‍රකාශ කරන ආකාරයේ, එදිනෙදා වැඩ කටයුතු කරන ආකාරයේ වෙනස්කම් නිරීක්ෂණය කළ හැකියි. එවිට රෝගියාගේ තත්ත්වය තේරුම් ගත යුතුයි.එවැනි රෝගීන්ට නිසි වේලාවට නිසි පරිදි ඖෂධ ලබාදීම අත්‍යවශ්‍යයි. සමාජයේ ඕනෑම පුද්ගලයෙක් තමාට මානසික ආබාධයක් ඇති බව පිළිගැනීමටත් ඒ වෙනුවෙන් ඖෂධීය ප්‍රතිකාර ලබා ගැනීමටත් මැලි වෙනවා. ප්‍රතිකාර ලබාගැනීමෙන් පසුව එම පුද්ගලයා සාමාන්‍ය සුපුරුදු ජීවිතයට යොමු කිරීම ඉතා වැදගත්.එම පුද්ගලයා සාමාන්‍ය සමාජ ජීවිතයට ඉක්මනින් හුරුවන යොමු වන තරමට රෝගය සුවවීම ඉක්මන් වෙනවා. මෙය ශාරීරික වශයෙන් විවේක ගත යුතු රෝගයක් නොවේ. එසේම මෙම රෝගීන් පිළිබඳව විශේෂ අවධානයක් යොමු කලත් සුපරික්ෂාකාරීව ඉඳීම අවශ්‍ය නෑ.”රෝගයක් තිබෙනවා, එයට ප්‍රතිකාර කරනවා” රෝගියාගේ පවුලේ උදවියත්, සමාජයේ උදවියත් රෝගියා පිළිබඳව සිතිය යුත්තේ ඒ ආකාරයෙන්.ගාමිණී සුසන්ත කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=am1211112</link>
    <topic>“දුව ඉපදෙන කොට මුළු ඇඟම දිය බුබුළුවලින් වැහිලා තිබුණා”</topic>
    <author>සාගරිකා දිසානායක ඡායාරූප - දුෂ්මන්ත මායාදුන්න</author>
    <content>“දුව ඉපදෙන කොට මුළු ඇඟම දිය බුබුළුවලින් වැහිලා තිබුණා”තදින් ඇල්ලුවාම හම ගැලවී එන දුලබ චර්ම රෝගයට ළමා රෝහලෙන්ස්ථිර පිළියමක්පතිකුලයට පිවිසෙන හැම යුවළකගේම පරම පැතුම කුල පරම්පරාව ඉදිරියට ගෙනියන්නට නිරෝගී, වාසනාවන්ත දරු පැටියෙක් පවුලට එකතු කර ගැනීම. ඒ අවිහිංසක පැතුම සුනු විසුනු කරමින් කිසිම ලෙසකින් නොපැතූ නොසිතූ අන්දමේ විරල රෝගයක් සහිත දරුවකු එවන් යුවළකට ලැබුණොත් ඒ අවිහිංසක සිත්වල ජනිතවූ පැතුම් සුන්ව යන්නේ කොයි තරම් බිහිසුණු විලාසයකින්ද?කිසිවකු කිසිදිනක නොසිතන නොපතන ආකාරයෙන් මිනිසුන් ලක්‍ෂ ගණනකින් එක් අයකුට ඇතිවන භයානක රෝගාබාධ සහිතව මෙලොව එළිය දකින දරුවන්ද සිටිනවා. එවැනි දරු උපතකට බොහෝවිට බලපාන්නේ මවුපියන්ගේ ජාන විකෘතිතා. මෙවැනි ජාන විකෘතිතා නැත්නම් අසමානතා සහිත දරුවන් බිහිවන්නට බොහෝවිට බලපාන්නේ මවත් පියාත් ලේ ඥාතීන් වීම.එසේ නැත්නම් මවගේත් පියාගේත් නිලීන ජාන දෙකක් එකතු වීමයි. මෙසේ මවගේත් පියාගේත් නිලීන ජාන දෙකක් එක්වීමෙන් උපදින දරුවනට හට ගන්නා බරපතළ රෝග තත්ත්වයක් ලෙස එපිඩර්මොලිසිස් - බුලෝසා (Epidermolysis Bullosa) රෝගය හැඳින්විය හැකිය. සිංහල බසින් මෙම රෝගය හඳුන්වනු ලබන්නේ ‘අපිචර්ම චාදනය’ යනුවෙනි.ලොව පුරා ජනතාව අතරින් මිලියනයකට දහ නව දෙනකු පමණ එම අසාමාන්‍ය රෝගයෙන් පීඩා විඳිති. ශ්‍රී ලංකාවේ විවිධ පළාත්වලින් හමුවී ඇති එවැනි රෝගීන් සංඛ්‍යාව 400 ක් පමණ වේ. ඔවුන් අතරින් රෝගීහු 40 දෙනෙක් පමණ මේ වන විට කොළඹ බොරැල්ලේ රිජ්වේ ආර්යා ළමා රෝහලේ චර්ම රෝග සායනයෙන් ප්‍රතිකාර ලබති.සමේ තුවාල සහ ප්‍රතිකර්මයෙන් පසුව සුවය ලබමින්.උපතේදී පටන්ම සිරුරේ විවිධ ස්ථානවල දිය බුබුලු මතුවී ඒවා පුපුරා යාමෙන් ඇතිවන විශාල ප්‍රමාණයේ වේදනාකාරී තුවාල ඇතිවන මෙම දරුණු චර්ම රෝගය නිට්ටාවට සුවපත් කිරීම සඳහා මෙතෙක් ලොව කොතැනකවත් ස්ථිර ඖෂධයක් හෝ ප්‍රතිකාරයක් සොයාගෙන තිබුණේ නැත.එහෙත් එම රෝගීන්ට දිගුකාලීනව ප්‍රතිකාර කරමින් විවිධ අත්හදා බැලීම්වල නිරතවුණු අපේ කාලයේ ජීවකවරයකු මෙම රෝගය සඳහා සාර්ථක ප්‍රතිකාරයක් සොයා ගැනීමට සමත්වී සිටී. අපිචර්ම චාදනයෙන් පීඩා විඳින දරුවන් හා මවුපියන් තුළ ජීවිතයේ හෙට දිනයක් පිළිබඳ නැවුම් පැතුම් දනවන්නට තරම් භාග්‍යවත් වූ ඒ ජීවකවරයා කොළඹ බොරැල්ලේ රිජ්වේ ආර්යා ළමා රෝහලේ චර්ම රෝග පිළිබඳ විශේෂඥ වෛද්‍ය ජයමිනි සෙනෙවිරත්න ය.දීර්ඝ කාලයක් මුළුල්ලේ මෙවැනි රෝගීන්ට ප්‍රතිකාර කිරීමේ පළපුරුද්දක් ඇති වෛද්‍ය ජයමිනි මෙතෙක් ඒ සඳහා කරන ලද තාවකාලික බාහිර ප්‍රතිකාර මගින් රෝගීනට ස්ථිර සුවයක් නොලැබෙන අයුරු දැක ඒ සඳහා ස්ථිර පිළියමක් සෙවීමට බෙහෙවින් වෙහෙස වූයේය.වේදනාකාරී වූත් අප්‍රසන්න වූත් මෙම රෝගයෙන් පීඩා විඳි අහිංසක දරු දැරියන් කිහිප දෙනකුද දරුවන්ගේ හෙට දිනය පිළිබඳ කිසිදු සුබවාදී පැතුමක් සිත් තුළ ජනිත කරගන්නට අපොහොසත් වූ ඔවුන්ගේ මාපියන් ද දැන් වෛද්‍ය ජයමිනි සොයාගත් නව ප්‍රතිකර්මයට පින් සිදු වන්නට ජීවිතය පිළිබඳ නැවුම් බලාපොරොත්තුවලින් සැනැසෙන්නට පටන්ගෙන තිබේ.මේ විස්තම් වෙදකමත් එයින් සුවය ලද රෝගීනුත් දැක බලාගෙන ඔවුන්ගේ තොරතුරු විමසන්නට අපි පසුගියදා කොළඹ බොරැල්ලේ රිජ්වේ ආර්යා ළමා රෝහල වෙත ගියෙමු.එදින කොළඹට මහ වැසි වැටුණු දිනයක්. මහමඟ ගමන් කරනවා තියා මෝටර් රියකින්වත් නොතෙමී යන්නට බැරි තරම් අනෝරා වර්ෂාවක්. මේ මහා වැස්සේම වුණත් වෛද්‍ය ජයමිනි කියාපු වෙලාවටම අපි ළමා රෝහලේ බාහිර රෝගී අංශයේ ඉහළ මාලයේ පිහිටි චර්ම රෝග සායනයට ගොඩ වුණේ මේ අපූරු ප්‍රතිකාරය පිළිබඳ තොරතුරු සොයා ගන්නටය.ඒ වන විටත් චර්‍ම රෝග අංශයේ ප්‍රධාන විශේෂඥ වෛද්‍ය ජයමිනි සෙනෙවිරත්නත් චර්‍ම රෝග අංශයේ ජ්‍යෙෂ්ඨ ලේඛකාධිකාරී වෛද්‍ය ඩල්සි තිසේරා මහත්මියත් පුංචි හුරුබුහුටි දැරිවියක වට කරගෙන ඈ පරීක්‍ෂා කරමින් සිටියා. වෙනත් සාමාන්‍ය දැරියක සේම හුරුබුහුටි පෙනුමකින් යුතු දැරිය ඇගේ මවගේ උකුල මත වාඩි වෙලා. වෛද්‍ය ජයමිනි ඇගේ දෙපා පරීක්‍ෂා කරනවා. කුඩා ටෝච් එළියක් අල්ලමින් වෛද්‍ය ඩල්සි දැරියගේ දෙපා පරීක්‍ෂා කරන්නට වෛද්‍යතුමාට සහය වෙනවා. සාමාන්‍ය දැරියක වුවත් ඇගේ දෑත් සහ දෙපා තරමක් අසාමාන්‍යයි. ඒ ඇගේ අත් සහ දෙපා පුරා පැතිරුණු විශාල තුවාල සමූහය නිසයි.වෛද්‍ය ඩල්සි සුවය ලබන දැරියක පරීක්ෂා කරමින්දැරියගේ මුහුණේත් බෙල්ලේත් දෑත් සහ දෙපාවලත් මතුපිට සම ගැලවී ගිහින්. රෝස පැහැ යටි සම මතුවෙලා. තවමත් වේලිලා නැති ඇතැම් තුවාලයකින් සුදු පැහැ ශ්‍රාවයක් පිටවෙනවා. ඇගේ කුඩා අතැඟිලි වගේ ම පා ඇඟිලිත් තුවාල වෙලාම ක්ෂය වී ගිහින්. ඒවායෙහි තුවාල සුවවෙලා. ගනකම සම් ආවරණයකින් ඇඟිලි වැහිලා. ඇඟිලි සේරම එකට බැඳිලා.ඈට වෙන ළමයින්ට වගේ පැන්සලක් අල්ලා ලියන්නට දෙපයේ ඇඟිලි තුඩුවලින් ඉස්සී යමක් විමසා බලන්නට හැකියාවක් නෑ. හුරුබුහුටි මුව පොඩියේ කට ළඟ සියුම් සම බිඳී ගිහින්. කට ඇතුළෙත් සම ගැලවිලා. උපන් දා පටන් ගත වුණු වසර හය පුරා ම ඈ ගනකමැති ආහාරයක් ලබාගෙන නෑ. කිරි විතරමයි. ඒ ඈට වෙන ආහාරයක් ගන්නට හෝ යමක් විකා ගිලින්නට සමේ තුවාල විශාල බාධකයක් වූ නිසයි. හම ගැලවිලා ලේ ගලන මුවකින් කිසි දෙයක් හපලා කන්නේ කොහොමද? මේ තුවාල විශාලයි. ඒ වගේ ම වේදනාකාරීයි.කිරිවලින් පමණක් ම ජීවත් වූ ඇගේ මුව සුදුමැලියි. දත් දෙපළ දිරා යමින් පවතිනවා. දිව මතුපිට මැදිලා. සම වීදුරුවක් වගේ දිළිසෙනවා. ඒත් ඇගේ හිස මතුපිට සමෙහි කිසිම වෙනසක් නෑ. තුවාල නෑ හිසකෙස් බොහොම සරුවට වැවිලා. මේ හිසකෙස් ඈට ජීවිතය පිළිබඳ බලාපොරොත්තු ගොන්නක් ලබා දීලා. අද ඇගේ තුවාල සුවවීමට පදනම සකස් වෙලා තියෙන්නේ ඇගේ නිරෝගී හිස කෙස් මඟින්.ඇගේ නොසැලෙන නිරෝගී හිසකෙස්වල මවු සෛල බද්ධ කිරීමෙන් අපේ ජීවකතුමා ඇගේ අසහනකාරී චර්ම රෝගයට මෙතෙක් නොතිබුණු සුවයක් අත්පත් කරදීලා. මේ අරුම පුදුම රෝගය ගැනත් එය සුවපත් කිරීමට ජීවකතුමා සොයා ගත් නවතම ප්‍රතිකර්මය ගැනත් අපි විශේෂඥ වෛද්‍ය ජයමිනි සෙනෙවිරත්න ගෙන් තොරතුරු විමසුවා.බොහෝ විට ලේ ඥාතීන් අතර විවාහයකින් පසුව උපදින දරුවකුට මෙම රෝගය උපතේදීම ඇති වන්නට පුළුවන්. ලේ නෑයන් නොවන සාමාන්‍ය දෙමවුපිය යුවළකට වුවත් ඉතා කලාතුරකින් එවැනි රෝගී දරුවකු උපදින්නට පුළුවන්. ඇතැම් විට ඉතා නිරෝගී සාමාන්‍ය දරු උපතකට පසුව නිලීන ජාන දෙකක් එක් වීමෙන් උපදින දරුවකුට මෙම රෝගය ඇතිවෙන්නට පුළුවන්.මෙවැනි දරුවකු උපතේදීම හෝ ඉපදී ඉතා සුළු කාලයකින් හඳුනාගත හැකියි. එවැනි දරුවන්ගේ ශරීරයේ උඩු සම ඉතාම සියුම්. එය ඉතා සියුම් දෙයක ගැටීමෙන් පවා ගැලවී යනවා. මුලින් ම දැකිය හැකි රෝග ලක්ෂණය වන්නේ හිස හැර ශරීරයේ ඕනෑම තැනක දිය බුබුලු මතුවීමයි.මේ දිය බුබුලු ඉතා ඉක්මනින් පිපිරී තුවාල වෙනවා. මේ තුවාල ඉතාම වේදනාකාරී ය. දරුවා වඩා ගන්නා විට නිතර වැදෙන තැන්වල සම ගැලවී යනවා. උදාහරණයක් ලෙස අතයට පිටකොන්ද වැනි තැන්වල හමේ දිය බුබුලු මතුවී උඩු සම ගැලවී තුවාල වෙනවා. දරුවා දඟලන විටත් නැපියට පවා සම ගැලවී යයි. තුවාල වේලීම සිදුවන්නේ ඉතා සෙමෙනි. මෙවැනි රෝගීන් චර්ම රෝගීන් යැයි සිතා චර්ම රෝග සායන වෙත යොමු කැරේ. එවිට මෙතෙක් සිදු කැරුණේ සම මතුපිට තුවාල සුද්ධ කොට ඒවාට බාහිර වශයෙන් බෙහෙත් දැමීමයි.එසේ බාහිරව බෙහෙත් ගල්වන ලද තුවාල වේළෙන්නට මාස දෙකක් පමණ ගතවේ. ඒ අතර වාරයේ සිරුරේ වෙනත් තැනකින් දිය බුබුලු මතු වී සම ගැලවී අලුතින් තුවාල හැදෙයි. ළමයාට කෑමට බීමට පවා අපහසුවේ. දිව මතුපිට විදුරුමසෙහි පවා සම ගැලවේ. ගිලීමට සැපීමට අපහසුවේ. දැවිල්ල නිසා මෙවැනි දරුවො දිවා රෑ නිදි නැතිව වේදනාවෙන් හඬති.කිරි හෝ වෙනත් දියර ආහාර පමණක් ආහාරයට ගැනීම නිසා ඔවුහු මන්ද පෝෂණ තත්ත්වයට ද ගොදුරු වෙති. මෙවැනි දරුවන්ට මළපහ කිරීමේ අපහසුතා ද පැන නගී. අධෝ මාර්ගය තුවාල වී රුධිරය ගලයි. එහි ඇතිවන දැවිල්ල හේතුවෙන් ඔවුහු මළ පහ කිරීමට බිය වෙති.එවැනි දරුවන්ගේ අත් සහ පාවල නියපොතු ද ගැලවී යයි. අතැඟිලි මෙන් ම පා ඇඟිලි ද එකිනෙක ඇලීමෙන් හරි හැටි ඇවිදීමට, පාවහන් පැලඳීමට හෝ පැන්සලක් පෑනක් අල්ලා ගැනීමට නොහැකි වේ. මෙම කරදරකාරී රෝගය හේතුවෙන් එවැනි දරුවන්ගේ ඉගනීම මෙන් ම සාමාන්‍ය ජීවිතය ද අඩාළ වේ. දරුවා දැකීමෙන් අන් අය භීතියට පත්වේ. සමාජයෙන් කොන් කරයි. පාසලකට ඇතුළත් කරගන්නට රිසි නොවෙයි. මේ තත්ත්වය නිසා දරුවා ද මවුපියන් ද පත්වන අසීරුතාව ඉමහත් ය.ගමනක් බිමනක් යන්නට විනෝද වන්නට තබා දෛනික රාජකාරිවල නියැළෙන්නටද බාධා ඇති වේ. එහෙයින් දරුවා මෙන් ම දෙමවුපියන් ද අනාගතය පිළිබඳ කිසිදු යහපත් අපේක්ෂාවකින් තොරව දැඩි වේදනාවෙන් කල් ගෙවති.මේ අසහනකාරී දිවි පෙවෙතින් එවැනි දරුවන් ද මවුපියන් ද මුදා ගැනීමේ පිළියමක් පිළිබඳ දීර්ඝ කාලයක් මුළුල්ලේ විවිධ පර්යේෂණ සිදු කළ වෛද්‍ය ජයමිණි සෙනෙවිරත්න මහතා 2011 වසරේ දී ඒ සඳහා විශ්මිත එහෙත් සරල ප්‍රතිකර්මයක් සොයා ගත්තේ ය. ඒ විශ්මිත ප්‍රතිකර්මය වන්නේ රෝගී දරුවන්ගේ නිරෝගී කෙස්ගස්වල මවු සෛල ගෙන ඒවා දරුවාගේ තුවාල වූ සම මත තැන්පත් කිරීමයි. එය සෛල බද්ධ කිරීමක් නොවේ. හිසකේ මුල්වල ඇති මවු සෛල හුවමාරු කිරීමකි.දිගුකාලීනව මෙම රෝගීන් හට ප්‍රතිකාර කිරීමෙන් ලබාගත් ප්‍රායෝගික දැනුම ද පොතපත කියවා ලබාගත් තාක්ෂණික දැනුම ද උපයෝගී කරගෙන වෛද්‍ය ජයමිනි මේ විස්කම් පිළියම සොයා ගෙන තිබේ. දරුණු ලෙස සම ගැලවී තුවාලලත් රෝගී දරුවන් කිහිප දෙනකුට පසුගිය වසරේ අග භාගයේ දී වෛද්‍ය ජයමිනි මෙම හිසකේ මවු සෛල හුවමාරු ප්‍රතිකර්මය සිදු කළේ ය. අද වනවිට ඔවුන් ගේ පැරණි තුවාල සුව වී සාමාන්‍ය පුද්ගලයකුගේ සමට සමාන උඩු සමත් ඒ මත වැවී තිබේ.අලුතින් තුවාල මතු වීම ද ක්‍රමයෙන් අඩුවී ඇත. එසේ හිසකේ මවු සෛල හුවමාරු කරන ලද තුවාල දින හයක් වැනි කෙටි කාලයක් තුළ වියළී යයි. ඒ තුවාල වියළුණු පසුව අලුතින් හැදෙන තුවාල මතුපිට හිසකේවල මවු සෛල අතුරයි.මේ පිළියමට ගතවන්නේ ඉතා සුළු වියදමකි. එසේ ම ඉතා සුළු කාලයකි. දරුවාගේ හිසකේ ගලවා ඒවායේ මවු සෛල ලබා ගන්නා හෙයින් දරුවාට වේදනා ඇති නොවන පරිදි ප්‍රතිකර්මය කළ යුතුය. ගලවනු ලබන හිසකේ වර්ධනය වීමට අමතර විටමින් පමණක් රෝගීනට බීමට ලබා දෙයි. දරුවා වැඩෙන අවදියේ පසුවන හෙයින් හිසකේ වැඩෙයි. රෝගයෙන් සුවය ලබන හෙයින් ඔවුනට ආහාර ගැනීමට ද, පාසල් යාම වැනි දෛනික කටයුතුවල යෙදීමට ද හැකි වී තිබේ.මේ ලිපිය අරඹන විට අප සඳහන් කළේ එබඳු සුවය ලද දැරියකගේ කතාවයි. තුෂාරි සහ දිනේෂ් නෑකමට නෑනා - මස්සිනා වෙති. ඔවුන්ගේ කුළුදුල් දියණිය රෙනුෂිකා ය. සීසර් සැත්කමකින් ඇය මෙලොව එළිය දකින විටම ඇගේ සියොළඟ කුඩා දිය බුබුලු වලින් වැසී තිබිණ. ඒ බිබිලි කැසීමෙන් ඇති වූ දරුණු වේදනාව බිළිඳිය දරා ගත්තේ දිවා රෑ හැඬූ කඳුළිනි. මවු දෙතනේ කිරි පිරී ඉතිරී ගිය ද බිලිදියට ඒ කිරි උරා බීමේ වරම අහිමි විය. දොවාගත් මවුකිරි හැන්දකින් පොවමින් තුෂාරි දියණියට ජීවිතය දුන්නා ය. ගත වූ වසර හය පුරාම රෙනුෂිකාත් ඇගේ මවුපියෝත් රෝගයෙන් විඳි පීඩා අපමණය.2011 වසරේ අග භාගයේ දී වෛද්‍ය ජයමිනි හඳුනා ගත් නව ප්‍රතිකර්මයට පින්සිදු වන්නට ඈ අය සුවය ලබා සිටී. මේ වනවිට රෙනුෂිකා ද වෙනත් සාමාන්‍ය දැරියක මෙන් ම පෙර පාසල් යයි. සිංදු කියයි. අකුරු ලියයි. යහළු යෙහෙළියන් සමඟ සෙල්ලම් කරයි. ඇගේ තත්ත්වය පිළිබඳව පෙර පාසලේ ගුරුතුමිය මෙන් ම යහළු යෙහෙළියන් ද වෛද්‍ය ජයමිණි ඇතුළු වෛද්‍යවරුන් විසින් දැනුවත් කර තිබේ.සුව වූ තුවාල පෙන්වා අලුතින් ඇති වූ තුවාලවලට ප්‍රතිකාර කරගැනීමට ඈ එදා අනෝරා වැසි ද නොතකා සිය මව සමඟ රෝහල වෙත පැමිණ සිටියා ය. ඉක්මනින් ම සුවය ලබා ලස්සන පාවහන් යුවළක් පයලා ඇවිද බලන්නට ඈ ඇඟිලි ගනිමින් උන්නා ය. දියණියගේ සුවය හමුවේ තුෂාරිගේ ජීවන පැතුම් ද අලුත් වී තිබේ. එදින පැමිණ සිටි ප්‍රතිකර්මයෙන් සුවය ලද දූ පුතුන්ගේත් මා පියන්ගේත් හදවත් වෛද්‍ය ජයමිණි කෙරෙහි වූ කෘතවේදීත්වයෙන් පිරී ඉතිරී යමින් තිබිණ.සාගරිකා දිසානායක ඡායාරූප - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=am1211113</link>
    <topic>දියවැඩියාව ඔබ පසුපස පන්නනවා ද එහෙනම් නොනැවතී දුවන්න</topic>
    <author>අරුණි මුතුමලී ඡායාරූපය - විමල් කරුණාතිලක</author>
    <content>දියවැඩියාව ඔබ පසුපස පන්නනවා ද එහෙනම් නොනැවතී දුවන්නජීවත්වෙන්නෙ කන්න ද? කන්නේ ජීවත්වෙන්න ද? මෙය අප විහිළුවට අසන ප්‍රශ්නයක් වුණත් එහි විශාල ගැඹුරක් තිබෙනවා. මොකද අප හරියටම තේරුම් ගත්තොත් අපේ කෑම රටාව කුමක් ද කියා එයින් අවබෝධ කරගත හැකි කරුණ තමයි අප අයත් වන්නේ මේ සමස්ත ශ්‍රී ලාංකිකයන්ගෙන් සියයට 10.3 ට ද සියයට 11 ට ද නැත්නම් ඉතිරි පිරිසට ද කියා.ඔබ දන්නවද ඔබේ නිවසේ හෝ කාර්යාලයේ මෙන්ම මඟතොටේදී ඔබ සමඟ කතාබහ කරන නව දෙනකුගෙන් එක් අයකුට දියවැඩියාව බව?එසේත් නැත්නම් මහමඟදී ඔබට හමුවන දහසකින් 110 දෙනකුම දියවැඩියාවට ගොදුරු වෙන්න ඔන්න මෙන්න තත්ත්වයේ දැඩි අවදානමක සිටිනා බව. ඒ අතර ඔබත් සිටිනවා ද? එසේ නැත්නම් ඔබේ දරුවා මේ දෙපිරිස අතර සිටිනවා ද? ඔබම සිතන්න! ඔබ දිනකට කොපමණ ආහාර ප්‍රමාණයක් ගන්නවා ද? ඒ නියමිත වෙලාවකට අනුව ද? ඔබ ගන්නා ආහාර ප්‍රමාණයට ගැළපෙන තරම් සිරුර වෙහෙසන කෙනෙක් ද? තරබාරු ගතියට බර කෙනෙක් ද?මේ මොහොත වනතුරුත් ඔබ ඒ ගැන අවධානය යොමු කර නැත්නම් අද සිටම වයස් භේදයකින් තොරව දිනකට පැය භාගයක් වේගයෙන් ඇවිදින්න පටන් ගන්න. තරුණ ක්‍රියාශීලි අයකු නම් ඊට වඩා වේලාවක් ඇවිදීම වඩාත් යහපත්. එමඟින් ඔබ දියවැඩියාවට ගොදුරු වීමට ඇති අවදානමෙන් ඉවත් වෙනවා. දැනටමත් දියවැඩියා රෝගයෙන් පෙළෙනවානම් එය පාලනය කිරීමට ඇවිදීම මහරු ඖෂධයක්.ඔබට හන්දිපත් රුදාව නම්; සිරුර තරබාරු නම්; ඒ කියලා පසුතැවෙන්න එපා. පළමුව ආහාර පාලනය කරන්න. ඇවිදින්න, නැවෙන්න, දුවන්න බැහැ කියා ව්‍යායාම අතහරින්න එපා. ඔබට ඇඳේ දිගා වී දෑත් ඔසවමින් දිග හරිමින් උඩුකයටත් එලෙසම සෙමෙන් පාද එසවීමෙන් පාදවලට බර නොයන ලෙසත් ව්‍යායාම ලබා දිය හැකියි. එයින් දණහිස්වල හා ඒ අවට මාංශපේශි ශක්තිමත් වී ආතරයිටිස්වලින් පවා ඔබට වැළකෙන්න පුළුවන්. මෙසේ කළ යුත්තේ වැඩිහිටියන් පමණක් නොවේ දරුවන් ද ව්‍යායාම කළ යුතුයි.හේතුව මේ යුගයේ දරුවන්ට ශරීරය වෙහෙසවන විනෝදාංශ හා ක්‍රීඩාවලට යෙදෙන්නට ඉඩකඩ මෙන්ම වේලාව ද අඩුයි. නමුත් නියමිත පෝෂණය පවත්වා ගැනීම සඳහා ආහාර ද ලබාදිය යුතුයි. මෙහිදී මවුපියන් වැඩියෙන්ම අවධානය යොමු කළ යුත්තේ දරුවන්ගේ බර පිළිබඳවයි.මන්දපෝෂණයෙන් වැළැක්වීම මෙන්ම අධි පෝෂණයෙන් ද දරුවා වළක්වා ගැනීමට මෙහිදී ඔවුන් වග බලා ගත යුතුයි. විශේෂයෙන්ම කම්පියුටර් ගේම්, වීඩියෝ ගේම්වලට පුරුදු වී සිටින දරුවන් එක තැන රැඳෙමින් තරබාරු වීම නිසා දියවැඩියාවට ගොදුරු වන්නට ඉඩකඩ වැඩියි.දරුවන් මෙන්ම වැඩිහිටියන් ද තමන්ගේ උස අනුව බර ගැන අවධානය යොමුකළ යුතුයි. BMI (Body Mass Index) නමින් හඳුන්වන එහිදී තමන්ගේ බර කිලෝග්‍රෑම් ගණන තමන්ගේ උස මීටරවලින් ගෙන එහි වර්ගයෙන් බෙදිය යුතුයි. බර කි. ග්‍රෑ / (උස)2 මීටර් = 18 ත් 23 ත් අතර නම් ඔබ උස අනුව බර නියමිත අගයේ තිබෙනවා යැයි සතුටු විය හැකියි.නියමිත වේලාවට ආහාර නොගැනීම, කඩචෝරුවලට පුරුදු වීම, බඩගිනි ඉවසමින් බිස්කට් වර්ග, පේස්ට්‍රි ආදි කෙටි කෑම, පැණි බීම ආදියෙන් වේල පිරිමහ ගැනීමට පුරුදු වීම නිසා ඔබේ දියවැඩියා අවදානම වැඩි වෙනවා.දියවැඩියාවේ ක්‍රම දෙකක් තිබෙනවා. ටයිප් 1 සහ ටයිප් 2 ලෙස එය හඳුන්වන්නේ. 1 ඛාණ්ඩයේ දියවැඩියාව බහුලව දක්නට නැතත් වයස අවුරුදු 5න් පමණ ඉහළ කුඩා දරුවන්ට වැඩි වශයෙන් හටගන්නේ ඒ තත්ත්වයයි. මෙහිදී සිරුරේ ඉන්සියුලින් නැත්තටම නැතිව යනවා. එයට හේතුව අගන්‍යාශයේ ඉන්සියුලින් තනන සෛල විනාශ වීමයි. එවිට මුල සිටම රෝග පාලනයට හෝමෝනය එන්නත් කිරීමට සිදු වෙනවා.දෙවැනි කාණ්ඩයේ දියවැඩියාව තමයි සියයට 95 ක්ම දක්නට ලැබෙන්නේ. එයට හේතුව ශරීරය ඉන්සියුලින්වලට ප්‍රතිරෝධය දැක්වීමට පටන් ගැනීමයි. ප්‍රධාන වශයෙන්ම ස්ථුලතාව ශරීර ක්‍රියාශීලිත්වය අඩුවීම වැනි හේතු නිසා වත්මන් සමාජයේ වසංගතයක් මෙන් මේ දියවැඩියාව පැතිරෙමින් පවතිනවා. මෙහිදී සිදුවන්නේ අගන්‍යාශයේ ඉන්සියුලින් නිපදවන සෛල අක්‍රිය වීම දිගින් දිගටම සිදුවීමයි. කාලයක් ගත වූ පසු ඖෂධවලින් දියවැඩියාව පාලනය කළ නොහැකි තත්ත්වයට එන්නේ එනිසයි.නමුත් නිවැරදි ඇවතුම් පැවතුම්වලින් මේ රෝගය සියයට 60 කින් වළක්වා ගත හැකියි. ඒ නිසයි දියවැඩියාව සුව කළ නොහැකි වළක්වා ගත හැකි රෝගයක් ලෙස හඳුන්වන්නේ.බිය විය යුතු නෑ. රෝගය හටගත්තත් නිරෝගී අයකු ලෙස එදිනෙදා ජීවිතය ගත කරන්නත් කිසිම රෝග ලක්ෂණයක් නොපෙනෙන පරිදි ජීවත් වෙන්නත් ක්‍රමයක් තිබෙනවා.ඉන් ප්‍රධාන වන්නේ රුධිරයේ සීනි මට්ටම පාලනය කිරීම. එය වෛද්‍ය විද්‍යාවේදී හඳුන්වන්නේ ඉලක්ක නඩත්තු කිරීම වශයෙන්. එහිදී ග්ලයිකොසිලේටඩ් හිමොග්ලොබින් මට්ටම (HBA1C) සියයට 7 කට අඩු විය යුතුයි.  LDL නමින් හඳුන්වන ඛ්ානිකර කොලස්ටරෝල් මට්ටම 100 ට වඩා අඩුවිය යුතුයි. රුධිර පීඩනය 130 / 80 ට වඩා අඩු මට්ටමක පැවතිය යුතුයි.එසේම යළි යළිත් ආහාර පාලනය, ව්‍යායාම වගේම වෛද්‍ය නිර්දේශයට අනුව ඖෂධ මඟින් රුධිරයේ සිනී ප්‍රමාණය පාලනය කරමින් දියවැඩියාව අතපසු නොකරන අයකුට අක්ෂි රෝග, ස්නායු රෝග, වකුගඩු වගේම දියවැඩියාව නිසා වැඩිපුරම ඇතිවන අංශභාගය හා හෘදයාබාධ සාමාන්‍ය නිරෝගි පුද්ගලයකු තරමටම වළක්වා ගන්න පුළුවන්.පිරිපහදු කළ සීනි, පැණි බීම, පැණි රස කෑම වගේම පිෂ්ඨය අධික පලතුරු වන කෙසෙල්, ඇපල්, අඹ ගස්ලබු ආදියත් අල බතල බීට්රූට් වැනි ආහාරත් පිටි ආහාර වන පාන්, ආප්ප, ඉදිආප්ප, ඉටිලි, රොටි වගේම සංතෘප්ත තෙල් ලෙස ගැනෙන පාම් ඔයිල් මාගරින් වැනි දෑ දියවැඩියාවට ඉතාම අහිතකරයි.පොළොස් හොඳ වුණත් කොස් දෙල් එතරම් ගුණ නෑ. ඒත් හැකිතරම් කොළ වර්ග, එළවළු, පිපිඤ්ඤා, සලාද කොළ, රසට පිසගෙන ආහාරයට ගැනීම, ගමේ ආහාරවලට පුරුදු වීම ඉතා ගුණයි.මාළු, සම ඉවත් කළ කුකුල් මස් ආදිය වැඩිපුර තෙල් නොයොදා පිසගෙන ආහාරයට ගැනීමෙන් අවශ්‍ය ප්‍රෝටීන ශරීරයට ලැබෙනවා. දිවුල්, ඇඹරැල්ලා, වෙරළු, නෙල්ලි, වැනි පිෂ්ඨය අඩු පලතුරු යෝග්‍යයි. එහෙත් අනෙක් පලතුරු වුවත් ආහාරයට ගැනීමේ දී තමන්ගේ සීනි මට්ටම හා බර අනුව තීරණය කර සුළු ප්‍රමාණයෙන් ගැනීම වරදක් නොවේ.විශාල ආහාර ප්‍රමාණයක් එක වේලකට ගානීමට ඇබ්බැහි වූ අයට ඒ ආහාර වේල් අඩු කර අතරමැද සුළු ආහාර ප්‍රමාණය බැගින් වේල් කීපයක් ගැනීම ඇතැම් විට සීනි පාලනයට හා බර අඩුවීමට හේතු වෙන්න පුළුවන්. එහෙත් එය කළ යුත්තේ මනා අවබෝධයකින් යුතුවයි. වඩාත්ම වැදගත් වන්නේ නිවැරැදි වේලාවට ආහාර ගැනීම සහ එයින් දෛනික කැලරි ප්‍රමාණය නිසි ලෙස ශරීරයට ලැබීමට සැලැස්වීමකි.ගර්භණි සමයේ ඇතිවන දියවැඩියාව හොරාට පෙර මුට්ටිය දැමීමක් වැනියි. හේතුව එය දෙවැනි ඛණ්ඩයට අයත් දියවැඩියාව හටගැනීමට හේතුවක් වන නිසයි. එවැනි මවුවරුන් පරිස්සම් වුවහොත් රෝගයට ගොදුරු වීම සම්පූර්ණයෙන්ම වළක්වා ගැනීමට හෝ දශක කිහිපයකින් කල් යවා ගැනීමට ඉතා පහසුයි.අප රට වැනි ආසියාතික රටවල කාන්තාවන් පිරිමින්ට වඩා දියවැඩියාවට ගොදුරු වන්නට හේතුව ව්‍යායාම්වලට මැළිවීමත්, ආහාර අපතේ යැවීම නුසුදුසු බව කියමින් ඒවා තමන් ගිල දැමීම සහ දරුවන් පවා ඉතිරි කරන ආහාර ද්‍රව්‍ය නිතර නිතර කෑමට ගැනීමයි.එයින් තමන්ට නිරපරාදේ දියවැඩියාව හටගන්නා බව ඔවුන් අවබෝධ කර ගත යුතුයි. ආහාර අපතේ නොයන ලෙස ප්‍රමාණයට උයා පිහා ගැනීමත් අන් අය ඉතුරු කරන දේ තමන්ගේ සෞඛ්‍යය පරදුවට තබා කෑමත් ඔවුන් නතර කළ යුතුයි.දරුවන් කෑදර වන්නේ විවිධ මාධ්‍ය මඟින් ඔවුන් ඉලක්ක කර නිපදවන වෙළෙඳ දැන්වීම්වලට රැවටීම නිසයි. නමුත් අවබෝධයක් ඇති වැඩිහිටියන් දරුවන්ගේ අනාගත සුබ සිද්ධිය උදෙසා එවැනි විපත්වලින් තම දරුවන් වළක්වා ගැනීමට සමත් විය යුතුයි.පාසල් විෂය මාලාවට ශාරීරික ව්‍යායාම සඳහා අනිවාර්ය වේලාවක් වෙන් කිරීම ඉතාම වැදගත්.තමන්ට නුසුදුසු දේවලින් වැළකී සුදුසු දේ තෝරා ගැනීමේ වගකීම ඇත්තේ තමන්ටමයි. සමාජයට ඵලදායි, රටේ සංවර්ධනයට බාධාවක් නොවන ක්‍රියාශීලි පුද්ගලයකු ලෙස ජීවත්වීමයි වඩා වැදගත් වන්නේ.අරුණි මුතුමලී ඡායාරූපය - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=am1211114</link>
    <topic>ජගත් දියවැඩියා දිනය 14 දා</topic>
    <author/>
    <content>ජගත් දියවැඩියා දිනය 14 දාඅන්තර්ජාතික දියවැඩියා දිනය සෑම වසරකම නොවැම්බර් 14 වැනිදා සැමරීමට අන්තර්ජාතික දියවැඩියා පදනම කටයුතු යොදා තිබෙනවා. වසංගතයක් මෙන් විශාල සෞඛ්‍ය ප්‍රශ්නයක් වෙමින් පවතින දියවැඩියාව වැනි රෝග කීපයකට පමණයි එසේ දින වෙන් කර ඇත්තේ.එයින්ම මේ රෝගයට ලොව පුරා ඇති අවධානය පැහැදිලියි. ශ්‍රී ලංකාවත් පසුගිය වසර කිහිපය පුරා මේ දිනය සැමරීමට කටයුතු කළා. දියවැඩියාව බහුලව පවතින රටක් බවට ශ්‍රී ලංකාව පත්වෙමින් පැවතීම නිසා ඒ පිළිබඳ ජනතා අවධානය, අවබෝධය ලබාදීම මෙහි අරමුණයි.මෙවර දියවැඩියා දිනය සැමරීම නොවැම්බර් 14 වැනිදා පෙරවරු 7.00 ට කෝට්ටේ පාර්ලිමේන්තු වට රවුම අසල දියත වට රවුමේ දී පා ගමනක් ලෙස ආරම්භ වෙනවා. එහි තේමාව දියවැඩියාවට ගොදුරු නොවූ අය ඉන් වළක්වා ගැනීමත්, රෝගය හටගත් අය සංකූලතාවලින් වළක්වා ගැනීමත් යන්නයි.රජයෙන් මේ වන විට ව්‍යායාම කිරීමට හැකි පරිසර සකස් කිරීම මෙහිදී වැදගත් වන්නේ සියලු දෙනාට තමන්ගේ සෞඛ්‍යයට වැදගත් වන ඇවිදීම සඳහා සුදුසු ප්‍රදේශ වෙන් කර තිබීම නිසයි. එය නිවැරැදි ලෙස පරිහරණය කර ගනිමින් දියවැඩියා තත්ත්වයෙන් මිදීමට කටයුතු කළ යුතු ආකාරය පිළිබඳ දැනුම්වත් කිරීමේ ප්‍රදර්ශනයක් පා ගමනට සමගාමීව එහි පැවැත්වෙනවා.එම ප්‍රදර්ශන කුටිවලදී රුධිර පරීක්ෂාව මඟින් දියවැඩියාව හඳුනා ගැනීම, පාද, ඇස්, ආදියේ ඇතිවන සංකූලතා පිළිබඳව හා ඉන් වැළකීමේ ක්‍රම පිළිබඳව නිවැරැදි ආහාර රටා, ව්‍යායාම ආදිය පිළිබඳ දැනුම්වත් කිරීම නොමිලේ සිදු වෙනවා.පාසල් දරුවන්ට අහිමිව ගොස් ඇති ව්‍යායාම කිරීමේ කාලය ශිරන්ති රාජපක්ෂ ජනපති ආර්යාවගේ ප්‍රධානත්වයෙන් පැවැත්වෙන ජාතික ව්‍යාපාරයක් ලෙස ඇරැඹීමටත් මෙහිදී අරමුණු කර තිබෙනවා.කොළඹ විශ්ව විද්‍යාලයේ වෛද්‍ය පීඨයේ දියවැඩියා පර්යේෂණ ඒකකය, සෞඛ්‍ය අමාත්‍යාංශයේ බෝ නොවන රෝග ඒකකය, ජනාධිපති ලේකම් කාර්යාලයේ පෝෂණය පිළිබඳ ඒකකය හා තාරුණ්‍යයට හෙටක් වැඩසටහන ඒකාබද්ධව නොමිලේ පවත්වන මේ පා ගමනට මෙන්ම ප්‍රදර්ශනයට සහභාගි වී ඔබටත් ඔබේ දූ දරුවන්ටත් දියවැඩියා වසංගතයෙන් ගැලවෙන ආකාරය පිළිබඳ මනා අවබෝධයක් ලබාගත හැකියි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=ay1211111</link>
    <topic>හිරිමල් හිරු</topic>
    <author/>
    <content>උපාධිය ගෙන අවුරුදු දෙකක් පමණ කාලය මරමින් සිටියෙමි. මෑතක ගැසට් නිවේදනයකින් උපාධිධරයන් බඳවා ගන්නා බව දුටු, මම රජයේ උසස් නිලධාරියකු හමුවීමට ගියේ, තවත් මිතුරකු සමඟය.වේලාව උදෑසන හයට පමණය. මගේ මිතුරා සමඟ යන විට පෙරේරා මහතා ඉස්තෝප්පුවේ පුවත්පතක් බලමින් සිටිනු අපි දුටිමු.”මොකද ළමයි” ඔහුගේ ප්‍රශ්නය විය.”අලුත් උපාධිධාරීන් ගන්නවා කියලා ගැසට් කරල තිබුණා. ඒක කොහොමද කියලා බලාගන්න ආවේ” මගේ පිළිතුර විය.”හා හා පස්සෙ එනවා” ඔහු කිසිවක් ගණන් නොගෙන දුන් පිළිතුරෙන් මමත් මගේ මිතුරාත් හෙමිහිට ගේට්ටුවෙන් පිටට ආවේ ඔහුට හිතෙන් බණිමින්ය.මගේ ඇඳුම කිළිටි ඩෙනිම් කලිසම හා වෛවර්ණ ටී ෂර්ට් එකක් විය. මිතුරා රැවුල වවාගෙන සිටිය අතර, ඔහු යතුරුපැදියෙන් නොබැසම සිටියේය.ඔහු තරමක කෝප ස්වරයෙන් අපිට පිළිතුරු දුන් බව අවබෝධ විණ. අප දෙදෙනාම ගෙදර ආවේ හිස් බලාපොරොත්තු ඇතිවය.”මොකද ගිය වැඩේ” අක්කා ඇසුවාය.”අපොයි, මිනිහගේ රෙස්පෙට්, ආයේ නම් මම යන්නෙ නැහැ” මගේ පිළිතුර විය.අක්කා මා ළඟට පැමිණ ටොක්කක් ඇන කීවේ හලෝ, මනුස්සයෙක් මුණගැහෙන්න යනකොට ක්‍රමයකට යන්න ඕනෑ””උදව්වක් දුන්නත් නැතත්, ඒකට පිළිවෙළක් තියනවා. තමුසෙගේ උපාධිය තිබුණට, තමුසෙට සමාජය ගැන අවබෝධයක් නෑ” අක්කා කියාගන ගියාය.”හා නාලා, ඔය මුඩු රැවුල කපලා, හොඳ සූට් එකක් මැදලා ඇඳගන්නවා. හතරට විතර යමු” අක්කාගේ ඊළග වාක්‍ය විය. කඩවසම් විධියට හැඳගෙන සවස හතරට පමණ සූදානම් වීමි.”ආ මෙන්න සල්ලි, හන්දියෙ කඩේට ගිහින් හොඳ කේක් පෙට්ටියකුයි, කෝලිකුට්ටු ඇවරියකුයි අරගන එනවා. ආ ත්‍රීවීලයකටත් එන්න කියනවා හතරට හයර් එකක් තියනවා කියල” අක්කාට මම කීකරු වීමි.අක්කා විසින් ගෙන්වා ගත් තුටුපඬුරු ද රැගෙන, සවස හතර හමාර වන විට පෙරේරා මහතාගේ නිවසට ගිය අතර, අක්කා මට ඉදිරියෙන් සිටියාය. පෙරේරා මහතා රූපවාහිනිය නරඹමින් සිටි බව අපි දුටිමු. ඉස්තෝප්පුවේ බෙල් එක එබූ පමණින් ඔහු එළියට ආවේ උඩුකයට කමිසයක් ද දමාගනිමින්ය.”ආ මොකද ළමයි මේ” ඔහුගේ ප්‍රශ්නය විය. ගෙන ආ ත්‍යාගය ඉස්තෝප්පු මේසය මත තබමින් “ගුඩ් ඊව්නින්ග් සර්, කරදර කළාට සමාවෙන්න සර්” අක්කාගේ සුකොමළ වදන් පිටකෙරුණි””ආ ප්‍රශ්නයක් නැහැ වාඩිවෙන්න” පෙර්රා මහතාගේ පිළිතුර විය.”මොකද ළමයි මේ පැත්තෙ” ඔහුගේ ඊළඟ ප්‍රශ්නය විය. මගේ ප්‍රශ්නය පිළිබඳව, අක්කා මනාව පැහැදිලි කළාය.”ආ මට උදව්වක් කරන්න පුළුවන්. හෙට උදේ දහයට ඇවිත් මාව මුණගැහෙන්න. මෙන්න මගේ කාඩ් එක. ළමයින්ට සංග්‍රහයක් කරන්නවත් නෝනා ගෙදර නැහැනෙ””ප්‍රශ්නයක් නැහැ සර්, අපි ගිහිල්ලා එන්නම් සර්. අපි දෙන්නාම ඔහුට වැන්දෙමු. සිනාමුසු මුහුණින් අපි දෙදෙනා පෙරේරා මහතාගේ නිවසේ ගේට්ටුවෙන් පිටවූයේ සැනසුම් සුසුමක් හෙලමිණි.”අක්කා උපාධිය ගත්තෙ කොහෙන්ද?” මම අක්කාගෙන් අසන විට ඇයගේ පිළිතුර වූයේ”මට තියෙන්නෙ සමාජ උපාධිය” යන්නයි.අක්කා මට තව ටොක්කක් ඇන්නාය.  කුලියාපිටිය එස්.හෙට්ටිගේ---------------හිත බරයි. හිස ද බරයි. හරියට මහමෙර ජීවිතයමත පැටවූවා වැනිය. විටෙක දුක දැනේ.තවත් විටෙක සතුටක් ද මෝදු වේ. දවසින් දවස,පැයෙන් පැය, තත්පරයෙන් තත්පරයජීවිතය ගෙවෙයි. කියාගන්නට කෙනෙකු නැත. මසිත වටහා ගත්... මිතුරන් විවිධාකාරය. බොහෝ දෙනෙක් ආශ්‍රය තිබෙනතාක් පමණි. අතළොස්සක් ආශ්‍රය නැතත් හදවතින් බැඳී සිටිති. ඒ අතර වුවමනාවෙන්ම අමතක කර දැමු මිතුරෝ ද සිටිති. එවැනිමිතුරෙක් සිහිපත් වූයේ අහම්බෙනි. පෑන!දයාබර පෑන, ආයෙමත් මම ඔබට කියමි.ඔබ එය ඒ ෆෝ කොළයට කියන්න.ඉතිං ජීවිතය සැහැල්ලු වේ යැයි සිතමිනිල් අහසේ පාව යන වළා රොදක් සේ...  ගාල්ල හර්ෂණී වීරසිංහ-------------අකීකරු ඇස් දෙකෙක් ඉලුක් රටා ඇඳි ගුරු පාරෙන් මතුවෙද්දී ඇත්තමයි, අවිහිංසක මගේ ඇසුත් නොසන්සුන් වුණා තමයි. ඒත්, එකට ගැටුණු සිවුනෙත් අතරින් මං දැක්කේ ජීවිතය ද ආදරය ද කියලා හිතාගන්නට මගේ බොළඳ හිතට බැරි වුණ හින්දා මං කළේ ඉක්මනටම බිම බලා ගත්තු එක විතරයි.හිරු මල් පිපුණු ගුරු පාර තව තවත් හැඩවෙලා තියෙන අතරේ හෙමින් සැරේ මමත් විදුබිමට පිය මැන්නා. ඇත්තමයි, මං පුදුම විදියට බයවුණා. අකීකරු ඇස්දෙක විසේකාර පිරිමි ළමයි ටික ළඟ අතරමං වෙලා. ඒත්, මං දැක්කා විතරයි, ආයෙමත් පාරක් අපේ ඇස් නොසන්සුන් වුණා. ඒත් මං කොහොමද අකීකරු ඇස් දෙකට අනුකම්පා කරන්නේ. අනුකම්පාව කියන්නේ ආදරයේ නිවුන් සහෝදරයා කියලා මං දැනන් හිටිය නිසා මට ගොඩක් බය හිතුණා.ඒත්, කාලය කෙමෙන් ගත වුණා. අකීකරු ඇස් මගේ වුණා. සරසවියට යන්න අපි හීන දැක්කා. නමුත් ඒ හීන රෑ කුමාරි මල් අතර විතරක් හැංගිලා තිබුණා. නමුදු අපි ජීවිතය හෙව්වා. හැබැයි රතු පළස් මැදින් නම් නොවෙයි.ගල් බොරළු රැඳි මාවතේ අපේ පා සටහන් රැඳුණා. අකීකරු ඇස් හැමවෙලාවෙම මට කිව්වේ ජීවිතය දකින්න කියලානේ. ඇත්තමයි. මං ජීවිතය දැක්කා විතරක් නෙමෙයි දැන් ජීවිතය විඳිනවා. ඒත්, අකීකරු ඇස් දෙක ජීවිතය විඳවනවා කියලා දකින කොට නම් රිදුම් දෙනවා.මගේ මුළු හදවතම. ජීවිතය කියන්නේ ලැබෙන දේත් නොලැබෙන දේත් අතර සුසංයෝගයක් කියලා දැනෙද්දි නම් මට දුක හිතෙනවා තමයි. ඒත්, සෙවණැලි තියෙන්නේ අඳුර අපි ළඟට ගලාගෙන එනකම් විතරයිලුනේ.ඉතින්, අකීකරු ඇස් දෙක ඊයේ දවසේ මට ආලෝකය ගෙනත් දීමට මගේ ළඟින්ම හිටපු සෙවණැල්ල වගේ. අද දවසේ අකීකරු නැති නිවුණු ඇස් දෙකක් අඳුර මැදින් ආලෝකය කරා යාමට මාවත කියා දෙනවා. තරුවක් වගේ. නමුදු හෙට දවසේ මං ජීවිතය කෙලෙස දකියිද? තවමත් හිත අතරමං වෙලා වගේ දැනෙන්නේ අතීත මතකයන් හද පාරන නිසා කියලා මට හිතෙනවා.  දෙහිඕවිට එම්.වී.ෂානි මාහල්ල ගතේ දැවටෙන සාමයේ මුදු සුළං රැලි ගත සිඹිනවාහදේ පොපියන සතුට සොම්නස ජීවයට පණ පොවනවාමුවින් මුවගේ තුටු සිනා මල් බැලු බැලු අත පෙනෙනවාමගේ මවුබිම එකම ධජයක සෙවණේ ජය ගී ගයනවාරුදුරු සටනක අඳුරු සෙවණැලි මැකී නව හිරු දිලෙන්නේඇසුණු වෙඩිහඬ නොවේ ගෙන්ගෙට රතිඤ්ඤා හඬ ඇසෙන්නේබියෙන් ඇළලී නැඟු දුක්මුසු විලාපය නද ඇසෙන්නේනැවත කිසි දින මගේ රට නැත රුහිරු ගංගා ගලන්නේ  ඕපනායක විමලා වඩුගේ අකුණු සැර විදුලි එළිගිගුම් දී හඬ තළයි - හෙණගෙඩිඅනෝරා වැස්සෙන්ජරාපත් වූ මාවතේදෙපා පොඩි ඔසවානොනැවති දුවාපන් සිප්හලටබුද්ධියට කියාපන්නුඹ අතහැර නොයන ලෙස  අහංගම ඒ. ඩබ්ලිව්. ඉරෝෂී පි‍්‍රයංගිකා ඔහු නළවයි පුංචි දුව වඋකුලෙ තබා සෙනෙහසිනිපියෙකුගේ සෙනෙහස දුවකටනොසිඳෙන උල්පතක් වැනීමා ඒ දෙස බලා සිටියෙහද උතුරන සන්තොසිනිඅප හැර ගිය මගේ පියාසිහිව ම’සිත දුක දැනිණි  රංසැගොඩ ගීතා රෝෂණී ද සිල්වා Stop කළ නොහැකිReverse කළ නොහැකිOne way එකේ දුවනවාහනයකි.  වැලිමඩ උෂානි නිවර්ථනා මුළු ලොවම ආදරෙයිකියයි එක් වෙලාවක්මුළු ලොවම එපායැයිකියයි තව වේලාවක්...සැම විටම අප සැමමකරන්නේ මුලාවක්මේ සත්‍යය සොයා යනගමනෙ නෑ නිමාවක්...  සඳමාලි දෙහිඅත්තකණ්ඩිය  කෙතරම් අවංක හදවතක් ඔබට ඇතත්කිසි දින නොරැවටෙනු ඔබ එක හදකටවත්සියයට සියයක් නොකරනු එක ආදරයක්එලෙස වුණොත් ඔබට පමණි අයිති දුකක්  මාදම්පේ කේ. කේ. වාසනා මධුවන්ති  විලක් කුමට මහනෙල් මල් පිපුණෙ නැතිදොළක් කුමට දිය කඳුළක් දෙන්නෙ නැතිපිළක් කුමට පැදුරක් අතුරන්නෙ නැතිපැලක් කුමට තනිකඩකම යන්නෙ නැතිනෙතක් කුමට එක කැල්මක් දෙන්නෙ නැතිසිතක් කුමට ළෙන්ගතුබව දන්නෙ නැතිසඳක් කුමට රෑ කල පායන්නෙ නැතිඅදක් කුමට හෙට දවසක් දෙන්නෙ නැති  - කසුරි  ගලන ගඟක් වීඇවිදින්නිසල විලක් වීසැණෙකින්ඕලු නෙළුම් පුබුදමුඅපිලෝකය සනසමුඑතකොටකොච්චර ලස්සන ද ඉතින්  පරගම්මන - නන්ද මාලතී මල් දමක් සේමට ඔබේ ආදරේසුපිපි නෙළුමක් වගේමට ඔබේ ආදරේපෑයු පුන් සඳයිඔබ මගේ ජීවිතේසඳකඩ පහණයිඔබ මගේ ජීවන දොරටුවඅභියස නෙලු,දොළොස් මහේ පහනයි,ඔබ මගේ ජීවයඒකාලෝක කෙරූ  වැලිවේරිය නිරංගා දිල්රුක්ෂි වික්‍රමසිංහ  දාන දාන ඇමපොඩි පොඩි මාළුන්ගිල්ලටබෑනෙ එහෙමලොකු ලූල්ලු ඉන්නේමඩ යටපේන පේනඅය හිනැහීඅත් දිගු කෙරුවටගෑනු කියලඅපිට බැහැනෙඑන්නට තුරුලටදීන පිරිමිඉදිරියේ කරසිරිත් විරිත් යටඕන වුණොත්කඩු අරගෙනඑනවා සටනට  මූණමල්දෙනියේ වසන්ති චතුමාලි  -------------------------------------------------සංස්කාරක, හිරිමල් හිරු, සිළුමිණ, ලේක්හවුස්, කොළඹ 10 . ලිපිනයට ඔබේ නිර්මාණ එවන්න. එහිදී අපට ඔබ හා සම්බන්ධ විය හැකි දුරකතන අංකයක් ද ලියා එවන්නට අමතක නොකරන්න.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=aj1211111</link>
    <topic>ජනශක්ති Full Option “රථයට සුවය හිතට සහනය”</topic>
    <author/>
    <content>ජනශක්ති Full Option “රථයට සුවය හිතට සහනය”ජනශක්ති Full Option ප්‍රථම වතාවට අනුරාධපුරයේ දී සංවිධානය කළ “මෝටර් ක්ලිනික්” මඟින් සිය වාහනයේ විශිෂ්ට කාර්මික තත්ත්ව පරීක්ෂාවක් නොමිලේ කරගැනීමට මෝටර් රථ හිමියන්ට මෙහිදී අවස්ථාව උදාවිය.“රථයට සුවය හිතට සහනය” යන තේමාව යටතේ ක්‍රියාත්මක කෙරුණු මෙම වැඩ සටහන සඳහා මෝටර් රථ හිමියෝ විශාල පිරිසක් සහභාගි වූහ.මෙරට රක්ෂණ සමාගමක් විසින් ඉතිහාසයේ ප්‍රථම වරට සංවිධානය කළ මෙම සායනය සඳහා ශ්‍රී ලංකා ඔටෝමොබයිල් පරීක්ෂණ හා පුහුණු ආයතනයේ සහය ද හිමිවිය. ඒ අනුව මෝටර් රථ නඩත්තුවට අදාළ සියලු අංශ පිළිබඳව විශේෂඥ උපදෙස් හා දැනුම ලබා ගැනීමට හැකිවීම විශේෂත්වයකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=aj1211112</link>
    <topic>ICON සහ ක්වොන්ටම් ශ්‍රී ලාංකිකයන්ගේ ශරීර සුවතාව ප්‍රවර්ධනයට සැරසෙයි</topic>
    <author/>
    <content>ICON සහ ක්වොන්ටම් ශ්‍රී ලාංකිකයන්ගේ ශරීර සුවතාව ප්‍රවර්ධනයට සැරසෙයිශ්‍රී ලංකාව දියවැඩියාව හා තරබාරුව පිළිබඳව දැනුවත්භාවය ඉහළ නංවමින්, තරුණ තරුණියන් එම අවදානමෙන් ගලවා ගැනීමට ඔවුනගේ ජීවිත විලාසය වෙනස් කළ යුතු වේ. වරෙක ඉතා ඉහළ සමාජයට පමණක් සීමා වී තිබූ ශරීර සුවතා උපකරණවල අවශ්‍යතාව මෙවන් වාතාවරණයකදී සියලු දෙනාටම දැනෙන්නට පටන් ගෙන ඇත.ක්වොන්ටම් හි කළමනාකාර අධ්‍යක්ෂ නොවාල් විජේරත්න මහතා ටේලර් ප්‍රයිස් මහතා සමඟ”දිනකට අවම වශයෙන් විනාඩි 40ක ඇවිදීමේ ව්‍යායාමයක් හෝ ස්වායු සහ ශක්තිජනක පුහුණුවීම් ඕනෑම කෙනකුට ඉතා වැදගත් බව සනාථ වී ඇත” යනුවෙන් ලොව පිළිගත් ශරීර සුවතා උපකරණ තත්ත්ව නාමයන් දෙකක් ශ්‍රී ලංකාවට හඳුන්වා දීම සඳහා කොළඹට පැමිණි ICON Health &amp; Fitnessහි ආසියා අධ්‍යක්ෂ ටේලර් ප්‍රයිස් මහතා කියා සිටියේය.”අප ඉතාම සතුටු වෙනවා ඉහළ තත්ත්වයෙන් යුත් ICON තත්ත්ව නාමයන් ලංකාවට හඳුන්වා දීම සඳහා ක්වොන්ටම් හා එක්වන්නට ලැබීම සම්බන්ධයෙන්. මීට වසර කිහිපයකට පෙර අපට ක්වොන්ටම් මුණගැසුණු අතර අපි ඔවුන් හා කුඩා පරිමාණයෙන් වැඩ කර තිබෙනවා.ඔවුන්ගේ ඉක්මන් හා සෘජු ප්‍රතිචාර දැක්වීමේ ගුණය හේතුවෙන් ඔවුන්ට අනාගතයේ දී ශ්‍රී ලාංකේය වෙළෙඳපොළ තුළ හොඳින් වර්ධනය වන්නට හැකියාව ලැබෙනු ඇත.” යනුවෙන් ටේලර් ප්‍රයිස් මහතා අදහස් දැක්වූවේය.”දියවැඩියාව පරාජය කිරීමට ඇති එකම ක්‍රමය වන්නේ ව්‍යායාමයයි. ක්වොන්ටම් විසින් ශ්‍රී ලාංකේය ජනතව වඩාත් සෞඛ්‍යසම්පන්න ලෙසින් ජීවිතය ගතකිරීමට උනන්දු කරවනු ඇත” යනුවෙන් ප්‍රයිස් මහතා ප්‍රකාශ කළේ ඇමෙරිකා එක්සත් ජනපදයේ නිවෙස්වලින් සියයට 10ක පමණ ඇති treadmill  උපකරණ ද ඇතුළුව මේ වන විට වඩාත් ජනප්‍රියතම ව්‍යායාම උපාංගය බවට treadmill පත්වී ඇති බව සඳහන් කරමිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=aj1211113</link>
    <topic>එටිසලාට් නවතම ප්‍රදර්ශනාගාරය විවෘත වේ</topic>
    <author/>
    <content>එටිසලාට් නවතම ප්‍රදර්ශනාගාරය විවෘත වේඑටිසලාට් ලංකා සමාගමේ නවතම ප්‍රදර්ශනාගාරය එටිසලාට් ප්‍රධාන කාර්යාල පරිශ්‍රයේදී පසුගියදා විවෘත කරන ලදි.අරලියගහ මන්දිරයට යාබදව අංක 109, ගාලු පාර, කොළඹ 03 යන ස්ථානයේ පිහිටි මෙම ශාඛාවට පැමිණෙන පාරිභෝගිකයන්ට එටිසලාට් සමාගමේ නවතම නිෂ්පාදන සම්බන්ධයෙන් පුළුල් අවබෝධයක් ලබා ගන්නටත් කාර්යක්ෂම පාරිභෝගික සේවාවක් අත්විඳින්නටත් අවස්ථාව හිමිවනු ඇත.පාරිභෝගිකයන්ගේ ජීවන තත්ත්වයන් ඉහළ නංවමින් ඔවුන්ගේ ජංගම දුරකථන සන්නිවේදන අවශ්‍යතා සඳහා අති නවීන තාක්ෂණිත විසඳුම් ලබාදෙන එටිසලාට් සමාගමේ නවතම නිෂ්පාදන මෙහි ප්‍රදර්ශනයට තබා තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=aj1211114</link>
    <topic>ෆ්ලෝරා රෙන්ට් අ බයික් ආදායම අපි වෙනුවෙන් අපි අරමුදලට</topic>
    <author/>
    <content>ෆ්ලෝරා රෙන්ට් අ බයික් ආදායම අපි වෙනුවෙන් අපි අරමුදලටශ්‍රී ලාංකික ජනතාව සෞඛ්‍යාරක්ෂිත ජීවන රටාවකට හුරුකරවීම සඳහා යුනිලීවර් සමාගමේ නිෂ්පාදනයක් වන ෆ්ලෝරා මාගරින්, ආරක්ෂක හා නාගරික සංවර්ධන අමාත්‍යාංශය සමඟ අත්වැල් බැඳ ගනිමින් ව්‍යායාම් සඳහා පාපැදි ලබාදීමේ මධ්‍යස්ථානයක් විවෘත කරයි.ආරක්ෂක හා නාගරික සංවර්ධන අමාත්‍යාංශයේ මෙහෙයවීමෙන් ව්‍යායාම සඳහා කොළඹ නිදහස් චතුරශ්‍ර පරිශ්‍රය ආශ්‍රිතව ඉදිකර ඇති පථයේ ව්‍යායාම සඳහා පැදවිය හැකි පාපැදි ෆ්ලෝරා මාගරින් විසින් ආරක්ෂක අමාත්‍යාංශය වෙත භාර දෙන ලදී.පසුගියදා පැවැති උත්සවයකදී එම පාපැදි යුනිලීවර් ශ්‍රී ලංකා සමාගමේ සභාපති අමල් කබ්රාල් මහතා විසින් උත්සවයේ ප්‍රධාන ආරාධිත අමුත්තා ලෙස සහභාගි වූ ආරක්ෂක හා නාගරිත සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතා වෙත භාරදෙන ලදී.එම ‘Rent-a-Bike’  මධ්‍යස්ථානය කොළඹ පාපැදි සමාජය විසින් පවත්වාගෙන යනු ලබන අතර අදාළ පථය තුළ ව්‍යායාම සඳහා ඕනෑම පුද්ගලයකුට පාපැදි ලබාගත හැකියි. ඒ සඳහා පැයකට රුපියල් 100.00ක මුදලක් අය කරන අතර එමඟින් එක්රැස් වන මුදල් රණවිරුවන් සඳහා වන “අපි වෙනුවෙන් අපි” ගිණුමට බැර කරනු ලබයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=aj1211115</link>
    <topic>මොබිටෙල් සේවා මධ්‍යස්ථානය පාස්පෝට් කන්තෝරුවේ</topic>
    <author/>
    <content>මොබිටෙල් සේවා මධ්‍යස්ථානය පාස්පෝට් කන්තෝරුවේමොබිටෙල් ආයතනය ආගමන හා විගමන දෙපාර්තමේන්තුවෙහි සිය සේවා මධ්‍යස්ථානයක් විවෘත කිරීම පසුගියදා සිදුකෙරිණි. මොබිටෙල් ප්‍රධාන විධායක නිලධාරි ලලිත් ද සිල්වා සහ ආගමන හා විගමන පාලක ජනරාල් චූලානන්ද පෙරේරා මහත්වරුන් විසින් උත්සවශ්‍රීයෙන් නව මධ්‍යස්ථානය විවෘත කරන ලදී.දිවයින පුරා ව්‍යාප්තව තිබෙන අනෙකුත් මොබිටෙල් සේවා මධ්‍යස්ථාන වෙතින් ලබාගත හැකි සේවා එම මධ්‍යස්ථානයෙන් ද ලබාගත හැකි වන අතර විදේශ සංචාර සඳහා මෙන්ම විදේශ රැකියා සඳහා විදේශගත වන්නන්ට සෘජුව සපයන සේවා ලෙස අඩු IDD  ගාස්තු මෙන්ම රෝමිං ගාස්තුවලට අදාළ පැකේජ සහ අනෙකුත් පැකේජ ලබාගැනීමට ද එතුළින් අවස්ථාව සැලසී ඇත.මොබිටෙල්, ආගමන හා විගමන දෙපාර්තමේන්තුව සමඟ දීර්ඝකාලීනව සහයෝගිතා සම්බන්ධතාවයක පවත්වාගනිමින් සිටින අතර රජයේ තොරතුරු සන්නිවේදන තාක්ෂණ දියුණු කිරීමේ වැඩසටහනට නිරතුරුව සහභාගි වී මෙම දෙපාර්තමේන්තුව සඳහා අවශ්‍ය තාක්ෂණික පහසුකමක් වන විද්‍යුත් සංචාරක අවසර නිකුත් කිරීමේ පද්ධතිය සැපයීමට ද මොබිටෙල් ආයතනය දායක වී තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=aj1211116</link>
    <topic>ගිරිතලේ බ්‍රැන්ඩික්ස් කැෂුවැල්වෙයාර් පරිසර හිතකාමි කම්හලක්</topic>
    <author/>
    <content>ගිරිතලේ බ්‍රැන්ඩික්ස් කැෂුවැල්වෙයාර් පරිසර හිතකාමි කම්හලක්පාරිසරික තිරසරභාවය සහ සංරක්‍ෂණය යන ක්ෂේත්‍ර තුළ අත් කරගත් සුවිශේෂී ජයග්‍රහණ හේතුවෙන් බ්‍රැන්ඩික්ස් සමූහයට අයත් ගිරිතලේ බ්‍රැන්ඩික්ස් කැෂුවල්වෙයාර් මාර්ක්ස් ඇන්ඩ් ස්පෙන්සර් සමාගම පරිසර හිතකාමී කර්මාන්තශාලාවක් ලෙස නම් කර ඇත.කර්මාන්තශාලාව අවට පරිසරය කාර්යශූර ලෙස යොදා ගනිමින් M &amp; S හරිත කර්මාන්තශාලා සංකල්පය යටතේ එන “ප්ලෑන් ඒ” ප්‍රවේශයට අනුගත වෙමින් සම්පත් භාවිතය සහ නිෂ්පාදනයේදී පිට කරන වායූන් සැලකිය යුතු මට්ටමකින් අවම කර ගැනීමට සමත් වීමත් සමඟම බ්‍රැන්ඩික්ස් ගිරිතලේ කර්මාන්තශාලාව මෙම බුහුමනට පාත්‍ර විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=aj1211117</link>
    <topic>acbt බඳවා ගැනීම් 12 දක්වා</topic>
    <author/>
    <content>acbt බඳවා ගැනීම් 12 දක්වාඕස්ට්‍රේලියන් කොලේජ් ඔෆ් බිස්නස් ඇන්ඩ් ටෙක්නොලොජි (acbt) උසස් අධ්‍යාපන ආයතනයේ සරසවි පිවිසුම් පෙළ සහ ඩිප්ලෝමා පාඨමාලා සඳහා බඳවා ගැනීම් හෙටින් (12) අවසන් වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=aj1211118</link>
    <topic>යූනියන් ඇෂුවරන්ස් වෘත්තිකයන්ට IMRA ඉන්ටර්නැෂනල් සම්මාන</topic>
    <author/>
    <content>යූනියන් ඇෂුවරන්ස් වෘත්තිකයන්ට IMRA ඉන්ටර්නැෂනල් සම්මානජීවිත රක්ෂණ ක්ෂේත්‍රයේ වෘත්තීයමය නිපුණත්වය ප්‍රකට කිරීමට නිරන්තරයෙන් උත්සාහ දරන යූනියන් ඇෂුවරන්ස් ජාත්‍යන්තර LIMRA සම්මාන සමඟින් 10 වෙනි අඛණ්ඩ වසරට පා තබයි. එය යුනියන් ඇෂුවරන්ස් හී උපදේශකයන්ට සහ නායකත්වය සපයන්නන්ට ඔවුන්ගේ වෘත්තිමය දක්ෂතා දැක්වීමට වටිනා වරප්‍රසාදයකි.18 වෙනි LIMRA සම්මාන ප්‍රදානය සිදු කළේ යූනියන් ඇෂුවරන්ස් සේවක මඩුල්ල වන LIMRA සහ LOMA ග්ලෝබල් නියෝජනය කරමින් එහි දකුණු ආසියානු කලාපීය කළමනාකාර අධ්‍යක්ෂ කෝර් හංග් හෙන්ග් මහතා සහ යූනියන් ඇෂුවරන්ස් හි ජ්‍යෙෂ්ඨ කළමනාකාර මණ්ඩලයයි.LIMRA සම්මානයේ ඉලක්කය වන්නේ ජාත්‍යන්තරව සුදුසුකම් ලත් මුල්‍ය කටයුතු පිළිබඳ උපදේශකවරුන් සහ ඒජන්සි නායකත්වය දරන්නන් ඔවුන්ගේ ඉලක්ක සපුරා ඇතිදැයි පිළිබඳව හඳුනා ගැනීමයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=aj1211119</link>
    <topic>කොමර්ෂල් ඩොට් කොම් නව සන්නාම තානාපතිවරු</topic>
    <author/>
    <content>කොමර්ෂල් ඩොට් කොම් නව සන්නාම තානාපතිවරු’යොවුන් ඉතුරුම් ගිණුම්’ අතර නව සංකල්පයක් ලෙසින් කොමර්ෂල් බැංකුව මීට පෙර යොවුන් පරපුර වෙත හඳුන්වා දුන් ඩොට් කොම් යෞවන ඉතුරුම් ගිණුම දැන් නව මුහුණුවරකින් යළි හඳුන්වා දී එහි සන්නාම තාරුකාවන් ලෙස ඉරාජ් වීරරත්න සහ ඉන්ෆාස් නූරුඩීන් යන ජාත්‍යන්තර සම්මානලාභී ගායන ශිල්පීන් දෙදෙනා නම් කර ඇත.ඩොට්කොම් ගිණුම වයස අවුරුදු 10 සිට 18 දක්වා වූ නව යොවුන් වියේ ගනුදෙනුකරුවන් වෙත ඉදිරිපත් කෙරෙන අතර, ඉතුරුම් ගිණුම සඳහා වාර්ෂිකව 6%ක පොලියක් ලබා දෙමින් යොවුන් ගිණුම් අතර හොඳම පොලියක් ලබා දෙන්නේ මෙම ගිණුමෙන් බව නියෝජ්‍ය සාමාන්‍යාධිකාරි අලෙවි හස්රත් මුණසිංහ මහතා කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=aj12111110</link>
    <topic>තුන් නිවුන් දරුවන්ට සිද්ධාලේප පරිත්‍යාග</topic>
    <author/>
    <content>තුන් නිවුන් දරුවන්ට සිද්ධාලේප පරිත්‍යාගමාතර, වල්ගම උතුර පදිංචි බියුලා ක්‍රිෂාන්ති මහත්මියට හා සමිත් ජයවර්ධන මහතාට දාව උපන් තුන් නිවුන් දරුවන්හට සනීපාරක්‍ෂක කටයුතු සඳහා මාසිකව අවශ්‍ය සබන්, කොලොන් ආදිය නොකඩවා ලබාදීමට සිධාලේප සමාගම ඉදිරිපත්ව සිටියි.සමාගමේ ක්‍ෂේත්‍ර නිලධාරී නිරෝෂන් කළුපහන මහතා එම පවුල වෙත මාසික ප්‍රදානයන් සිදුකළ අයුරු.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=aj12111111</link>
    <topic>සෙන්ට්‍රල් ඉන්ඩස්ට්‍රීස් පිළියන්දල නියෝජිත</topic>
    <author/>
    <content>සෙන්ට්‍රල් ඉන්ඩස්ට්‍රීස් පිළියන්දල නියෝජිතසෙන්ට්‍රල් ඉන්ඩස්ට්‍රීස් ප්‍රධාන විධායක නිලධාරි, නිව්ටන් වික්‍රමසූරිය මහතා නව බෙදාහැරීමේ මධ්‍යස්ථානය විවෘත කළ අවස්ථාව. වෙළෙඳ කළමනාකරු, ප්‍රියංකර පයාගලගේ මහතා හා අලෙවි කළමනාකරු, හේමන්ත අරඹේපොල මහත්වරු ද මෙහි වෙති.නැෂනල් පිවීසී නිපදවන සෙන්ට්‍රල් ඉන්ඩස්ට්‍රීස් සමාගම, තම ප්‍රකට වෙළෙඳ නාමයක් වන ක්‍රිප්ටන් විදුලි ස්විච්, සොකට් හා උපාංග සඳහා බලයලත් බෙදාහැරීමේ නියෝජිතයන් පත්කිරීමේ වැඩසටහන යටතේ සිදු කෙරෙන 20 වැනි බලයලත් බෙදාහැරීමේ නියෝජිතයා ලෙසින් පිළියන්දල මඩපාත පිහිටි ‘කැන්ඩි හාඩ්වෙයාර්’ පසුගියදා පත්කරනු ලැබීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>11</day>
    </date>
    <link>http://www.silumina.lk/2012/11/11/_art.asp?fn=aj12111112</link>
    <topic>අයවැය ආසන්නයේ දී ඉහළ යයි</topic>
    <author>තාරක වික්‍රමසේකර</author>
    <content>අයවැය ආසන්නයේ දී ඉහළ යයිසතිය ආරම්භයේ දී වෙළෙඳ පොළ ගනුදෙනු 3507 ක් දක්වා අඩු විය. පෙර සතිය අවසානයේ 4467 ක් වූ ගනුදෙනු සංඛ්‍යාව ද එසේ අඩු වූයේ සොෆ්ට්ලොජික් කැපිටල් කොටස් 1019700 ක් අලෙවි කරමිනි.සෙසු කිසිදු සමාගමක කොටස් මිලියනයට ආසන්න වීමටවත් නොහැකි විය. එසේ වුවද සඳුදා (05) පැරගන් සමාගමේ කොටසක මිල රුපියල් 148.20 කින් ඉහළ ගියේය. පෙර දින 1445.30 කට අලෙවි වූ කොටසක් එදින 1593.50 ක් දක්වා ඉහළ ගියේය.ඉන්දුමැලේ කොටසක මිල රුපියල් 1440.00 සිට 1421.00 ක් දක්වා රුපියල් 19 කින් පහළ ගියේය. එහෙත් පසු දින ගනුදෙනු සංඛ්‍යාව මෙන්ම කොටස් මිල දර්ශක ද වැඩි විය. එසේ වුවද සමාගම්හි කොටස් මිල කැපී පෙනෙන ලෙස ඉහළ ගියේ නැත.ලංකා අශෝක් ලේලන්ඩ් කොටසක මිල රුපියල් 1882.40 සිට රුපියල් 2000.00 ක් දක්වා රුපියල් 117.60 කින් ඉහළ ගිය ද අලෙවි වූයේ එක් කොටසක් පමණි. ෂර්ලිමාර් කොටසක ද රුපියල් 99 කින් ඉහළ නැඟුණ ද අලෙවි වූයේ කොටස් 8 ක් පමණි.මිල පහළ යාම් අතුරින් කැපී පෙනුණේ සිලොන් බෙවරේජස් සමාගමයි. පෙර දින රුපියල් 435.00 ක් වූ කොටසක මිල එදින රුපියල් 405.10 ක් දක්වා පහළ ගියේය. ඒ රුපියල් 29.90 ක මිල පහළ යාමකි.පාම් ගාඩ්න් හොටෙල් කොටසක මිල ද පෙර දිනට සාපේක්ෂව රුපියල් 10.90 කින් පහළ ගියේය. එසේම සතොස මෝටර්ස් කොටසක මිල ද පෙර දිනට සාපේක්ෂව රුපියල් 17.40 කින් පහළ ගියේය.කෙසේ වුවත් කිසිදු සමාගමක කොටස් මිලියනය ඉක්මවා අලෙවි වූයේ නැත. බදාදා (07) දින වෙළෙඳපොළ ගනුදෙනු යළි ඉහළ ගියේය. ඒ ගනුදෙනු සංඛ්‍යාව 4057 ක් දක්වා ඉහළ යමිනි.දිනයේ මිල ඉහළ යාම් අතුරින් සමාගම් එතරම් කැපී පෙනුණේ නැත. පෙර දින රුපියල් 105.30 ක්වූ කෑගල්ල කොටසක මිල රුපියල් 109.80 ක් දක්වා රුපියල් 4.50 කින් ඉහළ ගියේය.පැරගන් සමාගමේ කොටසක් රුපියල් 103.60 කින් පහළ ගියේ දිනයේ කැපී පෙනෙන මිල පහළ යාම පෙන්වමිනි. ඒ රුපියල් 1593.50 ක් වූ කොටසක මිල රුපියල් 1489.90 ක් දක්වා පහළ යමිනි.දිනයේ මිලියනය ඉක්මවා කොටස් අලෙවි වූ සමාගම් අතර ආසිරි (1912307), මුලර්ස් (1448243), අමානා ටකාෆුල් (1290989) සමාගම් විය.පෙර සතිය අවසානයේ සමස්ත කොටස් මිල දර්ශකය ඒකක 553.32 ක් වූ අතර සතිය ආරම්භක සඳුදා එය ඒකක 5539.31 ක් දක්වා ඉහළ ගියේය.අඟහරුවාදා එය දැක්වුණේ ඒකක 5556.59 ක් ලෙසිනි. බදාදා එය ඒකක 5570.87 ක් විය.මිලංකා මිල දර්ශකය පෙර සතිය අවසානයේ දැක්වුණේ ඒකක 5071.35 ක් ලෙසිනි. සතිය ආරම්භක සඳුදා එය ඒකක 5085.90 ක් ලෙස ද අඟහරුවාදා එය ඒකක 5102.74 ක් ලෙස ද දැක්වුණි. බදාදා එම අගය දැක්වුණේ ඒකක 5730.82 ක් ලෙසිනි.මේ අනුව වෙළෙඳ පොළ වර්ධනයක් පෙන්නුම් කර තිබුණි. අයවැය යෝජනාවන් සමඟ වෙළෙඳ පොළ ඉහළ යාමට බොහෝ දුරට ඉඩකඩ ඇතැයි තැරැව්කාර සමාගම් පවසයි.මේ වසරේ ප්‍රාථමික කොටස් නිකුත් කිරීමට සමාගම් අතළොස්සක් පමණක් ඉදිරිපත්වීම තුළින් ආයෝජකයන්ට අවස්ථාවක් නොලැබුණ අතර නව වසර තුළදී හෝ කොටස් වෙළෙඳ පොළ ශක්තිමත් කර නියාමනය කිරීම සඳහා විශේෂිත වැඩ පිළිවෙළක් සකස් කළ යුතුමය.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>18</day>
    </date>
    <link>http://www.silumina.lk/2012/11/18/_art.asp?fn=aa1211181</link>
    <topic>ශ්‍රී ලංකාව සුරක්ෂිතයි ආපසු යන්න</topic>
    <author/>
    <content>ශ්‍රී ලංකාව ඉතා ආරක්ෂා සහිත රටක් බව පවසන විදේශීය රටවල් රැසක් ඒ රටවල සිටින ශ්‍රී ලාංකේය සරණාගතයන් යළි මෙරටට එවීමට කටයුතු කරගෙන යන බව විදේශ කටයුතු අමාත්‍ය මහාචාර්ය ජී.එල්.පීරිස් මහතා පාර්ලිමේන්තුවේදී පැවසීය.එමෙන්ම ශ්‍රී ලංකාව හා ඉන්දියාව අතර පවත්නා සබඳතා ඉතා ශක්තිමත් මෙන්ම ස්ථාවර බවත් චීන - ශ්‍රී ලංකා සබඳතාවලට එය බාධා නොවන බවත් ඔහු පැවැසීය.මහාබ්‍රිතාන්‍යය, ස්විට්සර්ලන්තය ඇතුළු රටවල් ශ්‍රී ලංකාව ජීවත්වීමට සුදුසු පරිසරයක් ඇති ආරක්ෂිත රටක් බව පිළිගෙන ඇති අතර මේ තීරණවලට එරෙහිව විරුද්ධ බලවේග නඩු මඟට බැස ඇති බව ප්‍රකාශ කළ විදේශ ඇමැතිවරයා ඒ ඒ රටවල උසාවි මඟින් විරුද්ධවාදින්ට නිසි පිළිතුරු දී ඒ ඉල්ලීම් ප්‍රතික්ෂේප කර ඇති බවත් පැවැසීය.එමෙන්ම ඒ රටවල නීතිවිරෝධී ලෙස රැඳී සිටින අය සොයා - ඔවුන් යළිත් මෙරටට එවීමට ද ඒ රටවල් කටයුතු කරගෙන යයි.බෝට්ටුවල නැඟී හොරෙන් ඕස්ට්‍රේලියාවට සංක්‍රමණය කිරීමට උත්සාහ ගන්නා අය නැවැත්වීමට ඕස්ට්‍රේලියානු රජය ශ්‍රී ලංකා රජය සමඟ එකතුව කටයුතුª කරගෙන යන බව එ.ජා.ප. පාර්ලිමේන්තු මන්ත්‍රී ලක්ෂ්මන් කිරිඇල්ල මහතා ඇසූ පැනයකට පිළිතුරු වශයෙන් කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>18</day>
    </date>
    <link>http://www.silumina.lk/2012/11/18/_art.asp?fn=aa1211182</link>
    <topic>මතගැටුම්වලට ඉවසීමෙන් මුහුණ දුන් නායකයෙක්</topic>
    <author/>
    <content>එ.ජා.ප. මහ ලේකම්තිස්ස අත්තනායකඑදා සිට මා මහින්ද රාජපක්ෂ ජනාධිපතිතුමා තුළින් දැක්කේ පිරිපුන් දේශපාලන චරිතයක්. කලබල නොවී ඉවසීමෙන් හා කැපවීමෙන් කටයුතුª කරන චරිතයක්.පක්ෂය තුළ නොයෙක් මතවාද මත ගැටුම් ඇතිවුවත් ඒ සියල්ලට එතුමා ඉවසීමෙන් මුහුණ දී ඉදිරියට ආවා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>18</day>
    </date>
    <link>http://www.silumina.lk/2012/11/18/_art.asp?fn=aa1211183</link>
    <topic>අනෙක් නායකයන් නොගත් එඩිතර තීරණ ගත්තා</topic>
    <author/>
    <content>එ.ජා.ප. හිටපු මහ ලේකම්සිරිසේන කුරේරටේ නායකත්වයේ තිබුණ දුර්වලතා නිසා ත්‍රස්තවාදී ප්‍රශ්නය විසඳාගන්න බැරි වුණා. නායකත්වයේ තීරණයයි මුලට එන්නේ. ඒ නායකයින්ට ගන්න බැරිවූ තීරණ මේ ජනාධිපතිතුමා ගත්තා.එදා ජනාධිපතිතුමා පස්ස ගැහැව්වා නම් මේ ජයග්‍රහණ ලබන්න බැහැ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>18</day>
    </date>
    <link>http://www.silumina.lk/2012/11/18/_art.asp?fn=aa1211184</link>
    <topic>‘පර්මිට්’ වාහන තහංචියෙන් මිදේ</topic>
    <author>තාරක වික්‍රමසේකර</author>
    <content>තාරක වික්‍රමසේකරරජයේ සේවකයන්ට බදු රහිතව ලබාගත හැකි වාහන වෙනත් අයකුට පැවරීම වසර තුනකින් පසු සිදු කළ යුතු යැයි පනවා තිබූ නීතිය වහාම ක්‍රියාත්මක වන පරිදි මුදල් අමාත්‍යාංශය විසින් ඉවත් කර ඇතැයි නියෝජ්‍ය භාණ්ඩාගාර ලේකම් එස්.ආර්. ආටිගල මහතා ‘සිළුමිණ’ ට කීය. ඒ අනුව බදු සහන සහිතව වාහන මිලදී ගන්නා ඕනෑම රජයේ සේවකයකුට තමන් වාහනය ලියාපදිංචි කළ දින සිට ඕනෑම අයකුට එය පැවරීම සිදු කළ හැකි බව ද ඒ මහතා කීය.2010 වසරේ සිට මෙම බලපත්‍ර ලබාදී ඇති අතර එම බලපත්‍ර ලබාගෙන ඇති හා ඉදිරියේ දී ලබාගන්නා සියලු දෙනාටම මෙම සහනය හිමිවන බව ඒ මහතා වැඩිදුරටත් පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>18</day>
    </date>
    <link>http://www.silumina.lk/2012/11/18/_art.asp?fn=aa1211185</link>
    <topic>ජනපති පදවි ප්‍රාප්තියට ලේක්හවුස් ආයතනයෙන් පින්කම්</topic>
    <author/>
    <content>මහින්ද රාජපක්ෂ ජනාධිපතිතුමාගේ ජන්ම දිනය හා පදවි ප්‍රාප්තිය නිමිත්තෙන් එතුමන්ට සෙත්පතා ලේක්හවුස් ආයතනයේ පාලනාධිකාරිය හා බෞද්ධ සංගමයේ මෙයෙවීමෙන් සර්ව රාත්‍රික පිරිත් දෙසුමක් අද (18) ලේක්හවුස් ආයතනයේදී පැවැත්වේ.හෙට (19) පෙරවරුවේ මහා සංඝයා වහන්සේලාට හීල්දානය ද දහවල් සංඝයා වහන්සේ 68 නමක් විෂයෙහි සපිරිකර සංඝගත දක්‍ෂිණාවක් ද පැවැත්වෙයි.පිරිත් දෙසුම ශ්‍රවණය කිරීම හා දානමය පින්කමට ලේක්හවුස් ආයතනයේ සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතා ද අධ්‍යක්ෂ මණ්ඩලයේ සාමාජිකයන් සහ පාලනාධිකාරියේ නිලධාරිහු ද බෞද්ධ සංගමයේ සාමාජිකයන් හා ආයතනයේ සේවකයන් ද සහභාගි වෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>18</day>
    </date>
    <link>http://www.silumina.lk/2012/11/18/_art.asp?fn=aa1211186</link>
    <topic>භාරත රත්න සම්මානය ජනපතිට</topic>
    <author>අරුණි මුතුමලී</author>
    <content>ඉන්දීය ජනතා පක්‍ෂයෙන් යෝජනාවක්අරුණි මුතුමලීඑල්.ටී.ටී.ඊ. සංවිධානය හා එහි නායක වේලුපිල්ලේ ප්‍රභාකරන්ගෙන් එල්ල වූ භීෂණය තුරන් කිරීමට මහින්ද රාජපක්‍ෂ ජනාධිපතිතුමා සතු වූ ආත්ම ශක්තිය වෙනුවෙන් භාරත රත්න සම්මානය පුද කළ යුතු බව ඉන්දියාවේ ජනතා පක්‍ෂයේ නායක ආචාර්ය සුබ්‍රමනියම් ස්වාමි මහතා පවසා ඇතැයි ‘ඒෂියන් ටි‍්‍රබියුන්’ වෙබ් අඩවිය සඳහන් කරයි. ඉන්දියාවේ උසස්ම සිවිල් සම්මානය වන භාරත රත්න සම්මානයෙන් මෙතෙක් පිදුම් ලබා ඇති විදේශිකයන් දෙදෙනා වන්නේ දකුණු අපි‍්‍රකාවේ නෙල්සන් මැන්ඩෙලා සහ පාකිස්ථානයේ ගාන්ධිකාන් අබ්දුල් ගනෙර් කාන් පමණි. මේ අතර සුබ්‍රමනියම් ස්වාමි මහතා චෝදනා කරන්නේ අසල්වැසි ශ්‍රී ලංකාව සමඟ ඇති සබඳතා බිඳ හෙළන්නට උත්සාහ දරන ද්‍රවිඩ මුන්නේත්‍ර කලහම් පක්‍ෂයේ නායක කරුණානිධි මහතාට ඉන්දීය අගමැතිවරයා අවවාද කළ යුතු බවත් ඉන්දීය නීතිය යටතේ කැරලි ගැසීම හෝ උද්ඝෝෂණය කිරීමට විරුද්ධව නඩු පැවරීමටත් මිත්‍ර රටවල් සමඟ සබඳතාවන්ට හානි සිදුවන ආකාරයෙන් කටයුතු කිරීමට විරුද්ධව ඉන්දියාවේ ජාතික ආරක්‍ෂාව පිළිබඳ පනත යටතේ අත්අඩංගුවට ගැනීමට පියවර ගත යුතු බවත්ය.ආචාර්ය සුබ්‍රමනියම් ස්වාමි මහතා තවදුරටත් පෙන්වා දී ඇත්තේ ද්‍රවිඩ මුන්නේත්‍ර කලහම් පක්‍ෂ නායක කරුණානිධි මහතා විසින් ඉන්දියානු විරෝධී අසත්‍ය ප්‍රකාශ කරමින් අගමැති ආචාර්ය මන්මෝහන් සිං මහතා එක්සත් ජාතින්ගේ සංවිධානයේදී ශ්‍රී ලංකාවට එරෙහිව කටයුතු කිරීමට පොලඹවන ලද අතර ශ්‍රී ලංකාවේ ස්වයං පාලනය ප්‍රදේශ හා දෙමළ ඊළාමය පිහිටුවීමට ජනමත විචාරණයක් පැවැත්වීමට අවශ්‍ය බව කීමට ද පෙලඹ වූ බවයි.නීති කටයුතු පිළිබඳ ඉන්දියාවේ හිටපු ඇමැතිවරයකු වන ආචාර්ය සුබ්‍රමනියම් ස්වාමි මහතා පෙන්වා දෙන්නේ ඉන්දීය අගමැතිවරයා විසින් දෙරට අතර හොඳ හිත මානව සංවර්ධනය කිරීමට පියවර ගත යුතු අතර බලය බෙදීම පිළිබඳව හා සුළු ජාතික දෙමළ භාෂා කතා කරන්නන්ට ප්‍රාදේශීය සංවර්ධන කටයුතුවලින් සිය ප්‍රදේශවලට සහනය හා ශක්තිය ලැබෙන බවට ශ්‍රී ලංකා ජනාධිපතිවරයාගෙන් සහතිකයක් ලබා ගැනීම වඩා වටිනා බවයි.ආචාර්ය සුබ්‍රමනියම් ස්වාමි පවසා ඇත්තේ ද්‍රවිඩ පෙරමුණේ ගොදුරක් බවට ශ්‍රී ලංකාව පත්කැර ගැනීමට උත්සාහ ගැනීම නතර කළ යුතු අතර මේ තත්ත්වයේ නිමාවක් දැකීමට නම් ඉන්දීය අගමැතිවරයා ශ්‍රී ලංකා ජනාධිපතිවරයාට භාරත රත්න සම්මානය පුද කළ යුතු බවත්ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>18</day>
    </date>
    <link>http://www.silumina.lk/2012/11/18/_art.asp?fn=aa1211187</link>
    <topic>බය වෙන්න එපා අසාත්මිකතාවක් නොවේ</topic>
    <author>සුනිල් දයා අල්විස්</author>
    <content>සුනිල් දයා අල්විස්ගම්පොළ විදුහල් දෙකක ශිෂ්‍ය ශිෂ්‍යාවන්ට ඇතිවූ බව කියන අසාත්මිකතාව සැණින් නිමාවන තත්ත්වයක් මිස අසාත්මිකතාවක් ඇති වන මට්ටමකට රෝග ලක්ෂණ පෙන්නුම් කළ සිද්ධියක් නොවන බව වසංගත රෝග අංශය කියයි. මේ පිළිබඳව ගම්පොළ ප්‍රදේශයේ පාසල් ශිෂ්‍ය ශිෂ්‍යාවන් හෝ මවුපියන් කිසිදු බියක් ඇති කර නොගත යුතු බව වසංගත රෝග අංශය පෙන්වා දෙයි.ඇතිවූ බව කියන අසාත්මිකතාව කෘමීන්ගෙන් – ජලයෙන් – දූවිල්ලෙන් වෙනත් නිශ්චිත හේතු සාධකයක් නිසා ඇතිවූ බවට මෙතෙක් පැවැති පරීක්ෂණවලින් කිසිදු කරුණක් හෙළිදරව් නොවුණ බවත් එහෙත් මෙය පරිසරයේ දූවිලි පානීය ජලය වෙනත් සාධනීය කරුණුවලින් කිසියම් ප්‍රශ්නකාරී තත්ත්වයක් පවතීදැයි වෛද්‍ය පර්යේෂණායතනය වෙත ලැබුණු ජල සාම්පල දූවිලි ආදිය තවදුරටත් පරීක්ෂාවට ලක් කරන බව කීය.අදාළ සිදුවීම්වලට මුහුණ දුන්නායයි කියන සිසු සිසුවියන් ඉගෙනුම ලබන පාසල් දෙකටම වසංගත රෝග විද්‍යා අංශයේ විශේෂඥ වෛද්‍ය කණ්ඩායම් ගොස් කරුණු පරීක්ෂා කර රෝහල වෙත ගොස් ද පරීක්ෂණ සිදු කර තොරතුරු ලබා ගෙන තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>18</day>
    </date>
    <link>http://www.silumina.lk/2012/11/18/_art.asp?fn=aa1211188</link>
    <topic>අපේ උරුමය තහවුරු වන අයුරින් පරිසරය සුරැකීමට කටයුතු කරමු</topic>
    <author>සුනිල් දයා අල්විස්</author>
    <content>දැයට සෙවණ රුක් රෝපණ උළෙලේ දී ජනපති කියයිසුනිල් දයා අල්විස්අපේ උරුමය තහවුරු වන ආකාරයට පරිසරය ආරක්ෂා කර ගනිමින් කටයුතු කළ යුතු බවත් සමස්ත ලෝකයටම මාර්ගය පෙන්වා දිය හැකි පරිසර දැක්මක් අප සතුවන බවත් අපේ වන ආවරණය සියයට තිස්පහ දක්වා වර්ධනය කර ගැනීමට කටයුතු කළ යුතු බවත් සඳහන් කළ මහින්ද රාජපක්ෂ ජනාධිපතිතුමා උපන් බිමේ ණය ගෙවන්න ගසක් වවන ලෙස ඉල්ලා සිටියේ ය.ජනාධිපතිතුමා මේ බව ප්‍රකාශ කෙළේ දැයට සෙවණ රුක් රෝපණ සතිය ආරම්භ කරමින් බත්තරමුල්ල දියත උද්‍යානයේ ඖෂධ පැළයක් රෝපණය කිරීමෙන් අනතුරුව වෝටර්ස් ඒජ් හෝටල් භූමියේදී පැවැති උත්සව සභාව අමතමිනි.මිහිමත ජීවත්වන මනුෂ්‍යයාට හිමි නිදහස ක්‍රමයෙන් අඩුවෙමින් පවතින බව සඳහන් කළ ජනාධිපතිතුමා ලෝකයේ සියලුම ජාතීන් මීට වගකිවයුතු බවත් අපේ රටට වඩා ඉදිරියෙන් සිටින දියුණු යැයි කියාගන්නා රටවල් පවා මේ තත්ත්වයට වග කිවයුතු බවත් මේ තර්ජනයෙන් ගොඩ ඒමට මඟ රුක් රෝපණයේ වැදගත්කම මුළු ලෝකයටම පෙන්වා දීම බවත් ජනාධිපතිතුමා පෙන්වා දුන්නේ ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>18</day>
    </date>
    <link>http://www.silumina.lk/2012/11/18/_art.asp?fn=aa1211189</link>
    <topic>ජනපති පදවි ප්‍රාප්තිය වෙනුවෙන් පවත්වන දොළොස් මහේ දන්සල තවත් දොළොස් මසකට !</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහමහින්ද රාජපක්ෂ ජනාධිපතිතුමාගේ පදවි ප්‍රාප්තිය හා උපන් දිනය වෙනුවෙන් එතුමාට දීර්ඝායුෂ හා සෙත් පතා අනුරපුරයේ පවත්වන දොළොස් මහේ බත් දන්සැලට හෙටට (19) දොළොස් මසක් සම්පූර්ණ වන බව එහි නිර්මාතෘ ගොවිජන සේවා හා වනජිවි නියෝජ්‍ය ඇමැති එස්. එම්. චන්ද්‍රසේන මහතා පවසයි.මෙම දන්සල ඉදිරියට තවත් දොළොස් මසක් පවත්වන බවත්, මෙරට ඉතිහාසයේ මෙවැනි දන්සලක් පැවැත්වූ ප්‍රථම අවස්ථාව මෙය බවත් නියෝජ්‍ය ඇමැතිවරයා පවසයි.2011 නොවැම්බර් 19 වැනිදා මහින්ද රාජපක්ෂ ජනාධිපතිතුමාගේ උපන් දිනය හා පදවි ප්‍රාප්තිය සැමරීම පිණිස මේ දන්සල ආරම්භ විය. අනුරාධපුරයේ රුවන්වැලි සෑය අභියස විශේෂ ගොඩනැගිල්ලක මෙය පවත්වාගෙන යයි. දන්සල ආරම්භයට පෙර මහා සංඝරත්නය උදෙසා දිනපතාම සංඝගත දක්ෂිණාවක් ද පවත්වනු ලැබේ.මෙම දන්සලට වසරක් ගතවීම නිමිත්තෙන් දහසකට අධික මහා සංඝරත්නය උදෙසා 25 වැනිදා දහවල් සපිරිකර සංඝගත දක්ෂිණාවක් මහින්ද රාජපක්ෂ ජනාධිපතිතුමාගේ ප්‍රධානත්වයෙන් පවත්වන බවත් නියෝජ්‍ය ඇමැතිවරයා කීය.සිංහල, ද්‍රවිඩ, මුස්ලිම් පුද්ගලයන්ගේ ධන පරිත්‍යාගයෙන් එස්. එම්. චන්ද්‍රසේන පදනම, සිව් හෙළ බෞද්ධ පදනම යන සංවිධානවල මෙහෙයවීමෙන් පවත්වාගෙන යන මේ බත් දන්සල මඟින් දැනට පුද්ගලයන් ලක්ෂ 10 කට අධික පිරිසකට දිවා ආහාර ලබා දී ඇතැයි උතුරුමැද මහ ඇමැති එස්. එම්. රංජිත් මහතා පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>18</day>
    </date>
    <link>http://www.silumina.lk/2012/11/18/_art.asp?fn=aa12111810</link>
    <topic>ළාබාලම ජනාධිපති නීතිඥ ලෙස අලි සබ්රි දිවුරුම් දෙයි</topic>
    <author/>
    <content>නීතිවේදි එම්. යූ. එම්. අලි සබ්රි මහතා මෙරට ළාබාලම ජනාධිපති නීතිඥවරයා ලෙස පසුගියදා ශ්‍රේෂ්ඨාධිකරණයේදී දිවුරුම් දුන්නේය.කළුතර මුස්ලිම් මධ්‍ය මහා විද්‍යාලයේ සහ කොළඹ සහිරා විද්‍යාලයන්වල ආදි ශිෂ්‍යයකු වූ අලි සබ්රි මහත ා මෑත කාලයේ මෙරට නීති ක්ෂේත්‍රයේ ආන්දෝලනාත්මක නඩු රැසක් වෙනුවෙන් පෙනී සිටියේය. විශේෂයෙන් ආරක්ෂක ලේකම් ගෝඨාභය රාජපක්ෂ මහතා සන්ඩේ ලීඩර් පුවත්පතට ෂරුද්ධව පවරන ලද අපහාස නඩුවේදී සාමාන්‍යයෙන් අපහාස නඩුවක ලබාගැනීමට හැකි එකම සහනය වූ වන්දි ලබාගැනීමෙන් ඔබ්බට ගොස් අතුරු ඉන්ජන්ෂන් තහනම් නියෝගයක් මඟින් දිගින් දිගටම පුද්ගලයකුට අපහාස කිරීම වැළැක්වීම සඳහා අධිකරණ නියෝග ලබා ගැනීමට ද සමත් විය.නීති ශිෂ්‍ය අවදියේ නීති ශිෂ්‍ය සංගමයේ ලේකම්වරයා ලෙස ද නීති විද්‍යාලයේ සිංහල විවාද කණ්ඩායමේ නායකයා වශයෙන් ද කටයුතු කර ඇති අතර ශ්‍රී ලංකා නීතිඥ සංගමයේ භාණ්ඩාගාරික ඇතුළු විවිධ තනතුරු දරමින් වර්තමානයේ ශ්‍රී ලංකා නීතිඥ සංගමයේ කනිෂ්ඨ නීතිඥ සංගමය භාරව කටයුතු කරයි.ශ්‍රී ලංකාවේ ළාබාලම කොන්සල්ජනරාල්වරයා ලෙස සවුදි අරාබියාවේ ජෙඩා නුවර වසර 3 ක් රාජකාරි කළ ඒ මහතා එහි ශ්‍රී ලංකා ජාත්‍යන්තර පාසලේ නිර්මාතෘවරයා ද වෙයි. ශ්‍රී ලංකාව නියෝජනය කරමින් විදෙස් සම්මේලන රැසකට සහභාගි වී ඇති අලි සබ්රි මහතා වර්ෂ 2012 මාර්තු මස පැවති එක්සත් ජාතීන්ගේ ජිනීවා සමුළුවේදී ලංකාව නියෝජනය කෙළේය.ශ්‍රී ලංකා තරුණ ප්‍රතිපත්ති පිළිබඳ මෙහෙයුම් කමිටුවේ සාමාජිකයකු හා ශ්‍රී ලංකා නීති කොමිසමේ සාමාජිකයකු ලෙස ද ඒ මහතා කටයුතු කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>18</day>
    </date>
    <link>http://www.silumina.lk/2012/11/18/_art.asp?fn=aa12111811</link>
    <topic>රතු වැස්ස රතු ඇල්ගීවලින්</topic>
    <author/>
    <content>රතු වැස්සක් රටේ විවිධ ප්‍රදේශවලට ඇතිවූයේ ටොනේඩෝ හා දියගොඩවලාව යන කාලගුණ තත්ත්ව මගින් වැසි සමඟ රතු ඇල්ගී වැටීම නිසා විය හැකි දෙයක් බව කොළඹ විශ්වවිද්‍යාලයේ භෞතික විද්‍යා මහාචාර්ය චන්දන ජයරත්න මහතා පවසයි.මෙවැනි රතු වැසි ඇද හැලීම් දකුණු ඉන්දියාවේ කේරල ප්‍රාන්තයේ 1896 සිට 2012 දක්වා වකවානුවේ දී සිදුවී ඇති බව ද මේ රතුපාටට හේතුව රතු ඇල්ගී වර්ගයක් විය හැකි බව ද හෙතෙම පවසයි. 2012 අගෝස්තු 12 වැනිදා ද කේරළ ප්‍රාන්තයේ රතු වැස්සක් ඇති වී තිබේ. ටොනේඩෝ හා දියගොඩවලාවක් නිසා මෙම ඇල්ගී වැහි වලාකුළු වෙතට ගොස් ආපසු වැස්ස ඔස්සේ පදියතලාව, සෙවණගල, මනම්පිටිය යන ස්ථානවලට පැමිණීමට ඉඩ ඇති බවද මහාචාර්යවරයා කීය.ඉන්දියාවේ කේරළ ප්‍රාන්තයේ නිතර රතු වැසි ඇති වන මහා පරිමාණයේ සංකලණ වලාකුළු සමඟ මේ රතු වැස්ස ඉන්දියාවේ සිට ආවාදැයි සැකයක් ඇති වී ඇති බව ද ආචාර්ය චන්දන ජයරත්න මහතා කීය. මෙවැනි රතු වැසි ටොනේඩෝ දියගොඩවලාව හා සූර්ය විකිරණ නිසා ඇතිවීමට හැකි බව ජ්‍යෙෂ්ඨ කාලගුණ විද්‍යාඥ හා හිටපු කාලගුණ විද්‍යා අධ්‍යක්ෂ කේ.ආර්. අභයසිංහ මහතා ද පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>18</day>
    </date>
    <link>http://www.silumina.lk/2012/11/18/_art.asp?fn=aa12111812</link>
    <topic>ජනපතිට ආශිර්වාද පතා එක්වෙමු</topic>
    <author>රමණී සුබසිංහ</author>
    <content>- අගමැතිරමණී සුබසිංහමහින්ද රාජපක්ෂ ජනාධිපතිතුමා ගේ ජන්ම දිනය හා පදවි ප්‍රාප්තිය සැමරීම නිමිත්තෙන් හෙට (19) සියලු බෞද්ධ විහාරස්ථාන ඇතුළු හින්දු, කිතුණු, ඉස්ලාමීය ආගමික ස්ථානවල ආගමික වතාවත් සිදුකරන ලෙස අග්‍රාමාත්‍ය දි. මු. ජයරත්න මහතා සියලු ආගමික නායකයන්ගෙන් ඉල්ලා සිටී. ජනාධිපතිතුමා ගේ රට සංවර්ධනය කිරීමේ ඉදිරි වැඩපිළිවෙළට ආශිර්වාද කිරීමට සියල්ල පෙළගැසිය යුතු බව පෙන්වා දෙන අග්‍රාමාත්‍යවරයා ජනතා ආශිර්වාදය ඉතා වැදගත් වන බව ද පෙන්වා දෙයි. මේ අතර ගම්පොළ අම්බුළුවාව සර්ව ආගමික හා ජෛව විවිධත්ව පරිශ්‍රයේ දී එදිනට ආගමික වැඩ සටහන් රැසක් සංවිධානය කර ඇත. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>18</day>
    </date>
    <link>http://www.silumina.lk/2012/11/18/_art.asp?fn=aa12111813</link>
    <topic>පොල් පැළ දස ලක්ෂයක් සිටුවයි</topic>
    <author>රූපාන්ති බුලත්සිංහල</author>
    <content>රූපාන්ති බුලත්සිංහලමහින්ද රාජපක්‍ෂ ජනාධිපතිතුමාගේ පදවි ප්‍රාප්තිය සහ ජන්ම දිනය වෙනුවෙන් පොල් පැළ දස ලක්‍ෂයක් සිටුවීමට පොල් සංවර්ධන හා ජනතා වතු සංවර්ධන අමාත්‍යාංශය තීරණය කැර ඇති බව පොල් සංවර්ධන හා ජනතා වතු සංවර්ධන අමාත්‍ය ජගත් පුෂ්ප කුමාර මහතා පවසයි.මේ පොල් පැළ සිටුවීම අද (18) මඩුල්ල ප්‍රාදේශීය ලේකම් කොට්ඨාසයේ ඇරැඹෙන අතර දෙසතියක් පුරා මේ වැඩසටහන ක්‍රියාත්මක වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>18</day>
    </date>
    <link>http://www.silumina.lk/2012/11/18/_art.asp?fn=aa12111814</link>
    <topic>ජනපතිට ආශිර්වාදය පතා කතරගම කිරි වෙහෙරේ මහා දානයක්</topic>
    <author>ඊ.එච්. සෝමපාල කතරගම විශේෂ</author>
    <content>ඊ.එච්. සෝමපාල කතරගම විශේෂමහින්ද රාජපක්ෂ ජනාධිපතිතුමාට රජයට ශ්‍රී ලංකාවාසී සැමට ආරක්ෂක අංශවලට ආශිර්වාද පතා කතරගම කිරිවෙහෙර රාජ මහා විහාරාධිපති ඌව විශ්ව විද්‍යාලයේ කුලපති උපාධ්‍යය ආචාර්ය අලුත්වැව සෝරත නාහිමියන්ගේ අනුශාසකත්වයෙන් රුහුණු කතරගම මහාදේවාලයේ බස්නායක නිලමේ ඌව පළාත් මහ ඇමැති ශෂීන්ද්‍ර රාජපක්ෂ මහතා විසින් මහා සංඝරත්නය දෙසිය පනස් නමක් (250) කිරිවෙහෙර රාජමහා විහාරස්ථානයට වැඩම කර නොවැම්බර් මස 19 වැනි දින සපිරිකර සංඝගත දක්ෂිණාවක් පැවැත්වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>18</day>
    </date>
    <link>http://www.silumina.lk/2012/11/18/_art.asp?fn=aa12111816</link>
    <topic>දරුවන් ඇතුළත් කිරීමේදී අල්ලස් ගත්තොත් කියන්න</topic>
    <author>රූපාන්ති බුලත්සිංහල</author>
    <content>-අධ්‍යාපන ඇමැතිරූපාන්ති බුලත්සිංහලජනප්‍රිය පාසල්වලට දරුවන් ඇතුළත් කිරීමේදී ඇතිවන විවිධ අක්‍රමිකතා මෙන්ම අල්ලස් ලබාගැනීම් නිර්නාමිකව නොව ලිඛිතව අධ්‍යාපන අමාත්‍යාංශයට යොමු කරන ලෙස අධ්‍යාපන අමාත්‍ය බන්දුල ගුණවර්ධන මහතා ඉල්ලීමක් කරයි.නිර්නාමිකව ඉදිරිපත් කරන තොරතුරු සම්බන්ධයෙන් කටයුතු කිරීමට නොහැකි බව පැවසූ ඇමැතිවරයා එවැනි කටයුතු පිළිබඳ තොරතුරු ලිඛිතව ඉදිරිපත් කිරීම ජාතියටම කරන සේවයක් බවද පැවැසීය. තම දරුවා ජනප්‍රිය පාසලකට ඇතුළු කිරීමේදී මෙවැනි ක්‍රියාවලට යොමු නොවන ලෙස ඉල්ලා සිටි ඇමැතිවරයා; මෙවැනි සිද්ධි පිළිබඳව අනාවරණය කරන අය ඉල්ලා සිටින ජනප්‍රිය පාසල ලබාදීමට නොපමාව කටයුතු කරන බව වැඩිදුරටත් පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>18</day>
    </date>
    <link>http://www.silumina.lk/2012/11/18/_art.asp?fn=aa12111817</link>
    <topic>ගෑස් කාන්දුවෙන් දෙදෙනෙක් මරුට</topic>
    <author/>
    <content>සපුගස්කන්ද තෙල් පිරිපහදුවේ ගෑස් නළ අලුත්වැඩියා කිරීමේ යෙදී සිටි සේවකයන් පිරිසකට විෂ වායු ආඝ්‍රාණය වීම නිසා දෙදෙනෙක් මියගොස් හත් දෙනෙක් රෝගාතුරව රෝහල් ගත කර ඇත. එක් අයකු මියගොස් ඇත්තේ කිරිබත්ගොඩ රෝහලේදී ය. හත් දෙනෙක් කොළඹ ජාතික රෝහලේ හදිසි අනතුරු අංශයට ඇතුළත් කර ඇති අතර එහිදී තවත් අයකු මියගොස් තිබේ.ප්‍රතිකාර ලබන කිහිප දෙනකුගේ තත්ත්වය ද බරපතළ බව පත්‍රය මුද්‍රණයට යන අවස්ථාව වනවිට වාර්තා විය.නිර්නාමිකව ඉදිරිපත් කරන තොරතුරු සම්බන්ධයෙන් කටයුතු කිරීමට නොහැකි බව පැවසූ ඇමැතිවරයා එවැනි කටයුතු පිළිබඳ තොරතුරු ලිඛිතව ඉදිරිපත් කිරීම ජාතියටම කරන සේවයක් බවද පැවැසීය.තම දරුවා ජනප්‍රිය පාසලකට ඇතුළු කිරීමේදී මෙවැනි ක්‍රියාවලට යොමු නොවන ලෙස ඉල්ලා සිටි ඇමැතිවරයා; මෙවැනි සිද්ධි පිළිබඳව අනාවරණය කරන අය ඉල්ලා සිටින ජනප්‍රිය පාසල ලබාදීමට නොපමාව කටයුතු කරන බව වැඩිදුරටත් පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>18</day>
    </date>
    <link>http://www.silumina.lk/2012/11/18/_art.asp?fn=aa12111818</link>
    <topic>ජන්ම දිනට ජනපති පින්කම් රැසක</topic>
    <author/>
    <content>මහින්ද රාජපක්ෂ ජනාධිපතිතුමාගේ ජන්ම දිනය නිමිත්තෙන් එතුමා අද (18) දින සහභාගි වන පින්කම් සහ උත්සව මෙසේ ය. පස්වරු 4 ට විද්‍යාලංකාර පිරිවෙනේ බෝධි පූජා පින්කම. . පස්වරු 4.30 ට කැලණිය විෂ්ණු දේවාලයේ ගවයින් නිදහස් කිරීම. . පස්වරු 5 ට කැලණිය රජමහා විහාරස්ථානයේ බෝධි පූජා පින්කමපස්වරු 7.30 ට හුණුපිටියේ ගංගාරාම විහාරස්ථානයේදී පහන් පූජාව.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>18</day>
    </date>
    <link>http://www.silumina.lk/2012/11/18/_art.asp?fn=ab1211181</link>
    <topic>අදීන නායකයකුගේ උත්පත්තිය සහ සම්ප්‍රාප්තිය</topic>
    <author>කරුණාදාස සූරියආරච්චි</author>
    <content>පුද්ගලයකුට ද ජීවිතයේ ඉලක්කයක් තිබිය යුතුය.පොදු සමාජයකට ද ඉලක්කයක් තිබිය යුතුය.සමස්ත දේශයකට ද ඉලක්කයක් තිබිය යුතුය.පුද්ගල ඉලක්කයන්, සමාජයීය ඉලක්කයන් මෙන්ම දේශයේ ඉලක්කයන් ද කෙටි කාලීන සහ දිගුකාලීන වශයෙන් පියවර දෙකකට බෙදේ.කෙටිකාලීන ඉලක්කයන් ජයග්‍රහණය නොකර දිගුකාලීන ඉලක්කයකට යා නොහැකිය. අවසාන ඉලක්කය ජය ගැනීම යනු කෙටිකාලීන ඉලක්කයන් සියල්ලේ ම සමස්ත ජයග්‍රහණයයි.”ගැමුණු” රජතුමාට කෙටිකාලීන ඉලක්ක මෙන් ම දිගුකාලීන අවසාන ඉලක්කයක් ද තිබිණි. (“දුටු” යන දුෂ්ට විශේෂණ පදය සිතාමතා ම බැහැර කළෙමි.)එතුමාගේ අවසාන ඉලක්කය වූයේ සොළීන්ගෙන් මවුබිම බේරා ගැනීමය. ඒ සඳහා වූ කෙටිකාලීන ඉලක්ක සපුරා ගැනීම අත්‍යවශ්‍ය දෙයක් විය.ගෙවල්වල සිටින පිරිමින් යුද හමුදාවට බඳවා ගත යුතු විය. යුද්ධය කෙතරම් කලක් ඇදී යාවිදැයි කිසිවකු දැන සිටියේ නැත. බොහෝ බාධක මැදින් මාගම්පුරයේ සිට අනුරාධපුරය දක්වා ගමන් කළ යුතු විය. යුද්ධයෙන් පසුව නැවත එනතෙක් ගෙවල්වල අඹු දරුවන්ට කන්නට බොන්නට ආහාර පාන තිබිය යුතුය.ගැමුණු රජතුමා ගොවිතැන් කොට ආහාර රැස්කර තබන්නැයි උපදෙස් දුන්නේ ඒ නිසාය. විජිතපුර යුද්ධයට ගියේ ඉන් පසුවය. ගොවිතැන් බත සරු කිරීමේ ඉලක්කය සපුරාගත නොහැකි වී නම් විජිතපුර සටනක් ගැන සිතන්නටවත් නොහැකි වනු ඇත. වළගම්බා රජු මෙන් ම අනෙකුත් රජවරුන්ට ද එවැනි කෙටිකාලීන සහ දිගුකාලීන ඉලක්ක තිබිණි. මේ රජවරුන් ඉතිහාසගතව ඇත්තේ අන් කිසිම හේතුවක් නිසා නොව අවසාන ඉලක්කය ජය ගැනීම නිසාය.මහින්ද රාජපක්‍ෂ ජනාධිපතිතුමා ද ඉතිහාසයට එක්වන්නේ මේ කාරණාව නිසාමය.එතුමාගේ ජීවිතය ද කෙටිකාලීන මෙන්ම දිගුකාලීන ඉලක්කවලින් සහ අවසාන ඉලක්කවලින් ද යුක්තවී ඇත. *එතුමා පළමුව දේශපාලනයට පිවිසියේය.*දෙවනුව මන්ත්‍රීවරයකු විය.*තෙවනුව ඇමැතිවරයකු විය.*සිව්වෙනුව විපක්‍ෂ නායකයා විය.*පස්වැනිව අග්‍රාමාත්‍යවරයා විය.*හයවැනිව ජනාධිපතිවරයා බවට පත්විය.පෞද්ගලිකව තමන්ගේ ජීවිත ගමනට මෙවැනි ඉලක්කයන් තිබුණාක් මෙන් ම උපන් මවු බිම පිළිබඳවද එතුමාට ඉලක්කයක් තිබිණි.* ආගම දහම සංස්කෘතිය රැක ගැනීමේ ඉලක්කයක් තිබිණි.* ගොවිතැන් බත් සරු කිරීමේ ඉලක්කයක් තිබිණි.* ධීවරයා රැක ගැනීමේ ඉලක්කයක් තිබිණි.* කම්කරු සුබ සාධනය හා සාධාරණත්වය පිළිබඳ ඉලක්කයක් තිබිණි.* දරුවන්ගේ හෙට දවස පිළිබඳ ඉලක්කයක් තිබිණි.* මේ සියල්ල අවසානයේ ශ්‍රී ලංකාවේ දේශපාලන සහ ආර්ථික ස්ථාවරත්වයක් පිළිබඳව ද ඉලක්කයක් තිබිණි.මේ සියලු ඉලක්කයන් දරාගෙන එතුමා නායකත්වයට සම්ප්‍රාප්ත වන විට මුළු රටම ගිනි ගනිමින් තිබුණේය. ත්‍රස්තවාදීහු සිත්සේ රටට ගිනි තැබූහ. ගම් නියම්ගම් පමණක් නොව හයක් හතරක් නොදන්නා කුඩා දරුවන්ගේ ජීවිත පවා විනාශ කළහ.ත්‍රස්තවාදයට උඩගෙඩි දෙන දේශීය සහ විදේශීය බලවේග හිතුමනාපේ ක්‍රියාත්මක වෙමින් තිබුණේය. පටන්ගත යුත්තේ කොතැනින්දැයි තෝරා බේරා ගැනීමට අපහසු තරමට රට ව්‍යාකූලවී තිබුණේය.සංවාද, සාකච්ඡා, වට මේසය දක්වා ඇදී ගොස් තිබිණි.. සාම ගිවිසුම් අටවා තිබිණි. එහෙත් ත්‍රස්තවාදිහු සිත් සේ රට ගිනි තැබීම, පුපුරුවාලීම, නැවැත්වූයේ නැත.මේ වනවිට එතුමා සිය අවසාන ඉලක්කය තෝරා බේරා ගෙන තිබුණේය.එනම් ත්‍රස්තවාදය පරාජය කොට රට ඉන් නිදහස් කර ගැනීමය.මේ අවසාන ඉලක්කය ජයග්‍රහණය කිරීම සඳහා අනිවාර්යයෙන් ම ජයගත යුතු කෙටිකාලීන ඉලක්ක ගැනද එතුමාට හොඳ ඉවක් තිබුණේය. ඒ ඉව සිත්සේ ඉදිරියට යාම සඳහා අවශ්‍ය ශක්තිය එතුමා රැස්කර ගත්තේය.එක් මන්ත්‍රී ආසනයකින් පමණක් එල්ලී තිබුණු ආණ්ඩුවේ දේශපාලන බලය, ස්ථාවර සහ ශක්තිමත් දේශපාලන බලයක් බවට පත්කර ගත්තේය. සියලු තීන්දු තීරණ ගැනීම සඳහා එවන් බලයක් අනිවාර්ය වී තිබිණ. මහින්ද රාජපක්‍ෂ ජනාධිපතිතුමාගේ අවසාන ඉලක්කයේ වැදගත් කම මෙන්ම බැරෑරුම්කමද වටහා ගත් විපක්‍ෂ කණ්ඩායම් බුරුතු පිටින් එතුමා සමඟ එක්වන්නට පටන් ගත්තේය.ආණ්ඩුව ස්ථාවර වනවිට සතුරු බලපෑම් ද ඒ අනුවම තියුණුවන්නට විය. ;ද්ශීය බලපෑම් කෙසේ වෙතත් විදේශීය බලපෑම් එන්ඩ එන්ඩම උත්සන්න වෙමින් තිබුණේ ය.දුර්වල නායකත්වයක් තිබුණේ නම් “පැනලා ගිහින්” නැවත සැඟවෙන තරමට ම පීඩනය වැඩිවුණේය. එහෙත්, පොළොව මට්ටමේ සිට මුදුන් පෙත්තට ම නැඟි නායකයකු වූ නිසා ම සියල්ල දරා ගනිමින් මොහොතකටවත් අවසාන ඉලක්කයෙන් අවධානය බැහැර නොකිරීමට තරම් ආත්ම ශක්තියක් හා ආත්ම විශ්වාසයක් ඒ වනවිට එතුමා තුළ එක් රැස්වී තිබිණි.විදේශීය බලවේග සමඟ එකතුව හිටි විවිධ වෙස්ගත් රාජ්‍ය නොවන සංවිධාන පහරපිට පහර එල්ල කරන්නට පටන් ගත්තේය.එහෙත් මේ අසීරුතාවෙන් මිදීම සඳහා මහින්ද රාජපක්‍ෂ ජනාධිපතිතුමා තවත් සතුරු ඉලක්කයක් ජයගැනීම සඳහා ඒ බාධක වැට කඩුලු ම හේතු සාධකයක් කර ගත්තේය. එනම් මවුබිමට ආදරය කරන සැබෑ ජාති මාමක කඳවුර සහ මවුබිමට කිසිදු ආදරයක් නැති ආත්මාර්ථයම සිය අරමුණ කරගත් දේශද්‍රෝහී කඳවුර වෙනවෙනම හඳුනාගැනීමය. එබැවින් සිය අවසාන ඉලක්කයට තීරණාත්මකව හරස් කපන පිරිසෙන් මිදී දේශ මාමක පිරිස් සමඟ එක්වී ගමන යාමට එතුමාට අවස්ථාව උදා විය.ගැමුණු රජු මෙන්ම මහින්ද රාජපක්‍ෂ ජනාධිපතිතුමා ද කෙළේ පළමුව ත්‍රිවිධ හමුදාව ශක්තිමත් කිරීමය. එම භාරදූර කාර්ය වගකීම නියම සුදුස්සා වෙත පැවරීමට තරම් එතුමා ප්‍රඥාවන්ත විය. ඒ ගෝඨාභය රාජපක්‍ෂ මැතිතුමාය. රණවිරුවන් ශක්තිමත් කරමින් ඔවුන්ට අවශ්‍ය පුහුණුව මෙන්ම මානසිත ඒකාග්‍රතාව ද ලබාදෙමින් නොවරදින බලවේගයක් ලෙස ත්‍රිවිධ හමුදාව සහ පොලිසියද සිවිල් ආරක්‍ෂක බළකාය නමින් වූ අලුත් ම බලවේගයක් ද ඒ සමඟ පොලිසිය සහ විශේෂ කාර්ය බළකාය ද බල මුළු ගැන්විණි. ”අපි වෙනුවෙන් අපි” නම් වූ තේමාව යටතේ සමස්ත දේශයම රණවිරුවන් වටා පෙළ ගැසුණාහ.මේ අතරතුර අහෝසි කර තිබූ පොහොර සහනාධාරය නැවත ලබා දෙමින් “අපි වවමු.. රට නඟමු” තේමාව ඔස්සේ ආහාර පාන යනාදිය ප්‍රශ්නයක් නොවන සේ සැපයීමට අවශ්‍ය කටයුතු සංවිධානය විය.මේ කෙටිකාලීන ඉලක්ක සියල්ල ජයගනිමින් අවසාන ඉලක්කය වෙත සමස්ත දේශයම කැඳවාගෙන යාමට මේ අදීන නායකයාට හැකියාවක් ලැබිණි.මානුෂික මෙහෙයුම” නමින් වූ අවසාන ඉලක්කය සමස්ත දේශයේ ම තීරණාත්මක ඉලක්කය බවට පත්විය.කුඩා දරුවෝ පවා ජාතික කොඩිය අතට ගත්හ. ජාතික ගීය ගැයූහ. “අපි වෙනුවෙන් අපි” කඳවුරට එක්වූහ.මේ අතර දේශීය සහ විදේශීය සතුරු බලවේග සියලු අවි අමෝරා පෙළ ගැසුණේය. අන්තර්ජාතික මාධ්‍ය එක පෙළට සිට පහර එල්ල කරන්නට පටන් ගත්තේය.මාධ්‍ය නිදහස, මානව හිමිකම්, ප්‍රජාතන්ත්‍රවාදය ආදි වූ අභූත චෝදනා නඟමින් ශ්‍රී ලංකාව වටකොට පහර දෙන්නට පටන් ගත්හ. පහර පිට පහර වැදෙද්දිත්, මානසික ඒකාග්‍රතාව බිඳ දමන්නට දසතින් බලපෑම් ඇතිවෙද්දිත් අවසාන ඉලක්කය අංශු මාත්‍රයකින්වත් ලිහිල් කරන්නට මහින්ද රාජපක්‍ෂ ජනාධිපතිතුමා සූදානම් වූයේ නැත. නායකත්වයක අදීනත්වය මොනවට පැහැදිලි විය.අවසානයේ එතුමා තම ඉලක්කය සපුරා ගත්තේය. එනම් ත්‍රස්තවාදයෙන් රට නිදහස් කරගත්තේය. දරු පරපුරට නිදහස් රටක් ලැබුණේය.මානුෂික මෙහෙයුම අවසාන වන විට මුළු ලෝකයේ ම අවධානය යොමුවූ රාජ්‍ය නායකයා බවට එතුමා පත්ව සිටියේය. ලෝක යුද්ධයේදී එංගලන්තයේ චර්චිල් තරමටම කියුබානු විප්ලවයේ පිදෙල් කස්ත්‍රෝ තරමටම එතුමා ලෝක නායකයකු බවට පත්ව සිටියේය.ගැමුණු රජු තරමට ම, වළගම්බා රජු තරමට ම, විජයබා රජු තරමට ම එතුමා ඉතිහාස වංශ කතාවට එක්වීය.එහෙත් එතුමාගේ අවසාන ඉලක්කය රට නිදහස් කර ගැනීම ම නොවන බව දැන් දැන් විද්‍යමාන වෙමින් පවතී.අවසාන ඉලක්කය අපේ ශ්‍රී ලංකාව ආසියාවේ ආශ්චර්යය බවට පත්කිරීම බවත් ඒ ඉලක්කය කරා සෙමෙන් සෙමෙන් ළඟා වෙමින් සිටින බවත් දැන් නොදන්නා කෙනෙක් නැත.අප අද දකින “වෙනසක වෙනස” කියාපාන්නේ ඒ අසිරිමත් යුගය වැඩි ඈතක නොවන බවයි.කරුණාදාස සූරියආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>18</day>
    </date>
    <link>http://www.silumina.lk/2012/11/18/_art.asp?fn=ab1211182</link>
    <topic>සැමදා නොවෙනස් පත්තර මිත්‍රයා</topic>
    <author>මහින්ද අබේසුන්දර</author>
    <content>එක්දාස් නවසිය හැත්තෑවේ පාර්ලිමේන්තුවට ඉදිරිපත් වූ රාජාසන කතාවට ස්තුති යෝජනාව ඉදිරිපත් විය. එම ස්තුති යෝජනාව ස්ථිර කරන්නට තරුණ මන්ත්‍රී මහින්ද රාජපක්ෂට පැවරී තිබිණි.එහිදී පාර්ලිමේන්තු ගැලරියේ සිට අපි ජනතාව නියෝජනය කරන මහජන නියෝජිතයකු දුටුවෙමු. පාර්ලිමේන්තු සම්ප්‍රදායට අනුව කටයුතු කරන්නට හා හා පුරා ඉගෙන ගත් තරුණ දේශපාලනඥයකුද අපි එදා දුටුවෙමු.පාර්ලිමේන්තුවක විපක්ෂය සතු වගකීම් සම්භාරය ඉතා පැහැදිලි ලෙස අවබෝධ කරගෙන ආණ්ඩුවේ වැරැදි පෙන්වා දිය යුතු තැන ඒවා සෘජුව පෙන්වා දෙන – විපක්ෂ නායකයකු ලෙස ද මහින්ද රාජපක්ෂ, පත්‍ර වාර්තාකරුවන්ගේ ගැලරියේ සිට අපි දුටුවෙමු.පාර්ලිමේන්තු රැස්වීම් පැවැත්වෙන කාලසීමාව තුළ නියමිත වේලාවට පැමිණ සිය මන්ත්‍රී කණ්ඩායම මෙහෙයවන පාර්ලිමේන්තු සම්ප්‍රදායට අනුව කටයුතු කරන ව්‍යවස්ථාදායකයට ගරුත්වය ලබාදුන් කණ්ඩායම් නායකයකු ලෙස විපක්ෂ නායක මහින්ද රාජපක්ෂ එදා අපි දුටුවෙමු.පාර්ලිමේන්තුවේ විපක්ෂයක වගකීම හා කාර්යභාරය, අඩුපාඩු සියල්ල ගැන කරුණු විමසන්නට විපක්ෂ කාර්යාලයට එන මාධ්‍යවේදීන් සුන්දර සිනහවකින් පිළිගෙන නමින් ම අමතන මාධ්‍ය සගයන්ගේ සමීප මිතුරකු ලෙස මහින්ද රාජපක්ෂ අපි දුටුවෙමු.භාර දෙන ඕනෑම ඇමැතිකමක් කරන්නට ශක්තිය දැනුම හා ඉවසීම සහිත ඇමැතිවරයකු ලෙස ද මහින්ද රාජපක්ෂ පාර්ලිමේන්තුවේ ආණ්ඩු පක්ෂයේ ඉදිරි පෙළ අසුනක සිටිනු අපි දුටුවෙමු.කම්කරු විරෝධී ක්‍රියාවලට අනුබල දෙන – ධනපති පැලැන්තිය බලයේ තබාගැනීමට ක්‍රියා කරන ප්‍රතිගාමී බලවේගවලට එරෙහි මිට මොළවා තර්ජනාංගුලිය එසැවූ කම්කරු නායකයකු කම්කරු ඇමැතිවරයකු ලෙස කම්කරු ප්‍රඥප්තිය සකස් කරපු මහින්ද රාජපක්ෂ අපි හඳුනා ගත්තෙමු.මානව හිමිකම් රකින්නටත් කම්කරුවන්ගේ වෘත්තීය සටන්වලට නායකත්වය දෙන්නට වීදි බට දැවැන්ත කම්කරු නායකයකු කම්කරු ඇමැතිවරයකු ලෙස මහින්ද රාජපක්ෂ අපි හඳුනා ගත්තෙමු.වසර දාහතක දුර්දාන්ත පාලනය අවසන් කොට දකුණ වමට හරවන දැවැන්ත අරගලයට නායකත්වය දුන් පාද යාත්‍රාව සිහිපත් කරන මහින්ද රාජපක්ෂ, මන්ත්‍රීවරයකු ඇමැතිවරයකු විපක්ෂ නායකයකු ලෙස පාර්ලිමේන්තුව තුළ අපි හඳුනාගත්තෙමු.අතිදුෂ්කර ගමන් මඟක් ගෙවා දේශපාලනයේ පියවරින් පියවර උඩට ආ මහින්ද රාජපක්ෂ රටේ අග්‍රාමාත්‍ය පදවියට පත්වන තුරු ගෙන ගිය ඇතුළේ සටන හොඳින් දැන සිටි පත්තරකාරයන් සේ අද ඔහුගේ ජනපති ධූරයේ දෙවැනි පදවි ප්‍රාප්තියේ දෙවන වසර සමරන මොහොත වෙනුවෙන් මේ පුංචි සටහනක් තබන්නට සෑම සුදුසුකමක්ම ඇති බව නිහතමානී ආඩම්බරයකින් කියා සිටිමු.ජනාධිපති තනතුර දක්වා ආ ගමනේ දී බලයේ සිටි තම පක්ෂයේම ලොක්කන් ලොක්කියන් බොරුවළවල් කැපූ හැටිත් මහින්ද රාජපක්ෂ ජනාධිපති තරගයෙන් පරාජය කරන්නට රාජ්‍ය මාධ්‍ය මෙහෙයවූ හැටිත් අපි හොඳින් දනිමු.ජනාධිපතිවරණයට පෙර ජනතා විමුක්ති පෙරමුණ සමඟ මිත්‍ර ගිවිසුමක් අස්සන් කරන්නට දින තුනකට කලින් ශ්‍රී ලංකා නිදහස් පක්ෂයේ නිල පුවත්පතේ පොල් ගෙඩි අකුරුවලින් පළ කරන්නට එවූ සාවද්‍ය වූත් නිර්මාණය කළා වූත් අමූලික කෙප්පය අඩංගු ප්‍රවෘත්තිය මෑතක් වන තුරුම අපි ආරක්ෂා කළෙමු.එදා පැවැති ජනාධිපතිවරණයේ දී රනිල් වික්‍රමසිංහ දිනවන්නට සභාපතිවරුන්, මහාචාර්යවරුන් තෝරාගත් මාධ්‍යවේදීන් එකතු කරගෙන ක්‍රියාත්මක කළ මෙහෙයුම ගැන අපි හොඳින් දැන සිටියෙමු. කතුවැකිය ලියා හවසට ගෙදර ගිය විට රාත්‍රි කාලයේ දී ඒවා වෙනස් කිරීමත්, මහින්ද රාජපක්ෂට එරෙහිව පුවත් පළ කිරීමත් එම මෙහෙයුමේ ක්‍රියාකාරිත්වය බව අපි හොඳින් හඳුනාගෙන සිටියෙමු. ඒ අමිහිරි මෙහෙයුම ගැන මීට වඩා යමක් නොකියන්නේ එය ඒ තරමටම අප්‍රසන්න බැවිනි.එදා මන්ත්‍රීවරයකු, ඇමැතිවරයකු විපක්ෂ නායකයකු අගමැතිවරයකු ලෙස දේශපාලන පරිචයක් ලබා ගනිමින් දෙවන වරටත් රටේ රාජ්‍ය නායකයා ලෙස පත්වී සිටින මහින්ද රාජපක්ෂයෝ ජාතික ඇඳුම කුරහන් සාටකය කිසිවිටෙක අමතක කළේ නැත. ගමට හිතැති ගමේ ඉපදුණු මිනිසුන්ට ආදරය කරන දේශපාලන පරපුරක ආදර්ශයට කිසිවිටෙක පිටුපා නැති මේ අද්විතීය දේශපාලන චරිතය ගැන සටහන් ලිවීම අතිදුෂ්කර කාර්යයකි. ඔහුගේ චරිතය ගැඹුරට අධ්‍යයනය නොකර එම කාර්යය කෙසේ වත් කළ නොහැක්කකි.බෙලිඅත්ත නගරයේ සරම එක අතකින් අල්ලාගෙන චණ්ඩිකම් කරන චණ්ඩියකු සේ රටක් පාලනය කරන්නට බැරි යයි ගිරිය පුප්පාගෙන කෑගැසූ උන්දැලාට මැදමුලනින් ආ මහින්ද රාජපක්ෂ දේශපාලනය කරන හැටි – යුද්ධයක් සැලසුම් කළ යුතු ආකාරය පමණක් නොව යුද්ධය දිනාදී රටක් හදන හැටි ලෝකයටම කියාදුන්නේ විරුද්ධවාදීන්ගේ කටවල් වැහෙන්නටය.තම දේශාපලන ප්‍රතිවාදීන් පවා ජයග්‍රහණය කොට දේශීය විදේශීය බලවේග ඉදිරියේ අයුක්තිය අසාධාරණය වෙනුවෙන් හඬ නඟන්නට නොපැකිළව ඉදිරිපත්වීම නිසා මහින්ද රාජපක්ෂ නම ලෝක බලවතුන් ගේ පවා කථාබහට ලක්ව තිබීමෙන් ඔහුගේ පරිණත රාජ්‍ය තාන්ත්‍රික බව මොනවට පැහැදිලි වෙයි.මෙතෙක් මේ රටේ පහළ වූ කිසිම රාජ්‍ය නායකයකු සතු නොවූ මිනිස් ගුණාංග මහින්ද රාජපක්ෂ නම් ජාතියේ නායකයා සතුව තිබේ. ඔහු කිසිවිටෙක ගම අමතක කළේ නැත. ඔහු කිසිවිටෙක ගමේ මිනිහා කොන් කළේ නැත. ඔහු කිසිවිටෙක ගමට ළංවී නගරය ද වෙන් කළේ නැත. ගමට ගියත් නගරයට ගියත් ව්‍යවස්ථාදායකයට ගියත් ජාත්‍යන්තරයේ ඉහළම සමුළුවට ගියත් ඔහු කැපී පෙනෙන්නේ ඔහු කරන කතාවෙනි. ඔහුගේ සුන්දර සිනාවෙනි. ඕනෑම තැනකදී මහින්ද රාජපක්ෂ නම් රාජ්‍ය නායකයා ජාතික ඇඳුමත් කුරහන් සාටකයත් නිසා කැපී පෙනෙන මිනිසෙකි. ගමට ගිය විට ගමේ මිනිසුන් සමඟ හැසිරෙන හැටි ඔහු තරම් කිසිම දේශපාලනඥයකු දන්නේ නැති තරම්ය. පුංචි දරුවන් සුරතල් කරන පුංචි දරුවන් වඩා ගන්නා ආඩම්බරකාර තාත්තා ඔහුය. පත්තරකාරයන්ගේත් කලාකාරයන්ගේත් උපන් දිනයට සුබ පතන්නට අමතක නොකරන ඔහු වියපත් ජ්‍යෙෂ්ඨ පුරවැසියන් පෞද්ගලිකව මුණගැසී සුවදුක් විමසන එකම රාජ්‍ය නායකයා ද ඔහුය.දේශපාලන ප්‍රතිවාදියා හැමවිටම ඔහුගේ ප්‍රතිවාදියකු නොවේ. මැතිවරණ වේදිකාවේ දී පමණක් ප්‍රතිවාදියකු වන දේශපාලනඥයන් පෞද්ගලිකව මුණගැසී දෑත අල්ලා සුවදුක් විමසා - සිත ඇදගන්නා විහිළුවක් කොට සිනාසෙන මහින්ද රාජපක්ෂ මහතා ජන හදවතට ළංවූ අපූරු සුන්දර මිනිසෙකි.පත්තරකාරයකු ලෙස ජනාධිපති මහින්ද රාජපක්ෂ අප හඳුනාගත්තේ මීට වසර හතළිස් දෙකකට එපිටදීය. අදත් එදා වගේම අප සමඟ සුහදය. එහෙත් කිසිදාක කිසිම ප්‍රසිද්ධියකට අකුරක් ලියන්නට අපෙන් ඉල්ලා නැත. ඔහුට පක්ෂව ලීවත් එරෙහිව ලීවත් මසකට වරක් අරලියගහ මන්දිරයට කැඳවා ඔවුන් සමඟ තේ කෝප්පයක් බී සුහද කතාබහක යෙදීම මේ රාජ්‍ය නායකයාගේ උතුම් ප්‍රතිපත්තියකි. මොනතරම් රාජකාරි තිබුණත් පත්තරකාරයකුගේ දුරකථනයට එන එකම රාජ්‍ය නායකයා ද මොහුය.දෙවන ජනපති ධූර කාලයේ දෙවැනි වසර සමරන මේ මොහොතේ ජනාධිපතිතුමා ජ්‍යෙෂ්ඨ මාධ්‍යවේදීන්ට සහ කලාකාරයන්ට තවත් ඓතිහාසික උපහාරයක් කළේය. ඒ ඔවුන්ට ලැප්ටොප් පරිගණක පමණක් නොව වාහන මිලට ගැනීමට පොලී රහිත ණය මුදලක් ද පරිත්‍යාග කිරීමය.එවැනි උපහාරයක් මේ රටේ කිසිම රාජ්‍ය නායකයකුගේ අතින් ඉටු නොවිණි. ඒ තරමටම රාජ්‍ය නායකයා පත්තර සගයන්ට ආදෙර්ය. කලාකරුවන්ට ළෙන්ගතුය. වියපත් කලාකරුවන්ගේ ගෙදරටම ගොස් ණය මුදල දෙන්නැයි බැංකු සභාපතිවරුන්ට කීවේ ඒ නිසාය.අතීතය සිහිපත් කරමින් එදා මාධ්‍යවේදීන් හා කලාකරුවන්ට පරිගණක පරිත්‍යාග කරද්දී කළ කතාවේ එක්තරා කොටසක් මෙහි සටහන් කරමු. එම කෙටි වචනවල ඉතිහාසයේ සිදුවූ යමක් කියැවෙන බව පත්තරකාරයෝ දනිති.”එදා මමත් රිපෝටර්. ඒත් මම අද එඩිටර්”එදා ඔහු මන්ත්‍රීය. අද ජනාධිපතිය. එදාත් ඔහු අපේ මිතුරෙක්. අදත් ඔහු අපේ මිතුරෙකි.මහින්ද අබේසුන්දරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>18</day>
    </date>
    <link>http://www.silumina.lk/2012/11/18/_art.asp?fn=ab1211183</link>
    <topic>එතුමා ඉතිහාසගත විය</topic>
    <author>දයාවංශ ජයකොඩි</author>
    <content>මහ මහින්ද මහ රහතන් වහන්සේගේ ධර්මදූතාගමනයේ සිට අප ඉතිහාසයෙන් පැහැදිලි වන්නේ සම්මා සම්බුද්ධ ශාසනයත් සිංහල ජාතියත් වෙන් කළ නොහැකි පරිදි අඛණ්ඩ බැඳීමකින් පැවත ආ ආකාරයයි.බුදු සසුන සිංහල ජාතියේ පදනම විය. එහෙයින් එකී පදනම රැක ගැනීම සඳහා සිංහලයෝ හැම විටම දිවි දුන්හ. බුදු සසුන රැක ගැනීම තමන්ගේ එකම අරමුණ බව ගැමුණු මහ නිරිඳා සඳහන් කළේ එබැවිනි. සිංහල ජාතියේත් රටේත් ආරක්ෂාව තහවුරු කළ අපේ රජවරු එමඟින් බුදු සසුන රැක ගත්හ.එමඟ ගොස් බුදු සසුනත් ජාතියත් රටත් රැක ගත් වීර රජවරු රැසක් සිටිති. ඒ අතර ප්‍රමුඛයකු සේ මහාවළගම්බා රජතුමා සැලකිය හැකිය. එතුමන්ට පාලනය කිරීමට ලැබුණේ විවිධ පරසතුරු කණ්ඩායම් මඟින් අස්ථාවර කරන ලද රටකි. එපමණක් නොව එකල සිංහලයන් අතර ද අභ්‍යන්තර ඒකාග්‍රතාව බිඳ වැටී තිබිණි. පළමුව සිංහලයා එක අරමුණකට ගත් මහාවළගම්බා රජතුමා පරසතුරන් පළවා හැර සසුනත් ජාතියත් සුරක්ෂිත කළේය.ඉන්පසු වසර 500 ක් ම මේ රටේ කිසිදු සතුරු ආක්‍රමණයක් පැන නැංගේ නැත. රට ඉතා සාමකාමීව පැවැත්තේය. අපේ ඉතිහාසයේ සඳහන් වන මේ වීර රජතුමාගේ කතාව සිහි වන කල එක විට අපගේ මතකයට නැඟෙන්නේ මහින්ද රාජපක්ෂ ජනාධිපතිතුමා කොටි සතුරු බලවේගය සහමුලින්ම පරාජය කර සමස්ත රටේ යහපැවැත්ම තහවුරු කළ ආකාරයයි.අපේ මහින්ද රාජපක්ෂ ජනාධිපතිතුමා මේ රටේ පාලනය භාර ගත් විට දෙස් විදෙස් සතුරු බලවේගවලින් ද කොටි ත්‍රස්තවාදයෙන් ද රට දැඩි සේ හානියට පත්වී තිබුණු අයුරු අපට අමතක නැත.එතුමාගේ ආනුභාව සම්පන්න සහ සෘජුවාදී තීන්දු තීරණ ගැනීමෙහි සක්‍යතාව සහිත සුපින්වත් නායකත්වය නිසා විනාශ මුඛයේ පැවති රටත් ජාතියත් බුද්ධ ශාසනයත් තවත් වසර දහස් ගණනාවකට ආරක්ෂා විය.එතුමා විසින් කරනු ලැබුවේ ගැමුණු, මහාවළගම්බා, මහා විජයබාහු ආදී අපේ නරපතියන් විසින් සිදුකළ ඓතිහාසික යුතුකම සහ වගකීම නොපැකිල ඉටු කරනු ලැබීමය.දයාවංශ ජයකොඩිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>18</day>
    </date>
    <link>http://www.silumina.lk/2012/11/18/_art.asp?fn=ab1211184</link>
    <topic>චිරං ජයතු සුබ උපන් දිනයක</topic>
    <author>සටහන - සුභද්‍රා දේශපි‍්‍රය</author>
    <content>ජාතික හෙළ උරුමයේ පාර්ලිමේන්තු මන්ත්‍රී අතුරලියේ රතන හිමිකෙටියෙන් සඳහන් කළොත් එතුමා ජනහිතකාමී සැබෑ නායකයෙක්. ජනතාවට සංවේදී ජනතාවගේ ප්‍රශ්නවලට සංවේදී භාවයක් ඇති නායකයෙක්. අපි එතුමාට සුබ ප්‍රාර්ථනා කරමු.කොමියුනිස්ට් පක්ෂයේ ලේකම්මානව සම්පත් ජ්‍යෙෂ්ඨ ඇමැති ඩිව් ගුණසේකරමා එතුමා ශිෂ්‍ය ජීවිතයේ සිට දැන සිටියා. එමෙන්ම ළාබාලම පාර්ලිමේන්තු මන්ත්‍රීවරයා වශයෙනුත්, අමාත්‍යාංශ රැසක ඇමැතිවරයා වශයෙනුත්, විපක්ෂ නායක, අගමැති සහ ජනාධිපතිවරයා ලෙසත් මා සමීපව ඇසුරු කළා. මා දුටු එතුමාගේ ආකර්ෂණීයම ලක්ෂණය සුහද බවත් ජනහිතකාමී බවත්ය. ඒ හෙයින් ජනාධිපතිවරයා ලෙස එතුමා සතු ජනහිතකාමි බව මෙන්ම ආකර්ෂණීය බව සුවිශේෂී ලක්ෂණ වශයෙන් සඳහන් කළ හැකියි.ඛනිජ තෙල් නියෝජ්‍ය ඇමැති සරණ ගුණවර්ධනඅසාමාන්‍ය පුද්ගලයෙක්, රාජ්‍ය නායකයෙක් හැටියට කටයුතු කරන එතුමා මහා මන්දිරයේ මෙන්ම දිළිදු පැලේ ද එක හා සමාන ළෙන්ගතුකමකින් රැඳී සිටිනවා. රාජ්‍ය උත්සව මෙන්ම පුංචි මිනිසකුගේ පුංචි උත්සවයකට ද එතුමා වෙනසක් නැතිව සහභාගි වෙනවා. හිතේ කහටක් නැති වෛරය සහ අනවශ්‍ය බලාපොරොත්තු නැති පොදු ජනතාවගේ සිතුම් පැතුම් හඳුනන එකම නායකයාත් එතුමායි.එක්සත් ජාතික පක්ෂයේ මහ ලේකම් තිස්ස අත්තනායකඑතුමා නායකත්වය කරා දුර ගමනක් පැමිණි නායකයෙක්. එතුමා සමඟ 1989 සිට මා පාර්ලිමේන්තුවේ සිටියා. එතුමා ජනාධිපති තනතුර දක්වා එන ගමන මා දැක්කා. එදා සිට මා එතුමා තුළින් දුටුවේ පිරිපුන් දේශපාලන චරිතයක්. කලබල නොවි ඉවසීමෙන් හා කැපවීමෙන් කටයුතු කරන චරිතයක්. පක්ෂය තුළ නොයෙක් මතවාද මත ගැටුම් ඇති වුවත් ඒ සියල්ලට ඉවසීමෙන් යුතුව මුහුණ දුන් නායකයෙක්. බාධකවලට මුහුණ දෙමින් ඉදිරියට ආ නායකයෙක්. නායකත්වය උරුමයෙන් හෝ උදුරා ගැනීමකින් ලබාගන්නට බැහැ කියා එතුමා දැන හිටියා. ඒ නිසයි බණ්ඩාරනායකවරුන්ට උරුම වෙලා තිබුණ ශ්‍රී ලංකා නිදහස් පක්ෂ නායකත්වය එතුමාට හිමි වුණේ.වැවිලි කර්මාන්ත නියෝජ්‍ය ඇමැති අර්ල් ගුණසේකරපළමුවත් මාගේ මවුබිම දෙවනුවත් මාගේ මවුබිම තෙවනුවත් මාගේ මවුබිම යනු මහින්ද රාජපක්ෂ ජනාධිපතිතුමාගේ කියමනකි. පුංචි මිනිසා සමඟ වැඩි ඇසුරක් පවත්වාගෙන යමින් කටයුතු කරන එකම රාජ්‍ය නායකයා මහින්ද රාජපක්ෂ ජනාධිපතිතුමාය. ජනතාව තමන් සමීපයට ගෙන්වා ගැනීමට එතුමා දක්වන්නේ මහත් ඇල්මකි.දශක තුනක් මුළුල්ලේ පැවති උතුරු නැඟෙනහිර යුද්ධය නිම කරමින් රටට සමාජයට සාමය උදා කිරීමට හැකි වූයේ එතුමා කෙරෙහි ජනතාව තබා තිබු විශ්වාසය නිසාය. රටේ ආර්ථික සංවර්ධනය 8% දක්වා ඉහළ නැංවීමට කටයුතු යෙදීම අගය කළ යුතු කටයුත්තකි.ජනාධිපතිතුමා ජනතාව වෙනුවෙන් ඉටුකරන ලද මෙහෙය අපමණය, කුමන දේශපාලන මතිමතාන්තර දැරුව ද මහජනයාට සේවය කිරීමේදී එතුමා ඒ කිසිවක් අදාළ කරගන්නේ නැත.එතුමා ජනාධිපති පුටුව දක්වා පැමිණි ගමන විල්ලුද පලස් යෙදු එකක් නොවීය. බාධක කම්කටොලුවලින් පිරි ඒ ගමන ඉවසිලිවන්තව පැමිණීමට එතුමා සමත් විය. රටේ ආඩම්බරකාර තාත්තා එතුමාය. ශ්‍රී ලංකා ඉතිහාසයේ ප්‍රථම වතාවට රටේ ප්‍රධාන පුරවැසියාගේ රටේ රාජ්‍ය නායකයාගේ මන්දිරය පාසල් දරුවන්ට විවෘත වන්නේ රාජපක්ෂ යුගයේදීය. රට වැසියන්ට උපදෙස් දීම වෙනුවට එතුමා ක්‍රියාවෙන්ම රට වැසියනට ආදර්ශයක් වී ඇත.රට බේරා දුන් ජන නායකයා එතුමාය. ජනපතිතුමන් තම ජීවිතයේ යම් කඩඉමක් පසුකරන මොහොතක කන්ද උඩරට යටිනුවර ජනතාව සමඟ ජනපතිතුමාට උපන් දින සුබ පැතුම් එක් කරන අතර චිරාත් කාලයක් ජනතාවට සේවය කිරීමට වාසනාව ලැබේවායි පතමි.තාක්ෂණ හා පර්යේෂණ ඇමැතිනි පවිත්‍රා වන්නිආරච්චිඑතුමා තුන්කල් දකින නායකයෙක් යැයි කීවොත් නිවැරැදියි. ජනවාර්ගික අර්බුදය මත ගොඩනැඟුණු යුද්ධයක් අවසන් කිරීමට නොහැකි යැයි කියු දේශීය විදේශීය යුද විශේෂඥයින්ගේ මතවාද ව්‍යර්ථ කරමින් ඒ අභියෝගය භාරගෙන තම ජීවිතයට එල්ල වූ තර්ජන පවා නොතකා ත්‍රස්තවාදය පරාජය කොට රටට ජයග්‍රහණය ලබා දීමට කටයුතු කළා. මවුබිමට ඇති ආදරය නිසා මේ යුද්ධය ජයග්‍රහණය කිරීමට හැකි වූ බව ලෝකයටම හෙළිදරව් කළා. එමෙන්ම සංවේදී හිතක් ඇති ජනතා ප්‍රශ්න හමුවේ උණු වෙන සිතක් ඇති කෙළෙහි ගුණ දන්නා නායකයෙක්. එතුමා අපට අපේ අනාගත පරපුරට යුද බිය නැති රටක් උරුම කර දුන්නා. එතුමාට සුබ උපන්දිනයක් පතනවා.වරාය හා මහාමාර්ග නියෝජ්‍ය ඇමැති රෝහිත අබේගුණවර්ධනමම එතුමා දකින්නේ අතිශයින්ම මානුෂික, කිසිම කෙනෙක් අමනාප කරගන්නේ නැති, කිසිම කෙනකුගෙන් පළිගන්නේ නැති, නායකයෙක් ලෙසයි. එතුමාගේ ඒ සුවිශේෂි ගතිගුණ නිසයි මුළු රටම එතුමාට ගරු කරන්නේ. පක්ෂ විපක්ෂ භේදයකින් තොරව සෑම කෙනෙක්ම එතුමාට ආදරේ කරනවා. ඒ පිළිබඳ කිසිදු තර්කයක් නැහැ. ඒ මහා ප්‍රතිරූපයක් ඇති සැබෑ මිනිසාගෙන් අපට උගත හැකි බොහෝ දේ තියෙනවා. මේ රටේ ජනතාවට අද සාමය උදාවී තියෙනවා. ඒ එතුමාගේ කැපවීම නිසයි. එතුමා කල්පනා කළ යුද ජයග්‍රහණයෙන් අනතුරුව ඉතිරි සියලු ප්‍රශ්නවලට විසඳුම් ඉබේම ලැබෙනව බව එතුමා යුද ජයග්‍රහණය ලැබුවා සේම ආර්ථික ජයග්‍රහණ අද උදාවෙමින් පවතිනවා. එතුමාට මේ රටේ බොහෝ කාලයක් නායකත්වය දැරීමට දීර්ඝායුෂ පතන අතර එතුමාගේ උපන් දිනයට සුබ පතනවා!සමාජ සේවා ඇමැති ෆිලික්ස් පෙරේරාරටවැසියන්ට නිදහසේ ජීවත්වන්න රටක් උරුම කර දුන්නේ එතුමායි. ත්‍රිවිධ හමුදාවට නායකත්වය ලබා දෙමින් බියෙන් සැකෙන් තොරව නිදහසේ ජීවත්විය හැකි රටක් උදාකර දීමට එතුමා ඇප කැප වුණා. එතුමාගේ සංකල්පමය ආයෝජනය තුළින් මේ රට ආර්ථික ප්‍රගතිය කරා ගමන් කරනවා. එතුමාගේ තව සුවිශේෂී ගුණයක් වන්නේ දේශීයත්වය සහ පොදු ජනතාව සමඟ ඇති සමීප සම්බන්ධයයි. සැබැවින්ම ලෝකයේ කිසිදු නායකයකුට සම කළ නොහැකි එවැනි සුවිශේෂී ගුණයක් එතුමා තුළ තිබෙනවා.ලංකා සම සමාජ පක්ෂයේ ලේකම්විද්‍යා කටයුතු ජ්‍යෙෂ්ඨ ඇමැති මහාචාර්ය තිස්ස විතාරණරට ජාතිය මුල්කර කටයුතු කරන දේශපාලනඥයකු ලෙසත් ගම ගැන විශේෂ සැලකිල්ලක් දක්වන පොදු ජනතාව කෙරෙහි අනුකම්පාවෙන් දයාවෙන් පිරුණු හදවතක් ඇති නායකයෙක්. සාමාන්‍ය ජනතාවගේ ප්‍රශ්න ගැන හිතන ඔවුන්ගේ අවශ්‍යතාවන්ට මුල්තැන දී කටයුතු කරන නායකයෙක් කීවොත් නිවැරැදියි. පොදු ජනතාවගේ සිතුම් පැතුම් ආකල්ප පොදුවේ හඳුනාගෙන ඒ අයගේ අවශ්‍යතාවන් අනුව සමබරව කටයුතු කරන්න එතුමාට හැකියාව තිබෙනවා. අනිත් අයගේ මතය ට ගරු කරන ඇහුම්කන් දෙන එතුමා ගුණගරුක නායකයෙක්. ලෝකෙ ය් ආර්ථික දේශපාලන බලපෑම් හමුවේ එඩිතරව කටයුතු කිරීමට එතුමාට හැකි වුණා. එතුමා එල් ටී ටී ඊ බෙදුම්වාදයට විරුද්ධව කටයුතු කළ ආකාරය අප දුටුවා. එතුමා රටට පණ මෙන් ආදරය කරන බව ඒ තුළින් පැහැදිලි වුණා. එතුමා අවංක දේශපාලනඥයෙක්, එතුමාගේ උපන් දිනයටත් පදවි ප්‍රාප්තියටත් සමසමාජ පක්ෂය වෙනුවෙන් උණුසුම් සුබ පැතුම් පිරිනමනවා.අධ්‍යාපන අමාත්‍යාංශයේ ලේකම් ගෝඨාභය ජයරත්නවිටෙක ඔහු දැයේ දරුවන්ට සදාදරණීය පියෙක් විය. තම දරු තිදෙනා පමණක් නොව මුළු රටේම දරුවන් ඔහුට තම දරුවන් මෙන් විය. දැයේ දරුවන්ට අනාගතයක් උරුම කර දුන්නේ ද ඒ අනාගතය වඩා අර්ථවත් කළේ ද මොහු ය. කිසිදාක නොලැබුණු අපූරු සෙනෙහසක්, ආදරයක් රාජ්‍ය නායකයකුගෙන් ලබන්නට තරම් දරුවෝද වාසනාවන්ත වූහ. මේ රාජ්‍ය නායකයා සෑම කටයුත්තකදීම සුවිශේෂ ප්‍රමුඛතාවක් දරුවන් වෙනුවෙන් ලබා දෙන්නේ සෙනෙහබර පියකු තම දරුවන්ට ආදරය දක්වන ආකාරයට නොදෙවෙනි අයුරිනි.දරුවන්ට ආදරය කරුණාව දක්වන්නා සේම ඒ දරුවන්ට නිසි කලට අධ්‍යාපනය හරහා නිසි දැනුම ග්‍රහණය කරවීම ඔහුගේ එකම අරමුණ ය. පාසල් නොයන දරුවන් ද පාසල් ගත කරමින් පාසල් ගොඩ නඟන්නට දරන වෙර අපමණ ය. අද වනවිට වසරකට ලක්ෂ තුන හමාරකට අධික දරු පිරිසක් පාසල්ගත වන්නේ මේ ස්ථිරසාර අඩිතාලම නිසා ය. පාසල් පද්ධතියේ පාඨශාලා 9773 ක් සඳහා අවශ්‍ය පහසුකම් සලසා ඇත්තේ ද දරුවන්ට නිසි අධ්‍යාපනයක් ලබාදීමට ය. ලංකාව නිදහස ලබා වසර 64 ක් ගෙවුණ ද සම්පූර්ණ නොවූ අධ්‍යාපන අවශ්‍යතා සම්පූර්ණ කිරීම සඳහා මහින්ද චින්තනයේ සඳහන් පරිදි ප්‍රාථමික පාඨශාලා 5000 ක් ප්‍රතිනිර්මාණය කිරීමට ද පියවර තැබී ය. එයට රජයේ සම්පත් ලබාදී, පුහුණු මානව සම්පත් ලබා දී ළමා මිතුරු පාසල් ලෙස සංවර්ධනය කිරීමේ ජාතික ප්‍රතිපත්තියට අත තැබුවේ ද දරුවන්ට අනාගතයක් උරුම කරන්නට ය.එපමණක් නොව දැයේ දරුවන්ගේ අධ්‍යාපනය පමණටම ඔවුන්ගේ ශාරීරික සෞඛ්‍ය රැකදීමේ වගකීම ද කරට ගත් නිසාදෝ අඩු ආදායම් දරුවන්ට දිවා ආහාරය ද ලබාදී ඔවුන්ගේ පෝෂණ මට්ටම් ද ඉහළ නැංවීය. නොමිලයේ අධ්‍යාපනය ලබාදීම පමණක් නොව නොමිලේ ආහාර වේලක් ලබාදීම නිසා පාසල් හැරයන දරුවන් ප්‍රමාණය ද දිනෙන් දින අඩු විය.දැයේ දරුවන් වෙනුවෙන් ගොඩ නැඟූ මේ උතුම් පදනම කිසිදාක කප්පාදු කළේ නැත. කළේ දිනෙන් දින දරුවන්ට ලබාදෙන වරප්‍රසාද වැඩි කිරීම පමණි. අඩු ආදායම් ලාභී දරුවන්ට වසර මැද තවත් නිල ඇඳුමකට අවශ්‍ය රෙදි මෙන් ම සපත්තු ජෝඩුවක් ද ලබාදෙන්නට එතුමා කාරුණික විය. දුෂ්කර, වියළි පළාත්වල දරුවන් එකම නිල ඇඳුම සෝදා මැද දිනපතාම අදින ආකාරය එකම කැඩුණු සපත්තු ජෝඩුවන පැලඳ පාසල් එන ආකාරය දකින එතුමාගේ දෙනෙත් තෙත් වූ වාර අනන්තය.අරලියගහ මැදුරට දරුවන් කැඳවා සතුටු සාමීචියේ යෙදෙන්නට ද එතුමා කාලය වෙන් කරවා ගත්තේ ය. මෙමඟින් දරුවන්ගේ අධ්‍යාපන මට්ටම සේම ජීවත් වීමේ ගැටලු නිරීක්ෂණය කොට රාජ්‍ය ප්‍රතිපත්ති සකස් කිරීමට එතුමාට හැකි විය.ඉතිහාසයේ දරුවන් කෙරේ මෙතරම් සංවේදී වූ නායකයෙක් මීට පෙර, සිටියේ ද නැත. රාජ්‍ය නායකයා ගමේ දරුවන් කෙරේ පෞද්ගලිකව මැදිහත් වී ඒ අත්දැකීම් රාජ්‍ය අයවැය සඳහා ඇතුළත් කළ අවස්ථා අප කිසිදාක අසා නැත. එතරම් ම දරුවන්ට එතුමා සංවේදී ය.ජාතික මට්ටමින් සංවර්ධන ප්‍රතිපත්ති හඳුනාගන්නා අතරම දරුවන්ට හොඳ ජීවන තත්ත්වයක් හා ආරක්ෂාවක් ලබා දීම සඳහා ද ප්‍රතිපත්ති හඳුනාගත්තේ ය.දුර බැහැර ප්‍රදේශවල පාසල් දරුවන්ට අරලියගහ මැදුරේ දොර සැමදා විවෘත විය.ඒ හරහා දරුවන්ගේ අඩුපාඩු පමණක් නොව පාසලේ අඩුපාඩු හඳුනා ගත්තේ ද දරුවන් හරහා ය. මේ නිසා දරුවන් ද සහභාගි කරගෙන දරුවන් අතර සාකච්ඡා පවත්වමින් අධ්‍යාපන පරිපාලනයේ ගැටලු ද විසඳීය.සංවේදී නායකයෙක් ලෙස යුද්ධයෙන් පසු උතුරු නැඟෙනහිර පළාත් වල පහසුකම් ඇති කිරීමේදී දරුවන් සිටින නිවෙස් වලට ප්‍රමුඛස්ථානය හිමි විය. සෞඛ්‍ය අමාත්‍යාංශයේ ද මැදිහත් වීමෙන් විශේෂඥ වෛද්‍ය උපදෙස් මැද රටේ සිටින දරුවන්ගේ සෞඛ්‍ය පහසුකම් ද නැංවීමට පියවර ගත්තේ ය.යුද්ධයේ අවසාන අදියරේදී මැණික්ෆාම් කඳවුරට ස්ථානයක් දීමේදී ද පුමුඛස්ථානය දුන්නේ දරුවන්ගේ ආරක්ෂාවට ය. සෙනෙහෙබර පියෙක් ලෙස කළයුතු සියලු දේ දරුවන් වෙනුවෙන් ඉටු කෙරීය. කිසිදා උතුරු නැඟෙනහිර විභාගයකට පෙනී නොසිටි දරුවන්ට විභාගයේ තරගකාරිත්වය අත්විඳින්නට ඉඩකඩ සැපයුවේද ඔහු ය. ජාති, ආගම්, කුල භේද පමණක් නොව සතුරාගේ දරුවන්ට ද එකසේ ආදරය කරුණාව දැක්වූ නිසාදෝ කොටි ත්‍රස්තවාදීන්ගේ දරුවාට ද එතුමා පළ කෙළේ එකම දයාවකි. රාජ්‍ය නායකයා ලෙස ත්‍රස්තවාදී විපත් සිදු කළ අයගේ දරුවන්ටත්, අවශ්‍ය සියලුම පහසුකම් ද සම්පත් ද සැපයූ එතුමා මොවුනට අධ්‍යාපනය ලබාදීම සඳහා පාසල් ගොඩනඟා මානව සම්පත් අවශ්‍යතා ද සැපයීමට මේ නායකත්වයට හැකි විය. ලංකාවේ සිසු ගුරු අනුපාතය 22: 1 වුවත් අද වනවිට මුලතිව් ප්‍රදේශවල පවා දරුවන් 17 කට, එක ගුරුවරයෙක් සිටින අනුපාතයට දියුණුවක් ඇතිවී තිබෙන්නේ එතුමාගේ දූරදර්ශී නායකත්වය නිසා ය. රටක ආණ්ඩු කිරීම සාක්ෂාත් කිරීමට එතුමාගේ මේ ගුණය හේතු විය.රජයේ සුවිශේෂී අධ්‍යාපන ක්‍රමෝපාය දරුවන්ට සලසන අතරම ‘නැණසල’ පරිගණක මධ්‍යස්ථාන සියලුම පළාත්වල පිහිටුවීමට එතුමාගේ උපදෙස් ලැබුණි. ගම්වල දරුවන්ට පහසුවෙන් තාක්ෂණ දැනුම ලබාදීමට කටයුතු කිරීම මෙන් ම දරුවන්ගේ දැනුම ලෝකයාට විවෘත කිරීම ද අරමුණ විය. දරුවන්ට අධ්‍යාපන අවස්ථා විවර කරමින් ඉදිරියේදී සෑම ග්‍රාම නිලධාරී කොට්ඨාසයකම ‘නැණසල’ මධ්‍යස්ථානයක් ආරම්භ කෙරෙයි.කුඩා අවදියේ සිට දරුවන්ට පරිගණකය අතපත ගාමින් ලොව අලුත් ම දැනුම ලබා ගැනීම සඳහා ඉඩකඩ සපයා ඇත. මේ හරහා ලොවත් සමඟ ඉගෙන ගන්නා දරු පිරිසක් බිහි කරන්නට ඔහුට හැකි විය. එපමණක් නොව දරුවන්ගේ ඉංග්‍රීසි කථන හැකියාව වැඩි දියුණු කරන්නට ජනාධිපති කාර්ය සාධන බළකායක් ආරම්භ කරන්නට හැකි විය.දරුවන් අසරණවූ වාර වලදී පිහිටට ඉදිරිපත් වූයේ ද මේ සංවේදී රාජ්‍ය නායකයාය. විභාග ගැටලු සම්බන්ධයෙන් දරුවන්ට අසාධාරණයක් නොවීමට එය ඔවුන්ගේ සාධනීය හා මානසික මට්ටමේ ගැටලුවක් ඇති නොවන ආකාරයට සාධාරණ තීන්දු ගන්නට එතුමා පෙනී සිටියේ ය.යුද්ධයත් සමඟ ආබාධිත දරුවන් විශාල ප්‍රමාණයක් නිර්මාණය විය.යුද්ධයෙන් ජයගත්තා සේ මේ දරුවන්ට විශේෂිත අධ්‍යාපන ඒකක බිහි කරමින් ඔවුන් සමාජගත කිරීමට එතුමා කටයුතු කෙළේ ය. රණවිරුවන් රටට කළ සේවය සැමදා අගය කළ එතුමා රණවිරුවන්ගේ දරුවන්ට වෙනමම විද්‍යාල ඉදිකළ අතර එම දරුවන් පාසලට ඇතුළත් කර ගැනීම සඳහා වෙනම රාජ්‍ය ප්‍රතිපත්තියක් ද සැකසීය. මේ රණවිරුවන් රට වෙනුවෙන් කළ කැපවීමට උපහාරයක් ලෙස රණවිරු දරුවන්ට ද රැකවරණ සැපයීය. දරුවකුගේ සුවිශේෂී හැකියා, අවස්ථා මවටත් පියාටත් මහමෙරකි. රටේ දරුවන්ගේ සුවිශේෂී හැකියාවන්, සුවිශේෂී දක්ෂතාවන් අගයන මෙතුමා ශිෂ්‍යත්ව මෙන් ම සෙසු විභාග වලින් ඉහළින් ම සාමාර්ථ දැක්වූ දරුවන් මෙන් ම ආබාධිත දරුවන් ද ජනාධිපති මන්දිරයට ගෙන්වා සිය ආශිර්වාදය ලබාදී තෑගි බෝග පිරිනැමුවේ ඔවුන් දිරිමත් කරමිනි. එතුමාගේ මේ ක්‍රියාව සමස්ත දරු පරපුරටම ශක්තියක් මෙන් ම ආදර්ශයකි. එය ජාතියේ ඇස් ඇරීමකි. ඉහළ සාධනීය මට්ටම් සහිතව දරුවන් අගය කළයුතු යැයි රටට ලබාදෙන පණිවිඩය ආදර්ශයක් මෙමඟින් රජය දරුවන්ට සැලකිය යුතු ය යන රාජ්‍ය ප්‍රතිපත්තිය රටට ආදර්ශයක් සැපයෙති. මෙය අනාගතය සඳහා කරන පුළුල් ආයෝජනයකි.රාජ්‍යයත්වය තුළ සුවිශේෂි කාර්ය භාර ඉටුකරන අතරම, රටේ ගැටලු නිරාකරණය කරමින් සම්පත් කළමනාකරණය කරමින් ම මේ නායකත්වය දරුවන්ගේ අවශ්‍යතා පුද්ගලිකව ඉටු කරන්නට අවස්ථාව උදාකරගනියි. මෙය එතුමා සතු සුවිශේෂී ලක්ෂණයකි.මානව සම්පත් සැපයීම මෙන් ම දරුවන්ගේ කාර්යයන් වලදී සාමාන්‍ය නීතිය ඉක්මවා ගිය සේවයක් සපයන්ට ඔහුට හැකි විය. එදා උතුරට නැඟෙනහිරට නොගිය පෙළපොත් දරුවන් අතට පත් විය. ජාතිය ගොඩනැඟීම සඳහා අවශ්‍ය වේලාවේදී අවශ්‍ය පහසුකම් සපයන්නටත් පැහැදිලි දැක්මක් හරහා දරුවන්ගේ අනාගතය ගොඩනඟන්නටත් මේ පියාණන්ට හැකි විය.තමන් ලබාදුන් සම්පත් හරිහැටි ලැබේ ද යන්න ප්‍රගති සමාලෝචන හරහා සොයා බැලීය. මේ දේ හරිහැටි ලැබීම හරහා දරුවෝ සන්තෝෂ වන ආකාරය දකින්නට එතුමාට සැමවිටම අවශ්‍ය විය.සටහන - සුභද්‍රා දේශපි‍්‍රයසාකච්ඡා කළේ - සුභාෂිනී ජයරත්නඡායාරූපය - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>18</day>
    </date>
    <link>http://www.silumina.lk/2012/11/18/_art.asp?fn=ab1211185</link>
    <topic>එතුමා තමයි  කෙළින් තීරණ ගන්න වැනෙන්නෙ නැති එකම නායකයා</topic>
    <author>සංවාදයසරත් පෙරේරාඡායාරූපය විමල් කරුණාතිලක</author>
    <content>එදා හිටපු නායකයන් වැනෙන තීරණ ගත්තත් මහින්ද රාජපක්ෂ ජනාධිපතිතුමා කෙළින් තීරණ ගෙන රටට වැඩ කරමින් සිටින බවත් එතුමා අද ගන්නා තීරණවල ප්‍රතිඵල රටට ලැබෙන්නේ තව වසර ගණනාවකින් බවත් හිටපු ඇමැති සිරිසේන කුරේ මහතා පවසයි.සිළුමිණ සමඟ විශේෂ සම්මුඛ සාකච්ඡාවකට එක්වෙමින් හිටපු ඇමැතිවරයා මේ ප්‍රකාශය කළේය.එහිදී ඇසූ ප්‍රශ්න කීපයක් හා ඒවාට සිරිසේන කුරේ මහතා දුන් පිළිතුරු මෙසේය.ඔබතුමා සමඟ කෙරෙන මේ කෙටි කතාබහ පළවෙන්නේ මහින්ද රාජපක්ෂ ජනාධිපතිතුමාගේ උපන් දවසේමයි...?මේ ප්‍රාර්ථනාව එතුමාට කරන්න. ජනාධිපතිතුමාට සුබ පතනවා කියලා ඉස්සෙල්ලාම ලියන්න. එතුමාට තුනුරුවන්ගේ සරණයි. දෙවියන්ගේ පිහිටයි. එතුමාට සුබ උපන් දිනයක් වේවා කියලා මුලින්ම ප්‍රාර්ථනා කරනවා. ඒ සුබපැතීම අවංකව කරනවා.ජනාධිපතිතුමාගේ වැඩ පිළිවෙළ ඔබ දකින්නේ කොහොමද?මෙහෙමයි.අපි මේ රටේ ඉතිහාසය ගැන කතා කරනකොට පසුගිය කාල වකවානුව තුළ හිටපු නායකයන් ගැන කතාකරන කොට මේ රටේ තිබුණ ලොකුම ප්‍රශ්නය කොටි ත්‍රස්තවාදීන්ගේ ප්‍රශ්නය බව අමතක කරන්න බැහැ.ඒ ප්‍රශ්නය මේ අවුරුදු තිහක් තිස්සේ ඇදිල ගියේ මගේ නායකයට නැතිනම් අපේ නායකයන්ට හරි තීරණයක් සෘජු තීරණයක් ගන්න බැරිවූ නිසා බවත් කියන්නම ඕන. ඒ අය වැනි වැනි හිටියේ. රට විනාශ වුණා. මිනිස් ජීවිත දේපොළ විනාශ වුණා.පසුගිය ජනාධිපතිවරණයේ දී මමත් කිව්වේ මහින්ද රාජපක්ෂ මහත්තයට ඡන්දෙ දෙන්න කියල.දැන් බලන්න ඇයි මම ජනාධිපතිට ඡන්දේ දෙන්නේ. එකක් යුද්දෙ දිනීම. ඒක ඔය ඔක්කොම කියන කතාවක්. යුද්දෙ දින්න හන්ද මෙතුමට ඡන්දෙ දෙනවා කියන කතාව.මම සන්සන්දනය කරනවා මේ ජනාධිපතිතුමා පත්වෙන්න ඉස්සෙල්ලා තව ජනාධිපති කෙනෙක් අවුරුදු එකොළහක් හිටියා. ඒ ජනාධිපති චන්ද්‍රිකා. ඔබතුමා පත්තර කාරයෙක්නේ. අපට වැඩිය යමක් දන්නවනේ. මට කරුණාකරල කියන්න එයා මොනවද ඒ අවුරුදු එකොළහ තුළ කෙරුවේ කියල. හිතල හිතල බලන්න මොනවද කළේ කියලා. මමම ගත්තොත් මම ඡන්දෙ දෙනකොට බලනවා. දැන් දෙන්නෙක් ඉන්නවා. ෆොන්සේකා මහත්තයත් හිටියා. ඡන්දෙ දෙන්නෙ කාටද කියලා. යුද්දෙ දින්න හන්දනේ එයාටත් තැනක් තිබුණේ.ෆොන්සේකා මහත්තයට මං කියන්නේ ඔයාටත් වැඩිය හොඳ ජෙනරාල් හිටියා මේ රටේ ඕන තරම්. නමුත් රටේ නායකත්වයේ තිබුණ දුර්වලතා නිසා ඒගොල්ලන්ට හරි තීරණ ගන්න බැරි වුණ නිසා ඒ අයට මේක ඉවරයක් කරන්න බැරි වුණා. හැබැයි සැලසුම් තිබුණා. හුඟාක් ඉස්සර ඉඳලා. නැතුව නෙමේ. එක එක විදියේ ඔයිට වැඩියේ බොහොම ලස්සන සැලසුම් තිබුණා. නායකත්වයේ තීරණයනේ මුලට එන්නේ. එදා ජනාධිපතිතුමා පස්ස ගැහුවා නම් ඒක වෙන්නේ නෑ. ඉතින් කාටද මේ ක්‍රෙඩිට් එක යන්න ඕන. ක්‍රෙඩිට් එක යන්න ඕන ඒ තීරණය ගත්ත මනුස්සයට. මහින්ද රාජපක්ෂ ජනාධිපතිතුමාට. ඒක එක කාරණයක්.යුද්දෙන් පස්සේ කාලවකවානුව ගැන ඔබ කියන්නේ කුමක්ද?අනෙක අපේ නායකයෝ මගේ නායකයෝ ගන්න බැරිව තිබුණ තීරණ, කරන්න ඕන ඒව කළේ නෑ ඒ කාලේ. මේව කියන්න ඕන. එකක් ඔය හම්බන්තොට වරාය ගන්න. මේ යෝජනා ඒ කාලේ ඉඳල තිබුණා. ඒව එක තැනකට ඇවිල්ලා නවතිනවා. නම් කියන්නේ නෑ. සමහර රටවලටත් මේවයින් වදිනවනේ.දැන් බලන්න විදුලි බලාගාර හැදිල්ල. නොරොච්චෝලෙ, කොත්මලේ බලාගාර යෝජනා. මේව ප්‍රේමදාස මහත්තයගේ කාලෙත් තිබුණ යෝජනා..?ඔව්. ඔව්. තීරණ ගන්න තිබුණා. කළේ නැහැනෙ. මොන හේතුව උඩ හරි කවුරුහරි විරෝධය දක්වනවා. නොරොච්චෝලෙ කියපුවහම අරය මෙයා කෑගහනවා. කොත්මලේ කියපුවහම උඩරට දේශපාලකයො කෑකෝ ගහල නැවැත්තුවා.මම කතාකරන්නේ මම දකින මට පෙනන දේ ගැන. විශාල සංවර්ධනයක් රටේ කරගෙන යන වැඩ තුළ දකිනවා. ඒ ගමන්ම මම කියන්න ඕන කරල තියෙන හොඳ වැඩ හරියට පරිපාලනය වෙනවද කියලා මම දන්නේ නැහැ. එතුමාට හැමදේම බලන්න බැහැනේ.දැන් යමක් කරන්න පුළුවන්. එතකොට එතුමාගෙ දක්ෂතාවය තුළින් තීරණ අරගෙන මේව ක්‍රියාත්මක වෙනවා. ඒක ලොකු දෙයක්. එතුමා නෙවේනෙ මේව ගෙනියන්නේ. පවත්වාගෙන යන්නේ. ඒකට වෙනම කොටසක් ඉන්නවනේ. පාරවල්, හයිවේ දැන් හැමතැනම හදනවා ලොකු වියදමක් දරලා. සමහර තැන්වල ප්‍රමිතිය හොඳ නැහැ.ඒක බලන එක එතුමාගේ වැඩක් නොවෙයිනේ. එතුමාට හැමදේම හොයන්න බැහැ. ඒවට සුපර්වයිසර්ල, ඒ අයගේ ලොක්කෝ ඕනතරම් ඉන්නවනේ. මම මේ දකින ඒවා කතා කරන්නේ. යම් අඩුපාඩුවක් වෙනකොට එක පුද්ගලයකුට දොස් කියන්න බැහැ. අපි ඒක අවබෝධ කරගන්න ඕන.කොළඹත් ලස්සන වේගන යනවා...?ඔව්. දැන් කොළඹ නගරය බලන්න ලස්සනයි. මම හරි ආසාවෙන් කොළඹ ලස්සන කරන වැඩ පිළිවෙළ බලන්නේ. අපි කොළඹට යමක් කරපු මිනිස්සුනේ. ගෝඨාභය රාජපක්ෂ මහත්තයනේ මේව කරන්නේ. මේව මොනතරම් හොඳට මොන තරම් ලස්සනට කරනව ද බලන්න, ඒක ඉතාම අගය කළ යුතු කරුණක්. එතන පොඩි අඩුවක් මා දකින්නේ මේ ජනතාවට හැඟීමක් දෙනව මදි අපි මේක කරන්නේ ජනතාව වෙනුවෙන් කියලා. මොකද ඔය නගරය ලස්සන කිරීම් ඔක්කොම කරන්නේ ජනතාව වෙනුවෙන්නේ.මේ නගරයේ තියන පැල්පත් වතු මුඩුක්කු ජනතාවත් මේ තමන්ගේ නගරය ලස්සන කරන්න කරන වැඩ කියල හිතන තැනට එන්න ඕන.එතෙන්ට මේ හොඳ වැඩ පිළිවෙළ යයි කියල මම විශ්වාස කරනවා. මොකද මම විතර මේ නගරයේ ඔය අහුමුළු ගැන දන්න කෙනෙක් නැතුව ඇති. මේ කෙරෙන වැඩ පිළිවෙළ ඉදිරියට යා යුතුයි.මම පැහැදිලිව කියනවා. මේතාක් නොකෙරුණ සැලසුම් රාශියක් ව්‍යාපෘති ගණනාවක් මේ ජනාධිපතිතුමා යටතේ ක්‍රියාත්මක වෙලා තියනවා.ඔබ චන්ද්‍රිකා ජනාධිපතිනිය ගැනත් මතක් කළා...?එයා කොමිෂන් දාන එකනේ කෙරුවේ. එයා හිතුවේ එයා ඔක්කොම දන්නවා කියලා. එයා මහ ඇමැති කාලේ මම එතුමියට යෝජනා කළා.ජාතික ආණ්ඩුවක් හදමු කියලා රටේ තිබුණ තත්ත්වය උඩ. එයත් පිළිගත්ත කරමු කියලා. හැබැයි බලය ආවට පස්සේ ඒව අමතක කළා. කවුරුත් බලය ගැනනේ හිතන්නේ.එතුමිය බලයට පත්වුණාට පස්සේ හම්බ වුණේ නැද්ද?චන්ද්‍රිකා අගමැති වුණාට පස්සෙත් මට එන්න එන්න කියලා කිව්වා. මම ගියේ නැහැ. පස්සේ අර සනත් ගුණතිලක ඇවිල්ලා මාව චන්ද්‍රිකා ළඟට එක්කන් ගියා. එයා චන්ද්‍රිකා ළඟින් හිටිය කෙනෙක්නේ. මම තමයි ඔය සනත්ව දේශපාලනයට ගෙනාවෙත්. මම යන්න කලින් එක කොන්දේසියක් දැම්මා. කවුරුත් දන්නවනේ චන්ද්‍රිකා මිනිස්සු රස්තියාදු කරනවා කියලා.මම කිව්වා මම එනවා, හැබැයි මිනිත්තු පහළොවකට වැඩිය පරක්කු කෙරුවොත් හැරිලා ආපහු එනවා කියලා. කැමැති නම් එන්නම් කිව්වා. ඉතින් ගියා. ගිය ගමන්ම චන්ද්‍රිකා හමුවුණා. මෙතනදි චන්ද්‍රිකා මගෙන් ඇහුවා මොකද එයාගේ ආණ්ඩුව ගැන හිතන්නේ කියලා. මට ඇත්ත කියන්න වුණා.හැබැයි මම මෙයා ගැන නොදැන එක මෝඩ කතාවක් එදා කිව්වා.පේ‍්‍රමදාස පවුලත් එක්ක සම්බන්ධයකුත් නෑ... තරහකුත් නෑඉංගි‍්‍රසියෙන් කතා කළේ. මම කිව්වා මම මේ වෙලාවේ පාර්ලිමේන්තුවේ හිටියනම් මෙලහටත් මේ ආණ්ඩුව පෙරළලා දාල කියලා.මේ කතාව අහල චන්ද්‍රිකා හයියෙන් හිනාවුණා. හිනාවෙලා කිව්වා ‘උඹට මං ආයෙ කවදාවත් යූඇන්පීයට යන්න දෙන්නේ නෑ’ කියලා.මමත් විහිළු කළා එයත් විහිළු කළා. ජාතික ආණ්ඩු හැදිල්ල ගැන ඇහුවම කිව්වා. ඉස්සෙල්ලා මං කැමැත්තෙන් හිටියා. ගාමිණි දිසානායක යූඇන්පීයට ආවනේ. එයාව මං විශ්වාස කරන්නේ නෑ කිව්වා. රනිල් එක්ක නම් පුළුවන් කිව්වා.ඊට පස්සේ චන්ද්‍රිකා හම්බ වෙන්න ගියේ නැද්ද?ඉන්න කියන්න.එක සුමානයක් ගියේ නෑ එයාට අර කතාව කියලා, බොරු සාක්කියක් දාල ලලිත් ඇතුලත්මුදලි කොමිසමට මාව දැම්මා. ජනාධිපති ඝාතනය කිරීමට උත්සාහ කළා කියලා මට චෝදනාවක් දාල මාස දෙකක් මාව හිරේ තිබ්බා.මගේ පුත්තුන්ට හිරිහැර කළා. එදා ගිය ගමන් ඔවුන් අදත් ඉන්නේ ඕස්ට්‍රේලියාවේ. මං එයලව හමුවෙන්න ගිහින් දවස් තුනකට කලින් මේ රටට ආවේ.ඔබතුමා පේ‍්‍රමදාස ආණ්ඩුවේ දෙවැනියා කියලයි මමනම් හිතන්නේ. දැන් ඔබතුමා මේ ත්‍රස්තවාදී යුද්ධය ගැන කතා කළා. මම කියන්නේ මේ ත්‍රස්තවාදියා විනාශ කරන්න 2009 වෙනකම් ඉන්න ඕන නැහැ ඒක 1990 ඉන්දියන් හමුදාවට කරන්න තිබුණ වැඩක්. පේ‍්‍රමදාස මහත්මයා ඉන්දියානු හමුදාව ආපසු යැවීමට ගත් තීරණය නිසා ඒක නොකෙරුණා කිව්වොත් ඔබ කුමක් ද කියන්නේ.මහ වැරදි තීරණයක් තමයි එදා එතුමා ගත්තේ. හැබැයි ඊට හුඟක් ඉස්සරත් මේ පිළිලය ඉවත්කර දාන්න තිබුණා.එතුමා විතරයි නායකයෙකුට ඉන්නේඒක තමයි මම කිව්වේ, ඒක කෙරුණේ නැහැ කියලා. මේක නියපොත්තෙන් කඩල දාන්න තිබුණ දේ පොරොවෙනුත් කපන්න බැරුවනේ තිබුණේ.දන්නවනේ මම හැමදාම පේ‍්‍රමදාස මහත්තයා වෙනුවෙන් පෙනී සිටියා.පෙනී හිටියා කියන්නේ ඔබනේ පේ‍්‍රමදාස මහත්තයගේ අග්‍ර පුරෝහිතයා. ඔබ ද පේ‍්‍රමදාස මහත්තයට කිව්වේ ඉන්දියන් හමුදාව යවන්න කියලා...?අපෝ පිස්සු ද මම කිව්වේ නැහැ.මම කියනවා පේ‍්‍රමදාස මහත්තයා කරපු ලොකුම විශාලම වැරැද්ද තමයි ඒ වෙලාවේ ඉන්දියන් හමුදාව යවන්න ගත් තීරණය.ඉන්දියන් හමුදාව ප්‍රභාකරන්ව පොඩි කරල දාන්න හදනකොට තමයි ඉන්දියන් හමුදාව යවන්න ඉල්ලුවේ. පේ‍්‍රමදාස මහත්තය අහුවුණා ප්‍රභාකරන්ගේ ගැටේට. ඉන්දියන් හමුදාව යවන්න කියපු අය මේ රටේ ජේවීපීය ඉදලම හිටියනේ. එල්ටීටීඊ උනත් අපේ මිනිස්සු කියලනේ හිතුවේ. යෝගිල, බාලසුබ්‍රමනියම්ල සාකච්ඡාවලටත් කොළඹට ආවනේ.එල්ටීටීඊය පේ‍්‍රමදාස මහත්තයව රැවැට්ටුවා?ඔව්. රැවැට්ටුවා හිල්ටන් හෝටලයේ සාකච්ඡාවට මමත් ගියා. හමීඩ් මහත්තය විතරයි කතා කළේ අපිට කියල තිබුණේ මොකුත් කතා කරන්න එපා කියලා. ඒ හන්ද අපි සද්ද නැතුව කියන දේ අහන් හිටියා. යෝගිලා හැම වේලාවෙම කතා කළේ ඉන්දියන් සාම සාධක හමුදා කරන විනාශය පිළිබඳව. ඒකමයි කිව්වේ.ඔවුන් කියන කතා ඔබලා විශ්වාස කළා...?මොන පිස්සු කතා ද මේ කියල අපි කිව්වේ. පළවෙනි සාකච්ඡාවේදීම මතක ද විදේශ ලේකම් වෙලා හිටිය ඩබ්ලිව්. ටී. ජයසිංහ මහත්තය මට කිව්වා, එයා පළපුරුදු රාජ්‍යතාන්ත්‍රිකයෙක්. එයා මට කිව්වා ඇමැතිතුමා කොහොමවත් මේ මිනිස්සුන්ව විශ්වාස කරන්න එපා කියලා. මගේ යුතුකමනේ මම ඒ කතාව අහල ගිහින් පේ‍්‍රමදාස මහත්තයට කිව්වා පොරින් සෙකට්‍රිත් මෙහෙම කියනවා කියලා. එතකොට පේ‍්‍රමදාස මහත්තයා මට කිව්වේ ඒ ගොල්ලෝ ඉතින් පරණ නිලධාරීන්නේ. ඒ ගොල්ලෝ හිතන්නෙත් පරණ විදියට කියලා. මෙහෙම ගිහින් අපට කවදාවත් මේ ප්‍රශ්නෙ විසදන්න බැරි වෙයි කියලා. පේ‍්‍රමදාස මහත්තයා හොඳ හිතින් කිව්වේ. ඉන්දියන් හමුදාව යැව්වම ප්‍රභාකරන් එක්ක සමාදානයක් ඇතිකර ගන්න පුළුවන් වෙයි කියලා පේ‍්‍රමදාස මහත්තයා හිතුවේ. ඒක හරි ගියේ නෑ.මම ඒ කාලේ ඔය ප්‍රශ්නෙට විසඳුමකුත් පේ‍්‍රමදාස මහත්තයට ඉදිරිපත් කළා.ප්‍රේමදාස මහත්තයගෙ කාලෙත්මෙහෙම කෙළින් තීරණ ගත්තෙ නෑමොකක්ද ඒ විසඳුම?මම කිව්වා උතුරු නැඟෙනහිරට ප්‍රධාන ඇමැතිවරු දෙන්නයි ආණ්ඩුකාරවරුයි එකතු කරල සෙනට් එක වගේ ඒ අයගේ ප්‍රශ්න සාකච්ඡා කරන්න පාර්ලිමේන්තු පනතකින් මණ්ඩලයක් ඇති කරමු කියලා. ඒක එතුමා පිළිගත්තා.පේ‍්‍රමදාස මහත්තයට එල්ටීටීඊය පරදවනවා දකින්න වාසනාවක් තිබුණේ නැහැ...?ඒ කාලෙ ඔය කවුරුත් ඉන්දියන් හමුදාව යවන්න කිව්වනේ. ඒතියා යෝගිලත් සාකච්ඡාවලට ඇවිල්ලා කිව්වේ අපි ඔයාලගේ රටේ පුරවැසියෝ අපි ආරක්ෂා කරන්න කියලනේ. අපි ඔවුන්ව විශ්වාස කළා. පේ‍්‍රමදාස මහත්තය ඒ කාලේ කිව්වා දෙමළෙන් ‘ඊළාම් ඉල්ලෙයි. එල්ලාම් කුඩුක්කලාම්’ කියලා. ‘ඊළම දෙන්නේ නෑ. වෙන ඕන දෙයක් දෙන්නම්’ කියලා.පස්සේ පොලිස් නිලධාරීන් 600 ක් මරපුවම කොටි මඩින්න මෙහෙයුම් සැලසුම් කළා.එතනදි මට බාර කරපු දේ තමයි මායිම් ගම්වල නිවාස දහසක් මුලින්ම හදන්න වව්නියාවෙන් ගහගෙන යනකොට අනාථ වෙන අය පදිංචි කරන්න. මේ සැලසුම ක්‍රියාත්මක වෙද්දි තමයි කොටි පේ‍්‍රමදාස මහත්තය ඝාතනය කළේ.මහින්ද රාජපක්ෂ මහත්තයගේ වාසනාවට මේ ප්‍රශ්නය ඉවරයක් කරගන්න ලැබුණා?එතුමා එක පුද්ගලයෙක් විතරනේ. ජනතාවගේ රටේම වාසනාවට තමයි මේ ප්‍රශ්නය විසඳගන්න ලැබුණේ. අනිත් අය අන්තර්ජාතික කතා කිය කිය හිටියා.මට මතකයි මම නගරාධිපති කාලේ චීන තානාපති මාව හමුවෙන්න ආව. ඇයි මේ ප්‍රශ්නෙ විසදන්නේ නැත්තේ කියලා එයා මගෙන් ඇහුවා. මම කිව්වා අන්තර්ජාතික බලපෑම් තියනවනේ කියලා. ඔහු කිව්වා මොන අන්තර්ජාතික බලපෑම් ද මේක ගහල ඉවර කරල දාන්න ඔය කෑ ගැහිලි සුමානයක් දෙකක් තියෙයි කියලා. මේක ඉතින් අවුරුදු ගණන් ඇදෙනවනේ කියලා.මහින්ද රාජපක්ෂ ජනාධිපතිතුමා රටට දෙන නායකත්වය ගැන මොකද හිතන්නේ?ජනාධිපතිතුමා අද කරන දේවල්වල ප්‍රතිඵල එන්නේ තව අවුරුදු ගණනාවකින්. එතුමා විතරනෙ අද නායකයකුට ඉන්නේ. වෙන කවුද නායකයෝ ඉන්නේ.රනිල් විපක්ෂ නායකයනේ...?ඒ පක්ෂයෙත් කුලල් කාගන්නවනේ එයා නායකයෙක් නෙවෙයි කියලා.ෆොන්සේකටත් වඩා හොඳ ජෙනරාල්ලා හිටියා ඒත් නියම නායකත්වයක් තිබුණේ නැති නිසා කොටි පරද්දන්ඩ බැරිවුණාරනිල් අගමැති කළෙත් ඔබ නේද?ඔව්. විජේතුංග මහත්තයා මට අගමැතිකමේ දිවුරුම් දෙන්න කිව්වම මට එපා මම පාර්ලිමේන්තුවේ ජූනියර් කෙනෙක්නේ කියලා ඒ තනතුර රනිල්ට දෙන්න කිව්වා. ඊට පස්සේ විජේතුංග මහත්තයා මට සභානායක ධුරය බාරගන්න කිව්වා. මම ඒකත් එපා කියල ඒ ධුරය එදා හිටපු ජ්‍යෙෂ්ඨම මන්ත්‍රීවරයා වුණ විජේපාල මහත්මයට දෙන්න කිව්වා.එදා විජේතුංග මහත්තය මට වැඳලා කිව්වා ලොකු අවුලකින් එයාව බේරුවා කියලා. මේ ලෝකෙ මම ගරු කරන කෙනෙක් ඉන්නවානම් ඒ ඔබ තමයි කියලා එයා මට කිව්වා.මට රජකම දෙන්න හදනවා මම එපා කියනවා වගේ වැඩක්නේ ඔබ කරල තියෙන්නේ.සිනහවෙමින්ඔව්. මම ඉතින් කවදත් තනතුරු පස්සෙන් ගිය මිනිහෙක් නෙවෙයිනේ. ඉස්සරත් මාව මේ අය බලෙන්ම තමයි දේශපාලනයට ගෙනත් වැඩ ගත්තේ.දැන් පේ‍්‍රමදාස පවුල එක්ක සම්බන්ධය කොහොම ද?තරහක් මරහක් නෑ. සම්බන්ධයක් නෑ. මගේ සම්බන්ධය තිබුණේ පේ‍්‍රමදාස මහත්තය එක්ක විතරනේ. මගේ නෝන අන්ත්‍රා වෙච්ච වේලාවේ ඔය ප්‍රේමදාස මහත්තයගේ පවුලේ කිසිකෙනෙක් ආවේ නැහැනේ.ජනාධිපතිතුමා ආවා. ශිරන්ති රාජපක්ෂ මැතිනිය ඇවිල්ලා පැයකට වඩා හිටියා. ආණ්ඩුවේ විපක්ෂයේ හුඟක් අය ආවා.ප්‍රේමදාස මහත්තයාගේ දුව ආවෙත් පහුවෙනිදා.සංවාදයසරත් පෙරේරාඡායාරූපය විමල් කරුණාතිලක  කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>18</day>
    </date>
    <link>http://www.silumina.lk/2012/11/18/_art.asp?fn=ab1211186</link>
    <topic>ජන විඥානය හඳුනාගත් එකම නායකයා</topic>
    <author>සටහනඅරුණි මුතුමලී</author>
    <content>කැලණිය විශ්ව විද්‍යාලයේ ජනසන්නිවේදන අංශයේ අංශාධිපතිවිවිධ පුද්ගලයන් රටේ නායකයින් දෙස බලන ආකාරයන් විවිධාකාරය. ඒ ඒ පුද්ගලයා ලබන අත්දැකීම් හා හඳුනා ගැනීම් අනුව ඒ දෘෂ්ටින් වෙනස් වේ. මහින්ද රාජපක්ෂ ජනාධිපතිතුමා පිළිබඳව ද රටේ විවිධ අය දකින්නේ විවිධ දෘෂ්ටිකෝණයන් ගෙනි. කැලණිය විශ්ව විද්‍යාලයේ ජනසන්නිවේදන අංශයේ අංශාධිපති මහාචාර්ය රෝහණ ලක්ෂ්මන් පියදාස මහතා මහින්ද රාජපක්ෂ නම් වූ නායකයා පිළිබඳ සිය අදහස් පළ කළේ මෙසේ ය.රුසියාව, යුරෝපයේ “බරවා කකුල” ලෙස බටහිර දේශපාලන විචාරකයින් හැඳින්වූයේ වැඩවසම්වාදී, පිරිහුණු, නොදියුණු, අවවර්ධිත රටක් ලෙස පැවැතුණු නිසයි. නමුත් ඔක්තෝබර් විප්ලවයත් සමඟ සමාජය ම වෙනස් කරමින් කම්කරු අරගල මෙහෙයවමින් වසර පහක් වැනි කෙටි කාලයකදී රුසියාව විදුලියකරණය කළ නායකයා ගැන බටහිර විචාරකයින් කීවේ “ලෙනින් කෙතරම් අව්‍යාජ ද සරල ද කිවහොත් ඔහු අනිත් මිනිසුන් මෙන්ම රෙදි කෑලි පොරවාගෙන සිටින්නට ඇති, ඒ සීතල ඔහුටත් දැනෙන්නට ඇති, සාමාන්‍ය මිනිසුන්ගේ හද ගැස්ම දැනුණු නිසා ම වරප්‍රසාද ලාභියකු ලෙස නොසිටි නිසාම ඔහුට මේ දැවැන්ත රට, සමාජය වෙනස් කරන්නට හැකිවන්නට ඇති” කියායි.පාලකයකු පාලනයේ සිටිනා මොහොතේ රටේ පුරවැසියකු ඔහු පිළිබඳ ගුණානුස්මෘතියෙන් දැකීම බොහෝ විට සුලබ දෙයක්. එය අපේ සාහිත්‍යයේ හඳුන්වන්නේ ප්‍රශස්ති යනුවෙන්. නමුත් එවැනි වර්ණනාවකින් පෞද්ගලික අරමුණක් ඉටුකර ගැනීමේ කිසිදු අපේක්ෂාවකින් තොරව “ලෙනින්” පිළිබඳ බටහිර විචාරකයන් කී දෑ වත්මන් ජනාධිපතිතුමා වෙත ආදේශ කිරීමට උත්සාහ දරන්නේ ඔහුගේ සාර්ථකත්වයේ ප්‍රධාන සාධක හඳුනා ගැනීමට එය රුකුලක් වන නිසයි.මහින්ද රාජපක්ෂ නම් වූ දේශපාලනඥයාගේ ගමන් මගේ එක් අවස්ථාවක, සිය පියාගේ ඇවෑමෙන් පසු බෙලිඅත්ත ආසනයට සංවිධායක තනතුර බාර ගැනීම සඳහා මව සමඟ එවකට අගමැතිනි සිරිමාවෝ බණ්ඩාරනායක මහත්මිය හමුවීමට පැමිණි මොහොත ඉතා වැදගත්. තමන්ගේ මව මෙන්ම අගමැතිනිය ද බලාපොරොත්තු වූයේ සංවිධායක තනතුරට වෙනත් සහෝදරයකු පත් කිරීමටයි.රාජ්‍ය මන්ත්‍රණ සභාවේ මන්ත්‍රීකමක් දැරූ අයකුගේ දෙවැනි පරපුරේ දරුවකු තම අපේක්ෂකත්වය ලබා ගැනීමට නායිකාව හමු වූ මොහොත පිළිබඳ තොරතුරු කියවද්දී මහින්ද රාජපක්ෂ නමැති තරුණයා සහ අද මන්ත්‍රීධුර අපේක්ෂකයන් අතර වෙනස දැක ගන්නට පුළුවන්. අද අති නවීන වාහනවල සෙනඟ පටවාගෙන පෙත්සම් අත දරාගෙන කෘත්‍රිම ජනබලයක් පෙන්වන්නන් දකින විට සිය අව්‍යාජ බව, සරල බව මුල් අවස්ථාවේ සිට මහින්ද රාජපක්ෂ නම් වූ දේශපාලන චරිතයේ දක්නට ලැබුණේ ඒ අයුරින්.වීදියේ සටන් කිරීම ඔහුගේ නායකත්ව ගමනේ ප්‍රධාන සාධකයක්. සමාජයේ පහළ මට්ටම්වල මිනිසුන්ගේ හැඟීම් පිළිබඳ සංවේදී බව, සෑම සමාජ තීරුවක් සමඟම අන්තර් සම්බන්ධයක් ගොඩනඟා ගැනීමට ඇති හැකියාව ඔහු මේ තරම් දුරකට ගෙන එන්නට හේතු වුණා.හොඳම උදාහරණයක් වන්නේ 1977 පත් වූ ජේ. ආර්. ජයවර්ධන ආණ්ඩුව වසර 17 ක් රජ කරන තරමට බලවත් වී තිබියදී ශ්‍රී ලංකා නිදහස් පක්ෂය තුළ නායකත්වයට අරගල ඇති වුණා. අනුර බණ්ඩාරනායක සමඟ සිරිමාවෝ බණ්ඩාරනායකත් මෛත්‍රිපාල සේනානායකත් විජය කුමාරතුංග හා චන්ද්‍රිකා බණ්ඩාරනායකත් ගැටුම් ඇතිකර ගත්තා. අධිකරණ ගැටලු පුවත්පත් පැහැර ගැනීම් ආදි ඒ සියල්ල මැද මන්ත්‍රී මහින්ද රාජපක්ෂ වෘත්තීය සගයින් හා එක්ව වීදියේ සටන ආරම්භ කළා. මෙරට සියලු වෘත්තිය සමිති සමඟ සම්බන්ධතාවන් ඇතිකර ගැනීමට ඔහු සමත් වුණා. ජේ. ආර්. යුගයට වඩා පොදු ජන නියෝජනයක මුහුණුවරින් හෙබි පේ‍්‍රමදාස ආණ්ඩුව පවා අභිභවමින් ශ්‍රී ලංකා නිදහස් පක්ෂය පෙරට ගෙන ඒමට කොළඹ සිට පාද යාත්‍රාවක් මෙහෙයවූවා. පහළ ස්ථර සමඟ තිබු අන්තර් සබඳතාව නිදහස් පක්ෂයේ පොදුජන මුහුණුවර ප්‍රමුඛව ප්‍රබල වීමට හේතු වුණා.”භීෂණය පැවැති 88/89 කාලයේ බෙලිඅත්ත පාර්ලිමේන්තු මන්ත්‍රීවරයා ලෙස ව්‍යසනයට ලක්වන, අත්අඩංගුවට පත්වන තරුණයන්ට රැකවරණය සඳහා ජාතික හා අන්තර්ජාතික වශයෙන් හඬක් නඟන්නට ඔහුගේ වීදියේ සටන් කිරීමේ හැකියාව මෙන්න ඒ අන්තර් සම්බන්ධතා හේතු වුණා. ඒ වගේම ඕනෑම දුෂ්කර මොහොතක නිර්මාණශීලීව ජනමතයක් ගොඩ නැඟීමට මහින්ද රාජපක්ෂ නම් වූ දේශපාලනඥයාට තිබුණේ අසාමාන්‍ය හැකියාවක්. සත්‍ය වශයෙන් ම නායකත්වය හඳුනා ගත හැක්කේ දුෂ්කර අවස්ථාවන්ට මුහුණ දීමට ඇති හැකියාව මතයි.එවැනි තවත් අවස්ථාවක් වන්නේ අභ්‍යන්තර සිවිල් ගැටුම් ඇති වී දකුණත් උතුරත් සටන්කාමීන් අතට පත්වී ප්‍රජාතාන්ත්‍රික ව්‍යවස්ථාදායක ආයතන සියල්ල අවුල් වූ විට විපක්ෂයේ සාමාන්‍ය මන්ත්‍රීවරයකු ලෙස දරුවන් අහිමි වූ මව්වරුන් සංවිධානය කිරීම හා ඒ දරුවන්ගේ මානව හිමිකම් පිළිබඳ පණිවිඩය ලොවට ගෙන යාමට කටයුතු කළ ආකාරයයි. ඒ ලියකියවිලි අදාළ ස්ථාන වෙත ගෙන යාමට නොදුන් විට ඒවා පවරාගත් ආයතනවලින් එසේ පවරාගත් බවට සහතිකයක් දෙන ලෙස ඉල්ලා සිටීමට තරම් නිර්මාණශීලී බවක් ඔහු සතු වුණා. ඒ හඬ ඔස්සේ දේශීය වශයෙන් පාලකයින්ට එල්ල කළ නොහැකි වූ බලපෑම අන්තර්ජාතික වශයෙන් එල්ල කිරීමට හැකියාව ලැබුණා.ඉතාම සංකීර්ණ දේශපාලන ඉතිහාසයක් ලෙස ගෙන විශ්ලේෂණය කළහොත් 1980 වැඩ වර්ජනය, 83 කළු ජූලිය, ජනමත විචාරණය වැනි අවස්ථාවලදී මෙන්ම බෙදී ගිය විපක්ෂයේ නායකයින් පවා පැති මාරු කරද්දී ඉන්ද්‍රඛීලයක් සේ නොසැලී තම පක්ෂය වෙනුවෙන් සියල්ල ඉවසා දරා සිටීමට ඔහුට ආත්ම ශක්තිය තිබුණා. ඒ සමඟම ඔහු සිය පදනම තහවුරු කරගත්තා.මහින්ද රාජපක්ෂ යනු දෘෂ්ටිමය වශයෙන් වාම වාදී දේශපාලනඥයෙක්. අන්තර්ජාතික වශයෙන් ද ඔහු ඒ වෙනුවෙන් කටයුතු කළ බව පලස්තීන සහයෝගීතා සංගමයේ නායකයා ලෙස ඊශ්‍රායලයේ අධිකාරිවාදී පාලනයට විපක්ෂයේ මන්ත්‍රීවරයකු ලෙස වෙනම දැක්මකින් කටයුතු කරමින් මෙරට ප්‍රභූවරුන්ගේ මතයට අභියෝග කිරීමෙන්ම පැහැදිලි වෙනවා. මෙය ඔහුගේ ජිවිත කාලය පුරාම දක්නට ලැබෙන ලක්ෂණයක්.වාමවාදී ප්‍රවාහය සමඟ ඔහු ගැටුමක් ඇති කර නොගත් නිසාම 2005 ජයග්‍රහණය සඳහා මංපෙත් විවර වුණා. රටේ ප්‍රභූවරු පක්ෂයේ ප්‍රභූවරු පවා විරුද්ධවාදීකම් කරද්දී ගම් මට්ටමෙන්, වීදි මට්ටමෙන් ඔහු සතු වූ සම්බන්ධතා ජනතා විමුක්ති පෙරමුණේ සහාය ඔහුට එක්කර ගැනීමට හේතු වුණා.ඉන්පසු සියලු මැතිවරණවලින් ජය ලබා ගනිමින් ජනමත නායකයකු ලෙස වරකදී පක්ෂයත්, වරකදී සමාජ තීරුත් වරකදී ජනවර්ග ඉක්මවා යමින් රටේ නායකයකු ලෙස ඉදිරියට ඒමට හැකිවුණේ ඒ සුහදශීලීත්වයයි.මෑතක දී කැලණිය විශ්ව විද්‍යාලය මඟින් ජනතාවට වඩාත්ම සමීප ආයතනය හා පුද්ගලයා සෙවීම සඳහා කරන ලද සමීක්ෂණයකදී ජනතාව අතුරින් සියයට 56 ක් පළමු මට්ටමේ සමීපතමයා ලෙස තෝරාගෙන ඇත්තේ මහින්ද රාජපක්ෂ ජනාධිපතිතුමායි. දෙවැනි තැනට පත්වන්නේ ප්‍රදේශයේ ග්‍රාම සේවකයි. ඒ සමාජ තීරුව දක්වාම යමකුට වඩාත්ම විශ්වාසවන්ත, තම දුක් ගැනවිල්ලක් ද කිව හැකි බියක් සැකක් නොමැතිව කතා කළ හැකි පුද්ගලයා බවට ඔහු පෝෂණය වී ඇත්තේ වීදියේ සටන් කලාව සමඟ හැදී වැඩුණු නායකයකු නිසයි.නායකත්වයක් සතු විය යුතු දරා ගැනීම හා විශේෂයෙන්ම ඉවසීමත් නිර්මාණශීලී බව හා කැපවීම යන ගුණාංග නිසඟයෙන්ම ඔහු තුළ පිහිටා තිබෙනවා. ඒ නිසාම පාසල් දරුවන් ළඟදී ඔවුන්ට එකඟව ද, කලාකරුවන් ළඟදී ඔවුන්ට එකඟව ද විරුද්ධ පක්ෂයේ අය සමඟ සහයෝගයෙන් ද අන්තර්ජාතික තලයේ දී අනන්‍යව ද කටයුතු කිරීමේ හැකියාව ඔහු සතුයි.ජුලි කලබලයට, භීෂණයට මෙන්ම සුනාමියට ද මුහුණදුන් මේ දේශපාලනඥයා 2009 යුද වකවානුවේ හැසිරුණු ආකාරය ද ඔහුගේ ඒ ලක්ෂණවලට හොඳ නිදසුනක්. පිටරටවලින් ආ බලපෑම, එක්සත් ජාතීන්ගේ මහලේකම් මෙරටට පැමිණීමට සූදානම් වූ කාලයත් වීම, අසල්වැසි ඉන්දියාව ඇතුළු බලවත් රටවල බලපෑම මෙන්ම මෙරට රාජ්‍ය නොවන සංවිධාන, ඇතැම් දේශපාලනඥයින් මෙන්ම රාජ්‍ය තාන්ත්‍රික සීමා පැනවීම් මධ්‍යයේ ත්‍රස්තවාදය පැරදවිය හැකි බවට, යුද ජයග්‍රහණය ලබන බවට ඒකමතික තීරණයක එල්බගෙන ජනතාවටත් හමුදාවටත් නායකත්වය දුන් ආකාරයෙන් එය මොනවට පැහැදිලි වනවා.ඒ පන්නරය ඔහු ලැබුවේ විරුද්ධ පක්ෂ මන්ත්‍රීවරයකු විරුද්ධ පක්ෂ නායකයකු, ඇමැතිවරයකු, අගමැතිවරයකු සහ ජනාධිපතිවරයකු යන පස් වැදෑරුම් අවස්ථාවලදීම ජන පදනම රැක ගැනීම හා නොසැලී අභියෝග බාර ගැනීමට ඇති ඉවසීමේ ගුණය නිසයි.ඇමැතිවරයකු ලෙස රටේ ජනපි‍්‍රයත්වයෙන් අඩු ධීවර හා කම්කරු වැනි අමාත්‍යාංශ බාරගෙන ඒවා විශිෂ්ට ආයතන බවට පත් කිරීමට ඔහු දැක්වූ හැකියාව ඉතිහාසය පුරා පෙන්වා ඇත්තේ අධිකරණ අමාත්‍යවරයකු ලෙස ෆීලික්ස් ඩයස් බණ්ඩාරනායක අධ්‍යාපන ඇමැතිවරයකු ලෙස ලලිත් ඇතුලත්මුදලි වැනි අතළොස්සක් පමණයි.එස්. ඩබ්ලිව්. ආර්. ඩී. බණ්ඩාරනායක මහතා ශ්‍රී ලංකා නිදහස් පක්ෂයේ වැදගත්ම අංගය ලෙස සඟ, වෙද, ගුරු, ගොවි, කම්කරු සහයෝගීතාව ශක්තිමත් කිරීම අපේක්ෂා කළා. මව් බසින් ශූර ලෙස කතා කරන, සිතන, නායකයන් බිහි කිරීම සඳහා ස්වභාෂා විශ්ව විද්‍යාල දෙකක් තනා බණ්ඩාරනායක මහතා පැතු ආකාරයේ නායකයකු බිහි වුණේ ඔහුගේ මරණයෙන් වසර පනහකටත් පසුවයි.ප්‍රංස අධ්‍යාපනඥයන් කියන ආකාරයට රටක සාර්ථකත්වය පිටුපස ඇත්තේ රටේ නායකයා සිය රටේ සංස්කෘතිය භාෂාව හා චින්තනය ස්වභාෂාවෙන් සිතීමට හැකි අයකු ද යන්න මතයි. ශ්‍රී ලංකාවට නිදහස ලැබීමෙන් පසු එවැනි හැකියාවක් සහිතව පත් වූ එකම නායකයා මහින්ද රාජපක්ෂ ජනාධිපතිවරයායි. බණ්ඩාරනායක මහතා අපේක්ෂා කළ අනන්‍යතාව ඇති ජාතිවාදී නොවන ජාතිකවාදී වන නායකයා ද වත්මන් ජනාධිපතිවරයායි.ඒ නිසාම අනෙකුත් නායකයින් අභිභවා යන ජන විඥානය හඳුනා ගැනීමේ ශක්තිය ඇති එකම නායකයා වශයෙන් මහින්ද රාජපක්ෂ ජනාධිපතිතුමා අනාගත නායකයින්ට පරමාදර්ශී ආකෘතියක් ලෙස ද හඳුන්වා දිය හැකියි.සටහනඅරුණි මුතුමලීකර්තෘට ලියන්න | මුද්‍රණය සඳහා</content>
  </post></root>