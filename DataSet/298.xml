<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2014</year>
      <month>05</month>
      <day>04</day>
    </date>
    <link>http://www.silumina.lk/2014/05/04/_art.asp?fn=cr1405041</link>
    <topic>සම ්ප්‍රදායධාරීන් උස්සා තබන ගත්වහර පාසැල් සිසුන්ගේ භාශා උපාර ්ජනයට සාහසික බාධකයක්</topic>
    <author/>
    <content>සම ්ප්‍රදායධාරීන් උස්සා තබන ගත්වහර පාසැල් සිසුන්ගේ භාශා උපාර ්ජනයට සාහසික බාධකයක්අජිත් තිලකසේනසිංහල භාෂාවේ වර්තමාන භාවිතය හා අනාගතය සම්බන්ධයෙන් අජිත් තිලකසේන මහතා සකස් කළ ලිපියක් මෙහි පළවේ. මෙම ලිපියෙන් සිංහල භාෂාව යාවත්කාලීන නොවීමෙන් මතුවී ඇති ගැටලු පිළිබඳව අවධානය යොමු කර තිබේ.මෙම ලිපිය අජිත් තිලකසේන පිළිගන්නා භාෂා රීතින්ට අනුව ලියා ඇත. එසේම ලිපිය අක්ෂර සංයෝජනය කර ඇත්තේ ඒ මහතා පිළිගන්නා භාෂා හා අක්ෂර රීතීන්ට අනුව සකස් කර ඇති එෆ්.එම්. තිලක අක්ෂර මාලාවෙනි. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>04</day>
    </date>
    <link>http://www.silumina.lk/2014/05/04/_art.asp?fn=cr1405042</link>
    <topic>මළ සිරුරක් කතා කරයි!</topic>
    <author>සමන් වික්‍රමාරච්චි</author>
    <content>මළ සිරුරක් කතා කරයි!පරදාරක - විමලදාස සමරසිංහබැලූ බැල්මට පරදාරක නවකතාව දෘෂ්ටි කෝණ අර්බුදයක පැටලී සිටී. කතාව කිව යුත්තේ නවකතාවේ පාත්‍රවර්ගයා විසින් ද නැතහොත් පිටස්තර කථකයකු විසින් ද යන්න ගැන නවකතාකරුවාට නිනව්වක් නැත. මේ නිසා පාඨකයාට එකම කරුණු යළි යළිත් කියවීමට සිදුවීමේ කරදරය නවකතාව අවසානය දක්වා ම විඳ දරා ගැනීමට සිදුවී ඇත.මෙම නවකතාවට ප්‍රස්තුත වන්නේ තමන්ට උපදින අන්ධ දරුවා වෙනස් ස්ත්‍රියකගේ දරුවකු සමඟ මාරු කර ගත් මවුපිය යුවලක් පිළිබඳ කතාවකි. ඔවුහු තමන්ගේ දරුවා අනාථ නිවාසයකට බාර දී අන් දරුවකු තමන‍්ගේ දරුවා ලෙස හදා වඩා ගනී. අන්තිමේදී මානසික අවුලක පැටලෙන ස්වාමි පුරුෂයා පේර ගසක එල්ලී සිය පණ නසා ගනී. නවකතාව ආරම්භ වන්නේ පේර ගසෙහි එල්ලුන මළ මිනියේ දෘෂ්ටි කෝණයෙනි.අනතුරුව කතාව කියන්නේ ඔහු පසු පසින් පැමිණි බල්ලෙකි. නවකතාකරුවා එම ස්ථානය අවට ගැවසුන වඳුරකු ද මේ මිනිසා දිවි නසා ගත් හැටි තමා දුටු බවට සාක්කි දීමට යොදා ගනී. පාඨකයාගේ වාසනාවට ඒ අවට සිටි ගිරවුන්, ලේනුන්, සැළලිහිනියන් ආදී වූ අනේක වූ කුරා කූඹීන් කතාකරුවාට ඇස ගැසී නැත. පසුව කතාව බිරිඳ වූ මාලනී, ඇගේ නැගණිය සන්ධ්‍යා, මාලනී‍ෙග් මව ආදී වූ පාත්‍ර වර්ගයා මෙම සිදුවීම් එකිනෙකා දකින විලාශය විස්තර කෙ‍ෙර්. එහිදීද මාලනීගේ මාමලා, රෝහලේ හෙදිය, මාරු කරනු ලැබූ දරුවාගේ සැබෑ මව ආදී වූ පාත්‍රයින් නවකතාකරුවාට මග හැරී තිබීම නම් පාඨකයාගේ පැත්තෙන් වාසනාවකි.නවකතාකරුවාට බරපතළ ලෙස මග හැරී යන චරිතය නම් යුද බිමේදී මිය යන රංජි නම් වූ හමුදා සෙබලාය. මෙහි එන සියළු සිදුවීම් වල මුල් ඔහුගේ ය. ඔහු නිසා මාලනී ගේ කුසට පැමිණි දරුවා නැති කර ගැනිමට ගත් නිෂ්ඵල ප්‍රයත්නය අවසානයේ ඇයගේ පැරණි පෙම්වතා වූ අතුල සමඟ විවාහ වීමෙන් එම අවමානය වළකා ගනී. එහෙත් ඔවුන්ට ලැබෙන්නේ ආබාධිත දරුවෙකි. කතාව කීම සඳහා හමුදා සෙබලා ද කැඳවීමට නවකතාකරුවාට අමතක වේ. එසේ විනි නම් කැඳවිය යුතුව තිබුණේ මිය ගිය සෙබලාගේ අවතාරයයි.වාගාලංකාරයෙන් තොර නිරුවත් බස් වහරකින් ලියවෙන මෙම නවකතාවේ අවුල් සහගත භාවිතය දෘෂ්ටි කෝණ මීට වඩා ඵලදායී ලෙස යොදා ගැනීමට අවකාශ තිබිනැයි කෙනෙකුට යෝජනා කළ හැක. යථාර්ථවාදී නවකතාවක ප්‍රස්තුත සිදුවීම විවිධ දෘෂ්ටි කෝණයන්ගෙන් විවරණය වන ප්‍රථම අවස්ථාව පරදාරක නොවේ. ඒ පිළිබඳ ඉතාම ජනප්‍රිය නිර්දශනය නම් රෂෝමාන් සිනමා පටයයි. එහිදී ස්වාමි පුරුෂයා මරා දමා ස්ත්‍රියක කෙලසීම පිළිබඳ පුවත එම සිදුවීමට අදාළ චරිත මඟින් කියවේ. මිය ගිය තැනැත්තා පවා අවතාරයක් ලෙසින් නව කතාව කියයි. එහෙත් එකිනෙකාගේ දෘෂ්ටි කෝණය තුළ අප කියවන්නේ එකිනෙකාට වෙනස් කතාවකි. එනයින් කුරසෝවා ජීවිතය චතුර්විධ කෝණයකින් කියවමින් යථාර්ථය යයි අප ගන්නා දෙයට එකම අර්ථයක් සැපයිය නොහැකි බව පෙන්වා දෙයි.පරදාරක නවකතාව විවිධ දෘෂ්ටි කෝණයන්ගෙන් ලියවුණ ද අප කියවන්නේ ඒක රේඛිය වූ සරල කතාන්දරයමය. ඉන් ජීවිතය විවිධ ඉසව් ඔස්සේ විවරණය කිරීමට තිබූ අවකාශය නවකතාකරුවාට මග හැරෙයි. මරණය හඹා යාම (death drive) පුනරාවර්තනීය බව රෂෝමාන් සිනමා පටයේ කතාව කියවෙන ක්‍රමවේදය තුළම ප්‍රකාශ මානවේ. එහෙත් එකම කතාව යළි යළිත් කියවීමට සැලැස්වීම නිසා පරදාරක නවකතාව අර සම්ප්‍රදායික කියවීම් වලදී අප භාවිතා කරන පුනරුක්තිය නම් වූ රෝගයෙන් පීඩා විඳී.අප ප්‍රශ්න කළ යුත්තේ නවකතාකරුවා හමුදා සෙබලා තමාගේ කතාව කීම සඳහා කැඳවීම මග හරින්නේ මන්ද? යනුවෙනි. ඩෙරිඩියානු විසංයෝජනය (Derridean deconstruction) හැම විටම තොරොම්බල් කරණ දෙයක් නම් ඕනෑම වියමනක යම් කරුණක් සැඟවීම සඳහා සංදිග්ධ බවක් (ambiguity) නිර්මාණය වී තිබෙන බවයි. මෙම නවකතාවෙ සොල්දාදුවා අනෙක් අය මෙන් තම කතාව කීම සඳහා නොකැඳවන්නේ අමතක වීමකින් විය නොහැක. මෙම ග්‍රන්ථයේ පසු පිටෙහි මෙසේ ලියැවේ.“කාලයක් තිස්සේ කුරිරු යුද බිමක ජීවත්වීමේ ඍජු ප්‍රතිඵලයක් ලෙස සොල්දාදුවකුට ලැබෙන නොඉවසිලිවන්ත හැසිරීමේ අනියම් ප්‍රතිඵලයක් හේතුවෙන් ජන ජීවිතයේ ස්වභාවික රිද්මය අනපේක්ෂිත ඉසව්වකට ගමන් කිරීම නිසා අනිවාර්ය වංචනික ජීවිතයකට තල්ලු වන අහිංසක පවුලක් සංහිඳියාව විපරීත වී එය ඛේද වාචකයකින් කෙලවර වෙයි.”හමුදා සෙබලාගේ හැසිරීම නවකතාවේ පෙළ තුළ සාධාරණීකරණය නොකරන කතුවරයා එය ග්‍රන්ථයේ පසු පිට දක්වා ගෙන යයි. වියමනින් පිටස්තර වූ කිසිවක් නැතැයි යන ඩෙරිඩියානු ආපත්ය මෙහිදි අපගේ සිහියට නැගේ. හමුදා සෙබලා වියමන තුළ සඟවා තැබීමෙන් වියමන විසින් ම එය විසංයෝජනය වීමට ඉඩ හැරීම සඳහා පරතරයක් නිර්මාණය කරයි. කතුවරයා අවයානත් කරන්නේ සොල්දාදුවාගේ හැසිරීම යුද බිමක කුරිරු බව විසින් ජනිත කළ ආවේගයක් බවට ඌනනය (reduced) කිරීමය.මින් විසංයෝජනය වන්නේ තම නවකතාවේ පාත්‍ර වර්ගයාගෙන් තෝරා ගත් කීප දෙනෙකුගේ කතාව (speech) පමණක් මුදා හැරීමෙන් කතුවරයා ගොඩනැඟීමට වෑයම් කරණ නිශ්චිත අර්ථයන්ය. (stable Meaning) ලිවීමේදී අවරෝධනය කරනා දේ එකි ලිවීම විසින් ම එළිදරව් කරයි. සමස්ථ නවකතාවම සොල්දාදුවා නිහඬ කර තැබීම විසින් නිර්මාණය කරන පරතරය වටා භ්‍රමණය වේ. සැබවින් ම නවකතාව තුළ කොතෙක් අය කතා කළත් එම දෘෂ්ටි කෝණ විසින් නව්‍ය අත්දැකීමක් එළිදරව් නොකරන්නේ එබැවිනි.මෙහි පළමු පරිච්ඡේදය කතුවරයා නම් කරන්නේ “මා මිය ගොස් අතුල” යනුවෙනි. එය ලියවී තිබෙන ප්‍රාථමික ශෛලියත් ඉදිරිපත් කරනා අව්‍යක්ත විලාශයත් සලකා බලා “පෑනක් කතා කරයි” “පොතක් කතා කරයි” ආදී වූ ලෙස මළ සිරුරක් කතා කරයි යනුවෙන් නැවත නම් කළ හැක. ඇත්තට ම නම් එලෙස එල්ලී දිවි නසාගෙන තිබෙන්නේ නවකතාවේ කි‍යවෙන අතුල නම් වූ චරිතය නොවේ. රූපික ලෙස (meta phoracally) එහි එල්ලී සිටින්නේ සිංහල නවකතාව ය.සමන් වික්‍රමාරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>04</day>
    </date>
    <link>http://www.silumina.lk/2014/05/04/_art.asp?fn=cr1405043</link>
    <topic>රුවැත්තිය</topic>
    <author>පියසීලි විජේනායක</author>
    <content>රුවැත්තියපර්ල් එස්. බක් ගේ The Beauty නම් කෙටිකතාව ඇසුරිනි.ඔමුරා මහත්මිය මුළුතැන්ගෙයි වූ ඔර්ලෝසුව දෙස ක්ෂණික බැල්මක් හෙළුවා ය. වේලාව හරියටම පහයි. සීත කාලයේ වහ වහා පැතිර ගිය දැඩි අඳුර මුළු ටෝකියෝ නගරය වෙලී පැවතුණා සේ ය. මේ සන්ධ්‍යා භාගයේ කවර මොහොතක හෝ පාසල් ගිය තම දරුවන් පෙරළා එතැ'යි ඈ අපේක්ෂාවෙන් පසු වූවා ය.“අම්මා...”“පුතා, මං මෙහේ...”ටෝරු ගලවා ගත් පාවහන් යුවළට පයින් පා පහරක් දුන්නේය.“ටෝරු, මෙහේ එන්න”පටියෙන් ගැට ගැසූ පොත් මිටිය දකුණතින් එල්ලා ගත් ටෝරු මව අසලට වී සිටියේ, මෑණියන් විසින් ඔහුගේ මුහුණ තුවායෙන් තෙත මාත්තු කරන තුරු ය.“හා... දැන් අත් දෙක...”“හැබෑටම ටෝරු ඔයා කොයි තරම් අපිරිසිදු ළමයෙක් ද?”“ඒ රටහුණු කුඩු අම්මේ, තාත්තා ගෙදර ඇවිත් ද?”ටෝරු හැමදාමත් තම පියා ගැන මෙසේ අසන්නේ ය. ඔහුට පියා නැතුවම බැරි ය.“උඹ දන්නවනෙ, තාත්තට කෙළවරක් නෑ වැඩ. පුතා වේලාසනින් ආවත් තාත්තට මේ වේලාවට එන්න බැහැ”“තාත්ත කොහෙද ගියේ?”“මං කියල ඇතිනෙ”“මං දන්නව තාත්ත ඉන්නෙ අර බීම හලේ”රාත්‍රියේ සැමියා ආ පසු මේ සියල්ලම ඔහු සමඟ කථා කළ යුතු ය.“අම්මේ, සුබ සන්ධ්‍යාවක් වේවා!”සෙට්සු නිහඬවම මුළුතැන්ගෙට පිවිසියාය. දොළොස් හැවිරිදි වියේ පසුවන සෙට්සු තවමත් ළාබාල දැරියකි. එහෙත් මොහොතින් මොහොත වෙනස් වන ටෝකියෝ නගරය ඇය දකින්නේ කුඩා දැරියකට වඩා යුවතියක ලෙසින් නොවේදැයි මව සිතුවාය. නිදහසේ පිටත යන ගැහැනු ළමයි බටහිර චිත්‍රපට නරඹති. තම දියණිය සෙසු ගැහැනු ළමයින්ට වඩා වෙනස් වන්නේ කෙසේ ද?“අම්මේ, ගැහැනු ළමයි හැමෝම යනව මාත් යන්නම්”නාට්‍ය නැරැඹීම සඳහා සෙට්සු තම මෑණියන් වෙතින් අයදියි. නෘත්‍යාගාරයට පැමිණි පසු සෙට්සු දකින්නේ කුමක් ද? නර්තනය හෝ ගායනය අවසන වේදිකාවට දිව යන ඔවුහු රංගධරයන්ගේ ගෙළෙහි මල් මාලා පලඳවති. අනතුරුව ඔවුහු සිප වැලඳ ගනිති. සෙට්සු මෙවැනි දර්ශන හමුවේ සියතින් දෑස වසා ගන්නිය.“නෑ! නෑ! ඔය වාගෙ නාට්‍ය ශාලාවලට නං මම දූට යන්න දෙන්නෙ නෑ”“මං දන්නෙ නෑ... එහෙනම් අම්මා තාත්තට හැමදාම ඔය වාගෙ තැනකට යන්න ඉඩ දීල තියෙන්නෙ ඇයි කියල”“මං ඉඩ දුන්න? මමයි කියල මොනව කරන්න ද? එයා බාර් එකට යනව නම්”“මිනිස්සු බාර්වලට යන්නෙ නැතිව කොහේ යන්න ද?”“ගෙදර ඉන්න පුළුවන්”වේගවත් හඬින් සිය දියණිය පැවසූ වදන් වලට මව සිනහ පහළ කළාය.“අම්මේ, ඒක පරණ මෝස්තරයක්”“පුතේ, උඹල පුංචි කාලෙ නං තාත්ත ගෙදර හිටිය තමයි. ළමයින්ගෙ කෑගැහිල්ල එයා රිස්සුවෙ නෑ. එයිට පස්සෙ රාජකාරිවලට පිටත් වෙලා ගියා.”“රාජකාරි? තැබෑරුම්වල තියෙන රාජකාරි මොනව ද?”මව යළිත් තමාගේ කර්තව්‍යයෙහි යෙදුණාය.“මිනිස්සු තැබෑරුම්වලට යනව නොයෙකුත් වැඩ ගැන කතා කරගන්ඩ” සෙට්සු ඇය වළකමින් කතා කළාය.“තාත්ත ගිහින් පාන්දර දෙකට ගෙදර එනව. මගේ දුප්පත් අම්ම එයාව පිළිගන්න හිනාවෙලා බලා ඉන්නවා.”“ඔයාට හරිම මහන්සියි නේද? මෙන්න උණු වතුර තියනව සෝද ගන්න.”මව අනුකරණය කරමින් කතා කරන්නට වූ තම දියණියගේ උසුළු විලාසය දුටු ඔමුරා මහත්මිය බියෙන් හා විස්මයෙන් තැති ගත්තාය.“උඹ හරිම දඟකාර ළමයෙක් සෙට්සු”ඇය අනතුරුව පැවසූයේ වේදනාවෙන් යුතුවය.“එයා අපේ තාත්ත නේද? අපිත් එක්ක ඉන්නෙ පැය කීය ද? එක ඉරිද දවසක් වත්....”මෙසේ පවසමින් සෙට්සු දෙවුර සොලවා ඉවතට හැරුණාය.“සෙට්සු, මෙහේ එන්න. හොඳයි දුව මම නම් ඔයා මොකද කරන්නෙ? ඔයා ගත්ත තීරණය මොකක්ද?”“මමත් යනව බාර් එකට”“මම? බාර් එකට යන්න. දුවේ, මං ගෑනියෙක්.”ඔමුරා මහත්මිය යළිත් කැරට් අලය අතට ගෙන බලා සිටියාය.“තරුණ ගැහැනු යනව ඒ අයගෙ ස්වාමි පුරුෂයන් එක්ක. එතකොට ඒ අයගෙ යාමත් නැවතේවි”“උඹ කොහොම ද දන්නෙ?”“අපි ඉස්කෝලෙදි කතා වුණා සමහර ළමයින්ගෙ වැඩිමහල් ගෑනු සහෝදරියො ඉන්නව කසාද බැඳපු”මව බියෙන් තැති ගත්තාය.“මේව ද උඹල ඉස්කෝලෙදි කතා වෙන්නෙ?”මුහුණ විළියෙන් රතු වූ මව වහා මුළුතැන්ගේ තුළට ඇදෙනු දියණිය දුටුවාය.බීම හලේ සෙනඟ පොදිකමින් සිටියෝය. ලොම් වලින් මසා ඇති රක්ත වර්ණ කිමෝනාවලින් සැරසුණ යුවතියෝ බීම හල ඉදිරිපිට සිනාමුසුව බලා සිටියහ.“ඔබ කවුද?”අතිශය රූමත් එකිය ඔමුරා මහත්මිය ගෙන් පිළිවිසියාය.“මම මගේ ස්වාමිපුරුෂයා දකින්නයි ආවෙ. එයා සකුරා කම්හලේ ලොක්ක”“ආ! එයා නිතරම මෙහෙ එනව හරිම විහිළුයි. බිස්නස් වැඩ ගැනත් කතා කරනව”රූමතිය හිස නමා එසේ කියමින් ආචාර කළාය.“ඔබ වාගෙ කාන්තාවකට ඒක තරම් නෙවෙයි” මම ඔබ නම් පුංචි ඇඳුම් සාප්පුවක් දමනව. කවදාවත් බාර් එකක් ළඟට යන්නෙ නෑ. මගේ ස්වාමියාව අත්හැර දමපන්”“මට ඒක කරන්න බැහැ” සුරූපිනිය එහා මෙහා සක්මන් කළේ දැඩි අලස බවින් යුතුවය.“ඒ නුඹ කම්මැළි නිසා”ඔමුරා මහත්මිය පෙරළා කෝපයෙන් යුතුව පැමිණි පසු අලුයම දෙකට පමණ තම සැමියා නිවසට පැමිණි බව ඇය දුටුවාය. ඔහුගේ මුහුණේ පැහැබර සිනාවක් රැඳී තිබුණි.“ඔබට බොහොම වෙහෙස පාටයි. මෙන්න උණු තේ එකක්. මේ තරම් රෑවෙලත් ඔබ ඔබේ වැඩ රාජකාරි කරනව නේද?”ඈ කතාබහ කරන අතර ඔහුට තේ කෝප්පය පිරි නැමුවාය.“මටත් පුළුවන් වැඩපළක යෙදිල මුදලක් ඉතිරි කරන්න”“මොනව?”මට ඇඳුම් සාප්පුවක් දමන්න පුළුවන්.”ඈ තතමි පැදුරේ වාඩි වූවාය.“ඒක හරිම විහිළුවක්”දෙමසක පමණ කාලයකට පසු ඔමුරා මහත්මිය යළිත් බීම හලට පිවිසියාය. සුරූපිනිය විසින් ඉතා උණුසුම් ලෙස ඇයව පිළිගනු ලැබුවාය.“මට හරිම සන්තෝෂයි. ඔබ ගියාට පස්සෙ මං වෙනස් වුණා.“මම ඔබේ ස්වාමියා හොරකම් කළා. ඔහු ගෙදර එන්නෙ නිශ්ශබ්ද හිස් වුණ හදවතින් කියල මට හිතුණා. මං පුංචි ඇඳුම් සාප්පුවක් දැම්ම.”“මහත්මිය, ඔබට බැරි ද මට උදව් කරන්න” සුරූපිනිය ඇගේ අත ඔමුරා මහත්මියගේ අත්ල මත තැබුවාය.“හොඳයි, මං පොරොන්දු වෙන්නම්”ඇඳුම් සාප්පුව පිහිටියේ කදිම තැනකය. සාප්පුව අවට මිනිසුන්ගෙන් පිරී පැවතුණි. සුරූපී තරුණියක එහි සිටිනු දුටු මිනිස්සු රැඳී බලා සිටියෝය. ගැහැනු ද ඔවුන් සමඟ පැමිණියෝය. කාන්තාවෝ දෙදෙනා සොයුරියන් සේ කුළුපග වූහ.එක්තරා සන්ධ්‍යාවක ඔමුරා මහතා නිවෙසින් බැහැර නොගොස් එහි රැඳී සිටියේය. හෙතෙම සිගරැට්ටුවක් දල්වාගෙන පුවත් පතක් කියවන්නට පටන් ගත්තේය.“ඇයි අද බාර් එකට ගියේ නැද්ද?”“නෑ! මගේ ගෙදර මම ඩිංගක් පාඩුවෙ ගත කළාම නරක ද?”“සත්තකින්ම. ඒත් මෙච්චර දවසක් ඒක සිද්ධ වුණේ නැහැනේ. ඔමුරා මහතා දුම් උගුරක් ඉහළට ඇද කිසිවක් නොතියා කරබා ගත්වනම සිටියේය.“ඔබ ගෙදර ඉන්නවනෙ. මං ඩිංගක් බැහැරට ගිහින් එන්නම්”හෙතෙම පුවත් පතට උඩින් තම බිරිඳ දෙසට නෙත් හෙලුවේය.“කොහාට?”“යාළුවෙක් මුණ ගැහෙන්න”“මං මේ ගෙදර ඉන්න මුල්ම දවස”ඔමුරා මහතා එසේ පැවසුවේ දැඩි කනස්සල්ලෙන් යුතුවය.“ඔබ ගෙදර නැති දවස්වල මං දරුවත් එක්ක හුදකලා වුණා”“හොඳයි යන්න මං ඒ සේරම බලා ගන්නම්”බාර් එකේ රූමතිය නැති නිසා තම සැමියා නිවසේ රැඳී සිටින වග ඔමුරා මහත්මියට ප්‍රත්‍යක්ෂ වී තිබුණි.“ඔබ ගිය වෙලාවෙ ටෝරුව හොඳටම අසනීප වුණා. මං හිතන්නෙ බඩේ අමාරුවක්” ඔමුරා බිරිඳට පැවැසීය. ඇය තතමි පැදුරේ නිදා සිටින තම පුත්‍රයා අසලට ආවාය.“දැන් කොහොම ද?”ඈ ඔහුගේ සීතල නළලට අත තැබුවාය.“තාත්ත උණුසුම් තේ කෝප්පයක් හදල දුන්න. දැන් අඩුයි”“කොච්චර හොඳ තාත්ත කෙනෙක් ද?”මව සිහින් හඬින් කෙඳිරුවාය. ටෝරු සිනාසී දෑස පියා ගත්තේය.“ඔබ කළ වැඩේ හුඟක් හොඳයි කොහොම ද ඔබ තේ හදන්න ඉගෙන ගත්තෙ?”“මං එච්චර අදක්ෂ නෑ. මං ඔබ එනකම් බලා හිටියා”“ඒ ඇයි?”“තරුණ වයසෙ පෙනුමක් තියන කාන්තාවන් මෙච්චර රෑ වෙද්දි....” සැමියා එසේ පැවසුවේ ඉවත බලා ගනිමින් ය.ඔමුරා මහත්මිය තම සැමියා දෙස රවා බැලුවාය. විවාහ වී වසර ගණනක් ගත වුවද ආදරය ගැන සඳහන් වූ මෙවන් වදනක් ඇය අසා තිබුණේ නැත.“ඔබට මතක ද ඇඳුම් සාප්පුව?”“මොන සාප්පුවක් ද? පාන්දර වෙනකම් මොනව ද ඒකෙ කරන්න තියෙන්නෙ?”“මම මෝස්තර නිර්මාණය කරනව. මගෙ වැඩවලට ඉන්න හවුල් කාරයත් එක්ක”“කවුද ඒ මිනිහ?”“මොන මිනිහෙක් ද?”“ඔබේ හවුල් කාරය?”ඔමුරා මහතා බිරිඳගේ දෙවුර තදින් අල්වා සෙලවිය.“කොයි ගෑනි ද විශ්වාස? ඒත්... උඹ මගේ භාර්යාව... ගෙදර එන්නෙ උදේ පාන්දර”ඕ ඔහුගේ අත ගසා දැමුවාය. ජීවිතය පුරාම සිර වී තිබුණ කෝපය එකවර ම පුපුරා ගියා සේ ය.“නුඹ... නුඹ... සෑම අවුරුද්දකම ගෙදර ආවෙ කීයට ද? ගේෂාවන් ළඟට ඊළඟට බාර් එකට... මගේ බිස්නස් වැඩ වලට හවුල් උණේ කවුද?”“කවුද?”“එයා ගැහැනියක්. මං හැමදාම හැන්දෑවෙ ගෙදර තනි වුණා. දවසක් ඔබ හොයාගෙන බාර් එකට ගියා.”“මොනව? බාර් එකට ගියා!” ඇගේ වදන් ඇදහිය නොහැක්කා සේ හෙතෙම බලා සිටියේය.“ඔව්!”“මං කවදාවත් ඔබව දුටුවෙ නෑ”“ඔව්! ඒත් ලස්සනම ගෑනියක් මා එක්ක කතා කළා”“මොනව ද එයා කිව්වෙ?”“එයාට ඇඳුම් සාප්පුවක් දමන්න ඕන කිව්ව”“ඒ ඇයි?”“එයා හැම පිරිමියෙක් ම පිළිකුල් කරන හින්ද.”ඔමුරා මහතා දෑත හිස මත තබා ගෙන වාඩි වූයේය.“ඒක තමා ඈ බාර් එකෙන් යන්න ඇත්තෙ”ඔහුට එසේ කියවුණේ ඉබේම ය.“නමුත් මට නම් හිතා ගන්න බැහැ ඇය ඔබට ආදරය නොකළ වග”ඔමුරා මහතා නැගී සිටියේය. හේ මේසය වටේ ඇවිදගෙන ගොස් බිරිඳ වෙතට නෙත් හෙළුවේ ය. දෙදෙනාගේ ම මුහුණට සිනාවක් නැඟිණි. ඇය ඔහු අසල දණ ගසා ගත්තාය. දෙදෙනා ම නිහඬව ඔවුනොවුන් දෙස බලා සිටියෝය.“මං ඉදිරියෙ දණ ගහන්න ඕනැ නෑ. ඒව අලුත් සිරිත් නෙවෙයි”ඔමුරා එසේ පවසමින් තම බිරිඳ දෑතට ඔසවා ගත්තේය.පියසීලි විජේනායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>04</day>
    </date>
    <link>http://www.silumina.lk/2014/05/04/_art.asp?fn=cr1405044</link>
    <topic>‘හෙවණැලි ඇද මිනිස්සු’ පිටපත කමිස දමන පෙට්ටියක</topic>
    <author>මහාචාර්ය</author>
    <content>‘හෙවණැලි ඇද මිනිස්සු’ පිටපත කමිස දමන පෙට්ටියකඉන්පසුව ජෝන් ඇත්දැයි බැලුවෙමු. ඔහු පේනතෙක් මානයක නොසිටියි. ඒ කුඩා පඩික්කම අතට ගත් මම එය රැගෙන ගොස් යක්කඩුවේ හාමුදුරුවන්ට බාර කළෙමි.“ආ මේ ළමය නේද? ඇයි ජෝන් හිටියෙ නැද්ද?”“නෑ හාමුදුරුවනේ”“මට ලොකු වැරදීමක් වෙලා”“ඒකට කමක් නෑ හාමුදුරුවනේ”ඉන්පසුව මඳ වේලාවක් යක්කඩුවේ හාමුදුරුවෝ මා සමඟ කතාබහින් කාලය ගත කළ සේක. විජිතධම්ම හිමියන්ගේ ඇසුරින් මම බොහෝ දේ උගත්තෙමි. බොහෝ පැරැණි පොත් මෙන්ම අලුත් පොත් ද කියෙව්වෙමි.“මොනවද යක්කඩුවේ හාමුදුරුවෝ ඊට පස්සේ කිව්වේයි විජිතධම්ම හාමුදුරුවෝ ඇසූහ.“යක්කඩුවේ හාමුදුරුවෝ ඊට පස්සේ ලියන කියන දේවල් ගැන තමයි කතා කෙරුවේ. මම කිව්වා, මම හුඟක් ආසාවෙන් වනකතා පොත් පෙළ කියවූ විත්තිය. හාමුදුරුවන්ට හුඟක් සන්තෝසයි.”“යක්කඩුවේ හාමුදුරුවෝ පිරිවෙනේදි ඉගැන්නුවේ පංචතන්ත්‍රය. හාමුදුරුවන්ට පංචතන්ත්‍රය කොටස් කටපාඩමින් කියන්නට පුළුවන් ශක්තියක් තිබුණ. ඒවාගෙම තමයි හිතෝපදේශය. ඉතින් අන්තිමට සිද්ධ වු‍ෙණ් වනකතා පොත් පෙළ බිහිවීමයි. හුඟක් මහන්සි වෙලා තමයි ඔය වැඩ කෙරුවේ.”ඒ හැමදේටම විජිතධම්ම හිමියන්ගේ සහාය ලැබී ඇත. මේ ගෙවීයන්නේ කිනම් කාලයක් දැයි මට හිතාගත ‍ෙනාහැකි විය. අපි කතාවෙන් බහින් කාලය ගත කළෙමු. විජිත හිමියන්ගේ කාමරයට යන හැම අවස්ථාවකදීම නිසැකයෙන්ම තේ කෝප්පයක් බීමට සිදුවේ. විටෙක යමක් කෑමට ද සිදුවේ.මට සිදුවී ඇත්තේ ජීවිතයේ කිසියම් සුන්දර අතරමං වීමකට හසුවීමක් නොවේදැයි කල්පනාවේ. මම බොහෝදුර පයින්ම ගමන් කරමි. විවිධාකාර පුද්ගලයන් මුණගැසෙමි. ඔවුන් හා සමඟ කතාබහ කරමි. අලුත් පොත් කියවන්නට පටන් ගතිමි. පත්තර පිටුවල ලියැවී ඇත්තේ මොනවාදැයි සොයමි. මම ඇතැම් දිනෙක තොරණ හන්දියට පැමිණ වම්පැත්තට ගමන් කොට තෙලඟපාත පසු කොට වනවාසලට එමි. එතැනින් වත්තල පැත්තට යමි. විටෙක කඳාන පැත්තට පයින්ම ගමන් කරමි. ඉංග්‍රීසි විෂයයක් වශයෙන් හදාරන අප කිහිපදෙනකුට අයර්ලන්ත ජාතික මහා ලේඛකයකු වූ ජේම්ස් ජොයස් (James Joyce) ගේ නවකතා කියවීමට සිදුවිය.ජොයස් ගේ අපූරුතම නවකතාව ලෙස මට හැඟී ගියේ “A portrait of an artist as a young man” (අ පොට්‍රෙට් ඔෆ් ඇන් ආර්ටිස්ට් ඇස් අ යන්ග් මෑන්). මම ඒ කෘතිය කිහිපවතාවක්ම කියවීමි. එමඟින් ඉමහත් අස්වැසිල්ලක් මෙන්ම ජීවනාභ්‍යාසයක් ද ලදිමි. මෙබඳු නවකතාවක් මට සිංහලෙන් ලියාගත හැකිනම් කෙතරම් භාග්‍යයක් දැයි මට සිතුණු වාර අනන්තය. ඒ නවකතාව ලියැවී ඇත්තේ බොහෝ තැන්වලදී Stream of conscience නමින් හැඳින්වෙන විඥානධාරා සන්දර්භයෙනි. මම ඊට වඩාත් නැඹුරු විය. ඒ ශිල්පක්‍රමය පිළිබඳව තව තවත් සොයන්නට පටන් ගත්තෙමි.මා අන්තිමට කාලයකට පසුව සොයා ගත්තේ කුමක්ද? මනෝ විද්‍යාත්මක ශිල්ප ක්‍රමයක් වන ඒ කතා රීතිය ඉතාමත්ම පැරැණි වූ නිර්මාණ කෘතීන්හි ද හමුවන බවකි. පසුකල ලන්ඩනයේ කල්ගෙවද්දී මම බ්‍රිතාන්‍ය කටුගේ පෙරදිග අංශයේ වෘත්තාන්තවේදය හැදෑරූ අවස්ථාවලදී මේ වග වඩාත් ප්‍රත්‍යක්ෂ වන්නට විය. සිංහල සම්භාව්‍ය කෘතියක් වන සද්ධර්මරත්නාවලියේ එන “භාගිනෙය්‍ය සංඝරත්න හිමියන්ගේ වස්තුව” කියවන කල මට ඒ වග තව තවත් පැහැදිලි විය. ලංකාවේ උපාධිධරයකු වශයෙන් කල්ගෙවද්දී මට සිතුණේ “විඥාන ධාරා” සන්දර්භය අතිශයන් අපරදිගට නැඹුරු වූ ප්‍රකාශන රීතියක් බවය. එහෙත් ඒ මතය කෙමෙන් මසිතින් දුරස්වීමට තරම් කාරණා සමුදායක් මම සොයා ගතිමි.මගේ ප්‍රථම නවකතාව වන “හෙවණැලි ඇද මිනිස්සු” රචනා වී ඇත්තේ විඥානධාරා ක්‍රමය අනුගතවය. සැබැවින්ම මට කීමට උවමනාවී තිබූ මානව අත්දැකීම් සමුදාය කෙසේ ප්‍රකාශ කළ යුතු ද යන්න පිළිබඳව මම කල්පනා කරමින් කාලය ගත කළ අයුරු සිහිපත් වේ. ජේම්ස් ජොයස් මා පසුබිමින් හොල්මන් කළ බව හැබෑය. එහෙත් එය ශිල්පී ක්‍රමයකට පමණක් සීමා වූ හොල්මන් කිරීමකි. එහි එන සමස්ත අත්දැකීම මම පරිකල්පනයෙන් ගොඩනඟාගත් එකකි. මා ඇසුරු කළ පුද්ගලයෝ එහි වෙසෙති. ඔවුන්ගේ කතා බහ එහි අන්තර්ගතය. මේ සම්බන්ධයෙන් මා වරදවා වටහාගත් අය බොහෝ වූහ. එහෙත් “හෙවණැලි ඇද මිනිස්සු” බිහි කිරීමට මට බෙහෙවින් දුක්විඳින්නට සිදුවිය. මා ලියන බොහෝ දෑ කෙනකුට අසාගෙන සිටීමට හඬ නඟා කියවීම සිරිතකි. ඒ සිරිත තවමත් මැකීගොස් නැතැයි මම සිතමි. මගේ ප්‍රථම නවකතාව වූ ‘හෙවණැලි ඇද මිනිස්සු’ පිටපත කමිස දමන පෙට්ටියක දමාගෙන මම දෙහිවල ගමගේ හෝටලයේ නේවාසික වූ සුගතපාල ද සිල්වා මුණගැසීමට ගිය අයුරු සිහිපත් වේ. ඔහු හැම තිස්සේම වාගේ කිසියම් කාර්යයක නියැළී සිටින්නෙකි.“මම ආවේ මගේ නවකතාව කියවන්න” මම කීමි. “තව ටිකකින් සිරිල් බීත් එයි”“ඒක හුඟක් හොඳයි”සිරිල් බී පෙරේරා එනතුරු අපි කතාබහ කරමින් කාලය ගත කළෙමු. සිරිල් බී. පැමිණියේය. මා පැමිණි කාරණය කීවෙමි.“හ්ම් කියවමු” ඔහු කීය.මම හඬනඟා කියවන්නට පටන් ගත්තෙමි. උදෑසනක් වූ බැවින් තේ බිව්වෙමු.“ඔය කියෙව්වා ඇතියි සිරිල් කීය.“අච්චු ගහන්න පුළුවන් තත්ත්වෙක තියෙනවා” සුගත් කීය.හැම වැඩ කටයුත්තක් මධ්‍යයේම මම එක් දෙයක් ගැන තරයේ සිතන්නට වීමි. මා ඊළඟට කුමක් කළ යුතුද? මට ඉටුකිරීමට රාජකාරි කීපයක් ඉතිරි වී තිබිණ. නිවාඩු පාඩුවේ පොත්පත් කියවීමෙන් හා ලිවීමෙන් කාලය ගතකිරීමට සුදුසු ස්ථානයක් සොයා ගැනීමය. නුගේගොඩ නිවසේ සිට ඉටු කරන බොහෝ වැඩ කටයුතුවලට මට විටින් විට බාධා පැමිණියේ මගේ නිවසේ අයගෙන් නොවේ. මා නිවසේම නතර වී වැඩ කටයුතු කරන්නේ නම් වඩාත් හොඳ බව අම්මාත් තාත්තාත් සොහොයුරු සොහොයුරියන් ද සිතූ බව නිසැකය. එහෙත් මගේ සිත දඩබ්බරය. මට කඟවේනකු සේ තනිව හිඳීමටත්, තනිමංසලේ මේ ගමන් බිමන් යාමටත් අවශ්‍යතාව දැඩි සේ දැනෙන්නට විය. මහ රෑ බෝවී නිවසට එන විට විටෙක අම්මාත් විටෙක තාත්තාත් ඇහැරගෙන සිටිනු දකින මා තුළ හටගත්තේ දොම්නසකි.එබැවින් මා ක‍ෙළ් නු‍ගේගොඩ අප නිවසේම නතර වී අධ්‍යාපන කටයුතු කිරීම වෙනුවට සෑහෙන පිරිසක් නතර වී සිටි එක්තරා විශාල නේවාසිකාගාරයක කාමරයක නතරවීමට යාමයි. මෙහි නතරවී සිටි බොහෝමයක් අය ගුරුවරු වූහ. ඔවුහු අධ්‍යාපන විද්‍යාව වැනි අලුතින් හඳුන්වා දෙන ලද විෂයයන් හැදෑරූහ. සමහරු සති අන්තයේ තම තමන්ගේ දුරබැහැර නිවෙස්වලට ගියහ. පෙරළා පැමි‍ණියේ එක්කෝ ඉරිදා රාත්‍රියේය. නැතිනම් සඳුදා උදෑසනින්මයි. මට මෙබඳු බරක් නොවීය. මගෙ අවශ්‍යතාව වූයේ කාලය කෙසේ හෝ පලදායක ලෙස ගතකිරීමය. මම ඇතැම් සති අන්තයක නිවසට නො‍ෙගාස් ඒ විශාල නේවාසිකාගාරයේ කාමරයේම නතරවීමි.මෙබඳු එක් සති අන්තයක සෙනසුරාදා උදෑසන මම, ම‍ගේ නවකතාව ලියමින් සිටියෙමි. එය ‍මගේ පළමු කෙටිකතා සංග්‍රහයෙන් පසුව දැරූ වෑයම විය යුතුය. කිසිවකු අහල පහල නොවූ නිසා මට අවශ්‍ය වූ නිස්කලංකය නොමඳව ලැබිණ. එහෙත් එක්වරම අපගේ සේවකයා මා අබියස සිටගත්තේය.“සර් හම්බවෙන්ට මහත්තයෙක් ඇවිල්ල”“කොහෙන්ද?”“සර්ට වඩා පහළින් ඉස්කෝලේ ඉගෙනගත්තු කෙනෙක් කිව්වා”“එන්ට කියන්න”“අමුත්තා මා හමුවට ආවේය.“මම දයාවංශ ජයකොඩි”“මොකද මේ පැත්තේ?”“ඔබතුමා මුණගැහෙන්ටමයි ආවේ”“ඉඳගන්න. මොකක්ද මගෙන් කෙරෙන්න ඕනෑ?”“මං ගැන දන්නවා නේද?”“ඔව්”“මම ඉන්නේ ඇවන්ඩේල් පාරේ - අපේ තාත්තාගේ ලී බඩු සාප්පුව අරන් වැඩ කරන්නෙ මමයි.”මම අසාගෙන සිටියෙමි.“මම පත්තරයක් පටන්ගත්තා”ඔහු එක් කලාපයක් මවෙත දිගු කළේය.“මම තමයි “හෙළබිම” පත්තරේ ප්‍රධාන කර්තෘ. මට ඔබතුමාගෙන් ලිපියක් ඕනෑ”“මොන වගේ ලිපියක්ද?”“පාඨකයාට පලදායක ලිපියක්”මම, ඒ කාර්යය නොපමාව ඉටු කර දෙන බවට පොරොන්දු වීමි. ඉන්පසුව මම දයාවංශ ජයකොඩි නම් වූ තරුණයා සමඟ කතාබහ කරමින් සිටියෙමි. ‘හෙළබිම’ නමැති පුවත්පතක් මාසිකව පවත්වාගෙන එමින් හිඳ කෙමෙන් දැවැන්ත පොත් ප්‍රකාශකයකු බවට ඔහු කාලයාගේ ඇවෑමෙන් පත්විය. ඒ සියල්ල මට සිත්තම්පටයකින් මෙන් සිහිපත් වේ. එහෙත් මගේ පළමු නවකතාව මට ප්‍රකාශන කටයුතු සඳහා ඔහුට දීමට නොහැකිවිය. ඒ වෙනුවට වැලිකඩ පැත්තේ දීපානි මුද්‍රණාලය නමින් මුද්‍රණාලයක් පවත්වමින් සිටි අසෝක බටදූවආරච්චි මහතාට දී මගේ මුදල්වලින්ම මුද්‍රණය කළෙමි. එය “හෙවණැලි ඇද මිනිස්සු” යනුවෙන් නම් කළෙමි.මඳක් පසුපසට හිත යොමු කරන විට පනහේ දශකයේ අගභාගය වන විට පාසල් සාහිත්‍ය අධ්‍යයන පද්ධතියට ගුණදාස අමරසේකරයන්ගේ “රතු රෝසමල” ජී.බී.සේනානායකයන්ගේ “දුප්පතුන් නැති ලෝකය” හා කේ.ජී.කරුණාතිලකයන් සිංහලට පරිවර්තනය කළ “බිම්ගෙයි සිරකරුවා” නමැති කෙටිකතා සංග්‍රහය මඟින් අපූරු සාහිත්‍ය පසුබිමක් හා ප්‍රවේශයක් ඇතිවී තිබිණැයි මට හැ‍‍ඟේ.හැටේ දශකය වන විට මෙහි කිසියම් විදාරණයක් හෝ විකාශනයක් සිදුවිණැයි ආපසු හැරී බලන කල හිතේ. රුසියන් සාහිත්‍යයේ ආභාසය වෙනුවට හැටේ දශකයේ දී සෝවියට් දේශයේ සාහිත්‍ය ආභාසය කෙමෙන් ලැබෙන්නට විය. ඒ අනුව මිහායිල් පොලහෝව්ගේ කෘතින් ඇතුළු තවත් සෝවියට් කෘතින් කියවීමේ පරිචය යොවුන් පාඨක ලෝකයට අයත් විය.මෙහි වඩාත්ම අපූර්ව තත්ත්වය වූයේ ඒ වන විට සෝවියට් දේශයට ගොස් වැඩිදුර අධ්‍යාපනයේ නියැළී සිටිය පිරිසකගෙන් මුල් බසින්ම සිංහලට පෙරලූ කෘතින් කියැවීමට ලැබීමයි. මෙහි පුරෝගාමියා ලෙස පිදුම් ලබන්නේ මට මුණගැසී සමීප ඇසුරක් ලැබීමට නොහැකි වූ වෛද්‍ය දැදිගම රුද්රිගුය. හැටේ දශකය පුරාම සෝවියට් හා චීන සාහිත්‍ය පෝෂණය නොමඳව ලැබීමට තවත් එක් ප්‍රබල හේතුවක් වූයේ එකල පැවැති වාමාංශික දේශපාලන පක්ෂ දෙකකි. ඒවා නම් ලංකාවේ කොමියුනිස්ට් පක්ෂය හා ලංකා සමසමාජ පක්ෂයයි. සාහිත්‍ය වේදියකු වීමට නම් මේ පක්ෂ දෙකින් එකක න්‍යාය පත්‍රයට අනුකූල විය යුතුය යන මතයක් ද ව්‍යාප්ත වන්නට පටන්ගත්තේය.විශ්වවිද්‍යාල අධ්‍යයන අංශයන්ට අලුත බඳවාගනු ලැබූ කථිකාචාර්යවරු මේ පක්ෂවල ක්‍රියාකාරී සාමාජිකයන් බවට ද පත්වී සිටියාය. කොළඹ විශ්වවිද්‍යාලයේ ගණිත අංශයේ මහාචාර්යවරයකු වූ ආචාර්ය ඔස්මන්ඩ් ජයරත්න‍ ඉන් එක් කෙනෙකි. පේරාදෙණිය විශ්වවිද්‍යාලයේ ඉංග්‍රීසි අංශයේ ජ්‍යෙෂ්ඨ කථිකාචාර්යවරයෙක් වූ ඩොරින් ද සූසා තවත් කෙනෙකි. ඔවුන්ගේ අඩිපාරේ යමින් බිහිවූ කණිටු කථිකාචාර්යවරු ද බොහෝ වූහ. ඔවුන්ගෙන් පැවැත එන්නෝ දැනුදු සරසවි අධ්‍යයන අංශවලින් සොයාගත හැකිය. එක්කෝ ඔවුහු ට්‍රොට්ස්කි වාදීහු වූහ. නැත්නම් මාක්ස් - ලෙනින් වාදීහු වූහ. මේ හැම කෙනකු මධ්‍යයේම අපට ගිරවුන් සේ කාලය ගත කිරීමට සිදුවිය.මහාචාර්යසුනන්ද මහේන්ද්‍රකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>04</day>
    </date>
    <link>http://www.silumina.lk/2014/05/04/_art.asp?fn=cr1405045</link>
    <topic>සාහිත්‍ය ප්‍රශ්න පත්තරය</topic>
    <author>ඉනෝකා පෙරේරා බණ්ඩාර</author>
    <content>සාහිත්‍ය ප්‍රශ්න පත්තරයපොත් කියැවීමේ පුරුද්ද විමසන මෙම ප්‍රශ්න මාලාව ඇරැඹෙන්නේ, පාඨක ඔබටත් ගත හැකි යමක් එහි ඇති බැවිනි.ඔබේ ප්‍රියතම ප්‍රබන්ධ කෘතිය...දයා දිසානායකමම අතට අහුවෙන හැම පොතක්ම කියවන කෙනෙක්. ඒක නිසා ප්‍රබන්ධ කෘති කියලා මට විශේෂත්වයක් නැහැ.ප්‍රබන්ධ නොවන කෘතිය ...සුභාෂිතව ලියැවෙන ඕනෑම පොතක් මට ප්‍රියයි. ඒ නිසා ප්‍රබන්ධ නොවන එක් විශේෂ කෘතියක් කියලත් මට නැහැ.මේ දිනවල ඔබ කියවන්නේ...මම කොහොමටත් එකවර පොත් කිහිපයක් කියවන කෙනෙක්. ඒ නිසා මේ දවස්වල පොත් දෙකක් මගේ අතේ තියෙනවා. එකක්, බංගලි දේශ ලේඛකයකු වන අනිස් අහමඩ් ඉංග්‍රීසි බසින් ලියූ ‘The world in my hands’ කෘතිය. බංගලි දේශයේ හමුදා පාලනයක් ක්‍රියාත්මකව පැවැති යුගයේ පුවත්පත් කතුවරයකු ගේ අත්දැකීමුයි, ඊට පාදක වී තිබෙන්නේ.අනෙක් පොත, රත්නපාල විජේසිංහ ලියූ ‘මහගෙදර’ කෙටිකතා සංග්‍රහය.කෙනකුට කියවන්න යැයි ඔබ නිර්දේශ කරන කෘතීන් තුනක්...මට එහෙම කියන්න බැහැ. ඕනෑම පහත් පෙළේ නවකතාවකින් වුවත් ගත හැකි යමක් තියෙනවා. ඒ නිසා අතට අහුවෙන ඕනෑම පොතක් කියවන්න කියලයි මම කියන්නේ. මමත් පොත් කියවන්නේ එහෙම. මොකද එතකොට අපිට විවිධ විෂයයන් යටතේ පුළුල් කියැවීමකට යන්න පුළුවන්.පොතක ඔබ වඩා වැදගත්කොට සලකන්නේ රචනා ශෛළියද ... අන්තර්ගතය ද නැතිනම් අවසානයද ...පොතක් කියවන විට මම කොයි වෙලාවකවත් ඔය කාරණා වෙන වෙනම සලකන්නෑ. මුල මැද අග තියෙන්න ඕනෙ කියලා නියමයකුත් මට නැහැ. එය ලේඛකයාගේ කැමැත්ත. ලේඛකයා‍ෙග් විදිය. හැබැයි ලියපු දේ අපහසුවෙන් තොරව කියවාගෙන යන්නට අවශ්‍ය පැහැදිලි ශෛලියක් තිබීම පමණක් මට වැදගත්.ඔබ ළමා කාලයේ කියැවූ හොඳම පොත...හැමෝම හොඳයි කියන අඹ යහළුවෝ, මඩොල්දූව වැනි පොත්වලින් ළමා මනසට ගෝචර නොවන ඇතැම් දේ පිළිබඳ ප්‍රශ්න තිබෙනවා. ඒ අතින් මල්ලිගේ විත්ති, පාසල් සමය, පාසල් දවස කියන පොත් තුන මා කියැවූ පොත් අතරින් සියයට සියයක්ම ළමා පොත් ලෙස හඳුන්වන්න පුළුවන්. අවාසනාවකට අද ඒ පොත් තුනම නැහැ.ඔබ කියැවීමට කැමැති විශේෂ වර්ගයක ග්‍රන්ථ තිබෙනවාද...නැහැ. මුලින් කිව්වා වගේ අතට අහුවන හැම පොතක්ම, මං කියවනවා. මං ප්‍රචණ්ඩත්වයට විරුද්ධ කෙනෙක්. නමුත් ශාස්ත්‍රීය, විද්‍යා ප්‍රබන්ධ, ඉතිහාසය, දේශපාලනය, කලාව මෙන්ම මම ප්‍රචණ්ඩත්වය පිළිබඳ ලියැවුණු පොතුත් කියවන කෙනෙක්.මෙතෙක් කියැවූ පොත්වලින් ජීවිතයට ලැබුණු දේ...මං විශ්වවිද්‍යාලයට ගිය‍ කෙනෙක් නෙවෙයි. මගේ විශ්වවිද්‍යාලයත් ගෝර්කිගේ විශ්වවිද්‍යාලයමයි. අපි ගොඩනැඟුණෙ මේ සමාජය සහ අත්දැකීම් ඇසුරින්. ඒ වගේම පොත් කියැවීමෙන් ලද ජීවිත පරිච‍ෙයන්. කොටින්ම මේ ජීවිතයේ මා ළඟා කරගත් සියලු දෙයින් බහුතරයක්ම ලැබුණ් පොත් නිසා.ඔබට අනුව පොතකින් තැනුණු හොඳම චිත්‍රපටය...මා චිත්‍රපට බලන කෙනෙක් නෙවෙයි. නමුත් මගේ මතයට අනුව සාර්ථක පොතකින් එයාකාරයේම සාර්ථක චිත්‍රපටයක් කරන්න බැහැ. මොකද පොතක් ලියැවෙන්නේ ආත්මීය ගනුදෙනුවක් එක්ක. චිත්‍රපටයක් කරන්නෙ විකිණීමට. අලෙවියට. ඒ අරමුණු දෙකේ පරස්පරය නිසා සාර්ථක පොතක් සාර්ථක චිත්‍රපටයක් වන්නේ නම් ඒ ඉතාමත් කලාතුරකින්.සේකරගේ ‘තුං මං’ හන්දිය විතරයි ඊට මා දන්නා එකම උදාහරණය.ඔහුගේම පොත ඔහුම චිත්‍රපටයට නැඟූ නිසා එහි වාණිජ අරමුණක් තිබුණේ නැහැ. සේකර පොතින් මතු කළ විශිෂ්ටත්වයම ඔහු සිනමා කෘතියෙන් ඉස්මතු කරන්න බොහෝ වෙහෙසක් ගෙන තිබුණා. එය සාර්ථකයි.ඔබ ඉහළින්ම අගයන කතුවරයා...මහගමසේකර, සයිමන් නවගත්තේගම, සුගතපාල ද සිල්වා, මාක් ට්වේන් කියන කිහිපදෙනාම ඉහළින්ම අගයනවා.ඔබේ ප්‍රියතම සම්භාව්‍ය කෘතිය...එකක් කියලා කොටුවෙලා නැහැඔබේ පියතම පරිවර්තන කෘතිය...අපේ රටේ තියෙන්නේ බොහොම බාල පරිවර්තන කලාවක්. මුල් කෘතියේ ඇති දේ නෙවෙයි, පරිවර්තනයේ තිබෙන්නේ. සම්මාන උලෙළවලට ඉදිරිපත් වන පරිවර්තන කෘතින් පවා එහෙමයි.ඉතින්, ඉංග්‍රීසි මුල් කෘතිය කියවන්න පුළුවන්කම තියෙන නිසා මං ඒ සිංහල පරිවර්තන කියවන්නේ නැහැ.ජීවිතේට කියවපු එකම පරිවර්තනය ‘බැද්දේගම’ විතරයි. ඒ නමේ පවා තියෙන්නේ බොහොම නිර්මාණශීලී බවක්. පරිවර්තකයා යනු නිර්මාණශීලී ලේඛකයෙක් විය යුතුයි. ‘බැද්දේගම’ හැර වෙන කිසිදු පොතකින් මං ඒ ගුණය දැක්කේ නැහැ.ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>04</day>
    </date>
    <link>http://www.silumina.lk/2014/05/04/_art.asp?fn=cr1405046</link>
    <topic>දොස් නිදොස්</topic>
    <author>ඩී. එ‍ෆ්. කාරියකරවන</author>
    <content>දොස් නිදොස්කනක් ඇහිලා“කනක් ඇහිලා ඉන්න නෑ” යන්න අපේ රටේ ප්‍රසිද්ධ කියමනකි. මෙසේ කියන්නේ කෙනකුට අවශ්‍ය දෙයක් අසා ගන්නට බැරි තරමට අවට ඝෝෂාවක්, කරච්චලයක් අ‍ඬෝඇඬියාවක් ඇති විටය.මෙහි කනක් යනුවෙන් කීවාට එයින් අදහස් කැරෙනුයේ කන් දෙකම ය. වහරට කියන්නේ කනක් කියා ය.ඇහැක් ඇරලා“ඇහැක් ඇරලා බලන්නේ නෑ” යනුවෙන් කියන විට ද එයින් අදහස් කරන්නේ එක ඇසක් පමණක් නොවේ.කටක් ඇරලා“කටක් ඇරලා” ය කියන කතාව ද එබඳුම ය. පුද්ගලයකුට ඇත්තේ එකම එක කටක් පමණි. එහෙයින් “කට ඇරලා” යනුවෙන් ය කිය යුත්තේ. සමහරුන් එසේ කියන අතර තව සමහරුන් කියන්නේ ‘කටක්’ කියා ය.කුරුසියේ ඇණ ගැසීම“කිතු සමිඳුන්ට ඇණ ගැසීමේ රහස හෙළි වෙයි” යන්න පසුගිය සති අන්තයේ එක්තරා පුවත්පතක දකින්නට ලැබුණු සිරස්තලයකි. මේ සිරසේ ‘සමිඳුන්ට ඇණ ගැසීම’ යන්න වැරැදි ය‍. සිදුවී ඇත්තේ කිතු සමිඳුන් කුරුසයට තබා ඇණ ගැසීම ය.මෙයට වැඩි ලොකු දෙයක් මේ සිරසේ ඇත. එනම් ‘රහස’ හෙළි වෙයි යන්න ය. මොකක්ද මේ රහස? අවුරුදු දෙදහසකට පෙර කිතු සමිඳුන් කුරුසියට තබා ඇණ ගැසුවේ කවරහෙයින් දැයි මුළුලෝකයාම දනිති. එ‍ෙහයින් මෙහි රහසක් නැත. මේ රහසය කියන්නේ කිතු සමිඳුන් ඇණ ගැසූ ක්‍රමයට ය.ඒ ක්‍රමයට ‘රහස’ යැයි කීම ලොකු වරදකි.එරබදුඑරබදු මල් හා කෝකිල ගීතය අපේ අලුත් අවුරුදු ලක්ෂණයෝ ය. අවුරුදු ළඟ ළඟ එන බව අපට කල් ඇතිව කීවේ කොහා හා රතු එරබදු මල් පොකුරු ය.දොරකඩ ගසක වසන කොහාගේ කෝකිල නාදය ඇසුණේ කුඩා අවදියේ ය. ඉන් පසු කලෙක රසවත් වූයේ මා සුමිතුරු සුනිල් සාන්තයන් ගැයූ කෝකිලයන් ගේ කෝකිල නාදේ අසමිනි.දැන් නම් මට කෝකිල නාදයත් නැත. එ‍රබදු මලුත් නැත‍. ඇත්තේ පුංචි තිරයේත් පුවත්පත් පිටුවලත් ඇති දෙයක් පමණි. ඉතා ඕනෑකමින් බලන නිසා ඒවායේ ඉතා සුළු වැරැදි පවා පෙනේ.පසුගිය දවස් කීපයෙක්හි ම මට දකින්නට ලැබුණේ එරබදු නොව එරබුදු ය.‘එ’ යන්නත් මහප්‍රාණ ‘ඵ’ යන්නත් වෙනස් වන්නේ ඉරි කෑලි සිඟිත්තකිනි. එහෙත් ඒ වෙනස බරපතළ ය. එරබදුවලට ඵරබුදු යි කීවාම ඒ වෙනස බරපතළ වන්නේ නැද්ද? එරබුදු කීවත්, එරබදු කීවත්, එරමුදු කීවත් මුලකුරේ ඉරි කෑල්ල අතිශයින් ම අවශ්‍ය වේ. නැතිනම් ඵරබදු - ඵරබුදු - ඵරමුදු යන එකකින්වත් වැඩක් නැත.හැම දිනෙකමසෑම සතියේ දිනකම මොකක්දෝ දෙයක් කැරෙන බව පුංචි තිරයේ දකින්නට ලැබේ.“සෑම සතියේ දිනකම” යන්න කිය යුතු වන්නේ “සතියේ සෑම දිනකම” යනුවෙනි. ‘සෑම’ යන්න වෙනුවට ‘හැම’ යන්න යෙදිණි නම් වඩාත් හොඳ ය. “සතියේ හැම දිනෙකම”‘හස්බන්ඩ්’පුංචි තිරයේ වැඩ සටහනක නම වූයේ ‘හස්බන්ඩ් වැඩට ගියාට පස්සෙ’ යන්න ය.ඇයි මේ ‘හස්බන්ඩ්'! ඒ වෙනුවට ‘සැමියා’ යි කීවා නම් නරක ද?හස්බන්ඩ් වැඩට ගියාට පස්සේ ‘වයිෆ් රෝන්දෙ ගිහින්’ යැයි ඊළඟට කියවේ.‘වයිෆ්’ හා ‘වයිෆ් කාරයා’ යනුවෙන් බිරිය හැඳින්වීම ද දැන් පන්නයක් වී තිබෙන්නා සේ ය‍.මේවා නවත් වන්නට නො හැකි ද?වැඩක්යමකු යමක් කියන විට හෝ කරන විට තවෙකකු එයට සම්බන්ධ වන්නට ආවොත් එයට පළමු වැනියා නොකැමති නම් දෙවැනියාට කියන්නේ ‘ඔබගේ වැඩක් බලා ගන්නැ'යි කියා ය. එහි අරුත ඔබ මේවාට සම්බන්ධ නොවිය යුතු ය යන්න ය.සිංහලයට මේ කියමන ආවේ ඉංගිරීසියේ ඇති “You Mind Your own business” යන කියමනෙනි. මෙහි business යන්නෙහි අරුත ‘දෙයක්’ හෝ ‘වැඩක්පළක්’ යන්න ය.කොණ්ඩයඅවුරුදු දිනවල බෙහෙවින් අසන්නට ලැබුණේ කොණ්ඩා කැවුම් ගැන ය. ඒවා කොණ්ඩා කැවුම් නම් වූයේ ගැහැනුන් (හා ඇතැම් පැරැන්නන්) හිස පිටුපසට වන්නට කෙස් වැටිය ගුලි කොට බැඳීම නිසා ය. කොණ්ඩය නම් ඒ ගුලියයි. එසේ නැතිව හිසකෙස්වලට කොණ්ඩය යැයි කියනු නොලැබේ.කැවුම්වල උඩ කොණ්ඩා ගෙඩිය වැනි කොටසක් ඇති නිසා ය. ඒවා කොණ්ඩා කැවුම් නම් වූයේ.බොරු කොණ්ඩාඋඳුගොව්වා කෑමෙන් හෝ වෙනත් ආබාධයකින් හෝ හිස කෙස් නැතිව ගිය කළ හිසට දමා ගන්නා කෘත්‍රීම වැස්ම බොරු කොණ්ඩය නම් වේ. ගැහැනුන් මෙන් ම සමහර පිරිමි ද බොරු කොණ්ඩා දමා ගනිති.ඩී. එ‍ෆ්. කාරියකරවනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>04</day>
    </date>
    <link>http://www.silumina.lk/2014/05/04/_art.asp?fn=cr1405047</link>
    <topic>කව් සිළුමිණ</topic>
    <author/>
    <content>කව් සිළුමිණසංස්කරණය - රත්න ශ්‍රී විජේසිංහසට­හන:අලං­කා‍රෝක්ති අඩු, අරුත ම ප්‍රමුඛ කොට සල­කන මේ කව කලා­ක­රු­වාගේ එක්තරා අභා­ග්‍ය­යක් විෂය කොට ගනී. වැඩ වසම් යුග­යේදී මතු නොව පරි­භෝ­ජ­න­වාදී නූත­න­යේදී ද කෘතිය හා නිර්මා­ප­කයා වෙන් කරනු ලැබේ. නිර්මා­ණා­ත්මක ශ්‍රම­යන් මිලක් ද, කෘති­යට මිල සමඟ වෙනත් හිමි­ක­රු­වකු ද ලැබේ‍. එප­ම­ණක් නොව, නිර්මා­ප­කයා අප්‍ර­කට හා නිහඬ කිරීම් ද සිදු කෙරේ. අජිත් කල්‍යාණ මෙහිදී සොයා ගන්නේ එසේ තමාට තමා ම අහි­මි­ක­රනු ලැබූ කලා­ක­රු­වෙකි.මේ මහරු නිමැ­වුම දැය හමුවේ තබා ඉති­හා­ස­යෙන් සැඟ­වෙමි මුතුන් මිත්තෝ මේ බිමට කිතු­ගොස රැගෙන එන බොහෝ දේ නිමවා ජීවි­තය අහිමි කරවා ගත්හ ඒ පර­පුරේ මට මා ප්‍රිය බිරි­යගේ දුවා දරු­වන්ගේ බර­ප­තළ ඇන­වුම් සරි­කර දෙන්ට සිදු­විය ඒවාට ගල් පිළි­ම­වල මහා බර­ටත් වැඩිය කාසි ඕනෑ විය සැඟවී සිටීම ද නම සඟවා ගැනීම ද ඇතු­ළුව වැඩය පැවරූ පින්ව­තාගේ සියලු ම කොන්දේසි පිළි­ගන්ට සිදු­විය ඉතින් මම නිමැ­වු­මම පම­ණක් තබා මෙත­නින් සදා සැඟ­වෙමි කාගේ හෝ නමක් නිමැ­වුම ඉදි­රියේ ලිය­වෙනු කඳුළු පිරි දෙනෙ­තින් බලා සිත හදා ගමිඅජිත් කල්යාණ අම­ර­සිංහ  ඉණට ලොකු බුරුල් ඉරුණ නිල් කබල් කලිසං කොටය ඇඳ දුව පැන නටන කොට රූටා දණ පාතට වැටේ ගේට්ටෙං හොරෙං පැන ඉදුන කරඹ කඩන කොට මැඩම් වේවැල ඇර­ගෙන පාරං බාමිං එන­කොට පොඩි එකා පැන දුවයි කලිසං කොටය ගහ­මු­ලයි නෝන­ටත් හිනා යයිසෙන­රත් තෙන්න­කෝන්  මහා ගස් නැති මේ බිමේ තුත්ති­රිත් ගස් වෙලා අපි පුංචි ම පුංචි නිසා ඒ ගස් යට අපිසේනක සම­ර­සිංහ  දෙවි­යනි ඔබ සදා­කා­ලික තුවා­ලය සහ වේද­නා­වය... පීඩාව සම­න­යට ද පීඩ­නය සැඟ­වු­මට ජීන­මා­නය...එන්.ඩබ්.පී. ලාල්  ලබ­මින් දෙසැත්තෑ නැණ බල­ අ­ති­රේක දැනු­මින් පිරී නන්විද ගුණ මැද­ නේක පිරි­පුන් වෙසක් පුර­හඳ නැග තිබු­ දාක කෙලෙ­සුන් නසා හිමි බුදු බව ලැබු­ සේක වළඳා ‘සුජාතා පිදු කිරි පිඬු­ දානේ පොහොදා උදේ දැක සස­රෙහි අව­සානේ පිසදා ගැටලු බැඳි බැඳි තිබූ බව­ ගානේ පහදා ගැනී­මට ලොව්තුරු නෙරු­වානේ සැන­සිලි බිමක සේදී ගොස් කඳු­ළු­ ගඟ කැල­ඹිලි හිතින් දැන සැන­සුම ලබ­න­ වග සිතු­විලි වලින් දැක දැක සිට සස­ර­ දිග පැහැ­දිලි කර­ගත්හ අරි අට සත­ර­ මග දැන දැන කාම ලොව­තුළ සැප නැති බවද මන සට පෙනෙන්නේ ඈතක මිරි­ඟු­වද ගුණ නැණ වඩ­න­මුත් ලැබු­මට අම­ සු­වඳ සැන සීමක් නැත්තෙ පෙරමා කළ­ ප­වද උම තුව ගිහින් පිළි සර­ණක් ලබ­න­ ලෙස නිම නැති දුක් විඳිමි අද බව මග­ට ­බැස මම වැඳ වැටෙමි මහි­මිගෙ පා පියු­ම­ අස අම සුව දෙනු මැනවි පාපයෙ කඳු­ළු­ පිසපාත­කඩ කුල­ති­ලක(රොබර්ට් බ්‍රිජස් නමැති ඉංග්‍රීසි කවි­යාගේ My Delight and Thy Delight නම් පැදි පෙළේ සිංහල අනු­වා­දය)මගේ සොම්නස සහ ඔබේ සොම්නස රෑ උයනේ ඇවි­දියි අප්ස­රා­වන් දෙදෙ­නකු සේ ධවල මගේ ආශාව සහ ඔබේ ආශාව ගිනි­දැල් මැදට එක් වැ වෙළී පනි­මින් සජීවී වැ සිනා­සෙයි උස් හඬින් ජීවි­තයේ අබි­ර­හස තුළ, අන­ව­රත අර­ග­ලය මැද, ලොව තුමු­ගෙන් ඇරඹූ ආද­ර­යට ඇත හිරුගේ රහස ආද­ර­යට කිව හැකි ය, ආද­ර­යට ම පම­ණක් කිව හැකි ය අසං­බෙ­යක් තරු කැට විසිරී දිදු­ලන විට සැම අංශු­වක් ම මන්ද මර­ණය හා විපත නොතකා තෙමේ ම වටහා ගන්නේ සතුට යනු ජීවි­තය සහ මිහිර යනු මිමි­ණීම වන්නේ කෙසේ ද කියා මේ හිරු අපට කියා­දුන්, අප දන්නා දෙයයි තුරු සෙව­ණැල්ලේ අප අති­නත් ගෙන නැගී සිටින විට, අරු­ණැල්ලේ අප වැතිර සිටින විට හද­ව­ත්ව­ලින් වෙළීඅනු­වා­දය - එස්. නන්ද­ලාල්එක්සත් රාජ­ධා­නියේ කෙන්ට් හි වොල්මර් නම් ග්‍රාමයේ 1844 ඔක්තෝ­බර් 03 දින උපත ලැබූ රොබර්ට් බ්‍රිජ‍ස් වෘත්ති­යෙන් වෛද්‍ය­ව­ර­යකු විය. පසුව වෛද්‍ය විද්‍යා­ල­යක ඇදු­රකු බවට පත් හේ 1882 දී වෙද­ක­මෙන් සමු­ගත් අතර දිගට ම ඉගැ­න්වීමේ නිරත විය.‍ 1900 දී ඔහුට රාජ­කීය වෛද්‍ය විද්‍යා­ල­යේ සාමා­ජි­ක­ත්වය පිරි­නැ­මිණි.දුකම දෙන සැලෙන අට ලෝ දහම දි'ගෙලි කොට දම­න්නට ඔබේ පා සෙවණ යට පැමි­ණි­යෙමි බෝ රජුනි පිස දමා නෙත් කෙවෙනි මට පිහිට ඔබේ සිහි­ලස පමණි කමක් කාරි­යක් නැති ග්‍රහ වාර මණ්ඩලේ එළව එළවා දුන්නෙ දුක තමයි කල්ප­යක් තුටු උණත් එක මොහොතෙ පමා­වට අ‍ඳෝනා දෙන්නෙ මිනි­සත් කමයි ඔබේ පා මුල හැලෙන ක්ලෝරීන් වතුර කළ පත් වලට වඩා වැඩි බැනර් අතු රිකිළි වල තෙල් පහන් සුවඳ දුම වත මිලින කරන කල ඉවසා වදා­රනු අගෙයි මේ දුක් අපල පැය හමා­ර­කට පෙර විත් ලැගුම් ගන්න­වා‍ ­ඉ­දි­රි­පස මල'සුනෙම පැන් පහන් පුද­නවා මඳ පමා­ව­කදී අව­සන් මොහොතෙ පැමි­ණි­යෙකු මං පුදපු පැන් බඳුන උරුම කර ගන්නවාජයන්ති නිම­ල්සිරි  (පති­රාජ තෙන්න­කෝන් කවි­යාගේ සූවිසි වන සැම­රුම වෙනු­වෙනි)රජ­රට ඈත කටු පඳු­රක පිපු­ණු­ මල අනු­බුදු මිහිඳු මා හිමි­යන් පුද­න­ කල වන්නියෙ හේන සහ පැල්පත සුව­ඳ­ කළ කුර­හන් සුවඳ ඇත අද මැති­ස­බ­ය තුළ පාසල් යන වියේ පොඩි දරු­වෙකු සෙ මෙමා කුර­හන් රොටිය අත­රට ලුණු මිරි­ස­ දමා රස­විඳ වැව් දියෙන් අත් පොඩි දෙක­ම ­තෙමා තිබ­හට බිව්වෙ ඔබ දුන් සිප් කිරි­ම­ තමාසපයා එව්වේ පල්ලේ­ගම විම­ල­ර­තන හිමි  අහස පොළව හා තර­හ­ වෙ­ලාදෝ මොකට මෙහෙම ගිනි යවු­ල් හෙ­ළාදෝ පොළව ඉරි­තලා දෙක­ට­ පැ­ලේදෝ වැස්ස වලා­හක දෙවි­ඳු­ කො­හේදෝ බණ්ඩක්කා - වැට­කොලු - ලබු­ ක­රටි කුර­හන් - උදු - මුං- තල - නිල­ නො­වැටී වේලී - කරවී - පර­ඬැ­ල් වැ­රටී මුතු බොල්විණි! ගින්නෙන් ඇඟ­ දැ­වටී! ‍කණ කොක් රැල වැව වට­කො­ට ­තැ­වෙතී පිපාස විලා­ප­යෙන් ඉකි­ බි­ඳිතී නැඩ මී ගොන් රැල දූවි­ලි­ පැ­හැතී තොල කට වේලී­ගෙන හති­ හ­ලතී ගන බොල් පොළ­වෙන් කිරි එරෙ­න්නයි ඇළ දොල නිල් දිය සාරි අඳි­න්නයි! නව දැලි හේනේ නිල්ල දකි­න්නයි වැස්ස වලා­හක දෙවි වැහි දෙන්නයි!මාදම්පේ ඊබට් ෂෙල්ටන් එම්. කුඩ­ලි­ගම නම් ඒ ප්‍රති­භා­පූර්ණ ශ්‍රේෂ්ඨ කවියා අද ජීවත්ව සිටියේ නම් නව කොළඹ නගර සැලැ­ස්මට පින් සිදු වන්නට ඇතැම් විට ඒ කොළො­ම්විල ගැනම ඔහු මෙසේ ලියනු ඇතැයි මට සිතුණි.සුර­පු­ර­යක ලෙසින් අද අග­නු­ව­ර­ තැනේ දුටු­විට කොළො­ම්විල ඇස­කට සතු­ට­ ගෙනේ දිය කඳ නිදා­ගත් සුර­දූ­ති­ය­ක‍ ඉණේ දැව­ටුණු සිනිඳු දිව සළු­වක පරි­දි­ පෙනේ මහ­නෙල් - නෙළුම් - තිස­රුන් වැනි සුබ­ සීන නැතිවී ගියත් සල­කුණු පා යළි­ නේන ඒ හැම පැමිණ ඇත දැන් මානෙ­ක­ පේන අමි­හිරි යුගය අද වී ඇත අව­සාන හද­වත් පතුල සපුරා තිබු මහ­ නි­රය අස්කළ පසුව දැන් මගෙ ගත පැහැ­බ­රය නිස­ලය සාන්තය සොඳුරු ය ප­රි­ස­රය පොදු ජන සුව සෙතට දැන් මා හි­ත­ක­රයධන­පාල නිශ්ශංක  සැත­පුම් තුන හතර දෙප­යි­න් ගා­ටන්නේ වන ගිරි දුර්ග මැඩ පාසල් වෙත­ යන්නේ අඳ ගොළු බිහිරි ගුරු­නට වෙණ­ ව­ය­මින්නේ පූරුවෙ කළ කරු­ම­යකි මා ගෙව­මි­න් ඉන්නේවිජය ජය­සූ­රියකර්තෘ : උත්‍රා කුමාරි රණ­සිංහ ප්‍රකා­ශ­න­ය - කර්තෘ ප්‍රකා­ශ­න­යකි‘සොඳුරු අඳුර’ උත්‍රා කුමාරි රණ­සිංහ ගේ ප්‍රථම කාව්‍ය සංග්‍ර­හ­යයි. කවි­යට ස්ත්‍රි - පුරුෂ භේද­යක් නැත ද කවි­යට වස්තු විෂය වන අත්දැ­කීම් ස්ත්‍රී සහ පුරුෂ පාර්ශ්ව විසින් සංජා­න­නය කැරෙන්නේ එක් බඳුව නොවේ. පුරුෂ පාර්ශ්ව­යට කිසිදා අත්වි­ඳිනු බැරි අත්වි­ඳීම් ස්ත්‍රීහු ලබති. උත්‍රා කුමාරි රණ­සිංහ කලක් තිස්සේ විවිධ පුව­ත්පත් සඳහා රචනා සප­ය­මින් සිය කවි­ත්වය අභ්‍යාස කළ කිවි­දි­යකි. ඇගේ රචනා ඇසුරේ ද වැඩි­පුර මුණ ගැසෙන්නේ ස්ත්‍රීත්ත්ව­යට සමීප අත්දැ­කීම් ය. ඇතැම් විට, සුලභ අත්දැ­කීම් වුව ඇගේ කාන්තා ඇසින් සුවි­ශේෂී කරනු ලැබ ඇත. දශක දෙක­කට තරම් එපිට දී ශ්‍රී ලාංකේය සමා­ජය ඇළලූ සූරි­ය­කන්දේ දරු­වන් ඝාතන සිද්ධිය කවීන් මතු නොව සාමාන්‍ය ජන­තාව ද කම්පා­වට පත්කළ සිදු­වී­මකි. මවක මේ අත්දැ­කීම විඳ දරා ගන්නේ කෙසේ දැයි උත්‍රා­කු­මාරි විම­ස­න්නට තැත් කරන්නේ මෙලෙ­සිනි.ජීවිතේ සුසුම් පොදි සැඟ­වු­ණත් මේ ලෙසින් සමු අරන් නැහැ පුතුනි ඔබෙ සුවඳ මා ළ­ඟින් මහ මෙරක් සේ බරව හද දව­න­ ළ­සෝ­වෙන් සොයා යමි උම­තු­වෙන් තවත් මා වැනි­ම­ වුන්ඇගේ අපේ­ක්ෂාව වන්නේ ඇය වැනි තවත් මවුන් සොයා යෑමයි.‍ ඉන් ධ්වනිත වන්නේ දරු­වන් උදු­රා­ගන්නා තවත් තැන් මෙලොව ඇති බවයි‍. කාව්‍යෝ­චිත රූප­කා­ර්ථ­වත් භාෂා­වක් පරි­හ­ර­ණ­යට අපො­හො­සත් වීමෙන් උත්‍රා කුමා­රිගේ ඇතැම් රචනා අසා­ර්ථක වෙයි. වාච්‍යා­ර්ථය ඇසු­රෙහි ම සැරි සර­න්නට නම් කවි ලියන්නේ කුම­ටද? කවිය යනු විස්තර කථ­නය ඉක්ම­වූ­වකි.වෙල් යායක හේනක, මහ පාරක කම්හල් තුළ කැර­කෙන දැති රෝදෙක උණු වී වැගි­රෙන වේද­නාව දුක සැහැල්ලු කරවා සිනා සිසිල ඉසආදී වශ­යෙන් ‘කාන්තා විමු­ක්තිය’ ගැන කියන උත්‍රා අව­සා­නයේ එය කවි හැඩ­රු­වෙන් මුදවා වාර්තා රූප­ක­ය­කට එල්ල කරයි. උත්‍රා කුමාරි කාන්තා විමු­ක්තිය ගැන කියුව ද, ඒ විලා­ස­වාදී ස්ත්‍රී වාදි හඬ­කින් නොවේ. එය සමස්ත පීඩිත මනු­ෂ්‍ය­ත්වයේ ම සම­වේත අංග­යක් ලෙසිනි, ඇය දකින්නේ. රූප­ණ­යට වැඩි ඉඩක් දෙන සංක්ෂි­ප්තා­ර්ථ­වත් කවි මගක් උත්‍රා සොයා­ගත යුතු ය. ඇගේ කවි වඩාත් පල­ද­රනු ඇත්තේ එවිට ය.අභි­නව ගුප්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>04</day>
    </date>
    <link>http://www.silumina.lk/2014/05/04/_art.asp?fn=cr1405048</link>
    <topic>පොත් පුවත්</topic>
    <author/>
    <content>පොත් පුවත්මීට එකොළොස් වසරකට පෙර අභාවප්‍රාප්ත වූ ප්‍රවීණ ලේඛක හා පරිවර්තක චන්ද්‍ර අනගිරත්න සූරීන් රචනා කරන ලද හාස්‍ය හා උපහාස රසයෙන් පිරි ‘නරලොව හොල්මන්’ 1, 2, 3 ග්‍රන්ථ ත්‍රිත්වය මේ මස 06 වැනිදා අඟහරුවාදා උදේ 10.00 ට කොළඹ මරදානේ, දයාවංශ ජයකොඩි සහ සමාගමයේ නව පොත් ප්‍රදර්ශනාගාරයේ දී දොරට වඩී.‘නරලොව හොල්මන්’ ග්‍රන්ථයන්හි සඳහන් ලිපි කවර යුගයකට අදාළ වන්නේ ද යන්න සහ කුමක් අරභයා ලියන ලද්දේ ද යන්න ඒවා කියවීමෙන් පාඨක ඔබට ප්‍රත්‍යක්ෂ වනු ඇත. මෙම ග්‍රන්ථයන්හි සඳහන් ලිපි දශක තුනකට අධික කාලයක් තුළ චන්ද්‍ර අනගිරත්න සූරීන් විසින් විවිධ පුවත්පත්වලට සපයන ලද ඒවාය.චන්ද්‍ර අනගිරත්න සූරීන්ගේ ‘නරලොව හොල්මන්’ 1, 2, 3 ග්‍රන්ථ ත්‍රිත්වය එදින දවස පුරා විශේෂ අඩු මිලකට පාඨකයින්ට ලබා ගැනීමට අවස්ථාව සලසා ඇත.කර්තෘ - එම්. බෙනට්මිල - රු. 300ප්‍රකාශනය - සිංහ පබ්ලිකේෂන්ස්දුම්රිය ස්ථානාධිපතිවරයෙකු ලෙස සේවය කළ කතුවරයා සිය සේවා කාලය ඇතුළතදී ලැබූ අත්දැකීම් අළලා මේ ග්‍රන්ථය ලියැවී ඇත. විටෙක සුන්දර වූද විටෙක ශෝචනීය වූද විටෙක හාස්‍ය ජනක වූද අත්දැකීම් ඉතා අපූරුවට ගොනුකර ඇත. දුම්රිය ස්ථානාධිපතිවරයෙකු ගේ ජීවිතය පිළිබඳ පාඨකයාට මෙයින් අත්දකින්නට හැකිය.පරිවර්තනය - කේ.ඩී. මලලසේකර‍මිල - රු. 275.00ප්‍රකාශනය - සමුද්‍ර වෙත්තසිංහ ප්‍රකාශනආරාන් සුමේධො මහ තෙරණුවන් ගේ චිත්තවිවේක ග්‍රන්ථයේ පරිවර්තනයකි. නිහඬ මනසකින් යුතුව භාවනා කළ යුතු අයුරු උගන්වන මේ කෘතිය චිත්ත විවේක යන්නට විවිධ අරුත් සපයයි. චිත්තවිවේක යනු ඇලීමෙන් තොර මානසික තත්ත්වයක සත්‍යාවබෝධය ලබාගැනීමේ මානසික තත්ත්වයකි. අපගේ ඉන්ද්‍රියයන් හරහා පැහැදිලි මනසකින් කරුණු විමසා බැලීමකි.කර්තෘ - අනුර ගුණතිලකමිල - රු.200ප්‍රකාශනය - කර්තෘ ප්‍රකාශනයකි.දුරු රටක වෙසෙන කල, තම මවුබිමට ඇති ළබැඳියාව, සෙනෙහස සංවේදී සිතකට ගෙන එන්නේ, අහිංසක අපූර්වත්වයකි. උපන්බිමේ අරුමය පිළිබඳව මෙන්ම කවි සිතකට පහළ වුණු කවි සිතිවිලි මේ කෘතියට ඇතුළත්ව ඇත.කර්තෘ - අජිත් තිලකසේනමිල - රු. 375ප්‍රකාශනය - සරසවි ප්‍රකාශකයෝදෙවිවරුන් විසින් ද යකුන් වැනි භූතයන් විසින් ද කරන ලදැයි විශ්වාස කළ ‍බොහෝ දේ ස්වභාවයෙන් සිදුවන දේ ලෙස අද පිළිගනී. මිනිසාගේ ප්‍රශ්න මිනිසාට ම පාලනය කරගත හැක. මේ අදහස පෙරදැරිව ලියන ලද ලිපි කීපයක එකතුවකි.පරිවර්තනය - නීල් විජේරත්නමිල - රු. 330ප්‍රකාශනය - විජේසූරිය ග්‍රන්ථ කේන්ද්‍රයජෝන් බොයින් ගේ The Boy in th Striped Pyjamas කෘතියේ සිංහල පරිවර්තනයි. මෙය කෲරත්වය සහ ප්‍රචණ්ඩත්වය හමුවේ පිපි සුවඳ කුසුමක් වැනි නිර්මල උදාර මිත්‍රත්වයක ශෝකාන්තය කියා පාන්නකි. දෙවන මහ ලෝක යුද්ධය පසුබිම් කර ලියන ලද්දකි.කර්තෘ - ප්‍රේමරංජිත් තිලකරත්නමිල - රු. 450ප්‍රකාශනය - ෆාස්ට් පබ්ලි‍ෙක්ෂන් (ප්‍රයිවට්) ලිමිටඩ්What Dream may come නැමැති හොලිවුඩ් චිත්‍රපටය ඇසුරින් ලියූ දෙලොවක් අතර ආදර අන්දරයකි. ජීවිතයට වඩා මරණය සහ පරලොව ගැන කතාකරන මේ චිත්‍රපටය තුළින් “මනෝකාය” සංකල්පය හඳුන්වා දෙයි. ඉන්ද්‍රජාලික යථාර්ථවාදි කෘතියක් ලෙස මෙය හඳුන්වාදිය හැකිය.පරිවර්තනය - සිඩ්නි මාකස් ඩයස්මිල - රු. 350ප්‍රකාශනය - තෝතැන්න පබ්ලිෂින් හවුස්ආචාර්ය වන්දනා ශිවා විසින් ලියන ලද Stolen Harvest කෘතියේ සිංහල පරිවර්තනයයි. මෙය කෘෂිකර්මය හා ආහාර සංස්කෘතිය හා බැඳුණු සමාජ ගැටලු සාකච්ඡා කරන කෘතියකි. ඉන්දියාවේ මතු නොව ශ්‍රී ලංකාවේ ද එවන් ප්‍රශ්න නිවැරැදි ලෙස විග්‍රහ කෙරෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>04</day>
    </date>
    <link>http://www.silumina.lk/2014/05/04/_art.asp?fn=cr1405049</link>
    <topic>කෘතියට සාධාරණය ඉටුවන සාහිත්‍ය විචාරයක් අද ති‍බේද?</topic>
    <author>සංලාප - රූපාන්ති බුලත්සිංහල</author>
    <content>කෘතියට සාධාරණය ඉටුවන සාහිත්‍ය විචාරයක් අද ති‍බේද?කෘතියකට සාධාරණත්වයක් ඉටුවෙන පරිදි සාහිත්‍ය විචාරය සිදුවේද? විචාරය පොතක් තෝරා ගැනීමට මඟ පෙන්වන්නේ ද? ලේඛකයා සහ පාඨකයා අතර බැඳීමක් ඇති කිරීමට විචාරය සමත් වේද ? විචාරකයා මධ්‍යස්ථ මතධාරියෙක් වේ නම් සාහිත්‍යයේ ප්‍රගමනය කෙබඳු වේ ද යන්න පිළිබඳව තත්කාලීන සමාජ පසුබිමේ සාහිත්‍ය ක්ෂේත්‍රයේ නියුක්ත වූවන් සමඟ කළ කතිකාවයි මේ.බටහිර විචාර න්‍යායන් අපට ගැළපෙන්නේ නැහැ  අනුල ද සිල්වාඅපේරටේවිශ්වවිද්‍යාලවල විචාර කලාව උගන්නනවා. ඒ න්‍යාත්මක අවබෝධය මත විචාර කලාව සිදුවෙනවා නම් හොඳයි. ඒත් එහෙම සිද්ධ වෙන්නේ නැති එක තමයි ප්‍රශ්නය. අද බටහිර රටවල්වල ඇති විචාර මේ රටට යොදා ගන්නවා. ඒක සාර්ථක නැහැ. අපේ රටේ නියමිත රීතීන් අනුව විචාර කලාවක් සිදුවෙන්නේ නැහැ. විචාරය කියලා සිදුවෙන්නේ පොතක හොඳ නරක ලියන එක විතරයි. විචාරයක් කළත් කරන්නේ ආර්ථික වාසියක් අරභයා පමණයි.ලංකාවේ සාහිත්‍යයට නොගැළපෙන පශ්චාත් නූතන වාදයක් ඈදාගෙන. ඒක බටහිර රටවල්වලට හොඳයි. ඒත් අපේ රටට ගැළපෙන්නේ නැහැ. ඒ වගේ ම පුද්ගලවාදී වාසියක් අත්කරගැනීමට තමයි බොහෝදෙනා විචාරය කරන්නේ.මං කියන්නේ නැහැ හොඳ විචාරකයෝ නැහැ කියලා. ඇත්තම කියනවා නම් සාහිත්‍ය විචාරය කියලා කියන්නේ පිට කසාගැනීමක් විතරයි. ඒ හැරුණහම සාහිත්‍යයේ ප්‍රගතිය වෙනුවෙන් විචාරය කරන අය අඩුයි.රුසියාව, ප්‍රංශය වැනි රටවල තිබුණ සාහිත්‍ය නිසා ඒ රට වල විප්ලවයන් ඇති වුණා. ඒ රටටවල සාහිත්‍ය රටේ වෙනස්වීම්වලට ප්‍රබල බලපෑමක් ඇති කළා. ඒ වගේම විචාරය මඟිනුත් ඊට මනා සාධාරණත්වයක් ඉටු කළා. ඒත් අපේ රටේ එවැන්නක් සිදුවෙනව ද කියන එක ප්‍රශ්නයක්. රුසියාවේ සාහිත්‍ය ඒ රටේ මිනිසුන් නැගිට්ටෙව්වා. ඒත් අද අපේ රටේ එවැන්නක් සිදුවෙන්නේ නැහැ. විචාරය කිරීමක් තියා අපේ රටේ පොත් මඟින් පණිවිඩයක් දෙනව ද කියන එකත් ගැටලුවක්.සාහිත්‍යයෙන් කියවෙන චරිතයක ආත්මවිශ්වාසය, ශක්තිය තිබෙන්න අවශ්‍යයි. අද අපේ සාහිත්‍යයේ එවැන්නක් නැහැ. විචාරකයෝ කියලා කියන විද්වත් පිරිස කරන්නේ කාමය රස විඳීමයි. කාමාතුරයෙක් රස විඳින්නේ කාමය පමණයි. එයින් සාහිත්‍යයක් පිළිබඳ උද්දීපනයක් වෙන්නේ නැහැ. විචාරය කියලා ඔවුන් කරන රමණය පිළිබඳ සිතුවිලිවලින් පාඨකයා තුළ සාහිත්‍ය පෝෂණයක් ඇතිවෙන්නේ නැහැ.අද තියෙන්නේ කල්ලිවාදයක්කැත්ලින් ජයවර්ධන‍විචාරය කියන්නේ ලේඛකයාට අත්‍යවශ්‍ය දෙයක්. විචාරයක් නැතුව ලේඛකයාට නිවැරැදි අවබෝධයක් ලැබෙන්නේ නැහැ. අද මේ විචාර කරන්නේ කොහොමද කියන එක තමයි ප්‍රශ්නයක් වෙන්නේ. අද තියෙන්නේ කල්ලිවාදයක්. එහෙම නැතුව මධ්‍යස්ථ මතයක සිට විචාර කරනවා නම් තමයි ඒක යහපත්වෙන්නේ. විචාරයක් කියන්නේ කපලා කොටලා කරන මෙහෙයුමක් නෙවෙයි. විචාරයක් කිරීමට නම් ලංකාවේ තියෙන විචාර පිළිබඳ දැනුමක් අවබෝධයක් ලබාගෙන තිබිය යුතුයි.සියලු දැනුම අවබෝධය මත සුදුසු දෙය පරිහරණය කිරීමට අවස්ථාව සලසා ගතයුතුයි. ලේඛකයාගේ පෞද්ගලිකත්වයට එබී නොබලා විචාර කළහොත් තමයි ඒක ඉතාමත් සාධාරණ වෙන්නේ.අද තියෙන්නේ ප්‍රචාරමහාචාර්ය ජේ.බී. දිසානායකසාහිත්‍ය නිර්මාණයක මාන තුනක් තියෙනවා. නිර්මාණය ආස්වාදය, විචාරය. මේ ත්‍රිත්වයේ අපූර්වත්වයක් තියෙනවා. අපූර්ත්වය යනු පූර්වයේ නොතිබුණ යන්නයි. පූර්වයේ නොතිබුණ දෙයක් සාහිත්‍ය නිර්මාණයකින් බිහිවී අපූර්වත්වය ලෙස දැකිය හැකිය. සාහිත්‍ය නිර්මාණයක් හැමවිටම පෙර නොතිබුණු දෙයක් නිර්මාණය කිරීමට සමත් වියයුතුය. ඒ වගේම ඒ කාර්යය කිරීමෙන් පාඨකයාට ආස්වාදයක් ලැබිය යුතුය.මේ ආස්වාදයෙන් පාඨකයා රසවින්දකයකු බවට පත්වෙනවා. රසිකයා හෙවත් පාඪකයා නොයෙක් පොතපත ඇසුරු කළ පුද්ගල‍යකු වියයුතුය. නැත්නම් ඔහුට හෝ ඇයට නිර්මාණය තක්සේරු කරන්න බැහැ. විචාරකයාගේ මානය යනු පොතපත වඩාත් ඇසුරුකිරීමයි. පොතපත කියවීමෙන් ලැබූ දියුණු පරිචයක් විචාරකයාට තිබියයුතුය. පොත්පත් කියවීමෙන් ලැබූ අවබෝධයෙන් පුළුල් දැනුම් කෝෂයක් ඔහු තුළ තිබියයුතුය. මේ දැනුම් කෝෂය උපකාර කරගෙන විචාරය කළයුතුය.''ඔහු මා දන්නා කෙනෙක් ඒ ගැන වැරැදි කියන එක ඒ තරම් සුදුසු නැහැ." එවැනි මතවල සිට විචාරය කරන්නබැහැ. නිගමනය, විනිශ්චය මධ්‍යස්ථ වියයුතුය. පෞද්ගලික ප්‍රශ්න ආරවුල් මත විචාරවලට එළඹෙන්නත් බැහැ. අගතිගාමී විචාරකයින්ගෙන් පාඨක සමාජය දැනුවත් කරන්න බැහැ. විචාරයකට එළඹීමේදී බහුශ්‍රැත බවක් නැතිනම් ඒ විචාරය සාර්ථක වෙන්නේ නැහැ.අද කියන්න තරම් විචාර කලාවක් නැහැ. සාමාන්‍යයෙන් පොතේ කවරයේ පිංතූරය සමඟ විස්තර කිරීමක් විතරයි තියෙන්නේ. මේකට කියන්නේ විචාරය කියලා නෙවෙයි. පොත හඳුන්වා දීම කියලායි. කෙටියෙන්ම කියනවා නම් අද තියෙන්නේ විචාරයක් නෙවෙයි. ප්‍රචාරයක්.මේ රටේ සාහිත්‍යයත් විචාරයත් දෙකම නැහැදයාවංශ ජයකොඩිසාහිත්‍ය විචාරය මං නම් පිළිගන්නේ නැහැ. අද සාහිත්‍ය සඳහා දෙන සම්මාන පිළිගන්නෙත් නෑ.හැත්තෑවේ දශකයේ දී නම්, මිනිස්සු සාහිත්‍ය විචාර කියවලා අපේ පොත් සාප්පුවට ඇවිල්ලා පොත් ඉල්ලනවා. හැබැයි දැන් නම් එහෙම ඉල්ලන්නේ නැහැ. අද පාඨකයන් බුද්ධිමත්. මේ නිසා ඒ අයට පුළුවන් හොඳ පොත් තෝරා ගන්න. අද විචාරකයෝ කියලා කියන්නේ දැන හැඳුනම්කම් මත විචාරය කර ගන්න අය. ඒ නිසා අද මේ රටේ විචාර පිළිගන්නෙත් නැහැ. සාහිත්‍ය සම්මාන පිළිගන්නෙත් නැහැ. උදාහරණයක් විදිහට ගත්තොත් මං පොතක් ලිව්වහම , ඒ ගැන ගොඩගේ මහත්තයා හොඳ කියනවා. ඒ මහත්තයා ලිව්වහම මං හොඳ කියනවා. අන්න ඒ වගේ තමයි අද විචාර කලාවත්, හිතවත්කම් මත සිදුවෙන දෙයක්.මං පිළිගන්න ආකාරයට ආරිය රාජකරුණා මහත්තයාත්, සමන් වික්‍රමාරච්චි මහත්තයත් හොඳ විචාරකයෝ. ඒ අය ගේ විචාරවලින් මිනිස්සුන්ට රිදෙනවා. පහර දෙන ආකාරයටවත්, උදම් අනන අකාරයටවත් අද විචාර කරන්න බැහැ. ඒ වගේම මං දකින දෙයක් තමයි. විචාරයක් කරන්න නම් හොද සාහිත්‍යයක් තියෙන්න ඕනේ. අද අපේ ලංකාවේ හොඳ සාහිත්‍යයක් තියෙනවා ද කියන එකත් ප්‍රශ්නයක්. ඒ වගේම සාහිත්‍ය දියුණු කරන විචාරයක් තියෙන්නව ද කියන එකත් ප්‍රශ්නයක්. අද අපේ රටේ දියුණු සාහිත්‍යයක් නැහැ. හොඳ විචාරයක් බිහිවෙන්න නම් දියුණු සාහිත්‍යයක් අවශ්‍යයයි.සාහිත්‍යයටත් ලේඛකයාටත් යහපතක් නැහැකීර්ති වැලිසරගේපවතින විචාර පිළිබඳ සෑහීමකට පත්වෙන්න බැහැ. පොදුවේ නවකතාකරුවන් මෙන්ම සාහිත්‍යකරුවන් සෑහීමකට පත්වෙනවා කියලා හිතන්නත් බැහැ.විචාර බොහෝ වෙලාවට පදනම් විරහිතව කරන්නක්.සමහර කෘති අනවශ්‍ය පරිදි හුවා දක්වනවා. සමහර කෘතිවලට නිර්දය ලෙස පහර එල්ල කරනවා. මේ දෙකෙන්ම පාඨකයාට සහනයක් නෑ. ඒවගේම ලේඛකයාට සිදුවෙන යහපතකුත් නෑ. පොදුවේ සාහිත්‍ය ක්ෂේත්‍රයට ඇතිවෙන ප්‍රගමනයකුත් නැහැ.ඇත්තෙන්ම විචාරකයා පාඨකයා හා ලේඛකයා අතර මැදිහත්කාරයෙක්, මේ නිසා පාඨකයාටත් ලේඛකයාටත් ,කෘතියටත් ධනාත්මක සංවර්ධනාත්මක විචාරයක් කිරීම තමයි ප්‍රයෝජනවත්. එබඳු විචාරයකින් කෘතියක දුර්බෝධ බව මනාව ග්‍රහණය කරගන්නට පාඨකයාට හැකියාව ලැබෙනවා. වැසුණු තැන් තිබේ නම් මතු කරගන්න ආධාරකයක් සැපයෙනවා. ඒ වගේම ලේඛකයාටත් තම නිර්මාණ කාර්යය පවාත් ඵලදායකව කරගෙන යන්න අවස්ථාව ලැබෙනවා. නමුත් වර්තමානයේ බහුතරයක් විචාරකයන් යැයි කියාගන්නා පිරිස ඉදිරිපත් කරන විචාර හමුවේ පාඨකයා වික්ෂිප්තව ලේඛකයා මන්දෝත්සාහී කිරීමටත් බලපානවා. මේ තත්ත්වය දීර්ඝකාලීනව අහිතකර ප්‍රතිඵල අත්කර දෙනවා.එසේ නම් වියයුත්තේ අගතිගාමී නොවන ආන්තික විචාරයෙන් මිදී විචාරකයා පදනමක් සකස් කරගනිමින් තමන් ගේ ප්‍රකාශ අර්ථ පූර්ණ එකක් නැතිනම් වින්දන ක්ෂේත්‍ර කරගත්තක්වීම අවශ්‍ය වෙනවා. පසුගිය කාලය තුළ පුවත්පත් විචාර ලියන බොහෝ දෙනෙක් ගෙන් අප ඵලදායී විචාරයක් කිරීමක් දුටුවේ නැහැ. ඵලදායී යමක් කළ හැකි පිරිසක් පවා මේ කටයුත්තෙන් බැහැරවී හෝ නැතහොත් මඟ හැරෙන බවයි පෙනෙන්නේ.හිතවතුන්ට සැලකීම හා අහිතවතුන්ට ගැරහීමගාමිණි වියන්ගොඩලංකාවේ විචාර කලාවේ නෙවෙයි ප්‍රශ්නය තියෙන්නේ. විචාරකයන්ගේ. විචාර කලාවේ දී විචාරකයන්ට ජාත්‍යන්තර දැනුම යොදාගන්න පුළුවන්. ලංකාවේ විචාර කලාව සම්බන්ධව ඇත්තේ පුද්ගල බද්ධ විචාර කිරීමක්. තමන් හිතවත් අයගේ කෘති හොඳින් කියවා විචාරය කිරීමත්, අනිත් අයගේ පොත් පහර ගැසීමකින් යුක්තව විචාරය කරනවා. මෙහිදී කෘතියට සිදුවෙන්නේ අවාසියක්.පොදු සංස්කෘතියේදීත් තමන් දන්නා හඳුනන අය සඳහා වැඩි හිතවත්කමකුත්, අහිතවත් අය සඳහා තවත් ක්‍රමවේදයකුත් භාවිතා වෙනවා. මේ දෙයම තමයි සාහිත්‍ය විචාරයෙදී සිදුවෙන්නේ. ලේඛකයොත් කැමැතියි තමන්ගේ කෘතිය කියවා විචාරය කිරීම හොඳ මට්ටමකින් සිදුවෙනවා නම්. ලේඛකයා තෘප්තිමත් කරන ආකාරයට විචාර කරන අයත් ඉන්නවා. මං මේ කියන්නේ හැම විචාරකයෙක් සම්බන්ධයෙන්ම නෙවෙයි. සමාජ සංස්කෘතියේ තිබෙන පොදු ප්‍රශ්නයකට විචාර කලාව සම්බන්ධ කරගැනීමක් තමයි මෙහිදී සිදුවෙන්නේ.අනෙක් වැදගත්ම දෙය තමයි අපේ රට පුංචි රටක් වීම. අපේ රටේ ඉන්නේ ලේඛකයෝ සීමිත පිරිසක් පමණයි. ඒ වගේම විචාරකයොත් සිටින්නේ සීමිත පිරිසක්. මේ පිරිස් එකිනෙකාව අනෝන්‍ය වශයෙන් හඳුනනවා. මේ නිසා කිසිදු කෙනෙකුගෙන් ප්‍රබල විචාරයක් එළිදකින්නේ නැහැ. නමුත් යුරෝපීය රටවල නම් ලේඛකයා , විචාරකයා හඳුනන්නෙත් නෑ. විචාරකයා ලේඛකයා හඳුනන්නෙත් නෑ. මේ නිසා ‍කෘතිය කේන්ද්‍ර කරගනිමින් තමයි විචාරය කරන්න සිදුවෙන්නේ. මේ නිසා හිතවත්කම් නෑ. සතුරුකම් නෑ. කෘතිය පමණක් විචාරයට බඳුන් වෙනවා. අපේ රටේ පවතින සංස්කෘතියත්, රට ප්‍රමාණයෙන් කුඩාවීමත්, මත විචාරය සුදුසු පරිදි සිදුවෙන්නේ නැහැ. සිටින විචාරකයන් පවා පොත කියවලා කතාන්දරය කියවලා චරිත අතර තිබෙන සුසංයෝගය කියනවා මිස සාහිත්‍යයේ ප්‍රගමනයට හේතු වන විචාර කලාවක නිරත වෙන්නේ නැහැ. මේ නිසා විචාරයෙන් සාහිත්‍යයට ප්‍රශස්ත මට්ටමේ දායකත්වයක් සිදුවන්නේ නැහැ.විචාරය සාපේක්ෂයිමහින්ද ප්‍රසාද් මස්ඉඹුලපොතක් විචාරයට ලක්වීම සතුටට කාරණයක්. විචාරය විචාරකයාගෙන් විචාරකයාට සාපේක්ෂයි. විචාර සිද්ධාන්ත කෘතියෙන් මතු කරගත හැකි නම් එය වඩාත් යහපත්. සාමාන්‍ය පාඨකයා අතරින් මතු වෙන විචාරය වඩාත් වැදගත්. ඒනිසා සමස්ත වශයෙන් කෘතිය පිළිබඳ කුමන ආකාරයකින් සාකච්ඡා කළත් මං එය අගේ කරනවා. කෘතියක යථාර්ථය හෙළිපෙළි කරන විචාරයක් බොහෝදුරට අවශ්‍යයයි.‍නව යටත් විජිතවාදයට ආවඩන විචාරසේන තෝරදෙණියසාහිත්‍ය නිර්මිතව පවතින්නේ නිර්මාණකරුවා හා කෘතිය, පාඨකයා හා කියවීම විචාරකයා හා විචාරය යන ත්‍රයිපාර්ශවීය එකතුවේ අනෝන්‍ය සබඳතාව අනෝන්‍ය බලපෑම සහ අනෝන්‍ය ක්‍රියාවලිය මතය. නිර්මාණකරුවා පාඨකයා පමණක් සිටිය හොත් මේ ‍අනෝන්‍ය ක්‍රියාවලිය බිඳ වැටෙනවා. එහෙයින් අපට විචාරකයන් නැතුවාට පාඨකයන් ඉන්නවා. පාඨකයන් විචාරකයාට වඩා ඉදිරියෙන් ඉන්නවා. විචාරය හා විචාරකයා ගේ භූමිකාව හෙළා දැකීමේ අනෝන්‍ය ක්‍රියාවලිය හඳුනාග‍තහොත් අතිශය සරලයි.එහෙත් අද පුවත්පත් මඟින් ඉස්මතු කොට ඇත්තේ අධිකාරවාදී අධිපතිවාදී විචාරයක්. සමහර විචාර මඟින් කෙරෙන්නේ යුරෝපය කේන්ද්‍රීයව අදහාගත් මතවාද වැපිරීමක්. එය අවිචාර ලෙස විචාර න්‍යාය‍ ගෙනයෑමක්. එය එක් අතකින් බටහිර යටත්විජිත ස්වාමීත්වය හා සංස්කෘතියක යටත්විජිතවල වෙසෙන සංස්කෘතික ඒජන්තවරුන් අතර ඇති වෙන පහත හෙළන ලද අනුකාරක සම්බන්ධතාවයන්. මෙහි තිබෙන්නේ යටත්විජිත හීනමානයයි. යළි යටත් විජිත කරණයක්. සංස්කෘතික යටත්විජිත වාදයක්. ඒ ඒජන්තවරු ඉංගිරීසි භාෂාවෙන් හෝ ප්‍රංශ භාෂාවෙන් ලියමින් ජාත්‍යන්තර සංවාදයකට එළඹි බවක් නම් අප‍ මෙතෙක් නම් අසා නැත. එහෙයින් මොවුන්ගේ කාර්ය ජාත්‍යන්තරය සමඟ ගනුදෙනු කිරීමක් නොව ඔවුන් අගයන ෆුකෝ, ලැකාන්, කුන්දේරා ආදීන්ගේ විචාර න්‍යාය ප්‍රශ්න කිරීම හෝ වඩා පෝෂණය කිරීම හෝ නොව මෙරට සංස්කෘතික වහලුන් පිරිසක්, බිහිකිරීමයි. මේ සමහරු ඇමෙරිකාවෙන් පලවා හරින ලද මෙරට රෙජීමය වෙනස් කිරීමට තතනන සංස්කෘතික සරණාගතයෝ. ඒ වගේම ඩොලර් ගරන එන්.ජී.ඕ කාරයෝ.අද දෙමළ බෙදුම්වාදී යුද්ධය යළි අවසන්වීමෙන් පසුව සහිත්‍ය සම්මාන සමීක්ෂණවලට එකතුවෙමින් යළිත් හිස ඔසවන බවක් පෙනෙනවා. ගිය වසරේ ස්වර්ණ පුස්තක සමීක්ෂණය කිරීම හොඳම උදාහරණයයි. සාම වෙළෙදාමෙන් ඉටු කරගත නොහැකි වූ දේ ඉටු කර ගැනීමට ඔවුන්ට දැන් මංපෑදී තිබෙනවා. කිසිවෙකුට සාහිත්‍ය නිර්මාණ සඳහා අච්චු සැපයීමක් කරන්න බැහැ. නිර්මාණ වල අනුපිටපත් තැනීමක් සාහිත්‍යයේ ක්ලෝනීකරණයක් තිබෙන්න බැහැ. අද ඇත්තේ කෘතිය විශ්ලේෂණයට වඩා තමන්ගේ චින්තනය දිගහැරීමේ කොක්කණය. ව්‍යාජ න්‍යයෙන් පොත දවටා පාඨකයාගෙන් ඈත් කිරීමයි.අප කළයුත්තේ න්‍යාය අච්චුවට නිර්මාණ සෙවීම නොව නිර්මාණ මඟින් පිළිබිඹු කරන න්‍යාය සෙවීමයි. නිර්මාණකරුවාගේ නිර්මාණ හා භාවිතය මඟින් න්‍යාය තවත් පෝෂණය වන බව පෙන්වීමයි. අලුත් න්‍යාය හා මතවාද මතු වෙන්නේ දැයි සෙවීමයි. නව අඛ්‍යාන රටාව මතුකොට දැක්වීමයි. මෙය සමහර අන්තර්ජාල විචාරකයන් සිංහලයෙන් ලියන දේ ඔවුන්ට තේරෙන්නේදැයි සැකසහිතයි. විචාරකයින් න්‍යාය ජාත්‍යන්තර පාඨකයන් අතරට ගෙනයාමක් සිදුනොකරයි. බටහිර න්‍යාය කියවීමයක් පෙන්විමක් නොවේ. ලේඛකයාට හරිමඟ කීමක්. සාහිත්‍ය කෘතියක් සුවඳ මලක් ද විෂ වල් පැළෑටියන් ද ද යන්න නිශ්චය කිරීම පැහැදිලිව හඳුනාගැනීමට විචාරකයාට දේශපාලන මිනුම් දඞු හා කලාත්මක මිනුම් දඬු තිබියයුතුය.විචාර ගැනහොඳ කතිකාවක් ඕනෑ  ජනක ඉනිමංකඩකෘතිය හා පාඨකයාගේ දුරස්ථ බව සංසිඳවීමට කෘතිය වටහා ගැනීමට සහයවීමට, කෘතිය න්‍යායිකව විද්‍යාත්මකව විග්‍රහ කිරීමට සාහිත්‍ය විචාරයක් අවශ්‍යයි. විචාරය කිරීමට සාහිත්‍ය විෂය පිළිබඳ විෂයාන්තර දැනුමක් තිබිය යුතුය. සාහිත්‍ය කෘතිය තුළින් සාකච්ඡා කරන සංස්කෘතික පසුබිම පිළිබඳ වැටහීම සන්සන්දනාත්මකව බලා සාහිත්‍ය කෘතිය පාඨකයාට සමීප කිරීම තමයි විචාරයෙන් වියයුත්තේ.එහෙත් ලංකාවේ විචාර සංස්කෘතියේ විචාර කිරීමට එතරම් පහසුකම් නැහැ. ලංකාවේ සාහිත්‍ය විෂයේ විචාරයේ සාකච්ඡා කරන්නේ රසවින්දනය පමණයි. රසවින්දනයට වඩාත් ගැඹුරු ස්ථානයකට සාහිත්‍ය විචාරය ගෙනයාමට අවශ්‍යයි. මේ සඳහා සාහිත්‍ය හැදෑරීම්වල ගැඹුරු කියවීම්වලට යාහැකි මෙවලම් තිබිය යුතුය. විශ්වවිද්‍යාලයේදී විචාර කලාව පිළිබඳ න්‍යායාත්මක දැනුම හදාරනවා. එයින් පෝෂණය වුණු විචාරකයන් අපේ රටේ සිටිනවා. ඒ වගේම ස්වෝත්සාහයෙන් විෂයගත දැනුම පිළිබඳ හදාරා විචාර කලාවට සේවයක් කරන විචාරකයොත් ඉන්නවා. සමන් වික්‍රමාරචිචි , කේ.කේ. සමන් කුමාර, දීප්ති කුමාර ගුණරත්න වගේ විචාරකයන්ගෙන් අපේ විචාර කලාවට සේවයක් වෙලා තියෙනවා. ඒ අය සාහිත්‍ය ප්‍රගමනය උදෙසා තම උත්සහය කැප කළ අය. නමුත් විනයගත දැනුමක් ඒ අයගෙන් බලාපොරොත්තු වෙන්න බැහැ. අපේ ‍රටේ විචාර කලාව හැදෑරීමේ ප්‍රමාණාත්මක මෙවලම් නොමැති නිසා ඒ අය ස්වෝත්සාහයෙන් ප්‍රගුණ කළ විචාර කලාව දරාගන්න හැකියාවක් තිබිය යුතුය.ආචාර්ය ලියනගේ අමරකීර්ති, සුනිල් විජේසිරිවර්ධන , මහාචාර්ය ඩෙස්මන් මල්ලිකාරච්චිත් න්‍යායාත්මක සිද්ධාන්තවලට අනුව විශ්වවිද්‍යාල පද්ධතියෙන් සාහිත්‍ය කලාව හැදෑරූ අය. මේ අයගෙන් බලාපොරොත්තු වෙන සාහිත්‍ය විචාර මං ඉහත කී අයගෙන් බලාපොරොත්තු වෙන්න බැහැ. හැබැයි ඒ අය ඉවත් කරන්නත් බැහැ. මේ දෙපාර්ශවය ඒකරාශී කරගෙන හොඳ කතිකාවතක් ගොඩනගන්න අප උත්සහ කළයුතුයි. එයින් අපේ විචාර කලාවට පැවැත්මක් තිබෙනවා.මං පොත් ලියන්නේ විචාරකයන්ට නොවේප්‍රදීපා ‍සේරසිංහසාහිත්‍ය විචාරකයන්ගෙන් ග්‍රන්ථයකට සාධාරණත්වයක් ඉටුවෙන්නේ නැහැ. ඒ වගේම සාහිත්‍යයට වටිනාකමක් දෙන්නෙත් නැහැ. සාහිත්‍ය විචාර පිළිබඳව විශ්වවිද්‍යාල පද්ධතියෙන් ඉගැන්වීමක් කරනවා. මහාචාර්ය ඒ. වී සුරවීර, මහාචාර්ය විමල් ජී. බලගල්ල යන අයගෙන් මධ්‍යස්ථ විචාර බිහිවෙලා තියෙනවා. මධ්‍යස්ථ විචාර සාහිත්‍ය කෘතියට වගේම කර්තෘටත් සාධාරණයක් ගෙන දීමත්. විචාරයකින් කළයුත්තේ නිවැරැදි සිද්ධාන්ත මත විචාරය කිරීමක්. නමුත් පෞද්ගලික දැන හැඳුනුම්කම් මත හෝ ද්වේෂ සහගත පහරදීම් මත විචාර කිරීමෙන් විචාර කලාවටවත් සාහිත්‍ය කලාවටවත් ප්‍රගතියක් සිදුවෙන්නේ නැහැ.හැබැයි මං පෞද්ගලිකව විචාර අදාළ කරගන්නේ නැහැ. මං පොත් ලියන්නේ පාඨකයන්ට මිස විචාරකයන්ට නෙවෙයි. ඒ වගේම මං කියවන්න පොතක් තෝරගන්නෙත් විචාර කියවලාත් නෙවෙයි.සංලාප - රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>04</day>
    </date>
    <link>http://www.silumina.lk/2014/05/04/_art.asp?fn=ay1405041</link>
    <topic>සිංහල ජාතිය පැවත එන්නේ විජයගෙන් කියන කතාව මං පිළිගන්නේ නෑ</topic>
    <author>සුනිල් මිහිඳුකුල</author>
    <content>ඔබේ සම්පූර්ණ නම?පණ්ඩුල ඇඳගමඋපන්නේ?1938 දෙසැම්බර් 16. දැන් 75 ත් පැනලා.ගම කොහෙද?රත්නපුර දිස්ත්‍රික්කයේ නිවිතිගල තුත්තිරිපිටියේ.කොහොම ද ගමේ ආගමික වටාපිටාව?පන්සලත් එක්ක ගැමියන්ගේ ලොකු සම්බන්ධයක් තිබ්බා. අපිට තිබුණු ප්‍රබලම ශක්තිය වුණේ ගමේ හිටපු හේන්පිටගෙදර ඥානසීහ හාමුදුරුවෝ. උන්වහන්සේ අපට පරමාදර්ශවත් චරිතයක් වුණා. අපේ ජීවිතයට හුඟක් බලපෑවේ උන්වහන්සේ. උන්වහන්සේගේ නායකත්වයෙන්, අදීනත්වයෙන්, පාණ්ඩිත්‍යයෙන් සමාජ සේවා චර්යාවලින් අපි මහත් ආභාසයක් ලබා ගත්තා. උන්වහන්සේ පිරිවෙන් ඉදිකළා; පාසල් ගොඩනැඟුවා. උන්වහන්සේ ළඟින් ඇසුරු කිරීමේ භාග්‍යය මට ලැබුණා. මාව විශ්ව විද්‍යාලයට තේරෙද්දි පේරාදෙණියට එක්ක ගියේ උන්වහන්සේගේ වාහනයෙන්. විශ්ව විද්‍යාලයෙන් පිටවුණාට පස්සේ මම ටික කලක් උන්වහන්සේ යටතේ රත්නපුර ශ්‍රී සුමන පිරිවෙනේ ඉගැන්වූවා.ඔබේ මව?තිප්පල විදානගේ යසෝහාමි.එතකොට පියා?ඇඳගමගේ මොහොට්ටිහාමි. තාත්තා ගොවියෙක්. උදේ පාන්දර හීල් බත් ටික කාලා කුඹුරට ගියාට පස්සේ ආයේ ගෙදර එන්නේ හැන්දෑවට නාගෙන, කියාගෙන සියල්ල අහවර කරලා.පවුලේ කී දෙනයි ද?සහෝදරයෝ පස්දෙනයි; සහෝදරියෝ හතර දෙනයි. ඒ කාලේ ගම්වල පවුල් විශාලයි. හත් අට දෙනෙක් ඉන්නවමයි. ‘පුංචි පවුල රත්තරන්’ කියන සංකල්පය ආවේ අපේ ජාතිය විනාශ කරන්න. ඒක බටහිර බලවේග ඉතා සූක්ෂ්ම විදියට ක්‍රියාත්මක කරපු දෙයක්.ඔබ පාසල් ගියේ කොහේට ද?මුලින්ම වටාපත සිංහල ඉස්කෝලේ. අපේ ගෙදරට ළඟින්ම පිහිටි පාසල වුණේ එය. ළඟින්ම පිහිටියා කිව්වට හැතැප්ම දෙක හමාරක් විතර පයින් යන්න සිද්ධ වුණා. යන්නයි එන්නයි හැතැප්ම පහක්. ඒ කාලේ අපේ දකුණු අතේ මල් ගොට්ට. වම් අතේ ගොම ගොට්ට. මල් බුදුන් පුදන්න. ගොම ඉස්කෝලේ ගොවිතැන් වැඩවලට. ඒ අස්වැන්නෙන් තමයි අපි ඉස්කෝලේ දවල්ට කෑවේ. අල, බතල, මඤ්ඤොක්කා.ඒ කාලේ හිටියේ ගුරුවරු නෙමෙයි ගුරු දෙවිවරු. ගුරු නිවාසයෙන් අපිට කන්න දුන්නා. අමතර පන්ති ඉවර වෙලා බයිසිකලේ තියාගෙන ගේ ළඟින් බස්සනවා. ඒ අමතර පන්ති සල්ලි අරන් උගන්වපුව නෙමෙයි. මම පහේ ශිෂ්‍යත්වය පාස් වෙලා කරවිට මධ්‍ය විද්‍යාලයට ගියා. එතැන උසස් පෙළ පන්ති තිබුණේ නැති නිසා ඊළඟට රත්නපුරේ සීවලියට ගියා.මං හිතන්නේ ඔබ නිදහස් අධ්‍යාපනයේ ප්‍රතිඵලයක්?අනිවාර්යයෙන්ම. අද මං මෙතැන ඉන්නේ කන්නන්ගර මහත්තයාට පින්සිද්ධ වෙන්න. හැමදාම තෙරුවනට, මවුපියන්ට වඳින ගාණට මම කන්නන්ගර නාමය සිහිපත් කරලා වැඳුම් පිඳුම් කරනවා. කන්නන්ගර මහත්තයා ලබා දුන්නේ නිදහස් අධ්‍යාපනය විතරක් නෙමෙයි. එතුමා පහේ ශිෂ්‍යත්වය ඇති කළා. මධ්‍ය විද්‍යාල ඇති කළා. ගුරුවරුන්ට තැන දුන්නා. ඒත් ඒවයින් ප්‍රයෝජන ගත්ත කිසි කෙනෙක් කන්නන්ගර ඉපදුණේ කවද්ද, මැරුණේ කවද්ද කියලා දන්නේ නැහැ. අදටත් කන්නන්ගර සමරු දෙසුමක් පාසල්වල පවත්වන්නේ නැහැ. මේවා ගැන කියන්න සිදුවීම කනගාටුදායකයි.ඔබ පේරාදෙණි විශ්ව විද්‍යාලයට තේරෙනවා?විශ්ව විද්‍යාලයේදී අපිට මහා යුග පුරුෂයන් ඇසුරු කරන්න ලැබුණා. විශේෂයෙන් මහාචාර්ය සරච්චන්ද්‍ර. එතුමාගේ ඇසුර යෝධ වරප්‍රසාදයක් ලෙසයි මම දකින්නේ. මට පුළුවන්කම ලැබුණා, එතුමාගේ නාට්‍ය තුනක රඟපාන්න. ඒ ‘රත්තරන්’, ‘වෙල්ල වැහුම්’ හා ‘එලොව ගිහිං මෙලොව ආවා.’ඔබ මානව විද්‍යාව කෙරෙහි සුවිශේෂ වශයෙන් යොමු වන්නේ ඇයි?මම හිතුවා මිනිසුන් ගැන, සමාජය ගැන ඉගෙන ගන්න ඕනෑ කියලා. ඒ අරමුණෙන් තමයි මානව විද්‍යාව ඉගෙන ගත්තේ.මානව විද්‍යාව යන්නෙන් ඔබ අදහස් කරන්නේ මොකද්ද?මිනිසුන්ගේ චර්යා විවිධ පැතිකඩවලින් අධ්‍යයනය කිරීම, විග්‍රහ කිරීම යැයි කෙටියෙන් කියන්න පුළුවන්.ඔබ පශ්චාද් උපාධිය ලබාගන්නේ කොහෙන් ද?ඒක පශ්චාද් උපාධි ඩිප්ලෝමාවක්. ඒ ඕස්ට්‍රේලියාවේ ජේම්ස් කුක් විශ්ව විද්‍යාලයෙන්. ඔවුන් කිව්වා මට නැවතිලා විශ්ව විද්‍යාලයේම උගන්වන්න කියලා. පඩිය අපේ රටට වඩා දහ ගුණයක් දෙන්නම් කිව්වා. ඒත් නිදහස් අධ්‍යාපනයෙන් ඉගෙන ගත් මම ඒකට කැමැති වුණේ නැහැ. රජකම දුන්නත් එපා මං සේවය කරන්න ඕනැ මගේ රටටයි කියලා කිව්වා.නිදහස් අධ්‍යාපනයෙන් ඉගෙන ගෙන පිටරට යන අය කියනවා ඔවුන්ට අපේ රට පුංචි වැඩියි, සැප සම්පත් මදි. දරුවන්ට යන්න තියෙන ඉස්කෝල මේ රටේ නැතැයි කියලා. ඉතිං ගම රට දාලා, මවුපියන් දාලා රට රටවලට යනවා. ඒක ඛේදවාචකයක්.මානව විද්‍යාවට අනුව අපේ ආදි මානවයන් කවුරුන් කියල ද කියන්න පුළුවන්?විජය රජ්ජුරුවන්ගෙන් මේ රටේ සිංහල ජාතික පැවැතෙනවා කියලා මහාවංසයේ නෙමෙයි මොකේ තිබුණත් මානව විද්‍යාත්මකව මං පිළිගන්නෙ නැහැ. මගේ විශ්වාසයට අනුව වැද්දන් නොඑසේ නම් ආදී වාසින් තමයි මේ රටේ සිංහල අපේ මුල්ම අවදියේ හිටපු මුතුන් මිත්තන්ගෙන් පැවැත එන පිරිස්. මේ ආදි වාසින් විජයාගමනයට පෙර සිටම හිටියා. අපි ශිෂ්ටාචාරය සොයාගෙන ආවා. ඔවුන් කැලයේම නැවතුණා.විජය එන්න කලින් අපිට දියුණු ශිෂ්ටාචාරයක් තිබුණා. රෙදිපිළි තිබුණා. හත්සියකට කන්න දෙන්න වී ගබඩා තිබුණා. කෘෂිකර්මය තිබුණා. කොටින්ම සංගීත සම්ප්‍රදායක් පවා තිබුණා.එතකොට මහාවංසයේ තියෙන්නෙ බොරු?මහාවංසය ඉතිහාස පොතක් නෙමෙයි. එයින් කියැවෙන්නේ අපේ රටේ රජවරු බුදුදහමට කරපු දේවල් පිළිබඳ වාර්තාවක්.රාවණා සංකල්පය ඔබ විශ්වාස කරනව ද?ඒක මිථ්‍යාවක් කියල සැලකුවට ලෝකයේ සාධක සහිත ඉතිහාසය කෙටි බවත් වැඩි කොටසක් සාධක නැති ප්‍රවාද බවත් අපි තේරුම් ගන්න ඕනැ. රාවණා පිළිබඳ ඓතිහාසික තොරතුරු ප්‍රවාදගතව තිබෙනවා. ප්‍රවාද නිකම් ගොඩනැ‍ඟෙන්නේ නැහැ. ඒ අරභයා පර්යේෂණ කිරීම වැදගත්.මානව විද්‍යාත්මකව ගත්තම අපේ සංස්කෘතිය පිළිබඳ ඔබේ විග්‍රහය කෙබඳු ද?එක සංස්කෘතියක් උසස් ය, තවත් සංස්කෘතියක් පහත් ය කියලා අපිට කියන්න බැහැ. උදාහරණයක් විදියට ගත්තොත් වැද්දෝ මස් අමුවෙන් පුලුස්සා කෑවා. අද කොළඹ තරු පහේ හෝටල්වල ‘බාබකියු’ කියලා කරන්නෙත් මේකම තමයි. මෙවලම්වල වෙනස විතරයි තියෙන්නේ. වැද්දන් ගේ ක්‍රියාව පහත් ය, හෝටල්වල ක්‍රියාව විතරක් උසස් ය කියලා කාටවත් කියන්න බැහැ.ආගම ගැන කතා කළොත් සිංහල බුද්ධාගම කියලා දෙයක් අපේ රටේ තියෙනවා නේද?බෞද්ධ දර්ශනය ලෝකේ කොහෙත් එකයි. ඒක සර්වකාලීනයි; සර්ව දේශීයයි. නමුත් බුද්ධාගමත් එක්ක බැඳුණු ඇදහිලි හා විශ්වාස ඒ ඒ රටවල සංස්කෘතීන්ට අනුව වෙනස් වෙනවා. මං මේ කියන දේ තේරුම් ගන්න හොඳම උදාහරණය තමයි බෝධි පූජා. ඒක ඉන්දියාවේ නැහැනේ. අපේ රටේ විතරයි තියෙන්නේ. ඒ නිසා මේකට සිංහල බුද්ධාගම කිව්වට ඇති වරදක් නැහැ.ඔබ මානව විද්‍යාඥයෙක් වුණාට පටු ජාතිකත්වයක ඉන්නව කියල කෙනකුට කියන්න බැරි ද?මෙතැන තියෙන්නේ දෘෂ්ටියේ වරද. අපි දුටුගැමුණු කියලා කිව්වොත් සමහරු කියයි එයා තමයි ජාතිවාදයේ ආරම්භකයා කියලා. දෙමළ වර්ගයාට විරුද්ධව සටන් කළා කියලා. නමුත් යථාර්ථය ඒක නෙමෙයි. එතුමා ආක්‍රමණිකයකුට විරුද්ධවයි සටන් කළේ. මොකද, සිංහලයන් කවදත් රටේ නිදහස අගය කොට සැලකුවා. දුටුගැමුණු රජතුමා ජාතිවාදියෙක් නම් එළාරගේ අවසන් කටයුතු ගෞරවනීය විදියට කරන්නේ නැහැ. සොහොනට ගෞරව කරන්නේ නැහැ. එතැන චෛත්‍යයක් හදන්නේ නැහැ. වතාවත් පණවන්නේ නැහැ.සිංහල අපිට එළාරත් එකයි සුද්දත් එකයි. ඒකනේ 1818 - 1848 කැරලිවලදී සිංහලයෝ අතට අහුවුණේ කැත්ත ද උදැල්ල ද පොරව ද ඒක අරගෙන සටන් කළේ. රට පිළිබඳ හැඟීමක් අපිට තිබුණා. ඒ ජාතිකත්වය තමයි මටත් තියෙන්නේ. අවුරුදු තුන් දාහකටත් වඩා කාලාන්තරයක් තිස්සේ රැකගෙන ආපු මේ රට අපේ ජීවිත කාලය තුළදී විනාශයට යයි කියන බයක් හිතට දැනෙනව නම් අප තුළ විශාල වේගයක් තියෙනව කියන එක පුදුමයක් නෙමෙයි.ඔබ පහුගිය කාලේ මේ රටේ ඇතිවුණු යුද්ධය විග්‍රහ කරන්නෙත් ඔය දෘෂ්ටියෙන්ම ද?අපේ රටේ කොහිද යුද්ධයක් තිබ්බේ? එක්තරා කොටසක් නීති විරෝධීව ආයුධ අතට අරන් නිත්‍යානුකූලව පිහිටපු රජයකට විරුද්ධව සටන් කිරිමක් එතැන තිබුණේ. එහිදී රජයේ අනිවාර්ය වගකීම වෙන්නේ රට ආරක්ෂා කිරිම. ඒක යුද්ධයක් නෙමෙයිනේ. ඔය යුද්ධය කියන එක ‘මායිම් ගම්මාන’ වගේම වැරදි වචනයක්.නමුත් අපේ බොහෝ මානව හා සමාජ විද්‍යාඥයන් ඔබට වඩා වෙනස්? ඔවුන්ගේ දැක්ම සම්පූර්ණයෙන්ම වෙනස්?ඔවුන්ට වෙනත් න්‍යාය පත්‍ර තිබෙනවා. ඒකට අනුව ඔවුන් අපේ ඉතිහාසය, ජාතිකත්වය වෙනස් කරනවා. අනෙක පිටරට සමාජ රටාව තුළ ඒ අය අත්විඳි දේවල් ඔස්සේ එළැඹුණු නිගමන අපිට ගැළපෙන්නේ නැහැ.ඔබ කාලයක් කලා මණ්ඩලයේ සභාපති වෙලා හිටියා. ඔබ හිතනව ද ඔබට ඒකට සුදුසුකම් තිබ්බයි කියලා.මෙහෙමයි. මං අග්‍රගණ්‍ය කලා ශිල්පියෙක් නොවෙනවා වෙන්න පුළුවන්. ඒත් යමක් ඇගැයීමට හෝ විවේචනය කිරීමට අවශ්‍ය දැනුම මගේ ළඟ තියෙනවා. අද නවකතාවල භාෂාව මරනවා. සොර සැමියන්, සොර අඹුවක් සොයාගෙන යන ස්ත්‍රී පුරුෂයන් ගැනනේ අද නවකතා ලියැවෙන්නේ. අපේ රටේ මොන තරම් ආදර්ශවත් පිරිමි ඉන්නව ද? ගැහැනු ඉන්නව ද? ඒ අය ගැන නවකතා ලියැවෙන්නේ නැහැ. ඉතිං ඕවා ගැන කියන්න විශාරද සාහිත්‍ය දැනුමක්, කලා විඥානයක් අවශ්‍ය නැහැනේ.අද සමාජය පිළිබඳ ඔබේ කියැවීම මොකද්ද?අද සමාජය, සමාජයේ හර පද්ධතිය බොහෝම බරපතළ විදියට විනාශ වෙලා, පිරිහිලා තිබෙනවා. මේ තරම් අශිෂ්ට සමාජයක් මං කවදාක්වත් දැකලා නැහැ. තාත්තා දුව හඳුනන්නේ නැහැ. මුනුපුරා ආච්චිව හඳුනන්නේ නැහැ. ගෝලයා ගුරාව හඳුනන්නේ නැහැ. මේක නවීකරණයේ, බටහිරකරණයේ අනිවාර්ය විපාකයක්. මේ වළෙන් ගොඩ එන්න අපිට පුළුවන් ද කියන එකත් ප්‍රශ්නයක්. එහෙම කරන්න නම් ආගමික ශික්ෂණයට මුල් තැන දෙන්න ඕනැ. බලධාරීන්ට මෙහිදී ලොකු වගකීමක් පැවරෙනවා.ඔබ පුනරුත්පත්තිය විශ්වාස කරනව ද?බෞද්ධයෙක් වශයෙන් අනිවාර්යයෙන්ම විශ්වාස කරනවා. අපේ මවුපියන් බිරිය හා දූ දරුවන් විතරක් නෙමෙයි හිතමිත්‍රාදීන් පවා සංසාර පුරුද්දට එන අය. පෙර පතාගෙන එන අය.එතකොට ජ්‍යෝතිෂය?ප්‍රතික්ෂේප කරන්නෙත් නැහැ. මං ඒකට වහලෙක් වෙන්නෙත් නැහැ. මොකද මට මගේ ආත්ම විශ්වාසය තිබෙනවා. නැකතකට අනුව, වෙලාවකට අනුව වැඩ කිරීම ඉතාම වටිනවා. අපේ තියෙන ලොකුම දුර්වලකමක් තමයි වෙලාවට වැඩ නොකිරීම. තුනට සම්මන්ත්‍රණයක් තියෙනවායි කිව්වම දේශකයෝ එන්නෙත් පහට. වෙලාවට වැඩ කිරීමේ ශික්ෂණය අපිට ලබා දුන්නේ ජ්‍යෝතිෂය. ඒකෙන් ඈත්වුණාම තමයි අපි වෙලාවට වැඩ නොකරන්න පටන්ගත්තේ.වෘත්තිය වශයෙන් ඔබ අවසානයට දැරු තනතුර මොකද්ද?ජාතික කෞතුකාගාර දෙපාර්තමේන්තුවේ වැඩ බලන අධ්‍යක්ෂ.විශ්‍රාම ගියේ?නියමිත කාලයට කලින් මා විශ්‍රාම ගියා. ආයතනය තුළ ඇතිවුණු මතභේදයක් ඊට ‍හේතු වුණා. එයින් මා කලකිරුණා.මේ දිනවල ඔබ මොනව ද කරන්නෙ?පසුගිය දවස්වල මා මොරටුව විශ්ව විද්‍යාලයේ දේශන මාලාවක් කළා. දැන් ජාතික ව්‍යාපාරවල හා සමාජ සේවාවල නිරතව සිටිනවා.ඔබේ බිරියත් බොහෝම දැන උගත් කාන්තාවක්?ඔව් ඇය මහාචාර්ය මාලිනි ඇඳගම. ශ්‍රී ජයවර්ධනපුර සරසවියේ ඉතිහාසය පිළිබඳ මහාචාර්යවරිය වශයෙන් කටයුතු කර දැන් විශ්‍රාමිකව සිටිනවා. මේ දවස්වල මහාවංස කර්තෘ මණ්ඩලයට සම්බන්ධව කටයුතු කරනවා.දූ දරුවන්?මට දුවලම හතර දෙනෙක්. ඒ හතර දෙනාම විවාහකයි.සුනිල් මිහිඳුකුලඡායාරූප - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>04</day>
    </date>
    <link>http://www.silumina.lk/2014/05/04/_art.asp?fn=ay1405042</link>
    <topic>පුර පෝයට සඳගල තැන්න දිව්‍ය ලෝකයක්</topic>
    <author>අරුණි මුතුමලී</author>
    <content>අන්තර්ජාලයේ සැරිසරන ඔබටශ්‍රී ලංකාවේ ලස්සනම තැන්වල ඡායාරූපයක් හෝ විස්තරයක් සොයා ගැනීමට සුදුසු වෙබ් අඩවියක් නම් කරන්නැයි කීවොත් නිසැකයෙන් ම ඔබේ මතකයට නැ‍ඟෙන නමක් වනුයේ 'ලක් දසුන්' වෙබ් අඩවියයි. එය ප්‍රසිද්ධ සංචාරක ස්ථානවල මෙන්ම අපගේ අවධානයට ලක් නොවූ මනරම් ස්ථාන පිළිබද තොරතුරු හා දසුන් බොහොමයක් මොහොතින් අප වෙත ළඟා කරන වෙබ් අඩවියකි.එහි නිර්මාතෘ මිථිල සෝමසිරි මහතා වෘත්තියෙන් තොරතුරු තාක්ෂණවෙදියකු වුව ද කුඩා කල සිටම පරිසරයට ඇළුම් කරමින් අ‍පේ රටේ බොහෝ තැන්වල අසිරිය රස විඳින්නෙකි. සංචාරක අත්දැකීම් බහුල ඔහු මෙතෙක් ඇස ගැටුණු ස්ථාන අතරින් ලස්සනම තැන ගැන අප සමඟ කීවේ මෙසේය.මේ රටේ ලස්සන බලන්න අපේ ජීවිත කාලේ මදි. දිය ඇලි ගැනම හිතුවොත් අපේ ජීවිතේ පුරාම බලන්න තරම් දිය ඇලි සංඛ්‍යාවක් අපට තිබෙනවා. කඳු ගැන හිතුවොත් ප්‍රධාන කඳු ඇරුණාමත් ජීවිත කාලෙම නැගලා බලන්න තරම් පොඩි පොඩි කඳු ගණනාවක් තිබෙනවා. පන්සල්, ගංඟා, තව විවිධ දේ මේ රටේ කොයි තරම් තිබෙනවාද? ඒ දේවලි දකිද්දි අපට හිතුණා මේවා ගැන කොහේ හෝ ලියා තබන්න. ඉතින් අපි ආරම්භයක් විදිහට 'ලක් දසුන්' වෙබ් අඩවියේ ඒ ආ ගිය තැන් ගැන ලීවා. ඒක දුටු තවත් අත්දැකීම් බහුල අය තම තමන් ගිය අප්‍රසිද්ධ ස්ථාන ගැන සංචාරක සටහන් මේ වෙබ් අඩවියට එක් කළා. දැන් අපට වඩා ඒ අය වෙබ් අඩවියට තොරතුරු රැස් කරනවා. එහෙම බොහෝ ස්ථාන එක් වෙද්දි අප දැක තිබෙන්නේ අපේ මේ වටිනා දේශයේ සුන්දරත්වයෙන් කොයි තරම් පොඩ්ඩක්ද?”එසේ කියූ ඔහු වරක් අඟලේ සිතියමක තිබූ තොරතුරක් ඔස්සේ හෝටන් තැන්නේ අද වන ජීවී කාර්යාලය පිහිටි ස්ථා‍නය දක්වා වැටී තිබූ ජීප් රථ පාරක් සොයා ගිය ත්‍රාසජනක ගමනක් ගැන ද විස්තර කියමින් වනයේ සිදුවන අතරමංවීම් පිළිබඳ මතකය අවදි කරන්නට විය.“ ඒ වගේ අනතුරුදායක නොවුණත් සිරිපාදේදිත් අවාරේ යද්දි අතරමං වුණ අවස්ථා තිබෙනවා. දැරණියගල පාරේ අවාරෙට ශ්‍රී පාද අඩවියට ගියොත් කුරු අලි බට ගාල බිඳගෙන ගිය පාරත්, මිනිසුන් භාවිත කළ පාරත් එකවර බේරා හඳුනාගන්න බෑ. දවසක් අපි පාර හොයා ගන්න බැරුව ගිහින් තිබුණේ අලියා ගිය පාරේ. හැතැප්ම ගාණක් ගියාට පස්සේ අලියා ගඟෙන් එගොඩ වෙලා ගිහින් අපි අතරමං වුණා. කොහොමත් අපි කොම්පාසුවක්, ගිනි පෙට්ටියක් එහෙම නැතිව නොයන නිසා එදා රෑ කරදරයක් නැතිව ගෙවා ගත්තා.”තමන් මුහුණ දුන් අනන්ත අප්‍රමාණ අත් දැකීම් ඉතා සරල ලෙස ගනිමින් ඔහු සිය කතාවට මුල පිරුවේය‍.“මගේ මේ සියලු ගමන් අතරින් ජීවිතේ දැක්ක ලස්සන ම ස්ථානය තිබෙන්නේත් ශ්‍රී පාද අඩවියේ. සිරි පාදෙට යන පාරවල් හයක් පමණ තිබෙනවානේ. ඒ අතරින් රත්න පුර දෙහෙන කන්දෙන් සිරිපාදයට ගිහින් මස්කෙළිය පැත්තෙන් බහින්න ඕනා මේ ලස්සන දකින්න නම්. ”“ මුක්කුවත්ත ගමෙන් පටන් ගත්තාම සිරි පාදෙට කිලෝ මීටර දොළහමාරක් පමණ තිබෙනවා. ඒ පාර දිගේ යද්දි ගමන දුෂ්කර වුණාට දර්ශනය ඉතාම මනරම්. ඒ පාරේ දිය ඇලි කීපයක් ම තිබෙනවා. ඒ අතරින් බත්තුළු ඔය කියන්නේ මම දැක්ක පුදුම ලස්සන තැනක්.”එසේ කියු ඔහුට මේ මොහොතේ ද සීතලක් දැනුණා සේ උරහිස් ඇකිලීය.“ ඒ වතුරේ නාන්න නම් බැහැ. ඒ තරමට සීතලයි. හැබැයි හරිම පිරිසුදුයි. කොයි තරම් පිරිසුදු ද කීවොත් වතුර තිබෙනවාද කියලා ඇත්තට ම දැන ගන්න අපිට ගලක් ගහලා බලන්න වුණා. ඒ තරමට වීදුරුවක් වගේ නිසල පිවිතුරු දිය පිරුණු තැනක් ඒක. ඔයේ තිබෙන තිරුවානා ගල් ආදිය ඉතා පැහැදිලිව පේනවා. ඒකටහේතුව සාමාන්‍ය ඔයකට වඩා ඒ බත්තුළු ඔයේ එක කොටසක් ඉතා පළල් වීමයි. දෙපැත්තෙන් එන අතු ගංගා දෙකක් එකතු වෙලා තමයි මේ ලොකු දිය පහර හදන්නේ. ගල් මුල් අතරින් දිය බුබුලු නංවමින් ගලන දිය පාරකට වඩා බොහොම සාමකාමී විදිහට මේ දිය පාර නිසොල්මනේ ගලා බසිනවා. ”“ මේ සීතල වතුරේ වලාකුළු වනාන්තරවල දිය පාරවල නිරන්තර ‍දකින ගල් පාඬින් වගේ මාලු වර්ග ඉන්නවා.ඒ වගේම කුරු ශාක ප්‍රජාව මෙහි ආවේනික ලක්ෂණයක්. මෙතැන අනෙක් විශේෂත්වය තමයි එළිය වැටෙන විදිහ. ඉර එළිය හොඳින් ලැබෙන ජනවාරි පෙබරවාරි කාලෙට මේ දිය දහරට ආලෝක කදම්භ රන්වන් පාටට වැටෙනවා, ගස් අතරින්. ඒ දර්ශනය හිමිදිරි උදේකට දකින්න ලස්සනයි.”එසේ ගමන් මඟේ මුල් භාගයේ සුන්දරත්වය පිළිබඳ පැවසූ ඔහු ඉන් පසු ශ්‍රී පාදස්ථානය වැඳ පුදා ගෙන එන අතර මේ රට ඇති ඔහු දුටු අතිශය සුන්දර ස්ථානයට යන මඟ පැහැදිලි කළේය.“ආපසු එන්න ඕනේ හැටන් පාර දිගේ මරේ වත්තට හැරෙන තැනින් රජ මලේ පාරේ. එහෙම එද්දි භූමි දර්ශනය සම්පූර්ණ වෙනස්. එහෙම බැහැගෙන තව ටික දුරක් යද්දි හිතා ගන්න බැරි විදිහට තැන්නක් හමු වෙනවා. ඒ තමයි සඳගල තැන්න.”මිථිල සෝමසිරි මහතා දුටුවේ කෙතරම් සුන්දර දසුනක් ද යන්න ඔහුගේ මුහුණේ සටහන් ව තිබිණි.“ සඳගල තැන්න හරිම පුංචි හරිම ලස්සන තැනක්. එතැනට පළමුවෙන් ම ගිය මොහොතේ ම‍ට හිතුණා මේ මිහිපිට ඒ තරම් දර්ශනීය ‍තැනක් තිබෙන්න පුළුවන් ද කියා. මේ තැන්නට හොඳට අව්ව පායන වෙලාවට සිරි පාදේ පුදුම ලස්සනට පේනවා. කුරුල්ලෝ, සමනල්ලු, පුංචි පුංචි සත්තු පිරිලා.මීටර දෙදහට වඩා උස තැනක් නිසා ඊළඟ විනාඩි කීපයේදි හිටි ගමන් වලාකුළුවලින් මුළු ප්‍රදේශයම වැහෙනවා. අපට අපිවත් පේන්නේ නැහැ.පෝය දවසකට එතැන නතර වෙලා ඉන්න ලැබුණොත් ඒ තරම් දිව්‍ය ලෝකයක් තවත් නැති වෙයි මේ ලෝකේ ලස්සන දකින්න. ඒක හරිම පුදුම තැනක්. එතැනට යන ඕනැම කෙනෙක් ආශ්චර්යයෙන් මත්වෙනවා.”ඔහු පවසන අනදමට ශ්‍රී පාද කන්ද මුදුණේ සිට මේ සඳගල තැන්න ද දැකිය හැකිය.ඡායාරූප ශිල්පියකු වූ ඔහු කුඩා කල දුටු සිරි පා පියුමේ ඇතැම් ඡායාරූපවල සමනල කන්දට කෙළින් ම යන අඩි පාරක් ඇත්තේ කොතැන දැයි නැඟුණූ පැනය විසඳී ඇත්තේ සඳගල තැන්නේ සිට සිරි පතුල් කන්ද පෙනෙන ආකාරය දුටුවායින් පසුවය.ඒ සියල්ල පැවසූ මිථිල සෝමසිරි මහතා මෙවැනි තැන් ගැන ඔහුගේ දැක්ම ද හෙළි කළේය.“ මම නම් හිතන්නේ මේ වගේ තැන් පුළුවන් තරම් ජනතාව දැන ගන්න ඕනා.සමහර විට එහෙම දැනගෙන ඒ තැන්වලට සංචාරකයන් යෑම නිසා ‍විනාශ වෙනවා කියා කෙනෙක් කියන්න පුළුවන්. ඒත් ඒ තැන් ජනතාවගෙන් සැඟවී තිබීම නිසා දිගු කාලීනව ඊට වඩා විශාල හානි මෙවැනි සුන්දර ස්ථානවලට සිදුවන්න ඉඩ තිබෙනවා. සංචාරකයන් යන විට එවැනි සොර සතුරු ප්‍රශ්න ටික ටික වියැකී යනවා. ඒ ක්‍රමය මේ රටේ සුන්දර පරිසරයක් ඇති සෑම තැනකටම පොදුයි.”අරුණි මුතුමලීaruni@silumina.lkඡායාරූපය - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>04</day>
    </date>
    <link>http://www.silumina.lk/2014/05/04/_art.asp?fn=ay1405043</link>
    <topic>වැනියන් කළු</topic>
    <author/>
    <content>එදා නිවාඩු දිනයක් හින්ද මම පාරට බැස්සෙ යාළුවකුගෙ ගෙදර යන්න. මං දැන් බස් නැවතුමක. පුංචි හුරුබුහුටි නවීන පන්නයේ මෝටර් රථයක් මා අසලම තිරිංග තදවී නැවතුණා. අඳුරු පැහැති වීදුරුව ලතාවකට සෙමෙන් පහත් වුණා.“නඟින්න අඳුනන්න බැරි ද? මම කළු”“හායි! පුදුමයි අඳුනන්න බෑනෙ දැන් ඔයා කළු”“නෑනෙ පුදුම හමුවීමක්. මං හිතන්නෙ අවුරුදු දහයක්?” විවෘත වුණ ඉදිරිපස අසුනට ගොඩවුණ මං තවමත් පසුවන්නෙ දෙගිඩියාවෙන්.“බෙල්ට් එක දාගන්න නැත්නම් දඩ කන්න වෙයි”“සොරි අපිට වැඩිය මේවයෙ ගිහින් පුරුදු නෑනේ”“කොහාට ද යන්නෙ”“අරමුණක් නෑ නිවාඩු දවසෙනෙ. පාළුවට පාරට බැස්සෙ”“හෙමින් යමු කතා කරන්න ගොඩක් දේවල් ඇතිනෙ. මතක ද අපි ඉස්කෝලෙ ගිය කාලෙ. ඒ දවස්වල අපි හැමෝම ළඟ අඩිකෝදුවක් තිබුණා. මතක ද ඔයාට මම දුන්න අඩිකෝදු පාර. මට වැනීයන් කළු වැනීයන් කියල”“පොඩ්ඩක් නිශ්ශබ්ද වෙන්න මට අතීතයට යන්න ඕන” අපේ පාසලේ හිටිය කළුම කළු කෙල්ල මෙයා. කළු කෙල්ල කිව්වහම මෙයාට තරහ යනව. වැඩි කතා බහක් නැති කා එක්ක වත් වැඩි යාළු කමක් නැති, අහංකාර චරිතයක්. කළුම කළුයි. ඒත් එක්තරා ප්‍රසන්න බවක් ඇය ළඟ තිබුණා. සිහින් සිරුර කළු වුණාට හැඩයි. අනෙක් අය එහෙම හිතුවට මම නම් ඒ දවස්වලත් ඇය ළඟ දැක්කෙ සිත්කළු දැකුම්කළු ගතියක්.“ඒකිගෙ ආඩම්බර, කොහෙද තව ටිකක් සුදට හෙම හිටියනම්”සමහරු කියනව මං අහල තියෙනවා. දැන් හැල්මේ දිව යන රථය හිටි ගමන් බ්‍රේක් පාරක් ගැහුව“ඇයි මොකද වුණේ” තිගැස්සුණු මම ඇහුවා.“ඔයාව අතීතයෙන් වර්තමානයට ගන්න මම බ්‍රේක් පාරක් ගැහුව”“මේ අහන්න සිරී අපි ඕ ලෙවල්, ඒ ලෙවල් වෙනකල්ම එකට හිටිය ඊට පස්සෙ තාත්ත විශ්‍රාම යන්න කිට්ටුව ගමට මාරුවක් ගත්ත. ඒ හින්ද අපි දුරස් වුණා. මටත් කැම්පස් යන්න බැරි වුණා. මම රූපලාවණ්‍ය පාඨමාලාවක් හැදෑරුවා. ඊට පස්සෙ දැන් මං සැලොන් එකක් කරනව. මගෙ කල්පනාව ළඟදීම කොළඹින් බ්‍රාන්ච් එකක් පටන් ගන්න ඒකට මේ යන ගමන්.”“ෂාහ්... එහෙනම් ඔයා ලොකු ව්‍යාපාරික කාන්තාවක් එකට පන්තියෙ හිටිය අපි අහසයි පොළොවයි වගේ දැන්. මම සාමාන්‍ය ලිපිකරුවෙක්. ඔයා ව්‍යාපාරිකාවක්.”“ඇයි සුදුයි කළුයි පරතරය! මේ අහන්න සිරි මම මනමාලියන් සිය ගණනකට වැඩිය අන්දවල තියෙනව. ඒත් තවම මට මනමාලියකට අඳින්න බැරිවුණා.”“මට වුණේ ඕකෙම අනික් පැත්ත. අපි ඉස්කෝලෙ එකට පන්තිවල ඉන්න කාලෙ ඉඳන් සිය ගණනක් පෙම් හසුන් ලිව්ව එකක්වත් දී ගන්න බැරිවුණා. හිත පස්සටම ගියා. පහු පහු වෙනකොට මම එයාට ලියන ලියුම් ගෙදර ගිහින් තියාගෙන එයාට දුන්න කියල හිතාගෙන කියවල රස විඳිනව තවමත් එහෙමමයි ඒව.”“කවුද අප්පේ ඒ කාලේ අපේ පන්තියෙ හිටිය වාසනාවන්ත ඒ කෙල්ල? කවුද”“කවුරුවත් නෙමෙයි ඔයා”ඇය යළිත් බ්‍රේක් පාරක් ගැහුව. වාහනය හිටි තැනම නතර වුණා. අපි දෙන්න මුහුණට මුහුණ බලාගෙන”“වැනීයන් කළු වැනීයන් කියන්නකො සිරී”“ආසයි ද?”“නැතුව”ගම්පහ සිරි පෙරේරා කහවල  නළල මත වැටුණු තියඹු ලතා පෙළ බොඳකර දමයි දෑසෙහි සේයාව...විහිදුවා ළැමහස ඉඟි කළා නෙත් කොනින් නුරා හැඟුමන් නිතින් පුරා හද සසැලෙමින්...සිප ගතිමි සීරුවෙන් නාරි දේහය දෙතොලින් අවුලනා හැඟුමකින් අඩවන්ම කර දෙනෙත්...හිරු නැ‍ඟෙන ඇසිල්ලට ඔතා සළුපිළි අතර ඒ සොඳුරු වූ ගත පැන ගියා ඈ මා ද තනිකර...විඳ ගතිමි සුව එක රැයක මම නොදන්නෙමි තව වරද කාගෙ ද...?චතූ හේරත්  තුරුලිය නව දලු මල් පලඳාගෙන එරබදු මල් උඩු වියන් සදාගෙන බිඟුකැල මල් මී බී ගී මුමුනන ගම්දොර අවුරුදු සිරියෙන් ඇලලිනබුදිමින් රස පල වැල තුරු ගොමුවල කොවුලෝ ගී නද පතුරයි සතුටින ඇසෙයි සියොත් ගී දෙසවන් පිනවනමඟුල් ගෙයක අසිරිය ඇත සැම තැන ඔන්චිලි වාරම් කියනා සද්දේ පැතිරී යයි ගම්දොර හැම පැත්තේළමා, ළපැටියන් එක්වී සිත්සේ දුවති පනිති වෙල් ඉපනැලි අස්සේ රතට, රතේ කජු පුහුලන් ඉදිලා වැල වරකා ගස්වල බරු බැඳිලාහැම දෙන හැඩ වැඩ සළු පිළි ඇඳලා පංච දමති තරගෙට පිල් බෙදිලා රඹකැන් හිනැහෙයි කුස්සියෙ මුල්ලේකැවුම්, කොකිස් පොදි ඇත ඇඳ පල්ලේ අවුරුදු එනතුරු නොම සැනසිල්ලේ රබන් වැයෙයි මුළු දවස මුළුල්ලේ සිරිත් විරිත් ඉටුකර පෙර සිට එන දෙපා නැමද වැඩිහිටියන් බැතියෙන මෙත් සිත් පතුරනවානම් ලොවට ම එයවෙයි සැබෑම අවුරුදු සැමරුමතිඹිරිගස්කටුවේස්වර්ණා ද සිල්වා  නේක වූ සිතිවිල මැද ගෙවෙන ජීවිතය සුන්දරය කියා විටෙක කෙනෙකුට සිතෙන්ට පුළුවන් ය. ජීවිත යායට එබිකම් කර බැලු බැල්මටම එහි සුන්දරත්වය හෝ කටුක බව පෙනෙන්නේ නැත. එහි ඇතුළාන්තය සොයා ගවේෂණ චාරිකාවක නිරත විය යුතු ය. ඉහළ කඳු මුදුන් අතර නින්නාද දෙන කුරුලු මියැසිය ඔබ අසා තිබේ ද? එයට දෙසවන් යොමුකර මහත් උනන්දුවෙන් අසා සිටි දවසක් ඔබට මතක ද?ඒ මියැසියට ඔබ සවන් දුන්නහොත් පුදුම වෙමි. හිරු කිරණ තම රැස් පතුරවන ප්‍රභාතයේන්, සොමි සඳ කැන් ගලා එන සැඳෑ අදුරත් සමඟ ඒ මියැසියට සවන් දෙන්න, ඔබේ මුළු ජීවිතයම ප්‍රීතියෙන් ඒකාලෝකවත් වනවා නිසැකය.රාත්‍රී කාලයේ දිගු නිහැඬියාව මත පිබිදෙන මා නිහඬ බව සොයන්නට විය. එය ඉතා චමත්කාර ජනකය. හුදකලා බව සමඟ කැටි ගැසුණ නිහඬ බව මගේ සිතිවිලිවලට නව ප්‍රාණයක් ලබා දෙන්නක් විය. නිසල ගං ඉවුරට ගිය මම සඳරැස් වැටී තාරුකා එළියෙන් ඒකාලෝකවත් වූ අහස දෙස බැලුවෙමි. ගී තනුවක් මුමුනන්නා සේ ආලෝකවත් වූ අහස් කොමළිය සතුටු වනු දැක මට පුදුම සිතුණි. මන්ද යත් තම සගයන් සමඟ මෙතරම් දැඩි අඳුර මකා දමා හිනැහෙන්නේ කෙසේ ද කියා සිතුණු නිසාය.එවිට මට එක් දෙයක් ප්‍රත්‍යක්ෂ විය. ඕනෑම ගන අන්ධකාරයක් දුරලා තම කාන්තිය විහිදුවීමට ඕනෑම අයෙකුට හැකිය. එම කාන්තිය අන්ධකාරයෙන් වැසුණු සෑම දොරටුවක් වෙත රැගෙන යාමට ද හැකිය.කේ. ඒ. ඩි. කශ්මිරා නිකේෂනී ගන්දරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>04</day>
    </date>
    <link>http://www.silumina.lk/2014/05/04/_art.asp?fn=ay1405044</link>
    <topic>මගේ මුල්ම චිත්‍ර ප්‍රදර්ශනය තිබ්බේ ගමේ ඉස්කෝලෙ මගේ මුල්ම පන්ති කාමරේ</topic>
    <author>ඉනෝකා සමරවික්‍රම</author>
    <content>ආරියසිරි කොඩිතුවක්කුඔහු බාලවියේ සිටම චිත්‍රවලට ඇල්මක් ආශාවක් දැක්වූයේය. කොළඹට පැමිණි ඔහු කලක් තරුණ සිත් අතර රැඳි තිබෙන තරුණයා පුවත්පතේ තරුණයා යන අකුරු හතර ඇන්දේය. එපමණක් නොව කිස්ට් බිස්කට් වර්ග රැසකම අකුරු ඇන්දේ ඔහුය. පුද්ගලික ආයතන රැසකම වෙළෙඳ ලාංඡන කිහිපයක්ම ඔහු ඇඳ ඇත්තේය. එදා පුවත්පත් ආයතන රැසක සේවය කළ ද අද ඔහු ස්වාධීනය. සිරස තොරණ චිත්‍ර ඇඳි, චිත්‍ර කතා පුවත්පත් කිහිපයකම චිත්‍ර ඇඳි ඔහු ආරියසිරි කොඩිතුවක්කුය.ඇඹිලිපිටිය පදලංගල ගම්මානයේ ගොවි පවුලක හතරවැන්නාව උපන් ආරියසේන කුඩා කාලයේ පටන්ම චිත්‍ර විෂයට විශේෂ ඇල්මක් දැක්වූයේය. විශේෂයෙන්ම ඔහු අකුරු ඇඳීමටත් චිත්‍ර ඇඳීමටත් උනන්දු වූයේය. පදලංගල ජයන්ති මහා විද්‍යාලයේ උසස් පෙළ දක්වා උගත් ආරියසේන එකල පළවූ පුවත්පත් බැලීමටත් එහි ඇති චිත්‍රකතා, අකුරු ආදිය කෙරෙහි විශේෂ අවධානයක් යොමු කළේය.මෙකල ඔහුගේ යොවුන් සිතෙහි වීරයෝ වූහ. ඒ වීරයන් අතරින් එක් වීරයෙක් වූයේ චිත්‍ර ශිල්පී දයා රාජපක්ෂ මහතාය.“මට මතක හැටියට දයා රාජපක්ෂ මහතා ඒ කාලේ සේවය කළේ ලේක්හවුස් ආයතනයේ. මං ඒ කාලේ ඔහුගේ නිර්මාණවලට බොහොම කැමැතියි. මං දයා රාජපක්ෂ මහත්මයට ලියුමක් ලිව්වා. ඒ එක්දහස් නවසිය හැත්තෑ නවයේ අවුරුද්ද. මං හිතුවේ නැහැ දයා රාජපක්ෂ මහත්මයා මට කිසිම විටෙක ලිපියක් එවාවී කියල. නමුත් ඔහු මට ලිපියක් එවා තිබුණා. ඒ ලියුම අදටත් මා ළඟ සුරැකිව තිබෙනවා. (එසේ කියන ආරියසේන තම ලිපි ගොනුවකින් මීට වසර තිස්පහකට පෙර දයා රාජපක්ෂයන් තමන්ට එවන ලද ලිපිය බොහෝ පරිස්සමට ගෙන පෙන්වයි)“රාජපක්ෂ මහතාගේ ලිපිවල තිබු බොහෝ දේ මට අදටත් මතකයි. ඔහු එක් තැනෙක ලියා තිබුණා. “මිනිමුතු බිහිවන්නේ මේ ගෙන්දගම් පොළවෙන් නොව ගමේ රූස්ස ගස් කොළන් අතරින් බව මම හැම විටම අනුමත කරමි.”මේ ලියුම ලියලා තිබුණේ හැත්තෑ නවය අවුරුද්දේ නොවැම්බර් මාසයේ දිනෙක. ඔහු ළඟ එන පාසල් නිවාඩුවේදී මට යම් යම් චිත්‍ර ඇඳ එවන්න කියලා තිබුණා. එහෙම කියලා තිබුණ ඔහු ඒ ලිපියේ එක් තැනෙක මෙහෙමත් ලියා තිබුණා.“කිසිවෙකු අනුකරණය කරමින් මොඩ් මළයකුන්ගේ හෝ අද්භූත හොල්මන් කාරයින්ගේ චිත්‍ර ඇඳ එව්වොත් මගේ ඔබ කෙරෙහි ඇති ප්‍රසාදය පළුදු වීමට ඉඩ ඇති බැව් තරයේ අදහන්න.”ඔහු දයා රාජපක්ෂගේ ඉල්ලීමට චිත්‍ර කිහිපයක්ම ඇන්දේය. එපමණක් නොව පදලංගල සිටි ආරියසිරි ඒ වන විට කොළඹට පැමිණ සිටි අයියා ළඟට ආවේය. ඔහුගේ අරමුණු කරා යන්නට අයියාගෙන් ද සෑහෙන අනුබලයක් ලැබිණි.මම අකුරු අඳින්න පුදුම කැමැත්තක් දැක්වූවේ. මගෙ අක්කා අහස දිහා බලාගෙන ඇඟිල්ලෙන් අකුරු අඳිනවා ඇය දිහා බලාගෙන ඉන්න මමත් ඇයව අනුකරණය කරනවා. ඒක මට එක්තරා විනෝදාංශයක් වුණා වගේම මගේ අකුරු හැඩ වුණෙත් ඒ වැඩෙන් කියලා දැන් මට හිතෙනවා.”ආරියසිරි තම අතීතයේ සුවිශේෂී සිද්ධි එකින් එක සිහිපත් කරන්නේය.එක්දහස් නවසීය අසූවේදී පමණ විජය ප්‍රකාශන සමාගමට එක්වූ ආරියසිරි වසර කිහිපයක්ම එහි සේවය කළේය. ඔහු මෙහිදී අකුරු ඇඳීමේ කලාව හොඳින්ම ඉටු කළේය. එවකට විජය ප්‍රකාශන ආයතනය අලුතෙන් පුවත්පත් කිහිපයක්ම ආරම්භ කළේය. තරුණයා පුවත්පත ආරම්භයේදී එහි තරුණයා යන අකුරු පෙළ ඇන්දේ ආරියසිරිය.“තරුණයා පටන් ගත්තේ කිත්සිරි සමරනායක මහතා. මම තමයි තරුණයා අකුරු පෙළ ඇන්දේ. ඒත් මේ වන විට නම් ඒ අකුරු පෙළ වෙනස් වී තිබෙනවා. ඉන් ටික කලකට පසුව ‘විඳුරවි’ කියලා විජය පවුලෙන් තවත් පත්තරයක් පිටවුණා. එහි අකුරු පෙළ ඇඳීමේ අවස්ථාව ලැබුණේ මට. එම පුවත්පතේ කර්තෘ ලෙස කටයුතු කළේ දෙල්තොට චන්ද්‍රපාල මහතා.”ලංකාදීපයේ ටික කලක් සේවය කළ ආරියසිරි පසුව කැමිලස් ප්‍රකාශන ආයතනයට එක්වූයේය. ඔහු කලක් දිවයින පුවත්පතේ ද සේවය කළේය. චිත්‍රමිත්‍ර, රසික, ආදි චිත්‍රකතා පත්තරවල චිත්‍ර ඇදි ඔහු ඇඳි කතා අතර නිම්වළල්ල ගිනි අරන් (රසික) ඇසට අසුවන මායිමේ (රසික) සුළං කැරැල්ල (රසික) ගල් අරඹ (රසික) බෝගල පතල (රසික) ආදි නිර්මාණ වේ. මේ අතරින් බෝගල පතල චිත්‍රකතාව ඔහුට සුවිශේෂීය.“ඒ කාලේ කැමිලස් එකේ චිත්‍රකතා පත්තරයේ පිට කවරයට ගෙව්වේ රුපියල් තුන්සිය පනහයි. සල්ලි අපිට ඒ කාලේ බොහොම වටින දෙයක් වුණාට මම සල්ලිවලට වඩා මුල්තැන දුන්නේ චිත්‍රයක් ඇඳීමෙන් කතාවක් ඇඳීමෙන් හිතට ලැබෙන සැනසිල්ලට. මට මතකයි ඔය බෝගල පතල කතාව අඳිද්දි ඒ කතාව ලියපු සුදත් රත්නායකයි මමයි බෝගල පතල ගාවට ගියා. ඒ කාලේ රටේ කලබල පැවැති කාලයක්. මම ඈතින් ඉඳගෙන බෝගල පතල පිහිටි බිමේ ඉදිරිපස දර්ශනය කටු සටහන් කර ගත්තා. ඉන් පසුව සුදත් මාව කොළඹ එන්න බස් එකට නැග්ගුවා. මම කොළඹ ආවා. නමුත් පොලීසිය හා හමුදාව එක්ව සුදත්ව අත්අඩංගුවට ගෙන තිබුණා ත්‍රස්තවාදියෙක් කියලා. ඒ කාලේ අපි පුවත්පත් ශිල්පියෝ කියලා පෙන්වන්න තරම් ලිඛිත සහතික මුකුත් අප ගාව තිබුණේ නැහැ. සුදත්ට රෑ වෙනතුරුම අත්අඩංගුවේ ඉන්න සිදුවී තිබුණා. ඩෙන්සිල් කොබ්බෑකඩුව මහතා තමයි ඔහුව මුදාහැර තිබුණේ. “කෙනෙක්ගේ මුහුණ බැලුවම ඔහු කවුද කියල තීරණය කරන්න පුළුවන්” කියලා.පුවත්පත් සමඟ එහි මුල් කවර, මුල් නාම ඇඳීමේ කටයුතු කරන අතරම පසුව ආරියසිරි ඩොනල්ඩ් ආයතනය සමඟ එක්වූයේය. එහිදී ඔහු ෂෙහාන් විජේරත්න සමඟ ද ටික කලක් කටයුතු කළේය. එම කාලය තුළදී ඔහු රූපවාහිනී වැඩසටහන් කිහිපයකම අකුරු ඇන්දේය.“ඒ කාලේ මේ අද වගේ පරිගණකය තිබුණේ නැහැ. අපි අකුරු ඇන්දේ අතින්. අදටත් මම බොහෝ විට අකුරු අඳින්නේ අතින්. මම දිවයින පුවත්පතින් ඉවත් වුණාට පසුව තමයි ‘ඩොනල්ස්’ සමඟ සම්බන්ධ වුණේ. රූපවාහිනී අකුරු ඇඳීම වගේම ඇනිමේෂන් කිහිපයක් සඳහා චිත්‍ර ඇඳීමත් කළා. මගේ හොඳම මිත්‍රයා තමයි කමල් රත්නායක. ඔහුගේ සහායත් මට ලැබුණා. මේ කාලයේ මම විදුලිබල මණ්ඩලයේ ‘ඇනිමේෂන්’ එකකුත් කළා. ඒත් මම ටික කාලයයි එතනත් හිටියේ. ඉන් පස්සේ තමයි කැමිලස් ආයතනයේ සේවයට ගියේ.”ආරියසිරි එක තැනක රැඳි අයෙක් නොවේ. එහෙත් ඔහු හැම විටම නව අත්දැකීම් ලැබු අයෙකි. අලුතින් ආරම්භ කරන ලද ළමා පුවත්පත් රැසක මෙන්ම යොවුන් පුවත්පත් රැසකම පුවත්පතේ නම ඇඳීමේ අවස්ථාව ඔහුට ලබිණි. ඒ ඔහුගේ අකුරුවල තිබු හැඩ වැඩ නිසාමය.“මම ඇඳපු තරුණයා අකුරු පෙළ වෙනස් වුණත් අදටත් බොහෝ අය එදා මම ඇඳි තරුණයා නම තවමත් අගය කරනවා. මම ජේ. බී. දිසානායක මහතා ලියු පොත් කිහිපයකම පිටකවර නිර්මාණය කළා. දෙදහස් එකොළහ වසරේදී මට සිරස නිර්මාණය කළ තොරණ සඳහා චිත්‍ර ඇඳීමේ අවස්ථාව ලැබුණා. ඉන් පසුවත් වාර කිහිපයක්ම මම චිත්‍ර ඇඳීම කළා. පළමුවැනි වර චිත්‍ර ඇඳීම අභියෝගයක් වුණා. දවස් හතරක් තුළදී චිත්‍ර තිස්දෙකක් අඳින්නට සිදුවුණා. නමුත් ඒ අවස්ථාවේදී බිරිය චාන්දනී රේණුකා හා පුතා යසස් තමයි මාව ධෛර්යවත් කළේ මට ඒ දේ කරන්න පුළුවන් කියලා.”කොළඹින් ඈත පරිසරයක උපන් ආරියසිරි කොළඹට ගෙන ආවේ ඔහු තුළ චිත්‍ර හා අකුරු ඇඳීමේ කලාවට තිබු ඇල්ම හා කැමැත්තයි. ඔහුම පවසන පරිදි ඔහුට කොළඹට එන්නට මේ තරම් ගමනක් එන්නට පදලංගල හා කොළඹ යා කරන පාලමක් වූයේ දයා රාජපක්ෂ මහතාය.“මම කුඩා කාලේ ඉඳලම බන්දුල හරිස්චන්ද්‍ර මහතාගේ චිත්‍රවලට බොහෝම කැමැතියි. ඒ වගේම තමයි දයා රාජපක්ෂ මහතා එදා මට පළමුවැනියටම යවපු ලියුමට මට උත්තරයක් එවා මාව දිරිමත් නොකළානම් මම තවමත් පදලංගල කුඹුරු කොටනවා .”එහෙත් ආරියසිරිට පදලංගලටම ඉන්නට සිදුවූයේ නැත. චිත්‍රකතා, පුවත්පත් ආදියට කැමැත්තක් දක්වන ඒ ගැන උනන්දු වන බොහෝ අය ඔහුගේ අකුරු හඳුනති. ඔහු ලියු චිත්‍ර කතා රස විඳිති.“මට මතකයි දයාසේන ගුණසිංහ මහත්තයා එක්දහස් නවසිය අනූගණන්වල ගාමිණි දිසානායක මහතා සමඟ එක්ව ඉරිදා හා දිනපතා පත්තරයක් ආරම්භ කිරීමට කටයුතු කළා. මං තමයි පත්තරයේ නම ඇන්දේ. කාලයත් එක්ක මට ඒ නම් මතක නැහැ. නමුත් පත්තරය ආරම්භ කිරීමට පෙර ගාමිණි දිසානායක මහතා මියගියා. පත්තරයත් එහෙම්මම නතර වුණා.ගමෙන් නගරයට ආව ද ඔහු ගම අමතක කළේ නැත. ඔහු මීට කලකට පෙර පැවැත්වූ තම මුල්ම චිත්‍ර ප්‍රදර්ශනය පැවැත්වූයේ එදා තමන් අකුරු කළ පදලංගල ජයන්ති මහා විද්‍යාලයේය. ඒ තමන් එම විද්‍යාලයේ බාලාංශ පන්තියේ ඉගෙනුම ලැබු මුල්ම පන්ති කාමරයේදී ජීවිත ග‍ඟෙන් දිය දෝතක්” චිත්‍ර ප්‍රදර්ශනය පැවැත්වූයේය.ඉනෝකා සමරවික්‍රමඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>04</day>
    </date>
    <link>http://www.silumina.lk/2014/05/04/_art.asp?fn=aj1405041</link>
    <topic>වෙළෙඳ සේවා බී කාණ්ඩයේ පාපන්දු ශූරතාව කොමර්ෂල් ක්‍රෙඩිට් දිනාගනී</topic>
    <author/>
    <content>වෙළෙඳ සේවා බී කාණ්ඩයේ පාපන්දු ශූරතාව කොමර්ෂල් ක්‍රෙඩිට් දිනාගනීකෝට්ටේ බැද්දගාන පාපන්දු ක්‍රී‍ඩාංගණයේ දී පසුගිය දා පැවැති වෙළෙඳ සේවා බී කාණ්ඩයේ පාපන්දු ශූරතා අවසන් මහා තරගයේ දී පසුගිය වසරේ ශූරයින් වූ සම්පත් බැංකු කණ්ඩායම 3 - 0 ක් ලෙස පරාජයට පත්කරමින් මෙවර ශූරතාවය දිනා ගැනීමට කොමර්ෂල් ක්‍රෙඩිට් කණ්ඩායම් සමත්විය.සුගත් කුමාරගේ නායකත්වයෙන් යුතුව තරග වැදුණු ජයග්‍රාහී කොමර්ෂල් ක්‍රෙඩිට් කණ්ඩායම අනිල් මානවඩු, ඉන්දික ප්‍රසාද්, තරිඳු නිසංසල, රසික සුරංග, සමීර මධුසංක, තුෂාන් ඩිල්සංක, භාරත් ලැම්බර්ට්, ගයාන් ජයවර්ධන, ඩබ්ලිව්. ඒ. ඒ. අයි. මධුසංක, ජී. කේ. එස්. ප්‍රබෝත්, ඒ. ඩබ්ලිව්. අසූර්, ඇන්තනි ක්‍රිෂාන්තන්, ඒ. බී. චන්න, ඒ. ආර්. සී. වොලස්, ඩබ්ලිව්. ඒ. පී. එන්. වීරසූරිය, එල්. එම්. එන්. එල්. බුද්ධික සහ ටී. පුරුසෝත්මන් යන ක්‍රීඩකයින්ගෙන් සමන්විත වූ අතර ටී. එච්. ඩූල් මහතා ජයග්‍රාහී කොමර්ෂල් ක්‍රෙඩිට් කණ්ඩායමේ පුහුණුකරුවා වශයෙන් කටයුතු කෙළේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>04</day>
    </date>
    <link>http://www.silumina.lk/2014/05/04/_art.asp?fn=aj1405042</link>
    <topic>CINEC උසස් අධ්‍යාපන ආයතනයෙන් තොරතුරු තාක්ෂණ සහ පරිගණක වැඩසටහන්</topic>
    <author/>
    <content>CINEC උසස් අධ්‍යාපන ආයතනයෙන් තොරතුරු තාක්ෂණ සහ පරිගණක වැඩසටහන්තොර­තුරු තාක්ෂණ අංශ ප්‍රධානී, යොහාන් පණ්ඩි­ගමවිදුහල්පති තොර­තුරු තාක්ෂණසහතිකපත් මට්ටමේ සිට ඩිප්ලෝමා මට්ටම සහ එක්සත් රාජධානියේ වොල්වර්හැම්ප්ටන් විශ්ව විද්‍යාලය මඟින් ලබාදෙන උපාධි මට්ටම දක්වා මඟපෙන්වන CINEC උසස් අධ්‍යාපන ආයතනයේ දැනට තිබෙන වැඩසටහන් සම්බන්ධව CINEC තොරතුරු තාක්ෂණ අංශ ප්‍රධානී, යොහාන් පණ්ඩිගම මහතා සංක්ෂිප්ත තොරතුරු දක්වයි.දැනට සේවා නියුක්තිකයින්ගේ පරිගණක රාජකාරි කටයුතුවල කාර්යක්ෂමතා මට්ටම සාක්ෂාත් කර ගැනීම සඳහා සහ වැඩිදුරටත් එම ක්ෂේත්‍රයේ වෘත්තිකයින් වීමට රාජකාරියේ නියැළෙන අතරතුර අධ්‍යාපනය ලැබීමේ වාසි මෙමඟින් ලබා දී ඇත. ඉදිරි අනාගතයේදී තොරතුරු තාක්ෂණය සහ පරිගණක ක්ෂේත්‍රයේ දෙවන උපාධිය ද හඳුන්වා දීමට අප බලාපොරොත්තු වෙමු. ඇතුළත් වීම සඳහා නිර්ණායකය වනුයේ, පළමු වසර උපාධි වැඩසටහනට සම්බන්ධ වීමට ඕනෑම විෂයය ධාරාවක් යටතේ අ.පො.ස. (උ.පෙළ) විභාගයෙන් විෂයයන් 03 ක් සමත්වීම සහ තොරතුරු තාක්ෂණ විද්‍යාවේදී (ගෞරව) එසේත් නැත්නම් ව්‍යාපාර තොරතුරු පද්ධති විද්‍යාවේදී (ගෞරව) හෝ පරිගණක ජාල විද්‍යාවේදී (ගෞරව) පරිගණක මෘදුකාංග විද්‍යාවේදී (ගෞරව) හෝ පරිගණක පද්ධති ප්‍රවර්ධන විද්‍යාවේදී (ගෞරව) යනාදී උපාධියක් ලබා ගැනීමට වසර තුනක ශිෂ්‍යයින්ට හැකියාව ඇත.පරිගණක සහ තොරතුරු තාක්ෂණික පුහුණුවීම්, යෙදවුම් සහ මෙහෙයුම් ඇතුළත්ව තොරතුරු තාක්ෂණ විද්‍යාවේදී (ගෞරව) උපාධි වැඩසටහන් සැලසුම් නිර්මාණය කර ඇත. තොරතුරු තාක්ෂණය ක්‍රියාත්මක කිරීම, නව්‍යකරණය කෙරෙහි ශක්තිමත් ආවරණයක් සහ නිර්මාණාත්මක සහ ක්‍රමානුකූලව කාර්මික දැනුම අදාළ කර ගැනීමට ඉඩ ප්‍රස්ථාව මේ පාඨමාලාව මඟින් ලබා දේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>04</day>
    </date>
    <link>http://www.silumina.lk/2014/05/04/_art.asp?fn=aj1405043</link>
    <topic>BAM සභාපතිගෙන් වනජීවින් ගැන පොතක්</topic>
    <author/>
    <content>BAM සභාපතිගෙන් වනජීවින් ගැන පොතක්BAM හෝල්ඩින්ග්ස් සමාගමේ සභාපති බමුණුආරච්චිගේ මහීපාල තම එතෙර සංචාරයන්හිදී ලබාගත් සුවිශේෂී ඡායාරූප එකතුවක් Odyssey into the Wild නමින් ප්‍රකාශයට පත්කොට ඇත.මේ 08 වැනිදා සිනමන් ග්‍රෑන්ඩ් හෝටලයෙහි පැවැත්වෙන උත්සවයකදී එම කෘතිය එළිදැක්වීමට නියමිතය. එම එළිදැක්වීමෙන් අනතුරුව මැයි මස 29 වැනිදා සිට ජූනි මස 01 වැනිදා දක්වා මහජන දැක්ම සඳහා ඡායාරූප ප්‍රදර්ශනයක් නෙලුම් පොකුණ මාවතේ ජාතික කලා භවනේ පැවැත්වීමට සූදානම් කර ඇත. විවිධ වූ ගමනාන්තයන්හිදී මහීපාල විසින් ඡායාරූපගත කළ සුවිශේෂී ඡායාරූප එකතුවක් වන එයට විශේෂයෙන් සුදු වලසුන්, කොටි, පෙන්ගුවින්, දිවියන්, ජගුවරයින් සහ අප්‍රිකාවේ කැලෑ බල්ලන් ආදීන්ගේ ඡායාරූප ඇතුළත් වේ. එහිදී ඡායාරූප වෙන්දේසියක් පැවැත්වීමට කටයුතු සූදානම් කර ඇති අතර එහිදී නැරැඹීමට පැමිණෙන්නන් හට ලංසු ‍තබා තමන් කැමැති ඡායාරූප මිලට ගැනීමේ හැකියාව ඇත.එම කෘති අලෙවියෙන් මෙන්ම ප්‍රදර්ශනය පැවැත්වීමෙන් ලැබෙන මුදල්, වටිනා කර්තව්‍යයකට යොදවනු ලබයි. එනම් හෝමාගම මූලික රෝහලට නව ශල්‍යාගාර සංකීර්ණයක් ඉදිකිරීමටත්, බමුණු ආරච්චි පදනම යටතේ රෝහලට අවශ්‍ය උපකරණ මිලදී ගැනීමටත්ය.හෝමාගම මූලික රෝහලේ සංවර්ධන කටයුතු සහ නවීකරණ කටයුතු සිදු කිරීම මහීපාලගේ සුවිශාල සමාජ මෙහෙවරක් ලෙසින් දැක්විය හැකිය. මෙම රෝහලේ නිර්මාතෘවරයා වන්නේ ඔහුගේ පියා වන බී. ඒ. සෙමනේරිස් අප්පුහාමි වන අතර ඔහු එය 1948 වසරේදී ඉදිකරන ලදී. සිය පියාගේ අඩි පාරේ ගමන් කරමින් මහීපාල විසින් රෝහලට නව ගොඩනැඟිලි දෙකක් ඉදිකර දී තිබේ.වර්ග අඩි 30,000 ක මහල් තුනකින් යුත් ගොඩනැඟිල්ලක් වන එක් ගොඩනැඟිල්ලක් බාහිර රෝගී අංශ සහ චිකිත්සක අංශයන් ගෙන් සමන්විත වන අතර වර්ග අඩි 30,000 ක මහල් 3 කින් යුත් අනෙක් ගොඩනැඟිල්ල නේවාසික රෝගීන් 300 කට ඇඳන් පහසුකම් සපයන ළමා චිකිත්සක, ශල්‍ය සහ වෛද්‍ය වාට්ටුවලින් සමන්විත වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>04</day>
    </date>
    <link>http://www.silumina.lk/2014/05/04/_art.asp?fn=aj1405044</link>
    <topic>CDB මිලියන 541ක් උපයයි</topic>
    <author/>
    <content>CDB මිලියන 541ක් උපයයිකොළඹ ‍ෙකාටස් වෙළෙඳපොළ විසින් නිකුත් කරන ලද ගිණුම් වාර්තාවන්ට අනුව CDB විශිෂ්ට කාර්ය සාධනයක් පෙන්නුම් කරමින් සිය ශේෂ පත්‍ර වටිනාකම 2013 දෙසැම්බර් 31 දිනට රුපියල් බිලියන 31.65ක් වාර්තා කර ඇත. මෙය පෙර වසරේ මාර්තු 31න් අවසන් මූල්‍ය වසර සමඟ සැසඳීමේදී 29.27%ක වර්ධනයකි.ගෙවුණු මාස 9ක කාලය තුළ සමාගමේ බදු පෙර ලාභය රුපියල් මිලියන 541ක් වාර්තා කරමින් පෙර වසරේ මෙම කාලසීමාව සමඟ සැසඳීමේ දී 16%ක වර්ධනයක් අත්පත් කර ගන්නා ලදී. මෙම කාලයේ බදු පසු ලාභය ලෙස රුපියල් මිලියන 428ක් උපයමින් පෙර වසරේ සලකා බලනු ලබන කාල සීමාව හා සැසඳීමේ දී 12%ක වර්ධනයක් හිමිකර ගැනීමට සමත්විය. සැලකිය යුතු මට්ටමක මෙහෙයුම් වියදම් සහ ඉහළ ආදායම් බදු ගෙවීමේ තත්ත්වයක් තුළ මෙම වර්ධනයක් අත්පත් කර ගැනීමට සමාගමට හැකිවිය.එමෙන්ම පසුගිය මාස 9 මුළුල්ලේ සමාගමේ සමස්ත ආදායම රුපියල් බිලියන 4.55ක් දක්වා වර්ධනය වූ අතර එය පසුගිය වසරේ සලකා බලනු ලබන කාලසීමාව හා සැසඳීමේ දී 47%ක වර්ධනයකි. සමාගමේ ශුද්ධ පොලී ආදායම රුපියල් බිලියන 1.68ක් වූ අතර එය 35% වර්ධනයක් පෙන්නුම් කරයි. මෙම සියලු සාර්ථකත්වයන්ට ප්‍රබලතම සාධකයක් වූ සමාගමේ තැන්පතු ප්‍රමාණය පෙර වසරට සාපේක්ෂව 26.6%ක වර්ධනයක් පෙන්නුම් කරමින් රුපියල් බිලියන 22.5ක් දක්වා වර්ධනය වූ අතර සමාගමේ ණය ලබාදීම් 25.29%කින් වර්ධනය වී රුපියල් බිලියන 24.37ක් දක්වා වර්ධනය වී තිබේ. පසුගිය මාස 9 තුළ කොටසක ඉපැයීම රුපියල් 7.90ක වාර්තාගත තත්ත්වයකට පත්ව තිබෙන අතර 2013/12/31 වැනි දිනට කොටසක ශුද්ධ වත්කම් අගය රුපියල් 64.00ක් විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>04</day>
    </date>
    <link>http://www.silumina.lk/2014/05/04/_art.asp?fn=aj1405045</link>
    <topic>ශ්‍රී ලන්කන් ෆ්ලයිස්මයිල්ස් එයිට්කන්ස්පෙන්ස් එක්වෙයි</topic>
    <author/>
    <content>ශ්‍රී ලන්කන් ෆ්ලයිස්මයිල්ස් එයිට්කන්ස්පෙන්ස් එක්වෙයිශ්‍රී ලන්කන් ගුවන් සමාගමේ නිරන්තර පියාසර කරන්නන්ගේ වැඩසටහන වන ෆ්ලයිස්මයිල්ස් දිවයිනේ සුන්දරම නිවාඩු නිකේතනයක් වන එයිට්කන්ස්පෙන්ස් සමඟ ඒකාබද්ධ වී පාරිභෝගිකයන්ට විශේෂිත අවස්ථා රැසක් උදා කර දීමට කටයුතු යොදා තිබේ.ඒ අනුව ශ්‍රී ලන්කන් ගුවන් සමාගම සමඟ ගුවන් සංචාරයේ යෙදෙමින් ලබා ගන්නා මයිල්ස් සුන්දර නිවාඩු නිකේතනයකදී විශේෂිත මෙන්ම පහසුදායි වට්ටමක් ලෙස භාවිත කිරීමේ අවස්ථාව ඔබට උදාවනු ඇත.එනම් ෆ්ලයිස්මයිල්ස් හා සම්බන්ධ වී සිටින ශ්‍රී ලන්කන් ගුවන් සමාගමේ පාරිභෝගිකයන්ට එයිට්කන්ස්පෙන්ස් හෝටල් සමූහයට අයත් හෙරිටන්ස් අහුන්ගල්ල, හෙරිටන්ස් කන්ඩලම, හෙරිටන්ස් ටී ෆැක්ට්‍රි සහ හෙරිටන්ස් ආයුර්වේද මහගෙදර යන නිකේතනවල එක් රැයක් ගත කිරීමෙන් මයිල්ස් 200 ක් හිමිකර ගැනීමේ අවස්ථාව සැලැසේ. තව ද අර්ල්ස් රිජන්සි, ද සෑන්ඩ්ස්, හොටෙල් හිල්ටොප් සහ බණ්ඩාරවෙල හොටෙල් හිදී ගත කරන රාත්‍රියකදී මයිල්ස් 100 ක් හිමිකර ගැනීම සඳහා ද අවස්ථාව උදා වනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>04</day>
    </date>
    <link>http://www.silumina.lk/2014/05/04/_art.asp?fn=aj1405046</link>
    <topic>අග්‍රහාර රක්ෂණ හිමියන්ට ලංකා හොස්පිට්ල්ස් ප්‍රතිලාභ</topic>
    <author/>
    <content>අග්‍රහාර රක්ෂණ හිමියන්ට ලංකා හොස්පිට්ල්ස් ප්‍රතිලාභජාතික රක්ෂණ භාර අරමුදල් මණ්ඩලය ලංකා හොස්පිට්ල්ස් සමඟ අත්වැල් බැඳ ගනිමින්, මිලියන 1.2 කට වැඩි රාජ්‍ය සේවයේ අග්‍රහාර සෞඛ්‍ය රක්ෂණ ප්‍රතිලාභ හිමියන් වෙනුවෙන් සුවිශේෂී ප්‍රතිලාභ අත්කර දෙමින් තවත් පියවරක් ඉදිරියට තබයි. දෙපාර්ශ්වය අතර පසුගිය වසර තුන පුරා පැවැති සහයෝගීතාවය අඛණ්ඩව සිවුවැනි වසරටත් ඉදිරියට රැගෙන එමින් අග්‍රහාර සෞඛ්‍ය රක්ෂණාවරණයේ ප්‍රතිලාභ පෞද්ගලික රෝහලකදී අත්විඳීමේ අවස්ථාව රජයේ සේවකයන්ට තිබේ.එම සහයෝගීතාවය තවදුරටත් දීර්ඝ කිරීමට ගත් තීරණය සම්බන්ධයෙන් අදහස් දක්වමින් ලංකා හොස්පිට්ල්ස් හි ප්‍රධාන විධායක නිලධාරි ලකිත් පීරිස් මහතා සඳහන් කළේ “මේ සහයෝගිතාවය හරහා අග්‍රහාර සෞඛ්‍ය රක්ෂණ හිමියන්ට ලංකා හොස්පිට්ල්ස් හි පහසුකම් අඩුම ගාස්තු යටතේ භුක්ති විඳීමේ හැකියාව පවතී.ඒ අනුව නේවාසිකව ප්‍රතිකාර ලබා ගැනීමේ දී කාමර ගාස්තුව සඳහා 10% ක වට්ටමක් ද ලබා ගත හැකිය. බාහිර රෝගීන් ලෙස රසායනාගාර පරීක්ෂණ සඳහා යොමු වීමේ දී අග්‍රහාර සෞඛ්‍ය රක්ෂණ ප්‍රතිලාභ හිමියන් වෙනුවෙන් 15% ක වට්ටමක් ද, විකිරණ පරීක්ෂණ සඳහා 5% ක වට්ටමක් ද හිමි වේ. මෙම ප්‍රතිලාභවලට අමතරව අග්‍රහාර සෞඛ්‍ය රක්ෂණ හිමියන් වෙනුවෙන් පවතින විශේෂ කවුළුවක් ද ලංකා හොස්පිට්ල්ස් හි ස්ථාපිත කර ඇති අතර එමඟින් ඔවුන්ට හිමිවන ප්‍රතිලාභ පිළිබඳ සියලු තොරතුරු පහසුවෙන් ලබා ගැනීමේ හැකියාව පවතී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>04</day>
    </date>
    <link>http://www.silumina.lk/2014/05/04/_art.asp?fn=aj1405047</link>
    <topic>ෆැෂන් බග් කුරුණෑගල ප්‍රදර්ශනාගාරය නව නිවහනක</topic>
    <author/>
    <content>ෆැෂන් බග් කුරුණෑගල ප්‍රදර්ශනාගාරය නව නිවහනකවයඹ මහ ඇමැති දයාසිරි ජයසේකර මහතා නව ප්‍රදර්ශනාගාරය විවෘත කරමින්ෆැෂන් බග් සිය කුරුණෑගල ප්‍රදර්ශනාගාරය නව ස්ථානයක දී පසුගියදා විවෘත කරන ලදී. කුරුණෑගල, බෞද්ධාලෝක මාවතේ අංක 34 ස්ථානයේ යළි ස්ථාපිත කෙරුණු මෙම නව ප්‍රදර්ශනාගාරය නිමි ඇඳුම් හා ආයිත්තම් මාදිලි ගණනාවක් පාරිභෝගිකයන් අතට පත්කරලීමට සැදී පැහැදී සිටී.නව ප්‍රදර්ශනාගාරය මහල් 5 කින් යුක්ත වන අතර වර්ග අඩි 15,000 කට වඩා වැඩි වපසරියක් පුරා එය විහිදී පවතින්නේ කාන්තා, පිරිමි, ළමා ආදී වශයෙන් විවිධ වූ පාරිභෝගික කණ්ඩයන්ට වෙන්වූ එක් එක් මහල බැගින් වන පරිද්දෙනි. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>04</day>
    </date>
    <link>http://www.silumina.lk/2014/05/04/_art.asp?fn=aj1405048</link>
    <topic>මල්ටිලැක් අලෙවි නියෝජිතවරුන් 118කට බැංකොක් සවාරියක්</topic>
    <author/>
    <content>මල්ටිලැක් අලෙවි නියෝජිතවරුන් 118කට බැංකොක් සවාරියක්මල්ටිලැක් විසින්, සමාගමේ වෙළෙඳපොළ වපසරිය පුළුල් කිරීමට සිය උපරීම දායකත්වය සැපයූ අලෙවි නියෝජිතවරුන් 118 දෙනෙක් අගයමින් ඔවුන් හට සියලු වියදම් සැපයූ බැංකොක් සවාරියක් පිරිනමන ලදී. විකුණුම් ඉලක්කයන් සපුරාගත් අලෙවි නියෝජිතවරුන් හට එම අපූරු අවස්ථාවේ කොටස්කරුවන් වීමේ භාග්‍යය ලැබිණි.පරිභෝජක, පාරිභෝගික සහ සමාගම යන අංගයන් තුන ආරම්භයේ සිටම මල්ටිලැක්හි සාර්ථකත්වයේ සාධකයන් විය. අසමසම තරගකාරිත්වයක් සහ ශක්තිමත් අලෙවි ජාලයක් සමඟින් වෙළෙඳපොළ රජ කරනා මල්ටිලැක් සියයට සියයක්ම ශ්‍රී ලාංකික වන වෙළෙඳ නාමයක් වේ. සිය ආයතනික මෙහෙයුම් තුළින් මල්ටිලැක් අලංකරණ සහ මෝටර් රථ තීන්ත අංශයේ ප්‍රමුඛයා ලෙසින් සාර්ථක ගමනක යෙදේ.“අපි සෑම විටම උත්සාහ කරන්නේ හොඳම තත්ත්වයේ නිෂ්පාදිතයන් ලබා දීමටයි. අපි විශාලතම අපනයනකරු වන නිසා සහ ලොව බොහෝ රටවලට අපෙන් තීන්ත අපනයනය කරන නිසා තත්ත්වය මූලිකයි. ඒ අනුව අපේ අලෙවි නියෝජිතයින් අලෙවි කරන්නේ තත්ත්වය සහ නවෝත්පාදනයයි. ඔවුන් රැකබලා ගැනීම අපේ යුතුකමයි” යනුවෙන් මල්ටිලැක් හි විකිණුම් සහ අලෙවි සාමාන්‍යාධිකාරී රමේෂ් පෙරේරා පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>04</day>
    </date>
    <link>http://www.silumina.lk/2014/05/04/_art.asp?fn=aj1405049</link>
    <topic>මයික්‍රොසොෆ්ට් අධ්‍යාපන සමුළුවට ශ්‍රී ලාංකික ගුරුවරියෝ දෙදෙනෙක්</topic>
    <author/>
    <content>මයික්‍රොසොෆ්ට් අධ්‍යාපන සමුළුවට ශ්‍රී ලාංකික ගුරුවරියෝ දෙදෙනෙක්පන්ති කාමරය තුළ තොරතුරු සන්නිවේදන තාක්ෂණය නව අන්දමින් භාවිතය අගය කිරිම හා දිරිගැන්වීම සඳහා ස්පාඤ්ඤයේ බාර්සිලෝනා නුවර පසුගිය දා පැවැති 2014 මයික්‍රොසොෆ්ට් අධ්‍යාපන ලෝක සම්මේලනයට සහභාගි වීමට තොරතුරු සන්නිවේදන තාක්ෂණ ගුරුවරියන් වන ඇඹිලිපිටිය ජනාධිපති විද්‍යාලයේ ශිරෝමා වීරතුංග හා මහනුවර ආදර්ශ පාසලේ චම්පා රත්නායක මහත්මීන්ට අවස්ථාව සැලැසිණි.අන්තර්ජාතිකව යොමු කරන ලද අයැදුම්පත් 23000 කින් එම සම්මේලනයට සහභාගි වීමට ගුරුවරුන් 260 දෙනෙක් තෝරා ගැනුණු අතර ශ්‍රී ලාංකීය ගුරුවරියෝ දෙදෙනා එම 260 තුළට අයත් වූහ.රටවල් සියයකට අධික ප්‍රමාණයකින් රාජ්‍ය අධ්‍යාපන නිලධාරීන් 150, ගුරුවරුන් 260 සහ පාසල් නායකයින් 300 සහභාගි වූ මෙවර සම්මේලනය 21 වන ශතවර්ෂය සඳහා ඉගැනුම් ක්‍රියාවලිය තුළට තොරතුරු සන්නිවේදනය නව අයුරින් යොදා ගැනීම මූලික කර ගන්නා ලදී.ශිරෝමා වීරතුංග මහත්මිය මේ සඳහා තොරතුරු තාක්ෂණය යොදා ගනිමින් ජල චක්‍රය ආශ්‍රිතව සැලසුම් කළ ඉගැනුම් සැලැස්මක් ඉදිරිපත් කර ඇති අතර චම්පා රණතුංග මහත්මිය ඉංග්‍රීසි, විද්‍යාව හා තාක්ෂණ වේදය හා තොරතුරු සන්නිවේදන තාක්ෂණය කැටි කරගත් නව ඉගැනුම් සැලැස්මක් ඉදිරිපත් කර ඇත.කළු ලෑල්ල සහ හුනුකූර අතහැර පරිගණකය පන්ති කාමරය තුළ පිහිටුවීමට කාලය එලඹ ඇති බව පෙන්වා දෙන ශිරෝමා මහත්මිය තවදුරටත් පවසන්නේ තොරතුරු සන්නිවේදන තාක්ෂණය ඉගැනුම් ක්‍රියාවලියට යොදා ගැනීමෙන් සිසුන්ගෙ කුසලතා හා හැකියාවන් 21 වන සියවසට සරිලන ලෙස දියුණු කළ හැකි බවයි.මේ සම්බන්ධයෙන් චම්පා රත්නායක මහත්මිය පවසන්නේ පන්ති කාමරයෙන් එහා ඇති ලෝකය කරා යාමට නවතාවයෙන් තොරතුරු තාක්ෂණය භාවිතය මහඟු ලෙස උපකාරී වන බවයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>04</day>
    </date>
    <link>http://www.silumina.lk/2014/05/04/_art.asp?fn=aj14050410</link>
    <topic>කොමර්ෂල් ටෙලර් යන්ත්‍ර ජාලයෙන් වාර්තාවක්</topic>
    <author/>
    <content>කොමර්ෂල් ටෙලර් යන්ත්‍ර ජාලයෙන් වාර්තාවක්කොමර්ෂල් බැංකුවේ ස්වයංක්‍රීය ටෙලර් යන්ත්‍ර ජාලය විසින් දිනක් තුළ නිකුත් කළ විශාලතම මුදල් ප්‍රමාණය සඳහා පසුගිය වසරේදී තැබූ වාර්තාවට වඩා තවත් රුපියල් මිලියන 263 ක් වැඩිපුර නිකුත් කරමින් පසුගිය අප්‍රේල් 11 වැනි සිකුරාදා රුපියල් බිලියන 2.05 ක නව වාර්තාවක් පිහිටුවා ඇත.මීට අමතරව, මෙරට විශාලතම පුද්ගලික වාණිජ බැංකුව වන කොමර්ෂල් බැංකුවෙහි රටපුරා පිහිටි 585 ක් වන ස්වයංක්‍රීය ටෙලර් යන්ත්‍ර ජාලය විසින් අප්‍රේල් 01 වැනිදා සිට 12 වැනිදා දක්වා කාලයේ දී නිකුත් කළ මුදල් ප්‍රමාණය රුපියල් බිලියන 15.438 ක් වූ අතර එය ද නව වාර්තාවකි.අප්‍රේල් 10 වැනිදා සහ අප්‍රේල් 11 වැනිදා යන දින දෙක තුළදී බැංකුවේ ස්වයංක්‍රීය ටෙලර් යන්ත්‍ර ජාලය විසින් නිකුත් කළ මුදල් ප්‍රමාණය රුපියල් බිලියන 4.023 ක් වූ අතර බැංකුවේ ටෙලර් යන්ත්‍ර ජාලය විසින් දින දෙකක් තුළ නිකුත් කළ විශාලතම මුදල් ප්‍රමාණය වන්නේ මෙයයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>04</day>
    </date>
    <link>http://www.silumina.lk/2014/05/04/_art.asp?fn=aj14050411</link>
    <topic>මාර්ක්ස් හෙල්ත්කෙයාර් වාර්ෂික වෙළෙඳ සමුළුව කොළඹ දී</topic>
    <author/>
    <content>මාර්ක්ස් හෙල්ත්කෙයාර් වාර්ෂික වෙළෙඳ සමුළුව කොළඹ දී‘දැනට පවතින ඖෂධ ඒකාධිකාරිය තුරන් කර දැඩි තරගකාරිත්වයක් තුළින් ඖෂධ මිල නියාමනය කළ යුතුයි’ යැයි සමූපකාර හා අභ්‍යන්තර වෙළඳාම් අමාත්‍යාංශයේ ලේකම් ජී.කේ.ඩී.අමරවර්ධන මහතා ප්‍රකාශ කළේ පසුගියදා කොළඹ දී පැවැති ශ්‍රී ලංකාවේ ප්‍රමුඛතම ඖෂධ සමාගමක් වන, මාර්ක්ස් හෙල්ත්කෙයාර් සමා‍ගමේ 8 වැනි වාර්ෂික වෙළඳ සමුළුවේ ප්‍රධාන ආරාධිතයා ලෙසින් සහභාගී වෙමිනි.ශ්‍රී ලංකාව පුරා විසිරුණු රෝගීන්ට ලබාගත හැකි අන්දමින් ඖෂධ බෙදාහැරීමේ ක්‍රමවත් වැඩසටහනක් ද තිබිය යුතු බව අමරවර්ධන මහතා තවදුරටත් අවධාරණය කළේය.මාර්ක්ස් හෙල්ත්කෙයාර් සමාගමේ කළමනාකාර අධ්‍යක්ෂ, රජීව් නානායක්කාර මහතා අනාගත සැලසුම් පහදමින් පැවසුවේ දැනට ඒකාධිකාරයක් පවතින ඖෂධ වෙළෙඳපොළට හඳුන්වාදීම හරහා රජයටත්, සෞඛ්‍ය අමාත්‍යාංශයටත්, රෝගීන්ටත් ප්‍රතිලාභ අත්වන බවය. එමෙන්ම සමාජ සත්කාරක කාර්යයන් සම්බන්ධයෙන් ද සමාගමේ කාර්යභාරය ගැනත් දැඩි සේ උනන්දුවක් දක්වන අතර ගෙවුණු වසරේ දී සාමාන්‍ය හා අසාධ්‍ය රෝග සඳහා ඖෂධ නිෂ්පාදන පෙළක්ම මෙරටට හඳුන්වාදුන් බව ද කීය.මාර්ක්ස් හෙල්ත්කෙයාර් සමාගමේ 8 වැනි වාර්ෂික අලෙවි සමුළුවේ සමාරම්භක අවස්ථාව. සමූපකාර හා අභ්‍යන්තර වෙළඳාම් අමාත්‍යාංශයේ ලේකම් ජී.කේ.ඩී.අමරවර්ධන, කළමනාකාර අධ්‍යක්ෂ රජීව් නානායක්කාර, ශ්‍රී ලංකාවේ සුරැකුම්පත් හා විනිමය කොමිසම් සබාවේ සභාපති ආචාර්ය, නාලක ගොඩහේවා මහත්වරු.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>04</day>
    </date>
    <link>http://www.silumina.lk/2014/05/04/_art.asp?fn=aj14050412</link>
    <topic>ෆ්‍රී ගෑස් මැනුෆැක්චරින් ආයතනයෙන් නව නිපැයුම් පෙළක්</topic>
    <author/>
    <content>ෆ්‍රී ගෑස් මැනුෆැක්චරින් ආයතනයෙන් නව නිපැයුම් පෙළක්ජාඇල පමුණුව පාරේ ෆ්‍රී ගෑස් මැනුෆැක්චරින් ආයතනය නව නිපැයුම් පෙළක් වෙළෙඳ‍ෙපාළට හඳුන්වා දෙයි.පොල්කටු අඟුරු භාවිතයට සුදුසු සේ නිපදවා ඇති මේ ළිප් මාදිලිවල විශේෂත්වය වන්නේ අඟුරු දල්වා තබා ගැනීමට අවශ්‍ය සුළං පංකා ක්‍රියාකරවීමට අවශ්‍ය විදුලිය නැවත ආරෝපණය කළ හැකි බැටරි මඟින් සැපයීමය. ඒ අනුව මේ ළිප් විදුලිය ඇති තැනක දී මෙන්ම නැති තැනකදී ද භාවිතයට ගත හැකිය.දුර බැහැර ගමන් යාමේදී ගෑස් කුකරය සහ ගෑස් සිලින්ඩරය රැගෙන යාමේ කරදරයෙන් මිදී මේ නව ළිප භාවිත කළ හැකි වේ. බැටරියේ ආරෝපණය පැය 5ක කාලයක් රඳා පවතී. බැටරි ආරෝපණයට චාජරය ද ළිප සමඟ ලැබේ. ගෘහස්ත, ජංගම, කාර්මික ලෙස මාදිලි 3කින් නිපදවා ඇති මේ නව ළිප් භාවිතයෙන් ආහාර පිසීම පමණක් නොව කොත්තු, රොටී, ආප්ප, බාබකිවු සැකසීම සඳහා ද යොදාගත හැකිය.හාල් කිලෝ ග්‍රෑම් 4ක බතක් පොල්කටු අඟුරු ග්‍රෑම් 300කින් පමණ විනාඩි 20ක් තුළ දී පිසගත හැකි බව එහි නිර්මාතෘ ටෙනිසන් පෙරේරා මහතා කියයි.නිවසේ විදුලිය බැටරි විදුලිය බවට හරවා වෝල්ට් 12 විදුලි පංකාව ක්‍රියාත්මක කිරීමේ දී වැය වන්නේ පැයකට සත 4ක් පමණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>04</day>
    </date>
    <link>http://www.silumina.lk/2014/05/04/_art.asp?fn=aj14050413</link>
    <topic>සියැට් වෙළෙඳපොළ නායකත්වය සමරයි</topic>
    <author/>
    <content>සියැට් වෙළෙඳපොළ නායකත්වය සමරයි ‍ටයර් වෙළෙඳපොළ ප්‍රමුඛයා බවට පත්වීම සමරමින් ඒ සඳහා සියැට් සමාගමට සහාය දුන් දිවයින පුරා විහිදුණු හොඳම අලෙවි නියෝජිතයින් 125 දෙනෙකුට සහ ඔවුන්ගේ පවුල්වල සාමාජිකයින්ට හරසර පිදීම සඳහා සම්මාන උලෙළක් පැවැත්වීය.සමාගමේ සියලුම නිෂ්පාදන අංශවල අලෙවි නියෝජිතයින් සිදුකළ සුවිශේෂී අලෙවිය හේතුවෙන් 2013-14 මුදල් වසරේදී සියැට් කැලණි හෝල්ඩින්ග්ස් සමාගම රුපියල් බිලියන 11 ක වාර්ෂික ආදායමක් ලබන සමාගමක් දක්වා වර්ධනය වී තිබීම කැපී පෙනේ. මේ අනුව, සම්මාන රාත්‍රියේදී සමාගම වෙනුවෙන් කැපවූ අලෙවි නියෝජිතයින්ට සම්මාන සහ විදේශයන්හි නිවාඩු ගත කිරීමේ අවස්ථාව උදාකර දෙන ලදී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>04</day>
    </date>
    <link>http://www.silumina.lk/2014/05/04/_art.asp?fn=aj14050414</link>
    <topic>සමාගම් 18ක කොටස් මිලියනය ඉක්මවා අලෙවි වෙයි</topic>
    <author>තාරක වික්‍රමසේකර</author>
    <content>සමාගම් 18ක කොටස් මිලියනය ඉක්මවා අලෙවි වෙයිසතිය ආරම්භක සඳුදා පෙර සතියේ තිබූ ආයෝජක උනන්දුව එතරම් දක්නට නොතිබුනද වෙළෙඳ පොළ පහළ යාමක් දක්නට නොවුණි. පෙර සතිය අවසානයේ 5898 ක් වූ ගනුදෙනු සංඛ්‍යාව ආරම්භක සඳුදා (28) 5765 ක් ලෙස දැක්වුනද සමස්ත කොටස් මිල දර්ශකය ඒකක 6171.94 ක් හා එස් ඇන්ඩ් පී එස් එල් දර්ශකය ඒකක 3394.34 ක් ලෙස දැක්වුණි. එය පෙර සිකුරාදා දැක්වුණේ සමස්ත කොටස් මිල දර්ශකය ඒකක 6167.81 ක් හා එස් ඇන්ඩ් පී එස් එල් දර්ශකය ඒකක 3387.97 ක් ලෙසිනි.දිනයේ මිලියනය ඉක්මවා කොටස් අලෙවි වූ සමාගම් අතර පිරමල් ග්ලාස් (1530050), එස් එම් බී ලීසිං (4352778) ඒෂියා ඇසට් (4035259) සමාගම් දැක්වුණි.දිනයේ මිල ඉහළ යාම් අතුරින් සමාගම් එතරම් කැපී නොපෙනුණු අතර මිල පහළ යාම් අතුරින් එලායන්ස් (14.00), ජී එස් ෆිනෑන්ස් (15.10) සමාගම් කැපී පෙනුණි.සෙලිසින්ග් සමාගමේ කොටසක මිල රුපියල් 58.90 කින් ඉහළ ගියද අලෙවි වූයේ සමාගමේ කොටස් 29 ක් පමණි. ගුඩ් හෝප් සමාගමේ කොටසක මිල රුපියල් 49.00 කින් පහළ ගියද අලෙවි වූයේ සමාගමේ කොටස් 5ක් පමණක් වන අතර රුපියල් 75.80 කින් පහළ එන් ඩී බී කැපිටල් සමාගමේ කොටස් අලෙවි වූයේ 20 ක් පමණි.පසු දින එනම් 29 වැනිදා වෙළෙද පොළ ගනුදෙනු 7804 ක් දක්වා වැඩි විය. ඒ පෙර දිනට සාපේක්ෂව සැලකියි යුතු ලෙසින් ගනුදෙනු ඉහළ යාමකි. දිනයේ මිලියකනය ඉක්මවා කොටස් මිල ඉහළ ගිය සමාගම් සංඛ්‍යාව 5 කි. එම සමාගම් අතර එක්ස්පෝ ලංකා (4544189), රිචඩ් පීරිස් (1097868), ද ෆිනෑන්ස් (19996264), යුනියන් බෑන්ක් (3095566), සොෆ්ට්ලොජික් කැපිටල් - රයිට්ස් -(1100010) සමාගම් දැක්වුණි.දිනයේ මිල ඉහළ ගිය සමාගම් අතර ලංකා සෙරමික් (9.80), එල්.බී. ෆිනෑන්ස් (4.90), සිංහපුත්‍ර ෆිනෑන්ස් (10.60) සමාගම් කැපී පෙනුණි. මිල පහළ ගිය සමාගම් අතර ජී එස් ෆිනෑන්ස් (11.10), සමාගම කැපී පෙනුණු අතර රුපියල් 119.30 කින් කොටසක මිල පහළ ගිය සෙලින්කෝ ඉන්ෂුවරන්ස් සමාගමේ අලෙවි වූයේ එක් කොටසක් පමණි. රුපියල් 132.90 කින් මිල පහළ ගිය සෙලිසින්ග් සමගමේ අලෙවි වූයේ කොටස් 10 ක් පමණි. කොටස් දෙකක් පමණක් අලෙවි වූ නුවරඑළිය හොටෙල්හි කොටසක මිල රුපියල් 37.20කින් පහළ ගියේය.දිනයේ සමස්ත කොටස් මිල දර්ශකය ඒකක 6186.25 ක් හා එස් ඇන්ඩ් පී එස් එල් දර්ශකය ඒකක 3405.52 ක් ලෙසින් දැක්වුණි. පෙර දිනයේ 221 ක් වූ විදේශ ගනුදෙනුකරුවන්ගේ සංඛයාව එදින 342 ක් දක්වා වැඩිවිමද කැපී පෙනෙන ලක්ෂණයක් විය.පසු දින එනම් 30 වැනිදා බදාදා ගනුදෙනු සංඛ්‍යාව 9838 ක් දක්වා සැලකිය යුතු ලෙසින් වැඩි විය. එය සතිය ආරම්භක ගනුදෙනු හා සසදන කල සියයට හතලිස්පහකට ආසන්න වැඩිවිමකි.විදේශීය ආයෝජකයන්ගේ සංඛයාව 527 ක් විය. දිනයේ මිලියනය ඉක්මවා ගනුදෙනු සිදු වු සමාගම් සංඛ්‍යාව 18 ක් දක්වා ඉහළ නැග තිබුණි.එම සමාගම් අතර ඇක්සස් ඉංජිනියරින් (1095987), එලායන්ස්( 1792625), එක්ස්පෝ ලංකා (3367964), ෆර්ස්ට් කැපිටල් (3069580), ලක්ෂපාන (4797283), නේෂන් ලංකා (1716338), ඕවර්සීස් රියලිටි(1434013), පෑන් ඒෂියන් පවර් (1638357), පී සී හවුස් (1423223), පිරමල් ග්ලාස් (1136060), රිචර්ඩ් පිරිස් (1621737), සෙලාන් ඩෙව්ට්ස්(1250837), ටෙක්ස්ටර්ඩ් ජර්සි (2089909), ද ෆිනෑන්ස් කම්පැණි (ඡන්ද බලය රහිත) - 2072594, යුනියන් බෑන්ක් (3208702), ඒෂියා ඇසට් (1446049) සිට්රස් කල්පිටිය (1342782), වැලිබල් වන් (1122888) සමාගම් කැපී පෙනුණි.දිනයේ මිල ඉහළ ගිය සමාගම් ෆින්ලේස් කළම්ඹු (28.80) සමාගම කැපී පෙනුණු අතර මිල පහළ ගිය සමාගම් අතර ඒ එම් එෆ් කොම්පැණි ලිමිටඩ් (45.00) කැපී පෙනුණි. සෙලින්කෝ ඉන්ෂුවරන්ස් කොටසක මිල රුපියල් 89.30 කින් ඉහළ ගියද අලෙවි වූයේ එක් කොටසක් පමණි. එසේම කොටස් 13 ක් අලෙවි වූ ලංකා අශෝක් ලේලන්ඩ් සමාගමේ කොටසක මිල රුපියල් 194.90 කින් පහළ ගියේය.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>04</day>
    </date>
    <link>http://www.silumina.lk/2014/05/04/_art.asp?fn=aw1405041</link>
    <topic>මියගියත් මුනුපුරා අත්නොහළ මිත්තණිය</topic>
    <author/>
    <content>කොළඹ නගරයේ ජනාකීර්ණ ප්‍රදේශයක උපත ලද රුක්ෂාන් දහ අට හැවිරිදි ය. ඔහු උපදින විට සාමාන්‍ය ව්‍යාපාරයක් කළ ඔහු ගේ පියා දැන් සෑහෙන ධනවතෙකි. මව ද පියාගේ කටයුතුවලට පූර්ණ කාලීනව සහය වූවාය. රුක්ෂාන් පදිංචියට ආසන්න සාමාන්‍ය පාසලේ අධ්‍යාපනය ලැබීය. මේ දරුවාගේ සමීප ඥාතියා වූයේ ආච්චි අම්මා ය. ඇය අසනීප වී මිය ගියා ය.‍මෙයින් අවුරුදු හතරකට පෙර සිට රුක්ෂාන් ගේ කොඳු නාරටිය ඇද වෙන්නට විය. කට ඇද විය. කතාව ගොත ගසන්නට විය. මවු පිය දෙදෙනාගේ ලෝකයේ පුතා නැත. පුතා ජීවත් වූයේ ආච්චිගේ ලෝකයේ ය. එහෙත් දැන් දැන් එන පොට හොඳ නැතැයි බියට පත් මවුපියෝ දවසේ ව්‍යාපාර කටයුතු නිමා කොට හැන්දෑවට පුතා සමඟ ගොස් වෛද්‍ය විශේෂඥයන් මුණ ගැසුනි. ස්කෑන් වාර්තාවලින් අද අනාවරණය කරන ආබාධය දෙසතියකින් නැවත බලන විට වෙනත් එකකි. එක එක හේතු පෙන්වනු ලබයි. රෝගය එතැන ම ය.රෝගය ඖෂධ ප්‍රතිකාරවලින් සුව නොවන විට තොවිල් පවිල් හා වත් පිළිවෙත් කරන්නට විය. දැන් සමහර වෙලාවට රුක්ෂාන්ගේ ඉහත කී ප‍ංචේන්ද්‍රියයන් ගේ එක් එක් ඉන්ද්‍රිය අක්‍රියව ඇති සේ බාහිරව පෙනෙන්නට විය. වරෙක දෑස් නොපෙනෙන කෙනෙකු සේ ඇසි පිය නොහෙළා බලා සිටින්නට විය. තවත් වරෙක කන නෑහුනා සේ සිනාවෙයි. තවත් විටෙක මොන මොනවාදෝ කියවයි. දැන් මේ කාර්ය බහුල වූ මවුපිය දෙදෙනාට ඉහ මොළ රත්ව ඇත්තේ ය. මීට අවුරුදු හතරකට පෙර ආච්චි ද පරලොව ගොස් සිටි බැවින් දරුවාගේ වගකීම පවරා යන්නට කෙනෙකු ද නොවීය. දරුවාගේ දකුණු පැත්ත පණ නැති විය. පාසල් ගමන ද නතර විය.රුපියල් ශත සෙවීම ජීවිතයේ එක ම කාර්යය කොට ගෙන සිටි මේ මවුපියන්ට පොතක් පතක් පත්තරයක් බලන්නටවත් වේලාවක් නොතිබුණි. දිනපතා පත්තර බලන අසල් වැසියෙක් ඇතුල්කෝට්ටේ ගුප්ත ගවේෂණ මධ්‍යස්ථානය පිළිබඳ මේ දෙදෙනා දැනුවත් කළේ ය.ඔවුහු ඒ අනුව පුතණුවන් ද රැගෙන ගුප්ත ගවේෂණ මධ්‍යස්ථානය කරා ගොස් ආධ්‍යාත්මීය ගවේෂකවරයා මුණ ගැසිණි. එදින රුක්ෂාන් වෙත ගවේෂකවරයා ශක්ති කිරණ එල්ල කරන විට ඔහු වෙව්ලන්නට විය. කතා කරන්නට උත්සාහ කළත් ගොත ගතිය වැඩිවීම නිසා කතා කළ නොහැකි විය.දින විසි එකක් ගමේ පන්සලේ බෝධි පූජා විසි එකක් පවත්වා නැවත එන්නැයි උපදෙස් දුන්නේ ය.“මහත්තයා! මේ බෝධි පූජාවට අපි යන්නම ඕනැද?” පියා ඇසීය.“ඇයි එහෙම ඇහැව්වේ?”“අපි නොගිහින් වෙන කෙනෙකුට මුදල් ගෙවලා ඒ බෝධි පූජාව තිබ්බොත්?”“ඒ බෝධි පූජාව තියන එක්කෙනාට හොඳයි. ළමයා සනීප වෙන එකක් නෑ, ඇයි මහත්තයලට යන්න බැරි?”“අපි බිස්නස් කරන්නේ. ඒවට යන්න වෙලාවක් නෑ. ඒකයි එහෙම කීවේ.”“මහත්තයා මිනිස්සු හම්බ කරන්නේ ජීවත් වෙන්න. ඒ මිසක් ජීවත් වෙන්නෙ හම්බ කරන්න නොවෙයි. ඉන්නෙත් එක ම පුතානෙ. ඔය හම්බ කරන්නෙ මේ එක ම දරුවටනෙ. මේ ළමයා පිස්සෙක් වුණොත් ඔය සල්ලිවල වටිනාකමක් තියෙනවද? මහත්තයලට පුළුවන් නම් බෝධි පූජා තියන්න. නැත්නම් මට නම් කරන්න දෙයක් නෑ.” යි ගවේෂකවරයා කීවේ ය.මේ දෙදෙනා රාත්‍රි නවයට පමණ දරුවා සමඟ ගොස් බෝධි පූජා පැවැත්වූහ. වෙනදා වේලාපහින් නින්දට පුරුදුව සිටි රුක්ෂාන්ට මේ නිදිවැරීම ද නුරුස්සන්නක් විය. කෙසේ හෝ දින විසි එක බෝධි පූජා පවත්වා නැවත පැමිණය හ.එදින ගවේෂකවරයා මේ මවුපියන් සමඟ පුතාගේ දින චරියාව, අධ්‍යාපනය පිළිබඳ සාකච්ඡා කළේ ය. රුක්ෂාන්ගේ පියා විස්තරය කීවේ ය.“මහත්මයා, අපි දෙමටගොඩ පුංචියට බිස්නස් එකක් කරගෙනයි හිටියේ. මේ පුතා උපන්නාට පස්සේ අපේ බිස්නස් එක හොඳට දියුණු වුණා. ඒ පුතාගෙ වාසනාව කියල හැමෝ ම කිව්වා. නෝනගෙයි මගෙයි සම්පූර්ණ කාලය ම බිස්නස් එකටමයි යෙදෙව්වේ. පුතා හැදුණ ආච්චිත් එක්ක. අපට පුතා එක්ක කතා කරන්නවත් කාලයක් තිබුණෙ නෑ. අපි හැමදාම ගෙදර එන කොට පුතා නිදි. ඒ වුණාට පුතාට වුවමනා හැම පහසුකමක් ම සපයා දුන්නා. පුතාගෙ වැඩ ටික ඔක්කොම කළේ ආච්චි. මගේ ‍නෝනගෙ අම්මා. මේ වෙන කොට පුතා ගියේ ගෙවල් ළඟ ඉස්කෝලෙට. ර‍ෙට් මේ තරම් ජාත්‍යන්තර පාසල් තියෙද්දි අපි ළඟ සල්ලිත් තියෙද්දි පුතා මේ පොඩි ඉස්කෝලෙට යන එක අපට මදිකමක් වගේ දැනිලා පුතාව ජාත්‍යන්තර පාසලකට දැම්මා. අද ඉංග්‍රිසි අත්‍යවශ්‍ය බවත් අපට තේරුණා.පුතාට වයස දහතුනේදි විතර අට වසර පන්තියේ ඉගෙන ගනිද්දි තමයි ජාත්‍යන්තර පාසලට යැව්වේ. හැබැයි පුතාට ඉංග්‍රිසි දැනුම තිබුණෙ ම නෑ, පුතා පන්තියෙන් කොන් වෙලා තිබුණා. පුතාට ඉංග්‍රිසි දැනුම නැති නිසා ‍ශ්‍රේණියෙන් පහළට දාලා ඒත් මදිව පහ වසරට දාලා තිබුණා. දැන් පුතාගෙ වයස අවුරුදු දහසයයි. එයා ඉගෙන ගන්නෙ අවුරුදු 10 - 11 පොඩි ළමයි එක්ක. පුතාට ලැජ්ජ හිතිලා පන්තිවලට සහභාගි වෙලා නෑ. ගුරුවරු කතා කළාම ඒ අය එක්ක රණ්ඩු කරලා. අනිත් ළමයින්ගෙ මවුපියෝ නිතර පාසලට ගිහින් තොරතුරු බලනවා. අපි දෙන්නට වෙලාවක් නෑ. පුතා අසරණ වෙලා අඬ අඬා ඉන්නවා. ඔය අතරේ පුතාගෙ ආච්චිත් මැරුණා. පුතා තවත් අසරණ වුණා.” යි විස්තරය කීවේ ය.එදින ගවේෂණයේ දී රුක්ෂාන් ප්‍රලය විය. ගවේෂකවරයා ප්‍රශ්න කළේ ය.“කවුද මේ ළමයගෙ ශරීරයට රිංගලා කරදර කරන්නේ?”“කරදර? මහත්තයට පිස්සුද? මම මේ රත්තරං කොලුවට කරදර කරන්නේ නෑ. මම මේ පුතාගෙ ආච්චි.”“මොකක්ද නම?”“ශීලාවතී”“ඇයි මේ දරුවා වෙනස් වෙලා?”“අනේ මහත්තයෝ මේ දරුවව හදා වඩා ගත්තේ මම. මගේ ළඟමයි හැදුණේ. මම මළාට පස්සෙ දරුවා තනිවුණා. පාළුවේ ගෙදරට වෙලා හිටියා. මුන් දෙන්නගෙ හිතේ කන්නයි අඳින්නයි දුන්න ම ඇතිය කියලා. දරුවා බලාගත්ත අතේ බලාගෙන හිටියා. ඉංග්‍රිසි ඉස්කෝලෙට දැම්මම තවත් අසරණ වුණා. ගෙදරට වෙලා තනි වෙලා “අනේ ආච්චියේ.... අනේ ආච්චියේ... ආච්චි කොහෙද ගියේ, මට පාළුයි ආච්චියේ. අනේ ආච්චියේ ගෙදර එන්න. ආච්චි ඉන්න තැනකට මාවත් අරගෙන යන්න කිය කියා අඬමින් හිටියා. මම දරුවා ළඟට ආවා. මුන් දෙන්නට සල්ලි.... සල්ලි... සල්ලි මත්තෙම නැහුණා. මම දැන් දරුවා ළඟට වෙලා ඉන්නවා. මට මේ අසරණයව දාලා යන්න බෑ.” යි භූතාත්මය කීවා ය.“ආච්චි මැරුණෙ මොනවා වෙලාදැ?” යි ගවේෂකවරයා ඇසීය.“අංශ බාගෙ හැදිලා. දකුණු පැත්ත පණ නැති වෙලා. හරි සාත්තුවක් කරන්න කෙනෙක් නැතුව මැරුණා.”“ආච්චි දැන් මේ දරුවා රෝගියෙක්. ආච්චි මෙයාගෙ ළඟට ආවා ම ආච්චිට තිබුණු රෝග ලක්ෂණ පුතාටත් හැදිලා. මෙහෙම ගියොත් මේ දරුවා මැරිලා යාවි. නැත්නම් සදාකාලික පිස්සෙක් වේවි.”“ඔව් මහත්තයා, මට තේරෙනවා.”“ආච්චි හොඳයි. ආච්චිට අවබෝධයක් තියෙනවා. ආච්චි කැලණි බෝධින් වහන්සේ ළඟට යන්න. ඉඳහිට ඇවිත් බලලා ගියාට කමක් නෑ. මම ළමයා සුවපත් කරන්නම්. මේ දෙන්නටත් අවවාද කරන්නම්.”“හොඳයි මහත්තයා මම මේ දැන් යනවා” යි භූතාත්මය කැමැත්තෙන් ම ඉවත්ව ගියාය. ගවේෂකවරයා මවු පියන්ට කරුණු පැහැදිලි කළේ ය.“දැන් තේරුණා නේද තත්ත්වය. ළමයෙක් කර්මානු රූපව මවු කුසට ආ මොහොතේ පටන් එයාට ආදරය කරුණාව ඕනෑ. කලලයේ හට ගන්නා හෘදයවත්ථු රූපයත්, ජීවිතින්ද්‍රිය සම්බන්ධ සිතත් නිතර ක්‍රියාත්මය. අපේ පියවි ඇසට නොපෙනුණාට. දරුවා උපන්නට පස්සෙත් එහෙමයි. දරුවගේ සිතටත්, ඇස කන නාසය දිව ශරීරයටත් කෑම බීම විතරක් මදි. ගෙයි මැද සාලෙ නවීන පන්නයේ බඩු භාණ්ඩ ගෙනැත් දැම්මට මදි. අපේ මිනිස්සු මේවා ගැන හිතන්නේ නෑ. සල්ලි ගැනමය හිත. සල්ලිවලට කරන්න බැරි දේවල් බොහෝමයි.”මේ වන විට රුක්ෂාන්ගේ අසනීප තත්ත්වය සියයට හැත්තෑපහක් පමණ සුවපත්ව තිබුණා.“මේ දරුවා සමඟ අම්මයි තාත්තයි සුමානයක්වත් එකට ඉන්න ඕනෑ, දවස් තුනක් දරුවා එක්ක වන්දනා ගමනක් යන්න. මේ දරුවට මනෝ සංවේතතා වර්ධනයට අවශ්‍ය ආහාර ලැබිලා නෑ. ආදරය කරුණාව ලැබිලා නෑ.” යි උපදෙස් දුන්නේ ය.මතුගමමහින්ද විජේතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=aa1405112</link>
    <topic>රාජ්‍ය වෙසක් උලෙළ 15 වැනිදා</topic>
    <author/>
    <content>ලංකාවේ සීමාසහිත එක්සත් ප්‍රවෘත්ති පත්‍ර සමාගම 24 වැනි වරටත් සංවිධානය කරන ‘අමාදහර’ වෙසක් සදහම් කලාපය 14, 15, 16 යන දිනයන්හි ටෙලිකොම් ආයතනයේ අනුග්‍රහයෙන් ලේක්හවුස් මන්දිරය අබියස දී අතිඋත්කර්ෂවත් ලෙස පැවැත්වේ.ජනමාධ්‍ය හා තොරතුරු අමාත්‍ය ආචාර්ය කෙහෙළිය රඹුක්වැල්ල, ජනමාධ්‍ය හා තොරතුරු අමාත්‍යාංශයේ ලේකම් ආචාර්ය චරිත හේරත්, මහා භාරකාර සරත් සෙනෙවිරත්න යන මහත්වරුන්ගේ සහභාගිත්වයෙන් උත්සවයේ කටයුතු ඇරඹෙන අතර තෙදින පුරාම දර්ශනීය වෙසක් පහන් කූඩු ප්‍රදර්ශනය, බැති ගී සරණිය, බොදු බැති ගී ප්‍රසංගය සහ ලේක්හවුස් බෞද්ධ සංගමයේ අනුග්‍රහයෙන් දන්සල් පැවැත්වේ.අමාදහර වෙසක් සදහම් කලාපය සඳහා විද්‍යුත් මාධ්‍ය අනුග්‍රහය ටීවී දෙරණ හා එෆ්.එම්.දෙරණ වෙතිනි.මේ උත්සව අවස්ථාවට ටෙලිකොම් සමූහ විධායක නිලධාරී ලලිත් ද සිල්වා, ලංකාවේ සීමාසහිත එක්සත් ප්‍රවෘත්ති පත්‍ර සමාගමේ සභාපති හා කළමනාකාර අධ්‍යක්ෂ බන්දුල පද්මකුමාර, මෙහෙයුම් අධ්‍යක්ෂ උපුල් දිසානායක, කර්තෘ මණ්ඩල අධ්‍යක්ෂ සීලරත්න සෙනරත්, නීති හා පරිපාලන අධ්‍යක්ෂ නීතිඥ රසාංග හරිස්චන්ද්‍ර යන මහත්වරු සහ දෙරණ ටීවී ආයතනයේ විධායක නිලධාරීහු ද සහභාගී වෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=aa1405113</link>
    <topic>රාජ්‍ය වෙසක් උලෙළ 15 වැනිදා</topic>
    <author>රමණී සුබසිංහ</author>
    <content>රමණී සුබසිංහරාජ්‍ය වෙසක් උලෙළ ලබන 15 දා පස්වරු 2.30ට පොලොන්නරුව නව නගරයේ පිහිටි පුලතිසිපුර බුද්ධි මණ්ඩපයේ දී අති උත්කර්ෂවත් ලෙස පැවැත්වේ. ත්‍රෛනිකායික මහනායක ස්වාමීන්වහන්සේ ගේ අනුශාසනා පරිදි හා මහින්ද රාජපක්ෂ ජනාධිපතිතුමාගේ උපදේශකත්වයෙන් සංවිධානය කැරෙන රාජ්‍ය වෙසක් උත්සවය අග්‍රාමාත්‍ය, බුද්ධ ශාසන හා ආගමික කටයුතු අමාත්‍ය ආචාර්ය දි.මු.ජයරත්න මහතාගේ ප්‍රධානත්වයෙන් පැවැත්වේ. බුද්ධ ශාසන හා ආගමික කටයුතු නියෝජ්‍ය අමාත්‍ය එම්.කේ.ඒ.ඩී.එස්.ගුණවර්ධන මහතා ඇතුළු පාර්ලිමේන්තු හා පළාත් සභා මැති ඇමැතිවරුන් රැසක් ද මෙම අවස්ථාවට සහභාගි වනු ඇත.බුදුපුත් මවුපිය උපහාර නිවාස ව්‍යාපෘතිය යටතේ එක් නිවාසයක් සඳහා රුපියල් ලක්ෂ 16ක පමණ වියදමින් ඉදිකරන ලද නිවාස 08ක යතුරු සාමණේර හිමිවරුන් ගේ මවුපියන්ට බාර දීම මෙම උත්සවයේ සුවිශේෂී අවස්ථාවකි.මෙවර රාජ්‍ය වෙසක් උත්සවය හා සමගාමීව පොළොන්නරු දිස්ත්‍රික්කය පුරා විවිධ වැඩසටහන් රැසක් ක්‍රියාත්මක අතර අද (11) දවස පුරා පොළොන්නරු දිස්ත්‍රික්කයේ පාසල් දරුවන් ඇතුළු ප්‍රදේශවාසීන් ගේ ශ්‍රමදායකත්වයෙන් පන්සල් 298ක් ශුද්ධ පවිත්‍ර කර හුනු පිරියම් කැරේ.12 වැනිදා සිල් මෑණිවරුන් ගේ ප්‍රධානත්වයෙන් පොලොන්නරුව මහ රෝහල මූලික කරගෙන පිරිත් සජ්ඣායනයක් පැවැත්වෙන අතර 13 වැනිදා මැදිරිගිරිය වටදාගෙය අබියස දී කුල දරුවන් 50 දෙනකු හා ඇලහැර දී කුල දරුවන් 7 දෙනකු සසුන්ගත කැරේ. 14 දා වෙසක් පුන් පෝදා ගල්විහාර පරිශ්‍රයේ පාසල් දරුවන් ඇතුළු පන්දහසක් සිල් සමාදන් වෙති.මෙවර රාජ්‍ය වෙසක් උත්සවය නිමිත්තෙන් පොලොන්නරුවට ප්‍රවේශ වන සෑම සීමාවකම තොරණ ඉදිකැරෙන අතර හබරණ මායිමේ සිට රිදී තැන්න දක්වා මඟ දෙපස වෙසක් පහන් කූඩු ප්‍රදර්ශනය කැරේ.බුද්ධ ශාසන හා ආගමික කටයුතු අමාත්‍යාංශය, බෞද්ධ කටයුතු දෙපාර්තමේන්තුව, සමස්ත ලංකා ශාසනාරක්ෂක මණ්ඩලය, පොලොන්නරුව දිස්ත්‍රික් ලේකම් කාර්යාලය එක්ව මෙවර රාජ්‍ය වෙසක් උත්සවය සංවිධානය කැරේ.S11NTW55කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=aa1405114</link>
    <topic>සිගරට් පෙට්ටියේ රූපමය අවවාද නඩුවේ තීන්දුව හෙට</topic>
    <author>සුනිල් දයා අල්විස්</author>
    <content>සුනිල් දයා අල්විස්සිගරට් පැකට්ටුවේ රූපමය සෞඛ්‍ය අනතුරු ඇඟවීම අනිවාර්ය කිරීම සම්බන්ධයෙන් පනවන ලද රෙගුලාසි වලට එරෙහිව දුම්කොළ සමාගම විසින් ශ්‍රේෂ්ඨාධිකරණය වෙත ඉදිරිපත් කර ඇති කරුණු පිළිබඳ නඩු තීන්දුව ලබන 12 වැනිදා ශ්‍රේෂ්ඨාධිකරණයෙන් ප්‍රකාශයට පත් කිරීමට නියමිත ය‍. පසුගිය පෙබරවාරි 19 වැනිදා පාර්ලිමේන්තුවේදී මේ පිළිබඳව ඉදිරිපත් කළ කෙටුම්පත ඒකච්ඡන්දයෙන් සම්මත විය.2012 වර්ෂයේ අගෝස්තු මස සිට සිගරට් පැකට්ටුවක ඉදිරිපස හා පසුපස සියයට 80 ක් ආවරණය වන පරිදි රූපමය සෞඛ්‍ය අනතුරු ඇඟවීම් අටක් සමඟ නීතිය ක්‍රියාත්මක කිරීම සඳහා අනුමැතිය පළ කරමින් රජය 2012 අගෝස්තු 8 වැනිදා විශේෂ ගැසට් නිවේදනයක් ද ප්‍රකාශය‍ට පත්කරනු ලැබිණ.මීට එරෙහිව දුම්කොළ සමාගම සෞඛ්‍ය ඇමැති මෛත්‍රිපාල සිරිසේන මහතාට සහ දුම්කොළ හා මත්පැන් පිළිබඳ ජාතික අධිකාරියට එරෙහිව නඩු පවරනු ලැබීය.මේ ප්‍රශ්නය අධිකරණය හමුවේ ඉදිරිපත් වී තිබෙන නිසා සිගරට් පැකට්ටුවේ දෙපස සියයට අසූවක් ආවරණය වන පරිද්දෙන් රූපමය සෞඛ්‍ය අනතුරු ඇඟවීම් පළ කිරීම අනිවාර්ය කිරීමේ නීතිය ක්‍රියාත්මක කිරීම මෙතෙක් ප්‍රමාදයට පත්වීමට හේතුව වී තිබේ.දුම්කොළ සහ මත්පැන් පිළිබඳ ජාතික අධිකාරියේ සාමාජික වෛද්‍ය ලලිත් චන්ද්‍රදාස මහතා පැවැසුවේ පාර්ලිමේන්තුවේ ඒකච්ඡන්දයෙන් සම්මත වූ මේ පිළිබඳව නීතිය පිළිබඳව අධිකරණය නිසි තීන්දුවක් ලබාදේවි යයි අපේක්ෂා කරන බව ය‍.දුම්පානය නිසා රෝගී තත්ත්වයට පත්වී දිනකට මිය යන සංඛ්‍යාව 60 - 65 අතර වේ. එල්ටීටීඊ ත්‍රස්තවාදය පැවැති සමයේ දිනකට මිය ගිය සංඛ්‍යාව 35 ක් පමණ විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=aa1405115</link>
    <topic>සිගරට් පෙට්ටියේ රූපමය අවවාද නඩුවේ තීන්දුව හෙට</topic>
    <author/>
    <content>කොටි ත්‍රස්තවාදය පරදා සමස්ත දේශය ලබාගත් විජයග්‍රහණය සැමරීමේ උත්සවය මෙවර පැවැත්වෙන්නේ මාතරදී ය.විජයග්‍රහණ සැමැරුම් පෙළපාළිය මැයි 18 වැනිදා මහින්ද රාජපක්ෂ ජනාධිපතිතුමාගේ ප්‍රධානත්වයෙන් පෙරවරු 8 ට ඇරැඹේ.කොටි ත්‍රස්තවාදය පැවැති සමයේ රට වෙනුවෙන් දිවිදුන් රණවිරුවන් සිහිපත් කිරීම සඳහා රණවිරු සැමරුම් උත්සවය කෝට්ටේ පාර්ලිමේන්තු සංකීර්ණයට යාබදව පිහිටි රණවිරු ස්මාරකය අබියසදී ලබන 19 වැනිදා සඳුදා පස්වරු 4 ජනාධිපතිතුමාගේ ප්‍රධානත්වයෙන් පැවැත්වෙයි.ආරක්ෂක අමාත්‍යාංශයේ ලේකම්වරයා ද ත්‍රිවිධ හමුදාපතිවරු පොලිස්පතිවරයා සහ සිවිල් ආරක්ෂක හමුදාවේ ප්‍රධානියා ද ඇතුළුව මැති ඇමැතිවරු ය. මියගිය රණවිරු පවුල්වල සාමාජිකයෝ ද මේ අවස්ථාවට සහභාගි වනු ඇත.වසර 2009 මැයි 19 වැනිදා සිදුකළ අවසන් ප්‍රහාරයේදී එල්ටීටීඊ නායක ප්‍රභාකරන් ජීවිතක්ෂයට පත්වීමත් සමඟ වසර තිහක් පැවැති සට‍ෙන් විජයග්‍රහණය අත්කර ගැනීමට ශ්‍රී ලංකා හමුදාවට හැකිවිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=aa1405116</link>
    <topic>වෙසක් කලාප රැසක්</topic>
    <author>තාරක වික්‍රමසේකර</author>
    <content>තාරක වික්‍රමසේකරකොළඹ නගරය හා ඒ අවට වෙසක් කලාප දහයකට ආසන්න සංඛ්‍යාවක් වෙසක් දිනවලදී පැවැත්වේ. කොටුවේ ලේක්හවුස් අමාදහර වෙසක් කලාපයත් ගංගාරාමය හා ජනාධිපති ලේකම් කාර්යාලය කේන්ද්‍ර කරගනිමින් පැවැත්වෙන බුද්ධ රශ්මි වෙසක් කලාපය 14 දින සිට 18 දක්වා පැවැත්වේ. සර්වඥ ධාතු ප්‍රදර්ශනයක් ද සහිතව බෞද්ධාලෝක වෙසක් උලෙළ 14 වැනිදා සිට 17 දක්වාත්, දෙහිවල- ගල්කිස්ස වෙසක් කලාපය 14 වැනිදා සිට 18 වැනිදා දක්වාත් පැවැත්වේ.ඇල්ලේ ගුණවංශ හිමියන්ගේ මූලිකත්වයෙන් පැවැත්වෙන දියවන්නා වෙසක් කලාපය 14 වැනිදා සිට 17 වැනිදා දක්වා පැවැත්වෙන අතර ආරම්භක අවස්ථාවට මහින්ද රාජපක්ෂ ජනාධිපතිතුමා ද සහභාගි වෙයි.මීට අමතරව සර්වඥ ධාතු හා අග්‍රශ්‍රාවක ධාතු ප්‍රදර්ශනයක් ද බේබෲක් පෙදෙසේ වෙසක් කලාපයක් පැවැත්වෙන අතර නුගේගොඩ ශ්‍රද්ධා වෙසක් කලාපය 17 වැනිදා දක්වා පැවැත්වේ.මහර වෙසක් කලාපය 14 වැනිදා සිට 17 වැනිදා දක්වා කඩවතදී පැවැත්වේ. ප්‍රථම වරට පැවැත්වෙන කතරගම වෙසක් කලාපය 13, 14, 15 තෙදින කතරගමදීත් මිහින්තලා වෙසක් කලාපය ද සර්වඥ ධාතු ප්‍රදර්ශන සමඟින් 18 වැනිදා දක්වා පැවැත්වේ.ගම්පොළදී පැවැත්වෙන වෙසක් කලාපය අග්‍රාමාත්‍ය දි.මු.ජයරත්න මහතාගේ ප්‍රධානත්වයෙන් 17 දක්වා අම්බුළුවාව මූලික කරගෙන ගම්පොළ දී පැවැත්වෙන අතර විශේෂ වෙසක් කලාපයක් ‘යාපා පටුන දහම් අමාවයි’ යනුවෙන් 14, 15, 16 තෙදින යාපනයේ පැවැත‍්වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=aa1405117</link>
    <topic>පලතුරු හා එළවළුවල පලිබෝධ නාශක අවශේෂ පරීක්ෂාවට</topic>
    <author/>
    <content>මහජනයාට වස විස කවන බවට නිතර චෝදනා නැ‍ඟෙන වෙළෙඳපොළට පැමිණෙන පලතුරු හා එළවළුවල අඩංගු පලිබෝධ නාශක අවශේෂ පරීක්ෂා කිරීම ආරම්භ කරන බව කෘෂිකර්ම දෙපාර්තමේන්තුව කියයි.පලිබෝධ නාශකවල රසායනික සංඝටක පරීක්ෂා කර බැලීමට අවශ්‍ය උපකරණ පලිබෝධ නාශක රෙජිස්ට්‍රාර් කාර්යාලයේ රසායනාගාරයට ඉතා මෑතකදී ලබා දී ඇති බවත් එමඟින් මෙරටට ගෙන්වන පලිබෝධ නාශකවල අඩංගු බැර ලෝහ රසායනික පිළිබඳව පරීක්ෂා කර ඒ අනුව අවශ්‍ය පියවර ගන්නා බවත් කෘෂිකර්ම දෙපාර්තමේන්තුවේ අධ්‍යක්ෂ ඩබ්ලිව්. ඒ. ජී. සිසිර කුමාර මහතා කීය.අප රටේ ව්‍යාප්ත වන හඳුනා නොගත් වකුගඩු රෝගයට හේතුවක් ලෙස ග්ලයිපොසෙට් වල් නාශකය හඳුන්වා තිබුණත් එය අත්හිටුවීමට විද්‍යාත්මක සාක්ෂි නැතැයි වල් නාශක මෙරටට ගෙන්වීමේ බලයලත් කමිටුව වන කෘෂිකර්ම දෙපාර්තමේන්තුවේ පලිබෝධ නාශක තාක්ෂණික හා උපදේශන කමිටුව තීරණය කර ඇත.පලිබෝධ නාශක භාවිතය සමඟ වකුගඩු රෝගයේ සම්බන්ධතාවයක් මෙතෙක් තහවුරුව නැතත් කාබොෆියුරාන්, කාබ්රිල්, ක්ලෝරොපයි‍රි‍ෆොස් හා ප්‍රොපනිල් යන වල් නාශක හතර මෙරටට ගෙන්වීම 2013 වසරේ තහනම් කර ඇත. මෙතෙක් විෂ සහිත පලිබෝධ නාශක 33 ක් මෙරටට ගෙන්වීම තහනම් කර ඇතැයි ද කෘෂිකර්ම දෙපාර්තමේන්තුව කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=aa1405118</link>
    <topic>දකුණු ආසියාවේ ලොකුම දඩය ගැසූ වැට් බදු වංචාව</topic>
    <author>දයා ඩී. ෆොන්සේකා</author>
    <content>මුලින්ම හෙළි කළේ සිළුමිණයිදයා ඩී. ෆොන්සේකාආසියාවේ ලොකුම වැට් බදු වංචාව ලෙස සැලකෙන රුපියල් තුන්සිය අනුනව කෝටි හැටලක්ෂ අටදහස් එකසිය පනස් එකක මුදල් වංචාවට වරදකරු වූ දේශීය ආදායම් බදු දෙපාර්තමේන්තුවේ හිටපු නියෝජ්‍ය කොමසාරිස් අගම්පොඩි ඤාණසිරි ද සොයිසාට කොළඹ මහාධිකරණය විසින් පසුගිය සතියේ රුපියල් කෝටි 1198 ක දඩ මුදලක් හා වසර 102 ක සිර දඬුවමක් නියම කරන ලදී.මේ පිළිබඳව මුලින්ම ගවේෂණාත්මක වාර්තාකරණය යටතේ 2003 සැප්තැම්බර් 21 වැනිදා ඉරිදා හෙළි කරන ලද්දේ සිළුමිණ පුවත්පතෙනි.ඔහුට නියම කරන ලද දඩ මුදල ඔහු විසින් වංචා කරන ලද මුදල මෙන් තුන් ගුණයකි. දඩ මුදල නොගෙවන්නේ නම් ඔහුගේ සියලු දේපළ රාජසන්තක කිරීම තවත් කොන්දේසියකි.ඔහුට එරෙහිව ඉදිරිපත් වී තිබු චෝදනා සංඛ්‍යාව 34 කි. 2002 නොවැම්බර් 15 සිට 2004 නොවැම්බර් 15 දක්වා කාලය ඇතුළත දේශීය ආදායම් දෙපාර්තමේන්තුවට අයත් ඉහත සඳහන් මුදල වෙනත් අයට පරිහරණය කිරීමට ඉඩ දීමෙන් කළ මේ වැට් බදු වංචාව පිළිබඳව එකළ මහත් ආන්දෝලනයක් රට තුළ ඇති විය.2006 මාර්තු 15 දා මහා භාණ්ඩාගාරයේ ලේකම් පී. බී. ජයසුන්දර මහතා විසින් පොලීසිය වෙත ඉදිරිපත් කරන ලද පැමිණිල්ල අනුව සිද්ධිය පිළිබඳ පරීක්ෂණ කිරීම සඳහා අපරාධ පරීක්ෂණ දෙපාර්තමේන්තුව වෙත භාර දෙන ලදී. ඒ අනුව වසරක පමණ කාලය ඇතුළත කරන ලද පරීක්ෂණ අනුව මේ නඩුව ගොනු කෙරිණි.දණ්ඩ නීති සංග්‍රහයේ 113 වගන්තිය හා 102 වගන්තිය සමඟ කියැවෙන 386 වගන්තියේ විස්තර කෙරෙන වරද සිදු කිරීම හා 1982 අංක 76 සහ 1999 අංක 28 දරන පනත් වලින් සම්මත 1982 අංක 12 දරන පොදු දේපළ පනතේ විෂයෙහි වරදක් සිදු කිරීම යටතේ චෝදනා 34 ක් ගොනු කරමින් නීතිපතිවරයා විසින් 2007 වර්ෂයේ දී මේ නඩුව ගොනු කරන ලදී. වත්තලගෙදර ධර්මදාස හා තවත් අය සමඟ එකතුව රජයේ ‍මුදල් වංචා කිරීම මෙහි මූලික චෝදනාවයි.දඬුවම් ලැබු හිටපු දේශීය ආදායම් නියෝජ්‍ය කොමසාරිස්වරයා ඇතුළු විත්තිකරුවන් 14 දෙනකු මේ නඩුවට ගොනු කර තිබිණි.එයින් දෙවැනි විත්තිකරු ආනන්ද අඹේපිටිය මහතා ඇතුළු 5 දෙනකු දෙවරක දී වරද පිළිගත් අතර ඔවුනට දඬුවම් නියම කෙරිණ.මෙම වැට් බදු වංචාව මහත් ආන්දෝලනාත්මක සිදුවීමක් වූ අතර දේශීය ආදායම් දෙපාර්තමේන්තුවේ සිදුවී ඇති වැට් බදු වංචාව ප්‍රමාණය රුපියල් කෝටි 2000 ක් පමණ වේයැයි එවකට පොලිස්පති චන්ද්‍රා ප්‍රනාන්දු මහතා මාධ්‍ය වෙත ප්‍රකාශ නිකුත් කිරීමෙන් එය තවත් ආන්දෝලනාත්මක විය.විශාල වැට් බදු ගෙවීම ලබාගන්නා සමාගම් වෙත මාස 6 කට වරක් ගොස් පරීක්ෂා කිරීම, යම් ව්‍යාපාරයක් පළමු වැට් බදු ආපසු ගෙවීමක් සිදුකිරීමට පෙර ආයතනයට ගොස් පරීක්ෂා කිරීම ආදි දෙපාර්තමේන්තුවේ ක්‍රියා පටිපාටි රැසක් නොසලකා සමාගම් වලට ඒ මුදල් වංචා කරන්නට ඉඩ දීම මේ චෝදනාවලට හේතු වී තිබිණ.චූදිතයා වසර දෙකක කාලයක් ඇතුළත රජයේ සේවකයකු ලෙස සිටිමින් සමාගම් 25 ක නමින් ව්‍යාජ චෙක්පත් 258 ක් නිකුත් කරමින් මුදල් ගිණුම් 39 ක තැන්පත් කර ඇති බවට කරුණු ‍දැන්විණ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=aa1405119</link>
    <topic>දියවන්නා වෙසක් මැයි 14 - 18 දක්වා</topic>
    <author/>
    <content>කොළඹ 7, බෞද්ධාලෝක මාවත, ධර්මායතනාධිපති අතිපූජ්‍ය ඇල්ලේ ගුණවංස නාහිමිපාණන් වහන්සේගේ සංකල්පයක් අනුව උන්වහන්සේගේ මූලිකත්වයෙන් හා අනුශාසනා පරිදි මෙවර ද වෙසක් උත්සවය නිමිති කරගෙන බත්තරමුල්ල, ඩෙන්සිල් කොබ්බෑකඩුව මාවත, ලක්විරු සෙවණ ආබාධිත රණවිරු නිෂ්පාදන අලෙවි සංකීර්ණය පිහිටි ප්‍රදේශය හා අවට මැයි මස 14, 15, 16, 17, 18 යන දිනයන්හි මෙවර ද දියවන්නා වෙසක් මහෝත්සවය අතිඋත්කර්ෂවත් අන්දමින් පැවැත්වීමට කටයුතු සූදානම් කර ඇත.ලක්විරු සෙවණ, ධර්මායතනය හා රාජ්‍ය ආරක්ෂක හා නාගරික සංවර්ධන අමාත්‍යාංශය ඒකාබද්ධව පවත්වන මෙම දියවන්නා වෙසක් මහෝත්සවය ශ්‍රී ලංකාවේ පැවැත්වෙන විශාලතම වෙසක් උත්සවය බවට පත්කිරීමට දැනමටත් විධිවිධාන යොදා ඇත.මැයි මස 14 වැනි දින ශ්‍රීමත් ජනාධිපතිතුමා, හා රාජ්‍ය ආරක්ෂක ලේකම්තුමා ඇතුළු සම්භාවනීය අමුත්තන් රැසකගේ සහභාගිත්වයෙන් වෙසක් මහෝත්සවය විවෘත කිරීමට නියමිතව ඇත.මෙම වෙසක් මහෝත්සවය සඳහා ශ්‍රී ලංකා යුද හමුදාව විසින් අඩි 15 ක් පමණ උසැති පහන් කූඩු 28 ක්ද, ශ්‍රී ලංකා පොලීසිය විසින් පහන් කූඩු 40 ක්ද, ලක්විරු ගොවිපළ විසින් හා වීථි දරුවන් සඳහා වූ ලක්විදු විදුහල විසින් සහ ආබාධිත රණවිරුවන් විසින් පහන් කූඩු රැසක් ද ඉදිරිපත් කරනු ඇත. ප්‍රදර්ශනය කිරීමට නියමිත සම්පූර්ණ පහන් කූඩු ප්‍රමාණය 100 කට අධිකය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=aa14051110</link>
    <topic>කහතුඩුව නන්දනාරාමයේ විවෘත කිරීමක්</topic>
    <author/>
    <content>කහතුඩුව ශ්‍රී නන්දනාරාම විහාරස්ථානයේ චෛත්‍ය රාජයාණන් වහන්සේ හා බෝධින් වහන්සේගේ ආරක්ෂාව සඳහා ප්‍රදේශවාසීන්ගේ ආධාරයෙන් ඉදිවුණු වලාකුළු බැම්ම විවෘත කිරීම අද 11 සවස 5 ට විහාරාධිපති උඩුගහපත්තුව පැවිදි සංවිධානයේ සභාපති ශාස්ත්‍රාචාර්ය කහතුඩුවේ විමලතිස්ස හිමිපාණන්ගේ ප්‍රධානත්වයෙන් සිදු කෙරේ. හෝමාගම ප්‍රාදේශීය සභාවේ නව සභාපති රුවන් ප්‍රබෝධ පීරිස් හා බස්නාහිර පළාතේ නව විපක්ෂ නායක මංජු ශ්‍රී අරංගල යන මහත්වරු මෙදින විශේෂ ආරාධිතයෝ වෙති. රාත්‍රී 7 ට උණපාන සෝරත හිමියන් මෙහෙයවන සුවිශේෂ චෛත්‍ය පූජාවක් ද පැවැත්වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=ab1405111</link>
    <topic>තරුණ ප්‍රශ්න විසඳන්න අයවැයෙන්  වැඩි ප්‍රතිපාදන වෙන් කරනවා</topic>
    <author>සුනිල් දයා අල්විස්</author>
    <content>මහින්ද රාජපක්ෂ ජනාධිපතිතුමාට්විටර් සාකච්ඡාවේදී පවසයිපරිගණක භාවිතය තරමක් පැරැණි වුවද අන්තර්ජාලය වඩාත්ම ජනප්‍රිය අසූව දශකයේ පරම්පරාව අතර බව පැහැදිලි ය. ෆේස්බුක්, ට්විටර් වැනි වෙබ් අඩවි වඩාත් ජනප්‍රියව ඇත්තේ ද වඩාත් භාවිතයට ලක් වන්නේ ද තරුණ පරම්පරාව අතරය. පසුගිය දා කොළඹ දී පැවැත්වුණු තරුණ සමුළුව අතරතුර දී තරුණයන් සමඟ අදහස් හුවමාරු කර ගැනීමට තාරුණ්‍යයේ ක්‍රමවේදයක් ම භාවිත කිරීමට මහින්ද රාජපක්ෂ ජනාධිපතිතුමා කටයුතු කළේය. ඒ පුරා පැයකට ආසන්න කාලයක් පුරා තම ට්විටර් පිටුව සමඟ සම්බන්ධ වූ ලෝකයේ තරුණ තරුණියන් තමන් වෙත යොමු කළ ප්‍රශ්නවලට ට්විටර් ඔස්සේ ම පිළිතුරු සැපයීමෙනි.ප්‍රථමයෙන්ම ජනාධිපතිතුමා වෙත පැනයක් යොමු කරමින් ඇමෙරිකාවේ ලොස් ඇන්ජලිස් හි ‘සැලී’ විමසා සිටියේ තරුණ පරම්පරාව වෙනුවෙන් ඔබගේ අරමුණු සහ ඉලක්ක මොනවා ද යන්නයි. එයට පිළිතුරු සැපයු ජනාධිපතිතුමා සඳහන් කර සිටියේ තාරුණ්‍යයේ මූලික ඉලක්කය සාමය බවයි. ඔවුන්ට නිදහස් අධ්‍යාපනය ලබා දෙන බවත් එමඟින් අදාළ ඉලක්ක සාක්ෂාත් කර ගැනීමට ඔවුන් මෙහෙයවන බවත් එතුමා වැඩිදුරටත් තම ට්විටර් පිටුවේ සඳහන් කර සිටියේය.පිලිප් ඩැනිස්ට් ජනාධිපතිතුමා වෙත පැනයක් යොමු කරමින් ලෝකයේ බටහිර පාර්ශ්වය තාරුණ්‍යය පිළිබඳ සාකච්ඡාවේදී සහභාගිවීම සහ ක්‍රියා කිරීම සම්බන්ධව ඔබගේ මැදිහත්වීම කෙසේදැයි විමසා සිටියේය. ඒ සම්බන්ධයෙන් ජනාධිපතිතුමා පවසා සිටියේ අප ඕනෑම කෙනෙක් සමඟ විවෘතව ක්‍රියා කරන බවත් මෙම තරුණ සමුළුව ඊට හොඳම උදාහරණය බවත්ය.නේපාලයේ සාගර් ප්‍රසිත් විමසා සිටියේ ආබාධිත තරුණ තරුණියන්, තරුණයන් සම්බන්ධ න්‍යාය පත්‍රවලදී විශේෂ ස්ථානයක් හිමි විය යුතු වුවද ඔවුන් නොසලකා හැරෙන්නේ ඇයි ද යන්නයි. ජනාධිපතිතුමා පවසා සිටියේ අප මෙවැනි තරුණ පිරිස් සඳහා රැකියා ලබා දීමට ක්‍රියා කරමින් සිටින බවයි.එය අපගේ ප්‍රතිපත්තිමය කාරණයක් බව ද එතුමා සඳහන් කර සිටියේය. ලංකාවේ මහ බැංකුව ආබාධිත තරුණ තරුණියන් හය දෙනෙකුට රැකියා සැපයීම එයට හොඳම උදාහරණයක් බව ද එතුමා ගෙනහැර දැක්වූයේය.අයිෂා නම් වූ මාධ්‍යවේදිනියක් ඉහත ප්‍රශ්නයටම සම්බන්ධ තවත් පැනයක් යොමු කරමින් පොදු ගොඩනැඟිලිවලට ප්‍රවිෂ්ට වීම සඳහා ආබාධිත පුද්ගලයන්ට පහසුකම් සලසා නොතිබීම ආබාධිතයන්ට කරන අසාධාරණයක් බව සඳහන් කර සිටියාය.එයට තම අදහස පළ කරමින් ජනාධිපතිතුමා තම ට්විටර් පිටුවේ සඳහන් කර සිටියේ රටේ අලුතින් ගොඩනඟන ගොඩනැගිලිවල මේ පහසුකම් ඇතුළත් වන බවයි. රටේ රැකියා ලබා දීමේ දී සියයට තුනක ප්‍රතිශතයක් ආබාධිතයන් වෙනුවෙන් වෙන් කරන බවත් රුපියල් දෙලක්ෂ පනස් දහසක් දක්වා නිවාස ණය ලබා දෙන බවත් එතුමා වැඩිදුරටත් සඳහන් කළේය.ප්‍රබුද්දීපන් නම් තරුණයෙක් ජනාධිපතිතුමාගේ ට්විටර් පිටුවට පැනයක් යොමු කරමින් විමසා සිටියේ උතුරු නැගෙනහිර ප්‍රදේශවල යුද්ධයෙන් බැට කෑ තරුණ තරුණියන් වෙනුවෙන් කුමන ක්‍රියාමාර්ගයක් අනුගමනය කරමින් සිටින්නේ ද යන්නයි. ත්‍රස්තවාදය මේ තරුණ තරුණියන්ගේ සියලු අයිතිවාසිකම් පැහැර ගත් බව සඳහන් කළ ජනාධිපතිතුමා තමා යළිත් ඒ සියලු අයිතිවාසිකම් ලබා දුන් බව ද සඳහන් කර සිටියේය.“2013 වසරේ සාමාන්‍ය පෙළ හොඳම ප්‍රතිඵල වාර්තා වූයේ උතුරු පළාතෙන්. එය අපගේ උත්සාහයේ ප්‍රතිඵලයක්. උතුරේ තරුණයන්ට අප සියලු පහසුකම් ලබා දෙනවා. දකුණේ පාසල්වල ඇති සියලු පහසුකමින් යුත් විද්‍යාගාර පවා අපි උතුරේ පාසල්වලටත් ලබා දෙමින් සිටිනවා.”බංග්ලාදේශයේ අධ්‍යාපනය ලබන ශ්‍රී ලාංකිකයකු වන සබිත් තම පැනය මෙසේ ජනාධිපතිතුමා වෙත යොමුකර සිටියේය. “තරුණ තරුණියන්ට නීති සම්පාදනයේ දී මැදිහත් වීමට ඔබේ පාලනය යටතේ ලැබෙන ඉඩ ප්‍රස්ථා කෙබඳු ද? එයට පිළිතුරු ලෙස ජනාධිපතිතුමා මෙසේ සඳහන් කළේය.“තරුණ පාර්ලිමේන්තුව එයට හොඳ උදාහරණයක්. මම අයවැය සකස් කිරීමේදී තරුණයන් සහ කාන්තාවන් ගැන විශේෂ අවධානය යොමු කරනවා. තරුණ සහ කාන්තා සංවිධානවලින් ඉදිරිපත් කරන විවිධ යෝජනා බොහෝ විට අයවැය සඳහා ඇතුළත් කර ගන්නවා. මගේ ආණ්ඩුවේ තරුණ පාර්ලිමේන්තු මන්ත්‍රීවරුන් රාශියක් සිටිනවා. ඒ අතරින් අති බහුතරය මහජන ඡන්දයෙන් තේරී පත්වූ අයයි.”යශෝකරන් ඉදිරිපත් කළ ප්‍රශ්නය නීති විද්‍යාලය සම්බන්ධයෙන් විය. නීති විද්‍යාලයට ඇතුළත් වීමේදී වයස් සීමාවක් පනවා ඇති බැවින් එය ගැටලු මතු කරනවා නොවේදැයි ඔහු විමසා සිටියේය. ජනාධිපතිතුමා ඒ සම්බන්ධව ට්විටර් පිටුවේ සඳහන් කළේ තමන් ඒ ගැන අවධානය යොමු කරන බවත් ඉක්මනින් විසඳුමක් ලබා දීමට අදහස් කරන බවත්ය.එම්. නිශාන් සරිත් පැනයක් යොමු කරමින් අඩු මිලට උසස් මට්ටමේ අධ්‍යාපනයක් ලැබීම තරුණයන්ට ඉතා වැදගත් බැවින් එය ශ්‍රී ලංකාව තුළ කෙසේ වේදැයි විමසා සිටියේය. එය දැනටමත් ශ්‍රී ලංකාව තුළ ක්‍රියාත්මක බව පෙන්වා දුන් ජනාධිපතිතුමා ලංකාවේ පාසල් දහසක් සංවර්ධනය කරමින් පවතින බව ද පවසා සිටියේය.ශ්‍රී ලංකා ට්වීට් යන නාමය යටතේ ජනාධිපතිතුමා වෙත පැනයක් යොමුව තිබු අතර එහි සඳහන් වූයේ විශ්ව විද්‍යාල සිසුන්ට 2006 වසරේ සිට මහපොළ ශිෂ්‍යාධාර ලෙස ලැබෙන්නේ රුපියල් 2500 ක් පමණක් බවත්, එහි කිසියම් වැඩි වීමක් බලාපොරොත්තු විය හැකි ද යන්නත් ය.“ඔව්. අපි ඒ සම්බන්ධව දැඩි සේ සලකා බලමින් සිටිනවා. සිසුන්ගෙන් සියයට දහයක් පමණ මූල්‍ය පහසුකම් දැඩි ලෙස අපේක්ෂාවෙන් සිටින බව පෙනී ගොස් තිබෙනවා. මේ සිසුන් ඉදිරියේ දී සැලකිය යුතු ශිෂ්‍යාධාර වැඩිවීමකට හිමිකම් කියාවි” ජනාධිපතිතුමා එලෙස පිළිතුරු සපයා තිබිණි.නුවර ප්‍රදේශයේ සිට (එස්. එම්. එස්. ෆස්ට්) යන නාමය යටතේ ජනාධිපතිතුමා වෙත පැනයක් යොමුව තිබූ අතර ඉන් විමසා තිබුණේ ශ්‍රී ලංකාව තුළ ෆේස්බුක් සහ ට්විටර් වැනි සමාජ මාධ්‍ය තහනම් කිරීමේ කිසියම් ඉඩක් පවතී ද යන්නයි.“මගේ ෆේස්බුක් පිටුවේ කැමැත්ත සඳහන් කිරීම් ලක්ෂ තුනකට අධිකයි. ට්විටර් පිටුවේ එය විසිපන්දහසක් පමණ. ඉතින් මම කොහොම ද? මේ වෙබ් අඩවි තහනම් කරන්නේ. මම එසේ කළහොත් මගේ නිවසින්, මගේ පුතුන්ගෙන් ඊට විරුද්ධව විප්ලවයක් සිදුවේවි.” ජනාධිපතිතුමා එලෙසින් එම පැනයට පිළිතුරු ලබා දී තිබිණි.ශ්‍රී ලංකාවේ සාෂා ෆසාල් ජනාධිපතිතුමා වෙත පැනයක් යොමු කර තිබු අතර දේශයේ ආගමික සහයෝගීතාවට එල්ල වන සියලු ආකාරයේ ප්‍රහාර වළකා දමා දේශය සුරකින ලෙස ඉන් ඉල්ලා තිබුණි.“ගැටුම් කීපයක් හැර බරපතළ සිදුවීම් මේ සම්බන්ධව සිදු වී නැහැ. ආගමික සහජීවනය නැති කර දමන කිසිම ක්‍රියාවකට මා ඉඩ දෙන්නේ නැතැයි” ජනාධිපතිතුමා එයට පිළිතුරු ලෙස තම ට්විටර් පිටුවේ සඳහන් කර සිටියේය.ඒ සමඟින් පැයක පමණ කාලයක් ගෙවී ගොස් තිබු අතර දැනට තමා ට්විටර් පිටුවෙන් සමු ගන්නා බවත් ඉදිරියේ දී මෙලෙසින් යළිත් තරුණ ඔබ සමඟ අදහස් හුවමාරු කර ගැනීමට බලාපොරොත්තු වන බවත් එතුමා තම ට්විටර් පිටුවේ සඳහන් කර සිටියේය.සුනිල් දයා අල්විස්ටිරෝනි වෑවලගේඡායාරූප -සුදත් සිල්වාසුදත් මලවීරවිමල් කරුණාතිලකසහභාගි වූවන් ජනපති සමග සමූහ ඡායාරූපකට පෙනී සිටිමින්ජනාධිපතිතුමා ට්විටර් පණිවුඩ අන්තර්ජාලයට ‍යොමු කරමින්තරුණ සමුළුවේ සමාරම්භක උත්සවයේදීජනාධිපතිතුමා එක්සත් ජාතීන්ගේ මහා සමුළුවේ සභාපතිවරයා සමගසමාරම්භක උළෙලේ නර්තන අංගයක්       කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=ab1405112</link>
    <topic>ජනතාවගේ එකම පොදු අපේක්ෂකයා</topic>
    <author>මහින්ද අබේ‍සුන්දර</author>
    <content>විපක්ෂයට පොදු අපේක්ෂකයකු සොයා ගැනීමේ මෙහෙයුම් තැනින් තැන ආරම්භ වී තිබේ. සමහර මෙහෙයුම් සාකච්ඡා සංවාද එළිපිට පැවැත්වෙන අත‍ර සමහර ඒවා රහසිගතව පැවැත්වෙයි. මේ තත්ත්වය යටතේ අපිදු තිගැස්සී සිටින්නෙමු. ඒ තැගැස්සුම නිසා අපි මේ දිනවල දුරකථන ඇමතුම්වලින් මඟ හැර සිටිමු. ජංගම දුරකථනය අක්‍රීය කරගෙන සිටිමු. අප එසේ නිහඬව සැඟවී සිටින්නේ වැරදිලාවත් විපක්ෂයේ පොදු අපේක්ෂකයා ලෙස ඉදිරිපත් වීමට අපට ද බල කරනු ඇතැයි යන උපකල්පනය යටතේ ය. එහෙත් නන්දිමිත්‍ර ඒකනායක ඇමැතිතුමා පොදු අපේක්ෂකයා වන්නට කැමැත්ත පළකර තිබෙනු පුවත්පතක කියැවීමෙන් අපට ද අස්වැසිල්ලක් ලැබුණි.පොදු අපේක්ෂක ඉතිහාස කතාවෙන් බිඳක් මෙහි සටහන් කිරීමට ද කැමැත්තෙමු. පොදු ජනතාවගේ එකම අපේක්ෂකයා ලෙස දෙවෙනි වරටත් ජනාධිපතිවරණයට ඉදිරිපත්වූ මහින්ද රාජපක්ෂ මහතාට එරෙහිව පොදු අපේක්ෂක වශයෙන් හිටපු හමුදාපති සරත් ‍ෙෆාන්සේකා ඉදිරිපත් කරන්නට සියලු සැලසුම් සකස් කළේ කළවැද්දන් මෝඩයන් නොව මේ රටේ විපක්ෂයයි.විශේෂයෙන් එක්සත් ජාතික පක්ෂය සහ ජනතා විමුක්ති පෙරමුණයි. නයි - මුගටි වෛරය සේ සදාකාලික දේශපාලන සතුරන් බවට පත්වී සිටින ජනතා විමුක්ති පෙරමුණ සහ එක්සත් ජාතික පක්ෂය එක වේදිකාවකට ගෙන ඒම පොදු අපේක්ෂක මෙහෙයුමේ අනිටු හෝ සාර්ථක හෝ ප්‍රතිඵලය බවට පත්විය.එපමණක් නොව විපක්ෂයේ ඇහින්දාස් දේශපාලන පක්ෂ දෙක තුනේද පොදු අපේක්ෂක සරත් ෆොන්සේකාට සහාය දීමට එක්විය. අවසාන ප්‍රතිඵලය වූයේ 2005 දී වැඩි ඡන්ද ලක්ෂයකට ආසන්න ප්‍රමාණයකින් ජයග්‍රහණය කළ මහින්ද රාජපක්ෂ මහතා ජනාධිපතිවරණ ඉතිහාසයේ සුවිශේෂී වාර්තාවක් තබමින් වැඩි ඡන්ද ලක්ෂ දහ අටකින් ජයග්‍රහණය කිරීම ය.කෙසේ හෝ විපක්ෂයට පොදු අපේක්ෂකයකු සොයන මෙහෙයුමේ පූජ්‍ය මාදුළුවාවේ සෝභිත හිමියන්ගේ නම ද සම්බන්ධකර තිබුණි. එහෙත් උන්වහන්සේ අතීතය සිහිපත් කර ගන්නේ නම් කිසිදිනෙක එක්සත් ජාතික පක්ෂය සමඟ හෝ දැන් කොටස් වශයෙන් යළි දේශපාලනයට පිවිසීමට ගෙජ්ජි සොලවන චන්ද්‍රිකා සමඟ හෝ දේශපාලන ඇයි හොඳයියකට නම් නොයනු ඇත.එක්සත් ජාතික පක්ෂයේ මැර හමුදාවේ ඇත්තන් එදිරිවීර සරච්චන්ද්‍ර සූරීන් සමඟ මාදුළුවාවේ සමිඳුන් කානුවට දමා පයින් පාගා ඇදගෙන ගිය අතිශෝචනීය හා පවුකාර සිද්ධිය මාදුළුවාවේ හිමියන්ට කිසිදිනෙක අමතක නොවනු ඇත.බෞද්ධ සම්මේලන ශාලාවේදී සැලසුම් කොට උන්වහන්සේටත් සරච්චන්ද්‍ර සූරීන්ටත් පහරදුන් මැරයන්ගෙන් කොටසක් තවමත් සිටින බව ද අමතක නොකළ යුතු ය. මේ තත්ත්වය තුළ මාදුළුවාවේ හිමියන් එක්සත් ජාතික පක්ෂය සමඟ නම් දේශපාලන ඇයි හොඳයිකම්වලට නොයනු ඇත‍.විදේශ රටකට ගිය වේලේ කිසියම් සිද්ධියක් සිදුවූ බවට අසික්කිත කතාවක් කරමින් උන්වහන්සේට අපහාස කළ චන්ද්‍රිකා නෝනා සමඟත් දේශපාලන මෙහෙයුම්වලට, පොදු අපේක්ෂක ප්‍රෝඩාවලට නොයන බව ද අපට විශ්වාස ය.කොටිකාවත්තේ සද්ධාතිස්ස හාමුදුරුවන් ප්‍රමුඛ මහා සංඝරත්නය දුසිම් ගණනින් අමු අමුවේ මරා දැමූ දේශ විමුක්ති ව්‍යාපාරය සමඟ එක්වී රට අවුල් කළ ජනතා විමුක්ති පෙරමුණ මාදුළුවාවේ හාමුදුරුවන්ට වහකඳුරු මෙන් තිත්තය. පිළිකුල් ය. ඒ නිසා ඔවුන් සමඟ මොන දේශපාලන රහස් කතා දැයි අසන්නට අපට සිදුවී තිබේ.රට දෙකට කඩා ඊළමක් හදන්නට දහස් ගණන් ජීවිත බිලිගත් කොටි සංවිධානයට කඩේ ගිය හා තවමත් ක‍ෙඩ් යන දෙමළ ජාතික සන්ධානයේ ආර්. සම්බන්ධන් සමඟ රහස් කතා පවත්වන බවට කළ ප්‍රචාරය ද බැහැර කරන්නෙමු.ඒ නිසා සෝභිත හාමුදුරුවනේ! ඔබවහන්සේ එදා පටන් රටපුරා සංචාරය කරමින් බෞද්ධ ජනතාවට නිවන් සුව අවබෝධ කර දෙන්නට සුමදුර ධර්ම දේශනා පැවැත්වූ හැටි අපට මතකය. බෙ‍ෟද්ධ උපාසක උපාසිකාවෝ තවමත් ඔබ වහන්සේගේ සුමදුර ධර්මදේශනා අසන්නට දක්වන්නේ බුද්ධාලම්බන ප්‍රීතියකි.දේශපාලන කඩමාල්ලන් සමඟ එක්වී විපක්ෂයට පොදු අපේක්ෂකයකු තෝරා ගැනීමෙන් ඉවත්වී එම කාර්යය හැමදාමත් පරිදින විපක්ෂයටම භාරදී ධර්ම ප්‍රචාරයේ නියැළෙන ලෙස අපි ඔබ වහන්සේගේ දෙපා නැමද ඉල්ලා සිටිමු.දැන් අප කතා කරන්නේ විපක්ෂයේ පොදු අපේක්ෂකයා ගැන නොවේ. පොදු ජනතාවගේ අපේක්ෂකයා ගැනයි. ශ්‍රී ලංකා නිදහස් පක්ෂය ප්‍රමුඛ එක්සත් ජනතා නිදහස් සන්ධානය දේශපාලන පක්ෂ දොළහකින් සමන්විත බලවත් සමඟි සන්ධානයකි.ලංකා සම සමාජ පක්ෂය, ශ්‍රී ලංකාවේ කොමියුනිස්ට් පක්ෂය, මහජන එක්සත් පෙරමුණ වැනි ශ්‍රී ලංකාවේ පැරැණි දේශපාලන පක්ෂ ඇතුළු ශ්‍රී ලංකා මුස්ලිම් කොංග්‍රසය, කොංග්‍රස් පක්ෂය, ජාතික හෙළ උරුමය, ජාතික නිදහස් පෙරමුණ, මහජන පක්ෂය, කඳුරට ජනතා පෙරමුණ ආදී දේශපාලන පක්ෂ දොළහකින් එක්සත් ජනතා නිදහස් සන්ධානය සමන්විත වන්නේ ය. මේ සියලු පක්ෂ වාමාංශික ව්‍යාපාර තුළින් ජාතික දේශපාලනයේත් කාලාන්තරව බද්ධ වී සිටින බලවත් දේශපාලන පක්ෂ ලෙස පිළිගැනේ.මේ පක්ෂ වටා රටේ බහුතරය ගොනුවී සිටී. ජනාධිපති මහින්ද රාජපක්ෂ මහතා දෙවෙනි වතාවට ජනතාවගේ පොදු අපේක්ෂකයා ලෙස ජයග්‍රහණය කළේ සන්ධානය සමඟ බද්ධවී සිටින දේශපාලන පක්ෂ දොළහක ශක්තිය මතය.මේ අතරින් දැවැන්ත බලවේගය ලෙස ශ්‍රී ලංකා නිදහස් පක්ෂය මූලික වන්නේ ය. ශ්‍රී ලංකා නිදහස් පක්ෂයේ ශක්තිය ද පසුගිය මැයි දිනයේ රටට ම පෙන්නුම් කළේ ය. එමෙන් ම ශ්‍රී ලංකා නිදහස් පක්ෂය සමඟ සම්බන්ධවී රට කරවන අනෙකුත් පක්ෂය ද සන්ධානය සමඟ දේශපාලන පෙර ගමනක නියැළී සිටී.මේ තත්ත්වය තුළ ජනතාවගේ පොදු අපේක්ෂකයා ලෙස අනිවාර්යයෙන් ම පත්වී සිටින්නේ 2010 දී වැඩි ඡන්ද දහඅට ලක්ෂයකින් ම ජයග්‍රහණය කළ මහින්ද රාජපක්ෂ මහතා ය. දැනට දේශපාලන විචාරකයන් සහ විද්වතුන් ඉදිරිපත් කරන සංඛ්‍යාලේඛන අනුව ඉදිරි ජනාධිපතිවරණයකදී මහින්ද රාජපක්ෂ මහතා ජනතාවගේ පොදු අපේක්ෂක ලෙස ඉදිරිපත්වූ විට වැඩි ඡන්ද ලක්ෂ විසි පහකට අධික ප්‍රමාණයකින් ජයග්‍රහණය කිරීම මහා ප්‍රාතිහාර්යයක් නොවේ. ජනතාවගේ පොදු අපේක්ෂකයා ඔහු නිසා ය.මහින්ද අබේ‍සුන්දරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=ab1405114</link>
    <topic>විපක්ෂය මඩ ගහයි එ්ත් අපි බය නෑ</topic>
    <author>චන්දන බණ්ඩාර</author>
    <content>ජනපති ආණ්ඩු පක්ෂ රැස්වීමේදී කියයිගිය සතියේ සදුදා එ.ජ.නි.ස යේ මන්ත්‍රී කණ්ඩායම් රැස්වීම පැවැත්විණි. ඒ ජනාධිපතිතුමාගේ ප්‍රධානත්වයෙනි. ගිය සතියේ සදුදා රාත්‍රී හතට පමණ අරලියගහ මන්දිරයේදී මේ කණ්ඩායම් රැස්වීම පැවැත්විණි. එ.ජ.නි.ස මන්ත්‍රී කණ්ඩායම් රැස්වීමේ මුලින්ම අවධානය යොමුව තිබුණේ පාර්ලිමේන්තුවේ කල්තබන අවස්ථා‍වන්හිදී නව ක්‍රමයක් ලෙස ආරම්භ කොට ඇති කාලීන ප්‍රශ්න තුනක් ආණ්ඩු පක්ෂයෙන් ඇසීමට විපක්ෂයට ලබා දීමටත් විපක්ෂයෙන් ප්‍රශ්න තුනක් ඇසීමට ආණ්ඩු පක්ෂයට අවස්ථාව ලබා දීම ගැනත්ය. මේ ප්‍රශ්න ඇසීමේ ක්‍රමවේදයේදී කාලීන ප්‍රශ්න තුනක් පමණක් කථානායකවරයාගේ අවසරය මත ඇසීමට අවස්ථාව ලබා දීම සිදු වෙයි. මේ නව ක්‍රමය හදුන්වා දීමට හේතු වී ඇත්තේ ඇතැම් කාලීන ප්‍රශ්න පාර්ලිමේන්තු න්‍යාය ප්‍රස්තකයට ඇතුළත් කොට ඒවා සඳහා පිළිතුරු ලබා දීමට මාස තුනක් හෝ මාස හයකට ආසන්න කාලයක් ගත වෙන නිසාය.මේ ක්‍රමවේදය ගැන එක්තරා අවස්ථාවකදී ආණ්ඩුවේ ඇතැම් මැති ඇමැතිවරු තම විරෝධයක්ද පළ කළේය. ඒ අාණ්ඩු පක්ෂ කණ්ඩායම් රැස්වීමේදීය. නමුත් ආණ්ඩු පක්ෂ කණ්ඩායම් රැස්වීමේදී මෙහි ඇති වැදගත්කම ගැන අදහස් පළ කළේ ඇමැති දිනේෂ් ගුණවර්ධනය. "අපි මේ ගැන පක්ෂ නායක රැස්විමේදී තමයි තීන්දු කළේ. ඇත්තටම මේ ප්‍රශ්න කාලීන නිසා වැදගත්කමක් තිබෙනවා. ඒ නිසා අපි ආණ්ඩුව විදියට මේ වගේ ප්‍රශ්නවලට උත්තර දෙමු. " ඇමැති දිනේෂ් ගුණවර්ධන ආණ්ඩු පක්ෂ කණ්ඩායම් රැස්වීමේදී කියා සිටි‍යේය.ඉන් අනතුරුව ආණ්ඩුපක්ෂයේ කණ්ඩායම් රැස්වීමේදී අදහස් දැක්වුයේ කුරුණෑගල දිස්ත්‍රික් පාර්ලිමේන්තු මන්ත්‍රී ශාන්ත බණ්ඩාරය. " අපෙන් ප්‍රශ්න අහන්ඩ විපක්ෂයට අවස්ථාව ලබා දෙනවා වගේම අපිත් අපේ මැති ඇමැතිවරුන්ගෙන් ප්‍රශ්න අහන්ඩ මේ අවස්ථාවක් කර ගමු.මොකද විපක්ෂය යම් ප්‍රශ්නයක් අහනකොට අපි ආණ්ඩුවක් විදියට සමහර වෙලාවට ඒ ප්‍රශ්නවලට විසදුම් දීලා අවසන් වෙන්ඩ පුළුවන්. නමුත් විපක්ෂය ප්‍රශ්න අහන නිසා ඒ ප්‍රශ්නවලට අපේ මැති ඇමැතිවරු පිළිතුරු දෙනකොට සමහරවිට ජනතාවට පේන්ඩ පුළුවන් විපක්ෂය මේ ප්‍රශ්නය හාරා අවුස්සන නිසා වෙන්ඩ ඇති මේ ප්‍රශ්නයට විසඳුම් ලැබුණේ කියලා.ඒ නිසා අපි ඒ ගැනත් සැලකිලිමත් වෙලා කාලීන ප්‍රශ්නයක් නම් අපි ඒකට විසඳුමක් දෙන්ඩ කටයුතු කරනවා නම් හෝ ඒ ගැටලුවලට විසඳුම් ලැබෙන්නේ නැති වුණත් ඒ ගැටලුවලට විසඳුම් දෙන්නේ කවදාද කියලා අපිත් අපේ මැති ඇමැතිවරුන්ගෙන් ප්‍රශ්න කරමු. " කුරුණෑගල දිසා පාර්ලිමේන්තු මන්ත්‍රී ශාන්ත බණ්ඩාර ආණ්ඩු පක්ෂ මන්ත්‍රී කණ්ඩායම් රැස්වීමේදී කියා සිටියේය." ඒ විතරක් නෙමෙයි අපිට එතකොට ආණ්ඩුවක් විදියට වැදගත් ප්‍රශ්න අහන්ඩත් ඒ ගැන ජනාතාව දැනුම්වත් කරන්ඩත් පුළුවන් වේවි. " ශාන්ත බණ්ඩාර මන්ත්‍රීවරයා වැඩි දුරටත් කියා පෙන්වා දුන්නේය." ශාන්තගේ තර්කය ඇත්තටම හරි. අපිත් බලමු ඒ වගේ ප්‍රශ්නවලට උත්තර දෙන්ඩ. අපි ප්‍රශ්නවලට බය වෙන්ඩ හොඳ නෑ. අපි බය නැතිව උත්තර දෙන්ඩ කටයුතු කළ යුතුයි. අපිට සමහරවිට විපක්ෂය විසින් මඩ ගහයි. නමුත් අපි ඒවාට සැලෙන්ඩ හොඳ නෑ. අපි මඩ කාලා තමයි මෙතැනට ආවේ. ඒ නිසා මඩවලට බය වෙන්ඩ හොඳ නෑ." ජනාධිපතිතුමාද පාර්ලිමේන්තු මන්ත්‍රී ශාන්ත බණ්ඩාරගේ අදහස අනුමත කරමින් කථා කළේය.ඉන් අනතුරුව ජනාධිපතිතුමා කියා සිටියේ පසුගියදා සුපිරි ‍හෝටල් තුනක් ඉදිකිරීම සඳහා ආණ්ඩුව විසින් පාර්ලිමේන්තුවට ඉදිරිපත් කරන ලද ගැසට් නිවේදන තුන පිළිබද ඡන්ද විමසීමේදී ඇති වු තත්ත්වයන් ගැනය. " මෙහෙමයි දැන් යම් ගැසට් නිවේදනයක් හෝ නැතිනම් යම් පනතක් ගැන කවුරුහරි කෙනෙක්ට යම් විරෝධයක් නැතිනම් යම් ගැටළුවක් තියෙනවානම් ඒක පක්ෂ රැස්වීමේදි කියන්ඩ ඔබතුමාලා වගබලා ගන්ඩ.එතකොට අපිට යම් විරෝධයක් නැතිනම් ගැටලුවක් තියෙනවානම් අපිට ඒව සංශෝධනය කර ගන්ඩ නැතිනම් ඒවා ඉවත් කර ගන්ඩ පුළුන්. එහෙම නැතිව වෙන වෙන අය එක්ක සන්ධාන හදාගෙන නැතිනම් එක් එක් අය එක්ක එකතු‍වෙලා එළියට ගිහින් කථා කර ගන්න එක ඒ තරම් හොඳ නෑ.ඒක ඒ තරම් සදාචාරසම්පන්න නෑ. ඒ නිසා ඒ වගේ ප්‍රශ්න ආයෙත් ආවොත් සුදුසු විදියට අපි ඒවා විසඳාගමු. ඒ නිසා පක්ෂ රැස්වීමේදි නිහඩව ඉදලා එළියට ගිහින් කථා කරන්ඩ එපා. එහෙම කරන එක ඒ තරම් හොඳ දෙයක් නෙමෙයි. " ජනාධිපතිතුමා සියලුුම පක්ෂවල මැති ඇමැතිවරුන්ට මතක් කිරිමක් සිදු කළේය.ඉන් අනතුරුව ජනාධිපතිතුමා විසින් ශ්‍රී.ල.නි.ප මහ ලේකම් ඇමැති මෛත්‍රීපාල සිරිසේන වෙත විශේෂ උපදෙසක් ලබා දුන්නේය. " මෛත්‍රී ඇමැතිතුමා එදා ගැසට් ‍තුන සම්මත කර ගැනිමේ ඡන්ද විමසීමට පාර්ලිමේන්තුවට ආවේ නැති ශ්‍රී.ල.නි.ප මන්ත්‍රීවරුන්ගෙන් නිදහසට කරුණු විමසන්ඩ.ඒ අයගෙන් ලිඛිතව විමසීම් කරන්ඩ. ඒ අය මේ ගැසට් නිවේදන තුනට අකමැතිද? එහෙමත් නැතිනම් ගැසට් තුනට පක්ෂද ඒ වගේම මේ ගැසට් නිවේදන තුනට පක්ෂ නැති නිසා පාර්ලිමේන්තුවට ඡන්දය ලබා දෙන්ඩ ආවේ නැද්ද? මේ ගැන ලිඛිතව කරුණු විමසන්ඩ. ඒ වගේම ඒ අය මේ ගැසට් තුනට විරෝධතාවයක් තියෙනවාද කියලා විමසා බලන්ඩ. " ජනාධිපතිතුමා ඇමැති මෛත්‍රීපාල සිරිසේනට උපදෙස් දුන්නේය." ඒ විතරක් නෙමෙයි. මං මේ ගැසට් නිවේදන තුනට පක්ෂයි. හැබැයි මෙන්න මේ හේතු නිසා තමයි මට මේ ගැසට් එකට ඡන්දය දෙන්ඩ එන්ඩ බැරිවුණේ ඒ විදියට පැහැදිලි වෙන විදියට ඒ අයගෙන් නිදහසට කරුණු විමසන්ඩ " ජනාධිපතිතුමා තවදුරටත් ඇමැති මෛත්‍රීට උපදෙස් දුන්නේය.ඉන් අනතුරුව ජනාධිපතිතුමා විසින් තම නිළධාරීයෙකුට උපදෙස් දුන්නේ ඇමැති රාජිත සේනාරත්න දුරකථනයට සම්බන්ධ කර දෙන ලෙසටය. ඒ ඉන්දීය ධීවර රැස්වීමට ඇමැති ඩග්ලස් දේවානන්දාගේ ධීවර සමිති සාමාජිකයන් සහභාගී කර ගැනීම උදෙසා ආරාධනා පත්‍ර යවා නොතිබීම විමසා සිටීමටය. " රාජිත. ඩග්ලස්ගේ ධීවර පිරිස්වලටත් ඉන්දීය ධීවර රැස්වීමට සහභාගී වෙන්ඩ හැකියාව ලැබෙන විදියට ආරාධනා පත්‍ර යවන්ඩ" ජනාධිපතිතුමා ඇමැති රාජිත සේනාරත්නට උපදෙස් දුන්නේය.ගිය අඟහරුවාදා දිනයේ පැවති වයඹ පළාත් සභා රැස්වීමේදී වයඹ පළාත් සභාවේ විපක්ෂයේ ප්‍රධාන සංවිධායකවරයා වන පළාත් සභා මන්ත්‍රී හෙක්ටර් අප්පුහාමි වරප්‍රසාද ප්‍රශ්නයක් වයඹ පළාත් සභාවට ඉදිරිපත් කළේය. එනම් ඔහු කියා සිටියේ වයඹ පළාත් ආණ්ඩු පක්ෂය විසින් වයඹ පළාත්සභාවේ විපක්ෂයට කුඩම්මාගේ සැලකිලි ලබා දෙන බවටය." විපක්ෂයේ වැඩ කටයුතු කරගෙන යන්ඩ තියෙන්නේ අඩි විස්සයි අඩි විසිපහකයි විතර කාමරයක් විතරයි. කාර්යාලයක් පවත්වා ගන්ඩවත් එකේ ඉඩක් නෑ. " වයඹ පළාත් විපක්ෂයේ ප්‍රධාන සංවිධායක හෙක්ටර් අප්පුහාමි කියා කියා සිටියේය." ඒ විතරක් නෙමෙයි අපිටත් ආණ්ඩු පක්ෂයේ සභානායකවරයාට සහ ආණ්ඩු පක්ෂයේ ප්‍රධාන සංවිධායකවරයාට ලබා දිලා තියෙන කාමර ඉඩකඩ පහසුකම් සහ මේස පුටු ලබා දෙන්ඩ ඕනේ. අපිටත් ආණ්ඩු පක්ෂයට ලැබෙන සැලකිලි ලැබෙන්ඩ ඕනේ." විපක්ෂයේ ප්‍රධාන සංවිධායකවරයා කියා සිටියේය.වයඹ පළාත් විපක්ෂයේ ප්‍රධාන සංවිධාකයවරයාගේ වරප්‍රසාද ප්‍රශ්නවලට පිළිතුරු දුන්නේ වයඹ පළාත් ප්‍රධාන ඇමැති නීතිඥ දයාසිරි ජයසේකරය."පළාත්සභා කාර්ය පටිපාටියට අනුව විපක්ෂ සංවිධායක කියලා ධූරයක් සඳහන් වෙලා නැහැ. නමුත් පළාත් සභා සම්ප්‍රදායක් විදියට එවැනි තනතුරකට සැලකීමක් විතරක් සිදු වුණා. පාර්ලිමේන්තුවේ මම මන්ත්‍රීවරයෙක් විදියට හිටපු කාලයේ මේ ගැන මං පාර්ලිමේන්තුවේ කථා කරලා තියෙනවා.අවුරුදු 25 ක් තිස්සේ විපක්ෂ සංවිධායකවරයාට රුපියල් 1500 ක දීමනාවක් ලබා දුන්නා. ගියවර සිට අපි එය රුපියල් 3500 දක්වා වැඩි කළා. අපි අනෙක් පළාත් සභා එක්කත් කතා කරලා තවත් රුපියල් 10 000 ක් දෙමු කියලා තීන්දුවක් ගත්තා. එතකොට අර රුපියල් 10 000 යි රුපියල් 3500 යි එක්ක රපියල් 13 500 ක් දෙන්න පුළුවන්. හැමදේම අපි විපක්ෂයට දීලා තියනවා. එච්චර දේවල් දීලත් තව ඉල්ලනවා. හොඳට හැසිරුණොත් තව දෙන්න පුළුවන්. අනික ඉතින් කුඹීයාගේ හැටියටනේ කැවුත්ත.විපක්ෂයක්දැන් නැහැනේ .ඒක එන්න එන්න පුංචි වෙනවා. අලියා දැන් කුඹියා වෙලානේ . දැන් ඉන්නේ අලි කූඹි. දුන්නු ඒවත් එපා නම් අපි නවත්තන්නම්. අද රටෙත් විපක්ෂයක් නෑ. පළාතෙත් විපක්ෂයක් නෑ. ගමෙත් විපක්ෂයක් නෑ. අද විපක්ෂයේ අය කරන්නේ කාමරවල දිග පළල මනින එක තමයි.ඒ වගේ දේවල් ඇර මේගොල්ලන්ට වෙන කරන්න දේකුත් නැහැ. ටිකක් හිතලා බලන්ඩ අද මේ වයඹ පළාත් සභාවේ සන්ධ්‍ය රාජපක්ෂ, සනත් නිශාන්ත, ගුණදාස දෙහිගම ඇමතිවරුන්ට ඉන්න තැනක් නැහැ. ඒත් ඒ අයට වැඩ ගොඩක් තියෙනවා. එයාලා වැඩ කර ගන්නේ බොහොම අමාරුවෙන්.ආණ්ඩු පක්ෂය වෙලත් ඒ ඇමතිවරු අපිට තියන ඉඩකඩ ප්‍රශ්නය අවබෝධ කරගෙන තියනවා. අලුත් බිල්ඩිම හදලා ඉවර වුණාම මේ ප්‍රශ්න විසඳෙයි."වයඹ පළාත් මහ ඇමැති දයාසිරි ජයසේකර කියා සිටියේය.පසුගිය දෙවෙනිදා එ.ජා.ප මහ ලේකම් තිස්ස අත්තනායක සහ එ.ජා.ප වැඩබලන නායක කරු ජයසුරිය සිටියේ සිරිකොත පක්ෂ මුලස්ථානයේදීය. මේ දෙදෙනා කලින් දින අම්පාරේදී පැවැති එ.ජා.ප මැයි දින රැළිය නිමා කොට පසු දිනයේ උදෙන්ම සිරිකොත පක්ෂ මුලස්ථානයට පැමිණ සිටියහ.මෙහිදි තිස්ස අත්තනායක මහ ලේකම්වරයා එ.ජා.ප වැඩ බලන නායකයාට යෝජනා කොට සිටියේ අම්පාරේ පැවැති මැයි දින රැළිය සාර්ථක කර ගැනීමට සහයෝගය දැක්වු පාර්ලිමේන්තු මන්ත්‍රීනී අනෝමා ගමගේට සහ නැ‍ඟෙනහිර පළාත් විපක්ෂ නායක දයා ගමගේ වෙත ස්තුතිය පුද කිරීමේ යෝජනාවක් එ.ජා.ප කෘත්‍යාධිකාරී මණ්ඩලයට ගෙන ඒමටය.මේ අතරතුර එදිනට පසු දින එනම් ගිය තුන්වෙනිදා එ.ජා.ප සිරිකොත පක්ෂ මුලස්ථානය විසින් තවත් වි‍ශේෂ වැඩසටහනක් සංවිධානය කොට තිබිණි. එනම් පසු ගියදා හම්බන්තොට සහ මත්තල සංචාරයකට ගිය එ.ජා.ප පාර්ලිමේන්තු මන්ත්‍රීවරුන්ට සිදු වු අපහසුතාවයන්ට විරෝධය පල කිරීම සඳහා එ.ජා.ප පාර්ලිමේන්තු මන්ත්‍රීවරු සහ දකුණු පළාත් එ.ජා.ප පාර්ලිමේන්තු මන්ත්‍රීවරු සියළු දෙනා හම්බන්තොට පොලීසියට සහ හම්බන්තොට නගරයේ උද්ඝෝෂණයක යෙදීමටය.ඒ අනුව ගිය සතියේ තුන්වෙනිදා එ.ජා.ප පාර්ලිමේන්තු මන්ත්‍රීවරු සහ බස්නාහිර එ.ජා.ප පළාත් සභා මන්ත්‍රීවරු උදේ හය වෙන විටදී සිරිකොත එ.ජා.ප මුලස්ථානය වෙත පැමිණ සිටියහ.මේ සියළු දෙනාට හම්බන්තොට බලා යාමට සුඛෝපභෝගී බස් රථ දෙකක් සුදානම් කොට තිබිණි.මේ පිරිස හම්බන්තොට දක්වා ගමන්කොට ඉන් අනතුරුව මුලින්ම ගියේ දකුණු පළාත් විපක්ෂ නායක තෙන්නකෝන් නිලමේගේ නිවෙසටය. එහිදී එ.ජා.ප මන්ත්‍රීවරු වෙනුවෙන් උදේ ආහාරයට පිළියෙළකොට තිබිණි. එම ස්ථානයට හම්බන්තොට දිස්ත්‍රික් පාර්ලිමේන්තු මන්ත්‍රී සජිත් ප්‍රේමදාසද පැමිණ සිටියේය.ඉන් අනතුරුව එ.ජා.ප වැඩබලන නායක කරු ජයසුරිය ඇතුළු පිරිස මුලින්ම ගියේ හම්බන්තොට පොලීසිය වෙතය. එහි ගොස් නියෝජ්‍ය පොලිස්පතිවරයකුට විශේෂ සන්දේශයක් බාර දී ඉන් අනතුරුව පොලීසිය ඇතුළතදී එ.ජා.ප මන්ත්‍රී පිරිස විශේෂ උද්ඝෝෂණයක්ද සිදු ක‍ළහ. එම පිරිස ඉල්ලා සිටියේ මිට පෙර හම්බන්තොට ගිය එ.ජා.ප මන්ත්‍රී පිරිසට එල්ලවු බිත්තර සහ තක්කාලි ප්‍රහාරයන් එල්ල කළ පිරිසට එරෙහිව නීතිය අකුරට ක්‍රියාත්මක කරන ලෙසටය.ඉන් අනතුරුව එ.ජා.ප මන්ත්‍රී පිරිස හම්බන්තොට පොලීසියේ සිටි හම්බන්තොට නගරය දක්වා උද්ඝෝෂණයක යෙදෙමින් පැමිණියහ. ඉන් අනතුරුව උද්ඝෝෂණ ව්‍යාපාරය නිමා කොට පැමිණි එ.ජා.ප මන්ත්‍රී පිරිසට හම්බන්තොට දී එ.ජා.ප සන්නිවේදන බලකායේ ප්‍රධානී මංගල සමරවීර විසින් දිවා ආහාරය පිළියෙළ කොට තිබිණි.මේ අතරතුර ගිය සතියේදි එ.ජා.ප මහලේකම් තිස්ස අත්තනායකට එ.ජා.ප නායක රනිල් වික්‍රමසිංහ විසින් ඇමෙරිකාවේ සිට දුරකථන ඇමැතුමක් ලබා දුන්නේය. " තිස්ස මං මේ මාසේ 17 වෙනිදා යළිත් ලංකාවට එනවා‍.දැන් අපි අපේ පාක්ෂිකයන් ජාතික මැතිවරණයකට ලෑස්ති කරන්ඩ අවශ්‍යයි. මේ වසරේ ජාතික මැතිවරණයක් ඒවි. ඒ නිසා ‍මේ මස අවසාන වෙන විට ජුනි මාසය මුලදී ඒ සඳහා අවශ්‍ය කටයුතු සම්පාදනය කරමු" එ.ජා.ප නායකයා කියා සිටියේය.මේ අතරතුර ගිය තුන්වෙනිදා තවත් විශේෂ කටයුත්තක් යෙදී තිබිණි. එනම් පුංචි බොරැල්ලේ පිහිටි වසර එකසිය ගණනක් පැරැණි පුංචි බොරැල්ලේ අග්‍රඵල බෝධිය ප්‍රතිසංස්කරණය කිරිමෙන් අනතුරුව එහි ඉදිවු අග්‍රඵල බෝධි ප්‍රාකාරය සහ රන්වැට විවෘත කිරීම ජනාධිපතිතුමා අතින් සිදු වීය.කොළඹ දිස්ත්‍රික් පාර්ලිමේන්තු මන්ත්‍රී සහ බොරැල්ල ශ්‍රී.ල.නි.ප සංවිධායක තිලංග සුමතිපාලගේ මුලිකත්වයෙන් එම ආගමික උත්සවය සංවිධානය කොට තිබිණි.එදිනට පාර්ලිමේන්තු මන්ත්‍රී තිලංග සුමතිපාලගේ 50 වෙනි උපන්දිනයද යෙදී තිබිණි. ඒ බව ජනාධිපතිතුමාටද දැන ගන්නට ලැබී තිබිණි. එම ආගමික වැඩසටහන් දෙකට අමතරව තවත් සුවිශේෂී වැඩකටයුතු දෙකක් එදිනට යෙදී තිබුණු නිසා ජනාධිපතිතුමා ඉතාම කාර්ය බහුල වී සිටියේය.මේ අතරතුඑ එදින රාත්‍රියේ පාර්ලිමේන්තු මන්ත්‍රී තිලංග සුමතිපාලගේ නිවෙසේ විශේෂ උපන්දින සාදයක්ද සංවිධානය කොට තිබිණි. මන්ත්‍රී තිලංගගේ සමීපතයන් විශාල පිරිසක් ඊට සහභාගී වි සිටියහ. මේ උපන්දින උත්සවය පැවැත්වෙන අතරතුර රාත්‍රී 11‍.30 ට පමණ ජනාධිපතිතුමා කිසිවෙකුට නොදන්වා මන්ත්‍රී තිලංගගේ නිවෙසේ පැවැති උපන්දන සාදයට පැමිණියේය.ජනාධිපතිතුමාගේ මේ පැමිණීම උපන්දින උත්සවයට පැමිණ සිටි සියළු දෙනා පුදුමයටපත් කරවීමක් වීය. ජනාධිපතිතුමා පැමිණිමෙන් පසුව විශේෂයෙන් සකසන ලද උපන්දින කේක් ගෙඩිය කැපීමට ජනාධිපතිතුමාටද ඇරයුම් ලැබිණි. එහිදී තිලංග සුමතිපාල විසින් කපන ලද කේක් ගෙඩියෙන් පළමු කේක් කෑල්ල තිලංග මන්ත්‍රීවරයා විසින් ජනාධිපතිතුමාට කැවීමට යන විට ජනාධිපතිතුමා කීවේ " නෑ නෑ තිලංග මුලින්ම ගෙදර නෝනාට කවන්ඩ කියාය.ඉන් අනතුරුව උපන්දින සාදයට පැමිණ සිටි පිරිස් සමග සුහද ලෙස කථා බහ කරමින් සිටි ජනාධිපතිතුමා ඉන් අනතුරුව මන්ත්‍රී තිලංගට පොඩි විහිළුවක්ද කළේය. " ම් අද ක්‍රිකට් බෝඩ් එකම මෙතන ඉන්නවා නේද" කියමිනි. තිලංග සුමතිපාලගේ නිවෙසේ බොහෝ වේලාවක් රැදී සිටි ජනාධිපතිතුමා ඉන් අනතුරුව පිටව ගියේය.ජාතික නිදහස් පෙරමුණේ දෙවැනි ජාතික මහ සමුළුව පසුගිය සඳුදා කොළඹ සුගතදාස ගෘහස්ථ ක්‍රීඩාංගණයේදී දිවයින පුරා විසිරී සිටින පක්‍ෂ සාමාජිකත්වයේ සහභාගීත්වයෙන් අභිමානවත් අයුරින් පැවැත්විණි. සුගතදාස ගෘහස්ථ ක්‍රීඩාංගණය අතුරු සිදුරු නොමැතිව පිරී ගොස් තිබූ නිසා තවත් සාමාජික පිරිසකට සමුළුවට සහභාගී වීමට සිදුව තිබුණේ ක්‍රීඩාංගණ පරිශ‍්‍රයේ හා ඉදිරිපස මාර්ගයේ සිටය. කෙසේ වුවද එම අසීරුතා නොතකා ඉමහත් උද්යෝගයෙන් යුතුව සමුළුවේ ඉදිරි කටයුතු සඳහා එම පිරිසද එක් වූහ.සර්වාගමික වතාවත් සිදු කිරීමෙන් අනතුරුව මහා සංඝරත්නය ජය පිරිත සජ්ඣායනා කළහ. ජානිපෙ නායක, ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍ය විමල් වීරවංශ ඇතුළු පක්‍ෂ දේශපාලන මණ්ඩලය වේදිකාවට කැඳවීමෙන් පසුව පැමිණි පිරිස පිළිගැනීම ජානිපෙ දේශපාලන මණ්ඩල සභික නියෝජ්‍ය අමාත්‍ය වීරකුමාර දිසානායක සිදු කළේය.පක්‍ෂයේ ජාතික සංවිධායක, හිටපු පාර්ලිමේන්තු මන්ත්‍රී ජයන්ත සමරවීර විසින් එක් එක් යෝජනාව සමුළුව වෙත ඉදිරිපත් කරන ලද අතර ඒවා එකිනෙක සමුළු සාමාජිකත්වය සුරත ඔසවා ඒකමතිකව සම්මත කළහ. ඉන් පසුව විමල් වීරවංශ ඇමැතිවරයා පුරා පැය එකහමාරක කාලයක් සිය සමුළු දේශනය පැවැත්වු‍යේය.‘‘මේ රටට ඉදිරියට යන ගමනක් ඕනෙ. 2005 දී ජනාධිපතිතුමා ඒ ගමනට කර ගැහුවා. අපි ඒ ගමනට කර දුන්නා . ජවිපෙ නායකයන් මගදී ‘කර අතහැර’ ගියා. අපි එතැන සටන් කොට ඒ ගමනට ‘කර දෙන්න’ එළියට බැස්සා. අපට මෙතැනදී පෞද්ගලික ගනුදෙනුවක් නැහැ. මෙතැන තියෙන්නේ ආණ්ඩුව ජාතික බලවේගයන්ගේ අභිලාෂයන්ට අනුකූලද? නැද්ද? කියන ගනුදෙනුව විතරයි.’’ යනුවෙන් දැඩිව අවධාරණය කළේය. සමුළුවේ කටයුතු අවසානයේ විශේෂ ආරාධිතයන් සඳහා පැවැති තේ පැන් සංග‍්‍රහයේදී සමුළුවට සුබ පැතුම් එක් කිරීමට පැමිණ සිටි කියුබානු යෞවන කටයුතු නියෝජ්‍ය ඇමතිවරිය වන සුසෙලිස් ගොන්සාලේස් මහත්මිය විමල් වීරවංශ ඇමැතිවරයාගේ සමුළු දේශනය අගය කොට ජානිපෙට සුබ පතන අයුරු දැක ගත හැකි විය.සීතාවකපුර පොලිස් බල ප්‍රදේශයට නව පොලීසියක් පසුගිය දා තල්දූව හා අමිතිරිගල අතර මැදගොඩ දී විවෘත විය.ඒ ජේෂ්ඨ අමාත්‍ය අතාවුද සෙනෙවිරත්න සබරගමු මහ ඇමති සහ පළාතේ නීතිය හා සාමය ක්‍රියාත්මක කිරීමේ ඇමති මහීපාල හේරත් සහ එම ප්‍රදේශය අයත් රුවන්වැල්ල මැතිවරණ කොට්ඨාශයේ ශ්‍රීලනීප ප්‍රධාන සංවිධායක පළාත් සභා මන්ත්‍රී වෛද්‍ය පරාක්‍රම අතාවුද ගේ ප්‍රධානත්වයෙනි. සබරගමු පළාත් භාර නියෝජ්‍ය පොලිස්පති මැක්සි ප්‍රොක්ටර් ඇතුළු සබරගමුව පළාතේ ජේෂ්ඨ පොලිස් නිළධාරීන් ගණනාවක් ද මේ ස්ථානයට එක්ව සිටියහ.සබරගමු පළාතේ බස්නාහිර පළාතට මායිම්ව පිහිටි මැදගොඩ අවට ප්‍රදේශයේ සාමය හා නීතිය ආරක්ෂා කිරීමට පොලිස් ස්ථානයක අවශ්‍යතාවය පසුගිය දස වසර පුරා කෑගල්ල දිස්ත්‍රික් සම්බන්ධීකරණ කමිටුව ඇතුළු මහජන නියෝජිතයින්ගේ සහභාගීත්වයෙන් පවත්නා බොහෝ සාකච්ඡා මණ්ඩලවල කතිකාවකට ලක්වූ කරුණක් විය.සුසුදු ස්ථානයක් ලබා දෙන්නේ නම් නව පොලිසියක් ආරම්භ කළ හැකි බව පොලිස් දෙපාර්තමේන්තුවේ ස්ථාවරය විය. මීට විසදුම් ගෙන ආවේ සබරගමු මහ ඇමති මහීපාල හේරත් විසිනි.චන්දන බණ්ඩාරchandananewspolitic@gmail.comකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=af1405111</link>
    <topic>ලොව වටා දිදුලන වෙසක් අසිරිය</topic>
    <author>සංවාදය -</author>
    <content>තායිලන්තයේ බවුන් වඩන සාමණේර හිමිවරුවෙසක් පුන් පොහෝ දිනය සමස්ත ලෝකවාසී බොදුනු වැසියන්ට වඩාත් වැදගත් වන්නේ බෝධි සත්ත්වයන් වහන්සේ බුදු බව පතා සාරාසංඛ්‍ය කල්ප ලක්ෂයක් පුරා පෙරුම් පිරීම හෝ, ලුම්බිණි සල් උයනේ සිදුහත් උත්පත්තිය සිදුවීම හෝ, සම්මා සම්බුද්ධත්වය ලැබීම නිසා හෝ පමණක් නොව එකදු බෞද්ධයෙක් නොසිටි රටක, කිසිඳු ආගමික නායකයෙක් නොසිටි රටක පවා උන්වහන්සේ ගේ ධර්මය ස්ථාපිත වීම නිසාය.මේ ලොව පවත්නා සියලු විෂයය ක්ෂේත්‍රයන් අභිභවා ගිය හොඳ නරක, කුසල් අකුසල්, යුතුකම් අයිතිවාසිකම් පිළිබඳ හේතුඵලවාදී දර්ශනයක් උන්වහන්සේ ලෝකයට දේශනා කොට වදාළහ. භාරතයේ ආරම්භ වූ මේ සුවිශේෂී බුදු දහම ධර්මාශෝක අධිරාජයාගේ ධර්ම ප්‍රචාරක වැඩපිළිවෙළ නිසා ලෝකය පුරා ව්‍යාප්ත වුණි.ආසියාතික රටවල් බෞද්ධ රාජ්‍යයන් බවට පත්වූයේ ද එහි ප්‍රතිඵලයක් ලෙසටය. එහෙත් දොළොස් වැනි සියවසේ ඇති වූ මෝගල් අධිරාජ්‍යවාදයේ බෞද්ධ විරෝධී සංහාර නිසාත්, එවැනි අවස්ථාවන්හි බෞද්ධයන් කරුණාව, දයාව, මෛත්‍රිය, අනුකම්පාවම පෙරදැරි කරගෙන කටයුතු කළ නිසාත් යම් පසුබෑමකට ලක්වීම හේතුවෙන් ලොව රටවලින් බුදු දහම අතුරුදන් වන තත්ත්වයට පත්වුණි.එහෙත් ශ්‍රී ලංකාවේ පසුබිම ඊට හාත්පසින් ම වෙනස් විය. අපේ රටේ ‍රජවරු ‘මාගේ මේ ව්‍යායාමය රජ සැප පිණිස නොව සම්බුද්ධ ශාසනයේ චිරස්ථිතිය උදෙසා ය’ යන අධිෂ්ඨානය පෙරදැරි කර ගනිමින් සියලු සතුරු ආක්‍රමණවලදී බුදු දහම ආරක්ෂා කර ගත්හ. එසේ අප ධර්මද්වීපයේ ආරක්ෂා කොට රැකගත් ථෙරවාදී බෞද්ධ සම්ප්‍රදාය අද වන විට ලොව පුරා ම ව්‍යාප්ත වී තිබේ.ගෞතම බෝධි සත්ත්වයන් වහන්සේ සම්බුද්ධත්වයට පත් වී වසර 2603 කට පසුවත් බුදු දහම ලොව පුරා ජනප්‍රිය වී, බුදු තෙමඟුල සිහිපත් කැරෙන වෙසක් පෝ දිනය හා ඒ හා සමගාමී කාලය ලෝකයේ විවිධ ජාතීන් අතර කතාබහට ලක්වන්නේ ද එහි ප්‍රතිඵලයක් ලෙසිනි.ලංකාවාසී බෞද්ධ ජනතාව වෙනුවෙන් පමණක් නොව ලෝකවාසී බොදු දනන් වෙනුවෙන් ද වෙසක් පෝදා සැමරුම් දිනයක් ලෙස ප්‍රකාශයට පත්කරන ලෙස යෝජනා කෙරුණේ 1998 නොවැම්බර් මස කොළඹ දී පැවැති ලෝක බෞද්ධ සම්මන්ත්‍රණයේදීය.එම යෝජනාව 1999 දී එක්සත් ජාතීන්ගේ සංවිධානයට යොමු කෙරුණේ එවකට මෙරට විදේශ අමාත්‍ය ධුරය දැරූ ලක්ෂ්මන් කදිරගාමර් මහතා විසිනි. අන්‍ය ජාතිකයකු හා අන්‍යාගමිකයකු වුවද, බෞද්ධ ජනතාව වෙනුවෙන් කැපවීමෙන් කටයුතු කළ කදිරගාමර් මහතා දැඩි හැඟීමකින් හා ඕනෑකමකින් මේ පිළිබඳව වෙහෙසුණ නිසා වෙසක් පෝ දිනය අන්තර්ජාතික සැමරුම් දිනයක් ලෙස ප්‍රකාශයට පත් කෙරුණි. ඔහු මේ උත්සාහය ගත්තේ එල් ටී ටී ඊ ත්‍රස්තවාදීන්ගේ මරණ තර්ජන පවා තිබිය දීය.අනෙක් පසින් ජිනීවා හා ලන්ඩන්වල දී එල් ටී ටී ඊ හිතවාදීන් විසින් ලංකාවට ආධාර උපකාර නොකරන ලෙස උද්ඝෝෂණවල නිරත වූ වකවානුවකය. කදිරගාමර් මහතා ගේ ඉල්ලීම් පිළිබඳ එක්සත් ජාතීන්ගේ අවධානය වඩාත් යොමු කෙරුණේ ද මේ පසුබිම නිසා ය.වෙසක් පෝදා භාවනාවේ නිරත තායිලන්ත භික්ෂුන් වහන්සේමේ අනුව එක්සත් ජාතීන් ගේ සංවිධානය ද වාර්ෂිකව ලෝක වෙසක් සමුළුවක් පවත්වයි. මේ වසරේ දී එය අද (11) සහ හෙට (12) වියට්නාමයේ දී පැවැත්වේ.ලෝකය පුරා ථෙරවාද, මහායාන ආදී වශයෙන් සියලු බෞද්ධ නායකයෝ එම සමුළුව නියෝජනය කරති. එම උත්සවය සෑම වසරක් පාසාම තෝරාගත් බෞද්ධ රටකදී පැවැත්වේ.බෞද්ධ දර්ශනය පිළිබඳව එහිදී සුවිශේෂී දේශන පැවැත්වෙන අතර කාලීන වශයෙන් ලෝකයට බලපාන ප්‍රශ්න හා ගැටලු, ලොව නොවිසඳුණ ප්‍රශ්න බුදු දහම ඇසුරින් විසඳාගත හැකි අයුරු පිළිබඳව ද පුළුල් ලෙස සාකච්ඡාවට ලක් කැරේ.මේ අතර ථෙරවාදී බෞද්ධ රටක් ලෙස අප රටේ වෙසක් උත්සවය එක් දිනකට පමණක් සීම‍ා නොකොට අදාළ කාල සීමාව තුළ දී ම ආමිෂ පූජා හා ප්‍රතිපත්ති පූජාවන්ට මුල් තැන දී කටයුතු කිරීම සුවිශේෂී ය.සිංහල බෞද්ධයන්, හින්දු, කතෝලික, ඉස්ලාම් ආදි කිසිඳු ආගම් හා ජාති භේදයකින් තොරව තම ශාස්තෲන් වහන්සේ පෙන්වා දුන් ධර්ම මාර්ගයේ ගමන් කරමින් අසරණයන්ට සැලකීම, දන්සල් ආදියෙන් සියලු ජනයාගේ කුසගිනි නිවීම, ලක්වැසි දනන් ගේ පහන් සංවේගය ඇති කරනු වස් වෙසක් තොරණ හා විශේෂ වෙසක් කලාප ඉදිකිරීම ආදි දේට මුල්තැන දෙමින් ලොව සියලු ජාතීන්ට ආදර්ශයක් වන ලෙස වෙසක් උත්සවය සැමරීම ඉතා විශේෂ කොට සැලකිය හැකිය.අද ලෝකයේ දියුණුව ලද ථෙරවාදී බෞද්ධ රටක් වන තායිලන්තයේ ද සුවිශේෂී වැදගත්කමක් දෙමින් වෙසක් වැඩසටහන් පැවැත් වේ. දහස් ගණනින් එක්රැස්ව දින ගණනක් පුරා භාවනානුයෝගී වීම ඒ අතරින් කැපී පෙනේ. තායිලන්ත භික්ෂුන් වහන්සේ එහි ලා පුරෝගාමී වෙති.වෙසක් ‘පුන්ණිබා’ යන අර්ථයෙන් වෙසඟ සමරන තායිලන්ත වැසියෝ ප්‍රධාන ආගමික සිද්ධස්ථානයන්හි ඇති බුද්ධ ප්‍රතිමා වහන්සේ රන් ආලේප කිරීම විශේෂ පූජාවක් කොට සලකන අතර ඉරවඩි හා මිකොන් ගංගාධාරවලින් ලබා ගන්නා රන්වැලි වලින් සාදාගත් පල්ප ඒ සඳහා භාවිත කරති.ධර්ම දේශනා හා ධර්ම සාකච්ඡා පැවැත්වෙන අතර දහස් ගණනින් පිණ්ඩපාතය පිණිස වීදි පුරා වඩින කුඩා සාමණේරයන් වහන්සේට දන් පිළිගැන්වීමට ද වීදි අසල රැස්වෙන කුඩා දරුවන් හා වැඩිහිටියන් වෙසක් පෝ දින තායිලන්තයේ සුවිශේෂී දර්ශනයකි. මේ අතර තවත් විහාරාරාමවල දෙසීය විස්සක් නීති සහිත ප්‍රාතිමෝක්ෂ ධර්ම සජ්ජායනා පවත්වති.සම්මන්ත්‍රණ ශාලාවන්හි බෞද්ධ දාර්ශනිකව විවිධ මාතෘකා යටතේ දේශන ද පැවැත්වේ. නුවර යුගයේ දී අප ර‍ටේ ශාසනික උපසම්පදා කර්මය හඳුන්වා දුන්නේ සියම් දේශයෙනි. එවක සියමය නමින් හැඳින්වූයේ අද තායිලන්තයයි. මේ නිසා තායිලන්තයේ සහ ලංකාවේ වෙසක් චාරිත්‍රවල යම් සමගාමී බවක් ද දක්නට ලැබේ. වෙසක් පෝ දා තායිලන්ත රජු හා රජ පවුලේ සාමාජිකයන් ද බෞද්ධ වතාවත් සඳහා ජනතාව සමඟම සහභාගි වීම ද සුවිශේෂීය.මහායානික බෞද්ධ සම්ප්‍රදායක් ඇති චීනයේ වෙසක් සැමරෙන්නේ ඒ සම්ප්‍රදායට අනුකූලවය. ථෙරවාදී රටවලට වඩා මෙවැනි මහායානික රටවල වෙසක් පූජා වර්ණවත්ය. ආගමික ප්‍රතිපත්තිවලට වඩා අලංකාරයට වැඩි නැඹුරුවක් දක්නට ලැබේ. වියට්නාමය, නේපාලය, භූතානය, ආදි රටවල වෙසක් උලෙළ දින දෙකක් පුරා පැවැත්වෙන අතර බෝධි සත්ත්වයන් වහන්සේ ගේ උපත සිහිපත් කරමින් පුද පූජාවන්හි නිරත වේ.ගම්මානවල ඇති විහාරාරාම ශුද්ධ පවිත්‍ර කිරීමේ ශ්‍රමදානමය වැඩ සටහනට ලාඕසයේ ජනතාව මුල්තැන දෙති. භික්ෂුන් වහන්සේ ද ඊට සහභාගි වීම සුවිශේෂත්වයකි. සෑම විහාරස්ථානයක බුද්ධ ප්‍රතිමා ශුද්ධ ජලයෙන් පිරිසිදු කිරීමට ද ඔවුහු අමතක නොකරති. කුරුල්ලන් සහ මත්ස්‍යයින්ට අභය දානය දීම ද ලාඕසයේ ඓතිහාසික වෙසක් පින්කමකි.මහායාන බුදුදහමේම පාර්ශ්වයක් ලෙස සැලකෙන තන්ත්‍රයානික බුදු දහම ප්‍රචලිත ටිබෙට් රටේ තිබ්බතයට බුදු දහම ගෙන ආ දිනය සිහි කිරීම පිණිස වෙසක් පෝදා සුවිශේෂී පින්කම් මාලාවක් පැවැත්වේ. එහිදී එරටට බුදු දහම ගෙන ආ ‘පද්ම සම්භවතුමා’ සමරන අතර විහාරාරාමවල ශබ්ද පූජා ද පැවැත්වේ. වර්ණවත් ඇඳුම් හා වෙස් මුහුණු, තොප්පි ආදිය පලඳ බෞද්ධ බැතිමතුන් වීදී සංචාරය කිරීම ද දක්නට ලැබේ. මොන්ගෝලියාවේ හා ‍නේපාලයේ ද මේ සිරිත් ව්‍යාප්ත වී ඇති බව පෙනේ.කුඩා දරුවන් සඟ සසුනට ඇතුළු කිරීමේ පින්කම්වලට වෙසක් පෝ දා මුල්තැන දෙන්නේ කොරියානු වැසියන් ය. උතුරු කොරියාවේ වෙසක් පෝදා විශේෂ වන්නේ සංඝාරාමවල ජ්‍යෙෂ්ඨ හිමිවරුන් විසින් තම ශිෂ්‍යයින් විනිය පිළිබඳ දැනුම්වත් කිරීමය.මරණය පිළිබඳ දේශනා හා ගීත ගැයීම ද ජපන් වෙසක් චාරිත්‍රයක් වන අතර ආත්මය හා මරණය සිහි කිරීමේ වතාවත් ලෙස මුළු රාත්‍රිය පුරා අමුත්තන් සමඟ සතුටු වෙමින් දියලුවල කඩදාසි ඔරු පාකර හැරීම ද දක්නට ලැබේ. එදින ජපන් රජයේ නිවාඩු දිනයකි.ජපන් සෙන් බැතිමතුන් වෙසක් දිනය බෝධි ධර්ම දිනයක් ලෙස වෙන් කරගෙන ඇත. ජපානයෙහි තවත් බෞද්ධ සම්ප්‍රදායක් වන ‘මොකුරෙන්’ නිකායෙහි වෙසක් දිනයේ අනෙකුත් පුද පූජාවන් අතර මාතෘ වන්දනාවට ද විශේෂත්වයක් හිමි වේ.ඉන්දියාවේ බිහාර ප්‍රාන්තයේ හින්දුහු වෙසක් සමරන්නේ කෝවිල්වලට පැමිණීමෙනි. ඔවුන්ගේ පිළිගැනීම අනුව බුදුරජාණන් වහන්සේ දස අවතාරවලින් එකකි. කෙමරූජ් පාලන සමයේ කාම්බෝජයේ භික්ෂුන් වහන්සේ විශාල ප්‍රමාණයක් අනතුරට පත්වූහ. කාම්බෝජයේ වෙසක් උත්සවයේ දී ඒ භික්ෂුන් වහන්සේ අනුස්මරණය කරමින් පිංකම් කිරීම සුවිශේෂී වේ.ඇමෙරිකාව ප්‍රංශය ජර්මනිය, ඕස්ට්‍රේලියාව ආදි රටවල ද විශේෂයෙන් සිංහල බෞද්ධ භික්ෂුන් වහන්සේ වැඩ සිටින පන්සල්වල වෙසක් උත්සව පැවැත්වේ. ප්‍රතිපත්ති පූජාවන්ට හා ආමිස පූජාවන්ට ප්‍රමුඛතාවය ලැබේ. මීට අමතරව මහායාන සම්ප්‍රදායන්ට අනුකූලව ද පුද පූජා පිංකම් පැවැත්වේ.රුසියාවේ වෙසක් පින්කම් හා සමගාමීව විශේෂයෙන් ළමා නිවාසවලට ආහාරපාන බෙදා දීම සිදු කෙරේ.මැලේසියාවේ මෙවර වෙසක් උත්සවයට එරට අගමැතිගේ සහභාගිත්වය ද සිදුවන අතර විශේෂ වෙසක් පෙරහරක් හා පිණ්ඩපාත වැඩ සටහනක් ‘මලක්තාහි’ දී පැවැත්වේ.මහින්ද රාජපක්ෂ ජනාධිපතිතුමා සීසෙල්ස් රාජ්‍ය සමඟ රාජ්‍ය තාන්ත්‍රික සබඳතා ගොඩනඟා ගැනීමත් සමඟ ප්‍රථම වරට සීසෙල්ස් රාජ්‍යයෙහි දී වෙසක් වැඩසටහනක් පැවැත්වේ. ලාංකේය බෞද්ධ භික්ෂුන් වහන්සේ ද එම උත්සවයට සහභාගි වෙති.සංවාදය -රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=af1405112</link>
    <topic>අපි තොරණ බැඳලා ගමේ යනවා</topic>
    <author>ඉසවි</author>
    <content>තොටළඟ මුල්ම තොරණආමිස පූජාවට ප්‍රතිපත්ති පූජාවට මුල්තැන දෙමින් පැවැත්වෙන සම්බුදු තෙමඟුල සැමරීමේදී බොහෝ කලක සිටම කොළඹ නගරයේ පමණක් නොව රට පුරාම වෙසක් තොරණ ඉදිකැරේ. කාලය වෙනස් වුවද තවමත් ජනතාව වෙසක් තොරණ නැරඹීමට පැමිණෙති. දස දහස් ගණනින් විදුලි බුබුළු දැල්වෙද්දි විචිත්‍ර චිත්‍ර ඇසුරින් තොරනින් කියැවෙන කතාව බලද්දි ඔබට මොහොතකට හෝ තොරණ නිර්මාණයේ පිටුපස සිටින ජීවිත පිළිබඳව හෝ එහි කාර්යය සිහිපත් වන්නේද? මේ තොරනේ පිටුපස හිඳින්නන්ගේ කතාවයි.නියං සමයට සමුදෙමින් මහ වැස්ස ඇද හැලෙන්නට පටන්ගෙන ඇත. පහත බැස තිබූ ජලමට්ටම ඉහළ යමින් කැලණි ගඟ තොටළඟ ප්‍රදේශය පසුකර යන්නේ නිසොල්මනේය. තොටළඟ වෙළෙඳ පොළත් කැලණි ගඟත් අතර ඇති බිම්කඩේ අය මේ දිනවල ලහි ලහියේ පුවක් කොට ගෙනෙති, වළවල් හාරති උසට උසේ පුවක් කොට සිටවති. ඒවා එකින් එක බඳිති.“පාන්දරම අපි පොළේ වැඩ කරනවා. උදේ හත අට වෙනකොට ඒ වැඩ ඉවරයි. ඊට පස්සේ අපි මෙතැනට එනවා. දැන් හුඟක් දුරට වැඩ ඉවරයි.තොටළඟ අජිත් වසන්ත එසේ පවසන්නේ පුවක් කඳන් සිටුවා නිමවෙමින් පවතින තොරණේ සැකිල්ල පෙන්වමිනි.ගංගාරාමයතොටළඟයකඩ බම්බු තොරණ“අපි මේක කරන්නේ ලාබ බලාගෙනවත් මුදල් උපයන්නවත් නෙමෙයි. මේ තොරණට අවුරුදු හැට තුනක් විතර වෙනවා. ඒ වුණාට තොටළඟ තොරණේ ඉතිහාසය ගැන කතා කරන්නේ එක්දහස් නවසිය පනස් පහේ ඉඳලා. ඉස්සෙල්ලම තොටළඟ තොරණේ චිත්‍ර ඇඳලා තියෙන්නේ රාජගිරිය ඔබේසේකරපුර හිටපු ඇල්ෆ්‍රඩ් පෙරේරා කියන චිත්‍ර ශිල්පියා. මුල්ම තොරණ දින දහඅටක් පෙන්වලා තියෙනවා.මෙවර චිත්‍ර අඳින්නේ පුෂ්පානන්ද දෙනිපිටිය මහත්තයා. තොරණේ වියදම හොයා ගන්නේ පොළේ වෙළන්දන් දිනපතා දෙන රුපියල් දහය විස්ස ආදිය එකතු කරලා. මදි අඩුපාඩුවක් වුණොත් ගමේ අය උදව් කරනවා. ඒ ඇරෙන්න තොරණ පෙන්වන දවස් දහයේ එකතුවන මුදල අපි ඊළඟ අවුරුද්දේ තොරණ ඉදිකරන්න තියා ගන්නවා.‍ෙතාටළඟ ශ්‍රී වෛශාඛ්‍යාලෝක සමිතිය සංවිධානය කරනු ලබන තොරණේ මෙවර කතාව සඳකිඳුරු ජාතකයයි. උස අඩි හැටපහකින් හා පළල අඩි හැත්තෑවකින් යුතු තොටළඟ තොරණේ විශේෂත්වයන් බොහෝය. ඒ විශේෂත්වයන් අපට හමුවූයේ සම්බුදු තෙමඟුල වෙනුවෙන් මෙවර කොළඹ නගරයේ තැන තැන ඉදිවන තොරණ පිළිබඳව සෙවීමට ගිය ගමනේදීය.“මම තොරණ රස්සාවට ඇවිල්ලා අවුරුදු හයක් විතර ඇති. මගෙ ගම රත්නපුර කහවත්ත. මම තොරන් කාලෙට තොරන් බඳින්න එනවා. අපේ ගමේ බොහෝ අය තොරණ බැ‍ඳෙන කාලෙට කොළඹට එනවා අපි වැඩ පටන් ගන්නේ උදේමයි. මේ පුවක් කොට හිටවල චිත්‍ර එල්ලා ඉවර වුණාට පස්සේ වෙසක් පෝයට කලින් දවසේ වගේ ගෙදර යනවා.ගෙදර දරුවෝ බිරිය වෙසක් පෝයට අපි ගෙදර එනතුරු බලාගෙන ඉන්නවා. අපි ආයෙත් කොළඹ එන්නේ තොරණ ගලවන දවසට. තොරන් බැඳලා ගමේ යන කොට රුපියල් පනස්දාහක් විතර අරගෙන යන්නේ. පෑලියගොඩ නවලෝක තොරණේ වැඩ කරන අතරේ අපට හමු වූ ලසන්ත මහේෂ් පවසන්නේය.මෙවර පෑලියගොඩ තොරණේ කතා තේමාව දස පාරමිතාවයි.“මම තොරණ් රස්සාවට සම්බන්ධ වෙලා අවුරුදු දහතුනක් විතර වෙනවා. මෙවර මහරගම, මාලබේ, පැපිලියාන, කැලණි පන්සලේ තොරන් හදන්න බාරගෙන තියෙන්නේ මම. කහවත්තෙන් ආ අය තමයි තොරනේ වැඩ කරන්නේ. මෙදාපාර ලංකාවේ ලොකු ම තොරණ තමයි මේ ඉදිවන්නේ.උස අඩි හැත්තෑවයි පළල අඩි හැත්තෑවයි. නවලෝක තොරණේ චිත්‍ර ඇඳලා තියෙන්නේ පුෂ්පානන්ද දෙනිපිටිය මහත්මයා. කතාව බණ්ඩාර ඇහැලියගොඩ මහත්තයාගේ. පනස් අටවැනි වතාවට ඉඳිවන නවලෝක තොරණේ ඉඳිකිරීම් භාර ගත් සරත් කුමාර අප හා පැවැසුවේය.ඊළඟට කොස්ගස් හන්දියේ තොරණ ඉඳිවෙන හැටි බලන්නට ද අපි ගියෙමු. උසට උසේ කොහු ලණු වලින් බැ‍ඳෙන තොරණක් සිතින් මවාගෙන ගිය අපට දකින්නට සිදුවූයේ යකඩ බම්බු සැකිල්ලකි. මේ තොරණ ඉඳිකරන්නේ බද්දේගම මාලක සුසිල්.මම ගමේ ඉන්න කාලේ කුරුඳු තලන රස්සාව කරන්නේ. නමුත් වෙසක් පොසොන් ඇසළ නිකිණි මාසවල තොරණ හදනවා. අපි මේ බටවලින් ගහන පළමු වතාව. මෙතැන වැඩට පස් දෙනෙක් ඉන්නවා. දවස් පහෙන් වැඩ ඉවර ‍කරන්න පුළුවන්. ගෑස්පහ හන්දියේ තොරණ අඩි පනස් හතක් උසයි.අඩි හතළිස් හතක් පළලයි. වැඩ කරන අයට දවසේ කුළිය රුපියල් දෙදාහක් දෙනවා. මේ යකඩ බම්බු වලින් ගහනවා කියලා බය වෙන්න දෙයක් නැහැ.නවලෝක තොරණකොස්ගස් හන්දියේ තොරණ හදමින්අඩි පහෙන් පහට ඇණදමලා හොඳට තද කරලා තියෙන්නේ. ඒ වගේම තමයි කේබල් ගහලා ජැක් ගහලා තද කරනවා. මේ තොරණේ පින්තූර එල්ලුවට පස්සේ තමයි අපි ගමේ යන්නේ.කාලයත් එක්ක පුවක් කොට මත ඉඳිවූ තොරණ යකඩ බම්බු දක්වා වෙනස් වන්නේ ඇයි දැයි අපි ගෑස්පහ හන්දියේ ශ්‍රී වෛශාඛ්‍ය සම්බුද්ධාලෝක තොරණ සමිතියේ තුසිත වරාගොඩගෙන් විමසුවෙමු.“මේ තොරණ ඉඳිවන්නේ හතළිස්වෙනි වතාවට. මෙවර තොරණේ කතාව මහා බෝධි ජාතකය. මේ ප්‍රදේශයේ සිංහල බෞද්ධ අය පමණක් නොවෙයි මුස්ලිම්, දෙමළ, ක්‍රිස්තියානු හැම ජාතියකම අය ඉන්නවා.කොස්ගස්හන්දියේ තොරණ කියන්නේ හරියට සර්ව ආගමික උත්සවයක් වගෙයි. හැමෝම මේකට උදව් කරනවා.මෙවර ගංගාරාම බුද්ධඝෝෂ වෙසක් කලාපයේ වෙසක් තොරණ ඉඳිකැරෙන්නේ සාමරත්න අලගියවන්නගේ අනුදැනුම මතය.මේ තොරණ රණ මයුර ජාතක කතාව. අඩි පනස් පහක් උසයි. අඩි පනස් පහක් පළලයි. වැවෙන් එහා පැත්තේ ‍ගහන තොරණේ කතාව මහා භද්‍රකල්පය.ඒ තොරණ අඩි පනහක් උසයි. අඩි පහළොවක් පළලයි. තොරන් වලට ලණු තිස්දාහක් විතර යනවා.තොරණ කරන්න පටන් අරගෙන අවුරුදු තිස්පහක් විතර වෙනවා. සාමරත්න පවසන්නේ ඔවුන් කරන කාර්යයන්ය. මේ ගමනේදි අපට හමුවූ ආතර් මාමා ද කහවත්තේ සිට ගංගාරාම තොරණේ වැඩ කිරීමට පැමිණි අයෙකි.තොරන් බැඳිල්ලේදි අතේ හුරුව තියෙන්නේ. අමාරුම දේ තමයි පුවක් කොට හිටවන එක. දවසට කුලිය රුපියල් එක්දහස් පන්සීයක් ලැබෙනවා. අපි තොරණ බැඳලා ගමේ යනවා. අපි ගමේ යනකොට ගමේ අය වෙසක් දවස්වලට තොරණ බලන්න කොළඹ එනවා. ආතර් මාමා පවසන්නේ හිනැහෙමිනි.ඉසවිඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=af1405113</link>
    <topic>මේ වෙසක් සමයේ බුදුපිළිමයෙන් වංචාසහගතව මුදල් උපයන්න එපා</topic>
    <author>දිල්හාන් විජයානන්ද</author>
    <content>මෛත්‍රිය වඩන බුදුපිළිම නෙළන චන්ද්‍රරත්නබුදුරජාණන් වහන්සේගේ පිරිනිවන් පෑමෙන් වසර ගණනාවකට පසු උන්වහන්සේගේ ශ්‍රාවක පිරිස් බුදුන් දැකීමට ධර්මය අව‍බෝධ කර ගැනීමට විවිධ උත්සාහයන්හී යෙදුණහ. ඒ අනුව ආමිස පූජා හා ප්‍රතිපත්ති පූජා ලෙස ඇති වූ පූජාවන් සඳහා බෝසතාණන් බුද්ධත්වය ලබාගැනීමට දායක වූ වස්තූන් වැඳීමට පිදීමට ද පෙලඹිණි.කලාකරුවෝ බුදු හිමියන්ගේ රුව මේ යැයි සිතා උන්වහන්සේගේ අපරිමිත බුදුගුණ ඉස්මතු වන අයුරින් ප්‍රතිමා නිර්මාණ කිරීමට උත්සාහයක නියැළුණහ. සියවස් ගණනාවක් පුරා කරන ලද ඒ නිර්මාණ ක්‍රමයෙන් විකාශනය වී අද අප කාගේත් වැඳුම් පිදුම්වලට ලක් වන බුදු පිළිමය නිර්මාණය වී ඇත.අප එවන් කලාකරුවන් ‍සොයා ගියේ මේ වෙසක් පොහොය ඔවුන්ට මෙන්ම ලෝ සැදැහැවතුන්‍ට ද වැදගත් වන නිසාමය.පන්සලේ විහාරයේ මහමඟ පමණක් නොව නිවසේ ද දක්නට ඇති බුදු පිළිම වහන්සේලා සසරෙන් එතෙර වීමට අපට යම් පිළිසරණක් ලබා දුන්නද, එය නිර්මාණය කරන ශිල්පියා ඒ සඳහා කොපමණ දුකක් වෙහෙසක් දරන්නට ඇද්ද යන්න ගැන ඔබ මොහොතක් හෝ සිතා බැලුවාද?ඒ අනුව අප මුලින්ම ගම්පොළ නුවරඑළිය ප්‍රධාන මාර්ගයේ හෙල්බොඩ කටුකිතුල කොත්මලේ ගම ප්‍ර‍ෙද්ශ‍යේ බුදුපිළිම වහන්සේලා නිර්මාණය කරන ස්ථානයක් වෙත පියනැඟුවෙමු.නමින් අශෝක චන්ද්‍රරත්න වන මොහු මෙම පිළිම නිර්මාණ කර්මාන්තයේ වසර 20කට අධික කාලයක් අත්දැකීම් ලැබූවෙකි. ඉතා දුක් ගැහැට විඳිමින් පිළිම නිර්මාණකරණය ඉගෙනගෙන අද තමන්ටම කියා ස්ථිර ස්ථානයක නිර්මාණ කර්මාන්තයේ නිරතව සිටියත් මුල් දිනවල බුදු පිළිම අලෙවි කරගැනීම සඳහා ඔහුට විශාල වෙහෙසක් දැරීමට සිදුවූ බව පැවැසීය.බුදු පිළිම හිස මත තබාගෙන තම මව සහ පියා සමඟ කඳුහෙල් තරණය කරමින් ඈත ගම්මානවලට ගිය දුෂ්කර ගමන් ඔහු සිහිපත් කළේ තරමක වේදනාවකිනි. කැපවීම හා උත්සාහය නිසාම අද එකම තැනකට වී මෙම කර්මාන්තය කරගෙන යාමට හැකිවීම ගැන ඔහු තුළ ඇත්තේ අපරිමිත සතුටකි.“බුදු පිළිමයට පවා අද නිර්මාණකරුවෝත් වෙළෙන්දෝත් වංචා කරනවා. පිළිම හැදීමේදී එහි මැදට කුහර තබනවා. විකිණීමේදී නිෂ්පාදන මුදලට වඩා විශාල මුදලක් තියාගන්නවා. සමහර නිර්මාණවල ශාන්ත බවක්, කරුණා ගුණයක් දකින්නට නෑ.නමුත් මම එහෙම කරන්නේ නෑ. ඒවා පවු වැඩ. අපි බුදු හිමියන් නිර්මාණය කරනවා නම් යම් තරමකට හෝ එහි පිහිටලා එම කටයුත්ත කරන්න ඔන. මම මුල ඉඳලම එහෙම හිතලා කළ නිසා තමයි අද මම යම් ස්ථාවරයක ඉන්නේ.වෙසක් කාලයට රටේ විවිධ ප්‍රදේශවලින් නිර්මාණ සඳහා මට ඇණවුම් ලැබෙනවා. පහන් කූඩුවේ සිට විශාල තොරණ දක්වා සිදු කරන ඒ නිර්මාණ වල අන්තර්ගතය මහා බුදු ගුණයයි. ඒ වගේම මහා කරුණාවයි. අප ඒක තේරුම් ගන්න ඕන.බුදු පිළිම වගේම වෙසක් කාලයට මම වෙසක් කූඩුත් අලෙවි කරනවා. මගේ අම්මයි තාත්තයි ඒ සඳහා උදව් කරනවා. හැබැයි මේ හැම කටයුත්තක්ම අපි කරන්නේ ගෞරවය විදහා දක්වන විදිහට. අශෝක කීවේ ශාන්ත හැඟීමකිනි.“මම අ.පො.ස. (සා.පෙ.) දක්වා ඉගෙනගත්තා. පස්සේ රස්සාවකට කියලා මුලින්ම තාත්තයි මමයි පොඩි බේකරියක් පටන් ගත්තා. ඒත් අපේ පවුලේ හිටිය සාමාජික‍යින් පස්දෙනාට (5) ඒ ආදායම මදි.මේ අතරතුර මහත්තයෙක් රස්සාවක් දෙන්නම් කියලා කොළඹ එන්න කීවම මම ගියා. ඒත් ඒ මහත්තයාගේ ව්‍යාපාර වහලා තිබුණෙ. මේ නිසා කරන්න වුණේ කුරුණෑගලින් පොල් ගෙනත් විකුණන එක. ‍“මේ මහත්තයා මුලින් කරලා තිබුණෙ බුදු පිළිම හදලා විකුණන එකයි. මම වසර ගණනක් එහේ හිටියා. පස්සේ මගේ මැදිහත්වීම මත නැවතත් බුදුපිළිම හදන්න පටන්ගත්තා. ඒක දියුණු වුණා.“මුලින්ම බුදු පිළිම නෙළනවට මාසෙට මට පඩියක් ලැබුණා. පඩිය ගැන හිතන්නෙ නැතිව වැඩ ඉගෙන ගන්න ඕන හින්දා අවුරුදු 12ක් විතර එතන වැඩ කළා. පස්සේ වැඩි පඩියකට තවත් තැනක වැඩ කළා.විවාහ වීම නිසා එතැනින් අයින් වෙලා ඇවිත් පාරෙන් පහළ තිබුණු අපේ ගෙදර මමයි බිරියයි එකතුවෙලා වැඩ පොළක් පටන්ගත්තා. වැඩ පොළ දියුණු කරගන්න බැංකු ණයක් ගන්න ගියාම ඔවුන් කීවේ වැඩ පොළ දියුණු කරලා පෙන්නන්න.එතකොට ණයක් දෙන්නම් කියලා. පස්සේ ඒ වැඩේ අතහැරලා සීට්ටු දාන්න පටන් ගත්තා. සමෘද්ධි ණයකුත් ගත්තා. ඒ විදිහට මුදලක් හොයා‍ෙගන පාර අයිනේ මේ වැඩපොළ හදාගත්තා.”“මුලින්ම ප්ලාස්ටර් ඔෆ් පැරිස් බෑග් දෙකකින් විතර පටන් ගත්ත මම අද ගෝනි 35 - 40කින් විතර වැඩ කරනවා. නියමාකාරයෙන් බුදු පිළිම හදන නිසා වෙහෙර විහාරස්ථානවලින් මෙන්ම වෙළෙන්දන්ගෙන් ද ලැබෙන ඇණවුම් අනුව මම අද බුදු පිළිම නිර්මාණය කර අලෙවි කරනවා.අපේ නිෂ්පාදන මිලත් එක්ක ගත්තම අපට තියෙන්නේ ඉතා සුළු ලාභයක්. ඒත් අතරමැදියන් අපේ පිළිමවලින් විශාල ලාභයක් ලබනවා. මටම කියලා ලොරි රථයක් තිබුණා නම් මීට වඩා ආදායමක් ලබාගන්න තිබුණා. අඟල් 6 සිට අඩි 2 දක්වා බුදු පිළිම අප නිර්මාණය කරනවා. රුපියල් 150 සිට රුපියල් 5500 දක්වා මිලට ඒවා අලෙවි කරනවා”මේ වෙසක් සමයේ මම හැමෝගෙන්ම ඉල්ලා සිටින්නේ බුදු පිළිමයෙන් වංචා නොකර ව්‍යාපාරයක් ලෙස සාධාරණව හා අවංකව කරන්න කියලයි.දිල්හාන් විජයානන්දගම්පොළ සමූහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=af1405114</link>
    <topic>මෙවර වෙසක් උලෙළ වෙනුවෙන් දෙමළ මහා සෑයේ ප්‍රතිසංස්කරණය යළි ඇරැඹේ</topic>
    <author>ටෙක්ලා පද්මිණි කාරියවසම්</author>
    <content>සිංහල ජාතිය සුරක්ෂිත කළ විජයබාහු රජුගේ මෙන්ම මහා පරාක්‍රමබාහු රජුගේ පාලන මධ්‍යස්ථානය වූ පොලොන්නරුව ලංකාවේ දෙවැනි රාජධානියයි. 2014 රාජ්‍ය වෙසක් උත්සවය පොලොන්නරුව ගල් විහාර භූමියේ දී පැවැත්වේ. පොලොන්නරුව ගල් විහාරය ඓතිහාසික සංස්කෘතික මෙන්ම ශාසනික වශයෙන් ද වැදගත්කමක් උසුලයි.මහාවංශය උත්තරාරාම ලෙස හඳුන්වනු ලැබු පොලොන්නරුවේ මහාපැරකුම් යුගයට අයත් අතිවිශිෂ්ට නිර්මාණයකි. ගලක් හාරමින් නිර්මාණය වූ ප්‍රතිමා ත්‍රිත්වය මිනිස් සිත භක්තියෙන් පුරවයි. උපශාන්ත කරවයි. ගල් විහාරයෙහි වජ්ජාධර ගුහාවෙහි වන බුද්ධ ප්‍රතිමාව විශිෂ්ට නිර්මාණයකි.ගල් විහාරය වැදගත් වන්නේ අගනා කලා නිර්මාණ හේතුවෙන් පමණක් නොවේ. හින්දු ආගමේ බලපෑමට නතුව තිබු පොලොන්නරු යුගයේ පිරිහී ගිය සංඝ ශාසනය සංශෝධනය කොට එකම නිකායක් බවට පත්කළ සංඝ සාමග්‍රිය පිළිබඳ වූ නිවේදනය (පොලොන්නරු කථිකාවත) ගල් විහාරයෙහි ගලක සනිටුහන් කොට ඇත.ලෝක උරුමයට අයත් ගල් විහාර පරිශ්‍රයේ බුද්ධ ප්‍රතිමා, මූර්ති හා කැටයම් තවත් සියවස් ගණනක් තිස්සේ හෙළයාගේ අභිමානය ද දක්ෂතාව ඉවසීමේ ගුණය ද ප්‍රතිභාව ද ප්‍රකට කරනු ඇත.පොලොන්නරුව ගල් විහාර භූමියේ පවත්වනු ලබන 2014 රාජ්‍ය වෙසක් උත්සවයට සමගාමීව මහා පරාක්‍රමබාහු රජු විසින් ඉදිකරන ලද අතිවිශාල ස්ථූපය වූ දෙමළ මහා සෑයේ ගවේෂණ හා ප්‍රතිසංස්කරණ කටයුතු නැවත ආරම්භ කර තිබේ.දෙමළ මහා සෑය ඉදිවන්නේ ක්‍රි. වර්ෂයෙන් 1153 - 1186 කාල පරිච්ඡේදය තුළය. දකුණු ඉන්දියාවේ මධුරෙයි දේශයේ පරාක්‍රමපාණ්ඩු රජු යුද ආධාර ඉල්ලා එවීම හේතුවෙන් පාණ්ඩ දේශයට පිටත් කර යැවූ ලංකාපුර සෙනෙවියාගේ නායකත්වයෙන් යුත් කණ්ඩායම ජය ලබා එද්දී රැගෙන ආ දෙමළ සිරකරුවන් පොළොන්නරුවේ සංවර්ධනය සඳහා මහාපරාක්‍රමබාහු රජු විසින් යොදවන ලද බවත් ඔවුන් ලවා කොට වෙහෙර ආකෘතියේ රිය 1300 ක සියලු ස්ථූපයන්ට වඩා විශාල ස්ථූපයක් කළ බවත් මහාවංශය සාක්ෂි දරයි.1982 දී යුනෙස්කෝ ශ්‍රී ලංකා සංස්කෘතික මධ්‍යස්ථානයේ නිර්මාතෘ වූ ආචාර්ය රෝලන්ඩ් සිල්වා මහතාගේ උනන්දුව හා එවකට පැවැති රජයේ සහයෝගයෙන් ජපානයේ සෝජුන් හම්සුසාන් හිමිපාණන් ගේ අනුග්‍රහය මත දෙමළ මහා සෑයේ කැණීම් කටයුතු සිදු කළ ද එම ව්‍යාපෘතිය මඟදී ඇන හිටියේය.අඩි 625 උසින් යුත් වට ප්‍රමාණය අඩි 1950 ක් වූ දෙමළ මහා සෑය බුදුන් වහන්සේගේ සහ රහතන් වහන්සේලාගේ ධාතු තැන්පත් කොට ඉදිකළ බවට ජනප්‍රවාදයේ ඇත.දෙමළ මහා සෑය පිළිබඳ ජනප්‍රවාද රැසක් පවතී. ආචාර්ය රෝලන්ඩ් සිල්වා පවසන්නේ මෙය සංරක්ෂණය කළ පසු ආසියාවේ විශාලම දාගැබ ලෙස සැලකිය හැකි බවයි.1982 වසරේ ආරම්භ කළ දෙමළ මහා සෑයේ කැණීම් කටයුතුවල මූලිකත්වය ගෙන කටයුතු කරනු ලැබූයේ පේරාදෙණිය විශ්ව විද්‍යාලයේ පුරාවිද්‍යා අංශය බාරව සිටි ලීලාලන්ද ප්‍රේමතිලක මහතා විසින්. දෙමළ මහා සෑයේ කටයුතු නිම කිරීමට නොහැකි වීම පිළිබඳ කනගාටු වන ආචාර්ය ප්‍රේමතිලක මෙහි කටයුතු නිම කිරීමට වසර දහයක්වත් ගත විය හැකි බව පවසයි.දෙමළ මහා සෑය 1982 කැණීම් කර බලද්දී එය ඉදිවී ඇත්තේ තිරිවානා ගලින් නිමවූ පිහිටි කන්දක බව හඳුනා ගත හැකි වූ බව ප්‍රේමතිලක මහතා පවසයි. පරාක්‍රමබාහු රජ සමයේ ඉදිකළ පේසාවළලු හඳුනාගත හැකි වූ බව පවසන ප්‍රේමතිලක මහතා දෙමළ මහා සෑය යනු වන්දනා කිරීම සඳහා වෙනස් ආකෘතියකින් නිර්මාණය කළ වැඩ නිම කර ගැනීමට නොහැකි වූ චෛත්‍යයක් බවත් කියයි. මහාවංශයෙහි ‘දෙමළ මහා ථූපය’ යන නාමය භාවිතයෙන්ම මෙය පුද පූජා සඳහා ඉදිකළ චෛත්‍යයක් ය යන්න තහවුරු වන බව ආචාර්ය ලීලානන්ද ප්‍රේමතිලක මහතා ප්‍රකාශ කර සිටී.යුනෙස්කො වැඩ සටහන යටතේ ආලාහන පිරිවෙනට (පොලොන්නරුව) ප්‍රමුඛත්වය දීම සිදුවීම දෙමළ මහා සෑයේ කටයුතු අතහැරීමට එක් හේතුවක් වූ බව පවසන මහාචාර්යවරයා, මෙම ස්ථූපයේ කැණීම් වලදී කිසිඳු පුරාවස්තුවක් හමු නොවූ බව ද පවසයි.පැරැණි ගිනිකඳු මැදිකොට ස්ථූප තැනීමේ ජාවා දූපතෙහි පවතින මහායාන සම්ප්‍රදායට අනුව දෙමළ මහා සෑය නිර්මාණයට මහා පරාක්‍රමබාහු රජු උත්සාහ කළා වන්නට ඇත යන්න මහාචාර්ය ප්‍රේමතිලකයන්ගේ අදහසයි. “දෙමළ මහා සෑයේ මතුපිට සමතලා වන අතර ඒ මත එක් කුඩා ස්ථූපයක් ඉදිකොට තිබේ. එය තවමත් පැරැණි තත්ත්වයෙන් තිබේ. පුරාවිද්‍යා දෙපාර්තමේන්තුව මඟින් ආරක්ෂාව සඳහා යෙදු ගඩොල් බැම්ම එලෙසම පවතී.මේ වන විට දෙමළ මහා සෑයේ කැණීම් ආරම්භ කොට ඇති අතර චෛත්‍යය මුදුණේ සිට මීටර් 5 පළලට ස්ථූපයේ අභ්‍යන්තරයට කැණීමක් ආරම්භ කොට ඇත.එම කැණීමට අනුව ගර්භයේ ගඩොල මතුකර ගැනීමට හැකිවූ බව දෙමළ මහ සෑය කැණීම් පරීක්ෂක ප්‍රියන්ත සිසිල කුමාර මහතා ප්‍රකාශ කරයි. චෛත්‍ය මුදුණෙහි, මධ්‍ය ලක්ෂයේ සිට 1/4 කොටසක් කැණීම ඊට සමගාමීව සංරක්ෂණය සිදු කිරීමට අරමුණු කොට ගෙන සිටින බව දෙමළ මහා සෑයේ ව්‍යාපෘති කළමනාකාර ඩයස් වගාච්චි මහතා කියයි.පැරැණි කැණීමේ මූලික සාධක හා තොරතුරු මත දෙමළ මහා සෑයේ ඉදිරි කටයුතු කිරීමට මධ්‍යම සංස්කෘතික අරමුදල අරමුණු කොට ඇත.පොලොන්නරු යුගයේ දී ඉදිකරන ලද අසම්පූර්ණ ස්ථූපය 1982 ප්‍රතිසංස්කරණය අරඹා අතරමඟ නවතා දැමීය. මෙවර රාජ්‍ය අනුග්‍රහය යටතේ මධ්‍යම සංස්කෘතික අරමුදලේ ප්‍රතිපාදන යටතේ මෙහි සංරක්ෂණ කටයුතු නිම වනු ඇත. එවිට ආසියාවේ විශාලම චෛත්‍ය නැවත ඉදිකර ගැනීමට හැකි වනු ඇත.ටෙක්ලා පද්මිණි කාරියවසම්ඡායාරූප - සමන්ත වීරසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=af1405115</link>
    <topic>සේවය කරන රටවලට මෙන් ම ශ්‍රී ලංකාවට රට විරුවන්ගෙන් ලැබෙන්නේ ඉහළ දායකත්වයක්</topic>
    <author>සකස් කෙළේ සුනිල් දයා අල්විස්</author>
    <content>ශ්‍රමිකයන් සපයන ආසියානු රටවල් එකොළහක සහභාගිත්වයෙන් කොළඹ හිල්ටන් හෝටලයේදී පැවැති කොළඹ ක්‍රියාදාමයේ (කළම්බු ප්‍රොසෙස්) සමුළුවේදී විදේශ රැකියා ප්‍රවර්ධන හා සුබසාධන ඇමැති ඩිලාන් පෙ‍රේරා මහතා කතා කරයි.විදේශ රටවල ශ්‍රමික වෙළෙඳ පොළට සියයට අනූවක් පමණ රටවිරුවන් සපයන ආසියානු රටවල් එකොළහට අයත් සියලුම රටවිරුවන් දැනට බුක්ති විඳින සහන සහ වරප්‍රසාද වලට වඩා වැඩි වරප්‍රසාද හිමිකර දීමට බලාපොරොත්තුවේ.මේ අරමුණ ඇතිව විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතා සභාපතිත්වය දරන පිටරටට ශ්‍රමිකයන් සපයන ආසියානු රටවල් එකොළහ සහභාගිත්වයෙන් ඉකුත් 6 - 7 යන දෙදින කොළඹ දී පැවැත්වූ කොළඹ ක්‍රියාදාමයේ (කළම්බු ප්‍රොසෙස්) සමුළුවේදී මේ පිළිබඳ වැදගත් කරුණු රැසක් සාකච්ඡා කොට තීරණවලට එළැඹ ඇත.කොළඹ ක්‍රියාදාමයේ ජ්‍යෙෂ්ඨ නිලධාරීන්ගේ රැස්වීමක් ලෙස මේ සමුළුවට ශ්‍රී ලංකාව, ඇෆ්ගනිස්ථානය, බංග්ලාදේශය, චීනය, ඉන්දියාව, ඉන්දුනීසියාව, නේපාලය, පාකිස්ථානය, පිලිපීනය, තායිලන්තය සහ වියට්නාමය යන ආසියානු කලාපයෙන් මැද පෙරදිග ඇතුළු රටවලට කෙටි කාලීනව ශ්‍රමිකයන් සපයන රටවල නියෝජිතයෝ සහභාගි වූහ.කොන්ත්‍රාත් ක්‍රමය යටතේ කෙටිකාලීනව රටවිරුවන් සංක්‍රමණයවීම හා සම්බන්ධ ගැටලු මෙහිදී සාකච්ඡාවට භාජනය විය. මේ සමුළුවේ ප්‍රකාශිත අරමුණ වූයේ පිටරටට රට විරුවන්ගේ ශ්‍රමය සැපයීමේදී ඔවුනට උපරිම ප්‍රතිලාභ ලබාදීමත් එසේ ම ඔවුන්ගේ ආරක්ෂාව සමාජ සුබසාධනය සැලසීමක් නෛතික බැඳීමකින් තොර හා විධිමත් පරිසරයක් නිර්මාණය කරදීමත් ය.ශ්‍රම සංක්‍රමණික ආදායම 2016 දී ඩොලර් බිලියන 530 ක් ඉක්මවනු ඇතැයි ලෝක බැංකුව ගණන් බලා තිබෙන බව පවසන ඇමැති ඩිලාන් පෙරේරා මහතා මේ ආදායම නිල සංවර්ධන ආධාර හා විදේශ ඍජු ආයෝජන ප්‍රමාණය ඉක්මවන බව ද මෙයින් සියයට පනහක ආදායම ලැබෙන්නේ ආසියානු රටවලින්වීම විශේෂත්වයක් බව ද කීය.මිලියන 215 සංක්‍රමණික ශ්‍රමිකයන් පිරිසක් තම ශ්‍රමය සපයා දෙන රටවලින් මිලියන ඩොලර් බිලියන 450 ආදායමක් 2013 වර්ෂයට ද ලබාදී තිබෙන බව ලෝක බැංකුව තක්සේරු කොට පෙන්වාදී තිබෙන බව ද ඇමැතිවරයා පැවසීය.කොළඹ ක්‍රියාදාමයේ තම ප්‍රධානත්වයෙන් පැවැති ජ්‍යෙෂ්ඨ නිලධාරීන්ගේ රැස්වීමේදී සාකච්ඡාව, පොදු හා කාලීන කරුණු ද විශේෂිත වූ කරුණු ඉදිරියේදී පැවැත්වෙන අබුඩාබි සමුළුවේදී හා ඊට අමතරව අමාත්‍යවරුන් රැස්වන සමුළුවේදී සාකච්ඡා කර ප්‍රගතියක් අත්කර ගෙන තීරණවලට එළැඹ සාර්ථක ප්‍රතිඵල ලබාගන්නට හේතු වනවාට සැකයක් නැතැයි ද ඇමැතිවරයා විශ්වාසය පළ කෙළේ ය.තම රටට මෙන් ම සේවය ලබාදෙන රටට ද රට විරුවන්ගෙන් ලැබෙන අගනා දායකත්වය ද, මොවුන් වෙළෙඳ භාණ්ඩයක් ලෙස නොසලකා මානව වත්කමක් හා මනුෂ්‍යයන් ලෙස සැලකීමට නීති රීති සැලකිල්ලට ගැනීමටත් අවබෝධතා ගිවිසුම් ප්‍රවර්ධනය කිරීම රටවිරුවන්ගේ බඳවා ගැනීම පෙර පුහුණු කිරීම් තොරතුරු පද්ධති සංඛ්‍යාලේඛන සහ දත්ත සකස් කොට ස්ථාපිත කිරීම ද මේ සමුළුවේ අවධානයට යොමු වූ ප්‍රධාන කරුණුවල ඇතුළත් විය.රට රැකියාවේ යෙදෙන ඔබේ බිරියගේ ස්වාමියාගේ නැතිනම් දියණියගේ පුතාගේ කිසියම් සේවා ගැටලු හා ප්‍රශ්න මතුවී තිබේ නම් අදාළ අංශ වෙත යොමු කර සහන සලසාදීමට ප්‍රශ්නය කෙටියෙන් සඳහන් කොට අප වෙත ලියා දන්වන්න. මුදල් අමාත්‍යාංශ ලේකම් ආචාර්ය පී.බී. ජයසුන්දර මහතා සමුළුව අමතයි  ඇමැතිවරයාගේ සභාපතිත්වයෙන් සමුළුවේ නියෝජිත මඬුල්ල සමුළුවට සහභාගි වූ දේශීය හා විදේශ ජ්‍යෙෂ්ඨ නිලධාරි පිරිස  ඇමැතිවරයාගේ සභාපතිත්වයෙන් සමුළුවේ නියෝජිත මඬුල්ල   සම්බන්ධීකරණය මංගල රන්දෙනිය නියෝජ්‍ය සාමාන්‍යාධිකාරී (විදේශ සබඳතා හා ප්‍රචාරක) සහ මදුෂාන් කුලරත්න (ප්‍රවෘත්ති නිලධාරී) ශ්‍රී ලංකා විදේශ සේවා නියුක්ති කාර්යාංශයඅපේ ලිපිනය - රටවිරු විමසුම් විසඳුම් සිළුමිණ, ලේක්හවුස් කොළඹ 10.සකස් කෙළේ සුනිල් දයා අල්විස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=af1405116</link>
    <topic>සීසීටීවී කැමරාව මොන්ටෙරෝ මාරයා හඳුනා ගත් හැටි...</topic>
    <author>දයා ඩී. ෆොන්සේකා</author>
    <content>පසුගිය මස 27 දින උදෑසන කළුතර නෑ ගෙදරක සිට සිය ගම් පළාත වූ මහනුවර පූජාපිටිය බලා යාමට ඇය සිය සැමියාත් කුඩා දරුවාත් සොහොයුරාත් සමඟ පිටකොටුවට පැමිණියේ පාන්දර 4.15 ට පමණය.පිටකොටුව ගුණසිංහ පුර බස් නැවතුමෙන් බැසගත් මේ පිරිස එතැන වූ කහ ඉර මතින් පාර පනින්නට වූයේ වැඩි පරිස්සමටය.එක්වරම කොටුව දෙසින් සුදු පැහැති මොන්ටෙරෝ වර්ගයේ ස්පෝර්ට් ජීප් රථයක් වේගයෙන් එනු දුටුවද පාතිමාට කරන්න දෙයක් තිබුණේ නැත. වාහනය ඇය හප්පා නොනවත්වා ආ වේගයෙන් ම ඉදිරියට ගියේ බලාසිටියවුන්ගේ බෙරිහන්දීම් මැදය. රියේ හැපුණු පාතිමා උඩින් ගොස් පාර මැද වැටුණාය. සැමියාට හා සොහොයුරාට කර කියාගත හැකි දෙයක් නොවීය. ඔවුන් දෙදෙනා ද රථයට යට නොවී බේරුණේ වහා ඉවතට පැන ගැනීම නිසාය.නොනවත්වා ගිය වේගයෙන්ම රිය පලා යනු දුටු පිරිස් කෑගැසූහ. රැස්ව සිටි පිරිස සමඟ ලේ ගලන තුවාල සහිතව කෙඳිරිගාමින් සිටි පාතිමා රෝහලට රැගෙන යාමට කටයුතු කළහ. එහෙත් අතරමගදී ඇය සදහටම දෙනෙත් පියා ගත්තේ සැමියාගේ හා සොහොයුරාගේ විලාප හඬ මැදය. එවිටම එතැනට පැමිණි පිටකොටුව පොලිසියේ රථවාහන අංශයේ සැරයන් නිරෝෂන් රත්නායක (33745) ඇතුළු පොලිස් නිලධාරිහු සාක්ෂි සටහන් කර ගත්හ.“අපි එතැනට එනකොටත් තුවාලකාරිය මිය ගිහින්. අපිට තිබු‍ෙණ ඇසින් දුටුවන්ගේ සාක්ෂි සටහන් කරගන්න. මුලින් ම මිය ගිය පාතිමාගේ සැමියාගෙන් සාක්ෂි සටහන් කර ගත්තා. ඉතා වේගයෙන් පිටකොටුව බෝධිය පැත්තේ ඉඳල ආපු සුදුපාට මොන්ටෙරෝ ස්පෝට් වර්ගයේ ජීප් රියක් ඉතා වේගයෙන් ඇවිත් තමාටත් සොහොයුරාටත් මැදින් ගිය පාතිමා හප්පාගෙන ගිය බව ඔහු කීවා.ඔවුන් බේරී ඇත්තේ ඉවතට පැන ගැනීමෙනි. ගැබිනි කතක් වූ පාතිමාට පැන ගන්නට තබා හිතන්නටත් වෙලාවක් තිබී නැහැ. රියේ අංකය හැටියට ඔහු කීවේ K අකුරෙන් එන අංකයක් දැක්ක කියල විතරයි. අපි සාක්ෂි අහගෙන යනවිට සිද්ධිය ඇසින් දුටු කෙනෙක් කීවා KN4994 වාහනේ අංකය කියලා.අප ඊළඟට මාර්ගයේ සවිකර තිබුණු CCTV කැමරාවෙන් සිද්ධිය නැරඹුවා. ඉතා වේගයෙන් ඇය හප්පා ගෙනයන සුදුපාට මොන්ටෙරෝ ජීප් රථය වේගයෙන් යනවා. කාටවත් කිසි දෙයක් කරන්න වෙලාවක් නැහැ. අපට සිද්ධිය විස්තර කළේ සැරයන් නිරෝෂන් රත්නායකයි.“ඉන්පසුව අපේ රථවාහන අංශයේ ස්ථානාධිපති උප‍ ‍පොලිස් පරීක්ෂක ජානක වීරසිංහ මහත්තයගේ උපදෙස් පරිදි ඔහුත් මමත් කොස්තාපල් ධනුෂ්ක උදයංගත් (72488) අපි CCTV කැමරාවෙන් රථය යන දිසාව බැලුවා. ස්ථාන කීපයක කැමරා කෝණ අනුව එය පෑලියගොඩින් නුවර පාරට හැරී කැලණිය දිසාවට වේගයෙන් ඇදී ගියා. එහිදී එහි අංකය පිළිබඳ පැහැදිලි දසුනක් ගන්න බැරි වුණා. අඳුරත් අවටින් පාරේ යන රථවල විදුලි එළියත් නිසා දර්ශනය පැහැදිලි වුණේ නැහැ.”“ඉන්පසු උසස් නිලධාරින්ගෙන් මේ ගැන පරීක්ෂණ පවත්වන්න උපදෙස් වගේ ම නිදහසත් අපට ලැබුණා. අපි මුලින් ම මෝටර් රථ ප්‍රවාහන දෙපාර්තමේන්තුවෙන් K N 4994 රථය ගැන සොයා බැලුවා. එය තංගල්ල පැත්තේ මෝටර් රථයක්. එයින් අපට පැහැදිලි වුණා ඔවුන් දුන් අංකය පැහැදිලි නැති බව.ඒත් ඒ අංකය හරි බව සාක්ෂිකරුවන් දෙදෙනෙකුගෙන් ම කියැවුණා. වැරදී ඇත්තේ මුල් ඉංග්‍රීසි අකුරු. එයිනුත් මුල් ‘K’ අකුර හරි. වැරදී ඇත්තේ දෙවැනි අකුරයි. රථයේ වේගය නිසා ඔවුන්ට එය පැහැදිලිව පෙනෙන්නට නැතුව ඇති. එස්.එස්.අයි. මහත්තයයි අපියි පසුබට වුණේ නැහැ.අපි ඉහළ නිලධාරින්ගේ උපදෙස් පරිදි මෝටර් රථ ප්‍රවාහන දෙපාර්තමේන්තුවෙන් K අකුරෙන් එන 4994 අංක ඇති රථ පිළිබඳව දත්ත රැස් කළා. අපට රථ පන්සිය ගණනක දත්ත ලැබුණා. අපි ඒවා එකින් එක වර්ග කරමින් සුදු පාට මොන්ටේරෝ ස්පෝට් වර්ගයේ රථ ගොනු කළා. එයිනුත් බස්නාහිර පළාතේ වාහන විශේෂයෙන් පරීක්ෂා කළා. ඊළඟට මේ ලැයිස්තුවත් රැගෙන අපි ඒ ඒ ස්ථාන වලට ගියා. එහිදි බොහෝ රථ හිමියන් අපට සහයෝගය දැක්වුවා. කැමැත්තෙන් ම සිය වාහන පරීක්ෂාවට ඉඩ දුන්නා. ඒත් ටික දෙනෙක් අපට ප්‍රශ්න ඇති කර ගොඩාක් කරදර දුන්නා. ඒත් අපි පසුබට වුණේ නැහැ.”“මෙහෙම හොයාගෙන යද්දි අපට KQ 4994 වාහනය ගැන සැකයක් ඇති වුණා. එය හරියට ම අප සෙවූ වාහනය විය හැකිය. සුදුපාට මොන්ටෙරෝ ස්පෝට් වර්ගයේ එකක්. එය ලියාපදිංචිව තිබුණේ මොරටුවේ අයෙකුගෙ නමට. එය රජයේ සංස්ථාවක උසස් නිලධාරියෙකු බලපත්‍රයකට ගත් එකක්.ඔහු එය විකුණා තිබුණේ කිරිබත්ගොඩ ලිලාන් ජයරත්න නමැති අයෙකුටයි. අපි ඔහු සොයා ගෙන ගියා. ඒ වන විටත් ඔහු විදේශගත වෙලා. රථය කීපපොළක සඟවා යළිත් ඔහුගේ ගෙදරට ගෙනත් තිබුණා. අපි රථය පරීක්ෂා කළා. එහි අනතුර වූ සලකුණු එලෙසම තිබුණා. බොඩියේ තැලීම් තිබුණා. රථය අපි අත්අඩංගුවට ගත්තා. ඒත් එය පැදවූ පුද්ගලයා රට පැනලා. අපි ලියාපදිංචි හිමිකරු උසාවියට ඉදිරිපත් කළ පසු ඔහු ඇප පිට නිදහස් කළා උසාවියෙන්.” සැරයන් රත්නායක විස්තර කර සිටියේය.“ඒ පුද්ගලයා කොළඹ පෞද්ගලික රෝහලක ආරක්ෂක අංශයේ අධ්‍යක්ෂවරයෙක්. දැන් සියලු සාක්ෂි සූදානම්. අපි ඔහු අල්ලන්නට ජාත්‍යන්තර පොලීසියට රතු නිවේදනයක් නිකුත් කළා.”මෙය අද කාලයේ අසන්නට ලැබෙන පුවත් අතර විශේෂිත වූ පුවතක් වන්නේ CCTV කැමරාවෙන් ලත් උපරිම ප්‍රයෝජන මෙන් ම පොලිස් නිලධාරින්ගේ උනන්දුවෙන් හා කැපවීමෙන් සදහටම වැළලෙන්නට ගිය රහසක් එළිදරව් කරගන්නට හැකිවීම නිසාය.“විශේෂයෙන් CCTV කැමරාව නිසා අපට රථවාහන අනතුරු පිළිබඳව ඇත්ත සොයා ගැනීමට හැකි වී තිබෙනවා. CCTV කැමරා සවිකර ඇති ස්ථානවල අනතුරක් සිදුකොට පලායාමට රියැදුරාට හැකියාවක් නැහැ. දහවලට නම් රථයේ අංකයත් හරි හැටි බලාගත හැකියි. එහෙත් රාත්‍රියට බොඳවන විදුලිඑළි නිසා එහි අපහසුවක් තියෙනවා. අපි පිටකොටුව ප්‍රදේශයේ මෙවැනි අනතුරු දහස් ගණනක සාක්ෂිකරු ලෙස CCTV කැමරා දත්ත උපයෝගී කරගෙන තියෙනවා. බොහෝ විට පෞද්ගලික CCTV කැමරා ඔස්සේ ද බොහෝ අපරාධ විසඳා ගැනීමට අද හැකිවී තිබෙන අයුරු පේනවා. බොහෝ අවිනීත රියැදුරන්ට අනතුරු සිදුකොට පලා යන්නට නගරයේ ඇති CCTV පද්ධති ඉඩ දෙන්නේ නැතැÓයි පොලිස් රථවාහන අංශයේ නියෝජ්‍ය පොලිස්පති අමරසිරි සේනාරත්න මහතා කීය.“දැනටමත් කොළඹ නගරයේ ස්ථාන ගණනාවක ම පිහිටුවා ඇති CCTV කැමරා පද්ධති මඟින් මාරක අනතුරු දහස් ගණනක් නිරීක්ෂණය කොට නඩු දමා තිබෙනවා. ඒවා සමහර නඩුවලට ප්‍රබල සාක්ෂි ලෙස භාවිතා කෙරෙනවා. කොළඹ නගරයේ අනතුරක් සිදුකොට පලායාම රියැදුන්ට ලේසි වන්නේ නැහැ. අපේ CCTV කැමරා අංශයේ නිලධාරින් පැය 24 ම සේවයේ යෙදී සිටිනවා. ඒ දර්ශන පටිගතකොට තබනවා.”“අපි දැනට ඇති උපකරණවලට වඩා නවීන උපකරණ ගෙන්වන්නට දැන් සූදානම් කොට තියෙනවා. සාමාන්‍ය CCTV කැමරාවත් සමඟ රථයේ අංකය දෙසට එල්ල කර තබන විශේෂ CCTV කැමරා පද්ධතිත් ගෙන්වන්නට අපි බලාපොරොත්තු වෙනවා. කොළඹ විතරක් නොවෙයි වෙනත් නගරවලත් මාර්ගවල CCTV කැමරා සවි කිරීමට දැන් අපේ බලාපොරොත්තුවයි. නියෝජ්‍ය පොලිස්පති අමරසිරි සේනාරත්න මහතා පැවසීය.මේ වන විට CCTV කැමරා පද්ධති ක්‍රියාත්මක වන්නේ කොළඹ පමණි. අනිකුත් නගරවල ද CCTV කැමරා සවිකරන්නේ නම් බොහෝ මාර්ග අනතුරු නිරාකරණය කර ගැනීමට පහසුවකි. කෙසේ වෙතත් කොළඹ පිටකොටුව පොලිසියේ රථවාහන අංශයේ ස්ථානාධිපති උප පොලිස් පරීක්ෂක ජානක වීරසිංහ, සාජන්ට් නිරෝෂන් රත්නායක (33745), පොලිස් කොස්තාපල් (72488) යන නිලධාරින් කළ මෙහෙය විශිෂ්ටය.ජ්‍යෙෂ්ඨ පොලිස්පති බස්නාහිර අනුර සේනානායක, නියෝජ්‍ය පොලිස්පති අමරසිරි සේනාරත්න, ජ්‍යෙෂ්ඨ පොලිස් අධිකාරි (රථවාහන) චූලා ද සිල්වා, සහකාර පොලිස් අධිකාරි සුමිත් නිස්සංක යන නිලධාරින් ගේ උපදෙස් හා මඟපෙන්වීම මත සිදුකරන ලද මේ CCTV මෙහෙයුම සාර්ථක වූයේ පිටකොටුව පොලිසියේ රථ වාහන අංශයේ නිලධාරින්ගේ කැපවීම නිසාය.දයා ඩී. ෆොන්සේකාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=af1405117</link>
    <topic>මම දරුවා දමලා ගෙදර ගියේ නෑ ටික දවසකට හරි දරුවගෙ පණ රැකුණෙ දොස්තර මහත්තුරු හින්දයි</topic>
    <author>ඉනෝකා සමරවික්‍රම</author>
    <content>වෛද්‍යවරුන් වර්ජනය කරන විට සාමාන්‍ය ජනතාව "අනේ මහජන මුදලින් ඉගෙන ගත් දොස්තරලා කරන වැඩ" යයි කියති. ඉකුත් දිනවල හෙදියන් ද වර්ජනයේ යෙදුණේය. දැන් වර්ජනය අවසන්ය. එනමුදු කුරුණෑගල ශික්ෂණ රෝහලේ වර්ජනය මේ ලියන මොහොත (9 වැනි සිකුරාදා) නිමාවී නොමැත. අපි කුරුණෑගල ශික්ෂණ රෝහලට ගියේ ඉකුත් බ්‍රහස්පතින්දා දහවලය. ඒ හෙදි වැඩ වර්ජනය ගැන සෙවීමට නොව, වෙනත් කතාවක් සෙවීමටය. අපි මුලින්ම හමුවූයේ කුරුණෑගල රෝහලේ නියෝජ්‍ය අධ්‍යක්ෂ වෛද්‍ය චන්දන කඳන්ගමුව මහතාය.ආනමඩුව පෙරියකුලමේ පදිංචි චමිලා චාන්දනී ජයතිලක කියන මව මේ රෝහලට ආවේ ඉකුත් විසිහයවැනිදා. ඒ වන විට ඇයට දරුවා ලැබීමට ආසන්නව තිබුණි.ඒ මවට ඇඳේම ඉන්න කියලා බොහෝම ප්‍රවේසමෙන් බලාගෙන තිබුණා. ඒකට හේතුව ඒ වන විට මවගේ දරු ගැබට සති විසිහයක් පමණයි ගතවෙලා තිබුණේ.සාමාන්‍යයෙන් දරුවෙක් ලැබෙන්න සති හතළිස්පහක් වෙන්න ඕන. සති විසිහයක දරුවෙක් හදන්න අමාරුයි. කොහොම උනත් අප්‍රේල් තිස්වැනිදා ඒ මවට පිරිමි දරුවෙක් ලැබුණා. බබාගේ බර ග්‍රෑම් නවසීයයි. සාමන්‍යයෙන් නම් මෙය සලකන්නේ ගබ්සාවීමක් විදිහටයි. ඒ වගේම මේ දරුවා මළ දරු උපතක් ලෙසයි සලකන්නේ.ඒකට හේතුව දරුවා ඉතාම දුර්වල තත්ත්වයේ සිටීම. නමුත් වෛද්‍යවරු දරුවට කරන්න පුළුවන් දේ කළා. මවට කිසිම අවදානමක් තිබුණේ නැහැ. පළවැනිදා හෙද වර්ජනය ඇරඹීමත් සමඟ මේ අම්මව ගෙදර යැව්වා. දරුවා මෙහෙ තියාගත්තා. අම්මට අපි පැහැදිලි කිරීමක් කළා දරුවාගේ ජීවිතයේ අවදානම පිළිබඳව. ඒ අම්මා ඒක තේරුම් ගත්තා.රෝහලෙන් දුන්න බෙහෙතුත් අරගෙන අම්මා ගෙදර ගියා. නමුත් හෙද වර්ජනය දිගින් දිගට ගියාම වෛද්‍යවරු තමන් සතු කාර්යභාරය අත්හැරියේ නැහැ. අසාධ්‍ය තත්ත්ව‍ෙය් හිටපු දරුවා පස්වැනිදා හයවැනිදා වන විට කිරි උරා බොන තත්ත්වයට ආවා. ඒ නිසා අපි චමිලා චාන්දනී මවට රෝහලට එන්න කියලා විදුලි පණිවුඩයක් යැව්වා. ඇය ආවා. නමුත් හත්වැනිදා රාත්‍රියේ මේ දරුවා මියගියා."රෝහලේ නියෝජ්‍ය අධ්‍යක්ෂවරයා එසේ කීවද මේ සිදුවීම වටා ගෙතුණ කතාව වෙනකකි. "දරුවා රෝහලේ දමා මව පැනයයි. හත් දවසේ දානය ද දී අවසන්. දරුවාට යළි පණ එයි" මේ ප්‍රවෘත්තියේ ඇත්ත කතාව සොයා ගිය ගමනේ දී අපට අහන්නට දකින්නට ලැබුණේ වෙනත් අත්දැකීම්ය. ඒ අත්දැකීම් කියන්නට පෙර චමිලා චාන්දනීගේ කතාව කියා අවසන් කළ යුතුය.ඇගේ කතාව සොයන්නට අපි ඉකුත් බ්‍රහස්පතින්දා සන්ධ්‍යාවේ පෙරියකුලමේ ඇගේ නිවෙස සොයා ගියෙමු.රිය අනතුරකට ලක්වීමෙන් දකුණු පාදය අහිමි වී සිටින චාන්දනීගේ සැමියා සුරංග දීපාල් පැමිණ අප නිවෙසට කැඳවාගෙන ගියේය. චමිලා චාන්දනී ගෙතුළ සිට සාලයට ආවේ කඳුළු පුරවාගත් දෑසිනි."මං දරුවා දාලා පැනලා ආවේ නැහැ. දොස්තර මහත්තුරු පැහැදිලිව කිව්වා මගේ දරුවා ජීවත් කරවන්න පුළුවන් මට්ටමක නැහැ කියලා. අපි ඒ බව තේරුම් අරගත්තා. ඒ නිසා අපි ගෙදර ආවා."විසිහයවැනිදා රෑ අටහමාරට විතර මට අමාරුයි වගේ දැනුණා. ආනමඩුව රෝහලට ගියාම එතැනින් පුත්තලමටත් ඊට පස්සේ කුරුණෑගල රෝහලටත් එව්වා. එහෙදි ඇඳට වෙලා බොහොම පරෙස්සමට ඉන්න කිව්වා. තිස්වැනිදා තමයි දරුවා ලැබුණේ. වෛද්‍යවරු කිව්වා මළ දරු උපතක් කියලා. දරුවා ජීවත් කරන්න අමාරුයි කියලා තමයි කිව්වේ. මට ඉන්නේ එක පුතයි. මට ලැබෙන්න හිටිය දරුවා ගැනත් හරි ආසාවෙන් හිටියේ. ඒත් හිත හදාගෙන ගෙදර ආවා." චමිලා හැඬුම්බරව කීවාය."මම තමයි දුව ගෙදර එක්කගෙන ආවේ. ඕපීඩී එකෙන් බෙහෙතුත් අරගෙන දුව ගෙදර එක්ක ආවා." සුරංගගේ පියා කීය. "ඒත් මෙයා ගෙදර ආ දවසේ ඉඳලම දරුවා ගැන කියව කියවා හිටියේ. අපිට හිත හදාගන්න අමාරුයි - ස්කෑන් එකේදි දැනගත්තා ලැබෙන්න හිටියේ පුතෙක් කියලා. ඒ දැනගත්ත දවසේ ඉඳලා ලොකු පුතත් මල්ලි බබා ගැන කියව කියවා හිටියේ.චමිලා හිතේ අමාරුවෙන් ඉන්න නිසා අපි හිතුවා දානයක් දෙන්න. ඒ නිසා හයවැනිදා ස්වාමීන් වහන්සේ නමක් ගෙදරට වඩමවා බණ කියලා පහුවදා දානේ දුන්නා. දවල් බැලුම්ගල සායන මධ්‍යස්ථානයේ ගැබිණි අම්මාවරු හැට දෙනකුට බත් පාර්සල් බෙදලා දුන්නා.ඒ ඔක්කෝම කරලා ඇවිත් ගෙදර ඉන්න විට තමයි හවස දෙකට විතර රෝහලේ අධ්‍යක්ෂතුමා විදුලි පණිවුඩයක් එවලා තිබුණේ දරුවා ජීවත්ව ඉන්නවා රෝහලට එන්න කියලා. ඒ අනුව අපි රෝහලට ගියා." චමිලාගේ සැමියා සුරංග දීපාල් එදා සිදුවූ දේ විස්තර කරයි."රෝහලෙන් ගෙදර ආවට පස්සේ මං කිරි එරෙන එක නතර වෙන්න බෙහෙත් ගත්තා. නමුත් ආයෙමත් රෝහලට එන්න කියලා කිව්වට පස්සේ රෝහලට යද්දි මට කිරි තිබුණේ නැහැ. පොවන්න කිරි දොවලා දෙන්න කිව්වත් මං බොහොම අමාරුවෙන් කිරි දොවලා දුන්නේ. මං යනකොටත් දොස්තර මහත්තයෙක් දරුවට කිරි ‍ෙපාවමින් හිටියේ.මම වාට්ටුවේ නතර වුණා. වාට්ටුවේ දොස්තර මහත්තයා කිව්වා මගෙ තනිවට කාව හරි නතර කර ගන්න කියලා. මගෙ අම්මත් මා එක්ක නතර වුණා. ඒ වෙනකොට රෝහලේ හෙදියෝ හිටියේ නැහැ. නමුත් දොස්තර මහත්තුරු හොඳට බැලුවා. ඒත් හත්වැනිදා රෑ පුතා නැතිවුණා. හැම තැනම ආරංචි ගිහින් තිබුණේ මම දරුවා රෝහලේ දමලා ගිහිල්ලා කියලා.අනේ මට එහෙම කරන්න වුවමනාවක් තිබුණේ නැහැ. රෝහලෙන් එදා දරුවගේ තත්ත්වය පැහැදිලි කරලා කියපු නිසයි අපි ආ‍ෙව්. මම දරුවා දාලා හොරෙන් පැනලා ගිය අම්මා කෙනෙක් නෙමෙයි. චමිලාට ඉන් එහා කිසිවක් කියා ගැනීමට අපහසුය. ඇය තවමත් දරු දුකින් තැවෙන්නීය."ටික දවසකට හරි මගෙ දරු පැටියගෙ ‍පණ රැකුණේ දොස්තර මහත්තුරු නිසා. හෙදියන් ස්ට්‍රයික් කරද්දි ජීවත් කරන්න බැහැයි කියලා දැන දැනත් දරු පැටියගෙ ජීවිතය රැකගන්න දොස්තර මහත්තුරු කටයුතු කරපු එක අපට වටිනවා. හත්වැනිදා රෑ පුතා නැතිවුණා. රෝහල් අධ්‍යක්ෂතුමා කිව්වා රෝහලෙන්ම භූමදාන කටයුතු කරනවා ඒ වෙනුවෙන් කිසිවක් වියදම් කරන්න එපා කියලා. මෙන්න මෙයා දැන් මල්ලි බබා ගේන්න කියලා අඬනවා. අපිට ඒක වාවගන්න බෑ" සුරංග වැඩිමල් පුතු තුරුළට ගනිමින් කීය.චමිලා හා සුරංගට දහසකුත් පැතුම් ගෙන ආ ඒ දරු සිඟිත්තා දැන් ජීවතුන් අතර නැත. ඔවුන් දුක සඟවාගෙන යළිත් ජීවිතයට මුහුණ දීමට සුදානම්ය. එනමුත් චමිලා ගැන සෙවීමට ගිය ගමනේදී අපට දකින්නට ලැබුණ මේ සිදුවීම් පෙළ සංවේදී හදවත් ඇති ඔබ කෙසේ නම් ග්‍රහණයට හසුකර ගනීවිද?රෝහලේ නියෝජ්‍ය අධ්‍යක්ෂ වෛද්‍ය චන්දන කඳන්ගමුවකුරුණෑගල ශික්ෂණ රෝහලේ නොමේරූ ළදරුවන් සඳහා වන ළදරු ඒකක දෙකකි. මේ දෙකේම සේවය සඳහා සාමාන්‍යයෙන් හෙදියෝ දහයක් පමණ සේවයේ යොදවා ඇත. හෙද වර්ජනය ආරම්භ කරන විටත් මෙම ඒකකයේ ළදරුවන් කිහිපදෙනෙක්ම සිටියහ. වර්ජනය මේ මොහොත වන විටත් ක්‍රියාත්මක වේ. එනමුත් අඩුවක් පාඩුවක් නැත.වෙනත් වාට්ටුවල සිටිනා වෛද්‍යවරු මෙන්ම එම ඒකකයේ වෛද්‍යවරු ද මේ බිලිඳු ජීවිත සුරක්ෂිත කිරීමට කැපවීමෙන් කටයුතු කරති. වෙනදාට දරුවන්ට කිරි පෙව්වේ, ඇඳුම් මාරු කළේ මෙන්ම ඔවුන් රඳවා ඇති යන්ත්‍ර සූත්‍රවල ක්‍රියාකාරිත්වය සොයා බැලුවේ හෙදියන්ය. එහෙත් අද අනෙකුත් සේවකයින් සමඟ මේ කටයුතු කැරෙන්නේ වෛද්‍යවරුන් ගේ දෑතිනි. සිරින්ජර මඟින් ළදරුවන්ට කිරි පොවන්නේ වෛද්‍යවරුය.හෙද වර්ජනය ආරම්භයේදීම කුරුණෑගල ශික්ෂණ රෝහලේ සිද්ධීන් කිහිපයක්ම වුණේය. මේ රෝහලේ හෙද කාර්ය මණ්ඩලය එක්දහස් දෙසීයක් ඉන්නවා. නමුත් කිසිම කෙනෙක් සේවයට වාර්තා කර සිටියේ නැහැ. ඔවුන් වර්ජනය කර යන්න ගියේ මේ ආයතනයේ යම් යම් කාමර කබඩ් ආදිය වහලා. ඉබි යතුරු දාලා. බර කිලෝ පහක දරුවකු මට ඉපදුණා.ඒ දරුවා ඉපදෙන අවස්ථාවේ තමයි එතන හිටපු නර්ස්ලා කතුරු ආදී ආම්පන්නත් අරගෙන සූතිකාගාරයෙන් පිටව ගියේ. නමුත් ඒ අවස්ථාවේ හිටපු වෛද්‍යවරු පවුල් සෞඛ්‍ය සේවිකාවන් ඒ අම්මගෙයි දරුවගෙයි දෙන්නගෙම ජීවිත බේරාගත්තා. වර්ජනය තිබුණට රෝහලේ කාර්යයන් අඩාල වෙලා නැහැ. සැත්කම් වකුගඩු රෝගීන් සඳහා වන රුධිර කාන්දුකරණය, සිසේරියන් සැත්කම් ආදී සියල්ලක්ම සාමාන්‍ය විදිහට කෙරෙනවා.ඒ වගේම මේ වර්ජනයට අද වන විට දවස් නවයයි. නමුත් රෝගීන් අපි අපහසුතාවයට පත්කරලා නැහැ. හෙදියන් වසරක් මේ වර්ජනය අරගෙන ගියත් මේ ඉන්න වෛද්‍යවරු අනෙකුත් කාර්ය මණ්ඩලයත් සමඟ අපි මහජනතාවට සේවය ලබා දෙනවා" නියෝජ්‍ය අධ්‍යක්ෂ චන්දන කඳන්ගමුව මහතා කියා සිටියේය.දිවයිනේ අනෙකුත් රෝහල්වල මේ වන විට වර්ජනය අවසන්ය. එහෙත් කුරුණෑගල තවමත් වර්ජනයේය.චමිලා, සුරංග පමණක් නොව තමන්ට ලැබෙන සේවය පිළිබඳව කුරුණෑගල අවට ජනතාව ද සිහිපත් කරන්නේ ගෞරවයෙනි. මේ ඔවුන් රෝහල ඉදිරිපිට ගසා ඇති බැනරයයි."හෙදවර්ජනය නොසලකා අසරණ රෝගීන් වෙනුවෙන් අඛණ්ඩ සේවයක් ඉටුකරන වෛද්‍යවරුන්ට, වින්නඹු මාතාවන්ට, කනිෂ්ඨ කාර්යය මණ්ඩලයට හා සේවයේ නියුතු සියලු කාර්ය මණ්ඩලයට අපගේ ගෞරවය"-රෝහල පිටුපස එක්සත් ත්‍රීරෝද රථ සංගමය හා ප්‍රදේශවාසී ජනතාවඉනෝකා සමරවික්‍රමඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=af1405118</link>
    <topic>එදා කීතු කීතුවලට ඉරුවෙ මගෙ දුප්පත් ආත්මය මහත්තයො</topic>
    <author>උපාලි සමරසිංහ</author>
    <content>අහුන්ගල්ලේ සතුන් වත්තේ සිංහ අනතුරින් මියගිය අනුරුද්ධගේ අම්මා කියයිඅහුන්ගල්ලේ පෞද්ගලික සතුන් වත්ත තුළදී එළිමහනේ සිටි සිංහයකු පාසල් සිසුවකු සපා මරා දැමීමේ සිද්ධිය මේ රටේ මතු නොව දේශ දේශාන්තරයේදී පවා රැව් දුන් ආන්දෝලනාත්මක සිද්ධියකි. මේ සතුන් වත්ත ආසියාවේ පැවැති එළිමහන් පළමුවැනි සතුන් වත්ත වූ අතර, ලෝකයේ එවැනි ආකාරයේ පස්වැනි සතුන් වත්ත ලෙස නම්වර ලැබීය.පොල්ගහවෙල පොරමඩල විදුහලේ අවුරුදු 14 ක සිසුවකු වන දමිත් අනුරුද්ධ ශිෂ්‍යයා තම පාසලේ වෙනත් සිසුන් හා ගුරුවරුන් සමඟ අධ්‍යාපන චාරිකාවක පැමිණි ගමනේදී මෙහි සිටි ශ්‍යාම් නමැති සිංහයාගේ පහර දීමෙන් එසේ මරුමුවට පත්විය. වර්ෂ 1997 ක් වූ පෙබරවාරි 20 දා වූ මේ සිද්ධියට දැන් වසර 17 කි. මේ එම සිද්ධිය පසුබිම් කැරගත් අද කතාවයි.පොරමඩල විදුහල හෙවත් සිරි පැරැකුම් විදුහල පිහිටියේ පොල්ගහවෙල මහමෙව්නාවට පිවිසෙන මාර්ගයේ මඳ දුරක් ගිය තැනෙකය. දැනටත් එම පාසලේ ඇත්තේ සිසුන් 60 ක් පමණෙකි. ඒත් 6 වැන්නේ සිට 13 වසර දක්වා අදත් එහි පංති පැවැත්වෙයි. කීර්තිමත් සිසුන් දහස් ගණනක් බිහි කොට වැසෙන්නට ගිය මේ විදුහල අප්‍රතිහත ධෛර්යයෙන් රැකබලා ගන්නා වත්මන් විදුහල්පති වීරසූරිය මහතා අපට මෙසේ කියයි.මං මේ විදුහලට ඇවිත් දැන් අවුරුදු 3 ක් විතර වෙනවා. මේ සිද්ධිය වූ කාලේ හිටියේ විදුහල්පතිනියක්. හේමා නවරත්න මහත්මිය. පත්තරවල මේ සිද්ධිය සම්බන්ධව පළවූ ලිපි සිය ගණනක් විතර අපි පොතක් ලෙස එකතු කරලත් තියෙනවා. හරිම කනගාටුදායකයි. මා හිතන්නේ මෙවැනි දෙයක් සිදුවී ඇත්තේ හැම පාර්ශ්වයේම වරදකින්.පළමුවැන්න ළමයින් විනයගරුක වෙන්ඩ ඕනෑ. දෙවැන්න ගුරුවරුන් මීට වඩා දරුවන් ගැන අවධානය යොමු කරන්ඩ ඕනෑ. තෙවැන්න එවැනි එළිමහන් සතුන් ඉන්නා තැන් පිළිබඳව මීට වඩා රජය සැලකිලිමත් නීති පද්ධතියක් දාන්ඩ ඕනෑ. මේ අහිංසක දරුවා මිය ගියාට පස්සෙ ඒ සතුන් වත්ත වහලා දැම්මා. මා හිතන්නේ පෙර සූදානමයි හැම තැනම වැදගත්.වත්මන් විදුහල්පතිවරයාගේ කතාවට අනුව මට වැටහුණේ මේ සිද්ධි දාමයේදී අශ්වයා පැන ගියාට පසු ඉස්තාලය වසා දැමීමක් සිදුවූ බවයි. කෙසේ නමුත් මෙහි ප්‍රධාන කතා නායිකාව වන්නේ මියගිය සිසුවාගේ මව වන ඩී. ඉසිලින් නෝනාය. පාසල් වත්තෙන් එපිට කුඩා වත්තක නිවෙසක සිටින ඇය මේ සිද්ධිය සිහි කරනු නොහී අදත් වැළහින්නක මෙන් හඬන්නීය. මේ පාසලේ ආපන ශාලාව එහි විදුහල්පති හා ගුරු මණ්ඩලයේ කාරුණික ආශිර්වාදයෙන් පවත්වාගෙන යන්නී මේ මියගිය දමිත්ගේ අම්මාය. ඇය කඩින් කඩ හඬමින් ඉකි බිඳිමින් කියූ දේ මම එකවර ඔබට ලියමි.මව ඉසිලින් නෝනා“මං නොවිඳිනා දුක් විඳලයි මේ දරු පැටව් ලොකු මහත් කළේ. මට ඉන්නේ පිරිමි දරුවොම 4 ක්. සිංහයා මරා දැම්මෙ මගේ පොඩි පුතා දමිත් අනුරුද්ධ. දරුවන් පුංචි සන්දියෙම මගෙ මහත්මයා නැති වුණා. ඉස්කෝලෙට එහා වත්තෙ මගෙ වත්තෙ මායිම. මං එතැන ඉඳන් දරුවන්ට මොනවා හරි විකුණලා යම් අතමිටක් සොයා ගත්තා. පොඩි පොඩි කුලී වැඩත් කළා. ලොකු පුතාගෙන් සහයෝගය මට ලැබුණා.පොඩි පුතාට ඒ කාලෙ යම්තම් අවුරුදු 14 යි. පාසලෙන් යන අධ්‍යාපන චාරිකාවට එයා සල්ලි ඉල්ලා හිටියා. ඒ කාලෙ ගණන රුපියල් 100 ක්. ලොකු පුතා මල්ලි මේ ගමන යනවට බලවත් ලෙස විරුද්ධ වුණා. “මෙයා සිංහයන්ට, කොටියන්ට කිට්ටු වෙලා පින්තූර ගන්ඩ යයි. මෙයාව යවන්ඩ එපා” එයා කීවා.ඒත් පොඩි පුතාගෙ පෙරැත්තය නිසාම අන්තිමේ ට්‍රිප් එකට සල්ලි හොයලා දුන්නා. ඒත් ලොකු අයියා ෆිල්ම් රෝල් ගන්ඩ සල්ලි දෙන්නෙම නෑ කීවා. පොටෝ ගන්ඩ සතුන් ළඟට යාවි කියලා. මාත් ඒකට හරහටම හිටියා. ඒත් පුතයි පුතාගෙ ළග යාළුවෙක් වන රන්දිලුයි ‘ෆිල්ම් රෝල්’ ගන්ඩ පළාතෙම තියෙන ඉරටු එකතු කරලා ඉදල් හදන කඩවලට දීලා සල්ලි හොයාගෙන. ඒ කාලෙ ඉරටු අරන් තිබුණේ කිලෝ එකම රුපියල් 10 කට. මේ ට්‍රිප් එකට පාසලෙන් බස් දෙකක් ගියා. දරුවන් 140 ක් ගුරුවරුන් 14 ක්, මාපියන් 5 කුත් සහභාගි වෙලා තිබුණා. ඒ නිසා බයක් තිබුණෙම නෑ.ඒත් දෙවියනේ! පුතාට සිංහයා ගහලා බෙල්ල විකලා මරලා තිබුණු දවසෙ දහවල් 1.30 ට විතර ගෙදර වැඩ කරමින් ඉඳලා එළිපත්තට ආපු මට එකපාර මහා කළුවර ගුලියක් පෙනුණා. ඒත් එක්කම පුතාගෙ හඬ ඇහුණා. අම්මෙ, මං ගෙදර ආවා අම්මෙ... කිව්වා වගේ. ඊට පස්සෙ හොඳින් බලනකොට කවුරුවත් පේන්ඩ නෑ. අනේ! දෙවියනේ මගෙ දරුවා හොරු අරන් ගියා වගේ.මගෙ පුතා දඟ නෑ. එයා හරිම අහිංසකයි. චිත්‍ර විෂයට හරිම දක්ෂයි. මහත්මයාව වුණත් ඔය ඉන්න විදියටම එයාට අඳින්ඩ පුළුවන්කම තිබුණා. ගුරුවරුන්ටත් කීකරුයි. අද එයා හිටියානම් අනිවාර්යයෙන්ම චිත්‍ර ගුරුවරයෙක් වේවි. මගෙ බලාපොරොත්තුව තිබුණෙත් එහෙම. එයා සමස්ත ලංකා චිත්‍ර තරග දිනලත් තියෙනවා. ඒත් කාගේ හෝ වරදකින් මට මගේ පුතා නැතිවුණා.සතුන් වත්ත අයිතිකාර මොහොමඩ් මහත්මයා මගේ දරුවගෙ මළගමට සල්ලි දුන්නෙ. තුන් මාසෙ වෙනකම්ම එයා බලලා තියෙනවා. මට නම් එදා කල්පනාවක් නෑ. දවස් ගණනාවක් මං කෑම කැවේවත් නෑ මහත්මයො. මොහොමඩ් මහත්මයා රුපියල් ලක්ෂ 2 ක් වන්දි වශයෙන් දුන්නා.මගෙ පුතා මට කෝටියක් වටිනවා. ඒ කාලෙ මෙහෙ හිටපු ආණ්ඩුකාර තුමා මට කීවා ඔයා එන්න මං ඔයාට කෝටි 1/2 ක් සල්ලි අරන් දෙන්නම්. මේ සතුන් වත්ත වහනවා විතරක් නොවේ ඔයාට විශාල වන්දියකුත් අරන් දෙනවා කියලා. මට මගේ පුතා නැතිවෙලා තැන් තැන්වල රස්තියාදු වෙන්ඩ බෑ.කෝටියක් ලැබුණත් මට මගෙ පුතා ගෙනත් දෙන්ඩ ඔය කාටවත් බෑ. මං ඒ අයට කීවා මගෙ පුතා ගෙනත් දෙනවානම් ඕනෑ තැනක මේ අවනඩුව කියන්ඩ එන්නම් කියලා. අදටත් මගෙ පපුවෙ පත්තු වෙන ගින්දර දන්නෙ මං විතරයි. ඒ නිසා ඒ වගේ පෞද්ගලික සතුන් වතු මේ රටේ නැවත ඇති කළොත් මං ජනාධිපතිතුමා හරි හමුවෙලා ඒක නවත්වා ගන්නවා. මට වෙච්ච අසාධාරණේ තවත් අම්මෙකුට, දරුවෙකු වෙන්ඩ දෙන්නෙ නෑ.ඇයගේ හද පුරා නැ‍ඟෙන ගින්න සාධාරණය. තමන්ගෙ අසරණ කාටත් කරදරයක් නැති දරුවා සිංහයකු මරා දැමු බැව් අසන අම්මා කෙනෙකුගේ හෘද ස්පන්දනය ඔබටත් දැනේනම්...එදා ඒ අධ්‍යාපන චාරිකාවට සහභාගිවූ බොහෝ ගුරුවරුන් අද විශ්‍රාමිකය. ඒ ගුරුවරුන් අතර ජීවත්වන්නවුන් සොයා ගම් පිරීමට පෙර, මේ පාසලේ නියෝජ්‍ය විදුහල්පතිනිය හමුවීමට මම වෙර දරමි. ඇය එදා පාසලට අලුතින් ආ උප ගුරුවරියකි. ඇය අද මේ පාසලේ සිටින එකම ගුරු සාක්කියයි. යූ. ජි. ස්වර්ණා දිසානායක නම් වූ ඇය මෙසේ කීවාය.“එදා අධ්‍යාපන චාරිකාව ඒ වගේ කනගාටුදායක සිදුවීමකින් නිමා කරන්න සිදුවෙයි කියලා අපටත් හිතුණේ නෑ. අපි එදා මුලින්ම ගියේ රත්මලානේ වීදුරු කර්මාන්ත ශාලාව බලන්ඩ. ඊට පස්සෙ අපට තිබුණේ කළුතර බෝධිය වැඳලා අහුන්ගල්ල සතුන් වත්තත් බලලා හික්කඩුවෙ කොරල් පර බලන්ඩ යන්ඩයි.වීදුරු කර්මාන්ත ශාලාව බලලා ටිකක් වෙලාව ගිය නිසා කළුතර බෝධිය ළඟ නවත්වන්නෙ නැතිව අපි ගියා අහුන්ගල්ලට. එතකොට වෙලාව දහවල් 1 යි. දරුවන් එක්ක එදා දිවා ආහාරය අරගෙන 1.30 විතර වෙනකොට සතුන් වත්තටත් ගියා. මේ දරුවන් 140 කණ්ඩායම් 20 කට බෙදලයි තිබුණේ.අනුරුද්ධ හිටියෙ ශ්‍යාමා පුෂ්පමාලී මිස්ගෙ කණ්ඩායමේ. ළමයින් පේළි ගස්වලා සරත් චන්ද්‍රනායක මහත්මයා ප්‍රවේශපත්‍ර ගන්ඩ කවුන්ටරය ළඟට ගියා. ඒත් ඒ වෙනකොටත් මේ දරුවා අනුරුද්ධයි එයාගෙ යාළුවා රන්දිලුයි ඇතුළට ගිහිල්ලත් ඉවරයි. අපි දන්නෙත් නෑ. සිංහයා ළඟ ඡායාරූප ගන්නකොට සතා එකපාර පැනලා දරුවාව කටින් අල්ලලා.මෙතැන එකම ගාලගෝට්ටියක්. ගුරුවරුන් සියල්ලන්ම අන්දමන්ද වුණා. කණ්ඩායම බාරව සිටි ගුරුවරියටවත් අපේ කණ්ඩායමේ ගුරුන්ටත් හිතන්ඩ තරම්වත් වෙලාවක් නෑ. සිද්ධිය ඇහිල්ලකින් ඉවරයි. මේ දරුවාගේ මරණය ගැන අපත් ගුරු අම්මාවරුන් හැටියට කනගාටු වෙනවා” ඇගේ හඬ යටපත් කරමින් නැවත මට අනුරුද්ධගේ මවගේ හඬ ඇසෙයි.“සිංහයා නිදැල්ලේ ඉන්නා බව දැනගෙනයි මේ කට්ටිය එතැනට ගියේ. එයත් සමඟ ඉස්සෙල්ලාම පින්තූර අරන් තියෙන්නෙ රන්දිල්. ඊට තප්පර දෙකකට පස්සෙ මගෙ පුතා එතැන සිංහයා ළඟ වාඩිවෙලා තියෙන්නේ. එක පාර සිංහයා ගොරවලා මගෙ පුතාගෙ බෙල්ලටම පැනලා සතෙක් වගේ ඩැහැගෙන. එයාගේ යාළුව, රන්දිල් බේරුණේ නූලෙන්. උස කම්බි වැටක් දිගේ නැඟලා. ගුරුවරුන්ට දොස් කියන්ඩ හොඳ නෑ. ඒත් මගෙ දරුවා දඟයෙක් නම් නොවේ...”රන්දිල් ජයකොඩි නම් එදා ශිෂ්‍යයා සිංහයාගෙන් නූලෙන් බේරුණු බව ඇසීමෙන් මම ඔහු සොයා ගැනීමේ අභිප්‍රායෙන් වෙහෙසෙමි. ඒ දරුවා අද වැඩිහිටියෙකි. ඔහුට ද කුඩා දරුවෙක් සිටී. කොළඹ මරදානේ එක්තරා පෞද්ගලික ආයතනයක සේවය කරන රන්දිල් පොරමඬල ගමේම කෙළවරක දිවි ගෙවයි.අපි ගුරු මහත්ම මහත්මීන්ට හරිම ආදරෙයි. ඒ අයට අගෞරවයක් කරන්ඩ මා කැමැති නෑ. ඒ නිසා වෙනත් විස්තර නොකියා සිද්ධිය ගැන විතරක් කියන්නම්.“මං තමයි සිංහයා ළඟ ඉස්සෙල්ලාම පින්තූර ගත්තෙ. ඒ සතා සමඟ පින්තූර ගන්ඩ අනුරුද්ධ බය වුණා. මාත් මුලින් බය වුණා. එතැන සිටි සේවකයා කීවා බය වෙන්ඩ එපා. එයා කීකරුයි. පින්තූර ගන්ඩ කියලා. අනුරුද්ධ බයෙන් බයෙන් වාඩිවෙද්දී එකපාරම ගොරවාගෙන සිංහයා නැගිට්ටා. පැනපු ගමන් අනුරුද්ධගේ බෙල්ලෙන් අල්ලා ගත්තා.සිංහයා සිටි තැන අහිංසකයාගේ ලේ ගලලා ලේ විලක් වුණා. ඒ වෙලාවෙ අර බලාගත්ත කම්කරුවා සිංහයා පාලනය කරන්ඩ උත්සාහ කළා. කට්ටියක් අනුරුද්ධව අරන් දිව්වා. මං බේරෙන්ඩ එතැන තිබු කම්බි වැටේ ඉහළට නැංගා. සිංහයාගේ ගෙරවිල්ලයි වලිගය වැනිල්ලයි ඉවරයක් නෑ. ඒ අතර සිංහයා මාව ඩැහැගන්ඩ දඟලනකොට එයාගෙ නිය පහරකට මගේ කලිසම ඉරුණා.මං අම්මගෙන් බිව් කිරි ටික මතක් වුණා. කොහොමහරි සිංහයාව පාලනය කරලා කම්කරුවො එයාව වෙනත් පැත්තකට ගෙන ගියා. ඊට පස්සෙයි මට බේරෙන්ඩ පුළුවන් වුණේ. සිද්ධිය වෙලා විනාඩි දෙක තුනක් යනකොට අර සිංහයා සිටි තැන ලෙයින් තෙත්වූ තැන සෝදලත් ඉවරයි. මේක හරිම අවාසනාවක්. මට මගේ යාළුවා නැතිවුණා. එදා මගේ යාළුවා හරහට තියාගෙන ඉස්පිරිතාලෙ ගෙනිච්චෙ රතනපාල සර්...ඒ රතනපාල සර් දැන් විශ්‍රාමිකයි. එහෙත් ජීවතුන් අතරය. පොල්ගහවෙල ලෙව්දෙණිය ගමේ පදිංචි රතනපාල ගුරුතුමා සොයා ගැනීම තරමක් දුෂ්කර විය.මගෙ නම එච්. ඩි. රතනපාල. මට දැන් අවුරුදු 66 ක්. එදා ඒ සිද්ධිය වෙනකොට මං පොරමඩල ඉස්කෝලෙ කෘෂිකර්ම ගුරුවරයා. නියමිත පිළිවෙළට අධ්‍යාපන අමාත්‍යාංශයේ අනුමැතිය ලබාගෙන ‘ට්‍රිප්’ එක ගියේ. අපි මුලින්ම ගියේ කැලණියට. ඊළඟට රත්මලාන වීදුරු කර්මාන්ත ශාලාව.අහුන්ගල්ලට යන විට දහවල් 1.30 යි. මං ටිකට් කවුන්ටරය ළඟ සරත් චන්ද්‍රනායක සර් එක්ක හිටියෙ. එක දරුවෙක්ට නරඹන්ට අවර දීමට රුපියල් 20 ක් ඉල්ලුවා. මං එක දරුවකුට රුපියල් 10 ක් ගන්ඩ කියලා එහි පරිපාලනය සමඟ කතාවක හිටියෙ. එකපාර මර‍ළතෝනියක් ඇහුණා. බස් දෙකක් අරන් ගුරුවරු 14 ක් ළමයින් 140 ක් අරන් මේ ගමන ගියේ. මං තමයි ගමනේ සංවිධායක. බලනකොට අපේ ළමයෙක් සිංහයකු ඩැහැගෙන.ඒ දරුවාත් අරන් අපි ඒ අයගෙම වාහනයකින් කරාපිටිය රෝහලට ගෙන යන්ඩ හැදුවත් මඟදි ළමයා සුදු මැළිවෙලා අසාධ්‍ය බව පෙන්වන නිසා බළපිටිය රෝහලට ඇතුළු කළා. ඇතුළු කරලා විනාඩි දෙක තුනක් ගියේ නෑ. දොස්තර මහත්මයා කීවා දරුවා මැරුණා කියලා. මාව එකපාරටම සිහි නැතිව වැටිලා තියෙනවා.මේ සත්තු නිර්වින්දනය කරලා ඒ අය නිසොල්මන් වුණාමයි අර විදියට ඉන්නෙ කියලා සමහරුන් කීවා. ඒකෙ ඇත්ත නැත්ත දන්නෙ නෑ. මට මගේ ජීවිතේ මේ සිද්ධිය විශාල පසුතැවීමක් ඇති කළා. අලින්ට භාෂාවක් තියෙනවා. මර්මස්ථාන තියෙනවා. කොටින්ට සිංහයන්ට භාෂාවක් නෑ. නිලයක් නෑ.ඉතින්! මේ අය විශ්වාස කරලා ළඟට යන්නෙ කොහොම ද? දරුවා මළේ ෆොටෝ ගන්ඩ ළගටම ගිය නිසයි. සතුන්ව කවරදාවත් විශ්වාස කරන්ඩ බෑ කීකරුයි කියලා. මේ සිද්ධියෙන් හෙළිවන්නේ ඒ ඇත්ත. දරුවා මියගියාට පස්සෙ ඒ සතුන් වත්ත වැහුණා. මේ වගේ සතුන් වතුවලට නම් රජය මීට පස්සෙ කිසිම අනුමැතියක් දෙන්ඩ එපා.ස්වර්ණා ගුරුතුමිය කී තවත් කතාවක් මගේ මතකයට එයි. “අපි මේ සිද්ධිය වටා ගොඩක් විමර්ශනය කළා. මේ දරුවා එතැනට යන්ඩ පෙර තවත් ඉස්කෝලෙක ළමයින් සතුන් එක්ක පින්තූර අරගෙන. කෑගල්ලේ ජනප්‍රිය කාන්තා විදුහලක ළමයි. සමහර විට කාන්තාවන්ට සිංහයා දක්වන ප්‍රතිචාරය නරක ද යන වග.ඊළඟට දරුවාට සතා පෑගුණාවත් ද කියලා. එහෙම වෙලත් නෑ. ඊළඟට දරුවා කෑ දෙයකින් සිංහයාට අමුතු කුයිලක් දැනුණා ද යන වග.... දරුවා එදා කෑවේ අලයි පොල්සම්බෝලයි බතුයි ඊට පැය භාගයකට පෙර. එහෙමත් නැත්නම් කළුතර බෝධියට යන්ඩ කලින් සැලසුමේ තිබිලා ඒක නැවතු නිසා ද යන වග. මේ වගේ විවිධ කෝණවලින් සොයා බැලුවත් මේ සිදුවීමට හරි පිළිතුරක් ලැබුණේ නෑ.මේ සිද්ධියේ ප්‍රධාන වග උත්තරකරුවා වූයේ අහුන්ගල්ල පෞද්ගලික සතුන් වත්ත හිමිකාරයාව සිටි හිටපු බේරුවල නගරාධිපති මසාහිම් මොහොමඩ්ය. අපි පොල්ගහවෙල සිට කඩුවෙලින් අධිවේග මාර්ගය ඔස්සේ වැලිපැන්නට ගොස් ඒ හරහා බේරුවලට පැමිණ ඔහු හමුවීමු. එය හරිම දුෂ්කර අභ්‍යාසයක් වීය.මේක ආසියාවේ පළමු එළිමහන් සතුන් වත්ත. ලෝකෙම මේ වගේ පස්වැනි සතුන් වත්ත. මේ සතුන් වත්ත නිසාම ලෝකයේත් අහුන්ගල්ල යන නම ප්‍රසිද්ධ වුණා. ගමේ පැල්පත් ලොකු ගෙවල් බවට පත්වුණා. එන අයට අවශ්‍ය කෑම බීම, තැඹිලි පලතුරු ආදිය සපයලා. ප්‍රාදේශීය සභාව එන වාහනවලින් බදු අරන් සේවකයන්ට පඩිනඩි ගෙව්වා. මේ ගම සිංහල බෞද්ධ ජනතාවක් ඉන්නා ගමක්. මගේ ජාතිය මුස්ලිම්. ආගම ඉස්ලාම්. ඒක මුල් කාලෙ කාටත් ප්‍රශ්නයක් වුණේ නෑ.මං ඉස්කෝලෙ යනකොටත් ලේන් පැටව් සාක්කුවේ දාගෙන ගිහින් ගුරුවරුන්ගෙන් බැණුම් අහලා තියෙනවා. ඒ අයට කිරි පොවන්ඩ ගුරුන්ගෙන් අවසර අරන් ගෙදර ඇවිත් තියෙනවා. මුලින්ම මට ඉඩම් කෑල්ලක් දුන්නෙ නීතිඥ අමරසේකර මහත්මයා. පස්සේ මේ පුංචි ඉඩම අක්කර 3 1/2 ක් දක්වා ලොකු වුණා. පළාතේ කුඹුරු අස්වද්දන කාලෙට හමුවන පිඹුරන් වැනි සතුන් මුගටින් හෝතඹුවන් ගමේ මිනිස්සු මට ගෙනැත් දුන්නා.මේ විදියටයි මගේ සතුන් ඇති කිරීමේ ආසාව වැඩෙන්නෙ. දවසක් මං මාදු ග‍ඟේ සුද්දියක් හා තවත් කට්ටියක් එක්ක බෝට්ටුවකින් සංචාරෙක යනවා. අපට පේනවා ඈත ජා කොටු අතරින් එන ඔරුවක තරමක කොල්ලෙක් සතෙක්ව ඔරු පත්තෙ ගගහා කෑ ගගහා සතුටු වෙනවා. සතාත් ඔරු පත්තෙ වදින වාරයක් පාසා වේදනාවෙන් කෑෂ්... කෑෂ් ගහමින් මරහඬ දෙනවා.ළංවෙලා බලනකොට කොලුවා මේ විදියට තළන්නෙ කිඹුල් පැටියෙකුට. හේතුව එයා ජා කොටු අතරට පැනලා මාළු හපන නිසයි. මගේ බෝට්ටුවෙ හිටපු සුද්දි සංවේදීව අඬන්න පටන් ගත්තා. එයා කොල්ලට ඉල්ලන තරමක් සල්ලි දෙන්නම් කිඹුල් පැටියා ගඟට දාන්න කියලා ඉල්ලීම් කළා. කොල්ලා කැමැති වුණේ නෑ. මේ ගඟට දානවානම් කීයටවත් දෙන්නෙ නෑ කොලුවා කීවා.අන්තිමේ මං ඉල්ලුවා මගේ සතුන් වත්තට. කොල්ලා සතා දුන්නා රුපියල් 50 ක් අරන්. ඒ සතා මගෙ දරු පැටියන් එක්ක වැඩුණේ. මේකෙ සිටි කොටි සිංහයෝ වලස්සුත් එහෙමයි. (ඔහු එසේ කියමින් ඔහුගේ බිරිය දරුවන් සතුන් සුරතල් කරන පින්තූර ගොන්නක් පෙන්වයි) මා ළඟ හිටි වලස් පැටවා මට හමුවුණේ වවුනියාවේදී. එස්. ටී. එ‍ෆ්. එකේ එස්. එස්. පී. සහබන්දු මහත්මයා හරහා. (ඔහු දිගමට ඒ සතා ලැබුණු විස්තර ද කියයි) මම අදාළ සිද්ධිය විමසමි.මේ දරුවා ගැන මට කනගාටුයි. ඒ වගේ දෙයක් වෙනවා කියලා දන්නවානම් මා සතුන් වත්තක් කරන්නෙත් නෑ. මේ ශ්‍යාම් කියන සිංහයාගේ නමේ අරුත සාමය එයා මේ වගේ දෙයක් කරයි කියලා මා හිතුවෙත් නෑ. මා ඒ සතුන්ට හොඳට සැලකුවා.දවසට මේ සතුන් වත්ත සඳහා මට රුපියල් 35,000 ක් වියදම්. මං මේ සතුන් වත්ත වෙනුවෙන් රුපියල් ලක්ෂ 1000 ක් වියදම් කළ මනුස්සයෙක්. මං ඒ දරුවාගේ මළගමට වියදම් කළා. වන්දි ලක්ෂ 2 ක් දුන්නා. වෙනම තවත් 50,000 ක් දුන්නා.එදා දරුවා සිංහයාගේ කනට කෝටුවක් දාලා තියෙනවා. (මම ඒ ප්‍රකාශය ප්‍රතික්ෂේප කළෙමි. මගේ සමීක්ෂණයට අනුව අනුරුද්ධ ‍බයෙන් ගැහෙන කොලු පැටියෙකි) දරුවා ගෙන ගියාට පස්සෙත් කට්ටිය සිංහයත් එක්ක ෆොටෝ ගහලා තියෙනවා. (එයට ද මම තදින් විරුද්ධ වෙමි.)බෙල්ලෙන් ළමයෙක් ඇල්ලුවට පස්සේ කවුද? ඌට කිට්ටු වන්නේ මම අසමි. සිද්ධියෙන් පස්සේ ඇයි එතැන ලේ ගංගාව සේදුවෙ? මගේ ප්‍රශ්නයට ඔහු කීවේ ඒ සේවකයන් කරලා තියෙන වැඩක් යන්නය.මගේ සතුන් වත්ත නිසා ගම නැඟුණා. කාගෙත් කරල පෑහුණා. ඒ නිසා ම ජීවත්වන පිරිස් ඇතිවුණා. අද ඒ කාටත් වැරදිලා. ඒත් මට වැරැදිලා නෑ. සතුන් වත්ත වහන්නෙ නැතිව ඒකට නීති පද්ධතියක් දාලා අවසර දුන්නානම් නේද? හොඳ! ඔහු අසයි.එදා වනජීවි එකේ හිටි සමහර ලොකු මහත්වරු මගෙන් අල්ලස් ඉල්ලුවා. මං ඒවා දුන්නෙ නෑ. ඒකයි සත්තු වත්ත වැහුවෙ. මේ සිද්ධිය හේතුවක් කරගෙන. ලෝකයේ වෙනත් සතුන් වතුවලත් මේ වගේ සිද්ධීන් වෙනවා. අපට ලෝකයේ විශාල සංචාරක වටිනාකමක් ලබා දුන් මේ සතුන් වත්ත අපේ රටට අභිමානයක් වෙන්ඩ තිබුණා.මං ලෝකෙ සංචාරයකට යනකොට ඒ රටවල සතුන් වතු පරීක්ෂා කරනවා. ලෝකෙ පළමුවැනි සතුන් වත්ත ෂින්බෲස්. ඔස්ට්‍රියාවෙ තියෙන්නෙ. ඒ හැම එකක්ම බලලා මා හොඳට මේ සතුන් වත්ත හදාගෙන ආවෙ.සතුන්ට ‘ඩ්‍රග්’ දුන්නා කියන කතාව මා ප්‍රතික්ෂේප කරනවා. මං සතුන්ට ආදරෙයි. මගෙ සිංහ ධේනුවක් එක වතාවෙ පැටව් 6 දෙනෙක් වැදුවා. ඒක ලෝක වාර්තාවක්. නිරෝගී සතුන්ටයි එහෙම දේවල් කරන්ඩ පුළුවන්. මිනිසුන්ගේ වගේම සතුන්ගේ කෙළ, මළ, මුත්‍රා, අරගෙන ඒවා ගැන පරීක්ෂණ කරන්ඩ කියලා මං පෝස්ටර් ගහලා ඉල්ලුවා.ඔප්පු කළොත් ලක්ෂ 50 ක් දෙනවා කියලා. කවුරුවත් ඔප්පු කළේ නෑ. මගේ බලාපොරොත්තුව තිබුණේ මේක ලෝකෙම ලොකුම සත්තු වත්ත කරන්ඩ. මගේ ජාතිය ආගම නිසා මට මෙහෙම කළා කියලා හිතෙනවා.බලය නිලය තිබියදී ක්ෂණිකව කරන දේවල් කළාට කිසිම ජගතකුටවත් ඒ වගේ බලයක් නැවතත් ලැබුණත් ඒවා කරන්ඩ බෑ. මගෙ සත්තු ටික දෙහිවල සතුන් වත්තට ගෙන ගියාම මගෙ දරුවො ඇඬුවා. මාත් මාස ගණනක් දුක් වුණා. ඒ අයයි අපේ පවුලෙ අයයි එක පවුලේ අය වගෙ හිටියේ.උපාලි සමරසිංහඡායා - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=af14051111</link>
    <topic>"දැයට කිරුළ" යළි නූලෙන් බේරෙයි</topic>
    <author>තාරක වික්‍රමසේකර</author>
    <content>දැයට කිරුළ දුම්රිය අනතුරින් ගළවාගත් අයි. එම්. ඒකනායක‘මේ දවස්වල මෙහාට හරි වැස්ස වැව් උතුරලා පිටාර ගලලා තියෙන්නෙ. හැමදාම හැන්දෑවට වරුසාව, පහුගිය සඳුදා, ඒ කියන්නෙ 5 වැනිදා හවස 5 ට කිට්ටු වෙන්න හෝ ගාල වහින්න ගත්තා. සුළඟත් ඒ වගේමයි. එක පාරටම ‘ජර බර‘ සද්දෙකුත් එක්ක මොකක් හරි ලොකු දෙයක් බිමට පාත් වෙනව වගේ ඇහුණා. මම ඉක්මනට දොර ඇරල මිදුලට ගිහින් රේල් පාර දිහා බැලුවා රේල් පාරෙන් එහා තියෙන ලොකු සියඹලා ගහ මුළින්ම ඉදිරිලා රේල් පාරට වැටිලා. මම දුවගෙන ඇවිත් නෝනට කිව්ව. අපි දෙන්නගෙම ඇස් ඔරලෝසුව දිහාට ගියා.‘‘දෙයියනේ..... දැයට කිරුළ කොළඹ යන්න එන වෙලාව.... මොකක් හරි ඉක්මනට කරන්න‘ නෝන විලාප දුන්නා.අල්ලපු ගෙදර කට්ටියත් එහේ ඉඳල කෑගහනවා....පසුගිය 5 වැනිදා සඳුදා පලෙයි සිට කොළඹ කොටුව බලා ධාවනය වූ ‘දැයට කිරුළ‘ නගරාන්තර ශීඝ්‍රගාමී දුම්රිය පැමිණීමට ඔන්න මෙන්න කියා තිබියදී දුම්රිය මඟට කඩා වැටුණු දැවැන්ත සියඹලා ගසක් නිසා සිදුවීමට ගිය අනතුරක් වළක්වා ගැනීමට කටයුතු කළ ගල්ගමුව ප්‍රාදේශීය සභාවේ සේවකයකු වන අයි.එම්. ඒකනායක මහතා සිළුමිණට එසේ කීවේය.දැයට කිරුළ දුම්රිය පොතුහැර දී රජරට රැජන දුම්රියේ ගැටීමෙන් සිදු වූ දුම්රිය අනතුරේ උණුසුම තවමත් පහව ගොස් නැත. එවන් තත්ත්වයක් තිබියදී තවත් අනතුරක් එම දුම්රිය හා සම්බන්ධවම සිදු වූවානම් එය මෙරට දුම්රිය ඉතිහාසයේ කිසිදා නොමැකිය හැකි කලුපැල්ලමක් වනු ඇත. එම අනතුර වළක්වා ගැනීමට මුල් වී කටයුතු කළ ඒකනායක මහතාගේ මෙහෙය ගැන පුරසාරම් දොඩනවාට වඩා ඔහුගේ වචනයෙන්ම ඒ ගැන සවන් දීම වඩාත් අගනා බව සිතමු.‘සියඹලා ගහ රේල් පාරට වැටිලා තියෙනවා දැක්ක වුණාට එළියට බහින්න බැරි තරමට වැස්ස. ඒ විතරක් නෙමෙයි එළියට බහින්න බෑ අකුණු ගහනවා. පාර පේන්නෙ නැති තරමට වටේම අඳුරු වෙලා. පොලිසියට කෝල් කරත් කෝල් එක ගන්න බැරිවුණා.කරන්න දෙයක් නෑ, මහ වැස්සෙම එළියට බැස්සෙ පොඩි රතු පාට ටී ෂර්ට් එකක් අරගෙන. ඒත් මේ මහ වැස්සෙ ඒක හරියට පේන එකක් නැති වෙයි කියල මම රතු පාට රෙද්දක් හෙව්වා. ගෙදර එහෙම රෙද්දක් නැහැ.අල්ලපු ගෙදර වැලේ ලොකු රතු රෙද්දක් තියෙනවා දැක්කා. ඒක ගන්න වැටෙන් පනින්න ගිහින් මගේ කකුලකුත් තුවාල වුණා. ඒත් කරන්න දෙයක් නෑ. තෙමිච්ච රතු රෙද්ද බරයි. උස්ස ගන්නත් අමාරුයි.ඒකත් අර ගත්ත මම ඉක්මනින් රේල් පාර පැත්තට දිව්වා. ඒ අතරෙ කෝච්චියෙ නළා හඩ ඇහුණා. මට අකුණු ගැහිල්ල ගැනවත් වැස්ස ගැනවත් හිත හිතා ඉන්න වෙලාවක් තිබුණෙ නෑ. රේල් පාරට ගොඩවෙච්ච මම රේල් පාර මැද්දෙන් අනුරාධපුර පැත්තට දිව්වා. ඒකත් ලේසි වැඩක් නෙමෙයි.සිල්පර කොටන් උඩ අහක බලාගන යන්න බැහැ. වැටෙනවා. අනිත් එක අපිට ඕන විදිහට කකුල තියන්න බැහැ. අනිත් එක සිල්පර කොට උඩ කකුල තියන ගමන් ඉස්සරහින් එන කෝච්චිය බලාගෙන දුවන්න බැහැ. සරමත් කැහැපොට ගහගෙන යන එක තවත් අමාරු වුණා.මම රේල් පාරෙ දුවගෙන යනකොට තවත් අය ගහ පෙරලිච්ච බව දැකල දුවගෙන ආව. එයාලත් පුළුවන් විදිහට මේ වැඩේට උදවු වෙන්න ඇවිත් තිබුණා.කෝච්චියෙ එන්ජිමේ ලයිට් දෙක මට ඈතට හොදට පෙනුණා.‘පාරෙන් අයින් වෙන්න. කෝච්චියෙ හැප්පෙයි‘ මට කීප දෙනෙක් කෑගැහුවා.ඒ වුණත් මම රේල්පාර මැද්දෙන්ම දුවන්න ගත්තෙ අඩුම ගානෙ ඩ්‍රයිවර් මහත්තයට මම දුවගෙන එන එක හරි හොදට පෙනෙයි කියලයි. කෝච්චියෙ ඩ්‍රයිවර් මහත්තය මාව දැකලද කොහේද දිගටම හෝන් ගහන්න ගත්තා. මම පුළුවන් තරම් වෙර යොදල රතු රෙද්ද අතට අරන් ඉහළින් වැනුවා. තවත් ඉස්සරහට යන්න අමාරුයි. මොකද කෝච්චියත් වේගයෙන් එනවා. ඒ වෙනකොට වැටිච්ච ගහට මිටර් 200 ක් විතර දුරකින් කෝච්චිය තිබුණෙ. මම පාරෙන් අයින් වුණේ කෝච්චිය හොදටම ළංවුණාට පස්සෙ.‘ පාරෙ ගහක් පෙරලිලා යන්න බෑ. මම රියැදුරා මහත්තතයට කිව්වෙ අතින් සංඥා කරල. මම කියපු දේ තේරුණාද නැද්ද කියන්න දන්නෙ නෑ. ඒ වුණත් මොකක් හරි අනතුරක් කියල හිතල වෙන්න ඇති ඒ වෙනකොට රියැදුරු මහත්තය කෝච්චිය බොහොම හෙමින් පදවගෙන ආවේ. තවත් ළගට ආවහම මම කෑගහල කිව්ව ‘ගහක් පෙරලිලා යන්න බෑ‘ කියලා.එයා කෝච්චිය නවත්වා ගත්තා. ඒ වෙනකොට සියඹලා ගහට මිටර් 100 ක් විතර වෙන දුරකයි කෝච්චිය තිබුණෙ.මං සැනසුම් සුසුම් හෙලුවෙ එතකොටයි. ඒ එක්කම ලොකු එළියක් ආව. වැස්ස වහින බවත් අකුණු ගහන බවත් මට මතක් වුණේ එතකොටයි. කොයි දේටත් වඩා මට ඕන කරේ කෝච්චියත් මිනිස්සුන්වත් බේරගන්නයි. කෝච්චිය වේගයෙන් ආවානම් අනිවාර්යයයෙන්ම පීලි පනිනවා. ‍බොහෝ වෙලාවට ළග තිබුණු වැවට පෙරලෙන්නත් තිබුණා.එහෙම වුණානම් මහා විනාශයක් වෙනවා. මගේ ජීවිතේ කරපු ලොකුම පින මේක වෙන්න ඇති කියල මම හිතනවා. පිනකටත් වඩා මට ලොකු සතුටක් දැනුණා. ඒ සතුට මම විතරක් බෙදා ගන්නේ නැහැ. මම කෝච්චියට නවත්තන්න කියල සංඥාව දුන්නට පස්සෙ මට දකින්න ලැබුණා තවත් කට්ටිය දුවගෙන ඇවිත් තිබුණු බව. අකුණු ගහන එකවත් සලකන්නෙ නැතුව ඒ හැමෝම තමන්ගේ ජීවිත පරිත්‍යාගයෙන් කටයුතු කළේ.දැවැන්ත සියඹලා ගස දුම්රිය මඟට වැටී තිබූ අයුරුගස කපා ඉවත් කිරීමට දැරූ උත්සාහයඒ වගේම කෝච්චි පාරට ගහක් කඩාගෙන වැටිල කියල ආරංචි වෙච්ච ගමේ හැම තරුණයෙක් වගේ එතෙන්ට දුවගෙන ආව. දුවගෙන ආව විතරක් නෙමෙයි. ආපු සමහරු ආපහු ගෙවල්වලට ගිහිල්ල පොරෝ කැති මන්න සේරම ගෙනාව. මොන.... ඒ ගහ එහෙම කපන්න පුළුවන් ගහක් නෙමෙයි. පස්සෙ ‘චේන් සෝ‘ (දම්වැල් කියතක්) ගෙනාවා.ඒ වෙලාවෙ ඒකට පැට්රල් ගන්නවත් විදිහක් තිබුණේ නැහැ. කට්ටිය පුළුවන්විදිහට තෙල් හොයා ගත්ත. එක්කෙනෙක් තමන්ගේ මෝටර් සයිකලේ තිබුණු පැට්රල් ටික දීල ඒක වෙන කෙනෙකුට තල්ලු කරගෙන යන්න දීල වැඩේට උදවු වෙන්න ආව.පැයකට කිට්ටු වෙන කාලයක් ගියා ගහ කපල අයින් කරන්න. පොලිසියෙ මහත්වරුන්ට සිද්ධිය ආරංචි වෙලා එයාල එනකොට අපි හුඟක් දේවල් කරල ඉවරයි.අපේ හිත්වල තාම ගමේ කම, මනුස්සකම තියෙනවා. කෝච්චියෙ ආපු අය රුපියල් හාරදාහක් විතර එකතු කරල මට දුන්න. ඒත් මම ඒක ගත්තෙ නැහැ. ගහ කපන්න උදවු කරපු ‘චේන් සෝ‘ එක ගෙනාපු අයට ඒව දෙන්න කියල මම කිව්ව.මොකද ඒ වැඩේ කරපු අය මහන්සි වුණා වගේම තෙල්වලට ගිය වියදමයි. චේන් ෂෝ එකේ බ්ලේඩ්තල මුවත් කරන්නයි යන වියදම ඒකෙන් පියවගන්න හරි පුළුවන් වෙයි කියලා. මගේ ජීවිත කාලෙ ලොකු දෙයක් කරා කියල මට සතුටු වෙන්න පුළුවන්.ඒ ඒකනායක අපට කියපු කතාවයි.මේ සම්බන්ධයෙන් අපි දුම්රියේ රියැදුරු ජානක උදයකුමාර මහතාගෙන් විමසුවා. අංක 17 දැයට කිරුළ කොළඹ පලෙයි දුම්රිය කොළඹ කොටුවෙන් මම ගමන් ආරම්භ කෙළේ 5 වැනිදා උදේ 6.50 ට අනුරාධපුරයට උදේ 10.15 ට විතර ආව. මගේ පළමු සේවා වාරය එතැනින් අවසන් වුණා.වෙනත් රියැදුරු මහත්මයෙක් දුම්රිය පලෙයි බලා රැගෙන ගියා. හවස 4.00 ට කිට්ටුව මම යළිත් සේවයට වාර්තා කළා. පලෙයි ඉදල ආපු දුම්රිය අනුරාධපුරයෙන් කොළඹ බලා පිටත් වුණේ හවස 4.30 ට දැයට කිරුළ නගරාන්තර ශීඝ්‍රගාමී දුම්රියක් අනුරාධපුරයෙන් පස්සෙ කොළඹට එද්දි නවත්වන්නෙ දුම්රිය ස්ථාන 4 ක විතරයි.ගල්ගමුව දුම්රිය ස්ථානයට කිලෝමීටර් 2 කට කිට්ටු වෙද්දි ඈතින් කට්ටියක් කලබල වෙලා එනව මම දැක්කා. දුම්රිය සැලකිය යුතු වේගයකින් ආවෙ. රේල් පාර මැද රතු රෙද්දක් අරගෙන කවුදෝ දුවගෙන එනවත් මම දැක්කා. වැස්සත් එක්ක තිබුණු අඳුර නිසා හරියට මුකුත් පෙනුණෙ නැහැ. වෙලාව හවස 5.00 ට විතර ඇති.අඳුර නිසා මම දුම්රියේ ප්‍රධාන පහන් (හෙඩ් ලයිට්) දාගෙන ආවෙ. ජනතාවගේ මේ කලබලය අනතුරක් නිසා වෙන්න ඇති කියල හිතපු මම දුම්රියේ වේගය අඩු කළා. රේල් පාර මැදින් දුවගෙන ආපු කෙනා කිව්ව. ‘යන්න බෑ ගහක් පෙරලිලා‘ කියලා. මම පෙරලුණු ගහට මීටර් ‍100 ක් විතර තියෙද්දි දුම්රිය නවත්වා ගත්තා.ඇත්තටම ඒ අය එහෙමම සංඥා නොදෙන්න විශාල අනතුරක් වෙන්න තිබුණා. ගමේ හැමෝම එතෙන්ට ඇවිත් පුළුවන් විදිහට උදවු කළා ගහ කපල අයින් කරන්න ගැහැනු අයත් උදවු කරා. නීතිය වල්වැදිල කියල අපි කිව්වට මේ වගේ දේකදි සේරටම ඉස්සරවෙලා මනුස්සකම අගයපු මේ වගේ අය අගය කරන්න ඕන.‘දුම්රිය සාමාන්‍යාධිකාරි බි.ඒ.පී. ආරියරත්න මහතා මේ සම්බන්ධයෙන් දැඩි අවධානය යොමු කර ඇත. දුම්රිය අනතුරින් බේරා ගත් ඒකනායක මහතා දුම්රිය මූලස්ථානයට කැඳවා ඔහුට නිදහස් ගමන් බලපත්‍රයක් ලබා දීමට පියවර ගැනීමට කටයුතු යොදන බව ඔහු පැවසීය.අනවධානය නිසා අපේ රටේ බොහෝ අනතුරු සිදුවන බවත් ඒකනායක හා ගල්ගමුවේ දිවුල්ලෑව ගමේ හා ඒ අවට සිට අනතුර වැළැක්වීමට පැමිණි පුද්ගලයන් රටට අවශ්‍යම පුද්ගලයන් බවත් ඔහු පෙන්වා දෙයි.තාරක වික්‍රමසේකරසේයාරූ - ඉන්දික එදිරිසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=af14051112</link>
    <topic>සංස්කෘතික තාප්පයක් ද දේශපාලන අභියෝගයක් ද?</topic>
    <author>සංවාද සටහන - කල්ප</author>
    <content>තල් වැට ගැන ගියවර පාලම පිටුවේ පළ වුණු උපාලි ලීලාරත්නගේ ලිපියෙන් දෙමළ සිංහල සාහිත්‍ය කතිකාව තුළ දිගු කලක් පවතින ජනප්‍රිය සංකේතයක් දෙස විමසුම් ඇස යොමු කිරීම වැදගත්ය කියා සිතනවා. එම අදහස්වල මූලික මතුකිරීම වුණේ තල් වැට යනු කාගේ නිර්මාණයක් ද යන්නයි. උපාලි ලීලාරත්නගේ අදහසට අනුව තල් වැට යනු සිංහල සාහිත්‍යකරුවන් හා කලාකරුවන්ගේ නිර්මාණයක්. එමෙන්ම දෙමළ නිර්මාණකරුවන් පොල් වැටක් පිළිබඳව අදහස් පළ කරන්නෙත් නැහැ.ඇත්තෙන්ම මෙය වත්මන් සමාජ කතිකාවේ අවධානය යොමු කළ යුතු ප්‍රශ්නයක්. තල් ගස දෙමළ සමාජය සංකේතවත් කිරීම සඳහාත් පොල් ගස සිංහල සමාජය සංකේතවත් කිරීම සඳහාත් භාවිත කිරීම ජනප්‍රිය සංස්කෘතික ව්‍යවහාරයක් බව අපි දන්නවා. නමුත් ස්වාභාවික සම්පත් වශයෙන් තල් ගස පමණක් නොව පොල් ගස ද උතුරුකරයට ආගන්තුක දේවල් නොවෙයි. උතුරකරයේ තල් වැවෙන අතර පොල් ද වගා කෙරෙනවා. ඒ අනුව තල් ගස බොහෝවිට උතුරුකරයට ස්වාභාවික සම්පතක් වන අතරම මහත් ප්‍රයෝජනවත් ගසක් බවත් අවිවාදිතයි. දකුණේ දී පොල් ගස කප් රුක වන අතර උතුරේ දී කප්රුක හෙවත් කට්‍රපකත්තරු නමින් හැඳින්වෙන්නේ තල් ගසයි.තල් ආශ්‍රිත නිෂ්පාදන අලෙවි කරන ස්ථානය හැඳින්වෙන්නේ ද කට්‍රපකම් යනුවෙන්. උතුරේදී තල් ගසෙහි සෑම අංශයක්ම ප්‍රයෝජනයට ගන්නා අතර එහෙයින් එහි ආර්ථිකමය වටිනාකම ඉහළයි. අනිත් අතින් පොල් ගස ද උතුරෙහි ආර්ථික භෝගයක් වශයෙන් වැදගත්කමක් දරනවා. දකුණ තුළ පොල් ගස හිමිකර ගන්නා ආර්ථිකමය වැදගත්කම උතුරට ද අදාළයි. උතුරේ ආහාර සංස්කෘතිය තුළ පොල් දකුණු ඉන්දීය දෙමළ සමාජයට වඩා වැඩි වැදගත්කමක් හිමිකර ගන්නා බවත් කිව යුතුයි.උතුරේ ආහාර සංස්කෘතිය තුළ පොල් හිමිකර ගන්නා වැදගත් ස්ථානය සමාන වන්නේ කේරලයෙහි සමාජයටයි. මේ අතර පොල් යනු උතුරුකරයට, විශේෂයෙන්ම උතුරුකර‍ෙයහි හින්දු සමාජයට ආගමික වැදගත්කමකින් ද යුතු බෝගයක්. පූජා භාණ්ඩ අතර වැදගත් තැනක් හිමි පොල් ගෙඩිය දෙවියන්ට කරන පූජාවක් වශයෙන් බිඳින්නේ ඒ නිසයි.නමුත් තල් ගස යනු බොහෝවිට දකුණේ සමාජයට ආගන්තුක දෙයක්. තල් ගස ආශ්‍රිත සංස්කෘතිය උතුරු සමාජය තුළ දකින දකුණු දිග වැසියෙකු තුළ කිසියම් සංස්කෘතික ‍ෙවනසක හැඟීමක් ඇති කරන්න සමත්වෙනවා. එම වෙනස තමන් සහ උතුරුවැසියා වෙන් කරන මානසික වැටක් බවට සංකේතවත් කරගැනීම මේ නිසා සිදුවිය හැකි දෙයක්.සිංහල කලාකරුවන් මෙම තල්වැට පැන ඒමට කරන ආරාධනය ඒ අනුව සංකේතවත් කරන්නේ සංස්කෘතික තාප්පයකින් වෙන් වී සිටින පිරිසකට එයින් එළියට එන ලෙසින් කෙරෙන ආරාධනයක්ද? එසේත් නැතිනම් වෙන්වීම පිළිබඳව පළ කෙරෙන භීතියක්ද? වැටකින් කියා සිටින්නේ අයිතියෙහි සහ අනන්‍යතාවයෙහි පණිවුඩය නම් වැට ඉවත් කිරීමේ අදහස නැතහොත් වැට උගුලුවා දැමීමේ අදහස ප්‍රකට කර සිටින්නේ අයිතියෙහි සහ අනන්‍යතාවයෙහි ප්‍රතික්ෂේප කිරීමද? භෞතිකව තල් වැට යනු තල් ගසෙහි කොළවලින් කර ඇති ආවරණයක් සහිත සීමා පැනවීමක්. එහෙත් එයට සාපේක්ෂව පොල් වැටක් නැහැ. වැවුණු තල්යාය තල් වැටක් නොවෙයි. එහෙයින් තල්වැටෙහි සංකේතාත්මක අර්ථය පවතින්නේ වැට ආවරණයක් ලෙස තල් කොළ භාවිත වන තෙක් පමණයි. මේ වන විට දුබල තල් වැට වෙනුවට ශක්තිමත් කොන්ක්‍රීට් තාප්ප ඉදිවෙමින් තිබෙන බවත් ඇත්තයි. නමුත් දේශපාලන අභියෝගයක් වශයෙන් ‍තල් වැටෙහි සංකේතාත්මක බව ඉන් අහිමි වෙයි ද?සාමිනාදන් විමල්  ලේක්හවුස් දෙමළ ප්‍රකාශන උපදේශක කච්චි මොහොමඩ්ත්‍රෛභාෂික විද්වතකු වන කච්චි මොහොමඩ් වර්තමානයේ වඩාත් ප්‍රකටව සිටිනුයේ සූර දෙමළ භාෂා ඇදුරකු ලෙසය. අනුරාධපුර දිස්ත්‍රික්කයේ දුෂ්කර ගම්මානයක් වූ ආඬියාගල දී 1950 දී උපත ලද මොහු ආඬියාගල මහා විද්‍යාලයෙන් සිංහල බසින් සිප්සතර හදාරා පසුව කැකිරාව මැදි විදුහලට ඇතුළු විය. 1971 දී පේරාදෙණිය සරසවියට ප්‍රවේශ වූ මොහොමඩ් වමේ දේශපාලනයට නැඹුරු වී ආර්ථික, සමාජ හා සංස්කෘතික ගැටලු දෙස සේම භාෂා හා වාර්ගික ප්‍රශ්න දෙස ද විචාරශීලී නෙත් යොමු කිරීමට පෙලඹිණි. 1975 දී ගුරු වෘත්තියට පිවිසි මොහු පසුව සහකාර අධ්‍යාපන කොමසාරිස්වරයකු, භාෂා පරිවර්තකයකු, නීතිවේදියකු, නාට්‍යවේදියකු ආදී වශයෙන් කටයුතු කර වර්තමානයේ ප්‍රවීණ දෙමළ භාෂා ගුරුවරයෙක් හා ලේක්හවුස් ආයතනයේ දෙමළ ප්‍රකාශන උපදේශක වශයෙනුත් සේවයට කැපවී සිටී.ඔබ සිංහල බෞද්ධයකුටත් වැඩියෙන් සිහල බසත් බුදුදහමත් ප්‍රගුණ කරගෙන සිටින බවක් පෙනෙනවා....“මම ඉපදී හැදී වැඩුණේ බහුතරයක් සිංහල බෞද්ධ ජනතාව ජීවත්වන ප්‍රදේශයක. මගේ මව සාරාඋම්මා. ඇයත් සිංහල මාධ්‍යයෙන් ඉගෙනගත් කෙනෙක්. අපේ පවුල සාමාජිකයන් දහදෙනකුගෙන් යුත් ලොකු පවුලක්. මායි අක්කයි ආඬියාගල මහා විද්‍යාලයෙන් සිංහල ඉගෙනගනිද්දී අනිත් අය දෙමළින් ඉගෙනගත්තා. පහේ වසරේදී ඇතුළත් කිරීමේ විභාගයකින් සමත් වෙලා අක්කයි මමයි කැකිරාව මැදි මහ විදුහලට ඇතුළත් වුණා. නවසිය හැත්තෑවෙදි උසස් පෙළින් කලා අංශයේ හොඳම ප්‍රතිඵල ලැබුවේ මම. වෙනත් ජාතිකයෙක් මෙවැනි ප්‍රතිඵලයක් ලැබීම සමාජයටම ආදර්ශයක් කියලා විදුහල්පතිතුමා ලොකු ඇගයීමකුත් කළා.“කැකිරාව සෙන්ට්‍රල් එකේ ආදර්ශ පාඨය වු‍ෙණ් ‘සැමට පෙර යුතුකම'. ඒ අනුව තමා මම අදත් ජීවත්වෙන්නේ. පේරාදෙණිය විශ්වවිද්‍යාලෙදිත් මා තෝරාගත්තේ කලා විෂයයන්. මගේ කාමර සගයෝ සිංහල බෞද්ධයෝ. එහෙදි වාමාංශික දේශපාලනයට නැඹුරුවෙලා ජාතික සමඟියට වැඩ කළා. පශ්චාත් උපාධි ඩිප්ලෝමාවට වෛකල්පිත විෂයක් හැටියට තෝරාගත්තෙත් බෞද්ධ අධ්‍යාපනය.“අතට අහුවුණු හැම බෞද්ධ පොතක්ම කියෙව්වා. වල්පොල රාහුල හිමියන්ගේ ‘බුදුන් වදාළ ධර්මය’ මට විශාල ආලෝකයක් ලබා දුන්නා. අධ්‍යාපන ප්‍රකාශන දෙපාර්තමේන්තුවේ රැකියාව කළ නිසා මට අවස්ථාවක් ලැබුණා බහුල වශයෙන් පොත් කියවන්න. පිරිවෙන් අංශයේ විජිත වෙලගෙදර සංස්කරණය කළ ‘සම්භාෂා’ සඟරාවත් බුදු දහම ඇතුළු බොහෝ විෂයන් ගැන මට හොඳ අවබෝධයක් ලබා දුන් සාර සංග්‍රහයක්. පෝයදාට නොවරදවාම රූපවාහිනියේ ධර්ම සාකච්ඡාවලට සවන්දීමටත් මම පුරුදු වෙලා හිටියා. හිතවත් ස්වාමීන් වහන්සේලා එක්ක වගේම මිතුරන් සමඟත් සාකච්ඡා කිරීමෙන් තමා තවත් කරුණු රාශියක් ඉගෙනගත්තේ. මේ විදිහට අදටත් මම බුදුදහම හදාරනවා.”සිංහල භාෂාව ඉගෙනගන්න මා උනන්දු වුණේ දේශපාලන කතා ඇසීමෙන් හා නවකතා කියවීමෙන්. ඒ කාලේ පාර්ලිමේන්තුවේ වාද විවාද ඉතා ගැඹුරුයි. භාෂාව හා වචන හසුරුවන ආකාරය ඉතා ආකර්ෂණීයයි. හැන්සාඩ් වාර්තා හොයාගෙන මම ඒ කතා කියෙව්වා. මගේ ජනප්‍රියම කථිකයා එස්. ඩබ්. ආර්. ඩී. බණ්ඩාරනායක මැතිතුමා. ‘දෛවය විසින් මා වෙනුවෙන් ඔබ අතර තැනක් නිර්මාණය කර ඇත්නම්, මා එහි සිටිනුයේ ඔබේ නායකයා වශයෙන් නොව සේවකයා වශයෙනි’ බණ්ඩාරනායක ශ්‍රීමතාණන්ගේ ඒ කියමන මට අදටත් කටපාඩම්. බලන්න මොනතරම් ප්‍රබල වාග් මාලාවක් එතුමා සතුව තිබුණාද කියලා. මාර්ටින් වික්‍රමසිංහගෙ තුන්ඈඳුතු නවකතාව කියවලා මම පුදුම විදිහට සිංහල භාෂාවට පෙම් බඳින්න පටන්ගත්තා. සන්දේශ කාව්‍යවලින් මා සිංහල භාෂාවේ චමත්කාරය රසවින්දා. හංස සන්දේශයේ එන සිරිපාද වර්ණනාව මට දැනුත් කටපාඩමින් කියන්න පුළුවන්.”ශ්‍රී ලාංකික මාධ්‍යවේදීන් සිංහල දෙමළ හා ඉංග්‍රීසි භාෂාත්‍රයම ප්‍රගුණ කරගැනීමේ වැදගත්කම ඔබ දකින්නේ කො‍ෙහාමද?“පිළිගත්තත් නොගත්තත් අද අපි ජීවත්වන්නේ බහුවාර්ගික සමාජයක. මෙහි සුවිශේෂ ලක්ෂණය තමා භාෂාව හා ආගම අනන්‍යකොටගත් ජන කණ්ඩායම් ජීවත්වීම. මා විශ්වාස කරන විදිහට මේ එකිනෙක ජන කොටස් අනෙකාගේ ආගමික හා භාෂා මූලධර්ම ටිකවත් ඉගෙනගත්තොත් ප්‍රධාන ගුණාංග තුනක් ප්‍රගුණ කරගන්න පුළුවන්. මුල්ම එක තමා එකිනෙකාගේ භාෂාවේ ඇති සමාන ලක්ෂණ හඳුනාගැනීම. අනික එකිනෙක ජාතීන්ට අයත් කලාකරුවන් සිය ජනවර්ගය ජීවන රටාව හා ඔවුන්ගේ ජීවන දැක්ම විස්තර කරන හැටි තේරුම් ගැනීම‍. තුන්වැන්න, ලෙස මා දකින්නේ මේ හැදෑරීම් තුළින් මනුෂ්‍ය වර්ගයාට පොදු ආකල්පයක් ගොඩනඟා ගැනීමට ඇති හැකියාවයි.”“මාධ්‍යවේදියා කියන්නේ සමාජය තුළ ක්‍රියාකාරී වන මානව ප්‍රපංචයන්. ඔහු සමාජ ප්‍රපංචයක් තුළ කිමිද ඒවායේ විවිධ පැතිකඩ විශ්ලේෂණය කර පෙරළා සමාජයට ඉදිරිපත් කරනවා. තවමත් දැකිය හැකි දුර්වලකමක් තමා සිංහල හා දෙමළ මාධ්‍යවේදීන් තම මවු බසින් බැහැරව වාර්තාකරණයේ හෝ ලේඛනයේ නිරත නොවීම. උදාහරණයක් හැටියට කියනවා නම් යම් සිංහල මාධ්‍යවේදියකුට හැකිනම් සෘජුවම දෙමළ ජනනායකයෙක් සමඟ කතාකර ඔහුගේ ආකල්ප නිවැරැදිව සිංහල පාඨකයාට ඉදිරිපත් කරන්න. එය වාර්ගික අව‍බෝධය වෙනුවෙන් කළ හැකි විශාල මෙහෙවරක් වෙනවා. එසේම ඔහුට දෙමළ පාඨක ප්‍රජාව ආමන්ත්‍රණය කරලා නිර්මාණයක් නැතිනම් විශේෂාංග ලිපියක් ලිවිය හැකිනම් එය ඉතා ආකර්ෂණීය වෙනවා සහතිකයි.වත්මන් ජනපතිතුමා අපට හොඳ ආදර්ශයක් දී තිබෙනවා. එතුමා අද දෙමළ මුස්ලිම් ජනතාව ඇමතීමේදී දෙමළ බස භාවිතා කරනවා. එය පූර්වාදර්ශයක් ලෙස ගනිමින් ලේක්හවුස් ආයතනයේ සභාපතිතුමාත්, එහි කර්තෘ මණ්ඩල අධ්‍යක්ෂවරයාත් වැඩ පිළිවෙළක් ආරම්භ කළා මාධ්‍යවේදීන්ට දෙමළ බස උගන්වන්න. එහි මුල් පියවර පසුගිය වස‍රේ ඉතා සාර්ථකව නිමාවුණා. දැන් දෙවැනි පියවර ඇරඹිලා. ලේක්හවුස් මාධ්‍යවේදීන් මේ කෙරෙහි දක්වන උනන්දුව දෙස බලන විට සෙසු මාධ්‍ය ආයතනවලට ද මෙය කදිම මාර්ගෝපදේශයක් වෙයි කියා මා හිතනවා. ඉංග්‍රීසි භාෂාවත් සන්ධාන මාධ්‍යයක් ලෙස සම්බන්ධ කරගෙන සිංහල දෙමළ හා ඉංග්‍රිසි භාෂා තුනම ප්‍රගුණ කළ පුළුල් භාෂාඥානයකින් යුත් මාධ්‍යවේදීන් පිරිසක් බිහි කළ හැකි නම් මාධ්‍යවේදියකුට පලඳන්න පුළුවන් අගනාම ආභරණය එයයි.”  පාලම බඳු විශේෂාංගයකින් කළ හැකි මෙහෙවර කෙබඳුද?“ජාතික සංහිඳියා ක්‍රියාවලියේ නියැළීම තමා පශ්චාත් යුද සමයේ ප්‍රමුඛතම කාර්යය. මෙහිදී ජනමාධ්‍යයට ඉටුකළ හැකි මෙහෙවර විශාලයි. අප රට තුළ ජීවත්වන විවිධ ජනවාර්ගිකයන්ගේ භාෂාව, සංස්කෘතිය, ආකල්ප හා සහසම්බන්ධතා වර්ධනය කිරීම ඒ අතර ප්‍රධානයි. සිළුමිණ, පාලමෙන් ඊට ශක්තිමත් ආරම්භයක් දී තිබෙනවා.“ජාතික සංහිඳියාවට අවශ්‍ය මූලික පදනම පිළිබඳව, මනා වැටහීමකින් යුතුව හඬක් නඟන්නට බැරි පිරිසට පාලම වේදිකාවක් තනා දෙනවා. මම දැන් කතා කරන්නෙත් එහි ප්‍රතිඵලයක් හැටියටයි. මේ පාලම ඔස්සේ අනාගතය සකසා ගන්න‍ පුළුල් පාඨක ප්‍රජාවකට යම් යම් ඉඟි හා මාර්ගෝපදේශ ලබාදීමත් මින් සිදුවෙනවා. එයත් වැදගත්.මේ කරුණු හේතුකොටගෙන මා පාලම දකින්නේ සිමෙන්ති - යකඩ ආදියෙන් තනපු පාලමකට වඩා ශක්තිමත්, මානව සිත්සතන් තුළ ඉදිකෙරෙන මානසික පාලමක් ලෙසයි. එබඳු පාලමක් ඉදිකිරීමේ භාරදූර කර්තව්‍ය අපේ සිළුමිණ පාලම අතිරේකය විසින් ඉටු කරනු ලැබීම ගැන සතුටු වෙන්න පුළුවන්.”සංවාද සටහන - කල්පඡායාරූපය - රංජිත් අසංකඅප්‍රේල් 27 දින පාලම විශේෂාංගයේ උපාලි ලීලාරත්න ‘තල් වැට’ පිළිබඳව ලියා ඇති කරුණු පිළිබඳව අදහස් කිහිපයක් පළ කිරීමට කැමැත්තෙමි.ඔහු සඳහන් කරන ආකාරයට තල් වැට ඉදිකරනු ලබන්නේ කුලහීනයන් ‍හෝ අන්‍යජාතිකයන්ගේ පැමිණීම වැළැක්වීමට නොවන බව සැබෑවකි. එහෙත් ගව එළු ආදී සතුන්ගෙන් බෝග රැකගැනීමට තල් වැට ඉදි කරන බවට ඔහු කරන සඳහන නිවැරැදි නොවේ. තල් වැට වැටක් බව සැබෑය. එහෙත් ඒ සඳහා තල් අතු වැනි ආවරණයක් භාවිතා කිරීමට යාපනයේ ජනයා පෙලඹුණේ සැබැවින්ම වෙනත් අරමුණක් ද ඇතිවය. එනම් කාන්තා පක්ෂයේ ආරක්ෂාව අරමුණු කරගනිමිනි.මෙකල මෙන් නොව අතීතයේ දී පිරිමින් රැකියාව සඳහා නිවෙසින් බැහැරව ගිය විට නිවෙසෙහි කාන්තාවන් පමණක් ඉතිරිව සිටි බැවින් ඔවුන්ට ආරක්ෂාවක් ලබාදීම ප්‍රධාන කරුණක් විය. ඊට හේතුව වූයේ අතීතයේ දී මෙකල මෙන් නිවෙස තුළම නාන කාමර සහ වැසිකිලි පහසුකම් නොතිබුණ බැවින් දිය නෑම සහ ශරීර කෘත්‍යය සඳහා වැසිකිළියට යාමට කාන්තාවන්ට නිවෙසින් පිටතට ඒමට සිදුවීමය. විශේෂයෙන්ම යාපනයේ දෙමළ ජනයාගේ වැසිකිළි එකල ඉදිකරනු ලැබුවේ නිවෙසේ සිට සැලකිය යුතු දුරකිනි. මේනිසා ඔවුන්ට ස්නානය කිරීමේ දී මෙම තල් වැට මඟින් ආවරණයක්, සැපයිණි. එළුවන්ගෙන් හා ගවයන්ගෙන් ගෙවත්ත ආරක්ෂා කරගැනීමට නම් ඒ සඳහා වැට ඉණි යොදාගෙන කටුකම්බි වැටක් ඉදිකරගන්නට හැකියාව තිබුණි.තල්වැට ඉදිකිරීම හේතුවෙන් දෙමළ කාන්තාවන්ට තම නිවෙස් තුළ තනිව කාලය ගත කිරීමට සිදුවූයේ නැත. ඊට හේතුව මෙම තල්වැටෙහි ‘පොට්ටු’ යනුවෙන් හඳුන්වන මිනිසකුට නැමී රිංගා යා හැකි ප්‍රමාණයේ ස්ථාන තබා එය ඉදිකර තිබීමය. ‘පොට්ටු’ යනු මිනිසකුට සෘජුව ගමන් කළ හැකි කඩුල්ලක් නොවන බව කිව යුතුය. මේ පොට්ටු හරහා එකල එක් නිවෙසක කාන්තාවෝ අසල්වැසි නිවෙස්වල කාන්තාවන් සමඟ ආශ්‍රය කළහ. ඔවුන්ට තම නි‍ව‍සෙහි පිසූ ආහාර පානාදිය ලබාදුන්හ.අසල්වැසි නිවෙසක රෝගයකු සිටියහොත් ඔහුගේ හෝ ඇයගේ සුවදුක් බැලීමට ද මේ පොට්ටුව හරහා ඉඩ ලැබිණි. මේ කරුණු අනුව තල් වැටෙහි සංස්කෘතික අරුතක් තිබෙන බව පිළිගත හැකිය. ඇතැම් නිවෙස් වටා ඇති මේ තල් වැටෙහි තම නිවෙසට පිටුපසින් පිහිටා ඇති තමන්ගේම ගෙවත්තට යාමට ද පොට්ටුවක් තබා තිබෙනු දක්නට හැකිය. මෑත කාලීන සංවර්ධනයත් සමඟම නිවෙස තුළම නාන කාමර සහ වැසිකිළි ඉදිකරනු ලබන බැවින් මෙන්ම නවීන පන්නයට ගැළපෙන ආකාරයට තල් වැට වෙනුවට තාප්ප ඉදිවෙනු දක්නට ලැබේ. අනාගයේ දී අපේ දරුවන්හට තල් වැට දැක බලාගත හැකි වනුයේ ඡායාරූපවලන් පමණක් විය හැකිය.ඉන්ද්‍රා දේවි - යාපනයසංස්කරණය - කමල් පෙරේරා මහාචාර්ය එදිරිවීර සරච්චන්ද්‍රයන්ගේ පර්යේෂණාත්මක ග්‍රන්ථයක් වන ‘සිංහල ගැමි නාටකය’ දෙමළ බසට පරිවර්තනය කිරීමේ කටයුතු මේ දිනවල සිදුවෙමින් පවතී. මෙම කාර්යයට අත ගසා ඇත්තේ සිංහල - දෙමළ භාෂා ද්වයේ ම කෘති රැසක් පරිවර්තනය කර සම්මානයට පාත්‍රව සිටින ප්‍රවීණ පරිවර්තක මඩුළුගිරියේ විජේරත්නයි.මෙබඳු පරිවර්තන කාර්යයක් මඟින් අන්තර් සංස්කෘතික සබඳතාවලට නව ශක්තියක් ලැබෙතියි මඩුළුගිරියේ විජේරත්න පවසයි.  ප්‍රකට ලේඛක හා පරිවර්තක රාමයියා සඩගෝපන් මෑතකදී වැල්ලවත්ත දෙමළ සංගම් ශාලාවේදී සම්මානලාභී සිංහල ලේඛක මහින්ද ප්‍රසාද් මස්ඉඹුලගේ ‘සෙංකොට්ටං’ නවකතාව පිළිබඳව ‍ෙද්ශනයක් පැවැත්වීය. සිංහල නවකතාවක් පිළිබඳව දෙමළ සංගම් ශාලාවේදී දෙමළ බසින් මෙවැනි දේශනයක් පැවැත්වුණු පළමුවතාව මෙය වේ.සඩගෝපන්ගේ අදහසට අනුව ‘සෙංකොට්ටං’ යන්න බිඳී ඇත්තේ ‘සෙං කොට්ටෙයි’ (රතු ඇටය) යන දෙමළ වචනයෙනි. ඉන්දියාවේ පවා දෙමළ ජාතික රෙදි අපුල්ලන්නන් විසින් එම රෙදිවල සලකුණු යොදන්නට රතුපැහැ බීජයක් භාවිතයට ගන්නා බව සඩගෝපන් පවසයි.ජාතික භාෂා හා සමාජ ඒකාබද්ධතා අමාත්‍යාංශය රත්නපුර දිස්ත්‍රික් ලේකම් කාර්යාලය හා එක්ව සංවිධානය කළ ජනවර්ණ බක්මහ උලෙළ අප්‍රේල් 27 වැනිදා කුරුවිට මහජන ක්‍රීඩාංගණයේ දී පැවැත්විණි. එම උලෙළේ දී දක්නට ලැබුණු විවිධත්වයේ චමත්කාරය නිරූපණය කෙරෙන සංස්කෘතිකාංගයකි මේ.ඡායාරූපය - ජයාන් පතිරණ (ජාතික භාෂා හා සමාජ ඒකාබද්ධතා අමාත්‍යාංශය)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=af14051113</link>
    <topic>පළිගැනීමේ සිත ප්‍රේත ආත්මයෙන් කෙළවර වෙන්නත් පුළුවන්</topic>
    <author>රමණී සුබසිංහ</author>
    <content>ශාස්ත්‍රපති දොඩම්පහළ ශ්‍රී රාහුල හිමිවර්තමාන සමාජය මනෝ විද්‍යාත්මක වශයෙන් සුවිශේෂී දියුණුවකට පැමිණ තිබේ. මේ නිසාම සාම්ප්‍රදායික, අපට ආවේණික එසේත් නැතිනම් අප ගේ සංස්කෘතීන්ට අතීතයේ පටන් නෑකම් කියන, අප ගේ ජීවන පැවැත්ම හා සම්බන්ධ ඇතැම් සංසිද්ධීන් පිළිබඳව දෙවරක් සිතන්නට සිදුව තිබේ.මළයකුන් ඇදහීම සහ ඒ මළ යක්ෂයින් සිය ජීවිතයට ආරූඪ වීම පිළිබඳව වඩාත් අසන්නට දකින්නට ලැබෙන්නේ අප ගේ ආදිතමයන් වන වැදි ජනතාව වෙතිනි. මේ සංකල්ප එක්තරා විදිහකට අප ගේ අතීතයත් සමඟ නෑකම් කියයි. නෑ යකුන් සමඟ පැමිණි මිනිස් ප්‍රජාවක් සමඟ පැමිණි අපි වර්තමානයේ වුවද අදෘශ්‍යමානව ජීවත්වන්නන් මෙහෙයවිය හැකි බලවේග ඇති බව විශ්වාස කරමු. විද්‍යාත්මකව ඔප්පු කළ හැකිද, නොහැකිද යන්න මේ විශ්වාසයට බොහෝ විට අදාළ නොවේ. ඊටත් වඩා වැදගත් වන්නේ අප ජීවත්වන සමාජයෙහි ම, අපත් සමඟ ඉන්නා මනුෂ්‍යයන්ගේ වෙනස් චර්යාවක් වේ නම් නිතැතින්ම ඒ ගැන සෙවීමට, උනන්දු වීමට පෙලඹීමය.සාමාන්‍යයෙන් සිය දෙනකු අතරින් අනූනව දෙනකු එක හා සමාන ඉරියව්වකින් නිදියන, කන බොන, ඇවිදින අත‍රේ එක් අයෙක් පමණක් වෙනස් ඉරියව්වකින් ඒ ක්‍රියාවන්හි යෙදෙන්නේ නම් එය විශේෂය. උපන්දා සිට වෙනසක් ‍ෙනාපෙන්වා සිට සතියක් දෙකක් තුළ ඒ වෙනස පෙන්වූයේ නම් තවත් සුවිශේෂීය. එවැන්නන්ට විවිධ ප්‍රතිකාර ක්‍රම ද වේ. මනෝවිද්‍යාත්මක ප්‍රතිකාර ඉන් එකකි. එසේ මනෝ වෛද්‍යවරයකු වෙතින් සුවපත් නොවූ අයෙක් යන්ත්‍ර මන්ත්‍ර ගුරුකම් හෝ පිරිත් දේශනා ආදී යාතු කර්ම නිසා සුවපත් වේ.මේ පූර්ව කථනයත් සමඟ අපට වැටහෙන්නේ කුමක්ද? එක්කෝ රෝගාබාධ තිබෙන බවය. එසේ නැතිනම් ආරූඪයක් ඇති බවය. රෝග හෝ වේවා ආරූඪ හෝ වේවා එක විදිහකින් සුවපත් කර ගත නොහැකි බවය.මේ ලිපියේ දී අමනුෂ්‍ය දෝෂ පිළිබඳව විස්තර කරන්නේ මේ මතයේ සිටය.සිය එකම දියණිය ගේ සැමියා සමඟ අයථා සම්බන්ධයක් පවත්වාගෙන යන සේවිකාවක පිළිබඳව ක්‍රෝධයෙන් මියගිය මවක මරණින් මතු ඇයට බලපෑම් කළ පුවතක් පසුගිය දිනෙක පුවත්පතක පළවිය. මෙවැන්නක් සිදුවිය හැකිද? මනුෂ්‍ය ලෝකයේ ජීවත්ව සිටියදී තවත් කෙනෙක් පිළිබඳ ක්‍රෝධයක්, වෛරයක් මනසෙහි කා වැදී තිබුණේ නම් ඒ පුද්ගලයා මරණින් මතු සුගතියක උපත ලබන්නේ නැත. මේ මවගේ සිතෙහි ද කාලාන්තරයක් තිස්සේ සිය දියණිය ගේ ජීවිතය විනාශ කරන්නට වැඩකාර ස්ත්‍රිය මුල් වූයේ යැයි ඇය තම දියණිය ගේ සැමියා වසඟයට ගත්තේ යැයි. ඒ නිසාම දියණිය දුක් විඳින්නේ යැයි ‍ක්‍රෝධ සිතිවිලි සහිතව මිය ගියා නම්,‍ මම මැරුණත් මැයගෙන් පළිගන්නවා යන දැඩි සිත් වූයේ නම් ඇයට ද මරණින් මතු සුගතියකට යා නොහැකිය.මේ පළිගැනී‍ෙම් සිත හා ද්වේෂ සහගත බව තම සිතිවිලි පෙරදැරි කැරගෙන මෙන්ම අනුන් කරන වැරැද්දක පෙලඹවීම (දාසිය ගේ ක්‍රියාව නිසා මව පෙලඹුණාක් මෙන්) නිසාද ඇතිවිය හැකිය. එසේත් නැතිනම් “ඔබගේ දියණිය ගේ පවුල විනාශ වුණේ අර වැඩකාර ස්ත්‍රිය නිසාය. ඒ නිසා ඇය‍ගෙන් පළි ගත යුතුමයÓයි කියන පිටස්තරයකු ගේ පෙලඹවීමක් නිසා දිව්‍ය මනුෂ්‍ය නොවන ප්‍රේත, භූත, යක්ෂ, පිසාචාදී ආත්මයන් ලබන තත්ත්වයට පත්වීමට පුළුවන. බුදුරජාණන් වහන්සේ පවා එවැනි කාන්තා චරිත සුවපත් කොට දහමට යොමු කළ බව බෞද්ධ සාහිත්‍යයේ, ත්‍රිපිටකය තුළ දැක ගත හැකිය. ඒ අනුව වෛරයෙන් මියගිය චරිත එවැනි ආත්ම ලබන බව සියයට සියයක් ප්‍රත්‍යක්ෂය.එමෙන්ම මේ ප්‍රස්තුතයට අනුව මෙවැනි දෙයක් ද සිදුවීමට පුළුවන. මෙහි වැඩකාර ස්ත්‍රිය සිය අතෘප්තිකර ආශාවන් සන්තර්පනය කරගැනීම සඳහා මායමින් මේ පුරුෂයා රැවටීමට ලක් කළා විය හැකිය. එසේත් නැතිනම් ඒ පුරුෂයා ගේ බලපෑම් මත ඇය වරදට පෙලඹුණා විය හැකියි. ඒ කවර තත්ත්වයකදී වුවද ගෙහිමි කාන්තාව ගේ මව ජීවත්ව සිටින තාක් දාසිය සමඟ සිටියේ ක්‍රෝධයෙනි. දෝෂාරෝපණ මෙන්ම පහරදීම් ද සිදුවුණි. එහෙත් මිය යන මොහොතේ යහපත් පින් සිතිවිලි පහළ වූවා නම්, තමන් කරගත් පින්කමක් කුසලයක් සිහිපත් වූවා නම් ඇය සුගතියක ඉපදුණා විය හැකිය. එහෙත් මේ මහලු ස්ත්‍රිය මිය යාමත් සමඟ දාසිය ගේ මනස පහත් තත්ත්වයකට පත්වී අවසන්ය. ඇය තමන්ගෙන් කවර මොහොතක හෝ පළිගනීදෝයි, ගෙල මිරිකා හරීදෝයි, ඇය නිරන්තරයෙන් බියෙන් පෙළෙන්නීය. “මේ උපාසක අම්මා මැරෙනතුරුම මා ගැන තරහෙන් හිටියේ. අනිවාර්යයෙන්ම ඇය මට වරදක් කරයි. මා පසුපස පන්නා එයි. සිහිනයෙන් මා බියට පත්කරයි! ආදී සිතිවිලි නිරන්තරයෙන් ම ඈ සිත පීඩාවට පත්කරයි. ඇය එසේ සිතුවද මියගිය කාන්තාව දැන් සුගතියේය.එසේ වුවද මේ අවස්ථාවේ දාසියගේ දුර්වල මනසින්, පහත් සිතිවිලිවලින් ප්‍රයෝජන ගන්නට තවත් පිරිසක් බලා සිටී. ඒ මිථ්‍යා දෘෂ්ටික සංකල්ප ඇති, බයාදු මනසකට රිංගා ගෙන ඒ තුළ ක්‍රියාත්මක වීමට බලන වෙනත් අමනුෂ්‍ය බලවේගය. ඔවුන් මේ දුර්වල තැනැත්තිය ගේ මනස හොඳ තෝතැන්නක් බවට පත්කර ගනී. දැන් මේ දාසිය ගේ මනසේ ක්‍රියාත්මක වන්නේ ඇය ගේ සිතිවිලි නොව රිංගා ගත් අමනුෂ්‍ය බලවේගය විසින් මෙහෙයවන සිතිවිලිය. ඇය දැන් සම්පූර්ණයෙන්ම ඒ නිවෙසේ ආගමික පරිසරය බිඳ දැමීමට උත්සාහ දරන්නීය. අපි මෙසේ සිතමු.මේ නිවසේ ස්වාමි දියණිය එසේත් නැතිනම් මේ දාසිය විසින් වරද කරනු ලබූ කාන්තාව තිසරණ සරණ ගිය කතකි. සැමියාගෙන් කවර වරදක් වුවද දරුවන් නිසා ඉවසමි යැයි ඇය නිරන්තරයෙන් ආගමික වතාවත් හි නිරත වන්නීය. සැමියා වෙත මෛත්‍රීසහගත වන්නට, කරුණාවන්ත වන්නට උත්සාහ කරන්නීය. ‘ඔහු පවු කරන්නේ යැයි මම පවු නොකරමි. මගේ කර්මය එකකි. ඔහු ගේ කර්මය තවෙකකි. ඉදින් මම කුම‍ට අකුසල කරම්දැයි ඇය සිත ශක්තිමත් කරගන්නීය. දිනපතා බුදුන් වැඳ තුන් සූත්‍රය කියන්නීය. ඉදින්, මෙවැනි පරිසරයක දෙවියන් ගැවසෙනවා වැඩිය. දෙවියන් වසන පරිසරය ප්‍රේත භූත පිසාචාදීන්ට ගෝචර නොවේ. ඒ නිසා ඔවුන් උත්සාහ කරන්නේ ඒ පරිසරය විනාශ කිරීමටය. දැන් දාසියගේ දුර්වල මනසට රිංගාගත් මිථ්‍යා දෘෂ්ටික අමනුෂ්‍ය බලවේගය ඒ සඳහා ක්‍රියාත්මක වෙයි. තමන් ගේ අදහස් දාසිය ලවා එසේත් නැතිනම් ඇයට ආරූඪ වූ භූතයා ලවා ප්‍රකාශ කරවයි. දැඩිගතිය, හිස කරකැවීම, අසාමාන්‍ය ලෙස වෙවුලීම ඇතිවන්නේ එවිටය.අමනුෂ්‍ය බලවේගයන්ට දුර්වල වූ මනසක් ඇති අයකු ගේ රුධිර ධාතුව සමඟ එකතුවීමට, මනස සමඟ බැඳීමට පුළුවන්කම තිබේ. එසේ බැඳී අදාළ පුද්ගලයා ගේ යටි මනසෙහි කා වැදී ඇති දේ ප්‍රකාශ කරවීමට ද හැකියි. අමනුෂ්‍ය බලවේගය ඇයට දෙන ශක්තිය තුළ “මම උඹව විනාශ කරනවා. මම උඹව අරගෙනයි යන්නේ, මට බිල්ලක් ඕනෑයි අමනුෂ්‍යයාට අවැසි දේ ආරූඪ වූ චරිතය ලවා කියවයි. මෙහිදී දාසියට ආරූඪ වී ඇත්තේ ස්වාමි දියණිය ගේ මව නොව වෙනත් මියගිය අයකු ගේ අමනුෂ්‍ය ආත්මයකි. ඇය ගේ මනස දුර්වල වූයේ යම් තරමකට ද අමනුෂ්‍යයාට ඒ තුළ ක්‍රියාත්මක විය හැකිය.මෙවැනි අය සුවපත් කරන්නට නම් මේ මනසට අනිවාර්යයෙන්ම ශක්තිය දිය යුතුය. ධෛර්යවන්ත කළ යුතුය. යම් කෙනෙකුට ආරූඪ වූ අමනුෂ්‍ය බලවේග පළවා හැරීම පිළිබඳව සමාජය පිළිගත් මතිමතාන්තර තිබේ. අමනුෂ්‍යයන් සන්තර්පණය කළ හැකි වන්නේ කෙසේද යන්න ගැන අවබෝධයක් තිබේ. තොවිල්පවිල් ඒ අතර සුවිශේෂීය. එවැනි යාතුකර්මවලදී අමනුෂ්‍යයා තම සිරුරින් ඉවත්ව ගියේය යන හැඟීම නිසා ආතුරයා ගේ දුර්වල වූ මනස ක්‍රමයෙන් ශක්තිමත් වේ. ඇය ශක්තිමත් වනවිට, බලවත් වන විට අමනුෂ්‍ය බලවේගයට තවදුරටත් ඇයගේ මනසට බැඳී සිටිය නොහැකිය. රුධිර ධාතුව පවිත්‍ර වන විට අපිරිසිදු දෙයකට ක්‍රියාත්මක විය නොහැකිය. විෂබීජ නිසා හටගත් ශරීරගත රෝගාබාධයක්, ඖෂධ ලබා දී විෂබීජ විනාශ කොට සුවපත් කරන්නා සේ ශාන්තිකර්ම නිසා මනස ද සුවපත් වේ. මනසට බැඳුණු බලවේගයට ද යන්නට සිදුවේ. ඒ අමනුෂ්‍යයාට නැවත බලපෑම් කළ නොහැකිය. එසේ විය හැක්කේ අදාළ චරිතය නැවත වතාවක් දුර්වල වූයේ නම් පමණි.මේ ප්‍රතිකාරය මනෝ වෛද්‍යවරයකුට කළ හැකි වන්නේ කෙසේද?යම් චරිතයක් අමනුෂ්‍ය බලපෑම් තිබේ යැයි පෙන්නුම් කළ ද සැබෑවටම එවැනි දෝෂයක් නැත. මෙහිදී ඇය‍ෙග් මනසට අමනුෂ්‍යයෙක් රිංගා නැත. එහෙත් ඇය මින් පෙර සමාජයේ දී අමනුෂ්‍යයින් ආරූඪ වීම් පිළිබඳ තොරතුරු අසා ඇත. ඒ අනුව තමන්ට ඇතිවූ බියක් පාදක කර ගනිමින් වෙවුලීමට හා තිගැස්සීමට පටන් ගනී. අනෙක් අතට තමන් වරදක් කළ බව ඇය හොඳින් දනී. යම් ‍ෙහයකින් අදාළ පුරුෂයා බලහත්කාරයෙන් වැරදි සඳහා තමන් නම්මා ගත්ත ද සියයට පනහක් හෝ තමන් අත වරද ඇති බව දනී. ඒ හා සමඟම “අනේ මම මේ වැරැදි කරන්නේ මොන තරම් ගුණ යහපත් තැනැත්තියකටද? මොනතරම් උතුම් මාතාවකටද? මට මේ පව නම් ගෙවන්නට බැරිවෙයි.”මේ හැඟීම් නිසා නිරන්තරයෙන් යටි සිතින් පීඩා විඳින ඇය දරාගැනීමට බැරි තැන දී ඒ සිතිවිලි මුදාහරින්නට පටන් ගනී. ගත වෙවුලුවමින් ඔල්මාදයෙන් කියවන්නට පටන්ගනී. අපිරිසිදු ලක්ෂණ පෙන්නුම් කරන්නී නිරන්තරයෙන් අමනුෂ්‍ය ස්වභාවයක්ම ඇති කරගන්නීය.මනෝ විශ්ලේෂණවාදය හරහා, එසේත් නැතිනම් චිත්තානුපස්සනාව ඔස්සේ මනෝ වෛද්‍යවරයකුට ඇය සුවපත් කළ හැකිය. බෞද්ධ මනෝ විද්‍යාවේදී නම් ඇය ගේ සිත තුළ ඇති දේ කියවා නිවැරැදිම දේ එළියට ගෙන ඒ ඊට පිළියම් කරයි. “ඔබට එවැනි අමනුෂ්‍ය දෝෂයන් නැත. ඔබ අද පටන් නිවැරැදි වූයේ නම් මේ සියල්ල ක්‍රමවත් වනු ඇත. බිය නොවන්න. ඔබ තවත් මේ නිවසෙහි රැඳී නොසිටින්න. මේ පින්වත් කාන්තාව ඔබට සමාව දෙනු ඇත. දැන් ඔබට ප්‍රභාෂ්වර කාන්තාවක විය හැකිය. මේඝයෙන් වැසුණු සඳ එළියට ආ කල වඩාත් බබළන්නා සේ ප්‍රභාෂ්වර වනු ඇත.” මේ ලෙස ඇය ශක්තිමත් කළ පසු, තමන්ට තමන් ගැන වූ විශ්වාසය තහවුරු කළ පසු නිසැකවම සුවය ලැබෙනු ඇත.ලබන සතියේ දිව්‍ය ලෝකයට වඩා මනුෂ්‍ය ලෝකය හොඳ වන්නේ ඇයි?රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=af14051117</link>
    <topic>උසස් වීම ලැබුණේ  මියගිය පසුවයි</topic>
    <author>කීර්ති මෙන්ඩිස්</author>
    <content> “සිද්ධිය වුණු දවසට කලින් දවසේ උදේ ඉඳලා මමයි පුතයි හිටියේ කුඹුරේ. හවස පුංචි පුතාව පන්තියකටත් ඇරලවා පුතා ගෙදර ආවේ හවස හයත් පහුවෙලා... කුඹුරු වැඩ කරලා ඇ‍ඟේ පතේ අමාරුව නිසා වැඩට යන්න කම්මැලියි කියලා පුතා කිව්වා.... ලේලි කිව්වා එහෙනම් යන්න එපා ඉන්න කියලා... ඒත් පුතා කිව්වේ රාජකාරිය ඔක්කොටම වඩා ලොකු නිසා වැඩට යන්න ඕනැ කියලා... එහෙම ගිය පුතා...”තම වේදනාව යටපත් කරගත නොහැකිව හඬා වැලපෙන ඔහු වයි. එම්. රත්නායක මහතාය. කුරුණෑගල මූලස්ථාන පොලීසියේ රථවාහන අංශයේ රාජකාරි කළ කොස්තාපල් සම්පත්ගේ ආදරණීය පියාය. සිය පුතුගේ හදිසි වියෝව දරාගත නොහැකිව ඔහු තවමත් කඳුළු සලන්නේය. සම්පත්ගේ වියෝවෙන් ඔහුගේ පියා පමණක් නොව බිරිය අනෝමා ඇතුළු ඥාතිහු ද තවමත් ශෝකයෙන් වැලපෙති.“මගේ පුතා කවදාවත් අරක්කු සිගරැට් බොන මනුස්සයෙක් නෙමේ. එයා උත්සාහ කළේ අනුන්ට කරදරයක් නැතිව ජීවත්වෙන්න. එහෙම හිටපු මගේ පුතාට මේ වගේ දෙයක් වෙයි කියලා මම හීනෙකින්වත් හිතු‍වේ නැහැ.” පියා පවසයි.මියගිය සම්පත්ට දරුවන් දෙදෙනෙකි. දහතුන් හැවිරිදි සඳුනි නවෝද්‍යාත් දස හැවිරිදි සමිඳු උමන්ද පුතුත් තම පියාගේ අකල් වියෝවෙන් හඬා වැටෙන අයුරු කාගේත් නෙත් කඳුළින් තෙමන්නට සමත් විය.එදා බිරියගෙන් සමුගත් සම්පත් සිය දෛනික රාජකාරියට වාර්තා කර තිබිණ. සිය සහෝදර නිලධාරියකු වූ කොස්තාපල් වීරසූරිය සමඟ මාර්ග ආරක්ෂක රාජකාරිය සඳහා ඔහු නික්ම ගොස් තිබේ. ඒ රාත්‍රී දහයට පමණය. රාත්‍රියේ සිට උදෑසන හය දක්වා රාජකාරි කිරීම ඔවුනට පැවරී තිබිණි. ඔවුහු රාජකාරි සඳහා පැමිණියේ කුරුණෑගල දඹුල්ල ප්‍රධාන මාර්ගයේ ගැට්ටුවාන හන්දියටය.සාමාන්‍යයෙන් කුරුණෑගල දඹුල්ල ප්‍රධාන මාර්ගයේ ධාවනය වන වාහන පරීක්ෂා කිරීමටත් මාර්ග නීති කඩකරන රියදුරන් නීතියේ රැහැනට කොටුකර ගැනීමත් සඳහා කුරුණෑගල මූලස්ථාන පොලිසිය මඟින් සෑම දිනකම රාත්‍රී නිලධාරීන් දෙදෙනකු යෙදවීම සිරිතක් වශයෙන් කරගෙන ගොස් තිබේ.එවැනි රාත්‍රී රාජකාරියේ නිරත වන නිලධාරීන්ට ගිනි අවියක් රැගෙන යෑමට උපදෙස් දී තිබුණ ද මොවුන් දෙදෙනා කිසිඳු අවියක් රැගෙන නොගොස් රාජකාරියේ නිරතව තිබේ.මොවුන් අවසන් වරට සෝදිසි කර ඇත්තේ කාන්තාවක් පදවාගෙන පැමිණි රථයකි. මොවුන් එම කාන්තාවගෙන් ප්‍රශ්න කරද්දි ඇය පවසා ඇත්තේ තමන් සැමියා සමඟ ආරවුලක් වී පැමිණි බවය. ඒ සමඟම ඇගේ සැමියා ද එතැනට පැමිණි අතර දෙදෙනා සමඟ ප්‍රශ්නය කතා කොට ප්‍රශ්නය සමථයකට පත්කළ නිලධාරීන් ඔවුන් පිටත් කර යවා තිබේ.“අතන සුදු පාට වෑන් එකක් නතර කරලා... මොකද දන්නේ නැහැ.”ගැට්ටුවාන හන්දියේ නතර කර තිබු එම වාහනය දෙස නිලධාරීන්ගේ දෙනෙත් යොමු වෙත්ම එය හරවා ගෙනවිත් පොලිස් නිලධාරීන් පසුකර යන්නට සූදානම් වෙද්දී වාහනය සැක සහිත නිසා මොවුන් එය නතර කර තිබේ.ඒ සමඟම වෑන් රථයෙන් බැසගත් පිරිස රාජකාරියේ නිරතව සිටි සම්පත් හා වීරසූරිය රාලහාමිලා වෑන් රියට දමාගෙන ඔවුන්ගෙන් ගිනිඅවි ඉල්ලා තිබේ. තමන් සතුව ගිනිඅවි නැති බව දෙදෙනා ප්‍රකාශ කර සිටියදී පණ ගැන්වූ වෑන් රිය ඉදිරියට ගමන් කළේය. ඒ අතරතුර ඔවුන්ගෙන් නොයෙකුත් ප්‍රශ්න අසන්නට පටන්ගත් මැරයන් අතරමඟදී ඔවුනට අමානුෂික අන්දමින් පහර දී දෙදෙනාගේම නිල ඇඳුම් පමණක් නොව යට ඇඳුම් පවා ගලවා ගන්නා ලදී.දිගටම ඇදුණු වෑන් රිය බඩගමුව රක්ෂිතය අසල දී නතර කොට කොස්තාපල් සම්පත්ට වාහනයෙන් බසින ලෙස අණ කළ ඔවුහු එකවරම ටී පනස් හය ගිනිඅවියක් රැගෙන සම්පත්ට වෙඩි තබා ඝාතනය කළහ. ඒ සමඟම කලබලයට පත් කොස්තාපල් වීරසූරිය සන්නද්ධ පුද්ගලයන් සමඟ පොර බදන්නට වූ අතර ටී පනස් හය ගිනිඅවියේ පතරොම් ගැබ උදුරා ගත් ඔහු එය විසිකර දමා ඔවුන්ගෙන් මිදී ඒ අසල රක්ෂිතයට පලා ගොස් තිබේ.“පාන්දර එකට විතර අපේ ගෙදර ඉදිරිපිටින් වෙඩි සද්දයක් ඇහුණා... ඒත් එක්කම මෙන්න මරනවෝ... මාව බේරගන්න කියලා මහ හයියෙන් කෑගහනවත් ඇහුණා. මම බයට ජනේලේ කවුළුවෙන් එළිය දිහා බලනකොට වෑන් එකක් අපේ ගෙදර ඉදිරියෙන් හරවාගෙන යනවා දැක්කා. කළුවර නිසා වෑන් එක මොන වගේ එකක් ද කියලා හඳුනගන්න බැරිවුණා. ඊට ටික වේලාවකට පස්සේ අපේ අල්ලපු ගෙදර පැත්තෙන් සද්දයක් ආවා‍‍‍.... මායි බිරියයි ඒ සද්දේ ආව දිහාට ගිහින් බලනකොට ඇ‍ඟේ ඇඳුම් මොනවත්ම නැති ලේ පෙරාගත් කෙනෙක් ඉන්නවා දැක්කා.”සම්පත් ඝාතනයට ලක්වූ ස්ථානයේ යාබද පදිංචිකරුවකු වන කරුණාරත්න මහතා කීවේය.සිද්ධිය වහාම ඉහළ නිලධාරීන්ට දැනුම් දෙනු ලැබු අතර ඒ වන විටත් මියගොස් සිටි කොස්තාපල් සම්පත්ගේ සිරුරට පොලිස් ආරක්ෂාව යෙදු නිලධාරීහු තුවාල ලබා ජීවිතය බේරාගත් වීරසූරිය වහා රෝහල් ගත කරන ලදී.කොස්තාපල්වරු දෙදෙනා පැහැරගෙන ගොස් ඉන් අයකු අමානුෂික ලෙස මරා දැමීම සැලවූ වහාම ඉහළ බලධාරීන් පවා දැඩි අපහසුතාවයට පත්වූ අතර ඝාතකයන් සෙවීමේ පරීක්ෂණ ඒ මොහොතේම අරඹන ලදී.වයඹ දිසාව බාර ජ්‍යෙෂ්ඨ ‍නියෝජ්‍ය පොලිස්පති ජගත් අබේසිරිගුණවර්ධන මහතා මේ පිළිබඳව දැනුම්වත් වීමත් සමඟ කුරුණෑගල දිසාව බාර නියෝජ්‍ය පොලිස්පති සරත් කුමාරට හා ජ්‍යෙෂ්ඨ පොලිස් අධිකාරී අජන්ත සමරකෝන් මහතාට දුන් උපදෙස් අනුව ඝාතකයන් කොටුකර ගැනීමේ මෙහෙයුම් කණ්ඩායම් කිහිපයක් එක්ව සිදුකරන ලදී.ඊට අමතරව තවත් පරීක්ෂණයක් ඇරැඹිණ. ඒ පැහැරගෙන ගිය පොලිස් නිලධාරීන් රාජකාරියට යාමේ දී පැති අවියක් හෝ ගමන් කථනයක් රැගෙන නොයාමයි. සිද්ධියෙන් ජීවිතය ගලවා ගත් නිලධාරියාගේ අතේ කිසියම් අපහසුතාවක් තිබූ හෙයින් ඔහු අවි සහිත රාජකාරියට එක්කර නොගන්නා ලෙස උපදෙස් දී තිබුණ ද ඔහු ද මෙදින රාජකාරියට යෑම පිළිබඳව ද සොයා බලන්නට බලධාරීහු තීරණය කර තිබිණ.‍කොස්තාපල් සම්පත් මරා අනෙකාට තුවාල සිදු කළ අවිගත් කල්ලිය හැකි ඉක්මනින් එතැනින් පලා ගිය ද කල්ලියේ එකෙකුගේ හිස් වැසුමක් එතන වැටිණි. එම හිස්වැස්ම ගිනිඅවියෙන් වෙඩි තැබු අයගේ බවට විශ්වාස කෙරේ. ඊට අමතරව වෙඩි තැබීමට යොදාගත් ගිනිඅවියේ උණ්ඩ සහිත ගැබ ද රබර් අත් වැසුමක කොටසක් ද සිද්ධිය වූ ස්ථානයේ තිබී සොයා ගනු ලැබිණ.කුරුණෑගල ප්‍රධාන මහේස්ත්‍රාත් රවීන්ද්‍ර ප්‍රේමරත්න මහතා මෙන්ම කුරුණෑගල ශික්ෂණ රෝහලේ විශේෂඥ අධිකරණ වෛද්‍ය නිලධාරී අජිත් ජයසේන මහතා ද සිද්ධිය වූ ස්ථානයට පැමිණ නිරීක්ෂණ සටහන් කර ගත්හ. මියගිය කොස්තාපල්වරයාගේ බිරිය අනෝමා රත්නායක මහත්මිය සිය සැමියාගේ සිරුර හඳුනා ගත්තාය.පරීක්ෂණ ඇරඹු කුරුණෑගල පොලිස් කණ්ඩායම් එකකටවත් පත්‍රය මුද්‍රණයට යන මොහොත වනතුරු කිසිඳු තොරතුරක් සොයාගත නොහැකි විය. තත්ත්වයේ භයානකත්වය තේරුම් ගත් පොලිස්පතිවරයා මේ පිළිබඳ පරීක්ෂණ රහස් පොලීසියට පැවරුවේ ඉන් පසුවය. රහස් පොලිස් අධ්‍යක්ෂ රණවීර ඇතුළු කණ්ඩායමක් ඒ මොහොතේම කුරුණෑගල බලා පිටත්ව ගියහ.ඒ අතර පොලීසිය අවිගත් පුද්ගලයන් ගැන තොරතුරු ලබා ගැනීම සඳහා මහජන සහාය ඉල්ලා සිටියේය. ඒ සම්බන්ධයෙන් නිවැරැදි තොරතුරක් ලබා දෙන අයකුට රුපියල් ලක්ෂ 10 ක මුදල් ත්‍යාගයක් ලබාදීමට ද පොලිස්පතිවරයා තීරණය කර තිබිණ.“මොවුන් පැහැර ගන්නට පෙර නීතිඥයකු හා ඔහුගේ බිරිය විසින් මහමඟදී ඇතිකර ගත් ගැටුමක් මෙම නිලධාරීන් දෙදෙනා විසින් සමථයකට පත්කර තිබිණි. අවිගත් පිරිස ඒ පිළිබඳව ද විමසමින් දෙදෙනාට පහර දී තිබෙනවා.”“උඹලා උන්ගෙන් කොච්චර සල්ලි ගත්ත ද? එකෙකු එසේ විමසා ඇතත් කොස්තාපල් සම්පත් එවිට පවසා ඇත්තේ තමන් එලෙස මුදල් නොගත් බවකි.“උඹලා අහිංසක මිනිසුන්ට එල්ලලා ගහනවා නේද” යැයි කියමින් ද අවිගත් පිරිස මොවුන් දෙදෙනාට පහර දී ඇත. කොස්තාපල් වීරසූරිය පවසන අන්දමට වෑන් රියේ පුද්ගලයන් හතර දෙනකු සිට ඇත. ඉන් දෙදෙනෙක් කළුපාට වෙළුම් පටියකින් දෑස් ආවරණය කර සිටියහ.ජ්‍යෙෂ්ඨ පොලිස් නිලධාරියෙක් සඳහන් කළේ මෙය කිසියම් පළිගැනීමේ චේතනාවක් නිසා සිදු කර ඇති බවය.“ඔවුන්ව මේ නිලධාරීන්ට වෙඩි තියලා මරා දාන්න නම් එතනදීම ඒක කරන්න තිබුණා. ඒත් වෑන් එකේ දාගෙන ගිහින් ඇඳුම් ගලවල පාළු තැනකට අරන් ගිහින් වෙඩි තියලා මරලා දාන්න තරම් ඔවුන් නරුම වුණේ ඇයි ද කියලා අපිටත් ප්‍රශ්නයක්. සමහරවිට පෞද්ගලික ආරවුලක් ද කියලත් අපි හොයලා බලනවා. දැනට කණ්ඩායම් අටක් මේ ගැන තොරතුරු හොයන්න යොදවලා තියෙනවා. පුද්ගලයෝ සියයකින් විතර ප්‍රශ්න කරලා තියෙනවා. සීසීටීවී කැමරා පවා චෙක් කළා. මේක මුළු පොලිස් දෙපාර්තමේන්තුවටම කළ අභියෝගයක්. මේ වගේ අපරාධකාරයන්ට නිදැල්ලේ සිටීමට ඉඩ දිය නොහැකියි.” හෙතෙම පැවැසීය.කොස්තාපල් වීරසූරිය පවසා ඇත්තේ තමන් හා මිතුරා පැහැරගත් අවි ගත් පිරිස වෑන් රිය තුළ දී තමන්ගේ සේවා කාලය, විවාහක අවිවාහක බව දරුවන් සිටී ද නැද්ද යන වග පවා ප්‍රශ්න කළ බවය. එබැවින් තවත් ජ්‍යෙෂ්ඨ නිලධාරියකු කීවේ මෙම නිලධාරීන් දෙදෙනාගේ පවුල් පසුබිම ඉතා යහපත් වන බැවින් මෙම අපරාධය කුමක් අරමුණු කරගෙන කරන ලද්දක් බවට සිතිය නොහැකි බවය.දඹුල්ල මාර්ගයේ ගැට්ටුවාන සිට බඩගමුව දක්වා පිහිටා තිබෙන මාර්ගයේ ව්‍යාපාරික ස්ථානවල හා නිවෙස්වල සවිකර තිබු සීසීටීවී කැමරා පද්ධතිවල දත්ත පරීක්ෂාවට ලක්කළ ද අපරාධකරුවන් සම්බන්ධයෙන් කිසිඳු තොරතුරක් සොයාගත නොහැකි වී ඇත. නාරම්මල ඉන්ධන පිරවුම් හලේ සවිකර තිබු සීසීටීවී කැමරාව ද එදින පැවැති ඇත්තේ අක්‍රීයවය.මේ අතර මියගිය කොස්තාපල් සම්පත් සිසිර බණ්ඩාර මහතා සැරයන් තනතුරට උසස් වීමක් කර ඇත. දිගු කලක් මන්නාරමේ සේවය කර ඇති අතර සිය බාල පුතු කුරුණෑගල සර් ජෝන් කොතලාවල විද්‍යාලයේ පළමුවැනි ශ්‍රේණියට ඇතුළත් කරගැනීමේ අරමුණෙන් ඔහු පසුගිය ජනවාරි මාසයේදී මන්නාරමේ සිට කුරුණෑගලට ස්ථාන මාරුවක් ලබාගෙන පැමිණ ඇත්තේය.මියගිය සම්පත් වසර 22 ක සේවා කාලයක් කොස්තාපල් තනතුරේ රාජකාරි කර තිබේ. ඊට අමතරව ඔහු කරන ලද විවිධ දස්කම් හේතුවෙන් 54 වතාවක් ප්‍රශංසාවට භාජනය වී ඇති නිලධාරියෙකි. ඒ අතර පොලිස්පති ප්‍රශංසාවක් ද ඇතුළත්ය. මියගිය සම්පත්ගේ මිතුරන් මෙන්ම ජ්‍යෙෂ්ඨ ‍ෙපාලිස් නිලධාරීන් පවසන්නේ දිවි හිමියෙන් කෙතරම් රාජකාරි කළත් ඔහුට නිසි පරිදි උසස්වීම් පවා නොලැබූ බවය. වසර 22 ක් යනු සුළුපටු කාලයක් නොවේ. එම කාලය තුළදී නොදුන් සැරයන් තනතුර ඔහුට හිමිව ඇත්තේ රාජකාරිය වෙනුවෙන් දිවි දීමෙන් අනතුරුවය. එය බලධාරින්ගේ අවධානයට යොමු විය යුතු බවය.කෙසේ වෙතත් මෙම සිදුවීමෙන් අනතුරුව මින් ඉදිරියට රාජකාරියේ යන සෑම පොලිස් නිලධාරියෙක්ම පැති අවි රැගෙන යා යුතු බවට පොලිස්පතිවරයා උපදෙස් දී තිබේ. එලෙස නොගියහොත් එම නිලධාරියාගේ පමණක් නොව අදාළ පොලිස් ස්ථානාධිපතිවරයාගේත් ප්‍රදේශය බාර සහකාර පොලිස් අධිකාරිවරයාගේත් ආයතන රෙගුලාසි අනුව සේවය අත්හිටුවන බව පොලිස්පති නලීන් ඉලංගකෝන් මහතා කියයි. පොලිස් නිලධාරීන්ට පහරදීමට, ඝාතනය කිරීම් ඇතුළු සිද්ධීන් බොහොමයකට මුහුණ පා ඇත්තේ මෙසේ අනාරක්ෂිත ලෙස සේවය කිරීම බව ද ඔහු පෙන්වා දෙයි.කෙසේ වෙතත් මේ වන විට කරන ලද විමර්ශන වලින් අනාවරණය වන්නේ අවි ගත් පිරිස මෙම කොස්තාපල්වරුන්ගේ සුපුරුදු රාජකාරි රටාව දෙස හොඳ අවධානයකින් කල් ගෙවා ඇති බවය. ඉතා සැලසුම් සහගතව ඔවුන් පැහැරගෙන ගොස් ඇත්තේ ඒ අනුව බවය.මෙම ඝාතනයට පැමිණි පුද්ගලයන් සිව් දෙනාගෙන් වෑන් රථයේ ඉදිරිපස පැමිණි දෙදෙනා මුහුණ විවෘත කරගෙන සිටිය ද පිටුපස සිටි දෙදෙනා මුහුණු ආවරණය කරගෙන සිටියේ ඔවුන් කොස්තාපල්වරුන් ‍දන්නා කියන අය නිසා විය හැකි බව ද පොලීසියට සැක මතු වී තිබේ.මේ අතර සැරයන් චන්දන සම්පත් මහතාගේ අවසන් කටයුතු පසුගිය දා පන්දහසකට අධික සංඛ්‍යාවකගේ සෝ සුසුම් හා සහභාගිත්වයෙන් අරගම පොදු සුසාන භූමියේ දී සිදුවිය.අවමඟුල් උත්සවයට පොලිස්පතිවරයා සහභාගි වනු ඇතැයි බොහෝ පිරිස බලාපොරොත්තු වුවද ඔහුගේ නොපැමිණීම දක්නට තිබිණි.වයඹ දිසාව බාර ජ්‍යෙෂ්ඨ නියෝජ්‍ය පොලිස්පති ජගත් අබේසිරිගුණවර්ධන මහතා ප්‍රමුඛ රහස් පොලිස් අධ්‍යක්ෂවරයා ඇතුළු කණ්ඩායම් අටක් මේ වන විටත් මේ පිළිබඳ පුළුල් පරීක්ෂණයක යෙදී සිටී.කීර්ති මෙන්ඩිස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=af14051116</link>
    <topic>උපන් ගෙයිම බිලිඳුන් මරණ රටේ මෙහෙව් අම්මලා ද සිටිති!</topic>
    <author>රමණී සුබසිංහ</author>
    <content>හුන්නස්ගිරියේ දෙහිගොල්ලවත්තේ කඳු පල්ලම් වසාගත් මීදුම අතරින් පෙනෙන අම්මාගේ ඡායාව නොපෙනී යන තුරුම සෙල්වම් ඔවුන්ගේ ලැයින් කාමරයේ සිට ඇය දෙස බලා හිඳින්නේ ය‍.හිරිගඩු පිපෙන සීතලේ කබායකට ගුලිවී පැයක් දෙකක් උණුසුම්ව හිඳින්නට තිස් පස් වසරක් පුරාම සෙල්වම් ගෙ අම්මට ඉස්පාසුවක් නොවුණි. තේ කහට උගුරකින් සෙල්වම් ගෙ බඩ ගින්දර ‍නිවා, ඉරඑළිය වැටෙන්නටත් කලින් මිදුලට බහින ඇය ගම් මැද්දට ගොඩ වෙන්නේ හිතේ කැකෑරෙන එකම බලාපොරොත්තුවකිනි.හාල් මිටක්, ලුණු කැට අහුරක්, මිරිස් කරල් දෙක තුනක් ඒ බලාපොරොත්තුව ඉටු කරගන්න ඇයට හොඳටම ප්‍රමාණවත් ය. ගෙන් ගෙට ඇවිද ගොඩ ගැසෙන කිළිටි රෙදි, වළං පිඟන් සෝදන්නට වාරු නැති ගත දරු සෙනෙහස ඉදිරියේ පරාද වන අතරේ උදේ ඉඳන් දොරකඩ අයිනේ මඟ බලා ඉන්න පුතුගේ අහිංසක මූණ ගෙවෙන හැම තත්ත්පරයකම ඈ ඉදිරියේ පෙනී නොපෙනී යයි.හුන්නස්ගිරි කඳු අතරින් ඉර බහින්නට කලින් ආයෙත් කඳු පල්ලම් බහින ඈ පය ඉක්මන් කරන්නේ මගදී අහුලාගත් දර ඉපල් ටික ළිපට කරන හදිසියෙනි. උදේ ඉඳන් උන්හිටිතැනම බලාගෙන ඉන්න, සෙල්වම් පුටුව මතින් ම ළිප ළඟට ගන්නා ඈ ඇදුම් කන දෙපා පිරිමැද ගන්නටවත් පමා නොවන්නේ ඊටත් වඩා පුතු ගේ කුසගින්දර ඈ දවන නිසා ය.අම්මාගෙ වෙවුලන අත්දෙක හැලි වළං අතරෙ කඩිසර වෙන සැටි සෙල්වම් බලාගෙන ඉන්නේ කඳුළු පිරුණු ඇස්වලිනි. ඒත් දර ඉපල්වලින් නැ‍ඟෙන කහ පාට ගිනි එළියට අම්මාගෙ මූණ එළිය වැටෙනවා බලන්න සෙල්වම් හරි ම කැමැතිය. ඒ දාඩිය බිංදු වැටී දිලිසෙන, ඇයගෙ විඩාබර මූණ සෙල්වම් ගෙ හිත අතීතයට ගෙන යන නිසාය.ලස්සන මල්වැලකින් කොණ්ඩ කරල සරසා ගෙන, නළල රතු පාට තිලකයකින් හැඩ කරගෙන ඒ කාලේ හැමදාම උදේට දෙවියන් වඳින්න කෝවිලට යන අම්ම හරිම සිරියාවය. දෙවියන් වඳින අතරේ අම්මාගේ අතින්, අප්පගෙ අතට මාරුවෙන සෙල්වම්ට ඈ ගැන හරි ආඩම්බරය. ඒත් ඒ සතුට රැඳුණේ අතේ ඇඟිලිවලටත් වඩා සුළු කාලයකි.හදිසියේ ම දවසක සෙල්වම්ගේ අප්පා අම්මයි පුතයි තනි කර යන්නම ගොසිනි. එදා ගෙදරට රැස්වුණු මහ සෙනඟ අතරේ අම්මා හඬා වැටුණු තරම් ඔහුට අද වගේ මතකය. ඇස්වලින් ගලන කඳුළු කැට අතරින් බොඳවුණු අම්ම දිහා බලාගෙන ‘කවදාවත් මගෙ අම්ම තනි කරන්නේ නෑ’ කියලයි එදා සෙල්වම් හිතුවේ.ඒ ප්‍රාර්ථනාව තවමත් බොරු නොවුණත් සෙල්වම් ගේ කුසට අදටත් බත් කටක් වැටෙන්නේ අම්මගේ අත් දෙකෙනි. කකුල් දෙක විතරක් නෙවෙයි. අත් දෙකක් පණ නැති පුතා ගෙ හුස්ම ටික රැකෙන්නේ අම්මගෙ වීරියෙනි. අද සෙල්වම්ට අවුරුදු තිස් පහකි. අම්මට අවුරුදු හැට නවයකි. හරිහමන් කෑමක් බීමක් නැතිව ඕනෑවටත් වඩා ඇඟ වෙහෙසන නිසා සෙල්ලම්මා වයසටත් වඩා වයසට ගොසිනි.ගතට වාරුවක් ඇත්තේ ම නැති දවසට අම්මයි පුතයි දෙන්නම බඩගින්දරේ. සමහරදාට ලුණු ඇටයක්වත් නැතිව ලිග්ගල් උඩ රත්වෙන හාල්මිටට එකතු වෙන්නේ ගස්වැල්වල කොළ දලු පමණි. කෑමට වස නො‍වෙන ඕනෑම කොළයක රස මේ අම්මටයි පුතාටයි හොඳට හුරු පුරුදුය. බත් ඇටයක්වත් නැති දාට තම්බ ගත්ත අඹකොළ, කොස් කොළ විතරක් නොවෙයි. දන්න කියන හැම කොළයක් ම තම්බා පොඩි කර ඈ පුතුට කවන්නේ ඔහු ජීවත් කරවන්නය.පණ නැති කකුල් අද්දවමින් දෑතේ වීරියෙන්වත් ගේ ඇතුළේ එහා මෙහා යන්නට ‍සෙල්වම්ට නොහැකි වුණේ අත්දෙකත් පණ නැති නිසාය. වැසිකිළි කැසිකිළි යන්න, ඇඟපත සෝදගන්න බැරි සෙල්වම්ට අදටත් ඒ හැම දෙයකටම උදවුවට ඉන්නේ අම්මා පමණය.පුතු ඔසවාගෙන අඩියක් දෙකක් යන්න තරම් හයි හත්තිය නැතත් ඈ හිතේ හයියෙන් ඒ දේවල් පිරිසිදුව පිළිවෙළට ඉටු කරන්නීය. පුංචි කඳු ගැටයක් ‍උඩ තිබෙන සෙල්වම්ගේ දිරාගිය පැල්පතේ සිට ගම්මැද්දට යන එන පාර ඉතාම දුෂ්කරය.ගල් බොරලු ගැලවුණු අඩිපාරේ කඳු පල්ලම් බොහොමය. ඒත් ඈ හැමදාමත් උදේ හවස මේ පාරෙන් යන්නේ එන්නේ දෙපයට නැති හයිය හිතට අරගෙනය.මීට අවුරුදු තිහකට එහා, සැමියා මිය ගියත්, එදා තරුණ වයසේ ඇය හිතට ධෛර්ය ගත්තේ දරු පැටියා ගැන සිතා ය. ඒත් සෙල්ලම්මා ආයෙත් අසරණ වුණේ දරුවා ඇවිදගන්න බැරි අතපය වාරු නැති ලෙඩෙක් බව දැනගත්ත දවසේය. එදා ඉඳන් ඇය ජීවත් වුණේ තමන් ගෙ එකම දරුවා ගේ හුස්ම පොද රැක ගන්නටය.දරුවට අවුරුදු තිස් පහක් වනතුරුත් ඇගේ ධෛර්යවන්ත බව තවමත් ගිලිහී නොගියේ ඒ අප්‍රමාණ දරු සෙනෙහස නිසාය. එදා පිරිමියකු ගේ හව්හරණක් නැති ගෙදර, සවි ශක්තිය ඇති දොරක් ජනේලයක් නැති පැල්පතක ඈ රෑ පහන් කළේ බයෙන් සැකෙනි. සමහරදාට මහ රෑ වටින් පිටින් ඇහෙන අඩි ශබ්ද ඇයගේ නින්දට බාධා කළේ අනුකම්පාවක් නැතිව ය.නැවත විවාහ වන්නට ආරාධනා ලැබුණත් ඒ සියල්ල උපේක්ෂාවෙන් විඳ දරා ගත්තේ අතපය පණ නැති අසරණ දරුවා නිසාය. සම වයසේ ගැහැනුන්ගේ ඇනුම් බැනුම්, උපහාස කතා ඉවසන්නට බැරි දවස්වල ඇය ජීවිතේ නැති කරගන්න සිතූ වාර අනන්තය.ඒත් ඒ හැම වෙලාවකම ඈ ඉදිරියේ මැවී පෙනු‍ෙණ් අහිංසක දරු පැටියගේ අසරණ මූණ ය. කුලී වැඩක් නැති දවසට කුස ගින්නේ අඬන දරු පැටියගේ බඩ පුරවන්න බැරිඉස්සර දවසක සෙල්වම් වඩාගෙන ඈ ගිරිකුලට ගියේ අවසන් තීරණයක් අරගෙනය. ‘දුක් කරදර නැති ලෝකෙක මගේ ම දරුවෙක් වෙලා ඉපදියන් පුතේ’ යි කඳුළු පිරුණු ඇස් දෙකෙන් පුතා දෙස බැලූ සෙල්ලම්මගේ මූණ පුංචි අත්දෙකෙන් පිසදැමූ සෙල්වම් ‘අඬන්න එපා අම්මේ, මම ඉන්නවනේ’ යි කිව්වේ දැනුම් තේරුම් තියෙන කෙනෙක් සේය. පුතුගේ ආදරණීය බැල්ම විතරක් නොවෙයි. කතාවත් සෙල්ලම්මගේ හිත ආපස්සට ඇද ගත්තේ ජීවිතේට තවත් ධෛර්ය දෙමිනි.එදා පටන් දරුවගේ ජීවිතය රැකගන්න මේ අම්ම ජීවිතය කැප කරන්නී අප්‍රමාණ ආදරයකිනි. ඒත් දවසින් දවස දිරාපත් වෙන ඇයගේ සිරුර කුලියක් කරන්නට තවත් නම් ඉඩ නොදෙන බව ඇයට විශ්වාසය. ජීවිතේ අවසාන කාලේ පුතාගෙ හෙට දවස වෙනුවෙන් යාන්තමින් හෝ හිත හදාගන්න, මගක් ලැබේදැයි ඈ බලා සිටින්නීය.රමණී සුබසිංහඡායාරූප - චන්දන උඩුවාවලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=as1405111</link>
    <topic>ගිලනුන්ට සුව සදන මහ රෝහ‍ලේ පින්බිම</topic>
    <author>පීටර් කැනියුට් පෙරේරා</author>
    <content>ගිලනුන්ට සුව සදන මහ රෝහ‍ලේ පින්බිමසෝමදාසගේ දෙනෙත් කෙවෙනි තුළින් කඳුළු බිඳු නොකඩවා ගලා එන්නට විය. අසරණකමෙහි පත්ලටම ඇදවැටුණු කල එය කඳුළෙන් දියකර හරිනවා විනා අන් කුමක් කරන්නද?ඇ‍ට බේරුණු උරස් කුහරය, සුදු පැහැති රවුල් කොට වැවුණු හකු ඉලිප්පුණු මුහුණ සෝමදාසගේ අන්ත අසරණකම විදහා දැක්වූ සිත්තමක් වැනි විය.අම්පාර රෝහලෙහි සිට සෝමදාසව කොළඹ රෝහලට මාරු කර එව්වේ මීට දින දෙකකට පෙරය. ගිලන් රථයකින් පැමිණියත් ඒ සෝමදාස කොළඹට පැමිණි මංගල ගමන් වාරය විය.අම්පාරටත් එහා පරගහකැලේ ගොවි ගම්මානයේ ගොවියෙකු වූ සෝමදාස අම්පාර රෝහලට ඇතුළත් වූයේ මෙයටත් දින පහළොවකට පෙරය. විවිධ වෛද්‍ය පරීක්ෂණවලට ලක් කළ සෝමදාස කොළඹ මහ රෝහල වෙත මාරු කර යැවීමට වෛද්‍යවරුන් තීරණය ක‍ළේ තවත් වෛද්‍ය පරීක්ෂණ කීපයකට යොමු කිරීම සඳහාය.“ගෙදරින් ආවෙ නැද්ද කවුරුවත්?” එදින උදෑසන හෙදියක සෝමදාසගෙන් ඇසුවාය.ඉහළට හුස්මක් ගත් සෝමදාස පිළිතුරු වදනක් නොදෙඩූවත් හිස දෙපසට සොලවා නැති වග ඇඟවීය.“බෙහෙතක් ගන්න තියෙනවා. පිටින් ගන්න වෙන්නෙ. රුපියල් තුන්දාහක් විතර වෙනවා” හෙදිය ඇඳ ඉහපත බලමින් කීවාය. සෝමදාසගේ අසරණකම ඇස් දෙකෙන් එළියට පැන්නේ එම මොහොතේය.අම්පාරට එහා පරගහකැලේ ගොවි ගම්මානයේ තමන්ගේ නිවසේ සිටින්නේ තමන් මෙන්ම වියපත් බිරිය සහ දරුවන් දෙදෙනෙකු සමඟ වැන්දඹු බවට පත් එකම දියණිය පමණකි. පරගහකැලේ සිට අම්පාර රෝහලටත් ඉතාමත් අසීරුවෙන් දවසක් දෙකක් පැමිණි ඔවුන් කොළඹ රෝහලට පැමිණේ කියා සිතීමටවත් නොහැකිය.‍ සෝමදාස බැලීමට කිසිවෙකු හෝ නොඑන බව හෙද කාර්ය මණ්ඩලයට අවබෝධ විය. සෝමදාසගේ ස්වභාවය දෙස බලන විට ද ඔහුගේ අසරණකම හෙද කාර්ය මණ්ඩලයට හොඳාකාරව තේරුම් ගියේය. අවසානයේ ඔවුන් තීරණය කළේ ශ්‍රී ලංකා ජාතික රෝහලේ විපස්සී බෞද්ධ මධ්‍යස්ථානය මඟින් රෝහල් සේවා මණ්ඩල‍ෙය් ආධාර ලබාගෙන බාහිර ඔසු සලකින් සෝමදාසට එම ඖෂධ ලබාගැනීමටය.සෝමදාස වැනිවූ අසරණකමට පත්වූ බොහෝ දෙනෙකුට බාහිරව ඖෂධ ලබාගැනීමට, බාහිරව සිදුකරගත යුතු වෛද්‍ය පර්යේෂණ පමණක් නොව රෝහලේ නේවාසිකව සිටිද්දී ඇතිවන බොහෝ අවශ්‍යතා සඳහා විපස්සී බෞද්ධ මධ්‍යස්ථානයෙහි රෝහල් සේවා මණ්ඩලය ත්‍යාගශීලීව මැදිහත් වෙයි.“ශ්‍රී ලංකා ජාතික රෝහලේ, රෝහල් සේවා මණ්ඩලය ආරම්භ කර දැනට අවුරුදු තිහක් වෙනවා. අතිපූජ්‍ය මඩිහේ පඤ්ඤාසීහ මහනායක හිමියන්ගේ අනුශාසකත්වයෙන් පන්විල විපස්සී හාමුදුරුවො තමයි මේ ස්ථානය ආරම්භ කළේ” රෝහල් සේවා මණ්ඩලයෙහි මූලාරම්භය පිළිබඳ එම තොරතුරු වදාරන්නේ රෝහල් සේවා මණ්ඩලයෙහි අධ්‍යක්ෂ වශයෙන් කටයුතු කරන ශාස්ත්‍රපති පණ්ඩිත රජවැල්ලේ සුභූති හිමිපාණන්ය.දෙදහස් දහය වසරේ සුභූති හිමියන් එම ධූරයේ වැඩ බාරගැනීමට පෙර මලංගම පඤ්ඤාසාර, වජිරාමවාසී රතනසාර, නාඔටුන්නේ දින්නාග, සූරියවැව චන්දිම යන හිමිවරුන් රෝහල් ‍ෙස්වා මණ්ඩලයෙහි භාරකාරත්වය දැරූහ. ඒ පන්විල විපස්සී හිමියන්ගේ අපවත්වීමෙන් පසුවය.“පන්විල විපස්සී හාමුදුරුවො, හැට ගණන්වල බම්බලපිටියේ වජිරාරාමයේ වැඩ වාසය කරන කාලයේ, බම්බලපිටියේ ඉඳල පා ගමනින් පිණ්ඩපාතය ලබමින් මේ රෝහලට වැඩියා. වාට්ටුවක් වාට්ටුවක් ගානේ උන්වහන්සේ වැඩියා. රෝගීන්ට පිරිත් කිව්වා. පිරිත් නූල් බැන්දා” රජවැල්ලේ සුභූති හිමියන් වදාරන්නේ පන්විල විපස්සී හිමියන් රෝගීනට මානසික සහනයක් චිත්ත ශාන්තියක් ලබාදීම සඳහා කල කී දෑ පිළිබඳවය.පන්විල විපස්සී හිමියන් මෙලෙස කාලයක් රෝගීන් සඳහා ආගමික වතාවත්හි නිරත වෙද්දී උන්වහන්සේට දහවල් කාලය වැඩ සිටීමට කුඩා කුටියක් රෝහල් කාර්ය මණ්ඩලය විසින් ලබා දුණි.“පන්විල විපස්සී හාමුදුරුවන්ගෙ රෝහල් සේවාව ආගමික කටයුතුවලට විතරක් සීමා වුණේ නැහැ. උන්වහන්සේ පාසල්වල ලොකු පන්තිවල ඉන්න ළමයින් එක්කගෙන ආවා රෝහලට. ඒ ළමයින් එකතු කරගෙන හුඟ කාලයක් ඉස්පිරිතාලෙ ඉන්න දුප්පත් මිනිස්සුන්ගෙ කොණ්ඩය කැප්පෙව්වා රෝගීන්ගෙ නියපොතු කැපුවා. ඒ විතරක් නොවෙයි ලියන්න දන්නෙ නැති රෝගීන් වෙනුවෙන් ඔවුන්ගෙ ඥාතීන්ට ලිපි ලිව්වා”, රජවැල්ලේ සුභූති හිමියන් විස්තර කරන්නේ විපස්සී හිමියන් ආගමික වත්පිළිවෙත්වලින් බැහැරව සිදු කළ රෝගී සත්කාර පිළිබඳවය.මෙලෙස කාලය ගතවෙද්දී රෝහල් නිලධාරීන්ට ද පන්විල විපස්සී හිමියන්ගේ ක්‍රියාදාමයන්ගේ වැඩදායක බව අවබෝධ විය. උන්වහන්සේගේ එම සේවාව රෝගීන්ගේ කායික මෙන්ම මානසික සෞඛ්‍යයට ද යහපත් බව පෙනී ගියා. පන්විල විපස්සී හිමියන් සඳහා, මහ රෝහල් භික්ෂු වාට්ටුවට යාබදව ආවාසයක් ඉදිවන්නේ ඔවුන් තුළ ඇතිවූ එම පැහැදීම නිසාය.රජවැල්ලේ සුභූති හිමියන් වදාරන්නේ, පන්විල විපස්සී හිමියන්ගේ මෙම සද්කාර්යයට වජිරාරාමයේ නාරද හිමියන්, රාහුල හිමියන්, මෙන්ම විද්‍යෝදය හා විද්‍යාලංකාර වැනි පිරිවෙන්වල නායක හිමිවරුන් ගේ මෙන්ම ඕඩේ පන්සලේ හිමිවරුන්ගේ සහයෝගය ඉහළින්ම ලැබුණි.“විපස්සී හිමියන්ගේ මේ රෝහල් සද්කාර්ය දැක්ක සමහර පින්වතුන් සමහර බෙ‍ෙහත් වර්ග උන්වහන්සේට පූජා කළා. විපස්සී හාමුදුරුවො තමන් වහන්සේ‍ෙග පුංචි කුටියෙ පුංචි කබඩ් එකක ඒ බේත් ගබඩා කර ගත්තා. සමහර වෙලාවට සමහර බෙහෙත් රෝහලේ නැතිව යනවා. එතකොට ඒවා පිටත ඖෂධහල්වලින් තමයි සල්ලි දීල ගන්න ඕනෙ. පන්විල විපස්සී හාමුදුරුවො දුප්පත් මිනිසුන්ට ඒ බෙහෙත් නොමිලයේම දුන්නා.” ජාතික රෝහලෙහි, විපස්සී බෞද්ධ මධ්‍යස්ථානය මඟින් රෝහල් සේවා මණ්ඩලයට නොමිලේ ඖෂධ ලාබදීම එකතු වූයේ එසේය.දැනට රෝහල් සේවා මණ්ඩලයෙහි අධ්‍යක්ෂ වශයෙන් කටයුතු කරන රජවැල්ලේ සුභූති හිමියන් මහරගම ධර්මායතනයේ පරිවේණාධිපති වශයෙන් වසර හතක් කටයුතු කළ අතර එහිදී ආගමික කටයුතුවල පමණක් නොව විවිධ ආගමික කටයුතු රාශියක පෙරමුණ ගෙන කටයුතු කළහ. සුනාමි ව්‍යසනය සිදුවූ අවස්ථාවේ කහව ප්‍රදේශයේ අනාථ කඳවුරු බාරව සිටි‍ෙය් ද උන්වහන්සේය. ව්‍යසනයට පත්වූ පුද්ගලයින් නගාසිටුවීම සඳහා ස්වයං රැකියා ව්‍යාපෘති පනහක් ද උන්වහන්සේගේ මෙහෙයවීමෙන් ඇතිකළහ. හබරාදූවේ ඉදිවූ රණවිරු ගම්මානය ද උන්වහන්සේගේ කැපවීමේ ප්‍රතිඵලයකි.“සුවපත් සමාජයක් උදෙසා” යන්න තමයි අපේ රෝහලේ සේවා මණ්ඩලයෙහි තේමා පාඨය. ඒ සඳහා අවශ්‍ය සෞඛ්‍ය, ආර්ථික, අධ්‍යාපනික සහ සංස්කෘතික සාමාජික සේවාවන් අපි දියත් කරනවා” රජවැල්ලේ සුභූති හිමියන් රෝහල් සේවා මණ්ඩලයෙහි ප්‍රධාන පරමාර්ථය විස්තර කළේ එසේය. ඒ අනුව ශ්‍රී ලංකා ජාතික රෝහල, ද සොයිසා කාන්තා රෝහල, රිජ්වේ ආර්යා ළමා රෝහල ආදියෙහි නේවාසිකව ප්‍රතිකාර ලබන රෝගීන්ට මෙන්ම බාහිර රෝගීන්ට විවිධ සහන සලසනු ලැබේ.“කිසිදු පිළිසරණක් නොමැති අසරණ රෝගීන්ට අත්‍යවශ්‍ය, නමුත් රෝහලේ නොමැති බෙහෙත් වර්ග, වෛද්‍යවරුන්ගේ නිර්දේශ මත පිටත ඖෂධහල්වලින් මිලට ගෙන ලබාදීම වගේම, ඉතාමත් අසාධ්‍ය ඒ වගේම අසරණ රෝගීන්ට අවශ්‍ය බාහිර වෛද්‍ය පරීක්ෂණත් මැදිහත්වීමෙන් අපි කරල දෙනවා” තමන්ගෙන් ඉටුවන සේවාව රජවැල්ලේ සුභූති හිමි එසේ විස්තර කරයි.මේ සඳහා මැනවින් සංවිධානය වූ යාන්ත්‍රණයක් ශ්‍රී ලංකා ජාතික රෝහලේ වෙයි. රජවැල්ලේ සුභූති හිමියන් එය විස්තර කරන්නේ මෙසේය. “ජාතික රෝහලේ වාට්ටු අසූ එකක් තියෙනවා. මේ හැම වාට්ටුවක්ම නියෝජනය කරන හෙද සොහොයුරියක් ඉන්නවා. මේ වාට්ටුවල ඉන්න අසරණ දුප්පත් රෝගීන්ට අවශ්‍ය මොනවාද යන්න සටහන් පොතක් දීල තියෙනවා. රෝගියා බැලීමට එන ඥාති හිතවතුන්ගේ ස්වභාවය දිහා බලපුවාම රෝගියාගේ ආර්ථික තත්ත්වය තරමක් දුරට තේරුම් ගන්න පුළුවන්. ඒ වගේම අපේ නියෝජිත හෙදි සොහොයුරිය රෝගියා සමඟත් කතාබහෙහි යෙදෙනවා. ඒ විදියටයි අපි නැති බැරි රෝගියකුව හඳුනාගන්නේ”එසේ හඳුනාගන්නා නැති බැරි රෝගියකු රෝහලේ නැති පිටතින් ලබාගත යුතු ඖෂධයක් අවශ්‍ය වූ විට එය වාට්ටුව බාර වෛද්‍යවරයාගේ නිර්දේශය මත රෝහල් සේවා මණ්ඩලයෙහි කාර්යාලය වෙත ලබාදෙයි. රෝහල් සේවා මණ්ඩලය බාහිර ඖෂධ වෙළෙඳ සලකින් එම ඖෂධය මිලදීගෙන රෝගියාට ලබා දෙන්නේ එයින් පසුවය.“බෙහෙත් විතරක් නොවෙයි, රෝගීන්ට ඇඳුම්, කිරිපිටි, තේකොළ, සීනි, බිස්කට් වගේ එදිනෙදා අවශ්‍ය දේ අපි අසරණ රෝගීන්ට දෙනවා. එපමණක් නොවෙයි කෘත්‍රිම පාද, රෝදපුටු, කිහිලිකරු, ඇවිදින ආධාරකත් අපි නොමිලයේ ලබාදෙනවා” රෝහල් සේවා මණ්ඩලයෙහි සද්කාර්ය එතැනින් නිමාවන්නේ නැත. දුරබැහැරක සිට පැමිණ නේවාසිකව ප්‍රතිකාර ලබා නික්ම යන අසරණ රෝගීන්ට සහන සැලසීම පමණක් නොව, රෝගීන්ගේ කාර්ය සාධනය සඳහා වාට්ටුවලට අවශ්‍ය වෛද්‍ය උපකරණ හා වෙනත් අවශ්‍යතා සපුරාලීම ද රෝහල් සේවා මණ්ඩලයෙන් සිදුවෙයි.“සමහර ලෙඩ්ඩු, පොඩි ළමයි පවා දීර්ඝ කාලයක් නේවාසිකව ප්‍රතිකාර ගන්න අවස්ථා තියෙනවා. පුංචි ගෑනු ළමයි ඉන්න අවස්ථාත් තියෙනවා. රෝහල් ගතවුණාය කියල ඔවුන්ගෙ ශරීර වර්ධනය නතර වෙන්නෙ නැහැනේ. ඔවුන් වැඩෙනව. පුංචි දැරියො මල්වර වෙනවා. මවුපියන්ගෙන් ඈත්ව හිටියයි කියල ඒවගේ අවස්ථාවන් අපි මඟහරින්නේ නැහැ. ඒ වගේ අවස්ථාවලදි අපි රෝහල් කාර්ය මණ්ඩලයත් එක්ක පුංචි මල්වර උත්සවයක් ගන්නවා. කැවුම් කොකිස් ගෙනැල්ලා අලුත් ඇඳුමක් මහලා, වාට්ටුවෙ හෙදියන් ඔක්කොම ඒ යොවුන් දැරියගෙ අම්මලා වෙනවා” රෝගී අවස්ථාවට අමතරව සමහර සම්ප්‍රදායී උත්සව රෝහල් සේවා මණ්ඩලය සමරන්නේ එසේය.රෝහල් සේවා මණ්ඩලයේ සේවාව ගිහි රෝගීන්ට පමණක් සීමාවෙන්නේ නැත. රජවැල්ලේ සුභූති හිමියන් ඒවා මෙසේ විස්තර කරයි. “භික්ෂු වාට්ටුව වගේම අනික් වාට්ටුවලත් නේවාසිකව ප්‍රතිකාර ගන්නා ස්වාමීන් වහන්සේට වගේම බාහිර රෝගී අංශයෙ සායන සඳහා වැඩම කරන ස්වාමීන් වහන්සේට අවශ්‍ය අවස්ථාවන්හිදී ගිලන්පස හා දානය අපි දවස ගානෙ පිරිනමනවා”රෝහල් සේවා මණ්ඩලය මේ සියලුම සේවාවන් ශක්තිමත්ව පවත්වාගෙන යන්නේ රෝහල් සේවා මණ්ඩලයෙහි සාමාජික සාමාජිකාවන් සහ දානපතියන්ගේ අනුග්‍රහයෙනි. පසුගිය වසර දෙක ඇතුළත මෙම රෝහල් සේවා මණ්ඩලයට මුදලින් පමණක් ලැබුණ පරිත්‍යාග රුපියල් ලක්ෂ හතළිස්පහකට අධිකය. එම කාලයේම ලැබුණ ද්‍රව්‍යමය පරිත්‍යාගයන්හි වටිනාකමත් එකතු කළ විට එය රුපියල් ලක්ෂ එකසිය දෙක ඉක්මවයි.“සැම මාසයකට සැරයක් නිශ්චිත මුදලක් පරිත්‍යග කරන සාමාජික සාමාජිකාවො අපේ රෝහල් සේවා මණ්ඩලට සම්බන්ධ වෙලා ඉන්නවා. එක මහත්තයෙක් ඉන්නවා හැම මාසයකම සීනි මිටියකුයි කිරි පැකට් පනහකුයි දෙනවා. තවත් මහත්තයෙක් ඉන්නවා එයාගේ උපන් දිනය දාට එයාගෙ වයසට සමාන සංඛ්‍යවක ඇඳුම් දෙනවා. ගෙවුණ ජනවාරි මාසෙ එයාට අවුරුදු හැට ලැබුවා. එදා එයා සරොම් හැටයි බැනියම් හැටයි තුවා හැටයි ගෙනත් දුන්නා. තවත් සමහර මහත්තුරු තමන්ගෙ දරුවන්ගෙ උපන් දිනේට මුළු පවුලම රෝහලට ඇවිල්ලා, කිරිපිටි, පැකට්, බිස්කට් පැකට්, දත් බෙහෙත් වගේ දේවල් පරිත්‍යාග කරනව” රජවැල්ලේ සුභූති හිමියන් පවසන්නේ රෝහල් සේවා මණ්ඩලයෙහි කටයුතු සඳහා පින් සිත් ඇත්තන් දායක වන අන්දම පිළිබඳවය.ඒ හැර අවශ්‍ය වූ විට බෙහෙත්, කිහිලිකරු රෝද පුටු පරිත්‍යාග කිරීමට කැමැත්තෙන් පසුවන අයගේ ලේඛනයක් රෝහල් සේවා මණ්ඩලය සතුව ඇත. අවශ්‍යතා ඇතිවූ විට එම පරිත්‍යාගශීලීන්ට දන්වා ඔවුන් අතින්ම ඒවා පරිත්‍යාග කිරීම රෝහල් සේවා මණ්ඩලය සංවිධානය කරයි.ශ්‍රී ලංකා ජාතික රෝහල තුළ ඓතිහාසික බෝධීන් වහන්සේ දෙනමක් වැඩ සිටිති. එම බෝධීන් වහන්සේ සංරක්ෂණය කොට රැකබලා ගැනීම සිදුකරන්නේ විපස්සී බෞද්ධ මධ්‍යස්ථානයෙනි. එම ස්ථානයන්හි නිතර බෝධි පූජා පින්කම් සිදුකරමින් රෝගීන්ට සෙත් පැතීම නිතර සිදුවේ. ජාතික රෝහලේ 52 වාට්ටුව සමීපයෙහි රෝපිත “පැතුම් බෝධිය” රෝහලෙහි ඇති පැරණිම බෝධීන් වහන්සේ වෙයි. රෝහල් සේවා මණ්ඩලයෙහි පරිශ්‍රමයෙන් එම පැතුම් බෝ මැඩ පරිශ්‍රය ඉදිවූ අතර ගෝඨාභය රාජපක්ෂ මහතා විසින් පසුගියදා එය විවෘත කර සඟ සතු කරන ලදී.පීටර් කැනියුට් පෙරේරාසේයාරූ-සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=as1405112</link>
    <topic>ලොව වයස්ගතම කත පීරු රටේ ෆිලොමිනා ද?</topic>
    <author>සේමාලි කැල්ලපත</author>
    <content>ලොව වයස්ගතම කත පීරු රටේ ෆිලොමිනා ද?ෆිලොමිනා තායිපේ මෙන්ඩෝසා ඇගේ මුළු ජීවිත කාලයටම ඇය උපන් ගම්මානයෙන් ඔබ්බට පා තබා නොසිටියාය. ඇය ජීවත් වූයේ පේරූ රටේ අන්දීස් කඳුවැටිය අද්දර වූ ඈත හුදෙකලා ගම්මානයක් වන හුආන්කාවෙලිකා හිය.ඉතා මහලු වියේ පසුවන ෆිලොමිනාට පසුගිය දා තමා එතෙක් විසූ හුදෙකලා ගම්මානයෙන් ඔබ්බට පා තබා නගරයට පැමිණීමට සිදු වූයේ ජීවත්වීම සඳහා විශ්‍රාම දීමනාවක් ලබා ගැනීම සඳහාය. එසේ නගරයට පැමිණ ෆිලොමිනාට ඇයත් නොදැනීම වටිනාකමක් එක් වූයේ ඇගේ නියම වයස හෙළිදරව් වීමත් සමඟය.ෆිලොමිනාගේ හැඳුනුම්පත අනුව ලොව දැනට සිටින වයස්ගතම කාන්තාව ඇය යැයි පේරු බලධාරීහු ප්‍රකාශ කරති. ඒ බව සනාථ වුවහොත් දැනට ලොව වයස්ගතම කාන්තාව ලෙස විරුදාවලි ලැබ සිටින ජපානයේ මිසාඕ ඔකාවාට වඩා තෙමසකින් වැඩිමල් වනු ඇත.ෆිලොමිනාගේ හැඳුනුම්පතට අනුව ඇය ඉපදී ඇත්තේ 1897 දෙසැම්බර් මස 20 වැනිදාය. දැනට ලොව වයස්ගතම කත ලෙස ගිනස් වාර්තාව උසුලන මිසාඕ ඉපිද ඇත්තේ 1898 මාර්තු 05 වැනිදාය.පේරූ රටේ අන්ත දුගී පළාතක ජීවත්වන ෆිලොමිනා ගේ දැන් වයස අවුරුදු 116 කි. ඉතා ළාබාල වියේදීම වැන්දඹුවක වී කුඩා දරුවන් නව දෙනකු සමඟ තනි වූ ෆිලොමිනා ඉතා දුෂ්කර ජීවිතයක් පසුකර ඇත්තීය.“මගේ මේ දිගු ජීවත්වීමේ රහස නිතරම ස්වභාවික දේ ආහාරයට ගැනීමයි” යනුවෙන් ෆිලොමිනා පවසන්නීය. ඇය නිතරම ආහාරයට ගන්නේ අර්තාපල්, එළු මස්, බැටළු කිරී, එළු චීස් සහ බෝංචිය.“මං උයන පිහන හැමදේම මට ලැබෙන්නේ මගේ වත්තෙන්. මං මගේ ජීවිතයටම ටින් කළ ආහාර හෝ පලතුරු බීම කටේ තියාවත් නැහැ” යැයි ෆිලොමිනා පවසයි.“මං ජීවිතයේ සෑහෙන්න දුක් වින්දා. මගෙන් යැපෙන්න කුඩා දරුවන් නව දෙනෙක් හිටියා. ඉන් දැන් ජීවතුන් අතර ඉන්නේ තිදෙනායි. එදා සිටම මං ගත කළේ දුෂ්කර ජීවිතයක්.” යැයි පවසන ෆිලොමිනාගේ මුවෙහි දත් නොමැත. ඇය ප්‍රාර්ථනා කරන්නේ ඇයට තවමත් දත් තිබුණේ නම් යෙහෙකැයි යන්නය.ෆිලොමිනාට පේරු රජයෙන් ලැබෙන විශ්‍රාම වැටුප් මසකට පවුම් 50 කි. ඒ අතරම ඇයට නොමිලේ වෛද්‍ය පහසුකම් ද සැපයේ.පේරු රජය විසින් ලොව වයස්ගතම කාන්තාව සිටිනුයේ තම රටේ යැයි ෆිලොමිනා ගෙනහැර පාමින් කරන ප්‍රකාශය තවමත් සනාථ කර නොමැත. එය සනාථ වුවහොත් ෆිලොමිනා ද ලොව විශිෂ්ටතම පුද්ගලයන් ලෙස වර්ග කෙරෙන කාණ්ඩයට ගැනෙනු ඇත. වයස අවුරුදු 110 ට වැඩි මේ ලොව විශිෂ්ටතම පුද්ගල කාණ්ඩයේ මේ වෙද්දී පුද්ගලයෝ 74 ක් සිටිති. ඉන් පිරිමි සිටිනුයේ සිවුදෙනකු පමණි.ලෝකයේ මෙවැනි පුද්ගල වයස පිළිබඳ කෙරෙන ප්‍රකාශ පර්යේෂණ කර බලා සනාථ කරන වයස්ගත වීම් ක්‍රියාවලිය අධ්‍යයනය කරනු ලබන පර්යේෂණ ආයතනය (Global Gerontology Research Group) තවමත් පේරු රටෙන් කෙරෙන් මේ හිමිකම් කීම සනාථ කර නොමැත. එම ආයතනය ෆිලොමිනා මුණ ගැසී කරුණු විමසා පරීක්ෂණ කර ඇය සැබැවින්ම ලොව වයස්ගත තැනැත්තියදැයි සොයා බැලීමට නියමිතය.ලොව පුරාම මෙලෙස වයස්ගතම පුද්ගලයන් පිළිබඳ හිමිකම් කීම් බොහොමයක් මේ වෙද්දී ඉහත ආයතනයට ලැබී ඇති අතර කැලිෆෝර්නියා විශ්ව විද්‍යාලයට අනුබද්ධ එම ආයතනය සියලු හිමිකම් සනාථ කරනුයේ කරුණු විමසා විශ්ලේෂණය කිරීමෙන් අනතුරුවය.ෆිලොමිනාගේ සිද්ධිය එම ආයතනයේ ප්‍රකාශකයකු හඳුන්වා දී ඇත්තේ මෙය පේරු රජය සිය රටේ සංචාරක කර්මාන්තය ප්‍රවර්ධනය කිරීම සඳහා ගත් තවත් එක් ප්‍රයත්නයක් ලෙසය.සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=as1405113</link>
    <topic>දිව්‍යලෝකයේ පිපෙන  උදුම්බරා මලක් චීනයේ පිපිලා පිපෙන්නේ වසර 3000 කට වරක්</topic>
    <author/>
    <content>දිව්‍යලෝකයේ පිපෙන  උදුම්බරා මලක් චීනයේ පිපිලා පිපෙන්නේ වසර 3000 කට වරක්බෞද්ධ සාහිත්‍යයේ ඇතැම් තැන්වල සඳහන්ව ඇති උඩුම්බරා නොහොත් ‘යුටාන් පොලුවෝ’ නමින් ද හඳුන්වනු ලබන මල් විශේෂය පසුගියදා චීනයේ යැංසි ප්‍රාන්තයේ ලුෂාන් කඳුකරයේ වාසය කරන චීන භික්ෂුණියකගේ නිවසේ තිබී සොයාගෙන ඇත.වසර 3000 කට වරක් පිපෙන මෙම මල අතිදුර්ලභ ගණයේ පුෂ්ප විශේෂයකි. මිලිමීටර් එකක පමණ විශ්කම්භයකින් යුතු මේ මල 50 හැවිරිදි මියාවෝ වෙයි භික්ෂුණියට මුලින් ම දැකගත හැකි වූයේ ඇයගේ රෙදි සෝදන යන්ත්‍රය යට තිබියදී ය. ඇය මුලින් සිතුවේ මේවා පණු බිත්තර දෝ කියා යි. එහෙත් දිගටි දණ්ඩ දිගේ සුදු පැහැති කුඩා මල් 18 ක් පිපී තිබෙන අයුරු ඇයට දැකගත හැකි විය. එසේ ම ඒවා දැඩි සුගන්ධවත් වීම නිසා එම මල් ස්වාභාවික මල් බව තීරණය කිරීමට ඇයට හැකි විය.සංස්කෘත භාෂාවෙන් උඩුම්බරා නම් වූ මේ පුෂ්ප හඳුන්වනු ලබන්නේ දිව්‍යලෝකයෙන් ගෙනෙනු ලැබූ සුබ පුෂ්ප ලෙසට ය.අතිශය දුර්ලබ ගණයේ පුෂ්පයක් වන උඩුම්බරා මල පිළිලයක් ලෙස වැඩෙන මල් විශේෂයකි.මෙම මල් එම වෘක්ෂයෙන් පටන්ගන්නා ගෙඩිය තුළ වැඩෙන අතර එම ගසේ ම අතුවල පිළිලයෙකු ලෙස පිපී වැඩෙන බව දැක්වේ. ඒ සඳහා වසර 3000 පමණ කාලයක් ගතවන බව ද කියැවේ.ථෙරවාද බුදු දහමේ උරග සූත්‍රයේ හා මහායාන බුදුදහමේ නෙළුම් සූත්‍රයේ (Lotus Sutta) උඩුම්බර මල ගැන සඳහන්වී ඇති බව දැක්වේ.සම්බහුල සූත්‍රයේ මාර දිව්‍යපුත්‍රයා බ්‍රාහ්මනයෙකුගේ වේශය ගෙන උඩුම්බරා ගසේ ලීයක් බස්තමක් ලෙස පාවිච්චි කළ බව කියනු ලැබේ.ඒ හැමටම වඩා දීඝ නිකායේ හා බුද්ධවංශ නම්වූ ග්‍රන්ථවල කෝනාගම බුදුන් වහන්සේ බුද්ධත්වය ලබා ගත්තේ උඩුම්බර ගස සෙවණේ බව සඳහන් වී ඇත.මජ්ජිම නිකායේ එන ඛන්නඛත්තල (Kannalatthala) සූත්‍රයේ බුදුන්වහන්සේ සතර කුලයේ සිටින සතර දෙනෙකුට එක සමාන අයුරින් විමුක්තිය ලබාගත හැකි බව පෙන්වීම සඳහා ගත් උපමාවේ උඩුම්බර වෘක්ෂය පිළිබඳ සඳහනක් ඇත. මේ අයුරින් බුදුදහමට ඇති සම්බන්ධයත් ‍එසේ ම අතිදුර්ලබ මල් වර්ගයක් නිසාත් විශේෂත්වයක් පෙන්නුම් කරන අතර රජෙකුගේ උපතක් සිදුවීම පිළිබඳ පෙර දැක්මක් ලෙස මේ පුෂ්ප විකසිත වන බවට ද විශ්වාසයක් ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=as1405114</link>
    <topic>පාසල් දරුවන්ගේ ආරක්ෂාවට රොබෝවෙක්</topic>
    <author/>
    <content>පාසල් දරුවන්ගේ ආරක්ෂාවට රොබෝවෙක්පාසල් දරුවන්ගේ ආරක්ෂාව සඳහා ලෝකයේ පළමු වරට රොබෝ යන්ත්‍රයක් යොදා ගෙන ඇත. දකුණු කොරියාවේ සෝල් නගරයේ පිහිටි පාසලක සේවයට යොදා ඇති මෙම රොබෝවරයා ඔෆ්රෝ (OFRO) යනුවෙන් හඳුන්වනු ලබයි.වෙළෙඳපොළට නිකුත් කිරීමට පෙර අත්හදා බැලීමක් ලෙස මෙසේ මේ රොබෝ පාසලට යොදා ඇත්තේය.ළමා අපචාර සඳහා කෙනෙකු පාසලට ඇතුළු වුවහොත් ඒ බව වහාම පාසලේ පාලන අධිකාරියට දැනුම් දීම මෙම රොබෝවරයා විසින් කරනු ලබයි. මොහුගේ ගමන් වේගය පැයට කි. මි. 5 ක් වන අතර ඔහු වෙනුවෙන් සකස් කර ඇති ගමන් මාර්ගයේ ඔහුට ගමන් කළ හැකි සේම කෙනෙකුගේ විධානයකට අනුව කටයුතු කිරීමේ හැකියාවක් ද ඔහුට ඇත.මෙම රොබෝගේ මිල ඩොලර් 100,000 පමණ වෙතැයි කියනු ලැබේ.කොරියානු සිසු දරුවන්ට ඉංග්‍රිසි භාෂාව උගැන්වීම සඳහා ද රොබෝවරුන් පාවිච්චි කිරීමේ පර්යේෂණාත්මක වැඩ සටහනක් කොරියානු විද්‍යා හා තාක්ෂණ ආයතනය මඟින් අරඹා ඇත.කොකේසියානු කාන්තා මුහුණක් සහිත මෙම රොබෝ අඩි තුනක උසින් යුක්ත වේ. දුරස්ථ පාලකයක් ආධාරයෙන් පාලනය කරනු ලබන මේ රොබෝවරයා පංතිය පුරා ඇවිදිමින් පොත්පත් කියවමින් ළමයින් සමඟ කථාබහ කිරීම කරයි.“එංග්කි” යනුවෙන් හඳුන්වනු ලබන මෙම රොබෝ ගුරුවරිය විසින් පොත්පත් කියවීම හැරුණුකොට සිසු දරුවන් සමඟ ගී ගායනය, වචන හා සම්බන්ධ ක්‍රීඩා කිරිම ආදිය ද කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=as1405115</link>
    <topic>ක්‍රේන් එකෙන් බිත්තරය ඔසවයි</topic>
    <author/>
    <content>ක්‍රේන් එකෙන් බිත්තරය ඔසවයික්‍රේන් යන්ත්‍රය-බර ටොන් 3 යිබිත්තරය අවුන්ස 2 යිදැවැන්ත යකඩ කුට්ටි එසවීම සඳහා යොදා ගනු ලබන යෝධ ක්‍රේන් යන්ත්‍රයක් උපයෝගි කොටගෙන කුඩා කුකුල් බිත්තරයක් කටුව නොකැඩෙන ආකාරයෙන් ඉහළට එසවීම එක්කෝ පිස්සු වැඩකි. නැතහොත් අති ශූර ක්‍රියාවකි.මේ ක්‍රියාව අභියෝගයක් ලෙස ගනු ලැබුවේ චීනයේ විශාලතම තෙල් නිෂ්පාදන සමාගමේ ක්‍රේන් ක්‍රියා කරවන්නෙකු ලෙස කටයුතු කරන ෆැන් චුද්ලින් විසිනි. ඔහුගේ සාමාන්‍ය කාර්යභාරය වන්නේ අති දැවැන්ත තෙල් ගෙනයන පයිප්ප ක්‍රේන් යන්ත්‍රයේ ආධාරයෙන් එහා මෙහා ගෙනයෑමයි.ටොන් තුනක් බරැති මෙම යෝධ ක්‍රේන් යන්ත්‍රය සාමාන්‍යයෙන් යොදා ගනු ලබන්නේ යෝධ වැඩ සඳහා මිස බිත්තරයක් වැනි සුළු දෙයක් එසවීම සඳහා නොවේ. එසේ ම බිත්තරයේ කටුව නොබි‍‍ඳෙන අයුරින් ක්‍රේන් අඬුවෙන් අල්ලාගෙන ඉහළට එසවීම ඉතා පරිස්සමින් කළයුතු සියුම් ක්‍රියාවකි.ක්‍රේන් යන්ත්‍ර‍‍‍ෙය් අඬු අතරට බිත්තරය හසු කරගෙන ඇති අන්දමක්‍රේනයේ දැවැන්ත යකඩ කට සැදී ඇති යකඩ පටිවලින් මෙම බිත්තරය අල්ලගෙන ඉහළට ඔසවා ගනු ලැබුවේ ඔහුගේ මිතුරන් ගේ ඔල්වරසන් මධ්‍යයේය.තම ක්‍රේන් යන්ත්‍රය උපයෝගී කරගෙන ඉතා ම කුඩා දේවල් අල්ලා ගැනීම චුන්ලින් ගේ විනෝදාංශයක් වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=as1405116</link>
    <topic>ඇස්වහක් කටවහක් නෑ පොඩ්ඩිගේ වාසනාව</topic>
    <author/>
    <content>ඇස්වහක් කටවහක් නෑ පොඩ්ඩිගේ වාසනාව“දුවේ... නදී...”බණ්ඩාරමැණිකා ගේ උස් හඬ නො ඇසුණාක් සේ සිටින්නට දරන තැත නිෂ්ඵල වූයෙන් නදී නැඟී සිටියා ය. එහෙත් “ඇයි අත්තම්මෙ?” යි අසන්නට මැලි වූවා ය. තමා ‍මහත් ආශාවෙන් යාමට බලාපොරොත්තු වූ ගමන වළකාලූ මිත්තණියත් පුංචි අම්මාත් සමඟ අමනාපයෙන් පසුවන යුවතිය මුහුණ එල්ලා ගත්තා ය.‍ඉස්කෝල මහත්තයා ඇවිල්ලා... අනේ දුවේ දුවල ගිහිං පුංචි අම්ම එක්කාන එන්ඩ...”අඳුරු වලාවන් පහව ගොස් හිරු උදා විය. එපමණ දීප්තියකින් ඇගේ දෑස දිලුණේ ය.“ඇයි පුංචි අම්මා රෝන්දෙ ගහන්ඩ ගිහිල්ල ද?”අතුල ගේ හඬ මෙන් ම බැල්ම ද සැහැල්ලු ය. අපහසුතාවෙන් පෙළුණේ බණ්ඩාර මැණිකා පමණි. නදී සිය අනාගත බාප්පා දෙස බැලුවේ සතුටිනි.“නෑ... මේ... අර... අර....” බණ්ඩාරමැණිකා තැතනුවාය. මනාලයා පැමිණෙන කල මනාලිය නිවසේ නො සිටීම බරපතළ වරදක් සේ දකින ඇය බැගෑබර බැල්මක් හෙළුවා ය.“පුංචි අම්මා ලෙඩෙක් බලන්ඩ ගිහිල්ලා”නදී උත්තර බැන්දේ ප්‍රබෝධයෙනි.“අනේ ඔව්... අර අපේ ගීත් ළමයට උණ ගැනිලා... මේ ලෝකෙ දෙයක් කට හරියෙ තියන්නෑලු.... අපේ පොඩ්ඩි ඔය ගියේ කැඳ ‍උගුරක්වත් බොයි ද බලන්ඩ... මාත් ඉඳි ආප්ප තම්බලා දුන්නා... හරි අහිංසක ළමයා...”බණ්ඩාරමැණිකා කියාගෙන ගියේ දියණිය පිළිබඳව අතුල තුළ අප්‍රසාදයක් ජනිත වී නම් දුරු කිරීමේ අටියෙනි.“අහිංසකයි...” කවුද ගෝතමී ද?”අතුල මවා පෑ විමතිය හැඳිනගත් නදී අතකින් මුව වසා ගත්තා ය. ඇගේ දෙවුර සැළුණේ මැඩගත් සිනාවක වග නොකියා කියමිනි.“නෑ මේ මං කිව්වේ අර අපේ ගීත් ළමයා ගැන...”“ඒක මිසක්....” යි කී අතුල යුවතිය දෙස බලා ඉඟි මැරුවේ ය.“ඉස්කෝලෙ මහත්තයා වාඩි වුණා නං... මං තේ ටිකක් වක් කරන්නං...”“හරි ෂෝක්... මනමාලි ඇවිඳින්ඩ ගිහිල්ලා... නැන්දම්මා හදන තේ බෝනඩ ද මං මේ මෙච්චර දුරක් ආවෙ...?”අසරණ වූ බණ්ඩාරමැණිකා වටපිට බැළුවා ය.‍Óහොඳ වැඩේ...” යි පළමු ව ප්‍රීති වූ නදී දෙවනුව අනුකම්පා සහගත බැල්මක් හෙළුවා ය.“මං ගිහිල්ලා පුංචි අම්මට එන්න කියන්නං බාප්පේ...”“හුඟක් දුරද...?”“නෑ... මේ ළඟ...” යි කී බණ්ඩාරමැණිකා බැගෑබර සිනාවක් ප‍ෑවා ය.“ළඟ වුණත් ඉතිං ඇහැට කනට පේන ගෑනු ලමිස්සියෙක් තනියම ‍යවන්ඩ බෑනෙ... යං... මාත් එන්නං” යි කී අතුල බැ‍රෑරුම් ‍බැල්මක් හෙළුවේ ය.“නෑ... නෑ... අපේ ඉස්කෝලෙ මහත්තයා වාඩිවෙලා ඉන්‍ඩකෝ... මට යන්ඩ බැරුවයැ මේ ළමයගෙ තනියට...”“ඔන්න ඔන්න... අම්මත් රස්තියාදු ගහන්ඩයි හදන්නෙ දෝණියන්දැ වගේ ම... නෑ... නෑ... අම්මා අපිට තේ හදන්ඩ... මං මේ ආවෙ අම්ම අතින් හදන අර රස ම රස ඉඟුරු තේ එක බීල යන්ඩමයි....”නදී මිදුලට පැන්නේ හඬ නඟා හිනැහෙමිනි.“මං කියන එක කියනවා පුංචි අම්ම එක්ක...”ඇය දබරැඟිල්ල උරුක් කළේ දැරියකගේ දාංගලය එක්ක ය.“මොනවද මොනවද පුංචි අම්මා එක්ක කියන්නෙ?”“බාප්පා ආවෙ පුංචි අම්මව බලන්න නෙමේ. අත්තම්ම හදන තේ එක බොන්න කියලා...”අතුල හඬ නඟා හිනැහුණේ ය.“බත් වේලපුවත් ඇති නේද අම්මේ...”“නැතුව...මං අග්ගලාත් ගුලි කරන්නංකො...” යි බණ්ඩාර මැණිකා කීවේ සෙනෙහෙබර හඬිනි.“ඇස්වහක් කටවහක් වඳින්ඩ හොඳ නෑ... ගුණ යහපත් දරුවා... පොඩ්ඩිගෙ වාසනාව... විමල් පුතා ‍වගේ ම කරුණාවන්තයි...තොල් මතුරමින් ඇය කුස්සිය වෙත ගියා ය.නදි දෙවැට දිගේ පිය මනින්නේ උතුරා යන සතුටිනි. අඩ පැයකට පෙර ඇය ශෝකයෙන් මිරිකී ගියා ය. එහෙත් නොසිතූ විරූ ලෙස පැමිණි අතුල ඇය ඒ බියකරු ශෝකයෙන් ගලවා ගත්තේ ය.“බාප්පා හරි හොඳයි” යි කෑ ගසන්නට පවා ඇයට සිතිණ.“මොකද පුංචි අම්මා දෝණියන්දැව දාල ගියේ...?”අතුල ඇය දෙස එක එල්ලේ බැලුවේ ය.“ගින්දරයි පුලුනුයි ළං කරන්න හොඳ නෑලු...” යි නොමනාපයෙන් කී නදී දෙතොල හකුළාගත්තා ය. හඬ නඟා හිනැහුණ මිනිසා.”“හැබෑටම...? පුලුං නං කවුද කියල මං දන්නවා... ගින්දර කවුද...?”“මං දන්නෑ...”“ගින්නක් නැතුව දුමක් නගින්නෑ දුවේ...”මෙවර උස් හඬින් හිනැහුණේ නොමනාපයෙන් මුහුණ එල්ලාගෙන හුන් යුවතියයි. ඒ සිනාව අතුරුදහන් කරන්නට හද බැඳි ඉලංදාරියා සමත් වනු ඇතැයි ඇය ඒ මොහොතේ දී නොසිතුවා ය. එහෙත් කෙසඟව දුර්වලව හුන් ගීත් වියළී ගිය සිනාවක් පෑවේ අතුල උදෙසා පමණි. නදී ගීත් වෙත පෑ සොඳුරු සිනාව අපතේ ගියේ ය. ඔහු ඒ නොදුටු විලස වෙනතක් බැලුවේ ය. ඇගේ ළය දැවී ගියේ ය.“ඇසුත් පේන්නැද්ද මංදා....” යි කෝපයට පත්වීමට ඇයට උවමනා විය. එහෙත් කෝපය යටපත් කරදමමින් යළි යළි ඉස්මතු වන්නේ ශෝකයයි.“ඔන්න මං තේ හදනවා...” යි කෝසලා මහත් ප්‍රීතියෙන් දැනුම් දුන්නා ය.“තේ නං ඉතිං හැමදාම බොන එකනෙ... මං පොල්පලා ටිකක් ළිප තියන්නං.”සුසිලා හෙළුවේ අනුමැතිය පතන බැල්මකි.“කොච්චර හොඳද... කිතුල් හකුරුත් එක්ක පොල්පලා...” යි කී අතුල, ගෝතමී දෙස බැලුවේ ය. ඇය පළමුව ඔහුට රැව්වා ය. දෙවනුව සුසිලා වෙත සිනාවක් පෑවා ය.“අනේ කරදර වෙන්න එපා සුසිලක්කේ... අපේ අම්මාත් දැං තේ හදනවා ඇති...”“මොන කරදරයක් ද?”යි ඇසූ සුසිලා කුස්සියට වැදු‍ණා ය. කෝසලා ද සිය ලොකු අම්මා පසු පස ගියා ය.“ඉස්කෝලෙ මහත්තයෙක් වෙලත් සිරිත් විරිත් නොදන්න හැටි... මේ ගොල්ලන්ට මේ තියෙන කරදර මදිවට ද අපිත් කරදර කරන්නෙ...?”ගෝතමී පහත් හඬින් දොස් පැවරුවා ය.“ගෙදෙට්ට ගොඩ වැදුණ අමුත්තෙකුට බොන්ඩ දෙයක් දෙන එක කරදරයක් ද ඉලංදාරියා...?”අතුල ප්‍රශ්න කළේ අවිහිංසක බැල්මක් ද සමඟිනි‍.ගීත් ලැජ්ජාශීලී සිනාවක් පෑවේ ය. ඔහු කිසිවක් ම නො පවසා පිටතට යන අයුරු දුටු අතුල පුදුමයට පත් විය.‍“කරදරයක් වගේ නේද...” එක්කො අපි යමු ගෝතමී...”“ඒ ළමය කතා නොකළේ කරදරයක් කියල හිතල නෙමෙයි...”ගෝතමී නොරුස්නා හඬින් කීවාය.“එහෙනං?”“කතා නොකළෙ කතා කරන්ඩ බැරි හින්දා...”අතුල ගේ මුවඟ රැඳි මඳ සිනාව වියැකී ගියේ ය. ඔහු අඳුරු වූ මුහුණින් මිදුල හරහා ගමන් කරන තරුණයා දෙස බලා සිටියේ ය.ඉබ්බෙකු කටුව තුළට වදින්නාක් මෙන් ගීත් මඩුවට රිංගුවේ ය. හුදෙකලා වන්නට උවමනා වන හැම විටම පිහිට වන්නේ මේ හැඩක් වැඩක් නැති පොල් අතු මඩුවයි.“මාත් එක්ක තරහද?”ඒ පහත් සෝබර හඬ ඔහු හුදෙකලාව පසු නොවන බව කියයි. කුඩා මැටි බඳුනක් අතින් ගත් නදී ඔහු දෙස බලා ගත්වනම සිටියා ය. ඔහුගේ දෑස තුළ ලැඟුම්ගත් විමතිය මඳින් මඳ දියව ගොස් ශෝකය අරක් ගන්නා අයුරු ඇය දුටුවා ය.“අ... අනේ ඔහොම බලන්න එපා...” යි ඉල්ලා සිටින්නට ඇයට උවමනා විය. එහෙත් ඇගේ දෙතොල සැලුණා පමණි.ලබන සතියේ තව කොටසක්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=as1405117</link>
    <topic>ජානකී ගැයු ගීත ඉන් පසුව ඇසුණේ නැත</topic>
    <author>ලීලාලන්ද ඉහළගමගේ</author>
    <content>ජානකී ගැයු ගීත ඉන් පසුව ඇසුණේ නැතජානකී නැටුමට ගැයුමට දෙකටම දක්ෂය. මනා රූ සපුවකින් යුත් ජානකී ලෙබනනයේ අශ්රෆිය ප්‍රදේශයේ නිවසක සේවය කරයි. එකම නිවසේ වසර පහක් පමණ සේවය කරන ඇය නිවැසියන්ගේ සිත් දිනාගත් නිසාම ඇයට ඕනෑම අවස්ථාවක නිවසින් බැහැරව පැයක් පමණ ගතකොට ඒමට අවසරය තිබුණි. ළඟ පාත මිතුරියන් හමුවන ඇය ඔවුන් සමඟ එකට බත් පත බෙදා ගෙන කා සතුටු සාමිචිව ගත කොට ඒම ඇගේ දින චරියාවේ එක් පුරුද්දක් විය.ද්‍රවිඩ ජාතික තරුණියක් වූ ජානකී 28 වැනි වියේ පසු වූවාය. නිවසේ සඳළු තලයේ සිට ඇය ගයන ගීත ඉබේ ගැයුණා ද හිතාමතා ගැයුවා ද යන්න කිසිවෙක් නොදනිති. ඈ ගයන ද්‍රවිඩ ගීත ඒ තරමට මිහිරි ය. යුනෙස්කෝ ආයතනය විසින් සහ ලෙබනනයේ ශ්‍රී ලංකා තානාපති කාර්යාලය විසින් සංවිධානය කරන සංස්කෘතික වැඩ සටහන්වලදී ජානකී එම වේදිකාවල විදුලියක් මෙන් නැටුවාය. නෙත් මෙන්ම හදවත් මන්මත් කරවන ඒ රංගන සමඟ ගැයුණා වූ ගීත ද රසිකයන්ගේ සිත් තදින් බැඳ ගති. මෙවන් රටක ඉඳහිට නිදහසක් ලැබුණ ද ජානකී පිළිබඳව කිසිවකු කට කතාවක් හෝ සිත් සසළ කරවන ඕපා දූපයක් වත් ගෙතුවේ නැත. ඇය තමන්ගේ පාඩුවේ අහිංසක සතුටක් ලැබූ තරුණියක් බව කවුරුත් දැන සිටියහ. එහෙත් මේ ජීවිතයට නොසිතූ විරු අවස්ථාවල කොතෙක් නම් සුලි සුළං, කුණාටු මුහුණ දෙන්නට සිදු වී ද?රංජිත් ලෙබනන පාර්ලිමේන්තුවේ අමාත්‍යවරයකුගේ නිවසේ සේවය කරයි. ඔහු සේවය කළ නිවස පිහිටා තිබෙනුයේ ජානකී සේවය කළ නිවසට කිලෝ මීටරයක් පමණ ඈතින්ය. රංජිත් සේවය කළ නිවෙස ඉදිරිපිට ආරක්ෂක කපොල්ලක් විය. එහි නිතරම හමුදා නිලධාරීන් දෙදෙනෙක් සිටිති. ඒ නිලධාරින් දෙදෙනා රංජිත්ගේ ඉතා සමීපතම කුළුපග මිතුරන්ය. දවසේ සේවාව අවසන් වූ පසු රංජිත් එම ගොඩනැඟිල්ලේ පහළම පිහිටි තමන්ගේ කාමරයට ගොස් කෑම බීම උයා තබා සමහර විට පුංචි අඩියක් ගැසීමට පුරුදුව සිටියේය. හමුදා නිලධාරියාට ද ඔහු ඉඳහිට සලකයි.ජානකී පිළිබඳව රංජිත් දැන සිටිය ද ඇය සමඟ කිසිම දවසක කතාබහ කර තිබුණේ නැත. රංජිත් සංගීතයට ප්‍රිය කරයි. දිනක් රංජිත් තම මෝටර් සයිකලය රැගෙන කිසියම් කටයුත්තකට ජානකී සිටින ගොඩනැගිල්ල අසල පිහිටි ‘කොබස්’ (රොටී) කඩයක් ළඟ නවතා රොටී පාර්සල් කිහිපයක් මිලදී ගත්තේය. ඉන්පසු මොහොතකට නැවතුණු ඔහු යාබද නිවසේ බැල්කනියක සිට ඇසෙන ගීතයට සවන් දුන්නේය. එය දමිළ ගීතයකි. ගීතය ඇසෙන දෙසට දෙනෙත් යොමු කළ ඔහු ජානකී දුටුවේය. මොහොතකට සසළ වුණ රංජිත් ගේ සිත කිසි දිනෙක කිසිවකුට ඇද බැඳ නොගිය අන්දමට මහත් තදින් ඇදී ගියේය.“නංගී...” යනුවෙන් රංජිත් මහ හඬින් කෑ ගැසුවේය. ජානකී එය නෑසුණාක් මෙන් බැල්කනියෙන් නොපෙනී ගියාය.තම නිවහනට ආ රංජිත්ට කිසිම අන්දමකින් මේ සිදුවීම සිතින් බැහැර කළ නොහැකි විය. ඔහු ඇති වෙන්නට මධුවිත පානය කළේය. දුම් වැටි එකින් එක ඉරුවේය. වෙරි මතින් මෝටර් සයිකලයට නැගුණ ඔහු හමුදා නිලධාරින් එපා කියද්දී ජානකී සිටින ගොඩනැගිල්ල දෙසට ගියේය. පැය ගණනාවක්ම ජානකී ගී ගැයූ බැල්කනිය දෙස බලා සිටි රංජිත් දෙස මඟ යන එන උදවිය විපරමෙන් මෙන් බැලූහ. නිවස තුළ සිටි ජානකී මොහොතකට බැල්කනියට ආවාය. ඇයට දහවල් කාලයේ සිදුවූ සිදුවීම යළිත් මතකයට නැගුණි. එය තාවකාලික දෙයක් බව සිතා සිතින් අමතක කළ ඇයට තම යටි සිත තුළ යමක් සිදුවේගන යනවා යැයි සිතුණි.“නංගී... මම රංජිත්. මට කතා කරන්න ඕන... අනේ පහළට එන්න.”ජානකී ගෙට දිව ගියාය. නිවෙස් හිමියන් (මැඩම්) මෙය දුටුවොත් මහා විනාශයක් වනු ඇත. බැරි වෙලාවත් පොලීසියට දැන්වූවොත් රංජිත් පොලිස් කූඩුවට දමනු ඇත. බිම වාඩිවී සිටි රංජිත් පැය කිහිපයකින් යළිත් ඔහුගේ නිවසට ගියේය. හමුදා නිලධාරින් අසලට ගිය රංජිත් අරාබි භාෂාවෙන් “මට පිස්සු... මට ජානකී ඕන. නැත්නම් මම මැරෙයි...” යනුවෙන් කෑ ගැසුවේය. සෙබළුන් දෙදෙනා මහත් වෙහෙස දරා රංජිත් ඔහුගේ කාමරය තුළට රැගෙන ගියහ.රංජිත් පසු දා අවදි වනුයේ කිසිදාක නොදුටු සොඳුරු ලොවකට පා නගන්නට බව ඔහුට සිතුණි. වසර හතරක් පමණ තමන් මෙම රටට පැමිණ මහත් වෙහෙස දරා සේවය කොට සාධාරණ මුදලක් තම පවුලේ නඩත්තුවට ලංකාවට යැවීමට ඔහු අමතක කළේ නැත. රංජිත් ගේ ගම කුරුණෑගල රිදීගම ය. ඔහුට දයාබර බිරියක් සිටී. පුංචි දරුවෙක් ද සිටි. ඔහුගේ වයස අවුරුදු හතකි. රංජිත්ගේ බිරියගේ මව ද ලෙබනනයේ නිවෙසක සේවය කරයි. නැන්දම්මා හමුවීමට ද රංජිත් ඉඳහිට ඇය සිටින නිවසට යෑම පුරුද්දක් කොට ගෙන තිබුණි.පසුව දා සෙනසුරාදා දිනයක් වූ බැවින්, රංජිත් උදේ 10 ට පමණ ශ්‍රී ලාංකිකයින් බෙහෙවින් ගැවසෙන දව්රා නගරයට ගියේ කිසියම් විශේෂ කටයුත්තක් සඳහාය. ඒ ඔහුගේ ළගම හිතවතියක් වන කරුණා නමැති කාන්තාව හමුවීමට ය. කරුණාට රංජිත් ඇමතුවේ අක්කා කියාය. රංජිත් පෙරදා සිදුවීම ඇය හමුවී අකුරක් නෑර කීවේය. ජානකී කෙසේ හෝ මිත්‍ර කර දෙන ලෙස කරුණා ඉදිරියේ දණින් වැටී රංජිත් ඉල්ලීමක් කළේය. රංජිත් ගේ මෙම හදිසි වෙනස්වීම තේරුම් කර ගත් කරුණා ඔහුට අවවාද දී සිත වෙනස් කරන්නට උත්සාහ දැරුව ද එය නිශ්ඵල කටයුත්තක් වුණි.කෙසේ හෝ කරුණාගේ අසීමිත සහයෝගයෙන් ජානකී සමඟ මොහොතක් මුණ ගැසී කතා කරන්නට රංජිත්ට අවස්ථාව පෑදුණි. විශාල සටනකින් ජය ගත්තාක් මෙන් රංජිත්ට දැනුණි. කිසිවකු සමඟ වසර ගණනාවක්ම කිසිම සම්බන්ධතාවක් නොපැවැත්වූ ජානකී රංජිත් ගේ සුරතල් ආලවන්ත බසට රැවටුණි.රංජිත් ජානකී ඉදිරියේ අපූරුවට රඟපෑවේය. කෙසේ වුවද, රංජිත් ජානකීට මුළු හදවතින්ම ඇලුම් කළ බව ඔහුගේ මිතුරෝ පවසති. ඔහුට ලංකාවේ සිටින තම බිරිය රංජනී සහ එකම දරුවා අමතක වුවද ඔවුන් සමඟ කතාබහ කිරිම නතර කළේ නැත. ඔහුට අවශ්‍ය වූයේ කවදා හෝ ජානකී විවාහ කර ගැනීමටය. මෙම පුවත කන වැටුණ විට රංජිත්ගේ නැන්දම්මා යක්ෂණියක් මෙන් ආවේශ වූවාය. මෙම සම්බන්ධය බිඳ දමන්නට කොතරම් වෙහෙස ගත්ත ද, එය නිෂ්ඵල විය. රංජිත්ට කිසියම් බලයක් සහ ශක්තියක් තිබුණි. හමුදා නිලධාරීන් මෙහි අමාත්‍යවරයාගේ නිවසේ සේවය කරන නිසා ඔහුගේ නැන්දම්මා මේ ප්‍රශ්නයට මැදිහත් වන්නට බිය වූවාය. එහෙත් තම දියණියට මේ බවක් නොකියා රහසක් ලෙස තබා ගැනීමට රංජිත්ගේ නැන්දම්මා වග බලා ගත්තාය. එදා තැන තැන හමුවී කතාබහ කළ ජානකී සහ රංජිත් ටික කලකට පසුව රංජිත් ගේ නවාතැන් පොළේ සවස් කාලයේ පැය දෙක තුනක් ගත කිරීම පුරුද්දක් කර ගත්හ. මෙම ක්‍රියාව පසුව රංජිත් සේවය කළ ගොඩනැඟිල්ලේ හමුදා මුර පොළ බාර නිලධාරීන්ට මහත් ගැටලුවක් විය.ජානකී ගේ මුළු ජීවිතයම කණපිට පෙරැළිණ. ගීත ගායනය සහ රංගනය ඇයට අමතක විය. තමන් සමඟ එකට බත් පත බෙදාගෙන දුක සැප කතා කළ මිතුරියන් අමතක වුණි. ඇය විසින් ගොඩ නඟා ගත් සිහින ලෝකය තුළින් ඇය ලැබු සැනසුම තාවකාලික බව ඇය දැන සිටියේ නැත. රංජිත් විවාහකයකු බව ජානකීට ඔහු පවසා තිබුණේ නැත. ජානකීව ඉක්මනින් විවාහ කර ගන්නා බවට ඔහු පොරොන්දු විය. ජානකීට සවසට සිත් සේ නා ගන්නට රංජිත් වතුර උණු කර තබයි. ඉන්පසු දෙදෙනා රාත්‍රී ආහාර ගනිති. මේ බවක් ඇගේ නිවසේ අය නොදත්හ.එහෙත් දිනක් පාන්දර හතට පමණ මට දුරකථන ඇමතුමක් ලැබුණි. ඒ මගේ ශ්‍රී ලාංකික හිතමිතුරකුගෙන් ය. ඔහු පැවසූ දෙයින් මම වික්ෂිප්ත වූයෙමි. “සර්... රංජිත් කියල කෙනෙක්. එයාගේ අනියම් භාර්යාවත් එක්ක නාන කාමරයේ එකට බදාගෙන මැරිල ඉන්නවා... එතෙන්ට අපිට යන්න දෙන්නේ නැහැ. සර් ඉක්මනට යන්න...”මේ පණිවුඩය අපගේ තානාපති වරයාට දැන්වූ මම ඔහු සමඟ රංජිත් ගේ නවාතැන වෙත ගියෙමි. හමුදා නිලධාරින් දෙදෙනා සමඟ ඔහුගේ නවාතැනේ නාන කාමරය වෙත යන විටත් එම කාමරය වසා තිබුණි. එහි දොර විවර කර බැලු විට දුටු දසුනින් අපි තිගැස්සුණෙමු. රංජිත් සහ ජානකී එකට තුරුල් වී මිය ගොස් සිටියහ. ඔවුන්ගේ ශරීර පුරා රතුපාට ලප තිබුණි.මරණයට හේතුව - නාන කාමරයේ ජල කරාමයට ඉහළින් තිබු ජලය උණු කරන ටැංකියේ ගෑස් සිලිංඩරය තුළින් ගෑස් කාන්දු වීමය. ඒ හේතුවෙන් ඔවුන් ක්ෂණිකවම මිය ගොස් ඇත. ඒ මරණ පරීක්ෂකවරයාගේ වාර්තාවයි. එහෙත් ප්‍රශ්නය වූයේ ඔවුන් මිය යන විට එම නාන කාමරයේ දොර අගුල් පිටතින් වසා දැමුවේ කවුද යන්නයි. එය අදටත් අභිරහසකි. එය විසඳීමට තානාපති කාර්යාලයට නොහැකි විය. සාක්ෂි නොමැති කමින් අදටත් එම මරණය විවෘත තීන්දුවකි.ආදරය නමැති සුන්දර හැඟීම උපන් ගෙයිම මිය ගොස් ඒ වෙනුවට කොහේ දෝ සිට ආ කාලකණ්ණි ආස්වාදයක් ලබන්නට රාගයේ අන්ධ වූ සිතට තාවකාලික සුවයක් විඳින්නට තමන් විසින්ම වළ කපාගෙන අකාලයේ මිහිදන් වූ මේ තරුණ යුවළ ආදරය වැරැදි මාවතක රැගෙන යන කාට කාටත් හරවත් පාඩමක් නොවේ ද?(ලෙබනනයේ ශ්‍රී ලංකා තානාපති කාර්යාල සේවයේ ‍සිටියදී ලත් සත්‍ය අත්දැකීමකි. නම් මනඃකල්පිතය.)ලීලාලන්ද ඉහළගමගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=as1405118</link>
    <topic>නෙළුම්විල</topic>
    <author/>
    <content>නෙළුම්විලදිනක් මා ගෙදර යන විට වියපත් කතක් මිදුල අතුගාමින් සිටියා ය.මුළුමනින්ම කොණ්ඩය පැසී තිබුණු ඇය තමා දෙස විමතියෙන් බලා සිටි බව මා දුටුවේ නැත.මගේ මුහුණේ ඇඳුණු විමතිය දුටු බිරිය මදෙස නිහඬ සිනාවක් පෑවා ය.‘කවුද ඒ?’ මම හෙමිහිටි ඇසීමි.‘අම්ම තමා හොයාගෙන තියෙන්නෙ’ ඇය ද රහසින් කීවා ය.අම්මා කුස්සියේ වැඩක් කරමින් සිටියා ය. මම ඇය වෙත ගියෙමි.‘අම්මෙ කවුද අර මිදුල අතුගාන්නෙ?’අම්මා මදෙස හැරුණේ හිනාවෙන් යුතුව ය.‘ඒ පේම!’‘කොහෙ කෙනෙක් ද?’ඇය ළඟ පාත ගමක නමක් කීවා ය.‘අම්ම කොහොම ද එයාව දන්නෙ?’‘මං ඔය මනුස්සයව දන්නෙ අදක ඊයෙක නෙමේ. පුංචි කාලෙ දෙකේ පන්තියෙදි මාත් එක්ක ඉගෙන ගත්ත. ඊට පස්සෙ අපේ තාත්ත මාව අස්කරගෙන වෙන ඉස්කෝලෙකට දැම්මනෙ. ඉන් පස්සෙ පේමගෙයි, මගෙයි ආශ්‍රය නැති වුණා.’‘ආශ්‍රය අලුත් වුණේ කොහොම ද?’‘පස්සෙ කාලෙ මට ආරංචි වුණා පේම ගෙවල් ගාණෙ ගිහිං වැඩපළ කරල කීයක් හරි හොයා ගන්නව කියල. ඒක අහල මගෙ පපුව දාල ගියා. එදා ඉඳං මං පේම ගැන ආරංචි කර - කර බැලුව. නමුත් හම්බ වුණේ මේ ඊයෙ පෙරේද එහා ගෙදර වත්තෙ වැඩ පළ කර කර ඉන්දැද්දි.’‘ඒ මනුස්සයට හුඟක් වයසයිනෙ. පව් නැද්ද එච්චර වයසක කෙනෙකුගෙන් වැඩ ගන්න එක?’‘පව් කියල කවුද ඒ මනුස්සයට බලන්නෙ? වයසට ගියා වගේ පේන්නෙ ඔය දුක්ම විඳල. තාම වැඩපළ කරන්ඩ පුළුවන්. ඔය ඉතින් ගෙදරක වැඩ කරල දෙන දෙයක් කාල කීයක් හරි ඉල්ලගෙන යනව. පුංචි කාලෙ ඉස්කෝලෙ හිනාවෙවී දුවල පැනල නටද්දි අපි හීනෙකින්වත් හිතුව ද පේමට මෙහෙම දෙයක් වෙයි කියල.’‘ඇයි ඉතිං එහෙම වෙලා තියෙන්නෙ?’‘පේමගෙ ස්වාමි පුරුෂය පිහිය ඇනුමකින් මළාලු. පුතත් පස්සෙ කාලෙ බස් එකකට හැප්පිල මැරුණලු. දැං දුව ළඟලු ඉන්නෙ. දුව බැඳල ඉන්න මිනිහත් බිබී ඇවිදිනව මිස ගෙදරට බලන්නෙ නැහැල්ලු. දුවත් ගෙවල්වල වැඩලු කරන්නෙ. දුවගෙ පුතෙක් ඉන්නවලු. ඒ යක්ෂයත් ඔන්න ඔය කුඩු ගහනව ය කියන්නෙ’මගේ හිස අවුල් විය. මම නිහඬ වීමි.එතැන් සිට පේමා සතියකට වතාවක් හෝ දෙකක් අපේ ගෙදර වැඩපළ කර දුන්නා ය. ඇතැම් සති අන්තයන්හි මගේ විවේකය ගෙවී ගියේ වත්ත පිටියේ වැඩ පළ වෙනුවෙනි. ඒත් පේමා ආ පසු මට යම් සහනයක් දැනුණේ ඇය වත්ත පිටියේ වල් නෙළා එය පිළිවෙළකට සකසා තිබූ බැවිනි. කුස්සිය පැත්තේ ද, දර මඩුව ඇති පෙදෙසෙහි ද සදාකාලික ව තිබු මූසල ගතිය පේමා නිසා මග ඇරී තිබිණි. ඇතැම් දිනෙක පේමා වැටෙහි බිඳුණු තැන් පිළිසකර කරනු මම දිටිමි. ඇය වැටේ සිටුවන්නට බිම වැටී තිබු කොටයක් ඉස්සීමට හැදුවාය. මම දුක සිතී එය ඔසවා ගෙන ගොස් වැටෙහි ඇන්ණෙමි.‘අනේ එපා! මහත්තය ඇයි මහන්සි වෙන්නෙ?’ මේ මං ඉන්නෙ ප්‍රේමා මා වළකන්නට හැදුවා ය.‘පේමට බෑනෙ ඕව උස්සන්ඩ? ආයෙ මොකක් හරි වුණොත්’‘මට ඕව ගාණක් නෑ මහත්තයො’ ඇය දත් වැටුණ මුව පෙන්නා සිනාසුණා ය.කෙමෙන් - කෙමෙන් පේමා අපේ ගෙදරට නැතුවම බැරි සහායිකාවක් වූවා ය.දරුවකු බිහි කිරීමට ආසන්න මා බිරිය සිය අවශ්‍යතාවන් වෙනුවෙන් නගරයට යන විට පේමා කැඳවාගෙන යෑමට පුරුදු වූවා ය. අම්මා ද තම ඒකාකාර දිවියේ පාළුව මඟ හරවා ගත්තේ පේමා සමඟ අතීත සිද්ධීන් මතක් කර විහිළුවක් දෙකක් කිරීමෙනි.මගේ රාජකාරියේ හැටියට සතියකට දවසක් හෝ දෙකක් රාත්‍රි සේවාව යෙදෙයි. එබඳු දිනෙක ළඟ පාත ඥාති සොහොයුරකු කැඳවා ගැනීම මගේ සිරිත විය. එවැනි දිනෙක හුරු පුරුදු ඥාති සොහොයුරා අසනීප වීම නිසා අප මුහුණ දුන්නේ බලවත් ගැටලුවකට ය.‘අනේ වද වෙන්ඩ ඕනෑ නෑ නෝනෙ මේ මං ඉන්නෙ. මා රෑට ඇවිත් තනි රකින්නංකො’ පේමා අප කාටත් ඇසෙන පරිදි අම්මාට කීවා ය.ඒ අයුරින් පේමා අපට තනි රකින්නට ද පටන් ගත්තා ය.පේමා වෙනුවෙන් මගේ සාක්කුවට එතරම් ආර්ථික බරක් දැනුණේ ද නැත. බොහෝ විට ඇය වෙනුවෙන් බර පැන දරන ලද්දේ අම්මා විසිනි. ඇගේ විශ්‍රාම වැටුප ඊට උදව් විය.ටික කලක් යන විට අපේ ගෙදර පුරාත් වත්ත පුරාත් නිතර ඇසෙන්නට වූ වචනයක් වූයේ ‘පේමා’ ය.ඇතැම් විට හිටි අඩියේ පේමා සතියක් එක හමාරක් නාවා ය.‘යකෝ මේකිට මොකද වුණේ? අසනීපයක්වත් වුණා ද?’ අම්මා කලබලයට පත් වී පේමා ගැන සොයන්නී ය.හිටි අඩියේ පේමා අපේ ගෙදර එන්නේ සුපුරුදු හිනාව පාගෙන ය.‘අනේ පේමේ උඹට මොකද වුණේ? මං මේ බයවෙලා හිටියෙ?’ අම්මා ඇය පිළිගත්තේ කෑගසා සිය ළෙන්ගතුකම ප්‍රදර්ශනය කරමිනි.‘අනේ නෝනෙ, මං පොරොන්දු වෙච්ච වැඩ වගයක් තිබුණ. ඒව කරන්ඩ ගියා. නොගිහිං ඉන්න එක හරි නෑනෙ. කවදත් මට වැඩ දීපු මිනිස්සුනෙ. ආයෙ ඉතිං ගියාමත් වැඩක් ඉවරයක් කරල එන්ඩයැ. එකක් ඉවර වෙනකොට තව එකක්. ඒක ඉවර වෙන කොට තවත් එකක්. ඒකයි ගිය ටික දොහේ එන්ඩ බැරි වුණේ. මාත් මෙහාට එන්ඩ නැතුව හරි හිතේ අමාරුවෙන් හිටියෙ.’ පේමා ළෙන්ගතුකම පාහා ගන්නට හරි දක්ෂය.‘අනේ පේමේ වැඩ ගොඩක් තියනව. ඔක්කෝටම ඉස්සර වෙලා ඇවිත් තේ එකක් බීල හිටහංකො’‘ආ බොමු බොමු.’ කියමින් පේමා ඉදල ගෙන මිදුල අතුගාන්නට පටන් ගනී.මෙබඳු දිනෙක ගෙවී ගිය දින කිහිපයටත් හරි යන්නට අම්මාගෙන් පේමාට සැලකිලි ලැබෙයි.‘පේමො, උඹ හිටියට වැඩිය කෙට්ටු වෙලානෙ බං. උඹ වැඩම කොළා මිස කෑවෙ බීවෙ නැද්ද? අනේ බං උඹෙත් කරුමෙ!’ අම්මා පේමා කුස්සියට අඬ ගසා කැවිලි වලින් සංග්‍රහ කරයි.‘මේ ඇති නෝනෙ පස්සෙ බැරියැ’ පේමා රසකැවිල්ලක් ගිල තේ කෝප්පය අතට ගනී.‘පිස්සු ද? මේකත් කාපං! ආ මේකත් කාපං!’ අම්මා කැවුමකුත් කෝලිකුට්ටු ගෙඩියකුත් බලෙන්ම කවයි.දිනක් අපේ ගෙදර පුංචි උත්සවයක් තිබිණ. ඒ වෙනුවෙන් පේමා බෙහෙවින් මහන්සි වූවා ය.කෑම පිසීම සඳහා කෝකියෝ දෙදෙනෙක් පැමිණ සිටියහ. ඔවුන්ට වුවමනා කළමනා වෙලාවට - කලාවට සොයා - සපයා දුන්නේ ද පේමා ය.උත්සවය අවසන් වූ විට කුස්සිය පැත්තේ කරන්නට බොහෝ වැඩ කොටසක් ඉතිරි ව තිබිණ. ඒ සියල්ලෙන් වැඩි කොටසට උර දුන්නේ පේමා ය.‘අනේ පේමේ, අද උඹ හුඟක් මහන්සි වුණා. වේලාසන ගෙදර ගිහිං ටිකක් ඇල වෙයං’ අම්මා කියනු ඇසිණ.‘ගාණක් නෑ නෝනෙ.’ පේමා සුපුරුදු හිනාව පෑවා ය.පේමා අත පය සෝදා ගන්නා විට අම්මා කුස්සියට ගොස් සෑහෙන බාස්කට් එකකට බත් හා ව්‍යංජන බෙදුවා ය. ඉතුරු වූ පලතුරු ද උරයක ලා අර බත් බඳුන ළඟින් තැබු අම්මා එළවළු වගයක් ද පොල් ගෙඩි දෙකක් ද තවත් මල්ලක ලා එතැනින්ම තැබුවා ය.අම්මා මේ සියල්ල කරද්දී පේමා යළි ඉදල ගෙන මිදුල අතුගාන්නට වූවාය.පේම අද හුඟක් මහන්සි වුණ හන්ද රුපියල් පන්සීයක්වත් දෙමු නේද පුතේ අම්මා මගෙන් ඇසුවා ය. මම කිසි කතාවක් නැතුව රුපියල් පන්සීයේ නෝට්ටුවක් ගෙන ඈ අතේ තැබුවෙමි.අම්මා එය ද අතේ තබා ගෙන පේමාට කෑ ගෑවා ය.‘පේමො, ඔය වැඩ කළා මදැ අදවත් වේලාසනින් ගෙදර ගිහිං ටිකක් ඇල වෙලා හිටිංකො. ඔය ඇඟට - පතට අමාරු නැතැ.’‘මේක ඉවර කරලම එන්නකො නෝනෙ’ පේමා කීවේ ගාණකට නැතිවය.‘අනේ පේමො උඹට අමාරු නැතුවට මට අමාරුයි. මං ටිකක් ඇල වෙන්ඩ ඕනැ. මෙන්න මේ මේසෙ උඩ උඹේ බඩු තියනව. මේව අරං පලයං! වේලාසන කාල අනිත් අයටත් දීල අදවත් යහමිං නිදා ගනිං. මෙන්න මේ සල්ලිත් මේ කවරෙ ඇතුළෙ. හරි ද?’‘හරි නෝනෙ හරි හරි’ පේමා දිගටම අතු ගාන්නට වූවා ය.ටිකකින් ඇගේ අතුගෑවිලි හඬ නෑසිණ, ඇය ගියා විය යුතු ය. අම්මා ද ඇගේ ඇඳට වී සිටියා ය.දෙදිනකට පසු පේමා අපේ ගෙදරට කඩා වැදුණේ අම්මාට හොඳටම බණිමිනි.‘උඹට මොන යකා වැහිල ද පේමො? ඇයි මට මේ නිරපරාදෙ බණින්නෙ?’ අම්මා කෑගැසුවා ය.‘බණින්නැතෑ වංචා කොරපුහම?’‘මොකක්ද මං කරපු වංචාව?’‘එදා අර කවරෙ ඇතුළෙට සල්ලි දාන්නං කීවට කෝ සල්ලි දාල තිබුණෙ නෑනෙ. ඇයි මට එහෙම වංචාවක් කෙරු‍වෙ?’අම්මාගේ ඇස් උඩ ගියේය.‘ඇයි යකෝ මං දැම්මෙ! තොට කියලනේ මං ඒකෙං සල්ලි දැම්මෙ! තෝ ඒක නැති කර ගත්තට මං පළි ද?’ අම්මා හඬන්නට වූවා ය.‘ඇයි වාගෙ අහිංසක ගෑනියෙකුට මෙහෙම කරන්නෙ? හිඟන්නගෙ පාත්තරේට හෙණ ගැහුව වගේ!’ පේමා ද බිම හිඳගෙන අඬන්නට වූවා ය.බිරියත්, මමත් මුහුණට මුහුණ බලා ගතිමු.අවසානයේ අම්මා හඬමින්ම ගෙට පැමිණ ඇගේ මුදල් පසුම්බිය රැගෙන කුස්සිය පැත්තට යනු මා බලාගෙන ය.‘උඹට කරපුවට උඹ මට සලකපු හැටි හොඳයි පේමො. ඉඳා! මේ පන්සීයත් තියා ගනිං. ආයෙ මේ පැත්තෙ පස් පාගන්ඩ එපා! ආං ගෙට්ටුව. බැහැපං දැම්මම පාරට!’ අම්මා කුස්සියේ දොර වසා දමා සිය කාමරයට වැදුණේ හයියෙන් හඬා වැටෙමිනි.පේමා ද බණිමින් ගේට්ටුවෙන් පිටව යනු ඇසිණ.මම ගොළුවත රැක්කෙමි.අද හෙට දවසක පේමා හඬා ගෙන පැමිනෙනු ඇත. අම්මා ද මුල දී ඇයට බැණ වැදී පසුව මිතුරු වනු ඇත. මන්ද අම්මාට පේමාත්, පේමාට අම්මාත් නැතුව බැරි බැවිනි.  ගණේමුල්ලේ සිළුමිණ පාඨකයකු විසින් යොමු කරන ලද ලිපියක් ඇසුරිනි.‘ඔය සර් ඊයෙ පර්ස් එක දාල ගිහින් තිබුණා.’යොවුන් වෙළෙඳ සේවිකාව යමකු පෙන්වමින් මට කීවා ය.‘ඉතිං? ඒකෙ සල්ලිත් තිබුණ ද?’මම ඇසීමි.‘ඔව්. සර්, රුපියල් දහදාස් පන්සීයක් තිබුණා.’‘ඉතිං ඔයා මොකද කළේ?’‘ඒක ඒ සර්ට දුන්නා.’මට ලොකු සතුටක් දැනිණි. ඇය ද ඊටත් වඩා ලොකු සතුටක් විඳින බව මට පෙනිණි.ඒ සමඟ ම මසිත මෙබඳ උදාන වාක්‍යයක් පහළ විය.‘යෞවනියනි, ඔ‍ෙබ් මාපියෝ වාසනා වන්තයෝ ය. ඔබේ ගුරුවරු වාසනාවන්තයෝ ය. මන්ද ඔබ මේ සමාජයට දායාද කළේ ඔවුන් බැවිනි. ඔබට ජාතියේ ප්‍රණාමය හිමි විය යුතු ය.තලේගානේ අබේවික්‍රම ෆුඩ් සිටිහි මුදල් අයකැමි ඩිලිනි මම ඔබ ගැන ආඩම්බර වෙමි.ගාල්ලේ, වැකුණුගොඩ, කුරුකුලසූරිය මැද ගෙදර මහතා විසින් යොමු කරන ලද ලිපියක් ඇසුරිනි.නෙළුම්විල, සිළුමිණ, ලේක්හවුස්, කොළඹ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=av1405112</link>
    <topic>එක කේමදාස කෙනෙක් අපිට ඇති</topic>
    <author>ජෝජ් රොබ්සන් ද සිල්වා</author>
    <content>එක කේමදාස කෙනෙක් අපිට ඇති‘හිත අස්සට හීන ගොඩක්’ ගීතය සංගීතවත් කළ මල්ක මල්ලවහිත අස්සට හීන ගොඩක් ගෙනල්ලා දුන්න ඔය ඇස් දෙක අමතක කර හිඳින්නෙ කොහොම සුළඟ වගේ මා අතහැර දුරක යන්නට වරද මගේ රත්තරනේ කියලා දෙන්න...!(පද - ආරාධනා ඒකනායක)(තනුව - මල්ක මල්ලව) අතුල අධිකාරි ගායනා කරන ‘හිත අස්සට හීන ගොඩක්’ ගීතයේ තනුව නිර්මාණය කිරීමත් සමඟ තමයි මේ රටේ ගීත ක්ෂේත්‍රයේ මගේ නමත් සඳහන් වෙන්න ගත්තේ. අදටත් මේ ගීතය ගීතලෝලීන් අතර ජනප්‍රියයි. අතුලගේ ගායන ශෛලියට ‍වගේම ආරාධනා ඒකනායකගේ පදමාලාවට ගැළපෙන තනුවක් නිර්මාණය කිරීමට මට හැකිවීම නිසා මේ ගීතය තවමත් ගීත රසිකයින් අතර රැඳී තියෙන බවයි මට ලැබෙන ප්‍රතිචාරවලින් පැවසෙන්නේ. ඒ ගැන මම සතුටු වෙනවා. මොකද අද ඇසී හෙට නෑසී යන ගීතයක් නොවී අපේ මේ ගීතය කාලයක් රැඳී තිබෙන ගීතයක් බවට පත් වීම නිසා.”ඔහු - මල්ක මල්ලව. වර්තමානයේ දී ඒකාකාරී ප්‍රේම ගීත රැල්ලක සිරගත වී ඇති සිංහල ගීත ක්ෂේත්‍රයට නව පරපුරේ තනු නිර්මාණ ශිල්පියෙකු ලෙස දායක වෙමින් “හිත අස්සට හීන ගොඩක්” (අතුල අධිකාරි) ගීතය මෙන්ම දැන් නිතර ඇසෙන “ආදරෙයි මං ඔය හිතට තාමත්” (අසංක ප්‍රියමන්ත පීරිස්) - “ආදරෙයි කියා මගෙ දෑසට” (ප්‍රින්ස් උදය ප්‍රියන්ත) - “හිත රිදුණු තරම්” (නදීර නෝනිස්) - “මේ ඇස් දෙක දිහා බලා” (අමිලා නදීශානි සමඟ චන්දික නිශාන්) - “මේ දෑස මගෙ හඬවා” (සීදුව සකුරා සංගීත කණ්ඩායමේ නියාමක ගායක චන්දන හෙට්ටිආරච්චි) වැනි ගීත රසවත් වී ඇත්තේ මල්ක මල්ලවගේ තනු නිර්මාණයෙනි. විශේෂයෙන් ගී පදමාලාවන්ට තනු නිර්මාණය කිරීම ඇතැම් සංගීත ශිල්පීන්ට අභියෝගයක් වන හෙයින් ඔවුන් ඊට අකැමැති වුවද වැඩිපුර පදමාලාවන්ට තනු නිර්මාණය කිරීමට වැඩි කැමැත්තක් දක්වන මල්ක “රසඳුන” සමඟ කළ කතාබහකි මේ.“කාලයක් තිස්සේ අපේ සංගීත ක්ෂේත්‍රයේ ඒකාකාරී ආදර ගී රැල්ලක් ජනප්‍රිය වී ඇති බව ඇත්තයි. ඊට ප්‍රධාන හේතුව ලෙස මම නම් දකින්නේ දිගින් දිගටම මුලින් හැදු තනු සඳහාම වචන යෙදීමේ ක්‍රමයට ගීත නිර්මාණය වීමයි. ඒ නිසා මොනවා හෝ වචන රිංගවා දෙන්න ගී පද රචකයිනුත් පුරුදු වෙලා. මම ඒ ක්‍රමයෙන් තරමක් ඈත්වීම නිසා මං හිතනවා අපේ නිර්මාණවල වෙනසක් තියෙනවා.”. සංගීත ක්ෂේත්‍රයේ අද පවතින ක්‍රමයෙන් බැහැරව පදමාලා සඳහා තනු නිර්මාණය කිරීමට යාම ඔබට අභියෝගයක් නොවේ ද...?“එහෙම අභියෝගයක් මට නම් නැහැ. මොකද සාර්ථක පද රචනයකට තනුවක් නිර්මාණය කිරීම තමයි වඩා සුදුසු ක්‍රමය කියා මම සලකන්නේ. ඕනෑ නම් මුලින් තනු නිර්මාණය කර පසුව වචන දැමීමට වුවද ගීත නිර්මාණය කරන්න මට පුළුවන්කම තිබෙනවා. ඒත් වඩා සාර්ථක ක්‍රමය ලෙස මා දකින්නේ මුලින් පදමාලාව ලියා දෙවනුව තනුව නිර්මාණය කිරීමයි. මා තනු හැදු ගී වැඩි ප්‍රමාණයක් නිර්මාණය කෙරුණේ එලෙසයි. එහෙම කරද්දී වචනවල අර්ථය ශ්‍රාවකයාට දැනෙන ලෙස ස්වර සංකලනය කර තනුව හදන්න වැඩි ඉඩක් අපට ලැබෙනවා. එය නිදහසේ මිහිරි තනු නිර්මාණය කරන්න ප්‍රස්ථාවක් කියා මං හිතනවා.”. ඔබ ඔහොම කිව්වත් අද නිර්මාණය වන ඔබේ පරපුරේ ගීතවල මිහිරි තනු නිර්මාණ නැහැ නේද...?“නැහැ කියලම කියන්නත් බැහැ. කෙසේ වුවත් අපේ පරපුරේ තනු නිර්මාණකරුවන් තාමත් ඔවුන්ගේ මුල් නිර්මාණ පමණයිනේ ඉදිරිපත් කරලා තියෙන්නේ. ඔවුන්ගේ ඉදිරි නිර්මාණවලදී වඩා මිහිරි, පවතින ගී තනු නිර්මාණය කරන්න ඔවුන්ට හැකියාව ඇති. ඒ සඳහා බලාපොරොත්තු තැබිය හැකි තනු නිර්මාණකරුවන් කිහිප දෙනෙක්ම අප අතර සිටිනවා.”. අතීතයේ ගී තනු නිර්මාණය කළ ප්‍රවීණ සංගීතඥයින් අතරින් ඔබ අනුගමනය කරන්නේ කාව ද...?“මම අපේ සෑම ප්‍රවීණ සංගීතඥයින්ගේම ගී තනු නිර්මාණ රස විඳිනවා. ඒ වගේම ඒවා අධ්‍යයනය කරනවා. හැබැයි ඒ කිසිවකු අනුගමනය කරන්නේ නම් නැහැ. මං විශ්වාස කරනවා, අපේ රටට ඉන්න ඕනේ එකම එක ප්‍රේමසිරි කේමදාස කෙනෙකුයි. එසේම තවත් සරත් දසනායක කෙනෙකු ඕනෑ නැහැ. වෙන ක්ලැරන්ස් විජේවර්ධන කෙනෙකු ඕනෑ නැහැ. ඔවුන්ටම ආ‍වේණික ලෙස ඔවුන් සංගීත නිර්මාණ කටයුතුවල නියැළී උන්නු අයුරු අජිත් වෙන වෙනම අපට ආවේණික අයුරු නිර්මාණශීලී විය යුතුයි. මම - ‘මල්ක මල්ලව’ විය යුතුයි. එමෙන්ම මටම ආ‍වේණික වූ නිර්මාණශීලී බවක් මට තිබිය යුතුයි. එහෙම නැතුව ප්‍රවීණ සංගීතඥයකුව අනුගමනය කළ පමණින් අපට පවතින මිහිරි තනු නිර්මාණ කරන්න බැහැ.”. ගී තනු නිර්මාණයේ දී ඔබ වැඩිපුරම යොදා ගන්නේ ආරාධනා ඒකනායකගේ පද රචනා වන්නේ ඇයි...?“මගේ මුලින්ම ජනප්‍රිය වූ ‘හිත අස්සට හීන ගොඩක්’ ගීතයෙන් පසු මට වැඩිපුරම තනු නිර්මාණය කරන්න ලැබුණේ ආරාධනාගේ පද රචනා වීම විශේෂයක් නම් තමයි. ආරාධනාගේ වගේම අංජුල ප්‍රියන්ත මනම්පේරිගේ පද රචනාත් වැඩි ගණනකට මම තනු හදලා තියෙනවා. කොහොමත් ආරාධනාගේ වචන එක්ක රසවත් තනු නිර්මාණය කරන්න මට ගොඩාක් පහසුයි. ඒ වගේම තමයි ආරාධනාගේ වචන හරිම ගීතවත්. එයට හොඳම උදාහරණ තමයි අසංක ප්‍රියමන්ත ගයන ‘ආදරෙයි මං ඔය හිතට තාමත්’ සහ ප්‍රින්ස් උදය ප්‍රියන්ත ගයන ‘ආදරෙයි කියා මගෙ දෑසට’ යන ගීතවල ඇය යොදා ඇති වචන.”. ගී පද රචනයටත් ඔබ දක්ෂයිලු නේද...?“දක්ෂයි ද කියා නම් දන්නේ නැහැ. හැබැයි මට ගීත ලියන්නත් හැකියාව තියෙනවා. මම වෙන්නප්පුව ජෝශප් වාස් විදුහලේ අධ්‍යාපනය ලබපු කාලේ පාසලේ බටහිර සංගීත කණ්ඩායමේ වාද්‍ය ශිල්පියෙකු වී සිටිද්දී බටහිර ජනප්‍රිය ගීත වලට සිංහල වචන මමම යොදා ගෙන රහසේම ගායනා කර තිබෙනවා. සොහාන් පෙරේරා ගයන ‘මේ දෑස මගේ හඬවා’ සහ සඳුන් සසංක ගයන ‘කිරිකෝඩු මල් හීනේ’ වැනි ගීතවල තනු වගේම පද රචනාත් මගේමයි. ඉදිරියේ දී මෙම නිර්මාණ කාර්ය දෙකම කරගෙන යාමට මම බලාපොරොත්තු වෙනවා.”. ගී පද රචනය මෙන්ම ස්වර (තනු) රචනයත් බුද්ධිමය දේපළ වන හෙයින් ඒ මඟින් වැඩි ආර්ථික වාසියක් ලබා ගන්න නොවේ ද ඔබ ගීත ලියන්න හිතුවේ...?“නැහැ, නැහැ. මට එහෙම තණ්හාවක් නැහැ. රිංගින් ටෝන්ස් සඳහා ගීත යොදා කර්තෘ භාග වශයෙන් තනු නිර්මාණයටයි ගී පද රචනයටයි වශයෙන් වැඩි වශයෙන් මුදල් උපයන්න නම් පුළුවන්කම තිබෙනවා තමයි. ඒත් ගී නිර්මාණ කටයුත්ත ඊට වඩා සංවේදී කටයුත්තක් කියලයි මට දැනී තියෙන්නේ. ඒ නිසා බුද්ධිමය දේපළ පොදි බැඳගෙන මුදල් හඹා ගෙන යන ගමනක මම නියැළෙන්නේ නැහැ. හැකියාව නිසාත් ආසාව නිසාත් ගීත ලිව්වාට මගේ ප්‍රධාන නිර්මාණ කටයුත්ත වන්නේ ගී තනු නිර්මාණයයි.”. ඔබේ ඉදිරි නිර්මාණ කටයුතු මොනවා ද...?“මේ දවස් වල තවත් අලුත්ම ගීත කිහිපයක නිර්මාණ කටයුතු කරගෙන යනවා. ඒ අතර සමිතා මුදුන්කොටුව ගයන ගීතයක් සහ චන්දන ලියනආරච්චි ගයන ගීතයකුත් තියෙනවා. එම ගීත ළඟදීම අහන්න ලැබේවි. http://www.facebook.com/malka.mallawa යන ෆේස්බුක් පිටුවෙන් මගේ නිර්මාණ රස විඳින්න මා සමඟ සම්බන්ධ වෙන්න ඕනෑම කෙනෙකුට පුළුවන්.ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=av1405113</link>
    <topic>ටික කාලෙකට අපි පිටරට යනවා</topic>
    <author>ටානියා මෝසස්</author>
    <content>ටික කාලෙකට අපි පිටරට යනවා-කාංචනා මෙන්ඩිස්කාංචනා මෙන්ඩිස් නම් වු ඇය රංගන ක්ෂේත්‍රයට පා තබන්නේ ඉතා ළාබාල වියේදිය. එහෙත් ඉතා කෙටි කලෙකදි අතිශයින් ජනාදරයට පාත්‍ර වන ඇය අද දක්වාම සිය ජනප්‍රියත්වයේ වැජඹෙන්නේ පුංචි තිරයේ සහ රිදී තිරයේ ඇය නිරූපණය කළ ප්‍රතිභා පූර්ණ රංගන කුසලතාව නිසයි. පසුගිය දිනෙකදි හදිසියේම ඇය හමු වෙන්නේ ඇය පිළිබඳ කන වැකුණු අලුත් ආරංචියකුත් සමගින්.*කාංචනා ඇත්තද මේ අපිට ලැබුණ ආරංචිය?මොකද්ද ලැබුණු ආරංචිය ?*ඔබ ළඟදිම විදෙස් ගත වෙනවයි කියන්නේ?අහ්.. ඔව් මමයි බබලා දෙන්නයි ටික කාලෙකට හස්බන්ඩ් ළඟට යන්න තීරණය කළා.*හදිසියේම මේ වගේ තීරණයක් ගන්න හේතුව?හදිසි තීරණයක් නෙමෙයි කාලයක් තිස්සෙ එහෙම ප්ලෑන් එකක් තිබුණා. දැන් අපි මැරි කරලත් අවුරුදු පහක් විතර වෙනවා. ඒ කාලය තුළ රොෂාන් හිටියෙත් රටනේ. සැරින් සැරේ මාවයි බබාලවයි බලන්න ලංකාවට ආව ගියත් එක වහලක් යට බබලා දෙන්නත් එක්ක ජීවත් වෙන්න අවස්ථාව ලැබුණේ නැහැ. ඉතින් පුතාව පාසල් යවන කාලෙත් ළං වේගෙන එන නිසා මේක තමයි යන්න හොඳම වෙලාව කියල හිතලයි මේ තීරණේ ගත්තේ.*එහෙම නැතුව සැමියගෙන් තහංචියක් පැනවිලා එහෙම නෙමෙයි නේද?අපෝ නැහැ. අපි මැරි කරපු කාලෙත් මම සැහෙන වැඩ කළා නේ. ඇත්තටම බබලා නිසා තමයි ගොඩක්ම මේ තීරණේ ගත්තේ.*එතකොට ඔබේ රංගන කටයුතු වලට මොකද වෙන්නේ?බාර ගත්ත වැඩ නම් ඔක්කොම ඉවර කළා. අලුතෙන් කතා කළ නිර්මාණවලට නම් දායක වුණේ නැහැ.මම එයාලට තේරුම් කරලා දුන්නා මම විදෙස් ගත වෙන නිසා බාර ගන්න විදිහක් නැහැ කියලා.*ඔබේ රසිකයන්ව මේ විදිහට අතරමං කරලා යන්න දුක නැද්ද?ගොඩක් දුකයි. මට ආදරේ කරන මං ගැන නිතර හොයලා බලපු ආදරණීය ප්‍රේක්ෂකයෝ ගොඩක් මට ඉන්නවා. ඇත්තටම මං වෙනුවෙන් පණ වුණත් දෙන හොඳ යහළුවො කිහිප දෙනෙකුත් ඉන්නවා. මේ හැමෝම දාලා යන්න වෙන එක ගැන මට ගොඩක් දුකයි. ඒත් ඉතින් මම යන්නේ මගේ පවුල වෙනුවෙන් නේ. මගේ ආඳරණීය ප්‍රෙක්ෂකයෝ මාව තේරුම් ගනීවි. මම හොඳම නිළිය ලෙස සම්මානයකුත් ලැබුණ අවුරුද්දේ තමයි මම මේ යන්නෙත්. මේ කාලෙදි එවැනි තීරණයක් ගැනීම වටිනවා.*නමුත් මීට පෙර ඔබ කිව්වේ රංගන කටයුතු දාලා රටින් යන්නේ නැහැ කියලයි?ඔව්. එත් මේ වෙද්දි මම සෑහෙන නිර්මාණ වලට සම්බන්ධ වෙලා ඒ වෙනුවෙන් සම්මානත් ලබා ගත්තා. නමුත් රංගනය කියන්නේ තාවකාලික දෙයක් ඉතින් මේ හැම දේටම වඩා මට මගේ පවුල හා දරුවන් වටිනවා. එය සදාකාලිකයි. විශේෂයෙන් අම්මා කෙනෙක් වුණාට පස්සේ .*අවසන් වරට ඔබ රංගනයෙන් දායක වුණේ?මේ දිනවල විකාශය වන 'ගිරිකුළ' කියන ටෙලි නාට්‍යයටයි.*රංගන ක්ෂේත්‍රයට දැන් නවක තරු බොහොමයක් පායලා තියෙන නිසා ඔබට ලැබුණු නිර්මාණ අඩු වුණාද?මම හිතන්නේ නැහැ කවදාවත් හොඳ චරිතාංග නිර්මාණ වලට ආරාධනා කිරීමෙන් නම් අඩුවක් තිබුණ කියල.*නමුත් ඔබ නිර්මාණ වලට දායක වුණේ සැහෙන අඩුවෙන්ත?'ගිරිකුළ' නාට්‍යයයෙන් පස්සේ දුව නිසා කිසිම නිර්මාණයකට මම සම්බන්ධ වුණේ නැහැ. දුව මා එක්ක ගොඩක් එකතුයි. එයාට මම නැතුව බැහැ එ නිසා ඉතින් එයා ලැබුණට පස්සේ කිසිම නිර්මාණයක් බාර ගත්තේ නැහැ.*ඔබේ සැමියාගේ විදෙස් ගත වීම ගැන පසු ගිය කාලේ වරින් වර නොයෙක් කට කතා පැතිරුණා?ජනප්‍රිය කෙනෙක් ගැන හැම වෙලේම මොනව හරි ප්‍රශ්නයක් හොයන්න බලන් ඉන්න පිරිසක් ඉන්නවා. නමුත් මගේ වටා ඉන්න අය දන්නවා මම ජීවත් වෙන විදිහ. අපි හොඳින් පවුල් ජීවිතය ගත කරනවා කියලත්. ඉතින් කවුරු හරි කට කතාවක් හැදුවනම් මහත්තය රට ඉන්න එක ප්‍රශ්නයක් කරගෙන මම හිතනවා අපි දැන් රට යන්න ගත් තීරණයෙන් ඒ කට කතා වලට හොඳ උත්තරයක් ලැබුණා කියලා.*ලංකාවේ පදිංචියට එන්න ඔබේ සැමියට අදහසක් නැද්ද?ළඟකදි නම් ඒ වගේ තීරණයක් ගැනෙයි කියලා මම හිතන්නේ නැහැ. මොකද ඔහු බ්‍රිතාන්‍ය පුරවැසිභාවය තියෙන කෙනෙක්. එහේ ජීවත් වෙලා, ඉගෙන ගෙන එහේම රස්සාව කරල ඒ ජීවිත රටාවට හුරු වුණු කෙනෙක්.*රංගනයෙන් සදහටම සමුගන්න කියලා කවද හෝ ඔබේ සැමියා කිව්වොත්?ඔහු කවදාවත් මට එහෙම කියන්නේ නැති නිසා ඒගැන හිතන්න අවශ්‍ය නැහැ. ඔහුට මගේ හැකියාව ගැන හොඳ අවබෝධයක් තියෙනවා. හැබැයි එයා නිතරම මගේ නිර්මාණ ගැන හොයල බලනවා. මට කියන්නනෙත් ඔයාට තියෙන ටැලෙන්ට් එක හැමෝටම නැහැනේ එ නිසා හොඳ නිර්මාණවලට පමණක් සම්බන්ධ වෙන්න කියලයි.*ඔබේ දුව හෝ පුතා කලාවට සම්බන්ධ වෙන්න ඕනේ කිව්වොත්?මම නම් කියනවා ලංකාව ඊට සුදුසු නැහැ කියලා. කිසි ප්‍රමිතියක් නැතිව හැමෝම නළු නිළියෝ වෙන ප්‍රවණතාවයක් තමයි දැන් නම් මේ ක්ෂේත්‍රයේ තියෙන්නේ. කලා කරුවන්ට පෙන්ෂන් එකක්වත් නැහැ ඔවුන් පුළුවන් කල් වැඩ කරයි. ඊට පස්සේ මරණෙට වත් කවුරුත් නැති තත්ත්වයක් තමයි තියෙන්නේ. වෙන රටක නම්යම් කිසි ප්‍රතිපත්ති තියෙනවා. කලා කරුවන්ට හොඳ තැනක් පිළිගැනීමක් තිබෙනවා. ඉතින් අපේ රටේ නම් කලා කරුවෙක් වෙන එක වැඩක් නැහැ කියලයි මම හිතන්නේ.*සෑහෙන කාලෙකට මෙහෙ එන්න අදහසක් නැහැ වගෙයි නේද?නිවාඩුවට එනවා. කෙහොමත් රොෂාන්ගෙයි මගෙයි පවුලේ හැමෝම ඉන්නේ මෙහෙ. එ නිසා අනිවාර්යයෙන් අවුරුද්දකට සැරයක් එනවා. ඒ ආවාහම හොද නිර්මාණයක් ලැබුණොත් රඟපානවා.ටානියා මෝසස්ඡායාරූපය - ඉන්දික මල්ලවාරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=av1405114</link>
    <topic>ප්‍රවීණයෝ නිර්මාණත්මක දෙයක් නොකර පොඩි අයට බැණ බැණ ඉන්නවා</topic>
    <author>ටානියා මෝසස්</author>
    <content>ප්‍රවීණයෝ නිර්මාණත්මක දෙයක් නොකර පොඩි අයට බැණ බැණ ඉන්නවා- සංඛ දිනෙත්සංඛ මේ දිනවල ටිකක් කාර්යබහුල වෙලා නේද?ලෝක තරුණ සමුළුවට තරුණ සේවා සභාව වෙනුවෙන් තේමා ගීතය ඇතුළු තවත් ගීත නිර්මාණ කිහිපයකට අවස්ථාව ලැබුණා. ඊට අදාළ රුප රචනා සඳහා මට ලංකාවේ හැම තැනම ඇවිදින්නත් සිදු වුණා. ඉතින් ඒක ලොකු ප්‍රොසෙස් එකක්. ඒ වැඩකටයුතු එක්ක තමයි පසුගිය දවස්වල බිසි වෙලා හිටියේ.* ගායනයෙන් ඔබ දැන් සංගීත අධ්‍යක්ෂණයට වැඩිපුර නැඹුරු වෙලා. විශේෂ හේතුවක් තියෙනවාද?විශේෂ හේතුවක් කියන්න නම් දන්නේ නැහැ. නමුත් පහු ගිය අවුරුදු කිහිපයේදිම බොහෝ දෙනෙක් මාව සංගීත අධ්‍යක්ෂවරයෙක් ලෙස විශ්වාස කරන්න පෙලඹුණා. ඒ විශ්වාසය වෙනුවෙන් මට වැඩ කරන්න සිද්ද වෙනවා.* මෙවැනි විශ්වාසයක් ගොඩනැඟෙන්න තරම් ඔබේ නිර්මාණවල තිබෙන විශේෂත්වය කුමක්ද?සංගීත අධ්‍යක්ෂවරයෙක් ලෙස මම එන්නේ 'නිනෝ ලයිව්' චිත්‍රපටිය ඔස්සේ. ඉන්පසු 'කලර්' චිත්‍රපටියේ සංගීත නිර්මාණය සඳහා ආරාධනයක් ලැබෙනවා. මේ චිත්‍රපටිය වෙනුවෙන් සිග්නිස් සම්මාන උළෙලේදී හොඳම නිර්මාණාත්මක සංගීත අධ්‍යක්ෂවරයාට හිමි සම්මානය හිමි වුණා. කොහොමත් මට දෙන වැඩක් උපරිම මහන්සි වෙලා හොඳට ඉවර කරන්නයි මම උත්සහ ගන්නේ.* සංගීත අධ්‍යක්ෂණයට ඔබට තියෙන සුදුසුකම?මම විශ්වාස කරන විදිහට සංගීත අධ්‍යක්ෂණයට තියෙන්න ඕන හොඳම සුදුසුකම තමයි සෙන්ස් එක. ඒ කියන්නේ හැඟිම් සහ ඒ අවස්ථා සම්බන්ධයට සංගීතයෙන් පිළිතුරු දීමේ හැකියාව තිබිය යුතුයි. පොළොවේ ගඳ සුවද නිවැරදිව හඳුනා ගැනීම සංගීත අධ්‍යක්ෂවරයකු සතු සුවිශේෂී සුදුසුකමක්. ඔය දේ හඳුනා ගත් ලංකාවේ ඉහළම සංගීත අධ්‍යක්ෂවරයා ලෙස මම දකින්නේ ආචාර්ය ප්‍රේමසිරි කේමදාසයන්. පොළොවේ ගඳ සුවඳ හඳුනා ගැනීමේ සහ ඔය කියන සෙන්ස් එක මට තිබෙනවා කියලා මම විශ්වාස කරනවා. මෙවට අමතරව රට රටවලට ගිහින් බොරුවට එක්කාසු කර ගත්ත පේපර් කොලිෆිකේෂන්ස් තියාගෙන ඉන්නවා. ඒවා නම් මට මෙලෝ රහකුත් නැහැ වැඩකුත් නැහැ. මම මේ කරන නිර්මාණ මගේ ඇතුළාන්තයෙන් එන ඒවා. ඒවා ඔප මට්ටම් කරන්න ඔය කියන කිසිම පේපර් කොලිෆිකේෂන් එකකට හැකි වුණේ නැහැ.* ඒ කියන්නේ ඔබ වඩාත් කැමැති සංගීත අධ්‍යක්ෂවරයෙක් වෙන්න?මම කැමැති සංගීත අධ්‍යක්ෂවරයෙක් විදිහට මාව පිළිගන්නවට. ගායකයා කියන චරිතය තුළ යම් යම් සීමා පැනවෙනවා. සංගීත අධ්‍යක්ෂවරයෙක් වුණයි කියලා මට ගායකයෙක් විදිහට ඉන්න බැරි නැහැනේ. මගේ සින්දු මට ඕන විදිහට මියුසික් කරගෙන කියන්න පුළුවන්.* ඔබ හැමදාමත් ක්ෂේත්‍රයේ ආධුනිකයෙක් වෙලා ඉන්න කැමැතියිලු නේද?ඔව්. එයට හේතුවක් තියෙනවා. මේ ලෝකයේ වෙනස් සහ පර්යේෂණාත්මක දේවල් කරන්න පුළුවන් ආධුනිකයන්ට පමණයි කියන ඕෂෝ ගේ කියමන මම තදින් විශ්වාස කරනවා. ආධුනිකයෙක් වෙලා ඉන්න තාක් කල් තමයි පර්යේෂණාත්මක වශයෙන් අපි කරන දේවල් හදාරන්න සහ ඒ විෂයේ අන්තර්ගතය එහෙට මෙහෙට කරලා වෙනස් කම් කරන්න පුළුවන්. ප්‍රවීණයෙක් වීම තුළ අපිට ඔළුවට එන්නේ හරි අපි කළා කියන සිතුවිල්ල පමණයි. මේකට ඕන තරම් සාක්ෂි ලංකාවේම තියෙනවා. ප්‍රවීණයෝ කියන ගොඩක් අය කරන්නේ පොඩි අයට බැණ බැණ ඉන්නවා මිසක් නිර්මාණාත්මක පැත්තෙන් මුකුත් කරන්නේ නැහැ. අන්න ඒ නිසා මම හිතුවා මම දිගටම ආධුනිකයෙක් වෙලා ඉන්න ගමන්ම අනෙක් අයටත් උදවු කරන්න.* ඔබේ ගීත ඔබම සංගීතවත් කරන්නේ වෙන කෙනෙකුට දුන්නොත් අසාර්ථක වෙයි කියලද ?නැහැ, මගේ මුල් නිර්මාණ හැම එකක්ම කළේ මෙරට ඉන්න දක්ෂ සංගීතඥයන්. මේ ගීත ගොඩක් ජනප්‍රිය වුණා. නමුත් මගේ කෙමිස්ට්‍රි එක මට තරම් හොඳට වෙන කාටවත් අඳුර ගන්න නොහැකි බව පසු කාලීනව මම තේරුම් ගත් දෙයක්. එයට හොඳම සාක්ෂිය 'චංචල හැඟුමන්' ගීතය. අදටත් ඒ ගීතය තමයි මගේ පීක්ම සින්දුව. ඒ ගීතයෙන් තමයි මිනිස්සු මාව හඳුනා ගත්නේ.* ඔබ රිමේක් කළා. එය සාර්ථක වුණා කියල හිතනවද?අතිශයෙන්ම සාර්ථකයි. මම රීමේක් කළේ ස්ටැන්ලි පිරිස් මහත්මයා මියුසික් කළ උපාලි ධනවනවිතාන මහතාගේ ගීතයක් වූ 'කඳු පාර ඈත අයිනේ' ගීතයයි. මේ ගීතය රීමෙක් කරන්න ආරාධනා කළේ සුරංග ද අල්විස්. මේ ගීතය භාර ගත්තේ හේතු දෙකක් උඩයි. ස්ටැන්ලි පිරිස් මහත්මයා නැතිවෙලා වසර දහයක් පිරිම එක හේතුවක් වුණා. අනෙක් කාරණය මේ ගීතයට ප්‍රොෆිට් එකක් අවොත් අපි තීරණය කරලා තිබ්බේ ස්ටැන්ලි පිරිස් මහත්මය වෙනුවෙන් ස්මාරකයක් හදන්නයි. නමුත් ඒ ගීතයෙන් කිසිම ලාභයක් උපයලා නැහැ. ගීත රිමෙක් කරලා හම්බ කරනවා කියන එක කොමන් චෝදනවක්නේ.* වෘත්තිය ජීවිතයට වැඩි කාලයක් නැඹුරු වීම පෞද්ගලික ජීවිතයට බලපෑමක් නැද්ද?නැහැ, මේ වෙනතුරු එහෙම වෙලා නැහැ. මගේ පවුලේ අයගෙන් මට ලොකු සහයෝගයක් ලැබෙනවා. ඉතින් මම ගොඩක් ආසයි පවුලේ කට්ටියත් එක්ක ඉන්න. හැබැයි සමහර වෙලාවට කැපකිරීම් කරන්න වෙනවනේ. මගේ පවුලේ අය ඒවට අනුගත වෙලා ඉන්නේ.* ඒ කියන්නේ සංගීතය වෙනුවෙන් ඕනෑම කැපකිරීමක් කරනවද?සංගීතය තමයි මගේ ජීවිතය. හැබැයි ඒ ජීවිතයේ මට ගොඩක් වටිනා දේවල් තියෙනවා. සංගීතය නිසා ඒ දේවල් නැති කර ගන්නේ නැහැ. හැබැයි සංගීතය නැතුව මට ජීවත් වෙන්නත් බැහැ.*ඔබ ඕනැවටත් වඩා ඔබ ගැන ආත්ම විශ්වාසයකින් ඉන්න කෙනෙක් කිව්වොත්?වෙන්න පුළුවන් නේද? සමහර විට සමහර අයට මං ගැන එහෙම හිතෙන්න පුළුවන්. හැබැයි ඒ ඕවර් කොන්ෆිඩන්ස් වීම තුළ අනෙක් අයට හානියක් වෙන්නේ නැත්නම් එකේ කිසි ප්‍රශ්නයක් නැහැනේ. ගරු කරන්නාට හැමදාමත් මම ගරු කරනවා. හැබැයි කෙළින් කතා කරන්න ඕන වෙලාවට අවශ්‍ය දේ කතා කරනවා. ඒක තමයි මගේ ජීවිතයේ විශ්වාස කරන සංකල්පය.* සංඛ කියන ගායකයාගේ අලුත් ගීතයක් ළඟදි අහන්න ලැබෙයිද?සංගීත අධ්‍යක්ෂවරයෙක් වුණා කියල මා තුළ ඉන්න ගායකයා නැති වෙන්නේ නැහැ. අනෙක් අයට සින්දු කරන ගමන් මං වෙනුවෙනුත් නිර්මාණ කරන්න ඕන කියලා මේ වසරේ ඉඳලා තීරණය කර ගෙන සැලැස්මකට අනුව සින්දු රිලීස් කරන්නයි හිතන් ඉන්නේ. 'නුඹ මගේ 'කියන අලුත්ම ගීතයට පහුගිය දවස් වල වීඩියෝ එකකුත් කළා. ඒ ගීතය මේ දින වල හුඟක් ජනප්‍රියයි. වීඩියෝ එකත් ළඟදීම එයි.ටානියා මෝසස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=av1405115</link>
    <topic>සිනා කතා</topic>
    <author>එඩ්වඩ් චන්ද්‍රසිරි</author>
    <content>සිනා කතාදීර්ඝ කාලයක් වේදිකා නාට්‍ය සමඟ තම ජීවිතය ගෙවූ සුජිත් රැකියාවක් කිරීමේ අදහසින් පුවත්පතක පළ කොට තිබුණු ඇබෑර්තුවකට ඉල්ලුම් පත්‍රයක් ඉදිරිපත් කරන්නට අදහස් කළා. ඔහු ඉල්ලුම් පත පිරවීම ආරම්භ කරලා නම, ලිපිනය, උපන් දිනය, වයස කියන තීරු පුරවලා ඊළඟට තිබුණු ‘sex’ කියන තීරුවේ මඳක් නතර වුණා. ටිකක් වෙලා කල්පනා කරලා ඔහු ඒ තීරුවේ මෙන්න මෙහෙම ලිව්වා. ‘සතියකට තුන් වරක් පමණ’සෝමසිරි කලාවට බොහෝ සේ ඇලුම් කරන, තමන්ට රඟපෑමේ ලොකු හැකියාවක් ඇතැයි විශ්වාස කරමින් ටෙලිනාට්‍යයක හෝ චිත්‍රපටයක රඟපෑමට සිහින මවන කරණවෑමියෙකි.සුපිරි වෙළෙඳ සංකීර්ණයක පහළ මාලයේ පිහිටි ඔහුගේ සැලූනය වෙත දිනක්, තම කොණ්ඩය කපා ගැනීම පිණිස ටෙලිනාට්‍ය නළුවෙක් පැමිණියේය. ඔහුගේ කලා ජීවිතය සහ තොරතුරු පිළිබඳ හාරා අවුස්සමින් සෝමසිරි ලොකු උද්යෝගයකින් යුතුව කොණ්ඩය කපා නිම කළේය. ඒ සඳහා මුදල් ගෙවීමට නළුවා සැරසෙද්දී සෝමසිරි පුළුල් සිනාවක් පා මෙසේ කීවේය.“මම කලාවට පුදුම ආදරයක් තියෙන කෙනෙක්. මේක කලාකරුවකුට මම කරපු සේවයක් විදියටයි මම සලකන්නෙ. ඒකට මට සල්ලි එපා”සෝමසිරිට ස්තුති කොට නික්ම ගිය නළුවා පසුදා උදෑසන සෝමසිරි වෙත තමා රඟපෑ ටෙලිනාට්‍යයක වීඩියෝ පටයක් සහ පින්තූර රැසක් තිළිණ කොට එවා තිබුණි.තවත් දිනෙක ගායකයෙක් තම කොණ්ඩය කපාගැනීම සඳහා පැමිණියේය. ඔහුගෙන් ද මුදල් අයකිරීම සෝමසිරි කාරුණිකව ප්‍රතික්ෂේප කළේය. පසුදා ගායකයා ද ඔහු ගී ගැයූ CD පට කීපයක් තිළිණ වශයෙන් එවා තිබුණි.තවත් දවසක විශ්වවිද්‍යාල සිසුවෙක් කොණ්ඩය කපාගැනීමට පැමිණියේය.“පුතා, ඔ‍යගොල්ලො තමයි මේ රට භාරගන්ඩ ඉන්න අනාගත පරපුර. ඒ නිසා මේ ඩියුටියට මට සල්ලි එපා” සෝමසිරි ඔහුට කීවේය.පසුදින සෝමසිරි තම බාබර් සාප්පුව විවෘත කිරීම සඳහා පැමිණෙන විට විශ්වවිද්‍යාල සිසුහු 25 දෙනෙක් කොණ්ඩ කපාගැනීම සඳහා සැලූනය ඉදිරිපිට පෝලිම්ගැසී සිටියෝය.  රාජකාරි කටයුතු අවසන් කොට මරදානෙන් දුම්රියට නැඟී, මීරිගම දුම්රිය පොළෙන් බැස මනෝජ් තම නිවෙස බලා පයින්ම පිටත්වූයේ ඇඳිරි වැටීගෙන එද්දීය. ඔහුගේ නිවෙසට හූවක පමණ දුරින් වූ පාළු මංඩියට පිවිසෙත්ම කළු දෑස් ආවරණයකින් මුහුණ වසාගත් දාමරිකයෙක් ඔහු ඉදිරියට කඩා පැන ඔහුගේ නළලට පිස්තෝලයක් තබා මෙසේ තර්ජනය කළේය.“උඹ මට රුපියල් ලක්ෂයක් දෙනවද, එහෙම නැත්තං මැරුම් කනවද?”ගැහෙන්නට ගත් මනෝජ් බයාදු ස්වරයෙන් මෙසේ මිමිණුවේය.“අවුරුදු 10ක් රස්සාව කරලා, ඕවර්ටයිම් කරලා, ඒ අ‍තරේ කුඹුරකත් වැඩ කරලා මම ඉතුරු කර ගත්තේ රුපියල් ලක්ෂයක් විතරමයි. ඒක තියාගෙන ඉන්නෙ මගෙ මහලු කාලෙට වියදං කරගන්ඩ. ඒ හින්දා ඒක නං දීලා බෑ. මං මැරෙන්ඩ ලැහැස්තියි.”එඩ්වඩ් චන්ද්‍රසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=av1405116</link>
    <topic>‘බුද්ධං සරණං ගච්ඡාමි’ ගීතය වෙන කවුරුත් කියන්න එපා</topic>
    <author>ජෝජ් රොබ්සන් ද සිල්වා</author>
    <content>‘බුද්ධං සරණං ගච්ඡාමි’ ගීතය වෙන කවුරුත් කියන්න එපා- ඉෂාක් බෙග්දුක්බරිනි මිරිකී යාදෝ සත්‍ය ‍ලෝකයෙ වැනසී යාදෝ නිර්මල පිවිතුරු චරිතෙ ඔබේ පවිටන් බොරුවෙන් කෙලෙසාදෝ අගති අයුක්තී මාරුතයේ ප්‍රාණේ ඔබේ දෙදරා යාදෝ එමවිට පවසනු මුවින් ඔබේ බුද්ධං සරණං ගච්ඡාමී...!  (පද - කරුණාරත්න අබේසේකර)සිය පියාණන් වූ ගායන ශිල්පි අල්හාජ් මොහිදින් බෙග් ගායනා කළ බොදු බැති සිත් ගත් “බුද්ධං සරණං ගච්ඡාමී” ගීතයේ ඉහත පද කිහිපය මුමුනමින්, සෑම වසරකම වෙසක් සමයේදී අප සමඟ කරන සුපුරුදු කතාබහට මෙවර ද ගායන ශිල්පි ඉෂාක් බෙග් එක් වූවේ ය. බක්, වෙසක්, පොසොන් මාස වලදී රටේ ප්‍රසංග වේදිකාවේ කාර්යබහුලම ගායන ශිල්පියා ලෙස සැලකිය හැකි ඉෂාක්ගේ හිත හැමදාමත් වගේම අදත් සංවේදීය. එමෙන්ම ඒ සිත දුක්බරය. පවිටන් විසින් බොරුවෙන් ඔහුගේ හිත දුක්බරින් මිරිකා දමා ප්‍රාණය දෙදරවන ලැබ ඇති සේය. එහෙත් ඒ සියල්ල විඳ දරාගෙන සිය සිතේ සිතුවිලි ඉෂාක් විවෘතවම අප සමඟ වදන් කරන්නට වූවේ මෙසේ ය.“මම ගීත ගයන්න ඉන්න ප්‍රසංග වේදිකාවක මගේ තාත්තා (අල්හාජ් මොහිදින් බෙග්) ගායනා කළ ‘බුද්ධං සරණං ගච්ඡාමී’ ගීතය මට පෙර වෙන කෙනෙක් ගායනා කරනවා නම් ඒක විහිළුවක් වෙනවා වගේම ලොකු අසාධාරණයක්. එහෙම වෙලාවට ඇතැම් ගායකයින් මගේ මුහුණ දිහා බලලා හිනාවෙනවා. සමහරු ඉඳහිට ‘ඉෂාක්, කවුද මේ... තාත්තාගේ වෙන කෙනෙක්ගේ පුතෙක්ද?’ වගේ ප්‍රශ්න අහලා සමච්චල් කරනවා. බෙග් මාස්ටර් පෞරුෂත්වයේ ප්‍රතිරූපයක්. එය බිඳ දමන්න කාටවත්ම බැහැ. ඒත් අනුන්ගේ ගීත ගායනා කරන අයයි, සමහර විට band වල අයයි ‘බුද්ධං සරණං ගච්ඡාමී’ ගීතය ‍ගයද්දී බෙග් මාස්ටර්ගේ ජාන (ඉෂාක්) ඒ වේදිකා ළඟ පහළට වෙලා දුක්බරින් මිරිකිලා ඉන්නවා. එතකොට ‘මම මේ මගේ තාත්තාට අගෞරවයක් නේද කරන්නේ’ කියලාත් මට හිතිලා මං මගේ හිතේ දුක තනියමම දරාගෙන ඉඳලත් තියෙනවා.”“කනගාටුවෙන් වුණත් මේ අසාධාරණකම් ගැන මේ අවස්ථාවේ මගේ තාත්තාගෙයි, මගෙයි ගීත රසිකයින්ට කියන්න ඕනේ. ඒකට මට ඉඩදෙන්න. නැත්නම් අපේ ගීත රසිකයින්ට අපි ගැන වැරදි වැටහීම් ඇති කරන්න වෑයම් කරන සමහර පුද්ගලයින්ගේ බොරු කතා වලින් රසිකයින් මුලා වේවි. මොකද මම මගේ තාත්තා බෙග් මාස්ටර් මේ රටේ ගීත රසික රසිකාවන් වෙනුවෙන් ගීත ගායනයෙන් කරන්න ඇරඹූ සේවය දිගටම කරගෙන යන නිසා කවදාවත් අපේ රසික රසිකාවන්ට පිටුපාලා යන කෙනෙක් නෙමේ. වේදිකාවකට නැග්ගම රජෙක් වගේ සින්දු 100 ක් හරි කියන්න පුළුවන්කම දෙවියන් වහන්සේ මට දීලා තියෙනවා. ඒත් අපේ රසිකයින්ට බොරු කියලා සමහරු අපිව රසිකයින්ගෙන් ඈත් කරවන විදිහේ අසාධාරණ ක්‍රියා හරියට කරනවා.”* එම අසාධාරණ ක්‍රියා මොනවාද කියා හෙළිදරව් කරන්න ඔබ කැමැතිද...?“ඔව්. බෙග් මාස්ටර්ගේ ගීත වලට ආදරය කරන මේ රටේ රසික ජනතාවට මම මේ හැමදේම කියන්න කැමැතියි. බෙග් මාස්ටර් යද්දී අපිව (එතුමාගේ දරුවන්ව) බාර දීලා ගියේ මේ රටේ ගීත රසික ජනතාවටයි. ඒ නිසා අපිට අසාධාරණයක් වුණාම අපි කියන්න ඕනේ අපේ රසික ජනතාවටයි. එහෙම නැතුව වෙන කාට කියන්නද? කිව්වත් වැඩක් වෙන්නේ නැහැනේ. බෙග් මාස්ටර් ජීවත් වෙලා ඉද්දි එතුමාගේ කොයි දේ වුණත් කිව්වේ එතුමාගේ රසික ජනතාවටයි, අද එතුමාගේ පුතා ලෙසින් මමත් මේවා අපේ රසික ජනතාවටයි කියන්නේ.”* ඉතින්, එම අසාධාරණ ක්‍රියා මොනවාද කියා පවසමුද?“පළමුවෙන්ම කියන්න සිදුවෙන අසාධාරණය තමයි මම ප්‍රසංග වේදිකාවේ ගී ගයන්න ඉන්නා බව දැන දැනම මා ගයන්න ඉන්න ගීත වෙනත් අය ගායනා කිරීම. අනුන්ගේ සින්දු කියන සුපර් ස්ටාර්ලා තමයි වැඩිපුර මේ අසාධාරණය කරන්නේ. ඒ අය කියන්නෙම අනුන්ගේම සින්දු. ඔවුන් තමන්ගේ කියලා සින්දු හදා ගන්නෙත් නැහැ. මගේම ඉදිරියේ මගේ තාත්තාගේ සින්දු කියලා ඒ අය වීරයෝ වගේ වේදිකා වලින් බැහැලා ගියාම මම නැග්ගම කියනවා - ‘අපි ඒ සින්දු කියලා ඉවරයිනේ ඉෂාක්’ කියලා. සමහර සංගීත කණ්ඩායම් වල අයත් මේ අසාධාරණය කරනවා. එතකොට ඉතින් මම අහන්නේ - ‘ඒ සින්දු කාගෙද. ඔය අයගේ තාත්තලාගේ ද නැත්නම් මගේ තාත්තාගේද’ කියන එක විතරයි. ඒත් වැඩක් වෙන්නේ නැහැ. අපේ රසික ජනතාව මේවා දන්නේ නැහැ. ඔවුන් හිතන්නේ - ‘ඉෂාක් බෙග් ඇවිල්ලත් සින්දු කිව්වේ නැහැ. අරගොල්ලෝ නම් ඒ සින්දු කිව්වා. ඉෂාක්ට දැන් ඒ සින්දු කියන්න බැරුව ඇති. නැත්නම් වචන දන්නේ නැතුව වෙන්න ඇති’ වැනි විවිධ දේවල්. ඇත්තටම ජනතාව දන්නවා නම් මෙහෙම අසාධාරණයක් සිද්ධ වෙන බව. ඔවුන් වරදවා හිතන්නේ නැහැනේ. ඒකයි, මම මේ ඇත්ත එළිදරව් කරන්නේ.”* ඔබ හැමදාමත් ප්‍රසංග වේදිකාවේ ගයන්නේ එකම ගීත වීම නිසා රසික ජනතාවට ඔබගෙනුත් අසාධාරණයක් වෙනවා නේද...?“බලන්න, දැන් ඔය ‍චෝදනාවෙන්ම තේරෙනවානේ අපිට මොනතරම් අසාධාරණ වෙනවාද කියන එක. ඕකේ ඇත්ත තත්වය මේකයි. අවුරුදු ගණනාවක් තිස්සේ හුඟාක් වෙලාවට වාදක මණ්ඩල මට play කරන්නේ එකම ගීත set එකක්. මගේ තාත්තාගේ දහස් ගණනක් සින්දු තිබුණාට එකක් දෙකක් වත් වෙනස් කරලා play කරලා දෙන්නේ නැහැ. ‘අලුතින් සින්දු අල්ලන්න (පුහුණු වෙන්න) වෙලාව නැහැ’ කියන එක තමයි වාදක මණ්ඩල වල අය නම් කියන්නේ.මගේ තාත්තා හිටියා නම් මේ කාලේ එතුමාටත් මේ ඉන්න ළමයි එක්ක මේවාට මුහුණ දෙන්න වෙයි. නැත්නම් මේවා මෙහෙම කියන්න ගිහිල්ලා එතුමාවත් කපලා දායි. ඉතින් ඔන්න ඔහොම තත්වයකයි අපි අද ජීවත් වෙන්නේ. බෙග් මාස්ටර්ගේ ඕනෑම ගීතයක් ගයන්න මේ ඉෂාක් පුතා එතුමා වෙනුවෙන් ඕනෑම වෙලාවක සූදානම්. ඒත් ඉතින් කවුද අපිට එහෙම ඕනෑ ගීත ගයන්න පුළුවන් විදිහට play කරන්නේ? අද රසික ජනතාව බුද්ධිමත් ලෙස මේ සැබෑ තත්වය තේරුම් ගනීවි කියා මං හිතනවා. මම කවදාවත්ම අපේ රසිකයින්ට අසාධාරණයක් කරන්නේ නැහැ. පවතින තත්වය යටතේ මට සිදු වී තියෙනවා එකම ගීත ටිකක් හැමදාම ගායනා කරන්න. ඒකට මං මොනවා කරන්නද? මෙය ගායන ශිල්පියෙකු වශයෙන් ප්‍රසංග වේදිකාවේ දී මා මුහුණ දෙන අසාධාරණයක් ‍ෙවනවා වගේම බෙග් මාස්ටර් ‍ගීත රසික රසිකාවන්ට එතුමාගේ අනිකුත් ගීත රසවිඳින්න නොලැබීම යාම නිසාත් වෙන්නේ අසාධාරණයක්.”* සංගීත ප්‍රසංග සඳහා සහභාගි වෙන බව පවසා ප්‍රසංග සංවිධායකයින්ව සහ ගීත රසිකයින්ව රවටන බවට චෝදනාවකුත් ඔබට එරෙහිව තිබෙන බව දන්නවා ද...?“මට සිද්ධ වෙන ලොකුම අසාධාරණයක් තමයි ඔය. කවදාවත් මම බාරගත්ත ප්‍රසංගයකට නෑවිත් ඉඳලා නැහැ. මගේ තාත්තා මුල්වෙලා අපි හදා ගත්ත අපේ රැකියාව මේ. මම මේක උරුමයක් කියලා ගත්ත දෙයක්. මෙය ජනතාවට කරන සේවයක්. මම සින්දුවක් කිව්වාම එක් අයෙකු හරි සන්තෝෂ වෙනවා කියන එක ලොකු භාග්‍යක් කියලා මං සලකනවා. සංගීතයෙන් සුව කරන්න බැරි ලෙඩ පවා සුව වෙනවා. මගේ තාත්තා‍ගේ සින්දු වලින් මම එය විශේෂයෙන් අත්දැකලා තියෙනවා.රසිකයෝ ඇවිල්ලා මට කියලා තියෙනවා - ‘ඉෂාක් මහත්මයා සින්දු කියලා සල්ලි අරන් ගිහිල්ලා කාලා බීලා ඉන්න එකට වඩා වැඩි ගුණයක් හා ටිනාකමක් අපි ඔය සින්දු අහලා ලබනවා. මානසිකව අපි වැටිලා ඉඳිද්දී තාත්තාගේ සින්දුවක් ඔයා කියන කොට අපිට ලොකු සහනයක් සුවයක් දැනෙනවා’ කියලා. එහෙම අපිට ආදරය කරන රසික ජනතාව රැවටීමක් නම් මං කවදාවත් කරලා නැහැ. මෙතැනදී සමහර සංගීත ප්‍රසංග සංවිධායකවරු කරන ප්‍රෝඩා හින්දායි නිකරුණේ මට ඔය චෝදනාව එල්ල වී තියෙන්නේ. මෙහෙම වුණාම හරියට එපා වෙනවා. මේ අසාධාරණය හින්දාම ‘මොකටද මං මේ සින්දු කියන‍්නේ’ කියා හිතුණු වාර ගණන අනන්තයි.”* ඔබට අසාධාරණයක් සිදුවන ආකාරයෙන් සංගීත ප්‍රසංග සංවිධායකයින් විසින් කරනු ලබන ප්‍රෝඩා මොනවාද...?“ඒ ප්‍රෝඩා මොනවාද කියා තේරුම් ගන්න මං මට සිදුවන අසාධාරණ ගැන කියන්නම්. හැමෝම නෙමේ, සමහර සංගීත ප්‍රසංග සංවිධායකවරුන් තමයි ඔය එක එක විදිහේ ප්‍රෝඩා කරලා රසික ජනතාව රවටලා - ‘එනවා කියලා ඉෂාක් ආවේ නැහැ. ඉෂාක් ආවේ පරක්කු වෙලා. ඉෂාක් සින්දු කියන්න බැහැ කියලා ගියා’ වගේ දේවල් කියා ඒ අයගේ වැරදි මගේ පිටින් යවලා අසාධාරණකම් කරන්නේ. අපි එන බව ප්‍රචාරය කළාට සමහර ප්‍රසංග වලට අපට ආරාධනා කරලවත් නැහැ. මට ප්‍රසංග කිහිපයක ගීත ගයන්න තියෙන දවසට තමයි ප්‍රසංගය පැවැත්වෙන අතරතුර මං එන්නේ. එහෙම නැතිදාට මං ප්‍රසංගය ආරම්භ කරන්නත් ප්‍රථමයෙන් ඇවිල්ලා ඉන්නවා. ඒ කොහොම ආවත් මට අසාධාරණකම් කරනවා.ප්‍රසංගය පැවැත්වෙන අතරතුර ආවාම බොහෝ වෙලාවට සමහර සංවිධායකයෝ ප්‍රසංග නිම කරනවා. ‘මම ඇවිල්ලනේ ඉන්නේ. ඇයි මට ගීත ගයන්න නොදී show එක නවත්තන්නේ? කියා ඇහැව්වාම - ‘පොලීසියෙන් නවත්තන්න කියනවා’ වගේ මොනවා හරි දෙයක් කියනවා. එදාට ඉතින් වෙන පාඩුවත් මමම දරාගන්න වෙනවා. ප්‍රසංගය ආරම්භ කිරීමට ප්‍රථම ආවාම, සමහර විට මුලින්ම ඉදිරිපත් කරන්න සංවිධායකයින් පොරොන්දු වී ආවමත් පස්වැනියාට හෝ හයවැනියාට හෝ තමයි මට අවස්ථාව දෙන්නේ. ප්‍රසංග වේදිකා ළඟ අපිව පැය ගණන් තියාගෙන රස්තියාදු කරනවා. බොහෝ විට අපි රස්තියාදු වෙවී ඉන්නා බව පෙනි පෙනී වාදක කණ්ඩායම් පැය 2 ක් හෝ 3 ක් හෝ ඔවුන්ගේ ගීතත් අනුන්ගේ ගීතත් ගායනා කරමින් කරන ලොකු අසාධාරණයකටත් මම වගේම අනිකුත් ගායක ගායිකාවනුත් මුහුණ දෙනවා. ඉතින් අපි එදාට බාරගත්ත අනිකුත් ප්‍රසංග වලට යන්නේ කොහොමද?* එලෙසින් “බුද්ධං සරණං ගච්ඡාමී” ගීතයට අගෞරවයක් වේ යැයි ඔබ සිතන්නේ කෙසේ ද...?“මට කලින් බයිලා ගීත ගායනා කරලා මිනිස්සු නටවලා නන්නත්තාර කරවලා තියෙද්දී මම කොහොමද ඒ වගේ තැනක ‘බුද්ධං සරණං ගච්ඡාමී’ ගීතය ගයන්නේ. මං දන්නවා මේ ගීතයෙන් මගේ තාත්තා මේ රටේ පුරවැසිභාවය ලැබුවා. බෙග් මාස්ටර් මේ රටේ සම්මානනීය පුරවැසියෙක් වුණේ මේ ගීතය ගායනා කරලා. එතුමා හැමතිස්සේම ඒ ගැන ආඩම්බරයෙන් සිහිපත් කළා ජීවත්ව සිටිද්දී. ඒ වගේම මේ රටේ බෞද්ධ ජනතාවගේ විශිෂ්ටතම ගීතය මේ ගීතයයි. එහෙම සුවිශේෂ ගීතයක් ගායනා කරන්න ඕනේ ප්‍රසංගයක් ආරම්භ කරද්දී නේද? එවිටයි මේ ගීතයට ගෞරවයක් ලැබෙන්නේ. එහෙම නැතුව බයිලා අහලා නටලා නන්නත්තාර වෙලා ඉන්න මිනිස්සුන්ට ගෞරවයක්, අගයක් දැනෙනවද මං ‘බුද්ධං සරණං ගච්ඡාමී’ ගීතය ගැයුවා කියලා. සමහරු මේ ගීතය නැති වී යයි කියලා හිතාගෙන කටයුතු කරනවා. ඒත් තව අවුරුදු 1000 ක් මේ ලෝකය පවතිනවා නම් එතෙක් මේ ගීතයත් නැති වෙන්නේ නැහැ. නැති කරන්නත් බැහැ. ඒක ස්ථිරයි.”* බුද්ධ සරණං ගච්ඡාමී” ගීතය විනාශ කර දමන්න කාට හෝ අවශ්‍ය වී ඇතැයි කියා ඔබ අනුමාන කරනවා ද..?“සමහර විද්‍යුත් මාධ්‍ය වල කවදාවත් මේ ගීතය ප්‍රචාරය කරන්නේ නැහැ. ගීත දර්ශක වල මේ ගීතය නැහැ. එහෙම වේනනේ කොහොමද. ඒ අයට සහ මේ ගීතය නිකම්ම ගීතයක් විදිහට අරගෙන ගායනා කරන අයට උවමනා වී තියෙනවා මේ ගීතය නැති වී යනවා දකින්න. කාලය වෙනස් වුණා කියලා ගීතය වෙනස් වෙන්න බැහැ.ජෝජ් රොබ්සන් ද සිල්වා කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=av1405117</link>
    <topic>සුමිගෙන් අහන්න</topic>
    <author/>
    <content>සුමිගෙන් අහන්නආචාර්ය අමරදේවචිත්‍රපට නළුවෙක් ද?මත්තෙගොඩ අජිත් ජෝතිය කරසිංහප්‍රශ්නය - සැඩ්ල් වුඩ් (SANDAL WOOD) සිනමාව යනුවෙන් හැඳින්වෙන්නේ කුමක් ද?පිළිතුර - ඒ නමින් හැඳින්වෙන්නේ කන්නඩ සිනමා කර්මාන්තයයි.මරදාන පංචිකාවත්තේ එච්. පී. සැමුවෙල්ප්‍රශ්නය - ‘අම්බර්’ නම් වූ හින්දි චිත්‍රපටය ගැන විස්තර ටිකක් කියන්න?පිළිතුර - ජයන්ත් දේසායි අධ්‍යක්ෂණය කළ මේ චිත්‍රපටයේ රාජ් කපුර්, නාර්ගිස් ප්‍රධාන චරිත රඟපෑවා. සංගීතවත් කළේ ගුලාම් මොහොමඩ්.වස්කඩුව දෙදියවල ගාමිණි ගුණතිලකප්‍රශ්නය - ‘ලියාගන්න සින්නක්කර - දෙනව ද මට ඔබෙ ඇස් දෙක’ ගීතය ගැන ඔබේ අදහස දක්වන්න?පිළිතුර - ඒක සින්දුවක් ද? ඉඩම් හබයක් ද?අත්තනගල්ලේ විමලසේන හපුතන්ත්‍රිප්‍රශ්නය - ‘මහමෙවුනාවට සිල් වැහි වහිනවා හැම මාසයකම පෝය දිනේ - ගමේ විහාරෙට වැහි බිඳුවක් නෑ වෙනසක් ඇයි බුදු පියාණනේ’ ගීතය ලීවේ කවුද?පිළිතුර - පූජ්‍ය පොල්හේන්ගොඩ බුද්ධදත්ත හිමි.කඩවත සුජාතා ගුණවර්ධනප්‍රශ්නය - ආචාර්ය අමරදේව චිත්‍රපටවල රඟපා තිබෙනවා ද?පිළිතුර - ඔව් ‘අශෝකමාලා’ චිත්‍රපටයේ රඟපෑවා. එහි එන තාපසයා ලෙස රඟපෑවේ ඔහු. (මතක ද අර ‘භවේ භීත හැරදා’ කියාගෙන යන තාපසයා.)කපුගොඩ මාළිඳ සරත් රණසිංහප්‍රශ්නය - ඩොමි ජයවර්ධන, පියදාස ගුණසේකර, එච්. ඩී. කුලතුංග, ලයනල් දැරණියගල යන නළුවන් අතරින් හින්දි සිනමාවේ ප්‍රාන්ට සමාන නළුවා කවුද?පිළිතුර - ප්‍රාන් මොකෙද්ද සරත්. ප්‍රාන්ට වඩා මේ හතර දෙනාම විශිෂ්ට නළුවෝ.කිරිගම්පමුණුවේ කිත්සිරි ඒ. මද්දෙවිතානප්‍රශ්නය - අපේ රටේ විශිෂ්ටතම ගායකයා හා ගායිකාව කවුද?පිළිතුර - ආචාර්ය අමරදේව හා නන්දා මාලිනි.කුලියපිටියේ ජස්ටින් විජේසේකරප්‍රශ්නය - මිනිසා වානරයන්ගෙන්, වදුරන්ගෙන් පැවත එන්නේ යැයි කියන්නේ ඇත්ත ද?පිළිතුර - මට ඔබේ මුහුණ නොදැක පැහැදිලි උත්තරයක් දෙන්න අමාරුයි ජස්ටින්.කළුතර චන්දන ප්‍රනාන්දුප්‍රශ්නය - නිහාල් නෙල්සන් ගයන ‘ගුණේ අයියගේ කාමරේ’ ගීතයට පාදක වන ගුණේ අයියා සත්‍ය චරිතයක් ද?පිළිතුර - ඒක පොඩ්ඩක් නිහාල්ගෙන් අහලා බලන්න 0112655719 ඔහුගේ දුරකථන අංකයයි.කොළඹ 14 ග්‍රැන්ඩ්පාස් හි විමල් රණසිංහප්‍රශ්නය - ‘සුහද දිවි පිදුම’ කුමන හින්දි චිත්‍රපටයක අනුකරණයක් ද?පිළිතුර - ‘මිස්ටර් බොම්බෙ’ නම් වූ චිත්‍රපටයේ අනුකරණයක්.පනාගොඩ සේනක කාරියවසම්ප්‍රශ්නය - ටී. ඇම්. ජයරත්න හා චන්ද්‍රලේඛා පෙරේරා යුග ගී ගායනා කර තිබෙනවා ද?පිළිතුර - ඔව්. ‘පැතුම් විමානේ කිරුළ දරන්නට’ නම් වූ ගීතය ඔවුන් ගයන ගීතයක්. රචනය - මාලිනි ජයරත්න සංගීතය - රෝහණ වීරසිංහ.ඉහළ තල්දූවේ ආනන්ද වික්‍රමආරච්චිප්‍රශ්නය - නළු උද්දික ප්‍රේමරත්නගේ ලිපිනය පළ කරන්න?පිළිතුර - 215/1, පළමුවැනි පටුමඟ, කටුවාන පාර, හෝමාගම.මාතලේ ධර්මා ඒකනායකප්‍රශ්නය - සුනිල් එදිරිසිංහ ගයන ‘මලින් මලට ඉගිලුණාට සමනළයින් නොවේ’ ගීතය ප්‍රේම ගීතයක් ද?පිළිතුර - නැහැ. එය රා මදින්නන් ගැන කියැවෙන ගීතයක්.පහත නම් සඳහන් අයත් ප්‍රශ්න එවා තිබුණා. බෙලිගල මනහර මහින්ද වෑකඩ, හලාවත අනුර ශාන්ත පීරිස්.ඔබේ ප්‍රශ්න පහත ලිපිනයට ෙයාමු කරන්න,සු.මි. ගෙන් අහන්න රසදුන සිළුමිණ ලේක්හවුස් කොළඹ 10,කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=av1405118</link>
    <topic>ස්වර්ගයට ගොස් ආපසු ආ පිරිමි දරුවා</topic>
    <author>කුමාර සිරිවර්ධන</author>
    <content>ස්වර්ගයට ගොස් ආපසු ආ පිරිමි දරුවා2010 වසරේදී ‘නිව්යෝර්ක් ටයිම්ස්’ පුවත්පතේ ජනප්‍රියම පොත් ලැයිස්තුවේ මුල් තැන හිමි වූයේ කිතුනු ආගම පසුබිම් කරගෙන ටොඩ් බර්පෝ සහ ලින් වින්සන්ට් ලියූ “හෙවන් ඉස් ෆෝ රියල්; අ ලිට්ල් බෝයිස් අස්ටවුන්ඩින්ග් ස්ටෝරි ඔෆ් හිස් ට්‍රිප් ටු හෙවන් ඇන්ඩ් බැක්” කෘතියටය. එයට පසුබිම් වී තිබුණේ බර්පෝගේ සිවු හැවිරිදි පුතු‍ කොල්ටන් ලැබු මරණාසන්න අත්දැකීම්ය. එයින් විස්තර වූයේ කුඩා කොල්ටන් මරණාසන්නව වැතිර සිටියදී ඔහුගේ ආත්මය ස්වර්ගය වෙත ගොස් ආපසු මෙලොවට පැමිණි ආකාරයයි. 2012 වසරේ අප්‍රේල් මාසය වන විට එම කෘතියේ පිටපත් ලක්ෂ දහයකට වඩා අලෙවි වී තිබු අතර එය පසුබිම් කරගෙන නිපැයූ චිත්‍රපටය පසුගිය අප්‍රේල් 16 දා ලොව පුරා තිරගත වීම ඇරැඹිණි.ක්‍රිස්තියානි පූජකවරයකු වූ ටොඩ් බර්පෝ එම කෘතියෙන් විස්තර කරන්නේ 2003 දී තම පුතු කොල්ටන් හදිසි ශල්‍යකර්මයකට භාජනය වී මරණාසන්නව සිටියදී ගියේ යැයි කියන තැන් හා හමුවූ පුද්ගලයන් පිළිබඳය. සුව වූ කුඩා කොල්ටන් පවසා තිබුණේ එම ගමනේ දී තමාට තමාගේ වැඩිමල් සොහොයුරිය හා සීයා මුණගැසුණු බවයි. ඔහුගේ වැඩිමල් සොයුරිය උපතට පෙර ගබ්සා වී තිබු අතර ඒ පිළිබඳ කිසිවකු ඔහුට පවසා තිබුණේ නැත.කොල්ටන් ගේ සීයා මියගොස් තිබුණේ කොල්ටන් උපත ලබන්නට වසර තිහකට පෙරදීය. එම ගමනේදී තමාට යේසු තුමා මුණ ගැසුණු බවත් එතුමන් දේදුනු පැහැයෙන් යුත් සුන්දර තුරගකු පිට නැඟී සිටි බවත් එතුමන් තමාව එතුමාගේ උකුළේ තබා ගත් බවත් කොල්ටන් පවසා ඇත. ඒ හැර කුඩා කොල්ටන් පවසා තිබුණේ තමන් කන්‍ය මරිය තුමිය දුටු බවය. එතුමිය සිංහාසනය ආසන්නයේ ද, යේසු තුමන් අසලින් ද සිටිනු තමා දුටු බව ෆෙල්ටන් පවසා ඇත.2010 දී කෘතිය නිකුත් වී සති තුනක් ඇතුළත එය ‘නිව්යෝර්ක් ටයිම්ස්’ පුවත්පතේ ජනප්‍රියම කෘති ලැයිස්තුවේ තෙවැනි තැනට ද 2011 වසර වන විට පළමු තැනට ද පැමිණ තිබේ. මෙම කෘතියට නිර්දය විවේචන ද එල්ල නොවූවා නොවේ. කිතුනු පූජකවරයකු වූ බරියන් ෆේල් පවසා තිබුණේ දරුවා ශල්‍ය කර්මයේදී සායනිකව මියගිය බවත් වෛද්‍ය වාර්තාවල සඳහන් ව නැත කියායි. එමෙන්ම දරුවා දුටුවේ ය කියන සමහර දෑ බයිබලීය ඉගැන්වීම්වලට පටහැනි, බරපතළ ගැටලු මතු කරන ඒවා බව ද ෆේල් පියතුමා සඳහන් කර තිබිණි.2011 වසරේ දී ‘සෝනි පික්චර්ස්’ සමාගම උක්ත කෘතිය සිනමාවට නැඟීමේ අයිතිය මිලට ගත්තේය. කෘතිය ඇසුරෙන් ක්‍රිස් පැකර් ලියු තිර රචනයට අනුව චිත්‍රපටය අධ්‍යක්ෂණය කළේ රැන්ඩෝල් වොලස් ය. ග්‍රෙග් කිනියර්, කෙලී රෙයිල, තෝමස් හඩෙන් චර්ච්, ලේන් ස්ටයිල්ස් ඇතුළු නළු නිළියන් රැසක් රඟන මෙහි කොල්ටන් නමැති කුඩා පිරිමි දරුවාගේ චරිතයට පණ පොවන්නේ කෝනර් කෝරම් නමැති ළමා නළුවාය.මේ වන විට මෙම වසරේ වැඩියෙන්ම ආදායම් ඉපැයූ චිත්‍රපට ලැයිස්තුවේ තෙවන තැන ලබා සිටින ‘හෙවන් ඉස් ෆෝ රියල්’ තවදුරටත් අමෙරිකාවේ මෙන්ම වෙනත් රටවලත් ප්‍රේක්ෂක ආකර්ෂණය දිනා ගනිමින් ප්‍රදර්ශනය වෙයි.කුමාර සිරිවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=av1405119</link>
    <topic> චිත්‍රපටවලට සින්දු ලිව්වේ විවිධ අයගේ ඇවිටිලි නිසයි</topic>
    <author>හේමාලි විජේරත්න</author>
    <content> චිත්‍රපටවලට සින්දු ලිව්වේ විවිධ අයගේ ඇවිටිලි නිසයිපූජ්‍ය පල්ලේගම හේමරතන හිමිසිංහල ගීත සාහිත්‍යය වෙනුවෙන් අතිශය චමත්කාරජනක ගී පද මාලා රැසක් තිළිණ කළ පූජ්‍ය පල්ලේගම හේමරතන හිමිපාණෝ අනුරාධපුර රුවන්මැලි චෛත්‍ය විහාරාධිපති ස්වාමින් වහන්සේ ලෙස භාරදූර වගකීම් සමුදායක් ඉටුකරමින් සිටින උන්වහන්සේගේ කාර්ය බහුලත්වය මධ්‍යයේම සිංහල ගීත සාහිත්‍යයත් උන්වහන්සේගේ ගීත රචනා කලාවත් පිළිබඳ කළ කතා බහකි මේ.මේ දිනවල ඔබ වහන්සේ විසින් කරගෙන යනු ලබන නිර්මාණ කටයුතු ගැන සඳහන් කළොත්?මේ දවස්වල විශේෂයෙන් කියලා කලා කටයුතුවල නිරත වුණේ නෑ. මෙතෙක් දවස් මගේ අතින් නිර්මාණය වූ ගීත සංරක්ෂණය කිරීමේ වැඩ පිළිවෙළක් සකස් කරන්නට සූදානමින් සිටිනවා.එවැනි සංරක්ෂණ ක්‍රියාදාමයක් ගොඩනඟන්න ඔබ වහන්සේට හිතුණේ ඇයි?වර්තමානයේ මට තිබෙන කාර්ය බහුලත්වයත් එක්ක වැඩි වැඩියෙන් නිර්මාණ කාර්යයේ යෙදෙන්න ඉඩක් නෑ. නමුත් මෙතෙක් මගේ අතින් නිර්මාණය වුණ ගීත, දැනට මේ ක්ෂේත්‍රයේ තිබෙන යම් යම් විපරීත සිද්ධි නිසා මේවා කොහේ හෝ සුරක්ෂිතව ආරක්ෂා කිරිම සුදුසුයි කියලා මට හිතුණා.අනිත් කාරණය තමයි අනුරාධපුරයේ ඉන්න අපේ සහෘද නීතිඥ මහතෙකු මගේ ගීත පිළිබඳ විමර්ශනයක් කරමින් ග්‍රන්ථයක් සකස් කිරීමේ කටයුත්තක නියැළෙමින් සිටිනවා. ඒ නිසා ඔහුට සහයෝගයක් වශයෙන් මගේ සියලු ගීත හොයලා දෙන්න මට සිද්ධ වුණා. එතකොට තමයි මට හොඳටම අවබෝධ වුණේ මගේ ගීත බොහොමයක් මා ළඟවත් සුරක්ෂිතව නෑ නේද කියලා. ඒ අඩුපාඩුව දැනිලා ඒක පාදක කරගෙන තමයි මෙවැනි සංරක්ෂිත වැඩපිළිවෙළක් ක්‍රියාත්මක කරන්න හිතුවේ.කොයි අකාරයට ද මේ සංරක්ෂණය කිරීමේ කටයුත්ත ඔබ වහන්සේ කරන්න බලාපොරොත්තු වෙන්නෙ?මගේ ගීත නිර්මාණ මහා ගොඩාක් නෑ. යම් කිසි කුඩා ප්‍රමාණයක් තමයි තිබෙන්නේ. එක පාරක් ‘සඳ එළිය’ ගීත එකතුවෙන් ගීත 20 ක් තැටිගත කළා. 2004 වසරේදී තමයි ඒක කළේ. ඉන් පස්සේ ලියපු ගීත 100 ක් තෝරාගෙන කිසියම් වර්ගීකරණයකට ලක් කරගෙන තිබෙනවා. ඒ අතර බුදුගුණ ගීත, ප්‍රේම ගීත, සමාජ දැක්ම ඇතුළත් ගීත, විරහ ගීත, මවු ගුණ ගීත ආදි වශයෙන්. මේ ආකාරයේ විවිධ මාතෘකා ඔස්සේ සංයුක්ත තැටි 5 ක් කරන්න තමයි බලාපොරොත්තුව.වර්තමාන සංගීත ක්ෂේත්‍රය, ගීත නිර්මාණ කලාව පිළිබඳ ඔබ වහන්සේගේ දැක්ම කොයි වගේ ද?මේ ක්ෂේත්‍රයේ යහපත් දේ කිරීමේ වුවමනාව බොහෝ දෙනෙකු තුළ අඩුවෙන් දක්නට ලැබෙන්නේ. යහපත් දේ සමාජගත කිරීමේ වුවමනාව බොහෝම අඩුවෙනුයි පිහිටලා තිබෙන්නේ. අපි ගීත රචනා කලාව වෘත්තියක් කරගෙන ආපු අය නොවෙයි. මුදල් පසුපස හඹාගෙන ගියෙත් නෑ. අපිට ඕන වුණේ යහපත් නිර්මාණයක් සමාජයට දෙන්නයි. අද මේ අරමුණ පොදුවේ මේ ක්ෂේත්‍රයේ දක්නට ලැබෙනවා ද කියන එක ගැන සැකයි. වර්තමාන මාධ්‍ය ක්ෂේත්‍රයෙන් වුණත් ඉහළට ඔසවා තබන්නේ හරසුන් දේ. ඔවුන් වැඩි වැඩියෙන් ක්‍රියා කරන්නේ තම තමන්ගේ වෙළෙඳ වටිනාකම් වැඩිකර ගන්න. එවැනි දේට අනුගත වීමේ අවශ්‍යතාවයක් අපට නෑ. යහපත් දේට ඉඩකඩ හිමිවන සමාජයක් තමයි අපේ ප්‍රාර්ථනය. හොඳ දේට ඉඩකඩ අඩුවෙන විට අපේ උනන්දුව වුණත් හීන වෙනවා.ඔබ වහන්සේ ගීත ක්ෂේත්‍රය ගැන කලකිරීමෙන් ද කතා කරන්නෙ?කලකිරීමෙන් නොවෙයි. මම ඉස්සරලා කිව්ව වගේ ඒක උනන්දුව හීන වීමක්. අපි ගීත රචනා කළේ මූලික වශයෙන් අපේ ආත්ම තෘප්තිය පිණිස. අද තිබෙන තත්ත්වය අනුව ගීතයක් නිර්මාණයක් විදියට එළි දක්වන්න විශාල මුදලක් ඕන. ඒ නිසා දැන් වඩාත් උනන්දු වෙන්නේ ලියවුණු ගීත ටික සමාජගත කිරීමේ ක්‍රමයක් ගැනයි.ගීත රචනා කලාව ගැන උනන්දුව හීන වුණාට ඔබ වහන්සේ ‘මහින්දාගමනය’ චිත්‍රපටය වෙනුවෙන් හොඳම ගීත සඳහා වන සම්මානත් දිනුවා?ඔව් 2011 වසරේදී ‘මහින්දාගමනය’ චිත්‍රපටයට මම ලිව්ව ගීතයට OCIC සම්මානය, දෙරණ නාළිකාවේ සම්මානය ආදි සම්මාන කිහිපයක් ලැබුවා. ඊට පසු මම ‘සිද්ධාර්ථ’ චිත්‍රපටයටත්, ‘දළදාගමනය’ චිත්‍රපටයටත් ගීත ලිව්වා. මේ නිර්මාණකරුවන් විශාල වශයෙන් ඇවිටිලි කරමින් මගෙන් ලියවගත්ත ගීත මේවා. කාර්ය බහුලත්වය නිසා දීර්ඝව මට ලියන්න වෙලාවක් නෑ.භික්ෂුන් වහන්සේ නමක් කලාව වැනි තැනක රැඳී සිටීමේ දී පැන නැඟුණු ගැටලු මොනවා ද?මුල්ම කාලයේ ගැටලු මතු වුණා. නමුත් වර්තමානය වෙත්දි ඒ හැම දෙයක්ම වෙනස් වෙලා. රජරට ප්‍රදේශයේ කොළඹත් පවත්වන බොහෝ කලා කටයුතුවලට මට ආරාධනා ලැබෙනවා. ඒ බොහොමයක් දේට මට පුළුවන් ආකාරයට මම සහභාගි වෙනවා. නමුත් කවුරුවත් මගෙන් අහල නෑ ඇයි හාමුදුරුවෝ මෙතනට ආවේ කියලා.අවසාන වශයෙන් ඔබ වහන්සේ ගේ කලා ජීවිතය ගැන ඔබ වහන්සේ තෘප්තිමත් ද?ඔව්. මගේ කලා දිවිය පිළිබඳ තෘප්තිමත්. දශක හතරකට ආසන්න කාලයක් මේ ක්ෂේත්‍රයේ රැඳුණා. විශේෂයෙන් බෞද්ධ භික්ෂුන් වහන්සේ කෙනෙක් හැටියට අනුරාධපුරේ ජයශ්‍රී මහා බෝධිය ගැන. රුවන්මැලි සෑය ගැන ගීත රචනා කරන්නට ලැබීම මගේ ජීවිතේට සුවිශේෂයි. මේ පින්බිමේ ඉඳගෙන ලැබුණු ඒ අවස්ථාව දුර්ලභ වාසනා ගුණයක් හැටියට මම සලකනවා.හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=av14051110</link>
    <topic>විශාරද සධානා රණතුංග ගේ ‘බුදු හිමි දැක්මට’ බෞද්ධ ගී එළිදකී</topic>
    <author>ධනුෂ්කා ජයවීර</author>
    <content>විශාරද සධානා රණතුංග ගේ ‘බුදු හිමි දැක්මට’ බෞද්ධ ගී එළිදකීනව පරපුරේ ගායිකාවක වන විශාරද සධානා රණතුංග කලාශූරී වසන්තා සන්දනායකගේ මිණිබිරියයි. ඇය තම මිත්තණියගේ ගී නිර්මාණ ප්‍රති ගැයුමකට ලක්කරමින් ‘බුදුහිමි දැක්මට’ නම් වූ බොදු ගී සංයුක්ත තැටියක් මෙවර වෙසක් උත්සවය හා පොසොන් උත්සවය නිමිත්තෙන් එළිදැක්වීමට සූදානම්ය. නොකියාම එදා, බුදු හිමි දැක්මට, ධර්මරාජා නමාමි, පටාචාරා වැනි ගීත මෙයට ඇතුළත්ය. නව සංගීත අධ්‍යක්ෂණය ජගත් වික්‍රමසිංහගෙනි.* මෙවැනි ගී තැටියක් එළිදැක්වීමේ අරමුණ කුමක්ද?අද සමාජයේ නිරන්තරයෙන් අසන්නට ලැබෙන්නේ ආදර ගීත, එසේත් නැත්නම් විරහ ගීත. බොදු ගීත ඇහෙන්නේ බොහෝම අඩුවෙන්. ඒ නිසා මෙවැනි බොදු ගී සංයුක්ත තැටියක් එළිදැක්වීම හොඳ යැයි මා සිතුවා.* ආච්චි අම්මාගෙන්, ගෙදරින් ලැබුණු සහයෝගය?ආච්චි අම්මා හිටියේ අපේ ගෙදර. එතකොට අපි එකතු වෙලා ගීත ගායනා කරනවා. මා ගායිකාවක් වන සිහිනයක ආච්චි අම්මා හිටියා. අපේ අම්මත් ගායිකාවක්. ඇය දයා හේමන්තා අබේසේකර. තාත්තා චිත්‍රපට අධ්‍යක්ෂ ශාන්ති අබේසේකර. අම්මා කරපු කියපු දේවල් ආභාසයට ගෙන අපිත් හැඩගැසුණා.* ආච්චි අම්මාගේ ගීත නැවත ගායනා කරමින් මෙම සංයුක්ත තැටිය නිර්මාණය කර තිබෙනවා. ඇයි ඔබගේම ස්වයං නිර්මාණයක් එළි නොදක්වන්නේ?අවුරුදු 19, 20 කාලයේ සිටම මට සංයුක්ත තැටියක් එළිදැක්වීමට ආශාව තිබුණා. නමුත් මට ඒ සඳහා විවේකයක් තිබුණේ නැහැ. අනෙක් කරුණ තමයි ආච්චි අම්මාගේ ගීත ගොඩාක් රසික රසිකාවන් අතර ජනප්‍රිය නිසා ඇය‍ෙග්ම ගීත ගැයුමකට ලක් කිරීමට සිතුවා.* ඔබ වෘත්තියෙන් ගායිකාවක්?ඔව්. මම වෘත්තියක් වශයෙන් ගීත ගායනා කරන අතර කොළඹ රාජකීය විදුහලේ ප්‍රාථමික අංශයේ බාහිර සංගීත ගුරුවරියක් ලෙස කටයුතු කරනවා. මේ දෙකම සමබරව කරගෙන යනවා. එයට අමතරව පෞද්ගලික පන්ති පවත්වාගෙන යනවා.* මේ ගී බොහෝමයක්ම හින්දි තනු නේද?මේ තනු ඉතා අලංකාරයි. ‍ෙමාහිදින් බෙග් ගේ ඇතැම් බෞද්ධ ගී පවා හින්දි තනු. ඒවා බෞද්ධ රසිකයන්ට ප්‍රශ්නයක් නෙමෙයි.ධනුෂ්කා ජයවීරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=av14051111</link>
    <topic> ප්‍රබුද්ධ කලාකරුවන් දායක වන ජ'පුර සරසවියේ වෙසක් තොරණ</topic>
    <author>තුෂාරි නේරංජා වික්‍රමසිංහ</author>
    <content> ප්‍රබුද්ධ කලාකරුවන් දායක වන ජ'පුර සරසවියේ වෙසක් තොරණආචාර්ය මැදගොඩ අභයතිස්ස නා හිමියන්වෙසක් සඳ මෝදු වන්නට ඇත්තේ තව දින කීපයක් පමණි. ලොව පහළ වූ අමාමෑණි තිලෝගුරු බුදු පියාණන්ගේ අසිරිමත් තෙමඟුල සමරනු වස් මුළු රටම තොරණ දන්සැල් පහන් කූඩු ආදියෙන් සරසමින් සිටී. ශ්‍රී ජයවර්ධනපුර විශ්ව විද්‍යාලයෙන් ද මෙවර වෙසක් පොහොය නිමිත්තෙන් වෙසක් තොරණක් නිර්මාණය වෙයි. විශ්ව විද්‍යාලයේ අධ්‍යයන හා අනධ්‍යයන කාර්ය මණ්ඩලයත් ශිෂ්‍ය ශිෂ්‍යාවන් හා එක්ව නිර්මාණය කරන මේ වෙසක් තොරණ පාලී හා‍ බෞද්ධ අධ්‍යයනාංශයේ ජ්‍යෙෂ්ඨ කථිකාචාර්ය ආචාර්ය මැදගොඩ අභයතිස්ස හිමියන්ගේ සහ සිංහල හා ජනසන්නිවේදන අධ්‍යයනාංශයේ ජ්‍යෙෂ්ඨ මහාචාර්ය සුනිල් ආරියරත්නයන්ගේ අධීක්ෂණය හා සංකල්පයක් මත ඉදි කෙරෙයි. බොදුනුවන් ගේ සිත නිවා සනහාලන මෙම වෙසක් තොරණට ප්‍රවීණ ශිල්පීහු කිහිප දෙනෙක්ම සිය දායකත්වය සපයති. මේ වෙසක් තොරණේ අසිරිය පිළිබඳ ඔවුන්ගේ අදහස් මෙසේ පෙළ ගැසෙයි. මෙම සුවිශේෂී කාර්යයට මූලිකත්වය ගෙන කටයුතු කරන ආචාර්ය මැදගොඩ අභයතිස්ස නා හිමියන් ඒ ගැන පැවසුවේ මෙවැන්නකි.“විශ්ව විද්‍යාලයක් හැටියට අපි ජයවර්ධනපුර විශ්ව විද්‍යාලය ඔස්සේ සමාජයේ සුබසාධන, සංස්කෘතික, අධ්‍යාපනික වැඩ කටයුතු රැසක් සිදු කරනවා. විශ්ව විද්‍යාල සිසුන් ශාස්ත්‍රීයත්වයට යොමු කරනවා වගේම ඔවුන් සමාජය තුළ සංවේදී පිරිසක් බවට පත් කිරීමේ කාර්යයත් මේ කටයුතු හරහා නිරන්තරව අපි සිදු කරනවා. එළැඹෙන්නේ වෙසක් උත්සවය. ඒ නිසා දරුවන්ට වගේම සමාජයට ධාර්මික වින්දනය ලබා දීම වැදගත්.ඒ නිසා අප සරසවියෙන් වෙසක් උත්සවය අලළා තොරණක් නිර්මාණය කිරීමට අපි සැලැසුම් කළා. මේ තොරණට පාදක වන්නේ ‘අාසංඛවතී’ ජාතක කතාවයි. මේ ජාතකය පදනම් කරගෙන ආචාර්ය ගුණදාස අමරසේකරයන් ‘අසක්දා කව’ කාව්‍ය සංග්‍රහය රචනා කර තිබෙනවා. මේ කෘතිය පාදක කරගෙන තමයි මෙම තොරණ නිර්මාණය වෙන්නේ. මෙය මේ මස 13 වන දා සිට 18 වැනි දා දක්වා විශ්ව විද්‍යාලය ඉදිරිපිට ප්‍රදර්ශනය කරන්නට අපි බලාපොරොත්තු වෙනවා. ඒ වගේම මේ තොරණ නිර්මාණ සඳහා සම්භාවනීය කලාකරුවන් පිරිසක් තම තමන්ගේ නිර්මාණ දායකත්වය සපයනවා.විශාරද නන්දා මාලනීආචාර්ය වික්ටර් රත්නායකමහාචාර්ය සුනිල් ආරියරත්නආචාර්ය රෝහණ වීරසිංහමෙහි ප්‍රධාන චිත්‍ර ශිල්පියා ලෙස කටයුතු කරන්නේ සම්මානනීය කලාකරුවකු වන ගුණදාස සපුතන්ත්‍රී මහතායි. විදුලි ආලෝකය ප්‍රවීණ විදුලි ආලෝක ශිල්පියකු වන ඇන්. ජේ. එදිරිසිංහ මහතා ලබා දෙනවා. ඒ වගේම ‘අසක්දා කවෙ'න් උපුටා ගත් පද්‍ය රචනා තොරණ සඳහා ගායනා කරන්නේ විශාරද නන්දා මාලිනිය සහ ආචාර්ය වික්ටර් රත්නායකයි. එයට සංගීත දායකත්වය සපයන්නේ ආචාර්ය රෝහණ වීරසිංහයන්. තොරණ විස්තරය ආචාර්ය ප්‍රණීත් අභයසුන්දර රචනා කර තිබෙනවා. මෙහි විස්තර කථනය නිවේදක හරේන්ද්‍ර ජයලාල් සිදු කරනවා. ඒ වගේ ම මෙය මහාචාර්ය සුනිල් ආරියරත්න ගේ සංකල්පයක් හා මෙහෙයවීම මත සිදු කිරීමත් සුවිශේෂී වෙනවා. මේ ජාතක කතා බෞද්ධ සමාජයට එක පැත්තකින් විශාල පණිවිඩයක් ලබා දෙනවා. ශිෂ්‍ය ශිෂ්‍යාවන් අතර සුහදතාව එක අරමුණක සිට වැඩ කිරීම යන කාරණා වැඩි දියුණු කිරීමට මෙම වෙසක් තොරණ නිර්මාණයත් සමත් වෙයි කියා මම හිතනවා. ඒ වගේ ම මේ තොරණට පාදක වෙන ජාතක කතාව රාගය - විරාගය අතර දෝලනය වෙන මනසක් පිළිබඳ විග්‍රහ කරන්නේ. මනෝ විද්‍යාව ගැඹුරින් විග්‍රහ වන ජාතක කතාවක්.මේ පිළිබඳ මහාචාර්ය සුනිල් ආරියරත්නයන් ද තම අදහස් දැක්වූයේ මෙසේ ය.“වෙසක් තොරණ කියන සංකල්පයට දීර්ඝ ඉතිහාසයක් නැහැ. මම දන්න තරමින් ලංකාවේ වෙසක් පෝය දිනය රජයේ නිවාඩු දිනයක් බවට පත් වුණේ 1886 දී.අතීතයේ දී බෞද්ධ චිත්‍ර කලාවක් අප සතුව පැවැතුණා. නමුත් වෙසක් තොරණ සංකල්පය, වෙසක් කූඩු, භක්ති ගීත මේ හැමදේම ඇති වුණේ ආණ්ඩුව වෙසක් දිනය නිවාඩු දිනයක් බවට පත්කළ දා සිටයි. එදා සිට අද දක්වාම තොරණ ඉදි වෙනවා. වෙසක් උත්සවයේ උත්කර්ෂවත්ම අංශය එසේ නොමැතිනම් උත්කර්ෂවත් බව මනින මිම්ම බවට වෙසක් තොරණ පත්වෙලා තිබෙනවා. පෙරහැරක් ගියොත් අලි කීයක් ගියා ද කියලයි ඕනම කෙනෙක් අහන්නේ. ඒ වගේ වෙසක් උත්සවයේදී තොරණ කීයක් තියෙනව ද කියලයි අහන්නේ. ඒ වගේ වෙසක් උත්සවයේ අනන්‍යතාව තමයි මෙය බෞද්ධ සන්නිවේදන මාධ්‍යයක් වීම.ආචාර්ය ප්‍රණීත් අභයසුන්දරපොදු ජනතාවගේ කලා මාධ්‍යයක් වීම. ඒත් මෙතන තියෙන එකම ප්‍රශ්නය තමයි තොරණ කියන දෙය දෙස විද්වත් සමාජය බලන්නේ වපර ඇසින් වීම. ප්‍රබුද්ධ පිරිස් මෙයට සම්බන්ධ වෙන්නේ නැහැ. තොරණක ගීත ගයන්න, විස්තර ඉදිරිපත් කරන්න සංගීතය සපයන්න ප්‍රබුද්ධ පිරිස් අදිමදි කරනවා. තොරණ චිත්‍ර කලාවට ප්‍රධාන පෙළේ චිත්‍ර ශිල්පීන් ඉදිරිපත් වීම අඩුයි. මේ නිසා අපි කල්පනා කළා. සියවස් ගණනාවක් තිස්සේ පැවත එන මේ බෞද්ධ මාධ්‍යයට පුනර්ජීවයක් දෙන්න. ඒ නිසා එය විශ්ව විද්‍යාල මට්ටමින් ඇති කළ යුතුයි කියලා. එනිසා මෙයට ලංකාවේ ඉන්න ප්‍රවීණ ගායක ගායිකාවන්ගේ හා සංගීතඥයන්ගේ චිත්‍ර ශිල්පීන්ගේ සහාය ලබාගෙන තිබෙනවා.”මෙම තොරණ විස්තර රචනා කරන්නේ ආචාර්ය ප්‍රණීත් අභයසුන්දරයි. ඒ ගැන ඔහු මෙසේ සඳහන් කළා.“මම තොරණ කිහිපයකටම මගේ දායකත්වය සපයලා තිබෙනවා. නමුත් මේ තොරණ මට සුවිශේෂී වෙනවා. මහාචාර්ය සුනිල් ආරියරත්නයන්ට මෙහි තොරණ විස්තරය සපයන්න පුළුවන්කම තිබියදීත් ඒ අවස්ථාව එතුමා මට ලබා දුන්නා. එය මම මගේ ජීවිතයේ ලබපු සුවිශේෂී භාග්‍යයක්. ඒ වගේම මම ඉගෙන ගත්තු, මම රැකියාව කරන විශ්ව විද්‍යාලය තුළ මෙම කටයුත්තට දායක වෙන්න ලැබීම මට හරිම ලොකු සතුටක්.ඒ වගේම මම මේ ගැන අධ්‍යයනය කරලා, ජාතක කතාව කියවා මෙයට සූදානම් වුණා. මේ හැමදේටම මාව පොලඹවමින් කටයුතු කළේ මහාචාර්ය සුනිල් ආරියරත්නයන්. ඒ වගේම මේ තොරණට පදනම් වන ජාතක කතාව හරිම අපූරුයි. බුදුන් දවස එක්තරා භික්ෂුවක් නාඹර තරුණියක් දැක ඇය ගැන සිත් පහළ කරගෙන භාවනා කරගන්න බැරිව ලතැවෙනවා. මේ බව බුදුන්ට දන්වන ලදුව බුදුන් වහන්සේ එම භික්ෂුවගේ පෙර ආත්ම භවයේ ගැහැනියක නිසා සිදු වූ දේ විස්තර කරනවා. සිදුවන දේ පහදා දෙනවා. මෙය හුදු කතාවක් පමණක් නොවෙයි ආසාව නිරාශාව අතර දෝලනය වීමක්. ඒ වගේම අත්හැරීම හා අල්ලාගෙන සිටීම ගැන කියන සරාගී විරාගී බව බොහොම ගැඹුරින් කියවෙන කතාවක්. එය ගුණදාස අමරසේකර මහත්මයා පැරැණි සම්ප්‍රදාය අනුව ඉතාම ලස්සනට පද්‍ය රචනා කර තිබෙනවා.මෙම තොරණට සංගීතය සපයන්නේ මෙරට සිටින ප්‍රවීණතම සංගීත විශාරදවරයෙක්. ඒ ආචාර්ය රෝහණ වීරසිංහයන්.“මෙම තොරණට මට සංගීතය සපයන්න කියලා මහාචාර්ය සුනිල් ආරියරත්නයන් ආරාධනා කළ මොහොතේ මම හුඟාක් සතුටට පත්වුණා. වසර 15 කට පමණ ප්‍රථම මම තොරණ සඳහා සංගීතය සපයා තිබුණත් මෙය මට අලුත්ම අත්දැකීමක්.මෙම තොරණ ප්‍රදර්ශනය කිරීමේදී ආචාර්ය ගුණදාස අමරසේකරයන් ලියු ‘අසක් දා කව’ පද්‍යාවලියේ තෝරාගත් පද්‍ය ගායනා කිරීම සිදු කරන්නේ විශාරද නන්දා මාලිනිය සහ ආචාර්ය වික්ටර් රත්නායකයන් විසිනුයි.“මෙය විශ්ව විද්‍යාලයක් මඟින් කරනු ලබන ප්‍රශස්ත මට්ටමේ කාර්යයක්. රෝහණ වීරසිංහයන්ගේ සංගීතයට අපි දෙදෙනාම මෙහි දී පද්‍ය ගායනා කරනවා. එනිසා අපි තිදෙනාම මම දන්නා තරමට ප්‍රථම වතාවට තමයි මෙවන් වෙසක් තොරණකට දායකත්වය සපයන්නේ. මෙය අපි තුන්දෙනාටම විශේෂ අත්දැකීමක් කියලා කියන්නට පුළුවන්. තොරණ වගේ දේකට මින් පෙර අපි දායකත්ව ලබා නොදුන්නත් මෙය විශ්ව විද්‍යාල සිසුන් එක්වී කරනු ලබන සුවිශේෂී කටයුත්තක්. මෙයට සම්බන්ධ වීම අපි දකින්නේ ආමිස පූජාවක් හැටියටයි. එනිසා අපේ කැමැත්තෙන්ම අපේ ආශිර්වාදය සහ සහයෝගය මේ වෙනුවෙන් අපි ලබා දෙනවායි” විශාරද නන්දා මාලිනිය පවසා සිටියා.තුෂාරි නේරංජා වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=av14051112</link>
    <topic>විජේ මල්ලිගේ කොලම</topic>
    <author/>
    <content>විජේ මල්ලිගේ කොලමසිංහල පික්චර්ස් තරම් ඉන්ටර්නැෂනල් ෆිල්ම් ෆෙස්ටිවල්ස්වල එවෝඩ්ස් ගහපු පික්චර්ස් ලෝකෙ වෙන කිසිම රටක නැතුව ඇති කියල විජේ මල්ලිට වෙලාවකට හිතෙනවා. නිකමට හිතල බලන්නකො අපේ කට්ටියට ඉන්ටර් නැෂනල් ෆෙස්ටිවල්ස්වලදි ලැබිච්ච සම්මාන. ඒෂියන් කන්ට්‍රීස්වල ද යුරෝප් වල ද කියල වෙනසක් නෑ ඔය ඕනම තැනක පෙරමුණේ තමයි අපේ කට්ටිය. ඒෂියන් ෆෙස්ටිවල්ස් ගන්නකො බැංගලෝර්, ඩකා, අබුඩාබි, ඒෂියා ‍පැසිෆික්, ඉන්ඩුනීෂියන්, ඉන්ඩියන්, ටෝකියෝ, වියට්නාම්, ඔය ඕනම මේජර් ෆෙස්ටිවල් එකක කප් ගහපු කට්ටිය අපිට ඕන තරම් ඉන්නෙ. යුරෝප්වලදි තමයි කට්ටියට වැඩියෙන්ම එවෝඩ්ස් ගහල තියෙන්නෙ.කාන්ස් ද, බර්ලින් ද, සූරිච් ද ඔය ඕන තැනකදි බලන්න කො අපේ කට්ටිය ගහපු එවෝඩ්ස්. ඇමෙරිකාවෙ දි වුණත් එහෙමයි. එහේ එවෝඩ්ස් ගහපු ගමන් මෙහේ ආචාර්ය උපාධි හම්බ වෙනවනේ. ඒ වුණාට, ප්‍රසන්නලට, විමුක්තිලට, හඳයලට, ප්‍රියංකරලට, ඉනෝකල, නම් ඉන්ටර්නැෂනල් එවෝඩ්ස් ලැබුණ කියල ඩොක්වරේට්ස් ලැබුණු කතාවත් විජේ මල්ලිට අහන්න ලැබිල නෑ තාම. දැන් අවුරුදු හත අටක ඉඳල අපේ ෆිල්ම්ස් ඉන්ටර්නැෂනල් ලෙවල් එකට ගිහින්, ශ්‍රී ලන්කන් සිනමා අයිඩින්ටිටි එක මාර්ක් කරල තියෙනව කියන්නෙ ටොප් එකට. ඔය ෆෙස්ටිවල් ඕගනයිසර්ස්ල අලුත් කැටගරි එකක් දාන්න යනවලු, ද බෙස්ට් රෙලිජස් ෆිල්ම්, ද බෙස්ට් හිස්ටොරිකල් ෆිල්ම් කියලා. එතකොට බලන්න බැරුවයැ අපේ අය්යලගෙ වැඩ. අපේ කට්ටියගෙ ඔය රජ කතා, හිස්ටොරිකල් කතා, බුඩිස්ට් කතා දෙයි ඇට්ටි හැලෙන්න. ආ එතකොට චිල්ඩ්‍රන්ස් ස්ටෝරීස්.මේ කැටගරීස් ටික දැම්මොත් එහෙම ලෝකෙ වෙන කිසිම රටක ෆිල්ම් ඩිරෙක්ටර් කෙනෙක් එවෝඩ්ස් ගන්නවා එහෙම නෙවි, අපේ කට්ටියට උඩින්. අපිට තරම් පරණ හිස්ට්‍රි එකක්, අපිට තරම් උතුම් ආගමක් වෙන ලෝකෙ කිසිම රටකට නැති එකේ අපේ මෑන්ස්ලා උස්සයි එවෝඩ්ස් ටික සේරම මහින්දාගමනයෙන් පටන් අරගෙන බුද්ධ පරිනිර්වාණෙ දක්වා වුණත්. එහෙම නැත්නම්, විජය කුමාරයගෙ ඉඳලා සිරි පැරකුම් ද විජයබා ද දුටුගැමුණු ද ශ්‍රී වික්‍රම රාජසිංහ ද බැරිම වුණොත් එළාර ගැන වුණත් හදල එවෝඩ්ස් ගහන්න තරම් ටැලන්ටඩ් සිනමැටික් පොරවල් පහුගිය අවුරුදු දහය පහළොවේ අපේ රටේ බිහිවෙලා ඉන්නේ. ඒ ගොල්ලො නිතරම කියන්නෙ අපේ ෆිල්ම් ඉන්ඩස්ට්‍රි එක වර්ල්ඩ් සිනමා එක්ක කරට කර ගේනව කියල නේ. මෙහේ කෝටි ගණන් රෙකෝඩිස් ප්‍රො‍ෆිට් හම්බ වුණ බොක්ස් ඔෆීස් රෙකෝඩ්ස් ඔක්කොම කැඩුව කියලා පොර ටෝක්ස් දෙන එකම එක්කෙනකුගෙ පික්චර් එකක් පිටරටක පික්චර් හෝල් එකක ඒ රටේ ඕඩියන්ස් එකකට පෙන්නල තියෙනව ද කියල හොයල බලන්න අහන්න කියන්න කවුරුත් නෑ නේ අපේ රටේ. කට්ටිය කියනව තමයි ඕන්න ඕස්ට්‍රේලියාවේ මෙල්බන්, සිඩ්නි, පර්ත් පෙන්නුවා ලන්ඩන්වල, ඉටලිවල, ටොරන්ටෝවල පෙන්නුව කියලා. වැඩේ සහතික ඇත්ත. පෙන්නල තියෙනව නේන්නම් ඒ රටවල්වල පදිංචි වෙලා ඉන්න අපේ ශ්‍රී ලන්කන් ක්‍රවුඩ්ස්වලට.නැතුව ෆොරින් ඕඩියන්ස් එකකට ඒ රටක ෆිල්ම් හෝල් එකක පෙන්නපු සීන් එකක්නම් විජේ මල්ලිට අහන්න ලැබිල නෑ. අපේ ‍ෆිල්ම්ස් වගේම තමයි ඩ්‍රාමාස් වුණත් ෆොරින් ට්‍රිප්ස් ටු ශ්‍රී ලන්කන් ඕඩියන් එකට. ඒ වුණත් ඩිංගක් හරි හැපි නිව්ස් එකක් විජේ මල්ලිට ආවෙ ඊයෙ පෙරේදා. මොකක්ද දන්නව ද, ප්‍රසන්න විතානගේ ළමයගෙ ලේටස්ම්ම භාණ්ඩෙ ඔබ එක්ක, ඔබ නැතුව 'ඉන්දියාවෙ පික්චර් හෝල් පහළොවක දහසයක පෙන්නනව කියන්නෙ ජූනි මැද ඉඳලා. ඒක අපිට බලන්න බෑ මොකද තාම අපේ රටේ ඩිජිටල් ෆැසිලිටි නැති නිසා. පූනේ, මුම්බායි, දිල්ලි, හයිද්‍රබාද්, චෙන්නායි, බෙංගාල් වගේ සිටීස්වල 'ඔබ එක්ක ඔබ නැතුව' බලන්නෙ ඉන්දියාවෙ ඉන්න ඉන්ඩියන් ෆිල්ම් ඕඩියන්සස්. ඕන්න අපේ සිනමාව ග්ලොබලයිසේෂන් කොහොම වෙතත්, නේබර්හුඩ් එකට හරි යවාගන්න පුළුවන් වෙච්ච ෆස්ට්ම ෆස්ට් ෆිල්ම් එක. ප්‍රසන්න ළමයට වගේම අපේ ෆිල්ම් ඉන්ඩස්ට්‍රි එකේ ටර්නින් පොයින්ට් එකත් වෙච්ච මේ රිලීස් එක ගැනත් අපිටත් මාර ආඩම්බරයක් දැනෙනවා. වෙල්ඩන් ප්‍රසන්න. හැබැයි බලාගෙන හෙට අනිද්දට එන්න තියෙන රජ සතා එක්ක මාර ෆයිට් එකක් දෙන්න වෙයි ඉන්දියාවෙදි වුණත්. හික්. හික්.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=av14051121</link>
    <topic>වින්සන්ට් වාස් සමුගෙන දස වසරයි</topic>
    <author>සු. මි.</author>
    <content>වින්සන්ට් වාස් සමුගෙන දස වසරයිසිංහල සිනමාවේ දක්ෂ චරිතාංග නළුවකු වූ වින්සන්ට් වාස් අපෙන් සදහටම සමුගෙන දස වසරක් සපිරී ඇත. ඔහු මිය ගියේ 2004 මැයි මස 6 වැනි දිනය.1922 දී බේරුවල උපන් වාස් ධීවරයකු ලෙසත් සිල්ලර කඩ සේවකයකු ලෙසත් විවිධාකාර වෘත්තීන්හි යෙදී ඇත. උපතින්ම කතෝලිකයකු වූ නිසා ඔහු බේරුවල ශාන්ත ආනා දේවස්ථානයේ කන්තාරු කණ්ඩායමට එක්ව සිටියේය. ඒ ගායනයෙනුත් වයලින් වාදනයෙනුත් ය.දිනක් වාස්ගේ වයලින් වාදනයක් ඇසු සුප්‍රකට සංගීතවේදී ආර්. මුත්තුසාමි ඔහු කඳානේ ‘සුන්දර සවුන්ඩ්’ චිත්‍රාගාරයට කැඳවාගෙන ගියේය. වාස් ව දුටු චිත්‍රපට නිෂ්පාදක එස්. එම්. නායගම් ඔහුට ‘අහංකාර ස්ත්‍රි’ චිත්‍රපටයේ රඟපෑමට අවස්ථාව උදාකර දුන්නේය. මෙම චිත්‍රපටයේ ජුවන් ලෙස රඟපෑවේ වාස් ය. ඒ. එම්. රාජා ගයන ‘ලෝකය පෙරළෙයි කාලේ ගෙවී යයි මරුවා ළඟා වෙනවා’ නම් වූ ගීතය වෙනුවෙන් පෙනී සිටියේ ඔහුය. එහි රඟපෑ කුඩා දැරිය පසු කලෙක දක්ෂ චරිතාංග නිළියක වූවාය. ඒ වීණා ජයකොඩිය.‘අහංකාර ස්ත්‍රි’ චිත්‍රපටයෙන් පසු වාස්ගේ එකම වෘත්තිය බවට පත්වූයේ රංගනයයි. ඔහු චිත්‍රපට සියයකට වැඩි ප්‍රමාණයක විවිධාකාර චරිත රඟපා ඇත. ‘සංදේශය’ චිත්‍රපටයේ පණිවුඩය ගෙනයන කත්කාරයා වූයේ වාස් ය. ‘දුප්පතාගේ දුක’, ‘රන්මුතු දූව’, ‘ගැටවරයෝ’, ‘හාරලක්සේ’, ‘එයා දැන් ලොකු ළමයෙක්’, ‘බඹරු ඇවිත්’, ‘උතුමාණෙනි’, ‘ආදර හසුන’, ‘මල්දෙණියේ සිමියොන්’ වාස් රඟපෑ චිත්‍රපට සිය ගණනින් කීපයකි.චිත්‍රපට රැසක රඟපෑව ද, රංගනය තම දරු පවුල ජීවත් කරවූ එකම වෘත්තිය බවට පත් වුවද එයින් ඔහු ප්‍රමාණවත් ආදායමක් ලැබුවේ යැයි කිව නොහැකිය. රඟපෑම වෙනුවෙන් ඔහු වැඩිම මුදලක් ලද්දේ ‘වරදට දඬුවම්’ චිත්‍රපටයෙනි. ඒ රුපියල් 15 දාහකි. එය ලැබුණේ ද එහි නිෂ්පාදකවරයා විජය කුමාරතුංග වූ නිසාවෙනි. ‘අයෝමා’ වාස් රඟපෑ අවසාන චිත්‍රපටය වූයේය.වාස් 1996 දී සරසවි සම්මාන උලෙළේ නමස්කාර පූජා සම්මානයෙන් පිදුම් ලැබුවේය. 2002 වසරේදී ඔහු ඉහත සම්මාන උලෙළකදීම රණතිසර සම්මානයකට හිමිකම් කීවේය. ඕ. සී. අයි. සී. ප්‍රණාම (1996) මෙන්ම ජනාධිපති සිනමා සම්මාන උලෙළේදී ස්වර්ණ ජයන්ති පුරෝගාමි සම්මාන (1997) ඔහු හිමිකර ගත් සෙසු සම්මාන අතර වෙයි.සු. මි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=av14051113</link>
    <topic>පොඩි ළමයි මට කතා කරන්නේ 'සේන මාමා' කියලයි</topic>
    <author>ඉඳුනිල් වීරරත්න</author>
    <content>පොඩි ළමයි මට කතා කරන්නේ 'සේන මාමා' කියලයිසේන තරමක මෝඩ පහේ ගැමි තරුණයෙක්. චිත්‍රපටයක ටෙලිනාට්‍යයක රඟපෑමේ ආසාවෙන් පසුවෙන ඔහු තමා නළුවකු යැයි සිතා හැසිරෙන අතර මේ නිසා ම ගමේ අයගේ සමච්චලයට ද ලක්වනවා.සේනගේ මේ නළු පිස්සුව ඉවසාගෙන ඔහුට ආදරය කරන ලතා උත්සාහ කරන්නෙත් ඔහුව කෙසේ හෝ නළුවකු කරන්නයි. එහෙත් තමන්ට ආදරය කරන ලතා ගමේ තනිකර දමා සේන නගරයට යන්නේ නළුවකු වීමේ නොතිත් ආශාව නිසා.‍අවසානයේ උත්සාහවන්තයා සියල්ල ජයගනී යන කියමන සනාථ කරමින් සේන ජනප්‍රිය නළුවකු බවට පත්වෙනවා.ස්වාධීන රූපවාහිනී සේවයේ රාත්‍රි 9.00 ට විකාශය වූ සේන චරිතය මේ දිනවල වඩාත් ජනප්‍රියයි. ජෝශප් ජෙරම් පෙරේරා අධ්‍යක්ෂණය කළ ජගත් විජේනායක ගේ නිෂ්පාදනයක් වුණු පබසරා ටෙලිනාට්‍යයේ සේන චරිතයෙන් අපේ ආලින්දයට පැමිණි ඔහු වික්‍රමසිංහ මුදියන්සේලාගේ චමින්ද කුමාර වික්‍රමසිංහ.කලා ලෝකයේ ඔහු හඳුන්වන්නේ චමින්ද වික්‍රමසිංහ නමින්. රටම කතා කරන ‘සේන’ චරිතය ගැන කතා කරමින් ‘රසඳුන’ සමඟ පිළිසඳරකට ඔහු එක්වුණා මෙලෙසින්.“මගේ ගම උඩුබද්දාව. අපේ ගමේ හිටියා තරුණ වයස ඉක්මවීමට ඔන්න මෙන්න වගේ මුදලාලි කෙනෙක්. එයා චිත්‍රපට පිස්සෙක්. කොණ්ඩෙ පීරන්නෙ, යන්නෙ එන්නෙ කතා කරන්නෙ එයා විජය කුමාරතුංග කියල හිතේ තියාගෙන. කඩේ පුරාම විජය ඉන්න චිත්‍රපටි පෝස්ටර් අලවල තිබුණෙ‍. ජෝතිගෙ සින්දු තමයි හැම වෙලාවෙම කිය කිය ඉන්නෙ. පොඩි කාලෙ දැකපු ඔහුගේ ඒ හැසිරීම් මට හොඳට මතකයි‍‍.‘පබසරා’ ටෙලිනාට්‍යයේ සේන කියන්නෙත් ඒ වගේ කෙනෙක්. ඉතින් සේන ගේ චරිතය නිරූපණය කිරීමේදී මට ගමේ හිටි ඒ මුදලාලි ගැන මතකය ගොඩක් ප්‍රයෝජනවත් වුණා.”මේ චරිතය නිසා චමින්දට ලැබෙන ප්‍රතිචාර මොනවගේ ද?“යන හැම තැනකදීම ඉතාමත් හොඳ ප්‍රතිචාර ලැබෙනවා. වැඩියෙන් ම ප්‍රතිචාර තියෙන්නෙ පොඩි දරුවන්ගෙන්. ඔවුන් තමයි මට ගොඩක් ආදරේ කරන්නෙ. දැක්ක දැක්ක තැන සේන මාමා කියල කතා කරනවා. එත‍කොට විශාල සතුටක් දැනෙනවා.”විහඟ ගීතය ටෙලිනාට්‍යයේ පොලිස් නිලධාරියා, නිලංජනා හි ඇමැති ලේකම්වරයා, ගෞතමී හි කේටරින් සර්විස් හිමිකරු, ලොක්කයියා හි විජය, ජීවිතේ ම ක්‍රිකට් වගේ හි සෑම්, සඳට අහස ආදරෙයි හි මාක්, හිරු දහසක් හි නිව්ටන්, මිලාහි උදාර, තරු පිරි අහස හි භාරත, පිත්තල කොණ්ඩෑරුම හි ඇමැතිවරයාගේ ලේකම්, සිහින තාරකා හි තොප්පි ලාල්, ගිනිමැද සක්මන් හි රහස් පරීක්ෂණ සාජන් සහ හිම ගිර නැග හි මාක් (සර්පයා) චමින්ද මේ දක්වා විවිධ නාළිකා තුළින් අප වෙත ආ චරිත අතර කීපයක්.රංගනයට පිවිසුණු අයුරු සඳහන් කළොත්.“මම පාසල් ගියේ පේර‍ාදෙණිය මධ්‍ය මහා විද්‍යාලයට. කලාවට යොමුවුණේ පාසල් කාලයේදීමයි. ආර්.ජී. සිරිවර්ධනගේ ‘ගෝනි බිල්ලා’ නාට්‍යයේ තමයි මුලින් ම රඟපෑවෙ. එහි මම කළේ විල්ලියා චරිතය. එම නාට්‍යයට සම්මාන 7 ක් හිමිවුණා.ඉන්පස්සෙ සනත් අබේසේකරගේ ‘කහ බළල්ලු’ නාට්‍යයේ චිත්‍රනාද චරිතය රඟපෑවා.ඉන්පස්සෙ ව්‍යාපාර වලට යොමු වුණා. මේ නිසා ඇතිවුණු කාර්ය බහුල බවත් එක්ක රඟපෑමෙන් ඉවත් වෙන්න සිද්ධ වුණා. ඊට පස්සෙ විදේශ කටයුතු ඇමැතිතුමන්ගේ සම්බන්ධීකරණ නිලධාරී ලෙස රැකියාවට බැදුණා.”චමින්ද ටෙලිනාට්‍ය නිෂ්පාදකවරයෙක්.ඔව්. ‘හිමගිර නැග’ ටෙලිනාට්‍යයට දර්ශන තල සොයා දීමට මට සිදුවුණා. රඟපෑමට තිබුණු ආසාව නිසා මම එහි ‘මාක්’ චරිතය රඟපෑවා.එහිදී මට සුසිල් ප්‍රේමජයන්ත ඇමැතිතුමාගේ පුතා හඳුනාගන්න ලැබුණා. එතුමා මට යෝජනාවක් කළා ටෙලිනාට්‍යයක් නිෂ්පාදනය කරන්න කියලා. ඒ අනුව තමයි මම ‘සඳට අහස ආදරෙයි’ ටෙලිනාට්‍යය නිෂ්පාදනය කළේ. ඒකට මම යෙදෙව්වේ ගෙයක් හදන්න කියල එකතු කරගත්තු මුදල් සහ රත්‍රන් බඩු උකස් තියල ගත්ත මුදල්. කොහොම හරි අවසානයේ ඒ ටෙලිනාට්‍යය විකාශය කරවාගන්න සෑහෙන කාලයක් ගතවුණා.”එයින් ම ඔබට නිෂ්පාදනය එපා වුණා ද?එහෙම නෑ. මම ළඟදීම අලුත් ටෙලිනාට්‍යයක් නිෂ්පාදනය කිරීමට සූදානමින් ඉන්නෙ. මේ දවස්වල ඊට නළු නිළියන් සොයනවා. මේ ටෙලිනාට්‍යයෙන් මම රඟපෑමට උනන්දුවක් හැකියාවක් තියෙන ආධුනික පිරිසකට අත දෙන්න සූදානමින් ඉන්නවා.ආධුනිකයින් කෙරෙහි විශේෂ සැලකිල්ලක් ඇයි?දෙවැනි වර මම රංගනයට යොමුවුණාට පස්සෙ මට ලැබුණෙ සුළු සුළු චරිත. සමහර ටෙලිනාට්‍යවල රඟපාන්න එන්න කියල ගියාම ඒකට කවුරු හරි අරගෙන. තවත් සමහර ටෙලිනාට්‍යවල මේකප් පවා කරල ඔහේ පැය ගාණක් තියලා චරිතය නොදී ඉඳල තියෙනවා. ඒත් මම ඒ හැම දෙයක් ම විඳ දරාගෙන හෙමින් හෙමින් පැමිණි මේ ගමන් මඟ ගැන මම නිහතමානීව ආඩම්බර වෙනවා.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=av14051114</link>
    <topic>‘ගුණානන්ද හිමි’ චිත්‍රපටය රැල්ලට යෑමක් නොව යුග අවශ්‍යතා ඉටුකිරීමක්</topic>
    <author>තුෂාරි නේරංජා වික්‍රමසිංහ</author>
    <content>‘ගුණානන්ද හිමි’ චිත්‍රපටය රැල්ලට යෑමක් නොව යුග අවශ්‍යතා ඉටුකිරීමක්වසර පහළොවකට ආසන්න කාලයක සිට ඕස්ට්‍රේලියාවේ ජීවත් වූ ඔහු මෙරට ප්‍රේක්ෂක ආදරයට පාත්‍ර වූයේ වේදිකා නාට්‍ය කලාව ඔස්සේ ය. සිසිල් ගුණසේකර නම් ඔහු මෙරට වේදිකාවට ප්‍රහසනය මුල්කර ගනිමින් නාට්‍ය රැසක් තිළිණ කළේය.ඒ අතර ‘පුදුම ලාම්පුව’, ‘ගුවන් කරණම්’, ‘වඩමාරච්චි’, ‘දෙහිවල හන්දිය’, ‘රැල්ල’, ‘රැලිය’, ‘මැන්ඩෙලා මැන්ඩෙලා’ වැනි නාට්‍ය ප්‍රධාන ය. මේ දිනවල සිසිල් තම ප්‍රථම සිනමා කෘතිය වෙනුවෙන් වෙහෙසෙයි. ඒ මිගෙට්ටුවත්තේ ගුණානන්ද හිමියන් ගේ චරිතය පාදක කොට ගනිමින් නිර්මාණය වෙන්නකි. මේ කතාබහ සිසිල් සමඟ යෙදෙනුයේ ඒ නිමිත්තෙනි.ඔබේ නවතම නිර්මාණය චිත්‍රපටයක්...දැනට වසර විසි ගණනකට ප්‍රථම මා දුටු සිහිනයක් තිබුණා. ඒ තමයි චිත්‍රපටයක් නිර්මාණය කිරීම. ප්‍රහසන චිත්‍රපටයක් තමයි මුලින් නිර්මාණය කිරීමට අදහස තිබුණේ. එහි පිටපතත් රචනා කළා. විජය නන්දසිරි හිතාගෙන එය ලියවුණේ. නමුත් එය පස්සට ගිහිල්ලා යුගයේ අවශ්‍යතාව මත බෞද්ධ සංස්කෘතියට අයත් චිත්‍රපටයක් නිර්මාණය කරන්න මට අවශ්‍ය වුණා.මෙවැනි චිත්‍රපටයක් කරන්නට හිතුවේ ඇයි?මම ඕස්ට්‍රේලියාවට ගිහින් දැන් වසර 15 කට ආසන්නයි. එහිදී මම සිඩ්නිවල නෝත්සිඩ්නි යුනිවර්සිටි එකේ චිත්‍රපට සහ රූපවාහිනිය පිළිබඳ පූර්ණ කාලීන අධ්‍යයනයක නිරත වුණා. එහිදී මම සැලසුම් කරනවා මගේ ප්‍රථම චිත්‍රපටය රචනා කරමින් අධ්‍යක්ෂණය කළ යුතුයි කියා. ඒ අනුව මම මගේ රටට සේවයක් කරපු විශේෂයෙන්ම ආගමික පැත්තෙන් සේවයක් කරපු තැනැත්තා කවුරු ද කියා කල්පනා කළා. ඒ අනුව මම අවසානයට තීරණයකට එනවා මිගෙට්ටුවත්තේ ශ්‍රී ගුණානන්ද හිමිපාණන් ගැන චිත්‍රපටයක් කළ යුතුයි කියලා.ගුණානන්ද හිමියන් ගැනම චිත්‍රපටයක් කරන්නට ඔබට විශේෂ හේතුවක් තිබෙනවා ද?මෙහෙමයි. සුදු අධිරාජ්‍යවාදීන් 1811 දී බුදු දහම, හින්දු දහම ඇදැහීම සම්පූර්ණයෙන්ම මේ රටේ ජනතාවට තහනම් කළා. මේ අතරතුර බෞද්ධයන්ගේ වාසනාවට 1823 දී බලපිටියේ මිගෙල් මෙන්ඩිස් පුංචි කුමාරයා ඉපදී මිගෙට්ටුවත්තේ ගුණානන්ද නමින් මහණ වෙලා පාණදුරාවාදය දක්වාම තමන්ගේ බලපරාක්‍රමය විහිදුවලා බෞද්ධාගම විනාශ වී නොදී රැකගන්න උත්සාහ කළා. ඕල්කට් තුමා පවා ලංකාවට ආවේ පාණදුරාවාදය කියවීමෙන් අනතුරුවයි. ඒ වගේ බෞද්ධ පුනරුදයක් මිගෙට්ටුවත්තේ ගුණානන්ද හිමි මේ රටේ ඇති කළා. ආනන්ද විද්‍යාලය වැනි බෞද්ධ විද්‍යාල මෙරට පිහිටුවීමේ පුරෝගාමියා වූයේ ගුණානන්ද හිමියන්. එනිසා මම තීරණය කළා උන්වහන්සේගේ ජිවිත කතාව සිනමාවට නැඟිය යුතුයි කියලා. එදා යුගයේ අවශ්‍යතාව මිගෙට්ටුවත්තේ ගුණානන්ද හිමියන් ඉටු කරපු විදියට මා ද ඉටු කරන්නේ යුගයේ අවශ්‍යතාවයක් කියා මම හිතනවා.”අද බෞද්ධ සංස්කෘතිය හා බැඳුණු විවිධ ජාතක කතා, ජනප්‍රවාද සහ චරිත කතා සිනමාවට නැ‍ඟෙනවා. ඔබත් මේ සිදු කරන්නේ එවැන්නක් ද?මෙය රැල්ලට හදන වැඩක් නෙවෙයි. මගේ නාට්‍ය රැල්ලට රැළි එකතු වුණත් මේක මම නිර්මාණය කරන්නේ යුගයේ අවශ්‍යතාව ඉටුකිරීමට මිස රැල්ලකට එකතු වීමකට නොවෙයි.මිගෙට්ටුවත්තේ ගුණානන්ද හිමියන් කළ සේවය ගැන ඔබට හිතෙන්නේ කුමක් ද?උන්වහන්සේ සිංහල බෞද්ධ ජනතාවගේ පිනට පහළ වූ භික්ෂුන් වහන්සේ නමක්. උන්වහන්සේ නොහිටින්න අද බෞද්ධාගම මේ රටේ නැහැ. ශ්‍රී ලංකාව සුදු අධිරාජ්‍යවාදයේ යටත් විජිතයක්ව තිබු සමයේ බුදු දහමට සිංහල බෞද්ධයාට මාරාන්තික ප්‍රහාර එල්ල වුණා. කොළඹ හා තදාසන්න ප්‍රදේශවල බොදු ජනතාවගේ වන්දනාවට පාත්‍ර වූ බෝගස් කපා දමන්නට සුදු ජාතිකයන් පෙලඹුණා. මේ සිදුවෙන්නට ගිය විනාශය දැකපු ගුණානන්ද හිමියන් කොළඹ දීපදුත්තාරාමයට වැඩම කරලා කපන කපන බෝ රුක වෙනුවට බොදු ජනතාවට බෝ පැළ හිටුවන්න කියල කිව්වා. ඒ විදිහට ජාතික ආගමික ප්‍රබෝධය ඇති කළා. උන්වහන්සේ පිටුපස හික්කඩුවේ ශ්‍රී සුමංගල වැනි පැවිදි මහා පඬිවරුන් රැසක් හිටියා. වාදීපසිංහ කියන නම්බු නාමය පවා උන්වහන්සේට හිමි වුණා. එවැනි ශ්‍රේෂ්ඨ කතා රැසක් උන්වහන්සේගේ චරිතය වටා බැඳී පවතිනවා. උන්වහන්සේ වරක් උපැවිදි වී මවුපියන්ට සලකනවා.”ගුණානන්ද හිමිගේ චරිතය සිනමාවට නැඟීම තරමක භාරදූර වගකීමක් වෙන්නෙ නැද්ද?ඔව්. ඒ චරිතය අධ්‍යයනය කරන්න මට වසරකට වැඩි කාලයක් ගියා. පොත් පත්, පුවත්පත්, සඟරා, අන්තර් ජාලය මේ හැම දෙයකින්ම උන්වහන්සේ ගැන මම සෙව්වා. උන්වහන්සේගේ ගමට ගියා. උන්වහන්සේ වැඩ සිටි දීපදුත්තාරාමයටත් ගියා. මේ වන විට එහි පිටපත සකස් කරමින් යනවා. මේ පිටපත සකස් කිරීමේදී මෙරට ප්‍රධාන බෞද්ධ භික්ෂුන් වහන්සේ පිරිසක් මට සහයෝගය ලබා දෙනවා.ඒ කවුරුන් ද කියල කියන්න පුළුවන් ද?අමරපුර මහා නිකායේ මහනායක දවුල්දෙන ඥානිස්සර හිමියන්, අමරපුර ශාස්ත්‍රෝදය නිකායේ මහනායක වස්කඩුවේ මහින්දාවංශ නාහිමි, මේ කටයුත්තේ උපදේශකවරුන් ලෙස කටයුතු කරනවා. ඒ වගේම සුනේත්‍රාදේවී පිරිවෙනාධිපති ආචාර්ය මැදගොඩ අභයතිස්ස හිමියන් පිටපතේ සම්පාදකවරයෙක් ලෙසත් මට සහයෝගය ලබා දෙනවා. එලෙසම මහාචාර්ය බෙල්ලන්විල විමලරතන හිමියන් ද මෙයට උපදෙස් ලබා දෙන බව මට කියා සිටියා.මෙහි රූගත කිරීම් සිදු කරන්නේ කොහේ ද?බොහෝ දුරට දකුණු පළාතේ වස්කඩුව ප්‍රදේශය හෝ බලපිටිය ප්‍රදේශයේ, මොහොට්ටිවත්ත ප්‍රදේශයේ රූගත කිරීම් සිදු කරන්නට මම බලාපොරොත්තු වෙනවා. මෙහිදී ප්‍රායෝගික ගැටලු රැසකට මුහුණ දෙන්නත් සිදු වේවි. ඒ සියල්ල අවම කරගනිමින් කටයුතු කරන්න තමයි බලාපොරොත්තු වෙන්නේ.මේ චිත්‍රපටය සඳහා තෝරාගත් නළු නිළියන් ගැන කතා කළොත්?මේ වන විට නළු නිළියන් තෝරා ගෙන තිබුණත් තවම සාකච්ඡා කර අවසන් තීරණයකට ඇවිත් නෑ. චිත්‍රපටයේ සියලු පැති සඳහා අවශ්‍ය ගවේෂණ කටයුතු තවම සිදු කරනවා. ඒ වගේම මේ චිත්‍රපටය සඳහා ගුණානන්ද හිමිගේ ළමා කාලය රඟපාන්න පුළුවන් දරුවෙක් මට අවශ්‍යයි. චතුර වාග් විලාසය හොඳින් තිබෙන කථිකත්වය ඇති දරුවෙක් ඉන්නවනම් මා හමුවන්න කියා මම ඉල්ලා සිටිනවා.ඔබේ පෞද්ගලික තොරතුරු ගැනත් කියන්න?මම පදිංචිව ඉන්නේ ඕස්ට්‍රේලියාවේ. මගේ බිරිය විමලීන්ද්‍ර කුමාරි. ඇය ඕස්ට්‍රේලියාවේ පූර්ණ කාලීන හෙදියක ලෙස සේවය කරනවා. දියණිය ඩිල්කා සමන්මලී. ඇය මාධ්‍යවේදිනියක්. ඔවුන්ගෙන් මට ලොකු සහයෝගයක් ලැබෙනවා.තුෂාරි නේරංජා වික්‍රමසිංහඡායාරූපය - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=av14051115</link>
    <topic>සංගීත අංශයෙන් හැකියාව දියුණු කරගැනීම වාසනාවක්</topic>
    <author>ගාමිණී සුසන්ත</author>
    <content>සංගීත අංශයෙන් හැකියාව දියුණු කරගැනීම වාසනාවක්ඒ; 1999 වර්ෂයයි. ප්‍රදේශයේ තේ වත්තක කම්කරු සේවයේ යෙදී සිටින දෙමළ ජාතික තරුණ කාන්තාවක වූ ඇය මාතලේ මූලික රෝහලට පැමිණියේ තම කුලුඳුල් දරුවා ප්‍රසූත කිරීමටය. දරුවා මෙලොවට බිහි කිරීමෙන් පසුව එම මව පත්වූයේ ඉතා අසාධ්‍ය තත්ත්වයකටය. ශරීරයේ කිසියම් රෝගාබාධයක් නිසා දරු ප්‍රසූතියෙන් පසුව නොනවත්වා ඇයගේ ශරීරයෙන් ලේ වහනය වන්නට විය. රෝහල් කාර්ය මණ්ඩලය මෙහිදී වඩාත් කලබලයට පත්වූයේ රෝහලේ ලේ බැංකුවේ ලේ නොතිබුණු බැවිනි. බාහිරින් රුධිරය ලබා නොදුනහොත් මෙම කාන්තාවගේ ජීවිතය බේරාගත නොහැකි වන බව එම අවස්ථාවේදී වාට්ටුවේ සිටි විශේෂඥ වෛද්‍යවරයාට අවබෝධ විය.එම විශේෂඥ වෛද්‍යවරයා රෝගී කාන්තාවගේ රුධිර වර්ගය කුමක්දැයි සොයා බැලුවේය. තමාගේ රුධිර වර්ගයත් එම කාන්තාවගේ රුධිර වර්ගයත් එක හා සමාන බව විශේෂඥ වෛද්‍යවරයාට පැහැදිලි විය. එහිදී වහා ක්‍රියාත්මක වූ වෛද්‍යවරයා ලේ බැංකුවේ සිටි හෙදිය කැඳවා තමාගේ රුධිරය ලබාගෙන රෝගී කාන්තාවට ලබාදෙන ලෙස දන්වා සිටියේය. හෙදිය තම කාර්ය අකුරට ම ඉටු කළාය. ඉන්පසුව එම වාට්ටුවේ සිටි මුස්ලිම් ජාතික වෛද්‍යවරයකු ද තම රුධිරය රෝගී දෙමළ කාන්තාව වෙනුවෙන් ලබා දුන්නේ ය. ඉන්පසුව රුධිරය ලබාදීමට ඉදිරිපත් වූයේ එම වාට්ටුවේ ම සිටි හෙදියකි. ඉන්පසුව රෝහලේ සේවකයෝ ගණනාවක් ම රෝගී කාන්තාවගේ ජීවිතය බේරා ගැනීම සඳහා රුධිරය පරිත්‍යාග කළහ. එහිදී රුධිරය බෝතල් 20 කට අධික සංඛ්‍යාවක් රෝගී කාන්තාවට දීමට සිදුවූ අතර ඒ රුධිරය බෝතල් සියල්ලම ලබාදුන්නේ රෝහල් සේවකයන් විසිනි.දින කීපයකට පසුව සුවපත් වූ එම කාන්තාව තම කුලුඳුල් දරුවා තුරුළුකරගෙන මාතලේ රෝහලින් පිටවූයේ තමාගේ ජීවිතය බේරා ගැනීමට වහා ඉදිරිපත් වී රුධිරය ලබාදුන් විශේෂඥ වෛද්‍යවරයාට සහ සමස්ත රෝහල් කාර්ය මණ්ඩලයටම දෙවියන්ගේ ආශිර්වාදය පතමිනි. එම කාන්තාවගේ ජීවිතය බේරා ගැනීමට පළමුව රුධියර පරිත්‍යාග කළ විශේෂඥ වෛද්‍යවරයා ප්‍රසව හා නාරිවේදය පිළිබඳ විශේෂඥ වෛද්‍යවරයකු ලෙස අද රටම හඳුනන ආර් එන් ජී රාජපක්ෂ මහතාය. අද ඔහු සේවය කරන්නේ රාගම ශික්ෂණ රෝහලේය. අප අද “ඉසිවර වරුණ” විශේෂාංගයෙන් ගෙන එන්නේ වෛද්‍ය රාජපක්ෂ මහතාගේ ජීවිතයේ රසමුසු තැන් පිළිබඳ තොරතුරු බිඳකි.“මම ඉපදුණේ කළුතර. මගේ තාත්ත පොලිස් නිලධාරියෙක් වූ නිසා අපිට රටේ විවිධ ප්‍රදේශවල පදිංචියට යන්න සිදුවුණා; විවිධ ප්‍රදේශවල පාසල් වලට යන්න සිදු වුණා. හලාවත, මාදම්පේ, මාරවිල මහව වැනි ප්‍රදේශවල අපි සිටියා. මම පාසල් 10 කට පමණ ගොස් තිබෙනවා. කොළඹ ඉන්න කාලෙ මම ඉගෙන ගත්තේ කොළඹ සංඝරාජ මහා විද්‍යාලයේ. සාමාන්‍ය පෙළ විභාගයෙන් හොඳට සමත් වෙලා, කොළඹ ආනන්දයට යන්න මට අවස්ථාව ලැබුණා උසස් පෙළ කරන්න. උසස් පෙළ විභාගය සමත්වෙලා 1975 දී මම කොළඹ වෙද්‍ය විද්‍යාලයට ඇතුළත් වුණා. වෛද්‍යවරයකු හැටියට මට මුල්ම පත්වීම ලැබුණේ මම දැන් සේවය කරන රාගම රෝහලටමයි. .”“මට එක් සහෝදරයකුත් සහෝදරියො තුන් දෙනෙකුත් ඉන්නව. මගේ ළමා කාලය පිළිබඳව විශේෂ ලොකු මතකයක් නෑ. පාසල් කාලයේ වැඩියෙන් ම යොමු වුණේ අධ්‍යාපන කටයුතුවලට. බාහිර ක්‍රියාකාරකම් වලට වැඩිය යොමු වුණේ නෑ. නමුත් අධ්‍යාපන කටයුතු අතරතුරේ මම විවිධ පුවත්පත්වලට ලිව්වා. මට තාම මතකයි “මිහිර” පත්තරේට කවි පන්තියක් ලියල ඒක පළවුණාම මට ඇතිවුණු සතුට. ඉන්පසුව කාලෙක “තරුණි”, “සිළුමිණ”, “දිනමිණ” වැනි පුවත්පත්වලට දිගටම ලියන්න හැකි වුණා.”“මගේ තාත්ත පොලිස් නිලධාරියෙක් වුණාට හොඳ සංගීත රසකාමියෙක්. අපේ ගෙදර සර්පිනාව, තබ්ලාව, ඩෝලය, මැන්ඩලීනය වැනි වාදන භාණ්ඩ කීපයක් ම තිබුණා. තාත්තට ඒව හොඳට වාදනය කරන්න පුළුවනි. මමත් පුංචි කාලෙ ඉඳලම ඒ වාදන භාණ්ඩ වාදනය කරන්න පුරුදු වුණා. හැබැයි ශාස්ත්‍රානුකූලව නෙමෙයි, කනට ඇහෙන විදියට.”“වෛද්‍යව‍රයෙකු විදියට වැඩ කරන්න ගත්තට පස්සෙ මට හිතුණා මගේ සංගීත දැනුම ටිකක් දියුණු කරගන්න. ඒ අනුව මම සංගීත ගුරුවරු කීප දෙනකුගෙන් ම සංගීතය ඉගෙන ගත්තා. සංගීතය ඉගෙන ගන්න විට මට හිතුණා, ගීත ගායනයටත් මට පුංචි හැකියාවක් තියෙනවා කියලා. ඒ අතරතුරේ මට රූපවාහිනී වැඩසටහන් කීපයකට ම කතා කළා ගීත ගයන්න. “රිදම් චැට්”, “චැට් ඇන්ඩ් මියුසික්”, “හත්දින්නත් තරු” වැනි සංගීත වැඩසටහන්වල මම ගීත ගායනා කළා. මෙහිදී චැට් ඇන්ඩ් මියුසික් වැඩසටහන කළ උපාලි රංජිත් සහ මනෝජ් පීරිස් යන මහත්වරු මට සිහිපත් වෙනවා. චැට් ඇන්ඩ් මියුසික් වැඩසටහනට මම පස්වතාවක් ගීත ගායනා කරල තියෙනවා. ඔය අතරතුරේ මට ගායක ලක්ෂ්මන් හිල්මි දවසක් කිව්වා දැන් ඩොක්ටර් අනුන්ගේ ගීත ගායනා කළා ඇති, දැන් ඩොක්ටර්ගේ ම සින්දුවක් කියන්න කාලෙ හරි කියලා.ඒ අනුව මම ඔහු නිර්මාණය කරල දුන්නු ගීතයක් ගායනා කළා. ඒක තමයි මම ගායනා කළ මගේ ම පළමු ගීතය. ටික කාලෙකට පස්සෙ මට හිතුණා මම ලියපු ගීතයක් මමම ගයන්න. ඒ ගීතයට තනුවක් මමම යොදාගෙන සංගීත ශිල්පී උපාලි රන්තිලකට ඒ ගීතය පෙන්නුවා. උපාලි ඒ ගීයේ ස්වර ප්‍රස්ථාරය පොඩ්ඩක් වාදනය කරල ඩොක්ටර් මේ සින්දුව හරිම ලස්සනයි. අපි මේක පටිගත කරමු කිව්ව. ඒක යුග ගීතයක්. මම ඒක දමිතා අබේරත්න එක්ක තමයි මුලින්ම ගයන්න හිතාගෙන හිටියේ. නමුත් දමිතා රට ගිහිල්ලා සිටි කාලෙක මම ඒ ගීය මායා දමයන්ති එක්ක ගායනා කළා. ඒ ගීතයට රූප රචනයකුත් කළා. ඒ දැන් අවුරුදු 5 කට විතර ඉස්සර. ඒ සින්දුව විවිධ නාළිකාවල ප්‍රචාරය වුණා. 2010 අවුරුද්දේ මම පද රචනා කරල මම තනු නිර්මාණය කරලා මමම ගායනා කළ ගීත ඇතුළත් සී.ඩී. තැටියක් එළිදැක්වුවා. එහි ගීත කීපයක් ම රූප රචනා කරල නාළිකාවල විකාශය වෙනවා.”“ඉන්පසුව මට හිතුණා මම සංගීත නිර්මාණය කරන ගීත වෙනත් ගායක ගායිකාවන්ට ගයන්න දෙන්න. ඒ අනුව මම දමිත් අසංකට නිර්මාණය කරල දුන්න “දරාගන්න බෑ හදේ වේදනා” ගීතය ඉනප්‍රිය වුණා. ඊට පස්සේ නාමල් උඩුගම, නිරෝෂා විරාජිනී, උරේෂා රවිහාරි, අමිලා නදීෂානි, නෙලූ අධිකාරි, සු‍රේෂ් ගමගේ වැනි ජනප්‍රිය තරුණ ගායක ගායිකාවන්ට ගීත නිර්මාණ කළා. ඒ ගී ඇතුළත් සංයුක්ත තැටියත් මම 2013 දී නිකුත් කළා.මේ දිනවල ලංකාවේ ගීත දර්ශක කීපයක ම තියෙන අමිලා නදීෂානි ගායනා කරන “පාසළඹේ හඬ නො ඇසී මං මුලාවෙලා” ගීතයේ සංගීතය නිර්මාණය කළේ මම. ඒ ගීතය මම නිර්මාණය කළේ ගුවන් විදුලි නාළිකාවක වැඩ කරන කෙනකුගේ ඉල්ලීමකට. මම සංගීතය නිර්මාණය කළ නිරෝෂා විරාජිනී ගායනා කරන “මම නෙත් කොනින් බැලුවා” ගීතයත් ගීත දර්ශකවල තියෙනවා. වෛද්‍ය වෘත්තියට අමතරව සංගීත අංශයෙන් ද හැකියාව දියුණු කරගන්න ලැබීම වාසනාවක්. ගීතයක පද රචනා කරල, ඒකට සංගීතය නිර්මාණය කරල එම ගීතය ගායනා කළ එක ම විශේෂඥ වෛද්‍යවරයා මම ද දන්නේ නෑ.”“ලේඛන කලාව පිළිබඳව තරමක දැනුමක් තිබෙන නිසා මගේ වෘත්තියට අදාළව පොත් 3 ක් ලියන්න මට හැකි වුණා. ඒ ‘නිසරු භාවයට ප්‍රතිකාර”, “නිරෝගී මවු පදවිය”, “ගැබිනි වාට්ටුවේ සත්‍ය කතා” ඒ පොත් තුනයි.”“ අපිට ඉන්නෙ පුතාලම තුන් දෙනෙක්. ලොකු පුතාල දෙන්නම තොරතුරු තාක්ෂණය ඉගෙන ගන්නා අය. පොඩි පුතා ඉගෙන ගන්නේ ජීව විද්‍යා අංශයෙන්. දරුවන්ට වෛද්‍ය අංශයට යොමු කරන්න මගේ බිරිඳට ඕන වුණත් මගේ ජීවිතයේ කාර්ය බහුල බව දැකලද කොහෙද මගේ දරුවන් වෛද්‍ය වෘත්තියට කැමැත්තක් දැක්වූවේ නෑ.”“වෛද්‍ය වෘත්තිය නිසා මම හරිම තෘප්තියක් ලබනවා. දැඩිව අසනීප වෙලා හෝ මරණාසන්නව රෝහලට ඇතුල්වන රෝගියකු සුවපත්වෙලා සිනාසිසී නිවසට යනව දැකීම මට හරිම සතුටක්. නමුත් අපි කොච්චර සේවය කළත් අපි ඔවුන්ගෙන් හොඳක් බලාපොරොත්තු වෙන්නේ නෑ, හොඳ කියන අය අඩුයි. මරණාසන්නව රෝහලට ඇවිත් අපි ප්‍රතිකාර කරල සුවපත් වුණාට පසුව අපිට බැණල ගෙදර යන අයත් ඉන්නවා. බොහෝ වෛද්‍යවරු මේ වෘත්තියේ යෙදෙන්නේ රැකියාවක් කියල හිතලම නෙමෙයි. මේක රැකියාවකට එහා ගිය සේවයක් විදියට හිතලා. මමත් එහෙමයි. මම චැනල් සේවයේ යෙදුණත් ඉතා දුප්පත් කෙනෙක් මා ළඟට ආවොත් මම මගේ ගාස්තුව නැවත දෙනවා. සමහර දුප්පත් ලෙඩුන්ට බෙහෙත් පවා මගේ මුදලින් අරගෙන දුන් අවස්ථා තියෙනවා.”“මම දැන් අවුරුදු 34 ක් තිස්සේ වෛද්‍ය වෘත්තියේ යෙදෙනවා. මම කිසිම දවසක ‍රෝගියකුට කියල නෑ “අර සැත්කම කරන්න අර පුද්ගලික රෝහලට එන්නය” කියලා. එහෙම හොයන සල්ලි මට වැඩක් නෑ. ජීවත් වෙන්න, මගේ පවුලේ දරුවන්ගේ වැඩ කටයුතු කරගන්න මටත් සල්ලි අවශ්‍යයි. ඒත් මම සල්ලි ‍පස්සේ දුවන්නේ නෑ. මට කොළඹ කාසල් රෝහල, ද සොයිසා රෝහල සහ තවත් රෝහල් කීපයකින් ම කතා කළා. නමුත් මම ගියේ නෑ. නාගරිකව ජීවත්වන සල්ලි තියෙන මිනිස්සුන්ට අපේ සේවයේ අගයක් නෑ. ඔවුන් හිතන්නේ ඒක තවත් ගනුදෙනුවක් පමණයි කියලා. ඒ නිසයි මම කොළඹට නොගිහින් ගම්පහ නැවතුණේ. ජාඇල, කඩවත, රාගම, දිවුලපිටිය, මිනුවන්ගොඩ වැනි ප්‍රදේශවල ඉන්න දුප්පත් මිනිස්සුන්ට අපේ සේවය හරියට වටිනවා. ඒ නිසයි මම රාගමට ආසන්නවම ගෙයක් හදා ගත්තේ.”ගාමිණී සුසන්තඡායාරූපය - ගයාන් පුෂ්පිකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=av14051116</link>
    <topic>පුතා උපන්දා මං හිටියේ බංගලි දේශයේ</topic>
    <author>සටහන - ඉඳුනිල් වීරරත්න</author>
    <content>පුතා උපන්දා මං හිටියේ බංගලි දේශයේසචිත්‍ර සේනානායක ශ්‍රී ලාංකේය ක්‍රිකට් ලෝලීන්ගේ ආදරය දිනාගත් ක්‍රීඩකයෙකි. පන්දු යැවීමේදී ඔහු ලොව ඕනෑම ප්‍රබල පිතිකරුවකු අතපය බැඳ දැමු ලෙසට කඩුල්ල අසල සිර කර තබයි.ඕවරයකට ලබාගත යුත්තේ ඉහළ ලකුණු ගණනක් වුවත් ඔහු පන්දුවට පහර දෙන්නට පැමිණි විට පන්දු යවන්නේ ලෝකයේ ප්‍රබලම පන්දු යවන්නා වුවත්, ඊට හයේ පහරක් හතරේ පහරක් එල්ල කරන්නේ පීඩනය ප්‍රතිවාදීන්ට බාර දෙමිනි.පන්දු රැකීමේදී ජොන්ටි රෝඩ්ස්ට නොදෙවැනි ලෙස ප්‍රතිවාදීන්ගේ ලකුණු ගණනාවක් අවහිර කර දමමින් ශ්‍රී ලංකා කණ්ඩායම ජය මාවතට යොමු කරන්නට ප්‍රබල දායකත්වයක් ලබා දෙයි.2013 දෙසැ. 31 සිට 2014 ජනවාරි 4 දක්වා අබුඩාබි හිදී පාකිස්තානයට එරෙහිව ටෙස්ට් වරම් ලබාගත් නමුත් තාමත් ක්‍රීඩා කර ඇත්තේ එම ටෙස්ට් තරගය පමණි.එහෙත් 2012 ජනවාරි 20 වැනිදා දකුණු අප්‍රිකාවට එරෙහිව එක්දින වරම් ලබාගෙන මේ දක්වා තරග 28 කට ක්‍රීඩා කර ඇති ‘සචී’ එහිදී ඉනිම් 18 කදී නොදැවීම් 7 ක් සමඟ ලකුණු 209 ක් ලබාගෙන තිබේ. ලකුණු 42 වැඩිම එක්දින ලකුණු ප්‍රමාණය ලෙස වාර්තා වන අතර පිතිකරණ වේගය 101.45 කි.එසේම විස්සයි 20 තරග 20 කට ක්‍රීඩා කර ඉනිම් 07 කදී ලකුණු 32 ක් ලබා තිබේ.පසුපෙළ පිතිකරුවකු ලෙස කටයුතු කරන සචී කණ්ඩායමට එක්වී සිටින්නේ පන්දු යවන්නකු ලෙසිනි. පන්දුවෙන් සුවිශේෂී දක්ෂතා පෙන්වන ඔහු මේ දක්වා ක්‍රීඩාකර ඇති එක්දින තරග 28 දී පන්දු 1380 ක් යවා ලකුණු 1079 කට බිඳ හෙළා ඇති කඩුලු ගණන 27 කි. හොඳම එක්දින පන්දු යැවීම ලකුණු 41 කට කඩුලු 3 කි.විස්සයි 20 තරග 16 දී පන්දු 312 ක් යවා ලකුණු 274 කට කඩුලු 18 ක් දවාගෙන ඇති අතර හොඳම පන්දු යැවීම ලෙස ලකුණු 14 කට කඩුලු 3 ක් වාර්තා කර ගෙන තිබේ.මේ දිනවල එංගලන්තයේ සංචාරයක නිරත ශ්‍රී ලංකා කණ්ඩායම සමඟ එක්ව සිටින සචිත්‍ර පිටත්වීමට පෙර රසඳුන සමඟ කළ සම්මුඛ සාකච්ඡාවයි මේ.අයර්ලන්ත සහ එංගලන්ත සංචාරයට සූදානම කොහොම ද?“මේ සංචාරයේදී අපිට සීතල තමයි ලොකුම ප්‍රශ්නය වෙන්නෙ. අපිට ඒකට හුරුවෙන්න දවස් කීපයක් ගතවේවි. ඉන් පස්සේ අපිට සුපුරුදු ලෙස ක්‍රීඩා කරන්න පුළුවන් වෙයි කියල හිතනවා. අපිට මුලින්ම ක්‍රීඩා කරන්න තියෙන්නෙ අයර්ලන්ත සමඟ එක්දින තරග 2 ක්. ඉන් පස්සෙ තමයි එංගලන්තයට යන්නෙ. මෙය අපිට ලොකු අවස්ථාවක් නිසා කණ්ඩායමක් ලෙස ලොකු වෙනසක් කරන්න උපරිමයෙන් ක්‍රීඩා කිරීමට බලාපොරොත්තු වෙනවා.”මේ රටවල තියෙන්නේ වේගවත් තණතිලි. අපේ කණ්ඩායමට ඊට මුහුණ දීමට හැකියාවක් තිබේ ද?මේ තරගාවලිය අපිට හරිම විශේෂයි. මොකද 2015 ලෝක කුසලාන තරගාවලිය පැවැත්වෙන්නේ ඕස්ට්‍රේලියාවේ සහ නවසීලන්තයේ. ඒ රටවල සීත දේශගුණය සමඟ වේගවත් තණතිලිවල ක්‍රීඩා කිරීමට පෙර පුහුණුවක් ලබා ගැනීමට අපට හැකි වේවි. ඒ නිසා මෙම සංචාරය සඳහා අපි මහන්සි වෙලා පුහුණුවීම් කරලා හොඳ සූදානමක් ඇතිවයි යන්නෙ. අපේ කණ්ඩායම අත්දැකීම් පිරි පන්දු යවන්නන් මෙන්ම ප්‍රබල පිතිකරුවන් ඉන්න සමබර කණ්ඩායමක්.”දඟ පන්දු යවන්නෙක් ලෙස එම වේගවත් තණතිලි ඔබට කොයි වගේ බලපායි ද?මේ වේගවත් තණතිලිවල දඟ කැවීම බොහෝ දුරට අඩු වේවි. ඒත් මම එය ප්‍රශ්නයක් කරගන්නේ නැතුව ඒ ඒ තරගයේදී අවස්ථාවට අනුව පන්දු යවනවා.අනිත් අභියෝගය තමයි එංගලන්තයේදී ඔවුන් ක්‍රීඩා කරන්නෙ ‘ඩියුක්’ කියන පන්දුවෙන්. ඉතින් ඒ පන්දුව අපි ක්‍රීඩා කරන පන්දුවට වඩා වෙනස්.”ඔබ පන්දු යැවීමේදී විවිධ උපක්‍රම පාවිච්චි කරනවා කියන එක ඇත්ත ද?“ඔව්. මුලින්ම මම පන්දු යැව්වෙ සාමාන්‍ය විදිහට. ඒත් දැන් ඉස්සර වගේ නෙමේ තරගයකට පෙර ප්‍රතිවාදී කණ්ඩායම් ඇනලයිස් කරල බලනවා පන්දු යවන්නා කොහොම ද පන්දු යවන්නෙ කියලා. ඉතින් මම කල්පනා කළා මොකක් හරි වෙනසක් කරන්න ඕන කියලා. ඒ අනුව මම පන්දු යැවීමේදී වෙනස්කම් කළා. ඒවා සාර්ථක වුණා.විස්සයි 20 වැනි වේගයෙන් පන්දුවට පහර දෙන තරගවලදී පවා ඔබ පිතිකරුවන් පාලනය කරමින් පන්දු යවනවා.“මම බෝල් කරන්න කලින් ටිකක් හිතනවා. ඒ පිතිකරුවා මොන වගේ දෙයක් කරන්න හිතාගෙන ඉඳී ද කියලා. ඒ වගේම මම ගුටි කන්න බය නෑ. ඒ කියන්නෙ මම යැවු පන්දුවකට දෙකකට ඇටෑක් කරලා ලොකු පාරවල්වලට යනවානම් මම පන්දු යවන රටාව වෙනස් කරනවා. එතකොට පිතිකරුවා දෙපාරක් හිතනවා. ඒ වගේම මම ඕවරයක බෝල හය යවන්නෙ විවිධ විධියට. ඒකෙන් තමයි මම පිතිකරුවන් පාලනය කරන්නෙ.අපි පසුගිය විස්සයි 20 ලෝක කුසලාන ජයග්‍රහණයේ සතුට ගැන කතා කරමු.“මෙය මගේ පළමු අත්දැකීම. ඉතින් කියාගන්න බැරි සතුටක් හිතට දැනුණා. මට පමණක් නොවෙයි කණ්ඩායමේ හැමෝටම. ඒ වගේම අපේ රටේ ජනතාව හැම දෙනාම පාහේ පුදුමාකාර සතුටක් ලබන බව දැක්කාම ඔවුන් ගැන හරිම ආදරයක් දැනුණා.”කුසලානය දිනූ දා රාත්‍රියේ ගීත ගයමින් විනෝද වුණා කියන්නෙ ඇත්ත ද?“සාමාන්‍යයෙන් අපි කට්ටිය සංචාරවලදී ගීත කියලා විනෝද වෙනවා. මම විතරක් නෙමෙයි හැම දෙනාම ගීත කියනවා. ඒත් මට ගීත ගැයීමේ විශේෂ හැකියාවක් තිබෙන නිසා ඉතින් මම තමයි වැඩි ගීත ප්‍රමාණයක් කියන්නෙ.”ඔබ කුඩා කාලයේ සංගීතය හැදෑරුවා කියන්නෙ ඇත්ත ද?“ඔව්, පුංචි කාලයේ අක්කයි මමයි දෙන්නම සනත් නන්දසිරි සර්ගෙන් සංගීතය හැදෑරුවා. අපි දෙන්නා යක්කල ඉඳල නුගේගොඩ සනත් සර්ගේ ගෙදරට යනවා. සංගීතය හැදෑරුවාට විභාග කිසිම දෙයක් පාස් වෙන්න බැරිවුණා. අපේ තාත්තා මියගිය නිසා සංගීත කටයුතු මඟ හැරුණා.ගායනයට පමණක් නොවෙයි ඔබ වාදනයටත් දක්ෂයි කියල ආරංචියි.“සංගීතය ඉගෙන ගන්න දවස්වල මම තබ්ලා වාදනය ඉගෙන ගත්තා. එතකොට මට තබ්ලාව හොඳට ගහන්න පුළුවන්.ඒ දැන් අවුරුදු ගණනාවක් තිස්සේ ක්‍රිකට්වලටම මුල් තැන දීල තියෙන නිසා ඒව අමතකයි. ඒත් ගෙදර විවේකයක් තියෙනකොට ට්‍රිප් එකක් යනකොට කොංගෝ ඩ්‍රම් එක නම් ගහනවා.”ඔබ දැන් තාත්තා කෙනෙක්.“ඔව්, මම බංගලාදේශයේ තරග සංචාරයක නිරත වෙලා ඉන්න කොට තමයි පුතා ඉපදුණේ. වයිෆ් ඉරේෂා මට කතා කරල කිව්වා බබා ලැබෙන්න ළඟයි කියලා. ඉතින් මම ඩොක්ට එක්කත් කතා කළා. ඒ වගේම ඒ අවස්ථාවේ මට ළඟ ඉන්න නොහැකි වුණත් ස්කයිප් එකෙන් සම්බන්ධ වෙලා ඒ අවස්ථාව දැකගත්තා.”ඔබේ පුතා පවුලට විශේෂයි.“ඇත්තටම මගේ පුතා තමයි දැනට ඉන්න දරුවන්ගෙන් අපේ පවුලේ එකම පිරිමි දරුවා. මගේ අයියා සසංකට ඉන්නෙත් දුවලම දෙන්නෙක්. ඉතින් ඒ ගොල්ල මටත් වඩා සතුටු වෙනවා. වයිෆ්ගේ පවුලේ අයටත් එහෙමයි. මගේ පුතා අපේ පවුල් දෙකටම විශේෂයි.”සිංහල අලුත් අවුරුද්ද ගෙවුණේ කොහොම ද?“ඇත්තෙන්ම මේ ගෙවුණු සිංහල අවුරුද්ද මම කාලෙකින් සතුටින් ගත කරපු එකම අවුරුද්ද ගිය අවුරුද්දේ මේ කාලයේ මම හිටියේ ඉන්දියාවේ. අයි. පී. එල්. තරගාවලියට සහභාගි වෙලා.ඒත් මේ අවුරුද්දේ මට ලංකාවේ ඉන්න පුළුවන් වුණ නිසා හරිම සතුටින් ගතකළා. විශේෂයෙන් ආසියානු කුසලානය, ලෝක කුසලානය දිනල දවස් කීපයයි. පුතා ඉපදිලා සති කීපයයි. මේ හැම දෙයක්ම නිසා අවුරුද්ද සතුටින් ගෙවුණා.සටහන - ඉඳුනිල් වීරරත්නඡායාරූප - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=av14051117</link>
    <topic>රන් නෙළුමෙන් පුද ලද බයිලා ‘චක්‍රවර්ති’</topic>
    <author>ඇන්ටන් සමන්ප්‍රිය</author>
    <content>රන් නෙළුමෙන් පුද ලද බයිලා ‘චක්‍රවර්ති’මේ අහපල්ලා ලස්සන බයිලා අල්ල ගනිල්ලා මගෙයි කියපල්ලාමෙම ගීය ඇසෙන අප හට සිහිපත් වන්නේ දශක ගණනාවක් තුළ සංගීත ක්ෂේත්‍රයට ඉමහත් සේවාවක් ඉටුකළ අද අප අතර නැති මහමෙරක් මෙන් සිටි ප්‍රතාපවත් මිනිසෙකි. ඔහු අන් කිසිවෙකු නොව මහගේ සැම්සන් ප්‍රනාන්දු නොහොත් එම්.එස්. ප්‍රනාන්දු ය.උපතින් කලාවට ඇලුම් කළ මෙම යුග පුරුෂයා සිය ජීවිතය කැප කරන්නේ සංගීතය වෙනුවෙනි. කුඩා අවදියේ සිට ගිටාරය දෑතට හුරුකරගත් එම්.එස්. සංගීත දිවිය හරහා දේශීය මෙන්ම විදේශීය රසික ප්‍රජාවගේ හදවත දිනාගත් සුප්‍රකට ගායකයෙක් බවට පත්විය.වේග රිද්ම ගායනයට හුරුවන මේ තරුණයා එවකට ශ්‍රී ලංකාවේ දස දෙසින් සංවිධානය වන සංගීත ප්‍රසංග වලට නැතිවම බැරි ගායකයෙකු බවට පත්වෙන්න එතරම් කාලයක් ගත නොවීය. වැඩිමනත් කොළඹ විහාරමහා දේවි උද්‍යානයේ පැවැත්වූ සංගීත ප්‍රසංගවල ගී ගායනා කරන්නට විය. මේ ගායකයා වරක් කරුණාරත්න අබේසේකර සූරීන් විසින් හඳුන්වාදෙනු ලැබුවේ ‘බයිලා චක්‍රවර්ති’ යන අනවර්ථ නාමයෙනි.එවකට වාද බයිලාවට උපන් හපන්කමක් දැක්වූ එම්.එස්. ප්‍රනාන්දු තමන්ගේ ගෝල බාලයන් ලෙස විශාල පිරිසක් සංගීත ක්ෂේත්‍රයට හඳුන්වා දුන්නේය. ඔවුන් අතරින් කැපී පෙනෙන ශිල්පීන් බවට පත්වූයේ ගල්කිස්සේ මිල්ටන් සිල්වා හා බම්බලපිටියේ උපාලි ලියනගේ යන අයය. වාද බයිලාවට වඩා කෝරස් ගීත වලට සිත යොමු කළ එම්.එස්. කෝරස් ගීතවලට තම අනුගාමිකයෙකු හඳුන්වාදීමට අමතක නොකළේය. ඔහු අන් කිසිවෙකු නොව ඔහුගේ සොයුරු බයිලා ගායක වෝල්ටර් ප්‍රනාන්දුයි.වෝල්ටර් තම සො‍හොයුරාණන් ගැන අතීතය ආවර්ජනය කළේ මෙසේයි.“මගේ අයියා කළගුණ දන්න හොඳ මිනිසෙක්. ඔහු ඇසුරු කළ සමකාලීන සහෘදයන් ඔහු කෙරෙහි තැබුවේ විශාල ගෞරවයක් හා භක්තියක්. මේ හැමටම ඔහුගේ වියෝවීම අදටත් දරාගන්න අමාරුයි. සිය සහෘද රසිකයන් ඔහුගේ නිර්මාණාත්මක හැකියාව කෙරෙහි දැඩි ඇල්මක් දක්වන බව ඔහුගේ ගීත ඇසුරු කරන අයගෙන් පේනවා.“මට මතකයි ඔහුගේ මුල්ම ගීත ගුවන් විදුලියේ පටිගත කිරීමට ගිය දවස මමත් අයියත් එක්ක ගියා. එදා බයිලා ගීත 3 ක් පටිගත කිරීමට නියමිතව තිබුණත් අයියා සූදානම් වෙලා ගියේ ගීත දෙකකට පමණයි. ඒත් ගීත 3 ක්ම පටිගත කළ යුතුව තිබුණා. පළමු ගීතය පටිගත කළාට පස්සේ දෙවන ගීතය ගයන්න කලින් පළමු ගීතය අමතක කරන්න ඕන. එයයි එදා තිබුණු සම්ප්‍රදාය. කොහොම හරි ගීත දෙකක් පටිගත කළා. දැන් තව එක ගීතයක් පටිගත කරන්න ඕනෙ. අයියා ටිකක් කැන්ටිම පැත්තට යනවා මම දැක්කා. ගිහින් ආයේ ඉක්මනටම ආවා. ගුවන් විදුලියේ පියානෝ එක ළඟ වාඩිවෙලා මට කිව්වා මේ වචන ටික ලියාගන්න කියලා. අයියා දැන් මිමිනුවා.  මේ අහපල්ලා ලස්සන බයිලා අල්ල ගනිල්ලා මගෙයි කියපල්ලා හිතේ මැවුණ තනුව සමඟ මේ ගීතය එදා එසේ නිර්මාණය වුණා. මේ ආකාරයට ගීත 3 ම අයියා සම්පූර්ණ කළා” යැයි හෙතෙම පැවසුවා.වාද බයිලා ගායන කරමින් රිදී කුසලාන 159 ක් දිනාගත් මේ විශිෂ්ට කලාකරුවා 1974 වර්ෂයේදී එවකට ජනාධිපති විලියම් ගොපල්ලව මහතා අතින් ‘රන් නෙළුම” සම්මානය හිමිකර ගැනීම සුවිශේෂී සිද්ධියක් විය.එදා සුප්‍රකට සංගීතවේදී ජේ.ඒ. සත්‍යදාසන් සූරින්ගෙන් සංගීතය හැදෑරූ එම්.එස්. මුල්වරට සරල ගීයක් ලෙස ගුවන් විදුලිය හරහා සමාජගත කරන්නේ ‘මලක් කඩා කොණ්ඩෙ ගසාලා’ යන ගීතයයි. එයට යුග ගායනයෙන් සහය වන්නේ පුෂ්පරාණි ආරියරත්න නම් එවකට සුප්‍රකට ගායිකාවකි. විදේශීය රසික රසිකයන් වෙනුවෙන් එංගලන්තය, ප්‍රංශය, ඔස්ට්‍රේලියාව, කැනඩාව, සිංගප්පූරුව හා මැදපෙරදිග යන රටවල් කිහිපයකම සංචාරය කළ එම්.එස්. ප්‍රනාන්දු ගීත ගායනා කිරීම නිසා අදටත් අමරණීයත්වයේ ප්‍රතිමූර්තියක් බඳුවූ අමතක නොවන චරිතයක් බව ශ්‍රී ලාංකිකයෝ මෙන්ම විදේශිකයෝ ද ඉතා අභිමානයෙන් යුතුව සංවේදීව සිහිපත් කරයි.දශක 4 කට අධික කාලයක් දෙස්, විදෙස් රසික රසිකාවන් වෙනුවෙන් සිය මෙහෙවර ඉටුකළ බයිලා චක්‍රවර්ති එම්.එස්. ප්‍රනාන්දු කලාකරුවාණන් අද අප අතර නැත. 1994 අප්‍රේල් මස 09 වැනි දින අප කිසිවෙකු නොසිතූ වේලාවක හිමිදිරි පාන්දර ජාවත්තේදී පැවැති සංගීත සංදර්ශනයක ගී ගයමින් සිටියදී අප අතහැර දමා යන්නට තරම් දෛවය ඉක්මන් වූයේ ඇයි?කළ යුතු දෙයක් දැන් නැත. ගිලිහී යන්නට වෙර දරන මුතු වැල අල්ලා එම්.එස්. නම් වූ මෙම සදාදරණීය මිනිසාගේ මිනිස් ගුණ කම් හැකියාවෙන් ඉස්මතු වූ නිර්මාණ තවදුරටත් සහෘද රසිකයන් වෙනුවෙන් සැමදා ලොව බබළවන්නට ඔහුගේ එකම සොයුරු ප්‍රවීණ බයිලා ගායක වෝල්ටර් ප්‍රනාන්දු හා සුසිල් ප්‍රනාන්දු, සුජීවා ප්‍රනාන්දු, සුජිතා ප්‍රනාන්දු, සරත් ප්‍රනාන්දු, ශාන්ත ප්‍රනාන්දු යන දූ දරුවන් ඉටුකරන මෙහෙවර රසිකයන් වෙනුවෙන් අපි අගයමු.මිනිසෙකු ලෙස ඉපිද, බයිලා ගායකයෙකු ලෙස අපෙන් වෙන්ව ගිය හිතවතාණෙනි ඔහු සදා අමරණීයයි/ජීවමානයි.ඇන්ටන් සමන්ප්‍රියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=av14051118</link>
    <topic>බයිලා ගීතයෙන් රටම නැළවූ එම්. එස්</topic>
    <author>සු. මි.</author>
    <content>බයිලා ගීතයෙන් රටම නැළවූ එම්. එස්සංගීත ක්ෂේත්‍රයේ බයිලා චක්‍රවර්ති එම්. එස්. ප්‍රනාන්දු ය. නොඑසේනම් මහගේ සැම්සන් ප්‍රනාන්දු ය. මේ අසහාය ගායකයා අපෙන් සමු ගෙන 20 වසරක් සපිරී ඇත. එසේ වුවත් ඔහුගේ ගීත ජෝතිපාලගේ ගී මෙන්ම අදටත් ජනප්‍රිය ය. එය කෙතරම් ද කිවහොත් එම්. එස්. ගේ සහෝදරයා (වෝල්ටර් ප්‍රනාන්දු) හා ඔහුගේ පුතුන් ගෙන් රසිකයන් ඉල්ලන්නේ ද එම්. එස්. ගේ ගීත ය.එම්. එස්. ගේ 20 වැනි ගුණානුස්මරණය නිමිත්තෙන් ඉදිරිපත් කෙරෙන සංගීත ප්‍රසංගයක් මෙම මස 18 වැනි දින මහරගම ‘ශ්‍රී ලංකා යූත්’ හිදී නොමිලේ පැවැත්වෙයි.එම්. එස්. ගායන ක්ෂේත්‍රයට ප්‍රවිෂ්ට වන්නේ බයිලා තරග ඔස්සේ ය. තොටළඟ පවුලිස්, කුසුම්පාල, මරදානේ රූබන්, රත්මලානේ ජස්ටින් වැනි දක්ෂ බයිලා ගායකයන් සමඟ තරග වැද එම්. එස්. කුසලාන හා රිදී පදක්කම් ගණනාවක් දිනා ඇත.“ඒ දවස්වල බයිලා තරග දවස් හතක් තියෙනවා. තාත්තා ඒ හැම තරගයකින්ම දින්නට පස්සේ තමයි කරුණාරත්න අබේසේකරයි, ලලිත් එස්. මෛත්‍රිපාලයි එකතු වෙලා තාත්තට ‘බයිලා චක්‍රවර්ති’ කියන නම තිබ්බේ.එම්. එස්. ගේ වැඩිමහල් පුත් සුසිල් ප්‍රනාන්දු කියයි.ලංකාවට බයිලා ගෙනාවේ වොලී බැස්ටියන් යැයි එක්තරා ගීයකින් කියැවුණ ද බයිලාව ජනකාන්ත කළේ එම්. එස්. බව නම් විවාද රහිතය. එතෙක් නගරයට පමණක් සීමාවී තිබු බයිලාව ගමට ගෙන ගියේ ද එම්. එස්. ය.“වොලී බැස්ටියන්ගේ තිබුණේ කපිරිඤ්ඤා ස්ටයිල් එක. ‘යමං බණ්ඩෝ වෙසක් බලන්න’ වගේ සින්දු ඊට උදාහරණ. තාත්තා තමයි බයිලා ජනප්‍රිය කළේ.” ඒ වගේම ගල්කිස්ස හෝටලයට බයිලාව ගෙන ගියෙත් තාත්තා. තාත්තා ඒක පොප් ස්ටයිල් එකක් බවට පත්කළා.” සුුසිල් ප්‍රනාන්දු කියයි.ගායකයකු වශයෙන් එම්. එස්. ගේ සුවිශද ප්‍රතිභාව වූයේ තම ගීතවල පදමාලා ද තනු ද බොහෝ විට ඔහු විසින් ම නිර්මාණය කර ගනු ලැබීමයි. සරල වදන්, මිහිරි තනු ඔහුගේ ගී වල සාර්ථකත්වයේ රහස වූයේය. එම්. එස්. භාෂා පහකින් (සිංහල, ඉංග්‍රිසි, දෙමළ, හින්දි හා මැලේ) ගී ගැයූ ගායකයකු වීම ද තවත් විශේෂත්වයකි.“තාත්තා ගල්කිස්ස සුමනාරාමය බොහොම ළඟින් ඇසුරු කළා. විශේෂයෙන් ගල්කිස්සේ සුමංගල, වටරප්පල නන්දරතන වැනි භික්ෂුන් වහන්සේලා එක්ක සමීප සම්බන්ධකම් තිබුණා. තාත්තා සින්දුවක් ලියනකොට ඒක උන්වහන්සේලාට පෙන්වා වැරැදි නිවැරැදි කරගත්තා. ඒ වගේම කරුණාරත්න අබේසේකර, ලලිත් එස්. මෛත්‍රිපාලටත් පෙන්නුවා. තාත්තා හිටිවන බයිලා කියලා තිබුණු නිසා එළිසමය පිහිටුවලා ලිවීමේ හැකියාව තිබුණා. බොක්ස් ගිටාර් එක අරගෙන තාත්තා සින්දුවට හරියන තනුව දානවා. නොටේෂන් එක වුණත් දන්න විදිහට ලියාගෙන පස්සේ ප්‍රවීණයකු ලවා හරි විදියට ලියව ගන්නවා.ඒ සුසිල් තම අත්දැකීම් හෙළි කළ අයුරුය.එම්. එස්. හුදෙක් බයිලා ගායකයකු පමණක් නොවේ. ඔහු සරල ගී ගායකයෙක් ද වෙයි. ‘බෝල බෝල මැටි’ ඔහු ගැයු සරල ගී අතරින් ප්‍රබුද්ධ රසිකයන් පවා අගය කළ ගීතයකි. එම්. එස්. ගැයු ‘මරීනා මරීනා’ ගීතය ඉතා විශිෂ්ට නිර්මාණයකි.එක්තරා කාලයක ජෝතිපාල මෙන්ම එම්. එස්. ද ප්‍රසංග වේදිකාවට නැතුවම බැරි ගායකයෙක් වූයේය.“තාත්තට දවසකට සංගීත සංදර්ශන දෙක තුන තිබුණා. සිංහල අවුරුදු දවස්වලට නං හුස්ම ගන්න වෙලාවක් නැහැ. වේදිකාවට නැග්ගම කවුරුත් ඉල්ලුවේ ‘ඔබට තිබෙන ආදරේ මම’, ‘මැණිකේ මම ආයේ ගෙදර එනවා’, ‘කොඩි ගහ යට මම උපන්නේ’, ‘රෝස කැකුළ රෝසා’, ‘පෙම් ලොව නින්දෙදි’, ‘මල් යහනාවකි ලෝකේ’ වගේ සින්දු. අද අපි වුණත් කියන්නේ ඒ සින්දු.”එම්. එස්. ගේ ප්‍රසංග විදෙස් රටවල ද පැවැත්විණි. විශේෂයෙන් එංගලන්තය, ඉතාලිය, කැනඩාව, බටහිර ජර්මනිය, ඕස්ට්‍රේලියාව, උතුරු ඇමෙරිකාව මෙන්ම මැද පෙරදිග රටවල ද ඔහුගේ ප්‍රසංග සංවිධානය වූයේය.එම්. එස්. චිත්‍රපට පසුබිම් ගායකයෙක් මෙන්ම චිත්‍රපට නළුවෙක් ද වෙයි. ජීවිත පූජාව, දැන් මතක ද, හතර දෙනාම සූරයෝ, කුණ්ඩලකේශී වැනි චිත්‍රපටවල ඔහු රඟපෑවේය. ‘මැණිකේ මම ආයේ ගෙදර එනවා’ (දැන් මතක ද?) සිලි සිලියේ නව සුවඳක් (සසරක හැටි) ‘කොඩි ගහ යට’ (හතර දෙනාම සූරයෝ) ‘අහා හැඩයි රූපේ’ (එදත් සූරයා අදත් සූරයා) ‘වාසනාව දොර ඇරලා’ (සදහටම ඔබ මගේ) ‘රෝස කැකුළ රෝසා’ (ළසඳා) ‘ඔබගේ රුව මාගේමයි’ (හරිම බඩු තුනක්) වැනි ගීත අදත් ජන ප්‍රසාදත්වයෙන් අඩුවක් නැත. එම්. එස්., ලතා සමඟ ‘නැදැයෝ’ චිත්‍රපටයට ගැයූ ‘එරන්කඳ පෙම්හඬ’ ගීතය අති සාර්ථක නිර්මාණයක් සේ අප සැලකිල්ල ලබයි.“තාත්තා හුඟක් සින්දු කිව්වේ ඇන්තනි සී. පෙරේරාට, ජෝ අබේවික්‍රමට හා ඇලෙක්සැන්ඩර් ප්‍රනාන්දුට.”වෘත්තියෙන් ලංකා ගමනාගමන මණ්ඩලයේ ටිකට් පරීක්ෂකවරයකු වූ එම්. එස්. තම මට්ටමින් සැප පහසු ජීවිතයක් ගත කළේය.“තාත්තා හොඳට කෑවා, බිව්වා, ඇන්දා, ඒ වගේම ගෙවල් දොරවල් හදා ගත්තා. ගායකයන්ගෙන් මුලින්ම ගෙයක් හැදුවේ සී. ටී. ප්‍රනාන්දුයි අපේ තාත්තයි. තාත්තා මැරුණේ බීලා කියලා කෙනකුට හිතෙන්න පුළුවන් නැහැ. ඒත් තාත්තා මැරුණේ බීලා නෙමෙයි හෘදයාබාධයකින්.”බයිලාව අවඥාවෙන් ගැරහූ සමාජයක එම්. එස්. එයට නිසි වටිනාකමක් ගෙන දුන්නේය. ඔහු ගැයූ බයිලා ගී වයස් තරාතිරමකින් තොරව කවුරුත් ප්‍රිය කළහ. ඉන් අපරිමිත ආස්වාදයක් වින්දාහ. අදත් ප්‍රසංග වේදිකාවේ එම්. එස්. ගේ ගී ඔහුගේ සොහොයුරයකු හෝ පුතුන් වෙතින් ගැයෙන්නේ ඒ නිසා ය.සු. මි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=av14051119</link>
    <topic>මගුල් ගෙදරකට අස්සන් කරන්න ගියත් සින්දුවක්  කියන්න කියනවා</topic>
    <author>අරුණි මුතුමලී</author>
    <content>මගුල් ගෙදරකට අස්සන් කරන්න ගියත් සින්දුවක්  කියන්න කියනවාවැඩිවියට පත්වූ පසු කුමන ක්ෂේත්‍රයට පිවිසියත් ඕනෑම පුද්ගලයකුගේ ළමා කාලය සෞන්දර්ය විෂයයන් ගෙන් පිරී ඇත. සමහරු ඒවා අඛණ්ඩව පවත්වා ගනිති. සමහරු ඒවා අතහරිති. දේශපාලනය කලාවක් ලෙස සලකා කලාවත් දේශපාලනයත් සමව පවත්වා ගන්නා දේශපාලනඥයන් අතර මහාමාර්ග, වරාය හා නාවික ව්‍යාපෘති අැමැති රෝහිත අබේගුණවර්ධන කැපී පෙනෙයි. මේ ඔහුගේ කලාකාමි සිතුවිලිවලින් බිඳකි.ඔබ වඩා කැමැති වචනය දේශපාලනය ද? කලාව ද?පළමුවට දේශපාලනය ඊළඟට කලාව.ඇයි ඒ?දේශපාලනයත් කලාවක්. කලාකරුවා රට හඳුනා ගන්නේ රසික සිත්වලට ගැළපෙන්න තම රංගනය ඉදිරිපත් කළොත් විතරයි. දේශපාලනඥයා ජනතාවට ළංවන්නේ ජනතාවගේ සිත්වලට ගැළපෙන විදිහට දේශපාලනය කළොත් විතරයි. කලාකාමී මනසක් තිබෙන දේශපාලනඥයකුට ජනතාවට ගැළපෙන විදිහට වැඩ කරන්න පුළුවන්.ඔබත් රඟපානවා. එය ඇරැඹුණේ කවදා සිට ද?පොඩි කාලේ ඉඳන්. ඉස්කෝලේ, දහම් පාසල් යන කාලේ ඉඳන්. මට මතකයි, දහම් පාසලේදී මුලින්ම රඟපෑවේ වෙස්සන්තර ජාතකේ ජාලිය කුමරුගේ චරිතය.පාසලේ දී?පාසල් නාට්‍ය ගණනාවක රඟපාලා තිබෙනවා. දේශපාලනයට ආවට පසුවයි ස්වාධීන රූපවාහිනියේ රංගනයක යෙදුණේ.ප්‍රතිචාර එහෙම කොහොම ද?පළමුවැනි ටෙලි නාට්‍යයේ රඟපාලා සූක්ෂම ලෙස සොයා බැලුවා ප්‍රේක්ෂක ප්‍රතිචාර කොහොම ද කියලා. හොඳයි කියා දැනුණු නිසා තමයි අනෙක් චරිත බාර ගත්තේ. විශේෂයෙන් ඉතාලියේ, යුරෝපාකරයේ කොරියාවේ වගේ පදිංචි අපේ අය ටෙලි නාට්‍ය හරියට බලනවා. ඒ අය එහිදී මට නාට්‍ය චරිතයේ නමින් කතා කරන්න තරම් එය ඔවුන් අතරට ගොස් තිබුණා.මේ දවස්වලත් ඔබ නිරූපණය කරන චරිත ඇති ටෙලි නාට්‍ය විකාශය වෙනවා ද?‘අම්මා’ ටෙලි නාට්‍යයේ නියෝජ්‍ය පොලිස් අධිකාරිවරයකුගේ චරිතය කරනවා. තව ටෙලි නාට්‍ය දෙකක් ඉදිරියේ දී විකාශය වන්න තිබෙනවා.එතකොට ඔබ කැමැතිම නළු නිළියන්?විජය කුමාරණතුංග. ඔහු ළඟ තිබුණු චරිතය තුළ ජීවත්වීමේ ගුණය නිසා ඔහු ප්‍රබල සිනමා නළුවෙකු වුණා. ඒ වගේම ස්වර්ණා මල්ලවආරච්චි ඔවුන් දෙදෙනාටම ප්‍රේක්ෂකයාව අඬවන්න පුළුවන්.හොඳම ගායකයා ගායිකාව?සේනානායක වේරලියැද්දගේ කටහඬට කැමැතියි. ඒ වගේම නව පරපුරේ රොෂාන් ප්‍රනාන්දුටත් කැමැතියි. දීපිකා ප්‍රියදර්ශනී පීරිස් තමයි ගායිකාව.ඒ කියන්නේ ඔබ ගීත ගායනය පිළිබඳ උනන්දුයි?ඔව්. ඔව්. පොඩි කාලේ ඉඳන්ම සින්දු කියන්න, ආශාව තිබුණා. ඉස්කෝලෙදි තරගවලදිත් පළමුවැනියා එහෙම වුණා. ට්‍රිප් එකක් එහෙම යද්දි ‘රෝහිත’ නැතිව යාළුවන්ට බෑ. ඒ කාලේ බස්වල වහලවලට එහෙම ගහලා තමයි සින්දු කීවේ. ඩෙස්ක්වලට තප්පු ගහල ඉස්කෝලෙදි ගුටි කාලත් තිබෙනවා.ගායනයට ප්‍රතිචාර?දැන් නම් මඟුල් ගෙදරකට අස්සන් කරන්න කියලා ආවත් ඒ අය කියන්නේ ඇමැතිතුමා සින්දුවකුත් කියන්න ඕන කියලා. එච්චර වෙලා ඉන්න බෑ කියලා මම කීවොත් කියනවා එහෙනම් අස්සන් නොකළත් කමක් නෑ සින්දුවක් කියන්න කියලා.ඉතින් ඔබ ඔබේම ගීත කීපයක් නොගැයුවේ?දැන් ඒ දේ කළා. ෆ්ලෑෂ් බෑක් කණ්ඩායමේ රෝෂාන් ප්‍රනාන්දු සමඟ එක්වෙලා යුගයේ අවශ්‍යතාවට ගැළපෙන ගීත 4 ක් ඇතුළත් සීඩී තැටියක් නිකුත් කරන්න කටයුතු කරගෙන යනවා. එය වේරලියැද්දගේ “පණ ඇති මිනිහෙක්” වගේ ශෛලියකින් තැනුණු ගීත.ඔබ නර්තනයත් හදාරා තිබෙනවා ද?විෂයයක් හැටියට හදාරා නෑ. ඒත් අපි ගම්වලදී පන්සලේ පෙරහැරේ ලී කෙළි සෙල්ලමේ, යක් නැටුමේ ඉඳලා තිබෙනවා.දැන්?රටකට ගිහින් විෂය භාර ඇමැතිවරුන් එකතු වෙලා නැටුමකට ආරාධනා කළොත් මම එක පයින් ඉදිරිපත් වෙනවා. මොකද ගීතයක රිද්මයට අඩියක් තියන්න බැරිකමක් නෑනේ.චිත්‍ර?මට හොඳට චිත්‍ර අඳින්න පුළුවන්. මේ අමාත්‍යාංශයේ ගෘහ අභ්‍යන්තර සැරසිලි (Interior Decorations) මගේ. වර්ණ ගැළපීම් ආදිය අප ඉන්න තැනට ගැළපෙන්න කරන්න ඕන. එය අපේ මනසටත් බලපානවා.චිත්‍රපට, රූපවාහිනිය නරඹනව ද?රූපවාහිනිය නවීන තාක්ෂණය ඔස්සේ පසුව හෝ නරඹනවා. චිත්‍රපට බලන්න යනවා බිරියයි දරුවනුයි එක්ක පසුගියදාක සිරි පැරකුම් බැලුවා අපි.චිත්‍රපට ගැන මොකද හිතෙන්නෙ?මගේ පෞද්ගලික මතය නම් අපේ ආයුෂ කාලය දින 365 න් පැය 24 න් එහෙම බෙදලා ගත්තාම අපේ ජීවිතය අපි විඳිනව ද විඳවනව ද කියා තීරණය කරන්න ඕන. අපි චිත්‍රපටයක් බලන්න ගතකරන වෙලාවෙදිත් මම කැමැතියි ජීවිතය විඳින්න. අනුන්ගේ ප්‍රශ්න ඔළුවට අරගෙන තවත් ප්‍රශ්න ඇතිකර ගන්නවට වඩා ඒ වෙලාවේ සතුටු වෙන්න තිබෙනවානම් හොඳයි.ඔබේ පොත් කියවීමේ රුචිය?අඩුයි.ඔබේ පවුලේ අයත් කලාවට සම්බන්ධ ද?බිරියයි දරුවොයි කලාවට ලැදියි. නමුත් කවුරුත් ක්ෂේත්‍රයට සම්බන්ධ වෙලා නෑ.ඔවුන් කැමැති දේශපාලනඥයාට ද? කලාකරුවාට ද?ඒ අය කැමැති මම සාමාන්‍ය පුද්ගලයකු හැටියට දකින්න. කොහොමත් දේශපාලන ඇඳුම ගෙදරට ගෙනයන්නේ නෑ. අපේ දුවලා හතරදෙනාගෙයි පුතාගෙයි යාළුවොත් කියනවලු මම ඉන්න විදිහ හරිම විනෝදකාමියි කියලා. මට ඕන බිරියට ආදරණීය සැමියෙක් දරුවන්ට සෙනෙහෙබර පියෙක් වන්නයි.දේශපාලනයෙන් විශ්‍රාම ගත් දාක?දේශපාලනයට සමුදෙන්න අදහසක් නෑ. ජනතාවට අවශ්‍යයි කියනතාක් මම දේශපාලනයේ ‍රැ‍ඳෙනවා. දේශපාලනයයි කලාවයි දෙකම සමතුලිතව කර ගන්නයි මට ඕන. නමුත් ප්‍රමුඛතාව දෙන්නේ දේශපාලනයට.කලාකරුවෙක් කියන්නේ කොයි වගේ කෙනෙක් ද?සුන්දර මනුස්සයකුට. ඒ සුන්දරකම මම විඳලා තිබෙනවා. ඔවුන් උපයා ගත් දෙයක් නෑ. එහෙම වන්නෙත් ඒ සුන්දරකම තුළ ඔවුන් ජීවත්වන නිසයි.අරුණි මුතුමලීඡායාරූප - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=av14051120</link>
    <topic>BOLLYWOOD NEWS</topic>
    <author/>
    <content>BOLLYWOOD NEWSසිද්ධාර්ත් ආනන්ද් අධ්‍යක්ෂණය කරන ‘බෑන් බෑන්’ චිත්‍රපටයේ වැඩ කටයුතු පටන් ගත්තේ 2013 වසරේ මැයි මාසයේදී.‍ එතැන් පටන් අද දක්වා මේ චිත්‍රපටයේ රූගත කිරීම් සිදු කෙරුණේ නොයෙකුත් බාධක මැද්දේ. චිත්‍රපටය රූගත කිරීම් ආරම්භ කළ දිනවලදී එහි රඟපාන ජනප්‍රිය නළු රිතික් රෝෂන් අනතුරකට පත්වුණා.එක්තරා දර්ශනයක රඟපාද්දී බිම ඇද වැටුණු රිතික් තුවාල ලැබුවා. ‘බෑන් බෑන්’ චිත්‍රපටයේ රඟන කට්රිනා කායිෆ්ටත් පසුගියදා හදිසි අනතුරකට මුහුණ දෙන්න සිදුවුණා. චිත්‍රපටයේ එන ගීතමය දර්ශනයක රිතික් සමඟ පෙරහුරුවක යෙදී සිටිද්දී ඇගේ පාදයක මස්පිඬු ඇදීමකට ලක්වෙලා. මේ හේතුවෙන් ඇයට වෛද්‍ය ප්‍රතිකාර ලබා ගන්නටත්‍, චිත්‍රපටයේ රූගත කිරීම් මඳකට නතර කරන්නටත් සිදුවෙලා.කට්රිනා අවිවේකයෙන් යුතුව රූගත කිරීම්වල එක දිගටම යෙදී සිටිය නිසා ඇයට මෙවැනි ආබාධයක් සිදුවූ බවයි චිත්‍රපටයේ ශිල්පියෙකු පැවසුවේ. මේ සුපිරි නිළියට මෙවැනි ආබාධ හෝ අනතුරු සිද්ධ වුණේ ‘බෑන් බෑන්’ චිත්‍රපටයේ රඟපාද්දී විතරක් නොවෙයි. මෑතකදී තිරගතවූ ‘ධූම් - 3’ චිත්‍රපටයේ රූගත කිරීම් වලදීත් ඇගේ වම් පාදය ආබාධයකට ලක්වුණා.ඒ විතරක් නොවෙයි. ‘ජබ් ටක් හේ ජාන්’ චිත්‍රපටයේ එක්තරා දර්ශනයක ඇතුළත් වූ යතුරු පැදියක නැඟී ගමන් කරන අවස්ථාවක් නිරූපණය කරද්දී යතුරු පැදියෙන් ඇද වැටුණු කට්රිනා සුළු තුවාල ලැබුවා. මේ හැම අනතුරකටම මුල විවේකයක් නොගෙන ම රූගත කිරීම්වල යෙදී සිටීම බවයි කට්රිනාගේ යහළු යෙහෙළියන් පවසන්නේ.ඒත්, දැන් බොලිවුඩ් සිනමාවේ කලාකරුවන් සහ කලාකාරියන්ගේ විශ්වාසය වී ඇත්තේ ‘බෑන් බෑන්’ චිත්‍රපටයේ දර්ශන තල එහි රඟන නළු නිළියන්ට අවාසනාව ළං කර දී ඇති බවයි‍. ඒ අවාසනාව ඉක්මනින් ම දුරුවේවායි ද ඔවුන් ප්‍රාර්ථනා කරනවා.ජැකලින් ෆර්නැන්ඩස් බොලිවුඩ් චිත්‍රපටවල රඟපෑවත් ඇයට ඉන්දීය පුරවැසි භාවය නැහැ. ඒ නිසා මේ දිනවල පැවැත්වෙන ඉන්දීය මහ මැතිවරණයේදී ඡන්දය පාවිච්චි කරන්නත් ඇයට වරම් නැහැ. එය පුදුමයට කාරණයක් නොවෙයි. ඒත් උපතින් ම ඉන්දීය ජාතිකයන් වූ ඇතැම් බොලිවුඩ් නළු නිළියන්ට ඡන්ද බලය අහිමිවීම නම් පුදුමයක්.එයට හේතුව, ඒ අය ඉන්දීය පුරවැසිභාවය ලබා නොතිබීමයි. තව පිරිසකට ඡන්දය අහිමි වුණේ ඔවුන්ගේ නම් ඡන්ද ලැයිස්තුවල ඇතුළත් නොවීම නිසයි. තවත් පිරිසකට ඡන්ද බලය තිබුණත් ඒ සියලුම දෙනා ‘අයිෆා’ සිනමා උලෙළට සහභාගිවීමට ඇමෙ‍රිකාවට පිටත්ව ගොස් තිබුණේ මැතිවරණය අමතක කරමින්.ඉන්දීය පුරවැසිකම අහිමි නිසා ඡන්දය ප්‍රකාශ නොකළ එක් තරුවක් තමයි, කට්රිනා කායිෆ්. ඇයට ඇත්තේ බ්‍රිතාන්‍යයේ පුරවැසිකම. ඇය සතුව ඇත්තේ ඉන්දීය වීසා බලපත්‍රයක් පමණයි‍. යොවුන් නළු ඉම්රාන් ඛාන් ද ඉන්දියානු පුරවැසියෙකු නොවෙයි. ඔහු ඇමෙරිකානු පුරවැසියෙක්. යොවුන් නිළි ආලියා භාට් බ්‍රිතාන්‍ය පුරවැසිභාවය පමණක් ලැබූ අයෙක්.‍'අයිෆා’ උලෙළට සහභාගිවීමට ගිය නිසා ඡන්දය භාවිත නොකළ තරු පිරිවර තරමක් වැඩියි. ශාහිඩ් කපූර්, බිපාෂා බාසු, ශබානා අස්මි සහ ඇගේ සැමියා ජාවෙඩ් අක්තාර්, සායිෆ් අලි ඛාන් සහ ඔහුගේ බිරිය කරීනා කපූර්, රිතික් රෝෂන්, සොනාක්ෂි සිංහ, දීපිකා පදුකෝන්, මධුරි ඩික්සිත් සහ ඇගේ සැමියා, ශ්‍රී රාම් යන අය ඡන්දය භාවිත කළේ නැහැ.සල්මන් ඛාන් සහ ඔහුගේ සොයුරන් දෙදෙනාත්, ටයිගර් ෂරොෆ්, නර්ගීස් ෆාක්රි සහ ඊෂා ගුප්තා ඡන්දය ප්‍රකාශ කරන්න ඡන්ද පොළට ගියත් ඔවුන්ගේ නම් ඡන්ද ලැයිස්තුවල ඇතුළත්ව නොතිබීම නිසා ආපසු හැරී එන්න සිදුවෙලා.යොවුන් නිළි සොනාක්ෂි සිංහ ඡන්දය ප්‍රකාශ නොකිරීම කාටත් පුදුමයක් වුණා. ඇගේ පියා වන පළපුරුදු දේශපාලනඥයකු සහ ප්‍රවීණ නළුවකු වන ‍ශත්රුගන් සිංහ, භාරතීය ජනතා පක්ෂයේ ප්‍රබල සාමාජිකයෙකු වීම මේ පුදුමයට හේතුවයි.පසුගිය සතියේ මුම්බායි නුවර බන්ද්‍රා ප්‍රදේශයේ පිහිටි පවුල් අධිකරණයට පැමිණි සුපිරි නළු රිතික් රෝෂන් සහ ඔහුගේ බිරිය වූ සුසෑන් වෙත කාගේත් දෑස් දැල්වී තිබුණා. ඉක්මන් ගමනින් අධිකරණය තුළට ගිය මේ දෙදෙනා මඳ වේලාවකට පසුව නැවතත් පිටතට පැමිණියේ හැඟුම්බර මුහුණුවලින්. ඔවුන් දෙදෙනා අධිකරණය ඉදිරියට ගියේ තමන්ගේ දික්කසාදය නීතියෙන් ලබා ගන්නටයි. එහි තීන්දුව ළඟදීම ලැබේවි.රිතික් සහ සුසෑන්ගේ වෙන්වීම අද මුළු ලොවම දන්නා කාරණයක්. සිව් වසරක ඇසුරෙන් පසුව 2000 වසරේදී විවාහ වූ රිතික් සහ සුසෑන් 2013 දී වෙන්වී ජීවත්වීමට තීරණය කළා. රිතික් සහ ඔහු සමඟ චිත්‍රපටවල රඟපෑ නිළියන් අතර ඇතිවූ පෙම් සබඳකම් මේ වෙන්වීමට හේතුවූ බව පැවසෙනවා.විශේෂයෙන් ම ‘කයිට්ස්’ චිත්‍රපටයේ රඟපෑ බාබරා මෝරි සහ රිතික් අතර ඇතිවූ තහනම් පෙම මෙයට වඩාත් ම බලපා තිබෙනවා. සමහරු පවසන්නේ රිතික්ගේ කාර්ය බහුල ජීවිතය නිසා හුදෙකලා වූ සුසෑන්, ජනප්‍රිය නළු අර්ජුන් රම්පාල් සමඟ ඇසුරක් පැවැත්වීම ද මේ වෙන් වීමට හේතුවක් වූ බවයි. ඒත්, ඒ කතාවට ප්‍රතිචාර දැක්වූ අර්ජුන් සහ ඔහුගේ බිරිය පැවසුවේ එය මුළුමනින් ම අසත්‍යයක් බවයි.‍මෙවැනි ආරංචි පැතිරෙද්දී පසුගියදා තවත් කතාවක් අහන්න ලැබුණා. එයින් කියවුණේ නළු ජීවිතයට ම රිතික් කොටු වී සිටීමෙන් හුදෙකලාවූ සුසෑන් මත්ද්‍රව්‍ය භාවිතයට ඇබ්බැහි වූ බවයි. දෙදෙනාගේ දීගය දෙදරවන්නට හේතු වූයේ මේ කාරණය යැයි පැවසෙනවා. ඉන්දීය මාධ්‍ය මේ ගැන නොයෙකුත් පුවත් පළ කළත් තවමත් එහි ඇත්ත නැත්ත හරිහැටි හෙළිවී නැහැ.කෙසේ වෙතත්, සුසෑන් මීට කලින් අධිකරණයෙන් ඉල්ලා සිටියේ තම දරු දෙදෙනා ගේ භාරකාරත්වය තමන්ට පවරන ලෙසයි. එහි තීන්දුව ලබන ඔක්තෝබරයේ දී ලැබෙනු ඇතැයි පැවසෙනවා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=am1405111</link>
    <topic>හෘදයාබාධයකදී දැනෙන්නේ අලියෙක් පපුව පාගාගෙන ඉන්නවා වගේ වේදනාවක්</topic>
    <author>සාකච්ඡා කෙළේ</author>
    <content>හෘදයාබාධයකදී දැනෙන්නේ අලියෙක් පපුව පාගාගෙන ඉන්නවා වගේ වේදනාවක්වැඩි දෙනෙක් හාට්ඇටෑක් ලෙස හඳුන්වන හෘදයාබාද ගැන සරල පැහැදිලි කිරීමක් කළ හැකිද?හෘදයෙහි මාංශ පේශීන්ට රුධිරය සපයන රුධිර නාළයක් අවහිර වී එම රුධිර නාළය මඟින් රුධිරය සැපයූ හෘදයෙහි කොටසක් මියයාම හෘද අකරණිය ලෙස හැඳින්වෙනවා. හදවත අපගේ සිරුරෙහි ක්‍රියාකාරීත්වය සඳහා ඉතා වැදගත් ඉන්ද්‍රියයක්. එය අකර්මණ්‍ය වූයේ නම් සිරු‍ෙර් සෑම අවයවයකටම රුධිරය සමඟ ඔක්සිජන් සහ ග්ලූකෝස් සැපයීම ඇණහිටිනවා.වෛද්‍ය විද්‍යාත්මකව එය ඉතා හදිසි තත්ත්වයක්. එවැනි අවස්ථාවක අදාළ පුද්ගලයා සිරුර වෙහෙසවා තවදුරටත් හදවත වෙහෙසට පත්කළේ නම් හදවතෙහි ක්‍රියාකාරිත්වය ඇනහිට විනාඩි කිහිපයක දී වුවද මිය යා හැකියි.හෘද අකරණියක් ගැන කල්තියා දැනගත හැකිද?එය පුද්ගලයාගෙන් පුද්ගලයාට වෙනස්. බොහෝ අයට හදවතේ අකර්මණ්‍යතාවක් සිදුවේ යැයි කල්තියා දැනගත හැකි අනතුරු හැඟවීමේ ලක්ෂණයක් වන්නේ හදවතෙහි වේදනාවයි. වෙහෙසට පත්වූ විට හෝ, සිත තැතිගත් අවස්ථාවන්හි දී පපුවේ මැද කොටසේ හටගන්නා වේදනාව විනාඩි කීපයක් පැවතී උරහිසට අත්වලට හා බෙල්ල දෙසට පැතිරී යා හැකියි. ඒ වේදනාව හඳුන්වන්නේ Angina (ඇන්ජයිනා) නමින්. එවැනි රෝග ලක්ෂණ මතුවන අය වහාම වෛද්‍යවරයෙක් වෙත යා යුතුයි. එමඟින් අනාගතයේ දී ඇතිවිය හැකි හෘද අකර්මණ්‍යතාවකින් බේරී සිටීමට පුළුවන්. මීට අමතරව සමහර අයට හෘදයාබාධයක් සිදුවන බවට කිසිදු හෝඩුවාවක් නොලැබී වුවද රෝගී විය හැකියි.හෘද අකර්මණ්‍යතාවකදී හද‍වතෙහි සිදුවන ක්‍රියාවලිය මොනවගේද?අපගේ මුළු සිරුරටම රුධිරය පොම්ප කරන්නේ හදවතෙන්. එහි ජීවය රැක ගැනීම සඳහා ද මනා රුධිර සැපයුමක් අත්‍යවශ්‍යයි. හෘදයට රුධිරය සපයන ප්‍රධාන රුධිර නාළ හෙවත් ධමනි දෙකක් දක්නට ලැබෙනවා. මේ රුධිර නාළවල බිත්තියේ කාලයක් තිස්සේ ‍කොලෙස්ටරෝල් නම් මේදය තැන්පත් වීමෙන් ‘ඇතරෝමා’ (Atheroma) නම් තෙල් කැටියක් හට ගන්නවා. ‍ඒ තෙල් කැටිය නිසා හෘද රුධිර නාළ හිරවුවහොත් ඉන් ඔබ්බට රුධිරය ගලා යා නොහැකියි.එසේ හිර වූ ධමනියෙන් රුධිරය සැපයුණු කොටසේ සෛල මිය යාම සිදුවෙයි. රෝගියාට පපුවේ තද වේදනාවක් ඇතිවන්නේ එවිටයි. යම්හෙයකින් ඒ තත්ත්වයට පත්වී රෝගියා තවදුරටත් ජීවත් වන්නේ නම් මියගිය පේශිය ඇති ස්ථානයේ තන්තු පටක තැන්පත් වී කැළලක් හටගන්නවා. එහි නැවත පේශි වර්ධනය නොවන නිසා හෘදයේ රුධිරය පොම්ප කිරීමට ඇති ශක්තිය ද හීන වී යනවා.හෘද අකර්මණ්‍යතාවක අවදානම වැඩි කාටද?මැදිවියෙහි සිටින පිරිමි අයට සහ අවුරුදු 50 පසු කළ (ආර්තවය නතර වූ) කාන්තාවන්ට හෘද අකර්මණ්‍යතාවක් ඇතිවීමේ ප්‍රවණතාව වැඩියි. විශේෂයෙන් දුම්පානය කරන අය, වැඩිපුර තෙල් සහ මේදය සහිත ආහාර ගන්නා අය, කලබලකාරී ජීවන රටාවකට හුරු වූ අය, අධික සිත්තැවුලෙන් කල්ගෙවන අය අතර මේ රෝගය ඇතිවීමේ ඉඩ වැඩියි.මාස් ශුද්ධිය සිදුවන කාන්තාවන් අතර සහ අවුරුදු 35ට අඩු පිරිමි අය අතර හෘදයාබාධ පිළිබඳව අසන්නට ලැබෙන්නේ කලාතුරකින්. අවුරුදු 30 - 40 දී මෙම රෝගයට ගොදුරු වන්නේ නොයෙකුත් හේතු සාධක ඇති අයයි. දියවැඩියාව, අධික රුධිර පීඩනය, රුධිරයේ කොලෙස්ටරෝල් වැඩිවීම, අධික ලෙස දුම්පානය කිරීම ආදී හේතු සාධක නිසා අඩු වයසෙන් හෘදයාබාධ ඇතිවීමට පුළුවන්. මීට අමතරව සමහර පවුල් අතර ද හෘදයාබාධ ඇතිවීමේ ප්‍රවණතාව ඉහළයි.ආර්තවය හා හෘදයාබාධ අතර සම්බන්ධයක් තිබෙනවාද?ස්ත්‍රීන්ගේ ශරීරයේ ඇති ඊස්ට්‍රජන් ‍හෝමෝනය නිසා ඔවුන්ට ආර්තවය පවතින කාලයේ හෘදයාබාධ හැදෙනවා අඩුයි. ඊස්ට්‍රජන් හෝමෝනය නිසා කිරීටක ධමනිවල මේද තැන්පත් වීම අඩුවීම ඊට හේතුවයි. ආර්තවය නැවතුණු පසු විශේෂයෙන් කාන්තාවන්ට හෘදයාබාධ හටගැනීමට ඇති ඉඩකඩ වැඩියි.හෘදයාබාධයකදී වේදනාව දැනෙන්නේ පපුවේ කුමන පැත්තකද?වැඩිපුරම වේදනාව දැනෙන්නේ පපුවේ මැද. ඒ වේදනාව ඇතැම්විට අලියකු විසින් පපුව පාගා සිටිනවා වැනි දැඩි වේදනාවක් විය හැකියි. එහෙත් වයසක අයට සහ දියවැඩියාවෙන් පෙළෙන අයට වේදනාවක් නොදැනීම හෘදයාබාධයක් ඇතිවිය හැකියි. ඒ වගේම පපුවේ වම්පසින් දැනෙන වේදනාවක් හෘදයාබාධයක ලක්ෂණයක් වීමට පුළුවන්.හෘදයාබාධයට හේතුවන කොලෙස්ටරෝල් අවම කිරීමට ආහාර ගත් විගස උණුවතුර වීදුරුවක් පානය කිරීම හොඳයි කියන කතාව ඇත්තද?නෑ. එම ප්‍රකාශය කිසිදු විද්‍යාත්මක පදනමකින් තොරව පැතිරුණ මතයක්.හෘදයක ප්‍රමාණය පුද්ගලයාගෙන් පුද්ගලයාට වෙනස්ද?ඔව්. පුද්ගලයාගෙන් පුද්ගලයාට පමණක් නොවෙයි වයස අනුවත් එය වෙනස් වෙනවා. පොදුවේ යම් පුද්ගලයකු ගේ පපුවේ පළලෙන් භාගයක ප්‍රමාණයක් හෘදයේ පළලට සමානයි. ඊට වඩා හෘදය විශාල වේ නම් එය හෘදයේ ඉදිමීමක් විය හැකියි.හෘදය අකර්මණ්‍ය වූ මොහොතක ජලය පෙවීම අහිතකරද?සාමාන්‍යයෙන් හෘදය අකර්මණ්‍ය වීමත් සමඟ රෝගියා සිහි මුර්ජාවට පත්වෙනවා. එවැනි අවස්ථාවක ජලය පෙවීම ඉතා නුසුදුසුයි. හෘදයේ වේදනාවක් දැනෙන මොහොතක බොහෝ අය සිතන්නේ එය ගැස්ට්‍රයිටිස් නිසා ඇතිවූ තත්ත්වයක් බවයි. ඒ නිසා ජලය පානය කරන අතර ම යෝගට් ආදිය ආහාරයට ගන්නවා. එවැනි ප්‍රතිකාරයකින් පසුත් වේදනාව දිගින් දිගටම පවතී නම් එය හෘදයාබාධයක ලක්ෂණයක් විය හැකියි. එවැනි අවස්ථාවක වහාම වෛද්‍යවරයකු වෙත යොමු විය යුතුයි.පපුවේ වේදනාවක් දැනෙන මොහොතක වෛද්‍ය නිර්දේශයකින් තොරව ඇස්ප්‍රින් පෙත්තක් බීම සුදුසු ද?එහි වරදක් නෑ. ඇස්ප්‍රින් ලබාදීමෙන් රුධිර කැටි ගැසීම වැළැක්වෙනවා.හෘදයාබාධයක් හටගත් රෝගියකුට ලබාදිය හැකි ප්‍රථමාධාර මොනවා ද?හෘදයාබාධයක දී බොහෝ සංකූලතා ඇති වන්නේ පළමු පැය තුන තුළදීයි. ඒ පැය තුන මඟ හැරුණානම් අදාළ රෝගියාට රෝහලක විශේෂ හෘද ප්‍රතිකාර ඒකකයක ප්‍රතිකාර කිරීම අවශ්‍ය නැති තරම්. එහෙත් මේ පිළිබඳව තීරණ ගත යුතු වන්නේ වෛද්‍යවරයා පමණයි. විශේෂයෙන් සුදුසුකම්ලත් වෛද්‍යවරයකු විසිනුයි. ඔහු රෝගියා ගේ තත්ත්වය පරීක්ෂා කර බලා (නාඩි, රුධිර පීඩනය, ශ්වසන ශබ්ද ආදිය) අවශ්‍ය ප්‍රතිකාර ලබා දෙනු ඇති. වඩාත් සුදුසු වන්නේ ළඟම ඇති රෝහලකට ගෙන ගොස් එහිදී ප්‍රතිකාර ලබා දීමයි.හෘද අකරණියක් ඇති රෝගියකු රෝහල වෙත ගෙන යා යුතු වන්නේ කෙසේ ද?මෙහිදී ඉතාම වැදගත් වන්නේ රෝගියා මහන්සි වීම වළක්වා ඇඳ විවේකයෙහි තැබීමයි. රෝගියාට ඇවිදින්නට දීම කිසිසේත් සුදුසු නොවන අතර ඔසවාගෙන යා යුතුයි.හෘදයාබාධයක් වළක්වා ගැනීමට ගත යුතු පියවර මොනවා ද?දුම්පානයේ දී රුධිර නාළ සිහින් වීම සහ ගන වීම ඇති කරයි. එය හෘදයාබාධ ඇතිවීමට ප්‍රධාන හේතුවකි. ඒ නිසා ඔබ දුම්පානය කරන කෙනෙක් නම් වහාම එය නතර කළ යුතුයි. අප ගන්නා ආහාරයේ ඇති සත්ත්ව තෙල් හා කොලෙස්ටරෝල් අඩු කිරීමෙන් ද හෘදයාබාධ ඇති කරන ‘ඇතරොමා’ නම් තෙල් කැටිය හට ගැනීම වැළැක්විය හැකියි. ඒ නිසා බිත්තර කහමදය, සත්ත්ව තෙල් වර්ග, හා රතු පැහැති මස් වර්ග අනුභවය අඩු කිරීම හෝ නවතා දැමීම වැදගත්.හෘදයාබාධ වළක්වාලීමේ සුවිශේෂී පියවරක් වන්නේ ව්‍යායාමයයි. අඩුම තරමින් සතියකට තුන් වරක් පමණවත් පැය භාගයක පමණ කාලයක් ව්‍යායාමයන්හි නිරත වීම ඉතා වැදගත්. පිහිනීම, බයිසිකල් පැදීම සහ සෙමෙන් දිවීම හෝ වේගයෙන් ඇවිදීම පහසුවෙන් කළ හැකි ව්‍යායාම කිහිපයක්. එසේ නොවේ නම් ඔබට ගැළපෙන ව්‍යායාමය කුමක්දැයි වෛද්‍යවරයකු හමු වී උපදෙස් ලබාගත හැකියි.ක්‍රියාකාරී දිවි පෙවෙතක් ගත කළ කෙනෙකුට හෘදයාබාධයකින් පසු වෙනදා මෙන් වැඩ කිරීම නුසුදුසු ද?එවැනි රෝගියෙක් වැඩපළවල නිරත විය යුතු වන්නේ අනිවාර්යයෙන්ම වෛද්‍ය උපදෙස් ඇතිවයි. සමහර හෘදයාබාධ රෝගීන් මාස තුනක් ඇතුළත සාමාන්‍ය ජීවිතයට පුරුදු වෙනවා. රෝහල් ගත වී සිට නිවසට ආ පළමු සති දෙක තුළ සමතලා පොළොවේ සෙමෙන් ඇවිදීම (මීටර් 800 ක් පමණ. දිනෙන් දින ක්‍රමයෙන් වැඩි කරමින්) කළ හැකියි.මාස දෙකක් පමණ ඉක්මවූ විට වත්ත පිටියේ සරල වැඩක්, සෙමෙන් බයිසිකල් පැදීම ආදිය කළ හැකියි. එහෙත් අධික ලෙස එකවර මහන්සි නොවීම ඉතාම වැදගත්. එකවර බර ඔසවන්නට යාම, වාහන තල්ලු කිරීම කිසිසේත්ම නොකළ යුතුයි. වැඩ කිරීමේ දී වුවද එක දිගට වැඩයේ නිරත නොවී විනාඩි දහයකට වරක් හෝ විවේක ගනිමින් වැඩ කිරීම වැදගත්.හෘදයාබාධයක් සෑදී සුව වූ රෝගියකුට ලිංගික හැසිරීම් අහිතකර ද?අහිතකර බවක් නැතත් අධික ලෙස වෙහෙසීම නුසුදුසු විය හැකියි. යාර තුන්සියයක් පමණ මහන්සියකින් තොරව (පපුවේ වේදනාවක් නැතිව) එක දිගට ඇවිදීමට හැකිනම් එවැනි කාර්යයක නිරත වීම එතරම් ගැටලුවක් නොවෙයි. බර ආහාර වේලකින් පසු, වෙනත් කාර්යයක් නිසා සිරුර තෙහෙට්ටු වූවාට පසු ලිංගික හැසිරීම් අහිතකරයි. සාමාන්‍යයෙන් හෘදයාබාධයකින් පසු මාස දෙකක් පමණ ගතවනතුරු හෝ පරෙස්සම් වීම ඉතා වැදගත්.හෘදයාබාධයකින් පියා මියගිය පවුලක දරුවකුට හෘද අකරණියක් ඇති වීම වළක්වා ගත හැකි වන්නේ කෙසේ ද?එවැනි අය පවුලේ වෛද්‍යවරයා සමඟ තමන්ගේ ගැටලුව විවෘතව සාකච්ඡා කිරීම ඉතා වැදගත්. නිතිපතා රුධිර පීඩනය පරීක්ෂා කර ගැනීම, හා රුධිර පීඩනය වැඩි නම් ඖෂධ භාවිත කිරීම, රුධිර කෙලෙස්ටරෝල් මට්ටම පරීක්ෂා කරවා ගැනීම ආදියට වැඩි අවධානයක් යොමු කිරීම වැදගත්.දියවැඩියාවෙන් පෙළෙන්නන් හෘදයාබාධවලට ගොදුරු වීමේ ඉඩ වැඩි නිසා දියවැඩියාවට ප්‍රතිකාර ගත යුතු අතරම ස්ථුල බවින් පෙළෙන්නේ නම් එය පාලනය කිරීම සඳහා ආහාර පාලනය කළ යුතුයි. ව්‍යායාම ද ඉතා වැදගත්.අද බොහෝ දෙනෙක් විවිධ වැඩ කටයුතු නිසා අවිවේකයි. අවිවේකී බව වගේ ම නින්ද අඩුකම, මානසික අසහනය ආදියත් හෘදයාබාධවලට හේතු සාධක වෙනවා. එම නිසා කලබලකාරී වාතාවරණයෙන් දුරස් වී විනෝදයට, විවේකයට කාලය වෙන් කිරීම ද ඉතා වැදගත්.සාමාන්‍යයෙන් බොහෝ දෙනෙක් කල්පනා කරන්නේ ‘මට හෘදයාබාධයක් හැදෙන එකක් නෑ’ කියලයි. එහෙත් අයහපත් පුරුදු නිසා තමන් නොදැනීම වුවද එවැනි තත්ත්වයක් ඇතිවිය හැකියි. හදිසියේ හෝ හෘද අකරණියක් ඇතිවූයේ නම් කළ යුතු දේ ගැන පවුලේ වෛද්‍යවරයා සමඟ සාකච්ඡා කර තිබීම වැදගත්. එය ඔබ අනාගතයේ ජීවිත අවදානමකින් මුදවා ගන්නට සමත් වෙනවා.මත් වතුර හා හෘදයාබාධ අතර සම්බන්ධයක් තිබෙනවා ද?මත් වතුර හා හෘදයාබාධ අතර සම්බන්ධයක් නැතත් මත් වතුර පානය නොකිරීම යහපත් සෞඛ්‍ය තත්ත්වයකට ඉතා සුදුසුයි.හෘදයාබාධ රෝගීන්ගේ ආහාර රටාව කෙබඳු විය යුතු ද?ආහාර රටාව ‍වගේම ජීවන පුරුදුත් ඉතා වැදගත්. දියවැඩියාව, කොලෙස්ටරෝල්, අධි රුධිර පීඩනය යන රෝගාබාධ හෘදයාබාධ සමඟ සම්බන්ධ නිසා ඒ අනුව ආහාර පාලනය ඉතා වැදගත්. විශේෂයෙන් සමබල ආහාර රටාවකට හුරු වීම මෙන්ම ව්‍යායාමය ද හදවතට හොඳයි.සාකච්ඡා කෙළේරමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=am1405112</link>
    <topic>විෂබීජ නාශක සබන් දියර ඕනෑවට වඩා පාවිච්චියත් නරකයි</topic>
    <author>සකස් කෙළේ</author>
    <content>විෂබීජ නාශක සබන් දියර ඕනෑවට වඩා පාවිච්චියත් නරකයිබොහෝ දෙනා අත් සෝදන්නේ පිරිසුදුකම රැකගැනීමට හා විසබීජවලින් ආරක්ෂා වීමටය.සබන් වර්ගයක් දියර වර්ගයක් හෝ ලෝෂන් වර්ගයක් අත් සේදීම සඳහා යොදා ගැනෙයි.ඒවා විසබීජ නාශක සහිත සබන් හා දියර වර්ග ලෙස වෙළෙඳ පොළේ පවතී. ඒවා නිෂ්පාදනය කරන ආයතනවලට තම නිෂ්පාදනවල විසබීජ බැක්ටීරියා දිලීර වර්ග විනාශ කිරීමේ හැකියාව තිබේ ද නිසි ප්‍රමිති තත්ත්වය අනුව පවතිනවා ද නැද්ද කියා තහවුරු කර බැලීමට පහසුකම් බොරැල්ල වෛද්‍ය පර්යේෂණායතනයේ විශේෂිත බැක්ටීරියාවේදී රසායනාගාරය සතුව පවතී.එම රසායනාගාරය තුළ දී බැක්ටීරියා වර්ග 4 ක් හා එක් දිලීර වර්ගයක් නැසීමේ ගුණය එවැනි විසබීජ නාශක සබන් වර්ග දියර හෝ දියර වර්ගවල අඩංගු දැයි පරීක්ෂා කැරේ.ස්ටැෆ් ඕරියස්, සියුඩොමොනාස්, ප්‍රෝටියස්, ඊ කෝලයි යන බැක්ටීරියා වර්ග හතර සහ කැන්ඩිඩා දිලීරය නැසීමේ ගුණය අදාළ සබන් වර්ගයේ හෝ විසබීජ නාශක දියරේ පවතිනවාදැයි සොයා බැලීමයි බැක්ටීරියාවේදී රසායනාගාරයේදී සිදුකර බැලේ.වැසිකිළි ගියාට පසුව සබන් ගා හෝ විසබීජ නාශක දියරයක් භාවිත කර අත සෝදා ගන්නේ අපේ මහ අන්ත්‍රයේ රැඳී තිබෙන ඊ කෝලයි බැක්ටීරියාව නිසයි. හරියට අත සෝදා නොගෙන ආහාර පිළියෙල කරන්නට ගියහොත් ඊකෝලයි බැක්ටීරියාව නිසා අහිතකර ආසාදන තත්ත්වයන් හටගන්නට ඉඩ තිබේ.එසේම විසබීජ හා බැක්ටීරියා නසන්නට යොදන රසායනික ප්‍රමාණයත් පමණට වඩා අඩංගු වුවහොත් එමඟින් සම මතු පිට අසාත්මිකතා ද ඇතිවිය හැකිය.එසේම පමණට වඩා විටින් විට අනවශ්‍ය ලෙස අත් සේදීමට යාම ද සම මතුපිට තිබිය යුතු සමට හිතකර බැක්ටීරියා සමෙන් සේදී යාමට හේතු වේ. ස්ටැස් ඇල්බස් සමට හිතකර බැක්ටීරියාවකි. එවැනි බැක්ටීරියා ඕනෑවට වඩා අත් සේදීමේදී සමෙන් ඉවත් වී යාම කිසිසේත්ම හිතකර නොවේ.බොරැල්ල රජයේ වෛද්‍ය පර්යේෂණායතනයේ ජ්‍යෙෂ්ඨ තාක්ෂණ විද්‍යාඥකීර්ති වික්‍රමරත්නසකස් කෙළේසුනිල් දයා අල්විස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=cr1405111</link>
    <topic>සීවලී මහරහතන් වහන්සේගේ සිතුවම නිවසට වැඩම වූ සාර්ලිස් මාස්ටර්</topic>
    <author>පීටර් කැනියුට් පෙරේරා</author>
    <content>සීවලී මහරහතන් වහන්සේගේ සිතුවම නිවසට වැඩම වූ සාර්ලිස් මාස්ටර්එංගලන්ත රජ පවුල ලංකාවේ ගෙවල්වලින් පන්නා දැමුවේද ඔහුයමෙයට වසර හැට හැත්තෑවකට පෙර කිසියම් නිවසක වාසය කරන අය බෞද්ධයන් ද යන වග නිවසට ගොඩවැදීමට පෙර දැනගැනීමට ක්‍රමයක් විය. ඒ, නිවසේ ප්‍රධාන දොරටුවට ඉහළින් එල්ලා තිබූ සීවලී මහ රහතන් වහන්සේගේ පිංතූරයකිනි. පද්ධපර්යංකයෙන් වැඩ සිට උකුල මත ඇති පාත්තරයට අත තබාගෙන සිටින සීවලී මහ රහතන් වහන්සේ‍ගේ රාමු කළ චිත්‍රය එකල සෑම බෞද්ධ නිවසකම ආලින්දයේ ප්‍රධාන ස්ථානයක ඉහළින්ම රඳවා තිබීම අනිවාර්ය කටයුත්තක් විය.එමණක් නොව සූවිසි විවරණය, සිද්ධාර්ථ කුමාරෝත්පත්තිය, යමාමහ පෙළහර, කේශච්ඡේදනය, දේවාරාධනාව, සුජාතා සිටු දියණියගේ කිරිපිඬු දානය වැනි වෛවර්ණ චිත්‍රවලින් එකළ බෞද්ධ නිවෙස් අලංකාර වී තිබුණි.ධර්මපාලතුමාගේ යෝජනාවබෞද්ධ බණ පොතින් අසා තිබූ ප්‍රජාපතී ‍ගෝතමිය, යසෝධරා දේවිය, සුජාතා සිටු දියණිය වැනි චරිත බෞද්ධ බැතිමතුන් තමන්ගේ සිතෙහි මවාගත්තේ එම චිත්‍ර තුළිනි.ඒ සෑම බෞද්ධ චිත්‍රයකම කෙළවරක එම චිත්‍රයෙහි නිර්මාපකයාගේ නම ‘ඇම්.සාර්ලිස්’ යනුවෙන් සටහන්ව තිබුණි. ඇම්.සාර්ලිස් හෙවත් බොහෝ දෙනා දන්නා පරිදි සාර්ලිස් මාස්ටර්, එම චිත්‍රවලින් බෞද්ධ ආගමික හැගීම් ප්‍රබෝධවත් කළා පමණක් නොව සිංහලයාගේ සිංහලකම ද ප්‍රබෝධයට පත්කළේය.සාර්ලිස් මාස්ටර්ගේ බෞද්ධ චිත්‍ර, සිංහල බෞද්ධ නිවසට පැමිණෙන්නට පෙර එම නිවස් අලංකාර කර තිබුණේ බොහෝවිට එලිසබෙත් මහරැජනගේ චිත්‍රයකිනි. එසේත් නැත්නම් බ්‍රිතාන්‍ය රජ පවුලේ චිත්‍රයන්ය. මීට අමතරව පිටරටවල භූමි දර්ශන, ඇපල් වැනි මුහුණු ඇති සුන්දර යුවතියන්ගේ චිත්‍ර ආදිය ද දැකිය හැකි විය. පිටරටවලින් ගෙනා එම චිත්‍ර ගැලවී සාර්ලිස් මාස්ටර්ගේ චිත්‍ර බිත්ති මත එල්ලුවේ නිකම්ම නිකං නොවේ. එම චිත්‍ර සමඟ ජාතිකාභිමානය ද සිංහලයන්ගේ සිත් තුළ ලැගුම් ගත්තේය.එයට පදනම වැටුණේ අනගාරික ධර්මපාලතුමන්ගේ ජාතික පුනර්ජීවන ක්‍රියාකාරිත්වය නිසාය. ඒ වන විට සිංහල නිවෙස්වල විරාජමානව පැවැති බටහිර චිත්‍ර වෙනුවට දේශීය, බෞද්ධාගමික, චිත්‍ර පෙළක් නිර්මාණය කිරීමට අනගාරික ධර්මපාලතුමන්ට අවශ්‍ය විය. එතුමා ‍මේ පිළිබඳව කොළඹ පිටකොටුවේ කයිමන් දොරකඩ සුප්‍රකට ව්‍යාපාරිකයකු වූ විලියම් පේද්‍රිස්ට පැවැසීය. “William Pedris The Paint People” යනුවෙන් හැඳින්වුණ එම ව්‍යාපාරය විහාර චිත්‍ර සඳහා අවශ්‍ය දුම්මල, සායම් ආදී රසායන අලෙවි කළ ස්ථානයක් විය. මුළු ශ්‍රී ලංකාවේ සතරදිග්භාගයේම විහාර සිතුවම් සිදු කෙරෙන විට අවශ්‍ය බඩු භාණ්ඩ ගැනීමට පැමිණියේ විලියම් පේද්‍රිස් සාප්පුවටය. විලියම් පේද්‍රිස් මාලිගාකන්දේ විද්‍යෝදය පිරිවෙනට ගොස් තමන්ගේ අවශ්‍යතාවය පූජ්‍ය හික්කඩුවේ ශ්‍රී සුමංගල මහ හිමිපාණන්ට දැනුම් දුන්නේය.දන් වළඳන භික්ෂූන් වහන්සේ නමක්මෙම කාලයේ රිචඩ් හෙන්රිකස් නම් යුරෝපීය චිත්‍ර ශිල්පියකු මාලිගාකන්ද පිරිවෙන් විහාරයෙහි සිතුවම් කරමින් සිටියේය. හෙන්රිකස් සමඟ විහාර සිතුවම් සම්බන්ධ වූ ඇම්.සාර්ලිස් නම් ‍ගෝලයෙකු ද සිටියේය.මුල්ම සීවලී සිතුවමඅතිපූජ්‍ය හික්කඩුවේ ශ්‍රී සුමංගල මහ හිමිපාණන් විලියම් පේද්‍රිස් ගේ අවශ්‍යතාවය පැවරුවේ රිචඩ් හෙන්රිකස් ගේ ගෝල ඇම්.සාර්ලිස්ටය. ඇම්. සාර්ලිස්, එනම් මාලිගාවගේ සාර්ලිස් උපන්නේ අම්බලන්ගොඩ ආඳාදොළදීය. ඒ 1880 ජූනි මස 25 වැනි දිනය. මාලිගාවගේ නන්දෝරිස් නම් වූ ඔහුගේ පියා දෛවඥයෙකු විය.එකල පාසල් අධ්‍යාපනය ලැබීමට කිසියම් මුදලක් ගෙවිය යුතු විය. එතරම් හොඳ ආර්ථික තත්ත්වයක තමන්ගේ පියා නොසිටි නිසා සාර්ලිස් අධ්‍යාපනය ලැබුවේ වැලිතර විජ්ජෝභාෂා පිරිවෙනිනි. එහිදී කුඩා සාර්ලිස්ට ප්‍රථම වරට අත්පොත් තබා අධ්‍යාපනය ලබා දුන්නේ අමරපුර මූලගන්ධි මහානිකායේ ආදි කර්තෘ පාලි චක්‍රවර්තී වැලිතර ඒ.යූ.ඒ.ඥානතිලක මහ හිමිපාණන්ය.තරුණ සාර්ලිස් මාලිගාකන්දේ විද්‍යෝදය පිරිවෙනට එන්නේ එයින් පසුවය. එකල ටවර් රඟහලේ පැවැත්වෙන නාට්‍යවල වේදිකා තිර සහ දැන්වීම් පුවරු නිර්මාණය කළ රිචඩ් හෙන්රිකස් ගේ ඇසුරට වැටෙන්නේ එම අවදියේය.දින කිහිපයක් ඇතුළත සාර්ලිස් මාස්ටර් විලියම් පේද්‍රිස් අවශ්‍යතාවය සම්පූර්ණ කළේය. ඔහු නිර්මාණය කළ චිත්‍ර‍ෙයහි වූයේ සන්සුන් ඉරියව්වෙන් දන් වළඳන භික්ෂූන් වහන්සේ නමකගේ වර්ණ චිත්‍රයකි. සාර්ලිස් මාස්ටර් එම චිත්‍රය හඳුන්වා තිබුණේ “සීවලී මහ රහතන් වහන්සේ” යනුවෙනි. විලියම් පේද්‍රිස් පමණක් නොව අනගාරික ධර්මපාල තුමන් ද සාර්ලිස් මාස්ටර් නිර්මාණය කළ සීවලී රහතන් වහන්සේගේ චිත්‍රය පිළිබඳව ඉතාමත් ප්‍රසන්න වූහ. විලියම් පේද්‍රිස් එම චිත්‍රය ජර්මනියට යවා එවකට පැවතුණ ඉතාමත් ඉහළම මුද්‍රණ තාක්ෂණයෙන් මුද්‍රණය කරවන ලදි. බෞද්ධ බැතිමතුන් සාර්ලිස් මාස්ටර්ගේ මෙම වෛවර්ණ සීවලී පින්තූරය මිලදී ගත්තේ ඉතාමත් භක්තියෙනි.ශ්‍රී ලංකාව පුරා සෑම බෞද්ධ නිවසකම වීදුරු යොදවා රාමු කළ සීවලී මහරහතන් වහන්සේගේ චිත්‍රය අනිවාර්යයෙන්ම දක්නට ලැබෙන්නට විය. විලියම් පේද්‍රිස් සමාගම එම චිත්‍රය වරකට මුද්‍රණය කළේ දස දහස් ගණනිනි. ශ්‍රී ලංකාවේ කිසිම චිත්‍රයක් පිටපත් එතරම් විශාල ප්‍රමාණයක් සීවලී පින්තූරය තරම් අලෙවි වී නැතැයි කියනු ලැබේ. එයට පසුව බෞද්ධ සාහිත්‍යයෙහි සහ පන්සිය පනස් ජාතක කථාවෙහි විස්තර වන සිද්ධීන් රාශියක් සාර්ලිස් මාස්ටර් විසින් වෛවර්ණයෙන් නිමවා විලියම් පේද්‍රිස් සමාගමින් මුද්‍රණය කරන ලදී.භාග්‍ය හා වාසනාවසීවලී පින්තූරයක් නිවසේ එල්ලීම නිවසට භාග්‍ය වාසනාව කැන්දවන්නේයි එදා බෞද්ධයෝ සිතූහ. සීවලී පින්තූරයෙන් නොනැවතුන ඔවුන්, තවත් බෞද්ධ සිතුවම් තම නිවසේ එල්ලා ගත්තහ. ප්‍රථම වරට බෞද්ධ චිත්‍රයක් බෞද්ධ නිවසක එල්ලීමට බෞද්ධයන් පෙලඹවීමේ ප්‍රමුඛයා සාර්ලිස් මාස්ටර් වශයෙන් හැඳින්වුවහොත් නිවැරැදිය. ජාතක කතා, බණ කතා කියවූ අ‍පේ බෞද්ධ බැතිමතුන්ට එම ආගමික චරිත ප්‍රථම වරට මවා දුන්නේ සාර්ලිස් මාස්ටර්ය. සාර්ලිස් මාස්ටර්ගේ මෙම බෞද්ධ සන්නිවේදන මෙහෙවර අගයා ආචාර්ය ගාමිණී මෙන්ඩිස්, “ඇම්.සාර්ලිස් සහ බෞද්ධ දෘශ්‍ය සන්නිවේදනය” යනුවෙන් පර්යේෂණ ග්‍රන්ථයක් ද ලියා ඇත.එක්දහස් නවසිය එකොළහේ දී මාලිගාකන්ද විහාරයේ සිතුවම් කටයුතුවලින්, බෞද්ධ සිතුවම් කලාව ආරම්භ කළ සාර්ලිස් මාස්ටර් “ස්වදේශ මිත්‍රයා” පත්‍රයේ ප්‍රධාන චිත්‍රශිල්පියා වශයෙන් ද කටයුතු කළේය. උම්මග්ග ජාතකය වැනි පොත්වල පිටකවරය මෙන්ම එහි ඇතුල් පිටු ද ඔහු චිත්‍රවලින් වර්ණවත් විය. ශ්‍රී ලංකාවේ තිරගත නොවූවත් ශ්‍රී ලංකාවේ ප්‍රථම චිත්‍රපටය වූ ආචාර්ය ඇන්.ඇම්.පෙරේරා ප්‍රධාන චරිතය රඟපෑ “රාජකීය වික්‍රමය” චිත්‍රපටයේ කලා අධ්‍යක්ෂවරයා වශයෙන් කටයුතු කර ඇත්තේ සාර්ලිස් මාස්ටර්ය.නූතන විහාර චිත්‍රකර්මයේ ආදිතමයා සාර්ලිස් මාස්ටර්ය. ඔහු මාලිගාකන්ද විහාරයේ චිත්‍රකර්ම කටයුතු කරන විට සෝලියස් මැන්දිස් කැලණි විහාරයේවත් ජෝර්ජ් කීට් ගෝතමී විහාරයේවත් වැඩ ආරම්භ කර තිබුණේ නැත. සාර්ලිස් මාස්ටර් ඉඳුරුවේ, කයිකාවල යාලේගම විහාරය, තිස්සමහාරාම චෛත්‍යරාජයා අබියස විහාර ගෙය, මතුගම පාන්තියේ ශ්‍රී මංගල විහාර‍ය, කිරිබත්ගොඩ ඊරියවැටියේ සුදර්ශනාරාමය, පොතුපිටියේ පූජාරාමය, බෝමිරිය ගනේවත්ත විහාරය, කොළඹ වජිරාරාමය, ජේතවන විහාරය, අශෝකාරාමය, ඉසිපතනාරාමය, වේළුවනාරාමය ආදී විහාර බොහොමයක චිත්‍රකර්ම කටයුතු නිර්මාණය කළේය. එම අවදියේ වෙසක් පො‍සොන් තොරණ බොහොමයක් හැඩ වූයේ ද සාර්ලිස් මාස්ටර්ගේ චිත්‍රවලිනි‍.මාතර වෙහෙරහේන අසූඅට රියන් බුද්ධ ප්‍රතිමාව නිර්මාණය ආරම්භ කළ සාර්ලිස් මාස්ටර් දක්ෂ මූර්ති ශිල්පියකු ද විය. නමුත් ඔහුගේ මරණය නිසා එය සම්පූර්ණ කිරීමට නොහැකි විය. අනගාරික ධර්මපාල, ඩී.එස්.සේනානායක, දොස්තර සී.ඒ.හේවාවිතාරණ වැනි අයගේ පුද්ගල උඩුකය නිර්මාණ ඔහුගේ විශිෂ්ට මූර්ති අතර ප්‍රමුඛස්ථානයේ විය. ඒ සියලුම කලා දක්ෂතාවයන්ට අමතරව සාර්ලිස් මාස්ටර් උපහාස කතා පැවසීමේ දක්ෂයකු ලෙස ද ප්‍රකටය.වරක් සාර්ලිස් මාස්ටර් හමුවූ භික්ෂූන් වහන්සේ නමක් ඔහුගෙන් මෙසේ ඇසූහ.“මාස්ටර්ගෙ සීවලී හාමුදුරුවො රෑ දහවල් නැතිව පාත්තරේට අත දාගෙන ඉන්නෙ කෑදරකමටද?”විහාරවල සැතපෙන පිළිම හදන්නෙ බුදුහාමුදුරුවො කුම්භකරණයෙක් නිසාද?” සාර්ලිස් මාස්ටර් භික්ෂූන් වහන්සේගෙන් ඇසුවේ උපහාස සිනහවක් ද මුවඟ රඳවාගෙනය.තවත් ව‍ෙරක සාර්ලිස් මාස්ටර් විහාරයක සිතුවම් කටයුතුවල යෙදෙමින් සිටින විටකදී එම විහාරාධිපති හිමියෝ ඔහුගෙන් මෙසේ විමසූහ.“මාස්ටර් දොරේ අඳින්නෙ මොනවද?”“දොරේ; අඳින්නෙ කලිසම් හාමුදුරුවනේ” සාර්ලිස් මාස්ටර්ගේ පිළිතුර වූයේ එයය.සාර්ලිස් මාස්ටර් නිතරම විද්‍යෝදය පිරිවෙනට ආවගියේය. සර් බාරොන් ජයතිලක මියගිය දිනයේ ද ඔහු පිරිවෙනට ගියේය.“බලන්නකො මාස්ටර් ජයතිලක උන්නැහෙ මැරෙන්න දඹදිවට ගිය හැටි” භික්ෂූන් වහන්සේ අකම්පාලව පැවසූහ.“අනේ මොකට වික්ෂෝප වෙන්නද හාමුදුරුවනේ බුදු බණේම ඔය ගැන කියල තියෙනවනේ”“මොකක්ද මාස්ටර් මමත් නොදන්න ඒ බුදු බණ?” සාර්ලිස් මාස්ටර්ගේ කතාවෙන් පුදුමයට පත්වූ භික්ෂූන් වහන්සේ විචාළහ.“ඇයි හාමුදුරුවනේ අහල නැතිද, “බා‍රානසීයං ඉසිපතනේ” කියල සූත්‍ර පිටකයෙ විස්තර වෙනවා”සාර් - ලිස්1947 මහා මැතිවරණයේ දී සාර්ලිස් මාස්ටර් ඩී.ඇස්.සේනානායකට ඉතාමත් සමීපව සහයෝගය දුන්නේය. ඩී.එස්.සේනානායක අගමැති පදවියට පත්වූ පසු, එකල ලබාදෙන ඉහළම ගෞරව නාමය වූ “සර්” නාමය සාර්ලිස් මාස්ටර්ට පිරිනැමිය යුතු යැයි ඇතැම්හු යෝජනා කළහ.“මට අලුතෙන් සර් කියන නම එකතු කරන්න උවමනා නැහැ. මම ඉපදුනාම මගෙ තාත්තා මගෙ නමට සර් කියන ගෞරව නාමය දුන්නා; සාර්-ලිස් මාස්ටර් පැවසුවේ සියලු දෙනා නිරුත්තර කරමිනි.සාර්ලිස් මාස්ටර් තමන් සතු කලා ඥානය නොමසුරුව අනුනට බෙදා දුන්නේය. ජී.එස්.ප්‍රනාන්දු; ජී.එල්.ගෞතමදාස, ‍ෙගාඩගෙදර රාජතිලක, හෙන්රි රාජදාස, ඇම්.නෝබට් ඔහුගේ දක්ෂ ගෝලයන්ය. සාර්ලිස් මාස්ටර්ගේ චිත්‍ර හුරුව ඔහුගේ එකම පුත් සුසිල් ප්‍රේමරත්නට ලැබුණි. සුසිල් ප්‍රේමරත්නගේ පුතුන් තිදෙනාගෙන් දෙදෙනෙක්ම චිත්‍රශිල්පීන් විය. ඔහුගේ එක් පුත්‍රයකු වූ නයනජිත් ප්‍රේමරත්න චිත්‍රකතා නිර්මාපකයෙකි. තවත් පුතෙකු වූ මනෝද් ‍ප්‍රේමරත්න ඒෂියා වීක් සඟරාවේ නේවාසික චිත්‍රශිල්පී හා පිටු සැකසුම් ශිල්පී වශයෙන් කටයුතු කරයි.සාර්ලිස් මාස්ටර්ගේ සීවලී සිතුවම ඇතුළු තවත් බෞද්ධ සිතුවම් කීපයක් 1992 සිට දෙහිවල නැදිමාල බෞද්ධ සංස්කෘතික මධ්‍යස්ථානයෙන් මුද්‍රණය කරනු ලබයි. ඒ සිවලී සිතුවම සාර්ලිස් මාස්ටර් පසුව අඳින ලද්දකි. විලියම් පේද්‍රිස් සමාගමින් මුද්‍රණය කළ සීවලී පිංතූර‍යෙහි සීවලී මහ රහතන් වහන්සේගේ එක කනක් දර්ශනය වෙයි. නමුත් නැදිමාල බෞද්ධ සංස්කෘතික මධ්‍යස්ථානයෙන් මුද්‍රණය කළ සීවලී මහරහතන් වහන්සේගේ චිත්‍රයෙහි කන් දෙකම දර්ශනය වෙයි.1955 නොවැම්බර් 21 දින සාර්ලිස් මාස්ටර් අභාවප්‍රාප්ත විය.පීටර් කැනියුට් පෙරේරාසාහිත්‍ය කාටූනයකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=cr1405112</link>
    <topic>අමරසේකර නැවත කියවීම</topic>
    <author>සමන් වික්‍රමාරච්චි</author>
    <content>අමරසේකර නැවත කියවීමකියනු මැන දිවි අරුත - ගුණදාස අමරසේකරගුණදාස අමරසේකර ගේ ‘කියනු මැන දිවි අරුත’ කෙටිකතා පොත අරබයා මීට පෙර මෙම තීරුවට මා ලියා තිබූ බව ඇත්තය. එහෙත් එම කෘතිය පිළිබඳ නැවත ලිවීමට මා පොලඹවන්නේ පසුගිය සතියේ දිනෙක එක්තරා පුවත්පතක (සිළුමිණ නොවේ) මගේ ලිපිය ප්‍රස්තුත කර ගනිමින් ලියා තිබූ ලිපියකි. මා දන්නා තරමින් එය ලියා තිබූ ලේඛකයා එම පුවත්පතේම සේවය කරන්නෙකි.එම ලිවීමට අනුව අමරසේකරගේ සවිඥානය (ඔහුට අනුව විඥානය) සහ අවිඥානය දෙකක් නොව එකක්මය. මෙම ලේඛක පඬිවරයා තම අපූර්ව සොයාගැනීම කරන්නේ තමා සේවය කරනා පුවත්පත මඟින් මේ තීරු‍ෙව් ලා මා ලියන ලිපිය විවේචනය කරමිනි. ඔහුගේ ලිවීම එම පුවත්පතේ පාලක කාරකාදීන්ට ප්‍රශ්නයක් වී ඇත්දැයි මම නොදනිමි. මක්නිසාද යත් මෙම ඊනියා මාධ්‍යවේදියා තමා ‍ෙස්වය කරනා පත්තරයෙන් සිළුමිණ පුවත්පතට සහ එහි පළවන තීරු ලිපියකට නොමිලයේම ප්‍රචාරය සපයා දී ඇති බැවිනි. ඒ ගැන නම් සුන්දර වුවත් ඔහුට ස්තුති කරනවා ඇත.දැන් අප පඬිවරයා‍ගේ අවිඥානය පිළිබඳ ගැටලුව විසඳා ගැනීමට කල් එළඹ ඇත. එහි ඇති වැදගත්කම නම් අමරසේකර ගේ කෙටිකතා පොත දෙවන වර කියවීමකට අවස්ථාව ලැබීමය. ෆ්‍රොයිඩ් මිනිස් මනස කොටස් තුනකට කඩා විස්තර කළේය. එනම් සවිඥානය (Conscious) පූර්ව සවිඥානය (Pre-Conscious) සහ අවිඥානය (Unconscious) යනුවෙනි. ෆ්‍රොයිඩ් අහම (ego) සහ සුපිරි අහම (Superego) යනුවෙන් නම් කර ඇති කාරකයන් අවිඥානයට අඩංගු නොවේ. ෆ්‍රොයිඩ්ට අනුව අවිඥානය යනු කිසියම් දී ඇති මොහාතක සවිඥානක ක්ෂේත්‍රයෙන් බාහිරව පවතින්නක් නොව අවරෝධනය (repression) මඟින් සවිඥානයෙන් වෙන්කොට ඇති තත්ත්වයකි. එබැවින් විකෘත කිරීමකින් (distortion) තොරව එම අවිඥානය සවිඥානය තුළට ප්‍රවේශ විය නොහැක.අමරසේකර ගේ කියනු මැන දිවි අරුත කෙටිකතා පොතේ එන ‘රෝහලේ ගින්න’ කෙටිකතාව ඔහුගේ අවිඥානයේ හරස්කඩක් සපයන බව මම කීවෙමි. එම ලිපියේ වපසරිය සලකා නොලියූ හරිය ලිවීමට අවස්ථාවක් දැන් මට ලැබී ඇත. ඇත්ත. අමරසේකර සවිඥානක තලයේ දී උග්‍ර ජාතිවාදියෙකි. දෙමලුන්ට ඉඩම් බලතල දීමත් පොලිස් බලතල දීමත් ඔහු තරයේ ප්‍රතික්ෂේප කරයි. ඔහු මෙලෙස විරුද්ධ වන ඉඩම් බලතල සහ පොලිස් බලතල යනු කුමක්ද? මේ පිළිබඳ වැඩිමනත් හැදෑරීමකට ත්‍රිමාණ වෙබ් අඩවියේ පළව ඇති දෘෂ්ටිවාදය දෙසට වූ නව ප්‍රවේශය නමින් දීප්ති කුමාර ගුණරත්නගේ ලිපිය කියවන්න. දීප්ති එහි එක් තැනෙක මෙසේ ලියයි.“සමකාලීන ගෝලීයකරණ ධනවාදය ඇතුළත ඉඩම් සහ පොලිස් බලතල ගැන මිනිසුන් තම සමාජ අත්දැකීමෙන්ම දන්නා දෙයක් ඇත. අනුභූතිකව සැලකුවහොත් ඉඩම් සහ ‍පොලිස් බලතල මිනිසුන්ගේ නිදහස පුළුල් කරනවා නොව සීමා කරනවාය. සැබෑ සමාජ යථාර්ථය මඟින් අත්විඳින මෙම අත්දැකීම (දැනුම) ක්‍රියාකාරී වන මොහො‍ෙත්දී උඩු යටිකුරු වෙයි. සිංහල මිනිසුන්ගෙන් බහුතරයක් දෙමළ ජනතාව ඉඩම් සහ පොලිස් බලතල ලබා දෙනවාට විරුද්ධය. එබැවින් එය තවම විසැඳී නැති දේශපාලන ප්‍රශ්නයකි. සිංහල විඥානයට අනුව බලතල බෙදාගැනීම යනු තමන් අත්විඳින ‘විනෝදයක්’ තමන්ට අහිමිවීමකි. සැබෑ සමාජ ව්‍යවහාරය ඇතුළත සැබැවින්ම අහිමි යයි හොඳින්ම දන්නා දෙයක් ක්‍රියාකාරී ලෝකය තුළදී එසේ නොවේ යයි මිනිසුන් සිතන්නේ මන්ද?”ත්‍රිමාණ වෙබ් අඩවියඅමරසේකර ගේ ගැටලුව දීප්තිගේ මෙම විශ්ලේෂණය තුළ පැහැදිලි කෙරේ. අමරසේකර යටපත් කරගන්නේ පොලිස් බලතල දීමෙන් දෙමළා අප නොවිඳින විනෝදයක් අත්පත් කර නොගන්නේය යන දැනුමයි. ඔහුගේ අවිඥානය යනු මෙම වංචනික බවය. දැන දැනත් නොදන්නා සේ සිටීම ජිජැක් නම් කළේ Cynicism යනුවෙනි. දීප්ති එය නරුමවාදය ලෙස සිංහලට හඳුන්වා දෙයි. එතැනදී අමරසේකරගේ කෙටිකතාවෙන් එළිදරව් කෙරෙන්නේ සවිඥානිකව ජාතිවාදියකු වන අමරසේකර අවිඥානිකව ෆෙඩරල් ක්‍රමයකට පක්ෂපාත වන බව නොවේ. ඔහුගේ කෙටිකතාව කියවීමම තුළ අප එළිදරව් කරන්නේ නරුමවාදියකු ලෙස අවරෝධනය කළ දැනුමයි. නැතහොත් අවබෝධයයි.අවිඥානය පිළිබඳ ෆ්‍රොයිඩියානු ප්‍රවාදය නැවත කියවන ලැකාන් අවිඥානය ගොඩනැඟී ඇත්තේ භාෂාවක් මෙන් යයි (Unconsciousis structured like language) පවසයි. ඒ අනුව කෙනෙකු පවසන දේ ලියන දේ විහිලු, කටවැරැදීම් ආදී සියල්ල සවිඥානක තලයක ඔහුගේ අවිඥානය ගවේෂණය කිරීමට අපට උපකාරී වේ. දීප්ති පවසන පරිදි දෙමළාගේ ආශාව සිංහල අපට සැකය. එලෙස සැක කිරීමට හේතුවක් නැති බව නලින් කෙසේ වෙතත් අමරසේකර හොඳින්ම දනී. ඔහු නරුම ලෙස දිගින් දිගටම අවරෝධනය කළේ එම සත්‍යයයි. ඔහුගේ කෙටිකතාව තුළ අන්‍යාකාරයකින් මතුවන්නේ අවිඥානගත එම දැනුමයි.මගේ ලිපිය අමරසේකර එරී සිටින ජාතිවාදී මඩගොහොරුවෙන් ‍ෙගාඩගෙන ඔහු ශුද්ධ පවිත්‍ර කිරීමට දරන ලද බොළඳ වෑයමක් ලෙස කෙනෙකුට දකින්නට පිළිවන. අප ලේඛකයා එවැනි චෝදනාවක් කළේ නම් ඔහු පඬිවරයකු ලෙස සැලකීමට තිබිණි. ඔහුගේ ලිපියේ පෙළ කෙනෙකුට එවැනි විග්‍රහයක් දීමට තරම් වුවත් එම කියවීම මඟින් එළිදරව් කරන අමරසේකරගේ අවිඥානය ඔහුගේ ශුද්ධ වූ ආත්මය නොවේ. හැබැයි අර ලේඛකයා අමරසේකරට කරන මහත් වූ අසාධාරණය නම් ඔහුව තව තවත් ජාතිවාදී මඩ ගොහොරුවේ එබීමයි.අමරසේකර රෝහලේ ගින්න නම් වූ කෙටිකතාව ලියන්නේ යයි අප කියන මුත් ඇත්තටමට නම් සිදුවන්නේ එහි අනෙක් පැත්තය. එනම් එම කෙටිකතාව විසින් අමරසේකරව නැවත ලිවීමයි. මගේ ලිපිය මා අවසන් කර ති‍බුණේ දෙමළ කැරැල්ල මැඬ පැවැත්වීමෙන් දෙමලුන්ගේ ප්‍රශ්නයට විසඳුමක් ලැබී තිබේදැයි වෛද්‍ය අතුකෝරල නඟන ප්‍රශ්නය අමරසේකර ගේ ප්‍රශ්න කිරීමක් වන බවත් ඔහුට තමාගේ අවිඥානයෙන් ගැලවී ගත නොහැකි බවත්ය. ඇත්තටම එම ප්‍රශ්නය ඔහු නඟන්නේ නම් ඔහුගේ අවිඥානය තුළ ඇත්තේ දෙමළාට පොලිස් බලතල හෝ ඉඩම් බලතල දීමෙන් ඔවුන්ට ලැබෙන දෙයක් නැති බවට වූ දැනුමය. වෛද්‍ය අතුකෝරාලගේ ප්‍රශ්න කිරීම තුළ එළියට පනින්නේ දෙමළාගේ ආශාව පිළිබඳ අමරසේකරගේ ෆැන්ටසියයි.සමන් වික්‍රමාරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=cr1405113</link>
    <topic>නාඩගං</topic>
    <author>නිහාල් ගුණසේකර</author>
    <content>නාඩගංසියල්ල එපා වූ කලක මෙන් ආලින්දයට ගිය වීරසේන එහිවූ හාන්සි පුටුවෙහි ඇලවූයේ ය. මේ හාන්සි පුටුව තමාට හිමි වූයේ තම පියාගෙනි. ඔහු මෙහි හාන්සි වී එහි ඇඳි දෙක පෙරට ගෙන ඒ මත දෙපා රඳවාගෙන සුරුට්ටුවක් බොන තේජාන්විත භාවය වීරසේනගේ සිත තුළ මැවෙන්නට විය. ඔහුට තිබූ කෙටි උඩු රැවුල ඒ තේජාන්විත භාවය තීව්‍ර කළේය. එය නිතර අත ගෑම ඔහුගේ සිරිතක්ව පැවතියේය. ඔහු එකල ගම් සභාවේ සභාපතිද විය. එම ආසනය නියෝජනය කළ පාර්ලිමේන්තු මන්ත්‍රිවරයා ඔහුගේ ගජ මිතුරකු ලෙස ප්‍රසිද්ධව සිටියේය. තමා ගුරු සේවයට පත්ව හිඟුරක්ගොඩට ලැබූ පළමු පත්වීම කොළඹට හදා ගන‍්නේ මිතුදමේ මහිමය නිසාවෙනි.වීරසේන ඇතැම් විට කල්පනා කළේ තමාට තාත්තා මෙන් තේජාන්විත ජීවිතයක් ගත කිරීමට නොහැකි වූයේ මන්ද කියාය. තාත්තාගේ තේජාන්විත ජීවිතය හා දේශපාලනය අංශ දෙකක් ලෙස වීරසේන දකියි. තාත්තා තමාට ද දේශපාලනය කරන මෙන් කීවද තාත්තාගේ දේශපාලනයට ඔහු විරෝධය දැක්වීය. සියල්ල එතැනින් අවසන් විය. ඔහු වාද්දුව පැත්තේ පාසලක ඉංග්‍රීසි උගන්වයි. ඔහුගේ බිරිය, විනිතා ද ගුරුවරියකි. ඇය බණ්ඩාරගම පාසලක ඉගැන්විමේ කටයුතු කරයි.විනීතාගේ වෙනස් වීම ඔහුට තේරුම් ගත නොහැකි විය. ඇතැම් අවස්ථාවල ඇගේ කතා බහ සහ ක්‍රියා පිළිවෙළ ඔහු සිත් නොගත්තේය. ඔහු ආලින්දයේ හාන්සි පුටුව සොයා ගියේ එවැනි අප්‍රසන්න අවස්ථාවක් මඟ හැරීම සඳහා ය.“ඔයා කියන්නෙ ඉතින් මේ ළමයි ගෙයක් හොයා ගන්නකං මෙහෙ ඇවිල්ලා ඉන්නවට ඔයා කැමති නැහැ?”“මං කියන්නෙ මේකයි, ඔය ළමයි මෙහේ ආවම දිගටම මෙහේ ඉඳියි. ගෙයක් හොයන එක අමතක වෙයි.”“එහෙම කරන එකක් නැහැ. අනිත් එක අපි වුණත් ගෙයක් ගැන විමසිල්ලෙන් ඉන්නවනේ.”“මට හිතෙන්නෙ නැහැ. මතකද මුලින් අමාරු වුණානේ ඒගොල්ලො යවා ගන්න.”“දැන් මේ මාසේ අන්තිමට ඒ ගොල්ලන්ට ඉන්න ගේ දෙන්න වෙනවනේ. ඔය හදිස්සියෙ කොහොමද ගෙයක් හොයන්නේ? ඉතින් මේ තත්වේ මත ඒ ළමයි කොහේ යන්නද?”“ඇයි මධුරිගේ අම්මලගේ ගෙදර?”“ඒ ගෙවල් දුරයිනේ. ඔයා හරියට කතා කරන්නෙ කිසි දෙයක් දන්නෙ නැතුවා වගෙයිනේ. ඒ ළමයි මේ මාසේ අන්තිමට මෙහේ එයි. ඇයි දෙයියනේ මේ ඔයාගේ එකම පුතානේ!”“එකම පුතා මගේ හිත කැඩුවා!”“අනේ මගේ කට!” වීරසේන ඉන් ඉහා කිසිවක් කතා කළේ නැත. තම සිත තුළ නැගි කෝපය ආයාසයෙන් මැඩ ගත් ඔහු කෙළින් ම ආලින්දයට ගියේ ය. ඔහු හාන්සි පුටුවට වී කල්පනාවේ නිමග්න වූයේය. තම බිරිය තම පුතුගේ මාර්ගයෙන් මේ දමා ගසන්නේ තමාට නොවේදැයි ඔහු යළි යළිත් සිතුවේය. ඔහුගේ සිත වහ වහා ඒ අතීතය වෙත දුව ගියේ ය.තම පාසලට මාරුවී පැමිණි සුමනා මහපටබැඳිගේ නම් ගුරුවරිය ගැන වෙසෙසින් සිත මෙහෙය වන්නට, ඈ පිළිබඳව සොයා බලන්නට තමාට සිත් දුන්නේ තම මිතුරෙකු දුන් පණිවිඩයක් නිසාය. ඔහු කීවේ ඈ තම කාර්යාලයේ තමන් සමඟ එකට වැඩ කළ නිරහංකාර කාන්තාවක් වූ බවය. ඔහු පුවත්පතක සේවය කරයි. සුමනා ද ගුරු පත්වීම ලැබීමට පෙර එම පුවත් පතේම සේවය කර ඇත. එහි කර්තෘ මණ්ඩලයේ උප කර්තෘවරියක ලෙස වසරක් පමණ සේවය කරන විටය ගුරු පත්වීම ලැබී ඇත්තේ.“ඔයා දන්නවා ඇති එතන වර්ණපාලව නේද?”“ආ... ඔව්.”“මගේ යාළුවෙක්.”“ඇත්තද. හොඳ කෙනෙක්. මට ගොඩක් දේ කියලා දුන්නා.”ඉන් පසු සුමනා සහ වීරසේනගේ හිතවත්කම ඇරඹුණේ සුමනාගේ දුව මධුරී මුල්කර ගෙනය. එය වීරසේන බලාපොරොත්තු නොවූවක් වූ අතර ඉන් ඔහුගේ සිතට නව පණක් ලැබුණාක් මෙන් විය.“මිස්ට වීරසේන, මගේ දුවට ඉංග්‍රීසි ටිකක් උගන්වන්න පුළුවන්ද, මං ගෙවීමක් කරන්නං.” දිනක් ඇය විවේක වේලාවකදී වීරසේන හමුවී ඉල්ලා සිටියා ය.“ගෙවීම ඒ හැටි දෙයක් නෙවෙයි. කොහොමද එයාගේ ඉංග්‍රිසි දැනුම?”“කලින් පන්තියකට යැව්වා. ඒක හරියට කෙරුණේ නැහැ මං හිතන්නේ. සාමාන්‍ය දැනීමක් තියනවා.”“හරි. අපි සතියකට දින තුනක් හවස පහට වගේ පැයක් විතර කරන්න බලමු. ප්‍රශ්නයකට තියෙන්නේ අනිකුත් හෝම්වර්ක් වැඩත් එක්ක ගැටීමක් වෙයි ද කියන එක. ඒක එයත් එක්ක කතා කරලා මට කියන්නකෝ.” යි වීරසේන ඇගේ පැහැපත් මුහුණු දෙස බලමින් කීවේය.“හොඳයි මිස්ට වීරසේන. මං එයත් එක්ක කතා කරලා කියන්නං. බොහොම ස්තූතියි.” ඈ අහිංසකව බිම බලාගෙන යාන්තම් කට කොනකින් සිනහවක් මතු කළාය. ඒ සිනහව ඔහු සිත් ගත්තේ ය.සුමනාගේ සැමියා මීට වසර දෙකකට පමණ ඉහතදී යතුරුපැදි අනතුරකින් මිය ගොස් ඇත. එතැන් පටන් සුමනා තම දෙමව්පියන්ගෙන් තමාට ලැබුණු උරුමයන් ප්‍රයෝජනයට ගනිමින් තම දියණියට නිසි අධ්‍යාපනයක් දීමට වෙහෙස වූවාය. දැන් ඇය කොළඹ පාසලක උසස් පෙළ හදාරන්නීය. සුමනාගේ සහයට සිටියේ නීතිඥයකු වූ මාමා කෙනෙක් පමණය.“දැන් මොකද චරිත්ට කරන්නේ? මම නං කියන්නේ ආයි විභාගේ ගන්න කියලා.” තම පුතුගේ උසස් පෙළ ප්‍රතිඵල දැන ගැනීමෙන් අනතුරුව විනීතා අමනාප ස්වරයෙන් විමසුවාය.“ඒ ළමයා ආයි විභාගේ කරන්න බෑ කියන්නේ.”“එහෙනං මොනවා කරන්නද හිතාගෙන ඉන්නේ? එයාට ලකුණු මදිවෙච්ච කාරණාව මං දන්නවා.”“මොකක්ද? කියනවා බලන්න.” වීරසේන ඇසුවේ ඇගේ පිළිතුර සිත තුළ මවා ගනිමිනි.“චරිත් අර මධුරි කෙල්ලට වහ වැටුණා. ඉතින් ඒ ළමයාගේ ඔළුව විකල් වුණා.”“අනේ මේ, ඔය ඕන තරම් ළමයි ආදරේ කරන අතරේ විභාග පාස් වෙන්නේ. ඒක තමන්ගේ වෙලාව. චරිත්ට ආයිත් විභාගෙ කරන්න බැරි නං බලකරන්න එපා. මං මිනිහව හොඳ ජොබ් එකක ට්‍රේන් වෙන්න දාන්නං. ඒ අතරේ එයාට බිස්නස් මැනේජ්මන්ට් වගේ කෝස් එකක් කරන්න කියනවා. මං මිනිහට යන පාර පෙන්වන්නම්. ඔයා භය නැතුව ඉන්න.”“ඔය ගෑනු ළමයා ඉංග්ලිෂ් ටියුෂන් ගන්න එනකොට මට තේරුණා, මේක ඒ තරම් හොඳ වැඩක් නෙවෙයි කියලා.”“මේ හලෝ, යමක් සිද්ධ වෙන්න ති‍යනවනං එක්ටැම් ගේක හිර කරලා තිබ්බත් ඒක සිද්ධ වෙනවා. ඒ මේ දෙන්නා පතාගෙන ඇවිත් තියන හැටි වෙන්න ඇති.”“මට දැන් මේ නාඩගං බලං ඉඳලා ඇති වෙලා!”නාඩගං යනුවෙන් ඈ අදහස් කරන්නේ මොනවාද? චරිත් සහ මධුරී අතර ගොඩනැගී ඇති ප්‍රේම සම්බන්ධය නාඩගමක් ද? ඈ ඊට මුල සිටම අකමැතිය. ඈ මධුරීට අකමැති වීමට හේතුව තමාට සිතා ගත නොහැක. මධුරීට අකමැති වීමට තරම් දුර්ගුණයක් ඇගෙන් දැක ගත නොහැකිය. චාම් දිවි පෙවෙතකට කැමති නිරහංකාර තරුණියක වන ඇගේ චරිත ස්වභාවය ගැන මනා දැනීමක් තමාට ලබාගත හැකි වූයේ ඉංග්‍රීසි උගෙනීම සඳහා ඇය ඔහු වෙත පැමිණීමත් සමඟය. තම පුත්‍රයා ඈ සමඟ පෙම් දමක පැටලී සිටින විට තමා ඒ පිළිබඳව නිහඬ පිළිවෙතක් අනුගමනය කළේ ඈ ගැන ඔහු තුළ තිබූ පැහැදීම නිසාය. එසේ නොමැති නම්, සුමනා සහ තමා අතර ලියලා වැඩී ඇති විශේෂ හිතවත්කම පිළිබඳ ඉවක් ඇයට දැනිලාවත්ද? ‘නාඩගං’ යන වචනයේ තේරුම විනීතාට අනුව එවැන්නක් විය නොහැකි ද? “නාඩගම්, නාටකය, නාට්‍ය” වගේ නොව නාඩගං කී විට! කට වහර බොහෝ දුර ගමන් කරන්නේය.දැනට පාසලේ ගුරුවරයෙක් දෙන්නෙක් මුහුණට සිනහවී කතා බහ කරමින්, යන්නට හැර තමන් දෙස වපරැසින් බලන බව වීරසේන දනී. ඔහු ඒ බව සුමනා සමඟ ද කියා සිටි අතර ඈ එබස් අසා කල්පනාවට වැටුණාය. හේතුව සැමියා නොමැතිව පාඩුවේ ජීවත් වන තමා මුළු පාසලේම තමාව තේරුම් ගත් එකම පුද්ගලයා වීරසේන ලෙස හඳුනාගෙන සිටීමය. අනිකුත් අය සමඟ වගා කරගෙන ඇති සුහදත්වයට ඉන් හානියක් නොකර ගැනීමට ද ඈ ඒ අතර වග බලා ගත්තා ය. එදිනෙදා ඇසුරේදී ඇය විසින් ඔහුට දක්වනු ලබන විශේෂත්වය එහි ඇතැමෙකුගේ සිත් නොගැනීම සාමාන්‍ය දෙයක් වුවත්, විය හැකි හානිය පුද්ගලයා අනුව විවිධ ස්වරූප ගනියි.ඇලීම් බැඳීම් සහිත පසිඳුරන්ගෙන් සැදීමේ ලෞකික ජීවිතය තුළ තවදුරටත් සැරිසරන්නේ තම දියණිය නිසා යැයි කියන සුමනා, මේ ජීවන කතරේ හමුව නෙක මිනිසුන් අතරේ, තම සැමියාගෙන් පසු විශ්වාසය තැබිය හැකි අවංක පුද්ගලයා වීරසේන බවද කීවාය. එවැනි මිනිසුන් ලොව විරලය. තම දියණියගේ දිවිය සරු කිරීම උදෙසා තමාට කළ හැකි හැම දෙයක් ම කරන බවද ඈ කියා සිටියාය.“මධුරී නොහිටින්න ඔයා ලෞකික ජීවිතයෙන් ඈත් වෙනව ද?” සුමනා විසින් පවසනු ලැබූ වදන් වලින් වික්ෂිප්ත වූ වීරසේන ඇසුවේය.“නැහැ ගෙදර ඉන්න ගමන් භාවනා ක්‍රමයකට අනුගත වෙනවා.”“ඇයි ඒ?”“හස්බන්ඩ් හදිස්සියේ නැති වුණාම මට හිතුණා අපිට ගොඩනගා ගත්ත ලෝකයත් කඩා වැටුණා කියලා.”“ඉතින්?”“මට ඉන් එහාට හිතන්න බැරි වුණා.”“ඒ තත්ත්වය තියෙන්න ඇත්තේ ඒ දවස්වලනේ. නමුත් දැන්?”“දැන් සාමාන්‍යයයි. ඒත් මේ ජීවන චක්‍රය කෙටි කර ගත යුතුයි කියන ස්ථාවරේ මං ඉන්නවා. ඒකට මං කලින් කිව්වා වගේ භාවනා පන්තියකට යන්නත් අදහස තියනවා.”දැන් චරිත් කොළඹ සැලකිය යුතු ප්‍රසිද්ධ ව්‍යාපාරික සමාගමක සේවය කරයි. ඔහුට හොඳ වේතනයක් ද ලැබෙයි. ගුරු වෘත්තිය ම තෝරා ගත් මධුරී රාජගිරිය පැත්තේ පාසලක උගැන්වීමේ කටයුතු කරයි. ඔවුන්ගේ විවාහය උත්සවාකාරයෙන් සිදුනොකළ අතර පවුල් දෙකේ ඉතාම කිට්ටු වැඩිමල් කීප දෙනෙකුගේ සහභාගිත්වයෙන් එය සිදු විය. එය එසේ සිදු වූයේ චරිත් සහ මධුරිගේ අදහස අනුවය. එය වීරසේන සහ සුමනා විසින් ද අනුමත කරනු ලැබීය. විනීතා මේ කිසිදු සාකච්ඡාවකට සහභාගි නොවීය. මවගේ මෙම හැසිරීම චරිත්ට මහත් ප්‍රශ්නයක් විය.“ඇයි අම්මේ, අම්මා මේකට අකමැති?”“ඔයාට හොඳක් වෙනවට මගේ අකමැත්තක් නැහැ. ඒත් ඔය පවුලට මගේ එච්චර කැමැත්තක් නැහැ.” යි විනීතා තිර ලෙස කීවාය.“ඒ ඇයි?”“හේතුව මගේ හිතේ දැනට තිබුණාවේ. ඔය දෙන්නට මං ශුභ පතනවා.”වීරසේන නොසතුටෙන් මෙන් කෙළින්ම ආලින්දය වෙතට ගිය විට සාලයේ සැටි පුටුවක් කරා ගිය විනීතා මොහොතකට වටපිට බැලුවාය. අනතුරුව එහි වාඩිවූ ඇය තමා වීරේ සමඟ කළ කතා බහ ගැන යළි යළිත් සිතුවාය. තම පුතා ගැන තමා කතා කළ අයුරු සැර වැඩීදැයි ඈට සිතිණ. ගෙයක් සොයා ගන්නා තෙක් තාවකාලිකව ඔවුන් මෙහි පැමිණීම ගැන හරස් විය යුතු නැත. දැන් එසේ කිරීමෙන් වැඩක් නැත. තමා කළේ විවාහයට අකමැති වීම පමණය.තමා ඊට අකමැති වුවත් ඔවුන් එය නොතකා මංගල කටයුතු දිගටම කරගෙන ගියේ වීරේගේ පූර්ණ සහයද සමඟය. තමා ඊට අකමැති වූයේ ඇයි? හේතුව සුමනාය. මධුරී සුමනාගේ එකම දුවය. මධුරි ගැන තමාට ප්‍රශ්නයක් නැත. සුමනා කෙරෙහි තමා තුළ වූ අප්‍රසන්න හැඟීම් සමුදාය විසින් තමා මෙහෙයවනු ලැබීම මෙහි මූලික හේතුවයි. මේ ප්‍රශ්නයේදී තමාද එක් වැරැද්දක් කළ බව දැන් සිතන ඈ ඒ නිසා වැඩ දුර දිග ගිය අයුරු ගැනද සිතන්නට විය ඈ කෙළින්ම වීරේගෙන් මේ ගැන විමසා සිටියා නම් මෙතරම් දීර්ඝව මෙය ඇදී යන්නේ නැත. එසේ කරනු වෙනුවට ඈ කළේ වචන වලින් අනියත ලෙස ඔහුට දමා ගැසීමය. ඉන් කිසිවක් සිදු නොවීය. අවසානයේ කුමක් කළ යුතුදැයි ඈ කල්පනා කළාය. මෙසේ නොහොඳ නොක්කාඩුවී තවදුරටත් සිටිය නොහැකි බව ඇය තේරුම් ගත්තාය.සියල්ල සිත තුළ තද කරගෙන සිටීම තවදුරටත් කළ නොහැකි හෙයින් සුමනා පිළිබඳව සොයා බැලීම සඳහා තමා දන්නා ගුරුවරියක මඟින් මෙහෙයුමක් දියත් කළාය. එහි ප්‍රතිඵලය අනුව සුමනා තමා සිතා සිටි අන්දමේ ගැහැනියක නොවීය. සුමනා සහ වීරසේන අතර සම්බන්ධයක් ඇතැයි සඳහන් කරමින් තමාට මුලින්ම ලැබුණු ලිපිය ඒ අනුව ඉවත දැමිය යුතුය. ඒ ලිපිය සහ ලැබුණු දුරකථන ඇමතුම් ද තමා මෙතෙක් කල් අවිඥානක සිතිවිලි ගොන්නක පටලවන්නට සමත් වී ඇතැයි ඈ සිතුවාය.නිහාල් ගුණසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=cr1405114</link>
    <topic>කතා කරන භාෂාව සියලු මුද්රන/දෘශ්‍යකරන කටයුත ුවලට ගත යුත ුයි</topic>
    <author/>
    <content>කතා කරන භාෂාව සියලු මුද්රන/දෘශ්‍යකරන කටයුත ුවලට ගත යුත ුයිඅජිත් තිලකසේනසිංහල භාෂාවේ වර්තමාන භාවිතය හා අනාගතය සම්බන්ධයෙන් අජිත් තිලකසේන මහතා සකස් කළ ලිපියක් මෙහි පළවේ. මෙම ලිපියෙන් සිංහල භාෂාව යාවත්කාලීන නොවීමෙන් මතුවී ඇති ගැටලු පිළිබඳව අවධානය යොමු කර තිබේ. මෙම ලිපිය අජිත් තිලකසේන පිළිගන්නා භාෂා රීතින්ට අනුව ලියා ඇත. එසේම ලිපිය අක්ෂර සංයෝජනය කර ඇත්තේ ඒ මහතා පිළිගන්නා භාෂා හා අක්ෂර රීතීන්ට අනුව සකස් කර ඇති එෆ්. එම්. තිලක අක්ෂර මාලාවෙනි.මෙම ලිපියෙහි මුල් කොටස ඉකුත් සතියේ පළවිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=cr1405115</link>
    <topic>දොස් නිදොස්</topic>
    <author/>
    <content>දොස් නිදොස්ඩී. එ‍ෆ්. කාරියකරවනභාෂා සංහාරයවර්ෂ ගණනාවක් තිස්සේ දවසින් දවස උග්‍ර වූ ප්‍රශ්නය නම් සිංහල කථනයෙහිදී ඉංගිරිසි වදන් ඇද ගැනීම ය. පොදු ජනතාව පමණක් නොව උගතුන්යැයි සම්මත ඇතැමුන් ද මේ වරද සිදු කරති. අද මේ ප්‍රශ්නය මහා භයානක එකක් වී ඇත්තේ ඒ වසංගතය ලියන බසට ද දරුණු අන්දමින් බෝවීමය.ඉංගිරිසි වචන සිංහල අකුරෙන් ඉදිරිපත් කිරීම වැඩි වර්ධනය වී සිංහල ලේඛනවල ඉංගිරිසි වචන ඉංගිරිසි අකුරෙන් ම යොදන අන්දම අද දකින්නට ලැබෙන්නේ අලුත් පත්තරවල ය. ඇතැම් පත්‍රයෙක සිංහල ලිපියෙක ශීර්ෂ පාඨය ඉංගිරිසි වදන්වලින් ඉංගිරිසි අකුරෙන් ම පළ කරන්නට විය.පසුගිය දා එක්තරා පත්‍රයෙක ක්‍රීඩා පිටුවේ නම සඳහන් වූයේ SPORTS යනුවෙනි. තවත් පත්‍රයෙක පිටුවක් හැඳින්වුණේ “යං GENERATION” යනුවෙනි. එහි “යං” යන්න ලොකු සිංහල අකුරෙනි. අනෙක් කොටස ඉංගිරිසි අකුරෙනි.මෙහි මේ “යං” යන්නෙන් අදහස් කැරුණේ YOUNG යන ඉංගිරිසි වචනයයි. බස කන මෙබඳු පළ කිරීම්වලට එරෙහි වන්නට කෙනෙක් නැද්ද?භාෂාප්‍රේමීන්ට මේවා නො පෙනෙන එකයි කරුමෙ! මෙහි මා, භාෂා ප්‍රේමීන් ය කියන්නේ එනමින් සංවිධානය වී ඇති මණ්ඩලයේ ඇත්තනට පමණක් නොවේ. එසේ සංවිධානය නූනත් අපේ භාෂාවට ප්‍රේම කරන භාෂා ප්‍රේමීහු ලක්ෂ සංඛ්‍යාත අන්දමින් මේ රටේ වෙති.ඒ භාෂා ප්‍රේමීන් හැම දෙනා මෙසේ බස නසන පත්තර වර්ජනය කරන්නට අදිටන් කැර ගතහොත්, අන්න ඒකයි උගැන්විය හැකි හොඳ ම පාඩම.සන්දර්ශනසිංහල අවුරුද්දේ විවිධ සන්දර්ශන නොයෙක් නොයෙක් අංගණවලදී පැවැත්වුණු පුවත් පසුගිය දිනවල පුවත්පත්වල පළවිණි.ඒ ඇතැමෙක දකින්නට ලැබුණේ “සන්දර්ශණ” හා ‘අංගන’ යන වැරැදි වදන් ය.ආයුබෝවන්අද මේ රට පුරා ම බොහෝ දෙනකුන් අතර පවත්නා ‘ආයුබෝවන්’ යන පැතුම තවමත් ඇතැමුන් වහරන්නේ ‘ආයිබෝන්’ කියා ය. ‘ආයි බෝන්’ - ‘ආයි බෝං’ වැරැදි වහරේ ඒවා ය.‘යු’ යන්න ‘යි’ යනුවෙන් විය හැකිය. එහෙත් ‘බෝවන්’ කිසිසේත් ම ‘බෝං’ වන්නට බැරි ය.ඇමැතිවරු“ඇමතිවරු දිවුරුම් දීම අනිද්දා” යන්නක් පසුගිය දිනෙක දකින්නට ලැබිණි.‘ඇමතිවරු’ යන්න ‘ඇමැතිවරුන්’ යනුවෙන් විය යුතුය. “ඇමතිවරු” යන වදනේ ‘ම’ යන්න ‘මැ’ යන්න විය යුතු අතර ‘ඇමැතිවරුන්’ යනුවෙන් එය අනුක්ත රූපයෙන් විය යුතුය. ‘දිවුරුම් දීම අනිද්දා’ යි කී විට ‘ඇමැතිවරු’ උක්ත නොවන බැවින් එය ඇමැතිවරුන් යන අනුක්ත රූපයෙන් විය යුතුය.සතුට‘වතුර වෙනුවට සතුට උතුරන්න’ යන්න නිරන්තර පුංචි තිරයෙහි දක්නට ලැබේ.“උතුරන්න” යනුවෙන් මේ කරන්නේ සතුටට ඇමතීමක් ද? ආලවට්ටම් දමා ඉදිරිපත් කැරුණේ වූ නමුදු එහි ඇදක් පෙනේ. සතුට ඉතිරෙන්නට පුළුවන. එසේ ම සතුට උතුරවන්නට ද හැකි ය. ඒ නැතිව සතුටට උතුරන්නැයි කියනු බැරි ය.ගැනෙති“සිසුන් බඳවා ගැනේ” යන්නක් ද දකින්නට ලැබිණි. “සිසුන් බඳවා ගනිති” යන්න ය මේ කියන්නේ. කර්මය උක්ත වන විට ‘සිසුන්’ යන්න ‘සිසුහු’ යනුවෙන් විය යුතු ය. එවිට ක්‍රියාව ‘ගැනෙති’ යනුවෙන් විය යුතු ය. “සිසුහු බඳවා ගැනෙති” යන්නයි නිවැරැදි වන්නේ.‘කහ කහ බුදි’ගිය මාසයේ දිනෙක එක්තරා පත්‍රයෙක පිටුවක් පළලට වූ සිරසක් මෙසේ ය:“වන්හන්ඩ්‍රඩ් යෙලෝ යෙලෝ ස්ලීපිං”(එක් සීය කෙනෙක් කහ කහ බුදි)යෙලෝ (yellow) යනු කහ පාට වුවද මෙහි ‘කහ කහ’ ය කියන්නේ කහ පාටට‍ නොවේ. කැසීමට ය.මේවාත් මේ පුවත්පත්වල පළ කළ යුතු දේ ද? ‘වන් හන්ඩ්‍රඩ්’ (onehundred) යන්න ‘සීයා’ කෙනකු හැටියට ගෙන, yellow යන්න කහ පාට වශයෙන් නො ව ‘කැසීම’ යන්නට උපයෝගී කැර ගෙන ‘කහ කහ බුදි’ යනුවෙන් ලියා ඇත. මේවා ගැන පියවර ගත යුතු අයත් කහ කහ නැතිව වුව නිදි ද?අවුල“හෝමාගම ප්‍රා. සභා සභාපති අවුල අවුලෙන් අවුලට” නමින් වූ මේ සිරස වූයේ සිකුරාදා පත්‍රයෙක මුල් පුවත වශයෙනි. මේ සිරසේ ද්විත්ව දෝෂයක් හා ත්‍රිත්ව දෝෂයක් ද වේ.ද්විත්ව දෝෂය නම් “සභා සභාපති” යන්න ය. ත්‍රිත්ව දෝෂය නම් “අවුල අවුලෙන් අවුලට” යන්න ය. මෙය කියන්නට තුබුණේ “ප්‍රාදේශීය සභාපති තේරීම අවුලෙන් අවුලට” යනුවෙනි.ගැළපීම1. දන්තජ ‘ල’ කාරය සහිතව ‘ගැලපීම’ යනුවෙන් ලියනු වැරැදියි. නිවැරැදි වන්නේ ‘ගැළපීම’ ය.2. “පොරොන්දම් ගැලපීම නොමිලේ” යනුවෙන් වූයේ පුංචි තිරයේ දැන්වීමෙක ය.පොරොන්දම් ගැළපීම, සල්ලිවලට හෝ නොමිලේ හෝ පුද්ගලයකුට කරනු හැකි දෙයක් නො වේ. කරනු හැක්කේ පොරොන්දම් ගැළපෙනවා ද යන්න බැලීම පමණි.“පොරොන්දම් ගැලපීම නොමිලේ” යි කියන කීම විකාරයෙකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=cr1405116</link>
    <topic>කව් සිළුමිණ</topic>
    <author/>
    <content>කව් සිළුමිණසංස්කරණය - රත්න ශ්‍රී විජේසිංහසට­හන : වස­න්තය එළ­ඹෙද්දී මහලු සිසි­රය සමු­ගත යුතුය. එහෙත් පරි­ණත සිසිර කාල­යට කල­බ­ල­යක් හෝ ශෝක­යක් හෝ නැත. අලුත් වසත් දරු­වන් ද කැටු­වය, ඔවුන් සක්මන් කරන්නේ. කිළි­ටි­පත් බිම පතිත වන්නේ ළද­ලු­ව­ලට ඉඩ හරි­මිනි. අනි­ත්‍ය­තාව මෙන් ම, සොබා­ද­හමේ උපේක්ෂා සහ­ගත පාඩම්ය, නිරාෂ ගුණ­සේ­කර නිරූ­ප­ණය කරන්නේ.සිසි­රයේ හිම දියව අවු රැළින් හුස්ම­ගෙන හරිත පෑ දලු නගත ඇවිද යමි උයන මැද... කිසිදු කල­බල නැතුව මල් රිකිලි කිය­ව­මින බලු පැටව් කැටුව යන මහලු මව්වරු පෙනෙන... උරා බී ප්‍රභා­තය පොළෝ තෙත සුළං මැද නැගෙන සේ වසත් මල් මහලු මව් මුව පිපෙන... සිසි­ර­යෙන් ආතු­රව බිම රැඳුන කිළිටි පත් දිර දිරා හෙමි හෙමින් ළද­ල්ලට ඉඩ හරින...නිරාෂ ගුණ­සේ­කර  බුදුන් දවස කිසා­ගෝ­ත­මිය තම මළ දරුවා කර­පි­න්නා­ගෙන ගෙන් ගෙට ඇවිද්දේ දරු සුව­පත් කරන්ට අබ සෙවී­ම­ටය. බුදු බණ පසක්වූ ඇය දින­කින් දරු සෙනෙ­හස අමු සොහො­නට වීසි­ක­ළාය මෙද­වස රිල­වි­යක් තම මළ පැටවා කර­පි­න්නා­ගෙන - සිප වැලඳ ගනි­මින් අත්තෙන් අත්තට පැන ගියේ අබ නොව අඹ­යක් වත් නොසො­ය­න්න­ටය.කන­වැ­රැල්ලේ හේමා­ලෝක හිමි  හොඳ හිත මතු­කර සෙන­හස ගාවා ජුදාස් ගෝලයා පෙර­මුණ ආවා සමි­ඳුන් සළ­කුණ කර­තම තේවා ජුද­යින් හට දුනි මුව­සිප පාවා දෙපා යදම් බැඳ වැටෙ­නට පැකිළ සිරි­හිස මත පැල­දුහ කටු කිරුල බර කුරු­සෙට දුනි උර­හිස තුමුල කල්වරි ගම­නට අප­මණ අවුල උර­දුන් කුරු­සෙන් ලෝ පව් බරට එතුමෝ වැටු­ණහ තෙව­රක් බිමට පිස්නා කඩ­යෙන් මුව පිසු ළඳට සිරි­වත දුනි ඡායා පිට පතට තෙපැ­යක් කුරුසේ වද විඳ නේක නැති­කොට දනගේ සිති­විලි ශෝක මරණෙ මරා තෙදි­නෙන් අවි­වේක කිතු හිමි උත්ථා­නය ලද සේකනුංග­මු­ගොඩ විල්සන් රුද්‍රිගු  බල බල වෙසඟ පොහොදා හඳට නෙත් යොමා ලැබ ගනු පිණිස නිවනේ අමර සෙත් අමා සම්මා සම්බුද්ද නික්ලේසි චක් කුමා නම­දිමු මහිමි අරි අට මගට හිස් නමා මුතු ඇට වගේ පැටලී ඇති මුතු පොටක ලියැවී තිබෙන බණ පොත්වල මුල පිටක ගැයු විට මෙය හිතින් ගෙද­රින් යන විටක රැක වර­ණය ලැබේ ආරක්ෂා වැටක සස­රෙහි කෙළ­ව­රට යන මඟ බොහො දිග දැන­ගෙන මැදුම් පිළි­වෙත තුළ තිබෙන වග තෙරු­වන් සරණ ගොස් දැක මොක් සුවය සග යා යුතු නියම මග වේ අරි අටඟි මගපාත­කඩ කුල­ති­ලක  හැඩට වැඩට ගෙයි ඇති දැඩි වුණු­ හිච්චි උන් හිටි ගමන් ඇඳ බැඳ­ගෙ­න­ සැ­ර­සිච්චී යන­කොට කිව්ව දේ හරි­යට නෑ නිච්චි ඉඳි කඩුල්ල පැන හනි­ක­ට­ පිට වෙච්චි නන්නා­දු­නන නුව­රක ඈ නැවතිච්චී කාලය ගෙවෙද්දී අප අම­තක වෙච්චි නුව­රදි නුව­රුන්ට ටික ටික රැවටිච්චි හිච්චිට යන්න දුන්නේ ඇයි අප්පච්චීකුසුම් විතා­රණ  ගල් වඩු­වා­ණන්ගෙ බැති­බර ගුණය බලා නව අර­හාදි සම්බුදු ගුණ ගඟුල ගලා කළු­ගල් පවා සිත්පිත් නැති මෙළෙක් වෙලා හිඳි­හිටි හොවින බුදු රූ ඇත පහළ වෙලා කළු­ගල් කැටිය පෙන්වන මෙත්කු­ලුණු ගුණ මන­සින් උසස් මිනිසා සිත් පිත් තියෙ න දුර­ලන අයුරු අලු­යම කෙළ පිඬක් මෙ න රහ­සක් නොවේ අය හට ඇස් කන් තියෙන සද­හම් දිව­යි­නෙන් ඔබ වැඩි තුන් වරෙක යහ­ගුණ දම් හිඟය දුසි­රිත් ඇත නොයෙක සෑසී සමි­ඳුනේ කළු ගල්වල මෙළෙක විත­රක් හෝ හෙළනු මැන මිනි­සුන් හදෙකවෙන්න­ප්පුවේ පයස් ප්‍රනාන්දු  දෑත් උකුලු තල දෙපසේ ගසා­ගෙන සිරස නො සොල්ව­මින් කෙළින් තබා­ගෙන ආඩ­ම්බර මංග­ලිකා උදෑ­සන පාද තබයි ඈත වනේ බලා­ගෙන ගවසා තරු වැනි සුදු මල් පෙති කඳ මනා­ලි­යක් වන්නේ මා කෙදින ද? කියන්! කියන්! සුදු බට්ටිච්චෝ! මිනි­සුන් සදෙ­නකු ඔබ ඔස­වා­ගෙන කඳු­ළැලි දහ­රින් මුව පොඟ­වා­ගෙන එහා ගොඩට පා නඟ - නඟ යන ඒ මළ ඉර බසිනා හීල් වෙලාවේ යොද­මින් නුබ ගබ සිනිදු වලා කඳ කව්ද හදන්නේ මගෙ මංගල ඇඳ? කියන්! කියන්! සුදු බට්ටිච්චෝ මැළ­වුණු මුහු­ණෙන් දහ­ඩිය වගුරා උදලු කෙටිය අර­ගෙන වළ හාරා හතර රියන් ඉඩ­කඩ සල­සන ඒ ඔළුව පැහුණු අර සොහො­නෙහි මිනිහා!!පරි­ව­ර්ත­නය : මාදම්පේ ඇම්. අසෝක ද සිල්වා(ශ්‍රීමත් වෝල්ටර් ස්කොට් කවි­යාගේ ‘The Proud Maisy’ රච­නය ඇසු­රිනි.)වෝල්ටර් ස්කොට් :- ශ්‍රීමත් වෝල්ටර් ස්කොට්, එකල රාජ­කීය කිවි­යකු ලෙස සම්මා­නීය විය. හෙතෙම වංශ­වත් පර­පු­රක සාමා­ජි­ක­යකු වූ අතර ශ්‍රිමත් යන විරු­දා­ව­ලි­යෙන් ද පුද ලබා තිබේ. ඇල්ෆ්‍රඩ් ටෙනි­සන්, රොබට් බ්‍රිප්ස්, රූපට් බෲක් වැනි ශ්‍රේෂ්ඨ ඉංගි­රිසි කිවි­යන් ඔහුගේ ඇසුර ලබා තිබෙනු පෙනේ.නොතිත් ආශා වලට ගිනි බින්ද හිත් අපුල කිහි­ර‍'­ඟුරු මක­රන්ද පස් පවට පසඟ පිහි­ටුවා වැඳ අයෙක් වෙද? නිවන් පුර දොර බින්ද පල­ඳවා රන් මාල භීති­යට අයුතු යුතු­කම් සෙව්ව පාප­යට නොහොඳ හොඳ මතින් වෙන් කර­ලන්ට වරද ගෙන හැර­ලුවා සිපිරි ගෙට බාල­යන් ඇසුරු කළ මල­ණු­වෙනි නොතිත් ආශා සෙවූ නැග­ණි­යනි කොතැන හෝ මග හැරුණු සකි සඳුනි අද උරුම මේ යකඩ දොර පමණිජයන්ත නිමල්සිරි  පස්කම් සැප­තෙහි ඇලී ගැලී එක­ළොස් ගින්නෙන් දැවී දැවී කෙලෙස් ඕඝයේ ගිලී ගිලී මේ භව කතරේ හස­රක් නොදැනී අඳු­රෙන් අඳු­රට අප යනවා බව කඩ­ති­ර­යෙන් තිමිර මුදා හැර කෙලෙස් මළ මුදා නෙත් මානන කල ස්වර්ණ වර්ණ එළි­යක් එනවා කටු කොහො­ලින් පිරි ලොවක් මැදින් එළිය දකි­න්නට අප යනවා ඒ රන් එළියේ කිරණ ගලා දන මන හද­වත් පුබුදු කළා සීල සමාධි ප්‍රඥා මහි­මෙන් සන­රා­මර හිමි වැඩි මග ඔස්සේ එළි­යෙන් එළි­යට අප යනවාදිබ්බැද්දේ දුල්මන් පීරිස්  දොළු­කන්ද දිග වන ගැබැයි නුඹ බවුන් වඩනා පින් කෙත යි වියළි ගිනි­යම් රුදුරු පොළොවේ ඉරි තැළුණු වැහි බිඳ ඔබයි ගල් විහාරේ නෙතින් වෑහෙන ‍මහා කරුණා ගුණය දුටු නුඹ තැනූ කැට­යම් සිතින් පිරිමැ ද මහා ගල් වඩුවා නුඹයි කන­දරා මහ සමු­දුරේ රැළි නුඹේ ඇඳි­වත කියයි වැර­හැළි එදා පැර­කුම් රජු නුඹයි මට සත් මහල් ප්‍රාසාද දුන් මහා කස්සප නැඟූ සීගිරි මහා බල­කොටු මට තනා දුන් කලා­වැව් දායාද කර දුන් මහා දාසෙන් රජු නුඹයිධර්ම­සිරි ගුණ­ව­ර්ධන  අමා­ව­කට සඳ මැලවී... සිතිජ ඉමේ සැඟ­වුණා බල්ලකු උඩ බුරන හඬට නිස­සල රැය සසැ­ලුණා සක්මන් මළු­වට නුදු­රින් සෙව­ණැ­ල්ලක් මතු­වුණා කොක් ගම­නින් එස­වුණු පා... පිං කැට­යට ළං වුණාතරු­ෂිනි සඳුෂා ඕවි­ටි­ගල  කර්තෘ : කල­වානේ ජය­සේ­කර ප්‍රකා­ශ­න­ය - කර්තෘ ප්‍රකා­ශ­න­යකි.‘කුකුළු කෝර­ළයේ දිය දහරා තරුව වෙන කවු­රුත් නැති ද තිගෙ ගී රස ඉරුව?’යනු­වෙන් වරෙක විම­සූයේ කොළඹ යුගයේ ප්‍රමුඛ කවි­යකු වූ මීමන ප්‍රේම­ති­ල­කය. ඒ ‘මියුණු ඇල්ල’ නම් කවි පෙළ­කය. එකී කුකුළු කෝර­ළය, ජන­ශ්‍රැති - ජන­කවි ආක­ර­යක් බව හෙළි වන්නේ, කල­වානේ ජය­සේ­කර සම්පා­ද­නය කර ඇති, ‘කුකුළු කෝර­ළයේ ජන­කවි’ නම් කෘති­යෙනි. ප්‍රදේ­ශ­යට ආවේ­නික ජන­කවි - ගී රැසක් ම එහි සංග්‍රහ වී තිබේ. ප්‍රදේ­ශ­යට නම් ලැබුණු ආකා­රය පිළි­බඳ මූලාශ්‍ර ජන­කවි මෙසේ ය:දිග්ග­ම්පොත කෝර­ළ­යෙන් ගෙනා කුකුළු පොර කොටන්ඩ කොක්හ­ඬලා පට­න්ගත්තු අන් කුකු­ළන් මරා ලන්ඩ වික්මැති යුද කරපු නිසා රජ වාසල සතුටු වෙන්ඩ එදා පටන් නම් පැව­තිය කුකුළු කෝරළේ කියන්ඩකල­වානේ ජය­සේ­කර, මේ ජන­කවි රැස්කර ගෙන ඇත්තේ මහත් අසී­රු­වෙන් බව නිසැ­කය. කවි කියු බොහෝ දෙනා දිවි­යෙන් සමු­ගෙන බොහෝ කල් ගතවී ඇති බැවිනි. පර­ගල විසූ පුස්සල හේවාගේ නම් ජන කවියා කුකුළේ ගඟ හරහා ඇති පාලම ගැන කියූ කවක්, මේ.කුකුළු ග‍ඟේ වස කමේ හැටිය මට - කියන්ඩ යන්තම් සිහිවෙනවා ග‍ඟේ පළල වේවැලේ දිග­ට­මයි හැට­පස් බඹ­යකි මැන බැලුවා සලා දිදී ගෝසා­වකි ජල­කඳ ගල් අස්සෙන් පැන මතු වෙනවා අවු­රු­ද්දට තුන් දෙනා කන­ක්කුවෙ, කුකුළු ගඟට බිලි කැප වෙනවා.මේ ජන­කවි යනු හුදෙක් ‘කවි’ පම­ණක් ම නොව, ජන ඇද­හිලි, විශ්වාස, සිතුම් පැතුම් හා ඉති­හා­සය ද තව බොහෝ ද ද තැන්පත් කෝෂ්ඨා­ගාර වැන්න. එයින් නූතන නිර්මා­පක පර­පු­රට ද ජය­සේ­කර ගේ ශ්‍රමය මහත් සේ ප්‍රයෝ­ජ­න­වත් වනු ඇත.පර­ගල විසූ ඔපි­සර රත්රන් හාමි කියා ඇති කවිය, ඔහුගේ මුවට නංවන ‘වැඩ­ව­සම් ශෘංගා­ර­යෙන්’ සැර­සු­නකි.හකුරු කන්ඩ ගිය කල පුස්සල කන්දේ හකුරු ලියක් හිටි­යයි උන්නේ කන්දේ කැකුළු තන දෙකට මගෙ හිත ලොබ බැන්දේ හකුරු කාපු කල කට තිත්තයි නැන්දේඅභි­නව ගුප්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=cr1405117</link>
    <topic>පොත් පුවත්</topic>
    <author/>
    <content>පොත් පුවත්පොල්ගහවෙල මහමෙව්නාව භාවනා අසපු සංචිතයෙහි ප්‍රධාන අනුශාසක නාවලපිටියේ අරියවංශ ස්වාමීන් වහන්සේ විසින් රචිත ‘දිවි මඟ පහන් කරන භාවනා’ බෞද්ධ ග්‍රන්ථය මේ මස 14 වැනිදා (වෙසක් පුන් පොහෝදා) උදේ 10 ට කඩුවෙල බෝධිඥාන භාවනා අසපුවේදී දොරට වඩී.දයාවංශ ජයකොඩි සහ සමාගම මගින් ප්‍රකාශයට පත් කර ඇති ‘දිවි මඟ පහන් කරන භාවනා’ ග්‍රන්ථයෙහි බුදුරජාණන් වහන්සේගේ නිර්මල ධර්මය සරණ කොට ගත් තැනැත්තාට ඒ ඇසුරින් මානසික සුවයට නිසි අඩිතාලම දමාගත හැකි බව සඳහන් වේ.සසරේ කර්මානුරූප බලපෑම නිසාත් පරිසරයේ බලපෑම නිසාත්, මේ ජීවිතයේ දුරදිග නොබලා කරන දේවල් නිසාත් සතුටින් සැනසිල්ලේ ජීවත්වීමට අවශ්‍ය මානසික සුව ලබාගත නොහැකි බව පූජ්‍ය නාවලපිටියේ අරියවංශ ස්වාමීන් වහන්සේ මෙම ග්‍රන්ථයෙහි සඳහන් කරති.එදින විශේෂ අඩු මිලකට සැදැහැවතුන්ට මේ ග්‍රන්ථය ලබාගැනීමට අවස්ථාව සලසා ඇත.සංස්කාරක - එඩ්වඩ් චන්ද්‍රසිරිප්‍රකාශනය - ශ්‍රී ලංකා ඉන්ෂුවරන්ස්ටී.බී. ඉලංගරත්න ශූරීන්ගේ ජන්ම ශත සංවත්සරය වෙනුවෙන් එතුමා පිළිබඳව විවිධ විද්වතුන් විසින් ලියන ලද ලිපි රැසක් එකතුකොට සංස්කරණය කරන ලද ග්‍රන්ථයකි. එතුමාගේ දේශපාලනය ග්‍රන්ථකරණය කලා ජීවිතය පුවත්පත් කලා ජීවිතය ආදි සියලු තොරතුරු අඩංගු කොට සැකසුණු මේ ලිපි සියල්ල සාහිත්‍යමය වටිනාකමකින් යුක්තය. මේ ග්‍රන්ථය ප්‍රකාශයට පත්කොට ඇත්තේ විකිණීම සඳහා නොවීම ද විශේෂයකි.කර්තෘ - චිත්‍රාල් ද සොයිසාමිල - රු. 200ප්‍රකාශනය - ප්‍රින්ට් ඇන්ඩ් ප්‍රින්ට් ග්‍රැෆික්ස් ලිමිටඩ්සාමාන්‍ය වැඩිහිටියන් තරුණයන් සහ පාසල් සිසුන් සඳහා තෝරාගත් සරල සිංහල පදරුත් සහිත ගාථා සමුච්චය තෝරාගත් ධම්මපද ගාථා ගණනාවක් සිංහල අරුත් සහිතව මෙසේ දැක්වීම ප්‍රයෝජනවත් කටයුත්තකි.කර්තෘ - ජී.ආර්. දිසානායකමිල - රු. 170ප්‍රකාශනය - කර්තෘ ප්‍රකාශනයකිමේ කෘතිය ශ්‍රී ලංකාවේ බොහෝ විභාගවලට පෙනී සිටින විද්‍යාර්ථයන්ට පලදායක අතිරේක පොතක් ලෙස හැඳින්විය හැකිය.අපොස (උසස් පෙළ), සාමාන්‍ය පෙළ පරීක්ෂණ, නීති විද්‍යාල ප්‍රවේශ විභාගය, විදේශ සේවා පරීක්ෂණ ආදි විභාග සඳහා අවශ්‍ය දැනුම හා අවබෝධය ලබා දෙයි.කර්තෘ - අමරසේන කංකානම්ගේමිල - රු. 380ප්‍රකාශනය - කිංකිණි ක්‍රියේෂන්ස්කුඩා දරුවන්ට ඔබින ගීත රචනා කළ ගීත රචකයන් කීපදෙනා අතරින් කෙනෙකු වූ කතුවරයා අතින් ලියැවුණු එවන් අර්ථවත් ගීත රචනා රාශියක එකතුවකි මේ. ගුවන් විදුලියෙන්, රූපවාහිනියෙන් ඇසූ දුටු ගීත කියවා රස විඳින්නටත් රසවිඳ තමන් ඇසුරේ තබාගන්නටත් මේ කෘතියෙන් ගීත රසිකයන්ට වස්ථාව ලැබී ඇත.කර්තෘ - මිහිරාන් කරුණාරත්නමිල - රු. 180ප්‍රකාශනය - කර්තෘ ප්‍රකාශනයකිඉතිහාසය පුනර්භවය ආදරය හා යොවුන් වීරත්වය එකට කැටිකළ ආත්මයක උරුමයක් සොයා ගවේෂණයේ යෙදෙන යොවුන් කණ්ඩායමකගේ පර්යේෂණාත්මක වික්‍රමාන්විත යොවුන් නවකතාවකි. 2010 සංස්කෘතික කටයුතු දෙපාර්තමේන්තුව විසින් පවත්වන ලද අත්පිටපත් නවකතා තරගයෙන් ජයග්‍රහණය ලද කෘතියකි.කර්තෘ - එච්.එම්. ජයන්ත විජේරත්නමිල - රු. 375ප්‍රකාශනය - ෆාස්ට් පබ්ලිෂින් (ප්‍රයිවට්) ලිමිටඩ්දේශීය හා විදේශීය ප්‍රකට පෙම්කතා කීපයකි. මේ සියල්ලම අසම්මත පෙම් සබඳතා වීම විශේෂයකි. ඉතා රසවත් බසින් ලියා ඇති මේ පෙම්කතා විශිෂ්ට පුද්ගලයන්ගේ රහස් පෙම් සබඳතාවන් නිසා බොහෝ දෙනා නොදන්නා ඒවා වීම ද තවත් විශේෂයකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=ay1405114</link>
    <topic>බෞද්ධ චිත්‍රපට රැල්ලෙන් ශ්‍රද්ධා භක්තිය විනාශ වෙනවා</topic>
    <author>සුනිල් මිහිඳුකුල</author>
    <content>පන්සලෙන් පල්ලියෙන් කෝවිලෙන්විය යුත්තේ එකක්. දේශපාලනෙන්විය යුත්තේ වෙනත් දෙයක්.ඒ දෙක එකට පෑහෙන්නේ නෑඔබ වහන්සේගේ ගිහි නම මොකද්ද?බරණිවල ලියනගේ ආනන්දඋපන්නේ?1950 මැයි මස 22. එදා වෙසක් පුර පසළොස්වක පෝය දවසක්.ගම?මාතර මොරවක්කෝරලයේ රඹුකන.ඒක කොයි වගෙ ගමක් ද?ගොවීන් ජිවත්වන බොහෝම දුප්පත් ගමක්. ගම්මුන්ගේ ප්‍රධාන ආදායම් මාර්ගය වුණේ තේ. ඒ හැරුණුකොට වී ගොවිතැන.ඔබ වහන්සේගේ පියා කවුද?බී. එල්. සයිමන්.මව?සොබනා හාමි.පවුලේ කී දෙනා ද?හත්දෙනයි. පිරිමි පහයි. ගැහැනු දෙන්නයි මම තමයි වැඩිමලා.පාසල් ගියේ?මොරවක වැලිව බෞද්ධ මිශ්‍ර පාඨශාලාව. උසස් පෙළ කරන්න පැපිලියානේ සුනේත්‍රා දේවි පිරිවෙනට ආවා.මහණ වුණේ?1963 දී. මොරවක වැලිව ගංගාතිලක විහාරයේ.ඔබ වහන්සේගේ කැමැත්තෙන් ද මහණ වුණේ?ඔව්.මහණ වෙන්න හේතුව?මම ඉපදුණේ වෙසක් දවසක කිව්වනේ. ඒ නිසා ඉස්පිරිතාලේ නර්ස් නෝනා කියලා තියෙනවා, මේ ළමයා හොඳයි මහණ කරන්න කියලා. ඔය මතය අපේ පවුලේ අය තුළත් ඥාති පාර්ශ්වය තුළත් තිබුණා. කවුරුත් මගෙ ඔළුව අතගාලා කියන්නේ මහණ වෙන්න ඉන්න ළමයා කියලයි. ගමේ පන්සල තිබුණේ ඉස්කෝලෙට අල්ලපු වැටේ. අපි පන්සල් ගියා; දහම් පාසල් ගියා. ඒ පසුබිම තමයි මට බලපෑවේ.කුඩා දරුවන් මහණ කිරීම ගැන ඔබ වහන්සේ දරන මතය මොකක්ද?ශාසනික වත් පිළිවෙත් පවත්වාගෙන යන්න දැනුමක් නැති අය පැවිදි කරනවට වඩා ගිහි - පැවිදි ජීවිතය වටහා ගත හැකි වයසකට ආපු, කොටින්ම පැවිදි ජීවිතයේ ගැඹුර වටහා ගන්න පුළුවන් වයසේ අය තමයි මහණ කළ යුත්තේ.ඔබ වහන්සේගේ කුඩා කාලයේ කොහොම ද ගමේ වෙසක්?ඉස්සර අපි ළමයි එකතු වෙලා බට ගස් කපලා ඒවයේ පතුරු අරන් සැරසිලි කොළ අලවලා වෙසක් කූඩු හදනවා. නමුත් අද නගරයේ ඉන්න ළමයින්ට වෙසක් කූඩුවක් හදාගන්න බැහැ. කඩෙන් සල්ලිවලට ගෙනැත් එල්ලනවා. ඒකෙන් ළමයි තුළ ශ්‍රද්ධා - භක්තිය ඇතිවෙන්නේ නැහැ.ඔබ වහන්සේ විශ්ව විද්‍යාලයට එන්නෙ?1970 දී.කොහොම ද සරසවි ජීවිතය?සුන්දර නැහැ. හරිම කටුකයි. එදා අද වගේ මහපොළ ශිෂ්‍යත්ව තිබුණේ නැහැ. අපි දුගී දුප්පත් පවුල්වල දරුවෝ. බොහෝම අමාරුවෙන්, අපහසුතාවයන්ගෙන්, විශාල අඩුපාඩුකම් මැද්දේ තමයි අපි ඉගෙන ගත්තේ. හැබැයි අද කියලා වෙනසකුත් නැහැ. දේශපාලනඥයෝ කියනවා, විශ්ව විද්‍යාල ළමයි තමයි රටේ අනාගතය භාරගන්නෙ කියලා. ඒක හරියට මඩ සෝදාගත් කල ගොවියා රජකමටත් සුදුසුයි කිව්ව වගේ මහ බොරු කතාවක්. අද ළමයි ස්ට්‍රයික් කරනවා. කලකෝලහාල කරනවා. අද අවුරුදු හතරක් විශ්ව විද්‍යාලයේ ඉන්නව කියන්නේ අවුරුදු හතරක් වැලිකඩ බන්ධනාගාරයේ ඉන්නවා වගෙ වැඩක්.බොහෝ විශ්ව විද්‍යාල පැවිදි ශිෂ්‍යයන් සිවුරු අරින්නේ ඇයි?පිරිවෙන් විශ්ව විද්‍යාල බවට පත් කළායින් පසුව පරමාර්ථවල වෙනස්කම් සිද්ධ වුණා. ඉස්සර පිරිවෙන් සම්ප්‍රදාය තුළ තමයි පැවිදි පඬිවරු බිහි වුණේ. ඔවුන් පාලි, සංස්කෘත හැදෑරුවා. ත්‍රිපිටකය හැදෑරුවා. නමුත් විශ්ව විද්‍යාලවලදී මේ පරමාර්ථ විකෘති වුණා. සරසවිය කියන්නේ නිදහස් තැනක්. එතැන ඕනැ වරදක් කරන්න පුළුවන් කියන හැඟීම ආවා. එතැනට ගිහියොත් ආවා. විශේෂයෙන් ගැහැනු ළමයි ආවා. ඒ සංකලනයත් එක්ක පරිසරය විකෘති වුණා. මම කියන්නෙ නැහැ ගමේ පන්සලේ සිවුරු හැරියේ නැහැ කියලා. පිරිවෙන් අධ්‍යාපනය තුළ සිවුරු හැරියේ නැහැ කියලා. ඒත් ඒක වුණේ බොහෝම අඩුවෙන්. මොකද, එතැන මෙහෙම පරිසරයක් තිබුණේ නැහැ.ඔබ වහන්සේ හුණුපිටියේ ගංගාරාමයට එන්නේ කොහොම ද?මම ආවේ 1979 දී. එහි කාර්මික විද්‍යාලයක් පටන් ගත්තා. ඉංග්‍රිසි ඉගැන්වූවා, ජනසන්නිවේදනය ඉගැන්වූවා. ඒ වැඩවලට තමයි මං ආවේ. පනස් හයේදී කළ යුතුව තිබුණේ සිංහල, දෙමළ සහ ඉංග්‍රිසි යන භාෂා තුනම සම තත්ත්වයකට ගෙන ඒම. ඉංග්‍රිසි අධ්‍යාපනය කප්පාදු කිරීම නිසා සාමාන්‍ය පවුල්වල දරුවන්ට උගතුන්, බුද්ධිමතුන් වීමේ අවස්ථාව අහිමි වුණා. ඉංග්‍රිසි නොදැන අඩුම ගාණේ ආචාර්ය උපාධියක්වත් කරන්න බැහැනේ.ඔබ වහන්සේ ගීත රචනයට පිවිසෙන්නේ කොහොම ද?ඒ 1976 දි විතර. දයාරත්න රණතුංග ගයන ‘කල්ප කාල ගතවන තුරු’ මා ලියු මුල්ම ගීතයයි. මගේ හත්මුතු පරම්පරාවේවත් කලා කාරයෙක් නැහැ. නමුත් අපේ අත්තලා මුත්තලට ජනකවි කියන්න පුළුවන්කම තිබුණේ කට පාඩමින්. පුංචි කාලේ අපි ඇස් පේන්නැති, කන් ඇහෙන්නෙ නැති උන්දැලට තුන් සරණේ, යශෝදරාවත හයියෙන් විලාප ගහලා කියවනවා. ඒ වගේම බුදුසිරිත දිගටම කියවනවා බුද්ධ පරිනිර්වාණය දක්වාම.ගීත රචනා කිරිම භික්ෂුවකට කැපයි කියලා කියන්න පුළුවන් ද?ඒකට විරුද්ධව කවුරුත් ඇවිල්ලා මෙතෙක් මගෙ මුහුණට බැණලා නැහැ.ගීත ලිවීමේ ඔබ වහන්සේගේ අරමුණ මොකද්ද?ගීතය බොහෝම සංවේදී කලා මාධ්‍යයක්. ඒක බුදු බණ මඟක් කර ගැනීමයි මගේ අරමුණ. ඉස්සර නම් හැන්දෑවට පන්සල් ගියාම එළිවෙනකම් වුණත් බණ අහන්න පුළුවන්. ඒ කාලේ හැන්දෑවේ හයට බණ පටන්ගත්තම පහුවදා උදේ හය වෙනකම්ම බණ කියනවා. මිනිස්සු ඒ බණ ඇහුවා. මොකද, ඒ කාලේ කාටත් කන්න දෙවේල අටුවේ කොටුවේ තිබුණා. අද අවිවේකී සමාජය තුළ මිනිසුන්ට පැය ගණන් බණ අහ අහ ඉන්න වෙලාවක් නැහැ. ගීතයක් බස් එකේ යද්දි වුණත් අහන්න පුළුවන්. (අද නම් බස්වල දාන්නේ අහන් ඉන්න පුළුවන් සින්දු නෙමෙයි) මා ලියු ‘හරි හම්බු කරපු දේවල් දුක් මහන්සියෙන් - දනට පිනට දුන්නේ මං හිතේ මනාපෙන්’ වගේ සින්දුවක් අහද්දි කෙනකුගේ ‘දීමේ’ හැඟීම මතුවෙන්න පුළුවන්.ඒක පන්සල්, පල්ලිවලට වේවා දුගී දුප්පත් මිනිසුන්ට වේවා ඕනැ කෙනකුට දෙන දෙයක් වෙන්න පුළුවන්. අද ගීතයකින් කිසියම් ආකාරයක බණක් දහමක් කියන්න පුළුවන්නම් ඒක ලොකු පිනක් කියලා මම හිතනවා.ඔබ වහන්සේ ලියපු ‘බුදු හාමුදුරුවෝ අපිත් දකින්නැති - බණත් අහන්නැති ඒ කාලේ’ ගීතය අත්දැකීමක් ද?ඔව්. ඒක සිංහල ගැමි සංසාර සංකල්පනාවක්නේ. උපාසක අම්මලා, තාත්තලා සිල් සමාදන් වෙලා ධර්ම ශාලාවෙදි ඔය වගේ දේවල් කියනවා මං අහලා තියෙනවා.ඒ වගේම ඔබ වහන්සේ ලියලා තියෙනවා, ‘බුදු බණ ඇහුවත් නිරන්තරේ - අපි තවමත් ගති ගුණ අතින් වනන්තරේ’ කියලා.මේ තරම් පිරිත් අහන, බණ අහන රටක් තවත් තියෙනව ද? මේ තරම් පල්ලි, පන්සල් තියෙන රටක් තවත් තියෙනව ද? ඒත් පත්තරයක් අරන් බලද්දි අපිට පේන්නේ මේ තරම් මිනිමරන, මේ තරම් ස්ත්‍රී දූෂණය කරන රටක් තවත් නැති බවයි. අපි අහලා තියෙනව ද අවුරුදු තුන හතරේ ළමයි දූෂණය කරන රටක්. අවුරුදු අසූවේ, අනූවේ අම්මලා දූෂණය කරන රටක්.මේ පිරිහීමට හේතුව මොකද්ද හාමුදුරුවනේ?ප්‍රධානම හේතුව විවෘත ආර්ථිකය. අංක එකත් සල්ලි. දෙකත් සල්ලි. තුනත් සල්ලි. ඊට පස්සෙ තමයි දෙමවුපියෝ, ගුරුවරු, හාමුදුරුවරු වගෙ වටිනාකම් සලකල බලන්නේ. විවෘත ආර්ථිකය නිසා සාරධර්ම පිරිහුණා. ඉස්සර ගම්වල වෙද මහත්තුරු, ගුරුවරු වැඩ කළේ බුලත් නැට්ටක දෙයක්වත් බලාපොරොත්තු වෙන්නෙ නැතුව. සාමාන්‍ය මිනිස්සුන්ට වුණත් ජීවත් වෙන්නෙ කොට්ටෙයි පැදුරයි තිබුණම ප්‍රමාණවත් වුණා. නමුත් අද එහෙම බැහැ. තියෙන්නේ බහු භාණ්ඩික සමාජයක්. විවෘත ආර්ථිකය කියන්නෙ රටකට වැද්ද නොගත යුතු දෙයක්.ඔබ වහන්සේගේ ගී නිර්මාණවල දක්නට ලැබෙන්නේ බොහෝම සරල වචන?මම හුඟක් කැමැතියි ‘ගුත්තිලය’ ලියපු වෑත්තෑවේ හාමුදුරුවන්ට. උන්වහන්සේගේ වචන විශ්ව විද්‍යාල පණ්ඩිතයන්ට වගේ ම ගමේ නූගත් ගැමියකුට වුණත් ග්‍රහණය කරගන්න පුළුවන්. ඒවායින් රසයක් විඳින්න පුළුවන්. ඒ වගේම අපේ ජනකවි, යසෝදරාවත, වෙස්සන්තර ජාතක කාව්‍ය වගේ කවිවලට මං කැමැතියි. අපි හද්ද පිටිසර දුප්පත් ගම්වල දරුවෝනේ. පුංචි කාලේ අපි කියෙව්වෙ ඔය වගේ කවි. අදටත් මට ගීතයක් ලියද්දි මතක් වෙන්නේ ඒවා. ඒ වගේම අපේ අම්මා, තාත්තා, ගුරුවරු, ගමේ පන්සලේ හාමුදුරුවෝ. ගමේ ගොඩේ බස් වහර තමයි මගේ නිර්මාණවලට බලපාලා තියෙන්නේ.පහුගිය කාලේ කවි කීර්ති කියලා හාමුදුරු නමක් සින්දු වගයක් ලිව්වා. ඔබ වහන්සේට මතක ද ඒ සින්දු?ඔය කියන්නේ මල් රැල්ලේ සින්දුනේ. පල්ලි, පන්සල් ගාවගෙන ලියපු සින්දු. දළදා වහන්සේ, ජය ශ්‍රී මහා බෝධිය කියන්නේ බෞද්ධ අපිට බොහෝම පූජනීය ස්ථාන. මේ සින්දුවලින් කළේ ඒවා විකුණගෙන කෑමයි. අද බෞද්ධ චිත්‍රපට කියලා කරන්නෙත් ඕකමනේ මහත්තයා. මේවායින් වෙන්නේ ශ්‍රද්ධා භක්තිය විනාශ වෙන එකයි. මේක අවුරුදු දෙදහස් පන්සීයක බෞද්ධ උරුමයක් තියෙන රටක්. දළදා වහන්සේ ගැන, ශ්‍රී මහ බෝධීන් වහන්සේ ගැන තුට්ටු දෙකේ චිත්‍රපට හදලා මේ උරුමය වනසන්න යෑම වැරදියි. මේ චිත්‍රපට අධ්‍යක්ෂණය කරන්නේ කවුද? ඒකට ඔවුන්ට සුදුසුකම් තියෙනව ද? මේවයේ රඟපාන්නේ කවුද? ඒවායේ තිර පිටපත් ලියලා තියෙන්නෙ කොහොම ද? මේ සියල්ල අධීක්ෂණය කරන්න ඕනැ. ඒත් ඒවා කරන්නේ විෂය දන්නෙ නැති අය. මේ බෞද්ධ චිත්‍රපට රැල්ලත් බුද්ධාගම විකුණගෙන කෑමක්. අද සංචාරක කර්මාන්තයත් කරන්නෙ මේකමනේ. ඉතිහාසය, පුරා විද්‍යාව, පූජා භූමි විකුණගෙන කනවා. ඉහළම මිලකට ආවොත් අපේ අය සීගිරිය වුණත් විකුණගෙන කයි.ජාතික හා ආගමික සහජීවනය ගැන ඔබවහන්සේ දරන මතය මොකක්ද?දැන් බලන්න ගංගාරාමයේ සීමාමාලකය හැදුවේ මුස්ලිම් ව්‍යාපාරික මහතෙක්. අපි ප්‍රමුඛත්වය දිය යුත්තේ මනුෂ්‍යත්වයටයි. ජාතිය, ආගම දාන්න ඕනැ දෙවැනි තැනට. මනුස්සකම නැත්නම් මොන ආගමක හිටියත් වැඩක් නැහැනේ. ඇත්තටම සැබෑ බෞද්ධයකුට ජාතිවාදියෙක් වෙන්න බැහැ. සියලු සත්ත්වයෝ නිදුක් නිරෝගී, සුවපත් වේවා යන්න තමයි අපේ බෞද්ධ පදනම.භික්ෂු දේශපාලනය ගැන ඔබ වහන්සේගේ මතවාදය මොකද්ද?පන්සලෙන්, පල්ලියෙන්, කෝවිලෙන් වෙන්න ඕනැ කාරණය එකක්. දේශපාලනයෙන් ඉෂ්ට වෙන දේ වෙන එකක්. මේ දෙක එකට මිශ්‍ර කරන්න බැහැ. එහෙම මිශ්‍ර කරන්න ගියොත් එතැන හැප්පිල්ලක් සිද්ධ වෙනවා.දේශපාලනය කරන අයම කියනවනේ, මේක මහා බොරුවක්, වංචාවක් කියලා. ඉතිං එතැනට භික්ෂුව ඇතුළු වෙනවා කියන්නේ පිරිහීම තමයි. දේශපාලනයෙන් වෙන්නේ මිනිසුන් රැවටීමක්. ඒක මහා පාප කර්මයක්. භික්ෂුව එතැන්ට යන්න ඕනැ නැහැ.තවමත් සමාජයේ කුල භේදය බොහෝම තදින් බලපවත්වන අවස්ථා දක්නට ලැබෙනවා. මේක බුදු දහමට පටහැනියි නේද?ඔව්. බුදුන් වහන්සේම කියලා තියෙනවනේ උපතින් කිසිවෙක් බ්‍රහ්මණයෙක් වෙන්නෙත් නැහැ, වසලයෙක් වෙන්නෙත් නැහැ කියලා. ක්‍රියාවෙන් තමයි ඒක වෙන්නේ. උන්වහන්සේ සුනීත, සෝපාක වගේ රොඬි කුලේ දරුවන් පැවිදි කරලා ඔවුන්ට මාර්ගඵල ලබා දුන්නා. එයින්ම සමාජයට පෙන්වලා දුන්නා, කුලවාදය බොරුවක් කියලා. බුදුන්ගේ ඉගැන්වීමත් එක්ක නිකාය භේදයක් තියෙන්න බැහැනේ.ඔබ වහන්සේගේ මා අගය කරන තවත් උත්තම ගුණාංගයක් තමයි ආගමික සහජීවනය.මම අදහන්නේ බුද්ධාගම වුණාට මම අනෙක් ආගම්වලට ගරු කරනවා, අපේ පන්සලේ කතෝලික දායකයොත් ඉන්නවා. මා වරක් නත්තල් බැති ගීතයකුත් ලිව්වා. ‘මා හද බෙත්ලෙහෙමක් කරවාලා සෙවණ සදා දෙන්නම් සමි‍ඳේ’ කියලා. ඒක ගායනා කළේ එඩ්වඩ් ජයකොඩි. එතකොට මහත්තයා අහලා තියෙනව ද මං ලියපු ‘මහන්සි නම් මහන්සි නම් යමු පොඩි මල්ලි’ කියන සින්දුව. ඒකෙන් කියැවෙන්නේ දෙව්රම් වෙහෙරත් එකයි; බෙත්ලෙහෙමත් එකයි කියන එකයි. තැන් දෙකෙන්ම ගිමන් තිබෙනව; සමිඳු පිහිට ලැබෙනවා.අපේ සමාජයේ තිබෙන මිථ්‍යා විශ්වාස ගැන ඔබ වහන්සේ මොකද හිතන්නෙ?දේවාල ගානේ යන එක තමයි ලොකුම මිථ්‍යාව. මිනි මරලා හරි, ස්ත්‍රි දූෂණය කරලා හරි, කසිප්පු විකුණල හරි, කුඩු විකුණලා හරි පොලීසියට අහුවුණු අයත් පූජා වට්ටි අරන් දේවාල ගානේ යනවා බේරලා දෙන්න කියලා දෙවියන්ට කන්නලවු කරන්න. බෝධින් වහන්සේට නමස්කාර කරලා ඒ පින් දෙවියන්ට අනුමෝදන් කළත් පූජා වට්ටි අරන් දේවාල ගාණේ යෑම තරම් මෝඩ වැඩක් තවත් නැහැ. මිනිසුන්ටවත් කන්න බැරි පලතුරුවලින්නේ ඔය පූජා වට්ටි පුරවන්නේ. ඒවා දැක්කම දෙවිවරුන්ට හතර මායිමක ඉන්න හිතෙන්නෙ නැහැ. මේක බොරුවක්නේ; වංචාවක්නේ.ඔබ වහන්සේ ජ්‍යෝතිෂය විශ්වාස කරනව ද?සියයට පනහක් විශ්වාස කරනවා; ඉතිරි සියයට පනහ ඉතිරි විශ්වාස කරන්නෙ නැහැ.ඔබ වහන්සේගේ පැවිදි ජීවිතය තෘප්තිමත් ද?අපි ගම්වල ඉපදුණු ගොවි පවුල්වල දරුවෝ. අපි පැවිදි වුණා. ඉගෙන ගත්තා. දැන් ඉතිං අවුරුදු හැටත් පැනලා. සමාජයට අපේ ශක්ති ප්‍රමාණයෙන් පුළුවන් මෙහෙවරක් කළා. ගීතයෙනුත් ඒකට දායක වුණා. ඉතිං තෘප්තියක් නැහැ කියලා කියන්න බැහැ.සුනිල් මිහිඳුකුලඡායාරූප - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=ay1405111</link>
    <topic>ඌරෙකුට බයේ දිවියෙක් ගස් නඟිනවා දැක්කේ යාලදියි</topic>
    <author>අරුණි මුතුමලී</author>
    <content>කුරුණෑගල මලියදේව විද්‍යාලයේ විද්‍යා විෂයය ධා‍රාවෙන් අධ්‍යාපනය ලැබුවද කලාවට විශේෂ නැඹුරුවක් දැක්වූ ඔහු කොළඹ වෛද්‍ය විද්‍යාලයට ආ පසු ද නාට්‍යවල පවා රඟ පෑවේය.විශ්ව විද්‍යාලයේ තුන් වැනි වසරේ සිසුවකු ලෙස නාවික හමුදාවට බැඳුණු පළමුවැනි වෛද්‍ය ශිෂ්‍යයා ද ඔහුය.ඉතා අඩු මිල කැමරාවකින් සොබා සෞන්දර්යය කාචයට හසුකරගන්නට පෙළැඹුණු ඔහුට එය වඩාත් හොඳින් ප්‍රගුණ කරන්නට ඉඩහසර ලැබුණේ පශ්චාත් උපාධිය සඳහා ඔස්ට්‍රේලියාවට ගිය පසුවය.ක්‍රමයෙන් තම ඡායාරූපකරණ හැකියාව වර්ධනය වෙද්දී මෙරට මෙන්ම පිටරට ජයග්‍රහණ රැසක් අත් කරගනිමින් රටවල් 23ක සිය ඡායාරූප ප්‍රදර්ශනය කරමින් මව්බිමට කීර්තියක් ගෙන දීමට ඔහුට හැකි විය.වසර තිස් දෙකක් නාවික හමුදාවේ සේවය කරමින් මව්බිම රැක ගැනීමට උරදෙන අතරම උපන් බිමේ සොබා සොඳුරුබව ලොවට කියන්නට තම ඡායාරූප ශිල්පය යොදාගත් නාවික හමුදාවේ වෛද්‍ය රියර් අද්මිරාල් ලලිත් ඒකනායක මහතාගේ තියුණු ඇසට හසුවූ සොඳුරු තැන් අතරින් ලස්සනම තැන ගැන ඔහු මෙසේ පවසන්නේය.“යාල කලාප එක තමයි මගේ ප්‍රධාන වන ජීවී ආකර්ශනය. මගේ ඡායාරූපකරණයේ අත්පොත් තිබ්බේ යාල අභය භුමයේදීයි. මට යාල ගෙදර වගේ. වසර 15ක් තිස්සේ එහේ යනවා එනවා. සමහර වෙලාවට උදේ ගිහින් හවස ඇවිත් පහුවැනිදා වැඩටත් යනවා.”මෙතරම් ඔහු යාලට බැ‍ඳෙන්නේ ඇයි? නිසඟයෙන් ම අප සිත්හි නැඟෙන පැනයට ඔහු පිළිතුරු සපයන්නේ ඔහුගේ ඡායාරූප පෙළක් ද දක්වමිනි.“මම 2011 දි පමණ යාල සුදුවැලි මුල්ල කියන හරියේ ආමි කෑම්ප් එක පාරේ යද්දි දිවියෙක් තණකොල බිස්සේ ඉන්නවා. ඒක ඉතින් සාමාන්‍ය දෙයක්. එයාලා බොහොම සැහැල්ලුවෙන් තමයි ඒ තණ බිස්සේ වැතිරී ඉන්නේ. නමුත් මේ දිවියා හිටියේ බොහොම නොසන්සුන්ව බව මට තේරුණා. කට දෙපැත්තේ මවිල් ටික නටනවා. උඩ යනවා. වලිගේ අග රවුම් කරනවා, දිග හරිනවා. කන හරවනවා, කැලේ වම් පැත්ත නිතර බලනවා. ”ඔහු තම තියුණු නිරීක්ෂණ ශක්තිය නිසාම මේ හැසිරීම් ගැන උනන්දු වූවා විය යුතුය. එතැනින් දිවියකු දැකබලා ගෙන ගිය වාහන කොතෙකුත් තිබිණි. ඒවා පිටත් වුවද කැමරාව මානාගත් වෛද්‍ය ලලිත් ඒකනායක තම සුපරීක්ෂාකාරී ස්වාභාවයේ වාසනාව උරගා බැලුවේය.“මේ වෙනස් හැසිරීම දිහා ටිකක් වෙලා බලාගෙන ඉද්දි දිවියා තවත් වැඩක් කළා. දිවියකුට නැඟීමට තරම් නොවන මලිත්තං ගහකට නැග්ගා. බැස්සා. ආයෙත් නැග්ගා, බැස්සා. ඔහොම කීප වරක්ම හරියට පුහුණු වීමක් වගේ කළා. තවත් ටිකක් වෙලා යද්දි මෙන්න එනවා තඩි වල් ඌරෙක්. ඒකා කැලෙන් මතු වෙන කොටම දිවියා අර පුහුණු වුණු විදිහට මලිත්තං ගහට නැග්ගා. වල් ඌරා දිවියා හිටි තැන, මලිත්තං ගහට ගිය පාර වගේම ගහ වටෙත් ඉව කළා, ඒත් වෙලාවට ගහ උඩ බැලුවේ නැහැ. දිවියා හිටියේ ඌරාගේ ඇඟේ ගෑවෙන නොගෑවෙන උසක.”“අපි හැමෝ ම හිතන්නේ දිවියා ප්‍රබලයි අනිත් සත්තු දිවියට බයයි කියලානේ. ඒත් ඌරෙකුට බයේ දිවියෙක් ගස් නැග්ග අසාමාන්‍ය සිදුවීම මම දැක්කේ යාලදියි.”එසේ කියූ ඔහු සිය නාවික හමුදා ඥානය ද උපයෝගී කරගෙන මේ අපූරු සිදුවීමට හේතුවද තමන් සිතන අයුරින් පැහැදිලි කළේය.“මේ ඌරාට දිවියා කැලේ දි යම් පහර දීමක් කරන්න ඇති. ඒකෙදි පැරදිලා ඇවිත් තණ බිස්සේ සෙවිල්ලෙන් වගේ හිටියේ සතුරා කොයි වෙලේ පහර දෙන්න එයිද කියලා බලබල. තමන්ට බේරෙන්න පුළුවන් අමතර මාර්ගයක් තමයි අර මලිත්තං ගහට නැග නැග පෙර පුහුණුවක් වෙමින් සෙව්වේ. දිවියාගේ ප්‍රයත්නය සාර්ථක වුණා සතුරාට තමන්ව අත ළඟ ඉඳලත් හොයා ගන්න බැරි වුණානේ.”ඒ ඔහු දුටු එක් සිදුවීමක් පමණි. තවත් එවැනි බොහෝ සැඟවුණු රසවත් සිදුවීම් තම කාචයේ සටහන් කරන්නට යාල ඔහු ට ඉඩ දුන්නා වැනිය.“කැමරාකරුවන්ට වැස්ස අභාග්‍යයක් කීවත් මම නම් හිතන්නේ එය ආශිර්වාදයක් හැටියට. දූවිලි නෑ. වැස්ස පෑයුවාම තිබෙන පොඩි තෙත ගතියට කැලෑව අස්සේ ඉන්න සත්තු ඔක්කොම වගේ එළියට එනවා. එදත් වැහිබර දවසක්. මැද පාරේ මම යද්දි දැක්කා දිය කඩිත්තක දිය රැලි යන්තම් හෙළවෙනවා. කැමරාව සූම් කරලා බලද්දි යන්තමට කිඹුලෙකුගේ ඇස් දෙකක් දැක්කා වතුරෙන් මතුවෙලා. ලොකු කිඹුලකුට සාමාන්‍යයෙන් පොඩි කිඹුල්ලු ළං වන්නේ නෑ. ශරීර ශක්තියට බයයි. ඒත් මෙතැන පොඩි කිඹුල්ලු ලොකු එකා ළඟට ළං වෙන්න හදනවා, ආයෙ ටිකක් සෙලවුණාම ඈත් වෙනවා. මම මිලි මීටර් 600 කාචයත් දාගෙන බලාගෙන හිටියා. මුකුත් නෑ. දැන් වැහි බීරුම කියලා නෑ, දාඩියත් පෙරෙනවා. ඒත් මම කාචයට ඇහැ තියාගෙනම හිටියා. ම‍ට හැඟෙනවා, මේ තඩි කිඹුලා යමක් වතුරේ ඔබාගෙන ඉන්නවා කියලා. ඒත් මුකුත් පේන්නේ නෑ.”හමුදා නිලධාරියකු සතු විය යුතු ඉවසීමේ ගුණයත්, දරා ගැනීමේ හැකියාවත් අවසානයේ ඔහුට ප්‍රතිඵලයක් ගෙන ආවේය.“එක පාරටම මේ කිඹුලා උඩුබෙලි අතට කැරකිලා යමක් පො‍‍ළොවේ ගහනවා වගේ මහ හඬකුත් එක්ක ක්ෂණයෙන් වතුරට වැටුණා. මම වහාම කැමරාව ක්‍රියාත්මක කළා මිසක් වුණේ මොකක්ද කියා තේරුණේ නැහැ. ඒ ඡායාරූප පෙළ ආපසු බලද්දි තමයි වැටහුණේ විශාල මුවෙක් වතුරේ ඔබා ගෙන ඉදලා තිබුණු බව. ඒ මුවාගෙන් පොඩි කොටසක් හරි ඩැහැගන්න පුළුවන්ද බලන්න තමයි අර පොඩි ප්‍රමාණේ කිඹුලන් වරින් වර උත්සහ කර තිබෙන්නේ. මුවා අඩපන වෙන්න වෙලාව හරි ගියාම ලොකු කිඹුලා ඒකාව උස්සලා වතුරට ගහපු පාර මුවාගේ සම්පූර්ණ හම ඇමක් වගේ ගැලවිලා ගියා. ඒ උස්සලා වතුරට ගහන මොහොත තමයි මගේ කැමාවට හසු වුණේ.”ඉවසීමෙන් බලා සිට ලැබුණු ඒ මොහොතට ඔහුට සමස්ත ඉන්දියානු ඡායාරූප තරගයේ ප්‍රථමස්ථානය හිමිවිය. එවැනිම අන්තර්ජාතික ඡායාරූප තරග කිහිපයකින් ජය ලබා දුන් තවත් කතාවක් ඔහු මෙසේ දිගහැරීය.“යාල රුක් විල කියන ස්ථානය හරි ප්‍රසිද්ධයි දිවියන්ට. එතැන හිටියා අම්මයි , තාත්තයි, පැටවු තුන් දෙනයි. දවසකට වාහන පනහක් හැටක් විතර එනවා මේ අයව බලන්න. අපිත් ඔහොම බලාගෙන ඉද්දි දිවියො පනිනවා ගස් අත්තෙන් අත්තට. හැමෝ ම හිතන්නේ පවුලේ අයගේ සෙල්ලමක් කියලා මේ වැඩේ. ඒත් අපි ටිකක් කිට්ටු කරලා හොඳට බලද්දි තමයි තේරුණේ මේ සෙල්ලමක් නොවේ, දඩයමක් කියලා.”“වඳුරන් කියන්නේ දිවියගේ ගොදුරු වරද්දන හතුරෙක් වගේ. මොකද වඳුරා උඩ ඉඳන් බලාගෙන ඉඳලා අනතුරු ඇඟවීමක් කළ ගමන් අනෙක් සතුන් දන්නවා දිවියා ළඟ බව. මේ වැඩේ දිවියට හරි පාඩුවක්. ඒ වගේම දිවියට අමාරුම ‍ගොදුරත් වඳුරකු ඇල්ලීමයි. ඒත් මේ දිවි පවුල අර විදිහට ගස් අතුවල පනිමින් කරන්නේ වඳුරන් කුලප්පු කරන එක. එතකොට ඒ රැලෙන් එකෙක් හරි කලබල වෙලා බිම වැටෙනවා.”යාල කොමා වැව වෛද්‍ය ලලිත් ඒකනායකගේ ප්‍රිය ජනකම ස්ථානයකි. අභය භුමිය වටේ රවුමක් ඇවිද මහන්සිය නිවාගෙන උදෑසන අහර කිස කොමා වැව අසලදී නිම කිරීමට ඔහු පුරුදුව සිටියි. එහා ඉස්මත්තේ කුරුලු බිත්තරවලින් එළියට එන පැටවුන්ය. මෙහා කෙරවල මාලු අල්ලාගෙන කන කිඹුලන්ය. මඩේ අව්ව තපින උන් ද ඒ අතර වෙයි. වතුර හිඟ කාලෙට කොක්කු පිරී ඇත්තේ නොගැඹුරු දියේ මාලුන් අල්ලා ගැනීමටය. පැයක් දෙකක් මේ සුන්දර දසුන් බලාගෙන සිටීම වෛද්‍ය ඒකනායකගේ සිත පුබුදුවාලයි.“මේ දේවල් බලාගෙන අව්ව වැඩි නිසා ගහක් යටට වෙලා ඉද්දි මම දැක්කා අළු කොකෙක් මාලු අල්ලනවා. මමත් ඉතින් නිකම‍ට වගේ කොකාට කැමරාව මානගෙන හිටියා. මට ඉවෙන් වගේ දැනුනා හොඳ දර්ශනයක් ලැබෙයි කියලා. ඒත් කොකා ලොකු මාලුවෙක් සමහර විට අල්ලන්නේ අපට පිටු පාලා. සමහර‍විට කොකා පොඩි මාලු ගිලිනවා වතුරෙදිම. මට ඕන විදිහට පින්තූරයක් ගන්න දැන් මම සෑහෙන වෙලාවක් බලාගෙන හිටියා. මාලුවා ලොකු වෙන්නත් ඕන, කොකා අපේ පැත්තට හැරිලා ඉන්නත් ඕන, පින්තූරෙ ගන්න වෙලාවෙදි මාලුවා හොටෙන් අල්ලාගෙන ඉන්නත් ඕන. පැය ගානක් ඉඳලා ඉඳලා අන්තිමට මට ඕන පින්තූරය ලැබුණා. ඒ යාල ලස්සන මට දුන් තවත් තෑග්ගක්.”ඡායා වයිල්ඩ් ඇතුළු මෙරට ඡායාරූප තරග කීපයකින් ජය ගෙනදුන් ඒ දසුන ද ඔහුට දුන්නේ යාලය. එසේ සුන්දර අත්දැකීම් සේම ත්‍රාසජනක අවස්ථාවන්ටද ඔහු යාල දී මුහුණ නොදුන්නාම නොවේ.“අවුරුදු කීපයක‍ට කලින් තමයි මේ සිද්ධිය වුණේ. මම පින්තූර ගන්නේ වාහනේ පදවන ගමන්. කැමරාව තියාගන්න රියදුරු අසුනට දකුණු පැත්තෙන් පොඩි ලෑල්ලක් වගේ හදාගෙන තිබුණා. ඒකෙ කැමරාව තියාගෙන යන බීන් බෑග් එකේම තමයි අපි වේලකට දෙකකට හරියන හාල් ටිකක් දාගෙන යන්නේ, හදිසියකට ගන්න. වල් අලියකුගේ පින්තූර ගනිමින් ඉද්දි ඒ අලියා හැරිලා වාහනේ පැත්තට එන්න ගත්තා. මා එක්ක ගිය මඟ පෙන්වන්නා කීවා ඔය නම් එන්නේ හාල් සුවඳ දැනිලා කියලා. දැන් අලියා වාහනේ ළඟමයි. මම ටක් ගාලා හාල් මල්ලට ගැහුවාම ඒක වැටුණේ මගේ ඔඩොක්කුවට. දැන් අලියාට මල්ල පේන්නේ නෑ.මමත් හිතුවේ වැඩේ හරි කියලා. ඒත් වාහනේ ළඟටම ආව අලියා හොඬේ ජනෙලෙන් ඇතුළට දාලා මගේ ඔඩොක්කුවේ තිබුණු වී මල්ල පිටින් ම එක පාරට ගිල්ලා. ඊට පස්සේ බලා ඉඳලා යන්න ගියා.”මෙවන් සිදුවීමකදී ඔහු හැසිරුණේ අනෙක් සංචාරකයන් හැසිරෙන ආකාරයට නොවේ. එයට ද හේතුවක් ඇත.“හැබැයි මම බය වුණේ නැහැ. මොකද අපි බොහොම හොඳ හිතින් එතැනට යන්නේ. අනෙක අපි දන්නවා කැලෑවෙදි අපි යන්නේ ඒ සතුන්ගේ ගෙදරට අමුත්තන් හැටියට. එතකොට අපට බෑ ඒ තැන වැරදියට හැසිරෙන්න. කෑගහන්න බාධා කරන්න. ඒ වගේම ඒ තැනට සරිලන ඇඳුමක් අඳිනනත් පුළුවන්නම් වඩා හොඳයි. අපි ඒ සත්තුන්ට ගරු කරන්න ඕන. මම නම් බොන්නේ ඒ කැලෑවල දිය කඩිතිවල වතුර. ගෙදරදි තරම්වත් ලෙඩක් දුකක් හැදෙන්නේ නැහැ ඒ වතුර බීවාට. අපි අනන්ත අප්‍රමාණ කූඩාරම් ගහගෙන ඉන්නවා. ඒත් කවදාවත් කිසිම සතකුගෙන් හානියක් නෑ. එයට හේතුව තමයි අපේ ප්‍රධාන අරමුණ මේ වන ජීවීන් ආරක්ෂා කර ගැනීම.”එසේ දැඩි විශ්වාසයකින් පැවසූ ඔහු අපේ රටේ ලස්සනෙහි අනාගතය ගැන මෙසේ ප්‍රශ්නයක්ද නැඟීය.“වනජීවි සම්පත කියන්නේ රටක‍ට වාසනාවට ලැබෙන දෙයක්. මුදල් මුල් කරගෙන එය නිසි ලෙස කළමනාකරණය කරන්න බැහැ. මේ විෂයය වෙනමම හදාරන්න ඕනා. අපි ආඩම්බරයෙන් කතා කරන්නේ අපට වන ජීවී සම්පත තිබෙන නිසා. ඒ වගේම අපට එහි වටිනාකම නොතේරෙන්නේ එය නොමිලේ අප සතු ව තිබෙන නිසා. සංචාරකයන් එන්නේත් මේ වනජීවීන් දකින්න පුළුවන් නිසා. ඒත් සැළැස්මකින් තොරව සිදුවන දේවල් නිසා මේ සම්පත අපට නැති වුණොත්? එදාට මොක ද වෙන්නේ? ”අරුණි මුතුමලීaruni@silumina.lkකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=ay1405112</link>
    <topic>ටකරන් ෆැකල්ටියේ බාහුගේ කණ්ඩායම පනස් වසරකට පසු යළි හමුවෙයි</topic>
    <author>පීටර් කැනියුට් පෙරේරා</author>
    <content>රත්මලාන සමුද්‍රාසන්නයේ පිහිටි SHORE By “O” හෝටලය පසුගිය දිනක සතුටු සිනහවෙන් පිරී ඉතිරී ගියේය. කෙළිලොල් කතාබහෙන් උතුරා ගිය සෙනෙ‍ෙහබරත්වය සයුරු පවන්පොද උකහාගෙන සත් සමුදුරෙනුත් එහා ඔවුන්ගේම සගයන් වෙත කැන්දාගෙන ගියේය. මහවැලි නදී තෙර හන්තාන නිම්නයේ ගෙවී ගිය යොවුන් මතකයන් එතැනදී එකිනෙකා සිහිපත් ක‍ෙළ් මහත් ආශ්වාදයෙනි. එම යොවුන් මතකයන්ට වසර පනහක කාලයේ මුද්‍රාව සටහන් වී අද ඔවුන් අවුරුදු හැත්තෑවක වියපත් වූවන් බවට පත්කර තිබුණත් එදින SHORE By “O” හෝටලයේ රැඳී සිටි ඇත්තන්ගේ හදවත් විසේකාර යොවුන් වියේම විය.“හරිම නිදහස් පරිසරයක්. ඔක්කොම අඳුනන අය. මේ ඔක්කොම වෙන වෙන සමාජ තත්ත්වවල ඉන්න අය. ඔවුන් ඒ සමාජ රාමුවලට කොටු වෙලා හැසිරෙන්නෙ එක එක විදියට. බොහෝ විට ආරූඪ කරගත් විදියට. නමුත් එතැන පරිසරය හරිම නිදහස්. සීමා මායිම් නැති අපේම අපේම අපේ ‍ලොවක්” එම ළෙන්ගතු ඇසුර ගැන ආචාර්ය වික්‍රමබාහු කරුණාරත්න මහතා අප හා පැවසුවේ එසේය.මොවුන් අතරින් සමහරෙකු මුහුණට මුහුණ හමුවන්නේ වසර හතළිස් පහකටත් පසුවය. වසර හතළිස් පහක කාලය නපුරු වී, එකිනෙකා හඳුනාගැනීමට නොහැකි තරමටම හැඩ රුව වෙනස් වී ඇත්ද? කාලයේ පහරදීම් ගැන කිව නොහැක. එනිසාම සියලු දෙනාම තමන්ගේ නම සහ ලිපිනය ලියූ කුඩා ලේබලයක් කමිසයේ රඳවාගෙන සිටියහ.අද මෙලෙස මෙතැන එක්රොක්ව සිටින්නේ පේරාදෙණිය විශ්වවිද්‍යාලයේ ඉංජිනේරු පීඨයෙන් බිහිවූ ප්‍රථම ඉංජිනේරු කණ්ඩායමයි. ඒ එක්දහස් නමසිය හැටපහක් වූ ඈත අතීතයේය. අධ්‍යයන පොදු සහතික පත්‍ර සාමාන්‍ය පෙළ විභාගයට සිංහල භාෂාවෙන් සහ ද්‍රවිඩ භෂාවෙන් පෙනී සිටි ප්‍රථම ඉංජිනේරු ශිෂ්‍ය කණ්ඩායම වූයේ ද ඔවුන්ය. මෙම කණ්ඩායමෙහි තවත් විශේෂත්වයක් විය. පිරිමින්ගෙන් පමණක් සංයුක්ත වූ අවසාන විශ්වවිද්‍යාල ඉංජිනේරු ශිෂ්‍ය කණ්ඩායම ද ඔවුහු වූහ.විවිධ ආගම් හා නිකායන්ට අයත් පිරිස් ඔවුන් අතර වූහ. සිංහල ද්‍රවිඩ මුස්ලිම් බර්ගර් ආදී විවිධ ජාතීන්ට අයත් පිරිස් වලින් එම කණ්ඩායම සංයුක්ත විය. ඔවුන් සියලු දෙනාම ඉංග්‍රීසි මාධ්‍යයෙන් විශ්වවිද්‍යාල ඉගෙනුම ලැබූ නිසා එකිනෙකා පහසුවෙන් හඳුනාගත්හ. එකම භාෂා මාධ්‍යයක් භාවිතය නිසා ඔවුන් අතර ආගන්තුක බවක් ඇති නොවීය.ඔවුන් ප්‍රථම වරට හමුවූයේ එක්දහස් නවසිය හැට එක වසරේ ජූනි මාසයේ දිනකය. ඒ කොළඹ විශ්වවිද්‍යාලයේ ඉංජිනේරු පාඨමාලාව හැදෑරීම සඳහාය. ඉංජිනේරු පැකල්ටියේදීය. සමහරුන් එය හැඳින්වූයේ “ටකරන් පැකල්ටිය” කියාය. ඒ, එහි වහල ටකරන් සීට්වලින් සෙවිලි කර තිබූ නිසාය.“විවිධ ආගම්වලට විවිධ ජාතීන්ට අයත් සිසුන් සීයක් විතර අපේ කණ්ඩායමේ හිටියා. මාත් එක්ක ආනන්ද විදුහලෙන් දහදෙනෙක් එවර ඉංජිනේරු පීඨයට ‍ෙත්රුණා. රෝයල් එකෙන්, ගල්කිස්ස සෙන්ට් තෝමස් එකෙනුත් ඒ වගේ කට්ටියක් තේරිලා තිබුණා.” ආචාර්ය වික්‍රමබාහු කරුණාරත්න මහතා පවසන්නේ හැට එක වසරේ ඉංජිනේරු පීඨයට තේරුණු සිසුන්ගේ සංයුතිය පිළිබඳවය. නවක සරසවි සිසුන් ලෙස ඔවුහු ද නවක වදයට ලක්වූහ. රේස් පිටි වටේ වට තුන හතරක් දිවීම වැනි කටයුතු ඔවුන්ට නියම විය.“නවක වදයට විරුද්ධව නැඟී සිටිය යුතුය කියල අපි ඉංජිනේරු ශිෂ්‍යයො තීරණය කළා. ආනන්දයෙ දහදෙනයි රෝයල් එකේ, සෙන්ට් තෝමස් එකේ කට්ටිය එකතු වුණාම තිහක් හිටියා. තවත් දහදෙනෙක් අපිට එකතු වුණා. හතළිහක පිරිසක්. ඒක නිසා බලගතු කම වැඩිවුණා.” ආචාර්ය වික්‍රමබාහු කරුණාරත්න නවක වදයට විරුද්ධව කළ පළමු පෙළගැස්ම එලෙස විය.විශ්වවිද්‍යාලයේ මුල් දිනවල ඔවුනට සම්පූර්ණ යුරෝපීය ඇඳුමෙන් සැරසී එන ලෙස ජ්‍යෙෂ්ඨයින් ගෙන් විධානයක් ලැබුණි. එලෙස සැරසුණු හතළිහේ කල්ලිය තර්ස්ටන් විදුහල අසලදී එකතු වී, ටයි පටි ගලවා, කබාය ද අතට රැගෙන විශ්වවිද්‍යාලයට ඇතුළුවීමට ගියහ. දොරටුව අසල ජ්‍යෙෂ්ඨයින් දහ පහළොස් දෙනෙක් රැස්ව සිටියහ.“ෆුල් සූට් නැතිව යන්න දෙන්න බැහැ” ඔවුහු පැවසූහ.“නැහැ අඳින්නෙ නැහැ”“එහෙනම් ඇතුළට යන්න දෙන්න බැහැ”“නැහැ. අපි යනවා. ඇයි අපිට ගහන්නද?” වික්‍රමබාහු තරමක ආවේගශීලීව ඇසීය.“වික්‍රමබාහු ඔයා කරන දෙය වැරදියි” ජ්‍යෙෂ්ඨයින් අතර සිටි ආනන්ද සිසුවෙක් පැවසීය.“ඔයගොල්ලොයි වැරදි” සන්සුන් හඬින් වික්‍රමබාහු පැවසීය.“අපි උඹල එක්ක යාළුකම් තියාගන්නෙ නැහැ” අවසානයේ ජ්‍යෙෂ්ඨ සිසුහු ඉංජිනේරු සිසුන්ට ඇතුළුවීමට ඉඩකඩ දෙමින් පැවසූහ.“ඒ වුණාට පස්සෙ ඒ අය අපි එක්ක යාළු වුණා” ආචාර්ය වික්‍රමබාහු කරුණාරත්න පවසන්නේ සතුටිනි.“හැබැයි ඊට පස්සෙ ඉංජිනේරු පීඨයෙ නවකවදය අපි නැවැත්තුවා. ඒ තත්ත්වය හුඟ කාලයක් තිබුණා. දැන් ‍ෙකාහොමද දන්නෙ නැහැ.” එසේ පවසන්නේ හැට එකේ ඉංජිනේරු ශිෂ්‍ය කණ්ඩායමට ගාල්ල මහින්ද විදුහලෙන් එකතු වූ ආනන්ද ඩි. සිල්වාය. ඔහු සමඟ එවර ගාල්ල මහින්ද විදුහලෙන් ඩී.එච්.කේ.දයාරත්න ද එකතු විය.ආචාර්ය වික්‍රමබාහු කරුණාරත්න මහතා ‘බාහු’ කියා හඳුන්වන්න මුලින්ම ආරම්භ වූයේ මෙම ඉංජිනේරු ශිෂ්‍ය කණ්ඩායම අතරය.“රෝයල් එකෙන් ආපු ක්‍රිස් රත්නායක තමයි මුලින්ම මට බාහු කියල කතා කරන්න ගත්තෙ. ක්‍රිස් තමයි මගෙ රූමා. උඹට වික්‍රමබාහු කියල හැම තිස්සෙම කියන්න බැහැ බන්. මම උඹට බාහු කියන්නම්, ආචාර්ය වික්‍රමබාහු යොවුන් වියේ සුන්දර මතකයන් සිහිපත් කරයි.“බාහු පස්සෙ කාලෙක වම් බාහු වුණා” ක්‍රිස් රත්නායක ඌණපූර්ණයක් එකතු කරයි. අනික් ඉංජිනේරු සිසුන්ට ද එවැනි පටබැඳි නම් විය.“ක්‍රිස්ට කිව්වෙ චීන කියලා. එයාට පොඩි චීන පෙනුමක් තිබුණා. රෝයල් එකෙන් ආපු ශ්‍රීනාත් ජිනදාසට කිව්වෙ ජින්නා කියලා. අනුරාධපුරෙන් ආපු ජිනදාසට ජිනදාසය කිව්වා. W.A.L.රත්නායකට වල් රත්තා කිව්වා” ආචාර්ය වික්‍රමබාහු එකල තිබූ පටබැඳි නම් සිහිපත් කිරීමට උත්සාහ කරයි.එක්දහස් නමසිය හැටතුනේ අවසාන කාලය වන විට පේ‍රාදෙණිය විශ්වවිද්‍යාලයේ ඉංජිනේරු පීඨය සඳහා වන ගොඩනැඟිලි ඉදිකර අවසන් වෙයි. එනිසා වික්‍රමබාහුලාගේ ඉංජිනේරු ශිෂ්‍ය පිරිසට පේරාදෙණියට මාරුවීමට සිදුවිය.“ඒක අමුතුම අත්දැකීමක් වුණා. ඉස්සර විශ්වවිද්‍යාලයට ගියේ පුෂ් සයිකලේ. දැන් පයින්ම ගියෑකි. පරිසරයත් ලස්සනයි. හොඳ නේවාසිකාගාරයක හොඳම කෑම ලැබුණා” ආචාර්ය වික්‍රමබාහු ‍ෙප්රාදෙණිය සමය ගැන කියන්නේ එසේය.“කොළඹ විශ්වවිද්‍යාලයට යන ගමනත් ඉස්කෝලෙ ගමන වගෙයි තිබුණෙ. උදේට විශ්වවිද්‍යාලයට එනවා. හවසට ගෙදර එනවා. පේරාදෙණියෙදි ඒ තත්ත්වය සම්පූර්ණයෙන් වෙනස් වුණා.” ඒ, ආනන්ද ඩි. සිල්වාගේ අදහස්ය.පේර‍ාදෙණිය විශ්වවිද්‍යාලයේ දී ඔවුනට නේවාසිකාගාර පහසුකම් සැලසුණේ අක්බාර් - නෙල් ගොඩනැඟිල්ලේ ඉහළම මාලයේය. ඉන් පහත තට්ටුවල නීති පීඨය වැනි වෙනත් පීඨවල සිසුහු නේවාසිකව සිටියහ.“අපිට ලැබුණේ අලුත්ම ගොඩනැඟිල්ලක් නේ. ඒක නිසා ඒ පොළවෙ දූවිලි ගතිය ටිකක් තිබුණා. අපේ කට්ටිය හොස්ටල් එකේ කිචන් එකෙන් පොල්කුඩු ඉල්ලගෙන අපේ ෆ්ලෝ එකම මැදල සුද්ද කළා. දන්ත, වෛද්‍ය, ඉංජිනේරු ශිෂ්‍යයින්ට කූල්ටූර්ලනේ කියන්නෙ. කූල්ටූර්ල ඒ වගේ වැඩ කරනව දැක්කම හරමානිස්ල පුදුමයෙන් බලාගෙන හිටියා” ආනන්ද ඩි සිල්වාට ඒ අතීතය තවමත් අමතක නැත.ඒ දිනවල පේරාදෙණිය විශ්වවිද්‍යාලයේ නේවාසිකාගාරවල ආහාර ගැනීම සඳහා කෑම ශාලාවට එන විට යුරෝපීය ඇඳුමෙන් සැරසී පැමිණිය යුතු යැයි නියෝගයක් විය.“රෑ කෑමටත් කලිසම් කමිස ඇඳගෙන එන්න ඕනය කියල නීතියක් තිබුණා. අපි තමයි ප්‍රථම කණ්ඩායම සරොම් ඇඳගෙන රෑ කෑමට ගිය. එක සෙරමෝනියල් ඔකේෂන් එකකදි සර් නික්ලස් ආටිගලත් ඩයිනින් ටේබල් එකට එන දවසදි ටයි එක දාගෙන ගියා.” ගෙවී ගිය අතීතයක තොරතුරු ආචාර්ය වික්‍රමබාහු සිහිපත් කරන්නේ එසේය.එකල ඩෙරික් ද සූසා පේරාදෙණිය විශ්වවිද්‍යාලයේ වාමාංශික ව්‍යාපාර කටයුතු මෙහෙයවමින් සිටියේය. ක්‍රිස් රත්නායක මෙන්ම වික්‍රමබාහු කරුණාරත්න ද එහි සාමාජිකයෝ වූහ. දෙදෙනාම සිටියේ එකම කාමරයේය. එනිසා අනික් සිසුන් එය හැඳින්වූයේ “කොමියුනිස්ට් කේව්” කියාය. සමහරුන් පවසන්නේ වික්‍රමබාහු කරුණාරත්නව වාමාංශික ව්‍යාපාරයට ඈඳාගත්තේ ක්‍රිස් රත්නායක බවය. නමුත් ආචාර්ය වික්‍රමබාහු කරුණාරත්න පවසන්නේ පාසල් වියේ සිටම වාමාංශික ව්‍යාපාරය කෙරෙහි නැඹුරුවක් තිබුණ බවය.“ක්‍රිස් බාහුව වාමාංශික ව්‍යාපාරයට අරගෙන අද ඔහු ලෝක බැංකු‍ෙව ප්‍රධානියෙක්. බාහු තවම වීදි සටන් කාරයෙක්. සමහර යාලුවො එහෙම කීවාට ඒක වැරදියි.” ආචාර්ය වික්‍රමබාහු තමාගේ ‘රූමා’ වෙනුවෙන් පෙනී සිටියි. විදුලිබල මණ්ඩලයේ ප්‍රධාන සිවිල් ඉංජිනේරුවරයා වශයෙන් කටයුතු කළ ක්‍රිස් රත්නායක, රාජ්‍ය සංස්ථා ඉංජිනේරුවන්ගේ සංගමයේ සභාපතිවරයා ද විය. 1989 දී ලෝක බැංකුවේ විදුලි බල ශක්ති අංශයේ ප්‍රධානියා වශයෙන් විශ්‍රාම ලබන තුරුම සේවය කළේය.“අපේ ෆයිනල් ඉයර් එකේදි ජී.එල්.පීරිස් නීති පීඨයට ඇතුළු වුණා. අපේ බිල්ඩින් එකේ යට තට්ටුවෙ තමයි නැවතිලා හිටියෙ. නියම කූල්ටූරයා. එයාව රැග් කරන්න ආපු වෙලාවෙ මම බේරගත්තා. ඒ කාලෙ හරිම අහිංසකයා” ආචාර්ය වික්‍රමබාහු සමකාලීන සගයකු ගැන සිහිපත් කරයි.“ඇයි දැන් අහිංසකයකු නොවෙයිද?” පැනය මගෙන්ය.“දැන් මොන අහිංසක ද?” ආචාර්ය වික්‍රමබාහු පිළිතුරු බැඳීය.කූල්ටූර් - හරමානිස් භේදය එකල පේරාදෙණිය විශ්වවිද්‍යාලයේ දැඩිව තිබුණි. සමහර හරමානිස්ලා කූල්ටූර් වීමට උත්සාහ කළහ. එසේම සමහර කූල්ටූර්වරු විශ්වවිද්‍යාලයේ හරමානිස්ලා මෙන් කල්ගත කළහ.“ක්‍රිස් ඇංග්ලිකන් ආගමේ. ගෙදර සම්පූර්ණයෙන් ඉංග්‍රිසියෙන් කථාකරන කෙනෙක්. ඒත් කැම්පස් එකේ හරමා වගේ හිටියෙ” වික්‍රමබාහු පවසයි.එකල කූල්ටූර් කාරයන්ගේ කාමරවලට හරමානිස්ලා රාත්‍රියට වතුර ගැසීමේ සිරිතක් තිබුණි. මෙය වැළැක්වීමට ක්‍රිස් රත්නායක පස් හය දෙනෙකුගෙන් සමත්විත ස්වේච්ඡා පොලිස් පැට්රෝල් සේවයක් ක්‍රියාත්මක කළේය. ක්‍රිස් රත්නායකගේ පියා එකල ‍ෙරජිස්ත්‍රාර් ජනරාල්වරයා විය. ක්‍රිස් පියාගෙන් මුද්‍රිත කොළ කීපයක් රැගෙන විත් පොලිස් පැට්රෝල් වාර්තාවක් ද ලියුවේය.” ... දින පැය 22.30 වේලාවට සාජන් බංඩා, පී.සී. සිල්වා සමඟ විශ්වවිද්‍යාලයේ මුර සංචාරය සඳහා පිටත්වූහ.” එවැනි නිර්මාණාත්මක තොරතුරු එහි ඇතුළත් විය.“1975 වාම සමසමාජ පත්තරෙන් පීලික්ස් ඩයස් ඇමැතිවරයාට අපහාස කළාය කියල මාව අත්අඩංගුවට ගන්න පොලිසියෙන් ආවා. එච්.අයි.ඩී.සිල්වා තමයි එහි ප්‍රධානියා වුණේ. පොලිසිය මගෙ කාමරයේ ෆයිල් පෙරළමින් පරීක්ෂා කළා. ඔය ෆයිල් එකක් අස්සෙ ක්‍රිස් රත්නායකගෙ කූල්ටූර් පොලිසියෙ වාර්තාව ලියපු කොළය ඔවුන්ට හම්බවුණා. මම පොලිස් වාර්තා පොතක් ඉස්සුවා කියල දැන් චෝදනාව. ඒක විශ්වවිද්‍යාල කාලෙ විහිළුවට ලියපු එකක් බව පොලිසියට ඒත්තුගන්වන්න මට ගොඩක් මහන්සි වෙන්න වුණා.” එය ආචාර්ය වික්‍රමබාහු කරුණාරත්නට සිදුවූ එක් ඇබැද්දියක් පමණි.ඉතාමත් ඉස්තරම්ම ආහාර වේල් විශ්වවිද්‍යාල නේවාසිකාගාරයෙන් ලැබුණත් ඉංජිනේරු සිසුහු වරක් ආහාර වර්ජනයක නිරත වූහ. ඒ අතුරු පසට දෙන පලතුරු සලාදයේ මිදි නොමැතිවීම නිසාය.1965 දී පේරාදෙණිය විශ්වවිද්‍යාලයේ කලා සිසුහු වර්ජනයක නිරත වූහ. ඒ බාහිර සිසුන්ගේ පැමිණීම නිසා අභ්‍යන්තර සිසුන්ට මුහුණ පාන්නට වන තදබදයට විරෝධය පෑමටය. මෙම වර්ජනය නිසා සර් නිකුලස් ආටිගලට උපකුලපති පදවිය අත්හැර යෑමට සිදුවිය. ආචාර්ය වික්‍රමබාහු පවසන්නේ විශ්වවිද්‍යාලයේ උපකුලපති ධූරය දැරූ අවසාන නයිට්වරයා සර් නිකුලස් ආටිගල බවය. එයට පෙර එම තනතුර සර් අයිවර් ජෙනිංග්ස් හොබවා තිබුණි.1965 පේරාදෙණිය විශ්වවිද්‍යාලයේ ඉංජිනේරු පීඨයේ අවසාන පරීක්ෂණයෙන් විශිෂ්ට ලෙස සාමාර්ථය ලැබූ හයදෙනා අතරින් දෙවැනි තැන හිමිවූයේ වික්‍රමබාහු කරුණාරත්නටය. එහි ප්‍රථම ස්ථානය හිමිවූයේ ආනන්ද විදුහලෙන් පැමිණි එම්.පී.රණවීරටය. ඔහු විශ්වවිද්‍යාලයේ ඩීන් පදවියට පත්විය. තුන්වැනියා වූ බැසිල් තෙන්නකෝන් මොරටු විශ්වවිද්‍යාලයේ ඉංජිනේරු අංශයේ ප්‍රධානියා බවට පත්විය. හතරවැනියා වූ රඹුක්වැල්ලේ පේරාදෙණිය විශ්වවිද්‍යාලයේම කථිකාචාර්යවරයෙක් විය.හැටපහේදී පේරාදෙණිය විශ්වවිද්‍යාලයේ ඉංජිනේරු පීඨයෙන් බිහිවූ සියලු දෙනාම ශ්‍රී ලංකාවේ මෙන්ම ලෝකයේ බොහෝ රටවල ඉංජිනේරු ක්ෂේත්‍රයෙහි ප්‍රධානීහු සහ ප්‍රමුඛ‍යෝ බවට පත්වූහ. වි.මු.රත්නායක සහ සිරිපාල ජයසිංහ ලින්ක් ඉංජිනියර් ආයතනය ඇරඹූහ. ආනන්ද ඩි සිල්වා ඇමෙරිකාවේ ප්‍රධාන පෙළේ ඉංජිනේරු ආයතනයක සභාපති විය. නිව්යෝර්ක් බෞද්ධ පන්සල මාටින් ලූතර් ස්මාරකය, ස්මිත් ‍සෝනියන් ආයතනයේ බිම් මහලේ කෞතුකාගාරය ඔහුගේ නිර්මාණ සංකල්ප විය. වේරගම දුම්රිය දෙපාර්තමේන්තුවේ ප්‍රධානියා බවට පත්විය. සුමිත් කුලතිලක අප්‍රිකාවේ ප්‍රමුඛ පෙළේ ඉදිකිරීම් ආයතනයක් ආරම්භ කළේය. කොන්ඩුඩ් තිසේරා විශ්‍රාම ලැබුවේ විද්‍යා හා තාක්ෂණ අමාත්‍යාංශයේ අතිරේක ‍ෙල්කම්වරයා ලෙසය. සරත් චන්ද්‍රසිරි ඛනිජ තෙල් සංස්ථාවේ ප්‍රධාන ඉංජිනේරුවරයා බවට පත්විය. ක්‍රිස් රොඩ්රිගෝ බ්‍රිතාන්‍යයේ ඉදිකිරීම් සමාගමක ප්‍රධානියා විය.පීටර් කැනියුට් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=ay1405113</link>
    <topic>ආදරණීය ලොවි ගස</topic>
    <author/>
    <content>මීට විසිපස් වසරකට පෙර ඇවිද ගිය මාවතේ අද මා යන්නේ මාගේ මෝටර් රථය පදවාගෙනය. සංසාරයේ හුරු පුරුද්දට මෙන් රිය ඉබේටම හැරවුණේ ගුරු පාරටය. එහි මඳ දුරක් යද්දී මට පෙනුණේ ඒ මහා අනර්ඝ වස්තුවයි. අද වන විට ඵල දරා ඇති නමුත් අදටත් මෙලොව සිදුවන වෙනස්කම් දෙස බලාගෙන නැගී සිටින ඒ අමරණීය සැමරුම් ඇති ලොවි ගස දෙස මම රිය නවතා බලා සිටියෙමි.සැබැවින්ම මීට විසිපස් වසරකට පෙර ඇයගේ සුන්දර තරවටුවට ලක්වෙමින් ලොවි ගස පාමුල තද රත් පැහැති ලොවි ගෙඩි අසුලාගෙන සිත් සේ ආහාරයට ගත් ළ'දැරිය මම වීමි.“ළමයො ඕව ඌෂ්ණයි ඔයතරම් කන්න එපා. මෙන්න මෙහාට එන්නයි කීවේ.” ඇය මා අමතයි.“මේ ළමය කියන දේ අහන්නෙ නැති හැටි” රවා බලමින් මා ලොවි ගස පාමුලින් නිවස තුළට ඇදගෙන යන්නී, ඉන් මතු මා අතට දෙන්නේ දුන් දමන රෝල්ස් පිඟානකි.“ඔන්න ඔය ළමයා ආස නිසා මම හැදුවා”ඇය දෙතොල තෙරපමින් පවසන්නේ ඒ තුළින් මතුවන්නට දඟලන සිනහව මට නොපෙන්වීමටය. තමන් බොහෝ සැරපරුෂ තද තැනැත්තියකැයි පෙන්වීමට ඇය කැමැතිය. ඒ මා මෙහෙයවන්නටය. මගේ දඟකාරකම් සීමා කරන්නටය. එහෙත් මම ඇය හඳුනමි. රවන ඔරවන ඒ දෑස තුළ තිබෙන ආදරණීය බැල්ම හඳුනමි. දැඩි වදන් තුළ ඇසෙන කාරුණික හඬ මම අසමි. හිස නොවේ... සෙනෙහසින් හදවත ම පිරිමැදි ඒ දයාබර හදවත... මම කියවමි... ගුරු මෑණියනි, නුඹ නොදැක ඉන්නට බැරිකමට පාසල් නිවාඩු කාලයේ නුඹ බලන්නට මා දිව ආ අයුරු මට අද මෙන් මතකය. නිවාඩු කාලය නිමා වී පාසල ඇරඹුණු පසු නුඹේ මිදුලේ අපි වෙනුවෙන්ම වැඩුණු ලොවි ගසේ ලොවි ගෙඩි වලින් පිරුණු බෑගය අමාරුවෙන් එල්ලාගෙන විත් මගේ දෑතට දී මගෙ දෑසට එබී බලා රවන නුඹේ දෑස අදත් මගේ ලොවට හිරු සඳු සේ මඟ කියන බව ලොවට ම කියන්නට මට හැකිය.උදාවන සෑම දිනක් ම ලොවට දුන්නේ නුඹ වැනි ම ගුරු මවුවරුන්ය, පියවරුන්ය. ඉතා අමාරුවෙන් දෙමවුපියන්ගෙන් රුපියල් පහක් ඉල්ලාගෙන නුඹව දැකගන්නට දිව ආ නුඹේ කුඩා ළදැරිය අද සමාජයේ යහපත්ව ජීවත්වන්නේ නුඹ කියා දුන් ගුණ දහමෙනි. උදාවන සෑම දිනයක් ම මට ගුරු දිනයක් වන්නේ එබැවිනි.මම තවමත් රිය තුළ අසුන්ගෙන නුඹේ නිවසේ දොරටුව දෙස බලා සිටින්නෙමි. වෙනදාට මෙන් මා එනතුරු ගේට්ටුව හැරගෙන බලා සිටින්නට නුඹ අද එහි නැත. නුඹ මා හැර ගොසින්, නුඹෙන් අකුරු උගෙන ගත්, අප සැවොම හැර ගොසින් ය. කඳුළුවල සීතලින් දෑස් බොඳ වී ලොවි ගස දැන් මට නොපෙනේ. මම සෙමෙන් රිය පදවාගෙන ඉදිරියට යමි. ඒ නුඹ සිටිනා තැනටය. පොදු සුසාන භූමිය අසලින් මම රිය නවතමි.“ඔය ළමයා යන්නම් කියලා කියන්න එපා ගිහින් එන්නම් කියන්න” නුඹ කියා දුන් අයුරු දෙසවන අසලින් ම ඇසේ.ආදරණීය ගුරු මෑණියනි, ඉතින් මම අදටත් ගිහින් එන්නම්.”නදීරා රෝෂිණි නල්ලපෙරුම  සුළඟ සමඟ පොර බදමින් සිවුරු පට විසිර සෙලවෙන සඳ අමාරුවෙන් සකසා ගත් දෑතින් පන්සල් බිම අමදිනපොඩි නම. ඔබ ඇමද පිංබිම ඉවත ලන්නේ කසල මූණ ඔබ ඉන් ලබන කුසලය නිකසලය.ඔබ දෑතින් මැවුන රටා පන්සල් බිම විසිරී ඇත සුළන් රැලි ඒවී ගස් කොළන් සෙලවේවිවියළි කොළරොඬු විසිරේවි රටා මත. තම සිතට දුක් නොගෙන නැවත අමදින්න පිංබිම පිරිසිදු වේවි ඔබ සිත එයයි බුදුදහමඑම්. එම්. එස්. ගුරුසිංහකැලණිය“නව ළපළු අතු රිකිලි සරසමින් හිනැහෙනා මල් කිනිති සිඹ සුළං රැළි දසත පාවෙනා එදා හිස් අහස අද වැහි බිංදු වගුරනා මට නොවෙයි වසන්තය සිව් දිගට පැමිණෙනාතනිකමින් රෑ පුරා පන්හිඳම වෙහෙසිලා නොදුටු නුඹ වෙනුවෙන්ම කවි ගොඩක් ලියවිලා නෑ තවම වසන්තය මගෙ ලොවට එළඹිලා හද විලේ අපලයට වඩිනු, වැස්සක් වෙලා”  බණ්ඩාරගම මධූආදරය හැංගිලා මුදු සිතක් නැත ඔහුට කිලිටි හදක නොමැත සෙනේහේ එවන් සිතක ආදරයට රැවටුණා ද බොලඳිය නුඹ යන මඟ වැරදිය නංගියේ ඔන්න ප්‍රපාතේ අසරණ නුඹ වැටේ හෙලේකඳුළු පිරී ඇස රිදී නුඹ මුලා වුණේ කිම ද මෙසේ සුකුමාල බොලඳියේ ඔහු සිත නොමැත සෙනේහේ නුඹ තව පමා නැතේ ආපසු හැරීයන් විගස බොලඳියේඩබ්ලිව්. කේ. විජේසිංහමාකඳුර පන්නලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=aj1405111</link>
    <topic>ග්‍රාමීය දිළිඳු බව පිටුදකින ප්‍රථම අගාවුඩ් ගොවි සමිතිය පනාවෙල</topic>
    <author/>
    <content>ග්‍රාමීය දිළිඳු බව පිටුදකින ප්‍රථම අගාවුඩ් ගොවි සමිතිය පනාවෙලපනාවෙල කෝරලයට අයත් අවිස්සාවේල්ල දෙහිඕවිට සහ ඇහැලියගොඩ නගර කේන්ද්‍ර කර ගනිමින් ලංකාවේ ප්‍රථම අගාවුඩ් ගොවි සමිතිය බිහි වෙයි. එම ප්‍රදේශවල වල්ලපට්ටා ජාවාරම වෙනුවට නීතිමය අවසරයක් සහිත අගාවුඩ් ගෙවතු වගාවකට යොමු වෙමින් නීත්‍යානුකූල තිරසාර ආදායම් මාර්ගයක් ගොඩනඟා ගැනීමට මාර්ගෝපදේශය සපයා දීමත් ප්‍රදේශයේ ස්වභාවික පරිසරය රැක ගැනීමට දිරි දීමත් මෙම සමිතියේ ප්‍රධාන අරමුණු අතර පවතී.සදාහරිත වැවිලි සමාගමේ මාර්ගෝපදේශය යටතේ බිහිවූ පනාවෙල අගාවුඩ් ගොවි සමිතියේ මේ වන විට ස්ථිර සාමාජිකයින් 74 දෙනෙකු ගෙන් සහ සාමාජිකත්වය අපේක්ෂාවෙන් පසුවෙන්නන් 150 දෙනකුගෙන් පමණ සන්නද්ධව සිටී. පසුගිය වසරේ නොවැම්බර් 28 වන දින පනාවෙල ශ්‍රී ශාඛ්‍යමුනි විහාරයේ පැවැති උත්සවය සඳහා ජ්‍යෙෂ්ඨ අමාත්‍ය අතාවුද සෙනෙවිරත්න මහතා ද එක්වූ අතර ග්‍රාමීය ආර්ථිකව නැංවීමට ගෙවතු ආශ්‍රය කර ගනිමින් වැඩි ආයාසයකින් තොරව යම් කාලයකදී අරමුදලක් ගොඩ නංවා ගත හැකි ප්‍රශස්ත මාර්ගය මෙය බව අමාත්‍යවරයා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=aj1405112</link>
    <topic>Aegis මෙරට ව්‍යාපාර අරඹයි</topic>
    <author/>
    <content>Aegis මෙරට ව්‍යාපාර අරඹයිTimex Ismart හි කළමනාකාර අධ්‍යක්ෂ අර්ෂාඩ් සතාර්, ශ්‍රී ලංකා ආයෝජන මණ්ඩලයේ සභාපති සහ අධ්‍යක්ෂ ජෙනරාල් ආචාර්ය ලක්ෂ්මන් ජයවීර, සීමාසහිත Aegis සමාගමේ ගෝලීය ප්‍රධාන විධායක නිලධාරී සන්දීප් සෙන් සහ සමාගමේ ගෝලීය සභාපති සුධීර් අගර්වාල් මහත්වරු.බාහිර සේවා සැපයුම් සහ තාක්ෂණ සේවා පිළිබඳ ගෝලීය සමාගමක් වන සීමාසහිත Aegis සමාගම සිය නවතම මධ්‍යස්ථානය කොළඹ දී පිහිටුවන ලදී. ශ්‍රී ලංකා ආයෝජන මණ්ඩලයේ සභාපති සහ අධ්‍යක්ෂ ජෙනරාල් ආචාර්ය ලක්ෂ්මන් ජයවීර විසින් මෙම මධ්‍යස්ථානය විවෘත කළ අතර එම අවස්ථාවට Aegis හි ජ්‍යෙෂ්ඨ කළමනාකාරිත්වය සහ නිලධාරීහු සහභාගි වූහ.නවතම තාක්ෂණය, පාරිභෝගික පරිශීලන අත්දැකීම් උපාංග සහ ගෝලීය තත්ත්වයේ හොඳම භාවිතය ආදියෙන් සමන්විත නවීන සහ ඉහළ තත්ත්වයේ පුහුණු පහසුකමක් වන Aegis ශ්‍රී ලංකා, විවිධාංගීකරණය වූ පාරිභෝගික කළමනාකරණ විසඳුම් සපයනු ඇත. මෙම මධ්‍යස්ථානය මූලිකව 600 දෙනෙකුට ඉඩ පහසුකම් සලසන අතර ඒ හරහා 1000 කට වැඩි විධායක ශ්‍රේණි රැකියා ප්‍රමාණයක් සහ දෙතුන් ගුණයක වක්‍ර රැකියා අවස්ථාවන් උදා කර දීමට අපේක්ෂිතය.සමාගමේ ප්‍රධාන විධායක නිලධාරී සන්දීප් සෙන් පවසා සිටියේ “ගෝලීය බෙදාහැරීම් පිළිබඳ ප්‍රමුඛයන් වන අප, අපේ නියෝජනය ශ්‍රී ලංකාවට ලබා දෙන්නට තීරණය කළා. Aegis ශ්‍රී ලංකා විසින් දක්ෂතාවයෙන් යුත් පරිපූර්ණ වෙළෙඳපොළවල් තම පරිශීලන අත්දැකීම සහ කල් පැවැත්මේ අගය අනුව තෝරා ගැනීමේ අවස්ථාව පාරිභෝගිකයාට ලබා දෙනවා” යනුවෙනි.මහල් පහකින් යුත් නව මධ්‍යස්ථානය, මෙරට වෙළෙඳපොළට විදුලි සංදේශ, BFSI, විකිණුම්, පරිභෝජන, සත්කාරක සහ තාක්ෂණික යන අංශයන් සඳහා සමස්ත ව්‍යාපාර ක්‍රියාවලි කළමනාකරණය සහ තාක්ෂණ විසඳුම් සපයනු ඇත. එසේම ව්‍යාපාරික අවශ්‍යතා මත පදනම්ව විදේශීය වෙළෙඳපොළවල් කරා ද සිය සේවය ලබා දෙමින් ඉහළ පරිපාලන ක්‍රියාවලි කළමනාකාරිත්වයක් ලබා දීමට ද උපකාරී වනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=aj1405113</link>
    <topic>ශ්‍රීලංකන් වන්වර්ල්ඩ් සමඟ එක්වෙයි</topic>
    <author/>
    <content>ශ්‍රීලංකන් වන්වර්ල්ඩ් සමඟ එක්වෙයිශ්‍රී ලංකන් ගුවන් සමාගම වන්වර්ල්ඩ් ගෝලීය සන්ධානය හා එක්වේ. ලෝකයේ ඉහළ ඇගැයුමකට ලක් වූ එසේම වේගයෙන් සංවර්ධනය වන වන්වර්ල්ඩ් ගෝලීය සන්ධානයේ උසස් තත්ත්වයේ ප්‍රතිලාභ සහ සේවා රැසක් ගුවන් සමාගමට හිමි වනු ඇත.ඉන්දියානු උපමහද්වීපයේ ගෝලීය ගුවන් සේවා සන්ධානයක් හා එක්වන ප්‍රථම ගුවන් සේවය වන්නේ ශ්‍රීලංකන් ගුවන් සමාගමයි. ලෝකයේ ප්‍රමුඛතම ගුවන් සේවා සන්ධානයක් වන වන්වර්ල්ඩ් සන්ධානයේ ආරම්භයෙන් වසර 15 ට පසු විශාලතම සාමාජික ජාල ව්‍යාප්තිය මෙයින් සම්පූර්ණ වේ. එම සුවිශේෂි අවස්ථාව සැමරීමේ සමාරම්භක උත්සවය හම්බන්තොට මත්තල රාජපක්ෂ ජාත්‍යන්තර ගුවන් තොටුපළේ දී පැවැත්විණි. ශ්‍රී ලංකාවේ දකුණු සහ නැගෙනහිර කලාපයට සේම හම්බන්තොට වරාය සඳහා ද සේවා සැපයීමට එමගින් අවස්ථාව උදා වේ.වන්වර්ල්ඩ් සන්ධානය හා ශ්‍රීලංකන් ගුවන් සමාගම එක් වීමත් සමඟ සන්ධානයේ ගෝලීය ගුවන් ගමන් ජාලයට නවතම ගමනාන්ත දෙකක් ද එකතු වී තිබේ. එනම් ශ්‍රී ලංකාවේ හම්බන්තොට සහ ඉන්දියාවේ තිරුචිරප්පල්ලි ගමනාන්තයයි. දකුණු ඉන්දියාව වෙත දීර්ඝ ලෙස ගුවන් ගමන් සේවා සපයන සහ මාලදිවයින වෙත ගුවන් සේවා සපයන ප්‍රධාන ජාත්‍යන්තර ගුවන් සේවාව වන්නේ ශ්‍රීලංකන් ගුවන් සමාගමයි. මේ නිසා ගුවන් ප්‍රවාහනය සඳහා වැඩි ඉල්ලුමක් ඇති ලෝකයේ වේගයෙන් සංවර්ධනය වන දකුණු ආසියාව තුළ වන්වර්ල්ඩ් සම්ප්‍රාප්තිය විශාල ලෙස තහවුරු වනු ඇත.වන්වර්ල්ඩ් සන්ධානය හා ශ්‍රීලංකන් ගුවන් සමාගම එක්වීම නිමිත්තෙන් නිරන්තර පියාසර කරන්නන් සඳහා දෙගුණයක් ප්‍රතිලාභ හිමි වේ. ඒ අනුව දකුණු ආසියානු උප මහද්වීපයේ ගමනාන්ත වෙත යාමට මෙම කලාපයෙන් පිටස්තරව පැමිණෙන සංචාරකයන් සඳහා අවසර පතක් ද ප්‍රමුඛතම සන්ධාන ගාස්තු සඳහා ඇතුළත් වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=aj1405114</link>
    <topic>සුරාබදු මෙහෙයුම් සඳහා මොබිටෙල් මෙහෙයුම් පද්ධතියක්</topic>
    <author/>
    <content>සුරාබදු මෙහෙයුම් සඳහා මොබිටෙල් මෙහෙයුම් පද්ධතියක්මොබිටෙල්, සුරාබදු දෙපාර්තමේන්තුව සමඟින් එකඟතාවකට අස්සන් තබයි. ඒ යටතේ සුරාබදු දෙපාර්තමේන්තුවේ මෙහෙයුම් කාර්යක්ෂමව පවත්වාගෙන යාම සඳහා ස්වයංක්‍රීය මෙහෙයුම් යෙදවුම් පද්ධතියක් හඳුන්වා දීමට මොබිටෙල් සමාගම කටයුතු කර ඇත.එම එකඟතාවට අනුව සුරාබදු දෙපාර්තමේන්තුවේ විවිධ වූ ක්ෂේත්‍ර මෙහෙයුම් වඩාත් පහසු කර ගැනීමේ හැකියාව සහිත ශක්තිමත්, ඒකාබද්ධ වෙබ් යෙදවුමක් මොබිටෙල් ව්‍යාපාර විසඳුම් අංශය විසින් නිර්මාණය කර දී තිබේ. දත්ත එක්රැස් කිරීමේ ක්‍රියාවලිය ක්‍රමවත් ලෙස පවත්වාගෙන යමින් එම දත්ත විශ්ලේෂණය සඳහා උපකාරී වීමේ හැකියාව මෙම යෙදවුම සතු වේ. එතුළින් මෙම දෙපාර්තමේන්තුව වඩාත් ක්‍රමවත්ව පවත්වාගෙන යාමට අවස්ථාව නිර්මාණය වෙයි. සුරාබදු දෙපාර්තමේන්තුවේ කාර්ය මණ්ඩල සාමාජිකයින්ට මෙම මෙහෙයුම් පද්ධති සඳහා පහසුවෙන් පිවිසීමටත් හැකි අන්දමින් මෙම යාන්ත්‍රික යෙදවුම නිර්මාණය කර ඇත. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=aj1405115</link>
    <topic>රාජ්‍ය සේවාවේ වෘත්තිකයන්ට 3M පුහුණු වැඩමුළු</topic>
    <author/>
    <content>රාජ්‍ය සේවාවේ වෘත්තිකයන්ට 3M පුහුණු වැඩමුළුජාත්‍යන්තර 3M සමාගමට අනුබද්ධිත 3M ජාලගත දෘඩාංග නිෂ්පාදන අංශය එම ක්ෂේත්‍රයේ වෘත්තිකයින් වෙනුවෙන් වාර්ෂිකව සංවිධානය කරන පුහුණු වැඩසටහන පසුගිය දා කොළඹ දී සහ මඩකලපුවේ දී පැවැත්විණි. ජාලගත දෘඩාංග නිර්මාණ වෘත්තිකයින් වෙනුවෙන් එක් සම්මන්ත්‍රණයක් ද, ජාලගත දෘඩාංග සවි කිරීමේ බලපත්‍රලාභීන් වෙනුවෙන් පැය 9 බැගින් වූ නොමිලේ සම්මන්ත්‍රණ දෙකක් සංවිධානය වී තිබිණි.මෙම වැඩමුළු තුළින් ශ්‍රී ලාංකීය තොරතුරු තාක්ෂණ ක්ෂේත්‍රයේ ප්‍රමිතීන් ඉහළ තලයට රැගෙන එමින් දේශීය තොරතුරු තාක්ෂණ ක්ෂේත්‍රයේ යටිතල පහසුකම් නැංවීම සහ තොරතුරු තාක්ෂණ ක්ෂේත්‍රයේ වෘත්තිකයින් සවිබල ගැන්වීම 3M හි අරමුණ වේ. රාජ්‍ය ආයතනයන් හි වෘත්තිකයින් ද මෙම වැඩමුළු සඳහා සම්බන්ධ කරමින් මෙම ආයතනයන් වෙතින් ලබා දෙන සේවාවන් ගේ ගුණාත්මක භාවය වර්ධනය කිරීමටත් ක්ෂේත්‍රයේ මිණුම් දණ්ඩක් බවට පත් කිරීම ද 3M හි අරමුණු අතර වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=aj1405116</link>
    <topic>මොඩන් මොන්ටිසෝරි ආයතනයේ ජංගම පුස්තකාලය යාපනයේ</topic>
    <author/>
    <content>මොඩන් මොන්ටිසෝරි ආයතනයේ ජංගම පුස්තකාලය යාපනයේමොඩර්න් මොන්ටිසෝරි ඉන්ටර්නැෂනල් සමූහයේ සභාපති සහ ප්‍රධාන විධායක නිලධාරී ආචාර්ය ටී. චන්දෘයාපනය අර්ධද්වීපයෙහි තරුණ පරපුර අතර කියැවීම වඩාත් ප්‍රචලිත කිරීමේ අරමුණින් ජංගම පුස්තකාලයක් ඉදිකිරීම පිණිස මොඩර්න් මොන්ටිසෝරි ඉන්ටර්නැෂනල් (MMI) සමූහය විසින් ඇමෙරිකානු ඩොලර් 50,000ක මූල්‍යමය පරිත්‍යාගයක් පිරිනමන ලදී. මෙම ජංගම පුස්තකාලය ඉදිකිරීමට අමතරව යාපනය ජාතික පුස්තකාලයට පොත් 10,000 ක් පිරිනැමීම ද ඔවුන් විසින් සිදුකරන ලදී. මෙම සද් ක්‍රියාවෙන් එම ප්‍රදේශයේ පාසල් 38 ක ළමුන් 3000 ක් පමණ ප්‍රතිලාභ ලැබීමට අපේක්ෂිතය.ලන්ඩනයේ ප්‍රධාන කාර්යාලය පිහිටා ඇති MMI සමූහමය මහද්වීප තුනක් ආවරණය වන ගෝලීය නියෝජනයක් සහිත වන අතර මේ වන විට රටවල් 16 ක පෙර පාසල් සහ ගුරු පුහුණු විදුහල් 100 කට ආසන්න ප්‍රමාණයක මෙහෙයුම් කටයුතු සිදු කරයි. එසේ ජංගම පුස්තකාලයක් පිරිනැමීමට ලැබීම ඉතාමත් වටිනා කාර්යයක් බව පැවසු සමූහයේ සභාපති සහ ප්‍රධාන විධායක නිලධාරී ආචාර්ය ටී. චන්දෘ යාපනය ප්‍රදේශයේ දරුවන්ට සම්පත් දායකත්වයක් සැපයීමට හැකිවීම පිළිබඳව ඉතාමත් සතුටු වන බව පැවැසීය.මෙම ව්‍යාපෘතිය හරහා අවම වරප්‍රසාද හිමි දරුවන්ට වැඩි වශයෙන් පොත් පරිශීලන අවස්ථාවන් සහ ඉගෙනුම් අවස්ථාවන් සැපයෙන බව අපට විශ්වාසයි. අර්ථවත් ආකාරයෙන් සමාජයට යමක් පිරිනැමීම පිළිබඳව මෙන්ම සමාජ පසුබිම කුවක් වුවත් සෑම දරුවෙක්ම නිසි අධ්‍යාපනයක් ලැබිය යුතු බව අප තරයේ විශ්වාස කරනවා” යනුවෙන් ඔහු වැඩිදුරටත් පැවැසීය.MMI සහ ANC අධ්‍යාපන ආයතනය අතර ඇති වූ සබඳතාවයේ ප්‍රතිඵලයක් වන MMI ශ්‍රී ලංකා ඔස්සේ “පෙර පාසල් අධ්‍යාපන ක්‍රමවේදය පදනම්ව උසස් පෙර පාසල් සංස්කෘතියක් පවත්වා ගැනීම සඳහා යාවත්කාලීන සහ පුළුල් විෂය පරාසයක් සහිත පාඨමාලා සහ ළමා සංවර්ධන සේවාවන් පිරිනැමීම” යන සිය ආයතනික මෙහෙයට අනුව ශ්‍රී ලංකාවේ සිසුන් සහ දරුවන් සඳහා සිය සේවාවන් MMI ශ්‍රී ලංකා හරහා ව්‍යාප්ත කිරීමට ඔවුන්ට හැකි වී ඇත. MMI ශ්‍රී ලංකා යනු MMI සමූහය සහ ANC විසින් ඒකාබද්ධව සිදු කරනු ලබනා ව්‍යාපෘතියකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=aj1405117</link>
    <topic>සිංහ සිමෙන්ති සේවකයෝ ඇගයෙති</topic>
    <author/>
    <content>සිංහ සිමෙන්ති සේවකයෝ ඇගයෙතිඉටාල් සිමෙන්ති සමූහ ව්‍යාපාරයේ සාමාජික සිංහ සිමෙන්ති පුද්ගලික සමාගම සමාගමේ වසර 10 කට අධික කාලයක් සේවය කළ සේවකයින් ඇගැයීමට ලක් කළේය. ඉටාල් සිමෙන්ති සමාගම ලෝකයේ විශාලතම සිමෙන්ති නිෂ්පාදකයින් පස්දෙනා අතරට අයත් ඉතාලියේ සිමෙන්ති සමාගමකි.වසර 10 ක සේවා කාලය සම්පූර්ණ කරනු ලැබූ සේවක මහත්වරුන් වන්නේ ලලිත් පියතිස්ස, ඩබ්ලිව්. ඒ. කේ. පියදාස, කේ. ආර්. ඒ. බණ්ඩාර, පී. ජී. ආනන්ද තිස්ස සහ ඩබ්ලිව්. ඒ. ප්‍රසන්න යන අයයි. සමාගමේ කළමනාකරණ අධ්‍යක්ෂ කොලින් නෙල්සන් මහතා විසින් ඔවුන්ට විශාල මුදල් ත්‍යාග වටිනා අත් ඔර්ලෝසු පිරිනමන ලදී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=aj1405118</link>
    <topic>ජාතික රෝහලට සෙලින්කෝ ලයිෆ් ජංගම වෙන්ටිලේටරයක්</topic>
    <author/>
    <content>ජාතික රෝහලට සෙලින්කෝ ලයිෆ් ජංගම වෙන්ටිලේටරයක්සෙලින්කෝ ලයිෆ් හි කළමනාකාර අධ්‍යක්ෂ / ප්‍රධාන විධායක නිලධාරී ‍ආර්. රෙන්ගනාදන් සමඟ විශේෂ ශ්‍රේණියේ හෙද නිලධාරීනී ආර්. ඒ. ඩී. සී. කරුණාරත්න, ප්‍රධාන විශේෂඥ වෛද්‍ය හර්ෂිණී ප්‍රනාන්දු, වාට්ටුවේ පාලිකා ටී. ඊ. රාණි, කොළඹ විශ්ව විද්‍යාලයේ වෛද්‍ය පීඨයේ පීඨාධිපති මහාචාර්ය රොහාන් ජයසේකර, විශේෂඥ වෛද්‍ය ලලිත් විජේරත්න සහ සෙලින්කෝ ලයිෆ් සමාගමේ නියෝජ්‍ය විධායක නිලධාරී, තුෂාර රණසිංහ මහත්ම මහත්මිහු.සෙලින්කෝ ලයිෆ් විසින් කොළඹ ජාතික රෝහලේ වාට්ටු අංක 49 සහ වාට්ටු අංක 47 බී සඳහා ජංගම වෙන්ටිලේටරයක් පරිත්‍යාග කර ඇත.මෙම වාට්ටුවල සිටින ඉතා අසාධ්‍ය රෝගීන්ට කෘත්‍රිම ශ්වසනය ලබාදීම සඳහා ද, එම රෝගීන් වාට්ටුවල සිට රෝහලේ අධි සත්කාර ඒකකයට මාරු කිරීමේදී මෙම වෙන්ටිලේටරය භාවිත කරනු ඇත.විශේෂඥ වෛද්‍ය හර්ෂණී ප්‍රනාන්දු මහත්මිය කියන්නේ මෙම පරිත්‍යාගය නිසා වැඩිපුරම ප්‍රතිලාභ ලබනු ඇත්තේ ස්නායු රෝග නිසා හෝ නාගයින් දෂ්ට කිරීම හෝ පොස්ෆේට් විෂ වීම නිසා ශ්වසන මස්පිඩු අක්‍රීය වන රෝගීන් බවයි.“මේ ආකාරයේ සියලුම අවස්ථාවලදී මෙම රෝගීන් මුහුණ දෙන තාවකාලික ශ්වසන අපහසුතා මඟ හැරවීමෙන් ඔවුන්ව මරණයෙන් ගලවාගත හැකියි” යනුවෙන් ඇය පැවසුවාය.වෛද්‍ය ප්‍රනාන්දු මහත්මිය පැවසුවේ හදිසි හෘද අක්‍රීය තත්ත්වයන්ට, පපුවේ ආසාදන තත්ත්වයන්ට සහ උග්‍ර ශ්වසන රෝගයන්ට මුහුණ දෙන රෝගීන්ගේ ජීවිත රැක ගැනීමට ද මෙම වෙන්ටිලේටරය උපකාරී වන බවයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=aj1405119</link>
    <topic>ආබාධිත රණවිරුවන්ට කොමර්ෂල් බැංකුවෙන් පරිත්‍යාග</topic>
    <author/>
    <content>ආබාධිත රණවිරුවන්ට කොමර්ෂල් බැංකුවෙන් පරිත්‍යාගකොමර්ෂල් බැංකුවේ සභාපති දිනේෂ් වීරක්කොඩි මහතාගේ ඇරයුමෙන් නේවාසික රණවිරුවකු නව නිවාස විවෘත කළ අවස්ථාව. කොමර්ෂල් බැංකුවේ කළමනාකාර අධ්‍යක්ෂ සහ ප්‍රධාන විධායක නිලධාරී රවී ඩයස්, ප්‍රධාන මෙහෙයුම් නිලධාරී ජෙගන් දුරෙයිරත්නම් මහත්වරු ද මෙහි වෙති.ආබාධිත රණවිරුවන් වෙනුවෙන් කුරුණෑගල, පන්ගොල්ලේ ඉදිකර තිබෙන ‘අබිමංසල 3’ රැකවරණ මධ්‍යස්ථානයට කොමර්ෂල් බැංකුවේ ආයතනික සමාජ වගකීම් භාරය විසින් නව නිවාසයක් හා එයට අවශ්‍ය ගෘහභාණ්ඩ පරිත්‍යාග කර ඇත.මෙම මධ්‍යස්ථානයේ නිවාස අටක් පවතින අතර, මෙහි සෑම නිවසක්ම නිදන කාමර දෙකක්, රූපවාහිනී නැරඹුම් ස්ථානයක් සහිත සාලයක්, ආබාධිත රණවිරුවන්ට භාවිත කළ හැකි ආකාරයට සකස් කළ නාන කාමර යන පහසුකම්වලින් සමන්විත වේ. මෙම නිවසක් හතර දෙනෙකුට නැවතී සිටීමට හැකි පරිදි නිර්මාණය කර තිබේ. “රණවිරුවන්ට සහයෝගය දැක්වීම අප ආයතනයේ සමාජ වගකීමේ කොටසක් ලෙස කොමර්ෂල් බැංකුව සලකනවා” යනුවෙන් කොමර්ෂල් බැංකුවේ කළමනාකාර අධ්‍යක්ෂ සහ ප්‍රධාන විධායක නිලධාරී, රවී ඩයස් මහතා පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=aj14051110</link>
    <topic>ටී ලක් එක්ස් ටී ජයග්‍රහකයෝ දඹදිව සංචාරයේ</topic>
    <author/>
    <content>ටී ලක් එක්ස් ටී ජයග්‍රහකයෝ දඹදිව සංචාරයේදන්සල් පැවැත්වීම ප්‍රථම වරට ඇගැයීමේ දීප ව්‍යාප්ත තරගාවලියක් පසුගිය පොසොන් පොහෝ දින පැවැත්විණි.TELAK EXTEA වෙළෙඳ සන්නාමයේ පූර්ණ අනුග්‍රහකත්වයෙන් හා මෙහෙයවීමෙන් පවත්වන ලද එම තරගාවලිය “සුවිසෙස් දන්සල්” ඇගැයීම ලෙස නම්කර තිබුණි. එම තරගාවලියේදී ප්‍රථම, දෙවන සහ තුන්වන ස්ථානය දිනාගත් දන්සල්වල සාමාජිකයින් හය දෙනෙකු සඳහා TELAK EXTEA ආයතනයේ පූර්ණ අනුග්‍රාහකත්වයෙන් දඹදිව සංචාරයක් ප්‍රදානය කරන ලදී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=aj14051111</link>
    <topic>ලී බඩු රැකදෙන මල්ටිලැක් වෝටර් බේස්</topic>
    <author/>
    <content>ලී බඩු රැකදෙන මල්ටිලැක් වෝටර් බේස්“ලොව පුරා විශ්වාසය දිනූ තත්ත්වය” යන ජාත්‍යන්තර සමාගම් ප්‍රතිඥාවට අනුව යමින් ශ්‍රී ලංකාවේ නවෝත්පාදක සහ විශාලතම තීන්ත අපනයනකරු වන මල්ටිලැක් දැව ආරක්ෂාවේ ප්‍රමුඛයා ලෙසින් ද ඉදිරියට එයි. එනම් මල්ටිලැක් ප්ලැටිනම් Ital Wood තීන්ත කාණ්ඩය හඳුන්වාදීමය.මැහෝගනී, බර්මා, ටීක්, ලාර්ක් ටීක් සහ වොල්නට් ලෙසින් වර්ණ හතරකින් යුත් Stain තීන්ත සෑම ආකාරයකම දැවමය ලීබඩු වලට සහ දොර, ජනේල, නාන කාමර, මුළුතැන්ගෙවල් සහ වෙනත් දැවමය සැරසිලි ආදියෙන් යුත් සියලු ස්ථානයන්ට අවශ්‍ය ආරක්ෂාව ලබා දේ. ඉහළ ශක්තිමත් බවින් සහ හොඳ නිමාවකින් යුත් ආවරණයක් සුමට ලෙසින් දැවමය මතුපිට මත ආලේප කිරීමට සමත් මෙම තීන්ත දැව තුළට හොඳින් කාවැදී ඔබේ ලීබඩු වලට අවශ්‍ය උපරීම ආරක්ෂාව ලබා දේ.ඔබේ ලී භාණ්ඩ තෙතමනයෙන් සහ සිරීමෙන් වළක්වන පරිසර හිතකාමී ආවරණයක් ලෙසින් ක්‍රියා කරන සියයට 60 සහ 30 න් යුත් දිස්නයන් ගෙන් යුක්ත මතුපිට ආලේපනයට ලැකර් වර්ගයක් ද හඳුන්වා දෙයි.තීන්ත, මතුපිට ආලේපනය සහ වැක්ස් යන තෙවර්ගය ම එක් නිෂ්පාදිතයක ඇති අවස්ථාවක් ලෙස Wax Impregnating Stain තීන්ත වර්ගයක් ද නව නිපැයුම් පෙළට අයත්ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=aj14051112</link>
    <topic>කැලණි කේබල්ස් ප්‍රධාන විධායක සම්මානය ශ්‍රීපතිට</topic>
    <author/>
    <content>කැලණි කේබල්ස් ප්‍රධාන විධායක සම්මානය ශ්‍රීපතිටකැලණි කේබල්ස් සමාගම තම වෙළෙඳ විශිෂ්ටත්වය වෙනුවෙන් පිරිනැමෙන වසරේ ඉහළම සම්මානය වන ‘ප්‍රධාන විධායක සම්මානය’ කැලණි කේබල්ස් සමාගමේ ප්‍රධාන විධායක නිලධාරි මහින්ද සරණපාල මහතාගේ ප්‍රධානත්වයෙන් කොළඹ වෝටර්ස් එජ් හෝටලයේ දී පසුගියදා පිරිනැමිණි.වාර්ෂිකව පිරිනැමෙන කැලණි කේබල්ස් ප්‍රධාන විධායක සම්මානය’ මෙවර පිරි නැමුණේ දෙවන වරට වන අතර එය මෙවර හිමිවූයේ එම සමාගමේ ව්‍යාපෘති අංශයේ ප්‍රාදේශීය වෙළෙඳ කළමනාකරු, ශ්‍රීපති සමන්ත මහතාටය. ඔහු වෙත මෙවර ‘ප්‍රධාන විධායක සම්මානය’ හා මුදල් ත්‍යාගයක් පිරිනැමුණේ සැලසුම් කළ වෙළෙඳ ඉලක්කය 30%කින් ඉක්මවා යමින් වාර්තාගත වෙළෙඳාමක් සමාගමට එක්කිරීමෙනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=aj14051113</link>
    <topic>දෙපාර්තමේන්තු රැසක ඉංජිනේරුවන්ට පුහුණුව</topic>
    <author/>
    <content>දෙපාර්තමේන්තු රැසක ඉංජිනේරුවන්ට පුහුණුවඑක්සත් ජාතීන්ගේ ආසියා ශාන්තිකර කලාපීය ආර්ථික හා සමාජ කොමිසම සහ නවීන තාක්ෂණය පිළිබඳ ආතර් සී ක්ලාක් ආයතනය ඒකාබද්ධව ශ්‍රී ලංක‍ාවේ අභ්‍යවකාශ තාක්ෂණය භාවිතයෙන් කෘෂිකාර්මික නියඟයන් නිරීක්ෂණය සහ පූර්ව අනතුරු ඇඟවීම් ශක්‍යතාව වර්ධනය කිරීම අරමුණු කොටගත් පුහුණු වැඩසටහනක් ආතර් සී ක්ලාක් ආයතනයේ දී පසුගියදා පැවැත්විණි.නියඟ නිරීක්ෂණය හා පූර්ව අනතුරු ඇඟවීම් සඳහා වූ කලාපීය සහයෝගිතා යාන්ත්‍රණය ලෙස නම් කර ඇති මෙම ව්‍යාපෘතියේ මූලික අරමුණ වන්නේ නියඟය හේතුවෙන් දැඩි ලෙස සිදුවන කෘෂිකාර්මික ආපදාවන්ට හා ඒ හා සිදුවන ආර්ථික හානියට ප්‍රත්‍යස්ථ වූ සමාජයක් එම ජාතීන් අතර ගොඩනැඟීමයි.මෙම විශේෂ පුහුණු වැඩමුළුව සඳහා කෘෂිකර්ම දෙපාර්තමේන්තුව, වාරිමාර්ග දෙපාර්තමේන්තුව, ගොවිජන සංවර්ධන දෙපාර්තමේන්තුව, කාලගුණ විද්‍යා දෙපාර්තමේන්තුව, ආපදා කළමනාකරණ මධ්‍යස්ථානය, ජන හා සංගණන දෙපාර්තමේන්තුව, ජාතික ජලසම්පාදන හා ජල ප්‍රවාහන මණ්ඩලය හා ජල සම්පත් මණ්ඩලය යන ආයතන නියෝජනය කරමින් ඉංජිනේරුවන් හා විද්‍යාඥයින් හතළිස් දෙනෙක් පිරිසක් සහභාගි වූහ. මෙහිදී සහභාගි වූ සියලු දෙනාටම එම වැඩසටහනෙහි නියාමක ව්‍යාපෘතිය සඳහා සෘජුව දායකත්වය සැපයීමට හැකි වන සේ අභ්‍යවකාශ තාක්ෂණය විෂයය සහ එහි යෙදවුම් පිළිබඳ නිපුණතා දැනුමක් සැපයිණි.තෝරාගත් දිස්ත්‍රික් 10ක් පදනම් කරමින් යෝජිත එම ව්‍යාපෘතිය 2014 යල, මහ සහ 2015 වසරේ යල යන කන්න 03 සඳහා ක්‍රියාත්මක කිරීමට යෝජිතය. යෝජිත ප්‍රදේශ ආවරණය කරමින් තත්කාලීන චන්ද්‍රිකා ඡායාරූප 200කට ආසන්න ප්‍රමාණයක් ඉන්දියානු හා චීන කලාපීය සේවා මධ්‍යස්ථානවලින් ලැබීමට නියමිතය.තවදුරටත් විශ්ලේෂණය කටයුතු සඳහා අවශ්‍ය දත්ත හා සම්පත් දේශීය සම්පත් දායකයන්ගෙන් හා අදාළ දෙපාර්තමේන්තුවලින් සපයා ගැනීමට බලාපොරොත්තු වේ. මෙහිදී තෝරාගත් සාමාජිකයන් පිරිසකට ව්‍යාපෘතිය සඳහා විශේෂ පුහුණුවක් ඉන්දියාවේදී ලබාදෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=aj14051114</link>
    <topic>එක්ස්පෝ ලංකා සමාගමට හොඳ ඉල්ලුමක්</topic>
    <author/>
    <content>එක්ස්පෝ ලංකා සමාගමට හොඳ ඉල්ලුමක්සතිය ආරම්භක 5 වැනිදා සඳුදා පෙර සතියේ තිබූ උනන්දුව තවත් වැඩි වූ බවක් පෙන්නුම් කෙරිණි. එදින සමස්ත කොටස් මිල දර්ශකය ඒකක 6249.43 ක් හා එස් ඇන්ඩ් පී එස් එල් දර්ශකය ඒකක 3441.69 ක් ලෙස දැක්වුණි. එය පෙර සිකුරාදා දැක්වුණේ සමස්ත කොටස් මිල දර්ශකය ඒකක 6248.44 ක් හා එස් ඇන්ඩ් පී එස් එල් දර්ශකය ඒකක 3435.81 ක් ලෙසිනි.එදින මිලියනය ඉක්මවා කොටස් අලෙවි වූ සමාගම් අතර ඇක්මී (2148248), එයිට්කන් ස්පෙන්ස් (1555204), එක්ස්පෝ ලංකා (25765599), ලක්ෂපාන (3197497), රිචර්ඩ් පීරිස් (4203522), සෙලාන් බෑන්ක් (ඡන්ද බලය රහිත) - 1433579, සොෆ්ට්ලොජික් (3302661), ටෙක්ස්ටර්ඩ් ජර්සි (2927802), ද ෆිනෑන්ස් කම්පැණි (1231479), ඒෂියා ඇසට් (1609895), බ්‍රවුන්ස් ඉන්වෙස්ට්මන්ට් (1442240), එච් වී ඒ ෆුඩ්ස් (1306751) සමාගම් කැපී පෙනුණි.මිල ඉහළ යාම් අතුරින් සමාගම් එතරම් කැපී නොපෙනුණු අතර ඔෆීස් ඉක්වෙක්ප්යුමන්ට් හි කොටසක මිල රුපියල් 107.50 කින් ඉහළ ගියද අලෙවි වූයේ කෙටස් දෙකක් පමණි. සිලෝන් ප්‍රින්ටර්ස් හි කෙටසක මිල රුපියල් 199.80කින් පහළ ගියද අලෙවි වූයේ එක්කොටසක් පමණි. හරිස්චන්ද්‍ර සමාගමේ කොටසක මිල ර්ලපියල් 99.00 කින් පහළ ගියද අලෙවි වූයේ කොටස් දෙකක් පමණි.පසු දින එනම් 6 වැනිදා අඟහරුවාදා පෙර දින තිබූ උනන්දුව අඩු වූ බවක් පෙනෙන්නට තිබුණි. එදින සමස්ත කොටස් මිල දර්ශකය ඒකක 6226.13 ක් හා එස් ඇන්ඩ් පී එස් එල් දර්ශකය ඒකක 3424.12 ක් ලෙස දැක්වුණි.දිනයේ මිලියනය ඉක්මවා කොටස් අලෙවි වූ සමාගම් අතර එක්ස්පෝ ලංකා (22980340), ලංකා අයි ඕ සී (2166703) සෙලාන් බෑන්ක් (ඡන්ද බලය රහිත) - 13256114, එෆ් එල් සී හෝල්ඩින්ග්ස් (5047850), එච් වී ඒ ෆුඩ්ස් (2465205), රයිගම් සෝල්ටෙර්න්ස් (1108877) සමාගම් දැක්වුණි.දිනයේ මිල ඉහළ යාම් අතුරින් සමාගම් සෙලින්කෝ ඉන්ෂුවරන්ස් (15.00), ගෙස්ටෙට්නර් (11.30) ඒ අයි ඒ ඉන්ෂුවරන්ස් (8.90) කැපී පෙනුණු අතර කොටස් 100 ට වඩා කොටස් අලෙවි වූ සමාගම්වල මිල පහළ යාම් අතුරින් සමාගම් එතරම් කැපී නොපෙනුණු අතර මිල පහළ ගියේ ඉතා සුළු වශයෙනි. එදින ගනුදෙනු සංඛ්‍යාව දැක්වුණේ 6933 ක් වශයෙනි. ඒ පෙර දිනයේ දැක්වුණු 9360 ක් වූ ගනුදෙනු සංඛ්‍යාවේ සැලකිය යුතු පහළ යාමකි. එසේම පෙර දින 506 ක් වු විදේශීය ආයෝජකයන්ගේ ආයෝජන සඳුදා 276 ක් දක්වා අඩු විය.පසු දින එනම් 07වැනිදා වෙළෙද පොළ ගනුදෙනු 6591 ක් දක්වා අඩු විය. . දිනයේ මිලියනය ඉක්මවා කොටස් අලෙවි වූ සමාගම් සංඛ්‍යාව 5 කි. එම සමාගම් අතර පෑන්ඒසියන් පවර් (1703107), රෝයල් සෙරමික් (1448747), සෙලාන් බෑන්ක් (2018524), සොෆ්ට්ලොජික් (6348633), එෆ් එල් සී හෝල්ඩින්ග්ස් (1985073), පී සී එච් හෝල්ඩින්ග්ස් (3133344), රයිගම් සෝල්ටෙර්ස් (3107269), සමාගම් කැපී පෙනුණි.දිනයේ සමස්ත කොටස් මිල දර්ශකය ඒකක 6252.60 ක් හා එස් ඇන්ඩ් පී එස් එල් දර්ශකය ඒකක 3433.95 ක් ලෙසින් දැක්වුණි.දිනයේ මිල ඉහළ ගිය සමාගම් අතර ඒ අය් ඒ ඉන්ෂුවරන්ස් (12.00), සෙලින්කෝ ඉන්ෂුවරන්ස් (24.20), කැපී පෙනුණු අතර සෙලිසින්ග් සමාගමේ කොටසක මිල රුපියල් 123.50 කින් ඉහළ ගියද අලෙවි වූවේ සමාගමේ කොටස් 3 ක් පමණි. හරිස්චන්ද්‍ර සමාගමේ කොටස් අලෙවි වූයේ එකක් පමණි. එහි මිල රුපියල් 39.60 කින් පහළ ගියේය.කොටස් වෙළෙඳ පොළ මඟින් දැනුවත් කිරීමේ වැඩහුළු මේ වන වට ආරම්භ කර තිබීම වෙළෙඳ පොළට යම් අරුණැල්ලක් ලැබීමට හේතුවන බවට ලකුණු පෙනෙන්නක් වියතාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>11</day>
    </date>
    <link>http://www.silumina.lk/2014/05/11/_art.asp?fn=aw1405111</link>
    <topic>ප්‍රේම සම්බන්ධයට විරුද්ධ වූ නිසා මං වහ බීලා මැරුණා</topic>
    <author>මතුගම මහින්ද විජේතිලක</author>
    <content>ධර්මයෙහි හැසිරෙන තැනැත්තා තමන්ගේ සන්තානයේ හට ගන්නා සිත් හඳුනා ගනී. තමන් තුළ පහළ වන සිත් මෙය කුසල් සිතකි, මෙය අකුසල් සිතකියි හඳුනා ගනී. අකුසල් සිතක් උපදින විට ම මෙය අකුසලයැයි හඳුනාගෙන එයින් මිදෙයි. එය ද කුසලයකි. ධර්මය නොදන්නා තැනැත්තා මැරෙන මොහොතේ පහළ වන අකුසල් සිත් නිසා දුගතිගාමීව උපදී. හේතුඵල දහමට අනුව සිදුවන මෙය සාධාරණ ක්‍රියාවලියකි. විශ්ව ධර්මතාවයකි. අමු වපුරා කෙසේවත් තල අස්වනු ලබා ගත නොහැකි ය. තල වපුරන්නාට අනිවාර්යයෙන් තල අස්වනු ම ලැබේ. අමු වපුරන්නාට අමු ම ලැබේ.අතුරුගිරියේ පදිංචි නිලන්ත විසි හත් හැවිරිදි ව්‍යාපාරිකයෙකි. ඔහුගේ බිරිය ප්‍රියානි විසි හත් හැවිරිදි ගෘහණියකි. මේ දෙමව්පියෝ තමන්ගේ තුන් හැවිරිදි පුතණුවන් වූ ශාලක ඇස මෙන් ආරක්ෂා කරති. මේ දරුවා හිටි හැටියේ මවුපියන් සපා කන්නට වූයේය. නින්දෙන් බිය වී කෑගසන්නට විය. කෑම ටික පිඟානට බෙදා දුන් විට මුහුණේ අතුල්ලා ගන්නට විය. තරහකින් වෛරයකින් මෙන් නිවසේ බඩුමුට්ටු පොළවේ ගසා කඩා බිඳ දමන්නට විය. ක්‍රේල් කොණ්ඩයක් ඇති අපැහැදිලි කළු ගැහැනු රූපයක ඡායාවක් නිවසේ රාත්‍රියට එහා මෙහා යන අයුරු පවුලේ තුන් දෙනාට ම පෙනෙන්නට විය. මේ තුන් දෙනාගේ ම ශරීර වරින්වර දැවිල්ලකින් පීඩා දෙන්නට විය.දෙමවුපියෝ දරුවා ඇතුල්කෝට්ටේ ගුප්ත ගවේෂණ මධ්‍යස්ථානය වෙත ගෙන ගියහ. එහි දී ආධ්‍යාත්මික උපදේශකවරයා වෙත දරුවා ඉදිරිපත් කොට තත්ත්වය පැහැදිලි කළහ. උපදේශකවරයා ආධ්‍යාත්මීය ශක්ති කිරණ එල්ල කරන විට දරුවා සිහිසුන්ව වැටුණේය. ඔහු නැවත සිහි ගැන්වීය. කුඩා දරුවකු බැවින් ඔහු දිෂ්ටි නොගන්වා ප්‍රියානිට ශක්ති කිරණ එල්ල කළේය. ඇය පැද්දෙන්නට වූවාය. ඉන් එහා දෙයක් එදින මතු නොවූයෙන් දින විසි එකක් ගමේ පන්සලේ දී බෝධි පූජා පවත්වා එන්නැයි ඊට අවශ්‍ය උපදෙස් දුන්නේය.ඊළඟට දිනයේ මේ තුන් දෙනා සමඟ ප්‍රියානිගේ අම්මා ද පැමිණියාය. එදින ද ප්‍රියානි ප්‍රලය වූවාය. ඇය ඉතා දරුණු ආකාරයකින් කෑ ගසන්නටත් අඬන්නටත් දත් සපමින් ගොරවන්නටත්, වරෙක වෛරයකින් මෙන් දෑස් ලොකු කර හූ කියන්නටත් වූවාය.දරුවාට එළැඹී ඇති අස්වාභාවික රෝග තත්ත්වයනට හේතුව මේ පවුලේ සිදු වූ දෙයක් බව වටහා ගත් ගවේෂකවරයා, මොවුන් නොකියන රහසක් හෙළිදරව් කැර ගැනීම සඳහා භූතාත්මයෙන් ප්‍රශ්න කළේය.“කවුද මේ ශරීරයට ඇතුළුවෙලා ඉන්නෙ?”“මම සුදර්ශී”“කවුද මේ සුදර්ශී කියන්නෙ?”“මම මේ ප්‍රියානිගෙ නංගී”“කොයි කාලෙ ද මැරුණේ?”“දැන් අවුරුද්දක් විතර වෙනවා.”“මොනව වෙලා ද මැරුණේ?”“මම වස බිව්වා.”“අනේ! ඒ මොකද?”“මගේ ප්‍රේම සම්බන්ධයක් තිබුණා. ඒකට මුන් විරුද්ධ වුණා. මට වෙනස්කම් කළා. මම වස බීලා මැරුණා.”“කාට ද ප්‍රේම කළේ?”“සිසිරට”“මැරිලා කොහේ ද ගියෙ?”“මම කොහේවත් ගියේ නෑ. මැරිලත් මේ ගෙදර ම හිටියා. රාත්‍රියට ගෙයි එහා මෙහා යනකොට මගේ ඡායාව දැකලා තොවිල් කළා. මාව බැඳලා බෝතලයක දාලා මූදට දැම්මා. මම ඒකෙන් නිදහස් වෙලා ආවා. මුන් මම ජීවත්ව ඉන්දැද්දිත් මට වෙනස්කම් කළා. මළාමත් වෙනස්කම් කරනවා. ඒ තරහට මුන්ගෙන් පළිගන්නවා. ලෙඩ කරවනවා. දැන් මුන් සාත්තරකාරයන්ට ඇදුරන්ට රුපියල් ලක්ෂ එකහමාරක් දෙකක් වියදම් කරලා තියෙනවා. මම පළිගන්නේ ඔහොම තමයි. හිඃ.... හිඃ.... හී.... යැයි ප්‍රේතිය සිනාසෙන්නට වූවාය. යළිත් අඬන්නට පටන් ගත්තාය.“ඇයි මේ අඬන්නෙ?” ගවේෂකවරයා ඇසීය.“දැවිල්ලයි මුළු ඇඟම දැවිල්ලයි. පිච්චෙනවා” යි කියමින් හූ කියා කෑ ගසන්නට වූවාය. ඇය මහත් වේදනාවකින් පෙළෙන බැවින් තවත් දින හතක් බෝධි පූජා පවත්වා එන්නැයි උපදෙස් දුන්නේය.ඊළඟ දිනයේ ගවේෂකවරයා ප්‍රියානි වෙත කිරණ එල්ල කොට දිෂ්ටි ගන්වන විට සුදර්ශිගේ භූතාත්මය ඇගේ අම්මාට ආවිෂ්ට වූවාය.“දැන් කොහොමදැÓයි ගවේෂකවරයා ඇසීය.“දැන් දැවිල්ල අඩුයි.”“ඇයි මේ ගෙදර අයට කරදර කරන්නෙ?”“මට වෙනස්කම් කළා. මළාට පස්සෙත් රිදෙව්වා.”“ඇයි එහෙම වුණේ?”“මුන් මගෙයි සිසිරගෙයි සම්බන්ධයට විරුද්ධ වෙලා වෙනස්කම් කළා. මුන් මට වෙන මඟුලක් ජෝඩු කළා. මම ඒකට විරුද්ධ වුණා. මම මුන්ව නැති කරනවා.”“බඩේ දැවිල්ල වේදනාව කොහේදි ද හැදුණේ? පටන් ගත්තෙ?”“වහ බීලා ඉස්පිරිතාලෙ ඇ‍ඳේ ඉන්දැද්දි.”මේ සිද්ධිය පිළිබඳ පවුලේ අය සමඟ සාකච්ඡා කොට විස්තර දැන ගෙන නැවත ප්‍රශ්න කළේය.“දැන් කොහොම ද?”“මරාගෙන යන්න ඕනැ. මට කළ වෙනස්කම්වලට.”“ඒ කොහොම ද? මේ අයව මැරුවොත් දිව්‍ය ලෝකෙ උපදීවි. ඔබ ප්‍රේතියක්. ඉතින් කොහොම ද පළිගන්නෙ?”“ම්... ම්... ම්....” ප්‍රේතිය හඬයි.“ඔබේ පෙම්වතාගෙ රස්සාව මොකක්ද?”“ත්‍රීවීල් එකක් එළවනවා.”“ත්‍රීවීල් එක එයාගෙම ද?”“නෑ වෙන කෙනෙක්ගෙ. මෙයා කුලියට වැඩ කරනවා.”“සිසිරගෙ හොඳ ගතිගුණ මොනව ද?”“ම්... ම්... ම්... මට ආදරෙයි.”“මොනව ද එයාගෙ නරක වැඩ?”“එයා කුඩු ගැහැව්වා.”“කෝ ඔයාගෙ බෙල්ලෙ තිබුණ මාලය?”“සිසිර ඒක අරගෙන විකුණලා කුඩු ගැහැව්වා.”“කෝ අතේ තිබුණ වළලු.”“සිසිර වළලු දෙක අරගෙන විකුණලා කුඩු ගැහැව්වා.”“කෝ කනේ තිබුණ කරාබු?”“ඒ දෙකත් සිසිර ගත්තා. විකුණලා කුඩු ගැහැව්වා.”“ඔයා ඔය මිනිහව කසාද බැන්දනම් ඔයාවත් විකුණලා කුඩු ගහනවා. නේද?”“ම්... ම්... ම්... ම්...”“ගෙදරින් ඔයාට යෝජනා කළේ කාව ද?”“නැවක රස්සාව කරන කෙනෙක්.”“එයාට රස්සාව තිබුණා. හොඳ වැටුපක් ලැබුණා. ලස්සන ගෙයක් හදලා තිබුණා නේද?”“ඔව්”“ඉතින් බලන්න කසාද බඳින්න කලිනුත් සිසිර ඔයාගෙ කණකර විකුණලා කුඩු ගැහැව්වා නම් බැන්දට පස්සෙ කොහොමට හිටී ද? කල්පනා කර බලන්න. ඔයාගෙ දෙමවුපියෝ වැරැදි ද? ඔයාගෙ යහපත ගැන නේද ඒ අය වැඩ කර තියෙන්නෙ?”“අනේ අම්මේ...” යි හඬා වැටෙමින් භූතාත්මය සිය මෑණියන් බදාගෙන “අම්මේ මට සමාවෙන්න... මට සමාවෙන්නැÓයි කීවාය.“බලන්න ඔබ ජීවත්ව ඉන්දැද්දි දුක් වින්දා. නොගැළපෙන සම්බන්ධයක් නිසා වටිනා රත්තරන් බඩු ටිකත් නැති කැර ගත්තා. තවත් මොනවා නැති කැර ගත්තා ද කියලා අපි දන්නේ නෑ. දැන් මැරිලත් ප්‍රේතියක් වෙලා දුක් විඳිනවා. බලන්න මේ අහිංසක දරුවට කරදර හිරිහැර කරලා තවත් පවු සිදු කර ගන්නවා. දැන් ඔය ප්‍රේතාත්මයෙන් අවුරුදු ලක්ෂ ගණනක් දුක් විඳින්න වේවි. මොකද සිසිර පිනක් දහමක් කරලා ඔයාට ඔය ප්‍රේතාත්මයෙන් මිදෙන්න පින් අනුමෝදන් කරනවා ද? නැහැනෙ. මවුපියෝ සහෝදරිය නම් එහෙම කරාවි.”“මේ ගොල්ලො මාව ප්‍රේතාත්මයෙන් මුදවාවි ද?”“මම කියන විදිහට වැඩ කළොත් ඔය ප්‍රේතාත්මයෙන් මිදී දිව්‍ය ලෝකයකට යන්න පුළුවන්.”“මම මොනව ද කරන්න ඕනැ.”“සිද්ධස්ථානයකට යන්න. බෝධීන් වහන්සේ ළඟට වෙලා ‘බුදු ගුණ අනන්තයි... දහම් ගුණ අනන්තයි... සඟ ගුණ අනන්තයි... ඒ තෙරුවන් ගුණ බලයෙන් මම සුවපත් වෙම්වා... සියලු සත්ත්වයෝ සුවපත් වෙත්වා’ යි ප්‍රාර්තනා කරන්න. එතැනට එන සැදැහැවතුන්ගේ මල් පහන්වලට අත ගසා සාදු කියා පින් සිදු කරගන්න. මම අම්මටයි අක්කටයි කියලා සාංඝික දානයක් දී පින් අනුමෝදන් කරවන්නම්. ඒ කටයුතු කරනකම් තමන් කැමැති සිද්ධස්ථානයකට යන්න. පින්කම දාට ඇවිත් පින් අනුමෝදන් වෙලා යන්න. ඒ වෙනකම් මේ අයගේ ගෙවල්වලට ශරීරවලට රිංගන්න එපා. ඔබ දැන් සුදර්ශී නොවෙයි. දැන් ප්‍රේතියක්. ඔය දුකෙන් නිදහස් වෙන්න අධිෂ්ඨාන කර ගෙන දැන් පන්සිල් සමාදන් වෙන්නැÓයි ප්‍රේතියව පන්සිල් සමාදන් කැරවීය.“හොඳයි මහත්තයා මම එහෙම නම් කැලණියට යනවා” යි ප්‍රේතිය කැලණියට ගියාය.සාංඝික දානයෙන් පසු දරුවා සුවපත් වීය. නිවසේ තිබුණු කරදර ද නිමා විය.මතුගම මහින්ද විජේතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>18</day>
    </date>
    <link>http://www.silumina.lk/2014/05/18/_art.asp?fn=aa1405182</link>
    <topic>රූපමය අවවාද සටනට එජාප ජවිපෙ සහාය</topic>
    <author>සුනිල් දයා අල්විස්</author>
    <content>සුනිල් දයා අල්විස්සිගරට් පැකට්ටුවේ මුඛ පිළිකා රූපමය අවවාදය ඇතුළත් කිරීම අනිවාර්ය කිරීමට සෞඛ්‍ය ඇමැති මෛත්‍රීපාල සිරිසේන මහතා ආරම්භ කර ඇති සටනට එක්සත් ජාතික පක්ෂය හා ජනතා විමුක්ති පෙරමුණ සම්පූර්ණ සහාය ලබා දී ඒකච්ඡන්දයෙන් සම්මත කර ගැනීමට සහාය දීමට සූදානම් වෙයි.මේ පනත් කෙටුම්පත පාර්ලිමේන්තුවට ඉක්මනින් ඉදිරිපත් කර සම්මත කර ගැනීමට සෞඛ්‍ය ඇමැතිවරයා බලාපොරොත්තු වෙයි.මේ අතරම සිගරට් පැකට්ටුවේ සියයට 80 ක් ආවරණය වන පරිදි රූපමය අවවාද ඇතුළත් කිරීමේ ගැසට් නිවේදනය පිළිබඳව ශ්‍රේෂ්ඨාධිකරණය වෙත ඉල්ලීමක් ලබන සතියේ ඉදිරිපත් කිරීමටත් සෞඛ්‍ය අමාත්‍යාංශය බලාපොරොත්තු වේ.දැනට දී ඇති අභියාචනාධිකරණ තීන්දුව අනුව සිගරැට් පැකට්ටුවේ රූපමය අවවාද යෙදීම සියයට 50 - 60 අතර විය යුතු යැයි තීන්දු කැර ඇත.මුඛ පිළිකා අනතුරු පිළිබඳ සිගරැට් පැකට්ටුවේ රූපමය අවවාදය සියයට 80 ක් ලෙසින් ඇතුළත් කිරීම පිළිබඳ ගැසට් නිවේදනය කලින් අවස්ථාවකදී පාර්ලිමේන්තුවේදී ඒකච්ඡන්දයෙන් සම්මත වී මහින්ද රාජපක්ෂ ජනාධිපතිතුමාගේ අනුමැතියත් ඒ සඳහා ලැබී තිබිණි.සිගරැට් පැකට්ටුවේ රූපමය අවවාද යෙදීම සියයට 60 ක් ලෙසින් අභියාචනාධිකරණය දුන් තීන්දුව අනුව යෙදීම ප්‍රමාණවත් නොවුවද නීතිමය පිළිගැනීම එසේ තිබියදී සියයට 80 දක්වා මේ රූපමය අවවාදය සිගරැට් පැකට්ටුවේ අන්තර්ගත කිරීමට හැකි සෑම පියවරක්ම ගන්නා බව ද ඇමැතිවරයා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>18</day>
    </date>
    <link>http://www.silumina.lk/2014/05/18/_art.asp?fn=aa1405183</link>
    <topic>අපේ රටේ දිගම උමඟ ‘උමා ඔයේ’ ඉදිවෙයි</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහඌව පළාතේ ඉදිවන විශාලතම බහු කාර්ය යෝජනා ක්‍රමය වන උමා ඔය ව්‍යාපෘතිය මගින් දැන් මෙරට දිගම උමඟ ලෙස කිලෝමීටර් 15 1/2 ක් දිග උමඟක් ඉදිකරමින් පවතින බව එහි ව්‍යාපෘති අධ්‍යක්ෂ සුනිල් ද සිල්වා මහතා කියයි.මෙම ව්‍යාපෘතිය යටතේ විශාල ජලාශ 4 ක් ඉදිවෙමින් පවතී. ඉන් වැලිමඩ ඩයිරබා හා පුහුල්පොළ යන ජලාශ අතර ජලය ගෙනයන්නේ මේ දැවැන්ත උමඟ මඟිනි. පුද්ගලයින් ලක්ෂ 4 කට පානීය ජලය හා වාරි ජලය මෙන් ම හම්බන්තොට නව කර්මාන්තවලට ද ජලය ලබාදීමේ අරමුණ ඇතිව මේ ව්‍යාපෘතිය ඉදිකෙරේ.මොනරාගල හම්බන්තොට දිස්ත්‍රික්කවල ලොකු කුඩා වැව් 300 ක් සඳහා නව දියවර ලබාදෙන මේ ව්‍යාපෘතිය මගින් මෙගා වොට් 35 ක විදුලි බලයක් ද නිපදවනු ලැබේ.මේ සඳහා මුළු වියදම රුපියල් කෝටි 8300 ක් බව ද මේ සඳහා ඉරාන රජයේ මූල්‍යාධාර ලැබෙන බවත් ව්‍යාපෘති අධ්‍යක්ෂ ඉංජිනේරු සුනිල් ද සිල්වා මහතා පවසයි.‍මෙරට ප්‍රථම වරට විශාල විදුම් යන්ත්‍ර යොදා මේ උම‍ඟේ කටයුතු දැන් බහුල වශයෙන් සිදුවෙමින් පවතින බවත් වැලිමඩ හා බණ්ඩාරවෙල ප්‍රදේශවල අතිරික්ත ජලයෙන් වැල්ලවාය තණමල්විල, ලුණුගම්වෙහෙර, තිස්සමහාරාම, හම්බන්තොට වැනි ප්‍රදේශවල ජල හිඟයට පිළියම් යෙදීම මෙහි ප්‍රධාන පරමාර්ථයයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>18</day>
    </date>
    <link>http://www.silumina.lk/2014/05/18/_art.asp?fn=aa1405184</link>
    <topic>විජයග්‍රහණයේ සැමරුම අදත් හෙටත්</topic>
    <author/>
    <content>පස්වැනි විජයග්‍රාහී සැමරුම අද සහ හෙට මාතර දී සහ කොළඹදී මහින්ද රාජපක්ෂ ජනාධිපතිතුමාගේ ප්‍රධානත්වයෙන් පැවැත්වේ. මෙහිදී ජනාධිපතිතුමා ජාතිය ඇමතීමට ද නියමිත ය.විජයග්‍රහණ සැමරුම් පෙළපාළිය අද (18) පෙරවරුවේ දී මාතර සමුද්‍ර මාවතේදී පැවැත්වෙන්නේ ත්‍රිවිධ හමුදාව පොලිසිය හා සිවිල් ආරක්ෂක සේවා බළකායේ සහභාගිත්වයෙන් පැවත්වෙයි. තීරයේ පැවැත්වෙන නාවික හමුදා යාත්‍රා සංදර්ශනයට වේග ප්‍රහාරක යාත්‍රා ඇතුළු යාත්‍රා 40 ක් පමණ සහභාගි වන අතර ගුවනේ රඟ දැක්වෙන ගුවන් සංදර්ශනයට ප්‍රහාරක ගුවන් යානා 35 ක් පමණ සහභාගි වෙයි.හෙට (19) පස්වරු 4 ට කෝ‍ට්ටේ ශ්‍රී ජයවර්ධනපුර පාර්ලිමේන්තු සංකීර්ණයට යාබදව පිහිටි රණවිරු සැමරුම් ස්මාරකය අබියසදී සටනේදී රට වෙනුවෙන් දිවි පිදූ රණවිරුවන් වෙනුවෙන් ජාතියේ උපහාරය පිදීමේ උත්සවයක් ද ජනාධිපතිතුමාගේ ප්‍රධානත්වයෙන් පැවැත්වේ. මේ අවස්ථාවට මියගිය රණවිරුවන්ගේ පවුල්වල ඥාතීහු ද සහභාගි වේ.මේ අතර නිරෝගිමත් හමුදාවක් හා නිරෝගිමත් දැයක් යන තේමාව යටතේ යුද හමුදා සාමාජිකයන් බෝ නොවන රෝග පිළිබඳ දැනුවත් කිරීමේ වැඩසටහනක් නාරාහේන්පිට යුද හමුදා රෝහලේදී හෙට (19) පෙරවරුවේ නාරාහේන්පිට යුද හමුදා රෝහලේ දී යුද හමුදාපති ලුතිනන් ජෙනරාල් දයා රත්නායක මහතාගේ ප්‍රධානත්වයෙන් පැවැත්වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>18</day>
    </date>
    <link>http://www.silumina.lk/2014/05/18/_art.asp?fn=aa1405185</link>
    <topic>තැපැල් ලිපි 90% කින් බහී ව්‍යාපාර ලිපි වැඩිවීමක්</topic>
    <author>තාරක වික්‍රමසේකර</author>
    <content>තාරක වික්‍රමසේකරතැපෑලෙන් ලියුම් යැවීම සියයට 90 කින් අඩු වී ඇති අතර ව්‍යාපාර ලිපි ගනුදෙනුවල සියයට 40 ක වැඩිවීමක් දක්නට ලැබෙන බව වාර්තා වෙයි.ආදායම වැඩිවීමට හේතුව ව්‍යාපාර ලිපි සඳහා සාමාන්‍ය ලිපිවලට වඩා තුන් ගුණයක් අය කිරීම මීට හේතුව බව සඳහන් කළ හැකි යැයි එම වාර්තා සඳහන් කරයි.ජංගම දුරකථන භාවිතය ප්‍රචලිත වීම විද්යුත් තැපෑල (ඊ මේල්) වැඩි වශයෙන් සමාජගත වීම නිසා ලිපි භාවිතය අවම වී ඇතැයි ද එම ආරංචි මාර්ග පෙන්වා දෙයි.විභාග අයදුම්පත්, රැකියා අයැදුම්පත් ආදී රාජකාරිමය කටයුතු සඳහා පමණක් තැපෑල සීමාවෙමින් පවතී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>18</day>
    </date>
    <link>http://www.silumina.lk/2014/05/18/_art.asp?fn=aa1405186</link>
    <topic>අනුරපුරට අන්තර්ජාතික තලයේ රඟහලක්</topic>
    <author>රමණී සුබසිංහ</author>
    <content>රමණී සුබසිංහකොළඹ නෙළුම් පොකුණ නව රඟහලට පමණක් දෙවැනි වන එකවර ප්‍රේක්ෂකයන් 1500කට අසුන්ගත හැකි අන්තර්ජාතික මට්ටමේ නව රංග ශාලාවක් අනුරාධපුරයේ ඉදි කිරීමට පියවර ගැනේ.මෙම රංග ශාලව සඳහා මහින්ද රාජපක්ෂ ජනාධිපතිතුමා පසුගිය අයවැයෙන් රුපියල් මිලියන 1500ක මුදලක් වෙන්කර දී ඇත. බන්ධනාගාර හා පුනරුත්ථාපන අමාත්‍යාංශයෙන් අක්කර තුනක භූමි බාගයක් මේ සඳහා ලබා දෙනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>18</day>
    </date>
    <link>http://www.silumina.lk/2014/05/18/_art.asp?fn=aa1405187</link>
    <topic>මෝඩිට ජනපතිගෙන් සුබ පැතුම්</topic>
    <author/>
    <content>ඉන්දීය මහ මැතිවරණයෙන් අති විශිෂ්ට ජයග්‍රහණයක් ලැබු නරේන්ද්‍ර මෝඩිට දුරකථනය ඔස්සේ සුබ පැතූ මහින්ද රාජපක්ෂ ජනාධිපතිතුමා එතුමාගේ පළමු නිල සංචාරය ලෙස ශ්‍රී ලංකාවට පැමිණෙන ලෙස ආරාධනා කර ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>18</day>
    </date>
    <link>http://www.silumina.lk/2014/05/18/_art.asp?fn=aa1405188</link>
    <topic>පොදු අපේක්ෂකයා වැට උඩ</topic>
    <author/>
    <content>විපක්ෂයෙන් ඉදිරිපත් කරන පොදු අපේක්ෂකයා එජාපයෙන් ජනාධිපතිවරණයට ඉදිරිපත් කරන නියෝජිතයා විය යුතු බව එජාපයේ ප්‍රබල පිරිසක් කියා සිටීම නිසා පොදු අපේක්ෂකයෙක් නම් කිරීමට ඇති ඉඩ ඇහිරී ඇතැයි විපක්ෂ ආරංචි මාර්ග පවසයි.මේ අදහස ඉදිරිපත් කරන එජාප ප්‍රබල පිරිසකගේ අදහස වී ඇත්තේ එජාපයේ නොවන අපේක්ෂකයෙක් ජනාධිපතිවරණයට ඉදිරිපත් කළහොත් ඔහුට හෝ ඇයට එජාප පාක්ෂිකයන් ඡන්දය දීමට මැලිකමක් දක්වන බවයි.මෙය සරත් ෆොන්සේකා මහතා 2010 ජනාධිපතිවරණයට ඉදිරිපත් කළ අවස්ථාවේ ද රටට පැහැදිලි වූ බවත් ජනාධිපතිතුමාට විපක්ෂ පොදු අපේක්ෂකයාට වඩා එදා දහඅට ලක්ෂයක වැඩි ඡන්දයක් ලබාගැනීමට හැකිවූයේ මේ නිසා බවත් එම පිරිස පෙන්වා දෙති.මේ අතර ජවිපෙ නිර්දේශපාලන පුද්ගලයකු පොදු අපේක්ෂක ලෙස ඉදිරිපත් කිරීමට සාකච්ඡා කරන බව ද දැනගන්නට ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>18</day>
    </date>
    <link>http://www.silumina.lk/2014/05/18/_art.asp?fn=aa1405189</link>
    <topic>තොරතුරු සහ සන්නිවේදන තාක්ෂණ ශ්‍රම බළකායේ 50% ක වර්ධනයක්:</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහතොරතුරු හා සන්නිවේදන තාක්ෂණ ක්ෂේත්‍රයේ ශ්‍රම බළකාය පසුගිය 2013 වසර වන විට 50% කින් පමණ වර්ධනය වී ඇති බව ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය (ICTA) පවසයි.මේ පිළිබඳ සිදුකරන ලද නවතම සමීක්ෂණයකින් මේ බව අනාවරණය වී තිබෙන අතර මේ අනුව එම ක්ෂේත්‍රයේ නිරත ශ්‍රමික පිරිස 75107 කි. 2010 වසරේ දී එම ගණන 50159 කි. ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය විසින් මෙම සමීක්ෂණය සිදු කර තිබේ.මෙම සමීක්ෂණ වාර්තාව ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනයේ සභාපති මහාචාර්ය පී. ඩබ්ලිව්. ඈපාසිංහ මහතා විසින් විදුලි සංදේශ සහ තොරතුරු තාක්ෂණ අමාත්‍ය රංජිත් සියඹලාපිටිය මහතාට එම ආයතනයේ දී පසුගිය දා පිළිගන්වන ලදී.2013 වසරේ තොරතුරු සහ සන්නිවේදන තාක්ෂණ ශ්‍රම බළකාය සඳහා තොරතුරු සහ සන්නිවේදන තාක්ෂණ සමාගම් 40.8% ක් ලෙස ද, තොරතුරු සහ සන්නිවේදන තාක්ෂණ නොවන පෞද්ගලික අංශය 47.1% ක්ද, රජයේ ආයතනයන් 7‍.8% ක්ද, ව්‍යාපාර බාහිරකරණයේ නියුක්ත සමාගම් 4.2% ක් වශයෙන් ද දායක වී තිබෙන බව එම සමීක්ෂණ වාර්තාව අනාවරණය කරයි.2013 වසරේදී 21% ක්ව තිබූ කාන්තා ශ්‍රම බළකාය 2013 වසර වන විට 29% තෙක් වර්ධනය වී ඇතැයි ද, 2014 වසරේදී මෙම සමස්ත ශ්‍රම බළකාය 82854 දක්වා ඉහළ යනු ඇතැයි ද මෙම සමීක්ෂණ වාර්තාව පෙන්වා දෙයි.වැඩිදුරටත් එම සමීක්ෂණ වාර්තාව පෙන්වා දෙන අන්දමට 2013 වසරේදී උපාධියක් හෝ ඊට ඉහළ සුදුසුකම් ඇති ශ්‍රම බළකාය 63% තෙක් ඉහළ යෑම තොරතුරු සහ සන්නිවේදන තාක්ෂණ ශ්‍රම බළකායේ අධ්‍යාපන සුදුසුකම් සහ විධිමත් අධ්‍යාපනය ලද පිරිස් ශ්‍රම බළකායට එකතු වීම දක්වයි. මෙයින් 70% ක උපාධිධාරීන් පිරිසක් තොරතුරු සහ සන්නිවේදන තාක්ෂණ සමාගම්වල සේවය කරන අතර සෙසු අංශයන්හි එය 30% - 35% අගයක් ගනී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>18</day>
    </date>
    <link>http://www.silumina.lk/2014/05/18/_art.asp?fn=aa14051810</link>
    <topic>ගමනාගමන පරිසර සමුළුව ළඟදීම ශ්‍රී ලංකාවේ</topic>
    <author>තාරක වික්‍රමසේකර</author>
    <content>තාරක වික්‍රමසේකරතිරසාර ගමනාගමනයක් වෙනුවෙන් වූ ජගත් පාරිසරික සමුළුව මෙවර ශ්‍රී ලංකාවේ පැවැත්වීමට හැකියාව ලැබී ඇතැයි ප්‍රවාහන නියෝජ්‍ය අමාත්‍ය රෝහණ දිසානායක මහතා සිළුමිණට කීය.පසුගිය සිකුරාදා (16) පිලිපීනයේ මැනිලා නුවර දී පරිසර අමාත්‍ය සුසිල් ප්‍රේමජයන්ත හා රෝහණ දිසානායක මහත්වරු ඒ සඳහා වන ගිවිසුමට ශ්‍රී ලංකාව වෙනුවෙන් අස්සන් තබන ලදී.මෙවර තේමාව වී ඇත්තේ ‘Better air quality’ යන්නයි.සමුළුව නොවැම්බර් මස 17 වැනිදා සිට 21 වැනිදා දක්වා මෙරට පැවැත්වීමට එක්සත් ජාතීන්ගේ සංවිධානයට අනුබද්ධ මෙම පාරිසරික සමුළුවේ එකඟ වී තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>18</day>
    </date>
    <link>http://www.silumina.lk/2014/05/18/_art.asp?fn=aa14051811</link>
    <topic>2013 / 14 විශ්වවිද්‍යාල ප්‍රවේශ අයදුම්පත් දැන් ලබාගන්න පුළුවන්</topic>
    <author/>
    <content>2013 වර්ෂයේ අ.පො.ස (උසස් පෙළ) සමත් සිසුන්ට 2013 / 2014 අධ්‍යයන වර්ෂය සඳහා විශ්වවිද්‍යාල ප්‍රවේශ අයදුම්පත් මේ වන විට විශ්වවිද්‍යාල ප්‍රතිපාදන කොමිෂන් සභාවෙන් සහ දිවයින පුරා නියෝජිත අලෙවිසැල්වලින් මිලදී ගත හැකි බව විශ්ව විද්‍යාල ප්‍රතිපාදන කොමිෂන් සභාවේ සභාපතිනි මහාචාර්ය ක්ෂණිකා හිරිඹුරේගම මහත්මිය පවසයි.නිසි ලෙස සම්පූර්ණ කරන ලද අයදුම්පත් 2014 මැයි මස 19 වන දින හෝ එදිනට පෙර විශ්වවිද්‍යාල ප්‍රතිපාදන කොමිෂන් සභාව වෙත පැමිණ හෝ ලියාපදිංචි තැපෑලෙන් භාර දිය යුතුය.ඇතැම් විශ්වවිද්‍යාල උපාධි පාඨාමාලා සඳහා එම විශ්වවිද්‍යාල මඟින් පවත්වන ප්‍රායෝගික / අභියෝග්‍යතා පරීක්ෂණ සඳහා පෙනී සිටීමට බලාපොරොත්තු වන අයදුම්කරුවන් ගෙන් මේ දිනවල පුවත්පත් දැන්වීම් මඟින් අයදුම්පත් කැඳවන බැවින් සිසුන් ඒ පිළිබඳ අවධානයෙන් සිටිය යුතුය.අදාළ පුවත්පත් දැන්වීම් අනුව ප්‍රායෝගික / අභියෝග්‍යතා පරීක්ෂණ සඳහා අදාළ විශ්වවිද්‍යාල වෙත තම අයදුම්පත් යොමු කරන ලෙස විශ්වවිද්‍යාල ප්‍රතිපාදන කොමිෂන් සභාව විසින් සිසුන්ට දන්වා සිටී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>18</day>
    </date>
    <link>http://www.silumina.lk/2014/05/18/_art.asp?fn=aa14051812</link>
    <topic>චීනය හා ශ්‍රී ලංකාව අතර ඇත්තේ දිගුකාලීන මිතුදමක්</topic>
    <author/>
    <content>ශ්‍රී ලංකා චීන මිත්‍රත්ව සබඳතාවය සේද මාවත තුළින් තවදුරටත් ශක්තිමත් වන බවත් චීන ජනාධිපති ෂි ජින්පින් මහතාගේ චීන සිහිනය තුළින් දෙරට අතර අවබෝධය වර්ධනය වී කලාපයේ සමෘද්ධියට මඟ පෑදෙනු ඇතැයි චීන සංගමයේ නියෝජ්‍ය ලේකම් ජෙනරාල් ලියු කයියාන් මහතා පවසයි.ශ්‍රී ලාංකික මාධ්‍යවේදීන් වන ශ්‍රී ලංකා චීන සමාජ සංස්කෘතික සහයෝගිතා සංගමයේ රඛිත එස්. අබේගුණවර්ධන මාධ්‍ය සම්බන්ධීකාරක මධුෂාන් කුලරත්න ශ්‍රී ලංකා චීන මිත්‍ර සංගමයේ නිශාන්ත සිල්වා යන මහත්වරු එරට සංචාරයකදී හමුවූ අවස්ථාවේදී චීන සංගමයේ නියෝජ්‍ය ලේකම්වරු පැවසුවේ චීනය සිය විදේශ ප්‍රතිපත්තිය තුළ අසල්වැසි රාජ්‍යයන් සමඟ සමීපව මිත්‍ර සබඳතා පත්වන බවත් චීනය හා ශ්‍රී ලංකාව අතර ඉතා දිගුකාලීන සම්බන්ධතා පවතින බවත් කීය.ශ්‍රී ලංකාව ද වර්තමානයේ ශීඝ්‍ර දියුණුවක් ලබාගෙන තිබෙන අතර සේද මාවත තුළින් චීනයේ අනාගත සිහින ජයගෙන මිත්‍ර රටවල ආර්ථික සමාජ දියුණුවට වැඩි අවධානයක් යොමු කරවන බව ද කයියාන් මහතා පැවසීය.මෙහිදී අදහස් දැක්වූ ශ්‍රී ලංකා චීන සමාජ හා සංස්කෘතික සහයෝගිතා සංගමයේ නියෝජිත පිරිස ශ්‍රී ලංකාවේ ඉදිවූ අධිවේග මාර්ගවලට මත්තල ගුවන් තොටුපළට හම්බන්තොට වරායට නොරොච්චෝල ගල් අඟුරු බලාගාරයට චීනය ලබාදුන් ආධාර උපකාර අගය කළ අතර අන්තර්ජාතික අභියෝග හමුවේ චීනය ශ්‍රී ලංකාවට දක්වන සහය ද ඉතා වැදගත් ලෙස සළකන බව ද කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>18</day>
    </date>
    <link>http://www.silumina.lk/2014/05/18/_art.asp?fn=aa14051813</link>
    <topic>පත්තර මහගෙදරට ආලෝකයක් වූ ලංකානාත් ද සිල්වා</topic>
    <author>සුනිල් සෙන්දනායක</author>
    <content>ලේක්හවුස් ආයතනයේ මෙහෙයුම් අධ්‍යක්ෂවරයකු වශයෙන් කටයුතු කළ ලංකානාත් ද සිල්වා මහතා (73) දිවියෙන් සමුගෙන වසර 10ක් පිරේ.‍ෙකාළඹ රාජකීය විද්‍යාලයෙන් සිප් සතර හදාරා පසුකලක තම පවුලේ ව්‍යාපාරික සමාගමක් වූ “ලංකා කෙමිස්ට්” ආයතනයේ කළමනාකාර අධ්‍යක්ෂවරයා වශයෙන් හෙතෙම ව්‍යාපාර ලොවට පිවිසියේය.ඖෂධවේදියකු වූ ඒ මහතා එවකට රාජ්‍ය ඖෂධ සංස්ථාවේ සභාපතිවරයා වූ මහාචාර්ය සේනක බිබිලේ මහතාගේ සමීප මිතුරකු විය. නව ඖෂධ වර්ග සංස්ථාවට මිලදීගැනීමේ දී හා අලෙවිය සඳහා මුදාහැරීමේ දී ඒ පිළිබඳ තත්ත්ව සහතික කටයුතු සඳහා ලංකානාත් ද සිල්වා මහතාගේ උපදේශකත්වය ලබාගැනීම ද විශේෂත්වයක් විය.ලංකානාත් ද සිල්වා මහතා මහජන බැංකුවේ අධ්‍යක්ෂවරයකු වශයෙන් ද කටයුතු කර ඇත.එතුමා ලේක්හවුස් ආයතනයේ මෙහෙයුම් අධ්‍යක්ෂවරයා වශයෙන් 1978 වසරේ දී වැඩ භාරගත් අතර, එවකට එහි සභාපතිව සිටි රණපාල බෝධිනාගොඩ මහතා විදේශගතවන සෑම අවස්ථාවකදීම වැඩබලන සභාපතිවරයා වශයෙන් ද කටයුතු කර ඇත.මීට අමතරව “සී ටී ලෑන්ඩ් ඩිවලොප්මන්ට්” ආයතනයේ ද එළිෆන්ට්හවුස් ආයතනයේ අධ්‍යක්ෂවරයකු වශයෙන් කටයුතු කර ඇති ලංකානාත් ද සිල්වා මහතා 1981 වසරේ සිට අන්තර්ජාතික මුද්‍රණ ආයතනයේ ක්‍රියාකාරී සාමාජිකයකු වශයෙන් කටයුතු කර ඇත.කොළඹ “ජිම්කානා සමාජයේ” හා කඳුරට හිල් ක්ලබ් සමාජයේ සභාපති ධූරයෙන් ද පිදුම් ලැබීය.කුරුඳුවත්ත ‘සිංහ සමාජයේ’ සභාපතිවරයා වශයෙන් මහඟු සමාජ සද්කාරක සේවාවක ද නිරත විය.බොක්සිං ක්‍රීඩාවේ දක්ෂයකු ලෙසත් එම ක්‍රීඩාවේ තරග තීරකයකු මෙන්ම විනිශ්චය කරුවකු වශයෙන් ද කටයුතු කර ඇති අතර ශාන්ත ‘මිචෙල් ‍බොක්සිං ක්‍රීඩා සමාජය’ ආරම්භ කිරීමෙහි පුරෝගාමියකු විය.43 වැනි රාජකීය කණ්ඩායමේ (ආදි ශිෂ්‍ය) ක්‍රියාකාරී සාමාජිකයකු වූ ලංකානාත් සිල්වා මහතා 1978 සිට 1989 වසර දක්වා 11 වසරක් ලේක්හවුස් ආයතනයේ මෙහෙයුම් අධ්‍යක්ෂවරයා වශයෙන් ආයතනයේ ඵලදායීතාව මෙන්ම සේවක සුබසාධනය සඳහා ද සුවිශාල කාර්යභාරයක් ඉටුකෙළේය.ලේක්හවුස් සේවකයින්ට ප්‍රසාද දීමනා ලබාදීම ඇරඹුණේ ද ඒ මහතා මෙහෙයුම් අධ්‍යක්ෂ ධූරයේ සිටින වකවානුවේදීය.මේ ප්‍රසාද දීමනා ලබාදීමේ දී ලේක්හවුස් සේවකයින් එම මුදල ප්‍රයෝජනවත් ලෙස යොදවමින් තත්කාලීනව යමක් කරගත්ත ද සේවකයින් ගේ අනාගත විශ්‍රාම කාලය සුරක්ෂිත කිරීම වස් තවත් අති‍ෙර්ක ප්‍රසාද දීමනාවක් සේවක අර්ථසාධක අරමුදලට එක්කිරීම ද අදටත් පැරැණි සේවකයෝ ගෞරවපූර්වකව මතක් කරති.ලංකානාත් ද සිල්වා මහතා ලේක්හවුසිය තුළ ගත කළ කාලය පුරා සේවක ප්‍රශංසාවට ලක්වූ අධ්‍යක්ෂවරයකු වූ අතර සේවකයන්ගේ සුවදුක් විමසා බැලීමටත් ඔවුනගේ විවිධ අවශ්‍යතා වෙනුවෙන් හැකි උපරිම අයුරින් උදව් කිරීමත් ඔහු තුළ වූ මිනිසත් බව හඳුනාගැනීමට කදිම නිදසුනකි.1989 වසරේ ලේක්හවුස් ආයත‍නයෙන් නික්ම යන දිනයේ සවස් වන තුරුම කාර්ය මණ්ඩලය එතුමන්ට ස්තුති කරන්නට එතුමන්ගේ නිල කාමරයට ඇදී ආහ. ඒ සියලුදෙනාගේ දෙනෙත් කඳුළින් පිරී තිබීම තුළින් ඔහුට තිබූ සේවක ගෞරවය මැනවින් පැහැදිලි විය. ලංකානාත් ද සිල්වා මැතිතුමනි - ඔබට නිවන් සුව අත්වේවා!සුනිල් සෙන්දනායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>18</day>
    </date>
    <link>http://www.silumina.lk/2014/05/18/_art.asp?fn=aa14051814</link>
    <topic>ටෙ‍ලිකොම් අනුග්‍රහයෙන් පැවැති ලේක්හවුස් අමාදහර වෙසක් කලාපයට ඉදිරිපත් කළ ෙවසක් නිර්මාණ</topic>
    <author>ඡායාරූප-රංජිත් අසංකලලිත් සී ගමෙග්</author>
    <content>ෙල්ක්හවුස් කර්තෘ මණ්ඩල අධ්‍යක්ෂක සීලරත්න ෙසනරත් මහතා අමාදහර වෙසක් කලාපය විවෘත කළ අවස්ථාවඡායාරූප-රංජිත් අසංකලලිත් සී ගමෙග්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>18</day>
    </date>
    <link>http://www.silumina.lk/2014/05/18/_art.asp?fn=ab1405181</link>
    <topic>යුද්ධයේ අවසන් දින කිහිපය</topic>
    <author>දයා ඩී. ෆොන්සේකා ඡායාරූප - ලේක් හවුස් පුස්තකාලය</author>
    <content>ජනතා විජයග්‍රහණයේ පස්වැනි සමරුවඅවසාන මෙහෙයුම සියැසින් දුටිමි“සිළුමිණ” මාධ්‍යවේදියකුගේ අත්දැකීම්පිටරටවලින් අපේ හමුදාවන්ට විවිධ චෝදනා ඉදිරිපත් කළත් සිතින් හා ගතින් යුද භූමියට ඇතුළු වූ අපට නම් අපේ හමුදාව විසින් කිසිඳු මානව හිමිකමක් කඩවූ සෙයක් පෙනුණේ නැත. 70000 ක් දෙමළ ජනතාව හමුදාව පාලන ප්‍රදේශයට එද්දී අපේ සෙබළ සෙබළියන් ඔවුන්ට වතුර බෝතලයක් බිස්කට් පැකැට්ටුවක් දුන්නේ උතුරා යන මානව දයාවෙනි ඔවන්ට කන්නට දුන්නේ තමන්ගේ බත් පතය.රුදුරු ත්‍රස්තවාදය මුළුමනින්ම පරාජය කොට අදට හරියටම වසර පහක් සපිරේ. ශ්‍රී ලංකා ත්‍රිවිධ හමුදාවෝ 2009 මැයි 18 දා විජයග්‍රාහී සිංහ ධජය ලෙළ දෙවමින් ජයග්‍රහණය සැමරූහ. ඒ ත්‍රස්තවාදී එල් ටී ටී ඊ කොටි කල්ලිය අවසන් රජදහන කරගෙන සිටි වෙල්ලමුල්ලිවයික්කාල් හිදීය.ඒ සටනේ අවසන් අදියර 2009 මැයි 12 දා සිට දෑසින් දැක ගැනීමට මාධ්‍යවේදියකු වශයෙන් මා ලද අත්දැකීම සුවිශේෂි එකක් විය.එදා අපි මුලතිව් නන්දිකඩාල් කළපුව කරා යද්දි මඟ දෙපස අපට දැකගන්නට ලැබුණේ සුණු විසුණු වූ ගේ දොර හා මෝටාර් වෙඩි ප්‍රහාරවලින් දැවී පිළිස්සී ගිය ගහකොළ ගේ දොර කැඩී බිඳී ගොස් තිබූ අතර ඒවායේ දොර ජනෙල් වහළ නො තිබිණි.වවුනියාවේ සිට ඉහළට රේල් පාරේ සළකුණක්වත් සොයාගත නොහැකි විය. ඒ විශාල යකඩ කඳන් කොටි බංකර් තැනීම සඳහා ගලවාගෙන තැබූ නිසාය. දුම්රිය ස්ථානවල වහල, දොර ජනෙල්, ගලවාගෙන ගොසිනි. ඒ සියල්ල කොටි ත්‍රස්තවාදීන් විසින් සිදුකර තිබුණේ ඒ ප්‍රදේශවල පදිංචිව සිටි තමන්ගේම දෙමළ ජනතාවගේ ජීවත්වීමේ ගමනාගමනයේ අයිතිය ද උදුරා ගනිමිනි. අද මානව හිමිකම් පිළිබඳව කතා කරන ජාතීන් හෝ සංවිධාන එදා කුඹුරු පාළුවී ගොස් ජනතාවගේ හරකාබාන අයාලේ යමින්, මහමඟ තැන තැන තණ කමින් සිටිනු දැක සිතට දැනුණේ මහත් සංවේගයකි.එපමණක් නොව එදා ජනතාවට රජයෙන් නිකුත් කළ පිටි, සීනි, පරිප්පු වැනි ආහාර ද්‍රව්‍ය ද කොල්ලකා තිබුණේ තම ජනතාවගේ බඩගින්න පවා නොතකාය.කිළිනොච්චි ජනතාවට ජලය ලබාදුන් මහා ජල ටැංකිය පුපුරුවා හැර තිබිණ. විදුලි ට්‍රාන්ස්ෆෝමර් පුපුරුවා හැර තිබුණි. මුළු පළාතේම විදුලි බුබුළක් හෝ නැතිව අන්ධකාරයේ ගිලී ගොසිනි. කිළිනොච්චි නගරයේ මිනිස් පුළුටක් නැත. එය හොල්මන් නගරයක් බවට පත්ව ගොසිනි. අපට ඉඳහිට දකින්නට ලැබුණේ මුර සංචාරයේ යෙදෙමින් හෝ බංකර්වල සිට ප්‍රදේශයේ ආරක්ෂාව සලසන යුද සෙබළුන් පමණි.කිළිනොච්චියෙන් එහා මුලතිව් දක්වා ආරක්ෂාව භාරව සිටි බ්‍රිගේඩියර් නිශාන්ත වන්නිආරච්චි සිය බල ප්‍රදේශය පරීක්ෂා කරමින් සිටියදී අපට හමු විය. එයින් එහාට අපට යා හැකිව තිබුණේ ඔහුගේ අවසරය පරිදිය.“කොටි මෙහි හිටිය මිනිස්සු සේරම ඉවත් කරගෙන ගිහින් ඔවුන් එක්ක මිනිස් පළිහක් හදලා. අප මෙහෙ එනකොටත් මිනිස්සු නැහැ. දැන් ලක්ෂ ගණන් මිනිස්සු එක්ක කොටි නන්දිකඩාල් කලපුවෙන් එහා කොටුවෙලා.”බ්‍රිගේඩියර් වන්නිආරච්චි අපට කීය.ඉන්පසු අපේ ඉලක්කය වූයේ නන්දිකඩාල් කළපුව මුලතිව් හා වෙල්ලමුල්ලිවයික්කාල්ය. නන්දිකඩාල් කළපුව බටහිර ඉවුර දෙසට යද්දි එහා ඉවුරේ සිට අපට ඇසුණේ නොනවත්වා නැ‍ඟෙන වෙඩි හඬයි.53 සේනාංකාධිපති මේජර් ජෙනරාල් කමල් ගුණරත්න සිය භට පිරිස් සමඟ කළපු තීරයේ සිට වෙල්ලමුල්ලි වයික්කාල් කරා යන පටු පාර දිගට රැකවල්ලා ඉදිරියට යමින් ත්‍රස්තවාදීන් තවත් පසුපසට තල්ලු කරමින් සිටියේය. 8 දෙනාගේ කණ්ඩායම් දෙකක් පස් බැමි මතින් වෙඩි තබමින් ඉදිරියට යනු අපට පෙනිණ. ත්‍රස්තවාදීහු ටිකෙන් ටික පසුබසින්නට වූහ. සටන පිළිබඳ පුවත්පත්වලින් මෙතෙක් ලියුව ද අප මුලින්ම සටන ගැන සැබෑ වැටහීමක් ලබාගත්තේ එදාය.සොල්දාදුවන් හා යුද නිලධාරීන් බිය නැතිව ඉදිරියට ගිය ද අපේ සිත්වලට දැනුණේ බියකි.“ලක්ෂයක් විතර සෙනඟ ඇතුළේ කොටුවෙලා. ඒ අය ගන්න එක අපේ ඊළඟ ප්‍රශ්නය” හෙතෙම පැවැසීය.ඉන්පසු අපි මුලතිව් ‘වඩ්ඩුවතාල්’ පාලම දෙසින් සිදුවන ප්‍රහාරය පිළිබඳව නිරීක්ෂණය කරන්නට මුලතිව් බලා පිටත්ව ගියෙමු. එහි 59 සේනාංකය භාරව ඒ වන විට සිටියේ මේජර් ජෙනරාල් (එවකට බ්‍රිගේඩියර්) ප්‍රසන්න සිල්වාය.නන්දිකඩාල් කළපුවේ බටහිර ඉවුර දිගටම අඩි 20 න් 20 ට වගේ යුද හමුදාවේ බංකර් පෙළක් තනා තිබුණේ වෙල්ලමුල්ලි වයික්කාල්හි සිට කිසිඳු කොටි සාමාජිකයකුට හෝ මෙගොඩට පනින්නට නොහැකි වන්නටය. බ්‍රිගේඩියර් සේනක විජේසූරිය ඒ අය භාරව සිටි අතර කර්නල් සුභාෂ් වැලිකල බංකර් පෙළ අසල සිය භට පිරිස් සමඟ ක්‍රියාන්විතයේ යෙදී සිටියේය.නන්දිකඩාල් කළපුව රේඩාර් පද්ධතියක් මඟින් ආවරණය කොට ඇති අයුරු අපට දැක ගත හැකි විය. කළපුවට බල්ලෙකු හෝ පැන පීනුවොත් එය රේඩාර් තීරයේ හොඳින් දිස්වන අයුරු අපි දුටුවෙමු. පැය විසිහතර පුරා එය නිරීක්ෂණය කිරීමට නිලධාරීන් යොදා තිබුණි.මේජර් ජෙනරාල් ප්‍රසන්න සිල්වාගේ කාර්යය වූයේ මුලතිව් වඩ්ඩුවතාල් පාලම දෙසින් සතුරා කොටු කිරීමය.මේ වන විට වඩ්ඩුවතාල් පාලම ත්‍රස්තවාදීන් කඩා බිඳ දමා තිබිණ. යුද හමුදා භට පිරිස් ඉදිරියට යා යුතු වූයේ බෝට්ටුවලින් නැතහොත් කළපුවේ බාදිය ඇති වේලාවටය.අපේ යුද උපක්‍රම පිළිබඳව පිටරටවල පවා විශේෂඥයන්ගේ අවධානය යොමුවීම පුදුමයක් නොවේ. වඩ්ඩුවතාල් පාළමට මෙහායින් මුහුද දෙසින් වෙල්ලමුල්ලි වයික්කාල් කරා අපේ හමුදාවට ළඟාවීමට මේජර් ජෙනරාල් ප්‍රසන්න සිල්වා යොදා ඇත්තේ අපූරු උපක්‍රමයකි. මුහුදු වෙරළ දිගේ අඩි කීපයක් ගැඹුරු අගලක් රාත්‍රියට රාත්‍රියට කපා ඒ අගලට උඩට තහඩු දමා ඒ මැදින් සතුරු වෙඩි ප්‍රහාරවලට ලක් නොවී ඉදිරියට යාමට යොදා ගත් ඒ උපක්‍රමය සාර්ථක විය.රාත්‍රි දෙකකදී ඒ මැදින් කැඩී තිබු පාලමට මෙහායින් වෙරළ තීරය ඔස්සේ වෙල්ලමුල්ලි වයික්කාල් ප්‍රදේශයට පැන ගත් අපේ වීරෝදාර සෙබළු සතුරා තවත් පසුපසට තල්ලු කළහ. මේ යුද උපක්‍රමය සතුරා කිසිසේත් නොසිතූ ක්‍රමයකි. එමෙන්ම මුහුදු වෙරළ දිගේ අපේ ගිලන් රථ හා සෙබළු ප්‍රවාහනය කළ ජීප් රථ ගෙන යාම සඳහා වැලි මත තාර බැරල් තහඩු අතුරා තිබිණ.ඒ තහඩු දෙපසින් ඇතිරු අගල දිගේ එදා මැයි 15 දින ඉදිරියට ගිය අපට ද වෙඩි උණ්ඩ වරුසාවකට මුහුණ දෙන්නට වූයෙන් යුද බිම ඉදිරියට යාම පසෙකලා මේජර් ජෙනරාල් ප්‍රසන්න සිල්වා අප ආපසු කැඳවාගෙන ආවේ සිය ජීප් රථයේ තබාගෙනය. අප මඳක් දුර ආ පසුව දෙපසේ වෙඩි උණ්ඩ හඬ ඇසෙන්නට පටන් ගත්තේය. කළුවර වැටෙත්ම වෙඩි හුවමාරුව දරුණු විය. ඈත සිටි අපට පෙනුණේ හරියටම නිලාකූරු වරුසාවක් මෙනි.මැයි 17 වැනි දින උදෑසන 2.30 ට පමණ නිදා සිටි අපට ඇසුණේ ඉතා දරුණු වෙඩි හුවමාරුවක හඬය. අප සමඟ ගිය ඔබ්සවර් මාධ්‍යවේදිනී ධනේෂි යටවර මෙනෙවිය වහා ඒ ගැන විමසුවාය.“ත්‍රස්තවාදීන් පිරිසක් නන්දිකඩාල් කළපුව හරහා අපේ සීමාවට පැනලා උන්ට අපි වෙඩි තිබ්බා. තාමත් උන්ව හොයනවා. උන් හැංගිලා අපිට වෙඩි තියනවා.”යුද බිමෙන් ලැබුණු පිළිතුරයි ඒ. උදෑසන 5.30 ට වන විට ධනේෂි ඡායාරූප ශිල්පී තිලක් පෙරේරා ඇතුළු අපි වහා ඒ ස්ථානයට ගියෙමු.“මං හිතන්නෙ හැත්තෑවක් විතර ආවා. අපට වෙඩි තිබ්බා. එකෙක් අපේ බංකරයකට පැනලා මරාගෙන මැරෙන බෝම්බයක් පුපුරුවා ගත්තා. අර බලන්න...”අපි ඒ බංකරයට ගියෙමු. එතැන එක පොදියට ලේ පිරුණු මස් පොදියකි. අත් පා හිස් කුඩු වී තිබිණ.ත්‍රස්තවාදියා හා අපේ යුද සෙබළුන්ගේ සිරුරු කැබලි වී තිබිණ.“උන් මරාගෙන මැරෙන බෝම්බ පුපුරුවාගෙන පනින්නයි හැදුවේ. අපි හිතන්නේ ප්‍රභාකරන්ගේ පුතාට පැනගන්න ඉඩ දෙන්න. අපි දන්නවා උන් පනින බව අපි ලෑස්ති පිට හිටියේ.”එමෙන්ම කළපුවට තබා තිබු රේඩාර් යන්ත්‍රයෙන් ඔවුන් කළපුවේ ගිලී එන අයුරු සටහන්ව තිබිණ. සූදානම්ව සිටි සෙබළු ඔවුන්ට පැන යන්නට ඉඩ තැබුවේ නැත. කළපුවට මෙපිට මහා කැළෑවය. ඔවුන්ගේ අරමුණ වී තිබුණේ ප්‍රභාකරන්ගේ පුත්‍රයා ඇතුළු පිරිසකට වනයට පනින්නට ඉඩ දීමය. නමුත් අපේ සෙබළුන්ගේ සුපරීක්ෂාව හා දක්ෂකම නිසා එය වැළකී ගියේය.ඔවුන් එක්කෙනෙක් හෝ පැන ගියා නම් යුද්ධය මුල සිටම පටන් ගන්නට සිදුවනු නොඅනුමානය. නැතහොත් සියල්ල පසෙක තබා ඔවුන් සෙවීමේ මෙහෙයුම යළිත් පටන්ගත යුතු විය. මේ වෙඩි හුවමාරුවේදී මියගිය කොටින්ගේ ගණන 70 ඉක්මවා ඇත. ඔවුන්ගේ අතෙහි වනාන්තරයේ දින ගණනක් ගෙවීමට ආහාර පතරොම් හා මුදල් ද තිබිණ. ඔවුන්ගේ අරමුණ එයින් පැහැදිළිය. කළපුවේ සැඟවී සිටි එක් ත්‍රස්තවාදියකු අපේ සෙබළකුට රුපියල් ලක්ෂයකුත් දහසක මුදලක් දී තමන් බේරා හරින්නට යැයි කීය. එහෙත් ඒ සෙබළා ඔහුගේ මුදලට යට නොවූ පුවත එදා පුවත්පතට ලියූ වාර්තාවේ ද සටහන් කළෙමි.ඔහු වහා එය තම ඉහළ නිලධාරියාට වාර්තා කළේය. ත්‍රස්තවාදියා අත බෝම්බ හා වෙඩි උණ්ඩ මෙන්ම ටී56 අවියක් ද තිබිණ. යුද බිමේ දී අනෙක් ත්‍රස්තවාදීන්ගේ ඉරණම ඔහුට ද හිමි වූයේ ඔහු පසුව සෙබළුන්ට අවිය දිගු කළ නිසාය.එදා ඒ පැන යන්නට නොහැකි වූ ප්‍රභාකරන්ගේ පුත්‍රයා, නඩේසන් ඇතුළු පිරිස පසු දා උදෑසන ගිලන් රියක් පැහැරගෙන සෙබළුන්ට බෝම්බ ගසා මරාගෙන මැරෙන ප්‍රහාර එල්ල කොට පැන යාමේ තැත ව්‍යාර්ථ විය.මැයි 15, 16, 17 වන විට වෙල්ලමුල්ලි වයික්කාල් සිට එහි සිරවූ සිවිල් දෙමළ ජනතාවට යුද හමුදා සිටින එවකට රජයේ පාලන ප්‍රදේශවලට එන්නට ඉඩ සලසා තිබිණ. ජනතාව පැන එන විට ත්‍රස්තවාදීහු වෙඩි තැබුවෝය.ඔවුන්ට කළපුව හරහා මුලතිව් දෙසට එල්ලී ඒමට හැකි වන පරිදි මේජර් ජෙනරාල් ප්‍රසන්න සිල්වා තවත් උපක්‍රමයක් සකස් කොට තිබිණ. ඒ අපේ දක්ෂ රණවිරුවන් ලවා විශාල කඹයක් කළපුවේ එහා කොණේ සිට මෙහා කොණට සවි කිරීමය. ඒ සඳහා ඉදිරිපත් වූ රණවිරුවන්ට ප්‍රණාමය පුද කළ යුතුය. ඔවුන් කළපුව තරණය කළේ ජීවිත ආශාව අත්හරිමිනි.17 වැනිදා උදෑසන දෙමළ ජනතාව කළපුව හරහා පීනාගෙන ආ හැටි අනුවේදනීය ජවනිකාවක් විය.මේ වන විට ප්‍රසන්න සිල්වා මහතා ත්‍රස්තවාදීන් තවත් ඈතට පළවා වඩ්ඩුවතාල් පාලම තහඩු දමා සෙබළුන් ලවා පිළිසකර කොට තිබිණ.70000 ක් දෙනා දරුවන් කරපින්නාගෙන සිය බලු සුරතලුන් සමඟ මුලතිව් කරා පෝලිමේ ආවේ ත්‍රස්තවාදීන් වර්ග කිලෝමීටරයකට පමණ අපේ හමුදා ඛණ්ඩ තුනක් විසින් කොටු කර ඇති නිසාය. උතුරු දෙසින් වෙරළ දිගේ මේජර් ජෙනරාල් ශවේන්ද්‍ර සිල්වා ද දකුණු දෙසින් මේජර් ජෙනරාල් ප්‍රසන්න සිල්වා ද බටහිර දෙසින් නන්දිකඩාල් කළපුව තරණය කරමින් මේජර් ජෙනරාල් කමල් ගුණරත්න ද සිය සේනාංක මෙහෙයවමින් ඉදිරියට ගියේ ප්‍රභාකරන් නන්නත්තාර කරමිනි. මේ නිසා ප්‍රභාකරන්ගේ කොටි හමුදාවේ බොහෝ දෙනා හමුදාව අතහැර වඩ්ඩුවතාල් පාලම දෙසින් සිවිල් වැසියන් මෙන් හමුදාවට බාර වූහ.70000 ක් දෙනා බාර වූ පසු වඩ්ඩුවතාල් පාලම මැදින් ත්‍රස්තයන් කොටුවී සිටි ප්‍රදේශයට යාමට අපට හැකි විය. ඒ ප්‍රදේශයට යුද්ධය අතරතුරේ ඇතුළු වූ පළමු වන මාධ්‍ය කණ්ඩායම අපය.මාර්ගය පුරා කොටි හැඳුනුම්පත් හා සයනයිඩ් කරල් විසිරී තිබිණි.පාලම එහායින් මහලු ද්‍රවිඩ කාන්තාවක් වාඩිවී සිටියාය. ඇයට ඇවිද ගත නොහැකිය.අපේ සෙබළුන්ට ඇය කීයේ තම පුත්‍රයා ප්‍රභාකරන් සමඟ එක්ව සිටින නිසා ඔහු දමා තමන්ට යා නොහැකි බවය.ඒ යුද්ධයේ වෛරය අතරේ දරු පෙම උතුරා ගිය අයුරු. එහෙත් සෙබළුන් ඇගේ ආරක්ෂාව පතා ඇය ඔසවා මෙගොඩට ගෙනවුත් ඇයට අවැසි ආහාර හා ප්‍රතිකාර ලබා දුන්හ.මා දුටු තවත් සංවේදී දසුනක් වූයේ බාර වූ ජනතාව නංවාගත් බස් රථ ඉවත්ව යද්දි ඒ පසුපස දිව ගිය බලු රෑනය. තම හාම්පුතුන් තමන් හැරදා ගියහ. තමන්ට යා නොහැකි බව කියමින් ද උන් බස්රථ පසුපස හති වැටෙනතුරු දිව යන අයුරු නෙතට කඳුළක් ළං කළේය.අප 18 වැනිදා සවස නන්දිකඩාල් දෙසින් එන්නට පෙර වෙඩි පහරින් මියගිය ප්‍රභාකරන්ගේ පුත් චාල්ස් ඇන්තනී නඩේසන් ඇතුළු දෙසීය ගණනකගේ සිරුරු අපට දක්නට ලැබුණේ බටහිර දෙසින් වෙල්ලමුල්ලි වයික්කාල් වෙත ඇතුළු වෙද්දීය. ඔවුන් අවි ආයුධ මෙන්ම කෝටි ගණනක මුදල් ගෙනැවිත් තිබිණ.මේ සියල්ල අතරතුර 18 දා දහවල් වන විට වෙල්ලමුල්ලි වයික්කාල් දෙසින් පෙර පරිදි වෙඩි හඬ ඇසුණේ නැත. ඇසුණේ ඉඳහිට ඇසෙන වෙඩි හඬ පමණි.වෙල්ලමුල්ලි වයික්කාල් සිට හමුදාවන්ට වෙඩි තැබීමට යොදා ගත් විවිධ වර්ගයේ තුවක්කු පිස්තෝල ඇතුළු ගිනිඅවි යුද හමුදාව විසින් ගෙනැවිත් මුලතිව් හා නන්දිකඩාල් කළපුවෙන් මෙපිට ගොඩගසා තිබිණි.මේ සියල්ල බලා සිටි අපට අපේ යුද හමුදාවන් කෙරෙහි මහත් ගෞරවයක් හා භක්තියක් සිතට දැනුණේ ඔවන්ගේ විනය ගරුකත්වය හා මානුෂිකත්වය නිසාය.පිටරටවලින් අපේ හමුදාවන්ට විවිධ චෝදනා ඉදිරිපත් කළත් සිතින් හා ගතින් යුද භූමියට ඇතුළු වූ අපට නම් අපේ හමුදාව විසින් කිසිඳු මානව හිමිකමක් කඩවූ සෙයක් පෙනුණේ නැත. 70000 ක් දෙමළ ජනතාව හමුදාව පාලන ප්‍රදේශයට එද්දී අපේ සෙබළ සෙබළියන් ඔවුන්ට වතුර බෝතලයක් බිස්කට් පැකැට්ටුවක් දුන්නේ උතුරා යන මානව දයාවෙනි ඔවන්ට කන්නට දුන්නේ තමන්ගේ බත් පතය.දයා ඩී. ෆොන්සේකා ඡායාරූප - ලේක් හවුස් පුස්තකාලයකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>18</day>
    </date>
    <link>http://www.silumina.lk/2014/05/18/_art.asp?fn=ab1405182</link>
    <topic>නිදහසේ සැබෑ අරුත පෙන්වා දුන්නේ කවුද?</topic>
    <author/>
    <content>රටේ නිදහසක් නැතැයි කියමින් රටවටේ මැයි පෙළපාළි යන අයට ජනාධිපතිතුමා අතීතය සිහිපත් කරදී ඇත. අද නිදහසක් නැතැයි කියන අය රට කරවද්දී කළ කී දේවල් මතක් කර දෙන්නට සිටින ප්‍රධානම සුදුස්සා ද මහින්ද රාජපක්ෂ ජනාධිපතිතුමාය. එදා රට තුළ ක්‍රියාත්මක කළ මර්දනකාරී තත්ත්වය තුළ සටන් කළ දේශපාලනඥයකු ලෙස මහින්ද රාජපක්ෂ ජනාධිපතිතුමා අතීතයේ ලබා ගත් අප්‍රසන්න අත්දැකීම් එමටය.එදා එක්සත් ජාතික පක්ෂය බලයේ සිටියදී මැයි දින පෙළපාළි තහනම් කළේය. පෙළපාළි තහනම් කොට නතරවූයේ නැත. පෙළපාළි ගිය අයට වෙඩි තබා මරා දැමූ අප්‍රසන්න අතීතය ලෙහෙසියෙන් අමතක කළ නොහැක.ජාතික ප්‍රශ්නය සම්බන්ධයෙන් ආණ්ඩුවේ අවධානය යොමු කරවීමටත් ආණ්ඩුවේ ප්‍රතිපත්තියට විරෝධය පළ කිරීමටත් වමේ දේශපාලනඥයන් සහ සංඝරත්නය ප්‍රමුඛ පෙරහැරක් විහාර මහාදේවි උද්‍යානයෙන් ගමන් ආරම්භ කළේය. කොල්ලුපිටියේදී පෙළපාළියට පොලිසිය වෙඩි තැබු‍වේ ආණ්ඩුවේ ආරක්ෂක ඇමැති ‍ජේ.ආර්. ජයවර්ධන ගේ නියෝගයටය. පොලිස් වෙඩි පහරින් දඹරාවේ හිමියන්ට ජීවිතය අහිමි විය.තාප්පයට වැදුණ වෙඩි උණ්ඩයක් දඹරාවේ හිමියන්ගේ සිරුරේ වැදීමෙන් උන්වහන්සේ මිය ගිය බව ජේ.ආර්. කිසිදු හිරිකිතයක් ලජ්ජාවක් නැතිව කීවේය. එදා රටේ ජනතාවටත් සංඝරත්නයටත් නිදහසේ පෙළපාළි යාමට ඉඩ නොදී එල්ල කළේ වෙඩි උණ්ඩය.එක්සත් ජාතික පක්ෂ ආණ්ඩුවේ අප්‍රසන්න වූත් කම්කරු පන්ති විරෝධී වූත් ක්‍රියා කලාපය යසට ප්‍රදර්ශනය වූයේ 1980 ජූලි වැඩ වර්ජනයේදීය. දිනක වැටුප රුපියල් දහයකින් වැඩි කරන ලෙස ඉල්ලා රත්මලාන දුම්රිය සේවකයෝ 1980 ජූලි මාසයේදී වැඩ වර්ජනයක් ආරම්භ කළහ. එම වැඩ වර්ජනයට තවත් රාජ්‍ය හා පෞද්ගලික අංශ සේවකයෝ එක්වූහ.කම්කරු පන්තිය සදහටම තිත්ත වූ එක්සත් ජාතික පක්ෂයේ නායකත්වය වැඩ වර්ජනය කළ ලක්ෂයක් දෙනා දොට්ට දැමූහ. රාජ්‍ය සේවකයෝ පණස් දහසක් ගෙදර යැවූහ. එසේ කම්කරු ද්‍රෝහී තීරණයක් ගත් එක්සත් ජාතික පක්ෂයේ නායකයකු කීවේ “අලියා වලිගය වැනුවා පමණයි” කියාය.රැකියා අහිමිව ජීවත් වන්නට කිසිම මඟක් නැති විසිදෙනෙක් සිය දිවි නසාගෙන ජීවිතයෙන් සමුගත්හ. රැකියා අහිමි වූ පිරිසට යළි රැකියා ලබා දෙන්නට මහින්ද රාජපක්ෂ, බර්නාඩ් සොයිසා වැනි අය මූලිකව ක්‍රියා කළහ.කම්කරු අයිතීන් උල්ලංඝනය කර ඇතැයි කෑගසන අය අද අධි ආරක්ෂක කලාපයක් සේ සැලකෙන කොල්ලුපිටියට පෙළපාළියෙන් යති. අරලියගහ මන්දිරයට ඉදිරිපිට සත්‍යග්‍රහ කරති. සත්‍යග්‍රහ කිරීමට විරෝධතා දක්වන්නට පෙළපාළි යන්නට අද කිසිම තහනමක් නැත. බාධාවක් නැත. පාරේ ගලක් ගැලවුණත් විරෝධතාය. විදුහලක විදුහල්පති වෙනත් පාසලකට මාරු කළත් උද්ඝෝෂණය. අද උද්ඝෝෂණත් සත්‍යග්‍රහත් විරෝධතාත් නැති තැනක් නැත. ඒ තරමටම නිදහස් වාතාවරණයක් නිර්මාණය වී තිබේ.රට නිදහස් කර ගන්නට ජනාධිපති ලෙස රණවිරු දරුවන් මෙහෙයවමින් කළ සටන නිසා අද රටම නිදහස ලබා තිබේ. උතුර දකුණ කියා වෙනසක් නැත. අද නිදහසක් නැතැයි කවුරුන් හෝ කියනවා නම් එසේ කියන පුද්ගලයාගේ මනස පරික්ෂාවට ලක් කළ යුතුය.ප්‍රභාකරන් රට තුළ සිය ගණනින් මිනිස් ජීවිත නැති කරද්දී ජනාධිපතිතුමා සීත කාමරවලට වී සැලසුම් හැදුවේ නැත. ජනතාව හමුවට ගොස් ඔවුන්ගේ ප්‍රශ්න සියැසින් දැක ගත්තේය. පොළට කඩපිලට ගිය සිය ගණනක් කැබිතිගොල්ලෑවේදී ප්‍රභාකරන්ගේ බෝම්බයෙන් ඝාතනය වූහ. ජනාධිපතිතුමා බෝම්බය පිපිරූ තැනට ගොස් සියලු විස්තර සියැසින් දැක කම්පාවට පත් විය.මේ බෝම්බයෙන් මිය ගිය තම සිඟිති පුතාගේ සිරුර දෑතින් ගත් පියා “මහින්ද චින්තනය කියන්නේ මේකද සර්” යයි ප්‍රශ්න කළේය. ත්‍රස්තවාදය මර්දනය කොට ප්‍රභාකරන් සමඟ සටන්කොට රට නිදහස් කර ගැනීමට මහින්ද රාජපක්ෂ ජනාධිපතිතුමා දැඩි අධිෂ්ඨානයක් කර ගත්තේ එදාය.අද සියලු ජාතීන් නිදහසේ ගමන් බිමන් යති. නිදහසේ රැකියාව කරති. දරු දැරියෝ සිනාමුසු මුහුණින් යුතුව පාසලට ගමන් කරති.අවංකව දේශපාලනය කරන්නේ නම් සියලු දෙනා යථාර්ථයට මුහුණ දිය යුතුය. සත්‍යය කතා කළ යුතුය. එසේ නොමැති නම් දේශපාලන පැවැත්මක් නැත.මහින්ද අබේසුන්දරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>18</day>
    </date>
    <link>http://www.silumina.lk/2014/05/18/_art.asp?fn=ab1405187</link>
    <topic>දිනපතා කිලෝමීටර් 412ක් රාජකාරියට යන එන ගුරුතුමිය</topic>
    <author>දිලුම් අමුණුගම මහනුවර දිස්ත්‍රික් පාර්ලිමේන්තු මන්ත්‍රී</author>
    <content>ඔහු 1948 මැයි 18 දින පාර්ලිමේන්තු මන්ත්‍රීවරයකු ලෙස දිවුරුම් දීමෙන් අනතුරුව වසර 30ක් වැනි දීර්ඝ කාලයක් ශ්‍රී ලංකා පාර්ලිමේන්තුව නියෝජනය කළේය. ආණ්ඩුව නියෝජනය කරන සමයේ ඔහුගේ මූලිකත්වයෙන් ‍සේවක අර්ථ සාධක අරමුදල, ජාතික බැංකු, කම්කරු දිනය වැනි දෑ ස්ථාපිත කරන ලදී. එසේම 1974 දී වැඩබලන අගමැතිවරයා ලෙස ද කටයුතු කළේය.මැයි 21 දිනට යෙදෙන ටී.බී. ඉලංගරත්න මහතාගේ 22 වැනි ගුණ සැමරුම නිමිත්තෙනි.මහනුවර, ත්‍රිත්ව විද්‍යාලයේ පස්වැනි ශ්‍රේණියේ ඉගෙනුම ලබන කාලයේ ටී.බී.ඉලංගරත්න මහතාගේ අතිශය ජනාදරයට පත්වූ ළමා නවකථාවක් වන “අඹ යහළුවෝ” ඉතා කුහුලින් කියවූ මට මුලින්ම එතුමා අමතක නොවන ලෙස මතකයේ රැඳුනි. එදා මේ පොත මට ගෙනැවිත් දුන්නේ මාගේ ලොකු අප්පච්චි වන ජ්‍යෙෂ්ඨ අමාත්‍ය ආචාර්ය සරත් අමුණුගම මහතායි. අඹ යහළුවෝ නවකථාව අකුරක් නෑර ඉතා කුහුලින් යුතුව කියවූ මා පසු කාලයේ පළාත් සභාවටත්, පාර්ලිමේන්තුවටත් මන්ත්‍රීවරයකු ලෙස තේරී පත්වී ආපසු එතුමා සම්බන්ධව පැවැත්වූ විවිධ ගුණ සැමරුම් හා උපන් දින සැමරුම් උත්සවවලට සහභාගීවීමට අවස්ථාව ලදිමි. මෙම අවස්ථාවන්ට සහභාගි වෙමින් හා ඔහුගේ චරිත කථාව කියවීමෙන් මා ලද අවබෝධය නම් ඔහු වැනි විශිෂ්ට පුද්ගල‍යකුගේ ජීවිත කථාව මේ යුගයේ බොහෝ දේශපාලකයන්ට මනා ආදර්ශයක් සපයන බවයි. මේ නිසා ටී.බී.ඉලංගරත්න සූරීන්ගේ චරිත කථාව, දේශපාලන ගමන් මඟ අප වැනි ආධුනිකයන් නිතර මෙනෙහි කළ යුතු බව එතුමා මිය ගොස් වසර 22ක් ගෙවෙන මේ මොහොතේ සඳහන් කරමි.ටී.බී.ඉලංගරත්න සූරීන් ජන්ම ලාභය ලැබුවේ මා නියෝජනය කරන මහනුවර දිස්ත්‍රික්කයේ තුම්පනේ හතරලියද්ද වැලගොඩපොළදීය. ඒ 1913 පෙබරවාරි 27 වැනි දිනය. ඔහු 1917 දී ගලගෙදර විද්‍යාලයට ද, ද්විතීයක අධ්‍යාපනය සඳහා මහනුවර ශාන්ත අන්තෝනි විද්‍යාලයට ද ඇතුළත් විය. එතුමා පාසල් යන අවදියේම අකීකරු පුතා, හිමින් හිමින්, අන්ධ නැන්දා යනුවෙන් නාට්‍ය 03ක් රචනා කර ඇත. ඔහු පාසල් අධ්‍යාපනය හමාර කිරීමෙන් අනතුරුව ලන්ඩන් විභාගය සමත් විය. ඉන්පසු රජයේ ලිපිකරුවකු ලෙස සේවයට බැඳුණි. 1944 සැප්තැම්බර් 04 දින එතුමා ගම්පොළ තමරා කුමාරි අලුදෙනිය මෙනෙවිය සමඟ විවාහ විය.1947 රජයේ ලිපිකරු ධූරයෙන් ඉවත්වූ ඉලංගරත්නයන් 1947 පාර්ලිමේන්තු මැතිවරණයට ස්වාධීන සමාජවාදී අපේක්ෂකයකු ලෙස ඉදිරිපත් වී ජය ගත්තේය. ඔහු 1948 මැයි 18 දින පාර්ලිමේන්තු මන්ත්‍රීවරයකු ලෙස දිවුරුම් දීමෙන් අනතුරුව වසර 30ක් වැනි දීර්ඝ කාලයක් ශ්‍රී ලංකා පාර්ලිමේන්තුව නියෝජනය කළේය. ආණ්ඩුව නියෝජනය කරන සමයේ ඔහුගේ මූලිකත්වයෙන් ‍සේවක අර්ථ සාධක අරමුදල, ජාතික බැංකු, කම්කරු දිනය වැනි දෑ ස්ථාපිත කරන ලදී. එසේම 1974 දී වැඩබලන අගමැතිවරයා ලෙස ද කටයුතු කළේය. 1986 අප්‍රේල් 12 වැනි දින දේශපාලන‍යෙන් සමුගන්නා තෙක් කරන ලද ජනතා මෙහෙවර අමතක කළ නොහැකිය.ටිකිරි බණ්ඩා ඉලංගරත්නයන් කා අතරත් ජනාදරයට පත්වූයේ ටී.බී. යනුවෙනි. සදාදරණීය නායකයා 1986 දේශපාලනයෙන් සමුගන්නා තෙක්ම රජයේ දේපළක් කිසිම අවස්ථාවක අයුතු පරිහරණයකට යෙදුවේ නැත. ශ්‍රී.ල.නි.ප. ආණ්ඩුවල ප්‍රබල නායකයකු ලෙස සිටිමින් රටටත්, ජනතාවටත් හා මෙරට වමේ දේශපාලනයටත් කළ සේවාව විශිෂ්ටය.ඔහු ඕනෑම වේලාවක තම කාර්යාලයත්, ගෙදරත් අහිංසක ගැමියන් වෙනුවෙන් විවෘත කොට තිබුණේය. ඒ යන එන සෑම ගැමියකුගේම ප්‍රශ්නවලට හා දුක් ගැනවිලිවලට සාවධානව ඇහුම්කන් දුන්නේය. ටී.බී. ඉලංගරත්නයන්ගේ ප්‍රතිපත්තිය වූයේ කළ හැකි දේ කිරීමත්, කළ නොහැකි දේ ගැන ජනතාවට අවබෝධ කිරීමය. වංචනික දේශපාලන ප්‍රතිපත්තියක් ඔහු අනුගමනය කළේ නැත. ඔහුගේ ගමන් මඟ සකස් වූයේ රටට හා ජනතාවට උපරිම සේවය කිරීම උදෙසා වන දර්ශනයක් තුළය. ප්‍රගතිශීලී ප්‍රතිපත්තිවලින් හා සමාජවාදී අදහස්වලින් පිරිපුන් නායකයකු වූ එතුමා ජය පරාජය එකසේ විඳගනිමින් ඉතා අල්පේච්ඡ දිවියක් ගත කළ බව අසා ඇත්තෙමි. මා නියෝජනය කරන මහනුවර දිස්ත්‍රික්කයේ ‍ෙද්ශපාලනය ඇරැඹි එතුමා ගැන මෙසේ ලියන්නට ලැබීම ඉමහත් භාග්‍යයක් කොට සලකමි.දිලුම් අමුණුගම මහනුවර දිස්ත්‍රික් පාර්ලිමේන්තු මන්ත්‍රීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>18</day>
    </date>
    <link>http://www.silumina.lk/2014/05/18/_art.asp?fn=ab1405183</link>
    <topic>ඉන්දියාව දිනුවා - නරේන්ද්‍ර මෝඩි</topic>
    <author>සේමාලි</author>
    <content>“ඉන්දියාව දිනුවා. යහපත් දින ඉදිරියටයි” ඉන්දීය මැතිවරණයෙන් භාරතීය ජනතා පක්ෂය ඉදිරියෙන් සිටින බවට පළමු වරට දැනගත් සැණින් එම පක්ෂයේ අගමැති අපේක්ෂක ඉන්දියානු අනාගත අගමැති නරේන්ද්‍ර මෝඩි එසේ පැවැසීය.ට්විටර් වෙබ් අඩවිය හරහා හින්දි බසින් එම පණිවුඩය නිකුත් කළ මෝඩි අනතුරුව සිය මවගේ ආශිර්වාදය ලබා ගැනීම සඳහා පිටත්ව ගොස් ඇත්තේය.ලෝක් සභා මැතිවරණ ප්‍රතිඵලවල මූලික වටයේ දී භාරතීය ජනතා පක්ෂය පමණක් ආසන 275 ක් ලබා තිබු අතර ඔවුන්ගේ ජාතික සන්ධානය ආසන 300 ක් ලබා තිබිණ. මෙයට පෙර බීජේපීය ඉහළම ආසන සංඛ්‍යාවක් ලබා තිබුණේ අගමැති අතාල් බිහාරි වජ්පායි ආණ්ඩුවක් පිහිටුවාලු 1999 වසරේ ලෝක් සභා මැතිවරණයේදීය. එවර බීජේපීය ලබාගත් ආසන සංඛ්‍යාව 182 කි.මැතිවරණ ප්‍රතිඵල නිකුත් වීමත් සමඟ ජයග්‍රහණයෙන් උදම් වූ එල්. කේ. අද්වානි සහ රජ්නත් සිංග් වැනි බීජේපී නායකයෝ සිය පක්ෂයේ මැතිවරණ ජයග්‍රහණය වෙනුවෙන් මෝඩිට සුබ පැතූහ. ඒ සමඟම දිල්ලියේ පක්ෂ මූලස්ථානයේ ජයග්‍රහණය සැමරීමේ උත්සව ඇරැඹුණු අතර පක්ෂ නායකයෝ මෙන්ම සේවකයෝ ද පාක්ෂිකයෝ ද බෙර හඬවමින් නටමින් ජයග්‍රහණය සැමරූහ.ජයග්‍රහණය සැමරීම වෙනුවෙන් කිලෝ 2500 කට අධික ‘ලඩ්ඩු’ නමැති රසකැවිලි පිළියෙල කර තිබූ අතර පක්ෂ මූලස්ථානයට රැස්වූ 1500 කට අධික මාධ්‍යවේදීන් සඳහා තුන්වේල සඳහා අහර පිසීමට අරක්කැමියන් ද කැඳවා තිබිණ.ඒ අතරවාරයේ කහපාට ධජ පතාකයෙන් ලෙළ දෙන දිල්ලිය ජය සමරමින් රතිඤ්ඤා සහ මල්වෙඩි හඬින් ගිගුම් දුන්නේය.පක්ෂ මූලස්ථානය කරා පැමිණෙන මෝඩි පිළිගැනීමට ගුවන් තොටුපොළේ සිට දිල්ලියේ අශෝක් වීදියේ පිහිටි මඟ දෙපස මහජනතාව රැඳී සිටියහ. ඔවුහු මෝඩි එන මඟ දෙපස රැඳී සිටිමින් ඉන්දියානු සම්භාව්‍ය කවියකුගේ කවියකින් පදයක් මිහිරි හඬින් ගායනා කළහ.භාරතීය ජනතා පක්ෂය මැතිවරණ ජය සැමරීමේ අවස්ථාව සඳහා පක්ෂ මූලස්ථානය කරා පැමිණෙන සෑම අයකුටම රතු රෝස මලක් දී පිළිගැනීමට ද කටයුතු යොදා තිබිණි.මේ අතර ඉන්දීය අගමැති කාර්යාලය ට්විටර් වෙබ් අඩවියට ප්‍රකාශයක් නිකුත් කරමින් පවසා තිබුණේ අගමැති ආචාර්ය මන්මෝහන් සිං ලෝක් සභා ජයග්‍රහණය වෙනුවෙන් නරේන්ද්‍ර මෝඩිට සුබ පැතූ බවයි.තමිල්නාඩු මහ ඇමැතිනී ජයලලිතා ද නව රජයට සහ නව අගමැතිවරයාට සුබ පතමින්, නව රජය තමිල්නාඩුව සමඟ මිත්‍රත්වයෙන් කටයුතු කරනු ඇතැයි බලාපොරොත්තු වන බව පැවසුවාය.සේමාලිලොව දිගම මැතිවරණය ලෙසින් ප්‍රචලිත ඉන්දියානු මැතිවරණය නිමාවට පත්වී භාරතීය ජනතා පක්ෂය අද්විතීය ජයක් වාර්තා කරද්දී ඒ වයෝවෘද්ධ මාතාව හිරු දෙවිඳු ඉදිරියේ වැඳ වැටුණාය. සිය පුත්‍රයාගේ ජයග්‍රහණය වෙනුවෙන් හිරු දෙවිඳුන් පිදූ ඕ 99 හැවිරිදි හිරාබා මෝඩිය. ඉන්දියානු නව නායක නරේන්ද්‍ර මෝඩිගේ මවය.“මගේ පුතා රට සංවර්ධනය කරා මෙහෙයවනු ඇති බවට මට විශ්වාසයි” යනුවෙන් සිය පුත්‍රයාගේ අතිවිශිෂ්ට ජයග්‍රහණය පිළිබඳ තොරතුරු සැලවෙද්දී ඒ ව‍යෝවෘද්ධ මාතාව ප්‍රකාශ කළාය.තවත් දෙදෙනකුගේ අත්වාරුවෙන් යුතුව හිරු දෙවිඳුන් උදෙසා යාඥා කළ ඕ තොමෝ සිය ආශිර්වාදය පුතුට පිරිනැමුවේ ගුජරාටයේ ගාන්ධිනගර් පිහිටි නිවෙසේ දී පුතු මව බැහැදැකීමට පැමිණි අවස්ථාවේදීය. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>18</day>
    </date>
    <link>http://www.silumina.lk/2014/05/18/_art.asp?fn=ab1405184</link>
    <topic>සර්ගේ කාන්දම් බලයට සුජීව ආණ්ඩුවට එයිද දන්නේ නෑ</topic>
    <author/>
    <content>ජොන්ස්ටන්, ජනපතිට කියයිගිය සතියේ උදාවු වෙසක් උත්සවයත් සමගින්ම මෙරට වෙසක් සිරියෙන් ඇළලී ගියේය. කොළඹ අතුළු තදාසන්න ප්‍රදේශවල පමණක් වෙසක් තොරණ 40 ක් පමණ ප්‍රදර්ශනය වීය. වෙසක් දන්සැල්ද කොළඹ අවට දක්නට ලැබිණි‍. මේ අතර තුර ගිය සතියේදී කොළඹ පැවැති වෙසක් තොරණ සහ දන්සැල් කීපයක්ම ජනාධිපතිතුමා අතින් විවෘත වීය.මේ අතරින් දියවන්නා වෙසක් කළාපය විවෘත කෙරුණේ ජනාධිපතිතුමාගේ ප්‍රධානත්වයෙනි. එමෙන්ම බෞද්ධාලෝක වෙසක් කළාපයද විවෘත කෙරුණේ ජනාධිපතිතුමා අතිනි. දියවන්නා වෙසක් කළාපය සංවිධානය කොට තිබුණේ පුජ්‍ය ඇල්ලේ ගුණවංශ හිමියන් විසිනි.මේ අතරතුර ජනාධිපතිතුමා අතින් පිටකොටුවේ මැනිං වෙළඳ සංගමය විසින් සංවිධානය කළ වෙසක් තොරණ සහ බත් දන්සැලද විවෘත කෙරුණේ ජනාධිපතිතුමා අතිනි. මේ විවෘත කිරිමට යාමට පෙර ජනාධිපතිතුමා ඇමැති ජොන්ස්ටන් ප්‍රනාන්දුට කීවේ තමන් සමග මැනිං වෙළෙඳ සංගමයේ වෙසක් තොරණ සහ බත් දන්සැල විවෘත කිරීමට යාමට පැමිණෙන් ලෙසටය.ජනාධිපතිතුමා ඇමැති ජොන්ස්ටන්ද සමගින් මැනිං වෙළෙද සංගමයේ වෙසක් තෙරණ විවෘත කිරීමට එහි යන විට එම ස්ථානයේ ජ්‍යෙෂ්ඨ ඇමැති ඒ.එච්.එම් ෆවුසි , එ.ජා.ප පාර්ලිමේන්තු මන්ත්‍රී සුජීව සේනසිංහ සහ කොළඹ දිස්ත්‍රික් බස්නාහිර පළාත් සභා මන්ත්‍රීනී හිරුණිකා ප්‍රේමචන්ද්‍ර ඇතුළු පිරිසක්ද මැනිං වෙළෙද සංගමයේ වෙසක් තොරණ අභියස සිටියහ.වෙසක් තොරණ විවෘත කිරිමෙන් අනතුරුව ජනාධිපතිතුමා විසින් මැනිං බත් දන්සැල විවෘත කළේය. " මං ඉතින් වැඩිය කන්නේ නෑ. මොකද තෙල් කෑමත් මෙතැන වැඩියිනේ. " ජනාධිපතිතුමා බත් දන්සැලේ සංවිධායකයන්ට කීය. මේ අතරතුර එතැන සිටි එ.ජා.ප පාර්ලිමේන්තු මන්ත්‍රී සුජීව සේනසිංහගේ පිටට තට්ටුවක් දමමින් ජනාධිපතිතුමා මන්ත්‍රී සුජීව සමග ඉතා සුහද ලෙස කථා බහක යෙදී සිටියේය.ඒ සමගම ඒ අසළ සිටි ඇමැති ජොන්ස්ටන් කීවේ " සර් ඉතින් පිටට අත තිබ්බත් ඇති. සර්ගේ තියෙන කාන්දම් බලයට ඒ කියන්නේ ආකර්ෂණයට මෙයාලා හෙට අනිද්දා ආණ්ඩුව පැත්තට ඒවිද දන්නෙත් නෑ. " ඇමැති ජොන්ස්ටන් ජනාධිපතිතුමාට කයන විට ජනාධිපතිතුමාටත් එ.ජා.ප මන්ත්‍රී සුජීව සේනසිංහ ඇතුළු පිරිසටත් සිනහ ගියේ ඉබේටමය." ඒක තමයි සර් . ඔය කියන කාන්දම් බලයට මාත් අහුවෙයිද දන්නේ නෑ. " එ.ජා.ප මන්ත්‍රී සුජීව සේනසිංහ කීවේ යළිත් ජනාධිපතිතුමා ඇතුළු පිරිස සිනහ ගන්වමිනි.මේ අතරතුර ජනාධිපතිතුමා ඇතුළු පිරිස සමග ඡායාරූප ගැනීමට එ.ජා.ප මන්ත්‍රී සුජීව සේනසිංහට ඇමැති ජොන්ස්ටන් ඇතුළු පිරිස ඇරයුම් කළද මන්ත්‍රී සුජිව සේනසිංහ එය නිරතුරු ප්‍රතික්ෂේප කළේය.ඉන් අනතුරුව ජනාධිපතිතුමා සහ ඇමැති ජොන්ස්ටන් ඇතුළු පිරිස ගියේ ගෝඨාභය රාජපක්ෂ ආරක්ෂක ලේකම්තුමාගේ නිල නිවෙසේ සංවිධානය කොට තිබු බත් දන්සැල විවෘත කිරීමටය.වෙසක් මංගල්‍ය නිමිතිකොට ගෙන ගිය සතියේදී මෙරට පැසැල් දරු දැරියන් ලක්ෂ 20 ක් පමණ තම තමන්ගේ පැසැල්හි ශීල සමාදාන ව්‍යාපාරවල නිරතව සිටියහ. මේ නිසා ජනාධිපතිතුමාත් කොළඹ නගරයේ පැසැල් කීපයකටම ගොස් දරු දැරියන් ශීල සමාදාන ව්‍යාපාරවල නිරතව සිටින ආකාරය දැක බලාගත්තේය. බම්බලපිටිය ශාන්ත ‍පාවුලු බාලිකා විද්‍යාලයට සහ කොළඹ නාලන්දා විද්‍යාලයේ පැවැති ශීල සමාදාන ව්‍යාපාරයන්හි දරුවන් නිරත වෙන අයුරු ජනාධිපතිතුමා දැක බලා ගත්තේය.මේ පැසැල්වල ශීල සමාදාන ව්‍යාපාරයන් දැක බලා ගැනීමෙන් අනතුරුව ජනාධිපතිතුමා යළිත් අධ්‍යාපන ඇමැති බන්දුල ගුණවර්ධන සමගින්ම අරලියගහ මැදුරට පැමිණි‍යේය. ඒ වෙන විට අරලියගහ මැදුරේ නියොජ්‍ය ඇමැති හේමාල් ගුණ‍සේකර සහ පාරලිමේන්තු මන්ත්‍රී ශාන්ත බණ්ඩාරද සිටියේය. මේ මැති ඇමැති දෙපලටද ඇමැති බන්දුලටද ජනාධිපතිතුමා ඇරැයුම් කළේ දිවා අහාරය ගැනීමටය. දිවා අහාරය ගන්නා අතරතුර ජනාධිපතිතුමා කිවේ " දරුවෝ වගේම දෙමාපියෝ සහ ගුරුවරු මේ ශිල සමාදාන ව්‍යාපාර හොඳින් සංවිධානය කරලා තිබුණා නේද බන්දුල "කියාය." ඔව් සර් අද ලක්ෂ 20 ක් පාසැල් දරුවෝ ශීල සමාදාන ව්‍යාපාරවල යෙදිලා ඉන්නවා. " ඇමැති බන්දුන කියා සිටි‍යේය." හැබැයි සර් පාසැල්වලට ගියාට පස්සේ ළමයින්ගේ සිල් බිඳුනද දන්නේ නෑ සර්. මොකද ඉතින් සර් සර් ගියාම ළමයි සර් ළඟට දුවගෙන එනවානේ ඒකයි. " කුරුණෑගල දිසා පාර්ලිමේන්තු මන්ත්‍රී ශාන්ත බණ්ඩාර කියා සිටි‍‍යේය." ඒක ඇත්ත මං පාසැල්වලට ගියාම ළමයි මං ළඟට දුවගෙන එනවා. ඒ නිසා මං ඉතිං වැඩි වෙලා පැසැල්වල ඉන්නෙත් නෑ. මොකද ළමයි මාව හොයාගෙන එන්නේ. " ජනාධිපතිතුමා ඇමැති බන්දුල ඇතුළු පිරිසට කී‍වේය.මෙරට ලොකු ලුනුවලින් ස්වංපෝෂිත කිරීමේ අරමුණින් මොණරාගල සහ හම්බන්තොට යන දිස්ත්‍රික්කවල ලොකු ලුණු වගාව ව්‍යාප්ත කිරීමේ විශේෂ වැඩසටහනක් කෘෂිකර්ම අමාත්‍යාංශය විසින් ආරම්භකොට තිබේ. මේ වැඩසටහනේ ප්‍රගතිය සොයා බැලීමට ගිය සතියේ ජනාධිපතිතුමා හම්බන්තොට තිස්සමහාරාමය සහ මහසෙන්පුර යන ප්‍රදේශවල ලොකු ලුණු ගොවිපලවල්වල නිරීක්ෂණ චාරිකාවක යෙදී සිටියේය.මේ නිරීක්ෂණ චාරිකාවට ජනාධිපතිතුමා සමග ඇමැතිවරුන්වන ජොන්ස්ටන් ප්‍රනාන්දු , මහින්ද යාපා අබේවර්ධන සහ නාමල් රාජපක්ෂ එක්ව සිටියහ. මේ නිරීක්ෂණ චාරිකාවට සහභාගී වීම සඳහා ජනාධිපතිතුමා සමඟ ඇමැති ජොන්ස්ටන් සහ මන්ත්‍රී නාමල් රාජපක්ෂ කොළඹ සිට ගියේ ජනාධිපතිතුමා ගමන්ගත් හෙළිකොප්ටර් යානයෙන්මය.ජනාධිපතිතුමා දෙබරවැව මහසෙන්පුර ලොකු ලුනු ගොවිපලකට ගිය පසුව ගොවීන් ජනාධිපතිතුමාට ප්‍රසංශා කලේ ලොකු ලුණු වගාවට රජය විසින් ලබා දෙන අත හිත ගැන සතුටු වෙමිනි." කොහොමද ලොකු ලුනු වගාව ලාභද" ජනාධිපතිතුමා ගොවියෙකුගෙනු විමසා සිටියේය. " ඇත්තටම සර් වගාවෙන් ලක්ෂ තුනක විතර ලාභයක් තියෙනවා. ඇත්තටම සර් හරියට කර ගත්තොත් හොඳයි" ගොවිහු ජනාධිපතිතුමාට කීහ.ඒ සමගම ජනාධිපතිතුමා වෙළෙඳ ඇමැති ජොන්ස්ටන් ප්‍රනාන්දුට උපදෙස් දුන්නේ " ජොන්ස්ටන් ඇමැතිතුමා මේ අයගේ ලොකු ලුනු මිලදී ගැනීමට ක්‍රමවත් වැඩපිළීවෙලක් හදන්ඩ. " ජනාධිපතිතුමා උපදෙස් දුන්නේය.ඉන් අනතුරුව එම නිරීක්ෂණ චාරිකාව නිම වීමෙන් අනතුරුව ජනාධිපතිතුමා ඇතුළු පිරිස යළිත් ගුවනින්ම අරලියගහ මැදුරට පැමිණියහ.අන්තර්ජාතික වෙසක් දින සැමැරුම මෙවර පැවැතියේ වියට්නාමයේදීය. මේ සඳහා ලංකාව නියෝජනය කරමින් අගමැති දි.මු ජයරත්න සහ එ.ජා.ප ය නියෝජනය කරමින් පාර්ලිමේන්තු මන්ත්‍රී ගයන්ත කරුණාතිලක එක්ව සිටියහ. උත්සවය අතරතුර වියට්නාම අගමැතිවරයා විසින් වෙසක් දින සැමරුමට පැමිණ සිටි රාජ්‍ය තාන්ත්‍රිකයන් වෙනුවෙන් භෝජන සංග්‍රහයක් සුදානම් කර තිබිණි. මේ භෝජන සංග්‍රහයට රාජ්‍ය තාන්ත්‍රික නිලධාරීන් 100 කට ආසන්න පිරිසක් එක්ව සිටියහ. මේ අන්තර්ජාතික වෙසක් දින සැමැරුමට වියට්නාමයේ ශ්‍රීලංකා තානාපති ආචාර්ය අයිවන් අමරසිංහද එක්ව සිටියේය.භෝජන සංග්‍රහය අවසානයේ රාජ්‍ය තාන්ත්‍රිකයන් සමුහ ඡායාරූප ගැනීම සිදු වීය. මේ අතරතුර වියට්නාමයේ ශ්‍රීලංකා තානාපති අයිවන් අමරසිංහ කියා සිටියේ " අපි ලංකාවේ අය වෙන වෙනම සමුහ ඡායාරූප ගන්ඩ ඕනේ කියාය.මේ අතරතුර අගමැති දි.මු ජයරත්න සමග සමුහ ඡායාරූපයක් ගැනීමට එ.ජා.ප පාර්ලිමේන්තු මන්ත්‍රී ගයන්ත කරුණාතිලකට ඇරැයුම් ලැබිණි. ඒ වියට්නාමයේ ශ්‍රීලංකා තානාපතිවරයාගෙනි." අපිට ඉතින් කවරු හිටියත් අපේ අගමැතිතුමා ‍ලොකුයිනේ. ඒ නිසා අපිට මේ පිංතූර වටිනවා. " එ.ජා.ප පාර්ලිමේන්තු මන්ත්‍රී ගයන්ත කරුණාතිලක අගමැතිතුමාට කියා සිටියේය. ඒ සමගම අගමැතිතුමාද කීවේ අපුරු කථාවකි. " මේ ඉන්නේ කවදාහරි අපේ රටේ ‍‍‍හොඳ ඇමැතිකෙනෙක් තමයි. ඒ හිංදා මේ පිංතූරය අපිටත් වටිනවා. " ඇගමැති ද.මු ජයරත්න කීවේ කවුරුත් සිනහ ගන්වමිනි.ශ්‍රී ලංකාවේ ත්‍රස්තවාදය අවසන් කිරීම නිමිත්තෙන් සමරනු ලබන පස්වන විජයග්‍රහණයේ සැමැරුම නිමිතිකොට ගෙන මෙවර ඉතාලියේ ශ්‍රීලංකා තානාපති කාර්යාලය සහ ඉතාලියේ ශ්‍රීලංකා තානාපති නාවලගේ බෙනට් කුරේ විසින් සංවිධානය කරනු ලබන විජයග්‍රහණයේ සැමැරුම් ඉතාලි උත්සවය අද ඉතාලියේදී පැවැත්වෙයි. මේ සඳහා ලංකාව නියෝජනය කරමින් පාර්ලිමේන්තු මන්ත්‍රීවරුන් වන ශාන්ත බණ්ඩාර සහ අරුන්දික ප්‍රනාන්දු සහභාගී වෙති.එක්සත් ජාතික පක්ෂය මේ දිනවල ඌව පළාත් සභා මැතිවරණයට සුදානම් වෙමින් සිටී. ඒ සඳහා ඌව දිනන සටන නිමින් එ.ජා.ප පාක්ෂිකයන් බදවා ගැනීමේ වැඩසටහනක් පසුගියදා ආරම්භ වීය. මේ වැඩසටහන යටතේ එ.ජා.ප යට සාමාජිකයන් ලක්ෂයක් බදවා ගැනීම අරමුණ වී තිබේ. ඌව දිනන සටන නම් මේ වැඩසටහන ආරම්භකොට ඇත්තේ එ.ජා.ප බදුල්ල දිසා පාර්ලිමේන්තු මන්ත්‍රී හරීන් ප්‍රනාන්දුගේ සම්බන්ධීකරණයෙනි.පසුගිය සතියේ ඌව දිනන සටන වැඩසටහන බදුල්ලේදී ආරම්භ වීය. ඒ එ.ජා.ප නායකත්ව මණ්ඩල සභාපති කරූ ජයසුරියගේ ප්‍රධානත්වයෙනි. මේ අවස්ථාවට එ.ජා.ප මහ ලේකම් තිස්ස අත්තනායකද සහභාගී වීය. මේ අතරතුර ගිය සතියේ සෙනසුරාදා දිනයේ උදේ පාන්දරින්ම එ.ජා.ප මහ ලේකම්වරයා බදුල්ලට ගියේය. ඉන් අනතුරුව එ.ජා.ප මහ ලේකම්වරයා ගියේ බදුල්ලේ කාලි කෝවිලේ පැවැති විශේෂ පුජාවකටය. එම පුජාවෙන් අනතුරුව එ.ජ..ප මහ ලේකම්වරයා ගි‍යේ මුතියංගනය විහාරස්ථානයටය.ඌව දිනන සටන වැඩසටන ආරම්භ කිරීමට පෙර එ.ජා.ප මහ ලේකම් වරයා බදුල්ලේ මුස්ලිම් දේවස්ථානයකට ගොස් ආශිර්වාද ලබා ගත්තේය. එදිනම සවස් භාගයේ එ.ජා.ප යේ බදුල්ල දිස්ත්‍රික් ක්‍රියාකාරීන්ගේ හමුවක් බදුල්ල නගරයේ හෝටලයකදී පැවැත්විණි.ගිය සතියේ ඉරිදා උදෑසනම එ.ජා.ප නව සමාජිකයන් බදවා ගැනීමේ වැඩසටහන බදුල්ල නගරයේදී ආරම්භ වීය. මේ අතරතුර ගිය සතියේ සඳුදා දිනයේ එ.ජා.ප නායකත්ව මණ්ඩලය සිරිකොත පක්ෂ මුලස්ථානයේදී රැස් වුයේ බදුල්ලේ පැවැති එ.ජා.ප සාමාජිකයන් බඳුවා ගැනීමේ වැඩසටහනේ අඩුපාඩු පිළිබදව විමර්ශනයක යෙදීමටය. මෙහිදී එ.ජා.ප නායකත්ව මණ්ඩලයේ අවධානය යොමු වුයේ බදුල්ලේ පැවැති එ.ජා.ප සාමාජිකයන් බදවා ගැනීමේ වැඩසටහනට වගකීම් පවරා තිබියදී එම වැඩසටහනට සහභාගී නොවු පාර්ලිමේන්තු මන්ත්‍රීවරු සහ එ.ජා.ප ආසන සංවිධායකවරු ගැනය.ඔවුන්ට එරෙහිව විනය ක්‍රියාමාර්ග ගැනීමට සිදු වෙන බව එ.ජා.ප නායකත්ව මණ්ඩල සභාපතිවරයා එහිදී කියි සිටියේය.මේ අතරතුර ගිය සිතයේ සිරිකොත පක්ෂ මුලස්ථානයට මොණරාගල දිසාවේ එ.ජා.ප පාර්ලිමේන්තු මන්ත්‍රී රංජිත් මද්දුම බණ්ඩාර සහ එ.ජා.ප පළාත් සභා මන්ත්‍රීවරු සහ එ.ජා.ප මොණරාගල දිස්ත්‍රික් ආසන සංවිධායකවරු කැදවා තිබිණි. මොණරාගල එ.ජා.ප සාමාජික ප්‍රවර්ධන වැඩසටහන ගැන මෙහිදී දිර්ඝ ලෙස සාකච්ඡාවට ගැණිනි. " අපි සංවිධානාත්මකව පක්ෂය ජයග්‍රහණය කරවීමට අවශ්‍ය වැඩසටහන් ක්‍රියාත්මක කරනකොට සමහරු පක්ෂය හෑල්ලුවට ලක් කරන පා ගමන් යනවා. ඒවා නතර කරන්ඩ අවශ්‍යයි. එහෙම නැති වු‍ණොත් මේ අයගේ විනය ගැන ප්‍රශ්නයක් ඇති වෙනවා. එකෙන් හානිය වෙන්නේ පක්ෂයටයි. " රංජිත් මද්දුම බණ්ඩාර මන්ත්‍රීවරයා අවධාරණය කළේය.ඉන් අනතුරුව ඊට පිළිතුරු දුන්නේ එ.ජා.ප මහ ලේකම් තිස්ස අත්තනායකයි. " හරි හරි මින් පස්සේ අපි ඒ විදියට පක්ෂයේ අනුදැනුම නැතිව දිස්ත්‍රික් සංවිධානවල අනුදැනුම නැතිව පා ගමන් හෝ මොනව විදියක හෝ වැඩසටහන් කරන්ඩ කාටවත් ඉඩ දෙන්නේ නෑ. අපි ඒ සංවිධායකවරු ගෙන්වලා ඒ අයට අවවාද කරන්නම්. " එ.ජා.ප මහ ලේකම් තිස්ස අත්තනායක කියා සිටියේය.ගිය සතියේ ‍දෙහිවල ගල්කිස්ස මහ නගර සභාව සහ දෙහිවල ගල්කිසස නගරාධිපති ධනසිරි අමරතුංග විසින් සංවිධානය කරන "පුජා වෙසක් කලාපය " මෙවරත් සංවිධානය කොට තිබිණි. මෙවරත් මේ වෙසක් කළාපය විවෘත කිරීමට නගරාධිපති ධනසිරි විසින් ඇරැයුම් කොට තිබුණේ ජනාධිපතිතුමාටය.වෙසක් පොහොය දිනයේ උදේ පාන්දරම ජනාධිපතිතුමා දෙහිවල නගරාධිපති ධනසිරිට කථා කොට කීවේ " නගරාධිපතිතුමා අද මට තියෙන වැඩසටහන් ඉතාම වැඩියි. ඒ නිසා මට ඔයාගේ වෙසක් කළාපය විවෘත කරන්ඩ එන්ඩ තියෙන ඉඩකඩ අඩුයි. කොළඹ වෙසක් කලාප විවෘත කරලා තවත් විශේෂ වැඩසටහන් යෙදිලා තියෙනවා. ඒ නිසා මං වෙනුවට නාමල් රාජපක්ෂ මන්ත්‍රීතුමා ඔයාගේ වෙසක් කළාපය විවෘත කරන්ඩ ඒවි. " ජනාධිපතිතුමා නගරාධිපති ධනසිරිට කීවේය." කමක් නෑ සර්. නාමල් මන්ත්‍රීතුමා ආවා කියන්නේ ඔබතුමා අවා හා සමානයිනේ" ධනසිරි නගරාධිපතිවරයා ජනාධිපතිතුමාට කීය. ඉන් ටික වේලාවකට පසුව ධනසිරිගේ දුරකථනයට පාර්ලිමේන්තු මන්ත්‍රී නාමල් රාපක්ෂ කථා කළේය. " ධනසිරි අයියා. මං ඔයාගේ වෙසක් කලාපය විවෘත කරන්ඩ එනවා. ජනාධිපතිතුමා මට කිව්වා තියෙන වැඩ කැන්සල් කරලා හරි ඔයාගේ වෙසක් කළාපය විවෘත කරන්ඩ යන්ඩ කියලා. " පාර්ලිමේන්තු මන්ත්‍රී නාමල් ධනසිරි අමරතුංගට කීය.දෙහිවල පුජා වෙසක් කළාපය විවෘත කිරීමට නියමිත වුයේ පස්වරු 7 ට ය. නමුත් එදින පස්වරු හය පමණ වෙන විට නාමල් රාජපක්ෂ මන්ත්‍රීවරයා නගරාධිපති ධනසිරිගේ නිවෙසට පැමිණියේ ධනසිරි සමගින්ම වෙසක් කලාපය විවෘත කිරීමට යාමටය. මන්ත්‍රී නාමල් රාජපක්ෂ විසින්" පුජා වෙසක් කළාපය" විවෘත කිරීමට පෙර මන්ත්‍රී නාමල්ට තවත් විවෘත කිරිමක් සිදු කරන්නට වීය. එනම් දෙහිවල නගර සභාව ඉදිරිපිට වු විශේෂ දර්ශණීය උයනයි. එහි වතුර මල් කීපයකින් අලංකාර කොට තිබිණි. මේ විශේෂ දරුශණීය උයන ඉදි කොට තිබුණේ ආරක්ෂක ලේකම් ගෝඨාභය රාජපක්ෂගේ විශේෂ ඉල්ලීමකට අනුවය." නගරාධිපතිතුමා ලස්සනම නගර සභාව තමයි මේක. මං නගර සභාවලින් දැක්ක ලස්සනම තැන මේකයි. අපේ හැම නගරාධිපතිතුමාම තමන් ඉන්න නගර සභාව ලස්සනට හදා ගන්නවානම් මොන තරම් වටිනවා" නාමල් රාජපක්ෂ මන්ත්‍රීවරයා කියා සිටි‍යේය. ඉන් අනතුරුව නාමල් මන්ත්‍රීවරයා විසින් දෙහිවල පුජා වෙසක් කළාපය විවෘත කළේය.‍ මේ අතරතුර කුඩා දරු දැරියන් නාමල් මන්ත්‍රීවරයා දැක ගැනීමට පොර කන්නට පටන් ගත්හ. තවත් තරුණ තරුණියන්ද නාමල් මන්ත්‍රීවරයා සමග කතා බහ කරන්නට පොර කෑහ.වෙසක් කළාපය විවෘත කිරීමෙන් අනතුරුව නාමල් මන්ත්‍රිවරයා ගියේ හින්දු භක්තිකයන් විසින් සංවිධානය කරන ලද "සව් දන්සැලක් " විවෘත කිරීමටය. එහිදී නාමල් මන්ත්‍රීවරයාද සව් දන්සැලෙන් සව් කැද වීදුරුවක රස බැලුවේය." සර් අපේ නෑදෑයෝ කිලිනොච්චිවල ඉන්නවා. සර් ඒ පළාතට මොන තරම් සේවයක් කරනවාද කියලා අපේ නෑදෑයෝ කියනවා. සර් කිලිනොච්චියේ පාසැල් , කොවිල් , රෝහල් මොන තරම් හදලා දීලා තියෙනවාද. ඒ ගැන ඔබතුමා ගොඩක් පින් " හින්දු භක්තිකයෝ නාමල් මන්ත්‍රීවරයාට කීහ.අන්තර් ජාතික හෙඳ දිනය සැමැරිමේ උත්සවය ගිය සතියේ පැවැතියේ කොළඹ බණ්ඩාරණායක සම්මන්ත්‍රණ ශාලාවේදීය. ඒ ජනාධිපතිතුමාගේ ප්‍රධානත්වයෙනි. මේ අවස්ථාවට සෞඛ්‍ය ඇමැති මෛත්‍රීපාල සිරිසේන , රාජිත සේනාරත්න, නියෝජ්‍ය ඇමැති ලලිත් දිසානායක සහ රාජ්‍ය සේවා ඒකසත් හෙද සංගමයේ සභාපති පුජ්‍ය මුරුත්තෙට්ටුවේ ආනන්ද හිමියෝ ඇතුළු හෙද හෙදියෝ විශාල පිරිසක් එක්ව සිටියහ.මේ හෙද සැමැරුම් උත්සවයේදී ජනාධිපතිතුමා කී කථාව කාගේත් අවධානයට යොමු වීය." මුරුත්තෙට්ටුවේ ආනන්ද හාමුදුරුවෝ ජනාධිපතිවරයාට කඩේ ගියා කියලා සමහරු කියනාව. හැබැයි මේ හෙද සංගමය ලබා දී තියෙන ඉල්ලීම් දිහා බැලුවාම පේන්නේ මේ මුළු ආණ්ඩුවම මුරුත්තෙට්ටුවේ හාමුදුරුවන්ට කඩේ ගිහින් තියෙනවා වගේ කියලායි. " ජනාධිපතිතුමා කියා සිටි‍යේය.එමෙන්ම ජනාධිපතිතුමා අතීතයද සිහිපත් කළේය. " එදා හෙදියන්ගේ අයිතිවාසිකම් ඉල්ලුවාම එදා ආණ්ඩු මුරුත්තෙට්ටු‍වේ හාමුදුරුවන්ට බෝම්බ ගැහුවා. නමුත් අපි 2013 දී හෙදියන් කිසිම පීඩාවකට පත් කරන්නේ නැතිව ඔබේ අයිතීන් ලබා දුන්නා. " ජනාධිපතිතුමා කියා සිටියේය.මේ අතරතුර ගිය සතියේදී හෙද සිසුන්ට පත් වීම් ලබා දිමේ උත්සවයක් කොළඹ ප්‍රදර්ශන හා සම්මන්ත්‍රණ ශාලාවේදී පැවැත්විණි. මේ අවස්ථාවේදී සෞඛ්‍ය ඇමැතිවරයා හෙද සිසු සුවියන් අමතා අපුරු කථාවක් කළේය. මේ කථාවට පදනම් වුයේ මෑතකදී හෙද හෙදියන් විසින් සිදු කළ වැඩ වර්ජනය ගැනය. නමුත් හෙද හෙදියන් ඇමැතිවරයාගේ කථාව අසාගෙන සිටියේ මියට පිම්බා සේය." අද නම් මෙයාලා පුස් පැටව් වගේ තමයි ඉන්නේ. ඒත් තව අවුරුදු පහක් ගියාම බලන්ඩ එපැයැ. මෙයාලා කරන දෙය මට හිතා ගන්ඩ පුළුවන්. හෙද හෙදියන්ට වර්ජනය කරන්ඩ කිසිම අයිතියක් නෑ. ‍එහෙම කළොත් එ් අය ලබන ආත්මයේ ඉපදෙන්නේ උපතින්ම රෝගීන් වෙලායි. " සෞඛ්‍ය ඇමැතිවරයා කීවේ හෙද හෙදියන්ගේ දැඩි නිහඩතාවය මැදය.ඇමැතිවරයාගේ මේ කථාව අසාගෙන සිටි සෞඛ්‍ය අමාත්‍යාංශයේ නිලධාරීන් කිවේ අදනම් ඇමැතිතුමා මරු කථාවක් කළා. බලමුකෝ මෙයාලා ඉස්සරහට මොනවද කරන්නේ කියලා."කියායි.ජාතික නිදහස් පෙරමුණ විසින් තම දෙවන ජාතික සමුළුවේදී සම්මත කර ගත් හදිසි ප්‍රතිසංස්කරණ යෝජනාවලිය ත්‍රෛයිනාකායික මහනාහිමිවරුන්ට පිළිගැන්වීම පසුගිය සතියේදී සිදු විය.පසුගිය වෙසක් පොහෝ දින ජානිපෙ නායක, අමාත්‍ය විමල් වීරවංශ, ප්‍රධාන ලේකම් ප්‍රියන්ජිත් විතාරණ , නියෝජ්‍ය අමාත්‍ය වීරකුමාර දිසානායක, පළාත් සභා මන්ත්‍රී නිමල් පියතිස්ස, හිටපු පාර්ලිමේන්තු මන්ත්‍රීවරුන් වෙන වන නිමල් ප්‍රේමවංශ හා පද්ම උදයශාන්ත ගුණසේකර මේ අවස්ථාවන්ට එක් වුහ.ඔවුහු මුලින්ම අස්ගිරි මහා විහාරයේදී අස්ගිරි පාර්ශ්වයේ මහානායක අතිපූජ්‍ය උඩුගම ශ්‍රී බුද්ධරක්‍ඛිත හිමියන්ට හදිසි ප්‍රතිසංස්කරණ යෝජනාවලිය පිළිගැන් වූ අවස්ථාවේදී ආශිර්වාද කරමින් උන්වහන්සේ මෙසේද පැවසූහ. ‘‘විමල් වීරවංශ මැතිතුමා අතීතයේදී කටයුතු කළ අන්දම දෙස බලනකොට පෙනෙනවා, මෙවැනි යෝජනාවලියක් රජයට ඉදිරිපත් කරන්නේ ගැටළු ඇති කිරීමට නොවෙයි මේ රට තවදුරටත් දියුණු කරන්න අවශ්‍ය වාතාවරණය හදන්න කියලා."රට අද මුහුණදී තිබෙන තත්ත්වය දෙස බලන විට රජය තුළ ඉඳගෙනම තමයි රජයේ වැරදි නිවැරදි කිරීමට උත්සාහ කළ යුත්තේ. රටට එන විදේශ බලපෑම් වැඩියි. ඒවා මැඩ පවත්වාගෙනයි ඉදිරියට යායුත්තේ. ලෝකයෙන් එන රටට අයහපත් දේ අපි නොපිළිගත යුතුයි. රට අනතුරේ හෙළන්න මේ රටේම පිරිස් විදේශවලට උදව් කරනවා. අපි මේ අවස්ථාවේදී පක්‍ෂ විදියට බෙදී ගියොත් රට අනතුරේ වැටෙනවා." රට අනතුරේ හෙළන්න බලා ඉන්න අයත් ඔබතුමන්ලා ආණ්ඩුවෙන් ඉවත් වෙයි කියා බලාපොරොත්තු වෙනවා. සමහරු මඩ ගහන්න බලාපොරොත්තුවෙන් ඉන්නවා. ඒවාට ඉඩ නොදී කටයුතු කළ යුතුයි. රජයත් සමග ඉඳගෙන රජය හදාගත යුතුයි " අස්ගිරි මහනායක හිමියෝ කියා සිටියහ."රටට අනතුරක් එනකොට අපි එකට සිටිය යුතුයි. රට අනතුරේ හෙළන්න උත්සාහ කරන අය කරන්නේ රජයේ අඩුපාඩු විදේශවලට කියන එක. නමුත් අපි අපේ අඩුපාඩු ඇතුළේ කතා කරගෙන ඒවා නිවැරදි කරගත යුතුයි. රට අනතුරට පත් කිරීමට විදේශයන්ට ඉඩ නොතැබිය යුතුයි "ජානිපෙ නායක අමාත්‍ය විමල් වීරවංශ ඇතුළු නායකත්වයට ආශිර්වාද කිරීමෙන් අනතුරුව අස්ගිරි මහ නාහිමියෝ විමල් වීරවංශ අමාත්‍යවරයාගේ අතින් අල්ලා"පොඞ්ඩක් එන්න යැයි පවසා විහාර ගෙය තුළට කැඳවා ගෙන ගොස් මහානායක හිමියෝ ඇමැති විමල් සමග ටික වේලාවක් විශේෂ සාකච්ඡාවක් සිදු කළහ‍.මල්වතු පාර්ශ්වයේ මහානායක, අතිපූජ්‍ය තිබ්බටුවාවේ ශ්‍රී සුමංගල මහනාහිමිපාණන් වෙත ජානිපෙ යෝජනාවලිය පිළිගැන්වූයේ මල්වතු මහා විහාරයේදීය.ඉන්පසු ජානිපෙ නායකත්වය මැණික්හින්න හුරීකඩුව මහ විහාරයේදී රාමඤ්ඤ නිකායේ මහානායක නාපානේ පෙමසිරි මහනාහිමිපාණෝ බැහැදැක යෝජනාවලිය පිළිගන්වා ආශිර්වාදය ලබා ගත්හ.එහිදී දීර්ඝ අනුශාසනාවක් කළ මහ නාහිමිපාණෝ මෙසේද පැවසූහ. ‘‘සෑම අවස්ථාවකම සාකච්ඡාවෙන් ප්‍රශ්න විසඳා ගත හැකියි. අපි සෑම විටම රටේ අනාගතය ගැන සිතා තීරණ ගත යුතුයි. එදා බුදුරජාණන්වහන්සේ, කොසොල් රජතුමාට ලිච්ඡුවීන් සමග සටනට සූදානම් වූ අවස්ථාවේ අවවාද කළේ ළග බලන්න එපා! දුර බලන්න’ කියලයි. දූරදර්ශී ලෙස කටයුතු කරන්න ඕනෑ බවයි ඉන් අවධාරණය වූයේය." 30 වසරක යුද්ධය අවසන් කිරීමට වත්මන් ජනාධිපතිතුමා විශාල කාර්යභාරයක් ඉටු කළා. දිගටම යුද්ධය තිබුණා නම් අපි අද බටහිර වහල්ලූ පිරිසක් බවට පත්ව තිබේවි. උතුරු පළාත් සභාව දිනාගෙන මහ ඇමති විග්නේෂ්වරන් අද කටයුතු කරන ආකාරය බලන්න. " නාපාන පෙමසිරි හිමියෝ ඇමැති විරවංශට කීහ. "පසුගිය දිනවල එක් පුවත්පතක ජනාධිපතිවරණ පොදු අපේක්‍ෂකයන්ගේ ඡායාරූප පළ වුණා. ඒ සමග ස්වාමීන් වහන්සේ නමකගේත් ඡායාරූපය පළ වුණා. ඒක දුටුවිට මට විශාල සිත් වේදනාවක් ඇති වුණා. අපි සිටින්නේ පාලකයන් නිසි මගට ගැනීමටයි. පාලකයන් බවට පත් වීමට නොවෙයි. නමුත් රට බේරා ගැනීමට අපේ ස්වාමීන් වහන්සේලා කවදත් පෙරමුණ ගත්තා. ඒකයි විය යුත්තේ. මෙසේ සිය යෝජනාවලිය සඳහා ත්‍රෛයිනිකායික මහා සංඝරත්නයේ සහ සෙසු ආගමික නායකයන්ගේ ආශිර්වාදය ලබා ගැනීමෙන් අනතුරුව ඉදිරි සතියේදී ඒ පිළිබඳව ජනාධිපතිතුමන් සමග දීර්ඝ ලෙස සාකච්ඡා කිරීමට ජානිපෙ නායකත්වය බලාපොරොත්තුවේ. ඒ සඳහා ජනාධිපතිතුමන්ගෙන් කඩිනමින් දිනයක් හා වේලාවක් ලබා ගැනීමටද කටයුතු යොදා තිබේ.චන්දන බණ්ඩාරchandananewspolitic@gmail.COMකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>18</day>
    </date>
    <link>http://www.silumina.lk/2014/05/18/_art.asp?fn=ab1405185</link>
    <topic>විපක්ෂයේ ‍පොදු අපේක්ෂක කතාව මිරිඟුවක්</topic>
    <author>සංවාද සටහන චන්දන බණ්ඩාර</author>
    <content>ශ්‍රි.ල.නි.ප මහ ලේකම් සෞඛ්‍ය ඇමැති මෛත්‍රීපාල සිරිසේනසිගරට් පැකට්ටුවේ සෞඛ්‍යමය උපදෙස් අවවාද ඡායාරූප පළකිරීම අපේ රටේ පමණක් ගත් තීන්දුවක් නෙමෙයි එය ලෝක සෞඛ්‍ය සංවිධානය සමඟ ඇති කරගෙන තිබෙන එකඟතා මත ඇතිකර ගෙන තිබෙන තීන්දුවක්. එය දැනට ලෝකයේ රටවල් සියයකට වැඩිය ක්‍රියාත්මක කරනවා. යුරෝපා පාර්ලිමේන්තුවේ අනුමැතිය ලැබිලා යුරෝපා රටවලත් මේ තීන්දුව ක්‍රියාත්මක කිරීමට යනවා.සිගරට් පැකට්ටුවේ රූපමය අවවාද සියයට 95ක් ප්‍රදර්ශනය කරන රටවල් තිබෙනවා. සියයට 85ක් රූපමය අවවාද පළ කරන රටවල් තිබෙනවා. සියයට 80න් ඉහළ සෞඛ්‍යමය අවවාද ඡයාරූප පළ කරන රටවල් විශාල සංඛ්‍යාවක් තිබෙනවා. ඒ අනුව තමයි අපි අපේ රටේ සිගරට් පැකට්වල සෞඛ්‍යමය අවවාද ඡයාරූප සියයට 80 ක ප්‍රමාණයක් පළ කළ යුතු බවට ගැසට් නිවේදනයක් නිකුත් කළේ.2012 මැයි මාසයේ ගැසට් එකට මං අස්සන් කළේ. ලංකාවේ අවුරුද්දකට සිගරට් නිසා මැරෙන සංඛ්‍යව 21000 කට වැඩියි. එතකොට අවුරුද්දකට 21000 ක් සිගරට් නිසා මැරෙනවා නම් අපි එය වැළැක්වීමට ගත යුතු සෑම ක්‍රියාමාර්ගයක්ම ගත යුතුයි. ඒ නිසා තමයි අපි පාර්ලිමේන්තුවේත් සම්මත කළේ සියයට 80 ක් සිගරට් පැකට්වල සෞඛ්‍යමය අවවාද පළ කල යුතුයි කියලා.ලැබී තිබෙන අධිකරණ තීන්දුව ගැන සතුටු වෙනවා. අධිකරණයට ගොනු කළ දුම්කොළ සමාගමේ පෙත්සමේ ප්‍රධාන තර්කය වුණේ එවැනි ගැසට් නිවේදනයක් නිකුත් කිරීමට ඇමැතිවරයාට බලයක් නැහැ කියායි. නමුත් ඇමැතිවරයාට එවැනි ගැසට් නිවේදනයක් නිකුත් කිරීමට බලය තිබෙන බව අධිකරණය පිළිගෙන තිබෙනවා. එය අපේ ජයග්‍රහණයක්. නමුත් සියයට 80 ඡායාරූපමය අවවාද සියයට 60 ක් වීම ගැන තමයි කනගාටුව තිබෙන්නේ. දැනට ලබා දී තිබෙන අධිකරණ තීන්දුව ක්‍රියාත්මක කරලා ඉන් එහාට කටයුතු කළ යුතු ආකාරය ගැන ඉදිරි වැඩපිළිවෙළක් සකසනවා.මේ කාරණය පාර්ලිමේන්තුවේදීත් සම්මත වෙලා තියෙන්නේ. ඒ නිසා අපි අනාගතයේදී බලමු.පාර්ලිමේන්තුවේ රෙගුලාසි සම්මත වුණා. ඒ නිසා තවත් පනත් ගෙන එන්ඩ උවමනාවක් නෑ‍. අධිකරණය තමයි තීන්දු කළේ සියයට 50 ත් 60ත් අතර කියලා.පාර්ලිමේන්තුවේ දී සියයට අසුව කියන දෙය සම්මත වුණානේ. ඔවුන් කියන්නේ රෙගුලාසි නැතිව වෙනම පනතක් ගෙන එන්ඩ කියන එකයි. අපි මෙතැනදී පියවරින් පියවර ඉදිරියට යා යුතුයි. එ.ජා.ප යෙන් ඒ අදහස ඉදිරිපත් කරන එක හොඳයි. කාගේත් සහයෝගය ලැබිය යුතුයි. පාර්ලිමේන්තුවේ සියලු දෙනාගේ සහයෝගය ලැබුණා. ඒ ගැන මං ස්තුතිවන්ත වෙනවා සියලුම පාර්ලිමේන්තු මන්ත්‍රීවරුන්ට. අපි කලබල විය යුතු නෑ. හදිසි විය යුතු නෑ. පියවරින් පියවර කටයුතු කරන්ඩ තමයි අපි බලාපොරොත්තු වෙන්නේ.ඖෂධ ප්‍රතිපත්තිය පාර්ලිමේන්තුවේ සම්මත වෙලා දීර්ඝ කාලයක් වෙනවා. අවුරුදු 40 ක් තිස්සේ ඖෂධ ප්‍රතිපත්තියට අදාළ පනත තමයි නැතිව තිබුණේ. ඒ පනත අපි කැබිනට් මණ්ඩලයට දාලා දැන් ව්‍යවස්ථා කමිටුවට දාලා තිබෙනවා. ව්‍යවස්ථා කමිටුවෙන් නැවැත කැබිනට් මණ්ඩලයට පැමිණිය යුතුයි. ඉන්පසුව අපිට ඖෂධ පනත ඉදිරි මාස කීපයේදී පාර්ලිමේන්තුවට ඉදිරිපත් කරන්ඩ පුළුවන් වෙයි.කවුද ඒ චෝදනාව කරන්නේ කියන එකයි මට තියෙන ප්‍රශ්නය. මේ චෝදනාව කරන විපක්ෂය හැම වෙලාවේම කියන්නේ ආණ්ඩුවේ අරක මේක කඩා වැටිලා කියලානේ. විපක්ෂයට වෙන කියන්ඩ දෙයක් නෑනේ. විපක්ෂයෙන් හොඳක් කවදාවත් අහන්ඩ බැහැනේ. ඒක එයාලාගේ ජොබ් එක. ඒ නිසා අපි ඒකට කලබල විය යුතු නෑ.බොහොම පැහැදිලිව පෙනෙනවානේ සෞඛ්‍ය ක්ෂේත්‍රයේ මොන තරම් වර්ධනයක් තියෙනවාද කියලා. පසුගිය වසර දහයකට ආසන්න මහින්ද රාජපක්ෂ ජනාධිපතිතුමාගේ පාලන කාලය ගත්තොත් ඒ කාලය තරම් කවරදාවත් සෞඛ්‍ය අංශය ඉදිරියට ගියේ නෑ‍. භෞතික සම්පත් , මානව සම්පත් , අලුත් ගොඩනැඟිලි , අලුත් යන්ත්‍ර සුත්‍ර , වෛද්‍යවරුන් සහ හෙදියන් වර්ෂිකව බඳවා ගැනීම් අති විශාල වශයෙන් සිදු වුණා. අපේ රටේ සෞඛ්‍ය ගැන සහතිකය දෙන්ඩ පුළුවන් හොඳම ආයතනය තමයි ලෝක සෞඛ්‍ය සංවිධානය. ලෝක සෞඛ්‍ය සංවිධානය අපේ රටේ සෞඛ්‍ය සේවාව ගැන ඉහළම පිළිගැනීමක් තියෙනවා. ඒ නිසා වෙන අයගේ සහතික ගැන අපි කලබල විය යුතු නෑ.රෝහල්වල බෙහෙත් නැහැ කියන එක විලාසිතාවක් වෙලා. කිසිම රෝහලක බෙහෙත් නැති කමක් නෑ. වෛද්‍යවරුන් රෝහල්වල නැති බෙහෙත් වර්ග ලියනවා. ඒ බෙහෙත් වර්ග අපි අමාත්‍යාංශයෙන් ගෙන්වන්නේ නෑ. ඒ ඇරෙන්ඩ සමාගම්වලින් අලුතින් හඳුන්වාදෙන බෙහෙත් වර්ග සමහර වෛද්‍යවරුන් ලියනවා. ඒවා පිටින් ගේන්ඩ කියනවා. නමුත් උවමනා බෙහෙත රෝහලේ තියෙනවා.සෞඛ්‍ය අමාත්‍යාංශයේ විශේෂඥ කමිටුවක් විසින් අනුමත කළ බෙහෙත් වර්ග ලැයිස්තුවක් තිබෙනවා. එහෙම නැතිව හැමදාම එක එක දවසට අලුතෙන් එන බෙහෙත් වර්ග අපි රෝහල්වලට ගේන්නේ නැහැ. වෛද්‍යවරුන් අලුත් ඉන්ජෙක්ෂන් හඳුනාගත්තාම එවා ලියනවා.ඔය කියන දෙය තාක්ෂණික කාරණයක්. ඒක ඇමැතිවරයාට තීන්දු කරන්ඩ පුළුවන් දෙයක් නෙමෙයි. වෛද්‍යවරයා හෙදිය සහ පවුල් සෞඛ්‍ය සේවිකාව අතින් සුතිකාගාරයේ කෙරෙන කටයුතු තාක්ෂණික කාරණයක්. ඒක එයාලාම තමයි විසඳාගත යුතු වෙන්නේ. ඒක ඇමැතිට විසඳන්ඩ බෑ. එක පරිපාලන ප්‍රශ්නයක් නෙමෙයි. වෛද්‍ය විද්‍යාත්මක මට්ටමින් තාක්ෂණික කාරණා ඒ අය විසඳා ගත යුතුයි. සුතිකාගාරයේ හෙදියගේ වැඩේ මේකයි පවුල් සෞඛ්‍ය සේවිකාවගේ වැඩේ මේකයි කියලා ඇමැතිවරයාට තීන්දු කරන්ඩ බෑ‍‍‍.ඒකට විසඳුම් ඒ අය ඇති කර ගත යුතුයි. ඒක තාක්ෂණික කාරණයක්. වෘත්තීය සමිති මීට වඩා නම්‍යශීලී විය යුතුයි. ජයග්‍රහණය සියයට සියයක් කාටවත් ගන්ඩ බෑ. නම්‍යශීලී වෙලා හැම කෙනාම අඩියක් පස්සට ගිහින් අලුත් විදියට හිතලා ඒ අනුව ඒ අය සාකච්ඡා කරලා විසඳුමක් ගත යුතුයි.චෝදනා කරන්ඩ පුළුවන්. පරිපාලනයේ ඉන්නෙත් වෛද්‍යවරුම තමයි. එයාලත් ඒ සංගමයේ සාමාජිකයෝ. ඉතින් ඒක වෙනස් කරන්ඩ අපිට බැහැ. මට තිබෙන්නේ මධ්‍යස්ථව කටයුතු කිරීම. ඒ නිසා ඒ චෝදනාව මං ප්‍රතික්ෂේප කරනවා. ‍ආණ්ඩුවේ දැනට ඉන්න හැම පක්ෂයකටම යුතුකමක් තිබෙනවා තමන්ගේ අලුත් අදහස් තිබෙනවා නම් ඒවා ඉදිරිපත් කරලා සන්ධානයේ නායකයන් සහ ආණ්ඩුව සමඟ සාකච්ඡා කිරීම. ඒක තමයි වඩාත් ‍හොඳ. එළියේදී සටන් පාඨ කියනවාට වඩා හොඳයි එක මේසයකට ඇවිත් සාකච්ඡා කිරීම.නෑ කිසිම සාකච්ඡාවක් කරලා නෑ. අපි ඔය සියලු දේවල් දකින්නේ මාධ්‍යවලින් විතරයි.අපිට පාර්ලිමේන්තුවේ තුනෙන් දෙකේ බලයක් තිබෙනවා. ඔය විශ්වාස භංග යෝජනා ගෙනාවා කියලා ඕවා දිනන්ඩ පුළුවන් ඒවා නෙමෙයිනේ. ඕවා ප්‍රචාරාත්මක කටයුතු. නැතිව එයාලාට විශ්වාස භංග යෝජනාවක් දිනන්ඩ බෑ.ඔය වෙන දේවල් පක්ෂයට අයිති දේවල් නෙමෙයි. මිනී මැරුම් හිරේ යන ඒවා රටේ නීතිය ඇතුළේ විසඳිය යුතු දේවල්. දේශපාලන පක්ෂයක ප්‍රතිපත්ති පක්ෂයේ විනය මාලාව ඇතුළේ අපි කටයුතු කරන්නේ. කැලණියේ වෙන දේවල් පක්ෂයට අයිති දේවල් නෙමෙයි. ඒවා පෞද්ගලික කෝන්තර.මොනවද ඔය කියන රතු එළි කතා. කිසිම පදනමක් නෑ ආණ්ඩුව ඡන්ද කොට්ඨාශ 6 ක් හැර පනස් ගණනක් දිනුවා. සමහර ආසන ඡන්ද 15000 , 20000 සහ සමහර ආසන ඡන්ද 35000 වගේ ගණනින් දිනුවේ. සමහරු 2009 වසරේ මැතිවරණය එක්ක සසඳනවා. ඒක වැරැදියි ඒක එදා දවසේ ඡන්දයක්. එදා විපක්ෂයට වඩා ආණ්ඩුව ලක්ෂ 10 කින් විතර වැඩි ඡන්දයෙන් දිනුවා. විපක්ෂය බරපතළ පරාජයක් ලබලා තිබෙනවා. ඕන කෙනෙකුට තමන්ට ඕනෑ විදියට අර්ථකථන දෙන්ඩ පුළුවන්.ඌව මැතිවරණයට අපි සියල්ල සුදානම්. විවිධ මැතිවරණ කොට්ඨාසවලට සංවිධායකයන් පත් කරලා මැතිවරණ ව්‍යාපාරය ආරම්භ කරලා තිබෙනවා. නාම යෝජනා ලබා දුන් පසුව අපි වැඩට බහිනවා.නෑ මට මගේ පෞද්ගලික කැමැත්තක් ගැන කියන්ඩ බෑ ඡන්ද ගැන. පක්ෂ ලේකම් විදියට තනියම මත ප්‍රකාශ කරන්ඩ බැහැ.විපක්ෂයට පොදු අපේක්ෂකයෙක් දා ගන්ඩ බෑ කවදාවත්. ඕක මහ බොරු කතාවක්. කවද්ද පොදු අපේක්ෂකයෝ ආවේ. 1982 මේ ජනාධිපති තනතුර ආවේ. 1982 ට පස්සේ ආපු හැම ජනාධිපතිවරණයකදීම හිටපු හැම විපක්ෂයක්ම පොදු අපේක්ෂකයෙක් ගැන කතා කළා. හැබැයි කවදාවත් පොදු අපේක්ෂකයෙක් ගන්ඩ පුළුවන් වුණේ නැහැ.මොකද විපක්ෂය එක තැනකට එන්නේ නෑ.දැන් ජ.වි.පෙ කියනවා නිර්පාක්ෂික පොදු අපේක්ෂකයෙක් ගැන. එ.ජා.ප ය කියනවා පොදු අපේක්ෂකයා එ.ජා.ප යෙන් එන්ඩ ඕනේ කියලා. ඒ නිසා ඔය කියන පොදු ‍අපේක්ෂක කතාව මිත්‍යාවක්. ඕක මිරිඟුවක්. කවදාවත් සියලු දෙනා එකතුවෙලා පොදු අපේක්ෂකයෙක් දාන්ඩ බෑ ඒ තරම් විපක්ෂය අසමඟියි. ඒක වෙන්නේ නෑ කවදාවත්. ඒ නිසා ඔය සංකල්පය මහ බොරුවක්.ජ.වි.පෙ කියනවානේ සහයෝගය දෙන්නේ නෑ කියලා. එතකොට පොදු අපේක්ෂකයා වෙන්නේ කොහොමද? එයා එ.ජා.ප අපේක්ෂකයා.එ.ජා.පය සහයෝගය දෙන්නේ නෑ. ඒකයි මං කියන්නේ ඔහොම එකතු වෙන්නේ නෑ. ඔය කියන පොදු අපේක්ෂකයෙක් එන්නේ නෑ. දෙතුන් දෙනෙක් එකතු වේවි. තවත් පිරිසක් විරුද්ධ වේවි. ජනාධිපතිවරණ ඡන්දවල ලංකාවේ මොන පොදු අපේක්ෂකයෝද? මොන විකාර කතාද ඕවා.ආණ්ඩුවට දේශපාලන පක්ෂ රාශියකින් යුතු පොදු අපේක්ෂකයෙක් ඉන්නවානේ. ඒ ජනාධිපතිතුමා. ඒ නිසා ඒ ගැන ප්‍රශ්නයක් නෑ‍. ආණ්ඩුවේ පොදු අපේක්ෂකයා එතුමා. විපක්ෂය තමයි පොදු අපේක්ෂකයෙක් හොයන්නේ. ඒ නිසා විපක්ෂය හොයන පොදු අපේක්ෂකයා ‍හොයන්ඩ මේ ආත්මයේ පුළුවන් වෙන්නේ නෑ. විපක්ෂයේ පොදු අපේක්ෂකයා අද නෙමෙයි හෙට. ඒක එයාලාගේ බාලගිරි දෝෂය.සංවාද සටහන චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>18</day>
    </date>
    <link>http://www.silumina.lk/2014/05/18/_art.asp?fn=ab1405186</link>
    <topic>රජයේ ප්‍රතිපත්ති නිවැරැදි අවස්ථාවල එජාපයේ සහාය ලැබෙනවා</topic>
    <author>සංවාද සටහන සරත් පෙරේරා</author>
    <content>එජාප කළුතර දිස්ත්‍රික් පාර්ලිමේන්තු මන්ත්‍රීවිපක්ෂයේ නියෝජ්‍ය ප්‍රධාන සංවිධායක -නීතිඥ අජිත් පී. පෙරේරාඅවශ්‍ය තැනදී ආණ්ඩුව විවේචනය කරන්නට මෙන් ම රජයේ ප්‍රතිපත්තිය නිවැරැදිනම් එවැනි අවස්ථාවක කිසිම පැකිලීමක් නැතිව ඒ දුෂ්කරතාවලින් මිදීමට රජයට සහාය දෙන්නත් එජාපය සූදානම් යැයි එජාප පාර්ලිමේන්තු මන්ත්‍රී නීතිඥ අජිත් පී. පෙරේරා මහතා පවසයි.සිළුමිණ සමඟ සම්මුඛ සාකච්ඡාවකට එක්වෙමින් මන්ත්‍රීවරයා මේ ප්‍රකාශය කළේය. එහිදී ඇසූ ප්‍රශ්න කිහිපයක් හා ඒවාට මන්ත්‍රීවරයා දුන් පිළිතුරු මෙසේ ය.ආණ්ඩුව යම් දුෂ්කරතාවකට පත්වෙලා තියන අවස්ථාවක රජයේ ප්‍රතිපත්තිය නිවැරැදි නම් ඒ තීරණය ක්‍රියාත්මක කරන්න එජාපය එහෙන් මෙහෙන් නෙමෙයි සියයට සියයක් රජයට සහාය දෙන්න සූදානම් බව මේ තුළින් අපි පෙන්වා දී තිබෙනවා.සිගරට් පැකට්ටුවේ සියයට 80 ක රූපමය අවවාද යෙදීමේ තීරණයට එජාපය පමණක් නෙවෙයි සියලු පක්ෂ සහාය දෙනවා.මේ තීරණය ක්‍රියාත්මක කළොත් එහි වැඩි ප්‍රයෝජනය ලැබෙන්නේ අද ඉන්න වැඩිහිටියන්ට නොව ඉදිරියට එන ළාබාල අනාගත පරපුරට කියල අපි විශ්වාස කරනවා. මේ රූපමය අවවාද මේ විදියට සිගරට් පෙට්ටියට දැම්මොත් පිළිකා අනතුර පිළිබඳව දරුවා කුඩා කාලයේ ඉඳල මෙහි තියන භයානකත්වය වටහා ගනිවී. ඒක කළ යුතු බව අපි කවුරුත් එක වගේ පිළිගන්නවා.ඒක තමයි අපි කියන්නේ රජය පාර්ලිමේන්තුවට ඉදිරිපත් කළ අදාළ ගැසට් පත්‍රයේ අඩංගු සියලු දේ නීති කෙටුම් පතක් විදියට ඉදිරිපත් කරල පාර්ලිමේන්තුවේ සම්මත කරගත්තම මේ බාධකය ජය ගන්න පුළුවන් වෙනවා. මොකද මේ ගැසට් නිවේදනය ගැන මුළු පාර්ලිමේන්තුවම එකඟ වන නිසා එය අනුමත කරගන්නත් බාධාවක් නැහැ.පක්ෂ දේශපාලනය තිබියදී වුණත් රටට ජනතාවට වැදගත් මේ වගේ කරුණුවලදී එජාපයේ සහාය ලබා දෙන්න අපි සූදානම්.ඒ එක්කම මා කිව යුත්තේ අපේ ගවේෂණ චාරිකා අවසන් වී නැහැ. චෝදනා නැ‍ඟෙන ආණ්ඩුවේ අනෙකුත් ව්‍යාපෘති ගැන ද අපි ඉදිරියේ ගවේෂණ චාරිකාවල නිරත වෙනවා. අපි කියන්නේ මේ ව්‍යාපෘති දෙක ගැන ස්වාධීන විගණනයක් වහාම පැවැත්විය යුතු බවයි.මේ ව්‍යාපෘති දෙක ගැන විගණන සිදු වෙලා නැහැ. පාර්ලිමේන්තු ගිණුම් කාරක සභාවට එවැනි විගණන වාර්තාවක් ලැබිලත් නැහැ. අපි කියන්නේ රජයේ සාමාන්‍ය නිල විගණනය සෑහෙන්නෙ නැහැ. අපි අපේ ගවේෂණ අතුරු වාර්තාවෙනුත් කියා ඇති පරිදි මේ පිළිබඳව ස්වාධීන ලෝකය පිළිගත් විගණකයන් ලවා මේ විගණනය කළ යුතුයි. අපිට අවි ගෙන බාධා කළ අයට මෙතෙක් නීතිය අනුව කටයුතු කර නැති බවත් අපි කියනවා.ඉදිරියේ ප්‍රධාන මැතිවරණ දෙකක් එනවා. එකක් ඌව මැතිවරණය. ඉන් අනතුරුව එන්නේ අපේ දේශපාලන දැක්ම අනුව 2015 ජනවාරි මාසයෙන් පසුව ජනාධිපතිවරණයක් එනවා.පාප් තුමාගේ ශ්‍රී ලංකා සංචාරය ලබන ජනවාරි මාසයට යෙදී ඇති නිසා ජනාධිපතිවරණය ඉන් පසු දිනකට රැගෙන යාවි.ආණ්ඩුව තම සුපුරුදු උපක්‍රමය භාවිත කරමින් ජිනීවාහි පැවැත්වෙන මානව හිමිකම් සැසිවාරය සමඟ ගළපා ජනාධිපතිවරණය ලබන මාර්තු අගට යොදා ගනීවි කියන එකයි මගේ නිගමනය.යූඇන්පීයේ ජනාධිපතිවරයකු නොමැති වීම යූඇන්පීයේ අවාසනාවක් විතරක් නෙවෙයි රටේත් අවාසනාව කියලයි මා හිතන්නේ.මොකද මේ රට ආර්ථික වශයෙන් ගොඩගත හැකි දර්ශනයක් තියන එකම පක්ෂය අපේ පක්ෂයයි. අද මේ ආණ්ඩුවේ ඉන්න ඇමැතිවරුම ආණ්ඩුවේ ආර්ථික ප්‍රතිපත්තිය විවේචනය කරන අවස්ථාවක මේ රට මේ තියෙන ආර්ථික අගාධයෙන් ගොඩ ගන්න විකල්ප ආර්ථික දර්ශනයක් දැක්මක් තියන එකම විකල්ප පක්ෂය එජාපය පමණයි.ඒක පක්ෂය තීරණය කරල නැහැ. ජනාධිපතිවරණයකට යන්න රජය ප්‍රකාශයට පත්කළාම අපේ පක්ෂයේ ස්ථාවරය ප්‍රකාශ කරනවා.ඉදිරි ජනාධිපතිවරණයකදී ජයග්‍රහණය සඳහා විපක්ෂයේ සියලු පක්ෂ ප්‍රතිපත්තිමය එකඟතාවක් මත තනි අපේක්ෂකයකු ඉදිරිපත් කළ යුතු ය කියන කරුණ පිළිබඳ කවුරුත් එකඟ වෙනවා. කාටත් පිළිගත හැකි පොදු අපේක්ෂකයකු ඉදිරිපත් කිරීමේදී එම පොදු අපේක්ෂක එජාප සාමාජිකයකු නොවීමට ද ඉඩ තිබෙනවා.2015 මේ රටේ තිබෙන්නේ 2010 තත්ත්වය නෙවෙයි. රටේ ලොකු වෙනසක් තියෙනවා. ඒ නිසා අපි විශ්වාස කරනවා මෙවර සම්පූර්ණ විපක්ෂයේ පූර්ණ ප්‍රතිපත්ති එකඟතාවක් මත ඉදිරිපත් කරන අපේක්ෂකයා ජය ගැන්විය හැකිය කියා.එහෙම අදහසක් තියෙනවා. විවාද කරමින් ඉන්නවා. ඒ විවාදය අවසානයේ හොඳම තීරණය ගත හැකි වේවි.2015 ජනාධිපතිවරණය අවසාන විධායක ජනාධිපතිවරණය කරගැනීමට අපි කැප වෙනවා. මේක 1994, 1999, 2005 හා 2010 ත් හතර වතාවක් ජනතාව අනුමත කළ තීරණයක්.18 වතාවක් විකෘති වුණ 1978 ව්‍යවස්ථාව පූර්ණ වෙනසකට ලක්කළ යුතු ය යන්න අනිවාර්යයෙන්ම ඉදිරි මැතිවරණවල විපක්ෂයේ ප්‍රධාන තේමාව වෙනවා.මමකාගෙවත් මිනිහෙක් නෙවෙයි. එජාප පාක්ෂිකයෙක්. මම පිළිගන්නේ එජාප ප්‍රතිපත්ති. මම පාර්ලිමේන්තුවේ විපක්ෂයේ නියෝජ්‍ය ප්‍රධාන සංවිධායක ලෙස සේවය කරන්නේ පක්ෂය අනුගමනය කරන ප්‍රතිපත්ති අනුවයි. පක්ෂය තෝරන ඕනෑම නායකයෙක් යටතේ මම වැඩ කරනවා.අපි විපක්ෂයක් ලෙස අපේ වගකීම ශක්ති ප්‍රමාණයෙන් ඉටුකළ යුතු ය කියන තැන මා ඉන්නවා. මේ රටේ සාරධර්ම පිරිහීම ගැන අද විශාල ගැටලුවක් ජනතාව අතර පැන නැඟිල තියන වෙලාවක්. මහ සංඝරත්නය පමණක් නෙවෙයි සියලු පැවිදි උතුමන්ලා මේ ප්‍රශ්නය මතු කරනවා.ආර්ථික සංවර්ධනය සඳහා වන ආණ්ඩුවේ ප්‍රතිපත්ති අසාර්ථක වී තිබෙනවා.මෑතක දියත් කළ මහා පරිමාණ ව්‍යාපෘති නිසා රට අතිවිශාල මුදලක් ණය වී තිබෙනවා. නමුත් එහි ඵලදායිතාව ගමේ ජීවත්වන අහිංසක මිනිස්සුන්ට ලැබී නැහැ. ලැබෙන්නෙත් නැහැ. මේ තත්ත්වය තුළ නීතිය කාටත් සමානව ක්‍රියාත්මක වන බව පේන්නේ නැහැ.මේ ප්‍රශ්නවලට ආණ්ඩුවට විසඳුමක් නැහැ. මොකද මේ ප්‍රශ්නවල නිර්මාතෘවරයා වන්නේත් ආණ්ඩුවමයි. ඒ නිසා එකම විකල්පය පාලනයේ වෙනසක් ඇති කිරීම පමණයි.සංවාද සටහන සරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>18</day>
    </date>
    <link>http://www.silumina.lk/2014/05/18/_art.asp?fn=af1405181</link>
    <topic>දිනපතා කිලෝමීටර් 412ක් රාජකාරියට යන එන ගුරුතුමිය</topic>
    <author>සුභද්‍රා දේශප්‍රිය</author>
    <content>උදෑසන අරුණැල්ල උදාවීමටත් පෙර හිමිදිරියේ මව නිවසින් පිටත් වන විට අවුරුදු තුනක පුංචි දියණිය තවමත් සුව නින්දේය. ඇය වරින් වර නින්දෙන් අවදි වී අම්මාගේ උණුසුම සොයන්නීය. පුංචි දෙනෙත් රිදෙන තුරු රාත්‍රිය පුරා ද මව එන පෙර මඟ බලා සිටින ඇය බලාපොරොත්තු සුන් වූ සිතින් යුතුව නිදන කාමරයේ කොනක වූ ඇඳෙහි ගුලි වන්නීය. ඇය පසුදින උදෑසන පිබිදෙන විටත් අ‍ැගේ මව පෙනෙන්නට නැත. හිරු නැඟෙන විටත් හිරු මුදුන් වී අවරට බැසයන තුරුත් මහ මඟ බස්රියක කාලය ගත කරන මේ පුංචි දියණියගේ මව බදුල්ල හල්දුම්මුල්ල කනිෂ්ඨ විදුහලේ ගුරුතුමියකි.අම්මා ළඟ නැතිවීම පුංචි දියණියගේ හිතට මහත් දුකක් ගෙනදෙන්නේය. මිදුලේ ඒ මේ අත දුව පනිමින් දඟ කරන පුංචි දියණිය රැක බලා ගැනීමට කිරි අම්මාට ද නොහැකිය. ඇය ද රෝගාතුර වී සිටින්නීය. කැස්බෑව පොල්ගස්ඕවිට ප්‍රදේශයේ පදිංචි එස්.ඩබ්.උස්ගලහේන ගුරු මහත්මිය තමාගේ වයෝවෘද්ධ මව රැක බලාගැනීමට සිටින පවුලේ එකම දියණියයි. මවත් රැක බලා ගනිමින් වයස අවුරුදු තුනක් පමණ වන කුඩා දියණියගේ සියලු අවශ්‍යතාවයන් ද සපුරාලමින් හිමිදිරි පාන්දර දෙකට නිවසින් පිටවන්නීය. කොට්ටාව ප්‍රදේශයට සිය සැමියා සමඟ යතුරුපැදියෙන් පැමිණෙන ඇය කොළඹ සිට බදුල්ල බලා පිටත්ව යන බස් රථයකට ගොඩවන්නීය.බොහෝ දිනවල පැය හතක් පමණ කාලයක් කිලෝමීටර් 206 බස්රථයේ අසුනක් නොලැබ සිටගෙනම හල්දුම්මුල්ල දක්වා ගමන්ගන්නීය. ඇය අදාළ බලධාරීන්ට ඇගේ දුක් ගැනවිල්ල කිහිප විටක් පැවැසුව ද කිලෝමීටර 412ක් දිනපතා පාසලට යෑම ඒම හැර ඇයට වෙනත් විකල්පයක් නොවීය. උදෑසන දෙකට නිවසින් පිටත්වන ඇය නැවත නිවසට පැමිණෙන විට රාත්‍රි නවය පසුවී ඇත. බස් රථයේ සිටගෙන ම කිලෝමීටර හාරසියයකට අධික ප්‍රමාණයක් ගමන් ගන්නා ඇය දැඩි වෙහෙසට පත් වී සිටිය ද ඇයට නිවසේ කටයුතු ද සියල්ලම කිරීමට සිදුවී ඇත. දින පහක් ගතවනතුරු ඇය මේ ගමන නොනවත්වා ගමන් ගත යුතුය.එස්.බී.උස්ගලහේවා නම් තිස්පස් හැවිරිදි මේ ගුරුතුමිය සෞන්දර්ය කලා උපාධිධාරිණියකි. වසර තුනක් පුරා ඇය මේ ඉතා දුෂ්කර රාජකරිය ඉටු කළා. එහෙත් දිනකට කිලෝමීටර හාරසියයකට අධික දුරක් බස් රථයේ අසුනක් නොලබා සිටගෙනම යෑම ඇගේ රිදුම් දෙන දෙපාවලට නම් ඒ මඟ තවත් ඔරොත්තු නොදෙන්නේ ය.කළුතර බෝඹුවල ප්‍රදේශයේ බෝඹුවල විද්‍යාලයෙන් ද හොරණ ශ්‍රීපාලි මහා විද්‍යාලයෙන් උසස් පෙළ ද හැදෑරූ ඇය කොළඹ සෞන්දර්යය විශ්වවිද්‍යාලයෙන් සෞන්දර්ය උපාධිය සමත් වූවාය. ඇය දැනට වසර තුනකට පෙර ඌව පළාත් සභාවට අයත් හල්දුම්මුල්ල ප්‍රාථමික විද්‍යාලයට අනුයුක්තව ගුරු සේවයට බැඳුණාය. ඇගේ පත්වීම සෞන්දර්යය ගුරුපත්වීමක් වුව ද ඇයට කිසිදු දිනක සෞන්දර්යය විෂය උගැන්වීමට අවස්ථාවක් ලැබුණේ නැත.එහෙත් කුඩා කළ සිට තමා ඉතා කැමැත්තෙන් සිටි ගුරුවරියක වීමේ සිහිනය සැබෑවක් කරගත් නිසා ඇය මේ ඉතා දුෂ්කර ගමනට පය ගැසුවාය. එහෙත් සෙමෙන් සෙමෙන් මේ දුර ගමන නිමාවක් නොදකින තරම් දුර ගොස් ඇත. ඈ නිවසින් පිටත් වන විටත් ඇගේ පුංචි දියණිය තද නින්දේය. ඇය යළි නිවසට පැමි‍ෙණන විටත් දියණිය හුන්තැනම තද නින්දට වැටී ඇත. සතියේ දින පහ හමාර වන විට ඇගේ දෙපා නිවසින් පිටතට යාමට නොහැකි තරම් ඉදිමී ගොස්ය. ඇයට බොහෝ දිනවල අහර ගැනීම පවා අතපසු වන්නේය. තම එකම දියණිය රැක බලා ගන්නා මවත් මේ වන විට රෝගාතුර වී සිටින්නීය. ඒ නිසාම ඇය මේ වන විට දුෂ්කරතා රැසකට මුහුණ පා සිටින්නීය. ඇය සිය රාජකාරිය නිසා මානසික හා කායික සහ මානසික පීඩාවන් රැසකට මුහුණ පා ඇති බව ඇය පවසයි.“මම කළුතර බෝඹුවල විද්‍යාලයෙන් සා.පෙළ දක්වා ඉ‍ගෙන ගෙන උසස් පෙළ සඳහා හොරණ ශ්‍රීපාලි මහා විද්‍යාලයෙන් අධ්‍යාපනය ලැබුවා. මම උසස් පෙළ සමත් වී කොළඹ ‍සෞන්දර්යය පීඨයෙන් සෞන්දර්යය උපාධිය ලබාගත්තා. මගේ මුල්ම පත්වීම ලැබුණේ ඌව පළාතේ බදුල්ල දිස්ත්‍රික්කයේ හල්දුම්මුල්ල විද්‍යාලයට. දැනට වසර තුනකට පෙර එම පත්වීම ලැබුණේ. මම විවාහ වෙලා කැස්බෑව පොල්ගස්ඕවිට ප්‍රදේශයේ පදිංචියට පැමිණියේ. මගේ දරුවා මෙළොවට බිහි වීමේදී විශාල පරිශ්‍රමයක් දැරුවා දරුවා‍ෙග් ජීවිතයත් මගේ ජීවිතයත් ආරක්ෂා කරගන්න. දරුවාට හොඳ ශරීර සෞඛ්‍යයක් ඇතිකරගැනීමට අවශ්‍ය හොඳ පරිසරයක් තිබිය යුතුයි. ඒනිසා මගේ දරුවා රැකබලාගත්තේ ම‍ෙග් මව. මම පවුලේ එකම ගැහැනු දරුවා. මගේ අම්මා මේ වන විට ආතරයිටිස් රෝගය වැලඳී රෝගාතුරව එක්තැන් වී සිටිනවා.ඇය රැක බලාගැනීමේ කටයුත්ත කළ යුත්තේත් මා විසින්මයි. උදෑසන මා අවදි වෙන්නේ පාන්දර එකට. මා රත්‍රියේ නින්දට යන්නේ රාත්‍රි එකොළහත් පසුවී. මා පාසලට යෑමට නිවසින් පිටත් වන්නේ දෙකට. ස්වාමිපුරුෂයා සිටින දිනවලට ඔහුත් සමඟ මා කොට්ටාව ප්‍රදේශයට ගොස් බදුල්ල බලා යන බස් රථයකට ගොඩවෙනවා. කොළඹින් පිටත්වන බස් නිසා මට බොහෝ දිනවලට හිටගෙනයි හල්දුම්මුල්ලට යන්න වෙන්නේ. මගේ දරුවා බොහෝ දිනවලට මා නැති නිසා හරියට කන්නේ ‍‍ෙබාන්නේ නැහැ. මාව සොයමින් අඬනවා. දරුවාට මම නැතුව ඉන්න බැහැ. දරුවා හුඟාක් මානසිකව වැටිලයි ඉන්නේ. මගේ ස්වාමිපුරුෂයාට රාත්‍රි වැඩ මුර ඇති දවස්වලට මම පොල්ගස්ඕවිට සිට කොට්ටාවට ගමන් කරන්නේ ත්‍රිරෝද රථයකින්. මගේ වැටුප මඟ වියදමට වැය වෙනවා. ඒත් මම ගුරු වෘත්තියට හුඟාක් කැමැතියි.මම දැනට උගන්වන හල්දුම්මුල්ල විද්‍යාලයේ මට නියමිත පන්තියක් භාර වෙලා නැහැ. මම නිදහස් ගුරුවරියක් හැටියටයි ඉන්නේ. ගුරුවරියක් නොමැති දිනක ප්‍රාථමික පන්තියක උගැන්වීම් කටයුතු කළත් මට නියමිත පන්තියක් ලැබිලා නැහැ. මම ඉගෙනගත්තේ සෞන්දර්ය විෂයන් වුවත් මට ප්‍රාථමික පන්තිවලට උගැන්වීමටයි මෙතෙක් ලැබුණේ. ප්‍රාථමික පන්තිවලට උගැන්වීමට පුහුණුවක් අවශ්‍ය නිසා මම පසුගිය අගෝස්තු මාසයේ නිවාඩු කාලයේත් හල්දුම්මුල්ලට පුහුණු පන්ති සඳහා ගියා. නිවාඩු කාලයේදීවත් මට මගේ දරුවා සමඟ ගතකරන්න කාලයක් ලැබුණේ නැහැ. මම අධ්‍යාපන බලධාරීන්ගෙන් මගේ මානසික හා කායික ගැටලුව පිළිබඳව නොයෙක් වර දැනුම්වත් කර මාරුවක් ලබා දෙන ලෙසට ඉල්ලීම් කළත් මට කිසිදු පිළිතුරක් ලැබුණේ නැහැ. අමාරුවෙන් හදාගත්ත දරුවව මම හොඳින් රැක බලා ගන්න ඕන.ඒත් ඒ සඳහා මට කිසිදු ඉඩක් ලබෙන්නේනැහැ. කිලෝමීටර 412ක් යන්න එන්න මම උදේ ගෙදරින් පිටත් වෙන කොට මගේ දරුවා නිදි. මම ගෙදර එන විටත් දරුවා නිදි. මම එනතුරු මඟ බලාගන ඉඳලයි එයා නිදාගන්නේ. දරුවා වගේම මමත් මානසික පීඩනයකින් ඉන්නේ. මට මගේ දරුවාට ආදරය කරන්න මවු සෙනෙහස ලබා දෙන්න ඉඩක් නොලබා වෙනත් දරුවන්ට දරු සෙනෙහස ලබා දෙන්න තරම් මට මානසික කායික වටපිටාවක් නැහැ. මම මානසිකව ඒකාග්‍රතාවකින් කටයුතු කරන්නෙ කොහොමද? මා උගත් විෂයෙන් ප්‍රයෝජනය ගත හැකි පාසල් බස්නාහිර පළාතේ ඕනෑතරම් ඇතැයි මා විශ්වාස කරනවා. මට මගේ දරුවත් මවත් රැක බලා ගත හැකි පාසලකට මාරුවීමක් අධ්‍යාපන බලධාරීන් විසින් ලබා දුනහොත් එය විශාල උපකාරයක් වෙනවා යැයි ඇය පවසන්නීය.දිනයක උදාව සනිටුහන් කරමින් නැඟෙනහිරින් නැඟි හිරු කිරණ බටහිර අහස් කුස රක්තවර්ණ කරමින් බැස ගියේය. රාත්‍රිය උදාවී තිබේ. අහසේ තරු දිළිසෙන්නේය. ඒ තරු ගැන ලස්සනට කවි කියා දෙන්න මේ පුංචි දුව ළඟ අම්මා නැතිය. ටික වේලාවකින් ඒ තරු ද මැකී ගියේය. මෝදු වී ආ සුදු හඳ ගැන කව් ගී කියන්නට අම්මා ළඟ ළඟ එතැයි ඇය සිතුවාය. අම්මාගේ ලස්සන මිහිරි කටහඬ ඇයට සිහිනෙන් මෙන් ඇසෙන්නට විය.රාත්‍රිය පුරා අම්මාගේ උණුසුම නොඅඩුව නොලැබුවෙන් ඇය විටින් විට හඬන්නීය. අම්මාගේ උණුසුමට තුරුළු වී රැය පහන්වන තුරු සිටින්නට මේ පුංචි දෝනී තවමත් සිහින මවන්නීය. ඒ පුංචි දියණියගේ බලාපොරොත්තුව ඉටුකර දෙන මෙන් අපි අධ්‍යාපන බලධාරීන්ගෙන් ඉල්ලමු. තවද කිලෝමීටර් හාරසිය ගණනක් දුෂ්කර ගමන්මඟ ගමන් කිරීමට ඇගේ දෙපා තවත් නම් ඔරොත්තු නොදෙන්නේය.තම වයෝවෘද්ධ රෝගතුරව එක්තැන්වී සිටින මව රැක බලාගැනීමටත් තම දියණිය රැකබලා ගැනීමටත් හැකි ලෙස ඇයට පාසලක් ලබා දීමට අධ්‍යාපන බලධාරීන්ගේ හා නිලධාරීන්ගේ අවධානය යොමුවනු ඇතැයි ඇගේ අපේක්ෂාවයි.සුභද්‍රා දේශප්‍රියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>18</day>
    </date>
    <link>http://www.silumina.lk/2014/05/18/_art.asp?fn=af1405182</link>
    <topic>එල්.ටී.ටී.ඊ.යේ අන්තිම පස් බැම්ම අල්ලාගන්නට කළ සටන</topic>
    <author>ටිරෝනි වෑවලගේ</author>
    <content>පස් වසරකට පෙර සිදු වූ සියල්ල ඔහුට එලෙසින්ම මතක ය. ඇතැම් විට ඒ ඔහුගේ ජීවිතයේ අමරණීය ම දින කිහිපය නිසා වන්නට ද පුළුවන. මුළු දේශයේ ම ඉරණම තීන්දු කළ ඒ ‍‍ඓතිහාසික සිදුවීම් මාලාව ට 9වැනි ගැමුණු හේවා බලඇණියේ අණ දෙන නිලධාරියා වශයෙන් දායක වූ ඔහු මානුෂීය මෙහෙයුම පුරාව ම සටන් බිමේ රැඳෙන්නේ ය. දින වකවානු එළෙසින් ම නොවුණද සිදුවිම් සියල්ල ඔහු එකින් එක සිහිපත් කරන්නේ ය."2009 ජනවාරි මාසයේ පළවෙනිදා අපි පරන්තන් අල්ල ගත්තා. ඊට පස්සේ මට නියම වුණේ අලිමංකඩ අල්ලන්න. එතැන සටන් බොහොම දරුණුවට ගියා. කිසිම ආවරණයක් නැති වැලි සහිත තනී තීරුවක් වගේ බිම් කඩක අපි ඉදිරියට ගියේ. සෙබලුන්ට මුවා වෙන්න ගහක්වත් තිබුණේ නෑ. මම එක සෙබලා ගානේ ඉදිරියට යැව්වේ ඇඟේ කඹයක් බැඳලා. ඒ කඹය තමයි ඔවුන්ගේ විශ්වාසය වුණේ. මොනවා හරි වුණොත් ඇදලා ගනී කියලා විශ්වාසයෙන් ඔවුන් එකා බැගින් ඉදිරියට ගියා. තනි සිල්පර කොට කෑලි එකින් එක ගෙනිහින් ආවරණ හදා ගත්තා. ඒ ආවරණවල ඉඳගෙන සතුරාට පහර දීලා තවත් අඩි කීපයක් ඉස්සරහට ගියා. ඔහොම දවස් හයක් එක දිගට සතුරාට පහර දීලා තමයි අපි අලිමංකඩ අල්ලා ගත්තේ. ඒත් එක්කම යාපනය ප්‍රදේශයේ ඉඳලා මෙහෙයුම්වල නිරත වුණු 53 සහ 55 සේනාංක අපට එක් වුණා. එදා අපිට හරිම සතුටු දවසක් වුණා. "කර්නල් ලාල් චන්ද්‍රසිරි. ඔහු මානුෂීය මෙහෙයුම පුරාවට ලුතිනන් කර්නල් ධූරය දරමින් 9වැනි ගැමුණු හේවා බලකායට නායකත්වය දෙන්නේය. ශ්‍රි ලංකා සිතියමේ නගර කිහිපයකම ඔහුගේ රණකාමීත්වය සටහන්ව ඇත්තේ ය. සටන් සිතියම මතකයට නඟමින් ඔහු ඒ එකින් එක නගර ත්‍රස්තවාදයෙන් මුදා ගැනීමට යුද හමුදාව දායක වූ අයුරු පවසන්නේ එදා සටන් වැදීමෙන් ලද තෘප්තිය වදන්වලින් මුදා හරිමිනි." ඊට පස්සේ අපට නියම කෙ‍රුණේ සුගන්ධන්පුරම් අල්ලන්න. ඒක ත්‍රස්තවාදීන්ගේ කඳවුරක් වගේම මහවිරු ගම්මානයක්. ගෙවල් 400ක් විතර තිබුණා. ඒ ප්‍රදේශය නිදහස් කර ගන්න අපිට හරිම අමාරු වුණා. ත්‍රස්තවාදීන් මේ ගෙවල් අස්සේ හැංගිලා අපි ලං වෙනකොට බෝම්බ පුපුරුවා ගත්තා. ඒත් අපි අඩියක්වත් පස්සට ගියේ නැහැ. දවස් දහයකින් විතර අපි සුගන්ධන්පුරම් අල්ලගත්තා. එතනින් පස්සේ තිබුණේ පුදුකුඩුඉරිප්පු නගරය මුදා ගැනීම. එතන අපේ හමුදාව කළේ ඓතිහාසික සටනක්. ජයග්‍රහණය ලියවුණේ අපේ නමට. ඊට පස්සේ අපි පුදුමාතලන් අල්ලන්න ලෑස්ති වුණා. "යුද බිම යනු යුද බිම ම ය. ඊට වෙනත් උපමා සැපයීමට යාම එහි ස්වභාවිකත්වයට හානි කරන්නේ ය. එහෙත් ලාල් චන්ද්‍රසිරිට නම් යුද බිම සහ සෙසු තැනක වෙනසක් නොමැත්තේ ය. ජයග්‍රහණය ඔහුගේ එකම අරමුණ වන්නේ ය." 58වැනි සේනාංකයේ අණ දෙන නිලධාරියා මට හැම තිස්සෙ ම නිවැරැදි නායකත්වයක් දුන්නා. මම මට ලැබුණු අණ පිළිපැද්දා. මට මතකයි පුදුමාතලන් පස් බැම්ම. ඒ තමයි කොටින්ට තිබුණු අන්තිම පස් බැම්ම. ඒ වෙනකොට ත්‍රස්තවාදීන් තේරුම් අරගෙන තිබුණේ මේ සටන පරදින්නයි යන්නේ කියලා. ඒ නිසා ඉතුරු වෙලා හිටපු හැම ත්‍රස්තවාදියාම මරාගෙන මැරෙන කොටි වෙලයි හිටියේ. සටන තිබුණේ අන්තිම අමාරු අඩියක. "ඒ 2009 අප්‍රේල් මාසයයි. සිංහල අවුරුද්ද ද අවසන් ය. යුද ජයග්‍රහණය ගැන ඉඟි දකුණේ ජනතාවට ලැබෙමින් පවතින්නේ ය. එහෙත් චන්ද්‍රසිරිලා සතුව තවත් අභියෝග රැසක් එලෙසින් ම පවතින්නේ ය. ඒවා වචනයේ පරිසමාප්ත අර්ථයෙන් ම අභියෝග ම වන්නේ ය." පුදුමාතලන් පස් බැම්ම අල්ලන එක ලේසි වුණේ නැහැ. ඒක තමයි මගේ නියම සටන. මගේ විතරක් නෙමෙයි. හමුදාවේ අපි සෑහෙන පිරිසක් මේ සටන ට කැපවුණා. අපි අභියෝගය බාර ගත්තා. ගුවන් හමුදාවේ නියමුවන් රහිත යානාවලින් අපි තොරතුරු ලබා ගත්තා. මම දිගටම මගේ සෙබළුන් පුහුණූ කළා. දිය අගලක් හදලා ඒකේ සටන් කරන්න කියා දුන්නා. වෙඩි තැබීම් දිගටම පුහුණු වුණා. ඔවුන්ගේ මානසිකත්වය ඉහළ නංවන්න කටයුතු කළා. ඔවුන් සමීපයෙන් හිටියා. ත්‍රස්තවාදීන් ගැන තොරතුරු හොයන්න මමත් කටයුතු කළා. මේ සියල්ලෙන් අපේ සොල්දාදුවන් උපරිම සටන්කාමී මානසිකත්වයෙන් යුතුව හිටියා. ඒ අප්‍රේල් දහනවවැනිදා. අපි පුදුමාතලන් පස් බැම්ම අල්ලන සටන පටන් ගත්තා. "ඒ සටනට 9වැනි ගැමුණු හේවා බලඇණිය සමග විශේෂ බලකායත්, කමාන්ඩෝ බලකායත් එක්වන්නේ ය. පුදුමාතලන් ප්‍රදේශයේ කිලෝමීටරය බැගින් අල්ලා ගත යුතු බවට එක් එක් බලඇණියට නියෝග ලැබෙන්නේ ය. ඉන් පසුව ඉදිරියේ දිස් වන්නේ මීටර් 500ක දුරකින් යුතු ත්‍රස්තවාදීන් ගේ අන්තිම පස් බැම්මයි. එහි ආවරණය ලබමින් තවමත් ත්‍රස්තවාදීන් විශාල ප්‍රමාණයක් බලා සිටින්නේ පැමිණෙන කාට හෝ මරණය ම උරුම කිරීමේ අරමුණින් යුක්තවය. එහෙත් චන්ද්‍රසිරිලා ඒ කිසිවක් මායිම් කරන්නේ නැත. ජයග්‍රහණය. එපමණ ය. ඒ හැර වෙන් කිසිවක් පැවතිය යුත්තේ නැත." මම මට මගේ බලඇණියට අල්ලන්න නියමිත වුණූ කිලෝමීටරය හොඳට අධ්‍යයනය කළා. ඊට පස්සේ සටන සිදුවිය යුතු අන්දම තීරණය කළා. අන්තිමට එදා පාන්දර දෙකට විතර අපි සටන පටන් ගත්තා. සතුරන්ගෙන් ප්‍රබල ප්‍රතිප්‍රහාර එල්ල වුණා. ඒත් විශේෂ බලකාය, කමාන්ඩෝ බලකාය වගේම මගේ ගැමුණු හේවා බලකායෙත් කවුරුවත් අඩියක්වත් පසු බැස්සේ නැහැ. උදේ ඉර එළිය වැටෙනකොට ත්‍රස්තවාදීන්ගේ අන්තිම පස් බැම්මත් අපි ජයග්‍රහණය කළා. "ඒ සමගින් ලෝක යුද ඉතිහාසයේ අමරණීය සිදුවීමක් සිදු වන්නේ ය. ඒ මෙතෙක් වේලා ත්‍රස්තවාදීන්ගේ ප්‍රාණ අපකරුවන් බවට පත් ව සිටි දෙමළ ජාතිකයන් දහස් ගණනක් ත්‍රස්ත බැමි සිඳ බිඳ ලමින් හමුදාව වෙත පැමීණීමයි. ලාල් චන්ද්‍රසිරි ඒ අත්දැකීමේ ද පාර්ශවකරුවකු වන්නේ ය." මගේ සෙබලුන් පස් බැම්ම අල්ලගත්තත් එක්කම සරණාගතයන් පැමිණෙන්න වුණා. මමත් ඉක්මනටම පස්බැම්මට ගියා. අසරණ මිනිස්සු දහස් ගාණක් කොටින්ගෙන් මිදිලා අපි ළඟට ආවා. ඔවුන් හිටියේ ඉතාමත් කුසගින්නේ. අපි ඔවුන්ට සත්කාර කළා. ශ්‍රී ලංකා යුද හමුදාව විදිහට ත්‍රස්තවාදීන්ට ඒ විදිහටත් අසරණ මිනිස්සුනට ඉතාම කාරුණිකවත් අපි සැලකුවා. ඒත් සටන තවමත් ඉවර නැහැ. අපි සරණාගතයන් ගැන වගකීම සෙසු අයට පවරලා ඉතිරි ත්‍රස්තවාදීන් හොයාගෙන ඉදිරියට යාම ආරම්භ කළා. "එතැන් සිට ජයග්‍රහණයේ දිනය වු මැයි 18වැනිදා තෙක් ගෙවුණු දින විසි තුන චන්ද්‍රසිරිගේ මතකයේ රැඳී ඇත්තේ අඛණ්ඩ මෙහෙයුම් වශයෙනි.පුදුමාතලන් සිට වෙල්ලමුල්ලිවෛයික්කාල් දක්වා වූ කිලෝමීටර් කිහිපය ඔවුන් හඹා යන්නේ පෙර නොවූ විරූ ජයග්‍රාහී මානසිකත්වයක් සමගිනි. දේශයේ එක්සේසත් බව සනිටුහන් කරමින් මුලතිව් මුහුදු වෙරළේ ජයග්‍රහණයේ ධජ නැංවීමට කටයුතු සූදානම් වන්නේ ය." අන්තිම දවස් මට මතකයි. අපි හැමෝම එකාවගේ සටන් කළා. සෙබලුන් හැමෝම හරිම කැපවීමෙන් කටයුතු කළා. ඒ වගේම තමයි සටනේ හැම මොහොතකදීම අපට අවි ආයුධ වගේම ආහාර පානවලත් අඩුවක් තිබුණේ නැහැ. මැයි 18වැනිදා ප්‍රභාකරන්ගේ අවසානය සිදු වුණා. අපි වෙල්ලමුල්ලිවෛක්කාල් වෙරළ තීරයේ අපේ ජයග්‍රහණය සටහන් කළා. "ලාල් චන්ද්‍රසිරි මේ මොහොතේ ද එදා ලද ජයග්‍රාහී හැඟීම අත්විඳින බවක් පෙනෙන්නේ ය. වීර වික්‍රම විභූෂණය ඇතුළු පදක්කම් රාශියකින් පිදුම් ලද ඔහු යුද හමුදාවට තම ජීවිතයම කැප කර ඇති බව පෙනෙන්නේ ය.ත්‍රස්තවාදය මෙරටින් තුරන් කර පස් වසරක් සපිරෙන මේ මොහොතේ ලාල් චන්ද්‍රසිරි සමග කතා බහ කළ මට මෙසේ ද සිතුණි. විරුවන් ඇත්තේ අතීත ඉතිහාස පොත්වල පමණක් ම‍ නොවේ. ඇතැම් සැබෑ විරුවන් අප දෑස් අබියස ද සිටින්නේ ය. ඒ විරුවන් දේශයේ වර්තමානය පමණක් නොව අනාගතය ද සුන්දර කරන්නේ ය.ටිරෝනි වෑවලගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>18</day>
    </date>
    <link>http://www.silumina.lk/2014/05/18/_art.asp?fn=af14051821</link>
    <topic>නොනිඳන අග නගරය තෙමඟුල් අසිරියෙන් ආලෝකවත් වූ අයුරු</topic>
    <author>ඉනෝකා සමරවික්‍රම ඡායාරූප - චමින්ද නිරෝෂණ</author>
    <content>මෝටර් රථවලින් අතොරක් නැතිව නැංවෙන නලා හඬ අතරින් අප රැගත් මෝටර් රිය ඉදිරියට ඇදේ. බෞද්ධ කොඩියෙන් විදුලි බුබුළෙන් හැඩ වුණ මඟ දෙපස මෙන් ම ජල තටාකවල ඇත්තේ ද අමුතුම සිරියාවකි.වර්ණවත් විදුලි බුබුළුවලින් නැ‍ඟෙන මඳ ආලෝකය වර්ණ ආලේපයක් පැතිරුණාක් මෙනි. ඒ මේ අත ගමන් කරන අයත් ඈත දුරක සිට ලොරි බාග වෙනත් වාහන ආදියෙන් පැමිණෙන ජනතාව නිසා වෙනදාට රාත්‍රි දහය වනවිට එතරම් ජනාකීර්ණ නොවන කොළඹ නගරය නොනිඳන නගරයක් බවට පත්ව ඇත. මේ වෙනස සම්බුදු තෙමඟුල වෙනුවෙන් කොළඹ හා ඒ අවට හැඩ වැඩ වීමත්ය. රටම වෙසක් සිරියෙන් ඔපවත් වෙද්දී වෙසක් ස‍ඳේ සිසිල් කිරණ මිහිතලය පුර‍ා විසිරි තිබිණි.වේලාව සවස හය පසු වී ඇත. සැදෑ අඳුර කොළඹ හුණුපිටිය නවම් මාවත, ගංගාරාම විහාරය ඉදිරිපස බේරේවැව සීමාමාලකය පමණක් නොව ඒ අවට මාවත් වසාගෙන පැතිර යමින් පවතී. මාර්ගය දෙපස ඇති පහන් කණුවල විදුලි බුබුළුවලින් විහිදෙන එළියක් අතරින් පතර විදුලි වැලකින් විහිදෙන එළියත් හැරුණ විට ඒ ‍මාවතේ වෙනත් ආලෝකයක් නැති තරම් ය. ඈත සිට බැලූවිට බේරේ වැවේ ආසන්නයටවත් යානොහැකි තරමට සෙනඟ ය.ඉමක් නොපෙනෙන ජනතාව අතර කෙනකු අතරමං ව‍ූයේ නම් සොයා ගැනීමට බොහෝ අපහසු වනු ඇත.මඟ දෙපස ඇත්තේ ත්‍රිවිධ හමුදාව, පොලිසිය, විසින් සාදා නිමකරන ලද පහන් කූඩු ය.පාර දෙපස ඇති පදික වේදිකාවල, බේරේ වැව ළඟ ඇති කණ්ඩිය ද වෙසක් සිරිසර නැරඹීමට පැමිණි අයගෙන් පිරී ඉතිරී ගොසිනි.“අපි ආවේ හුඟක් දුර බැහැර කුරුණෑගල ඉඳලා. අපි කට්ටියක් ම ආවා. කට්ටිය තැන් තැන්වල විසිරිලා ඉන්නවා. අවුරුද්දට වරක් වෙසක් බලන්න අපි නොවරදවාම කොළඹ එනවා. මේ ලස්සන හැමදාම තියෙනවා නම්... කුරුණෑගල සිට පැමිණි ජයන්ති පැවැසුවේ කනගාටුවෙන් මෙනි.වෙසක් බලන්නට විවිධ ප්‍රදේශවලින් ආ අය මෙන් ම විදේශිකයෝ ද නො ඉවසිලිමත්ව බලා සිටින්නේ විදුලි බුබුළු ආලෝකවත් වන තුරු ය. සෙත් පිරිත් සජ්ඣායනය අවසන් වී ගත වූයේ මොහොතකි. දහස් ගණනක් වූ ජනතාවගේ මුවින් නැගුණු විශ්මයාර්ථ හඬ ඒ කළුවර බිඳිමින් මතු වූ විදුලි ආලෝකයට අමුතුම අපූර්වත්වයක් එක් කළේ ය.නාවික හමුදා භක්ති ගීත කණ්ඩායම විදුලි ආලෝකයෙන් අලංකාර කැරුණු නැවක ආකෘතියක සිට වෙසක් බැති ගී ගයන්නට වූහ‍.‍‍‍එසැණින් ම අහසට නැඟි පිපිරී ගිය මල් වෙඩි කොළඹ අහසට අමුතු වර්ණාවලියක් එක් කළේ ය.“හරියට තරු කඩා වැටෙනවා වගේ. අර බලන්න කෝ අම්මේ ලස්සන.”යොවුන් දියණියක තම අම්මාට කියනු පැහැදිලිව ඇසිණි.සම්බුදු තෙමඟුල සැමරීම සඳහා රට පුරාම දාන, ශීල, භාවනා පිංකම් පැවැත්වෙද්දී අපේ සංස්කෘතියේ තවත් අංශයක් ඉස්මතු කරමින් වෙසක් සැරසිලි වෙසක් පහන් කූඩු මෙන් ම වෙසක් තොරණ ද නිර්මාණය කෙරිණි.වෙසක් පොහෝ දා රාත්‍රියේ නොව ඊට පසුදා අපි කොළඹ හා ඒ අවට වෙසක් සිරි නරඹන්නට ගියෙමු. කොළඹ ගංගාරාම විහාරස්ථානය කේන්ද්‍ර කොටගෙන පැවැති වෙසක් කලාපයේ ආරම්භක අවස්ථාවේ පැවැති අසිරිය එසේ ය.පෙර දවසක අපි කොළඹ අවට ඇවිද්දෙමු. ඒ ඉදිකැරෙන තොරණ පිළිබඳ කරුණු සොයන්නට ය. කොහු ලණු උස පුවක් කඳන් ආදිය එක්කොට බැඳි සැකිල්ල නැරඹීමේදී තොරණ කෙබඳු වේවිදැයි කියා හරි හැටි අවබෝධයක් අපට නොවිණි. එහෙත් දැන් සියල්ල නිමවී අවසානය. තොරණ සැකිලි බැඳීමට දහඩිය හෙළූ මිනිසුන්ගේ ශ්‍රමය වඩ වඩාත් සඵල වී ඇත. දැන් ඒ තොරණවල පුවක් කොටන් හෝ ලණු ගැට හෝ යකඩ බම්බු පෙනෙන්නේ නැත. පෙනෙන්නේ අලංකාර රටා මවන නෙක පාට විදුලි බුබුළින් හැඩ වූ වෛවර්ණ චිත්‍රයෙන් හැඩ වූ තොරණ ය. ගංගාරාමයේදී රණමයුර ජාතකය, දෙමටගොඩ දී බන්දුල මල්ලිකා කතාව, තොටළඟ සඳකිඳුරු ජාතකය, අරලියගහ මන්දිරය අවට වෙසක් කලාපයේදී මහා භද්‍රකල්පය, කොස්ගස් හන්දියේ මහබෝධි ජාතකය ආදී වශයෙන් ජාතක කතා විදහා දැක්වෙන තොරණ මෙදා වෙසක් උත්සවයට වඩාත් සුන්දර බවක් ගෙන ආවේ ය.ඇතැම් තොරණ බොහෝ පැරැණි ය. තොටළඟ තොරණ ඉදිකරන්නේ මෙවර හැට තුන්වන වරට ය. පෑලියගොඩ තොරණ පනස් අටවැනි වරය. බොහෝ පැරණි තොරණ අතර තරුණයන් විසින් පළමුවරට ඉදිරිපත් කළ තොරණ ද ඇතැම් ප්‍රදේශවලදී දැක ගැනීමට ලැබිණි.මීට අවුරුදු හතළිහකට හතළිස් පහකට පමණ පෙරනම් වෙසක් සැරසිලි දැකිය හැකි වූයේ සීමිතව ය. එහෙත් කාලයත් සමඟ අද සියල්ල වෙනස් වී ඇත. සංවිධානාත්මක ලෙස නිර්මාණය කෙරුණ වෙසක් කලාප කොළඹ නගරයේ පමණක් නොව ඈත ගම් දනව්වලදී ද දැක ගැනීමට පුළුවන්කම ලැබිණි.ඒ අතර පත්තර මහගෙදර වූ එක්සත් ප්‍රවෘත්ති පත්‍ර සමාගමේ අනුග්‍රහය ඇතිව ‘අමාදහර’ වෙසක් කලාපයත්, ඇතුළුව ‘බුද්ධ රශ්මි’, දියවන්නා, දෙහිවල, ජාඇල, ආදී ප්‍රදේශවලත් වෙසක් කලාප දැක ගැනීමට හැකිවිණි.ඈත ගම් දනව්වල සිට නගරයට වෙසක් සැරසිලි නැරඹීමට පැමිණි මහා ජනතාව වෙනුවෙන් තැන තැන ඉදිකෙරුණ බත් දන්සල, බීම දන්සල් ආදිය පසුගියදින කිහිපයේ ම පැවතුණි.මාර්ග තදබදය නිසා තොරණ, පහන් කූඩු ආදිය අසලට ළඟාවීමට බැරි තරමට සෙනඟ ය. පාර්ලිමේන්තු ක්‍රීඩාංගණය, ගාලු මුවදොර පිටිය, දියත උදානය අතුරු සිදුරු නැතිව පිරීගොසිනි.“දැන් තව මොහොතකින් යෝධ උකුස්සා පැමිණ පටාචාරාවගේ දරුවා රැගෙන යනු ඇත.”වාහනය බොහෝ දුර නතර කර දියවන්නා වෙසක් කලාපයට ඇවිදගෙන යන අතර තුරේ අසන්නට ලැබුණකි. ඡායාරූප ශිල්පී චමින්ද නිරෝෂණ කැමරාව ද මානාගෙන සෙනඟ අතරින් ඉදිරියට යයි‍. එහෙත් අපට දියවන්නාවට ළංවීමට අසීරුය. ඒ තරමටම සෙනඟ ය. ත්‍රිවිධ හමුදාව, පොලිසිය, සිවිල් ආරක්ෂක බළකාය ආදී ආරක්ෂක සේවා සාමාජිකයන් විසින් නිමවන ලද අලංකාර පහන් කූඩු නරඹන අතරේ ම අපි ඉදිරියට ගියෙමු‍.“කන්තක අසු නේරංජාව තරණය කරන විදිහත් හදලා තියෙනවා.”එක පොදියට එකතු වූ බාල මහලු කවුරුත් වැව් කණ්ඩිවල වාඩි වී සිටිමින් බැමි උඩ නඟිමින් අශ්වයා පනින තුරු බලා හිඳී.අපිද බලා සිටියෙමු. එහෙත් අශ්වයාගේ පැනීම පමා විය. අපි එන්නට පිටත් වීමු.පාසල් වෙසක් කලාප අතර කොළඹ ආනන්ද ඉසිපතන විදුහල්වල ශිෂ්‍යයන්ගේ වෙසක් පහන් කූඩු හා සැරැසිලි වලින් අලංකාර වී තිබිණි‍.විද්‍යුත් හා මුද්‍රිත මාධ්‍ය මෙහෙයවූ වෙසක් කලාපවල ද වෙසක් ‍සැරසිලිවලට අමතර ධාතු ප්‍රදර්ශන ද බැතිමතුන්ගේ බොදු බැතිය වැඩි කරලීමට හේතු වූ අතර වේදිකා නාට්‍ය ද මෙන් ම භක්ති ගී ගායනා ද ඉදිරිපත් කැරුණි.අතොරක් නැති වාහන පෝලිමේ සිර වී සිට අපි ගමන් ඇරඹුවෙමු. කොළඹ නගර සීමාවෙන් බැහැර වූ විට මහරගම, පැපිළියාන, පිළියන්දල, බණ්ඩාරගම, හොරණ ආදී ප්‍රදේශවල ද අලංකාර තොරණ දැකිය හැකි විය.“අපි අපේ තරුණ කාලෙත් වෙසක් බලන්න යනවා. ඒත් මේ වගේ වෙසක් සැරසිලි වෙසක් කලාප තිබුණේ නැහැ. පේනව නේද කොල්ලෝ වෙස් මුහුණු දාගෙන කරන විකාර.” පයින් ඇවිදීම නිසාම වෙහෙසට පත්ව සිටි අනුරාධපුරයේ සිට පැමිණි ගුණවතී රණසිංහ මාතාව කීවා ය.උතුම් සම්බුදු ගුණ සැමරීම සඳහා කෙරෙන මහඟු පිංකම් අතර වෙසක් සැරසිලි, තොරණ, නිර්මාණ, දන්සල් ආදී සියලු ආමිස පූජාවන් කෙරෙහි බැති සිතින් දායක වූවෝ බොහෝ ය. ඇතැමෙක් සෙනඟ අතර තෙරෙපෙමින් යන‍ මේ ගමන් විකාරයන් ලෙස දුටුව ද තවෙකකු දකින්නේ එය අපේ සංස්කෘතිය ඉදිරියට ගෙන යාමක් ලෙස ය. අලංකාර විදුලි බුබුළෙන් හැඩ වූ රාජ්‍ය හා පෞද්ගලික ආයතන කොළඹ නගරයේ වටරවුම් මෙන් ම මඟ දෙපස බෞද්ධ කොඩියෙන් විදුලි බුබුළෙන් හැඩකර තිබුණේ ය. ඒ අතර ලිප්ටන් වටරවුමට පවා අපූරු එළියක් ගෙන දුන් නිමවුමක් ද වූයේ ය.ඉනෝකා සමරවික්‍රම ඡායාරූප - චමින්ද නිරෝෂණකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>18</day>
    </date>
    <link>http://www.silumina.lk/2014/05/18/_art.asp?fn=af1405183</link>
    <topic>දැන් ප්‍රාන්ත ආණ්ඩුවල පටු පරමාර්ථ ඉටු කරගන්න ඉඩ ලැබෙන්නේ නෑ</topic>
    <author>සාකච්ඡා කළේ සරත් පෙරේරා</author>
    <content>පේරාදෙණිය විශ්වවිද්‍යාලය දේශපාලන විද්‍යා අධ්‍යාපන අංශයේ මහාචාර්ය -ගාමිණී සමරනායකනරේන්ද්‍ර මෝඩි ඉන්දියාවේ නව අගමැතිවරයා ලෙස පත්වීම එරට මැතිවරණ ඉතිහාසයේ අලුත් පිටුවක් පෙරළීමක් ලෙස පළමුවෙන් ම සඳහන් කළ හැකියි.එරට පළමු වතාවට මධ්‍යම ආණ්ඩුවෙන් පිටත දේශපාලනඥයකු ඉන්දියාවේ අගමැති ධූරයට පත්වීම එරට අලුත් ම අත්දැකීම වේ‍ ඔහු මෙතෙක් ගුජරාට ප්‍රාන්තයේ මහ ඇමැතිවශයෙන් කටයුතු කළේ ය.සම්මතයන්ට එරෙහිව මෝඩි ප්‍රාන්ත පාලනයේ සිට මධ්‍යම ආණ්ඩුව මෙහෙයවීමට දැන් වරම් ලබා ඇත‍. එමෙන් ම මෝඩිගේ පත්වීම ඉන්දීය දේශපාලන පක්ෂ ක්‍රමයේ සභාග ආණ්ඩු ද්වි පක්ෂ ක්‍රමය ඉදිරියට ගෙන යාමකි‍.මෝඩි මෙවර කිහිලිකරුවල ආධාරයක් නොමැතිව ශක්තිමත් මධ්‍යම ආණ්ඩුවක් පිහිටුවා එයට නායකත්වය දීමට වරම් ලබා සිටීම විශේෂයෙන් සඳහන් කළ යුතු ය.මේ නිසා ප්‍රාන්ත පක්ෂවලට යටත් නොවී ප්‍රාදේශීය පක්ෂවලට යටත් නොවූ තම සභාගය යටතේ ශක්තිමත් ආණ්ඩුවක් මෝඩි පිහිටවනු ඇත.මෝඩි මෙසේ ජයග්‍රහණයට පත්වීමත් සමඟ ම සාමාන්‍ය ජනතාවට ජීවන ප්‍රශ්න විශේෂයෙන් ම දූෂණය පැතිරීම වැනි චෝදනා ලැබූ කොංග්‍රස් පාලනය අවු‍රුදු දහයක පාලනයකින් පසු ඉවතට විසිවී ඇත.මෙහිදී විශේෂයෙන් අගමැති ධූරයට පත්වීමෙන් පසු භාරත ජනතා පක්ෂය ඉන්දියානු මුස්ලිම් ජනතාව සමඟ කටයුතු කරන ආකාරය පාකිස්ථානය හා චීනය සමඟ කටයුතු කරන ආකාරය ඉන්දියාවට පමණක් නොව ලෝකයට ම වැදගත් වනු ඇත.භාරතීය ජනතා පක්ෂය මෝඩි අගමැතිතුමා යටතේ ඉන්දියාවේ මධ්‍යම රජය ශක්තිමත් කිරීමට කටයුතු ‍කරනවා ද නැතිනම් දුර්වල මධ්‍යම රජයක් පවත්වාගෙන යමින් ප්‍රාන්ත ආණ්ඩු ශක්තිමත් කිරීම කරනවාද යන කාරණා කෙරෙහි ලංකාව විමසිලිමත්ව සිටිය යුතු ය.මෙහිදී මෝඩි ගුජරාට ආර්ථිකය සංවර්ධනය කළ ආකාරයට එම ප්‍රාන්තයේ යටිතල පහසුකම් සංවර්ධනය කළ ආකාරයට සමස්ත ඉන්දියාව සංවර්ධනය කිරීමට ඔහුට හැකි වේද යන කාරණය ඉතා වැදගත්වේ. එතැනදීත් ඉන්දියාවේ සාමාන්‍ය ජනතාවට ඔහුගේ ආර්ථික ප්‍රතිපත්ති කුමන ආකාරයට බලපානවාද යන්නත් ඉතා වැදගත් වෙනවා.ඔහුට තිබෙන විශාලතම අභියෝගය වන්නේ ඉන්දියාව තුළින් ඉස්මතු වෙමින් පවතින ත්‍රස්තවාදය මැඬ පවත්වන්නේ කෙසේ ද යන්න පිළිබඳවයි.ඒ සම්බන්ධව කටයුතු කිරීමේදී ත්‍රස්තවාදය මැඬ පැවැත්වීම පිළිබඳව අත්දැකීම් ඇති ලංකාව සමඟ හොඳ මිත්‍රත්වයක් පවත්වාගෙන යාමට හැකි වේවි කියා මා හිතනවා.ඒ වගේම ඉන්දීය ජනතාව තුළ ඔහු ඇතිකළ බලාපොරොත්තුව ඔහුට ඉටුකිරීමට හැකිවේ ද යන්නත් සඳහන් කළ හැකියි.මෝඩිට ඇමෙරිකාවට යාමට වීසා ලබා නොදුන්නේ ඔහු ගුජරාට ප්‍රාන්තයේ මුස්ලිම් ජනතාවට එරෙහිව කටයුතු කළා ය යන කාරණය යටතේය. මේ අනුව මෝඩිගේ ආණ්ඩුව යටතේ ඇමෙරිකාව හා සම්බන්ධව ඔහුගේ සබඳතාවය පවත්වන ආකාරය කාගේත් අවධානය යොමු විය හැකියි.මෝඩිට ආර්ථික සංවර්ධන කටයුතු කිරීමේදී ගුජරාටයේ අත්දැකීම් මෙන්ම ලංකාව මෙතෙක් වත්මන් ශ්‍රී ලංකා රජය යටතේ ආර්ථික සංවර්ධනය උදෙසා යටිතල පහසුකම් දියුණු කිරීම උදෙසා කර ඇති මෙහෙය ගැන ද අවධානය යොමු කළ හැකිය.මෝඩිගේ පාලනය යටතේ සියයට දහයක ගුජරාටයේ ඉහළ සංවර්ධන වේගයක් පවත්වාගෙන යාමට හැකි වූ බව සඳහන් වෙනවා.මේ අනුව ආර්ථික සංවර්ධනය හා ත්‍රස්තවාදය පරාජය කිරීම වැනි කාරණා යටතේ අගමැති මෝඩි හා ලංකාවේ ජනාධිපතිතුමා අතර හොඳ මිත්‍රත්වයක් හා සහයෝගිතාවක් ඇතිවිය හැකි බව පැහැදිලි කළ හැකිය.ශ්‍රී ලංකාව තුළ ශක්තිමත් ජනාධිපතිවරයකු සිටින අන්දමට ඉන්දියාව තුළ භාරතීය ජනතා පක්ෂය ප්‍රධාන සභාගය යටතේ ශක්තිමත් අගමැතිවරයකු බලයට පත්වීම ශ්‍රී ලංකාවේ හා ඉන්දියාවේ ඓතිහාසික මිත්‍රත්වය හා සහයෝගතාවය පවත්වාගෙන යාමට රුකුලක් වන බව විශ්වාසයෙන් සඳහන් කළ හැකිය.ඒ වගේම භාරතීය ජනතා පක්ෂයට බහුතර බලයකින් ආණ්ඩු පක්ෂයක් පත්වීම හේතු කොට ගෙන ප්‍රාන්ත ආණ්ඩුවලට තමන්ගේ පටු පරමාර්ථයන්ට අනුකූලව ඉන්දියාවේ විදේශ ප්‍රතිපත්තියට බලපෑම් කිරීමට හැකියාවක් නොලැබෙන බව සඳහන් කළ හැකියි.මම හිතනවා මෙම ජයග්‍රහණය ඉන්දියාව 21 වැනි ශතවර්ෂයට අනුකූලව නවීකරණය කිරීමට, අඩිතාලම දැමු සිදුවීමක් වශයෙන්. මොකද මෝඩි අගමැතිතුමා ඉන්දියාවේ සංවර්ධනය හා නවීකරණය වෙනුවෙනුයි පෙනී සිටින්නේ.නව ඉන්දීය අගමැතිතුමා හට සියලු කලාපීය රාජ්‍යයන් සමඟ මිත්‍රත්වය හා සුහදතාවය පවත්වාගෙන යාමට හැකියාව ලැබෙන්නේ නම් එය ඉන්දියාව හා සෙසු කලාපීය රාජ්‍යයන්ට එකම කලාපයක් ලෙස දියුණු කිරීමට හැකි මහඟු අවස්ථාවක් ලෙස සඳහන් කළ හැකියි.විශේෂයෙන්ම ලාංකිකයන් වශයෙන් ලංකාව නව ඉන්දීය රජයෙන් අපේක්ෂා කරන ප්‍රධාන කාරණය වන්නේ ඉන්දීය මධ්‍යම රජය කලාපීය රාජ්‍යයන්ගේ ස්වාධිපත්‍යයට අනවශ්‍ය අන්දමින් මැදිහත් නොවනු ඇත යන්නය.සාකච්ඡා කළේ සරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>18</day>
    </date>
    <link>http://www.silumina.lk/2014/05/18/_art.asp?fn=af1405184</link>
    <topic>'සර්පයාට' අත නොතැබූ නිසා චමිඳු කෝටිපතියෙක් වෙයි</topic>
    <author>අරුණි මුතුමලී</author>
    <content>බුදු රජාණන් වහන්සේ වරක් වෙල් යායක් මැදින් වඩින කල දහසින් බැඳි පියල්ලක් දැක ආනන්ද තෙරුන්ගෙන් විමසා වදාළේ “ආනන්දය සර්පයා දුටුවා ද?” කියා ය.අප කුඩා කාලයේ ඉගෙන ගන්නා මෙවැනි බණ කතා ඇතැම්විට ප්‍රයෝජනවත් වන අවස්ථා ද නැත්තේ නොවේ. රට පුරා බෝම්බ පිපිරූ කාලයේ නොදන්නා පසුම්බියක්, මල්ලක්, පාර්සලයක් දුටු විට සර්පයා දුටුවා ද කියා ඇසීමට සමහරු පුරුදු වී සිටියේ මේ වැනි කතා කුඩා කල කන වැකී තිබුණු නිසාය. ඇතැම්විට ඒ පාර්සලවලට අත නොතැබීම නිසා එදා ජීවිතය ‍බේරුණු අය සිටිය හැකිය. චමිඳු අමරසිංහ ද කෝටිපතියකු වූයේ හිමිකරුවකු නොමැති මුදල් නෝට්ටුවලට අත තැබීමෙන් වැලකුණු නිසාය.ඒ 2011 වසරයි. තොරතුරු තාක්ෂණය පිළිබඳ උසස් අධ්‍යාපනය හැදෑරීමට ඔස්ට්‍රේලියාවට ගිය චමිඳු ද අනෙක් බොහෝ විදේශගත අධ්‍යාපනය හදාරන්නන් සේම “පාට් ටයිම් ජොබ් එකක්” සොයා ගත්තේය. ඒ අධ්‍යාපනයට මෙන් ම ජීවත් වීමට අවශ්‍ය මුදල් සොයා ගැනීමටය.ඔස්ට්‍රේලියාවේ මෙල්බර්න් නුවර හොම්ලන්ඩ් සරසවියේ ඉගෙන ගන්නා අතර ඔහුට සුළු රැකියාවක් කිරීමට අවස්ථාව ලැබුණේ ඩොක්ලැන්ඩ්හි චැනල් 9 රූපවාහිනී නාලිකා ගොඩනැගිල්ලේ වැසිකිළි පිරිසුදු කරන්නකු ලෙසය.අල්ලට සිඟාවත් රස නැති කැවිලිකකාඇල්මෙන් අකුරු උගනිවු ඉදිරි වැඩතකා කියා කුඩා කල ඉගෙන ගත් කවි සිහි කරමින් මේ අසීරු කාලය කෙසේ හෝ ගෙවීමට ඔහු ඒ රැකියාව බාර ගත්තේය.යමකු තමන්ගේ අධිෂ්ඨානයට අවංකව කටයුතු කරන්නේ නම් එහි ප්‍රතිඵල ලැබෙන බව මේ වෙසක් කාලයේ පමණක් නොව නිතර අපි අසා ඇත්තෙමු. ඕනෑම කටයුත්තක් යහපත් සිතින් කරන්නේ නම් එයින් සාර්ථකත්වයක් ලැබෙනු නියතය.දිනක් තම සේදුම් කටයුතු කරමින් සිටිද්දී චමිඳුට දක්නට ලැබුණේ පුදුමාකාර දසුනකි.“මම දැක්කා ඔස්ට්‍රේලියානු ‍‍ඩොලර් නෝට්ටු වගයක් බටෙන් එනවා ව‍ගේ. මුලින් මට සැක හිතුණා. එතන ඩොලර් 50, 100 වගේ නෝට්ටු තොගයක්. ගණන් කරන්න ලේසිත් නැහැ. මම හිතුවා කවුරු හරි මට විහිළුවක්වත් කරන්න එහෙම නැත්නම් මාව වරදකරුවකු කරන්න හිතාමතා මේ වගේ දෙයක් කළාද කියලා. ඒත් මම ඒ සල්ලි අල්ලා බලද්දී ඒවා ඇත්තම මුදල් නෝට්ටු. ඔස්ට්‍රේලියාවේ මුදල්වල නියමිත වර්ණ වන කහයි කොළයි මුදල් නෝට්ටු!”මොහොතක් කල්පනා කළ චමිඳුට මේ සර්පයකු දැයි හිතෙන්නට ඇත.“මට හිතුණා එක පාරටම මේ මගේ සල්ලියක් නෙවෙයි. ඒනිසා මේක කොහොමවත් මම ගන්න හොඳ නෑ. එකක් මේ නෝට්ටු ටික මෙතනට ආවේ කොහොමද. ඒවා මේ වගේ තැනක තිබ්බේ කවුද? ඒ කෙනා ආපසු ඇවිත් අරන් යන්න හිතාගෙන මේවා මෙතැන හැංගුවද? මේ වගේ දහසකුත් එකක් සිතිවිලි මගේ ඔළුවට ආවා. ඒ එක්කම මට බයකුත් දැනුණා. හදිසියේවත් මම මේ සල්ලි ගත්තොත් මේකේ අයිතිකාරයා මගේ පස්සෙන් පන්නන්න ගනී සදහටම. ඒ වගේ දේකට මුහුණ දෙන්න මම කවදාවත් කැමති නෑ.”මේ සියලු ප්‍රශ්නවලට විසඳුම වන්නේ තමන්ගේ ඉහළ නිලධාරියකුට මේ බව දැන්වීමය. පසුව ඔහු සිය සනීපාරක්ෂක ආයතනයේ සුපරික්ෂකවරයාට හා පොලීසියට මුදල් නෝට්ටු පිළිබඳ දැනුම් දුන්නේය.පොලිසිය පැමිණ සෝදිසි කරන විට එතැන ඕස්ට්‍රේලියානු ඩොලර් ලක්ෂයක් වටිනා මුදල් නෝට්ටු හමුවිණි. ඉන් ඩොලර් 1300 ක් පමණ වටිනා මුදල් පයිප්ප මාර්ග ඔස්සේ සේදුම් වතුර සමඟ ගසාගෙන ගොස් තිබිණි.කෙතරම් දැන්වීම් පළ කළ ද මුදලට අයිතිකරුවකු ඉදිරිපත් වූයේ නැත. පසුව සිඩ්නි නුවර විසූ එමරල්ඩ් නිගුයෙන් නැමැත්තා සැකපිට රහස් පරීක්ෂකයන් විසින් අල්ලා ගනු ලැබුණේ අපරාධ රැසකට වගකිව යුත්තකු ලෙසිනි. එහෙත් ඔහුගෙන් කළ ප්‍රශ්න කිරීම්වලදී වුවද මේ මුදල් සැඟවීමට හේතුවක් සොයා ගත නොහැකිවූ අතර නිගුයෙන් මත්ද්‍රව්‍යවලට ඇබ්බැහිවූවකු ලෙස අනාවරණය වීම නිසා ඔහු මුදා හැරිණි. අපිරිසුදු මුදල්වලට අත නොතැබීම තමන් කළ නුවණැති කටයුත්තක් බව පසක් කරගත් චමිදු තම සාමාන්‍ය කටයුතුවල නිරත වූයේ සුපුරුදු ලෙසිනි.කාලය වසර තුනක් ගෙවී ගියේ ඒ සිදුවීම සැමදෙනාගේ මතකයෙන් ඈත් කරමිනි. චමිදු අමරසිංහ සිය අධ්‍යාපන කටයුතු සඳහා නවසීලන්තයට ගිය අතර එහි අවන්හලක සේවය කරමින් තම එදිනෙදා කටයුතුවලට අවශ්‍ය මුදල් සොයාගෙන අධ්‍යාපන කටයුතු දිගටම කරගෙන ගියේය.ඔහු නොදැන සිටි කරුණ නම් ඔහු සොයා දුන් මුදල්වල අයිතිකරු කවුද යන්න පිළිබඳ ගෙවුණ වසර තුන පුරා ඔස්ට්‍රේලියාවේ මෙල්බන් නුවර මහේස්ත්‍රාත් අධිකරණයේ අහස පොළොව ගැටලන තරමේ තර්ක විතර්ක සිදු වූ බවය.2014 මැයි මස 6 වැනිදාට හිරු උදා වුණේ චමිඳුගේ දෛවය වෙනස් කරන්නට තීරණයක් ද ගෙනය.“චමිදු අමරසිංහ මහත්මයා ඔබට ඔස්ට්‍රේලියානු ඩොලර් 81597 ක් හිමිවනවා. කරුණාකර එය බාර ගන්න.”ලැබුණු දුරකථන ඇමතුම නිසා ඔහුගේ මුවට වචන ආවේ නැත.“මට කතා කරගන්නත් බැරුව ගියා. එච්චර මුදලක් මට ලැබුණ කියලා කොහොමද හිතන්නේ. සල්ලි කියන්නේ ආශිර්වාදයක්. මම මෙච්චර මුදලකින් මොනව කරන්නද? මට හිතාගන්න බැරුව ගියා.”චමිඳු අමරසිංහ මහතාට මේ තරම් මුදලක් ලබා දීමට අධිකරණය තීන්දු කළේ ඔහුගේ අවංකකමට කරන ගරු කිරීමක් ලෙසය. ඒ බව මෙල්බන් මහේස්ත්‍රාත්වරයා වන මිකායෙල් ස්මිත් මහතා පැවසූයේ මේ අයුරිනි.“මෙවැනි අවංකකමක් සඳහා ඇගැයීමක් නොකර බෑ. ඒ නිසා උසාවිය තීන්දු කරනවා සොයා ගත් ඔස්ට්‍රේලියානු ඩොලර්වලින් 81597 ක් තමන්ට අඟහිඟකම් තිබියදී තම දෙපා මුලට ආ මුදල් සොරකම් නොකර අයිතිකරුට බාරදීමට ගත් අවංක උත්සාහය වෙනුවෙන් චමිඳු අමරසිංහ මහතාට ලබා දෙන්න. ඇත්තෙන් ම ඒ මුදල අයිති ඔහුටයි. ඉතිරි මුදල රජය භාරයට ගන්නවා.”එම තීන්දුව අනුමත කළේ ඔස්ට්‍රේලියානු ජ්‍යෙෂ්ඨ රහස් පරීක්ෂක ඩැනියෙල් තෝන් මහතා පමණක් නොවේ. අධිකරණ පරිශ්‍රයේ සියලු දෙනා චමිඳුගේ අවංකභාවය පිළිබඳ විස්මය පළ කරමින් මේ මුදල් ඔහුට හිමි බව පිළිගත්හ. එය ශ්‍රී ලංකා රුපියල් 99,46999 ක පමණ මුදලකි.එම මුදල පමණක් නොව චමිඳු අමරසිංහගේ අවංක කමට ඔහුට ඔස්ට්‍රේලියාවේ පුරවැසිකම ද ප්‍රදානය කිරීමට අධිකරණය තීන්දු කළේය.එකවර තමන්ට හිමි වූ මුදල් පිළිබඳ ඇති වූ සතුටත් සමඟ චමිඳු මෙසේ කීවේය.“දහසකුත් එකක් අමාරුකම් අතරේ මාව මේ විදිහට ඉගෙන ගන්න යොමු කළ මගේ දෙමවුපියන්ට, පවුලේ අයට මේ මුදලින් කොටසක් දෙනවා. මට සොරකමක් නොකිරීමට හේතු වුණේ මගේ ආගම. ඒ වෙනුවෙන් මම බර්වික් පන්සලටත් මේ මුදලින් කොටසක් දෙනවා. ඒ වගේ ම මම කැමතියි තමන්ටම කියා දෙයක් කර ගත නොහැකි ආබාධිත අය වෙනුවෙනුත් මෙයින් යම් කොටසක් වෙන් කරන්න. මම ඇත්තෙන් ම හරිම වාසනාවන්තයි කියලයි මට දැනෙන්නේ. ඒ නිසා මේ මුදල් කොහෙත්ම මම නාස්ති කරන්නේ නෑ. ඒත් ම‍ගේ අරමුණ තොරතුරු තාක්ෂණවේදියෙක් විදිහට රැකියාවක් සොයා ගැනීම. ඒ අරමුණ මොන හේතුවක් නිසාවත් මම වෙනස් කරන්නෙත් නෑ. අනෙක මට හැමදාම ඕන වුණේ රැකියාවක් කරලා මුදල් හම්බකරලා යහපත් සාමාන්‍ය මනුස්සයෙක් වගේ ජීවත් වෙන්න. ඒක මගේ හීනය. මම ඒ හීනය සැබෑ කරගන්නම ඕන.”අවංක බව ලොවටම පෑ චමිඳු අමරසිංහ ඒ ප්‍රකාශය කළේ ද අවංකවමය.අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>18</day>
    </date>
    <link>http://www.silumina.lk/2014/05/18/_art.asp?fn=af1405185</link>
    <topic>අශ්වයන් පදින්නත් ට්‍රයල් ගිහින් පාස් වෙලා ලයිසන් ගන්න ඕනෑ</topic>
    <author>පීටර් කැනියුට් පෙරේරා</author>
    <content>“කොටන්හෝල් පරාදවෙයි නුදුවන් හයියෙන්ගවනර්ස් කප් රේස් එකටඋඹ දුව වන්නම්ලක්ෂ ගණන් ඔට්ටු උඹේ නමට දමන්නම්බඹ ගණනක් තියා දිනා මුදල් ලබන්නම්”ශ්‍රී 296 චිත්‍රපටයේ ජෝ අබේවික්‍රම පෝනියෙකු පිට නැඟී ගැයූ එම ගීතය හැට හැත්තෑව දශකවල ගුවන් විදුලියේ ජනප්‍රිය ගීතයක් විය.කොළඹ කුරුඳුවත්තේ රේස්කෝස් හි අශ්ව රේස් පැවැති කාලයේ “කොටන්හෝල්” යනු ශ්‍රී ලාංකික අශ්ව රේස් ලෝලයන් අතර ජනප්‍රිය අශ්වයෙක් විය. ටී.ජේ. ප්‍රැන්සිස්ට අයිතිව සිටි කොටන්හෝල් එකල “ගවනර්ස් කප්” එනම් අග්‍රාණ්ඩුකාර කුසලාන පහක් දිනූ ජවාධික තුරගෙක් විය.ස්ටෝන් 12 රාත්තල් 12 ක් බර වූ ‘කොටන්හෝල්’, අශ්ව රේස් සඳහා පුහුණු කරන ලද්දේ මෙන්ඩි හසන් විසිනි. ඊ.එල්.එන් ද සොයිසාට අයත්ව සිටි මොඩේනිස් මෙන් ම ගාල්ලේ මහ හෝටලයේ අයිතිකරුවාගේ ඔරේන්ජ් විලියම් ද එකල ශ්‍රී ලංකාවේ තුරග තරග ලෝලයන් අතර ජනප්‍රිය වූහ.සුදු ජාතිකයකු වූ ජෝන් බේකර් නුවරඑළිය තම නිවසට සමීප භූමියේ තුරඟ ධාවන පථයක් සකස්කර, තරග සඳහා තුරඟුන් පුහුණු කර ඇත. ශ්‍රී ලංකාවේ තුරඟ තරගවල ආරම්භකයා ඔහුය. පසුව ගාලු මුවදොර තුරඟ තරග පිටිය සකස් කිරීමට මූලික වී ඇත්තේ ද ජෝන් බේකර්ය.අද මෙන් ම එදාත් තුරඟ තරග ධනපතීන්ගේ ක්‍රීඩාවක් විය. මුල් යුගයේ ගාලුමුවදොර තුරඟ තරග සඳහා ද සහභාගී වූයේ යුරෝපීය වැවිලිකරුවෝ සහ ප්‍රභූ පුද්ගලයෝය. ගාලු මුවදොර පැවැති එම තුරඟ තරග සංවිධානය කරන ලද්දේ “සිලෝන් ටර්ෆ් ක්ලබ්” එනම් ලංකා තුරඟ තරග සමාජය විසිනි. 1854 පවත්වන ලද මුල්ම ප්‍රධාන තුරග තරගය සඳහා ජයග්‍රාහී කුසලානට අයත් මුදල් පරිත්‍යාගකර ඇත්තේ භාරතීය මහාරාජ කෙනෙකි. බ්‍රිතාන්‍ය යුද හමුදාවේ ලුතිනන් ලව්රි එවර එම කුසලාන දිනාගෙන ඇත.කාලයක් ගතවෙත් ම ගාලු මුවදොර තුරඟ තරග පිටියේ ඉඩකඩ මදිවීම නිසා එය කොළඹ කුරුඳුවත්තට ගෙනයන ලදී.එහි ප්‍රථමවරට තරගයක් පවත්වන ලද්දේ 1893 ජුනි 22 දිනය.එස්.ඩී.මහේෂ්තුරග තරග සඳහා ආණ්ඩුකාර කුසලාන එනම් “ගවනර්ස් කප්” පිරිනැමීම ආරම්භ වූයේ 1901 දීය. එකල පමණක් නොව අද ද තුරග තරගවල ඉහළම කුසලාන ලෙස සැලකෙන්නේ ආණ්ඩුකාර කුසලානය. 1901 දී ආණ්ඩුකාර කුසලානට අයත් ත්‍යාග මුදල රුපියල් 7450 ක් විය. එකල එය අති විශාල මුදලක් විය. සොයිසා කෙනෙකු එම කුසලාන එවර දිනාගෙන ඇත.මුල් කාලවල සිටම තුරඟ තරග සඳහා අශ්වයින් මෙරට ට ගෙන්වන ලද්දේ විදේශයෙනි. 1949 දී තුරඟ තරග සමාජයට අශ්වයින් 105 දෙනෙකු ගෙන්වීම සඳහා රුපියල් 607, 488 ක්ද 1905 දී අශ්වයන් අසූ දෙදෙනෙකු ගෙන්වීම සඳහා රුපියල් 722, 125 ක්ද 1951 දී අශ්වයින් එකසිය පනස් පස් දෙනෙකු ගෙන්වීම සඳහා රුපියල් 1, 646, 590 ක් වැය කර ඇත.අශ්වයින් සඳහා මෙලෙස විශාල මුදලක් වියදම් කරන්නාසේම තරගවලදී තුරඟ තරග සමාජය ලබන ලාභය ද අති විශාල විය. 1953 වසරේ අගෝස්තු මාසයේ පැවැති තරගාවලියේ දී ලංකා තුරඟ තරග සමාජය ලැබූ ලාභය රුපියල් 1, 172, 345 ක් විය.එහෙත් එලෙස අඛණ්ඩව ශ්‍රී ලංකාවේ තුරඟ තරග පැවැත්වීමට නොහැකි විය. 1956 බලයට පත්වූ රජය තුරඟ තරග නැවත්වුවා පමණක් නොව අශ්වයින් මෙරටට ආනයනය ද තහනම් කරන ලදී. ඒ නිසා කාලයක් යනතුරු ලංකාවේ තුරඟ තරග පැවැත්වුණේ නැත.එක්දහස් නවසිය හැත්තෑවේදී තුරඟ තරග යළි ආරම්භ විය. ඇත්ත වශයෙන් ම ඒවා තුරඟ තරග නොව පෝනි තරග විය. ඩෙල්ප් දූපතෙන් ගෙන්වූ පෝනියෝ තරග සඳහා පුහුණු කරනු ලැබූහ. ඒ සඳහා වෙහෙසගත් අය අතර උපාලි විජයවර්ධන කැපී පෙනෙයි.නූර් හමීඩ්, පී. මුනිස්වාමි, කුමාරස්වාමි එකල තරග සඳහා පුහුණු කළ පෝනි හිමියෝ වූහ. එම අවදියේ නුවරඑළියේ පෝනි තරග සංවිධාන කරන ලද්දේ ද ලංකා තුරඟ තරග සමාජය විසිනි. එම අවදියේ පෝනියෝ පනහකට වැඩි ප්‍රමාණයක් තරග සඳහා පුහුණු වී සිටියහ. “හැපි හැපි” එකල පෝනි තරග සඳහා පිරිනැමුණු ජනප්‍රිය කුසලානක් විය.එක්දහස් නවසිය පනස්හයේ ශ්‍රී ලංකාවේ තුරඟ තරග නැවැත්වීමෙන් පසු තුරඟුන් යොදවා යළි තරග ආරම්භ වූයේ එක්දහස් නවසිය අසූව කාලයේය. ඒ නුවරඑළිය තුරග තරග පිටියේදීය. එම තුරඟ තරග සංවිධාන කරන ලද්දේ ශ්‍රී ලංකා තුරඟ තරග සංගමය විසිනි. අශ්ව රේස් සඳහා පුහුණු කරන ලද අශ්වයන් හිමි ප්‍රභූ පංතියේ පුද්ගලයින්ගෙන් එම සංගමය සමන්විත විය.නුවරඑළියේ නැවත වරක් තුරඟ තරග පැවැත්වීම සඳහා මූලිකත්වය ගෙන කටයුතු කළේ සුප්‍රකට ව්‍යාපාරිකයකු වූ උපාලි විජයවර්ධනය. ඔහුට එංගලන්තයේ, ඉන්දියාවේ, සිංගප්පූරුව වැනි රටවල පුහුණු කරන ලද අශ්වයෝ වූහ. සුප්‍රකට අශ්වාරෝහකයකු වූ ලෙස්ටර් පිගොට් ද උපාලි විජයවර්ධනට අයත් අසුන් එංගලන්තයේ තරග පිටිවල දී ධාවනය කර ඇත. උපාලි විජයවර්ධන නැතිවීමෙන් පසු වසර දෙකක් පමණ නුවරඑළියේ තුරඟ තරග ඇන හිටියේය.ශ්‍රී ලංකා තුරඟ තරග සංගමයේ සභාපති පදවියට රාජන් සෙල්ලමුත්තු පත්වන්නේ එයින් පසුවය. ඒ 1983 පමණ කාලයේ ය. සෙල්ලමුත්තු පවුල පරම්පරා තුනක පමණ තරග සඳහා පුහුණු කරන ලද අශ්වයන් හිමි අය වූහ. ‍“මගේ සීයාටත්, තාත්තටත් අශ්වයෝ හිටියා.” රාජන් සෙල්ලමුත්තු පවසන්නේ ආඩම්බරයෙනි.“දැන් හොඳ ඉන්දියානු අශ්වයෙක් ලක්ෂ පහළොවක් පමණ මිල‍ වෙනවා. අශ්වයකු නඩත්තු කරන්නත් මාසයකට රුපියල් විසිපන් දාහක්, තිස් දාහක් විතර වැය වෙනවා.” රාජන් සෙල්ලමුත්තු පවසන්නේ අශ්ව හිමියෙකු වැය වෙන මුදල් ප්‍රමාණය පිළිබඳවය. එක අශ්වයකුගේ හිමිකාරයකු වීමට එලෙස විශාල මුදලක් වැයවෙද්දී රාජන් සෙල්ලමුත්තුට මෙරට තරග සඳහා පුහුණු කරන ලද තුරඟුන් දොළොස් දෙනෙක් සිටිති. එයට අමතරව ඉන්දියාවේ ඉස්තාලවල ද ඔහුගේ පුහුණු කරන ලද අශ්වයෝ සිටිති.රාජන් සෙල්ලමුත්තුගේ අශ්වයන් තරග තිහකදී ජයග්‍රහණය කර ඇත. 1992 ආණ්ඩුකාර කුසලානය දිනාගත්තේ ඔහුගේ අශ්වයෙකි. එම අශ්වයා පදවන ලද අසරුවා ජයන්ත විජයසිංහය.වයස අවුරුදු දහහතේදී පෝනියන් පැදවීමෙන් ජයන්ත විජයසිංහ එම ක්ෂේත්‍රයට එකතු විය. “1974 නුවරඑළිය හැපි හිපි රේස් එකට තමයි මම මුලින්ම පෝනි තරගයකට කියලා එකතු වුණේ. අනුවරඑළිය නගරාධිපති සරත් ප්‍රනාන්දු මහත්තයාගේ පෝනියෙකු තමයි එදා පාර මම පැද්දෙ. ‍පෝනියො පහළොස් දෙනෙකු තරග කරපු ඒ තරගයේ මම හත්වැනියා වුණා.” ජයන්ත විජයසිංහ තම අතීත මතක එළියට දමයි. උපාලි විජයවර්ධන සිංගප්පූරුවේ සිට ශ්‍රී ලංකාවට අශ්වයන් ගෙන එද්දී, ජයන්ත විජයසිංහ මාස තුනක කාලයක් අශ්වාරෝහනය පිළිබඳව සිංගප්පූරුවේ පුහුණුව ලැබීය.“අවුරුදු දෙකහමාර තුන තමයි අශ්වයකුගේ හොඳම ධාවන වයස. ඒත් ඒ වයසේ අශ්වයන් හරිම මිලයි. වයස අවුරුදු හත අට වෙද්දි අශ්වයකුගේ වේගය අඩුවෙනවා.” වසර ගණනාවක පළපුරුද්ද ජයන්තට අශ්වයන්ගේ ජවාධික බව ගැන හොඳ දැනුමක් ලබාදී ඇත.සතුන්ගේ ද උස අඩි අඟල්වලින් දක්වද්දී ජයන්ත කියන්නේ අශ්වයන්ගේ උස පවසන්නේ වෙනස්ම ආකාරයකින් බවය. “අශ්වයන්ගේ උස කියන්නෙ හෑන්ඩ්ස් වලින්. සාමාන්‍යයෙන් අශ්වයෙක් හෑන්ඩ්ස් දොළහක් උසයි. හෑන්ඩ් එකක් කියන්නෙ අඟල් හතරක පමණ ප්‍රමාණයක්” හෙතෙම පවසන ලෙස ජවාධික තුරඟකුගේ බර කිලෝ 450 - 500 පමණ වෙයි.“අශ්වයකු නඩත්තු කරන්න ලොකු මුදලක් මාසයකට වියදම් වෙනවා. නිතරම ලාඩන් ගහන්න ඕ‍ෙන. ඕට්ස්, කඩල, කොල්ලු වගේ දේවල් කන්න දෙන්න ඕන. ඉස්තාලයෙ බිමට දාල තියෙන ලී කුඩු නිතරම මාරු කරන්න ඕනෙ” ජයන්ත පවසන ලෙස අශ්වයකුගේ හිමිකාරත්වය දැරීමට සාමාන්‍ය කෙනෙකුට අසීරුවෙන්නේ එවැනි වියදම් නිසාය.හොඳ ජවාධික අශ්වයකුට නියමිත බරක් ඇතිවාක් සේම අසරුවකුට ද නියමිත බරක් තිබිය යුතුය. එම ක්ෂේත්‍රයේ දී එම බර දක්වන්නේ ස්ටෝන්වලිනි. හොඳ අසරුවකුගේ බර ස්ටෝන් හතකි.“නියමිත බර ප්‍රමාණය වැඩි නො‍වන්න අසරුවකුත් තම ආහාර පාලනය කරගන්න අවශ්‍ය වෙනවා. බර වැඩිවුණාම ගැටලුවක් වගේම අසරුවෙකුගේ බර අඩුවුණාමත් ගැටලුවක්. අසරුවෙකුගේ බර අඩු වුණාම ලෙඩ් බෑග් එල්ලන්න වෙනවා. පොඩි ඊයම් කැබැලි මලු දෙකකට දාල සැදෑලයට යටින් දානවා.” ජයන්ත විජයසිංහ පවසන්නේ අසරුවකු‍ගේ බර ස්ටෝන් හතට අඩුවූ විට එය සම්පූර්ණ කර ගන්නා අන්දම පිළිබඳවය.ඒවා එසේ වූවත් නුවරඑළියේ ශ්‍රී ලාංකික අසරුවෙකුට මාසයට ලැබෙන මුදල රුපියල් දසදහසක මුදලකි. අශ්වයන් අයිතිකරුවන් අනුව එම මුදල සමහර විටක වෙනස් වෙයි.“ගවනර්ස් කප් එක දිනපු අශ්වයට කිසියම් තෑගි මුදලක් ලැබෙනව. ඒත් ඒකෙන් කිසියම් මුදලක් අනිවාර්යයෙන් අපිට ලැබිය යුතුයි කියලා නියමයක් නෑ. අශ්වයන් අයිති සමහර මහත්වරු නම් එහෙම දිනපුවම කීයක් හරි දෙනවා”ඒ නිසා පුහුණු වූ අසරුවෝ රැකියා සොයා විදේශගත වෙති. එහිදී ඔවුන්ට මාසයකට රුපියල් හැටහැත්තෑ දහසක වැටුපක් ලැබෙයි. ජයන්ත ද බහරේන්වල අවුරුදු තුනක් ද ඩුබායිවල අවුරුදු පහක් ද අයර්ලන්තයේ අවුරුදු දෙකක් ද රැකියාව කර ඇත.“එහෙ අපේ රැකියාවට කියන්නෙ එක්සර්සයිස් ජොකියො කියලයි. අපිට රේස් පදින්න ලැබෙන්නෙ නැහැ. අශ්වයින්ගේ ව්‍යායාම සඳහා ඔවුන්ව පැදවීම තමයි අ‍පේ රස්සාව. උදේට රවුම් කීපයක් ඒ කියන්නෙ පැයක දෙකක කාලයක් අශ්වයව පැදගෙන යනවා” නුවරඑළියේ රේස් පදින ජොකියන්ට, විදේශයන්හි දී කරන්නට වෙන්නෙ එවැනි රැකියාවන්ය.නුවරඑළිය තුරඟ තරග පිටියේ නිල නිවාසවල වාසය කළ එෆ්.ඩී.පීටර්ගේ රැකියාව වූයේ අශ්වාරෝහකයන් පුහුණු කිරීමය. දීර්ඝ කාලයක් එම රැකියාව කළ නිසා බොහෝ දෙනා ඔහු හැඳින්වුයේ ජොකී පීටර් යනුවෙනි. ජොකී පීටර් මෙන්ම නුවරඑළිය රේස් පිට්ටනියේ උපත ලද ඔහුගේ දරුවන් ද තෝරාගත් රැකියාව වූයේ අශ්වාරෝහනයය.ජොකී පීටර් ගේ එක් පුතෙකු වූ එස්.ඩී.මහේෂ් ප්‍රථමයෙන්ම පෝනියන් පිට නැඟ යෑමට පුරුදු වූයේ අවුරුදු හතේදීය. තම පියා පිටුපස පෝනියන් පස්සේ ගිය ඔහු ටික කාලයකින්ම “ජොකී රස්සාව” අපූරුවට අල්ලා ගත්තේය.“ටර්ෆ් ක්ලබ් එකෙන් අශ්ව පිටේ යන්න මම ලයිසම ගත්තෙ අවුරුදු දහහතේදි” එස්.ඩී.මහේෂ් නීත්‍යානුකූල ලෙස තම රැකියාවට අවතීර්ණ වූ අන්දම විස්තර කරන්නේ එසේය.මහේෂ් පවසන ලෙස අශ්වයකු පිට උඩ නැගී ගිය පමණින් තුරඟ තරග සඳහා සහභාගිවීමට අවසර ලැබෙන්නේ නැත. වාහනයක් පැදවීමට බලපත්‍රයක් ලබාගන්නා සේ අශ්වයකු පැදවීම සඳහා ද නිසි බලපත්‍රයක් ලබාගත යුතුය. එය නිකුත් කරන්නේ ශ්‍රී ලංකා තුරඟ තරග සංගමය මඟිනි.“ඉල්ලුම් පත්‍රය සමඟ රුපියල් දාහක මුදලක් එක්ක ටර්ෆ් ක්ලබ් එකට ගෙවන්න ඕනෙ” මහේෂ් පවසන්නේ බලපත්‍රය සඳහා අයැදුම්කරන ආකාරය පිළිබඳවය.පසුව ටර්ෆ් ක්ලබ් එකෙන් ‘ට්‍රයල්’ සඳහා දිනයක් නියම කරනු ලබයි.“එදාට ටර්ෆ් ක්ලබ් එ‍ෙක් මහත්තුරු අශ්වයට නඟින පිළිවෙළ, පැදගෙන යන පිළි‍ෙවළ, හදිසියේ නවත්වන පිළිවෙළ, එකපාර හරවන පිළිවෙළ ඔය වගේ ගොඩාක් දේවල් බලල තමයි ලයිසන් එක දෙන්නෙ” මහේෂ් පවසන්නේ අසුන් පැදවීම සඳහා බලපත්‍රයක් නිකුත් කරන්නේ ඉතාමත් විධිමත් පරීක්ෂණයකින් පසුව බවය.බලපත්‍රය ලැබීමෙන් පසුව මහේෂ් සිරිමෙවන් සේනානායක සහ ෆරීන් හේරත් එක්ව පවත්වාගෙන ගිය ඉස්තාලයක රැකියාව කෙළේය. පසුව ඔහු වසර විස්සකට ආසන්න කාලයක් ඩුබායි, සයිප්‍රස්, බ්‍රිතාන්‍ය ආදී රටවල “එක්සර්සයිස් ජොකියකු” ලෙස රැකියාව කළේය.දැන් ඔහු රියන්සි එඩ්වඩ්ගේ අංක එකේ අසරුවා මෙන්ම ඔහුගේ කළමනාකරු වශයෙන් ද රැකියාව කරයි. අශ්වාරෝහකයකු වශයෙන් රැකියාව කළ හැකි වයස් සීමාවක් ඇත. එයට පසුව බොහෝ දෙනෙකු කරන්නේ අසරුවන් සහ අසුන් පුහුණු කිරීමේ රැකියාවට අවතීර්ණවීමය.පීටර් කැනියුට් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>18</day>
    </date>
    <link>http://www.silumina.lk/2014/05/18/_art.asp?fn=af1405186</link>
    <topic>නාගරික මන්ත්‍රී ඝාතනයට හේතුව දේශපාලන කෝන්තරයක් ද?</topic>
    <author>කීර්ති මෙන්ඩිස්</author>
    <content>පෑලියගොඩ නගර සභාවේ එක්සත් ජනතා නිදහස් සන්ධාන මන්ත්‍රී ශ්‍යාමිල් සඳරුවන් මහතා ඝාතනය පිළිබඳ වැදගත් තොරතුරු මේ වන විට ඒ පිළිබඳ පරීක්ෂණ පවත්වන පොලිස් කණ්ඩායම් වෙත ලැබී තිබේ. එබැවින් ඒ මහතා ඝාතනය කිරීමට පැමිණි තුවක්කුකරු මෙන්ම ඔහු ඝාතනය කිරීමට හේතු වූ කරුණු කාරණා ද ඉදිරි දින කිහිපය තුළදී හෙළිකර ගැනීමට පොලීසිය බලාපොරොත්තු වෙයි. ඒ සඳහා පොලීසිය එක් ප්‍රධාන සැකකරුවකු පසුපස පන්නමින් සිටී.ශ්‍යාමිල් සඳරුවන් මහතා ඝාතනයට ලක්වූයේ ඉකුත් 12 වන සඳුදා කැලණිය දළුගම පරණ පාර ඔස්සේ සිය මොටෝ රථය පදවාගෙන එමින් සිටියදීය.පුද්ගලයකුට පහරදීමක් සම්බන්ධයෙන් මහර අධිකරණයේ පැවැති නඩුවකට පෙනී සිටීම සඳහා මන්ත්‍රීවරයා උදෑසනම අධිකරණයට ගොස් ඇත. ශ්‍යාමිල්ගේ පියාට ද එදින රථවාහන පිළිබඳ නඩුවක් පැවතියේය.“පුතාගේ නඩුව වේලාසනින් කැ‍ඳෙව්වා...පුතා මගේ ළඟට ඇවිත් කිව්වා... තාත්තේ මට පරක්කු වෙනවා. මම ගෙදර යනවා. තාත්තා ත්‍රිවිලර් එකක් අරගෙන ගෙදර යන්න කියලා... මට තිබුණේ ට්‍රැපික් නඩුවක්. මම ඒකේ දඩ මුදල් ගෙවන්න ගියා... පුතා ගෙදර යනවා කියලා ගියා.නුවර පාරේ රථවාහන තදබදය නිසා පුතා ඔය පාරේ යන්න ඇති. පස්සේ පුතාව කන්ටේනර් අංගනය ඉදිරිපිටදී වෙඩි තියලා බව මට දැනගන්න ලැබුණා. මම එතැනට ගියාම පුතා වාහනේ ඇතුළේම මැරිලා ඉන්නවා මම දැක්කා.”ශ්‍යාමිල්ගේ පියා තම පුතාගේ ඝාතනය සම්බන්ධයෙන් මාධ්‍යයට එසේ පැවැසීය.“පෑලියගොඩ නගර සභාවේ අයවැය පරද්දන්න මන්ත්‍රීවරුන් උත්සාහ ගත් අවස්ථාවේ පුතා රජයට පක්ෂව ඡන්දය දුන්නා. මේ හේතුව නිසා මන්ත්‍රීවරු පිරිසක් ඔහු සමඟ අමනාපයෙන් හිටියේ...” යැයි ද ශ්‍යාමිල්ගේ පියා පැවසුවේය.ශ්‍යාමිල්ගේ මෙම ඝාතනයත් සමඟ ඔහුගේ හිතවත්තු මෙන්ම පාක්ෂිකයෝ ද මහත් කනගාටුවටත් ශෝකයටත් පත්ව සිටිති. සිද්ධිය වූ ස්ථානයට පැමිණි මහර මහේස්ත්‍රාත් දර්ශිකා විමලසිරි මෙෙනවිය මහේස්ත්‍රාත් පරීක්ෂණය පැවැත්වූ අතර සිද්ධිය වූ ස්ථානයට පැමිණි ශ්‍යාමිල්ගේ බිරිය දැඩි කම්පනය නිසා රෝහල් ගත කිරීමට පවා සිදුවිය.සිද්ධිය වූ ස්ථානයට පැමිණ සිටි ඔහුගේ මිතුරන් හා සහෝදරයන් ද පවසා තිබුණේ ශ්‍යාමිල්ට හතුරන් නොසිටි බවත් පෑලියගොඩ නගර සභා අයවැය ඡන්දයේදී ඔහු නිර්භීතව සටන් වැදී එක්සත් ජනතා නිදහස් සන්ධානයට ජයග්‍රහණය ලබාදුන් බවත්ය.ශ්‍යාමිල් ඝාතනය වූයේ ඔහු විවාහ වී පළමු විවාහ සංවත්සරය පැවැත්වීමට ඔන්න මෙන්න කියා තිබියදීය. නගර සභාවේ ලිපිකාරිනියක් සමඟ ඉකුත් වසරේ මැයි 15 වැනිදා ඔහු විවාහ දිවියට එළැඹියේය.අධිකරණ භූමියෙන් ශ්‍යාමිල් පිටව ඇත්තේ සිය මොටෝ රියෙනි. තව මිතුරන් කිහිප දෙනෙක් ද ඔහු සමඟ මෝටර් රියේ ගොස් අතරමඟදී බැස ගොස් ඇත. ශ්‍යාමිල් ඉදිරිපස අසුනේ සිටි මිතුරු සංඛ ද සමඟ පොල්හේනේ සිට නිවෙස බලා පැමිණ ඇත්තේ වෙසක් දන්සලක වැඩ කටයුතු සොයා බැලීමටය. කෙසේ වෙතත් ශ්‍යාමිල් නොදැන සිටිය ද ඔහුගේ ගමන පිළිබඳ ඒ වන විටත් නාඳුනන තුවක්කුකරුවන්ගේ දෙනෙත් එල්ල වී තිබිණි. අධිකරණ භූමියේ සිටම යතුරුපැදියක නැගගත් තුවක්කුකරු ශ්‍යාමිල්ගේ වාහනය පසුපසින් පැමිණ ඇති බවට සැක කෙරේ. මහජනයා ගැවසෙන තැන් මඟ හරිමින් ශ්‍යාමිල්ගේ මෝටෝ රිය පසුපස එන නාඳුනන යතුරුපැදිය ඉදිරිපස අසුනේ සිටි සංඛගේ නෙත ගැටි ඇතැයි කියැවේ. සම්පූර්ණයෙන් මුහුණු ආවරණය කරගෙන පැමිණි යතුරුපැදිකරුවන් කැලණිය කන්ටේනර් අංගනය ඉදිරිපිට දී මෝටෝ රියට ළංකර සිය යතුරුපැදිය ධාවනය කිරීමත් සමඟ පසුපස සිටි තුවක්කුකරු මෝටෝ රිය පදවමින් සිටි ශ්‍යාමිල් ඉලක්කකොට වෙඩි තබන්නට පටන්ගෙන ඇත.වෙඩි වැදුණු ශ්‍යාමිල්ට රිය පාලනය කරගත නොහැකි වී ඇති අතර මීටර් පනහක් පමණ ඉදිරියට ඇදී ගිය මෝටෝ රිය ඒ අසල තාප්පයක මෙන්ම ලයිට් කණුවක ද වැදි නතර වී තිබේ. ඒ සමඟම තුවක්කුකරු පලාගොස් ඇත. වෙඩි ප්‍රහාරය එල්ල වීමත් සමඟ ඉදිරිපස අසුනේ සිටි සංඛ රිය තුළම පහත් වී සිය හිස බේරාගෙන ඇතත් ඔහුට ද වෙඩි තුනක් පමණ වැදි තිබිණි. මෝටෝ රියෙන් බැසගත් ඔහු උදව් ඉල්ලා කෑගසා ඇත්තේ ඉන් අනතුරුවය. එහෙත් ඒ වන විටත් ශ්‍යාමිල් රිය අසුන මතම මියගොස් සිටියේය. සුදු පැහැති කමිසය සම්පූර්ණයෙන්ම රුධිරයෙන් නැහැවී රතු පැහැ ගැන්වී තිබිණ.කෙසේ වෙතත් දැනට කෙරි ඇති පරීක්ෂණවලදී අනාවරණය වී ඇත්තේ මුලින් ඉදිරිපස අසුනේ සිටි සංඛට වෙඩි වැදී ඇති අතර ඒ සමඟම ශ්‍යාමිල්ට වෙඩි වැදුණු බවත්ය. සංඛ වහා රෝහල් ගත කර ඇති අතර ඔහුගේ තත්ත්වය සුවදායක මට්ටමට පැමිණෙමින් තිබිණි. ඒ නිසා ඔහුගෙන් ප්‍රකාශයක් ගන්නට පොලීසියට හැකිවී තිබේ.තුවක්කුකරු මොවුන්ට වෙඩි තබා ඇත්තේ මිලිමීටර නවයක ස්වයංක්‍රීය ගිනිඅවියකින් බව එතැන වැටි තිබු හිස් උණ්ඩ පරීක්ෂා කිරීමෙන් අනාවරණය කරගැනීමට පොලීසියට හැකි වී ඇත. පශ්චාත් මරණ පරීක්ෂණය පැවැත්වූ රාගම වෛද්‍ය පීඨයේ කථිකාචාර්ය විශේෂඥ අධිකරණ වෛද්‍ය නිලධාරිනි නිර්මලා පෙරේරා මහත්මිය පැවසුවේ හිසට හා පපුවට එල්ල වූ වෙඩි පහරවලින් ලත් බරපතළ තුවාල හේතුවෙන් මරණය සිදුවී ඇති බවය.මේ අතර පල්සර් වර්ගයේ යතුරු පැදියක නැඟුණු තුවක්කුකරුවන් පලා ගිය ද පෑලියගොඩ පොලීසිය හා බස්නාහිර උතුරු දිසා අපරාධ කොට්ඨාසය ද ඒ මොහොතේ සිටම පරීක්ෂණ ආරම්භ කළේය.කැලණිය කොට්ඨාස බාර ජ්‍යෙෂ්ඨ පොලිස් අධිකාරී සී. ඊ. විදිසිංහපොලීසියේ මුල්ම ඉලක්කය වූයේ මන්ත්‍රීවරයා ඝාතනය කිරීමට මූලික හේතුව දේශපාලන ගැටුමක් ද යන්න සොයා බැලීමයි. ඒ සඳහා මන්ත්‍රීවරයාට හිතවත් ප්‍රාදේශීය දේශපාලනඥයන් කිහිප දෙනකුගෙන්ම පොලිස් කණ්ඩායම තොරතුරු සොයාගෙන තිබිණි.ඉකුත් පළාත් සභා මැතිවරණයේදී ප්‍රබල අපේක්ෂකයකුට මන්ත්‍රීවරයා සහාය පළ කරද්දී පිරිසක් මන්ත්‍රීවරයා සමඟ උරණ වී තිබිණ. එම පිරිස සහාය පළ කර ඇත්තේ තවත් ප්‍රබල අපේක්සකයකුටය. මේ හේතුවෙන් මන්ත්‍රීවරයා පිරිසක් සමඟ මෑතකදී බහින්බස් වීමක් පවා ඇතිකර ගෙන ඇතැයි පොලීසිය කියයි. එම දේශඵාලන ගැටුම් හා මෙම ඝාතනය අතර කිසියම් සම්බන්ධයක් ඇත්දැයි සෙවීම පරීක්ෂණ පවත්වන එක් කණ්ඩායමකගේ මූලික අරමුණ වී ඇත.තවත් කණ්ඩායමක් මන්ත්‍රීවරයා සමඟ පෞද්ගලික කෝන්තර තිබි ඇත්දැයි සෙවීමේ නිරත වී සිටී. අරමුණු කිහිපයක් ඔස්සේ කණ්ඩායම් තුනක් මේ වන විටත් පරීක්ෂණවල නිරතව සිටිති.සිය පළමු විවාහ සංවත්සර දිනයේ දී සිය දිවියෙන් සමුගත් ශ්‍යාමිල්ගේ අවසන් කටයුතු සිය මාපියන් බිරිය සහෝදරයන් හා ඥාති මිත්‍රාදීන් දෙනෝ දාහකගේ සෝ සුසුම් මැද ඉකුත් 15 වැනිදා මීගහවත්ත පොදු සුසාන භූමියේදී සිදුවිය.“හැම කෙනාම මගේ පුතාට ආදරෙයි. අනේ මගේ දරුවට මේ වගේ අපරාධයක් කළේ ඇයි? අපිට දැනුවත්ව මගේ පුතාට තරහකාරයෝ හිටියේ නැහැ.”අපි හරියට දුක් විඳපු මිනිස්සු... බොහෝම අමාරුවෙන් මේ දරුවෝ තුන්දෙනා හදාගත්තේ... මම හීනෙකින්වත් හිතුවේ නැහැ මගේ පුතාට මෙහෙම දෙයක් වෙයි කියලා... මගේ පුතා බැඳලා අවුරුද්දයි ලස්සන පාටියක් ගන්නයි හිටියේ... අනේ මොකක්ද මේ කළ අපරාදේ...”ශ්‍යාමිල්ගේ මෑණියන් මල්කාන්ති මහත්මිය දරාගත නොහැකි ශෝකයෙන් හඬා වැළපෙමින් එසේ කියන්නට වූයේ කාගේත් දෙනෙත්වලට කඳුළු එක්කරමිනි.මේ අතර ශ්‍යාමිල් සඳරුවන් මහතාගේ ඝාතනය සම්බන්ධයෙන් සිදුකරන පරීක්ෂණ කඩිනම් කර අදාළ සැකකරුවන් වහා අත්අඩංගුවට ගන්නා ලෙස මහජන සම්බන්ධතා හා මහජන කටයුතු අමාත්‍ය මර්වින් සිල්වා මහතා ද පොලිස්පතිවරයාට ලිපියක් යවමින් ඉල්ලීමක් කර තිබේ. මෙවැනි ඝාතන මහ දවල් ජනාකීර්ණ පෙදෙසක සිදුවීම සාමයට එල්ල කරන ලද මහත් අභියෝගයක් බව ද ඒ මහතා කියා සිටී.කෙසේ වෙතත් මන්ත්‍රීවරයාගේ ඥාතින් හා වෙනත් පිරිස් කරන ලද චෝදනා සැලකිල්ලට ගනිමින් පොලීසිය පෑලියගොඩ නගර සභාපතිගෙන් ද ප්‍රශ්න කිරීමට යයි. මේ හේතුව නිසා තමාට ජීවිත තර්ජන ඇති බව කියමින් නගර සභාපතිවරයා ද මතු ආරක්ෂාව සඳහා පොලීසියට පැමිණිල්ලක් ඉදිරිපත් කර තිබේ.මේ අතර ශ්‍යාමිල් සඳරුවන් මහතාගේ ඝාතනය සම්බන්ධයෙන් කෝටිපති ව්‍යාපාරිකයකුගෙන් ද ප්‍රශ්න කිරීමට බලාපොරොත්තු වන බව පොලීසිය කියයි. දැනට ලැබී ඇති තොරතුරුවලට අනුව ශ්‍යාමිල් ඝාතනය පාතාලයේ කොන්ත්‍රාත්තුවක් මත සිදුවූවක් බවට ද සැක කරේ. එම පාතාලයා පිළිබඳ තොරතුරු ද මේ වන විට පොලිස් කණ්ඩායම් සතුව ඇතත් ඔහු මේ වන විට ප්‍රදේශයෙන් අතුරුදන් වී ඇතැයි ද කියයි. ඔහු සෙවීම සදහා මේ වන විට විශේෂ පොලිස් කණ්ඩායමක් යොදවා ඇති අතර ඔහු රටින් පැන ගියේ ද යන්න ද සොයා බලාගෙන යනු ලබයි. සඳරුවන් මහතා ඝාතනය වීමට දින කිහිපයකට පෙර යකඩ ව්‍යාපාරයේ යෙදෙන පුද්ගලයකු සමඟ ඇතිකර ගත් ආරවුලක් නිසා එම ව්‍යාපාරිකයාගෙන් ද පොලීසිය ප්‍රශ්න කර තිබේ.ශ්‍යාමිල් ඝාතනය දේශඵාලන හේතුවක් මත සිදුවූවක් ද නැත්නම් පෞද්ගලික තරහක් මත සිදුවූවක් ද යන්න සොයා ගැනීම සඳහා එහි ප්‍රධාන සැකකරු අත්අඩංගුවට ගැනීමෙන් පසු අනාවරණය කරගැනීමට පොලීසිය බලාපොරොත්තු වෙයි.මේ අතර මෙවැනි මිනිස් ඝාතනවල යෙදෙන කණ්ඩායම් අත්අඩංගුවට ගැනීමට විශේෂ මෙහෙයුමක් ආරම්භ කර ඇති බව පොලිස්පතිවරයා පවසයි. පසුගිය දින කුරුණෑගල පොලිස් කොස්තාපල්වරයාගේ ඝාතනයත් නාගරික මන්ත්‍රී ශ්‍යාමිල් ඝාතනයේත් සුලමුල හැකි ඉක්මනින් හෙළි කරන බවත් පොලිස්පතිවරයා අවධාරණය කරයි.බස්නාහිර උතුර බාර නියෝජ්‍ය පොලිස්පති එල්. ජි. කුලරත්න හා කැලණිය කොට්ඨාස බාර ජ්‍යෙෂ්ඨ පොලිස් අධිකාරී සී. ඊ. විදිසිංහ යන මහත්වරුන්ගේ උපදෙස් මත පෑලියගොඩ අපරාධ කොට්ඨාසයේ ස්ථානාධිපති ප්‍රධාන පොලිස් පරීක්ෂක උපුල් සමරසිංහ හා කැලණිය විශේෂ කාර්යාංශයේ ස්ථානාධිපති සමන් ගුණරත්න මහත්වරුන්ගෙන් සැදුම්ලත් කණ්ඩායමක් ද ශ්‍යාමිල් මන්ත්‍රීවරයා ඝාතනය පිළිබඳ පරීක්ෂණවල යෙදී සිටිති.කීර්ති මෙන්ඩිස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>18</day>
    </date>
    <link>http://www.silumina.lk/2014/05/18/_art.asp?fn=af1405187</link>
    <topic>“මේ සමස්ත ගුරු පරපුරේ යහපත වෙනුවෙන් දුන් නඩු තීන්දුවක්</topic>
    <author>සංවාද සටහන සරත් පෙ‍ෙර්රා ඊ එම් තිලකවර්ධන (අානමඩුව සමූහ)</author>
    <content>ගුරුවරිය දණ ගැස්සවීමේ සිද්ධියසුසිලා හේරත්ඇතැමුන් චෝදනා නඟන පරිදි මේ රටේ ප්‍රජාතන්ත්‍රවාදය වළපල්ලට වැටී නැති බවත් මේ රටේ නීතියේ ආධිපත්‍යය ඉහළින් ම තිබෙන බවත් පසුගිය සතියේ අධිකරණය දුන් තීන්දුවකින් රටටම අනාවරණය විය.මේ නඩු තීන්දුව නම් නවගත්තේගම නවෝද්‍යා මහා විද්‍යාලයේ විනය භාර ගුරුවරිය දණ ගැස්වීමේ නඩුවයි. විත්තිකාර වයඹ පළාත් සභාවේ සන්ධාන හිටපු මන්ත්‍රී, කහඳව ගමගේ ආනන්ද සරත් කුමාරට පුත්තලම මහාධිකරණ විනිසුරු ප්‍රියන්ත ප්‍රනාන්දු මහතා බරපතළ වැඩ ඇතිව වසර දෙකක සිරදඬුවමක් නියම කර එය වසර හතකට අත්හිටුවීමට ක්‍රියා කළේ ය. රුපියල් පනස් දහසක දඩ මුදලක් ගෙවන ලෙසත් ගුරුවරියට රුපියල් ලක්ෂ තුනක වන්දි මුදලක් ගෙවන ලෙසත් විත්තිකරුට උසාවි නියෝගයෙන් නියම විය.තම දියණියගේ පාසල් නිල ඇඳුමේ වාටිය ගැලවීම නිසා උරණ වූ බව කියන විත්තිකරු පාසලට කඩා වැදී ගුරුවරිය දණ ගස්වා බැණ වැදුණ බවට පැමිණිලි පාර්ශ්වයෙන් චෝදනා කෙරිණි.සිද්ධිය සිදුව තිබුණේ පසුගිය වසරේ ජූනි මස 14 වැනිදා ය. නඩු වාර 14 ක් පැවැත්විණි.මෙම නඩුව මෑතක මෙරට බෙහෙවින් කතාබහට ලක්වූ නඩුවක් වූ අතර ප්‍රාදේශීය දේශපාලකයන් පාසල්වලට කරන බලපෑම් පිළිබඳවත් ගුරුවරුන් පාසල් තුළ විනය පවත්වා ගැනීමට ගන්නා ක්‍රියා මාර්ග පිළිබඳවත් ඒ ඔස්සේ ජනමාධ්‍යවල නිරන්තරව කතාබහට ලක්විය.ප්‍රියාණි සුසිලා හේරත් ගුරුවරියට සාපරාධී බිය ගැන්වීමක් කරවන අදහසින් පොල්ලක් අත දරා ඇයට අසභ්‍ය වචනයෙන් බැණ වැදී ‘මට එන තරහට තෝව කෑලිවලට කපන්න පුළුවන්’ යනුවෙන් පවසා ඇය දණ ගැස්සවූ බවට පැමි‍ණිල්ලෙන් චෝදනා කෙරිණි. එකී ක්‍රියාවෙන් විත්තිකරු එකී තැනැත්තියට මරණ හෝ බරපතළ තුවාල සිදුකිරීමේ තර්ජනය සිදු කළ බව ද එබැවින් විත්තික‍රු එකී තැනැත්තියගේ ශරීරයට පාඩුවක් සිදු කරන බවට තර්ජනය කළ බැවින් දණ්ඩ නීති සංග්‍රහයේ 486 වැනි වගන්තිය යටතේ දඬුවම් ලැබිය යුතු සාපරාධී බිය ගැන්වීමේ වරද සිදු කළ බවට පුත්තලම මහාධිකරණයේ අධිචෝදනා ඉදිරිපත් කර නඩු විභාගය ගෙන යන ලදී.නඩු විභාගයේදී පැමිණිල්ල වෙනුවෙන් අදාළ ගුරුවරියත්, පුණ්‍යගේ බණ්ඩාර, වෛද්‍ය නිලධාරිනී උදාරී චමුදිණී රණතුංග, පොලිස් සැරයන් හේරත් බණ්ඩාර, විශ්‍රාමික පොලිස් පරීක්ෂක කමල් ජවුෆර් ද අධිකරණයේදී සාක්ෂි ලබාදුන් අතර විත්ති පාර්ශ්වය වෙනුවෙන් විත්තිකරු, විජේරත්න, හා ප්‍රසන්න සෙනෙවිරත්න යන අය සාක්ෂි දුන්හ. ිනිසුරුවරයා කියා සිටියේ විත්තිකරු ඇයට තර්ජනය කර පොල්ලක් පෙන්වා බිය ගන්වා ඇය දණ ගැස්සූ ආකාරය සහ දණ ගස්වා සිටිමින් ඇයට පරුෂ වචනයෙන් බැණ වදිමින් ක්‍රියා කළ ආකාරය සම්බන්ධයෙන් පැහැදිලි සාක්ෂියක් පැමිණිලිකාරිය දෙන ලද බවයි. කිසිදු පරස්පරතාවකින් තොරව පැමිණිලිකාරිය අධිකරණයේ දුන් සාක්ෂිය අවිශ්වාස කිරීමට හේතුවක් නොමැති බව ද විනිසුරුවරයා අධිකරණයේදී ප්‍රකාශ කෙළේ ය.ඒ අනුව දණ්ඩ නීති සංග්‍රහයේ 486 වැනි වගන්තියේ 2 කොටසේ දඬුවම් ලැබිය හැකි සාපරාධී බිය ගැන්වීමේ වරදට නඩු විභාගයකින් පසුව වැරැදිකරු කෙරිණි.වෛද්‍ය නිලධාරිනියගේ සාක්ෂිය අනුව ඇය රෝගියා පරීක්ෂා කිරීමේදී තුවාල දෙකක් නිරීක්ෂණයට ලක් කර ඇත. දණ හිස් දෙක රතු පැහැ ගැන්වී ඉදිමුණ ස්වභාවයක තිබී ඇති අතර පරීක්ෂා කරන විට ස්පර්ශ කළ විට රිදෙන ස්වභාවයක් තිබී ඇත.තුවාල සිදුවූ කාලය නිර්ණය කිරීමේදී රතුවීම හා ඝණවී තිබීම වැනි ලක්ෂණ අනුව පැය 6 කට පෙර මෙම තුවාල සිදුව ඇති බවට ඇය ඉදිරිපත් කළ මතය රෝගියා විසින් දෙන ලද විස්තරය අනුව සැස‍ඳෙන බවට ඇයගේ සාක්ෂිය තහවුරු කරන ලදී.මහජන නියෝජිතයකු වශයෙන් විත්තිකරුගෙන් බලාපොරොත්තුවන්නේ ගුරුවරුන් ආරක්ෂා කිරීම මිස ඔවුන් බිය ගැන්වීම නොවන බව විනිසුරුවරයා තීන්දුව දෙමින් පැවැසීය.මේ නඩු තීන්දුව ගැන තමන් සතුටට‍ පත් වන බවත් මාස 11 කට පසු අසත්‍ය පරදා සත්‍ය ජය ගැන්වීමට හැකි වූ බවත් අසාධාරණය පරදා සාධාරණය ඉටු කරගැනීමට හැකිවූ බවත් සුසිලා ගුරුතුමිය ‘සිළුමිණ’ ට කීවා ය. මට මාස 11 ක් තිස්සේ අපහාස කළා. නින්දා කළා. තනි කරන්න හැදුවා. මේ නඩු තීන්දුව මට විතරක් නෙවෙයි සමස්ත ගුරු පරපුරම රැකගන්න දුන්න නඩු තීන්දුවක් ගුරුවරු ක්‍රියා කරන්නේ දරුවන් ආරක්ෂා කරන්න එහෙම කරන්න නම් ගුරුවරුන්ගේ අයිතිය ගරුත්වය ආරක්ෂා කරදිය යුතු යි. එය මේ නඩු තීන්දුවෙන් ඉටුව ඇතැයි ද ගුරුතුමිය කීවා ය.විත්ති පාර්ශ්වයෙන් කියපු හැමදේම ප්‍රතික්ෂේප වුණා. ඔවුන්ගේ බො‍රුව උසාවියේ හෙළි වුණා. සත්‍ය වසන් කරන්න හැදුවත් හරි ගියේ නැහැ. මට ඕනෑ කළේ සාධාරණය ඉටුවෙනවා දකින්නයි‍. විත්තිකරු බන්ධනාගාර ගත කළා නම් ඒක මටත් මානසික වධයක් වෙනවා. දරුවා විභාගයට ලියන නිසා දඬුවම ලිහිල් කරන්න ඔහු ඉල්ලුවා.“මට විත්තිකරුගෙන් ලැබුණ රුපියල් ලක්ෂ තුනක වන්දි මුදල යොදවා ප්‍රදේශයේ අහිංසක දුප්පත් දරුවන්ට උදව් කරන්නත් අසාධාරණයට ලක්වූ ගැටලුවලට මුහුණ දෙන ගුරුවරුන් ට උදව් කරන්නත් අරමුදලක් ආරම්භ කරනවා. පොලිසිය වගේ ම ලංකා ගුරු සංගමය මට මගේ අවනඩුව උසාවියට ගෙනියන්න හුඟක් උදව් කළා. ඒ නිසා ලංකා ගුරු සංගමය සමඟ එක්ව මේ අරමුදල ආරම්භ කරනවා.”මේ සිද්ධියෙන් පසු සුසිලා ගුරු මහත්මිය නවගත්තේගම විදුහලින් ගල්ගමුව යූ.බී. වන්නිනායක ජාතික පාසලට මාරුවක් ලබාගත්තා ය.ඇගේ මාරුව පසුගිය වසරේ සාමාන්‍ය පෙළ විභාගයට සිංහල විෂය ඉගැන්වූ දරුවන්ට තම සිංහල ගුරුවරිය අහිමි කිරීමක් විය. වෙනගුරුවරයෙක් එවනවාට ද ඔවුන් අකමැති විය.“මම ඒ දරුවන්ට ගෙදර පන්තියක් දැම්මා. හැබැයි මම දරුවන්ගෙන් සල්ලි ගත්තේ නැහැ‍. ළමයි හයකට ඒ ශ්‍රේණියේ සාමාර්ථයන් ලැබී තිබුණා. සීයට 89 කට සමත් ප්‍රතිඵල ලැබී ඇති බවත් දැනගන්න ලැබුණා. විභාගයෙන් පසුවත් ළමයි ගෙදර ඇවිල්ල කතා කළා.”“මේ නඩුවේදී යුක්තිය ඉටුකර ගන්න මට හුඟ දෙනෙක් උදව් කළා. ලංකා ගුරු සංගමයත්, ලංකා සේවා ගුරු සංගමයත් මෙතනදී මගේ සෙවණැල්ල වගේ හිටිය. නීතිපතිතුමාගේ සිට පොලිසිය දක්වා යුක්තිය ඉටු කරගන්න මුල් වූ සියලු දෙනාටම මම ස්තුති කරනවා.අපි කටයුතු කරන්නේ ළමයි එක්ක. ළමයින්ට අත්දැකීම් නැහැ. ළමයින්ට අවවාද අනුශාසනා කරන්න ගුරුවරුන්ට සිදුවෙනවා. ළමයි කියන දේ ඇත්ත ද කියල මවුපියන් සෙවිය යුතුයි. ළමයි පාසලේ ඉන්නේ පැය හයයි‍. ඉතිරි මුළු කාලයම ගෙදර ඉන්නේ. දරුවන් නිසි මාර්ගයට ගන්න ගුරුවරු ළමයි අතර තියන බැඳීම වගේ ම දරුවෝ මවුපියෝ අතර කියන බැඳීමත් වැදගත්” ගුරුතුමිය කීවා ය. ආනන්ද සරත්කුමාර -වයඹ පළාත් සභාවේ හිටපු මන්ත්‍රී“මේක මගේ නරක වෙලාවක් තදබල අපල කාලයක්. නමුත් මට තියෙන චෝදනාව ගුරුවරියක් දූෂණය කළා කියලවත්, දරුවෙක් දූෂණය කළා කියලවත් මිනිස් ඝාතන කළා කියලවත්, කුඩු ගෙනාවා කියලවත් චෝදනාවක් නොවේ යැයි මෙම නඩුවේදී වරදකරු කරනු ලැබූ වයඹ පළාත් සභාවේ හිටපු මන්ත්‍රී ආනන්ද සරත් කුමාර මහතා කීය.“මට ඉදිරිපත් කළ චෝදනාව සාපරාධී බිය ගැන්වීම කියන චෝදනාව. මොන තාත්ත ද දරුවන්ට ප්‍රශ්නයක් ඇති වුණාම කතා කරන්නෙ නැත්තේ.දරුවන්ට ප්‍රශ්නයක් වුණාම අම්මට හරි තාත්තට හරි තමයි කියන්නේ‍. ඒ වගේ ප්‍රශ්නයක් මගේ දරුවටත් එදා වෙලා තිබුණා. සිදුවීමක් වුණා‍. හැබැයි ඔය කියන විදියට නෙමෙයි වුණේ‍.මම අධ්‍යාපනයේ වටිනාකම දන්න මිනිහෙක්. දේශපාලනයේ චන්ඩිකම් මම පාසලට ගෙනියන්නේ නැහැ.හැබැයි අධිකරණය මා වරදකරු කර තියෙනවා. රටේ පුරවැසියෝ කවුරු වුණත් නීතියට යටත්්‍. ඒ අනුව අධිකරණයෙන් මට දඬුවමක් දීල තියෙනවා. කවදාවත් මම අධිකරණයෙන් දඬුවම් ලැබූ කෙනෙක් නෙවෙයි.”“මම බන්ධනාගාරයේ ඉන්න කොටම ජනාධිපතිතුමා කළ ඉල්ලීම අනුව මගේ පළාත් සභා මන්ත්‍රීකමෙන් ඉල්ලා අස්වුණා. පසුගිය පළාත් සභා ඡන්දෙදි මට නාම යෝජනා ලබා ගන්න බැරි වුණා. ඒ අනුව මගේ අක්කගේ පුතාට නාම යෝජනා ලැබුණා. ඒ අනුව ඔහු නවගත්තේගම හැම ඡන්ද පෙට්ටියෙන් ම වැඩි ඡන්ද ලබාගෙන ඡන්ද 12000 ක් ලබා ගත්තා. මේ ඔක්කොම ඡන්ද පක්ෂය ජයග්‍රහණය කරවන්න ලබාදුන්නේ.1991 මුලින් ම මං ප්‍රාදේශීය සභා මන්ත්‍රීවරයෙක් වුණේ. එදා සිට අවුරුදු 22 ක් එක මැතිවරණයක් පැරදුණේ නැහැ. හැමදාම ප්‍රාදේශීය සභාවේ මනාපවලින් මං පළමුවැනියා. මම තක්කඩියෙක් නෙමෙයි. හැබැයි අපි අපේ පාක්ෂිකයන් 4 ක් මරා දාපු ආනමඩුවේ තක්කඩි දේශපාලනය අවසන් කළා. මම මේ පළාත් සභා ඡන්දෙදිත් පක්ෂය දිනවන්න කටයුතු කළා.“මට තියෙන චෝදනාව සාපරාධී බලහත්කාරය‍‍. මම ගුරුවරයකුට ගැහුව, තුවාල කළා කියලවත් චෝදනාවක් නැහැ. හැබැයි මාධ්‍ය මේක ලොකුවට උලුප්පා පෙන්නුවා. දේශපාලනය කරන ලොකු වැරැදිකාරයෝ ඉන්න කොට මාධ්‍ය පෙන්නුවේ හරියට මම ලොකුම අපරාධය කළ දේශපාලකයා වගේ. මේ නිසා මට යම් අවස්ථාවක් දෙන්න කියල ජනාධිපතිතුමාගෙනුත් පක්ෂ ලේකම් තුමාගෙනුත් ඉල්ලනවා. වැරැදි අඩුපාඩු කා අතිනුත් සිදුවෙනවා. හැබැයි මං මරණීය අපරාධයක් කරපු කෙනෙක් නෙමෙයි.”ආයේ පාසල පැත්තේ යන්නේ නැද්ද?මම හැමදාම පාසලට යනවා. මගේ දරුවෝ තුන්දෙනාම ඔය පාසලේ ඉගෙන ගන්නේ. මගෙ දරුවා ශිෂ්‍යත්වය පාස් වෙලත් පාසලෙන් අස්කර ගත්තේ නැහැ. මොන පළාත් සභා මන්ත්‍රී ද තමන්ගේ දරුවා ගමේ පාසලට යවන්නේ කියල මම අහනවා.සංවාද සටහන සරත් පෙ‍ෙර්රා ඊ එම් තිලකවර්ධන (අානමඩුව සමූහ)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>18</day>
    </date>
    <link>http://www.silumina.lk/2014/05/18/_art.asp?fn=af14051822</link>
    <topic>දේශපාලන අප්පො කෙනකු නොවූ සරත්</topic>
    <author>කසුරි</author>
    <content>බලයේ සිටින විට දේශපාලකයන්ගේ රැස් විහිදෙයි. බලය නැතිවූ විට රැස් විහිදිල්ල ද නැතුව යයි. ඇතැම් දේශපාලකයින්ට බලයේ සිටින විට ද රැස් නැත. නිකං මැටි ගොඩවල් වගේය. මේ කාරණාව එදාටත් අදටත් කවදටත් පොදුය. වෙනසක් නැත. ඒ පැත්තටත් පොදුය. මේ පැත්තටත් පොදුය.ඇතැම් දේශපාලකයන් ගැන අප කතාකරන්නේ ද සිහිපත් කරන්නේ ද බලයේ සිටින විට පමණය. ඇතැම් දේශපාලකයන් ගැන බලය නැතිවූ විට ද කතා කරන්නෙමු. ඔවුහු සදාකාලිකව අපේ මතකයෙහි ජීවත් වන්නාහ. මගේ ශේෂ පසුම්බියෙහි එවැනි චරිත ගණනාවක්ම ඇත.සරත් මුත්තෙට්ටුවේගම චරිතය ඒ අතරින් ඉස්මතුව සිටී. ඔහු තම රැස් එක සේ විහිදුවාලූ දේශපාලකයෙකි. එය අදටත් විහිදෙයි.ඔහු මහා සද්ද දමා කතාකරන්නකු නොවේ. එහෙත් ඔහු තිතට කතාකරන දේශපාලකයෙකි. සරත් කතා කළේ අවශ්‍ය දේට පමණය. එසේ නොමැතිව ඔහු වාචාල කයිවාරුකාරයකු නොවේ. එහෙත් ඔහු උපහාසයට ද රුසියෙකි.වරක් පාර්ලිමේන්තු විවාදයකට සහභාගි වෙමින් ඔහු කතාකරමින් සිටියේය. එවක ඔහු සිටියේ විපක්ෂයේය. (සරත් බොහෝ විට සිටියේ විපක්ෂයේය)එවකට තිබුණු රජයේ ප්‍රබල ඇමැතිවරයෙක් ඔහුගේ කතාවට බාධා කළේය. වරක් දෙවරක් ඔහු ඒ ගැන කීවේය.“ගරු ඇමැතිතුමා මං කියන දේ අහගෙන ඉන්නවා නම් හොඳයි”සරත් මන්ත්‍රීතුමා එ‍ෙස් කීවේය. එහෙත් අර ඇමැතිවරයා ගේ බාධා කිරීම නැවතුණේ නැත. ඇමැතිතුමාගේ හිසේ කෙ‍ස් තිබුණේ එකක් දෙකක් පමණි. ඔහු දිගින් දිගටම බාධා කරන්නට පටන් ගත්තේය. සරත් කතාව නවත්වා බලා සිටියේය. ටිකකින් සභාව නිහඬ විය. සභාව හොඳටම නිහඬ වූ පසු සරත් මන්ත්‍රීතුමා මෙසේ කීවේය.“අපි දන්නෙ ඇමැතිතුමාගෙ හි‍ෙස් කෙස් අඩුයි කියන එක විතරයි. බලපුවාම හිස ඇතුළෙත් මොකුත් නෑනෙ”සරත්ගේ ඒ ප්‍රකාශයට ආණ්ඩු පක්ෂ විරුද්ධ පක්ෂ භේදයක් නොමැතිව මුළු සභාවම එකම හිනාවකින් පිරී ගියේය. ඉන්පසු ඒ ඇමැතිතුමා බාධා කරන්නට ආවේ නැත.සරත්ගේ කතාවලට කවුරුත් බාධා කරන්නට එන්නේ නැත. ඒ ඔහුගේ කතාවල ඇති තර්කාන්විත බව නිසාය. එය ඇනුම් පද හෝ අවලාදවලින් කිලුටු වී ඇති කතා නොවේ.එහෙත් එක් අවස්ථාවකදී එක් මන්ත්‍රීවරයෙක් ඔහුට බාධා කරන්නට පටන් ගත්තේය. එය ද නොගැළපෙන බාධා කිරීමකි. සරත් එය ගණනකට නොගෙන දිගින්දිගටම තම කතාව කරගෙන ගියේය. අර මන්ත්‍රීවරයා ද දිගින්දිගටම පැන පැන බාධා කළේය. සරත් සුපුරුදු පරිදි එක්වරම නිහඬ විය. අර මන්ත්‍රීවරයා ද නිහඬ විය. ඉන්පසු සරත් ඉංග්‍රීසියෙන් කතාකරන්නට පටන්ගත්තේය. අර මන්ත්‍රීවරයා ඉන්පසු බාධා කරන්නට පැමිණියේ නැත. සභාව හතරවටින් සිහින් සිනාවක් පමණක් පැතිර ගියේය.සරත් කොමියුනිස්ට් පක්ෂයේය. සමහර මැතිවරණවලදී වාමාංශික ආසන එකින් එක වැටදේදීත් සරත් කලවාන අසුන රැකගත් අවස්ථා බොහෝය. එසේ වූයේ ඔහුට මිනිසුන් අසීමිත ලෙස ආදරය කළ බැවිනි.රත්නපුර පළාතේ ගැමියන් ඔහු හැඳින්වූයේ “සරත් අප්පො” යනුවෙනි. ඒ ඔහුගේ පවුල් පසුබිම, එවැනි මහේශාක්‍ය ඇමතුමකට සුදුසුකම් ලබා දී තිබුණු බැවිනි. එහෙත් තමන්ට “අප්පොÓකියන ගැමියාට “සහෝදරයා” කියා අමතන්නට සරත් කිසිවිටෙකත් පැකිළුණේ නැත. එහෙත් “අප්පො” යන ගෞරවනාමය රත්නපුර පළාතේ පොදු මිනිසුන් වෙතින් ගිලිහී ගියේ නැත.සරත් දුප්පත් කම්කරුවන් වෙනුවෙන් ගොවීන් වෙනුවෙන් නොමිලයේ උසාවියේ පෙනී සිටි අවස්ථා එමටය. ඔහු සමඟ පොදු ජනතාව බද්ධ වී සිටියේ මේ ප්‍රතිපත්තිගරුක බව මෙන්ම ගුණයහපත්කම් ද ඔහු තුළ තිබූ නිසාය.සරත් නොකිලිටි දේශපාලකයෙකි. ඔහුට දූෂණ චෝදනා හෝ මැරවර චෝදනා කිසිවක් එල්ල වූයේ නැත. ඔහු ප්‍රතිපත්තිගරුක සටන්කාමී දේශපාලකයකු වූ බැව් සැබෑය. එහෙත් ඔය බොහෝදෙනකු පෝස්ටර්වල ලියන්නා වූ මහත්මා දේශපාලනයට හොඳම උදාහරණය සරත් මුත්තෙට්ටුවේගම සහෝදරයාය.සරත් සහෝදරයා මිය ගියේ හදිසි අනතුරකිනි. ඔහුට අවසන් ගෞරවය දක්වන්නට පෙළගැසී සිටි ජනතාව අතර මම ද සිටියෙමි. මා ගියේ අජිත් සමරනායක සොහොයුරා සමඟය. ඔහු සරත් සහෝදරයා සමඟ ඉතා කිට්ටුවෙන් ඇසුරු කළේය. නිමක් නැති පොදුජනතා පෝළිමක් රත්නපුරේ ඔහුගේ නිවෙස දක්වා සැදී තිබිණි. ඒ වන විට අධික වෙහෙසට පත්ව සිටි මනෝරි මුත්තෙට්ටුවේගම මහත්මිය පුටුවක් තබාගෙන සෑම කෙනකුටම දෑත් එකතු කොට ආචාර කරමින් සිටි දර්ශනය මට දැනුදු මැවී පෙනේ.සරත් සහෝදරයා සිහිපත් කරන මේ සතියේ (17 වැනිදා) මසිත තීරුව ඔහු වෙනුවෙන් කැප කළේ එවැනි ප්‍රතිපත්තිගරුක, අව්‍යාජ දේශපාලකයකු ගැන සටහනක් තැබීමට ලැබෙන අවස්ථා ඉතා දුලබ බැවිනි.බොහෝ අය දේශපාලන අප්පොලා වෙන්නට වළිකන මේ කාලයේ සරත් සහෝදරයා ගැන යමක් ලියන්නට ඉඩක් ලැබීමම හිතට සහනයකි.කසුරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>18</day>
    </date>
    <link>http://www.silumina.lk/2014/05/18/_art.asp?fn=af1405188</link>
    <topic>අරුම පුදුම අලි ව්‍යාපෘතිය</topic>
    <author>අරුණි මුතුමලී aruni@silumina.lk</author>
    <content>දළ ඇත් පැටවා ගැහැනු සතකු වූඅලි ඇල්ලීම ද අලි ඇති කිරීම මෙන්ම එසේ මෙසේ කටයුත්තක් නොවේ. ඒ අලියා විශාල සතකු නිසාම නොව එයට නීතියක් රීතියක් හා සදාචාරයක් මිනිසුන් විසින් ම පනවාගෙන ඇති බැවිනි. කෙසේ වුව ද විවිධ හේතූන් මත ඒ සියල්ලඅභිබවා නිදහසේ වෙසෙන වන ජීවීන් මිනිසාගේ අවශ්‍යතාව මත හැසිරවීමට යාම නිසා ඇති වූ අභාග්‍ය සම්පන්න සිදුවීම් අද මෙන්ම එදාත් එමටය. මාක් ෂෑන්ඩ් ගේ කතාව ද එවැන්නකි. හිටපු වනජීවී නියෝජ්‍ය අධ්‍යක්ෂ වෛද්‍ය නන්දන අතපත්තු ද ඒ කතාවේ ම කොටස්කාරයෙකි.නම - මාක් රෝලන්ඩ් ෂෑන්ඩ්ජාතිය- බ්‍රිතාන්‍යඋපත -1951 ජූනි 28, ලන්ඩන් නුවර.වෘත්තිය - සංචාරක ‍සටහන් ලේඛකයෙකි, පරිසර සංරක්ෂකයෙකි.සංරක්ෂණ කටයුතු- එලිෆන්ට් ෆැමිලි පදනම මඟින් ආසියාවේ අලි සංරක්ෂණයට දායක වීමඅලි පිළිබද ලියූ පොත්- Travels on my Elephant, River Dogවිශේෂිත නෑදෑයින්- චාල්ස් කුමරුගේ දෙවැනි බිරිය වූ කැමිලා පාකර්විපත- 2014 අප්‍රෙල් 23, නිව්යෝක් නුවර, ඇමරිකාව.වෛද්‍ය අතපත්තු මාක් ෂෑන්ඩ් ගැන දන්නවාදැයි විමසූ පසු මා අන්තර්ජාලය ඔස්සේ ඔහු ගැන සොයා ගත් කරුණුය ඒ. එහෙත් ඔහුගේ තොරතුරු හෝ විපත අපට වැදගත් වනනේ මන්දැයි මට තිබුණේ කුහුලකි. එය විසඳා ගැනීමට හේතු වූ කතාවේ ඇතැම් කොටස් ගැන මට තවමත් ඇත්තේ විචිකිච්ඡාවකි. කෙසේ වුවත් අද මෙන් ම එදාත් මිනිසුන්ගේ නිම් නැති ආශාවන් නිසා අසාධාරණයට ලක්වන මුත් භාෂාවක් නොමැති පාඩුවෙන් තමන් වෙනුවෙන් හඬක් නැඟිය නොහැකි වනජීවීන් අතර මහ පො‍ළොවේ වසන විශාලතම සතුන් වූ අලින්ගේ ඉරණම ගැන වර්තමාන වාර්තා මෙන්ම මේ කතාව ඇසීමත් හිතට ගෙනාවේ මහත් කණගාටුවකි.“අලි ඇල්ලීමට යොදා ගන්නා සම්ප්‍රදායික ක්‍රම පිළිබද ලියන්න තමයි මාක් ෂෑන්ඩ් ලංකාවට ආවේ.”වෛද්‍ය අතපත්තු කතාව පටන් ගත්තේය.“තමන්ගේ උපදේශකවරුන් ලෙස හිටපු වනජීවී අධ්‍යක්ෂවරයෙක්, අඩවි ආරක්ෂකවරයෙක් හා සුප්‍රසිද්ධ ඡායාරූප ශිල්පියෙක් ඔහු පත් කර ගත්තා. මේ අය උපදෙස් දුන්නා මෙරට නීතිය අනුව පෞද්ගලිකව වන අලි අල්ලන්න බෑ කියලා. ඒ අනුව එවක වන ජීවී අධ්‍යක්ෂවරයාගෙන් අවසර ගත් ෂෑනඩ් වනජීවී අරමුදලට එවකට ලක්ෂ පහක් ලබා දුන්නා. ඒ වගේම මේ සමීක්ෂණය අනුව ලියන පො‍ත අ‍ෙලවියෙන් ලැබෙන මුදලින් සියයට 20ක් සංරක්ෂණ අරමුදලට එවන බවටත් පොරොන්දු වුණා.”ඒ අනුව මේ සමීක්ෂණය අධීක්ෂණයට වනජීවී දෙපාර්තමේන්තුවෙන් නිලධාරීන් තිදෙනකුද පත් කෙරිණි. සියල්ල හොඳින් සිදු වෙද්දී පුවත් පත්වල පවා පළ වුණේ මාක් ෂෑන් ව්‍යාපෘතිය සාර්ථක බවත් ඉදිරියේ දී අලි ඇල්ලීමට මේ වන විට කෙරෙන නාස්තිය අඩු කිරීමට සම්ප්‍රදායික ක්‍රම භාවිත කළ හැකි අතර දළ ඇත් පැටවකු අල්ලා ගැනීමට මේ ව්‍යාපෘතිය නිසා අවස්ථාව පෑදුණූ බවත් පැවසෙන ප්‍රශංසාත්මක ලිපිය. එ අතර අල්ලා ගත් දළ ඇත් පැටවා මාතලේ පතළ වලව්වක බැඳ තැබිණි. මාක් ෂෑන්ඩ් දිනපතා ඇත් පැටවා ගැන වාර්තා ලබා ගත්තේය. මෙසේ ටික දිනක් ගත වන විට පුවත්පත්වල තිබූ ප්‍රශංසා දෝෂාරෝපණ බවට පෙරළුණි.“එහෙම වුණේ කෙණරන් තුන්දෙනෙක් අසාධ්‍ය තත්වයට පත් වූ නිසා. බොරු වලවල් කැපීම, මන්ද දැමීම හා ත්‍රාසජනක මදු ගැසීම් මඟින් සාම්ප්‍රදායික අලි ඇල්ලීමේ ක්‍රම කරද්දි උපදේශකයන්ගේ උපදෙස් මත මී හරක් හමෙන් හදන වර මන්ද වෙනුවට නැව්වලට ගන්න මැනිලා කඹ තමයි භාවිත කර තිබුණේ. අනෙක තමන්ට ඕන අලින් අරගෙන අනෙක් සතුන්ගේ මන්ද කපන්න නියෝග කළා. එහෙම මන්ද කපද්දි අලි අල්ලන්නන් කළේ අලින්ට ළං නොවී ඈත ඉඳන් දිග කෙක්කකට කැත්තක් ගැට ගහලා කඹේ කොහෙන් හරි කපලා දාන එක. ඒ වෙලාවට අලිත් නිකන් ඉන්නේ නෑනේ උන් හොඬෙන් ගහද්දි සමහරුන්ගේ හොඬ කැපුණා. සමහරුන්ගේ කකුලට කඹේ පෑගිලා ගැට තවත් තද වුණා. ගස් ගල්වල පැටලිලා සමහර අලින්ට හානි වුණා. අලින්ගේ කකුල්වල ඇට පේනකල් ම කඹේට කැපිලා ලේ යන්නේ නැතිව කුණු වෙන්න ගත්තා. අන්තිමට ඇතින්නන් තුන්දෙනෙක් උන්උන්ගේ මූණ බලාගෙන මැරිලා වැටිලා හිටියා ඇවිදගන්න බැරුව. මේකට කට්ටිය කලබල වුණා.”පුවත් පළ වුණේ නිදි පැදුරටත් නොකියා මාක් ෂෑන්ඩ් රටින් පනී කියාය. රජයද මේ පිළබඳ අවධානය යොමු කළ අතර මාතලේ රඳවා තිබූ අලි පැටවා සත්ත්වෝද්‍යානයට බාර දෙන ලෙස නියෝග කළේය. හිටපු ශ්‍රේෂ්ඨාධිකරණ විනිසුරුවරයකුගෙන් සමන්විත ඒක පුද්ගල කොමිසමක් මඟින් මේ අභාග්‍යසම්පන්න සිදුවීම විභාග කිරීමට ද පියවර ගැනිණි. විශේෂඥ සාක්ෂි සඳහා කැඳවනු ලැබුයේ වෛද්‍ය අතපත්තුය.“මගේ සාක්ෂිවලින් හෙළි වුණා සාම්ප්‍රදායික ක්‍රමයයි අපේ නවීන නිර්වින්දන ක්‍රමයයි අතර වෙනස. ඒ වගේම පෞද්ගලික අංශයේ කෙනකුට අලියක් අල්ලන්ට වන ජීවී අධ්‍යක්ෂ ඉඩ දෙන්නේ අමාත්‍යංශයේ අවසරයක් ඇතිව වුණත් මේ අවස්ථාවේ එවන් අවසරයක් ලැබී නොතිබුණු බව. අනෙක මේ අලි අල්ලන දින වකවානු වනජීවී දෙපාර්තමේන්තුවට දැනුම් දීලත් නැති බව ඒ වෙනුවෙන් පත්කළ නිලධාරීන්ගේ සාක්ෂිවලින් හෙළි වුණා.”“ඊඩ වඩා ලස්සන වැඩේ මාතලේ සිටි දළ ඇත් පැටවා සත්ත්වෝද්‍යානයට ගෙන එද්දි දළ නැති නිකම්ම නිකං අලි පැටියෙක් වීම. මේකට හේතුව ඌ අල්ලන අවස්ථාවේ තිබුණූ පණු දළ යුගල වැටී තිබීම කියලයි අපට තේරුණේ. හැබැයි සත්ත්වෝද්‍යානයට ආවට පස්සේ පිරිමි පැටියා ගැහැනු පැටවෙක් වෙලා තිබුණා. ගැහැනු පැටවෙක් බව උත්තේජක මාර්ගයෙන් ඔප්පු වුණා. ඒ කියන්නේ පණු දළ තිබෙන ගැහැනු පැටවෙක් තමයි අර උපදේශකයන් දළ ඇත් පැටවකුගේ හැසිරීම් කියා මාක් ෂෑන්ඩ් ට පෙන්වා තිබෙන්නේ. මම පෞද්ගලිකව ඔහු කොතරම් පිළිකුල් කළත් අවසානයේ ඒ පිටරැටියාත් රැවටුණා කියලයි මට දැන් හිතෙන්නේ.”“කොහොමෙන් හරි වුණේ අනාගතේ අපට පැටවුන් බිහි කරන්න ඉන්න තරුන ඇතින්නන් තුන් දෙනෙක් නිකරුණේ මිය ගිහින්්‍ තව ඇතින්නක් සත්ත්වෝද්‍යානයේ වහලියක් වුණ එක විතරයි. නමුත් පොතට මොකද වුණේ කියලා කවුරුත් දන්නේ නෑ. මාක් ෂෑන්ඩ් ගැන, ඔහුගේ මේ ව්‍යාපෘතිය ගැන අපුලක් ඇති වුණත් ඔහු පසුව ආසියාතික අලින් වෙනුවෙන් අරමුදලක් ඇති කළා. ඒත් අපේ රටට එයින් මුදල් ලැබුණේ නැහැ.”“විදේශිකයකු වෙලත් මාක් ෂෑන්ඩ් අලි ඇල්ලුවේ යම් අධ්‍යයනයක් සඳහා කියා ටිකක් හරි හිත හදා ගන්න පුළුවන්. ඒත් මේ රටේ සිදුවන අලි ඇල්ලීම් රැල්ල දිහා බලද්දි ඊට වඩා පිළිකුලක් ඇති වෙනවා. අනෙක මේ අලි පැටවුන් ඇල්ලීමට අලි අම්මලා මරණවා. පැටියව තනි කරලා අතරමං කරලා අල්ලා ගන්නවා. පුදුමයකට ව‍ගේ මේ අල්ලන අලි නිර්වින්දනය කරලයි අල්ලගෙන තිබෙන්නේ. ඒ කියන්නේ නිර්වින්දන වෛද්‍යවරයකු මේ හොරු අතර ඉන්න ඕනා. අනෙක උඩවළව , කරුවල ගස්වැව, මින්නේරිය වගේ විවිධ පැතිවලින් එකවරම අලි පැටවුන අතුරුදන් වීම හෝ ඇල්ලීම් සිදුවන බව කියන විට එකම වෛද්‍යවරයකු පමණක් මෙය කළා ද කියන එකත් සැකයට බඳුන් වෙනවා. අනෙක අලි කවදාවත් ‍නොදුටු තැන්වල ඕපපාතිකව අලි පැටවුන් දකින්න ලැබෙන විට බලධාරීන් නිශ්ශබ්දව සිටීමත් පුදුමයක්. එක අතකට පුදුමයකුත් නෑ, ධන බලය වගේම සිවිල් බලයත් ඇති අය මේවට හවුල් කියලනේ කටකතා යන්නේ?”වෛද්‍ය අතපත්තු බ්‍රිතාන්‍ය ජාතික මාක් ෂෑන්ඩ් පිළිබඳ මෙන්ම මෙරට ෂෑන්ඩ්ලා ගැනද පැවසුවේ දැඩි කලකිරීමකිනි.අරුණි මුතුමලී aruni@silumina.lkකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>18</day>
    </date>
    <link>http://www.silumina.lk/2014/05/18/_art.asp?fn=af1405189</link>
    <topic>ජාන පරීක්ෂාවකින් මළ දරු උපත් වළක්වාගත හැකියි</topic>
    <author>සාකච්ඡා කළේ - සාගරිකා දිසානායක ජයසිංහ</author>
    <content>මානව ප්‍රවේණි විද්‍යා ඒකකය ‍කොළඹ වෛද්‍ය පීඨය -මහාචාර්ය වජිර දිසානායකවිවාහ දිවියට එළැඹෙන්නට පෙර සිටම අද තරුණ තරුණියන් සිතා බැලිය යුතු කාරණා කිහිපයක් ම තිබෙනවා. ප්‍රේම සම්බන්ධයක් අරඹා විවාහ වෙන්නට හා දරුවන් ලබන්නට සිතනවා නම් හොඳින් විමසා බැලිය යුතු කරුණු කිහිපයක් ම තිබෙනවා. දරුවන් ගේ ජානමය ගැටලු සඳහා හේතු විය හැකි ප්‍රධාන කරුණු ලෙස ඒවා ගැන විමසිලිමත් විය යුතුයි.පසුගිය දිනෙක කුරුණෑගල මහ රෝහලේදි උපත ලද දරුවකු මළ දරු උපතක් ලෙස සලකා දරුවාගේ මව ගෙදර පිටත් කොට යැවීමෙන් අනතුරුවත් දරුවා ටික දිනක් ජීවත් වූ පුවත පසුගිය දිනවල කාගේත් අවධානයට ලක් විය. මෙලෙස මළ දරු උපත් සිදුවන්නේත් ඇතැම් විට ඉපදී නොබෝ දිනකින්ම දරුවන් මෙළොව හැර යන්නේත් ඇයැදියි ඔබ දන්නවා ද? බොහෝ විට මෙවැනි මළ දරු උපත් හෝ ළදරු මණවලට හේතුව දෙමවුපියන්ගේ ජානවල නොගැළපීමෙන් ඇතිවූ ජානමය ගැටලුවක් වෙන්නට පුළුවන්.සාමාන්‍යයෙන් වසරකට ලංකාවේ ළදරුවන් 350,000 ක් උපත ලබනවා. මේ ළදරුවන් අතරින් හතර දෙනෙකුගෙන් එක් අයෙකු මෙවැනි ජාන විකෘතිතා හේතුවෙන් ගැටලු සහිතව උපත ලබන දරුවන් බව ඔබ දන්නවාද? සාමාන්‍යයෙන් වසරකට දරුවන් අපේක්ෂා කරන යුවළ අතරින් 50,000 ක් පමණ විවිධ ජානමය ගැටලු සහිත වූවන්. ඔවුන් අතරින් වැඩි දෙනෙකු තමන් මෙවැනි ගැටලුවලින් පෙළෙන බව දන්නේ නෑ. මෙවැනි ජානමය ගැටලුවලින් තමා පෙළෙන බව බොහෝ විට ඔවුන් දැන ගන්නේ විකෘතිතා හෝ අසාමාන්‍ය රෝග ලක්ෂණ සහිත දරුවකු ඉපදුණු පසුව හෝ ගබ්සා වීමක් හෝ මළ දරු උපතක් සිදු වූ පසුවයි.ඒ වන විට ප්‍රමාද වුණා වැඩියි. තමා කිසියම් ජානමය ගැටලුවකින් යුක්ත බව කලින් දැන සිටියා නම් එවන් යුවළකට ඉහත කී අවාසනාවන්ත ඉරණමට ගොදුරු නොවී සිටීමට මෙන් ම විකල්ප ක්‍රමයකින් රෝගී නොවන සාමාන්‍ය නිරෝගී දරුවකු ලබා ගන්නට හැකියාව ලැබෙනවා. ඉස්සර වගේ නොවෙයි දැන් වෛද්‍ය විද්‍යාව ඉතාම දියුණුයි. විවාහ වී දරුවකු ලබන්නට අපේක්ෂා කරන යුවළකට තමා කිසියම් ජානමය ගැටලුවකින් පෙළෙනවාද? නිරෝගී දරුවකු ලැබීමට අවශ්‍ය සියලු සුදුසුකම් බිරිය මෙන් ම සැමියාත් සපුරා තිබෙනවා දැයි කල්තියාම දැන ගත හැකි ඉතාම සරල මෙන්ම දියුණු වෛද්‍ය පරීක්ෂණ දැන් තිබෙනවා.දරුපල අහිමි වීම දැන් මෙරට දැවෙන ප්‍රශ්නයක් බවට පත් වෙලා. දරුවන් බිහි කිරීමට සුදුසු වයස් මට්ටම් පසුකොට ප්‍රමාද වී විවාහප්‍රාප්ත වීම වගේම අධික රුධිර පීඩනය, ස්ථූලතාව, දියවැඩියාව වැනි බෝ නොවන රෝග හා ජානමය ගැටලුත් දරුඵල අහිමි වීමට බලපා තිබෙනවා. අධ්‍යාපනය, විරැකියාව හෝ ආර්ථික බාධක නිසා දරුවන් ලැබීමට වඩාත් සුදුසු වයස් සීමාව (අවුරුදු 20 - 30 දක්වා) පසුකොට බොහෝ තරුණයින් විවාහයට එළැඹීම මද සරු භාවයට ප්‍රධාන හේතුවක්. වයසින් වැඩි තරුණියක ගැබ් ගැනීමෙන් අනතුරුව ඇය ගබ්සාවලට ලක් වීමට හෝ නොමේරු මළ දරු උපත් ලැබීමට ඇති හැකියාව වැඩියි.විවාහ දිවියට එළැඹෙන්නට පෙර සිටම අද තරුණ තරුණියන් සිතා බැලිය යුතු කාරණා කිහිපයක් ම තිබෙනවා. ප්‍රේම සම්බන්ධයක් අරඹා විවාහ වෙන්නට හා දරුවන් ලබන්නට සිතනවා නම් හොඳින් විමසා බැලිය යුතු කරුණු කිහිපයක් ම තිබෙනවා. දරුවන් ගේ ජානමය ගැටලු සඳහා හේතු විය හැකි ප්‍රධාන කරුණු ලෙස ඒවා ගැන විමසිලිමත් විය යුතුයි. එනම් ඔබ දෙදෙනාගේ ම පවුල්වල සාමාජිකයන් අතර කිසියම් ආකාරයකට යන රෝගාබාධ පවතින්නේ ද? හේතුවක් සොයා ගත නොහැකි නිශ්චිතව කිව නොහැකි ආබාධ සහිත සාමාජිකයන් පවුලේ සිටීද යන්න.ඔබ දෙදෙනා ලේ ඥාතීන් ද යන වග. විවාහයට හා දරුවන් හැදීමට පෙර හොඳින් සොයා බැලීම වැදගත්. තැලසීමියාව වකුගඩු රෝග හා ඇතැම් මානසික රෝග සහිත සාමාජිකයන් ඔබ පවුල්වල වේ නම් දරුවන් හැදීමට පෙර ඔබ ඒ පිළිබඳව බෙහෙවින් සැලකිලිමත් විය යුතුයි. මෙවැනි පවුල් පසුබිමකින් පැවත එනවා නම් පළමුව ඔබේ පවුලේ වෛද්‍යවරයා හමු වී දරුවන් හැදීම පිළිබඳ පූර්ව උපදෙස් ලබා ගැනීම ඉතාම වැදගත්. දරුවකු පිළිසිඳ ගන්නට පෙර වෛද්‍ය උපදෙස් ලබා ගැනීමෙන් ජාන විකෘතිතා සහිත දරුවන්, ගබ්සා වීම් හෝ මළ දරු උපත් වළක්වා ගන්නට ඔබට පුළුවන්.දරුවන් පිළිසිඳ ගැනීම දිගින් දිගම පමා වන්නේ නම් හෝ කිහිපවරක් ගබ්සාවලට ලක් වන්නේ නම් දෙදෙනා වහාම ජාන පරීක්ෂාවකට ලක් විය යුතුමයි. ඒ සඳහා ඔබ යොමු විය යුත්තේ මානව ප්‍රවේණි විද්‍යාව (ජාන) පිළිබඳ විශේෂඥ වෛද්‍යවරයකු වෙතටයි. ලංකාවේ හැම පළාතකම හැම රෝහලකම මේ පිළිබඳ විශේෂඥ වෛද්‍යවරුන් නැතිවූවත් පළමුව ඔබේ පවුලේ වෛද්‍යවරයා හෝ ප්‍රසව හා නාරිවේද වෛද්‍යවරයාගේ උපදෙස් අනුව එවැනි විශේෂඥයකු ගේ උපදෙස් පැතීමට ඔබට පුළුවන්. කොළඹ විශ්ව විද්‍යාලයේ වෛද්‍ය පීඨයේ මානව ප්‍රවේණි විද්‍යා අංශයෙනුත් මේ පිළිබඳ වැඩිදුර තොරතුරු දැනගන්න පුළුවන්. විවාහයෙන් වසර දෙක තුනක් ප්‍රමාද වුවත් දරුවකු පිළිසිඳ නොගැනීම ඒ තරම් කලබල විය යුතු කරුණක් නොවෙයි. ඒත් දරුවකු අපේක්ෂා කරන්නට පටන් ගත් දා සිට වසර පහක් හයක් පමණ ප්‍රමාද වීත් දරුවකු පිළිසිඳ නොගන්නේ නම් ජාන පරීක්ෂාවකට ලක් වීම වඩා සුදුසුයි. මඳ සරු භාවයට විවිධ හේතු බලපාන්නට හැකි වුවත් ජානමය නොගැලපීමත් ඊට හේතු වන්නට පුළුවන්.දරුවකු පිළිසිඳ ගෙන සති විසි අටකට පෙර සිදුවන මරණ ගබ්සා වීමක් ලෙස සැලකෙනවා. කලලයට සති විසි අටකට පසුව සිදුවන මරණය මළ දරු උපතක් ලෙස සැලකෙනවා. වරක දෙකකට වඩා ගබ්සා හෝ මළ දරු උපත් සිදු වූයේ නම් ඔබ වහාම ජාන පරීක්ෂාවකට ලක් විය යුතුයි. ශරීරයේ ජානමය වෙනස්කම් මට්ටම් දෙකකදී සිදුවෙනවා. එනම් 1. වර්ණ දේහ මට්ටමේදී හා 2. ජාන මට්ටමේදී.වර්ණදේහ මට්ටමේ වෙනස්කමක් ඇත්නම් අංගවිකලතා සහිත හෝ මන්ද බුද්ධික හෝ සහිත දරුවන් බිහිවෙනවා. වර්ණදේහ විකෘතිතා ශරීරය තුළ සිදු වුවද ඒ ලක්ෂණ ශරීරයේ බැහැරින් දැකිය නොහැකියි. ඊට හේතුව වර්ණ දේහයේ කොටස් හුවමාරු වන විට ජානවලට කිසිදු හානියක් සිදු නොවීමයි. අප සමාජයේ ජනතාව අතරින් 500 කින් එක් අයකු මෙවැනි පුද්ගලයෝ. එහෙත් ඔවුන් විරූපී නොවේ. මන්ද බුද්ධික හෝ රෝග ලක්ෂණ පෙන්නුම් කරන්නේ ද නැත.මෙවැනි පුද්ගලයන් කෙරෙන් ගැටලු මතු වන්නේ දරු උපතේදීය. මෙවැනි පුද්ගලයන් ගේ වර්ණ දේහ කොටස් නියම ආකාරයට බෙදී නොයන හෙයින් එවැනි අයට ජාතක වන දරුවන් ගබ්සා වීමට හෝ මළ දරු උපත් බවට පත්වෙනවා. මේ තත්වය බිරියට මෙන්ම සැමියාට ද පොදුයි. එහෙයින් මළ දරු උපත් හෝ ගබ්සා වීම බිරිඳගේ වරදක් මත සිදු වූවකැයි ඇයට පමණක් චෝදනා කළ නොහැකියි. වර්තමානයේ දරුවන් අපේක්ෂා කරන යුවළ දහස් සංඛ්‍යාවක් ආශ්‍රිතව කරන ලද පර්යේෂණ ඇසුරෙන් සොයා ගනු ලැබ ඇත්තේ සෑම යුවළ 33 කින් එක් යුවළක් ම මෙවැනි ජානමය හෝ වර්ණදේහමය ගැටලු සහිත වූවන් වන බවයි.තමාට මෙවැනි ගැටලු ඇත්දැයි ඕනෑම යුවළකට දරුවන් හැදීමට පෙර ජාන පරීක්ෂාවකට ලක් වීමෙන් කල් තියා ගන්නට පුළුවන්. එවිට ගබ්සා මළ දරු උපත් හෝ විකෘතිතා සහිත දරු උපත් වළක්වා ගන්නට පුළුවන්. ජාන පරීක්ෂණයේදී ඔබට ගැටලුවක් ඇතැයි හඳුනා ගතහොත් දරුවකු හැදීමට අත්‍යවශ්‍ය නම් විකල්ප ක්‍රමයකින් දරුවකු හදා ගන්නට පුළුවන්.නළ දරු උපතක් හෝ දායක මවක හෝ පියකු ගේ බීජ තැන්පත් කිරීමෙන් ඔබට දරුවකු හදාගන්න පුළුවන්. ජාන ගැටලුව ඇත්තේ බිරියගේ නම් දායක මවක හෝ වරද ඇත්තේ පියා ගේ නම් දායක පියකු ගේ සමීප ඥාතියකු ගේ ඩිම්බ සහ ශුක්‍රාණු සංසේචනය කර මවගේ ගර්භයෙහි තැන්පත් කිරීමෙන් හෝ දායක මවකගේ ගර්භයක තැන්පත් කිරීමෙන් දරුවකු හදාගන්නට පුළුවන්.වත්මන් ගැබිනි මවුවරුන් වැඩිදෙනෙකු ස්වභාවික දරු උපත්වවලට වඩා සිසේරියන් සැත්කම්වලට යොමු වෙනවා. සිසේරියන් සැත්කම්වලදී දරුවකුට විය හැකි හානිය ස්වභාවික දරු උපත්වලට වඩා වැඩියි. දරුවකු පිළිසිඳගත් පසුව දරුවා නිරෝගී අංග සම්පූර්ණ දරුවකු දැයි සොයා බැලිය හැකි ස්කෑන් පරීක්ෂණ තිබෙනවා. දරු ගැබට සති 18 - 20 පමණ ගතවූ පසු කරනු ලබන ස්කෑන් පරීක්ෂණකින් දරුවා කිසියම් අසාමාන්‍ය ලක්ෂණවලින් යුතුදැයි හඳුනා ගත හැකියි. එවැනි අසාමාන්‍ය ලක්ෂණළුලින් යුතු කලලයක් පිළිබඳ සත්‍ය මවුපියන්ට දැනුම් දී වෛද්‍යමය හේතු මත ගබ්සාවක් සිදුකිරීම හෝ අනවශ්‍ය සැත්කම්වලට යොමු නොකොට ස්වභාවික දරු ප්‍රසූතියකට මව සූදානම් කළ යුතුයි.පළමු දරුවා ගැටලු සහගතව උපන්නේ නම් ඊළඟ දරුවා හරියාවි යැයි සිතමින් නොසළකා නො හැර වහාම ජාන පරීක්ෂාවක් කර ගැනීම වඩාත් සුදුසුයි.මළ දරු උපතකින් පසුව සිත් වේදනාව සහ දරුවාට ඇති ආදරය හේතුවෙන් ඒ මෘත දේහය පිළිබඳ පශ්චාද් මරණ පරීක්ෂණයකට අපේ රටේ වැඩි දෙනකු යොමු වන්නේ නෑ. එහෙත් එය දරුවා මිය යන්නට හේතුව කිසියම් ජානමය හේතුවක් දැයි හඳුනා ගැනීමට ඇති විශාල බාධාවක්. දරුවා මිය යාමේ සොවින් පෙළුණත් ජාන පරීක්ෂාවක් කළහොත් එමඟින් දෙමවුපියන් සතු ජානමය ගැටලු හඳුනා ගන්නට පුළුවන්. එමඟින් ඊළඟට බිහිවන දරුවාත් ඒ අවාසනාවන් ඉරණමට ගොදුරු වීම වළක්වා ගත හැකියි. එමෙන්ම විකල්ප දරු උපත් ක්‍රම භාවිතයෙන් නිරෝගී සාමාන්‍ය දරුවකු ලබා ගන්නට ඔබට හැකිවෙනවා සිකුරුයි.ජාන පිළිබඳ ගැටලු ඇතැයි ඔබට සිතේ නම් කොළඹ ද සොයිසා කාන්තා ‍ රෝහලේ හතේ වාට්ටුව වෙත පැමිණීමේන් හෝ කොළඹ රිජ්වේ ආර්යා ළමා රෝහලේ හෘද වෛද්‍ය ඒකකය වෙත හෝ කොළඹ වෛද්‍ය පීඨයේ මානව ප්‍රවේණි විද්‍යා ඒකකය වෙත පැමිණීමෙන් ඒ සඳහා උපදෙස් හා විසඳුම් ලබා ගන්නට පුළුවන්.සාකච්ඡා කළේ - සාගරිකා දිසානායක ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>18</day>
    </date>
    <link>http://www.silumina.lk/2014/05/18/_art.asp?fn=af14051810</link>
    <topic>මඤ්ඤොක්කා ගලවන්නත් වස විස ගහනවා</topic>
    <author>සමන්ති වීරසේකර</author>
    <content>පේරාදෙණිය ජ්‍යෙෂ්ඨ කථිකාචාර්යආචාර්ය ටෙරන්ස් මධුජිත්“නිරෝගී මිනිසකු ලෙස ජීවත්වෙන්නට අත්‍යවශ්‍ය වන්නේ ආහාර” අපි මේ තාක් කල් ඇසූයේ එවැනි වදන්. නමුත් ආහාර නිසා මිනිස්සු ලෙඩ වෙන බව ඇසුවහොත් ඔබ පුදුම වේවි.ඔබ මම ඇතුළු අප හැමෝම අසා ඇත්තේ නිරෝගී සිරුරකට විස වන්නේ, රස කාරක, අධි ශීත කළ ආහාර නැවත සකස් කළ ආහාර හෝ ක්ෂණික ආහාර බවයි. ඒ නිසාම පොදු මහත් මිනිසුන් බහුතරයක්ම යොමු වන්නේ අල බතල මඤ්ඤොක්කා එළවළු පලතුරු හාල්මැස්සෝ කරවල පලා වර්ග වැනි දෑ ආහාරයට එකතු කර ගැනීමටයි. එහිදීත් (අමු) නොපිසූ එළවළු, පලා වර්ග ආහාරයට ගන්නට වැඩි කැමැත්තක් දක්වනවා. ඒ වගේම වැඩිපුර එවැනි දෑ කිරීමට පෙලඹෙනවා. ඒ තමන්ට නිරෝගී සෞඛ්‍යයක් පවත්වාගෙන යාම සඳහායි.නමුත්; එළවළු පලතුරු පලා වර්ග හරහා රසායනික ද්‍රව්‍ය, ශරීර ගතවන බව ඔබ ඇසුවහොත්, පුදුම වේවි. ඔබ අප පුදුමු කරවන මේ කතාව ලොවට කියන්නේ පේරාදෙණිය විශ්ව විද්‍යාලයේ කෘෂිකර්ම පීඨයේ, ආහාර විද්‍යාව හා තාක්ෂණ අංශයේ ජ්‍යෙෂ්ඨ කථිකාචාර්ය ආචාර්ය ටෙරන්ස් මධුජිත් මහතායි.“ආහාර පිළිබඳව සාකච්ඡා කරන්න වැඩි වශයෙන් පෙලඹිලා ඉන්නේ ආහාර ගැන, ආහාර තාක්ෂණය ගැන නොදන්නා උදවියයි. මේ අය කියන දේවල් පිළිබඳ හරි වැරැදි සොයා නොබලා මිනිස්සු මුලා වෙලා ඉන්නවා. ඒක අපරාධයක්.වත්මන් සමාජයේ මිනිස්සු බොහොම කාර්ය බහුලයි. මේ කාර්ය බහුලත්වය සමඟ මිනිස්සු තමන්ගේ ආහාර රටාව, වෙනස් කරගෙන. අඩු කාලයකදී සකසා ගත හැකි ආහාර පිළිබඳව මේ අය අවධානය යොමු කරලා. නමුත් නිවැරැදි තොරතුරු හෝ ආහාර පිළිබඳ නිවැරැදි දත්ත, පෝෂණයේ වැදගත්කම පිළිබඳ අවධානය යොමු කරලා නැහැ.එළවළු, පලතුරු, අල වර්ග, පලා වර්ග කියන්නේ අපේ දේශීය ආහාර රටාවේ මුල්තැන තිබුණ දේවල්. ශ්‍රී ලාංකේය මිනිසාගේ ප්‍රධාන ආහාරය බත් ලෙස නම් කෙරුණේ ඉතිහාසයේ පටන්ම ශ්‍රී ලංකාව කෘෂිකාර්මික රටක් නිසා. මඩ ගොවිතැන් කර සහලින් ස්වයංපෝෂිත වුණ මිනිසා බත් සමඟ සිරුරට අත්‍යවශ්‍ය සෙසු පෝෂක සංඝටක ලබා ගැනීම පිණිස එළවළු ධාන්‍ය වර්ග පලතුරු හේන්වල වගා කරමින් ආහාර ගැටලුව විසඳා ගත්තා. එකල අද මෙන් මිනිස්සු කාර්යබහුල නැහැ.පැරැන්නෝ ඖෂධ ලබා ගත්තේ ගස්වල මුල්, ඇට, පොතු, ගෙඩි කොළ වගේ දේවල් වලින්. නමුත් අද මේ සියල්ල වෙනස් වෙලා. දේශීය ඖෂධ වෙනුවට අද පාවිච්චි කරන්නේ ගස්වල පොතු ඇට මුල් යොදා සැකසූ පෙති වර්ගයි. අපේ මිනිස්සු ඔළුවේ කැක්කුම හැදුණත් ඉක්මනින් බෙහෙත් පෙති දෙකක් බොනවා.වර්තමාන වෙළෙඳපොළේ ආහාර පිළිබඳව සලකා බලන විට, එළවළු නැවුම් පෙනුමකින් වෙළෙඳ සැල්වල තබා ගැනීම සඳහා රසායනික දියර සහිත බඳුන්වල බහා එසැණින්ම මිනිස් පරිභෝජනය සඳහා විකුණනු ලබනවා.හාල්මැස්සෝ, කරවල ආදිය කල්තබා ගත හැක්කේ, හොඳින් වියළා ගතහොත් පමණයි. නමුත් මුදල් මතම සියල්ල තීරණය කෙරෙන මේ සමාජ රටාවේ, හොඳ භාණ්ඩ අභාවයට ගිහින්, කරවල හාල්මැස්සෝ වේලන්නේ භාගෙට. එතකොට බර වැඩියි. භාගෙට වියළන ලද හාල්මැස්සෝ කරවලවලට පුස් වර්ගයක් බෝ වෙනවා. මේ දිලීරය මැඬලීමට රසායනික දියරයක් කරවල හාල්මැස්සන් වෙත ඉසිනු ලබනවා. මෙය මිනිස් සිරුරට හිතකර නැහැ.ඉස්සර වෙළෙඳපොළේ තිබෙන හාල්, මුංඇට, කව්පි වැනි ඇට වර්ගවලට ගුල්ලෝ වැනි කුඩා සත්තු බෝ වෙනවා. නමුත් දැන් දැන් සහල් ඇතුළු ඇට වර්ගවලට ගුල්ලන් බෝවීම වළක්වාලීමට මැලතියන් හෝ එවැනි වර්ගයේ කෘමිනාශක වර්ග යොදනවා. ඇතැම් විටෙක මෙම රසායනිකයන්ගේ බලපෑම නිසා සහල්වල වර්ණය පවා වෙනස් වෙනවා. මැලතියන් මිනිස් සිරුරකට විස වන ප්‍රමාණය මෙපමණකැයි ගණන් බලා පවා නැහැ. එය ඒ තරමටම විෂයි.නවතම පරීක්ෂණවලින් සොයා ගෙන තිබෙනවා පිටි වගේ තැම්බෙන මඤ්ඤොක්කාවල අධි සාන්ද්‍ර රසායනික ද්‍රව්‍ය තිබෙන බව. මේ පිළිබඳව විවිධ පර්යේෂකයින් පරීක්ෂණ පවත්වා සොයාගෙන තිබෙන දත්ත අනුව මඤ්ඤොක්කා ගස් උදුරා දැමීම තරමක් කරදරකාරී වගේම මඤ්ඤොක්කා අලවලට හානි සිදුවන නිසාම, ගස් අල ද සමඟ උදුරා දැමීමට පහසු වීමේ මාර්ගයක් ලෙස අල ගැලවීමට සතියකට පෙර; ගහ වටේට රසායනික ද්‍රව්‍යය (දියරය) ඉසිනවා. මෙම පාංශු සංඝටක සමඟ සංකලනය වී, ඉතා පහසුවෙන්, මඤ්ඤොක්කා ගස උදුරා දැමීම පහසු කරනවා. ඒ පහසුව මුදල් හරහා පිළිකා සෛල වර්ධනයක් වී මහජනතාව අතරට නොදැනුවත්වම යනවා. මේ අනාගත රෝගීන් බිහිවීමේ මූලාරම්භය විය හැකියි.ශ්‍රී ලංකාවේත්, ජාත්‍යන්තර මට්ටමේ පිළිගත හැකි දැනුම ලැබූ කෘෂිකාර්මික විද්‍යාඥයින් සිටිනවා. ඔවුන් හැකි සෑම අවස්ථාවකම වගා ක්‍රම, නව තාක්ෂණය, නව ආහාර තාක්ෂණය, පළිබෝධ භාවිතය, රසායනික පොහොර භාවිතය පිළිබඳව ගොවි ප්‍රජාව දැනුම්වත් කරනවා.පුදුමය! ප්‍රමිතිය, මාත්‍රාව පිළිබඳව ශ්‍රී ලාංකික ගොවි ජනතාව අතරින් බොහොමයක් දෙනා කිසිඳු තැකීමක් කරන්නේ නැහැ. පළිබෝධ නාශක යෙදීමෙන් පසු සති දෙකක් පමණ ඉක්මවන තෙක් අස්වනු නෙළන්න එපා කිව්වොත් දින තුනකින් හතරකින්ම අස්වනු නෙළලා අලෙවි කරලත් ඉවරයි. පාරිභෝගිකයින් මිලදී ගෙන තිබෙන්නේ රසායනික ද්‍රව්‍ය තැවරුණ එළවළු පලතුරු හෝ පලා වර්ග මෙහි තවත් බරපතළ තත්ත්වයක් වන්නේ වර්තමාන පාරිභෝගික ජනතාව එළවළු රැගෙන ගිය වහාම ශීතකරණයේ බහාලීමයි. එළවළුවලට යෙදූ පළිබෝධ නාශකයන්හි විෂ නැසෙන්නේ ස්වභාවික පරිසර තත්ත්වයේදීයි. අව්ව, සුළඟ හරහා දින කිහිපයකදී විෂ ඉවත්ව යනවා. නමුත්, අව්වට සුළඟට නිරාවරණය කොට නොතබා ශීතකරණයට දැමු විට විෂ නොනැසී එපරිද්දෙන්ම තිබෙනවා. එය ආහාරයට ගැනීමෙන් විෂ ශරීර ගතවන්නට පුළුවනි.එහෙයින් සුදුසු වන්නේ එළවළු, පලා වර්ග, පලතුරු පවනේ තබා මැලවෙන්නට හැරීමයි.වර්තමාන වෙළෙඳපොළ භාණ්ඩ බොහෝමයක් මුදල් මතම තීරණය වනවා විනා; පෝෂණය පිළිබඳව සැලකිලිමත් වන අවස්ථා අවමයි. වසරකට ලොව පුරා පිළිකා රෝගීන් හතළිස් දහසක් නව සාමාජිකත්වය ලබා ගන්නේ එබැවින් විය හැකියි.දැන් දැන් මහජනතාව ආහාර සුරක්ෂිතතාව පිළිබඳව දැඩි අවධානයක් යොමු කළ යුතුයි.‘ලාභ බඩුවෙ හිලක්’ කියලා කියමනක් තිබෙනවා. එය සත්‍යයක්. අල ලූනු තොග පිටින් නරක් වෙමින් පවතින විට මුලින්ම අඩු මිලකට පාරිභෝගිකයාට විකුණනවා. දෙවනුව, හෝටල්, තානායම් ආදි ස්ථාන වෙත අඩු මිලට ලබා දෙනවා. හෝටලේ හැදුවත් ඒවා ආහාරයට ගන්නේ; සාමාන්‍ය ජනතාව.ඇතැම් රටවල; එළවළු, පලතුරු, පලා සේදීම සඳහා දියරමය සේදුම් කාරක (Fruit Wash) වැනි දෑ තිබෙනවා. නමුත් ලංකාවේ තවම එවැන්නක් නැහැ. ගලා යන ජලයෙන් සෝදා හරින ලෙසයි අපි ජනතාවට දැනුම් දී තිබෙන්නේ.එසේම වෙළෙඳපොළෙන් මිලදී ගැනීමේදී, ලෙල්ල සහිත, පොත්ත සහිත ආහාර ගෙන ලෙල්ල හොඳින් ඉවත් කර ආහාරයට ගන්න. කොස්, පොළොස්, වට්ටක්කා, කැකිරි, පිපිඤ්ඤා වැනි පොත්ත අහින එළවළු ලබා ගැනීමට මිනිස්සු පුරුදු වෙනවා නම් රෝගී නොවීමේ ඉඩක් ද පවතිනවා.අනුමත ආකලන ද්‍රව්‍ය යෙදූ ආහාර නිරෝගී පුද්ගලයන්ට අහිතකර වන්නේ නැහැ. පාට, වර්ණක, ඇතුළත් රසකාරක බොහොමයක්ම වසර ගණනාවක් පරීක්ෂණ පවත්වා, අනුමත කළ ද්‍රව්‍යයන්. මේවා සකසන්නේ සත්ත්ව කොටස් හෝ ශාඛමය කොටස් ආධාර කරගෙන. ආහාර තාක්ෂණය ලොව පුරා ශීඝ්‍ර දියුණුවක් මත ප්‍රචලිත වූවක්. එය මිනිස් සිරුරට හිතකර වන පරිදි සකසන්නට ආහාර තාක්ෂණවේදීන් සියලුම කටයුතු යොදා තිබෙනවා. රසකාරක නව නිෂ්පාදන සැලසුම් කරන්නේ කාලයක් පුරා විවිධ සතුන් ආශ්‍රිත කරගත් පර්යේෂණ පවත්වලා. එයත් වසර දහයකට වැඩි කාලයක් මීයන් වැනි සතුන්ට ලබා දෙමින් වසර කිහිපයකට පසුව මේ සතුන්ගේ අක්මාවට, හදවතට, වකුගඩුවලට මේවායෙහි බලපෑම කොපමණ ද යන්න සොයා බලනවා. ඒ සඳහා වෙන වෙනම පර්යේෂක කණ්ඩායම් ද සිටිනවා.අපි පැනඩෝල් බොන්නේ කිසිම සැලැසුමක් හෝ උපදේශයක් මත නොවෙයි. නමුත්, ඒවා නිෂ්පාදනය කර තිබෙන්නේ සැලසුමක්, ප්‍රමිතියක් අනුමත වීමක් මත. ආහාර තාක්ෂණයේදී, සෝබික් ඇසිඩ් ඇස්කෝබික් ඇසිඩ් වැනි දෑ පාවිච්චි කරනවා. මේවා අදාළ මාත්‍රාවෙන් ලබා ගත්තාට ශරීරයට අහිතකර වන්නේ නැහැ.ආකලන ද්‍රව්‍යය සෑම රටකටම නිර්දේශිත ලැයිස්තු තිබෙනවා. ලැයිස්තුවෙන් පිටත තනි තීරණ ගැනීමට JECFA හෙවත් JoinExport Committeeand FoodAttitudes ආයතනය ඉඩ දෙන්නේ නැහැ. මෙය WHO යටතේ වූ අනුකමිටුවක්. ශ්‍රී ලංකාව ද ඒ යටතේ කටයුතු කරන රටක්.අජිනමොටෝ හෙවත් මොනසෝඩියම් ග්ලූටර්මේට් සුළු වශයෙන් ලබා ගත්තාට හානියක් නැහැ. ලෝක ජනගහනයෙන් සියයට දෙකක ජනතාවකට පමණ ආසාත්මිකතා ඇතිවීමට ඉඩ තිබෙනවා කුඩා ළමුන්ට, ගර්භනී මාතාවන්ට, කිරි දෙන මවුවරුන්ට මොනසෝඩියම් ග්ලූටර්මේට් අහිතකර වන්නට පුළුවන්.ආහාර කියන්නේ. මිනිසාගේ ජීවිතය පවත්වාගෙන යාමට ඉවහල් වන ප්‍රබලම සාධකයයි. එය ජීවයේ පෝෂණයට කෙරෙන බලපෑම කොතෙක් ද යන්න සලකා බැලීමට සෑම සියලු දෙනාම උනන්දු වෙති. එහෙව් කළ; මුදල් පසුපස හඹා යමින් කුසට විසක් දෙන්නට යමෙක් කටයුතු කරයි නම්, එය මොන තරම් නම් පාපයක් ද?සමන්ති වීරසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>18</day>
    </date>
    <link>http://www.silumina.lk/2014/05/18/_art.asp?fn=af14051811</link>
    <topic>වසරකට උල්කාපාත මෙට්‍රික් ටොන්20000ක් විතර පොළොවට වැටෙනවා</topic>
    <author>තුෂාරි නේරංජා වික්‍රමසිංහ</author>
    <content>අරලගංවිලට යළිත් උල්කාපාතමේ දවස්වල උල්කාපාත බහුලව වැටෙනවාමහාචාර්ය චන්දන ජයරත්නපසුගිය වසරේ අරලගංවිල වෙල්යායට ඇද වැටුණු ආකාශ වස්තූන් පිළිබඳ කතාබහ පහව යන්නටත් මත්තෙන් යළිත් වතාවක් ඒ ආසන්නයේම පවතින වෙහෙරගල රුහුණුගම ප්‍රදේශයේ වෙල්යායකට ද ආකාශ වස්තූන් යැයි සැක කෙරෙන කිසියම් ද්‍රව්‍යයක් පසුගිය හතර වැනිදා ඇද වැටී ඇත. අධික වර්ෂාවත් අකුණු ගැසීම් අතරතුර සිදු වූ මෙම සිදුවීම රාත්‍රී 7.30 ට පමණ සිදු වූ බව එය දුටු ගොවීහු පවසති. මෙම වෙල්යායේ හිමිකරු නන්දික ප්‍රියදර්ශන ගොවි මහතා ඒ පිළිබඳව පවසා සිටින්නේ මෙවැන්නකි.“මමත් මගේ මස්සිනාත් උදේ සිටම හවස් වනතුරුම වෙලේ සී සාමින් හිටියේ. හවස 6.00 ට පමණ වැස්ස වහින්න පටන් ගත්තා. රාත්‍රී 7.30 පමණ වන විට අකුණු ගැසීම් ද පැවතුණා. වැස්සයි අකුණුයි නිසා අපි වෙලෙන් ගොඩට ඇවිත් හිටි‍යේ. එක පාරටම විශාල අකුණක් වගේ ගිනි බෝල පිට කරමින් නිල්පාට එළියක් විහිදුවමින් මොනවා දෝ දෙයක් දැවි දැවී කුඹුරට ඇද වැටුණා. අපි ඒ ළඟට කිට්ටු වුණේ නැහැ. පසුව දා උදෑසන කුඹුරට ඇවිත් බලත්දී කුඹුර මතුපිට දැවී උණු වී ගිය පාෂාණ වැනි දෙයක් ජලයේ පාවෙනවා දුටුවා. පසුව මේ ගැන අරලගංවිල පොලීසියට දැනුම් දුන්නා. ඒ අනුව පරීක්ෂණ කටයුතුවලට ඒවා පොලීසියෙන් රැගෙන ගියා.”කලින් කලට සිදුවන මෙවැනි විපර්යාස මෙලෙස ළඟ ළඟ සිදුවීමත් අරලගංවිල ප්‍රදේශයටම මෙම ආකාශ වස්තූන් පතිත වීමත් කුමන හේතුවක් නිසා සිදුවන්නේ ද යන්නත් මෙහි සත්‍ය අසත්‍යතාවය පිළිබඳ විමසා බැලීමටත් මේ පිළිබඳ මෙරට සිටින ප්‍රමුඛතම තාරකා විද්‍යාඥයකු වන කොළඹ සරසවියේ භෞතික විද්‍යා අංශයේ මහාචාර්ය චන්දන ජයරත්න මහතාගෙන් අදහස් විමසා බැලීමට අපි කටයුතු කළෙමු. මේ ඒ පිළිබඳව ඔහු දැක්වූ අදහස් ය.“අරලගංවිල සිදුවීම පිළිබඳ තවම පරීක්ෂණ කටයුතු පවත්වා නැහැ. එනිසා ඒ ගැන තවම යමක් ප්‍රකාශ කරන්න මට බැහැ. අනෙක ළඟ ළඟම වෙල්යායන් දෙකකට මෙවැනි ආකාශ වස්තූන් පතිත වීම තරමක් විශ්වාස කරන්න අපහසුයි. කොහොම නමුත් මේ සිදුවීම ගැන වාර්තා වෙන ලක්ෂණ අනුව මෙය උල්කාපාත කැබලි පොළවට පතිත වීමක් විදිහට සැක කරන්න පුළුවන්. සාමාන්‍යයෙන් වර්ෂයකට උල්කාපාත බොහෝ ප්‍රමාණයක් පොළවට පතිත වෙනවා. ඒවා අහඹු ලෙසත් උල්කාපාත වර්ෂාවන් ලෙසත් ඇති වෙනවා. සාමාන්‍යයෙන් උල්කා ලෙස අපි හඳුන්වන්නේ අහසේ පාවෙන කුඩා හෝ විශාල පාෂාණ කැබලියි. මේ කුඩා උල්කා ගල් කැටයක් තරම්වත් විශාල නොවෙන්න පුළුවන්.මේ සෑම උල්කාවක්ම වායුගෝලයට ඇතුළු වූ විට වායුගෝලයේ පවතින ඝර්ෂණය නිසා රත්වීමකට ලක් වෙනවා. ඉන්පසු ඔක්සිජන් නිසා ගිනි ගෙන දැවී යනවා. මේ උල්කාපාත පොළවට පතිත වන විට බරින් යුතු උල්කා වායුගෝලය හරහා තත්පරයට කිලෝමීටර් 65 ක පමණ වේගයකින් පොළවට පැමිණෙනවා. බොහොමයක් උල්කා කිලෝමීටර් 100 ක් පමණ ඈත අහසේ දී දැවී පිළිස්සී යන නිසා මේ උල්කාපාත අතුරින් පොළවට පතිත වන්නේ බොහොම අඩු ප්‍රමාණයක්. වර්ෂයකට උල්කා මෙට්‍රික් ටොන් 15000 ක් 20000 ක් ප්‍රමාණයක් වැටෙනවා. එයින් දැවී ගොස් ඉතිරි වූ කොටස් පමණක් පෘථිවි පෘෂ්ඨයට වැටෙනවා. එලෙස උල්කාවන් ගෙන් දැවී ගොස් වැටෙන කැබැල්ලක් Meteorite (උල්කාෂ්මයන්) ලෙස අපි හඳුන්වනවා. ප්‍රධාන වශයෙන් අපිට මෙලෙස පොළවට වැටෙන උල්කාෂ්ම ප්‍රධාන කොටස් තුනකට බෙදා දක්වන්න පුළුවන්.1. යකඩ වර්ගයේ උල්කාෂ්ම, 2. පාෂාණ වර්ගයේ උල්කාෂ්ම සහ 3. මේ දෙකේම සම්මිශ්‍රණයක් වන යකඩ - පාෂාණ වර්ගයේ උල්කාෂ්ම ලෙසයි.මෙම පළමු වර්ගයේ උල්කාෂ්ම (යකඩ වර්ගයේ) පොළොවට පතිත වන උල්කාෂ්මයන් ගෙන් සියයට හතරක් පමණ වෙනවා. මේවා තුළ යකඩ හා නිකල් අඩංගු වෙනවා. මේවා දැවී පොළොවේ ඉතුරු වෙන නිසා පොළොව මතුපිට උණු වූ ගතියකින් යුතු කබල සහිත පෘෂ්ඨයක් සහ බර ගතියක් දක්නට ලැබෙනවා. එනිසා මේවා අපිට පහසුවෙන් හඳුනාගන්න පුළුවන්. පාෂාණ වර්ගයේ උල්කාෂ්ම කබොක් ගල් වැනි ගල් වර්ගවලින් යුතුයි. මේවා බොහෝ වේලාවට වායුගෝලය තුළදීම විනාශ වී ගිනි ගන්නවා. සියයට 95 ක් පමණ මෙවැනි පාෂාණ උල්කාෂ්ම පොළොවට පතිත වෙනවා.මේ දෙකෙහිම සම්මිශ්‍රණයක් වන යකඩ පාෂාණ වර්ගයේ උල්කාෂ්ම සියයට එකක් පමණ පොළොවට පතිත වෙනවා. මෙම වර්ග තුනට අමතරව මෙම උල්කාෂ්ම උප වර්ගවලට බෙදෙන අවස්ථා ද තිබෙනවා. මෙම උල්කාෂ්ම තුළ පොළොවේ ඇති පාෂාණවලට වඩා පැහැයක් තිබෙනවා, වගේම බරෙන් ද වැඩි බවක් දක්නට ලැබෙනවා. මේ ලක්ෂණ අනුව මේවා උල්කාෂ්ම ද නැත්ද එසේ නැත්නම් සැක සහිත දෙයක් ද කියා හඳුනා ගැනීමේ අවකාශ ලැබෙනවා. එම ද්‍රව්‍යයෙන් පොඩි කැබැල්ලක් කපා හයිඩ්‍රොක්ලෝරික් අම්ලයත් නයිට්‍රික් හා එතනෝල් යොදා පොලිෂ් කිරීම ඔස්සේ ‘විඩ්මාස්ටන් පැට්න්’ ලෙස හඳුන්වන හරස්කඩක් ලබාගන්න පුළුවන්. ඒ අනුව එයට ලස්සන පැහැයක් ලැබෙනවා. එමඟින් ද සමහර උල්කාෂ්ම වර්ග තහවුරු කරගන්න පුළුවන්කම ලැබෙනවා. ඊට අමතරව තව විවිධ ක්‍රම ඔස්සේ උල්කාෂ්මයන් හඳුනා ගැනීමට හැකියාව පවතිනවා. උල්කාෂ්ම පරීක්ෂා කරන විවිධ ක්‍රම අතර Fluorescence Spectrometer, Atomic Absorption Spectrometer වැනි අති නවීන උපකරණ භාවිත කරමින් සිදු කරනා ක්‍රම ඔස්සේ මේවායේ සංයුතීන් අපි සොයා බලනවා. ඒ අනුව සැක සහිත ඒවා තහවුරු කිරීමට අපට හැකියාව ලැබෙනවා. මේ සඳහා අපට විශාල වියදමක් වගේ ම කාලයක් ද ගත වෙනවා.ඒ වගේම උල්කා වර්ෂාවන් ගැන කතා කළොත් මසකට උල්කා වර්ෂාවන් කීපයක් ඇති වෙනවා. ප්‍රධාන ඒවා එකොළහක් පමණ මේ වන විට හඳුනාගෙන තිබෙනවා. මේවා බොහෝ විට ඇතිවන්නේ සූර්යයා වටා යන කාලාවර්තීය ධූම කේතු හේතුවෙන්. මේවා අහසේ නිශ්චිත දිසාවකින් දිනක් හෝ දින කීපයක් තිස්සේ වර්ෂාවක් මෙන් ඇද හැලීම සිදු වෙනවා. මේවා උල්කා වර්ෂාවන් ලෙස හඳුන්වනවා. මෙලෙස වාර්ෂිකව ඇතිවන උල්කාපාත වර්ෂා ද තිබෙනවා. ඇතැම් ධූම කේතු සූර්යයා වටා ඉලිප්සාකාර ගමන් මාර්ගයක ගමන් කරන අතර සිය ගමන් මාර්ගය පුරා සුන්බුන් කැබලි විසුරුවමින් ගමන් කරනවා දීර්ඝ කලක සිට එකම මඟක ගමන් කරන මේවා කුඩා පාෂාණ කැබලි බොහොමයක් ඉතිරි කරනවා. මෙම සමහර ධූම කේතුවල ගමන් මාර්ග පෘථිවි කක්ෂය හරහා ගමන් කරනවා. පෘථිවියේ කක්ෂ කැපී යන අවස්ථා කීපයක්ම තිබෙනවා.මෙවැනි ධූම කේතුවක කක්ෂ ගමන් කිරීමේදී එම ගමන් මාර්ගයේ තිබෙන්නා වූ ඉතිරි සුන්බුන් කැබලි පොළොවේ පවතින ගුරුත්වාකර්ෂණයට හසුව ඒ දෙසට ඇදී ඒම සිදු වෙනවා. එවිට උල්කාපාත වර්ෂාවන් අපට දිස්වෙනවා. විශේෂයෙන්ම වසරේ එක් එක් කාලවල මෙවැනි ධූම කේතුවල කක්ෂය පෘථිවි කක්ෂය හරහා ගමන් කරන නිසා උල්කාපාත වර්ෂා වසරක් පාසා එකම දින වකවානුවල අපට දකින්නට පුළුවන්. උදාහරණයක් තමයි අපි කවුරුත් හොඳින් දන්නා හේලි ගේ ධූම කේතුව. මෙය සූර්යයා වටා ඉලිප්සාකාර මාර්ගයේ සූර්යයාට කිට්ටුවෙන් ගමන් කිරීමේදීත් පිටව යන අවස්ථාවේදීත් පෘථිවියේ කක්ෂය දෙපාරක් කැපීමකට ලක් වෙනවා.ඒ අනුව හැම වසරකම අප්‍රේල් මාසෙ 21 සිට මැයි 12 අතර කුම්භ රාශියෙන් එන උල්කා වර්ෂාවක් අපිට දක්නට ලැබෙනවා. මෙහි උච්චතම අවස්ථාව මැයි මස 5, 6 දකින්න පුළුවන්. අරලගංවිල ප්‍රදේශයට වැටුණු මෙම ආකාශ වස්තූන් ලෙස සැක කරන ද්‍රව්‍ය මෙම උල්කා වර්ෂාවෙන් ඇද වැටුණු උල්කාෂ්ම වෙන්නට ඒ නිසා පුළුවන්කම තිබෙනවා. අපි ඒ ගැන පරීක්ෂා කර බලන්න සූදානම්. මෙම ධූම කේතුව අනෙක් පසින් පිටව යන අවස්ථාවේදී පෘථිවියේ කක්ෂය කපන්නේ ඔක්තෝබර් 15 ත් 29 ත් අතර කාලයේදීයි. (Orionids) ඔරායන් හෙවත් දඩයක්කාරයා තරු රාශිය දෙසින් එන උල්කා වර්ෂාවක් මෙහිදී අපට දක්නට ලැබෙනවා.විශේෂයෙන්ම මෙම උල්කාෂ්ම යම් තැනකට වැටුණොත් එයින් දැවී අළු වී ගොස් ඉතිරි වන කැබලි සාමාන්‍ය ජනතාව විසින් අල්ලා බැලීමට නොයා යුතුයි. ඒවා සමහර විට මිනිස් ශරීරයට ආසාදනයන් ඇතිවන රසායනික වර්ගවලින් යුක්ත වීමේ ඉඩකඩ වැඩියි. ඒ තුළ පිළිකා ආදිය හටගන්නට හේතු වන විකිරණශීලී ද්‍රව්‍ය පවා තිබෙන්නට පුළුවන්. ඒ වගේම මේ ද්‍රව්‍ය ඇදවැටුණු තැන්වල යම් යම් ආවාට හැදී තිබෙන්නට පුළුවන්. මෙවැනි දෙයක් දුටු විට පළමුවෙන්ම කළ යුත්තේ එම දේවල් අතපත ගෑමට නොයා ඒවා වැස්සෙන් සුළඟින් ආරක්ෂා වන පරිදි යම් බේසමකින් ආරක්ෂා කිරීම වසා දැමීම හා අදාළ ආයතනවලට දැනුම් දීමයි. නැතිනම් මෙවැනි උල්කාෂ්ම වැටුණු ස්ථානවලින් ලැබෙන වටිනා සාක්ෂි අපට නැතිව යනවා. එලෙසම මේ දේවල්වල ඡායාරූපයක් ඒ මොහොතේම ලබා ගැනීමට හැකිනම් එයත් ඉතා වැදගත් වෙනවා. මේවා හරියටම උල්කාෂ්ම ලෙස අපි තහවුරු කරගත්තට පසුව ඒවා ජාත්‍යන්තර නාමකරණයන් යටතේ නම් කිරීමට අපට අවස්ථාව ලැබෙනවා.එලෙසම, පසුගිය කාලසීමාවේ මෙරට ඇතිවුණු මෙම උල්කාපාත ඇද වැටීම් පිළිබඳ පරීක්ෂණත් අපි පැවැත්වූවා. පශ්චාත් උපාධි මට්ටමින් පවා ඒවා ගැන පරීක්ෂා කළා. විශේෂයෙන්ම අහසේ සිට පොළොවට පතිත වන මෙම උල්කාෂ්ම වර්ෂාවට බලපානවා ද කියන කාරණය අපි පරීක්ෂණයට ලක්කළා. විශේෂයෙන්ම ශුද්‍ර උල්කාෂ්ම මඟින් යම් බලපෑමක් වර්ෂාවට ඇති වෙනවා ද කියා බලන එක අපි මේ හරහා සිදුකළා. ලංකාවේ හුඟාක් අය අකුණු ගහන විට ගිනි ජාලාවන් සමඟ යමක් ගිනිගෙන බිමට පතිත වන බව දුටු වහාම එය උල්කාපාතයක් කියලා නිගමනයකට එන බවක් දකින්නට තිබෙනවා. අකුණු ගහන විට අධික අකුණක් වැදුණු තැන්වල පොළොවේ වැලි උණු වෙලා හැදෙන ද්‍රව්‍යයක් තියෙනවා.එය බැලු බැල්මට පෙනෙන්නේ උල්කාෂ්ම වගේ. වෙල්වලට අකුණු ගහන විට මේ දෙක පටලවා ගන්න පවා ඉඩ තියෙනවා. ඒ වගේ ම සමහර අවස්ථාවල ලංකාවේ සමහර තැන්වල රජ කාලේ යකඩ උණු කරපු යබොර පොළොව යට තිබිලා හමු වෙනවා. මේවා හමුවුණාම යම් යම් අය වැරැදි නිගමනවලට එනවා. මේවා තහවුරු කිරීමක් නොකර වැරැදි ලෙස පුවත්පත් මාධ්‍ය හරහා වාර්තා වෙනවා. මේ දේවල් වාර්තා කිරීමේ දී මාධ්‍ය විශේෂයෙන්ම ඒ පිළිබඳ වගකීමෙන් කටයුතු කළ යුතුයි කියා මම හිතනවා. මෙවැනි දෙයක් දුටුවොත් හෝ හමුවුණොත් කොළඹ විශ්ව විද්‍යාලයේ භෞතික විද්‍යා අංශයට හෝ 0714800800 දුරකථනයෙන් මට හෝ ආතර් සී. ක්ලාක් ආයතනයට දැනුම් දෙන්න කියා මම ජනතාවගෙන් ඉල්ලා සිටිනවා.තුෂාරි නේරංජා වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>18</day>
    </date>
    <link>http://www.silumina.lk/2014/05/18/_art.asp?fn=af14051812</link>
    <topic>ශ්‍රී ලංකාවේ විශ්වවිද්‍යාලවලින් බුද්ධිමතුන් බිහි නොවේද?</topic>
    <author>සංලාප - රූපාන්ති බුලත්සිංහල</author>
    <content>සිළුමිණ සම්පත අතිරේක‍යට පසුගියදා ආචාර්ය ගුණදාස අමරසේකරයන් කියා සිටියේ ශ්‍රී ලංකාවේ විශ්වවිද්‍යාල කිසිදු දේශීය බුද්ධිමතෙක් බිහිනොකළ බවය. මෙය බොහෝදෙනාගේ අවධානයට ලක්විය.මේ සම්බන්ධව විවිධ ක්ෂේත්‍රවල විද්වතුන් දැක්වූ මත අනුසාරයෙන් මේ ලිපිය සකස් කෙරුණි.මහාචාර්ය සුනන්ද මහේන්ද්‍රමං විශ්වවිද්‍යාල ක්ෂේත්‍රයක් තියෙනවා කියන එක නම් පිළිගන්නේ නැහැ. ස්වදේශීය බුද්ධිමතුන් සොයා යායුතු කාලයක් එළඹ ඇති බව මං දන්නවා. මා දන්නා පමණින් ශ්‍රී ලංකාවේ ශතවර්ෂයක් ඇතුළත බිහිවී ඇත්තේ ස්වදේශීය බුද්ධීමතුන් පස්දෙනකු පමණයයි. ඒ තමයි මහාචාර්ය සෙනරත් පරණවිතාන, මහාචාර්ය එදිරිවීර සරච්චන්ද්‍ර, ආචාර්ය ආනන්ද කුමාරස්වාමි , මහා කවි මුනිදාස කුමාරතුංග , මහා ගත්කරු මාර්ටින් වික්‍රමසිංහ,අද විශ්වවිද්‍යාල ක්ෂේත්‍රවල විවිධ අධ්‍යයන අංශ තියෙනවා. ඒ වගේම ඔවුන්ගෙන් බිහි වුණ විවිධ පුද්ගලයන් සිටිනවා. නමුත් මේ අයගේ බුද්ධිමත් බවේ රැස් වළල්ල දක්නට ලැබෙන්නේ නැහැ. මගේ කාලයෙන් පසු එබඳු කෙනෙක් සිටිනවා ද කියන එක හිතාගන්නවත් බැහැ. මං මේ බුද්ධිමත් කියන්නේ සරසවිවලින් සහතිකපත් ලැබූ අය නෙවෙයි. මං ඉහත කී පස්දෙනාට සමකළ හැකි බුද්ධිමත් අය බිහිනොවන්නේ මන්දැයි අපි සොයා බැලීම යුතුකමක්.පූජ්‍ය අගලකඩ සිරිසුමන හිමිවිශ්වවිද්‍යාල ක්ෂේත්‍රවලින් උගතුන් දාර්ශනිකයක් බිහිනොවීම සම්බන්ධයෙන් මෑතකාලින වෙනස්කම් බලපානවා. විශේෂයෙන් අනූව දශකයේ අවසාන භාගයේ විශ්වවිද්‍යාල පාඨමාලා ඒකක ක්‍රමය ඉගැන්වීමේ ක්‍රමයක් ලෙස හඳුන්වා දෙනවා. මෙහිදී අධ්‍යයන වර්ෂයක දී සෙමෙස්තර දෙකකට බෙදෙනවා. සෙමෙස්තරයට සති 15යි. ඒ සති 15 ඇතුළේ ම වාර්ෂික පරීක්ෂණ සහ පැවැරුමක් ද කළයුතුයි. හැම ගුරුවරයෙක්ම එක සෙමෙස්තරයක පාඨමාලා තුනක් උගන්නවා නම්, ඒ පාඨමාලා තුනම මධ්‍ය වාර්ෂික පරීක්ෂණ සහ පැවැරුම් කරනවා. එක පාඨමාලාවක ළමයි දෙසීයක් විතර ඉන්නවා. මෙහිදී ගුරුවරු හයසීයක පැවැරුම් බලන්න ඕනේ. සති 15 ඉවර වුණහම සෙමෙස්තර අවසන්වෙනවා. ඒ පරීක්ෂණවලත් ප්‍රශ්න පත්‍ර බලන්න සිද්ධ වෙනවා. ඒ පිළිතුරුපත් බලලා ඉවරවුණහම අනිත් සෙමෙස්තරය පටන්ගන්නවා.මේ අනුව මුළු වර්ෂය පුරාම ඉගැන්වීම හා විභාග පැවැත්වීම නිසා ගුරුවරයා එක ඉසව්වකට සීමාවෙනවා. අවම වශයෙන් පුවත්පතකටවත් ලිපියක් ලියන්නවත් වෙලාවක් නැහැ. නමුත් විශ්වවිද්‍යාලවලින් වියයුතු ප්‍රධාන කාර්යය වන පර්යේෂණ කිරීමේ කාර්යය ඉටුවෙන්නේ නැහැ. ආචාර්යවරුන්ට මෙවැනි කාර්යයවල නිරත වෙන්න අවකාශයක් ලැබෙන්නෙ නැහැ. ඒ නිසා විශ්වවිද්‍යාලවලින් බුද්ධිමතුන් සහ දාර්ශනිකයන් බිහිවෙන්නේ කොහොමද?පරාක්‍රම කොඩිතුවක්කුලෝක සංග්‍රාමයක් ඇවිලී යද්දී බ්‍රිතාන්‍ය රජය මුදල් වැය කිරීමට අදිමදි කරද්දී ලොව සුන්දරතම භූමිභාගයක පෙරාදෙණිය විශ්වවිද්‍යාලය පිහිටුවීමෙන් අයිවර් ජෙනිංග්ස් ගේ අභිලාෂය වුණේ ආසියාවේ මහා දැනුම් ක්ෂේත්‍රයක් ගොඩනැඟීමයි. එහෙත් එය බිඳීගිය සිහිනයක් වුණා. එය බටහිර දැනුම්වත්, ආසියානු දැනුම්වත්, ඇති ප්‍රබුද්ධ පරපුරකට වාස නොවූ සංස්කෘතික, කාන්තාරයක් බවට පත්වුණා. අනෙක් විශ්වවිද්‍යාල සියල්ලත්, ඒ ඉරණමටම යට වුණා. ඒ අර්ථයෙන් ගුණදාස අමසේකර දැක්වූවා නම් එය හරි.එහෙත් දේශීය උගතුන් යන සංකල්පය අද බුද්ධි ලෝකයේ තවදුරටත් යථාර්ථයක් නොවේ. විශ්වවිද්‍යාලවලින් නව ලෝකයට අවශ්‍ය කරන්නේ, විනිශ්චය සමඟ අන්‍යයන් සමඟ සිතන මිනිසුන් . ඒ ජාත්‍යන්තර ඥාන විෂයන් තම දේශයේ ඉදිරි ගමන උදෙසා බුද්ධිමය ක්‍රියාන්විතයකට ගිණිය හැකි උගතුන් මිස දේශීය චින්තනය නිල ඇඳුමක් බවට, පත් කරගන්න අයගෙන් වෙනස්වන සමාජයට ඵලක් නැහැ.අද ලොව සිදුවන දැනුම් විප්ලවය, පෙන්වා දෙන යථාර්ථය නම් ආයතනික දැනුම් පද්ධතිවලින් ප්‍රබුද්ධයන් බිහිනොවන බවයි. ඇමෙරිකාවේ විශ්වවිද්‍යාලවලින් ප්‍රබුද්ධයන් බිහිනොවන බව ඔබාමා ප්‍රකාශ කළා. අද ලොව ඥාන විප්ලවය සිදුවන්නේ විශ්වවිද්‍යාලවල බිත්තිවලට එහායින් සිටින සිතන මිනිසුන්ගේ දාර්ශනික ඥාන මහිමයෙන්.පොප් ගායකයාගේ සි‍ට වාර්තා චිත්‍රපටකරුවා දක්වා ඊට එක් වී සිටිනවා. මාර්ටින් වික්‍රමසිංහ, සුගතපාල ද සිල්වා, ආර්. ආර්. සමරකෝන්, තිස්ස අබේසේකර, හෙන්රි ජයසේන, කේ. ජයතිලක, කේමදාස, සේකර , කරුණාරත්න අබේසේකර, ක්ලැන්රන්ස්,ජෝතිපාල වැනි,අලුත් විදුම් ලොවක් දැනුම් ලොවක්, නිර්මාණය කළ චරිත විශ්වවිද්‍යාල මුඩුබිමෙන් උපන්නන් නොවේ. විශ්වවිද්‍යාලයේ දී වැලඳගත් කටු ඔටුන්න ගලවා ගන්නට අමසේකර මහතා කරන්නේ මහා හරඹයක්. පළමු රට ජාතිය , දෙවනුව සාහිත්‍ය අන්‍ය ජනවර්ගයා ප්‍රධාන ජාතියේ සංස්කෘතිය අවශෝෂණය කර ගතයුතුය. දෙමළ කියා ජාතියක් ගැන ප්‍රශ්නයක් නැත. මේ ආදී චින්තන දරන දේශීය උගතුන් වර්ගයක් නිපදවීමත්, මුල් සිඳුන දෙපා නොලද කල්පනා ලෝක සාහිත්‍යකාරයන් නිපදවීමත්, විශ්වවිද්‍යාවලට සමාජය බාර දෙන මෙහෙවරක් නොවේ.වර්ණයෙන් තොර ජාත්‍යන්තර වාදයත්, මමත්වයත්, උඩ පිහිටි ජාතික වන්දනාවත් දෙකම ඉතිහාසයේ අරමුණ නොවේ. ලෝකය පිටාර ගලන විට විශ්වවිද්‍යාලයෙන් බිහිවියයුත්තේ මුහුදට පස්ස හරවා සාම්ප්‍රදායික උගතුන් වර්ගයක් නොව අවදිවන ලෝකය සමඟ අත්වැල් ගන්නා නිදහස සිතන මිනිසුන් පරපුරක්. අද ලෝක ඥානයට දේශීය නිල ඇඳුමක් අන්දන්න බැහැ. දේශීය ඥාන මහිමයෙන් ලෝක ඥනයත් බැබළවිය යුතුය.මහාචාර්ය රෝහණ ලක්ෂ්මන් පියදාසගුණදාස අමසේකර මහතා කියන කතාව එක්තරා ප්‍රමාණයකට යථාර්ථවාදී නැහැ. එතුමාත් විශ්වවිද්‍යාලයෙන් බිහිවුණ පුද්ගලයෙක්. මේ ප්‍රකාශයේ නිවැරැදි බවත් අසත්‍ය බවත් මිශ්‍රව තියෙනවා. විශ්වවිද්‍යාලයකින් නව දැනුමක් නව නිර්මාණ ශක්තියක් සමාජයට ප්‍රවේශ වෙනවා. නිර්මාණයන්ට අවශ්‍ය නව දැනුම වර්තමානයේ විශ්වවිද්‍යාලයකින් නිෂ්පාදනය වෙනවාද කියලා ගැටලුවක් තියෙනවා. වර්තමානයේ නව නිර්මාණ නව සමාජ සංකල්ප විශ්වවිද්‍යාලයකින් බිහිවෙන්නේ නැහැ. ඵෙතිහාසික අවස්ථාවන්හිදී ලංකාවේ විශ්වවිද්‍යලවලට බුද්ධිමතුන් නිර්මාණකරුවන් බිහිකරන්න හැකියාව ලැබුණා.සංස්කෘතියක් ආලෝකවත් කළ මහාප්‍රාඥයන් විශ්වවිද්‍යාලයෙන් බිහිවෙලා තියෙනවා. හොඳම උදාහරණය මහාචාර්ය එදිරිවීර සරච්චන්ද්‍ර මහතා, ඒවගේම සෞඛ්‍ය ක්ෂේත්‍රයේ උන්නතිය වෙනුවෙන් කැප වුණ සේනක බිබිලේ මහතා, මේ පුද්ගලයන් නිසා සමාජ පද්ධතිය ආලෝකවත් වුණා. විශ්වවිද්‍යල නැමැති දැනුම් කේන්ද්‍රයේ ප්‍රතිඵල සමාජ පද්ධතිය වෙත සංක්‍රමණය වුණා.පනහ හැට දශකයේ දී විශ්වවිද්‍යාල අනුකාරක ස්වභාවයට පත්වුණා. එදා විද්‍යෝදය විද්‍යාලංකාර විශ්වවිද්‍යාල දෙක ප්‍රචීණ භාෂා ‍මධ්‍යස්ථාන බවට පත්වුණා.ඒ අනුසාරයෙන් පඬිවරු පිරිසක් බිහිවුණා. ඒත් අද මව් බස සඳහා පර්යේෂණ කරන පද්ධතීන් අකර්මණ්‍යවෙලා. නැත්නම් ඒ අංශ සඳහා වෙනත් අංශ බද්ධ වෙලා. විදේශ භාෂා සඳහා පර්යේෂණ කරන අංශ සඳහා එවැනි ඉරණමක් අත්වෙලා නැහැ. උදාහරණ ලෙස කොළඹ විශ්වවිද්‍යාලයේ හා ජයවර්ධනපුර විශ්වවිද්‍යාලයේ සිංහල අධ්‍යයන අංශ සඳහා ජනසන්නිවේදනය අංශය එක්කිරීම. මෙවැනි සිදුවීම් මත මවු භාෂාවට ඇති ඉඩ ප්‍රස්තාව ගිලිහී යනවා. අපේ භාෂාව සංස්කෘතිය පිළිබඳ පර්යේෂණ කරන පරම්පරාවක් බිහිවෙන්නේ නැහැ. මේ නිසා විද්‍යාර්ථීන් එකතැන පල්වෙනවා.ඒ කියන්නේ විශ්වවිද්‍යාල වලින් බිහිවෙන පිරිස අද අනුකාරක නිලධාරින් බවට පත්වෙලා. මේ නිසා මේ තත්ත්වය යළි ප්‍රතිසංස්කරණය නොකළහොත් විශ්වවිද්‍යාලය උගතුන් නිර්මාණය කිරීමට පමණක් සීමාවෙනවා. එතකොට බුද්ධිමතුන් බිහිකරනවා කියන ප්‍රශ්නය නැවතත් ඇතිවෙනවා.ආචාර්ය වික්‍රමබාහු කරුණාරත්නගුණදාස අමරසේකර මහතා ළඟ තියෙන්නේ ජාතිවාදී ආගම්වාදී මූලධර්මවාදී මතයන්. ඒ මතවාදවලට එළඹිලා කතා කළොත් නම් උගතුන් බිහිවෙලා නෑ කියන ප්‍රකාශය හරි කියලා හැඟී යනවා. උගතුන් කියන අය විශ්වවිද්‍යාල ගිහිල්ලා සක්‍රීයව ශාස්ත්‍රීය ශිල්පිය දැනුමක් ලබාගෙන එය උපයෝගි කරගෙන සාමාජයට සේවයක් කරන උගතුන් . උපාධිධාරීන් කියන හැම උගතුන් ම බුද්ධිමතෙක් නොවේ. බුද්ධිමතෙක් කියන්නේ ආධ්‍යාත්මික දැනුමක් ලබලා සමාජයේ විමසා බලා බලන්න හැකි පිරිසක්. සීමිත පිරිසක් බුද්ධිමතුන් බිහිවෙනවා. බුද්ධිමතෙකු වෙන්න උපාධිධාරියෙක් වියයුතුම නැහැ. උපාධිධාරියෙක් නොවී ඥානය ලබාගත් පිරිසත් ඉන්නවා.විශ්වවිද්‍යාල සීමාවෙන් පිටස්තර බුද්ධිමතුන් බිහිවෙලා තියෙනවා. ඒ සම්බන්ධ කිසිදු විවාදයක් නැහැ. මාර්ටින් වික්‍රමසිංහ ගතහොත් ඒ සඳහා හොඳම නිදර්ශනයක්. නමුත් විශ්වවිද්‍යාල ක්ෂේත්‍රයෙන් බුද්ධිමතුන් බිහිවෙලා නැහැ කියන්න බැහැ.මේ නිසා ආචාර්ය ගුණදාස අමරසේකර කියන කතාව පටලැවිලි සහගතයි.එතුමා ගේ මතවාද වගේම ඉදිරිපත් කරන කරුණුත් පටලැවිලි සහගතයි. ඔහු කලා ක්ෂේත්‍ර නියුක්ත පුද්ගලයෙක් ලෙස එතුමා ගේ අදහස් ඉදිරිපත් කිරීමේ තර්කානුකූල බව පිළිබඳවත්, සංවේදීබව පිළිබඳවත්, ගැටලුවක් ඇති වෙනවා. එවැනි තත්ත්වයකදී අදහස් ඉදිරිපත් කිරීමේදී අප පරිස්සම් වියයුතුයි.සංගීත විශාරද එඩ්වඩ් ජයකොඩිඅද උගත් බුද්ධිමත් පිරිස හැම ක්ෂේත්‍රයකම බිහිවෙලා තියෙනවා. මේ සිදුවීම සිදුවන්නේ චක්‍රයක් ආකාරයට. බුද්ධිමත් පිරිස විශ්වවිද්‍යාලයෙන් බිහිවෙනවා කියලා නියමයක් නැහැ . අපි බුද්ධිමත් කියලා සලකන පිරිසගෙන් බොහෝදෙනකු විශ්වවිද්‍යාලවලින් බිහිවෙලා නැහැ. ඇත්තටම මේ බුද්ධිමත් විද්වත් පිරිස බිහිවෙන්නේ ස්වයංක්‍රීයව. ඒ ගැන අපට ඇත්තේ අභිමානයක්. වර්තමානයේ විවිධ ක්ෂේත්‍ර වෙනුවෙන්ම වෙන්වූ විශ්වවිද්‍යාල තියෙනවා. ඒ සෑම විශ්වවිද්‍යාලයකින්ම වගේ උගත් බුද්ධිමත් විද්වත් පිරිසක් බිහිවෙනවා. නමුත් මේ සියලුදෙනාම නිහඬයි. මේ නිහඬ බව නිසාම ජනතාවට තොරතුරු සම්ප්‍රේෂණය වෙන්නේ නැහැ. ඒ වගේම ජනතාවට ඒ පිළිබඳ සංගණනයක් අවශ්‍යවන්නේ නැහැ.සංගීතය විෂය ක්ෂේත්‍රය සම්බන්ධ නිලධාරියෙක් ලෙසත් මට කියන්න පුළුවන්. අපේ ක්ෂේත්‍රයෙන් පවා විද්වත් බුද්ධිමත් පිරිස බිහිවෙනවා. ඒ නිසා මේ පිළිබඳ අවධානය යොමු කිරීම වැදගත්. සංගීත ක්ෂේත්‍රයෙන් විද්වතුන් බිහි කරන සෞන්දර්ය විශ්වවිද්‍යාලයක් තියෙනවා. ආචාර්ය මහාචාර්යවරුන් වගේම මේ විශ්වවිද්‍යාලයේ උපකුලපතිවරයා ලෙස කටයුතු කරන මහාචාර්ය ජයසේන කෝට්ටේගොඩ මහතාත් මේ විශ්වවිද්‍යාලයෙන්ම බිහිවූ විද්වතෙක්.මේ එක උදාහරණයක් පමණයි. මේ වගේ උදාහරණ අපමණ තියෙනවා. ලංකාවේ හැම ක්ෂේත්‍රයකම නිරන්තරයෙන් විද්වතුන් බිහිවෙනවා. මේ පිළිබඳ ප්‍රචලිත වීමක් සිදුවෙන්නේ නැහැ. ගුණදාස අමසේකර විද්වතාණන්ගේ අදහස හොඳයි. මෙවැනි ප්‍රකාශ නිසා කතිකාවතක් ගොඩනැඟෙනවා. මේ නිසාම උගත් විද්වත් බුද්ධිමතුන් බිහිවීමේ සංකල්පය බලගැන්වෙනවා.මහාචාර්ය අර්ජුන ද සිල්වාවිශ්වවිද්‍යාලවලින් බුද්ධිමතුන් බිහිවෙන්නේ නැහැ යන ප්‍රකාශයට මං විරුද්ධයි. එහෙනම් මං අහන්න කැමැතියි බුද්ධිමතුන් බිහිවෙන්නේ පාරෙන් ද කියලා. අඩු වැඩි වශයෙන් ප්‍රමාණයන් සීමාවුණාට අපිට විශ්වවිද්‍යාලයෙන් බුද්ධිමතුන් බිහිවෙන්නේ නැහැ කියන ප්‍රකාශයට එකඟ වෙන්න බැහැ. බටහිර රටවල විශ්වවිද්‍යාලවලින් තරම් අපේ රටේ විශ්ව විද්‍යාලවලින් බිහිනොවෙන්න පුළුවන්. මෙයට හේතුව අපේ රටේ ඉගැන්වීමේ පිළිවෙළයි.අපොස.සාපෙළ වගේම අපොස.උසස්පෙළ විභාගවලට දරුවන් මුහුණදීමේ දී වුවත් දරුවන්ව හුරුපුරුදු කරන්නේ කටපාඩම් ක්‍රමයකට. මේනිසා දරුවන් වමාරන්න පුරුදුවෙනවා.ඇමෙරිකාව වැනි රටවල මේ තත්ත්වය මීට වඩා වෙනස්. ඒ දරුවන්ට රාමුවෙන් පිටතට ඇවිත් සිතන්න පුරුදු කරලා තියෙනවා. මේ හේතුව තමයි ඒ රටවලින් බුද්ධිමතුන් බිහිවෙන්න. අනෙක් හේතුව අපේ රට පර්යේෂණයන් සඳහා වෙන්කරන මුදල් ප්‍රමාණය අඩුවීම.පර්යේෂණ ආධාර දෙන්නේ නැතුව පර්යේෂණ කරන්න අපහසුයි. ඒ කියන්නේ පර්යේෂණ සඳහා අවස්ථාව ප්‍රමාණවත් නැහැ. ඒ නිසා බුද්ධිමතුන් බිහිවීමේ අඩු ප්‍රවණතාවයක් තියෙනවා. අපේ දරුවනුත් පර්යේෂණ මට්ටමේ ඉගනුම් ක්‍රමයකට හුරුකරනවා නම් බුද්ධිමතුන් බිහිවීම ශීඝ්‍රයෙන් සිදුවෙනවා. මේ තත්ත්වය විශ්වවිද්‍යාල පද්ධතියටත් බලපානවා. නමුත් ස්වදේශීය විශ්වවිද්‍යාලවලින් බුද්ධිමතුන් බිහිවෙන්නේ නැහැ කියන මතයට කොහෙත්ම එකඟ වෙන්න බැහැ.අනූෂා ගෝකුල - සමාජසේවා අධ්‍යක්ෂඑකම දේශීය බුද්ධිමතෙක්වත් විශ්වවිද්‍යාලවලින් බිහිවී නැහැ කියන එක මං පිළිගන්නේ නැහැ. මං හිතන්නේ එහෙම අය එතුමාට මුණ ගැසී නැතිව ඇති කියලා. අද ලංකාවේ පළාත් නවයක් තියෙනවා. ඒ වගේ දිස්ත්‍රික්ක 25ක් ද ප්‍රාදේශීය ලේකම් 332ක් ද ග්‍රාමනිලධාරී කොට්ඨාස 14022ක් තියෙනවා. මං රාජ්‍ය සේවකයෙක් වශයෙන් නොයෙක් ප්‍රදේශවල ඇවිදලා තියෙනවා. වර්තමානයේ උගත්කම මනින නිර්ණායක තියෙනවා. ඒත් බුද්ධිය මනින නිර්ණායක නැහැ.පසුගිය කාලය විශ්ලේෂණය කළොත්, බුද්ධිමත් භාවය අඩුවෙලා තියෙනවා. පුද්ගලයෙක් බුද්ධිමත් වෙන්න වෙන්න අල්පේච්ඡතාවට හුරුවෙනවා. සරල ගතිපැවැතුම් පුද්ගල දැනුම වැඩිවෙන්න වැඩිවෙන්න ඇති වෙනවා. සරලවීමෙන් නිස්සරණාධ්‍යාශයෙන් වැඩ කරන්න හැකි වෙනවා. ඒ කියන්නේ කිසිම දෙයක බලාපොරොත්තුවක් ඇතිවෙන්නේ නැහැ. මේ රැස් කරගත් දැනුම සමාජයට බෙදාහරින්න තමයි මිනිස්සු නාට්‍ය ලියන්නේ. කවි පොත් ලියන්නේ, ඒත් අද එහෙම කරන අය අඩුයි. බුද්ධිමත් ජන සමාජයක එක් පුද්ගලයෙක් සතුටෙන් ඉන්නවාට අනිත් පුද්ගලයා කැමැති වෙනවා. බෙදුම්වාදය ඇති වෙන්නේ බුද්ධිමත් නැති සමාජයක. සමාජයේ අඩු වැඩි වශයෙන් ගැටුම් පවතිනවා. බුද්ධිමත් බව තිබෙනවා නම් මේ සියල්ල නැහැ කියන නිගමනයට පැමිණිය හැකිය. නමුත් අතළොස්සක් හෝ පිරිසක් සමාජයේ සිටින බැවින් අද සමාජයේ විශ්වවිද්‍යාල ක්ෂේත්‍රයෙන් බිහි වුණ බුද්ධිමතුන් නැහැ කියලා නිර්ණය කරන්න බැහැ. එවැනි මිනිසුන් මට හමුවෙලා තියෙනවා. මේ නිසා පූර්ව නිගමනයකට පැමිණිය නොහැකිය.සංලාප - රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>18</day>
    </date>
    <link>http://www.silumina.lk/2014/05/18/_art.asp?fn=af14051813</link>
    <topic>තෙරුවන් සරණ නොගොස් දෙව්ලොව යන මඟක්</topic>
    <author>රමණී සුබසිංහ</author>
    <content>ශාස්ත්‍රපති දොඩම්පහළ ශ්‍රී රාහුල හිමියහපත් වූ පැවතුම් ඇති ගුණගරුක පුරුෂයා දේවතාවෙකි. ඔහු විවාහ වී සිටින කාන්තාව අයහපත් ‍නම්, අශීලාචාරනම්, දෙවියෙක් මළ මිනියක් සමඟ බැඳී සිටින්නා හා සමාන ය. යහපත් ගුණ ධර්ම ඇති කාන්තාව දේවතාවකට සමාන ය. ඒ දේවතාව ගේ සැමියා අයහපත් නම්, අධර්මිෂ්ට නම් දේවතාවක් මළ මිනියක් සමඟ බැඳී සිටින්නා හා සමාන ය.එමෙන් ම අසත් පුරුෂයා අසත් පුරුෂ ස්ත්‍රියක හා විවාහ වී සිටින්නේ නම් මළ මිනියක් මළ මිනියක් සමඟ බැඳී සිටින්නා හා සමානය‍.අඹුසැමි දෙදෙනා ම ගුණ යහපත් නම්, ධාර්මික නම් ඒ බැඳීම දෙවියෙක් දේවතාවක් සමඟ ජීවත් වීම හ සමාන ය. බුදුරජාණන් වහන්සේ මනුෂ්‍යයා පිළිබඳව, පවුල පිළිබඳව විස්තර කිරීමේදී මේ ආකාරයට ‘දෙවියන්’ පිළිබඳ සංකල්පයක් ඉදිරිපත් කළහ‍. ඒ දිව්‍ය ලෝකය දෙස බැලීමෙනි. විශේෂයෙන් ම ඕපපාතිකව උපදින සත්ත්වයන් දෙස බැලීමෙනි. මේ විස්තර කිරීම් අනුව අප දෙවියන් වී උපත ලබන බව පැහැදිලි ය.එහෙත් මෙහිදී අප අවධාරණය කරගත යුතු වන්නේ කාම ලෝකයන් හි උත්පත්තිය ලැබීම සඳහා පුණ්‍ය ඵල සේ ම පාපයන් ද හේතු සාධක වන බව ය. කාම ලෝක නම් මොනවාද? එකොළොස් කාම ලෝකයක් පිළිබඳව ධර්මයේ සඳහන් ය. දිව්‍ය ලෝක සය, සතර අපාය සහ මනුස්ස ලෝකය ඊට අයත් ය. සදෙව් ලෝකයන් හි සහ මනුස්ස ලෝකය යන කාම ලෝකවල උපත ලැබීම සඳහා පින පාදක වේ. සතර අපායගත වීම සඳහා පව පාදක වේ.සදෙව් ලෝකයන්ට අමතරව මිනිස් ලෝකය ගැන සඳහන් වුව ද මිනිස් ලොව ද දිව්‍ය ලෝකයක් ලෙස සැලකේ. දේවතාවක්, දේවතාවුන් දිව්‍ය ලොවින් චුත වන මොහොතේ, එසේත් නැතිනම් මිය යන මොහොතේ අනෙකුත් දෙවි දේවතාවුන් පැමිණ ඒ දිව්‍ය දිව්‍යාංගනාවන්ගෙන් ඉල්ලා සිටින්නේ ‘දිව්‍ය ලෝකයේ’ හි උපදින්නට ප්‍රාර්ථනා කරන ලෙස ය. යාමය, තුසිතය, නිම්මානරතිය, වසවර්තිය ආදී වූ දෙවියන් වෙසෙන ‍සදෙව්ලොව හැර ඔවුන් අර්ථවත් කළ දිව්‍ය ලෝකය නම් මිනිස් ලෝකයයි.මනුස්ස ලෝකය දිව්‍ය ලෝකයක් වන්නේ ඇයි? ඊට හේතු සාධක බුදුරජාණන් වහන්සේ පෙන්වා දුන්හ.ශාන්තිනායක, අමාමෑණී ලොව්තුරා බුදුරජාණන් වහන්සේ නමක් පහළ වන්නේ මනුෂ්‍ය ලොවෙහි ය. එම නිසා එය දිව්‍ය ලෝකයකි.බුදුන් වහන්සේ ගේ ශ්‍රී සද්ධර්මය රඳා පවතින්නේත්, ප්‍රායෝගික වන්නේත් මිනිස් ලෝකයේ ය. එම නිසා මිනිස් ලොව දිව්‍ය ලෝකයකි. චීවරයක් දැරිය හැකි එකම සත්ත්වයා ද මිනිසා ම පමණි. දෙවියන් ආදී වෙනත් ‍කිසිවකුට චීවරය දැරිය නො හැකි ය. ඒ නිසා සංඝරත්නය වැඩ සිටින්නේ මනුලොවෙහි ය. එසේ හෙයින් මිනිස් ලොව දිව්‍ය ලෝකයකි.එමෙන් ම ශ්‍රී සම්බුද්ධත්වය පතන බුදුවරයකුට පිට දෙන බෝධීන් වහන්සේ ජීවමානව වැඩ සිටින්නේ ද මිනිස් ලොව පමණි‍.බුද්ධ පරිනිර්වාණයෙන් පසු ‍උන්වහන්සේ ගේ ධාතූන් වහන්සේ වැඩිම ප්‍රමාණයක් පවතින්නේ ද මිනිස් ලොවෙහි ය.මේ නිසා මනුෂ්‍ය ලෝකය දිව්‍ය ලෝකයකි‍. එපමණක් ද නොවේ. මිනිස් ලොව තවදුරටත් දෙව්ලොවක් වන්නේ ඇයි ද යන්න බුදුරජාණන් වහන්සේ පෙන්වා දුන්හ. ඒ ආදරණීය මවත්, ආදරණීය පියත් ලැබෙන එකම ලෝකය මනුෂ්‍ය ලෝකය පමණක් වන නිසා ය. මවු කුසින් බිහිවන දරුවාට පියෙකු දා වන එකම ලොව මිනිස් ලොව පමණි. අනෙකුත් දිව්‍ය ස්ථාන සියල්ල ඕපපාතිකය. පින කුසලය අනුව ඔවුන්ට ඒ සම්පත්, විමාන පහළ වේ.බුදුවරයකු ගේ පහළ වීම ඉතා දුර්ලභ ය. එහෙත් බුදුන් වහන්සේ පෙන්වා දෙන්නේ ලොව්තුරු බුදුරජාණන් වහන්සේ නමක ගේ දැක්ම දුර්ලභයැයි නොසිතන ලෙසට ය. උන්වහන්සේ එය මෙසේ අපූරු ලෙස පැහැදිලි කරදෙති.‘ඔබට සෑම ආත්මයකම බුදුන් වහන්සේ මුණ ගැසිය හැකි ය. එහෙත් ඒ හැකියාව තිබෙන්නේ ඔබ මනුෂ්‍ය ලෝකයෙහි පියෙකුට දාව මවක ගේ කුසින් ඉපදුණේ නම් පමණි. ඔබ දකින බුදුවරු නම් ඒ මවත් පියාත් ය. එහෙයින් මනු ලොව දිව්‍යලෝකයක් ම වන්නේ ය.මේ අනුව දෙවියෙක් වන්නේ කෙසේ ද? යන කරුණ පිළිබඳව එතරම් ‍බලාපො‍ෙරාත්තු තැබිය යුතු නොවේ. ඊට හේතුව කුමක්ද?අප දිව්‍ය ලෝකයෙහි උපත ලැබුවේ නම් සැප අධික බව නිසා, පිනෙහි ඵල ලෙස සැපය භුක්ති විඳින්නට සිදුවන නිසා එතුළ අපට දුක නොදැනේ. එවිට සිදුවන්නේ සැප තුළ ම හිඳීම ය‍. එවිට නිවන සෙවීමට, ධර්මය සෙවීමට නො පෙලඹේ‍. ඒ නිසා ම මිනිස් ජීවිතය ඉතා උසස් ය.තෙරුවන් නමදින , පන්සිල් සුරකින මනුෂ්‍යයා කොතැන ද, ඒ තැනැත්තාට ශක්‍ර දෙවියෝ පවා නමන්කාර කරති. මෙසේ දෙව්ලොවක් වන මිනිස් ලොව අපායක් බවට පත් කරගෙන තිබෙන්නේ ද මිනිසුන් විසින් ම ය.මිනිස් ලොව උපත ලද ‍මිනිසාට ඉතා කෙටි කාලයකදී ඒ ලොව හැරයන්නට සිදුවේ. එවිට අධික, දුකක් වේදනාවක් දැනේ. ඊට හේතුව මිනිස් ලොව ආයු කාලය කෙටි වීම ය. ඒ ඒ බුද්ධ කල්පයන්හි විවිධ ආයු වර්ධනයන් තිබුණ ද, ඊට වඩා දෙවියන්ගේ ආයු කාලය ඉතා දීර්ඝ ය. මේ නිසා මිනිස් ලොව හැරගොස් යම් ඉසිඹුවක් ලබන්නට, වි‍වේක ගන්නට ඇවැසි යැයි සිතේ නම්, සැපබරව ඉන්නට සිතේ නම්, ඔබට දිව්‍ය ලෝකයට යා හැකි ය. දෙවියෙක් හෝ දේවතාවක් බවට පත්විය හැකි ය. ඒ සඳහා කළ යුතු වන්නේ කුමක්ද?දෙව්ලොව යා හැකි ප්‍රබලතම මග තුනුරුවන් සරණ යාම ය. ‘බුද්ධං සරණං ගච්ඡාමි’, ‘ධම්මං සරණං ගච්ඡාමි’, ‘සංඝං සරණං ගච්ඡාමි’ ආදී ලෙසින් තුනුරුවන් සරණ යන බව එය වචනයට පමණක් සීමා නොකර ජීවිතයම තුනුරුවන්ට බාර කරන්නේ නම්, තුනුරුවන්ට ශිෂ්‍යයෙක් බවට පත් වන්නේ නම්, නිවන් දක්නා ජාති දක්වා ම ‘මම ජීවිතය පරදුවට තබා තෙරුවන් සරණම යමි’ යන ප්‍රාර්ථනාවෙන් කටයුතු කරන්නේ නම් නියත ලෙස ම ‍‍ඔබ දිව්‍ය ලෝකය වෙත යන්නේ ය. මේ පුද්ගලයාගේ විශේෂ ලක්ෂණය වන්නේ පන්සිල් සුරැකීම ය. ඔහුගේ නිත්‍ය ශීලය වන්නේ පංච ශීලයයි.තුනුරුවන් සරණ නොගිය ද පන්සිල් සුරකින අය ද වෙති‍. ඔවුහු ද දෙව්ලොව යති. වෙනත් ධර්මයක් පිළිපදිනු ලැබුව ද ඒ පුද්ගලයා සතුන් නොමරයි නම්, සොරකම් නොකරයි නම්, කාමය වරදවා නොහැසිරේ නම්, බොරු කේළාම්, පරුෂවචන හිස් වචන නොකියනවා නම්, මත් වතුරින් ප්‍රමාදයට පත් නොවේ නම් ඔහුට ද දෙව්ලොව දොර හැරේ.දානය ද දෙව්ලොව දොරටු හරින්නේ ය. ‘දානං සංහස්ස සෝපානං’ යන්නෙන් අර්ථවත් කෙළේ දානය ස්වර්ගයට ඉණිමඟ වන බව ය. පින් දහම් කිරීමට, දන් පහන් දීමට සම්පත් තිබිය යුතු ය. යහපත් අඹුවක්, යහපත් සැමියෙක් සේම ගුණගරුක දරුවන් ද හිමි විය යුතු ය. වෙස්සන්තර කතා පුවතේ එන ලෙස මන්ද්‍රී දේවිය සහ ජාලිය ක්‍රිෂ්ණජිනා දරු දෙදෙනා යහපත් වූ නිසා වෙස්සන්තර රජු දාන පාරමිතාව ප‍ූර්ණ කරගත්තේ ය.දාන ශීලා දී පුණ්‍ය කටයුතු අතර භාවනාවෙන් මනස දියුණු කරන පුද්ගලයා ද නිසැකම දෙව්ලොව යන්නේ ය. මේ අනුව දිව්‍ය ලෝකයට යන මඟ ඉතා සරල ය. දේව ආත්ම බවට පත්වීම පහසු ය. ඒ ද මිත්‍යා දෘෂ්ටික දෙවියන් නොව සම්‍යක්දෘෂ්ටික දෙවියන්ය. අල්පේශාක්‍ය දෙවියන් නොව මහේශාක්‍ය දෙවියන් ය. අල්පේශාක්‍ය නම් බව බෝග සම්පත් අඩු දෙවියන් ය. මහේශාක්‍ය නම් ඉතා ඉහළ දීර්ඝායු සම්පත් ඇති, පිරිවර සහිත, මල් උයන් වතු සැප සම්පත් පහළ වන දෙවියන් ය.දේවාත්මයක අවසන් ප්‍රතිඵලය කුමක්ද? ලෞකික ධ්‍යාන ලාභී, බ්‍රහ්මත්වයක ඉපදුණේ යැයි සිතමු. ඒ බ්‍රහමත්වයේ මිනිස් ‍ආයුවලින් අවුරුදු කෝටි ගණනක් සිටිය ද බ්‍රහ්මත්වයෙන් පිරිහුණු පසු මිනිස් ලොව අසූචි වළක පණුවෙක්වී ඉපදෙන්නට ද පුළුවන. ඒ ලෞකික ධ්‍යාන නිසා ය.‘නිරෝධ සමාපත්තිය’ යැයි බුදුරජාණන් වහන්සේ මහා සමාපත්තියක් ඉදිරිපත් කළහ. ඒ නි‍රෝධ සමාපත්තිය ඇති කරගත හැකිවන්නේ මහ රහතන් වහන්සේට පමණි. එවැනි උතුමෙක් බ්‍රහ්මත්වයට පැමිණිය ද පිරිහීමෙන් පසු එවන් පහත් තත්ත්වයකට නොපැමිණෙන්නේ ය. බ්‍රහ්ම ලෝකයක ඉපිද එහිම උන්වහන්සේ නිවන් ලබති.ලෞකික ධ්‍යාන, ධ්‍යානයක් වුව ද ඒ පුද්ගලයා අසූචි වළක උපදින්නට හැකි බව බුදුරජාණන් වහන්සේ නිදර්ශන සහිතව පෙන්වා දුන්හ. සසර ගමනේ ඉසිඹු ලබන්නට, සැප සම්පත් විඳින්නට දිව්‍ය ලෝකය සුදුසු තැනකි. එහෙත් මනුෂ්‍ය ලෝකයේ ඉපිද, පාරමී දහම් පුරා, හැකි තරම් දුක තේරුම් ගත හැකි තැනක සිට දුක තේරුම් ගෙන, දුක නසන උතුම් වූ නිවනට පැමිණීම වඩාත් උචිත ය.ලබන සතියේදෙවියකුට දෙව්ලොවින් චුත වීමටකල් එළඹ ඇති බව අනෙක් දෙවිවරු දැන ගන්නේ කෙසේද?රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>18</day>
    </date>
    <link>http://www.silumina.lk/2014/05/18/_art.asp?fn=af14051815</link>
    <topic>රටවිරුවන්ට විශ්‍රාම වැටුප්, රක්ෂණ හිමිකම්</topic>
    <author>සකස් කෙළේ සුනිල් දයා අල්විස්</author>
    <content>මහින්ද අලුත්ගෙදරඅපේ රටට ලැබෙන වටිනා විදේශ විනිමයෙන් අතිවිශාල ප්‍රමාණයක් උපයා දෙන රටවිරුවන් සේවය කරන විදේශ රටවල සිටින ඇතැම් ශ්‍රී ලංකා තානාපතිවරු තම තානාපති කාර්යාලවල කම්කරු අංශයට සලකන ආකාරය සෑහීමකට පත් විය නොහැකි බවද මෙවැනි තානාපතිවරු තානාපති සේවයට ගොස් සිටින්නේ රට වෙනුවෙන් සේවය කිරීමට වඩා විනෝදවීමට යයි විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේ‍රා මහතා පවසයි.අපේ රටවිරු සේවක සේවිකාවන්ට කරදරයක් එළැඹී විට මෙවැනි නිලධාරීන්ගෙන් නිසි සේවාවක් ලබා ගැනීමට අපහසුවී ඇති බවට අප වෙත කරුණු වාර්තාවෙන බව ද ඇමැතිවරයා කීය.විදෙස් ගත ශ්‍රී ලාංකික ශ්‍රමිකයන් වෙනුවෙන් රක්ෂණයක් සහ විශ්‍රාම වැටුපක් හිමිකරදීමේ සමාජ ආරක්ෂණ ක්‍රමයක් අලුතෙන් ක්‍රියාත්මක කිරීම කෙරෙහි අවධානය යොමු කර තිබෙන බව ද වයස අවුරුදු 60 සම්පූර්ණ වන විට මාසිකව මෙහි ප්‍රතිලාභ ලබාගැනීමට පහසුව සලසන බව ද පැවස‍ූ ඇමැතිවරයා විදේශ ගත රැකියාවල නිරතවන රටවිරුවන් ඉකුත් වසරේ රුපියල් මිලියන 7000 මුදලක් විදේශ විනිමය වශයෙන් උපයා දී ඇතැයි ද කීය.ශ්‍රී ලංකා විදේශ සේවා නියුක්ති කාර්යාංශය වෙසක් උත්සවය නිමිත්තෙන් පවත්වන වැඩ සටහන් එතෙර සිටින අපේ රටවිරුවන්ට ආශිර්වාදයක් බව විදේශ රැකියා ප්‍රවර්ධන හා සුබ සාධන ඇමැති ඩිලාන් පෙ‍රේරා මහතා පවසයි.ඇමැතිවරයා මෙසේ පැවසුවේ බත්තරමුල්ලේ ශ්‍රී ලංකා විදේශ සේවා නියුක්ති කාර්යාංශයේ ප්‍රධාන කාර්යාලයේදී පැවැති වෙසක් භක්ති ගීත ප්‍රසංගයක් ඇතුළු වෙසක් වැඩසටහනට සහභාගි වීමෙන් පසු රැස්ව සිටි පිරිස අමතමිනි. රටේ සෑම ප්‍රධාන ආගමික උත්සවයකදීම පාහේ ශ්‍රී ලංකා විදේශ සේවා නියුක්ති කාර්යාංශය ද එම උත්සව සමරන්නේ සෑම ආගමකටම අයත් රටවිරුවන් අපේ රට වෙනුවෙන් දුක් මහන්සි වෙමින් මෙරටට වටිනා විදේශ විනිමය උපයා දෙන නිසා ඔවුන්ට ආශිර්වාද කිරීම සඳහා බව මෙවැනි ආගමික උත්සව සංවිධානය කිරීම අපේ යුතුකමක් බවත් ඇමැතිවරයා කීය.වෙසක් උත්සවයේදී, කාර්යාංශයේ සර්ව ආගමික උත්සව හා සෙසු උත්සව අවස්ථාවලදීත් පසුබිම් චිත්‍ර නිර්මාණය කළ කාර්යාංශයේ සමන්ත ප්‍රේමසිරි මහතාට උපහාර තිළිණයක් පිරිනැමීම ද ඇමැතිවරයා අතින් සිදුවිය.විදේශ රැකියා ප්‍රවර්ධන හා සුබ සාධන අමාත්‍යාංශයේ ලේකම් නිශ්ශංක එන්. විජේරත්න, විදේශ සේවා නියුක්ති කාර්යාංශයේ සාමාන්‍යාධිකාරි එච් බටගොඩ යන මහත්වරු ද මේ අවස්ථාවට සහභාගි වූහ.රටවිරුවන් වෙනුවෙන් සියලු කටයුතු සඳහා මූලිකත්වය ගෙන කටයුතු කරන ශ්‍රී ලංකා විදේශ සේවා නියුක්ති කාර්යාංශය සම්බුදු තෙමඟුල සැමරීම බත්තරමුල්ල ඩෙන්සිල් කොබ්බෑකඩුව මාවතේ පිහිටි එම කාර්යාංශයේ ප්‍රධාන කාර්යාලයේ දී සිදු කැරිණි.සර්ව ආගම්වලට අයත් රටවිරුවන් එතෙර සේවයේ නිරතව සිටිති. බෞද්ධාගමිකයන්ට වැදගත් වන වෙසක් උත්සවය සමස්ත රටවිරුවන් වෙනුවෙන් සැමරීමට මේ පියවර ගත්තේ විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතාගේ සංකල්පයකට අනුවය. වෙසක් උත්සවය සැමරීම සඳහා කාර්යාංශය වෙසක් කලාපයක් බවට පත්කොට තිබූ අතර වෙසක් පහන් කූඩුවලින් එය තව විචිත්‍රවත් කර තිබුණි. එම පරිශ්‍රයේ ප්‍රදර්ශනය කැරුණු පහන් කූඩු සැරසිලි වෙනුවෙන් තරගයක් ද පැවැත්විණ.වෙසක් වැඩ සටහන නිමිත්තෙන් ධර්ම දේශනාවක් පැවැත්වුණු අතර වෙසක් බැති ගී සරණියක් ද මෙහිදී ඉදිරිපත් කැරුණි. මේ භක්ති ගීත වැඩ සටහනට කාර්යාංශයේ සේවක සේවිකාවන් ගායනයෙන් සහාය වූ අතර ඇමැතිවරයාත් ලේකම්වරයාත් කාර්යාංශයේ සෙසු නිලධාරී හා සේවක කාර්ය මණ්ඩලය මේ අවස්ථාවට එක් වූහ. වෙසක් පෝ දිනට පසුදින එනම් 15 වැනිදා බදුල්ල ඓතිහාසික මුතියංගණ රජමහා විහාරස්ථානයේදීත් මේ වෙසක් භක්ති ගීත ප්‍රසංගය කාර්යාංශයේ සේවක පිරිස විසින් ඉදිරිපත් කරනු ලැබිණි. හෙටත් (19) ගංගාරාම වෙසක් කලාපයේදී කාර්යාංශය මේ වෙසක් භක්ති ගීත ප්‍රසංගය ඉදිරිපත් කරයි. ප්‍රධාන කාර්යාල පරිශ්‍රයේ වෙසක් පහන් කූඩු තරගයට අමතරව කාර්යාංශයේ ප්‍රාදේශීය කාර්යාල රැසක ද පහන් කූඩු ප්‍රදර්ශන පැවැත්විණි. මේ පහන් කූඩු අම්පාර මහාවාපි විහාරයේ ද අනුරාධපුර විදේශ සේවා නියුක්ති කාර්යාංශ පරිශ්‍රයේ ද බදුල්ල මුතියංගණ විහාරය, කාර්යාංශයේ රත්නපුර, දඹුල්ල සහ හලාවත පිහිටි කාර්යාංශයේ පරිශ්‍රයන් හිදීත් ඊට අමතරව මහර - කඩවත වෙසක් කලාපයේ දීත් පැවැත්වේ.මේ හැර මහනුවර වැව රවුමේ පිහිටි පරණ පළාත් කාර්යාලය, කුරුණෑගල කාර්යාල පරිශ්‍රය, විලේගොඩ මාර්ගය අබියස කෑගල්ල, මාතර, මතුගම, ත්‍රිකුණාමලය, තංගල්ල, මඩකලපුව, යාපනය, ගාල්ල, මන්නාරම, මුලතිව් හා වවුනියාව යන දිස්ත්‍රික් කාර්යාංශයේ කාර්යාල පරිශ්‍රයන් හිදීත් වෙසක් පහන් කූඩු ප්‍රදර්ශන පැවැත්විණ. මේ පහන් කූඩු ප්‍රදර්ශනයට සමගාමීව පහන් කූඩු තරගයක් ද සංවිධානය කොට තිබිණිසකස් කෙළේ සුනිල් දයා අල්විස්රට රැකියාවේ යෙදෙන ඔබේ බිරියගේ ස්වාමියාගේ නැතිනම් දියණියගේ පුතාගේ කිසියම් සේවා ගැටලු හා ප්‍රශ්න මතුවී තිබේ නම් අදාළ අංශ වෙත යොමු කර සහන සලසාදීමට ප්‍රශ්නය කෙටියෙන් සඳහන් කොට අප වෙත ලියා දන්වන්න.අපේ ලිපිනය - රටවිරු විමසුම් විසඳුම් සිළුමිණ, ලේක්හවුස් කොළඹ 10.සම්බන්ධීකරණය මංගල රන්දෙනිය නියෝජ්‍ය සාමාන්‍යාධිකාරී (විදේශ සබඳතා හා ප්‍රචාරක) සහ මදුෂාන් කුලරත්න (ප්‍රවෘත්ති නිලධාරී) ශ්‍රී ලංකා විදේශ සේවා නියුක්ති කාර්යාංශයකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>18</day>
    </date>
    <link>http://www.silumina.lk/2014/05/18/_art.asp?fn=af14051816</link>
    <topic>ඉතිහාසයේ සෑම යුගයක් ගැනම අවධානය යොමු කිරීම වැදගත්</topic>
    <author>සැකසුම</author>
    <content>රූපවාහිනී ජාතික පාසලේ ඉතිහාසය දේශකතිසිර කුමාර අත්තිඩියඉතිහාසය ප්‍රශ්න පත්‍රයේදී ප්‍රශ්න පත්‍ර දෙකකට මුහුණදීමට සිදුවෙනවා. එහිදී ඉතිහාසය විෂය හදාරණ දරුවන්ට පළමු ප්‍රශ්න පත්‍රය අනිවාර්යයි. ඒ පළමු ප්‍රශ්න පත්‍රයට ලියන්න තියෙන්නේ අපේ ලංකා ඉතිහාසය. එහිදී විජයගේ පැමිණීමේ සිට ප්‍රථම විධායක ජනාධිපති දක්වා විෂය නිර්දේශය ආවරණය වෙනවා. එය ඉතිහාසය විෂය හදාරන සිසුන්ට පොදු ප්‍රශ්න පත්‍රයයි. එහි සියලු ප්‍රශ්නවලට පිළිතුරු සැපයිය යුතුයි. උසස් පෙළ විෂය ධාරාවේ ඉතිහාස විෂය දරුවන්ට විශේෂයි. හේතුව ප්‍රශ්න පත්‍රයේ අනිවාර්ය කොටස් දෙකක් තියෙනවා. ඒකෙදි පළමුවෙනි ප්‍රශ්න පත්‍රයේ අනිවාර්ය බහුවරණ ප්‍රශ්නයකට එක් ලකුණ බැගින් ලකුණු 40 ක් ලැබෙනවා. ඊළඟට තවත් අනිවාර්ය කොටසක් තියෙනවා. ඒ තමයි ඓතිහාසික ස්ථාන ලකුණු කිරීම. එහිදී ඓතිහාසික ස්ථාන 08 ක් ලකුණු කිරීමට තිබෙනවා. ඒකට ලකුණු 08 ක් ලැබෙනවා. අවුරුදු 20 ක පමණ විභාග ඉතිහාසය පිරික්සා බැලුවොත් ඒ විසි වසර පුරා ඓතිහාසික ස්ථාන 50 ක් පමණ තමයි විභාගයට ඇවිත් තියෙන්නේ. ඒ සඳහා සූදානම් වුණොත් මේ ලකුණු සියල්ල ලබාගැනීම පහසුයි. ඒ අදාළ ඓතිහාසික ස්ථාන අතරින් තෝරාගත් දෙකක් ගැන කෙටි සටහන් ලියන්න තියෙනවා. ඒ සඳහා එකකට ලකුණු 5 බැගින් ලකුණු 10 ක් ලැබෙනවා. ඒ පෙර කියූ සියලු කොටස් ප්‍රශ්න පත්‍රයේ අනිවාර්ය ප්‍රශ්න‍‍. ඒ සඳහා ලකුණු 58 ක ප්‍රමාණයක් වෙන් වී තිබෙනවා.ඉතිහාසය විෂය හදාරණ දරුවන් ලංකාවේ වැඩිම ලකුණු ලැබූ පළමු විසිදෙනා අතරත් ඉන්නවා. හොඳට පාඩම් කරපු දක්ෂ දරුවකුට බහුවරණ ප්‍රශ්න 40 න් ලකුණු 40 ම ලබාගන්න පුළුවන්. ඓතිහාසික ස්ථාන ලකුණු කිරීමෙනුත් ලකුණු අටම ලබාගැනීමේ හැකියාව තියෙනවා. ඒ ලකුණු 48 ම විෂය නිර්දේශය හොඳින් අධ්‍යයනය කළ දරුවකුට පහසුවෙන් ලබා ගත හැකි ලකුණු 48 ක්්‍. කෙටි සටහන් දෙකත් හරියටම ලියන්න පුරුදු වුණාම ලකුණු 5 න් 5 ම හෝ ඊට ආසන්න ගණනක් ඉන් එකකට ලබාගැනීම අසීරු නැහැ.කලා අංශයේ විෂය ධාරාවෙන් වැඩිම ප්‍රශ්න ගණනකින් අඩුම ප්‍රශ්න ගණනකට පිළිතුරු සපයන්න තියෙන්නෙත් ඉතිහාසය විෂයයේ. ඒ කියන්නේ රචනාමය ප්‍රශ්න 8 කින් 3 යි ලියන්න තියෙන්නේ. ප්‍රශ්න 5 ක් අත හරින්න පුළුවන්. ඒ තෝරගන්න ප්‍රශ්න තුන ඇතුළෙ තවත් තෝරාගන්න කොටස් තියෙනවා. කොටස් 6 ක් දීලා 3 ක්, එහෙමත් නැතිනම් 4 ක් දීලා 2 ක් වගේ. මේක පළමු ප්‍රශ්න පත්‍රයටත්, දෙවන ප්‍රශ්න පත්‍රයටත් දෙකටම පොදුයි. ප්‍රශ්න පත්‍රයේ ව්‍යුහය ගොඩනැ‍ඟෙන්නේ ඒ ආකාරයට. රචනාමය ප්‍රශ්න එකකට ලකුණු 14 ගානෙ ලකුණු 42 ක් ලැබෙනවා. සාමාන්‍යයෙන් A සාමාර්ථයකට යන දරුවකු එක ප්‍රශ්නයකට ලකුණු 12 ක් පමණ ගත්තොත් ඉහළ A සාමාර්ථයකට යා හැකියි.Z අගයZ අගය ගත්තොත් මම කියපු සාධකයත් එක්ක ඉහළ ලකුණු ලබාගන්නා දරුවාට ඉහළ ම Z අගයක් ලබා ගැනීමේ හැකියාව තිබෙනවා. ඉතිහාසය අයිති වෙන්නේ තෝරාගත හැකි විෂයය කාණ්ඩයට. ඒ නිසා දරුවන්ට ඒ විෂයය ඇතුළේ උපරිම වාසියක් ලබාගත හැකියි. ඉතිහාසය සෑම විෂයයකටම සමීපයි. අපි සාමාන්‍යයෙන් ඉතිහාසය හඳුන්වන්නේ සියලු විෂයයන්වල අන්තර්ගත ගෘහය කියලා.ඉතිහාසය විෂය ප්‍රශ්න පත්‍රය සඳහා උත්තර සපයන දරුවන් විශේෂයේ ම අවධානය යොමු කළ යුතු වන්නේ අනිවාර්ය ප්‍රශ්න පත්‍රයටයි. අනිවාර්ය කොටස් අතහරින්න බැහැ. අනිවාර්ය කොටසේ බහුවරණ ප්‍රශ්න 40 සැකසෙන්නේ සමස්ත විෂය නිර්දේශයන්මයි. මුළු විෂය නිර්දේශයම ආවරණය වනවා යැයි කියූ පමණින් කිසිදු දරුවකු බිය විය යුතු නැහැ. කෙටිකලකින් මෙය හැදෑරිය හැකි යි. පසුගිය විභාග 17ක ප්‍රශ්න පත්‍ර තියෙනවා. 1997 සිට 2013 දක්වා මේ ප්‍රශ්න පත්‍ර ටික හරියට කරපු දරුවකුට විභාගය ප්‍රශ්නයක් නොවෙයි. ඕන නම් එයින් පිට ප්‍රශ්න 5 ක් අසාවි. දරුවෙක් විභාගයට සූදානම් වෙද්දී පළමුවෙන් ම කරන්න ඕන කාරණය තමයි පසුගිය විභාගවලට ආ ප්‍රශ්න ගැන හොඳ අධ්‍යයනයක් සිදුකිරීම.බහුවරණ ප්‍රශ්න පත්‍රයට සූදානම් වෙද්දී දරුවන් කළ යුතු ම දෙයක් තමයි බහුවරණ ප්‍රශ්න 40 න් 20 කට වඩා අහන්නේ දේශීය ඉතිහාසයේ නූතන යුගයෙන් නිසා ඒ කියන්නේ පෘතුගීසි, ලන්දේසි, ඉංග්‍රීසි කියන යුගවලින් නිසා මේ කොටස් පිළිබඳ විශේෂ අවධානයක් යොමු කරලා අධ්‍යයනය කිරීම. රචනාමය ප්‍රශ්න 3 ක් ලිවීම පිළිබඳ දරුවකුට ප්‍රශ්නයක් ගොඩනැ‍ඟෙන්නේ නැහැ. එහිදී 8 කින් 3 ක් තෝරා ගැනීමට හැකි නිසා ගැටලුවක් මතුවෙන්නේ නෑ. ඒ නිසා වැඩිම අවධානයක් යොමු කරන්න ඕන බහුවරණ ප්‍රශ්න පත්‍රයට. එතකොට දරුවන් වෙන වෙනම අධ්‍යයනය කරලා, උත්තර ලියලා තමන්ගෙන් වරදින ප්‍රශ්න ගැන බලා ඒවා තේරුම් අරගෙන ඒවාට වැඩියෙන් සූදානම් වුණොත් බහුවරණ පත්‍රයට හොඳින් මුහුණ දිය හැකියි. ප්‍රශ්න පත්‍රවලට උත්තර සපයා හදාගන්නා පළපුරුද්දත්, වර්ෂ ආදිය මතකයේ තබා ගැනීමත් හොඳින් කෙරුණා නම් ඉහළ A සාමාර්ථයකට යාම අසීරු කරුණක් නොවෙයි.”ප්‍රශ්න තෝරා ගැනීමදරුවන්ගේ පැත්තෙන් ගතහොත් ඔහු හෝ ඇය ලබාගෙන තිබෙන විෂය දැනුමත් එක්ක තීරණය කරන්න ඕන තමන්ට වඩාත් හොඳට ලියන්න පුළුවන් ප්‍රශ්නය කුමක්ද කියලා. දරුවන් ගොඩක් වෙලාවට යොමු වෙන්නේ සරල ඒකකවලට. උදාහරණයක් විදියට දේවානම්පියතිස්ස වගේ සරල පා‍ඩම් ඒකකයක ප්‍රශ්නයක් විභාගයට ආවම වැඩි පිරිසක් ඒ ප්‍රශ්නයට පිළිතුරු සපයනවා. එතකොට ඒ දරුවට හැකියාව තියෙනවා නම් වැඩි දෙනෙක් තෝරා නොගන්නා විෂය ඒකක සම්බන්ධයෙන්, මේ විෂය සම්බන්ධයෙන් වැඩි කුසලතාවක් තියෙනවා නම් ඒ දරුවකුට ලකුණු ලැබෙන ප්‍රතිශතය වැඩියි. මොකද හැමෝ ම තෝරා ගන්නා ප්‍රශ්නය තෝරා ගත්තම තරගකාරීත්වය වැඩියි. එහෙම තරගකාරී වුණා ම හොඳට ම උත්තර සපයන දරුවාට හොඳක් වගේ ම මධ්‍යම දක්ෂ දරුවාට අවාසියක් විය හැකියි. එවැනි තත්ත්වයක් යටතේ වඩා වැදගත් වෙනවා වැඩි පිරිසක් පිළිතුරු නොසපයන ප්‍රශ්නයකට පිළිතුරු සැපයීමෙන් වැඩි ලකුණු ප්‍රමාණයක් ලබාගැනීමට. හොඳින් පිළිතුරු සපයා ඇත්නම් මොන ප්‍රශ්නයට පිළිතුරු සැපයුවත් ප්‍රශ්නයක් නැහැ. ඕනෑ ම විභාග ප්‍රශ්න පත්‍රයක අවස්ථාවක් සැලසෙනවා දක්ෂම දරුවාට ඉදිරියට යන්න. සාමාන්‍ය දරුවා වට්ටනවා වගේ ම දක්ෂම දරුවා ඉදිරියට යනවා.එක ප්‍රශ්නයකට විනාඩි 35හැම අවුරුද්දෙම ප්‍රශ්න පත්‍රවල තියෙනවා කෙටි උත්තර සපයන ප්‍රශ්නයක්. ඒ කොටස් ටිකට උත්තර දන්නවා නම් දරුවන්ට පුළුවන් සියලු ලකුණු ලබාගන්න. එතකොට අනෙක් රචනා ප්‍රශ්නවලට කාලය ඉතිරි වෙනවා. ගැටලුව තියෙන්නේ ඇත්තටම දැනුමට වඩා කාලය පිළිබඳවයි. මෙහිදී දරුවන් තේරුම් ගත යුතු ප්‍රධානම දෙයක් තියෙනවා. පළමුවෙන් උත්තර සැපයීමට කොතරම් පහසු, කොතරම් දන්නා ප්‍රශ්නයක් වුණත් නියමිත කාලයට වඩා කාලය නොගත යුතුයි. ප්‍රශ්න 3 ක් ලියන්න තියෙද්දී කොයිතරම් හොඳට එක ප්‍රශ්නයක් විතරක් ලිව්වට වැඩක් නැහැ. මොකද කොතරම් හොඳට ලිව්වත් ඒ ප්‍රශ්නයට ලැබෙන්නේ ඒ ප්‍රශ්නයට නියමිත ලකුණු ප්‍රමාණය පමණයි. ප්‍රශ්න 2 ක් විතරක් ලියලා වැඩකුත් නැහැ. ප්‍රශ්න 3 ම ලියන්න ඕන. මොනතරම් කරුණු දැනගෙන හිටියත් අපි එක ප්‍රශ්නයකට විනාඩි 35 ක් ගත වෙද්දී අනිවාර්යයෙන් ලියන එක නතර කරන්න ඕන. කාලය විනාඩි 35 ට ම කළමනාකරණය කරගනිමින් තමයි ලිවීම ආරම්භ කළ යුතු වෙන්නේ. එක ප්‍රශ්නයක් හෝ අත හැරුණොත් ලකුණු 14 ක් අහිමි වෙනවා. මධ්‍යස්ථ ප්‍රමාණයෙන් හෝ ප්‍රශ්න 3 ට ම ලියන පිළිතුරු වැදගත් අතිදක්ෂ ලෙස ප්‍රශ්න 2 කට ලියනවාට වඩා. ඒ ගැන ඉතාමත් ම සැලකිලිමත් විය යුතුය. දරුවන් මේ වැරැද්ද බොහෝ දුරට කරනවා.අත්අකුරුඉතිහාසය විෂයේදී අක්ෂර වින්‍යාසය හෝ ව්‍යාකරණ ඒ තරම් ම දුරට බලන්නේ නැහැ. ලියන අකුරු කියවා ගත හැකි, අකුරුවල කොටස් අඩු නොවන ඒවා නම් එය ප්‍රමාණවත්. සිංහල වගේ විෂයකදී නම් අක්ෂර වින්‍යාසය, ව්‍යාකරණ ඉතා වැදගත්. නමුත් ඉතිහාසය විෂයේදී කියවා ගත හැකි අයුරින්, පැහැදිලිව නිරවුල්ව අකුරු ලියා තිෙයනවා නම් ගැටලුවක් නැහැ. එහිදී පරීක්ෂකවරයාට කියවා ගත හැකි පැහැදිලි අත්අකුරු භාවිතා කරනවා නම් එච්චරයි.අවධානය යොමු කළ යුතු ප්‍රශ්නලංකා ඉතිහාසය ගත්තොත් පුරාතන යුගයෙන් එහෙමත් නැත්නම් අනුරාධපුර යුගයෙන් පාලකයන් දෙදෙනෙක් ගැන විතරයි අහන්නේ.01. දේවානම්පියතිස්ස රජු02. දුටුගැමුණු රජුඊට අමතරව වට්ටගාමිණී, අභයරජු, මහසෙන් රජු වගේ චරිතයක් අහන්න ඉඩ තියෙනවා. අවුරුදු 1600 ක වගේ ඉතිහාසයකින් හතර දෙනා ගැනයි අහලා තියෙන්නේ. පොළොන්නරු යුගයෙන් ම පාලකයන් තුන්දෙනා ගැනයි විභාගයට අහලා තියෙන්නේ. එනම්01. පළමුවෙනි විජයබාහු02. පළමුවෙනි පරාක්‍රමබාහු03. නිශ්ශංකමල්ල රජුදඹදෙණි යුගයෙන් ම අහලා තියෙන්නේ, දෙවන පරාක්‍රමබාහු රජු, කෝට්ටේ යුගයෙන් ගත්තොත්, 4 වැනි පරාක්‍රමබාහු රජු.මුළු පුරාතන ඉතිහාසයෙන් ම අහලා තියෙන්නේ රජවරු 7 දෙනෙක් විතර. මේ වැනි කාලයක දරුවො කළ යුතු හොඳම දේ මේ හය හත් දෙනා අධ්‍යයනය කිරීම. අසීරුම කාරණය තමයි මේ අවුරුද්දෙ වඩාත් ම ලියන්නේ කුමක්ද කියන එක තීරණය කිරීම. එහෙම සූදානම් වුණාම දරුවන්ට ගැටලුවක් මතුවෙන්නේ නෑ. ඒ පාඩම් ඒකකයෙන් තමයි ගොඩක් ප්‍රශ්න අහන්න පුළුවන්. ඒ නිසා ඒ කොටසට සූදානම් වෙන්න ඕන. ඊට පස්සේ නූතන යුගයේ පෘතුගීසි, ලන්දේසි, ඉංග්‍රීසි යුග ගැන සූදානම් වෙන්න ඕන. පසුගිය වසර වල ඇවිත් තියෙන පාඩම් ඒකක එක්ක සසඳලා බලා ගොඩක් වෙලාවට අනුමාන කරගන්න පුළුවන් මේ අවුරුද්දේ මොකද්ද එන්නෙ කියලා. කැරලි ගත්තොත් මේ අවුරුද්දේ ආවේ 1918 කැරැල්ල නම් ලබන පාර වැඩි සම්භාවිතාවක් තියෙන්නේ 1948 කැරැල්ලෙන් ප්‍රශ්න එන්න. ඊට පූර්ව අවුරුදු වල ප්‍රශ්න පත්‍ර සසඳා දරුවන්ට දළ නිගමනයකට එන්න පුළුවන්කම තියෙනවා.හො‍ඳින් සූදානම් වීමබහුවරණ ප්‍රශ්න පත්‍රය නිසා මුළු විෂය නිර්දේශයටම අවධානය යොමු කළ යුතුයි. ඓතිහාසික ස්ථාන 08 සහ කෙටි පිළිතුරු 2 පිළිබඳ හොඳින් බලාගන්න පුළුවන් නම් A සාමාර්ථයක් ගන්න එක අමාරු නැහැ. පසුගිය ප්‍රශ්න පත්‍ර කිරීම නම් ඉතාම වැදගත්.උදාහරණයක් විදියට පෘතුගීසි යුගය ගත්තොත් එය පුළුල් වපසරියක්. එය ඒකක 10 ක් 12 ක් උගන්වනවා ප්‍රශ්න වශයෙන්. නමුත් එහිදී පෘතුගීසි පාලන ක්‍රමයේ ප්‍රතිඵල වලට වැඩි අවධානයක් යොමු වෙනවා. ඒ කොටසට සූදානම් වුණා ම වැඩි කොටසක් ආවරණ වෙනවා. එතකොට උත්තර සපයද්දී පහසුයි.ලන්දේසි යුගය ගැනත් වැඩි පාඩම් ප්‍රමාණයක් කරනවා. ලන්දේසි පාලන ක්‍රමයේ ප්‍රතිඵල, ආර්ථික, දේශපාලන, සාමාජීය අංශ ඊට ඇතුළත් වෙනවා. මේ කොටස් දෙකෙන් ම වැඩියෙන් විභාගයට අහන්නේ මේ යුගවල පාලන ප්‍රතිඵල ගැන.බ්‍රිතාන්‍ය යුගය ගත්තොත් ආණ්ඩුක්‍රම ප්‍රතිසංස්කරණ ගැනයි අහන්නේ. කෝල්බෲක්, මැකලම්, සෝල්බරි වගේ ජාතික ව්‍යාපාර වගේ විෂය ඒකක වලිනුත් රචනා ප්‍රශ්න වගේ ම බහුවරණ ප්‍රශ්නත් බෙහෙවින් ගොඩනැ‍ඟෙනවා.අපි මෙතෙක් අවධානය යොමු කළේ පළමු ප්‍රශ්න පත්‍රය ගැන. ඒ වගේ ම දරුවන්ට දෙවැනි ප්‍රශ්න පත්‍රයකුත් තියෙනවා. ඉතිහාසය විෂයේදී දෙවැනි පත්‍රයට ප්‍රශ්න පත්‍ර 3 ක් තියෙනවා. එයින් එකක් අනිවාර්යයෙන් හැදෑරිය යුතුයි. එනම්‍1. ඉන්දීය ඉතිහාසය2. යුරෝපීය ඉතිහාසය3. නූතන ලෝක ඉතිහාසයමේ තුනෙන් එකක් හැදෑරිය යුතුයි. මේ තුනෙන් කොයි කොටස හැදෑරුවත් ප්‍රශ්නයක් න‍ෑ. එයින් බහුවරණ ප්‍රශ්න 40 ක්, සිතියම් ලකුණු කිරීම, කෙටි ප්‍රශ්න, රචනාමය ප්‍රශ්න 14 න් 4 ක් වශයෙන් පිළිතුරු සැපයිය යුතුයි.උදාහරණයක් විදියට ඉන්දීය ඉතිහාසය ගත්තොත් ඒකෙ සූදානම් විය යුතු ප්‍රධාන ඒකක 3 ක් තියෙනවා.1. ඉන්දු නිම්න ශිෂ්ටාචාරය - වසර 20 න් ම ප්‍රශ්න අසයි.2. මෞර යුගය - අවුරුදු 20 න් ම ප්‍රශ්න අසයි.3. ගුප්ත යුගය - සමහර අවුරුදුවල ගුප්ත යුගයෙන් ම රචනා ප්‍රශ්නවලට පිළිතුරු ලිවිය හැකි ය.ඉන්දීය ඉතිහාසයේදී ඉන්දු නිම්න ශිෂ්ටාචාරය, මෞර යුගය, ගුප්ත යුගය කියන ඒකකවලට අවධානය යොමු කරන්න ඕන. ඊට අමතරව දකුණු ඉන්දීය ඉතිහාසයෙනුත් බහුවරණ ප්‍රශ්න අසයි. එතනදීත් 97 සිට 2013 දක්වා ප්‍රශ්න පත්‍ර 17 ක් තියෙනවා. මේවා අධ්‍යයනය කර විභාගයට සූදානම් විය හැකියි. ඒ ප්‍රශ්නපත්‍ර පරිශීලනය කරලා ඒවායේ තියෙන ගැටලු වලට සූදානම් වුණා නම් දරුවකුට හොඳට විභාගයට මුහුණදිය හැකියි.යුරෝපා ඉතිහාසය හදාරණ දරුවන්ටත් ප්‍රධාන පාඩම් ඒකක 3 ක් තියෙනවා. ඒ පාඩම් ඒකක තුනෙන් විතරක් වුණත් රචනාමය ප්‍රශ්න 3 ලියන්න පුළුවනි.එහිදී1. මධ්‍යතන යුගයේ පුනරුදය - අනිවාර්ය ප්‍රශ්නයක් අසයි.2. ප්‍රංශ විප්ලවය - අනිවාර්ය ප්‍රශ්නයකි.3. ඉතාලි හෝ ජර්මන් එක්සත් සංවිධානඅනිවාර්ය ප්‍රශ්නයකි.පළමු හා දෙවන ලෝක යුද්ධවලින් ප්‍රශ්නයක් අනිවාර්යයෙන් ගොඩනැ‍ඟෙනවා. මේවා අනිවාර්ය නිසා දරුවකු ඉලක්ක කරගෙන විභාගය ලියන කොට මෙවැනි පාඩම් අනිවාර්යයෙන් බලාගත යුතුයි. සිතියම් ලකුණු කිරීම හා කෙටි සටහන් ලිවීම ගැනත් පූර්ණ අවධානය යොමු කළ යුතුයි.නූතන ලෝක ඉතිහාසය ප්‍රශ්නපත්‍රයට දරුවන් ඉතා අඩුවෙන් පෙනී සිටින්නේ. පාසල් කිහිපයක විතරයි උගන්වන්නෙත්.විභාග ආතතියමෙහිදී හොඳින් වටහා ගත යුතුයි. විභාගයේදී තියෙන්නේ දැනුම අතර තරගයක් නොවෙයි. කාලයට අනුව දැනුම ඉදිරිපත් කිරීමේ තරගයක්. මේ සඳහා පෙරහුරුවක් අවශ්‍යමයි. ඒ සඳහා කාලයට අනුව ප්‍රශ්නපත්‍රවලට පිළිතුරු සපයා මනා පුහුණුවක් ඇති කරගත යුතුයි. විභාගය අලුත් අත්දැකීමක් නොවී පුරුදු දෙයක් වීමට එය බලපානවා. සම්පූර්ණ ප්‍රශ්න පත්‍ර කිහිපයක් ම වෙලාවට අනුකූලව හොඳින් ලියා කාලය පිළිබඳ පෙරහුරුව විභාගයට කලින් දරුවකු ලබාගත යුතුමයි. ප්‍රශ්න පත්‍ර ලිවීමේදී මුලින් ම ඓතිහාසික ස්ථාන ලකුණු කොට පැත්තකින් තිබිය යුතුයි. ඊළඟට ප්‍රශ්න පත්‍රය හොඳින් කියවිය යුතුයි. දරුවන් ඕනෑවට වඩා කඩිනම් වී ප්‍රශ්න තේරුම් ගන්නේ නැතිව පිළිතුරු ලිවීම දරුවාට හානියක්. සමහර දරුවෝ පළමුවෙනි ප්‍රශ්නය ලේසියි කියලා දැක්ක ගමන් ඒක ලියන්න පටන් ගන්නවා. නමුත් ඊට පසුව ඊටත් වඩා ලේසි ප්‍රශ්න තියෙන්න පුළුවන්. ඒ නිසා ප්‍රශ්න පත්‍රය හොඳින් කියවිය යුතුයි. එහිදී තීරණය කළ යුතුයි කුමන ප්‍රශ්න වලට ද පිළිතුරු සපයන්නේ කියා. වඩාත් පහසු ප්‍රශ්නයයි පළමුවෙන් ලියන්න ඕන. නියමිත කාලයට අවසන් කළ යුතුයි. ප්‍රශ්න පත්‍ර කිහිපයකට වෙලාවට අනුව ලියා හුරුවූ දරුවකුට විභාගය වෙලාවේ ආතතියක් ඇතිවන්නේ නැහැ. පෙර සූදානමයි වැදගත්.සැකසුමසුමුදු චතුරාණි ජයවර්ධනඡායාරූප - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>18</day>
    </date>
    <link>http://www.silumina.lk/2014/05/18/_art.asp?fn=af14051817</link>
    <topic>විවිධ වර්ණ හැසිරවීමේ ක්‍රම අත්හදා බලන්න</topic>
    <author>ඡායාරූප - දුෂ්මන්ත මායාදුන්න</author>
    <content>කොළඹ නාලන්දා විද්‍යාලයයේචිත්‍ර කලා විෂය භාර ආචාරිනීඑස්. ලක්මිණි මිරිහානපාසල් පද්ධතිය තුළ ඔබ ඉගෙන ගන්නා විෂය සමූහය අතරේ වින්දනාත්මක විෂය ක්ෂේත්‍රයක් වන චිත්‍ර කලාව හදාරන ඔබට වැඩ ලෝකයේ අනාගත නව ප්‍රවණතා මෙන්ම වර්තමානයේ එල්ල විය හැකි අභියෝගවලට සාර්ථකව මුහුණ දීමේ සමබර පෞරුෂයක් ගොඩ නංවා ‍ගත හැකි අයුරින් විෂය නිර්දේශයේ ක්‍රියාකාරකම් සකස් කර ඇත.මෙහිදී 6 ශ්‍රේණියේ සිට 11 ශ්‍රේණිය දක්වා නව නිපුණතා පාදක කොටගෙන ගොඩනැ‍ඟෙන චිත්‍ර කලා විෂය නිර්දේශය, තවදුරටත් පුළුල් ලෙස විකාශනය කර ඇති අතර න්‍යායාත්මක හා ප්‍රායෝගික විෂය කරුණු වලින් සමන්විත වේ. උසස් පෙළට චිත්‍ර කලා විෂය හදාරන ඔබගේ මෙතෙක් දුර වර්ධනය කොටගෙන ආ නිර්මාණ කෞශල්‍ය ඔප් නංවා ගැනීමටත්, ලංකා කලා ඉතිහාසය, ඉන්දියා කලා ඉතිහාසය, යුරෝපා කලා ඉතිහාසය හා සබැඳුණු විශ්ව කලා කෘති පුළුල් ලෙස අධ්‍යයනය කිරීම හා ගවේෂණය කිරීම තුළින් සෞන්දර්ය විෂය පිළිබඳ ඔබ‍ෙග් දැනුම තවදුරටත් පෝෂණය කර ගැනීමටත් අවස්ථාව උදාවේ.පුරා වසර දෙකක් මුළුල්ලේ උසස් පෙළ විභාගය සඳහා චිත්‍ර කලා විෂය හදාරා ඇති ඔබ එය කෙතරම් සංවේදී, හරවත්, ගැඹුරු විශ්ව භාෂාවක් දැයි වටහාගෙන ඇත.උසස් පෙළ කලා විෂයය ධාරාව ඔස්සේ චිත්‍ර කලා විෂයය සඳහා පෙනී සිට උසස් පෙළ විභාගය සමත්වන ඔබට, සාර්ථක අනාගතයකට පිවිසිය හැකි මං පෙත් පිළිබඳව අවධානය යොමු කරමු.ඔබට ශ්‍රි ලංකාවේ විශ්වවිද්‍යාල කිහිපයකටම ඇතුළු වීමට අවස්ථාව ලැබිය හැකිය. මෙහිදී පළමු කොටම ඔ‍බ වඩා රුචිකත්වයක් දක්වන විෂය ක්ෂේත්‍ර එනම් චිත්‍ර / මූර්ති හෝ මෝස්තර නිර්මාණ සැලසුම් / වාස්තු විද්‍යා යන විෂය තෝරාගෙන රජයේ විශ්වවිද්‍යාලයකට අයදුම් කළ හැක. උදාහරණ වශයෙන් දක්වතොත් සෞන්දර්ය විශ්වවිද්‍යාලය, කැලණිය විශ්වවිද්‍යාලය, මොරටුව විශ්වවිද්‍යාලය, යාපනය විශ්වවිද්‍යාලය ආදිය මින් ප්‍රමුඛ වේ.විශ්වවිද්‍යාලයට පිවිසීමට නොහැකිව අඩු සුදුසුකම් ලබන සිසුන්ට මේ ක්ෂේත්‍රයේ ඩිප්ලෝමා පාඨමාලා හැදෑරීමට අවස්ථාව රජයේ මෙන්ම පෞද්ගලික ආයතන මඟින් ද සලසා දී ඇත.මේ ක්ෂේත්‍රයන්හි උපාධිලාභීන්ට මෙන්ම පාඨමලා හැදෑරූවන්ට රාජ්‍ය සේවයේ මෙන්ම පෞද්ගලික අංශයේ උසස් රැකියා අවස්ථා බොහොමයක් ඇත.උසස් පෙළ හදාරා උසස් අධ්‍යාපන වෙත යොමු නොවූවන්ට ද තම නිර්මාණ හැකියා අනුව ස්වයං රැකියා මාර්ග ඔස්සේ ජය මාවත ළඟාකර ගැනීමට ඇති අවස්ථා බොහෝය.දේශීය හා විදේශීය ඓතිහාසික කලා කෘති අධ්‍යයනය සහ ප්‍රායෝගික ක්‍රියාකාරකම් යන පුළුල් විෂය පරාසයකින් සමන්විත වූ චිත්‍ර කලා විෂය හදාරන ඔබ වඩාත් කැපවීමකින් ප්‍ර‍ායෝගික අභ්‍යාස කරණයේ නියැළිය යුතුය. එයට හේතුවන්නේ මේ විෂය වඩාත් ප්‍රායෝගික කුසලතා මත පදනම් වී ඇති බැවිනි. සත්ත්ව රූප හා මානව රූප ඇඳීම පිළිබඳ නිරතුරු අභ්‍යාසකරණවල යෙදිය යුතු අතර, වර්ණ අභ්‍යාස මෙන්ම ‍මෝස්තර සැරසිලි සැලසුම් හා ග්‍රැෆික් සැලසුම් අභ්‍යාසකරණවල ද යෙදිය යුතුවේ. විභාගය සඳහා ඔබ මුහුණ පෑ යුත්තේ මින් එක් අංශයක් සඳහා පමණක් වුවත් මේ අංශ තුන කෙරෙහිම නිපුණතාවක් ලබා තිබීම ඔබේ අනාගත ප්‍රවණතා ගොඩනංවාලීමට වැදගත් වේ. මේ වන විට ද මේ අංශ තුනෙන් ඔබ වඩාත් දක්ෂතා දක්වන අංශය වෙත ඔබේ චිත්‍ර ගුරුවරයා විසින් ඔබ යොමු කරවා තිබෙන්නට පුළුවන. පාසලේ දී සිදු කෙරෙන අභ්‍යාසවලදී ගුරුවරයා විසින් ඔබට ලබා දෙන ගුරුහරුකම් වලට අමතරව, ගුරුවරයාගේ අනුදැනුම යටතේ දෙස් විදෙස් කෘති අධ්‍යයනය තුළින් හා විවිධ වර්ණ මාධ්‍ය හැසිරවීමේ විවිධ ක්‍රම අත්හදා බැලීමෙන් ද, අන්තර්ජාලය තුළින් ලබාගන්නා නව නිර්මාණ පිළිබඳ දැනුම මඟින් ද විවිධ ශෛලි පිළිබඳ ඔබට අවබෝධයක් ලබාගත හැක. එම දැනුම ඔබගේ ශෛලිය හා මුසුකොට නව්‍යතාවයකින් යුතු නිර්මාණ බිහිකිරීමට ඔබට හැකියාව ඇත.ද්‍රව්‍ය සම්පිණ්ඩනය‍උසස් පෙළ චිත්‍ර ප්‍රශ්න පත්‍රයේ ප්‍රායෝග පරීක්ෂණයක් ලෙස ඔබට ලැබෙන නිශ්චල ද්‍රව්‍ය සම්පිණ්ඩනය එනම් පරිසරයේ පවත්නා ද්‍රව්‍ය සම්පිණ්ඩනාත්මකව චිත්‍රණය කෙරෙන අභ්‍යාස කරණවල ද නිරතුරුවම ඔබ යෙදිය යුතුවේ. විවිධ ජ්‍යාමිතික හැඩ සහිත වස්තු හා ශාක කොටස් ඇතුළත් සම්පිණ්ඩන, චිත්‍රයට නඟමින් දිගුකාලීනව ප්‍රගුණ කර තිබීම මෙහිදී ඔබට වැදගත් වේ.චිත්‍ර සංරචනය, මෝස්තර නිර්මාණ, ග්‍රැෆික් සැලසුම්, නිශ්චල ද්‍රව්‍ය සම්පිණ්ඩන යන ප්‍රායෝගික පරීක්ෂණ සියල්ලේදීම ඔබට ලැබෙන කාලය කළමනාකරණය කරගැනීමටත්, එම නිර්මාණ සඳහා ලැබෙන ලකුණු කුමන නිර්නායකයන් සඳහා ලැබෙන්නේ ද යන්න අවබෝධ කරගෙන ප්‍රශ්න පත්‍රයට මුහුණ දීමට සූදානම් වීම ඔබට අතිශයින්ම වැදගත් වේ.චිත්‍ර නිර්මාණකරණයේ දී ඔබට වැදගත් වන දැනුම අවබෝධය මෙන්ම ලිඛිත පරීක්ෂණය සඳහා වැදගත් වන දෙස් විදෙස් කලා කෘති පිළිබඳ පරිපූර්ණ දැනුමක් ඔබ සතු විය යුතුය. පාසලේ ගුරුවරයා විසින් ලබාදෙන පාඩම් සටහනට සීමා නොවී විෂයට අදාළ අමතර පොතපත හා ලිපි ලේඛන පරිශීලනය කිරීම තුළින් ද අන්තර්ජාලය ඔස්සේ අදාළ තොරතුරු සොයා ගැනීමෙන් ද ඔබගේ විෂය දැනුම වර්ධනය කරගත යුතුය. විෂයට අදාළ පොතපත තෝරා ගැනීමේදී ඔබේ චිත්‍ර කලා ගුරුවරයාගේ උපදෙස් මත ක්‍රියා කිරීම ඔබට වඩා නිවැරැදි කරුණු එක්රැස් කරගැනීමට මඟක් විය හැකි අතර, අධ්‍යාපන දෙපාර්තමේන්තුව මඟින් හා ජාතික අධ්‍යාපන ආයතනයේ අනුමැතිය ඇතිව ප්‍රකාශිත ‍පොත පත ඔබේ දැනුම වර්ධනයට තෝරා ගැනීම වඩාත් යෝග්‍ය වේ.ඔබේ ගුරුවරයා විසින් විෂය කරුණු පැහැදිලි කරමින් ලබා දෙන සටහන් අතරට එක් එක් පාඩම හා සබැඳුණු ඡායාරූප හා රූපසටහන් එකතුවක් ඔබ විසින් සකසාගෙන තිබුණේ නම් ප්‍රශ්න පත්‍රයට පිළිතුරු සැපයීමේ දී එය ඔබට මහත් පහසුවක් වනු ඇත. පළමු ප්‍රශ්න පත්‍රයේ 1 - 40 දක්වා එන පැනයනට කලා කෘති හඳුනා ගැනීමේ හැකියාවක් ඔබ සතු විය යුතුය. කලා කෘති රසවිඳිමින් ඔබ විසින්ම සකසාගත් ඡායාරූප ගොනුවක් ඔබ සතු වූයේ නම්, ඔබගේ මතකය නිරතුරුවම අවදි කරවා පහසුවෙන් පිළිතුරු සැපයීමට ඔබට හැකිවනු ඇත. එමෙන්ම ව්‍යූහගත ප්‍රශ්නවලට පිළිතුරු සැපයීමේ දී ද විෂයානුබද්ධව පොතපත කියවීමෙන් ඔබ ලබා ගත් දැනුම විචාරාත්මක පැහැදිලි පිළිතුරක් සැපයීමට ඔබට පිටිවහලක් වනු නිසැකය.2014 උසස් පෙළ විභාගයට පෙනී සිටින ඔබට පුරා දෙවසරක් මුළුල්ලේ චිත්‍ර කලා ගුරුභවතාගෙන් ලබා ගත් දැනුම, ඔබ ප්‍රගුණ කර ඇති ආකාරය පිළිබඳ තක්සේරුවක් ඇගැයීමක් අවසාන වාර විභාගයට චිත්‍ර කලාව සඳහා ඔබ ලබා ගත් ලකුණු සංඛ්‍යාව අනුව තීරණය කරගත හැක. ඉන් ඔබ සෑහීමකට පත්නොවනවා වන්නට පුළුවන. එය කෙසේ වුවත් ඉතිරිව ඇති කෙටි කාලය තුළ ඔබ ප්‍රශ්න පත්‍රය සඳහා තවදුරටත් සූදානම් විය යුත්තේ කෙසේදැයි සලකා බලමු.‍ඔබ පෙනී සිටින පළමු ප්‍රශ්න පත්‍රයට ඔබට ලැබෙන්නේ පැය 3ක කාලයකි. මෙම ප්‍රශ්න පත්‍රය කොටස් 2කින් සමන්විත වේ. පළමු කොටස සඳහා බහුවර්ණ ප්‍රශ්න 40ක ට පිළිතුරු සැපයීමට ඔබට සිදුවේ. මේ සඳහා වඩාත් නිවැරැදි පිළිතුර තෝරාගැනීමට ඔබට වර්ණ 5ක් ලැබේ.මේ ප්‍රශ්න 40ටම ඔබ පිළිතුරු සැපයිය යුතු අතර ඔබ කළ යුත්තේ පිළිතුරු 5 අතුරින් වඩා නිවැරැදි පිළිතුර තෝරා ප්‍රශ්නයට ඉදිරියෙන් දැක්වෙන තිත් ඉර මත එම පිළිතුරට අදාළ අංකය ලිවීමය. එක් පිළිතුරක් සඳහා ඔබට හිමිවන්නේ එක් ලකුණකි. මේ ආකාරයට පළමු කොටස සඳහා ඔබට ලකුණු 40ක් ලබාගත හැක. ඔබට ලැබෙන වරණ පිළිතුරු එකිනෙකට සමාන බැවින් ඔබ මෙතෙක් උගත් විෂය කරුණු ඉතා කල්පනාකාරීව සිහියට නගාගෙන මේ සඳහා පිළිතුරු සැපයිය යුතුවේ.පළමු ප්‍රශ්න පත්‍රයේ දෙවැනි කොටස මෙසේ කොටස් දෙකින් දැක්වේ.“අ” කොටස (චිත්‍ර කලාව ඇගයීම හා රසාස්වාදය - ශ්‍රී ලංකාව)“ආ” කොටස (චිත්‍ර කලාව ඇගයීම හා රසාස්වාදය - ඉන්දියාව)ඉ කොටස (චිත්‍ර කලාව ඇගයීම හා රසාස්වාදය - යුරෝපය)මෙසේ නැවත කොටස් තුනකට බෙදෙන අතර මින් එක‍ කොටසක් සඳහා ප්‍රශ්න දෙක බැගින් කොටස් 3ට ප්‍රශ්න 6ක් ඇතුළත් වේ. මින් එක කොටසකින් ප්‍රශ්න එක බැගින් තෝරාගෙන ප්‍රශ්න තුනකට පිළිතුරු සැපයීමට ඔබට සිදුවේ. එනම් ලංකා කලා ඉතිහාසයෙන් ප්‍රශ්නයක් ද ඉන්දීය කලා ඉතිහාසයෙන් ප්‍රශ්නයක් සහ යුරෝපා ඉතිහාසයෙන් එක් ප්‍රශ්නයක් බැගිනි.එක් ප්‍රශ්නයක් සඳහා ඔබට හිමිවන්නේ ලකුණු 20කි. එනම් ප්‍රශ්න තුන සඳහා ලකුණු 60කි. පළමු වන කොටසේ බහුවරණ ප්‍රශ්න සඳහා හිමිවන ලකුණු 40ත් සමඟ පළමුවන ප්‍රශ්න පත්‍රය සඳහා ඔබට ලකුණු 100ක් හිමිවේ.මින් වැඩි ලකුණු ප්‍රමාණයක් ලබාගැනීමට ඔබ කළ යුත්තේ කුමක්ද? ප්‍රශ්නය හොඳින් කියවා බලා ප්‍රශ්නයට අදාළව ඔබ උගත් කරුණු සිහියට නඟාගෙන පැහැදිලි ලෙස පිළිතුරු සැපයීමයි. පිළිතුරු සැපයීමේ දී එක් එක් අනු කොටස්වලට හිමිවන ලකුණු පිළිබඳව ද ඔබ සැලකිලිමත් විය යුතුය.ප්‍රශ්නයක නම් කර දැක්වීම ඇති අවස්ථාවලදී අනවශ්‍ය ලෙස පිළිතුර විස්තර කිරීමට අවශ්‍ය නොවේ. නමුත් පැහැදිලි කිරීම් හා විචාරාත්මකව ලිවිය යුතු අවස්ථාවලදී ප්‍රශ්නයට අදාළව ඉතා පැහැදිලිව කරුණු ඉදිරිපත් කළ යුතුවේ. මේ සඳහා ඔබට ප්‍රශ්නයට අදාළ දළ රූප සටහන් ද ඇඳ දැක්විය හැක. නිදසුනක් ලෙස දැක්වුවහොත් අජන්තා චිත්‍ර ඇතුළත් ගුහා හා ‍ෛචත්‍ය ශාලා පිළිබඳ ප්‍රශ්නයකට පිළිතුරු සැපයීමේදී චෛත්‍ය ශාලා හා ආවාස බිම් සැලසුම්වල රූප සටහන් ඇඳ දක්වා පිළිතුර සවිස්තරව දැක්විය හැක. තවද බුද්ධ ප්‍රතිමා නිර්මාණය පිළිබඳ ප්‍රශ්නයකට පිළිතුරු සැපයීමේදී බුදු ප්‍රතිමා මුද්‍රා / ආසන ක්‍රම ආදිය රූපටහන් මඟින් දැක්විය හැක. එවන් සවිස්තරාත්මක පිළිතුරක් සැපයීම තුළින් ඔබේ පිළිතුරට වැඩි වටිනාකමක් ලබා දිය හැක.පසුගිය අපො.ස. උසස් පෙළ විභාග ප්‍රශ්න පත්‍රවලට පිළිතුරු සැපයීමෙන් ඔබට මෙම පළමු ප්‍රශ්න පත්‍රය සඳහා පෙර හුරුවක් ලබා ගත හැක. නමුත් පසුගිය විභාග ප්‍රශ්නපත්‍රවලට පිළිතුරු සපයන ක්‍රියා පිළිවෙළ ද ඔබට වඩාත් වැදගත් වේ. එනම් පෙරහුරුවේ දී ඔබ කාලය කළමනාකරණය පිළිබඳ සැලකිලිමත් විය යුතුමය.නිවසේ සිට ප්‍රශ්න පත්‍රයට පිළිතුරු සැපයීමේ දී ඔබට කොපමණ කාලයක් එක් එක් ප්‍රශ්න පත්‍රය සඳහා ගතවූයේදැයි විමසා බැලිය හැක. පිළිතුරු ලියන සෑම විටම ප්‍රශ්න තෝරා ගැනීමේදී විවිධ පාඩම්වලට අදාළ වන සේ ප්‍රශ්න ‍තෝරාගෙන පිළිතුරු සැපයීමට උත්සාහ කරන්න. එවිට ඔබේ විෂය මාලාව ආවරණය කර ගැනීමට මෙන්ම විභාගයේ දී නොබියව පිළිතුරු සැපයීමට හැකියාව ඔබට ලැබේ.ඔබට අපහසු අපැහැදිලි තැන් නිවැරැදි කර වැරදුණ පිළිතුරු සඳහා නැවත පිළිතුරු ලියන්න.එම පාඩම් හා සබැඳුන ඡායාරූප හා රූප සටහන් ඔබ සතුව ඇති නම් ඉන් එක් එක් රූපය සඳහා අර්ථවත් වැකි පහ බැගින් ලියා හෝ කියා උගත් විෂය කරුණු ආවර්ජනය කරන්න. ඔබම ඔබේ දැනුම තක්සේරු කර බලන්න.* ශ්‍රී ලංකා ඉතිහාසය, ඉන්දියා ඉතිහාසය, යුරෝපා ඉතිහාසය පිළිබඳව හා කලාකෘති පිළිබඳව ඔබ උගත් කරුණු වගු ගත කරගැනීමෙන්ම කරුණු මතක තබා ගැනීමට ඔබට පහසුවනු ඇත. එම වගු කුඩා පරිමාණයෙන් සකසා ගන්නවාට වඩා තරමක විශාල ප්‍රමාණයෙන් සකසා ගෙන ඔබට පේන මානයේ තබාගැනීම ඔබට එම කරුණු නිතර කියවා බැලීමට පහසුවක් වේ.අනවශ්‍ය විස්තරනිදසුනක් ලෙස ඔබට යුරෝපා ඉතිහාසයේ ඉගැන්වෙන පුනරුද සමයේ කලා ශිල්පීන් පිළිබඳ කරුණු හැදෑරීමට පහත සඳහන් ආකාරයට වගුවක් සකස් කර ගත හැක. මේ සඳහා බ්‍රිස්ටල් බෝඩයක තීරු තුනක් වෙන්කර, ශිල්පියා හා කාලය, කලා කෘතිය, කලා කෘතියේ විශේෂ ලක්ෂණ ආදී වශයෙන් සඳහන් කර එක් එක් තීරුවල පැහැදිලිව කරුණු සටහන් කරගත හැක. මේ ආකාරයට පුණරුද සමය, උපස්තිතිවාදීන්, සාණිකවාදීන්, අවුර්තවාදීන් / අධිතාත්ත්වික වාදීන් වශයෙන් එක් එක් තොරතුරු වගු ගත කර ඔබට සකසාගත හැක.එමෙන්ම රුක් සටහන් ආකාරයට සටහන කෙටියෙන් සකසා ගෙන නිතර කියවීමෙන් උගත් කරුණු නැවත නැවත ආවර්ජනය කරගත හැක.උසස් පෙළ චිත්‍ර කලා විෂයේ II වන ප්‍රශ්න පත්‍රය සඳහා ඔබට ලැබෙන ස්වභාවික හා නිර්මිත වස්තුන් සම්පිණ්ඩනය කර යථාරූපි ලක්ෂණ මතුවන අයුරින් ඇඳීම හෙවත් නිශ්චල ද්‍රව්‍ය සම්පිණ්ඩනය, චිත්‍රණය කිරීම සඳහා ඔබ සූදානම් විය යුත්තේ කෙසේ දැයි දැන් සලකා බලමු.මෙහිදී කාල කළමනාකරණය කොට ගෙන කෙරෙනු ලබන පෙරහුරුවක් ‍ඔබට තිබිය යුතුමය. පන්ති කාමරයේදී, වාර විභාගයේදී මෙම අභ්‍යාස කරණයේ ඔබ බොහෝ අවස්ථාවල යෙදෙන්නට ඇති. ඔබට ලැබුණු ඇගැයුම් ලකුණු ප්‍රමාණ අනුව ඔබට මේ වන විටත් ඔබ පිළිබඳ තක්සේරුවක් ඇති මුත් වඩාත් හොඳ ප්‍රතිඵල කරා යාමට නම් මේ කෙටි කාලය තුළත් අභ්‍යාස කිහිපයක හෝ නියැළීම ඔබට වැදගත් වනු ඇත.මෙම ප්‍රශ්න පත්‍රය සඳහා ඔබට ලකුණු ලැබෙන්නේ නිර්නායක 5 ක් යටතේය. එනම්,(i) ද්‍රව්‍ය සමූහය තලය මත සංරචනය කිරීමේ කුසලතාවය - ලකුණු 20(ii) පර්යාවලෝකය හා ප්‍රමාණය පිළිබඳ අවබෝධය - ලකුණු 20(iii) වර්ණ මාධ්‍ය හැසිරවීමේ කුසලතාව - ලකුණු 20(iv) ත්‍රිමාණ ලක්ෂණ, ගති ලක්ෂණ - ලකුණු 20(v) පසුතලය, ඉදිරි තලය, ශෛලිය හා නිමාව - ලකුණු 20ආදි වශයෙන් ලකුණු 100 ක් ඔබට හිමි වේ. ඔබ මින් උපරීම ලකුණු ප්‍රමාණයක් ලබා ගැනීමට හිත තබා ගත යුතු ය.අභ්‍යාසඔබට ඔබේ නිවෙසේ දී මෙම අභ්‍යාසය ප්‍රගුණ කළ හැක. ඔබ නිවෙසේ පරිහරණය කෙරෙන භාණ්ඩ අතුරින්, ගෝලාකාර හැඩයේ භාණ්ඩයක් (කලයක්, පොල් ගෙඩියක්, තැඹිලි ගෙඩි, බෝලයක්) හා සිලින්ඩරා කාර හැඩයක් (බෝතල්, ටින්) හා ඝණක හැඩයක් තෝරා ගන්න. පළල් පත්‍ර සහිත ශාකයක් රිකිලි කොටසක්, රෙදි කැබැල්ලක්, මෙම ද්‍රව්‍ය ලෑල්ලක් මත ඔබේ ගුරුවරයා පාසලේදී ඔබට සකසා දුන් ආකාරයට ගොනු කර තබන්න. මෙම ජ්‍යාමිතික හැඩ සහිත වස්තුන් හා ශාක කොටස් සම්පිණ්ඩනය පළමුව ඔබ හොඳින් අධ්‍යයනය කරන්න. දළ සටහන් එක් එක් ප්‍රමාණයෙන් ඇඳ බලන්න. මේ සඳහා ඔබ 2B, 3B, 4B ප්‍රමාණයේ පැන්සල් භාවිත කිරීම වඩා සුදුසු වේ. එක් එක් වස්තුන්ගේ ආවේණික ලක්ෂණ වෙනම අධ්‍යයනය කරන්න. වස්තුන් මතට ආලෝකය පතිත වන ආකාරය අනුව එම වස්තුන්ගේ ත්‍රිමාණ ලක්ෂණ පිළිබඳව හා පාර්යාලෝක ලක්ෂණ පිළිබඳ හොඳින් නිරීක්ෂණය කරන්න.දෙවනුව ඔබට විභාගයට ලැබෙන කාලයට අනුව එනම් පැය 3 ක කාලයක් ඇතුළත එම ද්‍රව්‍ය සම්පිණ්ඩනය ඇඳ වර්ණ කිරීමට ගතවන කාලය මැන බලන්න. එමෙන් ම චිත්‍රය නිර්මාණය කිරීමේදී ඔබට විභාගයේදී ලකුණු ලැබෙන නිර්නායකයන් පිළිබඳව ද සැලකිලිමත් විය යුතුමය. චිත්‍රය සැලසුම් කිරීමේදී කඩදාසිය අර්ථවත්ව පිරී යන සේ සැලසුම් කිරීමෙන්, වර්ණ භාවිතයේදී ශිල්පීය ක්‍රම අර්ථවත්ව භාවිත කිරීමෙන්, ද්‍රව්‍ය සමූහට ගැළපෙන වර්ණවත් පසුබිමක් යෙදීමෙන් ඔබට වඩාත් වැඩි ලකුණු ප්‍රමාණයක් ලබා ගත හැකි බව මතකයේ තබා ගන්න.වර්ණ මාධ්‍යඇතැම් විටෙක ඔබ භාවිත කරන වර්ණ මාධ්‍ය අනුව ද්‍රව්‍ය සමූහය වර්ණ ගැන්වීමට පෙර, පසුබිම වර්ණ කර ගත හැක. එමෙන්ම ද්‍රව්‍ය සමූහය තබා ඇති ලෑල්ලේ ප්‍රමාණය ද්‍රව්‍ය සම්පිණ්ඩනයට ගැළපෙන පරිදි වෙනස් කර ගැනීමට ඔබට නිදහස ඇත. ස්වභාවික ලක්ෂණ හෝ භාවමය ලක්ෂණ මතුවන අයුරින් චිත්‍රය වර්ණ ගැන්වීමට ඔබට අවසර ඇත.මෙලෙස අභ්‍යාසකරණයේ යෙදුණු ඔබට පැය තුනක කාලය චිත්‍රය නිමා කිරීමට ප්‍රමාණවත් නොවූයේ නම් එයට හේතුව පිළිබඳ විමසිලිමත් වන්න. ඔබ වර්ණ ගන්වන විලාසයේ වෙනසක් සිදු කිරීම තුළින් ඔබට වේගවත් විය හැකි දැයි උත්සාහ කර බලන්න.මී ළඟට අ.පො.ස. උසස් පෙළ විභාගයේ චිත්‍ර කලා විෂය සඳහා පෙනී සිටින ඔබ, ඔබට ලැබෙන III ප්‍රශ්න පත්‍රය සඳහා සූදානම් විය යුත්තේ කෙසේ දැයි අවදානය යොමු කරමු.මේ වන විට III වන ප්‍රශ්න පත්‍රයේ චිත්‍ර සංරචනය / මෝස්තර සැරසිලි නිර්මාණ / ග්‍රැෆික් සැලසුම් යන කොටස් තුනෙන් කුමන කොටසක් තෝරාගෙන ඔබ නිර්මාණකරණයේ යෙදිය යුතුදැයි යන්න, ඔබේ දක්ෂතා අවබෝධ කරගත් චිත්‍ර ගුරුවරයා විසින් තීරණය කොට දී තිබෙන්නට පුළුවන. ඒ අනුව පුරා දෙවසරක් මුළුල්ලේ ඔබ ප්‍රගුණ කළ අභ්‍යාසයන්වල නැවත යෙදීමෙන් ඔබට සාර්ථක ලෙස විභාගයට මුහුණ දිය හැකි වනු ඇත.විභාගය සඳහා ඔබ තෝරා ගැනීමට බලාපොරොත්තු වන්නේ චිත්‍ර සංරචනය නම් ඔබගේ නිර්මාණය සඳහා පහත සඳහන් නිර්නායක 5 යටතේ ඔබට ලකුණු හිමි වනු ඇත.(i) මාතෘකාවට ගැළපෙන සේ වාතාවරණය ගොඩනැඟීමේ හා ප්‍රකාශන හැකියාව - ලකුණු 20(ii) රේඛා හැඩතල වර්ණ භාවිතයෙන් ගති ලක්ෂණ දැක්වීමේ කුසලතාව - ලකුණු 20(iii) අනුගමනය කර ඇති ශෛලියේ සාර්ථකත්වය - ලකුණු 20(iv) මාධ්‍ය හැසිරවීමේ ශිල්පීය දක්ෂතා - ලකුණු 20(v) සමස්තයක් වශයෙන් නිමාවේ සාර්ථකත්වය - ලකුණු 20මේ අනුව ඔබට එක් නිර්නායකයක් යටතේ ලකුණු 20 බැගින් ලකුණු 100 ක් තුන්වන ප්‍රශ්න පත්‍රය සඳහා ද හිමි වේ.වැඩි ලකුණුමේ නිර්නායකයන්ට අනුව විභාගයට මුහුණ දී වැඩි ලකුණු ප්‍රමාණයක් ඔබේ නිර්මාණය සඳහා ලබා ගැනීමට ඔබ සූදානම් විය යුත්තේ කෙසේදැයි සලකා බලමු.ඔබට ලැබෙන මාතෘකා අතර මානව රූප වැඩි වශයෙන් ඇතුළත් කොට නිර්මාණය කළ හැකි මාතෘකා ද, සතුන්ගේ ඉරියව් ඇතුළත් කොට ඇඳිය හැකි මාතෘකා ද විවිධ දර්ශන ඇතුළත් කොට ඇඳිය හැකි කාව්‍ය සංකල්පනා ඔස්සේ ගොඩ නැ‍ඟෙන මාතෘකා ද වේ.ඔබ වැඩි දක්ෂතාවක් දක්වන්නේ මානව රූප ඇඳීමට නම්, මානව ඉරියව් ඇඳීම හා වර්ණ කිරීම පිළිබඳව නිරතුරුවම අභ්‍යාස කරණයේ යෙදිය යුතුය. සත්ත්ව ඉරියව් හා සබැඳුණු මාතෘකා කෙරෙහි අවධානය යොමු කිරීමේදී සතුන්ගේ විවිධ ඉරියව් පිළිබඳව අභ්‍යාසකරණයේ යෙදීම වැදගත් වේ. එමෙන්ම කාව්‍ය සංකල්පනා වලට උචිත දර්ශන ආදිය ඇඳීමේදී වුවද නිරතුරු අභ්‍යාසයන්හි යෙදිය යුතු අතර එම සංකල්පනාවන් මනාව රස වින්දනාත්මකව අවබෝධ කර ගැනීමේ හැකියාව ද තිබිය යුතුය.චිත්‍රය වර්ණ කිරීම සඳහා වර්ණ මාධ්‍ය කිහිපයක්ම භාවිත කිරිමට අවසර ඇති මුත් වඩාත්ම පහසුවෙන් හා අලංකාර ලෙස ඔබට හැසිරවිය හැකි වර්ණ මාධ්‍යය, ඔබ විසින් විභාගය සඳහා තෝරා ගැනීම ද ඉතා වැදගත් වේ.* ඔබට මේ කෙටි කාලය තුළ චිත්‍ර සංරචනය පැය 3 කට සීමා කොට නිම කරගන්නේ කෙසේ දැයි සැලසුම් කර ගත හැක.* ඔබ කැමැති මාතෘකාවක් තෝරාගෙන පැය තුනක කාල සීමාවක් තුළ දී ඔබට එය නිමාකර ගත හැකි දැයි බලන්න. ඔබට ඒ සඳහා ලැබෙන කාලය ප්‍රමාණවත් නොවේනම්. ඒ කුමන හේතුවක් නිසා දැයි සොයා බලන්න.* වර්ණ කිරීමේදී ඔබට වැඩි කාලයක් ගතවන්නේ නම්, වර්ණ කිරීමේ මාධ්‍ය වෙනස් කොට නැවත වරක් උත්සාහ කර බලන්න. වර්ණ මාධ්‍ය හසුරවන ආකාරය අනුව ද කාලය පිළිබඳ ගැටලු ඇතිවන බැවින් වර්ණ හසුරවන ආකාරයේ වෙනසක් කර බැලීමට ඔබට පිළිවන.* චිත්‍ර සම්පිණ්ඩනයේදී ද ඔබ සලකා බැලිය යුතු වැදගත් කරුණකි. ඔබ තෝරාගන්නා මාතෘකාව ස්වභාවික මානව රූප හා සත්ත්ව රූප ආකාරයෙන් ත්‍රිමාණ ලක්ෂණ මතුවන අයුරින් එළිය අඳුර හා පර්යාව ලෝකන ලක්ෂණ දක්වමින් නිර්මාණය කිරීමට ඔබට අවකාශ ඇති මුත් ඔබට වඩාත් අලංකාරවත් ලෙස හා වේගවත් ලෙස චිත්‍ර නිර්මාණය නිම කළ හැක්කේ ශෛලිගත ආකාරයට නම් ඔබ මේ සඳහා තෝරාගත යුත්තේ ඔබට වඩාත්ම ගැළපෙන ශෛලිගත ආකාරයයි. මෙහිදී පැතලි වර්ණ හා මෝස්තරාකාර සැරසිලි, සංරචනය හා එකතු කර ගත හැක.* වර්ණ සංකලනයේදී ද ඔබ වඩාත් සැලකිලිමත් විය යුතු අතර මාතෘකාවට උචිත ආකාරයට වර්ණ භාවිත කිරීමට ඔබට අවබෝධය තිබිය යුතුය. උදා - උත්සවශ්‍රීයෙන් බබළන අවස්ථාවක් සඳහා යොදාගන්නා දීප්තිමත් වර්ණ සංකලනයක් හා ස්වභාවික විපතක් නිරූපණය කරන අවස්ථාවකදී යොදාගන්නා අඳුරු වර්ණ වලාවන් පිළිබඳ අවබෝධය.* ඔබට ලැබෙන විවේකී අවස්ථාවන් හිදී දළ සටහන් පොතක් භාවිත කරමින් ආයාසයකින් තොරව චිත්‍ර අභ්‍යාසවල යෙදිය හැක. පාඩම් සටහන් අතර සිරවූ විඩාබර මනසට මෙය සහනය ගෙන දෙන්නක් වන අතර, ඔබට විභාගයට පෙනී සිටීමට අතහුරුවක් ද මින් ලැබෙනු ඇත.තෙවන ප්‍රශ්න පත්‍රයේ මෝස්තර සැරසිලි හා ග්‍රැෆික් නිර්මාණ තෝරාගෙන නිර්මාණ කරණයේ යෙදෙන ඔබ සඳහා ද ලකුණු පිරිනමනු ලබන්නේ නිර්නායක 5 ක් පාදක කොට ගෙනය.(i) තේමාවට උචිත අයුරින් සැලසුම් කිරීම - ලකුණු 20(ii) නිර්මාණාත්මක කුසලතාවය - ලකුණු 20(iii) උචිත වර්ණ තෝරා ගැනීම හා වර්ණ හැසිරවීම - ලකුණු 20(iv) ශෛලිය හා ශිල්පීය දක්ෂතා - ලකුණු 20(v) නිමාවේ සාර්ථකත්වය - ලකුණු 20මේ ආකාරයට ඔබට හිමිවන ලකුණු පිළිබඳ අවධානය යොමු කරමින් ඔබ ප්‍රශ්න පත්‍රයට මුහුණ දීමට සූදානම් විය යුතු වේ.මෙතෙක් ඔබ නිම කරන ලද නිර්මාණ අභ්‍යාස වල ඇති දුර්වලතා මොනවාදැයි හඳුනා ගනිමින් ඉන් එක් නිර්මාණයක් තෝරාගෙන පැය 3 ක කාල සීමාවක් තුළ ඔබට සාර්ථක ලෙස නිම කර හැකි දැයි බලන්න.ග්‍රැෆික් නිර්මාණ සඳහා, පොත් පිට කවර දවටන, පෝස්ටර්, ආරාධනා පත්‍ර, වල දක්නට ලැබෙන වර්ණ සංකලනයන් හා සංනිදර්ශන චිත්‍ර හොඳින් අධ්‍යයනය කරමින්, ඒවායේ දළ සටහන් සැලසුම් කර අඳින්න. මේ සඳහා ඔබට විශාල කාලයක් වැය කිරීමට සිදු නොවේ. ඒ රැස්කර ගන්නා දළ සටහන් විභාග ප්‍රශ්න පත්‍රයට පිළිතුරු සැපයීමේදී බෙහෙවින් වැදගත් වනු ඇත.මෝස්තරඔබ මෝස්තර හා සැරසිලි නිර්මාණ තෝරා ගැනීමට බලාපොරොත්තු වන්නෙක් නම් අඟල් 3 x 3 ප්‍රමාණයේ කුඩා සම චතුරශ්‍ර මත මෝස්තර ඒකක කිහිපයක් ගොඩ නඟන්න. මල් ඇසුරෙන්, කොළ හා ගෙඩි ඇසුරෙන් ගොඩනැඟිය හැකි එම මෝස්තර, ස්වභාවික ආකාරයට හෝ ව්‍යුක්ත හැඩතල ආකාරයට නිර්මාණය කරන්න. එමෙන්ම සතුන්ගේ හැඩතල ඇසුරෙන් ද මෙවැනි මෝස්තර ඒකක ගොඩ නඟන්න. එම කුඩා ඒකකවලට වර්ණ යොදා බලන්න. විවිධ වර්ණ සැකසීමට නිරතුරුව උත්සාහ ගන්න.එමෙන්ම සාම්ප්‍රදායික මෝස්තර කෙරෙහි ද අවධානය යොමු කරමින් හැකි තාක් මෝස්තර ඒකක ‍ගොඩනැගීමට හුරුවීම ඔබට විභාගයේදී අතිශයින් වැදගත් විය හැකියි. ඔබ සකසා ගන්නා කුඩා මෝස්තර ඒකක උපයෝගී කරගෙන පසුගිය අ.පො.ස. උසස් පෙළ විභාග ප්‍රශ්න පත්‍රයක එන මෝස්තර නිර්මාණ කොටසට ඇතුළත් ප්‍රශ්නයකට පිළිතුරු සපයන්න. පැය තුනක කාලයක් තුළ නිමාකොට ගත හැකි ආකාරයට මෝස්තරය සැලසුම් කරගෙන මාතෘකාවට උචිත සීමිත වර්ණ ප්‍රමාණයක් භාවිත කරන්න. ඔබ සකසා ගන්නා කුඩා මෝස්තර ඒකක ඔබට කෙතරම් වැදගත් වනු දැයි ඔබට වැටහෙනු ඇත. තිර රෙදි, චීත්ත මෝස්තර, බන්දේසි, මල් බඳුන්, මේස රෙදි, සාරි බෝඩර, සඳහා ඔබ තැනු ඒකක ගළපා බලන්න.ඡායාරූප - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post></root>