<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2013</year>
      <month>10</month>
      <day>26</day>
    </date>
    <link>http://www.dinamina.lk/2013/10/26/_art.asp?fn=n1310261</link>
    <topic>කතුන් රට රස්සාවලට යෑමසියයට 12කින් පහතට</topic>
    <author># මහින්ද අලුත්ගෙදර</author>
    <content>රැකියා සඳහා විදේශගත වන ශ්‍රී ලාංකික කාන්තාවන්ගේ සංඛ්‍යාව සියයට 12 කින් පහත වැටී තිබෙන බව ශ්‍රී ලංකා විදේශ සේවා නියුක්ති කාර්යාංශය පවසයි.ඒ අනුව මේ වසරේ මුල් මාස නවයක කාලයේදී මෙම පහතවැටීම සිදුව තිබෙන අතර එම කාලය තුළදී පිරිමි ශ්‍රමිකයන් රැකියා සඳහා විදේශගතවීම සියයට 29 කින් වර්ධනය වී තිබෙන බව විදේශ රැකියා ප්‍රවර්ධන හා සුභසාධන ඇමැති ඩිලාන් පෙරේරා මහතා ප්‍රකාශ කරයි.මේ වසරේ ජනවාරි මාසයේ සිට සැප්තැම්බර් මාසය දක්වා ගෙවුන මාස 9 තුළදී පිරිමි ශ්‍රමිකයින් 130,755 දෙනෙකු විදේශ ගතවී තිබෙන අතර කාන්තාවන් විදේශ රැකියා සඳහා පිටවගොස් ඇත්තේ 92,122 දෙනෙකු බවද පෙන්වාදෙන ඒ මහතා ඒ අනුව කාන්තාවන්ට සාපේක්‍ෂව පිරිමි ශ්‍රමිකයින් 38,633 වැඩිපුර විදේශ ගතවීම මඟින් විශාල වර්ධනයක් පෙන්නුම් කරන බවද කියාසිටී.පසුගිය 2012 වසර සමඟ සැසදීමේදී මේ වසරේ මුල් මාස 9 තුළ පිරිමි ශ්‍රමිකයින් රැකියා සඳහා පිටවීමේ විශාල වර්ධනයක්ද පෙන්වන අතර 2012 වර්ෂයේ ජනවාරි සිට සැප්තැම්බර් දක්වා පිරිමි ශ්‍රමිකයින් 106,106 දෙනෙකු විදේශ රැකියා සඳහා පිටව ගොස් ඇති බවද 2013 වසරේ අදාළ කාලයේදී පිරිමි ශ්‍රමිකයින් 130,755 දෙනෙකු පිටව ගොස් තිබෙන බවද සදහන් කරයි.එහි වර්ධනීය වෙනස 24,649 අගයක් ගන්නා බවද එය සියයට 18 ක වර්ධනයක් බවද සදහන්කරන ඒ මහතා 2012 වර්ෂයේ ජනවාරි සිට සැප්තැම්බර් දක්වා කාන්තාවන් රැකියා සඳහා 105,050 දෙනෙකු පිටව ගොස් ඇති අතර 2013 වර්ෂයේ ජනවාරි සිට සැප්තැම්බර් දක්වා විදේශ ගත වී තිබෙන්නේ කාන්තාවන් 92,122 ක් වාර්තා කරමින් සියයට 12 ක අඩුවීමක් පෙන්නුම් කරන බවද සිහිපත් කරයි.මෙලෙස ක්‍රමානුකූලව කාන්තාවන් විදේශ ගතවීම අවමවීම මඟින් පෙන්නුම් කරන්නේ තවත් වසර කිහිපයකින් ගෘහසේවිකාවන් විදේශ රැකියා සඳහා යොමුවීම සම්පූර්ණයෙන්ම නතර වීමේ ලක්‍ෂණ බව පවසන ඩිලාන් පෙරේරා මහතා විශේෂයෙන්ම තමන් විසින් ගෘහ සේවිකාවන් විදේශ ගතවීම අවම කිරීම සඳහා පසුගිය වසර කිහිපය තුළ ක්‍රියාත්මක කළ සැලසුම් මේවන විට ඉතා සාර්ථකව ක්‍රියාත්මක වන බව පෙන්වීමට මෙම දත්ත ප්‍රමාණවත් බවද අවධාරණය කරයි.පිරිමි ශ්‍රමිකයින් විදේශ රැකියා සඳහා යොමු කිරිම වෙනුවෙන් නව පාඨමාලා හඳූන්වා දීම, එතෙර රටවල් සමඟ වෘත්තීය රැකියා සඳහා නව අවබෝධතා ගිවිසුම් අත්සන් කිරීම, නව රැකියා වෙළඳපොළ හඳූනා ගැනීම, රැකියා ඒජන්සි ආයතන දිරි ගැන්වීම හා රටවිරු සංවිධාන දැනුවත් කිරීම යන සාධක සඳහා තමන් දියත් කළ වැඩසටහන් හේතුවෙන් පිරිමි ශ්‍රමිකයින් ඉතා විශාල ලෙස විදේශ රැකියා සඳහා යොමුවන බවද ජනාධිපති මහින්ද රාජපක්‍ෂ මහතා විසින් කාන්තාවන් ගෘහ සේවිකාවන් ලෙස විදේශ රැකියා සඳහා යොමු විම අවම කර ඒ වෙනුවට වෘත්තීය රැකියා සඳහා පිරිමි හා කාන්තා ශ්‍රමිකයින් යොමු කිරීමට ක්‍රමවත් වැඩපිළිවෙළක් සකස් කිරීම සඳහා තමා වෙත ලබා දුන් උපදෙස් අනුව කටයුතු කිරීම හේතුවෙන් මෙම සාර්ථක ප්‍රථිඵල අත් කරගත් බවද හෙතෙම කියාසිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>26</day>
    </date>
    <link>http://www.dinamina.lk/2013/10/26/_art.asp?fn=n13102611</link>
    <topic>මාතෘ භූමිය පාවා‍ දෙන්න එපා</topic>
    <author>ධනුෂ්ක ගොඩකුඹුර</author>
    <content>බියගුල්ලන් නිවටයන් මෙන් මාතෘ භූමිය පාවා‍ දීමට සූදානම් නොවන ලෙස ජනාධිපති මහින්ද රාජපක්ෂ මහතා ඊයේ (25) දැයේ දූදරුවන්ගෙන් ඉල්ලා සිටියේය.අද රටට අවශ්‍යව ඇත්තේ රට පාවා නොදෙන අභීත දරු පිරිසක් බව පෙන්වා දුන් ජනාධිපතිවරයා කුමන පදවි තානාන්තර දරුවත් ගමත් රටත් අමතක නොකළ යුතු බව අවධාරණය කළේය.සමහරුන් නුසුදුසුකමක් ලෙස සිතුවත් තම උපන් ගම මැදමුලන යැයි කීමට තමා කිසි‍විටෙක නොපැකිළෙන බව අවධාරණය කළ ජනාධිපතිවරයා ලොව කොතැනකට ගියත් උපන් ගම, රට තරම් වටිනා කිසිවක් නැති බව ද පැවසීය.ජනාධිපති මහින්ද රාජපක්ෂ මහතා මෙසේ ප්‍රකාශ කළේ කොළඹ, දේවී බාලිකා විද්‍යාලයේ වාර්ෂික ත්‍යාග ප්‍රදානෝත්සවයට ඊයේ (25) එක්වෙමිනි.දේවී බාලිකා විද්‍යාලයේ මහින්දෝදය තාක්ෂණ විද්‍යාගාරය ද ජනාධිපතිතුමාගේ අතින් මෙහි දී විවෘත කෙරුණු අතර පරිගණක විද්‍යාගාරයකින්, භාෂාගාරයකින් සහ ගණිතාගාරයකින් යන සියලු පහසුකම්වලින් මෙම දෙමහල් ගොඩනැඟිල්ල සමන්විතය.ඇතමුන් තනතුරු බලාපොරොත්තු වන්නේ මන්ත්‍රීකමට පත් වන්නටත් පෙර සිට බව පෙන්වා දුන් ජනාධිපතිවරයා තමා මේ ගමන ආවේ ජය පැරැදුම්, සිර දඬුවම් මැදින් ඉවසිලිවන්තව බව ප්‍රකාශ කළේය.වරාය, ගුවන්තොටුපළ, අධිවේගී මාර්ග මෙන් ඇසට නොපෙනෙනුණත් අධ්‍යාපන ක්ෂේත්‍රයේ දැවැන්ත දියුණුවක් ලබන්නට සමත්ව ඇති බවත් පසුගිය කාලය තුළ රජය ලැබූ අති විශිෂ්ටතම ජයග්‍රහණය අධ්‍යාපනයේ ලැබූ දියුණුව බවත් ජනාධිපතිවරයා පැවසීය.ෆේස් බුක් එකේ සිටින නාඳුනන මිතුරන්ට වඩා තමාගේ මාපියන් කෙරෙහි විශ්වාසය තබන ලෙසත් ජනාධිපතිවරයා වැඩිදුරටත් ඉල්ලා සිටියේය.අධ්‍යාපන ඇමැති බන්දුල ගුණවර්ධන මහතා සහ ඩබ්ලිව්. ඩී. පී. කේ. සමරසිංහ මහත්මිය ඇතුළු පිරිසක් ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>26</day>
    </date>
    <link>http://www.dinamina.lk/2013/10/26/_art.asp?fn=n1310262</link>
    <topic>පොදු රද මඩුලු සමුළුවට මන්මෝහන් සිං නොපැමිණීමෙන් ඉන්දියාව හුදකලා වෙනවා</topic>
    <author>මහින්ද අලුත්ගෙදර</author>
    <content>ශ්‍රී ලංකාවේදී පැවැත්වීමට නියමිත පොදුරාජ්‍ය මණ්ඩලීය රාජ්‍ය නායක සමුළුව සඳහා ඉන්දීය අගමැති ආචාර්ය මන්මෝහන් සිං සහභාඟි නොවන්නේ නම් හුදෙකලා වන්නේ ශ්‍රී ලංකාව නොව ඉන්දියාවම බව ශ්‍රී ලංකා ආණ්ඩුව අවධාරණය කරයි.අගමැතිවරයාගේ ශ්‍රී ලංකා චාරිකාවට එරෙහිව තමිල්නාඩු ප්‍රාන්ත සභාව විසින් සම්මත කරගත් යෝජනාව ද ඉන්දියාවට අහිතකර ලෙස බලපානු ඇති බව ඉන්දියාවේ ශ්‍රී ලංකා මහකොමසාරිස් ප්‍රසාද් කාරියවසම් මහතා අවධාරණය කරයි.ඉන්දියාවේ රූපවාහිනී නාලිකාවක් සමඟ සම්මුඛ සාකච්ඡාවකට එක්වෙමින් ශ්‍රී ලංකා මහකොමසාරිස්වරයා මේ බවද සදහන් කර තිබේ.අගමැති මන්මෝහන් සිං සමුළුවට සහභාඟි නොවුණහොත් වෙනත් කිසිවෙකු හුදකලාවේ යැයි සිතිය නොහැකි බව පෙන්වා දී තිබෙන මහකොමසාරිස් ප‍්‍රසාද් කාරියවසම් මහතා දැනට ශ්‍රී ලංකාවේදී පැවැත්වීමට නියමිත සමුළුවට සහභාගි නොවන බව පවසා ඇත්තේ කැනඩා අගමැතිවරයා පමණක් බවද සෙසු සියලු රාජ්‍ය නායකයන් ශ්‍රී ලංකාවට පැමිණීමේ දැඩි ආශාවකින් පසුවන බවද පෙන්වාදී තිබේ.මේ සම්බන්ධයෙන් දීර්ග ලෙස කරුණු දක්වා තිබෙන ශ්‍රී ලංකා මහකොමසාරිස්වරයා ප්‍රකාශකර ඇත්තේ මේ සදහා සහභාගි නොවන නායකයන් සහ රටවල් හුදකලා වන බවයි. මේ අතර හෙතෙම පෙන්වා දී තිබෙන්නේ පොදුරාජ්‍ය මණ්ඩලයීය රාජ්‍ය නායක සමුළුව ඉන්දිය රජය සම්පුර්ණයෙන්ම වර්ජනය කළයුතු බවට තමිල්නාඩු ප‍්‍රාන්ත සභාවේදී පෙරේදා (24) සම්මත වූ යෝජනාවෙන් ඉන්දීය මධ්‍යම රජයට බලපෑමක් එල්ල වී ඇති බවයි.සමුළුවට සහභාඟි වීම පිළිබඳ ඉන්දීය රජය තීරණයක් ගන්නා අවස්ථාවේදී මෙම යෝජනාවේ කරුණුද සලකාබලනු ඇති බව ඔහු පවසා තිබේ.කෙසේ වෙතත් ප‍්‍රාන්ත සභාවේ තීරණය හා ඉන්දීය මධ්‍යම රජයේ තීරණය අතර කිසිදු සමානකමක් නොමැති බව පවසන ප්‍රසාද් කාරියවසම් මහතා සමුළුවට ඉන්දියාවේ සහභාගිත්වය මේ වනවිට ස්ථිර වී ඇතත් එය කුමන මට්ටමේ සහභාගිත්වයක් දැයි මෙතෙක් තීරණය කර නොමැති බවද ප්‍රකාශ කරයි. මේ අතර එම රූපවාහිනී නාලිකාව සමඟ සම්මුඛ සාකච්ඡාවට එක්වෙමින් ඒ මහතා පෙන්වා දී ඇත්තේ දශක තුනක කාලයකට පසුව උතුරු පළාතේ ප්‍රජාතන්ත්‍රවාදය ස්ථාපිත කරමින් පැවැති මැතිවරණයේ ජයග්‍රහණය කෙසේ වුවද එවැන්නක් සාර්ථකව පැවැත්වීමට හැකිවීම ශ්‍රී ලංකාව ලැබූ ජයග්‍රහණයක් බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>26</day>
    </date>
    <link>http://www.dinamina.lk/2013/10/26/_art.asp?fn=n1310263</link>
    <topic>කොළඹ-කටුනායක අධිවේගී මාර්ගයජනපති අතින් හෙට ජනතා අයිතියට</topic>
    <author> ධනුෂ්ක ‍ගොඩකුඹුර</author>
    <content>ආශ්චර්යයේ විහිදුම් සේලය කොළඹ කටුනායක අධිවේගී මාර්ගය ජනාධිපති මහින්ද රාජපක්ෂ මහතාගේ අතින් හෙට (27) ජනතා අයිතියට පත් කෙරේ.කටුනායක ගුවන් තොටුපළේ සිට නව කැලණි පාලම දක්වා දිවෙන මෙම අධිවේගී මාර්ගයෙන් ගුවන්තොටුපළේ සිට කොළඹට පැමිණීමට ගත වන්නේ මිනිත්තු 20 ක් පමණි.මේ මාර්ගයේ දිග කිලෝමීටර් 25.8 ක් වන අතර චීන ආධාර යටතේ රුපියල් බිලියන 45ක පමණ මුදලක් මේ සඳහා වැය කර ඇත.අධිවේගි මාර්ගය මංතීරු 6 සහ 4 වන කොටස්වලින් යුක්ත වන අතර පළල පිළිවෙලින් මීටර් 33.5 ක් සහ මීටර් 26 ක් වනු ඇත.එය පැයට කිලෝ මීටර් 80 සිට 100 දක්වා වේග සීමාවන්ට රථ වාහන ගමනාගමනය කළ හැකි පරිදි සැලසුම් කර ඇත. නව කැලණි පාලම, පෑලියගොඩ, ජා ඇළ සහ කටුනායක යන අන්තර් හුවමාරු මධ්‍යස්ථාන හතරකින් සමන්විත අධිවේගී මාර්ගයේ ඉඳිකිරිම් කටයුතු 2009 වසරේ අගෝස්තු මස 18 වැනි දින අරඹා වසර 05ක් තුළ නිම කර තිබේ.පෑලියගොඩ අන්තර් හුවමාරු මධ්‍යස්ථානය අසල සමරු ඵලකය විවෘත කරමින් අධිවේගී මාර්ගය විවෘත කරන ජනාධිපතිතුමා අනතුරුව ජා- ඇළ මෙහෙයුම් මධ්‍යස්ථානය වෙත පැමිණීමට නියමිතය. ජනාධිපතිතුමාගේ ප්‍රධානත්වයෙන් ජා ඇළ නගර‍යේදී ජන හමුවක් ද ‍පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>26</day>
    </date>
    <link>http://www.dinamina.lk/2013/10/26/_art.asp?fn=n1310264</link>
    <topic>NGO වලින් විකල්ප සමුළුවක්</topic>
    <author>ධනුෂ්ක ‍ගොඩකුඹුර</author>
    <content>පොදු රාජ්‍ය මණ්ඩලීය ජනතා සංසදයට සමගාමීව වෙනත් විකල්ප සමුළුවක් පැවැත්වීම සඳහා ආණ්ඩුවට එරෙහිව ක්‍රියාත්මක වන රාජ්‍ය නොවන ආයතන කිහිපයක ප්‍රධානීන් කිහිප දෙනෙකු සූදානම් වන බවට තොරතුරු හෙළිව තිබේ.පොදු රාජ්‍ය මණ්ඩල රටවල සිවිල් සංවිධාන නියෝජිතයන්ගේ සහභාගීත්වයෙන් පැවැත්වෙන ජනතා සංසදය පැවැත්වෙන ගාල්ල ප්‍රදේශය කේන්ද්‍ර කොට ගනිමින් මෙම සංසදය පැවැත්වීමට රහසිගතව කටයුතු සූදානම් කරමින් සිටින බව ද අනාවරණය වී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>26</day>
    </date>
    <link>http://www.dinamina.lk/2013/10/26/_art.asp?fn=n1310265</link>
    <topic>රතුපස්වල ජනතාවට ජලය දීමට ආණ්ඩුව සියලු පියවර ගත්තා</topic>
    <author> ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>රතුපස්වල ප්‍රදේශයේ ජනතාවට ජලය ලබාදීමට ආණ්ඩුව සියලු පියවර ගෙන ඇති බව සභානායක, වාර්මාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා මහතා පාර්ලිමේන්තුවේදී ඊයේ (25) ප්‍රකාශ කළේය.පවුල් දහසකට වුවද ජලය ලබාදීමට හැකියාව තිබෙන බව කී ඇමැතිවරයා සියලු ප්‍රදේශවල නල එළා ඇති බවද අනාවරණය කළේය.පත්කළ මන්ත්‍රී අනුර කුමාර දිසානායක මහතා 23 (2) යටතේ ඉදිරිපත් කළ ප්‍රකාශයට පිළිතුරු දෙමින් ඇමැතිවරයා මේ බව කීවේය.රතුපස්වල සිද්ධිය සම්බන්ධයෙන් මධ්‍යම පරිසර අධිකාරිය, භූ විද්‍යා පතල් කාර්යංශය, කාර්මික තාක්ෂණ ආයතනය හා සෞඛ්‍ය අමාත්‍යංශය එක්ව පරීක්ෂණ සිදු කළ බවද එහි වාර්තාට අනුව ජනාධිපති කාර්යාලය හරහා ගම්පහ දිසාපතිවරයා දැනුවත් කර ඇති බවද නිමල් සිරිපාල ද සිල්වා මහතා කීය.මේ ප්‍රදේශවල සිටින සියලු දෙනාට අවශ්‍ය ජල පහසුකම් ලබාදීමට රජය මේවන විටත් පියවර ගෙන තිබෙන බවද ඇමැතිවරයා වැඩිදුරටත් අවධානය කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>26</day>
    </date>
    <link>http://www.dinamina.lk/2013/10/26/_art.asp?fn=n1310266</link>
    <topic>කුරුඳු ‍ව්‍යාපාරිකයා බිය ගන්වාපොලිසියේ 2ක් කප්පම් අරන්</topic>
    <author>බලපිටිය සමූහ, ඇල්පිටිය සමූහ</author>
    <content>කුරුඳු ව්‍යාපාරිකයෙකු බියගන්වා රුපියල් අනූදහසක මුදලක් ලබාගත් පොලිස් සැරයන්වරුන් දෙදෙනකු සහ පොලිස් සහයකවරයෙකු ඌරගහ පොලිසිය විසින් අත්අඩංගුවට ගෙන ඇල්පිටිය මහේස්ත්‍රාත් කේසර සමරදිවාකර මහතා වෙත ඉදිරිපත් කිරීමෙන් පසුව ලබන මස 06 වනදා දක්වා රක්ෂිත බන්ධනාගාර ගතකිරීමට නියෝග කළේය.රක්ෂිත බන්ධනාගාර ගතකරන ලද පොලිස් සැරයන්වරුන් දෙදෙනා සහ පොලිස් සහයකවරයා ‍එදින හඳුනාගැනීමේ පෙරෙට්ටුවට ඉදිරිපත් කරන ලෙස ද මහේස්ත්‍රාත්වරයා නියම කළේය.මෙසේ රක්ෂිත බන්ධනාගාර ගතකරන ලද්දේ අම්බලන්ගොඩ රත්ගම සහ දක්ෂිණ අධිවේගී යන පොලිස් ස්ථානවල සේවය කළ පොලිස් සැරයන්වරුන් දෙදෙනකු සහ පොලිස් සහයකවරයෙකි. අම්බලන්ගොඩ පොලිසියේ පොලිස් සහයකවරයා සහ රත්ගම පොලිසියේ හිටපු පොලිස් සැරයන්වරයා කරන්දෙණිය කටුවලගොඩ වසන්ත නමැති පුද්ගලයාගේ නිවසට පසුගිය දිනක ගොස් තිබේ.මොවුන් දෙදෙනා ගාල්ල කොට්ඨාස අපරාධ විමර්ශන ඒකකයේ නිලධාරීන් දෙදෙනකු ලෙස පැමිණිලිකරුගේ නිවසට ගොස් නැතිවුණු වතුර මෝටරයක් පිළිබඳව විමසා වතුර මෝටරයක් ඉල්ලා ඇති බවත්, මේ සිද්ධියට අත්අඩංගුවට නොගැනීමට රුපියල් ලක්ෂ තුනක් ලබා දෙන ලෙස ඉල්ලා ඇති බවත් පැමිණිල්ලේ සඳහන් වේ.මේ අවස්ථාවේ ලබාදීමට ලක්ෂ තුනක් නොමැති නිසා දැනට තිබෙන රුපියල් 90,000 මුදලක් ලබා දී ඇත.බියගන්වා මුදල් ලබාගැනීම සම්බන්ධයෙන් සිදුකරන ලද පැමිණිල්ල මත මෙම පොලිස් සැරයන්වරු දෙදෙනා සහ පොලිස් සහයකවරයා අත්අඩංගුවට ගත් බව පොලිසිය පැමිණිල්ල අධිකරණයට ඉදිරිපත් කරමින් කියා සිටියේය.ඌරගහ පොලිස් ස්ථානාධිපති පොලිස් පරීක්ෂක රුද්‍රිගු මහතා සැකකරුවන් අත්අඩංගුවට ගෙන අධිකරණයට ඉදිරිපත් කර තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>26</day>
    </date>
    <link>http://www.dinamina.lk/2013/10/26/_art.asp?fn=n1310267</link>
    <topic>තංගල්ල ප්‍රා: සභා සභාපති ඇතුළු 6කට එරෙහිව අධිචෝදනා 17ක්</topic>
    <author>කුමුදු හෙට්ට්ආරච්චි</author>
    <content>තංගල්ල ද නේචර් හෝටලයේදී බ්‍රිතාන්‍ය ජාතිකයකු ඝාතනය කැර ඔහුගේ පෙම්වතිය රංචු ගැසී දූෂ­්‍ය කිරීම ඇතුළු අධිචෝදනා 17ක් මත නඩු පවරා ඇති තංගල්ල ප්‍රාදේශීය සභාවේ සභාපති ඇතුළු විත්තිකරුවන් 6දෙනාට එරෙහි නඩුව නොබෝ දිනකින් කොළඹ මහාධිකරණය හමුවේ විභාගයට ගැනේ. විත්තිකරුවන්ට එරෙහිව අධිචෝදනා 17 ඔප්පු කිරීම සඳහා සාක්කිකරුවන් 83ක් හා නඩු භාණ්ඩ 41ක් ඉදිරිපත් කිරීමට බලාපොරොත්තු වන බව නීතිපතිවරයා කොළඹ මහාධිකරණයට දැනුම් දී ඇත. මහේස්ත්‍රාත් අධිකරණය හමුවේ විත්තිකරුවන් 8 දෙනකුට එරෙහිව පැවති මෙම නඩුව විත්තිකරුවන් දෙදෙනෙකු නිදහස් කරමින් විත්තිකරුවන් හය දෙනකුට පමණක් එරෙහිව කොළඹ මහාධිකරණය හමුවේ මෙම නඩුව පවරා ඇත.ඕගොඩආරච්චිගේ ලහිරු කැළුම්, උදුවන සමන් දේශප්‍රිය, තංගල්ල ප්‍රාදේශීය සභාවේ සභාපති සම්පත් චන්ද්‍ර පුෂ්ප විදානපතිරණ ප්‍රණීත් චතුරංග, මොහොට්ටිගේ සරත් හා ප්‍රණීත් චතුරංග යන විත්තිකරුවනට එරෙහිව මෙම නඩුව විභාගයට ගැනේ. එච්.ටී. නුවන් සහ එදිරිසූරිය පටබැඳිගේ නදීර ශාමෙන් යන අය නීතිපතිවරයා විසින් මෙම නඩුවෙන් නිදහස් කොට ඇත.තංගල්ල මහාධිකරණය හමුවේ මුල් වරට පවරන ලද මෙම නඩුව නීතිපතිවරයාට හිමි සුවිශේෂී බලතල මත කොළඹ මහාධිකරණයට කැඳවා ඇති අතර කොළඹ මහාධිකරණය හමුවේ නඩුව විභාගයට ගැනේ.මෙම නඩුවේ තුන්වැනි විත්තිකරු තංගල්ල ප්‍රදේශයේ බලඅධිකාරියක් සහිතව දේශපාලනඥයකු වන බැවින් පැමි‍ණිල්ලේ සාක්කිකරුවන්ට එල්ල විය හැකි බලපෑම් කෙරෙහි අවධානය යොමු කැර නීතිපතිවරයා ඔහුට හිමිව පැවරී ඇති සුවිශේෂී බලතල මත කොළඹ මහාධිකරණය හමුවේ නඩුව විභාගයට ගැනීමට එසේ තීරණය කොට ඇත.බ්‍රිතාන්‍ය ජාතික කුරන් ෂෙයින් නැමැත්තාගේ මරණය සිදු කිරීම ඔහුගේ පෙම්වතිය වන ට්ෂේවා වික්ටෝරියා නැමැත්තිය මිනීමැරීමට තැත්කර රංචු ගැසී දූෂණය කිරීම, අයුතු ජන රාශියක සාමාජිකයන්ව සිටීම, තංගල්ල ද නේචර් හෝටලයට රු. එක්ලක්ෂ හැටදහසක අනර්ථයක් සිදු කිරීම, එම හෝටලයේ රුපියල් හතළිස් එක්දහසක මත්පැන් කොල්ල කෑම, බලපත්‍රයක් නොමැති ස්වයංක්‍රීය ගිනි අවියක් ළඟ තබා ගැනීම ඇතුළු අධිචෝදනා 17ක් යටතේ විත්තිකරුවනට එරෙහිව මෙම නඩුව පවරා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>26</day>
    </date>
    <link>http://www.dinamina.lk/2013/10/26/_art.asp?fn=n1310268</link>
    <topic>උතුරු පළාත් සභාවේ සභාපතිධුරයටසිවඥානම් පත් වෙයි</topic>
    <author>උතුරු පළාත් සමූහ</author>
    <content>උතුරු පළාත් සභාව ඊයේ (25) යාපනයේ පිහිටි පළාත් සභා ගොඩනැඟිල්ලේදී රැස්විය.මෙහිදී පළාත් සභාව සඳහා සභාපතිවරයකු පත්කර ගැනීම සිදු විය.ඒ අනුව උතුරු පළාත් සභාවේ සභාපතිවරයා වශයෙන් සී.වී.කේ. සිවඥානම් මහතා තේරී පත් විය. මෙහිදී මෙම යෝජනාව ටී. කුරකුලරාජා මහතා සභාවට ඉදිරිපත් කළ අතර එය ස්ථිර කෙළේ පී.අයි. ගනේෂන් මහතාය.මේ අතර උතුරු පළාත් සභා ගොඩනැඟිල්ල ද ඊයේ (25) විවෘත කෙරිණි. ඒ උතුරු පළාත් ආණ්ඩුකාර ජී.ඒ. චන්ද්‍රසිරි මහතා හා උතුරු පළාත් ප්‍රධාන ඇමැති සී.වී. විග්නේෂ්වරන් මහතාගේ ප්‍රධානත්වයෙනි.යාපනය කයිතඩි ප්‍රදේශයේ ස්ථාපිත කොට ඇති මෙම පළාත් සභා ගොඩනැඟිලි සංකීර්ණය ඉදිකිරීම සඳහා රුපියල් මිලියන 75ක මුදලක් වැය කොට තිබේ. මේ අවස්ථාව සඳහා උතුරු පළාත් සභාවට තේරී පත් වූ පක්ෂ විපක්ෂ සියලු මන්ත්‍රීවරුන් සහභාගී විය.උතුරු පළාතේ මේ වන තෙක් පළාත් සභාවක් ක්‍රියාත්මක නොවූ බැවින් ඒ සඳහා ගොඩනැඟිල්ලක් ද නොතිබිණි. මේ අනුව ඉතිහාසයේ ප්‍රථම වතාවට උතුරු පළාත් සභාව පිහිටුවීමත් සමඟම මෙම ගොඩනැඟිල්ල ද ඊයේ විවෘත කෙරිණි. මෙම අවස්ථාව සඳහා පාර්ලිමේන්තු මන්ත්‍රී ආර්. සම්බන්දන් මහතා හා සුමන්දිරන් යන මහත්වරු ද සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>26</day>
    </date>
    <link>http://www.dinamina.lk/2013/10/26/_art.asp?fn=n1310269</link>
    <topic>මාන පඳුරට ගිනි තැබූ87 හැවිරිදි පුද්ගලයාගින්නට කොටුවී මිය යයි</topic>
    <author>මිහින්තලේ සමූහ</author>
    <content>තම කුඹුරේ තණකොළ ගිනි තැබීමට ගිය අසූහත් හැවිරිදි (87) පුද්ගලයකු ගින්නට හසුවීමෙන් එම ස්ථානයේදීම මිය ගොස් ඇති පුවතක් හොරොව්පොතාන පොලිසියෙන් වාර්තා වේ.මෙලෙස අවාසනාවන්ත ලෙස මිය ගොස් ඇත්තේ මොටහේනවැව ඉහළ වැව පදිංචි ලොකු බණ්ඩගේ පලිපාන නැමැති සිවුදරු පියෙකි. අනතුරින් මිය ගිය පුද්ගලයා තම දියණියට පවසා ඇත්තේ කුඹුරේ ඇති තණකොළ ගිනිතැබීමට යන බවකි.කුඹුරට ගිය තම පියා නිවසට පැමිණෙන වේලාව ප්‍රමාද හෙයින් කුඹුරට ගොස් පියා පිළිබඳව සොයා බැලීමේදී ගින්නට හසුවීමෙන් පිළිස්සී මිය ගිය තම පියාගේ සිරුර හමුවී ඇත. අනතුරින් මිය ගිය පුද්ගලයා කුඹුරේ ඇති තණකොළවලට ගිනි තැබීමෙන් අනතුරුව වැව් බැම්මේ ඇති මානා පඳුරුවලට ගිනිතබා ඇත. මානා පඳුරුවලට එකවර ගිනි ඇවිළීම නිසා මේ පුද්ගලයාටද එම ගින්නෙන් බේරීමට නොහැකිවීම නිසා මේ මරණය සිදුව ඇත.මෙම අනතුර පිළිබඳව හොරොව්පොතාන පොලිසිය පරීක්ෂණ පවත්වයි‍..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>26</day>
    </date>
    <link>http://www.dinamina.lk/2013/10/26/_art.asp?fn=n13102610</link>
    <topic>කටුනායකින් සිංගප්පූරු යන්න ගියපෝලන්ත ජාතිකයා ළඟ සවුදි රියාල් ලක්ෂ 2ක්</topic>
    <author>නිමල් රාජපක්ෂ, ගුවන්තොටුපොළ වාර්තාකරු</author>
    <content>සිංගප්පූරු බලා ගමන් කිරීමට පැමිණි පනස්තුන් හැවිරිදි පෝලන්ත ජාතිකයකුගේ ගමන් බෑගයේ පතුලේ සඟවා තිබූ සවුදි රියාල් දෙලක්ෂයක් ගුවන් තොටුපළ රේගු නිලධාරීන් ඊයේ (25) අලුයම අත්අඩංගුවට ගෙන ඇත.අත්අඩංගුවට ගත් මුදල් තොගයේ වටිනාකම ශ්‍රී ලංකා මුදලින් රුපියල් ලක්ෂ විස්සක් බව රේගු මාධ්‍ය ප්‍රකාශක ලෙස්ලි ගාමිණී මහතා පවසයි. පෝලන්ත ජාතිකයා ශ්‍රී ලංකාවට මීට පෙර හතර වතාවක් පැමිණ ඇති බවද රේගු නිලධාරීන් පවසයි. සිය ගමන් බෑගයේ පතුලේ ටේප්වලින් අලවා තිබූ විදේශීය මුදල් තොගය ගුවන්තොටුපළ ආරක්ෂක නිලධාරීන්ගේ කැමරාවෙන් දුටු විගස රේගු නිලධාරීන් හට දන්වා අදාළ සැකකරු කොටුකරගෙන තිබේ.සිද්ධිය පිළිබඳ රේගු නිලධාරින් වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>26</day>
    </date>
    <link>http://www.dinamina.lk/2013/10/26/_art.asp?fn=n13102612</link>
    <topic>වස්ගමුව වනෝද්‍යානයේ දීතරුණයකු වෙඩි වැදී මරුට</topic>
    <author>ඉන්දික පොල්කොටුව</author>
    <content>වස්ගමුව වනෝද්‍යානයේ දී තරුණයකු වෙඩි වැදී මිය යාම සම්බන්ධයෙන් පුද්ගලයන් දෙදෙනකු විල්ගමුව පොලිසිය මඟින් පසුගියදා අත්අඩංගුවට ගනු ලැබ ඇත.එච්. එම්. බන්දුල විජේසූරිය නමැති දෙහිඅත්තකණ්ඩිය සල්පිටිගම ප්‍රදේශයේ විසිපස් හැවිරිදි තරුණයකු මෙලෙස මියගොස් තිබේ. මියගිය අය හා සැකකරුවන් දෙදෙනකු වනෝද්‍යානය තුළට හොර රහසේ සතුන් දඩයමට පැමිණි අවස්ථාවක සැකකරුවන් විසින් තුවක්කුව ක්‍රියාත්මකවීමෙන් මෙම මරණය සිදුව ඇති බවට පොලිස් පරීක්ෂණවලින් අනාවරණය වේ. අදාළ සැකකරුවන් සමඟ මෙරට නිෂ්පාදිත ගිනි අවියක් ද පොලිසිය මඟින් අත්අඩංගුවට ගෙන ඇත.සැකකරුවන් හා මියගිය අය එක්ව සතුන් දඩයම් කිරීමට මෙලෙස වනෝද්‍යානය තුළට ඇතුළු වී ඇති බවත් එහි දී ගිනි අවිය පත්තු වීමෙන් මෙම මරණය සිදුව ඇති බවත් පොලිසිය සැකකරයි.මෙම මරණයත් සමඟ වනෝද්‍යානය තුළදී කිසියම් පිරිසක් තමනට වෙඩි තැබූ බවට සැකකරුවන් ප්‍රකාශ කර ඇත.සිද්ධිය සමඟ වහා ක්‍රියාත්මක වූ මධ්‍යම පළාත් භාර ජ්‍යෙෂ්ඨ පොලිස් නියෝජ්‍ය පොලිස්පති එච්. එන්. බී. අඹන්වල මහතාගේ විශේෂ උපදෙස් මත මාතලේ කොට්ඨාස භාර ජ්‍යෙෂ්ඨ පොලිස් අධිකාරි පාලිත ප්‍රනාන්දු මහතාගේ මෙහෙයවීමෙන් සහකාර පොලිස් අධිකාරි කේ. ගීගනගේ මහතා ඇතුළු නිලධාරීහු පිරිසක් මෙහි පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>26</day>
    </date>
    <link>http://www.dinamina.lk/2013/10/26/_art.asp?fn=n13102613</link>
    <topic>සෞදියේ සේවය කළ ශ්‍රී ලාංකිකගිණුම් නලධාරියා ඝාතනය කරලා</topic>
    <author>මහින්ද අලුත්ගෙදර</author>
    <content>සෞදි අරාබියේ සේවය කරමින් සිටි ශ්‍රී ලාංකිකයකු ඝාතනයට ලක්ව ඇතැයි ශ්‍රී ලංකා විදේශ සේවා නියුක්ති කාර්යාංශය පවසයි.මෙලෙස ඝාතනයට ලක්ව ඇත්තේ සෞදි අරාබියේ පෞද්ගලික ආයතනයක ගිණුම් නිලධාරියකු වශයෙන් සේවය කළ කල්පිටිය, නාවක්කඩුව ප්‍රදේශයේ පදිංචි පුද්ගලයකු බවට හඳුනාගෙන ඇති බව විදේශ සේවා නියුක්ති කාර්යාංශයේ නියෝජ්‍ය සාමාන්‍යාධිකාරී මංගල රන්දෙණිය මහතා පැවසීය. මේ ඝාතනය සම්බන්ධයෙන් සැකකරුවන් දෙදෙනකු මේ වනවිට සෞදි අරාබියානු පොලීසිය මඟින් අත්අඩංගුවට ගෙන තිබෙන අතර මේ සිද්ධිය සම්බන්ධයෙන් විශේෂ පරීක්ෂණයක් ආරම්භ කර තිබෙන බවද රන්දෙණිය මහතා කීය. මරණ පරීක්ෂණ කටයුතු අවසන් වූ වහාම මළ සිරුර ශ්‍රී ලංකාවට රැගෙන ඒම සඳහා පියවර ගන්නා බවද හෙතෙම කීය.මේ ශ්‍රී ලාංකිකයා ඝාතනයට හේතුව මේ දක්වා අනාවරණය වී නොමැති බවද වාර්තා වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>26</day>
    </date>
    <link>http://www.dinamina.lk/2013/10/26/_art.asp?fn=n13102614</link>
    <topic>විශ්වවිද්‍යාල ඒකාබද්ධ බල මණ්ඩලයේනිදහස් සේවක සංගමයේ නිල මඬුල්ල</topic>
    <author>ගම්පහ සංචාරකනිමල් ජයසිංහ</author>
    <content>ශ්‍රී ලංකා නිදහස් සේවක සංගමයේ විශ්වවිද්‍යාල ඒකාබද්ධ බල මණ්ඩලයේ 2013/ 2014 වර්ෂය සඳහා තෝරා පත්කර ගත් නිලධාරි මණ්ඩලය මෙසේය.ප්‍රධාන අනුශාසක කේ. එස්. මාවැල්ලගේ මහතා (අධ්‍යක්ෂ ජනරාල් උසස් අධ්‍යාපන අමාත්‍යාංශය - ශිෂ්‍ය කටයුතු), සභාපති - ඩී. ජී. ආර්. එම්. තඹවිට මහතා රජරට විශ්වවිද්‍යාලය.සමලේකම්වරු - ඒ. එන්. වේරගොඩ - කොළඹ විශ්වවිද්‍යාලය, දුමින්ද චානා - විශ්වවිද්‍යාල ප්‍රතිපාදන කොමිසම, භාණ්ඩාගාරික - අසංක ද මෙල් (මොරටුව විශ්වවිද්‍යාලය), උප සභාපති - ජයරත්න ඒකනායක (රුහුණු විශ්වවිද්‍යාලය), ප්‍රධාන සංවිධායක - ඒ. එම්. හර්ෂපාල (සබරගමුව විශ්වවිද්‍යාලය), ප්‍රචාරක ලේකම් - තුෂාර සංජීව පෙරේරා (විවෘත විශ්වවිද්‍යාලය), ප්‍රධාන උපදේශක - පී. පී. එන්. පෙරේරා (විවෘත විශ්වවිද්‍යාලය)විධායක සභාව - හේෂාන් විජේතුංග (රජරට වි. වි.), සමන්ත කරුණාරත්න (කොළඹ වි. වි.), සුනිල් තිලකරත්න (දේශීය වෛද්‍ය වි. වි.), එල්. එන්. ක්‍රිශාන්ත (වි. වි. ප්‍රති. කො.), ජානක පෙරේරා (ජයවර්ධනපුර වි. වි.), ඩී. රෝහිත (මොරටුව වි. වි.), තිස්ස චන්ද්‍රසිරි (කැලණිය වි. වි.), ඩී. ජේ. චන්දන (රුහුණු වි. වි.), පී. ආර්. රණසිංහ (සෞ. වි. වි.), බී. ආර්. බස්නායක (සබරගමුව වි. වි.), සරත් ප්‍රේමරත්න (පේරාදෙණිය වි. වි.), සුදීප පෙරේරා (වි. විශ්ව), එස්. එස්. කේ. හේරත් (වයඹ වි. වි.).</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>26</day>
    </date>
    <link>http://www.dinamina.lk/2013/10/26/_art.asp?fn=n13102615</link>
    <topic>බස්නාහිර-දකුණ-සබරගමුව-මධ්‍යමට සවස තැනින් තැන වැසි</topic>
    <author>උදුලා පීරිස්</author>
    <content>බස්නාහිර, දකුණ, සබරගමුව හා මධ්‍යම පළාත්වල අද (26) හවස තැනින් තැන ගිගුරුම් සහිත වැසි ඇතිවිය හැකි බව කාලගුණ විද්‍යා දෙපාර්තමේන්තුව පවසයි. සවස වැස්සත් සමඟ කෙටි කාලීන සුළං ඇතිවිය හැකි බවත්, වැස්සත් සමඟ අකුණු අනතුරු ඇතිවීමේ අවදානමක් පවතින බැවින් ඒ සම්බන්ධයෙන් අවශ්‍ය පියවර ගන්නා ලෙස කාලගුණ විද්‍යාඥ අනූෂා වර්ණකුල මහත්මිය පැවසුවාය. කොළඹ සිට මාතර හරහා හම්බන්තොට දක්වා වන වෙරළට ඔබ්බෙන් වන මුහුදු තීරයේ විටින් විට ගිගුරුම් සහිත වැසි ඇතිවිය හැකි බව ද කාලගුණ විද්‍යා දෙපාර්තමේන්තුව පවසයි.ඊශානදිග මුහුදු තීරයේ තැනින් තැන ගිගුරුම් සහිත වැසි ඇතිවන බවත්, ඒ සමඟ බටහිර හා නිරිතදිග මුහුදු තීරයේ පැයට කිලෝමීටර් 30 – 40 ක වේගයෙන් සුළං ඇතිවන බවත් එම දෙපාර්තමේන්තුව කියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>26</day>
    </date>
    <link>http://www.dinamina.lk/2013/10/26/_art.asp?fn=r1310261</link>
    <topic>මිනිසුන් බියකර දේපළ කොල්ලකෑකල්ලියක තිදෙනකු කූඩූ කරයි</topic>
    <author>රාවතාවත්ත සමූහ - රෝහන ද සිල්වා</author>
    <content>මන්නා පිහි පෙන්වා බයකර මිනිසුන්ගේ දේපළ කොල්ලකන කල්ලියකට අයත් තිදෙනෙක් මොරටුව පොලිසියේ අපරාධ විමර්ශන අංශය මගින් අත්අඩංගුව ගෙන මොරටුව මහේස්ත්‍රාත් අධිකරණය වෙත ඉදිරිපත් කිරීමෙන් පසු පසුගිය 15 වැනි දින හඳුනාගැනීමේ පෙරෙට්ටුවකට ඉදිරිපත් කිරීමෙන් අනතුරුව 22 දින දක්වා රක්ෂිත බන්ධනාගාර ගතකරන ලදී.පසුගිය මසදී එගොඩඋයන ඉන්ධන පිරවුම්හල වෙත පැමිණි කාරයක් නවතා එහි රියැදුරුගේ බෙල්ලට පිහියක් ‍තියා රුපියල් 24,000/- ක් කොල්ලකෑ මෙම කණ්ඩායමේ දෙදෙනකු වෙත පොලිස් ඇස යොමුවී තිබිණි.ඉන්පසු පසුගිය 28 වැනි දින ද මෝදර වටරවුමේදී බෙල්ලට පිහියක් තබා පුද්ගලයෙකුගෙන් රුපියල් 7500 ක් හා ජංගම දුරකථනයක් ද මේ අය විසින් කොල්ලකා ඇති අතර මේ මස 01 වන දින දී එගොඩඋයන ප්‍රදේශයේදී බෝතල් කටුවක් පෙන්වා බයකොට පුද්ගලයකුගෙන් රු. 19,500/- ක් සහ ජංගම දුරකථන දෙකක් ද මොවුන් විසින් පැහැරගෙන ඇති බව පොලිසිය ප්‍රකාශ කරයි.පසුව මොරටුව අපරාධ විමර්ශන අංශයේ ස්ථානාධිපති උප පොලිස් පරීක්ෂක කමල් බණ්ඩාර මහතාගේ මෙහෙයවීමෙන් විශාල පරිශ්‍රමයක් දරා මෙම සැකකරුවන් තිදෙනා අත්අඩංගුවට ගෙන ඇත. එගොඩඋයන හා මෝදර පදිංචිකරුවන් වන මෙම තිදෙනා 29, 33 සහ 35 වන වියේ පසුවන අය වේ.මොරටුව මූලස්ථාන පොලිස් පරීක්ෂක අමල් එදිරිමාන්න මහතාගේ අධීක්ෂණයෙන් අපරාධ අංශයේ ස්ථානාධිපති උප පොලිස් පරීක්ෂක කමල් බණ්ඩාර මහතා සමඟ සැරයන් 58067 බස්නායක, කොස්තාපල්වරුන් වන 60667 ලියනආරච්චි, 70653 මාරපන, 71571 ඒකනායක, 83933 මධුශංක යන අය පරීක්ෂණ පැවැත්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>26</day>
    </date>
    <link>http://www.dinamina.lk/2013/10/26/_art.asp?fn=r1310262</link>
    <topic>මාවනැල්ල බස්පොළ අසල කුණු ගොඩ ජනතාවට හිසරදයක්</topic>
    <author>මාවනැල්ල සමූහ පී. සෙනෙවිරත්න</author>
    <content>මාවනැල්ල - මහනුවර ප්‍රධාන මහා මාර්ගයේ ප්‍රධාන බස් නැවතුම්පොළ භූමියෙන් රඹුක්කන මහා මාර්ගයෙන් යාර පහක් හයක් පමණ දුරට ඉදිරියට ගමන් කරන විට කන්දප්පා ගොඩනැගිල්ල කෙළවර පිහිටි මෙම ස්ථානය ඉතාම ජරාවාස තත්ත්වයට පත්ව ඇත.මෙම ස්ථානයට ලොරි රථවලින් ගෙනැවිත් දමන මෙම අපවිත්‍ර ද්‍රව්‍ය නිසා දුගඳ හමන තත්ත්වයක් ද උද්ගතව තිබේ.ජලය ගලා යන කානු පද්ධතිය ද අවහිරව ජලය රැඳී පවතිනු ද දක්නට ලැබේ. මෙම අපවිත්‍ර ස්ථානයන් පිළිබඳව වගකිවයුතු පිරිස් සොයා නොබලන බව එම ස්ථානයන් අසල මහා පරිමාණයෙන් වෙළෙඳ ව්‍යාපාරයන් පවත්වාගෙන යන ව්‍යාපාරිකයන් ද පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>26</day>
    </date>
    <link>http://www.dinamina.lk/2013/10/26/_art.asp?fn=r1310263</link>
    <topic>විශ්‍රාමික නලධාරීන්ගේ වෘත්තීය දැනුමපොලිසියට යළි ලබා ගැනීම කාලෝචිතයි</topic>
    <author>මතුගම මධ්‍යම - නිමල් වීරසේන</author>
    <content>කලක් ‍ෙපාලිස් සේවයේ යෙදී සිට විශ්‍රාමිකව සිටින පිරිස ඒ ක්ෂේත්‍රය පිළිබඳව ඉහළ දැනුම් සම්භාරයක් ලබා සිටින පිරිසක් බවත් එම දැනුම් සම්භාරය පොලිස් දෙපාර්ත‍ෙම්න්තුවට යළි ලබාගෙන පොලිසියේ ක්‍රියාකාරීත්වය දැනට වඩා ඉහළට ඔසවා තබා ගැනීමට කාලය එළඹී තිබෙන බව කළුතර කොට්ඨාසයේ පොලිස් අධිකාරී රොෂාන් ද සිල්වා මහතා පැවසීය.ඒ මහතා එසේ පැවසුවේ කළුතර දිස්ත්‍රික් විශ්‍රාමික පොලිස් නිලධාරීන්ගේ සුබ සාධක සංගමයේ අයවැය සංවත්සර උත්සවයට සහභාගි වෙමිනි.තවදුරටත් කතා කළ ඒ මහතා මෙසේද පැවසීය.සමහර අවස්ථාවල පොලිසියේ රාජකාරිමය කටයුතු පිරිහීමට ලක්වෙමින් පවතින බවද පෙනීයන කරුණක්. ඔබගේ එම දැනුම හා මනා පලපුරුද්ද නිකරුණේ ගෙවීයාමට ඉඩදීම සමාජයට කරනු ලබන බලවත් අසාධාරණයක්. එමනිසා අපගේ ඉදිරි කටයුතු වලදී රාජකාරිමය තත්වයක් පලුදු නොවන්නා වූ පරිදි ක්‍රමවත්ව ඉහළට ඔසවා තබා පොලිසියේ නිසි ගෞරවය රැක ගැනීම උදෙසා ඔබසැමගේ දැනුම හා පළපුරුද්ද දැනට සේවයේ යෙදී කටයුතු කරන නිලධාරීන්ට ද ලබාදීම සඳහා කටයුතු කරන අතර ඔබසැම විවිධ ක්ෂේත්‍රයන් තුළින් අපට එම සහයෝගය ලබාදෙන ලෙස ඉල්ලා සිටිනවා.දකුණු කළුතර පොලිස් ස්ථානාධිපති ප්‍රධාන ‍ෙපාලිස් පරීක්ෂක සමන් වෙදගේ මහතාගේද සහභාගීත්වයෙන් යුතුව කළුතර රිව විවු හෝටල් ශාලාවේ පැවැති මෙම සංවත්සරික රැස්වීම් අවස්ථාවේ දී සංගමයේ සාමාජිකව දැනට අංශභාග රෝගයෙන් ‍ෙපළෙන පී. ටී. ඩී. තිලකරත්න මහතාට රෝද පුටුවක් ප්‍රදානය කිරීමක් ද සිදු‍ෙකරුණු අතර ඉදිරි කටයුතු වශයෙන් ඩී. ආර්. ටී. දෙහිගම මහතා සභාපති වශයෙන් ද, ඩබ්ලිව්. වික්‍රමරත්න මහතා උප සභාපති වශයෙන් ද, ඩී. බී. ඇම්. ජයසේකර මහතා ලේකම් වශයෙන් ද, බී. ඒ. ඩී. කේ. බෝපිටිය මහතා උප ලේකම් වශයෙන් ද, එල්. රණසිංහ මහතා භාණ්ඩාගාරික වශයෙන් ද 2014 වර්ෂය සඳහා තෝරා පත්කර ගැනිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>26</day>
    </date>
    <link>http://www.dinamina.lk/2013/10/26/_art.asp?fn=r1310264</link>
    <topic>කෙක්කෙන් පොල් කඩද්දී සෙනේරිස්ට දුරකථන ඇමතුමක්</topic>
    <author>බර්ටි ලයනල්</author>
    <content>සුපුරුදු පරිදි සෙනේරිස් සහ ලක්ෂ්මන් එකට බැඳි උණ ලී කෙකි මිටිය කරේ රුවාගෙන පාපැදියේ නැගී ප්‍රියන්තගේ වත්තට පැමිණියෝය. ප්‍රියන්ත සමඟ කෙටි පිළිසඳරකින් පසු උණ ලී කෙකි එකිනෙක වෙන්කර ගත් ඔවුන් රාජකාරිය ආරම්භ කළහ.සෙනේරිස් පොල් කෙක්ක අහස දෙසට මානා පොල් ගස මුලට ගෙනගොස් පොල් වල්ලක රැඳවූවේය. කෙක්ක ගෙඩියක රැඳවුන බව දැනිනි. කෙක්ක පහලට ඇදීමට සැරසෙත්ම ඔහුගේ දුරකථනය නාදවිය. වමතින් කෙක්ක තදකර ගත් ඔහු දකුණත හැඳ සිටි කොට කලිසමේ සාක්කුවට අත දමා ජංගම දුරකථනය අතට ගෙන අංකය විමසිලි කළේය.“හලෝ... හලෝ... ඇයි හදිස්සියක්ද... කියන්නකො...” කියමින්ම දුරකථනය වම් කනත් උරහිසත් අතර හිරකරගත්තේය. තමා කරන්නේ කුමක්දැයි ඔහුට අමතක විය. ඇමතුම සිහිය වෙනස් කළේය.“හලෝ... කියන්න. කොහොම හරි දවල් 12.00ට එන්නන්කො. ඉවසල ඉන්නකො.” කියන ගමන්ම කෙක්ක පහලට ඇද්දවුනි. නටුව කැපුනු පොල්ගෙඩිය කෙක්ක දිගේ රූටාවිත් ඔහුගේ හිසේ වැදුනි. ඔහුට සිහි නැතිවිය. බිම ඇද වැටුනි. මෙය දුටු ප්‍රියන්ත ලක්ෂ්මන් සමඟ ළගට දිව ආවෝය. වහා ක්‍රියාත්මක වුන මේ දෙදෙනා මෝටර් රථයේ දමා වහාම රෝහල වෙත ගෙන ගියෝය. වෛද්‍ය ප්‍රතිකාර නිසි අයුරින්ම ලැබුණි.බයවෙන්න දෙයක් නෑ, හිස් මුදුන බේරිලා පැත්තෙන් වැදිල තියෙන්නෙ. වෛද්‍යවරයා ඔවුන් අස්වැසීය. මද වේලාවකින් සෙ‍නේරිස්ට පියවි සිහිය ලැබුණේය.මොකද සෙනේරිස් අයියෙ වුණේ. කව්ද කෝල් එක දුන්නෙ දෙදෙනා ළඟට වී විමසුවෝය.“අනේ... මන්ද ‍සෙනේරිස් කෙදිරි ගෑවේය. කවුද කතාකලේ... කෝල් එක කාගෙන්ද නැවතත් ලක්ෂ්මන් ඇසුවේය.“චමිලා බං... සෙනේරිස්ගේ මුවින් ඉබේම පිටවුණි.“චමිලා... චමිලා” මවිත වී බලා සිටි ලක්ෂ්මන් “මේ උඩහ ගෙදර චාලිඅයියගෙ පවුල... ඈ” හ්ම් හ්ම්... සෙනේරිස් හිස වැනුවේය.හ... හ... කියමින් පවුල අනෝමා නෙ... චමිලා... ච...මි...ලා...දෙදෙනාටම සිදුවූ දෙය අවබෝධ වීමට එතරම් කාලයක් ගත නොවීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>26</day>
    </date>
    <link>http://www.dinamina.lk/2013/10/26/_art.asp?fn=r1310265</link>
    <topic>රන් සුරයක් වංචා කළැයිනඩුව කල් තබයි</topic>
    <author>පානදුර සමූහ - කපිල සෝමරත්න</author>
    <content>රුපියල් ලක්ෂයක් පමණ වටිනා රන් පවුම් එකහමාරක් පමණ වටිනා රන් සුරයක් සාපරාධී ලෙස වංචා කිරීම සම්බන්ධ චෝදනාවක් පානදුර පොලිසිය විසින් පානදුරේ චීවරධාරියකුට පැවරූ නඩුවක විභාගය පානදුර අතිරේක දිසා විනිසුරු සහ අතිරේක මහේස්ත්‍රාත් රුචිර වැලිවත්ත මහතා විසින් දෙසැම්බර් මස 09 වැනිදාට කල්තබන ලදී.පැමිණිලිකාරිය වෙනුවෙන් අධිකරණයට කරුණු දැක්වූ නීතිඥ වජිර කවිසිංහ මහතා මෙසේ ද පැවැසීය.මෙම චීවරධාරියා පැමිණිලිකාරියගේ නිවසට ආගිය චීවරධාරියෙකි. ඔහු ලවා රතන යන්ත්‍රය ජීවන්කරවා ගැනීමට පැමිණිලිකාරියට අවශ්‍ය වුණා. පැමිණිලිකාරිය පානදුරේ ධනවත් පවුලක සාමාජිකාවකි. රතන යන්ත්‍රය දැමීම සඳහා පවුම් 1 ½ ක් බරැති රුපියල් ලක්ෂයක් පමණ වටිනා රන් සුරයක් ඇය මෙම චීවරධාරියාට ලබා දුන්නා. මාස කිහිපයක් ගතවූ නිසා චීවරධාරියා හමුවීමට පැමිණිලිකාරිය ගියා. රතන යන්ත්‍රය ජපකර සුරයට දමන විට රන් සුරය පුපුරා ගිය බව චීවරධාරියා ඇයට පැවසුවා. රන් සුරයේ කෑලිවත් චීවරධාරියා පැමිණිලිකාරියට පෙන්වා නැහැ. යම් වංචාවක් කර ඇති බව ඒත්තු ගිය නිසා ඇය පානදුර පොලිසියේ විශේෂ අපරාධ සහ වංචා පරීක්ෂණ අංශයට පැමිණිලි කළා යැයි නීතිඥවරයා පැවසීය. නඩුව විභාග කිරීමට මහේස්ත්‍රාත්වරයා තීරණය කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>26</day>
    </date>
    <link>http://www.dinamina.lk/2013/10/26/_art.asp?fn=r1310266</link>
    <topic>ඉංගිරිය වගවත්ත කර්මාන්ත ශාලාවකඅපද්‍රව්‍ය කළුගඟට මුදාහැරීම ගැන විරෝධය</topic>
    <author>බුලත්සිංහල විශේෂ - මිල්ටන් ධර්මසිංහ</author>
    <content>ඉංගිරිය ප්‍රාදේශීය ලේකම් බල ප්‍රදේශයට අයත් වගවත්ත ප්‍රදේශයේ ආයෝජන මණ්ඩලය මඟින් ආරම්භ කිරීමට නියමිත නව කර්මාන්ත පුරයෙන් ඉවත් කෙරෙන අපවිත්‍ර ජලය මදුරාවල ප්‍රාදේශීය ලේකම් බල ප්‍රදේශයට අයත් ඉළිඹ, කඳන යන ගම්මාන හරහා නළ මාර්ගයක් ඔස්සේ නාරගල පාලම අසලින් කළුගඟට මුදාහැරීමට සැලැසුම් කර තිබීම පිළිබඳව ප්‍රදේශවාසීන්ගේ බලවත් විරෝධය එල්ල වී තිබේ.මේ සැලසුම පිළිබඳව ප්‍රදේශවාසීන්ට දැන ගැනීමට ලැබුණ විගස ඔවුන් මදුරාවල ප්‍රාදේශීය ලේකම් මේනකා අබේරත්න මහත්මිය මුණ ගැසී යෝජිත කර්මාන්ත පුරයෙන් ඉවත්කරන අපවිත්‍ර ජලය ඉළිඹ, කඳන යන ගම්මාන හරහා නළ මගින් කළුගඟට මුදාහැරීමට ඔවුන්ගේ දැඩි විරෝධය පළකරමින් ඊට අවසර නොදෙන ලෙස ඉල්ලා සිටියහ.මේ පිළිබඳව ප්‍රාදේශීය ලේකම් මේනකා අබේරත්න මහත්මියගෙන් කළ විමසීමකදී මෙසේ කීවාය.ආයෝජන මණ්ඩලය මගින් ඉංගිරිය වගවත්ත ප්‍රදේශයේ නව කර්මාන්ත පුරයක් ආරම්භ කිරීමට සැලැසුම් කර තිබෙනවා. යෝජිත කර්මාන්ත පුරයෙන් ඉවත් කෙරෙන අපවිත්‍ර ජලය, ඉළිඹ, කඳන ගම් හරහා නළ මගින් කළුගඟට මුදාහැරීමට අවසර ඉල්ලුවා.කර්මාන්තශාලාවලින් නිකුත් කරන අපවිත්‍ර ජලය කළුගඟට මුදාහැරීමේදී ග‍ඟේ ජලය දුෂණය වන බව ප්‍රදේශවාසීන් පවසනවා.මේ කරුණ සම්බන්ධයෙන් ආයෝජන කලාපයේ හා ආයෝජන මණ්ඩලයේ නිලධාරින් අදාළ රාජ්‍ය අංශවල නිලධාරින් සහ කළුතර දිස්ත්‍රික් මන්ත්‍රී මහාමාර්ග ව්‍යාපෘති ඇමැති නිර්මල කොතලාවල මහතාගේ සහභාගිත්වයෙන් පසුගියදා මදුරාවල ප්‍රාදේශීය ලේකම් කාර්යාලයේදී විශේෂ සාකච්ඡාවක්ද පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>26</day>
    </date>
    <link>http://www.dinamina.lk/2013/10/26/_art.asp?fn=r1310267</link>
    <topic>හෝමාගම හබරකඩ කනිටු විදුහලේ පහේ සමතුන්ට උපහාර</topic>
    <author>@ හංවැල්ල සමුහ - ධර්මසිරි විජේරත්න</author>
    <content>හෝමාගම හබරකඩ කනිටු විදුහලේ පහ වසර ශිෂ්‍යත්ව විභාගය සමත් වු සිසුන්ට උපහාර පිදීමේ උත්සවයක් ඵම විදුහලේදී පැවැත්විනි.ඵම අවස්ථාවට සහභාගී වු බස්නාහිර පළාත් සභා මන්ත්‍රි ගාමිනී තිලකසිරි (ඵ.ජනි.ස)මහතා මෙසේ කීවේය.රැකියාවක් සදහා සම්මුඛ පරීක්ෂණයක දී ශිෂ්‍යත්ව විභාගය සමත් වුණා දැයි කවුරුත් අහන්නේ නැහැ. එතන් දී බලන්නේ අපොස සාපෙළ විභාගය ගැනයි.දරුවකු අනාගතයේ දී වෛද්‍යවරයකු, ඉජිනේරුවරයකු නැතිනම් ගුරුවරයකු වනවාද කියා තීන්දු කරන්නේ එම විභාගයයි. එම නිසා එම විභාගය දරුවකුගේ ජීවිතයේ වැදගත්ම අවස්ථාවයි.අපොස(සාපෙල)විභාගයේදී නියමිත සම්මාන ප්‍රමාණය ලබාගැනීමට අපොහොසත්වන සිසුන්ට වසර අවුරුදු 16 දී ගෙවල්වල නතර වෙන්න සිදු වනවා. අද අපොස සා පෙළ ගුරුවරුන්ගේ විභාගයක් වෙලා.බස්නාහිර පළාත්විපක්ෂ නායක මංජුශ්‍රිඅරංගල,හෝමාගම ප්‍රාදේශිය සභා මන්ත්‍රී සම්පත් ජයසිංහ (එ.ජ.නි.ස) හෝමාගම සහකාර අධ්‍යාපන අධ්‍යක්ෂිකා අජන්තා රූපසිංහ විදුහල්පති ජයන්ත වික්‍රමසිංහ යන මහත්ම මහත්මීහුද අදහස් දැක්වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>26</day>
    </date>
    <link>http://www.dinamina.lk/2013/10/26/_art.asp?fn=s1310261</link>
    <topic>ක්‍රිකට් පුහුණුකරුවන්ගේ වැටුප් ඉහළ යයි</topic>
    <author>ප්‍රින්ස් ගුණසේකර</author>
    <content>ශ්‍රී ලංකා ක්‍රිකට් ආයතනයේ සිටින සියලු ක්‍රිකට් පුහුණුකරුවන්ගේ වැටුප් විශාල ලෙස ඉහළ දැමීමට ක්‍රිකට් විධායක කමිටුව තීරණය කර ඇත. ශ්‍රී ලංකා ක්‍රිකට් පිලේ ප්‍රධාන පුහුණුකරුගේ හා පිතිකරුවන්, පන්දු යවන්නන්, පන්දු රකින්නන්ගේ පුහුණුකරුවන් ඇතුළු සියලු පුහුණුකරුවන්ගේ වැටුප් පසුගිය 1දා සිට බලපැවැත්වෙන පරිදි ඉහළ දමා ඇත.මේ අතර කාන්තා ක්‍රිකට් නායිකා ශෂිකලා සිරිවර්ධනගෙන් කොමිස් මුදලක් ලබාගත්තේ යැයි චෝදනා ලැබු හිටපු කළමනාකරු ඒ.ආර්.එම්.අරූස් මහතාට වසර 5ක ක්‍රිකට් තහනමක් පැනවීමට ද ශ්‍රී ලංකා ක්‍රිකට් විධායක සභාව පියවර ගත්තේය.ශ්‍රී ලංකා ක්‍රිකට් පුහුණුකරුවන්ගේ පඩිවැඩි කිරීමට හේතුව ලෙස ශ්‍රී ලංකා ක්‍රිකට් ආයතනය සඳහන් කරන්නේ ජාතික ක්‍රිකට් පිල ලෝක මට්ටමේ ජයග්‍රහණ කරා මෙහෙයවීමට පුහුණුකරුවන් දක්වන ලද දායකත්වය සැලකිල්ලට ගෙන මේ තීරණයට එළැඹි බවයි. එමෙන්ම ජාතික ක්‍රිකට් පිලට අනුබද්ධ අනෙකුත් සේවයකයන්ගේ වැටුප්ද ඉදිරි කාලයේ ඉහළ දැමීම කෙරෙහි අවධානය යොමුව ඇති බවද පැවැසේ.කෙසේ වුවද ශ්‍රී ලංකා ක්‍රිකට් තේරීම් කමිටු නිලධාරීන් තිදෙ‍නකුගේ වැටුප් ඉහළ දැමීමට ක්‍රිකට් විධායක සභාවගත් තීරණයක් පසුගියදා ක්‍රීඩා ඇමැතිවරයා අත්හිටුවීමට පියවර ගත්තේය. ක්‍රිකට් පුහුණුකරුවන්ගේ වැටුප් ඉහළ දැමීමට එරෙහිව ක්‍රීඩා ඇමැතිවරයා පියවර නොගනු ඇතැයි විධායක කමිටු සාමාජිකයෙකුගෙන් අප කළ විමසීමකදී පැවැසීය.ක්‍රිකට් ආයතනයේ මුදල් හිඟබැවින් තේරීම් කමිටු නිලධාරීන්ගේ වැටුප් ඉහළ දැමීම කිසිසේත් අනුමත නොකරන බව ක්‍රීඩා ඇමැතිවරයා ‍එහිදී පවසා තිබුණි.ක්‍රිකට් විධායක කමිටුවේ තීරණය අනුව තහනමට ලක්වු කාන්තා ක්‍රිකට් කළමනාකරු ඒ.ආර්.එම්.අරූස් මහතාට ක්‍රිකට් ක්‍රීඩාවට සම්බන්ධ කිසිදු ක්‍රියාවක එම කාලය තුළ නිරත විය නොහැක.ඒ අනුව ඔහු විධායක කමිටුවෙන් නෙරපන අතර විනිසුරු කමිටු සභාපති තනතුරද අහිමි කෙරේ. ශ්‍රී ලංකා ක්‍රිකට් නායිකාවගෙන් කොමිස් මුදල් ඉල්ලීම පිළිබඳ විශේෂ පරීක්ෂණයක් පැවැති අතර එහිදී ඒ.ආර්.එම්.අරූස් මහතා වරදකරු බවට පත්විය. නීතිඥ කාලිංග ඉන්ද්‍රතිස්ස මහතාගේ ප්‍රධානත්වයෙන් යුත් ත්‍රී පුද්ගල කමිටු වාර්තාව ක්‍රිකට් විධායක කමිටුවේ දීර්ඝ ලෙස සාකච්ඡාවී ඇතැයිද වාර්තා වේ. මේ අතර විනිසුරු කමිටු සභාපති ලෙස චන්දිම මාපටුන මහතා පත්කිරීමට ක්‍රිකට් විධායක සභාව කටයුතු කර ඇතැයි නිවේදනයක සඳහන් වේ. ඔහුට එම තනතුරට අමතරව තරගාවලි සංවිධායක කමිටු සභාපති තනතුරද හිමිවඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>26</day>
    </date>
    <link>http://www.dinamina.lk/2013/10/26/_art.asp?fn=s1310262</link>
    <topic>සිවු දින ක්‍රිකට් ශූරතාව සභාපතිගේ පිලට</topic>
    <author/>
    <content>ශ්‍රී ලංකා ක්‍රිකට් කණ්ඩායමේ කල් දමන ලද සිම්බාබ්වේ ටෙස්ට් සංචාරය වෙනුවට ශ්‍රී ලංකා ක්‍රිකට් ආයතනය විසින් සංවිධාන කළ තුන්කොන් සිවුදින ක්‍රිකට් තරගාවලියේ ශූරතාව දිනාගැනීමට ක්‍රිකට් සභාපතිගේ පිල සමත්විය.කොළඹ එස්.එස්.සී පිටියේදී ඊයේ නිමාවට පත්වු ශ්‍රී ලංකා ‘ඒ’ පිල හා ක්‍රිකට් සභාපතිගේ පිල අතර තරගය ජය පරාජයෙන් තොරව අවසන් වූවත් පළමු ඉනිමේ ජය ලැබූ ක්‍රිකට් සභාපතිගේ පිල ‍තරගාවලියේ ප්‍රසාද ලකුණු සටහනේ පෙරමුණ ගනිමින් ශූරයන් බවට පත්විය.පළමු තරගයේදී මෙන්ම ඊයේ නිමාවු තරගයේදී ශතකයක් වාර්තා කරමින් තරගාවලියේ වැඩිම ලකුණු ලාභියාවු කුමර් සංගක්කාර තරගයේ වීරයා ලෙස නම් කෙරිණි.ශ්‍රී ලංකා ක්‍රිකට් සභාපතිගේ පිල සිය පළමු ඉනිමට ලකුණු 501ක් රැස් කළ අතර ශ්‍රී ලංකා ‘ඒ’ කණ්ඩායම පළමු ඉනිමේ දී ලකුණු 125කට දැවී ගියේය. ඒ අනුව ලකුණු 467ක පළමු ඉනිමේ ලකුණු සංඛ්‍යාව සමග සිය දෙවැනි ඉනිම ආරම්භ කළ ක්‍රිකට් සභාපතිගේ පිල ඊයේ එක් කඩුල්ලක් දැවී ලකුණු 205ක් ලබා සිටියදී ඉනිම අත්හිටුවා ‘ඒ’ කණ්ඩායමට දෙවැනි ඉනිම ආරම්භ කිරීමට ආරාධනා කළේය.දෙවැනි ඉනිම සඳහා පිටියට පිවිසි ශ්‍රී ලංකා ‘ඒ’ පිලේ පළමු කඩුල්ල ලකුණු 54දී බිඳ වැටිණි. සචිත්‍ර සේනානායකගේ පන්දුවක් හමුවේ පබසර වඩුගේ ලකුණු 30කට පිටියෙන් ඉවත් වු අතර භානුක රාජපක්ෂද ලකුණු 9කට දැවී ගියේය.නායක දිනෙෂ් චන්දිමාල්ට ලබාගත හැකිවුයේ එක් ලකුණක් පමණි. මුළු ලකුණු 79දී ඔහු තෙවැනි කඩුල්ල ලෙසින් පිටියෙන් ඉවත්විය. තරගය නිමාවට පත්වන විට ශ්‍රී ලංකා ‘ඒ’ කණ්ඩායම කඩුලු 3ක ලකුණු 197ක් ලබාගෙන සිටියේය. මහේල උඩවත්ත ලකුණු 86ක් හා කිත්රුවන් විතානගේ ලකුණු 60ක් ලබාගනිමින් නොදැවී කඩුල්ලේ රැදී සිටියහ.ඊයේ දිනය ආරම්භ වනවිට මුළු ලකුණු 91කදී නොදැවී කඩුල්ලේ රැදීසිටි සභාපතිගේ පිලේ ආරම්භක පිතිකරු යුගලයට පළමු කඩුල්ල සඳහා එක්කළ හැකිවුයේ තවත් ලකුණු 47ක් පමණි.ලකුණු 138දී අශාන් ප්‍රියංජනගේ පන්දුවක් හමුවේ කෞෂාල් සිල්වා කඩුල්ල මුවා කිරීමේ වරදට හසුවිය. පන්දු 123කට මුහුණදුන් සිල්වා හතරේ පහර 8ක් සමගින් ලකුණු 58ක් රැස් කළේය.දිවා විවේකය සඳහා තරගය නතර කරනවිට සභාපතිගේ පිල එක් කඩුල්ලකට ලකුණු 205ක් ලබා තිබුණි. ඒ සමග ඉනිම අත්හිටුවීමට සභාපතිගේ පිල තීරණය කළේය. ඒ වනවිට නායක දිමුත් කරුණාරත්න ලකුණු 111ක් හා ප්‍රසන්න ජයවර්ධන ලකුණු 27ක් රැස්කරමින් නොදැවී කඩුල්ලේ රැදී සිටියේය.ශ්‍රී ලංකා ‘ඒ’ පිල සංවර්ධන කණ්ඩායම සමග පැවැති තරගයෙන් කඩුලු 7ක ජයක් හිමිකර ගැනීමෙන් තරගාවලියේ දෙවැනි ස්ථානයට හිමිකම් කීවේය.501 (ඕවර 122.3) කුමාර් සංගක්කාර 169, මහේල ජයවර්ධන 82, දිමුත් කරුණාරත්න 73, ප්‍රසන්න ජයවර්ධන 33 (ඩිල්රුවන් පෙරේරා 107/3) සහ දෙවැනි ඉනිම-205/1 (ඕවර 61) ඉනිම අත්හිටුවන ලදි‍. දිමුත් කරුණාරත්න නොදැවි 111, කෞෂාල් සිල්වා 58, ප්‍රසන්න ජයවර්ධන නොදැවී 27125 සියල්ලන් දැවී (ඕවර 40.3) මහේල උඩවත්ත 47 (සචිත්‍ර සේනානායක 36/4, රංගන හේරත් 23/3) සහ දෙවැනි ඉනිම-197/3 (ඕවර 50) මහේල උඩවත්ත නොදැවී 86, කිත්රුවන් විතානගේ නොදැවී 60යි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>26</day>
    </date>
    <link>http://www.dinamina.lk/2013/10/26/_art.asp?fn=s1310263</link>
    <topic>කෙන්යා ක්‍රිකට් පිල ශ්‍රී ලංකාවේ සංචාරයක</topic>
    <author>නිරෝෂන් ප්‍රියංකර</author>
    <content>විස්සයි 20 ක්‍රිකට් තරගාවලියකට සහභාගී වීම සඳහා කෙන්යා ක්‍රිකට් පිල ශ්‍රී ලංකාවට පැමිණ සිටියි. ඔවුන් ශ්‍රී ලංකා ‘ඒ’ කණ්ඩායම අතර නිල නොවන විස්සයි 20 ක්‍රිකට් තරග 7කට සහභාගිවීමට නියමිතය. තරගාවලිය හෙට (27) සී.සී.සී පිටියේදී ආරම්භ වේ. 24 දෙනෙකුගෙන් සමන්විත ශ්‍රී ලංකා ‘ඒ’ කණ්ඩාය‍මේ නායකත්වය දිනේෂ් චන්දිමාල්ට හිමිවී ඇති අතර උප නායකයා ලෙස ළහිරු තිරිමාන්න කටයුතු කරයි. තරගාවලියට නම් කළ ශ්‍රී ලංකා ‘ඒ’ සංචිතයට කලකට පසුව උපුල් තරංග ඇතුළත්වීම විශේෂත්වයකි.ශ්‍රී ලංකා ‘ඒ’ පිල- දිනේෂ් චන්දිමාල් (නායක), ළහිරු තිරිමාන්න (උප නායක), කුසල් ජනිත්, මහේල උඩවත්ත, ෂෙහාන් ජයසූරිය, උපුල් තරංග, අෂාන් ප‍්‍රියංජන්, කිත්රුවන් විතානගේ, ඇන්ජලෝ පෙරේරා, ධනුෂ්ක ගුණතිලක, යශෝධ ලංකා, නිරෝෂන් දික්වැල්ල, රමිත රඹුක්වැල්ල, චතුරංග ද සිල්වා, අකිල ධනංජය, සීකුගේ ප‍්‍රසන්න, මිලින්ද සිරිවර්ධන, ඉසුරු උදාන, ඉෂාන් ජයරත්න, කෝසල කුලසේකර, ළහිරු ජයරත්න, දිල්හාර ලොකුහෙට්ටිගේ, ජීවන් මෙන්ඩිස් සහ ශාමින්ද එරංගකෙන්යානු ක්‍රිකට් පිල- කොලින්ස් ඔබූයා, රකිප් පතෙල්, මොරිස් ඔයුමා, නෙමියා ඔඩියම්බෝ, හිරේන් විරයියා, ශීම් න්ගොචි, ස්ටීව් ටිකොලෝ, රග්හිබ් අගා, නෙල්සන් ඔඩියම්බෝ, ඒලිජා ඔටිනෝ, ඩහිරෙන් ගොන්ඩරියා, තෝමස් ඔඩයෝ, ගුර්දීප් සිං, එම්මානුඑල් බුන්දි, ඩන්කන් ඇලන් සහ ඉර්ෆාන් කරීම්තරග කාලසටහන- හෙට - පළමු තරගය සී. සී. සී.හිදී (ප.ව. 2.15) ඔක්.29 - දෙවැනි තරගය එන්. සී. සී.හිදී (පෙ.ව. 9.45) ඔක්.29 - තෙවැනි තරගය එන්. සී. සී. හිදී (ප.ව. 2.15) ඔක්.31 - සිවුවැනි තරගය සී. සී. සී. හිදී (පෙ.ව. 9.45) ඔක්.31 - පස්වැනි තරගය සී. සී. සී. හිදී (ප.ව. 2.15) නොවැ.02 - හයවැනි තරගය සී. සී. සී. හිදී (පෙ.ව. 9.45) නොවැ.02 - හත්වැනි තරගය සී. සී. සී. හිදී (ප.ව. 2.15).</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>26</day>
    </date>
    <link>http://www.dinamina.lk/2013/10/26/_art.asp?fn=s1310264</link>
    <topic>චීනයේ සන්ග් ජියූ හා පකිස්තානයේ කිව් අමිදෙවැනි දිනය වර්ණවත් කරති</topic>
    <author>වර්නන් ගුණසේකර මහනුවර දිගන සිට...</author>
    <content>මහනුවර දිගන වික්ටොරියා ගොල්ෆ් පිටි‍යේ පැවැත්වෙන 14වැනි ‘ශ්‍රී ලංකන් එයාර්ලයින්ස් ගො‍ල්ෆ් ක්ලැසික්ස්’ තරගාවලියේ ඊයේ දෙවැනි දිනය අවසන් වනවිට චීනයේ සන්ග් ජියූ පිරිමි අංශයෙන් ද, පකිස්තානයේ කිව් අමි කාන්තා අංශයෙන් ද පෙරමුණට පිවිස සිටියහ.‘පිරිමි ග්‍රොස්’ හා ‘කාන්තා ග්‍රොස්’ ලෙසින් තරග පැවැත්වෙන අතර ජියූ ඉදිරියට පැමිණයේ පිටියේ ලකුණු 56ක් ලබා ගනිමිනි. වික්ටෝරියා ගොල්ෆ් සමාජයේ සාමාජික නිමල් වෙත්තමුණි ලකුණු 53ක් ලබා ගනිමින් දෙවැනි ස්ථානයට පත්ව සිටියේය. ඔහු, හිටපු ශ්‍රී ලංකා ක්‍රිකට් ක්‍රීඩක සිදත් වෙත්තමුණිගේ බාල සොහොයුරෙකි. ක්‍රීඩකයන් 60 දෙනකු මේ තරගයට සහභාගි වූහ.කිව් අමි ලකුණු 50ක් ලබා ගෙන ‘කාන්තා ග්‍රොස්’ තරගයේ පෙරමුණට පිවිස සිටි අතර ලකුණු 32ක් ලබා ගත් සෝනියා ‍බොයිල් දෙවැනි ස්ථානයට පත්ව සිටියාය. වික්ටෝරියා ගොල්ෆ් සමාජයේ සාමාජිකාවක වන ඇය බ්‍රිතාන්‍ය ජාතිකයෙකි. ඇය ශ්‍රී ලංකාවේ පදිංචිව සිටින්නීය.මේ තරගාවලියේ සැකැස්ම අනුව සෑම ක්‍රීඩක ක්‍රීඩිකාවක්ම පිට පිට දින දෙකක් තරග වැදිය යුතුව තිබේ. ඔවුන්ගේ තරගය අවසන් වන්නේ දෙවැනි දිනයේදීය.මේ අනුව පළමු කණ්ඩායමේ තරගය ඊයේ අවසන් වෙද්දී ජියූ හා අමි පළමු ස්ථාන හිමිකර ගෙන සිටියහ. තවත් තරගකරුවන් 116දෙනෙක් අද සහ හෙට තරග වැදීමට නියමිතය.ක්‍රීඩක ක්‍රීඩිකාවන් 170 දෙනකු සමස්ත තරගාවලියට සහභාගි වෙති. මෙයින් 112 දෙනෙක් විදේශිකයන් වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>26</day>
    </date>
    <link>http://www.dinamina.lk/2013/10/26/_art.asp?fn=s1310265</link>
    <topic>‘ඩයලොග් සෙරන්ඩිබ්’ කුසලාන ජාත්‍යන්තරතුන්කොන් රගර් තරගාවලිය අද ඇරැඹේ</topic>
    <author>ෆවුස් මොහොමඩ්</author>
    <content>මෙරට රගර් ඉතිහාසයට නව පරිච්ඡේදයක් එකතු කරමින් අද කොළඹ නවීකරණය කරනු ලැබූ තුරඟ තරග පිටියේ දී ආරම්භ වන ඩයලොග් සෙරන්ඩිබ් කුසලාන තුන්කොන් ජාත්‍යන්තර රගර් තරගාවලිය නියෝජනය කරන ශ්‍රී ලංකා කණ්ඩායම දිරි ගැන්වීමට හිටපු ක්‍රිකට් නායකයන් වන නියෝජ්‍ය ඇමැති සනත් ජයසූරිය, තිලකරත්න ඩිල්ෂාන් හා වත්මන් ටෙස්ට් හා එක්දින නායක ඇන්‍‍ජෙලෝ මැතිව්ස් එක්වෙති.පෙරේදා රාත්‍රියේ දී කොළඹ තුරඟ තරග පිටිය පළමු වරට විදුලි ආලෝකයෙන් ඔපවත්වූ අතර තරගාවලිය නියෝජනය කරන ශ්‍රී ලංකා කණ්ඩායම දිරි ගන්වමින් හිටපු ක්‍රිකට් නායකයන් විශේෂ දේශන කීපයක් පැවැත්වූහ. ශ්‍රී ලංකා රගර් පිලේ නායක පාර්ලිමේන්තු මන්ත්‍රී නාමල් රාජපක්ෂ මහතාගේ අදහසක් අනුව ක්‍රියාත්මක වූ මේ වැඩමුලුව මෙරට ක්‍රීඩා ඉතිහාසයේ විශේෂ අවස්ථාවක් බව රගර් ප්‍රවීනයෝ පවසති.තරගාවලිය ජය ගනිමින් අන්තර් ජාතික රගර් සංගමයේ ශ්‍රේණිගත කිරීම්වල ඉහළ ස්ථානයක් අත්කර ගැනීමට ශ්‍රී ලංකා කණ්ඩායමට මෙවැනි දිරිගැන්වීම් අතිශය වැදගත් වනු ඇතැයි ද රගර් ප්‍රවීනයෝ පෙන්වා දෙති.තරගාවලිය ආරම්භ කරමින් ශ්‍රී ලංකා පිල හා මැඩගස්කර් කණ්ඩායම අතර තරගය අද පස්වරු 5.30ට ආරම්භ කෙරේ. නව පුහුණුකරු රොනී ඉබ්‍රාහිම් මහතා යටතේ පුහුණුව ලැබූ ශ්‍රී ලංකා කණ්ඩායමට අත්දැකීම් බහුල ක්‍රීඩකයන් මෙන්ම යොවුන් ක්‍රීඩකයන් රැසක් ද ඇතුළත් වන අතර තරගාවලියට සාර්ථක ආරම්භයක් ලබා ගැනීම ශ්‍රී ලංකා පිලේ අරමුණය.ඉතා විශිෂ්ට ඉදිරිපෙළ ක්‍රීඩකයන් රැසක් අද තරගයට ක්‍රීඩා කරන අතර අත්දැකීම් බහුල ක්‍රීඩකයන් වන ප්‍රදීප් ලියනගේ හා දිනූෂ චතුරංග මැද පෙළ ශක්තිමත් කරති. මැඩගස්කර් කණ්ඩායමට ද ජාත්‍යන්තර රගර් පිටියේ ප්‍රබල ක්‍රීඩකයන් රැසක් එක්වී සිටින බැවින් අද තරගය උණුසුම් මුහුණුවරක් ගනු ඇත.ශ්‍රී ලංකා කණ්ඩායම මෙසේය - නාමල් රාජපක්ෂ (නායක), එරංග ස්වර්ණතිලක, අචල පෙරේරා, හසිත පෙරේරා, සජිත් සාරංග, ෂැරෝ ප්‍රනාන්දු, ධනුෂ්ක පෙරේරා, බිලාල් හසන්, රෙහාන් වීරකෝන්, නි‍රෝෂන් ප්‍රනාන්දු, චාමර දාබරේ, ලවංග පෙරේරා, දිනූෂ චතුරංග, සඳුන් හේරත්, රීසා මුබාරක් - අතිරේක ක්‍රීඩකයන් - හෙන්රි ටෙරන්ස්, එන්.ඒ.ජයලාල්, දුමින්ද පුලිකු‍ට්ටිආරච්චි, ඉෂාන් නූර්, රෝහිත රාජපක්ෂ, නුවන් හෙට්ටිආරච්චි, ෆසීල් මරිජා, ප්‍රදීප් ලියනගේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>26</day>
    </date>
    <link>http://www.dinamina.lk/2013/10/26/_art.asp?fn=f1310261</link>
    <topic>අධිවේගි මාර්ගය සුබවාදි අනාගතයට පිවිසුමයි</topic>
    <author>සාකච්ජා කළේ සුභාෂිණි සේනානායක</author>
    <content>මෙහි ප්‍රතිලාභය ජනතාවට වඩාත් කාර්යක්ෂමව තම කටයුතු ඉටු කර ගැනීමට පහසුවන ලෙස කාලය ඉතිරිවීමයි. පිටරටක සිට අපේ රටට ඉතා ‍ෙකටි කාලයකින් පැමිණි ශ්‍රී ලාංකිකයෙක් හෝ විදේශිකයෙක් කටුනායක සිට කොළඹට එන්න පැය 1 ½ක පමණ කාලයක් ගත වෙනවා.වාහන තදබදය වැඩිනම් මීටත් වඩා වෙලාව යන්න පුළුවන්. මෙම අධිවේගී මාර්ගය භාවිතා කර විනාඩි 20න් කොළඹට එන්න හැකිවෙනවා වගේම මින් බොහෝ කාලයක් ඉතිරි වෙනවා. කඩිනම් ප්‍රවාහන පද්ධතියක් ඇතිවීමත් කොළඹින් පිටත ප්‍රදේශවලට ජනතාව වාසය සඳහා යොමු කරවීමත් සිදුවෙනවා. කොළඹ කියන්නේ තදබදය පිරුණ නගරයක්. කොළඹ තදබදය අඩු කරන්න නම් හැකිතරම් මාර්ග පද්ධතිය දියුණු කරන්න ඕන.සංචාරක කර්මාන්තය නංවාලීමත් ඈත ප්‍රදේශවල තිබෙන කර්මාන්තශාලාවල නිෂ්පාදන පහසුවෙන් කොළඹට ගෙන ඒමටත් අධිවේගී මාර්ගය ප්‍රයෝජනවත් වෙනවා. මොකද කටුනායක - කොළඹ අතර තමයි විශාල මාර්ග තදබදයක් තිබෙන්නේ.ජනතාවට මේ සම්බන්ධව බියක් තිබු‍ෙණ් නෑ. ඔවුන් බලාපොරොත්තු වුනෙත් මෙවන් සංවර්ධනයක් දැකීමයි. අධිවේගී මාර්ග ඉදිකිරීම් සම්බන්ධයෙන් වසර 50කට පමණ එහා ගිය කථාබහක් ගොඩනැගී තිබුණා. මහින්ද රාජපක්ෂ රජය බලයට පැමිණෙන තෙක් මේවා තිබුණේ සිහිනයක් හැටියට පමණයි. දක්ෂිණ අධිවේගී මාර්ගය ඉදිකරන්නට විවිධ කථාබහ ඇතිවුනත් එය යථාර්ථයක් කළේ ජනාධිපති මහින්ද රාජපක්ෂ මහතායි. කටුනායක අධිවේගී මාර්ගයත් එ‍ෙලසින් කථාබහට ලක් වී අතහැර දමා තිබූ ව්‍යාපෘතියක්. මහින්ද රාජපක්ෂ මහතා මෙම තත්ත්වය තේරුම්ගෙන ප්‍රායෝගිකව සිතා කටයුතු කරන නායකයෙක්. නිතර සිදුකරන වැඩ අධීක්ෂණය කරනවා‍. අධිවේගී මාර්ගය ඉදිකරන තෙක් කොයිතරම් වාරයක් එතුමා එම භූමියට ගියාද? මේ නිසයි 27 වනදාට මේ අධිවේගී මාර්ගය ජනතාවට ලබා දෙන්න හැකිවන්නේ. ජනතාව කොයිතරම් නම් දක්ෂිණ අධිවේගී මාර්ගය භාවිතා කර ස්තුතිය පළ කරනවාද?අධිවේගී මාර්ගයත් සාමාන්‍ය කොළඹ හලාවත මාර්ගයත් ඇතුළු මාර්ග නිසා වාහන තදබදය වැඩිවෙනවා. මෙයට පිළියමක් ලෙස අපි නව කැලණි පාලමට ඉහළින් මංතීරු 7න් යුත් නව කොන්ක්‍රීට් පාලමක් ඉදිකරනවා. එය ගුවන් පාලමක් ලෙස කැලණි තිස්ස විදුලි බලාගාරය අසල පිහිටි බණ්ඩාරනායක වටරවුම දක්වා ඉදිකෙරෙනවා. අනෙක් මාර්ගය අධිවේගී මාර්ගයක් ලෙස වරාය පිවිසුම් මාර්ගය දක්වාත් අනෙක් මංතීරු බේස්ලයින් මාර්ගය ඔස්සේත් ඉදිරියට පුළුල් වෙනවා.කැලණි ගඟ මැද කිසිදු කුලුනක් මේ සඳහා ඉදිවන්නේ නැහැ. දැනට දිනකට ගමන් කරන වාහන ප්‍රමාණය අධිවේගී මාර්ගය විවෘත වීමත් සමඟ දිනකට ලක්ෂය ඉක්මවන අතර ඒ සඳහා පිළියමක් ලෙසට මෙම පාලම ඉදිවෙනවා. මධ්‍යම පරිසර අධිකාරිය නිකුත් කළ නිර්ණයන්ට අනුකූල බව ශක්‍යතා අධ්‍යයනය තහවුරු කර තිබෙන ජපන් ආධාර මත ඉදිවන නව පාලම ඉදිකිරීම් අධිවේගය විවෘත කිරීමත් සමඟ ආරම්භ වෙනවා.මෙම මාර්ගය සඳහා ගාස්තු කිලෝමීටර ගණනට අයකරන්නේ නෑ. මින් ලැබෙන පහසුව රුපියල් ශත මත මනින්නට බැහැ. මේ සේවාවෙන් ලැබෙන ශාරීරික පහසුව, ඉතිරිවන කාලය, අනිකුත් වියදම්, ඉතිරිවන ඉන්ධන ගැනයි සිතන්න ඕන. දක්ෂිණ අධිවේගී මාර්ගයේත් කිලෝමීටර ගණනට ගණන් හැදුවේ නෑ. එහෙම හිතන එකත් හොඳ නෑ. පෑලියගොඩ සිට කටුනායකට පැයකට අධික කාලයක් ගත වුණා. දැන් මිනිත්තු 20යි යන්නේ. ඉතින් රුපියල් 300ක් ගෙවන එක පාඩුද? දක්ෂිණ අධිවේගී මාර්ගයටත් ඔය ටිකමයි කිව්වේ. බලන්න දැන් ‍ෙකායිතරම් එය භාවිතා කරනවද? සති අන්තයේ නිවාඩු දිනවල විශාල ජනතාවක් මෙම මාර්ගය භාවිතා කරනවා. ජනතාව බලන්නේ ලබාදෙන සේවාව දෙසයි.මාර්ග සංවර්ධනය සඳහා ජනාධිපති මහින්ද රාජපක්ෂ මහතා බලයට පත් වූ 2005 වසරේ සිට මේ වනතෙක් රුපියල් බිලියන 500ට වඩා ආයෝජනය කර තිබෙනවා. ඊට පෙර රජයන් ආයෝජනය කළ ප්‍රමාණය මෙන් පනස් ගුණයක් මේ වනවිට ආයෝජනය කර තිබෙනවා. ජනාධිපතිතුමා නිතර සිතන්නේ මාර්ග පද්ධතිය ඇතුළු යටිතල පහසුකම් සංවර්ධනය කිරීම රටේ ආර්ථික සංවර්ධනයට හේතු වන බවයි. අපේ රටේ මාර්ග පද්ධතිය කොතරම් පැරණිද. වැඩිවන ජනගහනයට හෝ වාහනවලට සරිලන්න එය ප්‍රමාණවත් නැහැ. ඒත් පසුගිය කාලයේ මාර්ග සංවර්ධනයේ සුවිශේෂී පෙරළියක් ඇති වූ බව කාටවුනත් පේනවා.නැහැ. මෙයට පෙර ඉදිරිකිරීම් අවසන් වීමට නියමිතවයි තිබුණේ. මෙම සමුළුවත් අප රටට සුවිශේෂීත්වයක් ගෙන එනවා. මොකද අපේ රට වසර 30ක් පුරා ත්‍රස්තවාදීන්ගේ ම්ලේච්ඡ ප්‍රහාර වලින් පීඩා විඳි රටක්. කොයිතරම් නිරායුධ මිනිසුන් මියගියාද ඔවුන්ගේ බෝම්බවලට හසුවී.එම තත්ත්වයෙන් රට මුදා ගත් අභීත නායකත්වය රට සංවර්ධනය කරා යොමු කර තිබෙන ආකාරය මෙම රටවල් 54 රාජ්‍ය නායකයින්ට සියැසින් දැකගත හැකියි. අප රට ගැන චෝදනා කළ බලවේග සිදු කළ ප්‍රකාශ සම්බන්ධයෙන් මේ අය දෙවරක් සිතාවි. ඒ වගේමයි අපේ රට නිල් මුහුදු තීරයකින් වට වූ අලංකාර රටක්. මේ රටේ සුන්දරත්වය විඳගන්නා අතරම පශ්චාද් යුද සමයක සිටින අප රට ලබා තිබෙන සංවර්ධනය පිළිබඳව රාජ්‍ය නායකයින් සිතාවි. කථා කරාවි. ඒ පණිවිඩය ජාත්‍යන්තරයට යනවා.රට ගැන ද්වේෂයෙන් හිතන අය ගෙනෙන තර්ක තමයි ඒවා. ජාතික මාර්ග පද්ධතිය ඉදිකරන්නත් අපි ණය ගන්නවා. අධිවේගී මාර්ගයේ යන්නේ මුදල් ‍ෙගවලා. ඒත් සාමාන්‍ය පාරක යනවිට මුදලක් ලැබෙන්නේ නෑ. මින් ආර්ථිකයට කොයිතරම් ප්‍රතිඵල ලැබෙනවාද. දක්ෂිණ අධිවේගී මාර්ගයේ පැයකින් ගාල්ලට යන පුද්ගලයා සාමාන්‍ය මාර්ගයේ පැය 3ක් 3 ½ක් යනවා. මෙතන කොතරම් කාලයක් නාස්ති වෙනවාද? අපි මොනදේට ණය ගත්තත් ඒවා ගෙවන්න ඕන.මේ රටේ ජනතාවට පහසු මාර්ග පද්ධතියක් ප්‍රවාහන ජාලයක් ඇති කරන්න ඕන. ඇතැම් අයට ඊර්ෂ්‍යාව, කුහකකම පිරුණම කරන කිසිම වැඩක් හොඳ ආකාරයට පෙනෙන්නේ නෑ. ලෝකය ජයගන්න නම් අප රටේ දියුණු මාර්ග පද්ධතියක් තියෙන්න ඕන. මේ කතා අහලා අපි මේ වැඩ නතර කරන්නේ නෑ. කටුනායක අධිවේගී මාර්ගය ‍ෙකාළඹ පිටත වටරවුම් මාර්ගය ඔස්සේ කොට්ටාව පිවිසුමට බද්ධ වෙනවා. කොට්ටාව පිවිසුම දක්වා මේ මාර්ගයේත් වැඩ අවසන් වෙමින් තිබෙන්නේ.කොට්ටාව - පින්නදුව අධිවේගී මාර්ගය මාතර දක්වා මේ වනවිට ඉදිකිරීම් සිදුවෙනවා. මාතර සිට මත්තල හරහා හම්බන්තොට දක්වා අධිවේගයේ ඉදිකිරීම් සඳහා කැබිනට් අනුමැතිය පසුගිය දිනවල ලැබුණා. මෙම ඉදිකිරීම් කඩිනමින් ආරම්භ කරනවා. මේ මාර්ග ඉදිවුනාම ප්‍රතිලාභ ලැබෙන්නේ මේ රටේ ජනතාවට‍. අද කොළඹ ව්‍යාපාරිකයන් කී දෙ‍ෙනක් නම් දිනපතා ගාල්ල සිට කොළඹට එනවද දක්ෂිණ අධිවේගී මාර්ගයේ.මේ ව්‍යාපෘතිය සඳහා ඇමරිකානු ඩොලර් මිලියන 350ක් වැයවුණා. දේශීයව ඩොලර් මිලියන 70ක් වැය කළත් ඉතිරි මුදල් ලැබුණේ චීන රජයේ ණය ආධාර ලෙසින්. එම රටෙන් ණය ගත්තට මාර්ගය චීනයට අයත් වන්නේ නෑ. අපි ණය ගෙවනවා. කොළඹ දකුණ වරාය ඉදිකළාම කිව්වෙත් ඔය ටිකම තමයි. මේ වෙනකොට ව්‍යාපෘතිය සඳහා ණය දුන්නත් ඒ ව්‍යාපෘති එම රටවල්වලට අයිති වන්නේ නෑ. පසුගිය කාලය පුරා කොයිතරම් විශාල ව්‍යාපෘති රටේ ඇතිවුණාද? ඉහළ කොත්මලේ ජල විදුලි බලාගාරය, නොරොච්චෝලේ ගල්අඟුරු තාප විදුලි බලාගාරය, උමා ඔය විදුලි යෝජනා ක්‍රමය, හම්බන්තොට වරාය, මත්තල ගුවන් තොටුපළ, දක්ෂිණ අධිවේගී මාර්ගය, කටුනායක අධිවේගී මාර්ගය ඇතුළු ව්‍යාපෘති රැසක් ඉදි-වුණා.මේ රටේ ජනතාව ලබා දුන් ‍ෙම් මාර්ග ආරක්ෂා කිරීම ජනතාව සතු යුතුකමක්. දක්ෂිණ අධි‍ෙව්ගී මාර්ගයට බීපු බෝතලය පවා වීසි කරනවා. මේ වැඩ කරන එක හොඳ නැහැ. මොකද දක්ෂිණ අධිවේගී මාර්ගය බොහෝ විදේශිකයන් භාවිතා කරනවා. මේ මාර්ග‍ෙය් අලංකාරත්වය සඳහා මල් වර්ග වවා තිබෙනවා. දෙපස ජනතාව මේ මාර්ගය තමන්ගේ වගේ සිතා කටයුතු කළ යුතුයි. ආරක්ෂා කරගත යුතුයි. මාර්ගය නඩත්තු කරන අයට සහයෝගය ලබාදිය යුතුයි.මේ හැම සංවර්ධනයක්ම සිදු කරන්නේ ඉදිරි අනාගත පරපුර සඳහායි. ඔවුන්ට මේවා ආරක්ෂා කරදීම සියලු දෙනාගේම වගකීමක්..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>28</day>
    </date>
    <link>http://www.dinamina.lk/2013/10/28/_art.asp?fn=n1310281</link>
    <topic>ලේ වැගිරීම් නැති ශ්‍රී ලංකාව ගැනකිසිවෙක් අද කතා කරන්නේ නැහැ</topic>
    <author>ධනුෂ්ක ගොඩකුඹුර</author>
    <content>යුද්ධයේ අවසන් දින කීපයේ මානව අයිතිය පිළිබඳ මාස හයෙන් හයට ජිනීවාවල කරුණු අසන කිසිවකුත් පසුගිය වසර හතරක කාලය තුළ රටේ ලේ වැගිරීම් සිදු නොවීම පිළිබඳ කතා කරන්නේ නැති බව ජනාධිපති මහින්ද රාජපක්ෂ මහතා පැවැසීය.වත්මන් රජය ඕනෑම අභියෝගයක් භාරගෙන ජයග්‍රහණය කළ හැකි කාර්යක්ෂම රජයක් යැයි ලෝකය හමුවේ නැවැත වතාවක් ඔප්පු කර තිබෙන බව ජනාධිපති මහින්ද රාජපක්ෂ මහතා පැවැසීය.වසර තිහක ත්‍රස්තවාදී අභියෝගය ද වසර තුනකින් නිම කළේ මේ රජය බව පැවසූ ජනාධිපතිවරයා වත්මන් රජයේ සංවර්ධන වැඩපිළිවෙළ ජාතීන් අතර මිත්‍රත්වය ගොඩනඟන සංවර්ධනයක් බවත්, පොදු රාජ්‍ය මණ්ඩලීය රාජ්‍ය නායක හමුවට පැමිණෙන නායකයන්ට එය සියැසින්ම දැක බලා ගන්නට හැකි වන බවත් අවධාරණය කළේය.යුද්ධයේ අවසන් දින කිහිපයේ මානව අයිතිය පිළිබඳ මාස හයෙන් හයට ජිනීවාවල කරුණු අසන කිසිවකුත් පසුගිය වසර හතරක කාලය තුළ රටේ ලේ වැගිරීම් සිදු නොවීම පිළිබඳ කතා කරන්නේ නැති බවත් ජනාධිපතිවරයා ප්‍රකාශ කළේය.අද රටේ බෝම්බ නොපිපිරුණත් ජිනිවාවල නම් අපට එරෙහි බෝම්බ පිපිරෙන බව පැවසූ ජනාධිපතිවරයා 2009 මැයි මාසයේ 19 වැනිදායින් පසු මේ රටේ එකම බෝම්බයක්වත් පිපිරුණේ නැති බව අපේ ජනතාවටත් අමතක වීගෙන එන බව පැවැසීය.ජනාධිපති මහින්ද රාජපක්ෂ මහතා මේ අදහස් පළ කළේ ආශ්චර්යයේ විහිදුම් සේලය කොළඹ- කටුනායක අධිවේගී මාර්ගය ජනතා අයිතියට පත් කිරීමෙන් අනතුරුව ජාඇළ, මහජන ක්‍රීඩාංගණයේ දී ඊයේ (27) පැවැති ජනහමුවට එක්වෙමිනි.නිදහස ලැබුණු දා පටන් මැතිවරණ පොරොන්දුවල තිබුණු නිදහස, සාමය, මහාමාර්ග, අධිවේගී මාර්ග, විදුලිය, සෞඛ්‍ය, අධ්‍යාපන යනාදී සියලු කරුණු වත්මන් රජය විසින් ඉටු කර තිබෙන නිසා ලබන වසරේ මැතිවරණවල දී ඒවා පොරොන්දු වශයෙන් දෙන්නට කාටවත් හැකියාවක් නැති බවත් ජනාධිපතිවරයා පැවැසීය.ජනතාවගේ ආයු වර්ණ සැප බල ඉහළ නංවන්නට කටයුතු කරමින් සිටිය දී ඇතමුන් එල්ල කරන මඩ ප්‍රහාර සියල්ල සුළඟේ පාවී යනු ඇති බවටත් ජනාධිපතිවරයා විශ්වාසය පළ කළේය.ඉතිහාසයේ පටන් යෝධ මංමාවත් තැනූ අපට හයිවේ අලුත් දෙයක් නොවන බව පැවසූ ජනාධිපතිවරයා මහාමාර්ග ක්ෂේත්‍රයේ දැවැන්තම විප්ලවයක් සිදු වුණේ මේ යුගයේ දී බව අවධාරණය කළේය.පිටරට ගොස් මාතෘ භූමියට අපහාස කරන ඇතැමුන් ලෙස නොව සැබෑ ශ්‍රී ලාංකිකයන් ලෙස මාතෘ භූමියට ආදරය කරන ලෙස ඉල්ලා සිටි ජනාධිපතිවරයා ආසියාවේ දියුණුම රටක් බවට අපේ රට පත් කරන්නට කැපවන ලෙසත් ඉල්ලා සිටියේය.කොළඹ-කටුනායක අධිවේගී මාර්ගය අඩසියවසක් තිස්සේ ජනතාවගේ සිතේ තිබුණු සිහිනයක් බව පැවසූ ජනාධිපතිවරයා එය අපේ ජනතාවගේ පමණක් නොව මෙරටට පැමිණෙන, සම්බන්ධකම් පවත්වන ලෝක ජනතාවගේත් ප්‍රාර්ථනයක් බව පැවැසීය.මහා සංඝරත්නය ප්‍රමුඛ සර්වාගමික පූජ්‍ය පක්ෂයත් විදෙස් රාජ්‍ය තාන්ත්‍රිකයන්, ජ්‍යෙෂ්ඨ ඇමැතිවරුන්, ඇමැතිවරුන්, නියෝජ්‍ය ඇමැතිවරුන්, පාර්ලිමේන්තු මන්ත්‍රීවරුන්, පළාත් ආණ්ඩුකාරවරුන්, මහ ඇමැතිවරුන්, පළාත් පාලන නියෝජිතයන් ඇතුළු පිරිසක් ද මේ අවස්ථාවට එක් ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>28</day>
    </date>
    <link>http://www.dinamina.lk/2013/10/28/_art.asp?fn=n1310282</link>
    <topic>‘හයිවේ ඩ්‍රීම්’ ජනපතිට පිරිනමයි</topic>
    <author>ධනුෂ්ක ගොඩකුඹුර</author>
    <content>ආශ්චර්යයේ විහිදුම් සේලය කොළඹ- කටුනායක අධිවේගී මාර්ගය ජනතා අයිතියට පත් කිරීමට සමගාමීව ශ්‍රී ලාංකේය ඉතිහාසයේ ඉහළම ත්‍යාග මුදලක් පිරිනමන හයිවේ ඩ්‍රීම් ලොතරැයියේ ප්‍රථම ලොතරැයිය ජනාධිපති මහින්ද රාජපක්ෂ මහතාට පිරිනැමේ.ජාතික ලොතරැයි මණ්ඩලය ජාතියට තිළින කර ඇති මෙම ලොතරැයියේ ප්‍රථම ත්‍යාගය වශයෙන් රුපියල් කෝටි දහයක දැවැන්ත මුදලක් පිරිනමන අතර දෙවැනි ත්‍යාගය ලෙස නවීන මෝටර් රථ පනහක් පිරිනැමේ. අධිවේගී මාර්ගය විවෘත කිරීමෙන් අනතුරුව ජා-ඇළ මහජන ක්‍රීඩාංගණයේ දී පැවැති ජනරැලියේ දී ජාතික ලොතරැයි මණ්ඩලයේ සභාපති චන්ද්‍රවංශ පතිරාජ මහතා ජනාධිපතිතුමා වෙත ප්‍රථම ලොතරැයිය පිරිනැමීය.අධිවේගී මාර්ගයේ විවෘත කිරීමේ අවස්ථාව සිහි කරමින් නිකුත් කෙරුණු සමරු මුද්දරය සහ මුල් දින කවරයේ ප්‍රථම කවරය මෙහිදී ජනාධිපතිතුමා වෙත පිරිනැමුවේ තැපැල් ඇමැති ජීවන් කුමාරතුංග මහතා විසිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>28</day>
    </date>
    <link>http://www.dinamina.lk/2013/10/28/_art.asp?fn=n1310283</link>
    <topic>ගුවන්තොටුපොළ-කොළඹඅධිවේගී සුඛෝපභෝගී බස් අද සිට</topic>
    <author/>
    <content>කොළඹ කටුනායක අධිවේගී මාර්ගයේ කටුනායක ගුවන්තොටුපොළ සහ කොළඹ කොටුව අතර සුඛෝපභෝගී නව බස් රථ සේවාව ආරම්භ කිරීම අද (28) පෙ.ව. 7.00ට කටුනායක ගුවන්තොටුපොළේ මගී පර්යන්තය අසලින් සිදුකෙරේ.ගම්පහ දිස්ත්‍රික් පාර්ලිමේන්තු මන්ත්‍රිනී විශේෂඥ වෛද්‍ය සුදර්ශනි ප්‍රනාන්දුපුල්ලේ මහත්මියගේ ප්‍රධානත්වයෙන් මෙම බස් රථ සේවාව ආරම්භ කරන අතර මන්ත්‍රීවරිය ඇතුළු මැති ඇමැතිවරු එම බස් රථයේ කොළඹ කොටුව බලා පැමිණීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>28</day>
    </date>
    <link>http://www.dinamina.lk/2013/10/28/_art.asp?fn=n1310284</link>
    <topic>ශ්‍රී ලංකාව හුදකලා කිරීමටකුමන්ත්‍රණකරුවන් තැත් කරනවා</topic>
    <author>බලපිටිය සමූහ - දිලිප් නිශ්ශංක</author>
    <content>පොදුරදමඬුලු සමුළුව ශ්‍රී ලංකාවේ පැවැත්වීම නතර කිරීමට උත්සාහ ගත් ඩයස්පෝරාව ඇතුළු රාජ්‍ය නොවන සංවිධාන කිහිපයක් සමුළුව පැවැත්වෙන දින ළඟාවෙන විට රාජ්‍ය නායකයන්ගේ පැමිණීම නතර කිරීම සඳහා විදේශීය මාධ්‍ය ඔස්සේ පහත් වැඩසටහන් ප්‍රචාර කිරීම ආරම්භ කර ඇති බව දෙමටගොඩ ශ්‍රී බෝධිරාජ ධර්මායතනාධිපති ජ්‍යෙෂ්ඨ කථිකාචාර්ය පිටිගල විජිත හිමියෝ පැවසූහ.බෞද්ධ ශිෂ්ටාචාරයකට උරුමකම් කියන ලක්වැසි ජනතාව සියලු ජාතින් සමඟ සහජීවනයෙන් කටයුතු කරන සාමකාමි පිරිසක් වන අතර කිසිදු ජාතියකට අයත් කාන්තාවන් දූෂ්‍ය කරන ඝාතනය කරන පිරිසක් නොවන බවත් ආරක්ෂක අංශවල සේවය කරන නිලධාරින් ද මේ උසස් සාරධර්මයන්ගෙන් යුක්ත බව ද උන්වහන්සේ කීහ.ශ්‍රී ලංකාව හුදකලා රටක් බවට පත් කරන්න කුමන්ත්‍රණකරුවන් සැමවිටම උත්සාහ ගන්නවා.ජාති, කුල, ආගම් භේදයකින් තොරව සාමකාමිව ජීවත්වන ලක්වැසි ජනතාව දැක ගැනීම රාජ්‍ය නායකයන්ට වළක්වාලීම සඳහා රටට එරෙහි විදේශ බලවේග පහත් වැඩසටහන් ක්‍රියාත්මක කරන බවද නාහිමියෝ කීහ.බුදු දහමේ පෙන්වා ඇති රාජ්‍ය සංකල්ප අනුව රට පාලනය කරමින් රටට සාමය උදාකර ඇති රාජ්‍ය නායකයා ඇතුළු සියලු රටවැසියන් මෙන්ම ආරක්ෂක අංශවල නායකයන්ද බෞද්ධ සාරධර්මයන්ගෙන් පෝෂණය වූ පරපුරකින් පැවැත එන අදීන පිරිසක් බවද පිටිගල විජිත හිමියෝ පැවසූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>28</day>
    </date>
    <link>http://www.dinamina.lk/2013/10/28/_art.asp?fn=n1310285</link>
    <topic>අධිවේගය විවෘත කරන්නමන්ත්‍රී ජෝන් අමරතුංගත් එක්වෙයි</topic>
    <author>ධනුෂ්ක ගොඩකුඹුර</author>
    <content>කොළඹ- කටුනායක අධිවේගී මාර්ගය විවෘත කිරීමට ජනාධිපති මහින්ද රාජපක්ෂ මහතාගේ ප්‍රධානත්වයෙන් ඊයේ (27) පැවැති උළෙලට එක්සත් ජාතික පක්ෂයේ ගම්පහ දිස්ත්‍රික් පාර්ලිමේන්තු මන්ත්‍රී ජෝන් අමරතුංග මහතා ද සහභාගී විය.එක් දේශපාලන පක්ෂයකට සීමා නොවූ ජාතික සංවර්ධන වැඩපිළිවෙළවලදී පක්ෂ භේදයකින් තොරව කටයුතු කිරීමේ වැදගත්කම එ. ජා. පයේ නායකයන්ට ආදර්ශයෙන්ම පෙන්වාදුන් අමරතුංග මහතා එක්සත් ජාතික පක්ෂයේ පාර්ලිමේන්තු කණ්ඩායම් නායකයා ද වේ.උළෙලට සහභාගී වීමට පෑලියගොඩ අන්තර් හුවමාරු මධ්‍යස්ථානය වෙත පැමිණි අමරතුංග මහතා පිළිගනු ලැබුවේ ශ්‍රී ලංකා නිදහස් පක්ෂයේ ජාතික සංවිධායක, ගම්පහ දිස්ත්‍රික් නායක, ආර්ථික සංවර්ධන ඇමැති බැසිල් රාජපක්ෂ මහතා විසිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>28</day>
    </date>
    <link>http://www.dinamina.lk/2013/10/28/_art.asp?fn=n1310286</link>
    <topic>ලක්ෂ 20ක් වංචා කළ තිදෙනෙක් අත්අඩංගුවට</topic>
    <author>අසේල කුරුළුවංශ</author>
    <content>කුලියාපිටිය ප්‍රදේශයේ පිහිටි අක්කර 30ක පොල් ඉඩමක් මහනුවර ශ්‍රී විෂ්ණු දේවාලයට අයත් බව පවසමින් දීර්ඝ කාලීන බදු පදනම යටතේ එය පවරාදීමට කුරුණෑගල ප්‍රදේශයේ ඉංජිනේරුවරයකුගෙන් රුපියල් ලක්ෂ 20ක මුදලක් ලබාගත් බව කියන පුද්ගලයන් තිදෙනකු මහනුවර විශේෂ අපරාධ විමර්ශන ඒකකය මන් අත්අඩංගුවට ගෙන තිබේ.සැකකරුවන් විසින් මහනුවර විෂ්ණු දේවාලයේ බස්නායක නිළමේ මොහාන් පානබොක්කේ මහතාට ඒ සඳහා රුපියල් ලක්ෂ දෙකහමාරක් ලබාදුන් බව ප්‍රකාශ කරමින් ඊට අදාළ රිසිට්පතක්ද පැමිණිලිකාර පාර්ශ්වයට ලබාදී ඇත.සැකකරුවන් මහනුවර වැඩබලන මහේස්ත්‍රාත් මහින්ද ලියනගේ මහතා හමුවට පෙරේදා (26) ඉදිරිපත් කළ අවස්ථාවේ අදාළ සිද්ධිය සම්බන්ධයෙන් විෂ්ණු දේවාල බස්නායක නිලමේවරයාගෙන් ප්‍රකාශයක් ලබාගන්නා ලෙස මහේස්ත්‍රාත්වරයා පොලිසියට නියෝග කර තිබේ.ඉඩම දීර්ඝකාලීන බදු පදනම යටතේ අදාළ ඉඩම ලබාගැනීම සඳහා ඉංජිනේරුවරයා එක් සැකකරුවකුගේ ගිණුමක රුපියල් ලක්ෂ 20ක් තැන්පත් කර තිබෙන බව පොලිසිය පවසයි.මහනුවර පොලිසියේ විශේෂ අපරාධ විමර්ශන ඒකකයේ ස්ථානාධිපති පොලිස් පරීක්ෂක තිලක් සමරනායක මහතාගේ උපදෙස් මත උප පොලිස් පරීක්ෂක රෝහිත, පොලිස් සැරයන් 21687 නිශ්ශංක යන නිලධාරීන් පරීක්ෂණ පවත්වා සැකකරුවන් අත්අඩංගුවට ගෙන තිබේ.මහනුවර වැඩබලන මහේස්ත්‍රාත් මහින්ද ලියනගේ මහතා හමුවට ඔවුන් ඉදිරිපත් කිරීමෙන් පසු එක් අයෙකුට රුපියල් දශලක්ෂය බැගින් වූ ශරීර ඇප මත ඔවුන් මුදාහරිමින් ලබන වසරේ පෙබරවාරි මස 21 දින යළි අධිකරණයේ පෙනී සිටින ලෙස නියෝග කැර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>28</day>
    </date>
    <link>http://www.dinamina.lk/2013/10/28/_art.asp?fn=n1310286_1</link>
    <topic>දස මසැති ළදැරියක් ඇතුළු සිවුදෙනෙක් මරුට</topic>
    <author>චන්ද්‍රිකා පෙරේරා, රක්ෂණ ශ්‍රියන්ත හා පුත්තලම සමූහ ඩබ්ලිව් සී.බී.ප්‍රනාන්දු</author>
    <content>කරුවලගස්වැව ප්‍රදේශයේ නවතා තිබූ ලොරියක පිටුපස මාර්ගයේ ධාවනය වූ වෑන් රථයක් පෙ‍රේදා(26) උදේ ගැටීමෙන් වෑන් රථයේ ගමන්ගත් දස මසැති ළදැරියක් ඇතුළු සිව්දෙනෙක් මියගොස් තවත් සිව් දෙනකු තුවාල ලබා රෝහල්ගතකර තිබේ.මෙසේ මියගොස් ඇත්තේ මාදම්පෙ පැලවත්ත පදිංචි විශ්‍රාමික බැංකු කළමනාකරුවකු වූ අත්තනායක මුදියන්සෙලාගේ ජයකාන්ත අත්තනායක (58), පහළකඩිගම දේවගේ දොන් සිරිමාවතී(53), හේරත් ජයසිංහලාගේ සුසිලාවතී(50) සහ දසමස් වියැති කේෂදී දිනන්යා යන අය බව පොලිසිය පවසයි.අනුරාධපුර වන්දනාවේ යමින් සිටි රථයක් මෙසේ අනතුරට පත්ව ඇති අතර වෑන් රථයේ රියදුරු ඇතුළු අට දෙනෙක් ගමන් කර ඇත. රථය පදවා ඇත්තේ විශ්‍රාමික බැංකු කළමනාකාරවරයාගේ පුතු බවත් ඔහු තුවාල ලබා රෝහල්ගත කර ඇති බවත් මූලික පොලිස් පරීක්ෂණවලින් හෙළිව තිබේ.මියගිය සිව්දෙනාට අමතරව තවත් සිව්දෙනෙක් රෝහල්ගතකර තිබේ. තුවාල ලැබූ පිරිමි දෙදෙනෙක් හා කාන්තාවන් දෙදෙනෙක් පුත්තලම රෝහලේ ප්‍රතිකාර ලබති. මෙසේ රෝහල් ගතකර ඇති දහතුන් හැවරිදි චතුරංග කාවින්ද ඇතුළු තිදෙනෙක් බරපතළ තුවාල ලබා ඇත.පුත්තලම අනුරාධපුරය ප්‍රධාන මාර්ගයේ අනුරාධපුර දෙසට මුහුණ ලා ‍අනතුරට පත් ලොරි රථය නවතා තිබී ඇත. සිමෙන්ති පටවා තිබූ එම ලොරියේ පිටුපස වෑන් රථය ගැටීමෙන් අනතුර සිදුව ඇති බව පොලිසිය පවසයි.වෑන් රථ රියදුරුගේ නොසැළකිලිමත් බව අනතුරට හේතුව බවට විශ්වාස කරයි. වෑන් රථ රියැදුරුට රථය ධාවනය වෙමින් තිබිය දී නින්ද ගොස් ඇති බවට සැකකරයි. සිද්ධිය පිළිබඳ කරුවලගස් වැව පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>28</day>
    </date>
    <link>http://www.dinamina.lk/2013/10/28/_art.asp?fn=n1310286_2</link>
    <topic>මහඔය නිධන් හෑරු පිරිසක් STF අත්අඩංගුවට</topic>
    <author>මහඔය විශේෂ - ඇල්. එච්. චන්ද්‍රරත්න</author>
    <content>මහඔය පොලිස් බල ප්‍රදේශයට අයත් අරන්තලාව ප්‍රදේශයේ කඳු ශිඛරයක නිධන් හාරමින් සිටි පිරිසක් පසුගියදා රාත්‍රීයේදී පොලිස් විශේෂ කාර්ය බලකායේ 18 කඳවුරේ නිලධාරින් පිරිසක් විසින් අත්අඩංගුවට ගෙන මහඔය පොලිසිය වෙත භාර දෙනු ලැබුහ.14 දෙනකුගෙන් යුක්ත මෙම නිධන් හොරුන් පසුදින දෙහිඅත්තකණ්ඩිය මහේස්ත්‍රාත් අධිකරණයට ඉදිරිපත් කරන ලද අතර චුදිතයන් සියල්ල අදාළ විමර්ශන කටයුතු නිම කෙරෙන තෙක් රක්ෂිත බන්ධනාගාරගත කිරීමට නියම කෙරිණි.පොලිස් විශේෂ කාර්ය බළකායට ලැබුණු තොරතුරක් මත දින කිහිපයක සිට විමසිලිමත්ව සිට කරනු ලැබු වැටලීමේදී මේ නිධන් හාරමින් සිටියවුන් කොටුකර ගැනීමට හැකිවී ඇත.නිල්ගලතලාව රක්ෂිතයේ උතුරු අන්තයට අයත් අරන්තලාව බුද්ධදාස රජතුමා විසින් පිහිටවු ස්වභාවික ඔසු උයනකින් ද සද්ධාතිස්ස රජ සමයෙහි ප්‍රාදේශීය පාලකයන් විසූ සංවර්ධිත පෙදෙසකින්ද යුක්ත බව ඓතිහාසික පුරාවෘත්තයන්ගෙන් හෙළිවේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>28</day>
    </date>
    <link>http://www.dinamina.lk/2013/10/28/_art.asp?fn=n1310287</link>
    <topic>ඉදිකිරීම් අවසන් කළ සියලු විදුලි යෝජනා ක්‍රමලබන මාසයේදී ජනතා අයිතියට</topic>
    <author/>
    <content>දැනට ඉදිකිරීම් අවසන්වී තිබෙන රට පුරා පිහිටි සියලු ග්‍රාමීය විදුලි යෝජනා ක්‍රම ලබන නොවැමබර් මාසය ඇතුළත ජනතා අයිතියට පැවරීමට විදුලිබල හා බලශක්ති අමාත්‍යාංශය සියලු කටයුතු යොදා තිබේ.ජනාධිපති මහින්ද රාජපක්ෂ මැතිදුන්ගේ දෙවන පදවි ප්‍රාප්තියේ තෙවැනි වර්ෂ පූර්ණයට සමගාමීව, විෂය භාර අමාත්‍ය නීතිඥ පවිත්‍රා වන්නිආරච්චි මැතිනියගේ උපදෙස් පරිදි ඉදිකිරීම් අවසන් කර ඇති සියලුම ග්‍රාමීය විදුලි යෝජනා ක්‍රම මෙසේ ජනතා අයිතියට පැවරීමට නියමිතය.2014 වසර ඇතුළත ශ්‍රී ලංකාවේ සෑම නිවසකටම විදුලිය ලබාදීමට, අතිගරු ජනාධිපති මහින්ද රාජපක්ෂ මහතා සැළසුම් කොට ඇති අතර ඊට අවශ්‍ය සියලු කටයුතු දැන් ක්‍රියාත්මක තලයේ පවතී. මේ සඳහා විශේෂ සංගණනයක් මේ දිනවල සිදුකෙරේ.දැනට මෙරට සමස්ත විදුලි පාරිභෝගික නිවාස සංඛ්‍යාව 5,591292 (පනස් පන් ලක්ෂ අනූ එක්දහස් දෙසිය අනු දෙකක්) ක් වන අතර දෛනික විදුලි පාරිභෝජනය වෙනුවෙන් ගිගාවොට් පැය 31.87 අවශ්‍ය වේ. එසේම අනාගතයේදී ඇතිවන විදුලිය ඉල්ලුමට සාපේක්ෂව පුළුල් විදුලි උත්පාදන ක්‍රියාවලියකටද රජය දැනටමත් අවතීර්ණ වී සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>28</day>
    </date>
    <link>http://www.dinamina.lk/2013/10/28/_art.asp?fn=n1310288</link>
    <topic>ශ්‍රී ලංකාවේ නිපදවන ශල්‍ය ගෝස් මාලදිවයිනට</topic>
    <author>සන්ධ්‍යා කරුණාරත්න</author>
    <content>මෙරට නිෂ්පාදනය කරන ශල්‍ය ගෝස් මාලදිවයිනට යැවීමට සෞඛ්‍ය අමාත්‍යාංශයේ අවධානය යොමු කෙරේ. මාලදිවයින රටේ නිලධාරීන් සමඟ මේ සම්බන්ධයෙන් සාකච්ඡා කර ඉදිරියේදී ක්‍රමවේදයක් සකස් කරන බව සෞඛ්‍ය අමාත්‍යාංශය පවසයි. මීට වසර කිහිපයකට පමණ පෙර මෙරට රෝහල්වලට අවශ්‍ය ශල්‍ය ගෝස්වල අවශ්‍යතාවෙන් සියයට 60ක් සපුරා ගැනීම සිදු කළේ පිටරටින් ගෙන්වීමෙන් ය.දේශීය නිෂ්පාදකයන් නිපදවන ශල්‍ය ගෝස් අතිරික්තයක් බවට පත්වීමත් සමඟ සෞඛ්‍ය අමාත්‍යාංශය මේ තීරණය ගෙන ඇත.මාලදිවයින සෞඛ්‍ය ‍ඇමැති තෝරික් අලී ලුතීෆ් මහතා මෙරටට පසුගියදා පැමිණි අතර ඔහු සමඟ සෞඛ්‍ය ලේකම් වෛද්‍ය නිහාල් ජයතිලක මහතා කළ සාකච්ඡාවේදී මේ බව ප්‍රකාශ කර ඇත.මීට අමතරව මාලදිව‍යිනේ සේවය කරන වෛද්‍යවරුන්, හෙදියන් ඇතුළු සෞඛ්‍ය කාර්ය මණ්ඩලවලට පුහුණු වැඩසටහන් ලබාදීම සඳහා සෞඛ්‍ය පුහුණු මධ්‍යස්ථානයක් ඉදි කිරීමට ද සැලසුම් කෙරේ. ඒ සඳහා දෙරට අතර ද්වී පාර්ශ්වික ගිවිසුමක් ද අත්සන් කිරීමට නියමිත ය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>28</day>
    </date>
    <link>http://www.dinamina.lk/2013/10/28/_art.asp?fn=n1310289</link>
    <topic>බුද්ධිමත් සෑම පුරවැසියකුමපොදු රද සමුළුව අගය කරනවා</topic>
    <author>මහින්ද අලුත්ගෙදර</author>
    <content>පොදුරාජ්‍ය මණ්ඩලීය සමුළුව ශ්‍රී ලංකාවේදී පැවැත්වීම සම්බන්ධයෙන් විපක්ෂය විරෝධී ආකල්ප දැරුවද දියුණුව කරා ගමන්කරන රටක බුද්ධිමත් සෑම පුරවැසියෙකුම මෙවැනි කටයුතු බෙහෙවින්ම අගය කරන බව හම්බන්තොට දිස්ත්‍රික් හිටපු පාර්ලිමේන්තු මන්ත්‍රී හා රාජ්‍ය ඇමැති සහ සේවා නියුක්තයන්ගේ භාර අරමුදල් මණ්ඩලයේ ක්‍රියාකාරී අධ්‍යක්ෂ ජී. තිස්ස කුට්ටිආරච්චි මහතා ප්‍රකාශ කරයි.පොදුරාජ්‍ය මණ්ඩලීය රාජ්‍ය නායක සමුළුව පැවැත්වීමත් සමඟ අපේ පුංචි දිවයින ලෝකයේ දිඳුළන රටක් බවට නිසැක වශයෙන්ම පවත්වන්නේ යැයිද හෙතෙම සඳහන් කරයි. මේ සමුළුව අපේ රටට මෙතෙක් නොලැබුණු ජයග්‍රහණ රැසක් ලබාදෙන මහඟු අවස්ථාවක් සේම ශ්‍රී ලාංකීය අභිමානය හා ප්‍රෞඪත්වය ලොවටම කියාපෑමට හැකිවන ඉතා වැදගත් සමුළුවක් බව පෙන්වාදෙන ඒ මහතා තිස්වසරක යුද්ධයෙන් පීඩාවිඳි අපේ රට එයින් මිදී නිදහස් සුවය ලබමින් සිටින බවද අපගේ දූරදර්ශී ගමන් මාර්ගය ලෝක නායකයන්ගේ අවධානයට ලක්කර ගතයුතු බවද පෙන්වා දෙයි.නිදහස ලබා වසර ගණනක් ගතවුවද අපේ රට වේගවත් දියුණුවක් ලබාගැනීමට අවස්ථාව උදාකර ගත්තේ ජනාධිපති මහින්ද රාජපක්ෂ මහතාගේ පාලන සමයේදී බව සිහිපත් කරන තිස්ස කුට්ටිආරච්චි මහතා සිංගප්පූරුව වැනි රටවල් දියුණුවට පත්වන අවස්ථාවක අපේ රට පසුගාමීව සිටිය නොහැකි බවද ප්‍රගතිශීලී රාජ්‍යයක් වශයෙන් ලෝකය හමුවේ නැඟී සිටිය හැක්කේ ලෝකයේම අවධානය දිනා ගනිමින් අන්තර්ජාතික සබඳතා තරකර ගැනීමෙන් බවද පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>28</day>
    </date>
    <link>http://www.dinamina.lk/2013/10/28/_art.asp?fn=n13102810</link>
    <topic>ශ්‍රී ලංකාවේ සංවර්ධනයලොව අන් රටවලට ආදර්ශයක්</topic>
    <author>මහින්ද අලුත්ගෙදර</author>
    <content>දශක 3 කට අධික කාලයක් ශ්‍රී ලංකාවේ පැවැති යුදමය කාල පරිච්ඡේදයෙන් අනතුරුව රටේ ඇති වී තිබෙන සංවර්ධනය ලෝකයේ අනෙකුත් රටවලට ආදර්ශයක් බව එක්සත් ජාතීන්ගේ සංවිධානය පෙන්වා දෙයි.යුද ගැටුම් හේතුවෙන් විනාශයට පත් උතුරු ප්‍රදේශයේ නැවත පදිංචි කිරීම සහ ප්‍රතිසංස්කරණ කටයුතුවල ප්‍රගතියක් අත්පත් කරගෙන තිබෙන බවද එය අගය කළයුතු බවද එක්සත් ජාතීන්ගේ සංවර්ධන වැඩසටහනෙහි සහ මානවවාදී කටයුතු පිළිබඳ නේවාසික නියෝජිත සුබිනේ නැන්ඩි මහතා ප්‍රකාශ කරයි.මේ අතර ඒ මහතා සඳහන් කරන්නේ පුනරුත්ථාපන කි‍්‍රයාවලියේ දී සතුටුදායක තත්ත්වයක් දක්නට ලැබීම ශ්‍රී ලංකාවේ ඉදිරි ගමනට යහපත් තත්ත්වයක් බවයි. උතුර පළාත් සභා මැතිවරණය පවත්වමින් ප්‍රජාතන්ත‍්‍ත්‍රවාදය ශක්තිමත් කිරීමට හැකිවීම සියලූදෙනාගේ ඇගයීමට ලක්විය යුතු කරුණක් බවද එක්සත් ජාතීන්ගේ සංවිධානයේ සංවර්ධන වැඩසටහනෙහි නේවාසික සම්බන්ධීකාරක සුබිනේ නැන්ඩි මහතා පෙන්වා දෙයි.මානුෂීය මෙහෙයුමෙන් අනතුරුව රටක් ලෙස ලබාගෙන ඇති ජයග්‍රහණ සහ ප්‍රතිසන්ධානය අතර පවතින සම්බන්ධකම් සහ සංහිඳියාව ඇති කිරීමට දරන ප්‍රයත්නය ප්‍රවේශමෙන් ගොඩනඟා ගතයුතු බව ද ඒ මහතා සදහන් කරයි. ඒ සඳහා දේශපාලන වශයෙන් කැප කිරීම් කිරීමට සිදුවන බවද ඒ තුළින් සුළු ජාතීන්ගේ අයිතිවාසිකම්වලට මෙන්ම ඔවුන්ගේ අනන්‍යතාවයට වටිනාකමක් ලබාදීමට හැකි බවද හෙතෙම වැඩිදුරටත් ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>28</day>
    </date>
    <link>http://www.dinamina.lk/2013/10/28/_art.asp?fn=n13102811</link>
    <topic>ඖෂධ ප්‍රතිපත්ති ක්‍රියාත්මක කිරීමට ඖෂධ කර්මාන්ත වාණිජ සංසදයේ සහයෝගය</topic>
    <author/>
    <content>ශ්‍රී ලංකාවේ ජාතික ඖෂධ ප්‍රතිපත්තියක් ක්‍රියාත්මක කිරිම සඳහා ඖෂධ කර්මාන්ත වාණිජ සංසදය සිය පූර්ණ සහයෝගය ලබාදෙන බව එම සංසදයේ සභාපති ස්ටුවර්ට් චැප්මන් මහතා තහවුරු කළේය.රෝගීන්ගේ යහපත වෙනුවෙන් සැකසුණු සමබර ඖෂධ ප්‍රතිපත්තියක් ශ්‍රී ලංකාවට අවශ්‍ය බව පැවසූ චැප්මන් මහතා එය ජනාධිපති මහින්ද රාජපක්ෂ මහතාගේ මහින්ද චින්තන ප්‍රතිපත්ති ප්‍රකාශනයට සහ සෞඛ්‍ය සේවයේ උන්නතිය වෙනුවෙන් අමාත්‍ය මෛත්‍රීපාල සිරිසේන මහතා දරන ප්‍රයත්නයට අනුකූල විය යුතු බව ද ප්‍රකාශ කළේය.තත්ත්වයෙන් බාල ඖෂධ නිපදවන්නන් සහ බෙදා හරින්නන් සෞඛ්‍ය ක්ෂේත්‍රයෙන් තුරන් කරලීම සඳහා සෞඛ්‍ය අමාත්‍යාංශය දරන උත්සාහයට ඖෂධ කර්මාන්ත වාණිජ සංසදය පූර්ණ සහය ලබාදෙන බව චැප්මන් මහතා අවධාරණය ක‍ළේය.ලංකා‍වේ ඖෂධ ආනයනකරුවන්, නිෂ්පාදකයන්, බෙදාහරින්නන් සහ අ‍ෙලවිකරුවන් නියෝජනය කරන විශාලම සංවිධානය වන ඖෂධ කර්මාන්ත. වාණිජ සංසදය තම ක්ෂේත්‍රයට අදාළ වන ඖෂධ ප්‍රතිපත්තියේ රෙගුලාසි පිළිබඳ සළකා බලා තම යෝජනා ඉදිරිපත් කිරීමට සූදානම් බව පැවසූ ඔහු එමඟින් ජනතාවගේ අපේක්ෂා මුදුන්පත් කිරීම මෙන්ම රාජ්‍ය සහ පෞද්ගලික අංශවලට අඛණ්ඩ ඖෂධ සැපයුමක් තහවුරු කළ යුතු බවද සඳහන් ක‍ළේය.සභාපතිවරයා තවදුරටත් ප්‍රකාශ කළේ මෙම කෙටුම්පත අමාත්‍ය මණ්ඩලයට ඉදිරිපත් කිරීමට පෙර ඒ පිළිබඳව ඖෂධ කර්මාන්ත සංසදය ඇතුළු මෙම ක්ෂේත්‍රයේ සෙසු පාර්ශ්වකරුවන් සමඟ පුළුල් ලෙස සාක්ච්ඡා කිරීමට සෞඛ්‍ය අමාත්‍යවරයා සහතිකවී ඇති බවයි.සෞඛ්‍ය ක්ෂේත්‍ර‍ෙයන් ශ්‍රී ලංකාව වැදගත් ජයග්‍රහණ රැසක් ලබාගෙන ඇති බවත් තම සංසදයටද ක්ෂේත්‍රයේ ප්‍රමුඛ පාර්ශ්වකරුවෙකු වශයෙන් ඒ සඳහා දායක වන්නට ලැබීම අභිමානයට කරුණක් ලෙස සලකන බවත් චැප්මන් මහතා සඳහන් කළේය.එමෙන්ම රාජ්‍ය අංශය සහ පෞද්ගලික අංශය එකට අත්වැල් බැඳගෙන යන ශක්තිමත් සෞඛ්‍ය සේවයක් ස්ථාපිත කරලීම වෙනුවෙන් රජය දක්වා ඇති කැපවීම ද ඔහු ඇගයීමට ලක් කළේය.අද වනවිට ජනතාවට පුළුල් තෝරා ගැනීමේ නිදහසක් පවතින බව කී චැප්මන් මහතා තම අභිමතය පරිදි ඕනෑම කෙනෙකුට රජයේ රෝහලකට ගොස් නොමිලයේ සෙඛ්‍ය සේවාව ලබාගැනීමටත් කැමැති කෙනෙකුට පෞද්ගලික අංශය හරහා සේවාව ලබා ගැනීමටත් හැකියාව පවතින බව පෙන්වා දුන්නේය.සෞඛ්‍ය සේවාවෙන් රජය ලබාගෙන ඇති ජයග්‍රහණ අගය කරන අතරවාරයේම ඖෂධවල ඉහළ ප්‍රමිතිය, මිලදී ගැනීමේ ක්‍රමවේද තත්ත්ව පාලනය සහ අඛණ්ඩ සැපයුම් තහවුරු කරලීම සඳහා තම සංසදය රජය සමඟ ඉදිරියටත් සහයෝගයෙන් කටයුතු කරන බව ද ඔවුහු ප්‍රකාශ ක‍ළේය.‍.</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>28</day>
    </date>
    <link>http://www.dinamina.lk/2013/10/28/_art.asp?fn=n13102812</link>
    <topic>දිවි නැඟුම‍ට පූර්ණ සහාය ෙදනවා</topic>
    <author>මහින්ද අලුත්ගෙදර</author>
    <content>දිවිනැඟුම ජාතික සංවර්ධන වැඩසටහන වෙනුවෙන් පූර්ණ සහයෝඟය ලබාදීමට කොරියානු ජාත්‍යන්තර සහයෝඟීතා ඒජන්සිය තීරණය කරයි.ඊට අමතරව කුඩා කර්මාන්ත සහ තාක්ෂණික අංශය සදහාද ආර්ථික සංවර්ධන අමාත්‍යාංශයේ සහයෝඟීතාව ඇතිව අනුග්‍රහය ලබාදීමට සූදානම් බව කොරියානු ජාත්‍යන්තර සහයෝඟීතා ඒජන්සියේ සභාපති යං මොක් කිම් මහතා පවසයි.ඒ මහතා මේ බව සඳහන් කළේ ආර්ථික සංවර්ධන අමාත්‍යාංශයේදී නියෝජ්‍ය ඇමැති එම්.එල්.ඒ.එම්. හිස්බුල්ලා මහතා සමඟ පැවති සාකච්ඡාවේදීය.මේ වනවිට ලක්ෂ 25ක පිරිසක් දිවිනැඟුම ජාතික වැඩසටහන සමඟ සම්බන්ධ වී සිටින අතර එහි ප්‍රගතිය සහ එහි පසුවිපරම සම්බන්ධයෙන් මෙහිදී ආර්ථික සංවර්ධන නියෝජ්‍ය ඇමැතිවරයා කරුණු පැහැදිලි කළේය.එළවළු සහ පලතුරු මිල ස්ථාවර මට්ටමක පවත්වාගෙන යාම සඳහා සහ ජනතාවගේ පෝෂණ තත්ත්වය වැඩිදියුණු කිරීමට දිවිනැඟුම වැඩසටහන බෙහෙවින් ඉවහල්වී ඇතැයිද ඒ මහතා පෙන්වා දුන්නේය.අධ්‍යාපනය සහ පරිසරය සම්බන්ධයෙන් උනන්දුවක් දැක්වූ කොරියානු ජාත්‍යන්තර සහයෝඟීතා ඒජන්සි වැඩසටහන1991දී ආරම්භ කළ අතර එය සංවර්ධනය වන රටවල් 44 ක ක්‍රියාත්මක වන බව සඳහන් කළ කොරියානු ජාත්‍යන්තර සහයෝඟීතා ඒජන්සියේ සභාපති ‍යං මොක් කිම් මහතා ශ්‍රී ලංකාවේ එහි සාර්ථකත්වය ඇඟයුමට ලක් කළේය.ඉදිරියේ පැවැත්වෙන පොදුරාජ්‍ය මණ්ඩලයේ තරුණ සමුළුව පැවැත්වෙන හම්බන්තොට ජාත්‍යන්තර සමුළු මධ්‍යස්ථානය කොරියානු ජාත්‍යන්තර සහයෝඟීතා ඒජන්සිය අනුග්‍රහය මත ගොඩනැඟූ අතර ඉදිරියේදී එම සමුළුව මඟින් ශ්‍රී ලංකාවේ සංචාරක සහ සමාජ ආර්ථික තත්ත්වය ප්‍රවර්ධනය කිරීම සඳහා මහෝපාකාරි වනු ඇතැයිද අවධාරණය කළේය.ශ්‍රී ලංකාවේ කොරියානු තානාපති චොයි ජොන් මූන්, ආර්ථික සංවර්ධන අමාත්‍යාංශයේ අතිරේක ලේකම් ප්‍රියන්ත මායාදුන්නේ මහත්වරුන් ඇතුළු පිරිසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>28</day>
    </date>
    <link>http://www.dinamina.lk/2013/10/28/_art.asp?fn=n13102813</link>
    <topic>රාජ්‍ය සම්පත් කළමනාකරණ සංස්ථාවස්ථාපිත කළේ කඩා වැටෙන ආයතන නංවන්නයි</topic>
    <author>සිතාරා සේනානි,</author>
    <content>රාජ්‍ය සම්පත් කළමනාකරණ සංස්ථාව පිහි‍ටුවූයේ රටේ කඩා වැටුණු ආයතන නඟා සිටුවීමට මිස කඩා වැටුණු ආයතනවලට තවත් බරක් වීමට නොවන බව රාජ්‍ය සම්පත් හා ව්‍යවසාය සංවර්ධන ඇමැති දයාශ්‍රිත තිසේරා මහතා පවසයි.එමෙන්ම ආයතන ප්‍රධානීන් විනිවිද භාවයෙන් කටයුතු නොකරන්නේ නම් කාගේත් පැසසුමට ලක්ව තිබෙන අමාත්‍යාංශය පිළිබඳ විශ්වාසය පළුදු වීමට ඉඩ තිබෙන බවද ඇමැතිවරයා පවසයි. ඇමැතිවරයා මේ බව පැවැසුවේ රාජ්‍ය සම්පත් කළමනාකරණ සංස්ථාවේ ප්‍රධාන විධායක නිලධාරිවරයා ඇතුළු අධ්‍යක්ෂ මණ්ඩලය හමුවේ එම අමාත්‍යාංශයේදී පසුගිය 24දා අදහස් දක්වමිනි.ආයතන ප්‍රතිව්‍යුහගතකරණ ක්‍රියාවලියේදී රාජ්‍ය සම්පත් හා ව්‍යවසාය සංවර්ධන අමාත්‍යාංශයේ කාර්යභාරය කුමක්ද යන්නත්, කළමනාකරණ සංස්ථාවේ කාර්යභාරය කුමක්ද යන්නත් තෝරා බේරා ගෙන කටයුතු කළයුතු බවද, අමාත්‍යාංශයත් සංස්ථාවත්අතර සම්බන්ධතාව ගොඩනඟා ගනිමින් සාංගමික ව්‍යවස්ථාවට අනුව ඇමැතිවරයාගේත්, අමාත්‍යාංශයේත් අධීක්ෂණයට යටත්ව ක්‍රියා කළ යුතු බවද ඇමැතිවරයා මෙහිදී පෙන්වා දුන්නේය.කඩා වැඩුණු ආයතන 23ක් තම අමාත්‍යාංශයට ලැබුණු බවත්, එයින් ඇතැම් ආයතන ඈවර කරන තත්ත්වයේ ඒවා බවත් කී ඇමැතිවරයා, දැනට ආයතන 14ක් අමාත්‍යාංශය සතුව පවතින බවත් සඳහන් කළේය.එසේම මෙම ආයතවලින් බොහොමයක් ප්‍රතිව්‍යුහගත ක්‍රියාවලිය මඟින් ගොඩනැඟීමට හැකියාව ලැබී තිබෙන බවද, ඉතිරි සියල්ලේ ගැටලු නිරාකරණයට සැලැසුම් මේ වනවිට සකස්වී තිබෙන බවද කීය. ඇමැති මණ්ඩලය 2010 වසරේ ජූලි 20වැනිදා තීරණය කළ මෙම සංස්ථාවේ අරමුණු ඉතා ඉක්මනින් ඉටු කැර ගත යුතු බවද ඇමැතිවරයා මෙහිදී සඳහන් කළේය.රාජ්‍ය සම්පත් හා ව්‍යවසාය සංවර්ධන අමාත්‍යාංශයේ ලේකම් එස්. එස්. මියනවල, රාජ්‍ය සම්පත් කළමනාකරණ සංස්ථාවේ ප්‍රධාන විධායක නිලධාරි සුමිත් ජයරත්ණ, අතිරේක ලේකම්වරුන් වන එස්. සරණතිස්ස, ඩී. ඩී. අමරතුංග මහත්වරුද මෙහිදී අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>28</day>
    </date>
    <link>http://www.dinamina.lk/2013/10/28/_art.asp?fn=n13102814</link>
    <topic>ආශ්චර්යයේ විහිදුම් සේලය අඩ සියවසක සිහින ඉටුවීමක්</topic>
    <author>ධනුෂ්ක ගොඩකුඹුර සහ ජාඇළ මධ්‍යම</author>
    <content>කොළඹ-කටුනායක අධිවේගී මාර්ගය විවෘත කරමින් සැබෑ කළේ වාණිජ අගනුවර වන කොළඹත් කටුනායක ජාත්‍යන්තර ගුවන්තොටුපළත් යා කෙරෙන අධිවේගී මාර්ගයක් වෙනුවෙන් ශ්‍රී ලාංකේය ජාතිය පමණක් නොව අප සමඟ සම්බන්ධකම් පවත්වන විදේශීකයනුත් අඩ සියවසක් තිස්සේ දුටු සිහිනයක් බව ජනාධිපති මහින්ද රාජපක්ෂ මහතා පැවසීය.අපේ ආයු කාලයෙන් වැඩි කොටසක් මහමඟ ගෙවුණු යුගය නිමා කර තිබෙන මේ යුගය මහා මාර්ග ක්ෂේත්‍රෙය් ඵෙතිහාසික විප්ලවයක් සිදු වූ යුගයක් බවත් ජනාධිපතිවරයා ප්‍රකාශ කළේය.ජනාධිපතිවරයා මේ අදහස් පළ කළේ ආශ්චර්යයේ විහිදුම් සේලය කොළඹ-කටුනායක අධිවේගී මාර්ගය විවෘත කිරීමෙන් අනතුරුව ජා-ඇළ මහජන ක්‍රීඩාංගණයේදී පැවැති ජනරැලියට ඊයේ (27) එක්වෙමිනි.ජනාධිපති මහින්ද රාජපක්ෂ මහතා එහිදී වැඩිදුරටත් මෙසේ ද පැවසීය. අද මම ඉතාම සන්තෝෂ වෙනවා ලංකාවේ දෙවැනි අධිවේගී මාර්ගය ඉදිකරලා ජාතියට භාර දෙන්න අපිට පුළුවන් වීම පිළිබඳ.කොළඹත් කටුනායකත් යා කරමින් ඉදිවුණ මේ අධිවේගී මාර්ගය අඩ සියවසකට ආසන්න කාලයක් ශ්‍රී ලාංකේය ජාතියේ බලාපොරොත්තුවක් බවට පත්වෙලා තිබුණා. අපේ විතරක් නොවෙයි ලංකාවට එන, ලංකාවත් එක්ක සබඳතා පවත්වන, ලෝක ජනතාවත් මේ වාගේ මහා මාර්ගයක් අපේ රටේ ඉදිවෙන එක බලාපොරොත්තු වුණා.අපිට අසල්වැසි ඉන්දියාවේ ඉඳලා ලංකාවට එන්න ගත වෙන්නේ පැයයි. නමුත් කටුනායක ඉඳලා කොළඹට එන්න පැය එක හමාරකට වැඩි කාලයක් ගත වෙනවා. අපි සංස්කෘතිමය වශයෙන් මොනතරම් දියුණු වුණත්, අපේ සංවර්ධන කටයුතු මොනවා වුණත් ලංකාවට ආ සමහර විදේශීකයන් රටක දියුණුව ගැන කතා කරන්නේ මහාමාර්ගවලවලින්.මට මතකයි කටුනායක ඉඳන් කොළඹට එන මේ මාර්ගයේ අවශ්‍යතාව ඉටු කරන්න හැටේ හැත්තෑවේ දශකවල ඉඳන් උත්සාහ ගත්තා. එදා පාලම්, කණු හදලා අතරමඟ නතර කරලා තිබුණා. ඒත් ඒ යුගයේ කරන්න බැරි වුණ දේ අද අපට කරන්න පුළුවන් වීම ගැන අපි ඉතාම සන්තෝෂ වෙනවා. අපේ රජයේ කාර්යක්ෂමතාවයත්, අභියෝග භාර ගැනීමේ හැකියාවත් අපි නැවත වාරයක් ලෝකයට පෙන්වලා තිබෙනවා නියමිත කාලයේදි මෙය අවසන් කරලා මෙය ජනතාවට භාර දීමට පුළුවන් වීමෙන්.වසර තිහක ත්‍රස්තවාදී අභියෝගය අපි අවුරුදු තුනකදී අවසන් කළා. එය ලෝකයේ අන් කිසිදු රටකට බැරි වුණු දෙයක්. සමහරු අද අපට කියනවා, මානව අයිතිය අවසන් දින කිහිපයේ දී නැතිවුණා කියලා. එයට කියන්න පුළුවන් මොනවද කියලා අද අපෙන් අහනවා. පසුගිය කාලයේම අපිට තිබුණේ ඒවාට උත්තර බඳින්න. ඒත් අවුරුදු 30ක් තිස්සේ ලේ වැගුරුණ පිරිස ගැන, මිය ගිය අය ගැන මේ අය අහන්නේ නැහැ. 2009 මැයි 19 වන දිනෙන් පස්සේ ලංකාවේ එකදු බෝම්බයක් වත් පිපිරුණේ නැති එක ගැන, එකදු ත්‍රස්තවාදී සිදුවීමක්වත් සිදු නොවීම පිළිබඳ කවුරුත් අහන්නේ නැහැ. අද ලංකාවේ සමහර අයටත් ඒවා අමතක වෙලා.දැන් මේ අධිවේගී මාර්ගය කටුනායක අපට විතරක් නොවෙයි පුත්තලම, අනුරාධපුර, කුරුණෑගල වාගේ ප්‍රදේශවලටත් විශාල සේවයක් සලසනවා. කටුනායක ආයෝජන කලාපයට, මේ රටට ගොඩබහින සංචාරකයන්ට මේ මාර්ගයෙන් මහත් ප්‍රයෝජනයක් ලැබෙනවා.අපේ රටට නිදහස ලැබුණ දා ඉඳන් 2005 වෙනතුරු පවත්වපු සෑම මැතිවරණයකම ලාංකික ජාතියට වුවමනා මාර්ග, විදුලිය, අධ්‍යාපන පහසුකම්, සෞඛ්‍ය පහසුකම් නංවනවා කියල තමයි මැතිවරණ ප්‍රකාශවලින් ජනතාවට කිව්වේ. ඊළඟට තවත් දශක ගණනාවක් තිස්සේ රටට සාමය ගෙනෙන බවට පොරොන්දු දෙන්න ආණ්ඩු බලය ඉල්ලන කාටත් සිදුවුණා. නමුත් ඊළඟ මැතිවරණවලදී මේ න්‍යාය පත්‍රවල වෙනසක් සිදු කරන්න වෙනවා.නිදහස ලබා දෙනවා, ත්‍රස්තවාදයෙන් රට මුදව ගන්නවා කියලා කියන්න බැහැ. රටේ සාමය උදාකරනවා කියලා කියන්නත් බැහැ. තවත් මාර්ග හදන්නම්, හයි වේ හදන්නම් කියලා කියන්නත් බැහැ. ඒවා මැතිවරණ පොරොන්දු පත්‍රවලින් අයින් කරන්න සිදු වෙනවා. මේ කාලයේ තමයි මහා මාර්ග ක්ෂේත්‍රයේ විශාලම විප්ලවයක් ඇති වුණේ කියලා ඔබ දන්නවා. විදුලි බලය දෙනවා කියලා කියන්නත් බැහැ. එදා රටේ විදුලි බලය ලැබිලා තිබුණේ ජනතාවගෙන් සියයට 65 කටයි. ලංකාවේ ජනතාවගෙන් සියයට 96 කට දැන් විදුලිය ලබාදීලා ඉවරයි.ඒ වාගේම අධ්‍යාපනික ප්‍රශ්නය විසඳන්න අලූතින් ද්විතියීක පාසල් දහසක් ගොඩනගන වැඩපිළිවෙළක් ආරම්භ කරලා තිබෙනවා. හොඳ පාසල් විශාල සංඛ්‍යාවක් රට තුළ ඇති වෙනවා. අනාගත පරපුරට මේවා ඉල්ලන්න අවශ්‍ය වන්නේ නැහැ. මෙතෙක් පාසල්වල කලා, විද්‍යා, වාණිජ විෂය ධාරාවන්ගෙන් පමණක් ඉගෙනගත් දරුවන්ට ඉතිහාසයේ පළමු වතාවට තාක්ෂණ විෂය ධාරාවත් අපි හඳුන්වලා දී තිබෙනවා. සෞඛ්‍ය ක්ෂේත්‍රයේත් එහෙමයි. රෝහල්වලට වෛද්‍යවරු විශාල වශයෙන් ලබාදීලා තිබෙනවා. රෝහල් ගොඩනගා දී තිබෙනවා. ඒ නිසා පෙර තිබූ සටන් පාඨ වලට දැන් වැට බැඳිලා.අපි ගොඩනගන සංවර්ධන කි‍්‍රයාදාමය ජාතීන් අතර මිත්‍රත්වය ගොඩනගන දෙයක්. පොදුරාජ්‍ය මණ්ඩලීය රාජ්‍ය නායක සමුළුවට එන රාජ්‍ය නායකයින්ට රටේ තත්ත්වය දෑස්වලින්ම දැක ගන්න පුළුවන්. ඒ නිසා අපට ජනතාව ඉදිරියට ඇවිත් මේ ගැන කතා කරන්න පුළුවන්.අපේ ආයු කාලයේත් කොටසක් වැය වුණේ පාරට. ගමනක් යන්න ගියාම පැය ගණන් ගත වෙනවා. කොළඹ නගරයේ පිරිසිදුකම බලන්න. ඒ වගේ අනෙක් නගරත් හැදී ගෙන එනවා. මේ රටේ දුප්පත්කම දුරු කරන්න අවශ්‍ය දීර්ඝ කාලීන වැඩපිළිවෙලකට අපි ගිහින් තිබෙනවා. මේ රටේ ආර්ථිකය ගොඩ නගන්න, ආදායම් මාර්ග ගොඩනගන්න, වරාය, නාවික, ගුවන් වාණිජ දැනුම හා බලශක්ති ක්ෂේත්‍ර ගොඩ නගලා, ජනතාවගේ ආයු වර්ණ සැප බල ප‍්‍රඥා ඉහළ නංවන්න අපි පියවර ගෙන තිබෙනවා. මේ තමයි ඇත්ත. මේ ක්‍රීඩාංගනය කෙටි කාලයකින් අපි ගොඩනැගුවා. මේ පළාතේ බොහෝ දෙනෙක් ක්‍රීඩා කටයුතු සඳහා මේ ක්‍රීඩාංගණය භාවිතා කරනවා.අපි දිගු ගමනක් යන්න අත්තිවාරම් දමාගෙන ඉදිරියට යනවා. මේවා කරන කොට අපිට බොහෝ චෝදනා යොමු කරනවා. ඕවා හදලා වැඩක් නැහැ කියනවා. ඕවා කවදා කෙරෙන වැඩද කියලා අහනවා. නොයෙක් කතා කියනවා. ඒවාත් සුළඟේ පා වෙලා යාවි. ඔබ අප කෙරේ විශ්වාසය තබන්න. තමන්ගේ මාතෘ භූමියට ආදරය කරන්න. අද සමහරු පිටරටවලට ගිහින් තමන්ගේ මාතෘ භූමිය පාවා දෙනවා.පිටරටින් එන හොඳ වගේම නරකත් තිබෙනවා. අපේ ජනතාව දැනගන්න ඕනෑ හොඳ තෝරාගෙන නරක අත හරින්න. රටක් දියුණු වෙනකොට, සංචාරකයින් එනකොට, නොයෙකුත් තාක්ෂණයන් එනකොට ඒ දේවලුත් එනවා. තොරතුරු තාක්ෂණය අද ඉතා දියුණු වෙලා. එදා තොරතුරු තාක්ෂණ සාක්ෂරතාවය තිබුණේ සියයට 4යි - 5 යි. නමුත් අද එය සියයට 40 - 45 යි. තොරතුරු තාක්ෂණයත් සමඟ අද විශාල වශයෙන් දරුවන්, මිනිසුන් වැරදි මාර්ගයේ ගෙන යන්න පුළුවන් තොරතුරු එනවා. අප තුළ විනයක් තිබිය යුතුයි. ඒවායින් මිදෙන එකයි අපි කළ යුත්තේ. පවෙන් නරකෙන් අපි මිදිය යුතුයි. එයයි අපි සිදු කළ යුත්තේ.හයි වේ අපිට අලූත් දෙයක් නොවෙයි. අපේ ඉතිහාසයේ තිබුණා ‘මහා වේ’ කියලා මහාමාර්ග. එදා අනුරාධපුරයට අඩි 200 පළලට මහාමාර්ග තිබුණා. මේවා ඉතිහාසයේ අපේ සංස්කෘතියත් සමග බැඳී තිබුණු දේවල්. අපි ඉතිහාසය ගැන නිහතමානීව ආඩම්බර වන ගමන්ම වර්තමානය දිහා බලා කටයුතු කරන්න අපි සූදානම් වෙමු.ආසියාවේ දියුණුම රටක් බවට ලංකාව පත් කරන මෙවන් අවස්ථාවක ඔබ සියලූදෙනාගේම සහයෝගය හා ආශිංසන බලාපොරොත්තු වෙනවා. මෙය කි‍්‍රයාත්මක කරන්න අපට සහයෝගය හා ආධාර ලබාදුන් චීන ජන රජයට හා ඉක්මණින්ම ඉලක්කයට වැඩ කර දුන් චීන සමාගම ඇතුළු පිරිසටත් අපගේ ස්තූතිය අප රටේ ජනතාව වෙනුවෙන් පුද කරනවා.ශ්‍රී ලංකා නිදහස් පක්ෂයේ ජාතික සංවිධායක, ගම්පහ දිස්ත්‍රික් නායක, ආර්ථික සංවර්ධන ඇමැති බැසිල් රාජපක්ෂ මහතා. අද අපි ඉතාමත් ආඩම්බර වන්නේ හේතු කිහිපයක් නිසයි. එක පැත්තකින් ගම්පහ දිස්ත්‍රික්කයේ ජනතාව ලෙස අපි ගම්පහ දිස්ත්‍රික්කයෙන් ආරම්භ කරලා, ගම්පහ දිස්ත්‍රික්කය හරහා ගොස්, ගම්පහින්ම අවසන් වන මේ රටේ දෙවැනි අධිවේගී මාර්ගය අපට සුවිශේෂි වන නිසා. අපි ජනාධිපතිතුමාට ඒ සම්බන්ධයෙන් ස්තුතිවන්ත වෙනවා.අපේ රට දූපතක් වශයෙන් ලෝකයට සම්බන්ධ වන්නේ එක පැත්තකින් වරායන් තුළින්. අනෙක් පැත්තෙන් ගුවන්තොටුපළ තුළින්. අපි අද ජාතියක් වශයෙන් ආඩම්බර වෙනවා අපට අන්තර්ජාතික ගුවන්තොටුපළ දෙකක් තිබෙන නිසා. නමුත් අගනුවරට වඩාත් කිට්ටු ගුවන්තොටුපළ කටුනායක ගුවන්තොටුපළයි. මේ ගුවන්තොටුපළත් අපේ වාණිජ අගනගරය වන කොළඹත් යා කරන අධිවේගී මාර්ගය ඉදි කිරීම සම්බන්ධයෙන් අපි ජනාධිපතිතුමාට කෘතවේදීත්වය පුද කරනවා.රටක ආර්ථික දියුණු කරන්නට නම් අපි ඒ සඳහා වාණිජ අගනගරයත් ගුවන්තොටුපළත් තුළින් ජාත්‍යන්තරයට සම්බන්ධ විය යුතුයි. මේ වගේ අධිවේගී මාර්ගයක් පිළිබඳව 1965 දී ඩඩ්ලි සේනානායක දිවංගත අගමැතිතුමා අදහසක් පළ කර තිබුණා. 1968 වසරේ මොන්ටේගු ජයවික්‍රම මහතා රාජ්‍ය වැඩ ඇමැතිවරයා වශයෙන් මෙහි වැඩ අරඹා පාලම් හතරක් ඉදි කළා. කැළණි පාලම ළඟ මෑතක් වන තුරුම තිබුණු පාලම තමුන්නාන්සේලා දැකලා ඇති. ඒක භාවිතා වුණේ අපේ මර්වින් ඇමැතිතුමාගේ කටවුට් ගහන්න විතරයි.ඊට පසුව සිරිමාවෝ බණ්ඩාරනායක මැතිණියගේ රජය, අපේ ජනාධිපතිතුමා ළාබාලතම මන්ත්‍රීවරයා වූ රජය එදා නොබැඳි ජාතීන්ගේ සමුළුව වෙනුවෙන් මේ අධිවේගී මාර්ගය තනා ගුවන්තොටුපළත් අගනගරයත් සම්බන්ධ කරන්නට හිතුවා. නමුත් ඒකට එදා ශක්තියක් තිබුණේ නැහැ. කරන්නට පුළුවන් වුණේ කොළඹ- මීගමුව ප්‍රධාන පාර පළල් කිරීම පමණයි. තවත් රජයන් කිහිපයක්ම මේ සඳහා උත්සාහ කළා.චන්ද්‍රිකා බණ්ඩාරනායක ජනාධිපතිතුමියගේ කාලයේ කොරියානු සමාගම් දෙකක් සමඟ ගිවිසුම් ගහලා පසුව ඒවා අවලංගු කිරීම වෙනුවෙන් මිලියන ගණනක වන්දියක් ගෙවන්නටත් වුණා. නමුත් අධිවේගය හැදුණේ නැහැ. රනිල් වික්‍රමසිංහ මහත්තයා අගමැතිවරයාව සිටියදී සිදු වුණේ වැලි පිරවීම පමණයි. නමුත් ජනාධිපතිතුමා රට භාර ගත් දින සිටම ජනතාවට බියෙන් සැකෙන් තොරව ජීවත් වන්නට අයිතියට දුන්නා වගේම ජනතාවට යහපත් අනාගතයක් උරුම කරන්නට සංවර්ධන වැඩපිළිවෙළ රැසක් ආරම්භ කළා.ඉන් ප්‍රමුඛස්ථානයක් ගත්තේ මේ අධිවේගී මාර්ගයයි. එම සංවර්ධනයේ ප්‍රතිඵලයක් ලෙස අද අපිට මේ අධිවේගී මාර්ගය ලැබී තිබෙනවා. කුරිරු යුද්ධය නිමවා සාමය ගෙනෙන්න ජනාධිපතිතුමාට හැකි වුණා වගේම රට පුරා මේ වගේ විශාල සංවර්ධනයක් කරන්නටත් එතුමාට හැකි වී තිබෙනවා. මුල් කාලේ හම්බන්තොට වරායට පැමිණෙන නැව් සංඛ්‍යාව ගැන්නා වගේම මම අභියෝග කරනවා විපක්ෂයට හෙට සිට මේ පාරේ යන වාහන ගණන ගැනලා පෙන්වන්නට කියලා.ජනාධිපතිතුමා සෑම සංවර්ධනයක්ම කරන්නේ සැලසුම් සහගතවයි. අද ගැන පමණක් නොව අනාගත පරපුර ගැන හිතලයි එතුමා වැඩ කරන්නේ. ගමේ කෘෂි මාර්ගයේ සිට අධිවේගී මාර්ග දක්වා සමස්ථ ශ්‍රී ලංකාවේ ගම්මාන 36000ම එකම ජාලයක් තුළින් සම්බන්ධ කරන්නට සැලසුම් සහගත මාර්ග පද්ධතියක් ඉදි කළේ අපේ ජනාධිපතිතුමායි.මෙපමණක් නොවෙයි, අපේ අනාගත දරු පරපුර ලෝකයේ ඕනෑම රටක දරුවකු සමඟ කරට කර සිටින්නට හැකි දරුවන් කරන්නට තාක්ෂණ විෂයය පාසල්වලට හඳුන්වා දීලා, ළමා හා මාතෘ සායනයේ සිට විශාල රෝහල් දක්වාම සෞඛ්‍ය සේවයේ දියුණුව වෙනුවෙන් වැඩ කරලා, නිවසට විදුලිය ලබා දීමේ පටන් මහා විශාල බලාගාර හැදීම ආරම්භ කරලා, දැවැන්ත වාර් යෝජනා ක්‍රම ක්‍රියාත්මක කරලා අපේ රට සංවර්ධනය කරා ගෙන යන්නට අපට හැකි වුණා.මේ සැලසුම් සහගත වැඩපිළිවෙළ තුළ ක්‍රියාවට නැංවූ ඒ සියලු සංවර්ධනයේ ප්‍රතිඵල ලැබුණු ප්‍රමුඛතම දිස්ත්‍රික්කය වන්නේ ගම්පහ දිස්ත්‍රික්කයයි. අධිවේගී මාර්ගය අපට ලබා දුන් චීන රජයටත් මහා මාර්ග අමාත්‍යාංශයත් අපි ස්තුතිවන්ත වෙනවා. ඒ වගේම තමන්ගේ ඡන්ම භූමිය මේ අධිවේගය වෙනුවෙන් පරිත්‍යාග කළ ජනතාවට ජාතියේ ගෞරවය අපි පුද කරනවා.සමාජ සේවා හා සමාජ සුබසාධන ඇමැති ෆීලික්ස් පෙරේරා මහතා.ඇත්තටම අපිට අද විශාල සතුටක් දැනෙන දවසක්. මට මතක් වෙනවා එදා නොබැඳි ජාතීන්ගේ සමුළුව තිබුණු කාලය. ඒ කාලය තුළ මේ කොළඹ- මීගමුව මාර්ගය පිළිසකර කළා. අපිට ප්‍රශ්නයක් තිබුණා ප්‍රධාන නගරයත් ගුවන්තොටුපළත් සම්බන්ධ වන මාර්ගයක් සම්බන්ධව. අවසන් වතාවට පැමිණි ගං වතුර අවස්ථාවේ අම්බලන්මුල්ලෙන් එහාට යන්නට සිදු වුණේ බෝට්ටු දමලයි.ඉන්දියාවේ සිට කටුනායකට පැයකින් එන්න පුළුවන් වුණත් කටුනායක සිට කොළඹ එන්නට පැය එකහමාරක් පමණ ගත වුණා. ඒක අපේ රටටම බලපෑ කාරණයක්. අපේ නිර්මල කොතලාවල ඇමැතිතුමා 1988 වසරේ සිටම මගේ මිත්‍රයෙක්. මේ සියලුදෙනාගේ ධෛර්ය නිසයි අපිට මේ අධිවේගී මාර්ගය ලැබුණේ. ඒකීය සංකල්පය රටට හොඳ වුණත් ගුවන්තොටුපළවල්, අධිවේගී මාර්ග, වරාය ගැන බලන විට නම් එකක් පමණක් තිබිලා හරියන්නේ නැහැ.ගම්පහ දිස්ත්‍රික්කයේ තමයි එක්සත් ජාතික පක්ෂයේ, ශ්‍රී ලංකා නිදහස් පක්ෂයේ නායකයන් ගණනාවක් හිටියේ. ඩී. එස්. සේනානායක, ඩඩ්ලි සේනානායක, රනිල් වික්‍රමසිංහ, ජේ. ආර්. ජයවර්ධන වගේම බණ්ඩාරනායකවරුනුත් හිටියේ ගම්පහයි. මේ සියලු නායකයන්ට වඩා ගම්පහට සුවිශේෂී සංවර්ධනයක් කරන්නට ජනාධිපතිතුමාගේ නායකත්වයෙන් පසුගිය කාලය තුළ හැකි වුණා.අපි ඕනෑම අභියෝගයකට මුහුණ දෙන්නට සූදානම් රජයක්. ජනාධිපතිතුමා සෑමවිටම අපට විශාල ශක්තියක් දෙනවා. එදා එතුමා ධීවර ඇමැතිවරයා වශයෙන් අපේ ජනතාව ගැන සොයා බැලුවා. මට මතකයි එදා 2001 වසරේ අපි පරාජයට පත් වුණාම එතුමා ජාඇළට ඇවිත් අපේ මානසිකත්වය ශක්තිමත් කරන්නට කටයුතු කරපු හැටි. දුකේදීත් සැපේදීත්, වාසනාවේ මෙන්ම අවාසනාවේදීත් එතුමා අපි සමඟ සිටියා. තවත් නොබෝ දිනකින් පොදු රාජ්‍ය මණ්ඩල සමුළුවේ නායකත්වය පත් වන ජනාධිපතිතුමාට අපි ස්තුතිවන්ත වෙනවා.ශ්‍රී ලංකාවේ චීන තානාපති කාර්යාලයේ නියෝජිත රේන් ෆා චියෑන් මහතා.ශ්‍රී ලංකාවේ රජයටත් ජනතාවටත් අපි උණුසුම් සුබ පැතුම් පිරිනමනවා මේ අධිවේගී මාර්ගය විවෘත කරන අවස්ථාවේදී. මේ අධිවේගී මාර්ගය ජනතාවට අපහසුතාවක් ව තිබුණු මාර්ග තදබදයට පිළියමක් වනු ඇති. ඒ වගේම එය මේ රටට පැමිණීමට සිටින සංචාරකයන්ටත් හොද පණිවිඩයක්. මෙම මාර්ගය නිසි ප්‍රමිතියකින් යුක්තව ඉදි කිරීමට දායක වූ චීන ශ්‍රී ලංකා සේවක මණ්ඩලයට ස්තුති කරන්නටත් මම මෙය අවස්ථාවක් කර ගන්නවා. තද හිරු එළියේ මෙන්ම වැසි සමයේදීත් ඔවුන් මේ වෙනුවෙන් විශාල කැපකිරීමක් කළා.වසර හතරකට පසු ශ්‍රී ලංකාවේ යුද්ධය නිමා වූ පසු විශාල සංවර්ධනයක් ජනාධිපතිතුමාගේ නායකත්වයෙන් රට තුළ සිදු කෙරෙනවා. ශ්‍රී ලංකාවේ හොඳ මිතුරකු මෙන්ම අසල්වැසියකු ද වන චීනය ජනාධිපතිතුමා මහින්ද චින්තන ප්‍රතිපත්තිය තුළින් රට සංවර්ධනයට ගෙන යන වැඩපිළිවෙළ අගය කරන අතරම අවශ්‍ය සෑමවිටකම මේ රටට උපකාර කිරීමට කැප වී සිටිනවා. එතුමාගේ නායකත්වයෙන් ශ්‍රී ලංකාව ආසියාවේ ආශ්චර්යක් කරා යන ගමනට අපි සුබපතනවා. ශ්‍රී ලංකාවේ සාමය, සෞභාග්‍ය හා ස්ථාවරත්වය මෙන්ම අප දෙරට අතර මිත්‍රත්තවයත් සදා පවතීවා යැයි ප්‍රාර්ථනා කරනවා.මහා සංඝරත්නය ප්‍රමුඛ සර්වාගමික පූජ්‍ය පක්ෂයත් අගමැති දි. මු. ජයරත්න, ජ්‍යෙෂ්ඨ ඇමති ඒ. එච්. එම්. ෆවුසි, ඇමැතිවරුන් වන නිමල් සිරිපාල ද සිල්වා, දිනේෂ් ගුණවර්ධන, ඩබ්ලිව්. ඩී. ජේ. සෙනෙවිතරත්න, රාවුෆ් හකීම්, ව්‍යාපෘති ඇමැතිවරුන් වන නිර්මල කොතලාවල, රෝහිත අබේගුණවර්ධන, බස්නාහිර පළාත් මහ ඇමැති ප්‍රසන්න රණතුංග, ජනාධිපති කාර්ය මණ්ඩල ප්‍රධානී ගාමිණි සෙනරත්, ආමත්‍යාංශ ලේකම් රංජිත් ප්‍රේමසිරි මහත්වරුන් ඇතුළු පිරිසක් ද මේ අවස්ථාවට එක් ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>28</day>
    </date>
    <link>http://www.dinamina.lk/2013/10/28/_art.asp?fn=n13102815</link>
    <topic>සංවර්ධනයේදී ජනතාවගේ සෞඛ්‍යපහසුකම් නැංවීම ප්‍රමුඛ අවශ්‍යතාවක්</topic>
    <author/>
    <content>නිරෝගී ජාතිය නිවහල් දේශයක පදනමයි. ජාතික සංවර්ධනයේදී ජනතාවගේ සෞඛ්‍ය පහසුකම් නැංවීම ප්‍රමුඛ අවශ්‍යතාවයක් බැවින් ඒ සඳහා පෞද්ගලික අංශයේ දායකත්වය අත්‍යවශ්‍ය යැයි ජනපති ආර්යා ශිරන්ති රාජපක්ෂ මහත්මිය පැවැසුවාය.රාජපක්ෂ මහත්මිය මේ බව අවධාරණය කර සිටියේ මහරගම පිළිකා රෝහලට MRI Scaner යන්ත්‍රයක් ලබා ගැනීමට ආධාර පිණිස සහ පිළිකා රෝහල සංවර්ධනය කිරීම සඳහා මෙන්ම පිළිකා පිළිබඳ ජනතාව දැනුවත් කිරීම සඳහා සංවිධාන කෙරුන විශේෂ පාගමන සඳහා එක්වෙමිනි.එතුමිය අවධාරණය කර සිටියේ නිරෝගී ජාතිය නිවහල් දේශයක පදනම බවත් ජාතික සංවර්ධනයේදී ජනතාවගේ සෞඛ්‍ය පහසුකම් නැංවීම ප්‍රමුඛ අවශ්‍යතාවයක් බවත්ය. රජය මඟින් ජනතාවට යහපත් සෞඛ්‍ය සේවයක් ලබාදීම සඳහා වාර්ෂිකව විශාල මුදලක් වෙන්කරන අතර එය රජයකට පමණක් තනිව දැරිය නොහැකි බවත් ඒ සඳහා පෞද්ගලික අංශයේ දායකත්වය අත්‍යාවශ්‍ය බවයි.ජනාධිපති ආර්යා ශිරන්ති රාජපක්ෂ මහත්මියගේ සංකල්පයකට අනුව එතුමියගේ පූර්ණ මැදිහත්වීමෙන් හා ප්‍රධානත්වයෙන් මහරගම පිළිකා ‍රෝහල සංවර්ධනය සඳහා පිළිකා රෝහල් සංවර්ධන කමිටුව විසින් මෙය සංවිධාන කරන ලදී.පාගමන ආරම්භ කිරීමට පෙර පිළිකා රෝහල සංවර්ධනය කිරීමේ හා MRI Scaner යන්ත්‍රය ලබාගැනීමේ ව්‍යාපෘතිය හා රෝහල සංවර්ධනය සඳහා දිවයිනේ විවිධ පළාත්වල ප්‍රධාන පෙලේ ව්‍යාපාරිකයින් ධානපතීන් හා මහජනතාව මෙහිදී ජනපති ආර්යාව වෙත මූල්‍යාධාර විශාල වශයෙන් ලබාදුන් අතර එම ආධාර මහරගම පිළිකා රෝහල් සංවර්ධන කමිටුව වෙත භාරදීම රාජපක්ෂ මැතිනියගේ සුරතින් සිදු කෙරිණි.මෙහි දී වැඩිදුරටත් අදහස් දැක් වූ පිළිකා රෝහලේ විශේෂඥ වෛද්‍ය ජයන්ත බලවර්ධන මහතා සඳහන් කර සිටියේ මහරගම පිළිකා රෝහල හා එහි ප්‍රතිකාර ලබන රෝගීන් පිළිබඳ රාජපක්ෂ මැතිනිය නිරන්තරයෙන්ම සොයා බලා අවශ්‍ය කටයුතු සිදුකරන බවත් පසුගිය වර්ෂයේද එතුමියගේ පූර්ණ මූල්‍ය දායකත්වයෙන් තෙමහල් වාට්ටු සංකීර්ණයක් හා රුපියල් මිලියන 120කට අධික නවීන වෛද්‍ය උපකරණද ලබාදීමට කටයුතු කෙරුනු බවයි.ජනාධිපති ආර්යාවගේ මැදිහත්වීමෙන් මහරගම පිළිකා රෝහලට නවීන පහසුකම්වලින් සමන්විත වූ මිලියන 1500ක නව ගොඩනැගිලි සංකීර්ණයක් සඳහා ද පසුගියදා මුල්ගල තැබිණි. එහි ඉදිකිරීම් ද මේ වනවිට ක්‍රියාත්මක කෙරේ.අනතුරුව නෙළුම්පොකුණ මහින්ද රාජපක්ෂ රඟහල අසලින් ආරම්භ කෙරුන මේ විශේෂ පාගමන මාක්ස් ප්‍රනාන්දු මාවත පුස්තකාල මාවත ඇල්බට් චන්ද්‍ර වංකය නිදහස් මාවත මෙට්ලන්ඩ් පෙදෙස එස්. එස්. ක්‍රීඩාංගණය අසලින් හෝර්ටන් පෙදෙස හරහා නෙළුම් පොකුණ මාවතට ලගා විය.පාගමන සඳහා බස්නාහිර පළාත් පාසැල් දූ දරුවන් තූර්ය වාදක කණ්ඩායම් විවිධ සමාජ සංවිධාන ප්‍රවීණ කලා ශිල්පීන් ප්‍රවීණ ක්‍රීඩකයින් පෞද්ගලික ආයතන නිලධාරීන් එක්ව සිටියහ. දැනට මහරගම පිළිකා රෝහලේ පවතින පිළිකා අංශයෙන් නේවාසිකව ප්‍රතිකාර කළ හැක්කේ රෝගීන් 600කට පමණක් වුවද එහි රෝගීන් 1000කට අධික පිරිසක් ප්‍රතිකාර ලබයි.මේ හේතුවෙන් රෝගීන් දැඩි දුෂ්කරතාවන්ට ලක් වේ. දිනකට මේ රෝහලෙන් දිවයිනේ විවිධ පළාත්වලින් පැමිණෙන පිළිකා රෝගීන් දාහකට අධික පිරිසක් ප්‍රතිකාර ලබා ගනී. මේ පිළිකා රෝහල කඩිනමින් සංවර්ධනය කිරීමේ අවශ්‍යතාවය තේරුම්ගත් රාජපක්ෂ මැතිනිය රෝහල් සංවර්ධන කමිටුව හා එක්ව මේ ව්‍යාපෘතිය ආරම්භ කරන ලදී.පිළිකා රෝහලේ MRI Scaner යන්ත්‍රයක් ‍ෙනාමැති එම හේතුවෙන් එක් රෝගියකුගේ MRI Scaner පරීක්ෂණ සඳහා කොළඹ ජාතික රෝහල වෙත යොමු කිරීමට සිදුව ඇත. ඒ සඳහා දීර්ඝ කාලයක් පොරොත්තු ලේඛනයේ සිටීමට රෝගීන්ට සිදුව ඇති බව රෝහල් විශේෂඥ වෛද්‍ය ජයන්ත බලවර්ධන මහතා ප්‍රකාශ කළ අතර මේ යන්ත්‍රය ලබාගැනීම තුළින් එම තත්ත්වය සම්පූර්ණයෙන්ම වලක්වාගෙන දෛනිකව සියලුම රෝගීන්ගේ පරීක්ෂණ කටයුතු කළ හැකි බවයි.මේ අවස්ථාවට පාර්ලිමේන්තු මන්ත්‍රිනී කමලා රණතුංග සෞඛ්‍ය අමාත්‍යාංශ ලේකම් වෛද්‍ය නිහාල් ජයතිලක මහරගම පිළිකා රෝහලේ අධ්‍යක්ෂ වෛද්‍ය කනිෂ්ක කරුණාරත්න ප්‍රවීණ කලා ශිල්පීන් ප්‍රවීණ ක්‍රීඩකයින් විශේෂඥ වෛද්‍යවරුන් පාසැල් දූ දරුවන් ඇතුළු විශාල පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>28</day>
    </date>
    <link>http://www.dinamina.lk/2013/10/28/_art.asp?fn=n13102816</link>
    <topic>රටපුරා කර්මාන්තපුර 18ක යටිතල පහසුකම් සංවර්ධනයටරුපියල් මිලියන 305ක්</topic>
    <author>චින්තා රණසිංහ</author>
    <content>දිවයින පුරා පිහිටි කර්මාන්තපුර 18ක යටිතල පහසුකම් සංවර්ධනය සඳහා රුපියල් මිලියන 305ක මුදලක් වෙන් කිරීමට රජය කටයුතු කර තිබේ.වවුලුගල කර්මාන්තපුරයේ ආරක්ෂක මුර කුටිය හා කර්මාන්තපුරය මැදින් යන මාර්ගය වෙන් කිරීම සඳහා බැම්මක් ඉදි කිරීම, පුස්සැල්ල කර්මාන්තපුරයේ ගොඩනැඟිල්ලක් සහ ආරක්ෂක මුර කුටියක් මෙන්ම ජල ව්‍යපෘතියක් ආරම්භ කිරීම ඇතුළුව ගල්ගමුව, මාතලේ කලුදෑවල, කොටගල, පල්ලේකැලේ, පන්නල, පානළුව, වවුනියාව පූන්තෝට්ටම් ප්‍රමුඛ කර්මාන්තපුර රැසක අභ්‍යන්තර මාර්ග, ගොඩනැගිලි, ජලව්‍යාපෘති ඇතුළු යටිතල පහසුකම් රැසක් සංවර්ධනය කිරීමට ‍එම මුදල් යෙදවීමට නියමිතව ඇත.එම සියලුම කර්මාන්ත පුරයන්හි පිහිටි කර්මාන්ත ශාලා වෙනුවෙන් අය කරන මාසික බිම් කුලිය අඩු කිරීම සඳහා පසුගිය දා ජනාධිපති මහින්ද රාජපක්ෂ මහතා ප්‍රමුඛ කැබිනට් මණ්ඩලයේ අනුමැතිය ද ලැබිණ.එම මාසික බිම් කුලිය වර්තමාන තක්සේරු වටිනාකම අනුව වැඩි කරන ලෙස කර්මාන්ත හිමියන් විසින් සාම්ප්‍රදායික කර්මාන්ත හා කුඩා ව්‍යවසාය සංවර්ධන ඇමැති ඩග්ලස් දේවානන්දා මහතාගෙන් කළ ඉල්ලීම ජනාධිපති මහින්ද රාජපක්ෂ මහතා ප්‍රමුඛ ඇමැති මණ්ඩල අනුමැතිය සඳහා ඉදිරිපත් කොට තිබිණ.කර්මාන්තපුර සංවර්ධනය සම්බන්ධයෙන් සාකච්ඡා කිරීම සඳහා සාම්ප්‍රදායික කර්මාන්ත හා කුඩා ව්‍යවසාය සංවර්ධන අමාත්‍යාංශයේ පැවැති රැස්වීමක දී මේ අදහස් පළ කෙරිණ.මෙරට සුළු හා මධ්‍ය පරිමාණ කර්මාන්ත නගා සිටුවීම උදෙසා මහින්ද චින්තනයේ ඉදිරි දැක්මට අනුකූලව අමාත්‍යංශය දැඩි වෙහෙසක් ගන්නා බව ඇමැතිවරයා එම අවස්ථාවේ දී ප්‍රකාශ කළේ ය.ලංකා කාර්මික මණ්ඩලය මින් පෙර වර්තමාන තක්සේරුව අනුව බිම් කුලිය වැඩි කිරීමට ගෙන තිබූ තීරණයට වඩා බෙහෙවින් සහනදායී තීරණයක් රජය ලබා දී ඇති බව ද කර්මාන්තපුරයේ නඩත්තු මුදල හා සැසඳීමේ දී රජය කර්මාන්තකරුවන්ට විශාල සහනයක් අත් කර දී ඇති බව ද ‍ඇමැතිවරයා සඳහන් කළේ ය.සාම්ප්‍රදායික කර්මාන්ත හා කුඩා ව්‍යවසාය සංවර්ධන නියෝජ්‍ය ඇමැති වීරකුමාර දිසානායක, අමාත්‍යාංශ ලේකම් වී ශිවඥානසෝති, ලංකා කාර්මික මණ්ඩලයේ නිලධාරීන් හා කර්මාන්ත පුරවල සභාපතිවරුන්, ලේකම්වරුන් ප්‍රමුඛ පිරිසක්‍ මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>28</day>
    </date>
    <link>http://www.dinamina.lk/2013/10/28/_art.asp?fn=n13102817</link>
    <topic>අනුරපුර රාජ්‍ය සේවකයන් 155කටනිවාස ණය පහසුකම්</topic>
    <author>තෙන්නකෝන් කුලසේකර, අනුරාධපුර උතුර විශේෂ හා අනුරාධපුර අධිකරණ</author>
    <content>අනුරාධපුර දිස්ත්‍රික්කයේ රාජ්‍ය සේවකයන් එකසිය පනස් පස් දෙනකුට නිවාස ණය ප්‍රදානය කෙරේ.අනුරාධපුර ජාතික නිවාස සංවර්ධන අධිකාරිය විසින් මෙම රාජ්‍ය සේවක නිවාස ණය සඳහා වෙන් කර ඇති මුදල රුපියල් නව කෝටියකි. එක් රාජ්‍ය සේවකයකුට රුපියල් ලක්ෂ පහ දක්වා ණය ලබා දේ.උතුරු මැද පළාත් ප්‍රධාන අමාත්‍ය එස්. රංජිත් සමරකෝන්, සම්ප්‍රදායික කර්මාන්ත හා කුඩා ව්‍යවසාය සංවර්ධන අමාත්‍ය වීරකුමාර දිසානායක මහත්වරුන් විසින් නිවාස ණය ලාභීන්ට අනුරාධපුර කාර්මික විදුහල් ශ්‍රවණාගාරයේදී පළමු ණය වාරිකය ප්‍රදානය කළහ.මෙම අවස්ථාවට පළාත් සභා මන්ත්‍රී පී. බී. කුමාර, ජාතික නිවාස සංවර්ධන අධිකාරියේ අනුරාධපුර දිස්ත්‍රික් කළමනාකාර ආර්. එම්. උපතිස්ස, ප්‍රධාන ඉංජිනේරු ආර්. ටී. බී. තෙන්නකෝන් මහත්වරු ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>28</day>
    </date>
    <link>http://www.dinamina.lk/2013/10/28/_art.asp?fn=n13102818</link>
    <topic>හයවන පැරකුම්බා රජුගේ පිළිරුවක්සාම උද්‍යානයේ නිරාවරණය කෙරේ</topic>
    <author>කෝට්ටේ මධ්‍යම සමූහනන්ද ඒකනායක</author>
    <content>එදා කෝට්ටේ රාජධානිය මෙන්ම අද රටේ අගනුවර වන ශ්‍රී ජයවර්ධනපුරයට ඇතුළු වන ස්ථානයේ 6වන පැරකුම්බා රජුගේ පිළිරුවක් නිර්මාණය කිරීම එතුමාට කරන මහත් ගෞරවයකැයි කෝට්ටේ නාගවිහාරාධිපති මාදුළුවාවේ සෝභිත නායක හිමියෝ පැවසූහ.කෝට්ටේ මහ නගර සභාව මගින් ඉදිකළ 6වන පැරකුම්භා රජුගේ පිළිරුව සහිත, පාරකුම්බා සාම උද්‍යානය විවෘත කිරීමේ උත්සවයේදී සෝභිත නායක හිමියෝ එසේ පැවසූහ.මේ විවෘත කිරීමේ අවස්ථාවට කෝට්ටේ ශ්‍රී ලංකා නිදහස් පක්ෂයේ ප්‍රධාන සංවිධායක, හිටපු විදේශ කටයුතු ඇමැති රෝහිත බෝ‍ෙගාල්ලාගම, මහජන කටයුතු ඇමැති ආචාර්ය මර්වින් සිල්වා, කොළඹ දිස්ත්‍රික් මන්ත්‍රී දුමින්ද සිල්වා මහත්වරුන් ඇතුළු, බස්නාහිර පළාත් සභාවේ මහ ඇමැති ප්‍රසන්න රණතුංග ඇතුළු පළාත් සභා මන්ත්‍රී වරුන්ද නාගරික මන්ත්‍රීවරුන්ද සහභාගි වූහ.සෝභිත හිමියෝ තව දුරටත් මෙසේද පැවසූහ.මිනිහෙකුට ඕනෑකමක් තියෙනව නම් මොනවද කරන්න බැරි යන්න, නගරාධිපති ජනක රණවක මහතා විසින් ඉටුකර තිබෙනවා. මේ වන විට එතුමාගේ යෝජනාවක් අනුව කෝට්ටේ ඉතිහාසය ලියාගෙන යනවා. එයත් ඉක්මනින්ම නිකුත් වේවි. අපේ ඉතිහාසය අනුව රටට රජෙක් නැතිනම් රජෙක් හැදුව හාමුදුරුවරු.වරක් මේ රට ආරාජික වූ අවස්ථාවක ගෝලයට සිවුරක් පොරවා තැනින් තැන හංඟාගෙන වලගම්බා රජු හැදූ බව ඉතිහාසයේ සඳහන් වෙනවා. අපි වැටි වැටී නැගිට්ට ජාතියක්. සොලී ආධිපත්‍ය යටකරගෙන විජයබාහු මහ පැරකුම්බා වැනි රජුන් බිහිවුණ උතුරේ ද්‍රවිඩ බලවේගවලට එදා මුහුණදෙන්න අලකේශ්වර ඉදිරිපත්වුණා.සැළලිහිණි සංදේශ කාව්‍යයේ එදා මේ පුරය වර්ණනා කළේ.‘පොහොසත් දන ඇති තුණු රුවන බැතිපෙමාජයවද්දන කෙරුමෙන් සුසැදි තමන මාකියල බව අප කොයි කවුරුත් දන්නවා.මහජන සම්බන්ධතා කටයුතු භාර ඇමැති ආචාර්ය මර්වින්සිල්වා මහතා වසර තිහක කුරු යුද්ධයෙන් පසු අද අපි අපේ රට තුළ සතුටකින් සිටිනවා. එදා අපි හැම දෙනාම මරණ බියෙන් හිටියේ. බණ, පිරිත්, ඇහුනෙ නැහැ. මතක බණ පමණයි ඇහුනෙ. පාසැලට ගිය දරුවා ගෙදර එනතුරු විශ්වාසයක් නැතිව මවුපියො හිටියේ අපේ වාසනාවට ජනාධිපති මහින්ද රාජපක්ෂ මහතා ඡන්ඩාසෝක චරිතය රඟපාලා මේ රට බේරාගත්තා. එදා චන්ද්‍රා ද සිල්වා නගරාධිපති තුමා කෝට්ටේ නගරයට විශාල සේවයක් කළා.ඒ මහතාගේ අඩුව පුරවන්න අද තරුණ නායකයෙක් ඉන්නවා. ගමට, රටට වැඩකරන්න හැකි ජනක රණවක චරිතය රජයට ශක්තියක්. මේ ශ්‍රී විභූතිය මහින්ද රාජපක්ෂ රජය ගෙන යන වැඩපිළිවෙළට ආශිර්වාදයක් ලෙස මම සලකනවා.කෝට්ටේ ශ්‍රී ලංකා නිදහස් පක්ෂ සංවිධායක හා හිටපු විදේශ ඇමැති රෝහිත බෝගොල්ලාගම මහතා “කෝට්ටේ රාජධානියට ඇතුළුවන ස්ථානයේ ඇතිකළ මේ නිර්මාණය, ශ්‍රී ලංකාවටම සිදුවූ ඓතිහාසික ක්‍රියාදාමයක් ලෙස සලකනවා. නාගරික සංවර්ධන අධිකාරිය ඉටුකරන සංවර්ධන ක්‍රියාදාමය කේන්ද්‍රකරගෙන කෝට්ටේ, රටේ අගනුවර ලෙසට මෙසේ නිර්මාණය වීම අප හැමට විශාල ශක්තියක් බව ප්‍රකාශකරන්න කැමැතියි.කෝට්ටේ මහ නගරසභාවේ නගරාධිපති ජනක රණවක මහතාඅප නගර සභාවේ පාලන කටයුතු ආරම්භ කරන අවස්ථාවේ ගිහි, පැවිදි වියතුන් සමඟ පැවැත්වූ සාකච්ඡාවකදී කෝට්ටේ පෙර පැවැති ශ්‍රී විභූතිය නව පරපුරට දැක බලා ගැනීම සඳහා ප්‍රතිනිර්මාණය කිරීමේ යෝජනාවක් ඉදිරිපත්වුණා. එහිදී ප්‍රථමයෙන්ම තීරණය වූයේ 6වන පරාක්‍රමබාහු රජතුමාගේ පිළිරුවක් මේ නගරයට ඇතුළුවන තැන පිහිටුවන්නයි. අපේ ඒ හීනය අද සැබෑවී තිබෙනවා. කෝට්ටේ වැළලී ගිය ඉතිහාසය දැන් ලියවීගෙනයනවා.එයත් ළඟදීම ප්‍රකාශයට ප ත්කිරීමට හැකිවේවි. මෙහි ස්ථාපනය කළ අන්තර්ජාල පහසුකම් (Y- Five) තුළින් ප්‍රදේශය් ජනතාවට විශාල සහනයක් සැලසෙනු ඇතැයිද කීය. දින 30ක් ඇතුළත මේ පැරකුම් උයන නගරසභාවේ සේවකයින්ගේ ශ්‍රම දායකත්වයෙන් ඉදිවූ කාර්යයක් බවද කීය.අදාළ සේවක පිරිසට තිළිණ ප්‍රදානයද, කෝට්ටේ ප්‍රදේශයේ වැඩිහිටි සංවිධාන සඳහා මුදල් ආධාර පිරිනැමීමද මෙහිදී සිදුවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>28</day>
    </date>
    <link>http://www.dinamina.lk/2013/10/28/_art.asp?fn=n13102819</link>
    <topic>‘මහාභිමානී 2013’ ඉදිකිරීම් සම්මාන‍ උළෙලේ අයැදුම්පත් බාර ගැනීම 31දායින් අවසන්</topic>
    <author>චන්දිමා එදිරිමාන්න</author>
    <content>“මහාභිමානී 2013“ ජාතික ඉදිකිරීම් සම්මාන උළෙලේ තරඟ සඳහා අයැදුම්පත් භාරගන්නා අවසාන දිනය ඔක්තෝම්බර් 31 දක්වා දීර්ඝ කිරීමට තීරණය කර තිබෙන බවත් දැනට එම තරඟ සඳහා රටපුරා ශිල්පීන් 5000 කට අධික පිරිසක් අයදුම්පත් ඉදිරිපත් කර තිබෙන අතර තරඟකරුවන් තුළ පවතින දැඩි උනන්දුව නිසා අයදුම්පත් භාරගන්නා අවසාන දිනය මෙලෙස දීර්ඝ කළ බවත් ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතා පැවසීය.ඇමැතිවරයා මේ බව පැවසුවේ පැලවත්තේ පිහිටි ජාතික ඉදිකිරීම් සංගම් මූලස්ථාන ශ්‍රවණාගාරයේ පැවති මාධ්‍ය සාකච්ඡාවකට සහභාගී වෙමිණි.මෙහිදී වැඩිදුරටත් අදහස් දැක්වූ විමල් වීරවංශ ඇමතිවරයා මෙසේද කීය. මේ සඳහා අපට හැකි අයුරින් ජනතාව දැනුවත් කළා. ග්‍රාම සේවා මට්ටමෙන් පත්‍රිකා අලවනු ලැබුවා. ප්‍රාදේශීය ලේකම් කාර්යාල මට්ටමින් දැනුවත් කිරීම කළා. ඒ අනුව විවිධ ක්ෂේත්‍රවල ශිල්පීන් 5000 කට අධික පිරිසක් මේ තරඟවලට සහභාගී වෙන්න ඉතා උනන්දුවෙන් හා උද්යෝගයෙන් ඉල්ලුම්පත් ඉදිරිපත්කර තිබුණා. මේ වන විට ඉල්ලුම්පත් භාරගැනීමේ අවස්ථාව අවසන් වී තිබෙනවා.ඉදිකිරීම් ක්ෂේත්‍රයේ සුදුසුකම් තිබෙන ශිල්පීන්ට වැඩි අවස්ථාවක් ලබාදීම සඳහා ඔක්තෝම්බර් 31 වෙනිදා දක්වා එම තරඟවලට අයදුම්පත් භාරගන්නා අවසාන දිනය දීර්ඝ කරන්න. අපි තීරණය කළා.විශිෂ්ටතම ඉදිකිරීම් යන්ත්‍ර මෙහෙයුම් ශිල්පියා, විශිෂ්ටතම ඉදිකිරීම් යන්ත්‍රෝපකරණ කාර්මික ශිල්පියා, විශිෂ්ටතම පෙදරේරු ශිල්පියා, විශිෂ්ටතම ටයිල් ඇතුරුම් ශිල්පියා, විශිෂ්ටතම ජලනල කාර්මික ශිල්පියා, විශිෂ්ටතම පින්තාරු ශිල්පියා, විශිෂ්ටතම විදුලි කාර්මික ශිල්පියා, විශිෂ්ටතම කම්බි නැවුම් ශිල්පියා, විශිෂ්ටතම වඩු කාර්මික ශිල්පියා, විශිෂ්ටතම බහුවිධ නිපුණතා ශිල්පියා හා මේ හැකියාවන් 4ක් 5ක් එකට කරන්න හැකියාව තිබෙන ශිල්පීන්ට ඔක්තෝම්බර් 31 දින දක්වා අවස්ථාව ලබාදෙනවා තරඟවලට සහභාගී වීම සඳහා. අයදුම්පත් යොමු කරන්න.ඒ අයට මේ ක්ෂේත්‍රයේ විශිෂ්ටයා කියන ඇගයීම් සම්මානය ජනාධිපතිතුමා අතින් ලබාගන්න අවස්ථාව තියෙනවා. ඒ වගේම දැනට ලැබී තිබෙන පරිදි ලක්ෂ ගණනක් වටිනා ත්‍යාග පිරිනැමීම සඳහාත් කටයුතු කරනවා.ඔක්තෝම්බර් 31 දක්වා අවස්ථාව තියෙනවා. මේ අයගේ මූලික සම්මුඛ පරීක්ෂණ වටයක් තියලා මූලික දක්ෂතාවයන් ඇගයීමට ලක්කරලා හැම අංශයකින්ම පළාත් මට්ටමින් 20 දෙනෙකු තෝරාගන්නවා. බස්නාහිර පළාතේ ප්‍රථම වටය ඔක්තෝම්බර් 26 දිනද දෙවන වටය නොවැම්බර් 2 දිනද පැවැත්වීමට නියමිතය. ඊට අමතරව දකුණ, සබරගමුව, ඌව, මධ්‍යම, වයඹ, උතුරු මැද, නැ‍ඟෙනහිර යන පළාත්වල ප්‍රථම වටය (හෙට) 29 දිනද දෙවන වටය නොවැම්බර් 2 දිනද පැවැත්වීමට නියමිතය.සංවර්ධනයේ ප්‍රධානතම බලවේගය බවට පත්වී තිබෙන්නේ ඉදිකිරීම් ක්ෂේත්‍රයේ වර්ධන වේගයයි. 21.6% ක වර්ධන වේගයක් ඉදිකිරීම් ක්ෂේත්‍රයේ ඇතිවූයේ පළමු වතාව.ශ්‍රී ලංකා ජාතික ඉදිකිරීම් සංගමයත් එකට එකතුවෙලා රජයේ ශක්තියත්, පෞද්ගලික අංශයේ ශක්තියත් දෙක එකට ඒකාබද්ධ කරලා, එකතැන් කරලා මේ ඉදිකිරීම් ක්ෂේත්‍රයේ මතුවන අභියෝග සහ ගැටලු ජයගැනීම සඳහා විශාල උත්තේජනයක් සහ උද්වේගයක් නිර්මාණය කරන මහාභිමානී 2013 වැඩපිළිවෙළ පවත්වන්න. මහාභිමානී 2013 කියන්නේ ජනාධිපතිතුමන්ගේ ප්‍රධානත්වයෙන් මේ ක්ෂේත්‍රයේ සිටින සියලුම වෘත්තිකයන්ට, ඉදිකිරීම් කර්මාන්තකරුවන්ට, ශිල්පීන්ට ඔවුන්ගේ හැකියාවන් හා දක්ෂතාවයන් ඇගයීමට ලක්කරලා ඔවුන්ව දිරිගන්වනු ලබන සුවිශේෂී දිනයක්.දෙසැම්බර් මාසයේ 5 වනදා ක්ෂේත්‍රයට අදාළ කර්මාන්තකරුවන්, වෘත්තිකයන්, ශිල්පීන් සහ ක්ෂේත්‍රයේ ගමනට ශක්තියක් සපයන අනෙකුත් සේවාදායකයන් ආදී 6000 කට වැඩි පිරිසක් එක් තැනකට එකට එකතුවෙලා පළමු වතාවට ජනාධිපතිතුමා අතින් මේ ක්ෂේත්‍රයේ සිටින සියලුම විශිෂ්ටයින් ඇගයීම දෙසැම්බර් 5 වෙනිදා සිදුවන්නේ.මහාභිමානී 2013 සියලු තරඟ විස්තර සහිත අයදුම් පත ප්‍රාදේශීය ලේකම් කාර්යාලවල නිවාස සංවර්ධන නිලධාරීන් මගින් ශ්‍රී ලංකා ජාතික ඉදිකිරීම් සංගමයේ පළාත් කාර්යාල මගින් සහ ඉදිකිරීම් අභ්‍යාස සහ සංවර්ධන ආයතනයෙන් ලබාගත හැක.ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍යාංශයේ ලේකම් පී.එච්.එල්. විමලසිරි පෙරේරා, ඉදිකිරීම් අභ්‍යාස හා සංවර්ධන ආයතනයේ සභාපති අනුර දසනායක, ජාතික ඉදිකිරීම් සංගමයේ ලේකම් රංජිත් හේවගේ යන මහත්වරුන් සහ අනුග්‍රාහක ආයතන ප්‍රධානීහු ඇතුළු පිරිසක් මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>28</day>
    </date>
    <link>http://www.dinamina.lk/2013/10/28/_art.asp?fn=n13102820</link>
    <topic>ජාතික විස නිවාරණ සතිය අද ඇරැඹේ ‘පරිසරය හා විස’ මෙවර තේමාවයි</topic>
    <author>සන්ධ්‍යා කරුණාරත්න</author>
    <content>ජාතික විස නිවාරණ සතිය අදින් (28) ආරම්භ වේ. අද සිට ලබන මස 03 වැනිදා දක්වා සතිය ජාතික විස නිවාරණ සතිය ලෙස සෞඛ්‍ය අමාත්‍යාංශය ප්‍රකාශයට පත් කර ඇත. "පරිසරය සහ විස" මෙවර තේමාව වේ.විස ශරීරගත වීම් නිසා වාර්ෂිකව පුද්ගලයන් 120,000 ක් රෝහල්ගත වන බව ද සෞඛ්‍ය අමාත්‍යාංශය පවසයි. විස ශරීරගත වීම නිසා රෝහල්ගත වන සංඛ්‍යාව වාර්ෂිකව ඉහළ ගොස් ඇති අතර පුද්ගලයන් 1500ක් පමණ වාර්ෂිකව මරණයට පත් වන බව ද අමාත්‍යාංශය ප්‍රකාශ කරයි.පළිබෝධ නාශක හේතුවෙන් වැඩිපුර විස ශරීරගත වීම් සිදු වන බවත් එය වසරකට 60,000ක් පමණ වන බවත් ‍සංඛ්‍යාලේඛන මඟින් වාර්තා වී ඇත.ඖෂධ සහ වෙනත් ද්‍රව්‍ය විස වීම නිසා 20,000ක් ද, සර්ප දෂ්ට කිරීම් හේතුවෙන් 45,000ක් පමණ ද වාර්ෂිකව රෝහල් ගත වේ. සර්ප දෂ්ට කිරීමෙන් පුද්ගලයන් සියදෙනෙක් පමණ වාර්ෂිකව මරණයට පත් වේ.ඖෂධ සහ පළිබෝධ නාශක පහසුවෙන්ම දරුවන්ට ලබා ගත හැකි පරිදි තැබීමෙන් වාර්ෂිකව විස ශරීරගත වීම නිසා දරුවන් රෝහල්ගත වන සංඛ්‍යාව ඉහළ ගොස් තිබේ.කාර්මීකරණය නිසා පරිසරයට එක් වන විස වීම් ඉහළ ගොස් ඇති අතර බැර ලෝහ, ඉලෙක්ට්‍රෝනික අපද්‍රව්‍ය, කාබනික අපද්‍රව්‍ය පරිසරයට එක්වීම ඉහළ ගොස් තිබේ.මේ හේතුවෙන් ජලය, වායුව, පස දූෂණය වන බවත් එමඟින් සිදු විය හැකි විස වීම් ඉහළ යා හැකි බවත් සෞඛ්‍ය අමාත්‍යාංශය පවසයි. .</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>28</day>
    </date>
    <link>http://www.dinamina.lk/2013/10/28/_art.asp?fn=n13102821</link>
    <topic>පාරිභෝගික අධිකාරියේ වැටලීම්වලින්රු. මිලියන 86ක ආදායමක්</topic>
    <author>විජයානි එදිරිසිංහ</author>
    <content>මෙම වසරේ (2013) ජනවාරි සිට ඔක්තොබර් 25 දින දක්වා කාලය තුළ පාරිභෝගික අධිකාරිය මගින් දීපව්‍යාප්තව සිදුකළ වැටලීම්වලින් රු. මිලියන 86ක ආදායමක් උපයා ගෙන ඇති බව සමුපකාර හා අභ්‍යන්තර වෙළෙඳ අමාත්‍ය ජොන්ස්ටන් ප්‍රනාන්දු මහතා පවසයි.එම කාලසීමාව තුළ පාරිභෝගික අධිකාරියේ වැටලීම් නිලධාරීන් විසින් සිදුකර ඇති වැටලීම් සංඛ්‍යාව 27,853 කි.වැඩිම වැටලීම් සංඛ්‍යාවක් සිදුකර ඇත්තේ කොළඹ දිස්ත්‍රික්කයෙන් වන අතර එම වැටලීම් සංඛ්‍යාව 2434 කි. ඉන් ලබා ඇති ආදායම මිලියන 10කි.ගම්පහ දිස්ත්‍රික්කයේ සිදුකළ වැටලීම් 2124න් ලබා ඇති ආදායම් මිලියන 9.7කි. මහනුවර දිස්ත්‍රික්කයේ වැටලීම් 2016ක් සිදුකර ඇති අතර ඉන් ලැබූ ආදායම මිලියන 9කි. කුරුණෑගල දිස්ත්‍රික්කයේ වැටලීම් 1363ක් සිදුකර ඇත. ලැබූ ආදායම මිලියන 7කි. කෑගල්ල දිස්ත්‍රික්කයේ සිදුකර ඇති වැටලීම් සංඛ්‍යාව 1158ක්. එහි ආදායම මිලියන 4.5කි. පුත්තලම දිස්ත්‍රික්කයේ 1091ක වැටලීම් ප්‍රමාණයක් සිදුකර ඇති අතර ඉන් මිලියන 4ක ආදායමක් උපයාගෙන ඇත.පසුගිය කාල වකවානුව තුළ පාරිභෝගිකයන් මුලාවට පත් කරමින් වෙළෙඳුන් කුට ලෙස මුදල් ඉපයීම සම්බන්ධව අමාත්‍ය ජොන්ස්ටන් ප්‍රනාන්දු මහතාට ලැබුණු පැමිණිලි හේතුවෙන් පාරිභෝගිකයින් ආරක්ෂා කිරීම සඳහා දිගින් දිගටම දිවයින පුරා වැටලීම් සිදුකරන ලෙස සහ සිදුකරන වැටලීම් ප්‍රමාණය වැඩිකරන ලෙස අමාත්‍යවරයා විසින් පාරිභෝගීක අධිකාරියේ සභාපතිවරයාට නියෝග කර ඇත.පාරිභෝගිකයන් රවටමින් වංචා සහගත ලෙස මුදල් උපයන වෙළෙඳුන් සම්බන්ධයෙන් තරාතිරම නොබලා කටයුතු කරන බව අමාත්‍ය ජොන්ස්ටන් ප්‍රනාන්දු මහතා පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>28</day>
    </date>
    <link>http://www.dinamina.lk/2013/10/28/_art.asp?fn=r1310281</link>
    <topic>බෝඹුවල එළිමහන් රංග පීඨයට සහ සේවා පියස ගොඩනැල්ලට මුල්ගල තබයි</topic>
    <author>නා‍ෙගාඩ විශේෂ එන්. විජේරත්න මතුගම මධ්‍යම නිමල් වීරසේන</author>
    <content>සුළු අපනයන බෝග ප්‍රවර්ධන ඇමැති රෙජිනෝල්ඩ් කුරේ මහතා විසින් සිය විමධ්‍යගත අරමුදලින් රුපියල් 9,40,000ක මුල්‍ය ප්‍රතිපාදන පළමු අදියර සඳහා වැය කොට එළිමහන් රංග පීඨයක් සහ සේවා පියස ගොඩනැගිල්ලක් බෝම්ඹුවල ප්‍රදේශ‍ෙය් ඉදිකිරීමට පියවර ගෙන තිබේ.මේ සඳහා මුල්ගල තැබීමේ කටයුතු පසුගියදා බෝම්ඹුවල - විළියම් ගොඩැල්ලවත්ත ක්‍රීඩාංගණයේ කොටසක ඇමැතිවරයා ඇතුළු ආරාධිතයන් රැසකගේ සහභාගිත්වයෙන් සිදු කෙරිණි.මෙහිදී පැවති උත්සව සභාව ඇමතූ සුළු අපනයන බෝග ප්‍රවර්ධන ඇමැති රෙජිනෝල්ඩ් කුරේ මහතා මෙසේ පැවසීය.අද බෝම්ඹුවලට නවෝදයක් උදාවී තිබෙනවා. මාර්ග සංවර්ධනය වෙනවා. බෝම්ඹුවල මහ විද්‍යාලය ලොකු ශක්තියකින් නැඟී සිටිනවා. ප්‍රාථමික විද්‍යාලයත් එවැනිම සංවර්ධනයක් සිදුවී තිබෙනවා.ගමට සේවය කරන නිලධාරීන් ප්‍රාදේශීය ලේකම් කාර්යාලයේ හිරවෙලා. මේ අයට එක තැනක් නැහැ. මේ එළිමහන් රංග පීඨයත් සමඟ නිලධාරීන් සියලු දෙනා සඳහා සේවාපියස හැදෙනවා.මෙහි පළමු අදියර සඳහා රුපියල් 9,40,000 මුදල් වැයකරනවා. දෙවැනි අදියර සඳහා ලබන අයවැයෙන් මුදල් වෙන් කිරීමට කටයුතු කරනවා. ගමේ අවශ්‍යතාව හඳුනාගෙන වැඩකිරීමට මා බලාපො‍රොත්තු වෙනවා. මේ ප්‍රදේශය සංවර්ධනය නොවීමේ ‍‍ෙඑතිහාසික වැරැද්ද නිවැරදි කිරීමට කටයුතු කරනවා.දොඩන්ගොඩ ප්‍රා. සභාවේ හිටපු සභාපති සිසිර සේනාධීර, දොඩන්ගොඩ ප්‍රා. සභා මන්ත්‍රී කේ.එච්. වික්‍රමසිංහ මහත්වරුන්ද උත්සව සභාව ඇමතූහ. මහ සංඝරත්නය, ආරාධිතයෝ ඇතැළු විශාල පිරිසක් මෙම අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>28</day>
    </date>
    <link>http://www.dinamina.lk/2013/10/28/_art.asp?fn=r1310282</link>
    <topic>කොළොන්නාවේ ඩෙංගු රෝගීන්ගේ අඩුවීමක්</topic>
    <author>කොළොන්නාව සමූහ ඒ. සුමනසේන</author>
    <content>ඩෙංගු මර්දන වැඩ සටහන් වරින්වර ක්‍රියාත්මක කිරීමත් සමග මෙතෙක් කොළොන්නාව නගර සභා බල ප්‍රදේශයෙන් මසකට වරක් වාර්තා වූ ඩෙංගු රෝගීන්ගේ සංඛ්‍යාව 15 සිට 1 දක්වා අඩුවීමක් සිදුවී ඇති බව කොළොන්නාව නගර සභාවේ මහජන සෞඛ්‍ය පරීක්ෂක ඊ. එම්. එන්. ආර්. ඒකනායක මහතා පවසයි.ඒ මහතා එසේ පැවැසුවේ ජාතික මදුරු මර්දන සතිය නිමිතිකොට එම නගර සභාවේ සභාපති රවීන්ද්‍ර උදයශාන්ත මහතාගේ ප්‍රධානත්වයෙන් පැවැති ඩෙංගු මර්දන ව්‍යාපෘතිය අවසානයේ එහි ප්‍රගතිය පිළිබඳව මාධ්‍යවේදීන් දැනුවත් කරමින් කරන ලද ප්‍රකාශයේදීය. ‍කොළොන්නාව රජයේ කර්මාන්ත ශාලාව, තෙල් සංස්ථාව, ටෙලිකොම් ආයතනය , පරමාණුක බලශක්ති ආයතනය, ඔරුගොඩවත්ත ඉඩම් ගොඩකිරීමේ හා සංවර්ධන කිරීමේ සංස්ථාව වැනි රාජ්‍ය ආයතන හා එම බල ප්‍රදේශයේ පිහිටි බැංකු පරිශ්‍රයන්, ආගමික ආයතන හා පාසල්වල සහයෝගයද ඇතිව මෙම වැඩසටහන ක්‍රියාත්මක කෙරුණි.කාණු පද්ධති සකස් කිරීම, මදුරු කීටයන් බෝවීමට ඉඩ ඇති ඉඩම් හා නිවාස පරීක්ෂා කොට එවැනි තැන් පිරිසිදුවට තබා ගැනීමට නිවැසියන් දැනුවත් කිරීම මෙන්ම මීට ප්‍රථම පරීක්ෂාවට ලක්වු ස්ථාන සමීක්ෂණය කිරීමාදිය හා අවශ්‍ය තැන්වලට ධුමායන යන්ත්‍ර මගින් දුම්ඉසීම වැනි කටයුතුද මෙම වැඩසටහනට අයත් විය.මහල් නිවාස ව්‍යාපෘතිවලට අයත් සුදුනෙලුම්පුර, සිංහපුර, වදුල්ලවත්ත, කුරුණියාවත්ත වැඩ බිම්ද පරික්ෂාවට ලක්කෙරුණු අතර, කොළොන්නාව සෞඛ්‍ය වෛද්‍ය නිලධාරි කාර්යාල මහජන සෞඛ්‍ය පරීක්ෂකවරු කොළොන්නාව නගර සභාවේ ලේකම් ප්‍රධාන සියලු කාර්ය මණ්ඩල සේවක සේවිකාවන්, ඩෙංගු නියාමන සේවක සේවිකාවන්, වැල්ලම්පිටිය පොලිසිය හා ග්‍රෑන්ඩ්පාස් පොලිසියද මෙම වැඩසටහනට සහයෝගය ලබා­ෙදන ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>28</day>
    </date>
    <link>http://www.dinamina.lk/2013/10/28/_art.asp?fn=r1310283</link>
    <topic>දිනමිණ පුවතින් පසු පානදුර තුඩුවේ ළමා පුස්තකාලය පිළිසකර කෙරෙයි</topic>
    <author>පාණදුර සමූහ කපිල සෝමරත්න</author>
    <content>පාණදුර නගර සභාවට අයත් පාණදුර තුඩුව ප්‍රදේශයේ මහජන ළමා පුස්තකාල ගොඩනැගිල්ල ඉතා අබලන් තත්ත්වයක පවතින බව අගෝස්තු මස 01 වැනිදා දිනමිණ පුවත්පතේ 18 වැනි පිටුවේ පලකෙරුණි.වහාම ක්‍රියාත්මක වූ පාණදුර නගර සභාපති නන්දන ගුණතිලක මහතා නාගරික මන්ත්‍රීවරුන්ගේ අනුමැතිය ඇතිව එම පුස්තකාල ගොඩනැගිල්ල සම්පූර්ණයෙන්ම ප්‍රතිසංසකරණය කිරීම සඳහා රුපියල් ලක්ෂ පහකට ආසන්න මුදලක් නගර සභාවෙන් වැය කළේය.මෙසේ ප්‍රතිසංස්කරණය කරන ලද පුස්තකාල ගොඩනැගිල්ල ඉකුත් දා විවෘත කෙරුණි.එම අවස්තාවේදී 306ඒ සිංහ සමාජයේ හිටපු සභාපතිනී රෝහන්නාද ෆොන්සේකා මහතා විසින් රුපියල් ලක්ෂයක් පමණ වටිනා නවකතා පොත් සහ ළමා පොත්පත් තොගයක්ද පුස්තකාලාධිපතිනි නිල්මිණි කුමාරි මහත්මිය වෙත පරිත්‍යාග කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>28</day>
    </date>
    <link>http://www.dinamina.lk/2013/10/28/_art.asp?fn=r1310284</link>
    <topic>හොරණ ඇල්ල කන්ද කඳු මුදුනේ බුදු පිළිමයක් ඉදි කිරීමට පියවර</topic>
    <author>හොරණ මධ්‍යම විශේෂ චන්ද්‍රා ශ්‍රී පෙරේරා</author>
    <content>හොරණ නගරය පසුබිම් වී ඇති ඇල්ලකන්ද රාජ්‍ය වතුයායේ සුන්දර කඳු මුදු‍ෙණ් බුදු රුවක් ඉදිකිරීමේ මුලික අදියර පසුගිය දා රයිගම්කෝරළ බෞද්ධ බල මණ්ඩලය මගින් රාජ්‍ය අනුග්‍රහය ඇතිව ආරම්භ කරන ලදී.රුපියල් කෝටියකට වැඩි මුදලක් වැය කරමින් හොරණ නගරයේ සිට, අඟුරුවාතොට පාර පානදුර පාර, රත්නපුර පාර, කේන්ද්‍ර ගත වෙමින් විහිදෙන අඩි 300කට ආසන්න උසැතිව මෙම පිළිමය ස්ථාපිත කිරීමට යෝජිතව ඇත.මෙම උතුම් පුණ්‍ය කර්මයට සහභාගිවීමට පිං කැමති අයට දායක විය හැකි අතර, ඒ සඳහා දුරකතන අංක 0718096116ට අමතන මෙන් රයිගම්කෝරළ බෞද්ධ බල මණ්ඩලයේ සම ලේකම් නාලක පුෂ්පකුමාර මහතා ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>28</day>
    </date>
    <link>http://www.dinamina.lk/2013/10/28/_art.asp?fn=r1310285</link>
    <topic>ඩෙංගු මර්දන වැඩසටහන් සාර්ථකව</topic>
    <author>නාගොඩ විශේෂ එන්. විජේරත්න</author>
    <content>බේරුවල මැතිවරණ කොට්ඨාසය තුළ සියලු රාජ්‍ය ආයතන, පෞද්ගලික ආයතන සහ නිවාස ආශ්‍රිතව ඩෙංගු මර්දන වැඩසටහන් මේ වන විට සාර්ථකව ක්‍රියාත්මක කෙරේ.ඉෆාඩ් කළුතර දිස්ත්‍රික් කළමනාකාර සහ ධීවර වරාය නීතිගත සංස්ථාවේ කළමනාකාර අධ්‍යක්ෂක නීල් ආර්. මුණසිංහ, බේරුවල නියෝජ්‍ය නගරාධිපති සජිත් දේවප්‍රිය ඇතුළු රාජ්‍ය නිලධාරින් සහ බේරුවල නගර සභා සේවක පිරිස් මෙම ඩෙංගු මර්දන කටයුතු සාර්ථක කර ගැනීමට දායක වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>28</day>
    </date>
    <link>http://www.dinamina.lk/2013/10/28/_art.asp?fn=r1310286</link>
    <topic>ගලේවෙල වට්ටක්කා වගා කළ ගොවීන් තුන් සියයක් කබලෙන් ළිපට</topic>
    <author>ගලේවෙල මධ්‍යම සමූහ පී. ජී. ගුණතිලක</author>
    <content>ප්‍රමිතියෙන් තොර වට්ටක්කා බීජ වගා කිරීමෙන් ගලේවෙල ප්‍රදේශයේ ගොවීන් තුන්සියයක් පමණ අන්ත අසරණ තත්ත්වයකට මුහුණ පා ඇත. ඔවුහු මැලේසියානු වට්ටක්කා බීජ වගා කිරීමෙන් ඵලදාව ලැබී නොමැති අතර වැල සරුවට වැවී ඇති බව ගොවීහු පවසති.මේ පිළිබඳ අදහස් දැක්වූ පී. ජී. මහේෂ් මධූසංඛ වීරසිංහ - මම පසුගිය යල කන්නයේ “අර්ජුන”වර්ගයේ මැලේසියානු වට්ටක්කා බීජ අක්කරයක වගාකළා. ඒ සඳහා රු. 80000/=ක් වැය වුණා.ඉත‍ා අමාරුවෙන් ගත හැකිවූයේ රු. 18000/=ක් පමණයි. මුලදී වට්ටක්කා වැල් හොඳට හැදුණා. ගෙඩි පලගන්නා කාලය වනවිට ඒවා කුඩා අවදියේම කුණු වෙන්න පටන් ගත්තා.මේ නිසා මුළු වගාවම අසාර්ථක වුණා. තැනින් තැන හටගත් සුළු ගෙඩි ප්‍රමාණයක් විකුණා ගත හැකිවුණා.ඒවා අලෙවි කළේත් කිලෝවක් රු. 12/=ට. මේ නිසා අපි ණයට ගත් මුදල් ගෙවන්නේ කොහොමද කියලයි කල්පනා කර කරඉන්නේ. පිටරටින් ගෙන්වන කෘෂි බීජ රජයේ නිලධාරීන් ලවා පරීක්ෂා‍ කරවා ගත්තානම් අපිට මේ ඉරණම අත්වන්නේ නෑ, මින් ඉදිරියටවත් රජය හෝ මැදිහත් වී ඊට විසඳුමක් ලබාදෙන ලෙසට ඉල්ලා සිටියා.ජයලත් පද්මානන්ද - ම අක්කර1/4ක මැලේසියන් වට්ටක්කා වගාකළා. මම වගේ සුළු බිම් ප්‍රමාණයක් වගා කළ ගොවීන් සිය ගණනක් මේ ප්‍රදේශයෙත් අවට ගම්වලත් ඉන්නවා. රු. 30000/= විතර වැයකර ලබා ගත හැකිවුණේ රු. 3000/-යි. එම බීජ ප්‍රමිතියෙන් තොරවීම නිසා මේ අලාභය වුණා. අපට අපි ඒවා ලබා ගත්තේ දඹුල්ල නගරයේ ප්‍රසිද්ධ වෙළඳසලකින්.අනුර බණ්ඩාර වීරකෝන් - මැලේසියන් අර්ජුන වර්ගයේ වට්ටක්කා බීජ මමත් අක්කර එකහමාරක වගාකළා. කියන්න කනගාටුයි. රු. 130000/-ක් වැයවුණා. ශත පහක ආදායමක් ගන්න ලැබුණේ නෑ. ප්‍රමිතියෙන් තොර බීජ නිසා මේ අලාභය ගොවීන්ට විඳීමට සිදුවෙලා.කුමන හෝ වැඩපිළිවෙළක් සකස්කර ගොවීන්ට ප්‍රමිතියෙන් ‍යුත් කෘෂි බීජ ලබාදීමට බලධාරීන් කඩිනමින් පියවර ගත යුතුයි. කෘෂි බීජ මේ රටේම නිෂ්පාදනය කිරීමට හැකියාව තිබෙනවා.කෘෂිකර්ම දෙපාර්තමේන්තුව විසින් කෘෂි බීජ නිෂ්පාදනය කිරීමට පියවර ගතයුතුයි. නැත්තම් බීජ ආනයනයේ දී ප්‍රමිතියෙන් යුත් බීජ ආනයනය කිරීමට වගබලා ගත යුතුයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>28</day>
    </date>
    <link>http://www.dinamina.lk/2013/10/28/_art.asp?fn=r1310287</link>
    <topic>පාඨමාලා රැසකට අයැදුම්පත් බාර ගැනේ</topic>
    <author>මහනුවර සංචාරක - ගාමිණී සමරනායක</author>
    <content>යෞවන කටයුතු හා නිපුණතා සංවර්ධන අමාත්‍යාංශය යටතේ ඇති කාර්මික අධ්‍යාපන හා පුහුණු කිරීමේ දෙපාර්තමේන්තුව මඟින් පාලනය වන පාතදුම්බර කාර්මික විද්‍යාලය මඟින් පවත්වනු ලබන ලඝු ලේඛනය, පරිගණකකරණය, යතුරුලියනය හා ඉංජිනේරු තාක්ෂණ ශිල්පය ආදී විෂයයන්ට අදාළ පාඨමාලා සඳහා අභ්‍යාසලාභීන් බඳවා ගැනීම සඳහා දැන් අයදුම්පත් බාර ගැනේ.වයස අවුරුදු 17ත් 29ත් අතර අ.පො.ස. (සාමාන්‍ය පෙළ) විභාගයෙන් දෙවරකට නොවැඩි වාර ගණනකදී ගණිතය, හා මවුබස ඇතුළු විෂයයන් හයකින් සමත් අයට මේ සඳහා අයදුම්කළ හැකිය.අයඳුම්පත් 2013.11.30ට පෙර ඒ ඒ කාර්මික විදුහල්වල විදුහල්පතිවරුන් වෙත යොමු කළ යුතුය. වැඩි විස්තර මේ මස 01 වෙනිදා රජයේ ගැසට් පත්‍රයේ පළකර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>28</day>
    </date>
    <link>http://www.dinamina.lk/2013/10/28/_art.asp?fn=r1310288</link>
    <topic>නව කිරිහලක් ඉදිකරයි</topic>
    <author>උඩවලව විශේෂ - සේන විදානගමගේ</author>
    <content>කාලීන අවශ්‍යතාවයක් ලෙස හඳුනාගෙන පශු සම්පත් අමාත්‍යාංශයේ අනුග්‍රහයෙන් ඇඹිලිපිටිය නගර සභාවෙන් ආරම්භ කර තිබු කිරිහල 2010 වසරේදී වසා දැමීමට සිදුවී ඇත්තේ ස්ථිර ගොඩනැගිල්ලක් නොමැතිවීම හේතුවෙති.ඒ අනුව මේ වනවිට නගර සභා භූමියේ පල්ලේගම බස් නැවතුමට ඉදිරියෙන් නගර සභා මහජන පුස්තකාල ගොඩනැගිල්ලට යාබදව නව කිරිහල සඳහා ගොඩනැගිල්ලක් ඉදිකර ඇත.පශු සම්පත් අමාත්‍යාංශයේද සහය ඇතිව ආරම්භ කිරීමට නියමිත මෙම කිරිහල මධ්‍යස්ථානය සඳහා අධිශීතකරණ ආදී උපකරණ සැපයීම එම අමාත්‍යාංශයෙන් සිදුකරනු ලබයි. දියර කිරි භාවිතයට ජනතාව නැඹුරු කිරීමත් සමඟින් වාර්ෂිකව පිටිකිරි සඳහා ශ්‍රී ලංකා රජයෙන් වැය කරන රුපියල් කෝටි ගණනක මුදල ඉතිරි කිරීමත් මෙහි අරමුණ වේ.මීට අමතරව කිරි ආශ්‍රිත නිෂ්පාදන වන ‍‍යෝගට්, මුදවපු කිරි ආදී ආහාර වර්ගද අලෙවි කිරීමට කටයුතු කර ඇතැයිද ඇඹිලිපිටිය නගර සභාව කියා සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>28</day>
    </date>
    <link>http://www.dinamina.lk/2013/10/28/_art.asp?fn=r1310289</link>
    <topic>නගරයට ගියේ නිළියෙක් වෙන්න ගමට ආවේ අතදරුවකුත් එක්ක</topic>
    <author>තෙන්නකෝන් කුලසේකර</author>
    <content>නිළියක් වෙන්න කොළඹ ගිය තරුණියක් මවක් වී ගමට පැමිණීමේ පුවතක් දිඹුලාගල ප්‍රදේශයෙන් වාර්තාවේ.එය දිඹුලාගල ප්‍රදේශයේ ගොවි ගම්මානයකි. විසි තුන් හැවිරිදි වියේ පසු වූ ඇය ඇත්ත වශයෙන්ම රූමතියකි. ගමේ හා නගරයේ අවුරුදු කුමාරි තරගයෙන් පළමු වෙනියා වීමට ද ඇයට වරම් ලැබිණ.ඇය නගරයේ අයකු සමග පෙමින් වෙලිණි. ඇගේ සිහිනය වූයේ ටෙලිනාට්‍ය නිළියක් වීමය. පෙම්වතාගේ මිතුරකු ඒ සිහිනය සැබෑ කරවීමේ වගකීම බාර ගත්තේය. ඇය සිය ‍ මවුපියන්ටද පෙම්වතාට ද හොරෙන් පෙම්වතාගේ මිතුරා සමඟ නිළියක් වීමේ අපේක්ෂාවෙන් කොළඹ ගියාය.ටෙලි නාට්‍යයක් ලැබෙන තුරු ඇය ඇඟලුම් කම්හලක සේවයට ගියාය. ඔහු ආරක්ෂක අංශයේ රස්සාවක් කළේය. දෙදෙනාම කාමරයක් කුලියට ගෙන තිබිණ. කාලය ගෙවී යද්දී ඇය ගැබිනියක් වූවාය. එය නිළියක් වීමට බාධාවක් බැවින් දරු ගැබ විනාශ කිරීමට ඔහු ගත් උත්සාහයට ඇය අකමැති වූවාය. ඇය දියණියක් ලැබුවාය. ඇය සමඟ සිටි තරුණයා ද හදිසියේම අතුරුදන්වීය.අවසානයේ කර කියා ගත හැකි කිසිවක් නොමැතිව අසරණ වූ ඇය තම දරුවාද රැගෙන ගමට පැමිණියාය. .</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>28</day>
    </date>
    <link>http://www.dinamina.lk/2013/10/28/_art.asp?fn=r13102810</link>
    <topic>හාරිස්පත්තුව පවුල් පන්සියයකට පිරිසුදු පානීය ජලය දිනපතා</topic>
    <author>@ කේ චන්ද්‍රරත්න මහනුවර දිසා සමුහ</author>
    <content>පානිය ජල ප්‍රශ්නය විසදා දිමට හාරිස්පත්තුව ප්‍රාදේශිය සභාව ගත් උත්සාහය මේ වන විටත් සාර්ථක වි තිබෙන බව හාරිස්පත්තුව ප්‍රාදේශිය සභාවේ සභාපති ආනන්ද ජයවිලාල් මහතා පවසයි. ප්‍රජා ජල යෝජනා ක්‍රම අටක් ඉතා සාර්තකව ක්‍රියාත්මක කරන්නට ඉකුත් වසර කිහිපය තුළ කටයුතු කිරිම නිසා පවුල් 5000කට වැඩි ප්‍රමාණයකට ස්තිරවම පිරිසිදු පානිය ජලය දිනපතාම ලබා ගැනිමට අවශ්‍ය පහසුකම් සලසා දිමට හැකියාව සැලසුන බවද සභාපති වරයා පවසයි. මෙම තත්වයට ප්‍රජා ජල යෝජනාක්‍රමය ක්‍රියාත්මක කිරිමට මධ්‍යම පළාත් සභාව මෙන්ම ලෝක බැංකුව දැක්වු අනුග්‍රහයද අගය කළයුතුයි. .දැනට වර්ෂය පුරාම ජනතාවට ජලය ලබා දිමට සභාවට හැකියාව ලැබි තිබෙන බවද එම ජල ව්‍යපෘති සුරක්ෂිතව පවත්වාගන යාමට අවශ්‍ය පසුබිම ප්‍රාදේශිය සභාව මගින් සකස්කර දිතිබෙන බවද පවසන සභාපති වරයා දැනට යම් යම් පසුබෑමක් තිබෙන ප්‍රජා ජල කමිටු ගැන සොයාබලා ඒ කමිටුද විධිමත් කිරිමට කටයුතු කරන බවපැවසීය.ප්‍රදේශයේ සැමට පිරිසිදු පානිය ජලය නළ මගින් ලබා දිමට ඉදිරි කාලය තුළදි ස්ථිරවම පියවර ගන්නා බවද සභාපති වරයා පවසයි මෙම කටයුත්ත සාර්ථක කර ගැනිමට මහනුවර දිස්ත්‍රික් පාර්ලි මේන්තු මන්ත්‍රි එරික් ප්‍රසන්න විරවර්ධන මහතා මෙන්ම හාරිස්පත්තුව ශ්‍රි ලංකා නිදහස් පක්ෂ ප්‍රදාන සංවිධායක හා මධ්‍යම පළාත් සභාවේ විදුලිබල බලශක්කි ප්‍රවාහන මහා මාර්ග ඇමැතිඑදිරිවිර විරවර්ධන මහතාද ලබා දෙන සහාය අගය කරන බවද හෙතෙම කිය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>28</day>
    </date>
    <link>http://www.dinamina.lk/2013/10/28/_art.asp?fn=r13102811</link>
    <topic>නිලධාරින් නියමිත වේලාවට නොපැමිණීම හිරිහැරයක්</topic>
    <author>නුවරඑළිය දිසා සමූහ</author>
    <content>වලපනේ ප්‍රාදේශීය ලේකම් කොට්ඨාස‍ බල ප්‍රදේශයේ පිහිටි ඇතැම් ගොවිජන මධ්‍යස්ථානවල සේවය කරන සමහර ප්‍රාදේශීය නිලධාරින් නියමිත වේලාවට කාර්යාලයට නොපැමිණීම නිසා තමන් දුෂ්කරතාවලට මුහුණපාන බව ගොවි ජනතාව හා සේවක පිරිස පවසති.ඇතැම් ප්‍රාදේශීය නිලධාරින් කාර්යාලයට එනුයේ පෙරවරු දහයට පමණ බවත්, සවස තුනට පමණ ඔවුන් කාර්යාලයෙන් පිටව යන බවත් පැවසේ.මෙය ඉඳහිට නොව දිනපතාම සිදුවන බව පවසන ගොවි ජනතාව මෙම තත්ත්වය වෙනස් කිරීමට පියවර ගන්නා ලෙස අදාළ බලධාරින්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>28</day>
    </date>
    <link>http://www.dinamina.lk/2013/10/28/_art.asp?fn=s1310281</link>
    <topic>ශ්‍රී ලංකා ක්‍රිකට් පිල ස්ටීව් රික්සන්ට බාරවෙයි ?</topic>
    <author>ප්‍රින්ස් ගුණසේකර‍</author>
    <content>ශ්‍රී ලංකා ක්‍රිකට් ප්‍රධාන පුහුණුකරු ලෙස ඔස්ට්‍රේලියාවේ ස්ටීව් රික්සන් පත්කිරීමේ වැඩි ඉඩ කඩක් නිර්මාණයවී ඇතැයි වාර්තා වේ. මේ තත්ත්වයමත ස්ටීව් රික්සන් මේ සතියේ ශ්‍රී ලංකාවට පැමිණ ක්‍රිකට් ආයතනයේ නිලධාරී පිරිසක් සමග සාකච්ඡා ආරම්භ කිරීමටද නියමිතව ඇත.ස්ටීව් රික්සන් ශ්‍රී ලංකා ක්‍රිකට් පිලට හොඳම පුහුණුකරුවකු වන්නේ යැයි ප්‍රවීණ පුහුණුකරු ග්‍රෙග් චැපල් ඇතුළු අන්තර්ජාතික මට්ටමේ පළපුරුදු කිහිපදෙනෙකුගේම නිර්දේශ ලැබී ඇති හෙයින් ඔහු සමග සාකච්ඡා කිරීමට ක්‍රිකට් විධායක සභාවේද අනුමැතිය හිමිව ඇත.දැනට ශ්‍රී ලංකා ක්‍රිකට් පිලේ ප්‍රධාන පුහුණුකරු ග්‍රෙහැම් ෆෝඩ්ගේ සේවා කාලය එළැඹෙන ජනවාරි මාසයේ අවසන් වන අතර ඔහුගේ ඉල්ලීම මත එය තවදුරටත් දීර්ඝ නොවේ. තම පෞද්ගලික කාරණාවක් හේතුවෙන් සේවා කාලය නිමාකොට නිදහස් කරන ලෙස ග්‍රෙහැම් ෆෝඩ් ශ්‍රී ලංකා ක්‍රිකට් ආයතනයෙන් ඉල්ලීම් කර තිබුණි. එහෙත් ශ්‍රී ලංකා පිලෙන් සමුගෙන එංගලන්තයේ සරේ ප්‍රාන්ත ක්‍රිකට් පුහුණුකරු ලෙස කටයුතු කිරීමට ෆෝඩ් එකඟවී ඇතැයිද වාර්තා වේ.ෆෝඩ්ගේ සමුගැනීමෙන් පසුව ශ්‍රී ලංකා ක්‍රිකට් පුහුණුකරු තනතුරට දෙස් විදෙස් පුහුණුකරුවන් 12ක් පමණ ඉල්ලුම්පත් යොමුකොට තිබේ. මේ සියලු දෙනා සමග සාකච්ඡා කොට වඩාත් සුදුසු පුද්ගලයා පත් කිරීමට රංජිත් ප්‍රනාන්දු මහතාගේ සභාපතිත්වයෙන් කමිටුවක්ද නම් කොට ඇත.අයැදුම්පත් ‍යොමුකළ අය අතුරින් අවධානයක් යොමුව පවතින ඔස්ට්‍රේලියාවේ ස්ටීව් රික්සන් මහතා කලක් නවසීලන්ත පිලේ පුහුණුකරු ලෙසින් කටයුතු කළේය. වසර 1996 සිට 1999 දක්වා නවසීලන්ත ක්‍රිකට් පිලේ සාර්ථක පුහුණුකරුවකු බවට රික්සන් ජනප්‍රියත්වයට පත්විය. එංගලන්ත සරේ ප්‍රාන්තයේ, හයිදාබාද් හීරෝස් පිලේ හා නිව්සවුත් වේල්ස් පිලේ පුහුණුකරු ලෙසද ඔහු කටයුතු කළේය. ස්ටීව් රික්සන් දැනට ඔස්ට්‍රේලියානු ජාතික ක්‍රිකට් පිලේ පන්දු රකින්නන් පුහුණුකිරීමේ නිරතව සිටී.ඔස්ට්‍රේලියාව වෙනුවෙන් ටෙස්ට් තරග 13ක්, එක්දින තරග 6ක් හා නිව්සවුත් වේලස් වෙනුවෙන් පළමු පෙළ තරග 151ක් ක්‍රීඩා කළ ස්ටීව් රික්සන්ගේ ජාත්‍යන්තර ක්‍රිකට් ක්‍රීඩාව නිමාවට පත්වුයේ වසර 1985දී කැරළිකාර දකුණු අප්‍රිකානු ක්‍රිකට් සංචාරයට එක්වීම හේතුවෙනි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>28</day>
    </date>
    <link>http://www.dinamina.lk/2013/10/28/_art.asp?fn=s1310282</link>
    <topic>පන්දුව පලුදු කොට ඩුප්ලෙසිස්ට දඩ</topic>
    <author/>
    <content>පාකිස්තානය සමග ඩුබායි නුවර පැවැත්වෙන දෙවැනි ටෙස්ට් තරගය අතරතුර දී පන්දුව පළුදු කිරීමේ චෝදනාවට ලක්වූ දකුණු අප්‍රිකානු ක්‍රීඩක පෆ් ඩුප්ලෙසිස්ට අයි.සී.සී.ය විසින් තරග මුදලින් 50%ක දඩයක් පනවනු ලැබීය.පන්දුව පළුදු කිරීමේ ‍චෝදනාවට ලක්වූ මුල්ම දකුණු අප්‍රිකා ක්‍රීඩකයා ලෙස අපකීර්තිමත් වාර්තාවකට හිමිකම් කී 29 හැවිරිදි ඩුප්ලෙසිස්ට මේ චෝදනාව එල්ලවූයේ පාකිස්තාන දෙවැනි ඉනිමේ 31වැනි ඕවරය යවමින් සිටියදීය. ඔහු පන්දුව පළුදු කරන ආකාරය රූපවාහිනී පුනරූපන මගින් ඉතා පැහැදිලිව පෙන්නුම් කළ බව අයි.සී.සී.ය කියා සිටියි.එම තරගයේ රූපවාහිනී විනිසුරු ලෙස කටයුතු කළ පෝල් රයිෆල් මේ සම්බන්ධව තරග තීරකවරයා දැනුවත් කළ අතර වහාම පන්දුව මාරු කිරීමට තරග තීරක ඔස්ට්‍රේලියාවේ හිටපු පිතිකරු ඩේවිඩ් බූන් විනිසුරුවරුන්ට නියෝග කළේය.මේ සිදුවීම වාර්තාවීමෙන් පසුව පාකිස්තාන පිලට අතිරේක ලකුණු 5ක් ලබා දීමට ද තරග නීතිරීති අනුව ඩේවිඩ් බූන් කටයුතු කළේය. පාකිස්තානයේ වකාර් යූනිස්, ශොයිබ් අක්තාර්, අසාර් මහමූද් සහ ෂහීඩ් අෆ්රිඩි, ඉන්දියාවේ සචින් තෙන්ඩුල්කර් සහ රාහුල් ඩ්‍රාවිඩ් සහ එංගලන්තයේ මයික් ඇතර්ටන් මීට පෙර මෙසේ පන්දුව පළුදු කිරීමේ චෝදනාවට ලක්වී දඬුවම් ලැබූ අය වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>28</day>
    </date>
    <link>http://www.dinamina.lk/2013/10/28/_art.asp?fn=s1310283</link>
    <topic>ශ්‍රී ලංකා ‘ඒ’ පිල කඩුලු 6කින් කෙන්යාව පරදවයි</topic>
    <author/>
    <content>සංචාරක කෙන්යානු ක්‍රිකට් පිල හා ශ්‍රී ලංකා ‘ඒ’ පිල අතර සී.සී.සී පිටියේදී ඊයේ ආරම්භ වු නිල නොලත් විස්සයි 20 ක්‍රිකට් තරගාවලියේ පළමු තරගයෙන් කඩුලු 6ක ජයක් හිමිකර ගැනීමට ශ්‍රී ලංකා ‘ඒ’ පිල සමත්විය.ඕවර 20 තුළදී ලකුණු 126ක ජයග්‍රාහී ඉලක්කය හඹාගිය ශ්‍රී ලංකා ‘ඒ’ පිලට ඕවර17.3කදී කඩුලු 4ක් දැවී තිබියදී ජයග්‍රහණය හිමිවිය. ශ්‍රී ලංකා පිල ජයග්‍රහණය දක්වා රැගෙන ගිය ළහිරු තිරිමාන්න පන්දු 26කදී නොදැවී ලකුණු 36ක් රැස් කළේය.ඊට පෙර ශ්‍රී ලංකා පිලට සාර්ථක ආරම්භයක් ලබා දුන් ධනුෂ්ක ගුණතිලක ලකුණු 37ක් රැස් කළේය.ශ්‍රී ලංකා පිලේ පළමු කඩුල්ල ලෙස ෂෙහාන් ජයසූරිය (2) දවාගැනීමට නෙමියා ඔඩියම්බෝ සමත්විය. දෙවැනි කඩුල්ල සඳහා ධනුෂ්ක ගුණතිලක සමග එක්වු නායක දිනේෂ් චන්දිමාල් මුළු ලකුණු සංඛ්‍යාව 55 දක්වා ඉහළ නැංවීය. ලකුණු 51කින් ගොඩනැගු එම සබඳතාව දිනේෂ් චන්දිමාල්ගේ දැවී යාමත් සමග බිඳ වැටිණි. පන්දු 19කට මුහුණදුන් චන්දිමාල් හතරේ පහර 3ක් හා හයේ පහරක් සමගින් ලකුණු 25ක් රැස් කළේය. පන්දු යැවීමේ දී ස්ටීව් ටිකෝලෝ කඩුලු 2ක් දවා ගත්තේය.කාසියේ වාසිය දිනා පළමුව පන්දුවට පහරදුන් කෙන්යානු පිල සියල්ලන් දැවී රැස් කළ ලකුණු සංඛ්‍යාව 125කි.නෙමියා ඔඩියම්බෝ සමගින් ඉනිම ඇරඹු ස්ටීව් ටිකොලෝ පළමු කඩුල්ල සඳහා ලකුණු 41ක් එක් කළේය. දිල්හාර ලොකුහෙට්ටිගේ පන්දුවක් හමුවේ නෙමියා ඔඩියම්බෝගේ ඉනිම ලකුණු 13කට සීමාවිය. රග්හිම් අගා දෙවැනි කඩුල්ල‍ ලෙස පිටියෙන් ඉවත්විය. ජීවන් මෙන්ඩිස්ගේ පන්දුවකට උපුල් තරංග අතට උඩ පන්දුවක දෙමින් දැවී යනවිට අගා ලබාසිටියේ ලකුණු 5ක් පමණි. පන්දු 40කදී හතරේ පහර 6ක් සමගින් ලකුණු 44ක් රැස්කරමින් කෙන්යානු පිලට වේගවත් ආරම්භයක් ලබාදුන් ස්ටීව් ටිකොලෝගේ ඉනිම රමිත රඹුක්වැල්ලගේ පන්දුවක් හමුවේ නිමාවට පත්විය. තෙවැනි කඩුල්ල බිඳ වැටෙන විට කෙන්යාව ලකුණු 71ක් රැස්කරගෙන සිටියේය. නායක කොලින්ස් ඔබූයාට ලබාගත හැකිවුයේ ලකුණු 10ක් පමණි. ශීම් ගොචි පන්දු 16කින් ලකුණු 20ක් රැස් කළේය.ශ්‍රී ලංකා ‘ඒ’ පන්දු යවන්නන් හමුවේ සෙසු පිතිකරුවන්ට ලකුණු 10 සීමාව පසුකිරීමට නොහැකිවිය. ඉනිමේ අවසන් කඩුලු දෙක පිට පිට පන්දු දෙකකින් දවාගැනීමට දිල්හාර ලොකුහෙට්ටිගේ සමත්විය. දිල්හාර ලොකුහෙට්ටිගේ ලකුණු 20කට කඩුලු 3ක් හා රමිත රඹුක්වැල්ල ලකුණු 23කට කඩුලු 3ක් දවාගත් අතර සීකුගේ ප්‍රසන්න හා ජීවන් මෙන්ඩිස් එක් කඩුල්ල බැගින් දවාලුහ.තරගාවලියේ දෙවැනි හා තෙවැනි තරග හෙට (29) කොළඹ එන්.සී.සී පිටියේදී පැවැත්වේ.කෙන්යානු පිල-125 (ඕවර 19.4) ස්ටීව් ටිකොලෝ 44, ශීම් න්ගොචි 20 (දිල්හාර ලොකුහෙට්ටිගේ 20/3, රමිත රඹුක්වැල්ල 23/3)ශ්‍රී ලංකා ‘ඒ’ පිල-127/4 (ඕවර 17.3) ධනුෂ්ක ගුණතිලක 37, ළහිරු තිරිමාන්න නොදැවී 36, දිනේෂ් චන්දිමාල් 25 (ස්ටීව් ටිකොලෝ 24/2).</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>28</day>
    </date>
    <link>http://www.dinamina.lk/2013/10/28/_art.asp?fn=s1310284</link>
    <topic>14වැනි ‘ශ්‍රී ලංකන් එයාලයින්ස් ගො‍ල්ෆ් ක්ලැසික්ස්’ තරගාවලියෙන්...</topic>
    <author>ඡායාරූප – සුලෝචන ගමගේ</author>
    <content>මහනුවර දිගන වික්ටොරියා ගොල්ෆ් පිටි‍යේ පැවැත්වෙන 14වැනි ‘ශ්‍රී ලංකන් එයාර්ලයින්ස් ගො‍ල්ෆ් ක්ලැසික්ස්’ තරගාවලියේ අවසන් දිනය වූ ඊයේ පැවැති තරගවල දී විශිෂ්ට දස්කම් දැක්වීමට මැලේසියාවේ ලී කිම් ලිවූ හා සුබ්‍රමනියම් කුමාර් සමත්වූහ. තරගාවලියේ පිරිමි ශූරතාව සුබ්‍රමනියම් දිනාගත් අතර කාන්තා ශූරතාව පාකිස්තානයේ කිව් අමීට හිමිවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>28</day>
    </date>
    <link>http://www.dinamina.lk/2013/10/28/_art.asp?fn=s1310285</link>
    <topic>එල්ලේ විනිසුරුවන් බිහිකිරීමට පාඨමාලාවක්</topic>
    <author/>
    <content>එල්ලේ විනිසුරුවන් පුහුණු කිරීමේ වැඩමුළුවක් ආරම්භ කිරීමට ශ්‍රී ලංකා එල්ලේ සම්මේලනය කටයුතු අරඹා ඇත.එල්ලේ ක්‍රීඩාවට ඇලුම්කරන ඕනෑම අයෙකුට මේ අවස්ථාව ලබාදෙන ලෙස සම්මේලනයේ සභාපති ලුතිනන් යෝෂිත රාජපක්ෂ මහතා නිලධාරීන්ට දන්වා ඇත. එල්ලේ නීති හා තාක්ෂණික දැනුම පුළුල් ලෙස ලබාදෙන මේ වැඩමුළුවට සහභාගිවීමට නොවැම්බර් 25ට පෙර සැම්සන් නෝනිස් ප්‍රධාන ක්‍රීඩා උ‍පදේශක 2/26 කිඹුලාපිටිය මීගමුව ලිපිනයට මුද්දර සහිත ලිපි කවරයක් සමග විමසන්න..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>28</day>
    </date>
    <link>http://www.dinamina.lk/2013/10/28/_art.asp?fn=s1310286</link>
    <topic>පිළියන්දලට ජය</topic>
    <author>මොරටුව ක්‍රීඩා</author>
    <content>මාරවිල සාන්ත සේවියර් විදුහල සමග පැවැති අවුරුදු 19න් පහළ ක්‍රිකට් තරගයෙන් පළමු ඉනිමේ ජයක් හිමිකර ගැනීමට පිළියන්දළ මැදි විදුහල් පිල සමත්විය.පිළියන්දල දී පැවැති තරගයේ පළමු ඉනිමට පිළියන්දල මැදි විදුහල ලකුණු 150ක් රැස්කළ අතර පිළිතුරු ලෙස සේවියර් විදුහලට පළමු ඉනිමට ලබාගත හැකිවුයේ ලකුණු 86ක් පමණි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>28</day>
    </date>
    <link>http://www.dinamina.lk/2013/10/28/_art.asp?fn=s1310287</link>
    <topic>ශ්‍රී ලංකා කාන්තා ක්‍රිකට් පිලඑක්දින තරගාවලියෙන් පරදි</topic>
    <author/>
    <content>දකුණු අප්‍රිකාවේ සංචාරයක නිරතව සිටින ශ්‍රී ලංකා කාන්තා ක්‍රිකට් පිල හා දකුණු අප්‍රිකා කාන්තා ක්‍රිකට් පිල අතර පැවැති දෙවැනි එක්දින තරගය ලකුණු 67කින් පරාජයට පත්වූ ශ්‍රී ලංකා පිල තරග 3කින් සමන්විත එක්දින තරගාවලිය 2-0ක් ලෙස දැනටමත් පරාජයට පත්වී සිටියි.දෙපිල අතර පෙරේදා පැවැති දෙවැනි එක්දින තරගයේ පළමුව පන්දුවට පහරදුන් දකුණු අප්‍රිකාව ඕවර 50 අවසානයේ කඩුලු 3කට ලකුණු 274ක් ලබාගත් අතර ශ්‍රී ලංකා පිලට නියමිත ඕවර 50 අවසානයේ රැස්කරගත හැකිවූයේ කඩුලු 8කට ලකුණු 207ක් පමණි.ජ්‍යෙෂ්ඨ ක්‍රීඩිකාවන් වන ශ්‍රී ලංකා පිලේ නායිකා ‍ශෂිකලා සිරිවර්ධන පන්දු යැවිමේ දී කඩුලු 2ක් දවාලූ අතර පිත්තෙන් දස්කම් දක්වමින් ලකුණු 68ක් රැස් ක‍ළ අතර චමනී සිරිවර්ධන ලකුණු 40ක් ලබා ගැනීමට සමත්වූවාය. අත්දැකීම් බහුල ජ්‍යෙෂ්ඨ ක්‍රීඩිකාවන් කීපදෙනකුම මේ සංචාරයෙන් විවේක ගන්වා තිබූ අතර ඒ වෙනුවට කණ්ඩායමට එක්වූ නවක ක්‍රීඩිකාවන් දස්කම් දැක්වීමට අසමත්වූහ.දෙපිල අතර පැවැති පළමු තරගයෙන් දකුණු අප්‍රිකාව කඩුලු 7ක ජයක් වාර්තා කළේය. තුන්වැනි හා අවසන් එක්දින තරගය අද පැවැත්වේ.දකුණු අප්‍රිකා කාන්තා පිල-274/3 (ඕවර 50) මිනොන් ඩුප්‍රිස් නොදැවී 79, මරිසෙන් කේප් 72, ලිසෙල් ලී 65 (ශෂිකලා සිරිවර්ධන 42/2)ශ්‍රී ලංකා කාන්තා පිල-207/8 (ඕවර 50) ශෂිකලා සිරිවර්ධන 68, චමනී සෙනෙවිරත්න 40 (ශබ්නිම් ඉස්මායිල් 34/3, සුනෙටි ලොබ්සර් 51/3).</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>28</day>
    </date>
    <link>http://www.dinamina.lk/2013/10/28/_art.asp?fn=s1310288</link>
    <topic>එස්.සී.කේ සමූහ ව්‍යාපාර සංවිධාන කළ වාර්ෂික ක්‍රිකට් තරගාවලිය</topic>
    <author/>
    <content>එස්.සී.කේ සමූහ ව්‍යාපාර සංවිධාන කළ වාර්ෂික ක්‍රිකට් තරගාවලියේ සුරාජ් කතුරුසිංහ අභියෝගතා කුසලානය දිනාගැනීමට කැනේඩියන්ස් කණ්ඩායම සමත්විය. එස්.‍සී.කේ සභාපති දයාපාල හේවාතැන්න, කළමනාකාර අධ්‍යක්ෂ සුරාජ් කතුරුසිංහ මහත්වරුන් අතින් කැනේඩියන්ස් නායකයා කුසලානය ලබාගනිමින්. සුදත් සිල්වා පියතුමාද මෙහි සිටී.(ඉහළ) සහ සේවියන්ස් පිලේ නායකයා අනුශූරතාවට හිමි මුදල් ත්‍යාග ලබාගනිමින්. (පහළ).</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>28</day>
    </date>
    <link>http://www.dinamina.lk/2013/10/28/_art.asp?fn=s1310289</link>
    <topic>ශ්‍රී ලංකා පිලේ බලාපොරොත්තු බිඳ වැටෙයි</topic>
    <author>ෆවුස් මොහොමඩ්</author>
    <content>දේශීය රගර් ක්ෂේත්‍රයට නව පරිච්ඡේදයක් එක්කරමින් කොළඹ තුරඟ තරග පිටියේ දී පසුගියදා ආරම්භ වූ ඩයලොග් සෙරන්ඩිබ් කුසලාන ජාත්‍යන්තර තුන්කොන් රගර් තරගාවලියේ පළමු තරගයේ දී ශ්‍රී ලංකාවේ බලාපොරොත්තු බිඳ දැමූ මැඩගස්කර් කණ්ඩායම ලකුණු 17 -12ක ජයක් වාර්තා කළේය.සමස්ත තරගය පුරාම විශිෂ්ට අයුරින් ක්‍රීඩා කළ අන්තර් ජාතික ශ්‍රේණිගත කිරීම්වල ශ්‍රී ලංකාවට වඩා පහළින් සිටින මැඩගස්කර් පිල ලැබූ මේ ජයග්‍රහණයත් සමග තරගාවලියේ පෙරමුණට පත්විය.කොළඹ තුරඟ තරග පිටියේ විදුලි ආලෝකධාරා මධ්‍යයේ ජනාධිපති ආර්යා ශිරන්ති රාජපක්ෂ මැතිනියගේ ප්‍රධානත්වයෙන් තරගය ආරම්භ වූ අතර පාර්ලිමේන්තු මන්ත්‍රී නාමල් රාජපක්ෂ මහතාගේ නායකත්වයෙන් යුත් ශ්‍රී ලංකා පිල තරගය ආරම්භයේ දීම දඬුවම් පහරකින් පෙරමුණ ගත්තේය.පළමු භාගය අවසන් වනවිට ශ්‍රී ලංකාව පිල ලකුණු 9 -5කින් ඉදිරියෙන් පසුවූයේ රැස්ව සිටි ක්‍රීඩාලෝලීන්ගේ බලාපොරොත්තු ඉහළ දමමිනි. දෙවැනි භාගයේ අවසන් මො‍හොතේ දී තවත් දඬුවම් පහරක් වාර්තා කරමින් ලකුණු 12 -10ක් ලෙස පෙරමුණ රැක ගැනීමට ශ්‍රී ලංකාව සමත්විය.එහෙත් අවසන් මිනිත්තු කීපයේ දී මැඩගස්කර් පිල වාර්තා කළ උත්සාහක දිනුමකින් තරගයේ වාසිය ශ්‍රී ලංකා පිල වෙතින් ඈත්ව ගියේය. එම උත්සාහක දිනුම ගෝලයක් බවට පත්කළ මැඩගස්කර් ක්‍රීඩකයෝ ලකුණු 17 -12කින් තරගය ජය ගත්තේය.ජයග්‍රාහී මැඩගස්කර් පිල ලැබූ ලකුණු සංඛ්‍යාවට ගෝලයක් හා උත්සාහක දිනුම් දෙකක් ඇතුළත්වූ අතර ශ්‍රී ලංකාව දඬුවම් පහර 4ක් වාර්තා කළේය.සිය කණ්ඩායම වෙතින් වැරැදි ගණනාවක් සිදුවූ බවත්, තරගයේ ජයග්‍රහණය අත්කර ගැනීමට තිබූ මහඟු අවස්ථාව ගිලිහී යාම කණගාටුවට කරුණක් බවත් තරගයෙන් අනතුරුව ශ්‍රී ලංකා පිලේ නායක නාමල් රාජපක්ෂ මහතා කියා සිටියේය.මැඩගස්කර් පිල ශ්‍රේණිගත කිරීම්වල ශ්‍රී ලංකාවට වඩා පහළින් සිටියත් ඔවුන් ඉතා විශිෂ්ට ලෙස ක්‍රීඩා කළ බව කී ශ්‍රී ලංකා පිලේ නායකයා අප්‍රිකානු මහාද්වීපයේ රගර් ක්ෂේත්‍රය පිළිබඳව නිවැරැදි වැටහීමක් ලබා නොසිටීම සිය කණ්ඩායමට බලවත් පාඩුවක් වූ බව සඳහන් කළේය.කෙසේවෙතත් ලබන සිකුරාදා (නොවැම්බර් 1) පෝලන්තය සමග පැවැත්වීමට නියමිත තරගයේ දී සියලු දුර්වලතා මඟ හරවා ගනිමින් සාර්ථක ලෙස ක්‍රීඩා කොට ජය අත්කර ගැනීම එකම අරමුණ බැව් ඔහු කීවේය.සමස්ත තරගය පුරාම ශ්‍රී ලංකා පිලේ ක්‍රීඩකයන් වෙතින් දුර්වලතා ගණනාවක් දක්නට ලැබුණු අතර තරගයේ තීරණාත්මක අවස්ථාවල දී පවා ක්‍රීඩකයන් අතර සන්නිවේදනය යහපත් මට්ටමක නොතිබීම කණගාටුදායක කරුණකි.අත්දැකීම් බහුල ජ්‍යෙෂ්ඨ ක්‍රීඩකයන් පවා ඉතා දුර්වල ක්‍රීඩා විලාසයක් පෙන්නුම් කිරීමත්, පන්දුව හුවමාරු කර ගැනීමේ දී දැක්වූ අසාර්ථකභාවයත් මේ පරාජයට හේතුවක් වූ බැව් රගර් ක්‍රීඩාවේ ප්‍රවීනයෝ පවසති.‍කෙ‍සේවුවත් ශ්‍රී ලංකා ක්‍රීඩකයන්ගේ දස්කම් අවතක්සේරු කළ නොහැකි බවටත්, ඉහළ දස්කම්වලින් පරිපූර්ණ ක්‍රීඩකයන් රැසකගෙන් සමන්විත වන බැවින් පෝලන්තය සමග පැවැත්වෙන තරගය ජයගැනීමට ශ්‍රී ලංකාවට හැකිවනු ඇති බවටත් ඔවූහූ විශ්වාසය පළකළහ.තරගය නැරැඹීමට ජනාධිපති මහින්ද රාජපක්ෂ, ආරක්ෂක ලේකම් ගෝඨාභය රාජපක්ෂ මහත්වරු ඇතුළු මැති ඇමැතිවරු රැසක් එක්ව සිටියහ. හිටපු ක්‍රිකට් නායක නි‍යෝජ්‍ය ඇමැති සනත් ජයසූරිය මහතා ඇතුළු ක්‍රිකට් ක්‍රීඩකයන් රැසක් ද තරගය නැරැඹීමට පැමිණ සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>28</day>
    </date>
    <link>http://www.dinamina.lk/2013/10/28/_art.asp?fn=f1310281</link>
    <topic>මෙහෙම විපක්ෂයක් කොහොමද ජනතා අභිලාෂයන් ඉටු කරන්නේ</topic>
    <author>සංවාදය ධම්මික සෙනෙවිරත්න</author>
    <content>කම්කරු නියෝජ්‍ය අමාත්‍යවරයා ලෙස පත්වීමෙන් පසු එම ක්‍ෂෙත්‍රය පිළිබඳ හා ඉටු කිරීමට අපේක්‍ෂිත කාර්යභාරය පිළිබඳත්, කාලීන දේ්ශපාලන කාරණා ගැනත් අවධානය යොමු කරමින් නියෝජ්‍ය අමාත්‍ය සරත් වීරසේකර මහතා සමඟ කළ සාකච්ඡාවකි.කම්කරු නියෝජ්‍ය ඇමැතිවරයා ලෙස ඔබ වෙත පැවරුණු අලුත් වගකීම ඔබට දැනෙන්නෙ කොහොම ද?මා දන්නා පරිදි දැනට කම්කරු අමාත්‍යාංශය යටතේ ශ්‍රමිකයන් මිලියන 8 ක් පමණ සිටිනවා. ඔවුන්ගේ සුබ සාධනය, අර්ථසාධක අරමුදල් ආදී කාරණා වගේම මේ ශ්‍රමය රටේ නිෂ්පාදන ඵලදායිතාව ඉහළ දැමීම සඳහා හේතු වන පරිදි යොදා ගැනීම සම්බන්ධයෙනුත් කම්කරු අමාත්‍යාංශයට වගකීම් පැවරෙනවා.එහිදී ශ්‍රමිකයන්ට, නැත්නම් සේවකයන්ට බලපාන ප්‍රශ්න, ඔවුන්ගේ අයිතිවාසිකම් ආදිය ගැන මැදිහත් වන අතරම සේවාදායකයාගේ පැත්තෙන් ඔවුන්ට ඇති ප්‍රශ්න ගැනත් අවබෝධයෙන් ක්‍රියා කිරීම අවශ්‍ය වෙනවා. මොකද, රටේ නිෂ්පාදන ඵලදායිතාව වැඩි කිරීමට මේ දෙපිරිස අතරම මනා අන්‍යොන්‍ය සම්බන්ධයක් පැවතීමත්, ඒ දෙපාර්ශ්වයේම දායකත්වයත් අවශ්‍යයි. මේ මූලික තේරුම් ගැනීම සහිතව අපේ ඉදිරි කාර්යභාරය ඉටුකිරීමට අපේක්‍ෂා කරනවා.ඔබ දිගාමඬුල්ලේ ජනතාව වෙනුවෙන් කැපවී සිටින අතර නව වගකීමත් සමඟ ඔබේ කාර්යභාරය තවදුරටත් පුළුල් වෙනවා. ජනතාව වෙනුවෙන් වැඩි වැඩ කොටසක් ඉටු කිරීම සඳහා මේ අලුත් වගකීම් ඔබට ශක්තියක් ද?මේ නියෝජ්‍ය ඇමැති ධුරයත් සමඟ දැන් ලංකාව පුරා මා කළ යුතු කාර්යභාරයක් තියෙනවා. ඊට යොමු වන අතරම මේ සමඟ ලැබෙන ශක්තිය, සම්පත් දිගාමඬුල්ලේ ජනතාව වෙනුවෙන් තවදුරටත් යොදා ගැනීමට හැකිවේවි යැයි අපි කල්පනා කරනවා. මං නියෝජ්‍ය ඇමැතිවරයෙක් ලෙස පත් වුණේ දිගාමඬුල්ලේ ජනතාව තමන්ගේ ඡන්දයෙන් මාව පාර්ලිමේන්තුවට එවපු නිසා. ඔවුන් කෙරෙහි අප තුළ ඇති කෘතවේදී හැඟීම් එලෙසමයි. දැනට කරමින් සිටිනවාට වැඩි වැඩ කොටසක් ඉදිරි කාලයේ ඉටු කිරීම අපේ අපේක්‍ෂාවයි.රට සංවර්ධනය කරා මෙහෙයවීමේ දී වැඩ වර්ජන වැනි වෘත්තීය අරගල ඊට බාධාකාරී සාධක ලෙසයි පවතින්නෙ. කාර්මික සාමය පවත්වා ගැනීමේ අවශ්‍යතාව ඔබ කොහොම ද දකින්නෙ?ඇත්තටම, මෑත අතීතය දිහා බැලුවොත් විශාල වැඩ වර්ජන වගේ දේවල් ඇති වුණේ නෑ. ඒකට එක හේතුවක් වුණේ කම්කරු අමාත්‍යාංශයත්, අදාළ අනෙකුත් අංශත් මනා සූදානමකින් යුතුව ක්‍රියා කිරීම. උද්ඝෝෂණ, වැඩ වර්ජන වගේ දේවල් ඇති වෙන්නෙ කලින් ප්‍රශ්න ගැන සාකච්ඡා කරලා විසැඳුම්වලට එන්නත් ගැටුම්කාරී ප්‍රවණතා සමනය කරන්නත් හැකි වූ බව පෙනෙනවා.මං කලිනුත් කිව්ව වගේ අපි සේව්‍ය - සේවක දෙපැත්තෙන්ම බැලිය යුතුයි. ශ්‍රමිකයන්ට බලපාන ප්‍රශ්න ගැන සංවේදී වන අතරම සේවාදායකයන්ට ඇති ප්‍රශ්න ගැනත් අපේ අවධානය යොමු කළ යුතුයි. මගේ දැක්ම නම් මේ දෙපාර්ශවයට ම සාධාරණය ඉටුවිය යුතුයි කියන එකයි.කම්කරු නියෝජ්‍ය ඇමැතිවරයා විදිහට ඔබ ඉදිරිපිට ඇති කාර්යභාරය ගැන දැනට ඔබට ඇත්තේ කෙබඳු අදහසක් ද?කම්කරු අමාත්‍යාංශය යටතේ ආයතන 5 ක් තිබෙනවා. කම්කරු දෙපාර්තමේන්තුව, කම්කරු වන්දි කොමසාරිස් කාර්යාලය, ජාතික ශ්‍රම අධ්‍යයන ආයතනය, වෘත්තීය සුරක්‍ෂිතතා ආයතනය සහ ශ්‍රම වාසනා අරමුදලයි. මේ ආයතන ප්‍රධානීන් සමඟත් සාකච්ඡා කර පුළුල් අවබෝධයකින් යුතුව අපට පැවරෙන වැඩ කොටස ඉටු කිරීමට මා සූදානම්.නාවික හමුදා නිලධාරියකු වශයෙන් 45,000 ක් පමණ පිරිසක් පාලනය කර, ඔවුන්ගේ සුබසාධනය සපුරාලීම්, කාර්යක්‍ෂමව ඔවුන්ගේ මෙහෙය රට වෙනුවෙන් ලබා ගැනීම ආදී වශයෙන් මා ලැබූ අත්දැකීම් මෙහිදීත්, ජනාධිපතිතුමා අප වෙත පැවරූ වගකීම නිසියාකාර සම්පූර්ණ කිරීම සඳහා ඉවහල් වේ යැයි මා සිතනවා.හමුදා නිලධාරියකු ලෙස ඔබට ඇති දීර්ඝ කාලීන අත්දැකීම් කම්කරු හා කම්කරු සබඳතා ක්‍ෂෙත්‍රයට අදාළ කර ගත හැකි ද?හමුදාවෙදි ප්‍රචලිත කියමනක් තමයි, කොපමණ දියුණු තාක්‍ෂණයකින් යුතු අවි ආයුධ භාවිත වුණත් ඒ අවිය පිටුපස සිටින මිනිසාගේ, සොල්දාදුවාගේ මානසිකත්වය යුද බිමේ දී වඩා තීරණාත්මකයි කියලා. සොල්දාදුවා නිසි මානසික මට්ටමකින්, ආත්ම විශ්වාසයකින් නොසිටියොත් කොපමණ නවීන ආයුධ තිබුණත් තේරුමක් නෑ. මේ නිසා සොල්දාදුවාගේ මානසික තත්ත්වය හොඳින් තැබීම සඳහා ඔහුගේ සුබසාධනය පමණක් නොව ඔහුගේ දරු පවුල ගැන පවා සොයා බැලීම, අවශ්‍ය පහසුකම් සැලසීම සිදු කරනවා. හැකි උපරිමයෙන් ඒ අවශ්‍යතා සපුරාලීමට වගබලා ගන්නවා.ඒ අන්දමින්, නාවික හමුදාවේදීත්, සිවිල් ආරක්‍ෂක බළකායේත් අප ලැබූ අත්දැකීම් කම්කරු අමාත්‍යාංශයේ දී මිලියන සංඛ්‍යාත ශ්‍රමිකයන් පිරිසක ගේ ප්‍රශ්න, සුබසාධන අවශ්‍යතා, කාර්භාරය ආදිය තේරුම් ගැනීමට අපට විශාල රුකුලක්.අපි කාලීන දේශපාලන කාරණා දෙසට මේ සාකච්ඡාව යොමු කළොත්, ආණ්ඩුවේ සිටින ඇතැම් දෙනා තෘප්තියකින් නොසිටින බවටත්, ඔවුන් විපක්‍ෂයට එක්වීමට කැමැත්තෙන් සිටින බවටත් විපක්‍ෂයේ සමහර දෙනා පළ කරන ප්‍රකාශ ගැන ඔබ මොකද කියන්නෙ?මට කියන්න තියෙන්නෙ ඒ නීරෝගී මානසික සෞඛ්‍යයකින් සිටින අය නම් වෙන්න බෑ කියලයි. විපක්‍ෂය ආණ්ඩුවක් පිහිටුවන බව පෙනෙන මානයකවත් නැතිව තියෙද්දි මේ තරම් ස්ථාවර ආණ්ඩුවක සිට විපක්‍ෂයට යන්නෙ කවු ද? ඒ නිසා ඕවා විපක්‍ෂය දකින සිහින විතරයි.එක දිගට මැතිවරණ ජයග්‍රහණ ලබමින් සිටිය දී, යුද්ධය නිමා කර රට සංවර්ධනය කරා ඉදිරියට මෙහෙයවමින් තිබිය දී තෘප්තියක් නැත්තෙ කාට ද? විපක්‍ෂයේ අය නම් ආණ්ඩුවත් එක්ක එකතු වෙන්න බලාගෙන ඉන්න බව අපි දන්නවා. දැනට ජනාධිපතිතුමා ඔවුන් ආණ්ඩුවට එක්කර ගැනීම නතර කර ඇති නිසා ඒ අයට ආණ්ඩුවට එන්න විදිහක් නැතිව බලාගෙනයි ඉන්නෙ.නියෝජ්‍ය ඇමැතිධුර ලබාදීමේ දී ඒවා එම නිර්ණායක පැහැදිලිව පෙන්වා දී ඇති නිසා කවුරුන් තුළ හෝ අතෘප්තියක් ඇතිවීමට හේතුවක් නෑ.නියෝජ්‍ය ඇමැති ධුර ලබාදීමේ දී ඇමැති මණ්ඩලය තවත් පුළුල් වීම පිළිබඳ විපක්‍ෂයට විවේචනයක් තියෙනවා ද?ජවිපෙ සමහරුන් ඔය විදිහෙ කතාවක් කියල තිබුණා. මේ අය කියන විදිහට අමෙරිකාව, ජපානය වගේ රටවල මෙහෙ තරම් ඇමැතිවරු සංඛ්‍යාවක් නෑ. එතකොට ඒවා දියුණු රටවල් බව අමතක කරල තමයි ඔවුන් එය ගණන් ඉලක්කම් පෙන්වන්නෙ. රටක් සංවර්ධනය වුණායින් පසු ඒ තරම් ඇමැතිවරු අවශ්‍ය නෑ. නමුත්, අපි සංවර්ධනය වෙමින් පවතින රටක්. කළ යුතු කාර්යභාරය පුළුල්, ඇමැතිවරයකුගේ විෂය පථය පවා සංකීර්ණයි. රට සංවර්ධනය කරද්දී විවිධ විෂයන් ට ඇමැතිවරු සිටීම හොඳයි.විපක්‍ෂය අර්බුද ගොඩක ගිලී සිටිය දී ජනතා අපේක්‍ෂා ඉටු කිරීමට ඔවුන්ට ඇති හැකියාව ගැන ඔබ මොකද සිතන්නෙ?නායකත්ව ප්‍රශ්නයක් ඇතුළුව අර්බුද ගොඩක අද විපක්‍ෂය හිරවෙලා. මේ නිසා ඔවුන් අසහනයෙන් ඉන්නෙ. බලයට ඒමට ඇති නොහැකියාව ගැන ඔවුන්ට ප්‍රශ්න තියෙනවා. එතකොට අසහනය වැඩි වෙනවා.ආණ්ඩුව කරන හොඳ දේ හොඳයි කියන, වැරැද්දක් ඇත්නම් පෙන්වා දෙන විපක්‍ෂයක් සිටීම ආණ්ඩුවටත් හොඳයි. හැබැයි අද එහෙම විපක්‍ෂයක් නෑ. විපක්‍ෂයේ හිටිය දක්‍ෂයො අද ජනාධිපතිතුමා එක්කයි ඉන්නෙ. රට ගැන හැඟීමක් ඇති එම පාක්‍ෂිකයනුත් අද ශ්‍රී ලංකා නිදහස් පක්‍ෂය වටා එක් වී සිටින්නෙ.මේ විපක්‍ෂය අතිශයින් දුර්වලයි විතරක් නෙවෙයි රට ගැන හැඟීමකුත් නෑ. පොදු රාජ්‍ය මණ්ඩලීය සමුළුව මෙහි පැවැත්වීම අපේ රටට විශාල අභිමානයක් වුණත් විපක්‍ෂය මේ අවස්ථාවට සහභාගි නොවන බව ට මත පළ වෙනවා. ඒකෙන් ම ඒ අයට රට ගැන ඇති හැඟීම සිතා ගත හැකියි. ඔය ප්‍රතිපත්ති වලට බුද්ධිමත් එජාප පාක්‍ෂිකයන් පවා අකමැතියි. නමුත් විපක්‍ෂයට තවමත් මේවා ගැන හැඟීමක් ඇතැයි පෙනෙන්නේ නෑ. මේ විපක්‍ෂය ආණ්ඩුව කරන හොඳ දේවත් හොඳයි කියන්නෙ නෑ. ඔය ප්‍රතිපත්ති නිසා ජනතාව තව තවත් ඔවුන් ගෙන් ඈත් වෙන එකයි වෙන්නෙ. මෙහෙම විපක්‍ෂයක් කොහොම ද ජනතා අභිලාෂයන් ඉටු කරන්නෙ?.</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>28</day>
    </date>
    <link>http://www.dinamina.lk/2013/10/28/_art.asp?fn=f1310282</link>
    <topic>කළුපටි අරන් නිකං ගෙදර හිටියොත් ගුටි කනවා ෂුවර්</topic>
    <author/>
    <content>ජාත්‍යන්තර තලයේ කරාතේ සටන් ශිල්පියකු, ක්‍රීඩකයකු හා විනිසුරුවරයකු වන රෝහණ විජේමාන්න ප්‍රකට ෂෝටෝකාන් සටන් ශෛලියේ නිපුණයෙකි. සෑම වසරකම ජාත්‍යන්තරයේ වෙසෙන ප්‍රධාන සටන් ශිල්පියකු හෝ ගුරුවරයෙකු මෙරටට ගෙන්වා කරාතේ සටන් ශිල්පය පිළිබඳ ජාත්‍යන්තර දැනුම බෙදන රෝහණ එය සිදු කරන්නේ සද් කාර්යයක් වශයෙනි. ප්‍රබල අත්පහර, පා පහර එල්ල කිරීමේ සූරයකු වන ඔහු, පවසන්නේ ජපානයට වඩා යුරෝපයේ සටන් ක්‍රම දියුණු බවයි. ක්‍රවුමාගා නම් ඊශ්‍රායල සටන් කලාවේ ද කළුපටි ධාරියකු වන රෝහණ විජේමාන්න අද ගුස්ති පිටුවේ සංවාදයට එක් වෙයි.ඔබ කළු පටි කී වෙනි ශ්‍රේණි‍ෙය්ද ඉන්නෙ?ෆ්‍රදොරියු කරාතේ. ෂෝටෝකාන් සංගමයේ කළුපටි හයවන ශ්‍රේණියද, ෆුනා කෝෂි ෂෝටෝකාන් කරාතේ දෝ සංවිධානයේ කළුපටි පස්වන ශ්‍රේණියද, නිපෝන් කරාතේ ෂෝටෝකාන් දොජින් කායි සංගමයේ කළුපටි පස්වන ශ්‍රේණියද ලෝක එක්සත් කරාතේ පාලක මණ්ඩලයේ කළුපටි පස්වන ශ්‍රේණියද මම ලබා තිබෙනවා.කරාතේ සටන් ක්‍රමයන්හි ආරම්භය ගැන කතා කළොත්.ජපානයෙන් තමා කරාතේවලට නියම පණක් දුන්නේ. ජපානයේ ඔකිනාවාවල තමයි කරාතේවලට දක්ෂයන් සිටියේ.වර්තමානයේ කරාතේ ක්‍රීඩාවක් බවට පත්වෙලා නේද?මම නම් දකින්නෙ කරාතේ යනු එක මොහොතකදී සටන් ශෛලියක්, තවත් මොහොතකදී එය ක්‍රීඩාවක් ලෙසයි. ඒ නිසාම ආත්මාරක්ෂාව සහ බුද්ධි වර්ධනය ඇති කරන සටන් ක්‍රමයක් සහ ක්‍රීඩාවක් ලෙසයි මම කරාතේ අර්ථ දක්වන්නේ.කරාතේ සටන් ශෛලියේ ඔබේ මුල් ගුරුවරයා කවුද?ලලිත් කියල මහත්මයෙක් තමා මගේ කරාතේ මුල් ගුරුවරයා. ෂෝටෝකාන් කරාතේ ශෛලිය තමයි මම ඔහුගෙන් ඉගෙන ගත්තේ. පසුව මම ඉතාලියට ගියා.කුමන වයසෙදී ද ඔබ කරාතේ ඉගෙන ගැනීම ආරම්භ කළේ.වයස 11 - 12 දී පමණ. පැවතුණ අපහසුතා නිසා වරක් කරාතේ ඉගෙනීම අතරමඟදී නවතා දමන්නට සිදු වුණා. හැබැයි නැවත ඉගෙනීම ආරම්භ කළා. කළුතරට තමයි මම මුලින්ම කරාතේ ඉගෙනීමට ගි‍ෙය්. 1984 සිට අද දක්වාම මම කරාතේ සටන් ශෛලිය ඉගෙන ගනිමින් ඉන්නවා.ඉතාලියේදී කරාතේ ඉගෙන ගන්නා අවස්ථාවේදීත් ෂෝටෝකාන් ශෛලියම තෝරා ගත්තෙ ඇයි?මම අන් කරාතේ ශෛලීන්ට වඩා ෂෝටෝකාන් කරාතේ ශෛලියේ නිර්මාණ ශීලීත්වයක් දුටුවා.ෂෝටෝකාන් ශෛලිය ප්‍රබල නැහැ කියල මතයක් තිබෙනව නේද?කාටවත් එහෙම කියන්න බැහැ. පන්ච් එක සහ කික් එක තමයි සටන් ක්‍රමවලට මූලික වන්නෙ.කුන්ග්ෆු, තයිකොන්ඩෝ, වූෂු වැනි සටන් ක්‍රමයන් හා සසඳන කළ කරාතේ කොතරම් ප්‍රබලද?කරාතේ හදාරන්නෙ නැතිව කවුරු හරි කුන්ග්ෆු හදාරනවා නම් එයා කරන්නෙ කරාතේ. මොකද අත්පහර සහ පා පහර මූලික කරගෙන කරන සටන් ක්‍රමයන්ට ඒ ඒ රටවල විවිධ නම් යොදලා තිබෙනවා.කරාතේ ඉගෙන ගන්න ඔබ ජපානයට ගියේ නැත්තෙ ඇයි?මට සිහිනයක් තිබුණා යුරෝපීය රටකට ගොස් කරාතේ ඉගෙන ගන්න. එසේ ඉගෙන ගෙන මෙම ක්‍රීඩාවෙන් ජාත්‍යන්තරයට එක්වෙන්නයි මට උවමනාව තිබුණේ. ජාත්‍යන්තර තලයේ කරාතේ ක්‍රීඩකයෙක් බවට පත්වෙනවා කියන එක තමයි මගේ ලොකුම සිහිනය වුණේ.ඔබ අවුරුද්දේ වැඩි කාලයක් ඉන්නෙ ඉතාලියේ. ශ්‍රී ලාංකීය ජනතාවට තමන් ඉගෙන ගත් කරාතේ ශිල්පය බෙදා දීමට එය බාධාවක් නොවේද?නැහැ. මම අවුරුද්දකට තුන් හතර වතාවක් ලංකාවට පැමිණෙනවා. මෙරට පිහිටුවා තිබෙන යු‍රෝපා ශ්‍රී ලංකා කරාතේ දෝ සංවිධානය හරහා විශාල ශිෂ්‍ය ශිෂ්‍යාවන් පිරිසකට මම කරාතේ උගන්වනවා. රටේ තිබෙන අනෙකුත් කරාතේ සංවිධාන සමඟත් ජාත්‍යන්තරයෙන් මම ලබා ගන්නා දැනුම බෙදා හදා ගන්නවා.කොහොමද ජාත්‍යන්තරයේ තිබෙන කරාතේ දැනුම බෙදා දෙන්නෙ?සෑම වර්ෂයකම මම මෙරටට ජාත්‍යන්තරය නියෝජනය කරන ප්‍රධාන කරාතේ ශිල්පියෙක්, ගුරුවරයෙක් ගෙන්වනවා. එමඟින් රටේ දරු දැරියන්ට කරාතේ සටන් ශෛලියේ ජාත්‍යන්තරයේ ප්‍රයෝජනයට ගන්නා නවීන තාක්ෂණික ක්‍රම පිළිබඳ අවබෝධයක් ලබා දෙනවා.මේ වන විට මෙරටට එසේ ගෙන්වා තිබෙන ගුරුවරු කවුද?මාස්ටර් ජෝ ජෝ. මොහු කළුපටි හත්වැනි ශ්‍රේණිය නියෝජනය කරනවා. ලෝක ශූරයන් බිහි කරපු දක්ෂ ගුරුවරයෙක්. කරාතේ ලෝක ශූරතාවලට සහභාගි වෙලා ජයග්‍රහණ ලබා තිබෙනවා. මගෙත් ගුරුවරයෙක්. ලෝක ශූරයෙක් වන මාස්ටර් දන්ලුජි ගෙන්වා තිබෙනවා.මොහු ඉතාලි පොලිසිය නියෝජනය කරනවා. ජාතික ශූරතාවලි හයක් සහ යුරෝපීය කරාතේ ශූරතාවලි හතරක් දිනල තිබෙනවා. මාස්ටර් අන්තෝනි ගෙන්වල තිබෙනවා. මොහු ලෝක එක්සත් කරාතේ පාලක මණ්ඩලයේ ප්‍රධාන උපදේශකවරයෙක්. ඒ වගේම ෆුදොරියු කරාතේ සංගමයේ තාක්ෂණික අධ්‍යක්ෂවරයායි. ඒ වගේම නිපෝන් කරාතේ දොජින් කායි හි ප්‍රධාන උපදේශක මාස්ටර් සොජින් සොජියා මා ගෙන්වල තිබෙනවා.ලෝකයේ ක්‍රියාත්මක වන ප්‍රධාන කරාතේ මණ්ඩල මොනවාද?W.K.F (ලෝක කරාතේ සංගමය) .U.K.F (ලෝක එක්සත් කරාතේ සංගමය), W.U.K.O (ලෝක එක්සත් කරාතේ පාලක සංවිධානය), W.K.C.C (ලෝක කරාතේ එකමුතුව) මෙම සංවිධානවලින් විවිධ ශූරතාවලි පවත්වනවා.ලංකාවෙන් ලෝකයට සටන් ක්‍රම ගියා කියන මතය ඔබ පිළිගන්නවාද?මම එහෙම දෙයක් දන්නෙ නැහැ. අතීතයේ සිට විවිධ රටවල ජනතාව තම ආරක්ෂාව සඳහා සටන් ක්‍රම යොදා ගත්තා. අපේ රටෙත් සටන් ක්‍රම තිබිල තියෙනවා.ඔබ ජාත්‍යන්තර සටන් ශිල්පීන් සමඟ නිරන්තරව ගැටෙනවා. ඒ අතරින් හමු වූ දක්ෂම සටන් ශිල්පියා කවුද?දක්ෂම සටන් ශිල්පීන් නම්වලින් මට හඳුන්වන්න බැහැ. මම ලෝක ශූරතාවලිවලට සහභාගි වෙලා තිබෙනවා. ලෝක ශූරයන් සමඟ හැප්පිලා තිබෙනවා. එතකොට ලෝකයේ දක්ෂයොත් මා හා සමානයි කියලයි මට හිතෙන්නේ. ලෝක ශූරතාවලියකට සහභාගි වී මම තුන්වැනි ස්ථානය ලබා තිබෙනවා.ඔබ සතුරකුට එල්ල කරන අත් පහරක් කොපමණ ප්‍රබලද?මට ඒක කියන්න අමාරුයි. එහි ශක්තිය , ප්‍රබලත්වය තේරෙන්නේ මා ඉදිරි‍ෙය් ඉන්න ප්‍රතිවාදියාට.කළු පටි ශ්‍රේණින් ලබා ගත් සටන් ශිල්පීන්ට, ගුරුවරුන්ට විවිධ පුද්ගලයන්ගෙන් සමහර අවස්ථාවල ගුටි කන්නට සිදු වෙනව නේද?කළුපටි අරගත්ත සමහර ගුරුවරු හිතනවා. එම තත්ත්වය ජීවිත කාලයටම ප්‍රමාණවත් කියලා. කරාතේ ක්‍රීඩාවේ ආරම්භය ලෙසයි කළු පටිය ලබා ගැනීම මම දකින්නේ. කළු පටිය අරගෙන නිකං ගෙදරට වෙලා හිටියොත් සාමාන්‍ය සටන් පුහුණුවක් නොලත් පුද්ගලයකුගෙන් වුවත් ගුටි කන්න පුළුවන්. කළු පටියක් ලබා ගත් සටන් ශිල්පියකු පුහුණුවීම් නොකර සිටියොත් සාමාන්‍ය පුද්ගලයකුගේ තත්ත්වයට පත් වෙනවා.දිනපතා පුහුණු වීම් කරන කළුපටිකාරයො ගුටි කාවි කියා මම හිතන්නෙ නැහැ.ඔබ ගුටි කාල නැද්ද?තරග බිමේදී මම ගුටි කාලා තිබෙනවා.ඔබ ඉතාලියේ සිට ලංකාවට පැමිණි අවස්ථාවක මෙරට කරාතේ උගන්වන ගුරුවරුන් පිරිසක් පැමිණ “ ලංකාවේ කරාතේ උගන්වන ක්‍රමවේදයන්ට ඇඟිලි ගහන‍්නෙ නැතිව ඉතාලියට වෙලා ඉන්නවා” කියලා තර්ජනය කළොත්.මම අභියෝගවලට බය නැහැ. මම වැඩ කරන්නෙ මගේ රටට ජාතියට. කරාතේ සටන් ශිල්පයක් සහ ක්‍රීඩාවක් ලෙස හදාරන ශිෂ්‍ය ශිෂ්‍යාවන්ට. රටේ ඉදිරි ගමනට අවශ්‍ය නිහතමානී බුද්ධිමත් පිරිසක් බිහි කරන්නයි මම උත්සාහ කරන්නේ.ඔබට හැකිවෙයිද මෙරටින් ඉදිරියේදී ලෝක ශූරයන් බිහි කරන්න.මම විශ්වාස කරනවා ලෝක ශූරයන් බිහි කරන්න හැකිවෙයි කියලා. ඒ සඳහා අවශ්‍ය කරන නවීන ක්‍රමවේද දැනුම මං ළඟ තිබෙනවා.කරාතේ උගන්වන බොහෝ ගුරුවරුන්ට ලෝක ශූරයන් බිහි කරන්න බැරි ඇයි?බොහෝ කරාතේ ගුරුවරු ව්‍යාපාරික ගොඩට වැටිලා. ඒ වගේම නවීන ව්‍යායාම් කරන ක්‍රමවේද පිළිබඳ දැනුම ඔවුන්ට නැහැ. ඒකරාශී වී දැනුම බෙදා ගන්නේත් නැහැ. මම, ලෝකය පිළිගත් කරාතේ සටන් ශිල්පය උගන්වන ගුරුවරුන් මෙරටට ගෙන්වපු හැම අවස්ථාවකදීම, පැමිණ නවීන ක්‍රමවේද පුරුදු පුහුණුවන ලෙස මෙරට කරාතේ ගුරුවරුන්ට ආරාධනා කර තිබෙනවා. නමුත් පැමිණෙන්නෙ ඔවුන්ගේ ශිෂ්‍යයෝ.දිගින් දිගටම ඔබ ප්‍රකාශ කරන සටන් ශිල්පයේ නවීන ක්‍රමවේද මොනවාද?‍අපි ගහගන්න අවස්ථාවලදී පය පහර, අත් පහර පාලනය කිරීමට අපට හැකිවන්න ඕනේ. ඕනෑම කෙනෙකුට යම් පුහුණුවීමකින් පා පහරක් උඩට ගහන්න පුළුවන්. නමුත් පාලනය කරන්න අමාරුයි. තමන්ගෙ ශක්තිය පාලනය කරන්න බොහෝ අය දන්නෙ නැහැ.නවීන ක්‍රමවේද නැතිව ලෝක ශූරයෙක් වෙන්න බැරිද?‍ලෝක ශූර‍යන්ගේ ගොඩට යනවා නම් කරාතේ සටන් ශෛලිය හදාරන ශිෂ්‍යයා දැන සිටින්න ඕනෙ පාලනය පිළිබඳ. පා පහරක් පාලනය කළ සැනෙන් තවත් පා පහරකට සහ අත් පහරකට යන්නෙ කොහොමද කියල දැන ගන්න ඕනෙ.කරාතේ සටන් ශිල්පය හැදෑරීමේදී නවීන ක්‍රමවේද වැඩිපුරම තිබෙන්නෙ ජපානයේද බටහිර රටවලද?බටහිර රටවලඔබ කියන්නෙ ජපානයට වඩා යුරෝපා රටවල කරාටේ සටන් ශෛලිය දියුණුයි කියලද?ඇත්තටම ඔව්. යුරොපා රටවලින් තමා වැඩිපුර‍ ලෝක ශූරයන් බිහි වන්නේ. පය පහර අත් පහර දියුණු කර ගන්න අවශ්‍ය නවීන ව්‍යායාම් ක්‍රමවේද යුරෝපයේ තිබෙනවා.කරාතේ සටන් ශිල්පය උගන්වන ගුරුවරයෙක් තමන් දන්න දේ ශිෂ්‍යයාට ලබා දෙන්නෙ කොහොමද?ගුරුවරයා දැනගන්න ඕනෙ ශිෂ්‍යයාට උගන්වන ක්‍රමවේදය. සටන් ක්‍රමයක් වශයෙන් සහ ක්‍රීඩාවක් වශයෙන් කරාතේ උගන්වන්න පුළුවන්. සම්ප්‍රධායික ක්‍රමයටත් කරාතේ ඉගැන්විය හැකියි.ලෝක ශූරතාවයක් සඳහා ශිෂ්‍යයෙක් සහභාගි වෙනවා නම් නවීන ක්‍රමවේද අනුගමනය කර ශිෂ්‍යයා ඒ සඳහා සූදානම් කළ යුතුයි. ලෝක කරාතේ පාලක මණ්ඩල අනුමත කරන ක්‍රමවේද, ඔලිම්පික් කමිටුව අනුමත කරන ක්‍රමවේද, පිළිබඳ ගුරුවරයා දැන සිටිය යුතුයි.මෙරට කරාතේ සටන් ශිල්පීන්ට කළුපටි ලබාදීමේ ක්‍රමවේදය පිළිබඳ ඔබේ අදහස මොකක්ද?සමහරු විවිධාකාරයෙන් කළුපටි අරගෙන සිටිනවා. මගේ ළඟ කළුපටි තුන්වැනි ශ්‍රේණියේ ගෝලයෝ වගයක් හිටියා. පසුව ඔවුන් මගෙන් ඉවත්වී ගොස් මාස හතරකට පස්සෙ කළුපටි පස්වන ශ්‍රේණිය අරගත්ත. අපේ බොහෝ අය මුදලට කළු පටි ගන්න පුරුදුවෙලා ඉන්නවා. මේවා පිළිබඳ ක්‍රියා කරන බලධාරීන් ද මේ සම්බන්ධයෙන් වගකියන්න ඕනේ.මාධ්‍යයන් මඟින්, ටෙලිනාට්‍ය චිත්‍රපට මගින් වරින්වර ‍සටන් ශිල්පීන් විහිළුවට ලක් කරනවා නේද?ඔව්. යුරෝපයේ මාධ්‍යයන් සටන් කලාවන්ට විවිධ අන්දමින් සහයෝගය ලබා දෙනවා.මෙරට තිබෙන කරාතේ සංවිධානයක ගුරුවරයකු සටනකට පැමිණෙන්න කියා කීවොත් ඔබ මොකද කරන්නෙ.මම හිතන්නෙ නැහැ බුද්ධිමත් ගුරුවරයකු තවත් ගුරුවරයකුට ගහගන්න එන්න කියයි කියලා. හැබැයි කවුරු හරි අභියෝග කළොත් මම කරාතේ සටන් ගුර‍ැවරයකු වශයෙන් ඒකට සූදානම් වෙනවා. මේ සියල්ල කරන්නෙ ශ්‍රී ලංකාවේ තිබෙන නීතිරීති පද්ධතියට අනුකූලවයි.මෙරට කරාතේ ක්‍රීඩාව පෙරට ගෙන යාමට රජයේ පූර්ණ අනුග්‍රහය අවශ්‍යද?එහෙම අවශ්‍ය නැහැ.ෂෝටෝකාන් කරාතේ ශෛලියේ තිබෙන විශේෂත්වය මොකක්ද?අන් කරාතේ ශෛලීන් වගේ ෂෝටෝකාන් කියන්නෙ තවත් කරාතේ ශෛලියක්.කරාතේවල නිල ශාස්ත්‍රය ගැන කතා කළොත්.නිල ශාස්ත්‍රයක් නැත්තෙ නැහැ. ඒ සඳහා අවබෝධය ලබා ගැනීමට කාලයක් ගත වෙනවා.පුද්ගලයන් කී දෙනෙක් එක්ක ඔබට ගහගන්න පුළුවන්ද?ඒක කියන්න බැහැ. මුහුණ දෙන අවස්ථාවෙයි ඒක තීරණය වෙන්නේ.කරාතේ සටන් ශිල්පය, ජීවිතයේ ඇති වූ භයානක අවස්ථාවන් මගහැරීම සඳහා යොදා ගෙන නැද්ද?ඉතාලියේ පාදුවා නගරයේ ශ්‍රී ලාංකීක චන්ඩියෙක් සිටියා. දවසක් ඔහු මට තරවටු කළා. නගරයට පැමිණෙන්න එපා පැමිණියහොත් ගහල පන්නනවා කීවා.මම ඔහුට කීවා ගැටලුවක් තිබෙනවා නම් විසඳා ගන්න තනියම පැමිණෙන්න කියලා. ඇවිල්ල දෙදෙනාගේ සටන් පිළිබඳ දක්ෂතා බලමු කියා. ඔහු පැමිණියා. මම ෂෝටෝකාන් කරාතේ ශෛලිය උපයෝගි කර ගනිමින් පහර දෙක තුනක් එල්ල කර ඔහුව පරාජය කළා. ඔහු වැටුණා. පසුව ඔහු නගරය දාලා ගියා.කරාතේ ඉගැන්වීමේදී ආයුධ පිළිබඳ ඔබ ශිෂ්‍යයන්ට උගන්වනවාද?ඒ පිළිබඳ මම එතරම් අවධානය යොමු කරන්නෙ නැහැ. මම ශිෂ්‍යයන්ට උගන්වන්නෙ කඩු, පොලු නැතිව ඒවට මුහුණ දෙන ආකාරයයි.ජිට් කුන්ඩෝ සටන් ශෛලිය අති ප්‍රබලයි කියල කියනව නේද?එක් සටන් ශෛලියක් තවත් සටන් ශෛලියකට වඩා ප්‍රබලයි කියලා නිගමනයකට එන්න අමාරුයි. පුහුණුව ලබන පුද්ගලයා තුළයි එය වර්ධනය කරගන්න ඕනේ.කරාතේ පුහුණුවීම් තුළ දී ශිෂ්‍යයන්ට අනතුරු වන්නෙ නැද්ද?ඒ සඳහා ආරක්ෂක උපක්‍රම භාවිත කරන්න ඕනේ.ඔබ කරාතේ සටන් ක්‍රමයට අමතරව තවත් සටන් ශිල්ප හදාරල තිබෙනවාද?ඔව්. ක්‍රවුමාගා කියන ඊශ්‍රායල් සටන් ක්‍රමය හදාරා තිබෙනවා. මම මේ සටන් ක්‍රමය පුහුණු වුණේ ඊශ්‍රායල් ජාතික ඇලෙන් කොම් ගුරුවරයාගෙන්. ක්‍රවුමාගා සටන් ක්‍රමයේ කළුපටි ශ්‍රේණියට යනකම් මම පුහුණුවීම් කළා.ක්‍රවුමාගා සටන් ක්‍රමය හා කරාතේ සටන් ක්‍රමය අතර වෙනස මොකක්ද?කරාතේ තුළින් ඈත් කරපු බොක්ෂින් සහ විවිධ සටන් ක්‍රමවලින් ඈත් කරපු දේවල් ඒකරාශී කරගෙන ක්‍රවුමාගා නිර්මාණය වී තිබෙන බවයි මම දකින්නෙ.කරාතේ තුළින් ඈත් කළ දේවල් මොනවාද?භයානක දේවල්. කරාතේ ක්‍රීඩාවක් වශයෙන් කිරීමේදී සමහර පහරවල් ඉවත්කර තිබෙනවා.ඔබ කියනවා කරාතේවලින් ඉවත් කළ භයානක දේවල් ක්‍රවුමාගාවල තිබෙනවා කියලා. කරාතේවලින් ඉවත් කළ එම භයානක දේවල් ඔබ දන්නෙ නැද්ද?මම එම පහරවල් සියල්ල දන්නවා. ජූ‍ඩෝ, ජුජුට්සුවලින් ඉවත්වූ කොටස්ද ක්‍රවුමාගා සඳහා එක්කර ගෙන තිබෙනවා.අංගම්පොර සටන් ශිල්පය හදාරන්න ඔබ කැමැති නැද්ද?වෙනත් රටවල වගේම ශ්‍රී ලංකාවෙත් පාරම්පරික සටන් ශිල්පයක් තිබීම පිළිබඳ මම අගය කරනවා. නමුත් පාරම්පරික සටන් ශිල්පයන්ට වඩා නවීන ක්‍රමවේද උපයෝගී කර ගනිමින් නිර්මාණය වූ සටන් ශෛලීන් ඉදිරියෙන් ඉන්නවා.අංගම්පොර ශිල්පයට වඩා කරාතේ ප්‍රබලයි කියා ඔබ කියනවාද?මම දේශීය සටන්ක්‍රම පුහුණුවීම් කරනවා දැකල තිබෙනවා.ෂෝටෝකාන් ලෝකයේ තිබෙන ප්‍රබලතම සටන් ශෛලියක්ද?ෂෝටෝකාන් කියන්නේ ප්‍රබල සටන් ශෛලියක් ලෙස මම පිළිගන්නවා.සංවාද සටහන උපාලි කරුණාරත්න.</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>28</day>
    </date>
    <link>http://www.dinamina.lk/2013/10/28/_art.asp?fn=f1310283</link>
    <topic>වීරයන් තැනූ ම‍ෙඟ්-පෙරට පා තබනජාතික ශිෂ්‍ය භට බළකාය</topic>
    <author> </author>
    <content>ජාතික ශිෂ්‍ය භට බළකායේ, විශිෂ්ටතම බළඇණිය හා අතිශූර ඛණ්ඩ වෙනුවෙන් පිදෙන ජනාධිපති කුසලාන, හර්මන් ලූස්, ද සොයිසා සම්මාන ප්‍රදානය අද (28) රන්ටැඹේ ජාතික ශිෂ්‍ය භට බළකා පුහුණු මධ්‍යස්ථානයේ දී ශ්‍රී ලංකා ප්‍රජාතාන්ත්‍රික සමාජවාදී ජන රජයේ අග්‍රාමාත්‍ය දි. මු. ජයරත්න මැතිතුමන් ගේ ප්‍රධානත්වයෙන් පැවැත් වේ. මේ ලිපිය ඒ නිමිත්තෙනි.1881 වර්ෂයේ දී කොළඹ රාජකීය විදුහලේ ශිෂ්‍යයන් සඳහා ස්වේච්ඡා ඒකකයක් ලෙස එවකට විදුහල්පති ජෝන් බීකල් මහතා විසින් ශිෂ්‍ය භට ව්‍යාපාරය ආරම්භ කරන ලදී. ශිෂ්‍ය භට ව්‍යාපාරය 1902 වර්ෂයේ දී ශිෂ්‍ය භට බළඇණිය ලෙස ලංකා පාබල හමුදාව යටතේ පිහිටුවන ලදී.1902 ජනවාරි 31 වන දින ලංකා පාබල හමුදාවේ මේජර් එස්. එම්. බාරෝස් මහතා ශිෂ්‍ය භට බළඇණියේ ප්‍රථම අණදෙන නිලධාරියා විය. 1903 දී පාසල් ගුරුවරුන් යටතේ පුහුණුවීම් ඇරඹිණි.1948 දී ජේ. එෆ්. මෙන්ඩිස් මහතා ලංකා ශිෂ්‍ය භට බළකායේ අණ දෙන්නා විය. 1950 දී පළමු හා දෙවැනි බළඇණි කළුතර හා මහනුවර ආරම්භ විය. 1953 දී තුන්වන බළඇණිය, 1964 දී හතර වන බළඇණිය, 1968 දී පස් වන බළඇණිය, 1970 දී 6 වන බළඇණිය ආරම්භ විය.1971 වර්ෂයේ දී ශිෂ්‍ය භට බළකායේ නිලධාරීන් 108 දෙනා සක්‍රිය සේවයට කැඳවා පළමු වරට සේවයේ යොදවන ලදී. ආරක්‍ෂක හා අධ්‍යාපන අමාත්‍යාංශවල අනුග්‍රහයෙන් 1972 දී ශ්‍රී ලංකා පොලිස් ශිෂ්‍ය භට බළකාය පිහිටුවන ලදී.1988 අප්‍රේල් 29 වන දින ජාතික ශිෂ්‍ය භට බළකාය ආරම්භ කරන ලදී. 1989 දී 7 වන බළඇණිය, 1990 දී 8 වන බළඇණිය, 9 වන බළ ඇණිය 1991 දී ද ආරම්භ කර ඇත. ජාතික ශිෂ්‍ය භට බළකායේ පුහුණු මධ්‍යස්ථානය 1990 දී රන්ටැඹේ දී ආරම්භ විය. 10 වන බළ ඇණිය 1992 දී ද 11, 12 බළ ඇණි 1994, 13, 2000 දී ආරම්භ කර ඇත.වර්ෂ 2005 දී ජාතික ශිෂ්‍ය භට බළකායේ අධ්‍යක්‍ෂ ලෙස මේජර් ජෙනරාල් G. B. W.ජයසුන්දර මැතිතුමන් පත් විය. ඉන් පසුව සේවා වනිතා ඒකකය ද ආරම්භ විය. සාර්ක් රටවල් සඳහා ශිෂ්‍ය භට හුවමාරු ආරම්භ වීම ඉතා වැදගත් ය. ජාතික ශිෂ්‍ය භට බළකායේ යුද, නාවික, ගුවන්, පොලිස් ශිෂ්‍ය භට ඛණ්ඩ ද ආරම්භ වීම සිදු විය.ආරක්‍ෂක ලේකම් ගෝඨාභය රාජපක්‍ෂ මැතිතුමාගේ අදහසක් අනුව ගම් දනව්වල පාසල් වෙත ශිෂ්‍ය භට ඛණ්ඩ ගෙනයාම සුවිශේෂි කරුණක් විය. 2007 දී 15 වන බළඇණිය, 2008 දී 16 වන බළඇණිය, 2009 දී 17 හා 18 වන බළඇණි, 2010 දී 19, 20 හා 21 බළඇණි යාපනය හා ත්‍රිකුණාමලයේ ද 22 වන බළඇණිය වව්නියාවේ ද 23 කුණ්ඩසාලේ ද 24 වන බළඇණිය තිස්සමහාරාමයේ ද ආරම්භ කර ඇත.මුළු සිරිලක පුරා ආවරණය කරමින් පාසල් දරු දැරියන් වෙත යමින් හෙට නායකයන් අද බිහි කරන ජාතික ශිෂභ භට බළකාය අභිමානවත් ව්‍යාපාරයකි.ස්තුතියි! අනාගත ලක් දෙරණ මත පූර්ණ පෞරුෂයකින් හෙබි නායකයන් බිහි කිරීමේ ජාතික මෙහෙවරට වසර 132 ක් පුරා ජාතික ශිෂ්‍ය භට බළකාය උරදී සිටී. එවන් මොහොතක 2013 වසරේ විශිෂ්ටතම බළ ඇණිය හා අතිශූර ඛණ්ඩ වෙනුවෙන් ජනාධිපති කුසලාන, හර්මන් ලූස්, ද සොයිසා කුසලාන ප්‍රදානය පැවැත්වෙන අද දිනය ජාතික ශිෂ්‍ය භට බළකායට අභිමානවත් දිනයකි.එම දිනය සාර්ථක කර ගැන්මට සුවිශේෂි දායකත්වය දැක්වූ අතිගරු ජනාධිපති මහින්ද රාජපක්‍ෂ මැතිතුමාට ද, අග්‍රාමාත්‍ය දි. මු ජයරත්න මැතිතුමාට ආරක්‍ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්‍ෂ මැතිතුමාට ද, ජාතික ශිෂ්‍ය භට බළකායේ අධ්‍යක්‍ෂ මේජර් ජෙනරාල් G. B. W. ජයසුන්දර මැතිතුමන් ඇතුළු සියලු ආරාධිතයන් ට, විදුහල්පතිවරුන්ට, සියලු ජ්‍යෙෂ්ඨ, කනිෂ්ඨ නිලධාරීන්ට, නිලධාරිනියන්ට, නිත්‍ය කාර්ය මණ්ඩලයේ උපදේශකවරුන්ට, සියලු මාධ්‍ය ආයතනවල මාධ්‍යවේදීන්ට, අනුග්‍රහය දැක්වූ සියලු ආයතනවලට, මවුපියන්ට, සියලු ශිෂ්‍ය භට බාලක, බාලිකාවන්ට ජාතික ශිෂ්‍ය භට බළකායේ ස්තුතිය පිරිනමමි.කර්නල් එස්. එල්. ද ලැනරෝල් ප්‍රධාන මාණ්ඩලික නිලධාරි ජාතික ශිෂ්‍ය භට බළකාය   .</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>28</day>
    </date>
    <link>http://www.dinamina.lk/2013/10/28/_art.asp?fn=f1310284</link>
    <topic>රට නඟන සොඳුරු සේලය</topic>
    <author>සටහන සුභාෂිනී සේනානායක</author>
    <content>ශ්‍රී ලාංකේය සංවර්ධන ඉතිහාසයේ ස්වර්ණමය ප්‍රතිඵල මේ වන විට මෙරට ජනතාව අත්විඳිමින් සිටී.මාර්ග සංවර්ධනයේ සුවිශේෂී සන්ධිස්ථානයක් 2011 වසරේ නොවැම්බර් 27 දා ආශ්චර්යයේ පිවිසුම නමින් දක්ෂිණ අධිවේගී මාර්ගය ජනාධිපති මහින්ද රාජපක්ෂ මහතා විසින් තිළිණ කළේය.2013 වසරේ ඔක්තෝම්බර් 27 වනදා එනම් තවත් වසර දෙකකට පසු ජාත්‍යන්තර වශයෙන් වඩාත් වැදගත්කමක් ඇති ආශ්චර්යයේ විහිදුම් සේලය කටුනායක අධිවේගී මාර්ගය දැයට තිළිණ කරන්නට ජනාධිපති මහින්ද රාජපක්ෂ මහතා ක්‍රියා කළේය.දශක තුනක් පුරා මරබියෙන් ඇළලී ගිය ත්‍රස්ත භීෂණය මුලිනුපුටා දමන බවට 2005 වසරේ බලයට පත් වූ ජනාධිපතිවරයා මෙරට ජනතාවට ඉදිරියේ පොරොන්දු විය.එම පොරොන්දුව යථාර්ථයක් කරමින් ජනාධිපති ධුරයට පත් වූ මහින්ද රාජපක්ෂ මහතා පළමුවරට සිදුකළේ ත්‍රිවිධ හමුදාව ශක්තිමත් කරමින් නිවැරදි ඉලක්ක කරා යොමු වීමය.ලෝක සිතියමේ කුඩා තිතක් ලෙස සනිටුහන් වී තිබූ ශ්‍රී ලාංකේය අභිමානය ජාත්‍යන්තරයට ගෙන යමින් ත්‍රස්තවාදය මුලිනුපුටා දැමූ අභීත නායකත්වය ඉන්පසු ප්‍රවිෂ්ට වූයේ සංවර්ධන සංග්‍රාමයටය.2009 අගෝස්තු මස එසේ ඉදිකිරීම් ආරම්භ කළ කටුනායක අධිවේගී මාර්ගය ඊයේ (27) ජනතා අයිතියට පත් කළේය. මේ මාර්ගය ඉදිකිරීම සඳහා ඇමරිකානු ඩොලර් මිලියන 350ක් වැයකර ඇති අතර ඉන් ඩොලර් මිලියන 70ක් දේශීය අරමුදලින් යොදවා ඇත.කටුනායක බණ්ඩාරනායක ජාත්‍යන්තර ගුවන්තොටුපළේ පිවිසුම් මාර්ගයේ (කැනඩා මිත්‍රත්ව පාලම) සිට නව කැලණි පාලම දක්වා දිවෙන මේ මාර්ගයේ දිග කිලෝමීටර් 25.8කි. මීටර 33.5ක් පළල මංතීරු හතරක් හා මීටර 26.0ක් පළල මංතීරු හතරක් මේ අධිවේගී මාර්ගයට අයත්ය. පැයට කිලෝමීටර් 80 සිට 100 දක්වා වේග සීමාවන්ට යටත්ව මේ මාර්ගයේ ගමන් කළ හැකියි.නව කැලණි පාලම ආරම්භ වන මාර්ගය පෑලියගොඩ, ජා - ඇළ, කටුනායක පිවිසුම් මාර්ග තුනක් ඇතුළත්ය. පැය එකහමාරක් එදා කොළඹ කටුනායක ගමනට ගත වූ කාලය අද ජනතා අයිතියට පත්වීමත් සමඟම විනාඩි 20කට සීමා වීම කාලය පිළිබඳව ලැබූ විශාල ජයග්‍රහණයක්.කොළඹ මහනුවර, ඇතුළු අධිවේගී මාර්ග කීපයක් ඉදිරියේදී දැයට තිළිණ කිරීමට මහින්ද රාජපක්ෂ රජය සූදානම්ව සිටිනවා.ශ්‍රී ලංකාව ආසියාවේ ආශ්චර්යය කරා යන ගමන් මගේ අත්‍යවශ්‍ය සංවර්ධන ව්‍යාපෘතියක් ලෙස මෙම අධිවේගී මාර්ගය ඉදිවූයේ ජනාධිපති මහින්ද රාජපක්ෂ මහතාගේ සෘජු අධීක්ෂණය යටතේයි.මේ මාර්ගයේ නවීන තාක්ෂණික ක්‍රමවේද භාවිතා කර තිබීම සුවිශේෂී ලක්ෂණයකි. විද්‍යුත් දැන්වීම් පුවරු යොදා ගනිමින් අධික වේගයෙන් රිය පදවන රියදුරන් දැනුවත් කිරීම, මෙන්ම මගී ජනතාවට මේ විද්‍යුත් පුවරු මඟින් මගී ජනතාවට පණිවුඩ ලබාදීමද සිදු කරති. දුරකථන කුටි සවිකර ඇති අතර ඉන් පණිවිඩ ලබාදීම සිදුකෙරේ.මාර්ගයේ සිදුවන සියලු කටයුතු ප්‍රධාන පාලක මැදිරියේ සිට අධීක්ෂණ්‍ය කිරීමත්, ජාත්‍යන්තර ක්‍රමවේදයන්ට අනුව මාර්ග‍ෙය් සියලු කටයුතු සිදු කෙරෙති.මුහුදු වැලි පුරවා ඉදිකළ මේ මාර්ගය දෙපස අලංකාර විදුලි පහන් පෙළකි. කැලණි පාලම පිවිසුමේ සිට කටුනායක පිවිසුම දක්වා සවිකර ඇති අතර දෙපස අලංකාර මල්වලින් පිරී ඇත. මාර්ගයේ තැනක නිල් දිය දහර පිරි කළපුවක් දිස්වෙයි.පළමු පිවිසුම වන කැලණි පාලම අසල සිට කිලෝමීටර 2ක් දුරින් පෑලියගොඩ අන්තර් පිවිසුමත් හමුවේ. මේ පිවිසුමෙන් නුවර පාරට හෝ මීගමු පාරට අවතීර්ණ විය හැකි වේ.කැලණි පාලම අසලින් මංතීරු හය මාර්ගය ආරම්භ වී මංතීරු හතර මාර්ගයට පිවිසී පෑලියගොඩ පිවිසුමෙන් පසු ගාස්තු අයකිරීම සිදු කෙරේ. මුතුරාජවෙල වගුරුබිම ඔසසේ අධිවේගී මාර්ගයේ ගමන් කරන ජනතාවට මීගමු කළපුවේ සුන්දරත්වය මනාව අත්විඳිය හැකි වේ. ශ්‍රී ලංකාවට ප්‍රවිෂ්ට වන මෙන්ම පිටවන විදේශිකයාට ශ්‍රී ලංකාවේ ස්වභාවික අසිරිය විඳ ගැනීමට සලස්වා තිබීම මේ අධිවේගී මාර්ගය ලබා දෙන සුවිශේෂත්වයකි.මීටර් 10ක් 13ක් දිග පාලම් 37ක්, මීටර් 2ක් 3ක් පමණ පළල බෝක්කු 100ක්, මීටර් 70ක් පමණ දිග යකඩ මගී ගුවන් පාලම් දෙකක් අධිවේගී මාර්ගයේ ස්ථාපිත කර ඇත. වාහන ශබ්දය පිටතට යාම වළක්වන ෆයිබර් ග්ලාස් බැමි කිලෝමීටර් ගණන් පැතිරෙන සේ ඉදිකර ඇත්තේ ජනාකීර්ණ ප්‍රදේශවල වේ.වැසි ජලය හොඳින් බැස යන අතර යට සකස් කළ කානු පද්ධතියක්ද, ඇතුළු මේ ඉදිකිරීම් සිදුකර ඇත්තේ චීනයේ පළපුරුදු පෙදරේරුවෝ සහ ශ්‍රී ලාංකික ශ්‍රමිකයන් වේ. දෙහසකට අධික ග්‍රාමික පිරිසක් අධිවේගයේ අධිවේගයෙන් ඉදිකිරීම් සිදුකරනු අපට දැකගන්නට හැකි විය.වරාය හා මහාමාර්ග ඇමැති ලෙස කටයුතු කරන ජනාධිපති මහින්ද රාජපක්ෂ මහතා හැකි සෑම විටකම මේ ඉදිකිරීම් අධීක්ෂණය කළේය. වරාය හා මහා මාර්ග හා නාවික කටයුතු ව්‍යාපෘති ඇමැති නිර්මල කොතලාවල, අමාත්‍යාංශයේ ලේකම් ආර්.ඩබ්ලිව්. රංජිත් ප්‍රේමසිරි මහත්වරුන් කාලය නොවිමසා මෙහි රැදුණහ.කොළඹ කටුනායක අධිවේගී මාර්ගය ජනතා අයිතියට පත් කරලීම වෙනුවෙන් පසුගිය 22, 23 සහ 24 වනදා එහි අසිරිය විඳ ගැනීමට ශ්‍රී ලාංකීය ජනතාවට ඉඩ ලබා දුන්නේය.“අධිවේගී සංචාරේ” කොළඹ - කටුනායක ඇවිද යාම” තේමාව යටතේ මේ වැඩපිළිවෙළ සංවිධාන කළ අතර ලක්ෂ ගණනින් ජනතාව අධිවේගයට මේ තෙදින පැමිණියහ.ජනාධිපති මහින්ද රාජපක්ෂ මහතාට ජනවරම දෙවරක් ලබා දුන් ජනතාව තමන් ඉටුකළේ කළ යුත්තක් බව පසක් ගත්තාක් මෙන් අධිවේගයේ අසිරිය රිසි සේ විඳිනු අපි දුටුවෙමු. දරුවන්, පාසල් සිසුන් තරුණ තරුණියන් මෙන්ම වැඩිහිටියන්ද මෙම තෙදින පුරා විනෝද වූහ. කටුනායක, ජා-ඇළ, වත්තල, පෑලියගොඩ නගර සභා ප්‍රාදේශීය සභා 22 සහ 23 දිනවල විවිධ තරගසංවිධානය කර තිබූ අතර 24 වනදා මාර්ග සංවර්ධන අධිකාරිය විශේෂ වැඩසටහන් සංවිධානය කර තිබුණි.24 වනදා මාර්ග සංවර්ධන අධිකාරිය අධිවේගී මාර්ගයේ පා ගමනක් සංවිධාන කර තිබුණි. පෑලියගොඩ පිවිසුමෙන් ඇරැඹි පා ගමනට රටේ රාජ්‍ය නායකයා ලෙස ජනාධිපති මහින්ද රාජපක්ෂ මහතාද එක්ව සිටියහ. ඇමැති නිර්මල කොතලාවල, ඇතුළු මැති ඇමැතිවරුන්, නාමල් රාජපක්ෂ මහතා ඇතුළු පාර්ලිමේන්තු මන්ත්‍රීවරුන්, මාර්ග සංවර්ධන අධිකාරියේ නිලධාරීන් පවුල්වල සාමාජිකයන්, පාසල් සිසු සිසුවියන් ඇතුළු මහා ජනතාවක් මෙයට එක්විය.මීට අමතරව ගම හරහා දිවීම, බයිසිකල් ධාවන තරග, තිරික්කල් රේස්, අලි රේස්, ඔරු සහ තෙත්තම් තරග, නොගැඹුරු කලපුවේ ප්ලාස්ටික් බෝල එල්ලේ තරග, ත්‍රීවිල්, යතුරුපැදි, සරුංගල්, ආබාධ පාපැදි, වැඩිහිටි සංගීත තරග, ආබාධිත රණවිරුවන්ගේ රියැලිටි ෂෝ, චිත්‍ර තරග, තූර්යවාදක කණ්ඩායම් තරග මෙන්ම සංගීත සන්දර්ශනද තෙදින පුරා සංවිධානය කර තිබිණි.සත්‍ය වශයෙන්ම මෙම අසිරිය අසිරිමත්ව විඳගත යුතුයි. අධිවේගී මාර්ග තබා ඇවිද යන්නට හරිහැටි පාරක් පවා නොතිබුණ අප රට යුද්ධයේ ගිනිදැල් මැද වසර 30ක් පුරා ගිනි දැවී තිබිණි.සාපලත් යුද්ධයෙන් මව්බිම බේරාගත් වීරෝධාර රණවිරුවන් සමඟ යුද පිටියට පිවිසි අභීත නායකතවය සංවර්ධන යුද්ධයේ ප්‍රතිලාභ ලෙස තිළණ කළ අධිවේගයේ පා ගමනක නියැළීම ජනතා ප්‍රසාදයට හේතු වී ඇත.හෙට දිනන රට භාරව සිටින ජනාධිපති මහින්ද රාජපක්ෂ මහතාගේ දෑත් ශක්තිමත් කිරීමට මෙම ජනතා පෙළහර ඊයේ අද මෙන් හෙටත් සිටිනා බව අධිවේගයේ ඇවිද ගිය අපට පසක් විය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>28</day>
    </date>
    <link>http://www.dinamina.lk/2013/10/28/_art.asp?fn=f1310285</link>
    <topic>ශ්‍රී ලංකාව ජාත්‍යන්තරයට ගෙනයන පොදු රද මඩුලු සමුළුව</topic>
    <author>නන්දික බැද්දේගම විකිපීඩියා ඇසුරෙනි.</author>
    <content>රටවල් 54න් රටවල් 52ක රාජ්‍ය නායකයන් මේ සමුළුවට ශ්‍රී ලංකාවට පැමිණීමට දැනටමත් ස්ථිර වී ඇති නමුත් කැනඩාව තම රට වෙනුවෙන් අගමැති හැර ඉහළ පෙළේ රාජ්‍ය නිලධාරින් පිරිසක් එක්කරන බව පවසයි. ඉන්දියා අගමැතිගේ තීරණය තවම ලැබී නැත. අනිකුත් රාජ්‍ය නායකයන් හා බ්‍රිතාන්‍යයේ ඔටුන්න හිමි චාල්ස් කුමාරයා තම පැමිණීම ස්ථිර කර ඇත.පොදු රාජ්‍ය මණ්ඩල සමුළුව මෙයට පෙර පැවැත්වූ අවස්ථාවන් හි එහිදී සාමාජික රටවල් ගත් තීරණ පිළිබඳ ඉතිහාසය සොයා බැලීමේදී මුලින්ම බ්‍රිතාන්‍ය යටත් විජිත ලෙස පැවති ඉන් නිදහස ලැබු රටවල් 5ක් එක්වී “සුදු මිනිසාගේ සංගමය” නමින් හඳුන්වන (White Man’s Club) පිහිටුවා ගන්නා ලදී.බ්‍රිතාන්‍ය, කැනඩාව, ඕස්ට්‍රේලියාව, නවසීලන්තය, දකුණු අප්‍රිකාව, මේ රටවලුයි. (1867 – 1948 දක්වා) බ්‍රිතාන්‍යයේ යටත් විජිතයක්ව පැවති නිදහස ලැබූ 1948 – 2013 දක්වා තවත් රටවල් 49ක් ‍ෙම් සංවිධානයට එක්විය.1971 දී ප්‍රථමවරට බ්‍රිතාන්‍යයෙන් පිට සිංගප්පූරුවේ පොදු රාජ්‍ය මණ්ඩල සමුළුව පැවැත්වූ අතර මේ වසරේ එය පැවැත්වීමට ශ්‍රී ලංකාවට අවස්ථාව ලැබී ඇත.මේ සමුළුවට සමගාමීව ශ්‍රී ලංකාවේ යටිතල පහසුකම් විශාල ලෙස සංවර්ධනය කිරීම රජය විසින් අරඹා ඇති අතර ජනතාවට පොදු රද මඩුළුව ගැන නිසි අවබෝධයක් ලබාදීමට කටයුතු කරමින් පවතී. මේ සමුළුවේදී ශ්‍රී ලංකා ජනාධිපති මහින්ද රාජපක්ෂ මහතාට පොදු රාජ්‍ය මණ්ඩලීය රටවල සභාපතිත්වය ලැබීමට නියමිතය.වසර 30 පැවැති කුරිරු යුද්ධය නිමවීමෙන් පසු මෙරට පවත්වනු ප්‍රධානතම සමුළුවක් වන මෙය මඟින් රටේ ආර්ථිකයට විශාල රුකුලක් දෙන සංචාරක ව්‍යාපාරය මෙන්ම විදේශ ආයෝජකයන්ගේ පැමිණීම අපේක්ෂා කෙරේ.දෙමළ කොටි ඩයස්පෝරාව ශ්‍රී ලංකාව ගැන පතුරුවන වැරදි දුර්මතවලට පිළිතුරු දීමට අවස්ථාව ලැබෙන අතර පැමි‍ණෙන විදෙස් මාධ්‍යවේදීන්, ආයෝජකයන්, රාජ්‍ය නිලධාරින් මඟින් අප රට ගැන විදේශයට නියම තත්ත්වය වටහා ගැනීමට ප්‍රචාරයක් ලබා ගැනීමට හැකිවේ.පසුගිය කාලයේදී චෝගම් සමුළු රැස්වීම්වල ප්‍රධාන අවධානය යොමු වූයේ සාමාජික රටවලට වැදගත් වන පොදු ප්‍රතිපත්ති සහ කාලීන වැදගත්කමින් යුත් කරුණු කෙරෙහිය. මෙහිදී විශේෂ අවධානය යොමු කරනු ලැබුවේ සාමාජික රටවලට බලපාන කරුණු කෙරෙහිය.මේ අනුව චෝගම් සමුළු රැස්වීම්වලදී දකුණු අප්‍රිකාවේ පැවති අඛණ්ඩ වාර්ගික පාලනය සහ එය අවසන් කිරීම, පාකිස්තානයේ සහ ෆීජි දූපත්වල හමුදා කුමන්ත්‍රණ, සිම්බාබ්වේ හි මැතිවරණ දූෂණ ආදිය පිළිබඳව සාකච්ඡාවට බඳුන් විය.ඇතැම් අවස්ථාවලදී සාමාජික රටවල් මෙවැනි කරුණු සම්බන්ධ පොදු අදහසකට හෝ විසඳුමකට එකඟ වූහ. ඒ අනුව ඒ අදහස ප්‍රකාශයට පත්කෙරෙන ඒකාබද්ධ නිවේදනයක් නිකුත්කිරීමට කටයුතු කළේය.කෙසේ වෙතත් මෑතක සිට එනම්, 1971 සිට චෝගම් සමුළු රැස්වීම නිල තේමාවක් පදනම් කරගෙන පවත්වන්නට යෙදිණ. අදාළ තේමාව තීරණය කරනු ලබන්නේ ආගන්තුක සත්කාරක රට විසිනි. මේ අනුව රැස්වීමේ මූලික සාකච්ඡා කේන්ද්‍රගත වන්නේ ඒ තේමාව වටාය.ව්‍යුහයචෝගම් සමුළු රැස්වීම්වල මූලික කාර්යය භාරය විධායක සැසිවාර පැවැත්වීමයි. ඒවා සාමාජික රටවල රාජ්‍ය නායකයන් සහභාගි වන නිල රැස්වීම් ය. කෙසේ වෙතත්, වැදගත් තීරණවලින් වැඩි හරියක් ගනු ලබන්නේ එකී ප්‍රධාන සැසිවාරවල නොවේ. මෙවැනි වැදගත් තීරණවලට එළඹෙන්නේ නායකයන් හමුවන නිල නොලත් හමුවලදීයි. එම වැඩපිළිවෙළ දෙවන චෝගම් සමුළු රැස්වීමේදී හඳුන්වා දෙනු ලැබුවේ කැනඩා අගමැති පීරි ටෲඩෝ විසිනි.මේවා අගමැති සම්මේලනවලට සමාන විය. එහිදී ඉතා දැඩි නීතිරීති අනුගමනය කළ යුතු විය. ඒවාට සහභාගි වීමට අවසර ලැබුණේ අදාළ සාමාජික රටේ නියෝජිත පිරිසේ ප්‍රධානියාට, ඔහුගේ/ ඇයගේ භාර්යාවට හෝ ස්වාමිපුරුෂයාට සහ තවත් එක් අයෙක්ට පමණි.අතිරේක තැනැත්තා පෞද්ගලික, දේශපාලන, ආරක්ෂාව වැනි ක්ෂේත්‍රයකට සම්බන්ධ අයෙක් විය හැකිය. කෙසේ වෙතත්, එම තැනැත්තාට නියෝජිත පිරිසේ නායකයා සමඟ පවත්වාගත හැක්කේ සීමිත සබඳතා පමණි.පොදු රාජ්‍ය මණ්ඩලීය රාජ්‍ය නායකයන් වඩාත් සංකීර්ණ ප්‍රශ්න විසඳා ගන්නේ තම උපදේශකයන් නොමැති මෙවැනි නිල නොවන හමුවලදී ය. 1977 දී ශ්ලීනියගල් ගිවිසුම, 1979 ලුකාසා ප්‍රකාශනය, 1989 ලැන්කාවි ප්‍රකාශනය, 1995 මිල්බෲක් වැඩසටහන සහ 2003 අසෝ රොක් ප්‍රකාශනය සම්මත කරගනු ලැබුවේ එවැනි නිල නොවන හමුවලදීයි.1980 දසකයේදී පැවති චෝගම් සමුළු රැස්වීම්වල ප්‍රධාන අවධානය යොමුවූයේ දකුණු අප්‍රිකාවේ වර්ගවාදයට එරෙහිව එරටට පීඩනයක් එල්ල කිරීමට සම්බාධක පැනවිය යුතුය යන කරුණ ‍කෙරෙහි ය. අගමැති මාග්‍රට් තැචර් ගේ පාලන සමයේ දී එක්සත් රාජධානියේ මේ සම්බන්ධයෙන් දෙවැදෑරුම් මත පැවතිනි.එක් පාර්ශ්වයක් දකුණු අප්‍රිකාවට සම්බාධක පැනවීමට එරෙහි විය. එමෙන්ම, පොදු රාජ්‍ය මණ්ඩලයට අයත් අප්‍රිකානු රටවල් ද ඊට දැඩි සේ විරුද්ධත්වය දැක්වූහ. මේ ‍හේතුවෙන් එම වකවානුවේදී පොදු රාජ්‍ය මණ්ඩලය දෙකඩවනු ඇති බවට ද ආරංචි පැතිර ගියේය.බ්‍රිතාන්‍ය කිරුළේ හිමිකාරත්වය පිළිබඳව ප්‍රතිශෝධනයක් ඇතිකළ යුතු බවට යෝජනාවක් එවකට සිටි බ්‍රිතාන්‍ය අගමැති ඩේවිඩ් කැමරන් විසින් බ්‍රිතාන්‍ය පාර්ලිමේන්තුවට 2011 දී ඉදිරිපත් කරන ලදී.ඒ සඳහා ‍ පොදු රාජ්‍ය මණ්ඩලයට අයත් රටවල අනුමැතිය අවශ්‍ය විය. වසර 2011 ඔක්තෝබර් 28 – 30 තුළ පර්ත් හි පැවති චෝගම් සමුළු රැස්වීමේදී එය අනුමත කරන ලදී. එය හඳුන්වනු ලැබුවේ පර්ත් ගිවිසුම යනුවෙනි.පොදු රාජ්‍ය මණ්ඩලීය රාජ්‍ය නායකයන්, එහි නිත්‍ය කාර්යය මණ්ඩලය සහ විශේෂඥයන්ගේ සහභාගීත්වයෙන් පැවැත්වෙන චෝගම් සමුළු රැස්වීම පොදු රාජ්‍ය මණ්ඩලයේ වැදගත්ම කාර්යය භාරය ඉටුකරන ආයතනයයි. මෙය පොදු රාජ්‍ය මණ්ඩලීය රටවල නායකයන්ට එකිනෙකා හමුවීමේ විරල අවස්ථාව ලබා දෙයි. ‍වැදගත්කමපොදු රාජ්‍ය මණ්ඩලයේ රටවලට අදාළ අතිශය වැදගත් තීරණවලට එළඹෙන පොදු වේදිකාව වශයෙන් ද මෙය සලකනු ලැබේ. සිම්බාබ්වේ රාජ්‍යය පොදු රාජ්‍ය මණ්ඩලයෙන් වහාම ඉවත් වන බව රොබට් මුගාබේ ප්‍රකාශයට පත් කළේ 2003 චෝගම් රැස්වීමේදීයි. මේ අතර, කෙන් - සාරො - විවා ඇතුළු 8 දෙනෙක් එල්ලා මැරීම හේතුවෙන් නයිජීරියාව ‍ පොදු රාජ්‍ය මණ්ඩල සාමාජිකත්වයෙන් පහකරන ලද්දේ 1995 චෝගම් රැස්වීමේ මුල් දිනයේදීයි.තවද, චෝගම් සමුළු රැස්වීම්වලදී සාමාජික රටවලට දේශීය වශයෙන් බලපෑ සිදුවීම් කිහිපයක් ද සිදු විය. ඉඩි අමින් එවකට උගන්ඩාවේ සිටි ජනාධිපති මිල්ටන් ඔබේටෙ බලයෙන් පහ කළේ, ඔහු 1971 චෝගම් සමුළුවට සහභාගිවීමට රටින් පිටවී සිටි අවස්ථාවේයි. එමෙන්ම, අගමැති ප්‍රාන්ස් ඇල්බට් රීනි ට සීෂෙල්ස් හි බලය අල්ලා ගත හැකිවූයේ එවකට එරට ජනාධිපති ජේම්ස් මැන්චෑම් 1977 චෝගම් සමුළු රැස්වීමට සහභාගි වූ අතරවාරයේදී යි. .</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>28</day>
    </date>
    <link>http://www.dinamina.lk/2013/10/28/_art.asp?fn=f1310286</link>
    <topic>සටන් පාඨ නැතිවිරුද්ධ පක්ෂයකැසිනෝ සරණ යාම</topic>
    <author>ජනතා මිත්‍ර</author>
    <content> 2001 වසරේ බලයට පත්වූ එක්සත් ජාතික පක්ෂ ආණ්ඩුව කොටි සංවිධානය සමඟ ඇති කරගත් ඊනියා සටන් විරාම ගිවිසුම එවකට විරුද්ධ පක්ෂ නායක මහින්ද රාජපක්ෂ මහතාගේ දෝෂ දර්ශනයට ලක් විය. එපමණක් නොව එක්සත් ජාතික පක්ෂ ආණ්ඩුව විසින් ක්‍රියාත්මක කිරීමට ගිය “යළි පුබුදමු ශ්‍රී ලංකා” වැඩසටහනෙහි පවතින විශාල අඩුපාඩු පෙන්වා දී ඒවාට විරෝධය පළ කිරීමටද මහින්ද රාජපක්ෂ මහතා අමතක නොකළේය. නමුත් වත්මන් විරුද්ධ පක්ෂය මාතෘකා තෝරා ගන්නේ රට හෝ පොදු ජනතාව ගැන සිතා නොව එදාවේල පිරිමහගන්නා ආකාරයකින් බව ඕනෑම කෙනකුට වැටහේ.ශක්තිමත් විරුද්ධ පක්ෂයක් ඇති කිරීමේ වගකීමද බාරගැනීමට සිදුවී තිබෙන්නේ ජනාධිපති මහින්ද රාජපක්ෂ මහතාට බව පසුගිය දිනවල දේශපාලන ක්ෂේත්‍රයේ බොහෝ දෙනෙක් ප්‍රකාශ කරන්නට වූහ.ආණ්ඩුව ශක්තිමත්ය. ඒ ශක්තිමත්භාවය කෙතරම්ද කියනවානම් විරුද්ධ පක්ෂයට එය දරාගැනීමට නොහැකිවී ඇත. එක්සත් ජාතික පක්ෂය ප්‍රධාන විරුද්ධ පක්ෂය වුවත් මේ වනවිට දෙපිල බෙදී අලි අලි ඇනකොටා ගන්නා තත්ත්වයකට පත්ව සිටී. මාතර ඇතිවූ කුරුඳු පොලු ගැටුම එයට හොඳම උදාහරණයකි.ජනතා විමුක්ති පෙරමුණ කොටස් කිහිපයකට බෙදී ඇති අතර ඒ කොටස් ප්‍රමාණය එහි නායකයෝ පවා නොදනිති. මෙවැනි තත්ත්වයක් මත මෙරට විරුද්ධ පක්ෂයේ භූමිකාව නිසිලෙස සිදුවෙනවාද? නැද්ද? යන්න තේරුම් ගැනීම ඉතා වැදගත් වේ.රටක විපක්ෂ නායක යනු විකල්ප අගමැතිවරයායි. විරුද්ධ පක්ෂය යනු විකල්ප ආණ්ඩුවයි. වර්තමාන විරුද්ධ පක්ෂය විකල්ප ආණ්ඩුවක් ලෙස සැලකිය හැකිද? අඩුම තරමේ පළාත් සභාවක එසේත් නොමැතිනම් ප්‍රාදේශීය සභාවක විරුද්ධ පක්ෂයට වගකීමකින් පාර්ලිමේන්තුවේ විරුද්ධ පක්ෂයට නොමැතිවීම ඉතා කනගාටුදායකය.“කිළිනොච්චි කියලා මැදවච්චි යනවා. අලිමංකඩ කියලා පාමංකඩ යනවා, තොප්පිගල කියන්නේ විශාල කැලෑවක් සහ ගලක් පමණයි.” මේ ආකාරයෙන් යුද ජයග්‍රහණ පවා හෑල්ලු කරමින් කිසිදු ඇගයීමකට ලක් නොකළ විරුද්ධ පක්ෂයකින් රටට, මහජනතාවට සිදුවන යහපත කුමක්ද?විරුද්ධ පක්ෂයක් රට හා පොදු ජනතාව වෙනුවෙන් නියමාකාරයෙන් සේවය කරන්නේ කෙසේද? මීට පෙරත් ‘කතිරය’ දේශපාලන තිරයෙන් මේ පිළිබඳ යම් යම් කරුණු ඉදිරිපත් කෙරුණු බව සිහිකල යුතුය. මහින්ද රාජපක්ෂ මහතා විරුද්ධ පක්ෂයේ නායකයා ලෙස ක්‍රියාකරන විට ඔහු රට හා පොදුජනතාව වෙනුවෙන් තීන්දු ගත් ආකාරය ඉතා ආදර්ශවත්ය. මහින්ද රාජපක්ෂ මහතා පවතින ආණ්ඩුවේ වැරැදි ක්‍රියා දැඩි ලෙස විවේචනය කර ඊට විරැද්ධ වුවද ආණ්ඩුව් යහපත් ක්‍රියා කඩාකප්පල් කර සිල්ලර විරුද්ධ පක්‍ෂයක් ලෙස කවදාවත් ක්‍රියාකළේ නැත.2001 වසරේද බලයට පත්වූ එක්සත් ජාතික පක්ෂ ආණ්ඩුව කොටි සංවිධානය සමඟ ඇති කරගත් ඊනියා සටන් විරාම ගිවිසුම එවකට විරුද්ධ පක්ෂ නායක මහින්ද රාජපක්ෂ මහතාගේ දෝෂ දර්ශනයට ලක් විය. එපමණක් නොව එක්සත් ජාතික පක්ෂ ආණ්ඩුව විසින් ක්‍රියාත්මක කිරීමට ගිය “යළි පුබුදමු ශ්‍රී ලංකා” වැඩසටහනෙහි පවතින විශාල අඩුපාඩු පෙන්වා දී ඒවාට විරෝධය පළ කිරීමටද මහින්ද රාජපක්ෂ මහතා අමතක නොකළේය.නමුත් වත්මන් විරුද්ධ පක්ෂය මාතෘකා තෝරා ගන්නේ රට හෝ පොදු ජනතාව ගැන සිතා නොව එදාවේල පිරිමහගන්නා ආකාරයකින් බව ඕනෑම කෙනෙකුට වැටහේ. වර්තමානයේ ඔවුන්ගේ ප්‍රධාන සටන්පාඨය බවට පත්ව ඇත්තේ “කැසිනෝ” කතාවයි.මීට පෙර රතුපස්වල සිද්ධිය ප්‍රධාන සටන්පාඨය වුවද ජනතා විමුක්ති පෙරමුණේ යම් යම් මැදිහත්වීම් හේතුවෙන් රතුපස්වල සිද්ධියේ පාර්ශවකරුවන් අතර ද යම් යම් මතබේද හටගෙන ‍ඇත.තව ටික දවසකින් විරුද්ධ පක්ෂයේ ප්‍රධාන සටන්පාඨය බවට පත්වෙන්නේ පොදු රාජ්‍ය මණ්ඩලීය රාජ්‍ය නායක සමුළුවයි. එමගින් ශ්‍රී ලංකාවට අත්වන ප්‍රතිලාභ ගැන කිසිවක් කතා නොකරන විරුද්ධ පක්ෂය ඊට යන වියදම ගැන දැන් සිටම ගණන් හැදීමට පටන් ගෙන ඇත.ශ්‍රී ලංකාවට එරෙහිව ඇතැම් බටහිර රටවල් සිදුකරන කුමන්ත්‍රණ ගැන විරුද්ධ පක්ෂයට වගේ වගක් නැත. එක්සත් ජාතීන්ගේ මානව හිමිකම් කොමිසම මඟින් එල්ලකරන අසත්‍ය චෝදනා, නවනීදන් පිල්ලේ නෝනාගේ කොටි පුල්ලි කතා, දෙමළ ඩයස්පෝරාවේ බෙදුම්වාදී සටන්පාඨ, උතුරු පළාත් සභාවේ මහ ඇමැති විග්නේෂ්වරන් මහතා ජනාධිපතිතුමා ඉදිරියේ දිවුරුම් දුන් බව පවසමින් ජයලලිතා විග්නේෂ්වරන් මහතාට තමිල්නාඩු ප්‍රාන්තයේ දොර වැසීම, දෙමළ ජාතික සන්ධානයේ ආර්. සම්බන්ධන්, පාර්ලිමේන්තු මන්ත්‍රීවරයා ඉන්දියාවට ගොස් ශ්‍රී ලංකාවට එරෙහි අසත්‍ය කරුණු ප්‍රකාශ කිරීම, පොදුරාජ්‍ය මණ්ඩලීය රාජ්‍ය නායක සමුළුවට නොපැමිණෙන ලෙස ඉන්දීය අග්‍රාමාත්‍ය ආචාර්ය මන්මෝහන් සිං මහතාගෙන් ඉල්ලා සිටීම වැනි කරුණු වර්තමානයේ ශ්‍රී ලංකාවට මෙන්ම පොදු ජනතාවට ඉතා වැදගත් වුවද මෙම කරුණු ගැන එක්සත් ජාතික පක්ෂය හෝ ජනතා විමුක්ති පෙරමුණ කිසිවක් කථා නොකරයි. ඔවුන් අඩුම තරමේ පේළි දෙකක ප්‍රවෘත්ති නිවේදනයක්වත් පළ කිරීමට කටයුතු නොකරන්නේ ඇයි?මෙය තේරුම් ගැනීම ඉතාම වැදගත්ය. රට වෙනුවෙන්, පොදු මහජනතාව වෙනුවෙන් මෙරට විරුද්ධ පක්ෂයට කිසිදු න්‍යායපත්‍රයක් නැති බව මෙමගින් තේරුම් ගැනීමට ඉතා පහසුය. ඔවුන්ට අවශ්‍ය වී ඇත්තේ රට හෝ පොදු මහජනතාව ගැන නොව ඔවුන්ගේ පටු න්‍යාය පත්‍ර අනුව ක්‍රියා කිරීම පමණය.රටට එරෙහිව සිදුකෙරෙන කුමන්ත්‍රණ ගැන වචනයක් කථානොකරන විරුද්ධ පක්ෂය රතුපස්වල වැනි එක් ග්‍රාමයකට සීමා වූ ප්‍රශ්නයක් ගැන පමණක් පත්තරවල පිටු ගණන් කථාකරන්නේ ඇයි? කැසිනෝ ගැන දිගින් දිගටම කථාකරන්නේ ඇයි? එමඟින් විරුද්ධ පක්ෂය බලාපො‍ෙරාත්තු වන්නේ කුමක්ද?රටක් දියුණුවන විට ඒ සඳහා ගනු ලබන ප්‍රතිපත්තිමය තීරණ ගැන විරුද්ධ පක්ෂය ඉතා ගැඹුරින් සිතිය යුතුයි. කිසිම අවස්ථාවක කැසිනෝ හෝ සූදු සඳහා නව බලපත්‍ර ලබා නොදෙන බවත් සිදු කිරීමට යන්නේ විසිරී ඇති කැසිනෝහල් එක් ස්ථානයකට ගෙනඒම සඳහා ඊට අදාළ නියාමන පියවර ගැනීම බවත් ආණ්ඩුව ප්‍රකාශ කරයි.විරුද්ධ පක්ෂයේත් ආණ්ඩුවේ ඇතැම් පක්ෂවලත් විරෝධය එල්ලවීම හා ඉදිරිපත් වූ තවත් අදහස් විමර්ශනය කර ක්‍රමෝපාය සංවර්ධන ව්‍යාපෘති පනත යටතේ ව්‍යාපාර සඳහා බදු සහන ලබා දීමේ ගැසට් නිවේදනය සංශෝධනයක් කර යළි පාර්ලිමේන්තුවට ඉදිරිපත් කිරීමට ආණ්ඩුව තීරණය කළේය. පක්ෂ නායකයින් සමඟ සාකච්ඡා කර ජනාධිපතිතුමා මේ තීන්දුව ගත් අතර එය ප්‍රජාතන්ත්‍රවාදයේ ඉහළ ලක්ෂණයකි.යම් යම් විවාදාත්මක අණපනත් ගැන මීට පෙරද ජනාධිපතිතුමා රට හා පොදු ජනතාවගැන සිතා ඒවා විවිධාකාරයෙන් සංශෝධනය කරන ලද අවස්ථා කොතෙක් නම් අසා ඇත. නමුත් වර්තමාන විරුද්ධ පක්ෂය ඒවා කිසිවක් අගය නොකරන අතර ඔවුනට කෙසේ හෝ අවශ්‍යව ඇත්තේ ඉතා සිල්ලර ක්‍රමයකට හෝ ආණ්ඩු බලය ලබාගැනීම පමණි. නමුත් සිල්ලර ක්‍රමවලට ආණ්ඩු පෙරළීමේ අවස්ථාව ලබාදීමට මෙරට පොදු මහජනතාව කැමති නැත. ඒ ඔවුන්ට රට වෙනුවෙන් ගනු ලබන තීන්දු තීරණ ඉතා හොඳින් වැටහෙන නිසාය. නමුත් අවාසනාවකට විරුද්ධ පක්ෂයට එය නොතේරේ.රට ශක්තිමත් වෙමින් රටේ ආර්ථිකය ගොඩනැංවීම සඳහා ගනු ලබන කිසිදු යහපත් කරුණකට සහාය ලබාදීමට විරුද්ධ පක්ෂය අකමැතිය. කිසිදු කාරයකින් රට ස්ථාවර වීමට අකමැතිවීම ඊට හේතුවයි. රට ස්ථාවර වුවහොත් විරුද්ධ පක්ෂය ඉදිරියටත් හතරගාතෙන් වැටෙන අතර ඉදිරි මැතිවරණවලදී ඔවුන්ට තවත් වැටීමට ස්ථානයක් නොමැති වනවා ඇත. මේ බව හොඳින් දන්නා විරුද්ධ පක්ෂය ඕනෑම දේකට විරුද්ධ වෙන්නේ ඔවුන් දේශපාලන වශයෙන් නන්නත්තාරවී සිටින නිසාය. මෙම නන්නත්තාරවීම ඇති කර ගන්නේ ද ඔවුන්මය.ජනතා විශ්වාසය දිනා ගැනීම සඳහා ඔවුන්ට ඕනෑතරම් අවස්ථා තිබියදීත් ඔවුන් ‍එම අවස්ථා අත්හැරියේ රට දැය වෙනුවෙන් කටයුතු කරනවා වෙනුවට විවිධ පටු දේශපාලන න්‍යායපත්‍ර ඔස්සේ කටයුතු කළ නිසාය. නමුත් ජනාධිපතිතුමා කිසිම අවස්ථාවක පටු දේශපාලන න්‍යාය පත්‍රවලට සිරනොවූ අතර ඔහු සෑම විටම සිතුවේ රට හා පොදු මහජනතාව ගැන පමණි. මහින්ද චින්තනයේත්, මහින්ද චින්තන ඉදිරි දැක්මේත් පැහැදිලිවම මේ බව සටහන් වේ. ත්‍රස්තවාදයෙන් රට මුළුමනින්ම නිදහස් කරගෙන රටට හා පොදු මහජනතාවට ගෞරවනීය සාමයක් ලබා දීමට ක්‍රියාකරන බව එම ප්‍රතිපත්ති ප්‍රකාශවලින් ජනාධිපතිතුමා රට හමුවේ ප්‍රකාශ කළේය.ඒ පරිදිම රට ත්‍රස්තවාදයෙන් මුදාගෙන රටට ගෞරවනීය සාමයක් ලබා දුන්නේය. ඉන් පසුව 30 වසරකට අධික කාලයක් තිස්සේ රටට නොලැබුණු සංවර්ධනය රටට ලබා දෙමින් විශාල සංවර්ධන ව්‍යාපෘති රැසක් ක්‍රියාවට නංවා ඇත්තේ පොදු මහජනතාවට ප්‍රතිලාභ රැසක්ද ලබා දීමෙනි.ආසියාව ඇතුළු ලෝකයේ බොහෝ රටවල් සංවර්ධන මාවත් වෙනුවෙන් විවිධ ක්‍රමෝපායන් ක්‍රියාවට නංවමින් සිටී. එම ක‍්‍රමෝපායන්වල යම් යම් අඩුපාඩුකම් තිබෙන්නට ද පුළුවණි. කළ යුත්තේ එම අඩුපාඩුකම් නිවැරදි කර අවශ්‍ය කටයුතු කරගෙන යාමයි.චීනය අද ලෝකයේ ආර්ථික බලවතා බවට පත්වෙමින් සිටින්නේ ඇමෙරිකාවට ද අභියෝගයක් වෙමිණි. ඉන්දියාව තාක්ෂණික අතින් ද ඉදිරියට ගමන් කරමින් සිටී. පාකිස්තානයද ‍එසේමය. මාලදිවයින සංචාරකයන්ගේ පාරාදීසයකි.බංගලාදේශය ද දේශපාලන ස්ථාවරත්වය සමඟින් ඉදිරියට ගමන් කරමින් සිටී. මෙම සෑම රටක්ම විදේශ විනිමය ඉපැයීම සඳහා විවිධ මූලෝපායන් භාවිත කරයි. අද ලෝකයේ සිටින ධනවත් සංචාරකයන්ගේ ආකර්ෂණය ලබාගැනීමට සෑම රටක්ම සූදානමින් සිටී. අමෙරිකා එක්සත් ජනපදයද එසේමය. සෑම රටක්ම තම සංස්කෘතික අනන්‍යතාවයන් රැකගෙන ලෝකය සමඟ ඉදිරියට යන්නේ එසේ නොවුණහොත් තමන් හුදෙකලා වන නිසාය.කැසිනෝ ගැන මේ අවස්ථාවේදී මහ ලොකුවට කෑගහන එක්සත් ජාතික පක්ෂයට අමතක වූ කාරණා කිහිපයක් මතක් කරදීම කාලෝචිතය. 1977න් පසුව ඇතිවූ විවෘත ආර්ථික ක්‍රියාවලිය තුළ හොඳ නරක දෙකම ප්‍රබලව සමාජගත වූ බව රහසක් නොවේ. එක්සත් ජාතික පක්ෂයේ ආශිර්වාදය මධ්‍යයේ ‘කැසිනෝ’ ශ්‍රී ලංකාවේ ස්ථාපිත වූයේ 80 දශකයේ මැද භාගයේදීය. “ජෝ සිම්” නමැති සූදු රජා මුළු රටේම ‘ජැක්පොට්’ ව්‍යාප්ත කළ හැටි අද එක්සත් ජාතික පක්‍ෂයේ හර්ෂ ද සිල්වලාට අමතකය. රවී කරුණානායකලාට අමතකය. සෑම පාසලක් අසලම ජැක්පොට් ක්‍රියාත්මකවූ අතර රුපියල් දෙකේ කාසි පාසල් ළමුන්ගෙන් බේරාගැනීමටද නොහැකි විය.ඒ ආකාරයෙන්ම “කැසිනෝ” ක්‍රීඩාවද ජයටම සිදු කෙරිණි. ඒ ආකාරයෙන්ම මත්කුඩු ව්‍යාපාරයද රට තුළ ප්‍රබලව ක්‍රියාත්මක කෙරිණ. ඒ යුගයේ ඒවා රට තුළ ප්‍රබලව ක්‍රියාත්මක වූ නිසා තවම එම වසංගතය මුළුමනින්ම සුවකර ගැනීමට නොහැකිවී තිබේ. එම තත්ත්වයන් හේතුවෙන් තවමත් කැසිනෝ පවතී. වර්තමාන ආණ්ඩුව සිදුකිරීමට යන්නේ තැන්තැන්වල පැටව් ගසා ඇති කැසිනෝහල් එක් ස්ථානයකට ගාල්කිරීමය. එය විදේශිකයන්ට පමණක් සීමා කිරීම කෙරෙහි ආණ්ඩුවේ අවධානය යොමුවීමද වැදගත් වේ.රටට සූදුව, මත්කුඩු ව්‍යාපාර ව්‍යාප්ත කිරීමට යම් යම් ඉඩ ප්‍රස්ථාවන් ලබාදුන් එක්සත් ජාතික පක්ෂය මේ දක්වා පැවතුණු කැසිනෝ ක්‍රීඩාවන් ගැන වචනයකුදු කතා නොකරන්නේ ඇයි? ජනතා විමුක්ති පෙරමුණද පෙර සිද්ධි සම්බන්ධයෙන් ගොළුවත රකී. එම නිසා කැසිනෝ, කැසිනෝ කිය කියා කෑගසමින් රජයට අවලාද නැගීමට විරුද්ධ පක්ෂය ගනු ලබන්නේ බොළඳ උත්සාහයකි. එම නිසා නියම සටන් පාඨ තෝරාගැනීමට නොහැකිව විවිධ න්‍යාය පත්‍ර ඔස්සේ විවිධ සටන්පුවරු අල්ලාගෙන විරුද්ධ පක්ෂය ගමන් කරමින් සිටින්නේ කොහේද? කියා ඔවුන් දැනටමත් තේරුම්ගත යුතුයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>29</day>
    </date>
    <link>http://www.dinamina.lk/2013/10/29/_art.asp?fn=n1310292</link>
    <topic>මන්මෝහන් සිං තමිල්නාඩුවට වඩා ශ්‍රී ලංකාව සමඟ කටයුතු කළ යුතුයි</topic>
    <author/>
    <content>තමිල්නාඩු දේශපාලනඥයන්ට වඩා ශ්‍රී ලංකාවේ දෙමල නායකයන්ට ඉන්දියානු අගමැති මන්මෝහන් සිං මහතා සවන් දිය යුතු බව අමෙරිකන් ඉකනොමික් ටයිම් පුවත්පතේ කතුවැකියේ සඳහන්වේ.තමිල් නාඩු දේශපාලනඥයන් ‍ශ්‍රී ලංකාවේ දෙමළ ජනතාව වෙනුනේ බොරු අනුකම්පාවක් පෙන්වන බව පෙන්වා දෙන එම පුවත්පත ඉන්දීය අගමැතිවරයා ශ්‍රි ලංකා මධ්‍යම රජය සමඟ කටයුතු කර යුතුව ඇතැයි ද අනාවරණය කරයි.දැනට නීතිගතව තිබෙන උතුරේ බලය බෙදාදිමට ඉන්දියානු මධ්‍යම රජය ශ්‍රී ලංකා මධ්‍යම රජය සමඟ සහයෝගයෙන් කටයුතු කළ යුතු බවද ටයිම් කතුවැකිය වැඩිදුරටත් පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>29</day>
    </date>
    <link>http://www.dinamina.lk/2013/10/29/_art.asp?fn=n1310293</link>
    <topic>ශ්‍රී ලාංකිකයන්ට කොරියාවේ රැකියා අවස්ථා වැඩිවෙයි</topic>
    <author>මහින්ද අලුත්ගෙදර</author>
    <content>කොරියාවේ රැකියා සඳහා බඳවා ගන්නා ශ්‍රී ලාංකික ශ්‍රමික සංඛ්‍යාව ඉහළ නැංවීමට කොරියානු රජය තීරණය කරයි. කොරියානු සමාගම් පුළුල් කිරීමට සහ නව සමාගම් ස්ථාපිත කිරීමට පියවර ගෙන තිබෙන අතර ඒ සමඟ විදේශ ශ්‍රමිකයන් විශාල ප්‍රමාණයක් බඳවා ගැනීමට සිදුවන බව ද එහිදී ශ්‍රී ලාංකික ශ්‍රමිකයන්ට වැඩි අවස්ථාවක් ලබාදෙන බව ද ශ්‍රී ලංකාවේ කොරියානු තානාපති චොයි ජොන්ග් මූන් මහතා ප්‍රකාශ කරයි.මේ වනවිට දකුණු කොරියාවේ සේවය කරන ශ්‍රී ලාංකික ශ්‍රමිකයන්ගේ දක්ෂතා සහ හැකියාවන් සැළකිල්ලට ගෙන මේ තීරණය ගත් බවද මෙහිදී ශ්‍රී ලාංකික ශ්‍රමිකයන්ට වැඩි අවස්ථාවක් සැළසෙන බවද ඒ මහතා පෙන්වා දෙයි.තානාපතිවරයා මේ බව සදහන් කළේ කොරියානු ජාත්‍යන්තර සහයෝඟීතා ඒජන්සි කාර්යාලයේදී පැවැති විශේෂ මාධ්‍ය හමුවකට සහභාගි වෙමිනි.එහිදී වැඩිදුරටත් අදහස් දක්වමින් තානාපතිවරයා සදහන් කළේ මේ වනවිට ශ්‍රී ලාංකික ශ්‍රමිකයෙකු දකුණු කොරියාවේදී මාසිකව ඇමෙරිකානු ඩොලර් 3,000 ක පමණ වැටුපකට හිමිකම් කියන බවයි.මේ අතර ඒ මහතා සදහන් කළේ කොළඹ සහ සෝල් අගනුවර අතර සෘජු ගුවන් ගමන් ආරම්භ කිරීමත් සමඟ ශ්‍රී ලංකාවට පැමිණෙන කොරියානු සංචාරකයන්ගේ ප්‍රමාණය සියයට 25 කින් පමණ ඉහළ ගොස් තිබෙන බවත් එම තත්ත්වය ඉදිරියේදී තවදුරටත් ඉහළයනු ඇති බවත්ය.කොරියානු රජයේ ආධාර මත අමෙරිකානු ඩොලර් මිලියන 8.7 ක වියදමින් ඉදිවන හම්බන්තොට පිහිටි අන්තර්ජාතික සම්මන්ත්‍රණ ශාලාව එළඹෙන පොදුරාජ්‍ය මණ්ඩලීය සමුළුවට ප්‍රථම විවෘත කිරීමට හැකිවෙතැයිද හෙතෙම විශ්වාසය පළ කළේය.කොරියානු ජාත්‍යන්තර සහයෝඟීතා ඒජන්සියේ සභාපති යන්ග් මොක් කිම්, ජාතිය ගොඩනැඟීමේ හා වතුයටිතල පහසුකම් සංවර්ධන අමාත්‍යාංශයේ අධ්‍යක්ෂ ජනරාල් බී.එච් පස්සපෙරුම, කොරියානු ජාත්‍යන්තර සහයෝඟීතා ඒජන්සියේ නේවාසික නියෝජිත චො සැන්ග් වූ මහත්වරු සහ කොරියානු ජාත්‍යන්තර සහයෝඟීතා ඒජන්සියේ නියෝජ්‍ය නේවාසික නියෝජිත පාර්ක් සූක් හ්‍යුන් මහත්මියද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>29</day>
    </date>
    <link>http://www.dinamina.lk/2013/10/29/_art.asp?fn=n1310294</link>
    <topic>පොදු රද මඩුලු රාජ්‍ය නායකයන් නමින් උඩවලවේ අලි පැටවු නම් කරයි</topic>
    <author>@ නුවන් කොඩිකාර</author>
    <content>පොදු රාජ්‍ය මණ්ඩලීය සමුළුවට පැමිණෙන රාජ්‍ය නායකයන්ගේ නමින් උඩවලව ඇත් අතුරු සෙවණේ සිටින ඇත් පැටවුන් නම් කිරීමට වනජීවි සම්පත් සංරක්ෂණ අමාත්‍යාංශයේ අවධානය යොමුව තිබේ.රාජ්‍ය නායකයන්ගේ කැමැත්ත අනුව අතරමංව සිටින අලි ඇතුන් වෙනුවෙන් කැපකරු මාපිය ක්‍රමයක් යටතේ නම් තැබීම සිදුවනු ඇති බවද අමාත්‍යාංශය සඳහන් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>29</day>
    </date>
    <link>http://www.dinamina.lk/2013/10/29/_art.asp?fn=n1310295</link>
    <topic>පොදු රද මඩුලු සමුළුව නව ලොවට පිවිසෙන දොරටුවක්</topic>
    <author>මහින්ද අලුත්ගෙදර</author>
    <content>පොදුරාජ්‍ය මණ්ඩලීය සමුළුව, විශ්ව දැනුම සහ තාක්ෂණය සමඟින් නව ලොවට පිවිසෙන දොරටුවක් බව ස්විට්සර්ලන්තයේ බර්න් විශ්වවිද්‍යාලයේ විද්‍යාඥ ආචාර්ය තුසිත ගජනායක මහතා පවසයි.නිදහස ලැබූ දිනයේ සිට මේ දක්වා කාලය තුළ ශ්‍රී ලංකාවේදී පවත්වන දෙවැනි විශාලතම රාජ්‍යනායක සමුළුව මෙය බව පෙන්වාදෙන ඒ මහතා මෙවර පොදුරාජ්‍ය මණ්ඩලීය රාජ්‍යනායක සමුළුව පැවැත්වීම සඳහා සත්කාරක රට වශයෙන් ශ්‍රී ලංකාව තෝරා ගැනීම ජාතියක් වශයෙන් අප සියලුදෙනාම ලැබූ ජයග්‍රහණයක් බවද පෙන්වා දෙයි.නිදහස ලැබූ රටවල් 53 කින් සමන්විත පොදුරාජ්‍ය මණ්ඩලය බිලියන 2.2 ක ජනගහනයක් නියෝජනය කරන ලොව දැවැන්ත සංවිධානයක් බව පෙන්වාදෙන ආචාර්ය තුසිත ගජනායක මහතා එයින් සියයට 60 ක් පමණ අවුරුදු 30 ට අඩු තරුණ ජනගහනය බවද කියාසිටී.ජනාධිපති මහින්ද රාජපක්ෂ මහතාගේ නායකත්වය යටතේ අපට හිමිවූ මේ ජයග්‍රහණය දෙස සුබවාදීව බැලිය යුතු බවද දශක තුනක අඳුරු යුගය අවසන් කොට සංවර්ධනය කරා ඉදිරියටම ගමන්කරන අවස්ථාවක ලෝකයේ එක් එක් එටවල රාජ්‍ය නායකයන්ට මෙන්ම සෙසු රාජ්‍යතාන්ත්‍රිකයන්ට අපේ රටේ වත්මන් සැබෑ තත්ත්වය සියැසින් දැකගන්නට අවස්ථාව සැළසෙන බවද හෙතෙම පෙන්වා දෙයි.සමස්ත ලෝකය එකම විශ්ව ගම්මානයක් බවට පත්ව තිබෙන මේ අවස්ථාවේදී අපට හිමිවන ආර්ථික ප්‍රතිලාභ තුළින් අපේ දූ දරුවන්ට නව තාක්ෂණය සහ දැනුම ලැබෙනවා පමණක් නොව රටතුළ සෑම අතින්ම යහපත් වාතාවරණයක් උදාවනු ඇති බව පෙන්වාදෙන ආචාර්ය තුසිත ගජනායක මහතා පොදුරාජ්‍ය මණ්ඩලීය අරමුණු අතර අධ්‍යාපන ක්ෂේත්‍රයට විශේෂ ස්ථානයක් හිමිවන බවද කියාසිටී.මේ අතර ඒ මහතා සදහන් කරන්නේ පොදුරාජ්‍ය මණ්ඩලීය රාජ්‍ය නායක සමුළුව ශ්‍රී ලංකාවේදී පැවැත්වීමත් සමඟ වසර දෙකක කාලයක් සඳහා එහි සභාපතිත්වය ජනාධීපති මහින්ද රාජපක්ෂ මහතාට හිමිවන බවත් එමඟින් ජාත්‍යන්තර වශයෙන් විශාල වගකීමක් පැවරුණද අපේ රටට හිමිවන ආර්ථික ප්‍රතිලාභ අති විශාල බවත්ය.පොදුරාජ්‍ය මණ්ඩලීය රාජ්‍යනායක සමුළුවට සමඟාමීව පැවැත්වෙන ව්‍යාපාරික, තරුණ සහ මහජන සමුළුව හරහා එක් එක් ක්ෂේත්‍රයන්ගෙන් අපේ රටට වාසි අත්වන අතර විදේශීය ව්‍යාපාරිකයන් සහ ආයෝජකයන් පැමිණීමෙන් අපේ රටට ආයෝජන, ව්‍යාපාර ඇතුළු අංශයන්ගේ පිඹිදීමක් ඇතිවන බවද පෙන්වා දෙයි.ශ්‍රී ලංකාවට ආර්ථික වශයෙන් ප්‍රතිලාභ අත්වනවා පමණක් නොව ජාත්‍යන්තර වශයෙන් කීර්තියක් හිමිවන මේ අවස්ථාවේදී ඒ දෙස සුබවාදීව බැලිය යුතු බව පෙන්වාදෙන බර්න් විශ්ව විද්‍යාලයේ ආචාර්ය තුසිත ගජනායක මහතා මෙමඟින් ජාත්‍යන්තර මතවාද දුරුකොට සාමයේ බීජ වැපිරීමට විශාල පන්නරයක් ලැබෙන බවද එය අපේ ජාතියට වාසනාවක් බවද සිහිපත් කරයි. .</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>29</day>
    </date>
    <link>http://www.dinamina.lk/2013/10/29/_art.asp?fn=n1310296</link>
    <topic>යුද සෙබළා බඹර ප්‍රහාරයකින් මරුට</topic>
    <author>@ අනුරාධපුර - මධ්‍යම විශේෂ</author>
    <content>යුද පුහුණු අභ්‍යාසයක නිරතව සිටි යුද හමුදා සෙබළකු සෙට්ටිකුලම පොලිස් වසමේ දී බඹර ප්‍රහාරයකට ලක් වීමෙන් ජීවිතක්‍ෂයට පත් වී ඇත.මෙසේ බඹර ප්‍රහාරයකට ලක් වීමෙන් බඹර විස ශරීර ගත වී ජීවිතක්‍ෂයට පත් වී ඇත්තේ තන්තිරිමලේ පොලිස් වසමේ බෝගොඩ යුද හමුදා කඳවුරේගුවන් සංක්‍රමනික පාසලේ 06 වන සිංහ රෙජිමේන්තුවේ සෙවයේ නියුතුව සිටි සා.සෙ 378253 කේ.එස්.එච්. වසන්ත ගයාන් රාජපක්‍ෂ සෙබලායි.මියගිය සෙබලාත් තවත් සෙබලුන් පිරිසක් 26 වන දා දිනයේ මල්වතුඔය ආසන්නයේ පිහිටි වනගත ප්‍රදේශයක යුධ පුහුණු අභ්‍යාසයක නිරත වෙමින් ඉදිරියට ගමන්කර ඇති අතර සෙට්ටිකුලම පොලිස් වසමේ සාලම්භකුලම් ප්‍රදේශයේදී ඔහු බඹර ප්‍රහාරයකට ලක් වී ඇත. බඹරුන් දෂ්ඨ නිසා විෂ ශරීරගත වී බරපතළ ලෙස රෝගාතුර වූ සෙබළා ප්‍රතිකාර සඳහා සෙසු සෙබළුන් විසින් තන්තිරිමලේ රජයේ රෝහල වෙත රැගෙන විත් අතර බරපතළ තත්ත්වයෙන් සිටි සෙබළා ප්‍රතිකාර සඳහා කඩිනමින් ගිලන්රථයකින් අනුරාධපුර ශික්ෂණ රෝහල වෙත රැගෙන විත් ඇත.අනුරාධපුර ශික්ෂණ රෝහලේ දැඩි සත්කාර ඒකකයේ ප්‍රතිකාර ලබමින් සිටියදී 27 වන දා උදෑසන ජීවිතක්‍ෂයට පත් වී ඇත. මියගිය සෙබළා ඉදිරියෙන් සෙබළුන් 12 දෙනෙකු ඉදිරියට ගමන්කර ඇති අතර ඔහුට පසුපසින් ද තවත් සෙබළුන් පිරිසක් පැමිණ ඇත. එහෙත් වෙනත් කිසිදු සෙබළෙකුට බඹර ප්‍රහාර එල්ලවී නැති බව පරීක්‍ෂණ සිදුකළ සෙට්ටිකුලම පොලිසිය පවසයි.අනතුරින් මියගිය සෙබළාගේ බඹරුන් 20 කට වැඩි ප්‍රමාණයක් දෂ්ඨ කළ සලකුණු ශරීරය පුරා දක්නට ලැබෙන බව සෙට්ටිකුලම පොලිසිය පවසයි. මහේස්ත්‍රාත් පරීක්‍ෂණය අනුරාධපුර ශික්ෂණ රෝහලේ මෘත ශරීරාගාරයේදී අනුරාධපුර වැඩ බලන මහේස්ත්‍රාත් සජීව ගුණරත්න මහතා විසින් පැවැත්වීය. සෙට්ටකුලම පොලිසියේ විවිධ පැමිණිලි අංශයේ සිද්ධිය සම්බන්ධයෙන් පරීක්‍ෂණ සිදු කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>29</day>
    </date>
    <link>http://www.dinamina.lk/2013/10/29/_art.asp?fn=n1310297</link>
    <topic>විහිදුම් සේල අධිවේගයේ පැය 24ට රථවාහන 19,000ක් ගිහින්: ආදායම ලක්ෂ 58ක්</topic>
    <author>සුභාෂිණී සේනානායක‍</author>
    <content>ආශ්චර්යයේ විහිදුම් සේලය ලෙසින් පෙරේදා (27) විවෘත කළ කටුනායක අධිවේගී මාර්ගයේ 27දා පස්වරු 6 සිට ඊයේ (28) පස්වරු 6 දක්වා රථවාහන 19,000ක් ගමන් කර ඇත. ගත වූ පැය විසිහතරක කාලය තුළ ලබා ඇති ආදායම රුපියල් ලක්ෂ 58කි.මෙරට ඉදි වූ දෙවන අධිවේගී මාර්ග වු කටුනායක අධිවේගී මාර්ගය ජනාධිපති මහින්ද රාජපක්ෂ අතින් 27 වනදා ජනතා අයිතියට පත් කළ අතර සවස 6.00 සිට මහජනතාවට විවෘත කෙරිණි.කටුනායක අධිවේගී මාර්ගයේ පෑලියගොඩ සිට කටුනායක දක්වා මෝටර් රථ, ජීප්, කැබ් වැනි සැහැල්ලු මෝටර් වාහනයක් ඇතුළු කිරීම සඳහා රුපියල් 300ක මුදලක්ද ආසන 9ක් සහිත මගී ප්‍රවාහන වෑන් රථ සහ ආසන 9 සිට 33 දක්වා වූ බස් රථ සඳහා පෑලියගොඩ පිවිසුමේ සිට ජා-ඇළ දක්වා රුපියල් 350ක් ද ජා-ඇළ සිට කටුනායක දක්වා රුපියල් 300ක් ද පෑලියගොඩ සිට කටුනායක දක්වා රුපියල් 450ක් ද අය කෙරේ.ආසන 33 වැඩි බස් රථ, ඇක්සල් දෙකේ රෝද 6ක් සහිත ලොරි රථ සහ ඇක්සල් 3ක් සහිත ට්‍රක් රථ (කිලෝ 17000ට වැඩි) සඳහා පෑලියගොඩ සිට කටුනායක දක්වා රුපියල් 600ක් ද, පෑලියගොඩ ජා-ඇළ දක්වා රුපියල් 400ක් ද ජා-ඇළ සිට කටුනායක දක්වා රුපියල් 300ක් ද අය කෙරේ.එකට ඈඳූ මෝටර් කෝච් දෙකක් සහිත බස් රථ, ඇක්සල් 2ක් සහිත බස් රථ, ඇක්සල් 4ක් හෝ ඊට වැඩි සියලුම රථ සඳහා පෑලියගොඩ සිට කටුනායක දක්වා රුපියල් 800ක් ද, පෑලියගොඩ සිට ජා-ඇළ දක්වා රුපියල් 600ක් ද ජා-ඇළ සිට කටුනායක දක්වා රුපියල් 300ක් ද අය කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>29</day>
    </date>
    <link>http://www.dinamina.lk/2013/10/29/_art.asp?fn=n1310298</link>
    <topic>විදෙස් රැකියා සිහින මවා හොර මේජර් ලක්ෂ 98ක් වංචා කරලා</topic>
    <author>සොරණාතොට සමූහ - සී. ගමගේ</author>
    <content>යුද හමුදා මේජර්වරයකු ලෙස රඟපාමින් ඉතාලි, කැනඩා, සයිප්‍රස් විදේශ රටවල රැකියා ලබාදෙන බවට පොරොන්දු වී දිවයිනේ විවිධ පළාත්වල ජනතාවගෙන් රුපියල් ලක්ෂ 98ක පමණ මුදලක් වංචනික ලෙස ලබාගත් බව කියන සක්විති පුද්ගලයකු මහියංගණ පොලිසිය අත්අඩංගුවට ගත් බව කියයි.වැලිමඩ ප්‍රාදේශීය සභාවේ වසර කීපයකට ඉහතදී මන්ත්‍රීවරයකු ලෙස නියෝජනය කර ඇතැයි කියන 44 හැවිරිදි මොහු වැලිමඩ, කැප්පෙටිපොළ ප්‍රදේශයේ පදිංචි අයෙකු යැයි පොලිසිය පැවසීය.මහියංගණ රිදීමාලියද්ද, ඌරනිය ප්‍රදේශයේ කුලී නිවසක සැඟවී සිටියදී සැකකරු මහියංගණ පොලිසියේ නිලධාරීහු අත්අඩංගුවට ගෙන තිබේ.මොහු සන්තකයේ තිබී ලියකියවිලි රැසක්ද පොලිසිය අත්අඩංගුවට ගෙන ඇත. ගම්පල, නාත්තණ්ඩිය, ගල්ගමුව, නුවර, කුරුණෑගල, පොළොන්නරුව, වැලිමඩ, බණ්ඩාරවෙල, අරලගංවිල, මීගමුව ආදී පළාත් රැසක පුද්ගලයන්ට ඉතාලි, කැනඩා, සයිප්‍රස් රට රැකියා දෙන බවට පොරොන්දු වී රුපියල් ලක්ෂ 34, 23, 19 වශයෙන් මුදල් ලබාගෙන ඇති බව පොලිසිය කීය.මොහු වැලිමඩ ප්‍රදේශයෙන් විවාහ වී පසුව මහියංගණ, රිදීමාලියද්ද ප්‍රදේශයේ කාන්තාවක සමඟ විවාහ වී මෙසේ රිදීමාලියද්ද ඌරනිය ප්‍රදේශයේ කුලී නිවසක කල්ගෙවමින් සිට ඇති බවද පොලිසිය කීය.බදුල්ල පොලිස් අධිකාරී ග්‍රෙගරි කුරේ මහතාගේ උපදෙස් පරිදි මහියංගණ පොලිස් ස්ථානාධිපති ප්‍රධාන පොලිස් පරීක්ෂක ඩබ්ලිව්. එම්. එස්. බී. වික්‍රමසිංහ, උප පොලිස් පරීක්ෂක එම්. බී. ජී. ජී. එස්. චතුරංග යන මහත්වරු පරීක්ෂණ පැවැත්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>29</day>
    </date>
    <link>http://www.dinamina.lk/2013/10/29/_art.asp?fn=n1310299</link>
    <topic>කොළඹ-කටුනායක අධිවේගි ලංගම බස් ධාවනය ඇරැඹේ</topic>
    <author>ශීලා උඩුවර</author>
    <content>කොළඹ-කටුනායක අධිවේගි මාර්ගයේ ලංගම බස් ධාවනය ඊයේ (28 ) උදේ සුබ මොහොතින් ආරම්භ කෙරිණි.ලංගම බස්රථ 16 ක් ඊයේ ධාවනයට එක් කෙරුණු අතර, කොළඹ - ක‍‍ටුනායක බස්රථ 07 ක්ද, කොළඹ - මිගමුව බස්රථ 09 ක්ද, වෙයි.ප්‍රවාහන ඇමැති කුමාර වෙල්ගම මහතා පිටකොටුව මධ්‍යම බස්නැවතුම් පළෙන්ද, ධීවර නියෝජ්‍ය ඇමැති සරත් කුමාර ගුණරත්න මහතා මිගමුව බස් නැවතුම් පළෙන්ද, පාර්ලිමේන්තු මන්ත්‍රිනි සුදර්ශනී ප්‍රනාන්දු පුල්ලේ මහත්මිය කටුනායක ගුවන් තොටුපළ පැමිණීමේ පර්යන්තය අසළින්ද මේ බස් සේවා ආරම්භ කළහ.කොළඹ- ක‍ටුනායක ගමන් ගාස්තුව රුපියල් 130ක් වන අතර, කොළඹ- මීගමුව රුපියල්150 ක්ද ,කොළඹ- ජාඇළ රුපියල්100 ක්ද වෙයි.සෑම පැය භාගයකටම වරක් බස් රථයක් ධාවනය කෙරෙන බව ලංගම පවසයි. මාර්ගයේ බස් ධාවනය කළ හැකි වේගය පැය‍ට සැතපුම් 100 කි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>29</day>
    </date>
    <link>http://www.dinamina.lk/2013/10/29/_art.asp?fn=n13102910</link>
    <topic>තරගකාරී ජීවිතයේ වෙහෙසකර බවට කලාව අමා ඔසුවක්-මහා සහනයක්</topic>
    <author/>
    <content>කලාව බිහිවීමේ මූලිකත්වය මාතෘත්වයයි. පුද්ගලයකුට කලාව පිළිබඳව මූලික බීජය ඇතුළු වන්නේ දරුවකු නැළවීමට මව විසින් ගායනා කරන නැළවිලි ගීත ඔස්සේ බව කවුරුත් පිළිගන්නා දෙයක්.’නැළවිලි ගීත ආශ්‍රිතව සැකසුණ ප්‍රබන්ධ අතිශය ජනප්‍රියත්වට පත් වන්නේ ඒ නිසා බව සෞඛ්‍ය ඇමැති මෛත්‍රීපාල සිරිසේන මහතා පවසයි.උතුරු මැද පළාත් අධ්‍යාපන, සංස්කෘතික හා තොරතුරු තාක්ෂණ අමාත්‍යාංශය විසින් 24 වැනි වතාවටත් සංවිධාන කර තිබූ රජරට මහා කලා උළෙලට සහභාගී වෙමින් ඇමැතිවරයා පොළොන්නරුව පුලතිසි අධ්‍යාපන විද්‍යාපීඨ ශ්‍රවණාගාරයේ දී ඉකුත්දා (27) මේ බව ප්‍රකාශ කළේය.ඇමැතිවරයා එහිදී මෙසේද පැවැසුවේය. මෙරට ශ්‍රී ලාංකික සංස්කෘතිය සමඟ ගොඩනැඟෙන කලා නිර්මාණ පිළිබඳව කතා කරන විට අප කවුරුත් දන්නවා අපේ ඉතිහාසය තුළ කලාව පිළිබඳව පැවැති මහා ශාස්ත්‍රීය දියුණුව කොපමණද යන්න. ඒ මහා පුරාණය, මහා දිග කතාව තිබෙන්නේ රජරට මුල් කරගෙනයි. අනුරාධපුරයත්, පොළොන්නරුවත් එදා හෙළ රජ දවස පැවැති සමෘද්ධිය, ශාස්ත්‍රීය දියුණුව, කලාවේ දියුණුව ඒ සියලුම අංශ ගත් විට වර්තමානයේ නව තාක්ෂණික දියුණුවත් එක්ක අපට ‍ඒ අතීත සමෘද්ධිමත්භාවය සමඟ සමාන තත්ත්වයක් ගොඩනඟන්නට අදටත් අපට පුළුවන්කමක් ලැබිලා නැහැ.වර්තමාන‍යේ නව තාක්ෂණය කොතෙක් දියුණු වුවත් මිනිසාගේ දැනුම, නව සොයාගැනීම්, පර්යේෂණ තොරතුරු, තාක්ෂණය හැකියාවන් මානව සමාජය තුළ කොතෙක් ප්‍රබුද්ධ මට්ටමට අද පත්ව තිබුණත් එදා සිටි මානව හිතවාදීන් ඔවුන් සමඟ අත්වැල් බැඳගෙන රටේ සිටි සියලුම ‍ක්ෂේත්‍රවල ප්‍රවීණයන් රටට දුන් එම මනා දායාද උරුමයන් ගැන අප ඉතා අභිමානයෙන්, ප්‍රෞඪත්වයෙන් කතා කරනවා. නමුත් අපට තවමත් පුළුවන්කමක් ලැබී නෑ ඒවාගේම හැකියාවක් ලැබෙයි කියලා විශ්වාස කරන්නෙත් නැහැ ඒ අතීත දියුණුව යළි අපට ලබාගන්න පුළුවන් වෙයි කියලා.කලාව පිළිබඳව කතා කරන විට අප දන්නවා පුද්ගලයකු තුළ කලාව පිළිබඳව මූලික බීජය හට ගන්නේ මවක් දරුවකු නළවන විට ගයන නැළවිලි ගීතයෙන් කියලා. දරු නැළවිලි ගීතයක තිබෙන ගීතාත්මක බව, ශබ්ද හා අර්ථ මාධූර්ය සියල්ල එක් වූ විට එම ගින් තමා කවියක් හෝ ගීතයක් නිර්මාණය වන්නේ. ඒ නිසා තමයි නැළවිලි කවියක් ආශ්‍රයෙන් ගීතයක් නිර්මාණය වූ විට එවැනි ගීත අප ‍අතරේ අතිශයින් ජනප්‍රියත්වයට පත්වන්නේ. මොකද ඒක තමන්ගේම අත්දැකීමක් බව තමන්ට වැටහෙන නිසා. ගුණදාස කපුගේ මහතා ගායනා කරන දවසක් පැළ නැති හේනේ ගීතයටත් වික්ටර් රත්නායක මහතාගේ ආදරයේ උල්පත වූ අම්මා ගීතයටත් අප බොහොම කැමැති ඒ නිසයි.සියල්ල තරගකාරී වූ ලෝකයක ඒ තරගකාරිත්වය මුළුමහත් සමාජයම වසාගෙන තිබෙනවා. පවුල, පාසල, සමාජය, කාර්යාලය, දේශපාලනය යන සෑම තැනකම අද තිබෙන්නේ තරගකාරිත්වයක්. එවැනි තරගකාරිත්වයක් තුළ කලාව පවතින්නේ තරගකාරී සිත්සතන්වලට සහනයක් ලබාදීම සඳහායි.සෑම පළාතකම එම පළාතේ කලාවට ලැදි දූ දරුවන්ගේ තරුණ තරුණියන්ගේ හැකියාවන් අගය කිරීමට මෙවැනි කලා උළෙලවල් පැවැත්වීම අතිශයින් අගය කළ යුතු යි. අප රජය වශයෙන් ඒ සඳහා අවශ්‍ය සියලුම සහාය ලබා දෙනවා යැයි ද වැඩි දුරටත් ඇමැතිවරයා කිය.උතුරු මැද පළාත් අධ්‍යාපන ඇමැති පේසල ජයරත්න මහතා ඇතුළු පිරිසක් මෙම අවස්ථාවට සහභාගී වී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>29</day>
    </date>
    <link>http://www.dinamina.lk/2013/10/29/_art.asp?fn=n13102911</link>
    <topic>වික්‍රම ගුරු මහතා දක්ෂයෙකි මනා අධ්‍යක්ෂට තහවුරු වුණා නෙත් අද්දරදි මනා</topic>
    <author>- මාතලේ දිසා විශේෂ චන්ද්‍ර ශ්‍රී අසෝක බණ්ඩාර හිඳගොඩ</author>
    <content>වික්‍රම ගුරු මහතා එදා සිටියේ පුදුම සතුටකිනි. ඔහුගේ කළ්‍යාණ මිත්‍රයෙකු වූ රාජපක්ෂ අධ්‍යක්ෂවරයකු වී තමා සේවය කරන අධ්‍යාපන කාර්යාලයට පැමිණ සිටීම වික්‍රමගේ සතුටට හේතු වී තිබිණි.තමා තවමත් මුස්ලිම් විදුහලක ගුරුවරයෙකුව සිටියදී තමන් හා එකට ගුරු පත්වීම් ලබා පාසල් ගණනාවකම එකට සේවය කරමින් එකම ‘චමරි’යේ දිගු කලක් එකට ජීවත් වූ තම මිත්‍රයාගේ දියුණුව පිළිබඳ වික්‍රමට ඇති වූයේ මහත් අභිමානයකි.“ඉක්මනට ගිහිං හම්බවෙලා සුබ පතන්න ඕන” වික්‍රම සිතුවේය. එනමුදු, දින සති මාස ලෙසින් ගෙවී ගිය ද වික්‍රමට රාජපක්ෂ හමුවට යාමට නොහැකි විය.දිනෙක වික්‍රම තුනේ පංතියේ සිංහල භාෂාව උගන්වමින් සිටියදී විදුහල්පතිවරයා පැමිණ, “වික්‍රම, අන්න අලුත් අධ්‍යක්ෂතුමා ඉස්කෝලෙට ඇවිත් ඉන්නවා. ඔයාගෙ පංතියත් බලන්න ඕන ලු” කියා දන්වා සිටියේය.තම මිත්‍රයා වන අධ්‍යාපන අධ්‍යක්ෂවරයා හමු වී ඔහුට සුබ පැතීමට නොහැකි වීම පිළිබඳව ඒ අවස්ථාවේ වික්‍රමට ඇති වූයේ බලවත් කණස්සල්ලකි. තමා පරීක්ෂා කර බැලීම පිණිස ඔහුගේ පැමිණීම ගැන මහත් කුකුසක් ද වික්‍රම තුළ හට ගැනිණි. අලුත් අධ්‍යක්ෂවරයාගේ පැටිකිරිය තමන් හොඳින් දන්නා බැවින්, “ආපුදෙන්..එන හැටියට වැඩේ දෙන්නම්” කියා වික්‍රම සිතා ගත්තේය.පංතිය ට පැමිණි නව අධ්‍යාපන අධ්‍යක්ෂවරයා, “ආයුබෝවන්!” කියා පිළිගත් වික්‍රම පංතියේ ඉගැන්වීමේ කටයුතු ඇරැඹීය. ඔහු පළමුව කතා කළේ සිංහලෙනි.“ළමයි, මේ අපේ ඉන්ස්පැක්ටර් මහත්තයා ඇවිත් ඉන්නේ ඔයාලගේ ඉගෙන ගැනීම කොහොමද කියලා බලන්නයි.”අනතුරුව, වික්‍රම පාඩම කළේ දෙමළ භාෂාවෙනි. තම මිත්‍රයා ට දෙමළ මළ පොතේ අකුරක් බැරි බව ඔහු හොඳින් දැන සිටියේය. ඒ නිසා ම, සිංහල වචනයක් හෝ කතා නොකර පාඩම කරගෙන යාමට වික්‍රම වග බලා ගත්තේය. තමා කලු ලෑල්ලේ සිංහලෙන් ලියන වචන දහය දෙමළෙන් ලියන ලෙසට ඔහු දෙමළ බසින් සිසුන් අමතමින් නියෝග කළේය.කලු ලෑල්ලේ ලියන ලද ඉතාමත් පහසු වචන දෙමළ භාෂාවෙන් ලියන්නට සිසුන්ට වැඩි වේලාවක් ගතවූයේ නැත. ලිවීම අවසන් කළ ශිෂ්‍යයෝ අත් ඔසවන්නට පටන් ගත්හ. පංතියේ සියලු දෙනා ම ලිවීම සම්පූර්ණ කරන තුරු බලා සිටි වික්‍රම ගුරුවරයා ඉන්පසුව සිංහලෙන් සිසුන් අමතමින්, “ළමයිනේ, දැන් ඉතිං මේ සර්ට ඔයාලගේ පොත් පෙන්නන්න” යැයි කියා සිටියේය.පංතියේ ගුරු පුටුවට බර දී වාඩි වී සිටි අධ්‍යාපන අධ්‍යක්ෂවරයා වෙත ළමයින් එක පොදිය ට ළංවෙද්දී කරකියා ගත නොහැකි තත්ත්වයකට පත්වූ ඔහු අසුනෙන් නැගී සිට සිංහලෙන් ළමයින් ඇමතීය.“අනේ ළමයිනේ..මම දෙමළ දන්නේ නැහැ. ඔයාලගේ සර්ටම ඔය පොත් පෙන්නන්න.”රාජපක්ෂ අධ්‍යාපන අධ්‍යක්ෂවරයා පංතියෙන් නික්ම ගියේ තමන්ට ‘අලුත්ම තාලයේ’ පාඩමක් කියා දුන් වික්‍රම ගුරු මහතාට හා ඔහුගේ ශිෂ්‍යන්ට “ආයුබෝවන්!” කියමිණි.ටික වේලාවකට පසුව විදුහල්පතිවරයා ඔහුගේ කාර්යාලයට වික්‍රම කැඳවීය.“වික්‍රම, අධ්‍යක්ෂතුමා ඔයා ගැන හොඳ ‘ලොග්’ එකක් ගහලා තියෙනවා” යනුවෙන් පැවසූ විදුහල්පතිවරයා ලොග් සටහන වික්‍රම ට පෙන්වීය. එහි මෙසේ සඳහන්ව තිබිණි.“වික්‍රම ගුරු මහතා දෙමළ හා මුස්ලිම් දරුවන්ට සිංහල ඉගැන්වීම කාටත් තේරෙන ආකාරයෙන් ඉතා හොඳින් කරගෙන යන බව අද දින සිදුකරනු ලැබූ පංති පරීක්ෂාවේ දී මට අවබෝධ විය. ඒ මහතාගේ ඉගැන්වීමේ කටයුතු ඉහළ මට්ටමක පවතී.”.</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>29</day>
    </date>
    <link>http://www.dinamina.lk/2013/10/29/_art.asp?fn=n13102912</link>
    <topic>සුළු හා මධ්‍ය පරිමාණ කර්මාන්ත නංවන ශ්‍රී ලංකා රජයේ වැඩපි‍ළිවෙළ ප්‍රශංසනීයයි</topic>
    <author>චින්තා රණසිංහ</author>
    <content>සුළු හා මධ්‍ය පරිමාණ කර්මාන්ත සංවර්ධනය සඳහා ශ්‍රී ලංකා රජය එම කර්මාන්තකරුවන්ට ලබා දෙන සහයෝගය අගය කළ යුතු යැයි නිල සංචාරයක් සඳහා මෙරටට පැමිණ සිටින නේපාලයේ නියෝජිතයන් පිරිස ප්‍රකාශ කර තිබේ.මෙරට සුළු හා මධ්‍ය පරිමාණ කර්මාන්තකරුවන් ජාතික ආර්ථිකයට දායක කර ගැනීමේ අවශ්‍යතාව වත්මන් රජය අ‍වබෝධ කර ගෙන ඇති බව ද එය සංවර්ධිත රටක් කරා යන ගමනේ සුභවාදී ලක්ෂණයක් බව ද එම නියෝජිත පිරිස ප්‍රකාශ කර ඇත.නේපාල ර‍ජයේ කර්මාන්ත අමාත්‍යාංශයේ ලේකම්වරිය ඇතුළු ඉහළ පෙළේ නිලධාරීන් එකොළොස් දෙනෙකුගෙන් සමන්විත එම නියෝජිත පිරිස සාම්ප්‍රදායික කර්මාන්ත හා කුඩා ව්‍යවසාය සංවර්ධන ඇමැති ඩග්ලස් දේවානන්දා මහතා එම අමාත්‍යාංශයේ දී හමු වී විශේෂ සාකච්ඡාවක නිරත වූ අතර එහි දී මේ අදහස් පළ විය.ශ්‍රී ලංකාවේ සාම්ප්‍රදායික කර්මාන්ත අංශය සඳහා රජය ලබා දෙන සහන සහ ක්‍රියාත්මක කරන වැඩසටහන් යනාදිය සම්බන්ධයෙන් අධ්‍යනය කිරීම සහ නේපාල රජය එරට සුළු කර්මාන්ත සංවර්ධනය සඳහා ක්‍රියාත්මක වන ආකාරය සම්බන්ධයෙන් මෙරට එම ක්ෂෙත්‍රයේ නිලධාරීන් සහ ව්‍යාපාරික ප්‍රජාව දැනුවත් කිරීමේ අරමුණින් නේපාල නියෝජිතයන් මෙරටට පැමිණ තිබේ.දෙරටේ හස්ත කර්මාන්ත ක්ෂෙත්‍රය හා කර්මාන්තකරුවන් ද ව්‍යාපාරික ක්ෂෙත්‍රය සම්බන්ධයෙන් ද ඇමැතිවරයා සහ නියෝජිත පිරිස දීර්ඝ සාකච්ඡාවක නිරත වූහ.නියෝජ්‍ය ඇමැති වීරකුමාර දිසානායක, අමාත්‍යාංශ ලේකම් වී.ශිවඥානසෝති මහත්වරු ද මෙම අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>29</day>
    </date>
    <link>http://www.dinamina.lk/2013/10/29/_art.asp?fn=n13102913</link>
    <topic>රට භෞතිකව සංවර්ධනය කළත් මිනිස් හිත් සංවර්ධනය අසීරුයි</topic>
    <author>එච්.ජී. මිත්‍රදාස දෙණියාය සමූහ</author>
    <content>“විවිධ චෝදනා එල්ල කරමින් හොර ගුහාවක් ලෙස හංවඩු ගසා තිබුණ මධ්‍යම සංස්කෘතික අරමුදල දැන් දූෂණ වංචා 90% කින් පාලනය කර එහි ආදායම දෙගුණ තෙගුණ කර තිබෙන බව කැලණිය විශ්ව විද්‍යාලයේ පුරාවිද්‍යා අධ්‍යන අංශයේ මහාචාර්ය, මධ්‍යම සංස්කෘතික අරමුදලේ අධ්‍යක්ෂ ජනරාල් ගාමිණී අධිකාරී මහතා කොටපොළ ගැටබරුවේ දී කීවේය.ඔහු එසේ පැවසුවේ ‍ඓතිහාසික ගැටබරුව රජමහා විහාරස්ථානය ප්‍රවර්ධනය කිරීම අරමුණු කරගෙන පැවැති උත්සව සභාවේදීය. මෙය ඉකුත් 26 වෙනිදා ගැටබරු රජමහා විහාරස්ථාන උඩ මළුවේදී පැවැත්විණි. එහිදී ඔහු මෙසේද කීවේය.ඇතැම් අය ආභරණයක් ලෙස භාවිත කළ මධ්‍යම සංස්කෘතික අරමුදල කර්තව්‍යක් ලෙස සේවය ආරම්භ කර ආදායම් තත්ත්වය ඉහළ නැංවීමට හැකි වූයේ සංචාරක ව්‍යාපාරය නිසයි. මේ ව්‍යාපාරය පුළුල් වශයෙන් කරගෙන යාමට අපේ රටේ පහසුකම් තිබෙනවා. අපට විවිධ චෝදනා එල්ල කළත් අපේ සේවය එක ප්‍රදේශයකට සීමා නොකර රුපියල් මිලියන 20,000ක පමණ වැඩ කොටසක් කර තිබෙනවා. මුදල් ලැබෙන ඉහළ තැන්වල අවංකව වැඩ කරන නිලධාරීන් දස දෙනෙකුවත් සිටිනවා නම් මේ රට ගොඩනැගීම අපහසු දෙයක් නොවෙයි.මෙතෙක් කල් තිබුණ සංස්කෘතික ත්‍රිකෝණය තවත් ආකාර දෙකකින් ව්‍යාප්ත කළා. ඒ වයඔ සංස්කෘතික චතුරශ්‍රය හා පූර්ණ සංස්කෘතික ප්‍රවර්ධන කලාපයයි. යාපහුව, පඬුවස්නුවර, කුරුණෑගල හා දඔදෙණිය රාජධානි හතර කේන්ද්‍රකර ගෙනයි වයඔ සංස්කෘතික කේන්ද්‍රය ක්‍රියාත්මක වෙන්නෙ.හම්බන්තොට, මොණරාගල, ගාල්ල, මාතර දිස්ත්‍රික්ක සඳහා ආරම්භ කළ පූර්ණ සංස්කෘතික ප්‍රවර්ධන කලාපයේ සංවර්ධනයට පුරාණ විහාරස්ථාන 800ක් ඇතුළත්. දෙණියායේ, කොටපොළ ගැටබරුව පුරාණ විහාරස්ථානය ඉන් එකක්. මේ වැඩ පිළිවෙළට බෞද්ධ, හින්දු, මුස්ලිම් ආදී අනෙකුත් ආගමික ස්ථානත් ඇතුළත් වෙනවා. රට ජයග්‍රහණය කළා වගේම සංස්කෘතියත් ජයග්‍රහණය කර ගෝලීය මට්ටමට ගෙනැ ඒමටයි අපි උත්සාහ කරන්නෙ.පාර්ලිමේන්තුවේ පක්ෂ විපක්ෂ කියා කණ්ඩායම් දෙකක් තිබෙන නිසා විපක්ෂය අපේ කකුලෙන් අඳිනවා. මේ බාධා මැඩගෙන මිලියන 800ක් ව තිබුණ මධ්‍යම සංස්කෘතික අරමුදල මිලියන 2080 ක ආයතනයක් බවට පත්ව තිබෙනවා. මේ සියල්ල රටේ විවිධ අංශවල සංස්කෘතික කටයුතු වෙනුවෙන් වැය කරනවා. ගැටබරුව ප්‍රවර්ධන කටයුතු සඳහා ප්‍රමුඛතා ලැයිස්තුවක් ඉදිරිපත් කරන්නැයි ඉල්ලා සිටිනවා.ජනාධිපති තුමාගේ පාර්ලිමේන්තු කටයුතු ලේකම් කුමාරසිරි හෙට්ටිගේ මහතා - උත්සව සමයට ලක්ෂ නවයකට වැඩි පිරිසක් ඇදී එන ගැටබරුවේ අඩුපාඩුකම් රාශියක් තිබෙනවා. දකුණු පළාතේ උසම කඳු මුදුනක තිබෙන මෙම මනස්කාන්ත සිද්ධස්ථානයේ අවම මට්ටමක පවතින පහසුකම් සම්පූර්ණ කර ජාති, ආගම්, කුලබේදවලින් තොර සමාජයක් ගොඩ නැගීමේ කේන්ද්‍රස්ථානයක් කර ගන්න ඕන.මහාවංශය ගැන කථිකාවක් කර දැන් මහාවංශය ප්‍රතිනිර්මාණය කිරීමේ දැවැන්ත වැඩ පිළිවෙළක් කරගෙන යනවා. මහා වංශයේ යුග අපි දැනගෙන තිබෙන්නේ පොතපතින් පමණයි. ඒ නිසා තැනකට ගොස් අපේ ඉතිහාසය හරිහැටි දැන ගැනීමට සංකල්ප කෞතුකාගාරයක් ඇති කිරීමටත් කටයුතු කරගෙන යනවා. එහිදී විශාල බලවේග විනාශ කරමින් ඉදිරියට යාමට සිදු වී තිබෙනවා.දළඳා පෙරහැර එකී ප්‍රදේශයකට පමණක් සීමා වූ සුවිශේෂී පෙරහැරක් ඉදිරි කාලයේදී අපි මහාවංශ පෙරහැරක් කරන්න සැලසුම් කර තිබෙනවා. ඒක යාපනේ පෙන්නත් පුළුවන්. අපේ රට, ජාතිය ආපස්සට හරවන්න බැහැ. පැරැණි දේ ඉස්මතු කරමින් ඉතිහාසයට ජීවය දෙන්න ඕන. ඒ ජීවය තුළින් තමයි අනාගතයේ රටට ආදරය කරන පිරිසක් බිහි වෙන්නේ.පාසලත්, පන්සලත් ඒකාබද්ධ සංවර්ධනය කරා ගමන් කරන්න ඕන. රට, භෞතික වශයෙන් සංවර්ධනය කළත් මිනිසුන්ගේ චින්තනය හදන සංවර්ධනය පහසුවෙන් කරන්න බැහැ.අද සංඝ සමාජය භේදභින්න කර භික්ෂූන් වහන්සේලා වෙන් කිරීමේ සූක්ෂම වැඩපිළිවෙළක් ක්‍රියාත්මක වෙනවා. විදුහල්පතිවරුන්, සොරුන්, තක්කඩීන් ලෙස හංවඩු ගසා පාසල් සංස්කෘතිය බිඳ දැමීමේ වැඩපිළිවෙළ නිසා කොළඹ ඇතැම් පාසල් බිඳ වැටිලා.ගැටබරුව රජමහා විහාරාධිපති, දක්ෂිණ ලංකාවේ ද්විතීයීය සංඝනායක ධර්ම කීර්ති ශ්‍රී රතනපාල ගෞරව ශාස්ත්‍රෙව්දී බෙරලපනාතර චන්දවිමල නාහිමි-වර්ෂ 1834 ආරම්භ වූ ගැටබරුව 21 වෙනි සියවසේ දෙවැනි දශකය වන විට දියුණුවට පත්වුණා. මෙහි පුරාවිද්‍යාත්මක සාධක අඩුයි. මේ ස්ථානය හරිහැටි පුරාවිද්‍යාත්මක ගවේෂණයකට ලක්වෙලා නැහැ. මොරවක් කෝරලය පුරාම පුරාවිද්‍යාත්මක වටිනාකමක් ඇති සිද්ධස්ථාන රාශියක් තිබෙනවා.මේ ස්ථානයට අරක්ගත් රජ්ජුරුබණ්ඩාර දෙවියන් මොරවක් කෝරලයට පමණක් සීමා වූ මහානූභාව සම්පන්න දෙවි කෙනෙක්. ඒ දේවාලයේ පෙරහැර කාලෙට ලක්ෂ සංඛ්‍යාත බැති මතුන් පිරිසක් මෙහි ඇදී එනවා. ඔවුන්ට කිසිම පහසුකමක් නැහැ. ‍පෙරහැර තුනක් පවත්වනවා. එහි දී දැඩි අපහසුතාවයකට මුහුණ පෑමට සිදු වෙනවා. මේ නිසා පෙරහැර මාවතක් අවශ්‍යමයි.මාධ්‍යවේදී මහින්ද විදානපතිරණ මහතා ද කථා කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>29</day>
    </date>
    <link>http://www.dinamina.lk/2013/10/29/_art.asp?fn=n13102914</link>
    <topic>නාමල් උයන පිළිබඳ ග්‍රන්ථය ආරක්ෂක ලේකම් සුරතට</topic>
    <author/>
    <content>ජාතික නාමල් උයනේ ඉදිරි සංවර්ධන කටයුතු පිළිබඳ විශේෂ සාකච්ඡාවක් පසුගියදා ආරක්ෂක අමාත්‍යාංශයේ දී ආරක්ෂක ලේකම් ‍ගෝඨාභය රාජපක්ෂ මහතා හා වනවාසී රාහුල හිමියන් අතර පැවැත්විණි. එහිදී ජාතික නාමල් උයන පිළිබඳ ඉංග්‍රීසි බසින් රචිත ග්‍රන්ථය රාහුල හිමියන් විසින් ආරක්ෂක ලේකම්වරයාට පිළිගන්වන ලද අයුරු..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>29</day>
    </date>
    <link>http://www.dinamina.lk/2013/10/29/_art.asp?fn=n13102915</link>
    <topic>අධ්‍යාපනයේ දැවැන්ත සංවර්ධනය රජය ලැබූ විශිෂ්ටතම ජයග්‍රහණයක්</topic>
    <author>ධනුෂ්ක ගොඩකුඹුර</author>
    <content>වරාය, ගුවන්තොටුපළ, අධිවේගී මාර්ග මෙන් ඇසට නොපෙනුණත් අධ්‍යාපන ක්ෂේත්‍රයේ සිදුව ඇති දැවැන්ත සංවර්ධනය රජය පසුගිය යුගයේ ලැබූ විශිෂ්ටතම ජයග්‍රහණය බව ජනාධිපති මහින්ද රාජපක්ෂ මහතා පැවසීය.අද රටේ පාසල් දරුවන් විශාල ප්‍රගතියක් අත් කර ගෙන ඇති බව පැවසූ ජනාධිපතිවරයා අපේ අනාගත පරපුර කෙරෙහි තමා තුළ දැඩි විශ්වාසයක් ඇති බවත් ප්‍රකාශ කළේය.ජනාධිපති මහින්ද රාජපක්ෂ මහතා මේ අදහස් පළ කළේ කොළඹ දේවි බාලිකා විද්‍යාලයේ වාර්ෂික ත්‍යාග ප්‍රදානෝත්සවය සහ මහින්දෝදය විද්‍යාගාරය විවෘත කිරිමේ උළෙලට 25වැනි දා එක්වෙමිනි.ජනාධිපතිවරයා එහිදී වැඩි දුරටත් මෙසේ ද පැවසීය.දේවි බාලිකා විද්‍යාලයේ ත්‍යාග ප්‍රදානෝත්සවයට ඇවිත් ඔබත් එක්ක සතුට බෙදා ගන්න ලැබීම ගැන මම ඉතාම සතුටු වෙනවා. දේවි බාලිකාවට අලුත් බිම් කොටසක් ලැබිලා නව සිව්මහල් ගොඩනැඟිලි ඉදිවෙලා නව ක්‍රීඩාගාර වැනි පහසුකම් ලැබිලා තියෙනවා. අපට ඒ ගැන සන්තෝෂයි. ඔබගේ පාසලේ වාගේම අපි උපන් රටෙත් දුවලාගේ අනාගතය වෙනුවෙන් බොහෝමයක් දේවල් මේ වෙනකොට ගොඩනඟලා තියෙනවා.හම්බන්තොට වරාය, දකුණු කොළඹ වරාය, ඔළුවිල් වරාය වාගේ වරායවල්, මත්තල ගුවන්තොටුපළ හදලා නව ගුවන් පාලම් හදලා, කොළඹ ගාල්ල අධිවේගී මාර්ගය වාගේම කොළඔ කටුනායක අධිවේගී මාර්ගය, මහා විදුලි බලාගාර මහා ජලාශ ව්‍යපෘති, නවීන මහා මාර්ග, සූරියවැව ජාත්‍යන්තර ක්‍රීඩාංගණය, හෝමාගම ජාත්‍යන්තර ක්‍රීඩාංගණය වාගේ ක්‍රීඩාංණන නෙළුම් පොකුණ වාගේ මහා දැවැන්ත රංගන ශාලා අපි උපන් බිමේ දැන් ඉදි වෙලා තියෙනවා. මේවා අපේ දෑසට පෙනෙනවා. අපට දැනෙනවා. නමුත් අපේ දෑසට නොපෙනෙන මහා වෙනසක් අපේ රටේ සිදුවෙලා තිබෙනවා. එය තමයි අධ්‍යාපනයේ සාර්ථකත්වයේ සිදුවෙන දැවැන්ත වෙනස.අද අපේ රටේ පාසල්වල ශිෂ්‍ය පරපුර විශාල ප්‍රගතියක් ඇතිකර ගෙන තිබෙනවා. 2005 දී මේ රටේ සාමාන්‍ය පෙළ විභාගය සමත්වුණේ සියයට 40 පිරිසක්. නමුත් එය අද සියයට 65ක් දක්වා වැඩිවෙලා තිබෙනවා. උසස් පෙළ විභාගය 2005 දී සමත්වුණේ සියයට 59 යි. අද එය තවත් වැඩිවෙලා. අනාගතයේ මේ ප්‍රතිඵල තවත් හොඳවෙන ලකුණු පෙනෙනවා. අද පහේ හයේ පන්තිවල සිසුන්ගේ දක්ෂතාවය දැක්කාම එය අපට කියන්න පුළුවන්. පහ වසර ශිෂ්‍යත්වය සමත්වුණේ 2005 දී සියයට 39යි. එය අද සියයට 70ක් දක්වා වැඩිවෙලා තිබෙනවා. ගණිත විෂයයට ලොව පිළිගන්නා ඔලිම්පියාඩ් සම්මාන දිනාගන්න අපේ ගම්වල දරුවෝ උනන්දු වෙලා තිබෙනවා. මෙවරත් ඔලිම්පියාඩ් රන් පදක්කම් 4ක් දිනාගෙන තිබෙනවා.මේ දියුණුව කොළඹ දකුණු වරාය කිලෝ මීටර් 6.5ක් මුහුද ඇතුළට ගිහින් තිබෙනවා පෙනෙනවා වගේ පෙනෙන්නේ නැහැ. නමුත් මම විශ්වාස කරන්නේ මේ යුගයේ අප ලබාගත් අති විශිෂ්ට ජයග්‍රහණය මෙය බවයි. මේ දේවල් ගොඩනැඟීමෙන් විතරක් අපිට සෑහිමට පත් වෙන්න බෑ. අපේ අනාගත දූ දරු පරපුර ගැන අපට ලොකු බලාපොරොත්තු තබාගන්න පුළුවන්. එය වඩාත් තහවුරු වුණා ඔබේ පාසලට ආවාම.දැන් දේවි බාලිකාවට වයස හැටක් සම්පුර්ණ වෙනවා. හැට අවුරුද්දකට කලින් දේවි බාලිකාවට මුල්ම ශිෂ්‍යාවන් කණ්ඩායම බඳවා ගත්තේ පත්තරේ දැන්විමක් පළ කරලා. ඒ දැන්විම බලලා ආව ශිෂ්‍යාවන් 53දෙනාගෙන් තමයි දේවි බාලිකාව ආරම්භ කළේ. නමුත් අද නම් දේවි බාලිකාවට බඳවා ගන්න දැන්විමක් පළ කළොත් කොහොම තියේවිද? දහස් ගණනක් දුලා දේවි බාලිකාවන් වෙන්න බලාපොරොත්තු තබාගෙන ඉන්නවා. එයයි අද තත්ත්වය.අ.පො.ස උසස් පෙළ විෂය ධාරාවන් තුනකින්ම ගිය වසරේ ලංකාවේ පළවෙනියා වුන දුවලා තුන්දෙනා ඔබේ පාසලේ. ඒ වාගේ විශිෂ්ට ප්‍රතිඑල ලබා ගන්න පාසලක් ඉතාමත් කීර්තිමත් පාසලක් බවට පත් වෙන එක පුදුමයක් නොවෙයි. විදුහල්පතිනිය, ආචාර්ය මණ්ඩලයේ හා දෙමාපියන්ගේ කැපවීම මේ පාසලේ මෙවැනි දියුණුවක් ඇතිවෙන්නට ඉතාමත් අත්‍යවශ්‍ය යැයි මම විශ්වාස කරනවා. ඔබට මම සුබ පතනවා.මේ පාසල තමන්ගේ ගමන සැලසුම් කළා වගේම මේ දුවලාත් සැලසුමක් ඇතිව තමන්ගේ අනාගතය ගොඩනඟා ගන්න ඕනෑ. ඕනෑම කෙනෙක් ශිෂ්‍ය අවධියේම තමයි ලොකු අරමුණු තමන්ගේ හදවතේ ඇති කර ගන්න ඕනෑ.උපන්නාට වැනි වැනි ඉන්නවා විනා - ගෙනියන යමක් නැත පව් ගෙවනවා විනාකියලා කවි පද දෙකක් මට මතකයි. අපේ රටේ දරුවෝ උපන්නාට වැනි වැනි ඉන්න දරු පරපුරක් නොවෙයි. මේ දුවලා බාල කාලයේ ම ජීවන අරමුණක් ඇති කර ගන්න ඕනෑ. මම කවුරු වෙනවාද කියලා බාල කාලයේම ඉඳලා අරමුණක් තිබෙන අය තමයි ලොකු ගමනක් ගිහින් තියෙන්නේ. හැබැයි ලොකු අරමුණක් හදවතේ තියා ගන්නවා නම් අරමුණේ අවසානය ගැන හිත හිතා ඉන්නේ නැතුව පුංචි පියවරක් ඉදිරියට තියන්න ඕනෑ. අපි කන්දක් නගිනවා නම් කන්දේ මුදුන දිහා බලා ඉදලා බෑ. කඳු මුදුන දිහා නොවෙයි අපි බලන්න ඕනෑ අපි තියන පළවෙනි අඩිය, පියවර දිහා විතරයි. එවිට ඒ ගමන අපට පහසුයි.1967 දී බෙලිඅත්ත ආසනයේ සංවිධායක වෙලා, ඊට පස්සේ මන්ත්‍රීවරයෙක් වෙලා, ඊට පස්සේ ආයේ පැරදිලා, නැවත දිනලා, හිරේ ගිහින් තමයි මෙතැනට ආවේ. 1970 ඉඳන් 1977 වෙනකම් ඇමතිකමක් තියා නියෝජ්‍ය ඇමැතිකමක්වත් ලැබුණේ නෑ. එහෙමයි අපි ඉස්සරහට ආවේ. අද සමහරු ඇමැතිකම් ගැන හිතන්නේ මන්ත්‍රී වෙන්නත් ඉස්සර.අපි මන්ත්‍රීවරු වෙලත් ඉගෙන ගන්නවා. ඒ නිසා ඉගෙන ගන්න වයස් සීමාවක් නැහැ. අපිට ගමනක් යන්න තියෙනවා නම් ඒ ගමන යන්න අපි සූදානම් විය යුතුයි. තානාන්තර ගන්න නොවෙයි කටයුතු කරන්න ඕනෑ. අපිට එතැනට එන්න වැඩ බෑ කිය කිය කම්මැලි කර කර යාන්තම් විභාගය සමත් වෙන්න ඕනෑ කියන පදනමේ විතරක් හිටියොත් අපට ලොකු ගමනක් යන්න පුළුවන් කමක් නැහැ. ඒ නිසා ඕනෑම ලොකු අරමුණක් වුණත් පළවෙනි කුඩා පියවර ගන්න ඔබ සූදානම් වෙන්න.සමහරු හිතනවා වාසනාව තිබෙනවා නම් ඔක්කොම ලැබෙනවා කියලා. මම නම් හිතන්නේ ඔබ හැමෝම වාසනාවන්තයෝ කියලා. මේ පාසලට ඇතුළු වෙන්න ලැබීමත් වාසනාවක්. මොකද හැමෝටම එන්න බැහැ.මනුෂ්‍ය ජීවිතයක් ලැබීමත් වාසනාවක්. අපේ බුදුහාමුදුරුවෝ දේශනා කරලා තියෙන්නේ එහෙමයි. වාසනාව කියන දේ එක එක තැන්වල හොයන්න එපා. වාසනාව ගෙනෙන දෙවියෙක් නෑ. වාසනාව තියෙන්නේ වැඩ කරන අය ළඟ විතරයි. වැඩ කරලා හෙම්බත් වෙලා කියලා කියනවා මම අහලා තියෙනවා.අපි නම් කවදාවත් වැඩවලින් හෙම්බත් වෙන්නේ නෑ. වැඩ කළහම, මහන්සි වුණාම ප්‍රතිඵල දැක්කාම අපට සන්තෝෂයක් තිබෙනවා. තව මට කොපමණ වැඩ කරන්න පුළුවන්ද? කියලා හිතන්න ඉදිරියට යන්න හිතන්න. ඒක තමයි පාඩම් කරලා හෙම්බත් නොවෙන්න තියෙන මන්තරේ. ඒක තමයි අපි දන්න මන්තරේ.බාල කාලයේදී ම හිත දමනය කර ගන්න පුරුදු වෙන්න ඕනෑ. අලි ඇතුන් ගැට ගහලා මෙල්ල කරන්න පුළුවන්. යකඩ වානේ ගින්දරෙන් නවන්න පුළුවන්. දියමන්තිත් කපන්න පුළුවන්. ඕනේ නම් මහ පොළෙවේ හැඩයත් පිහිටීමත් වෙනස් කරන්න පුළුවන්.දකුණු කොළඹ වරාය හදලා මහ මුහුද ගොඩ කළහම ලංකාවේ හැඩයත් වෙනස් වුණා. මේ මොන දේ නැව්වත් හිත තරම් නවන්න අමාරු තවත් දෙයක් නෑ. හිත දමනය කර ගත්තොත් ඕනෑම දෙයක් කරන්න පුළුවන්. විශේෂයෙන් දුවලා බාල කාලයේ ඉඳලම ඒක පුරුදු වෙන්න ඕනෑ. ඔබට ඔබේ ප්‍රශ්න තනියම විසඳගන්න පුළුවන් කියලා හිතන්න එපා. තමන් තවත් අය එක්ක එකතු වෙන්න ඕනෑ. තමන්ගේ ප්‍රශ්න කියන්න අම්මා තරම් ගැළපෙන කෙනෙක් මේ ලෝකයේ නෑ.මම අලුත් ගුරුවරුන්ට ගුරු පත්වීම් දෙනකොට කියන්නේ දරුවන්ට අම්මා කෙනෙක් වෙන්න කියලා. දරුවන්ට සොයුරියක්, මිතුරියක් වෙන්න. තමන්ගේ දරුවන් පිළිබඳ හොඳට බලා ගන්න කියලා. බොහෝ අය විශ්වාස කරනවා ෆේස් බුක් තමයි අපේ හොඳම යාළුවෝ ඉන්නේ කියලා.අපි කිව්වා ෆෙස් බුක් එකේ ඉන්න නොහඳුනන අය එක්ක ඇසුරට යන්න එපා කියලා. පසුගිය දිනවල දරු කැක්කුම කියන්නේ මොකක්ද කියලා දන්නේ නැති අය ඒක වැරැදියට අර්ථ කථනය කළා. මම ෆේස්බුක් එකට විරුද්ධයි කියලා. කතාවක් තියෙනවා අපි හඳට ඇඟිල්ල දිගු කරන කොට අනුවණයා අපේ ඇඟිල්ල දිහා බලනවා කියලා. පරිගණක තාක්ෂණය සියයට 4 ඉදන් සියයට 40 දක්වා නංවපු අපි එය සියයට 75 දක්වා නංවන්න බලාපොරොත්තු වෙනවා.රජය තොරතුරු තාක්ෂණය ගමට, නගරයට අවශ්‍ය යැයි විශ්වාස කරනවා. අපි නැණසළ, පරිගණක විද්‍යාගාර ගමට අරගෙන ගිහින් ජනතාවට ලබා දී තිබෙනවා.අපිට ඕනෑ මේවායින් වෙන විපත්වලින් අපේ ළමා පරපුර බේරා ගන්නයි. දෙමාපියන්ටත් එහි වගකීමක් තිබෙනවා. ඒ ගැන අපි අවධානය යොමු කරනවා. අද තාක්ෂණය වැරැදි ආකාරයට භාවිතා කරනවා කියන පැමිණිලි තිබෙනවා. ඒ වගේ දේවල්වලට ඉඩ දෙන්න අපට පුළුවන් කමක් නැහැ. ඒ නිසා ෆේස්බුක්වල ඉන්න අයට වඩා ගෙදර ඉන්න ඇහැට පෙනෙන අය ගැන විශ්වාසය තියන්න.මේ දේවි බාලිකාවට කොළඹ විතරක් නොවෙයි රටේ සෑම ප්‍රදේශයක ම දූවරුන් එනවා. එහෙම ඇවිත් හොඳට ඉගෙන ගන්න බව මේ ප්‍රතිඵලවලින් අපි දන්නවා. කොපමණ හොඳට ඉගෙන ගත්තත් තමන් උපන් ගම අම්මා, තාත්තා අමතක කරන්න එපා.සමහරු තමන්ගේ තාත්තාව පාරේ දමා ගිහින් තිබෙන අවස්ථා තිබෙනවා. එවැනි කෙනෙකු වෙන්න මේ අනාගත පරපුර සූදානම් වෙන්න එපා. අපි ගම ගැන, ගිය පාසල ගැන අපි ආඩම්බර වෙන්න ඕනෑ. මගේ ගම මැදමුලන කියලා කියන්න මම ජනාධිපති මන්දිරයට ආවත් ලැජ්ජා නැහැ. සමහරු එය නුසුදුසු කමක් ලෙස පෙන්වන්න හදනවා. අපි උපන් ගම ගැන ලෝකයටම කියනවා.මතක තියා ගන්න අපි ලෝකයේ මොනතරම් උසස් තනතුරකට ගියත් අම්මාට, තාත්තාට වඩා උසස් වෙන්න බෑ. ලෝකයේ කොහේ ගියත් උපන්න ගම, උපන්න රට වටිනවා. උපන් ගමෙන් එන සුළඟත් සැපයි කියලා අපේ බුදු හාමුදුරුවොත් කිව්වේ ඒකයි.දේවි බාලිකා විදුහලේ ආදර්ශ පාඨයත් ධම්ම පදයේ තියෙන ඉතාම වැදගත් ඒ වාගේම සුන්දර ගාථාවක එක කොටසක්. මනසා සංවුතා ධීරා මනස සංවර කර ගැනිමේ ධීරත්වය ඉතාම වැදගත් දෙයක්.නෙළුම මඩේ උපන්නත් මඩේ නොගැටී දිය මතුපිට සුවද දිදී පවතින්නාක් වාගේ සත් පුරවැසියන් ජීවත් වෙන්න ඕනෑ. මේ දුවලාත් ජීවත්වෙන්න ඕනෑ එහෙමයි. ඔබගේ පාසලේ අධිෂ්ඨානය යටතේ ඉතා අගය කළ යුතු වාක්‍ය කිහිපයක් තියෙනවා.කිසි දිනක වංක බව නිසා බියගුළුකම නිසා අප විදුහලට නිගරුවක් වීමට ඉඩ නොදෙමු. මෙය රුවන් වැකියක් හැටියට මතක තියා ගන්න ඕනෑ.බියගුළුකම නිසා හෝ වංකකම නිසා විදුහලට නිගරුවක් නොදෙන ශක්තිමත් චරිතයක් ගොඩනඟා ගත්තොත් ඒක රටටත් බලපානවා. ඒ නිසා එල්ලන්න මරණ දඬුවම දෙන්න උත්සාහ ගත්තත් උපන් රටට නිගරුවක් වෙන්න, රට පාවා දෙන්න සූදානම් වෙන්න එපා.අද පාසල වෙනුවෙන් අද ඒ විදියට කරන කැපවීම හෙට රට වෙනුවෙන් ඔබ කරාවි බව මම දන්නවා. එතකොට අපේ රට නිවටකමට රට පවා දෙන්නේ නැති අභීත දියණියන් ගොඩ නැඟෙන අනාගත දේශයක්. එවැනි දියණියන් මේ පාසලෙන් බිහි වේවා යි ප්‍රාර්ථනා කරනවා.අධ්‍යාපන ඇමැති බන්දුල ගුණවර්ධන මහතා. - අද වර්ෂ 60ක් සපුරන දේවි බාලිකා විද්‍යාලයට ඵෙතිහාසික දවසක්. මහින්ද චින්තන ඉදිරි දැක්මට අනුව දැනුම කේන්ද්‍රයක් බිහි කිරීමේ අරමුණ සාක්ෂාත් කර ගැනීම සඳහා ලාංකීය අධ්‍යාපනයේ දැවැන්ත හැරවුම් ලක්ෂ්‍යයක් ජනාධිපතිතුමාගේ නායකත්වයෙන් සිදු කර ගෙන යනවා. මේ රටේ වටිනාම සම්පත දරු පරපුරයි. හොඳම දේ දරුවන්ට දෙමින් ගුණ, නැණ, බල සපිරි මානව ප්‍රාග්ධනයක් ජාතික ආර්ථිකයට දායාද කිරීම එතුමාගේ අරමුණයි.ලංකාවේ පාසල් අතරින් වඩාත් කීර්තිමත් පාසලක් ලෙස දේවි බාලිකා විද්‍යාලය මම සළකනවා. අපේ රටේ බ්‍රිතාන්‍ය යටත් විජිත උරුමයක් ලෙස ඇති වූ ශිෂ්‍යත්වය, සාමාන්‍ය පෙළ සහ උසස් පෙළ තම ජීවිතය සේ සළකන දරු පරපුරකු සිටිනවා. එය විභාග කේන්ද්‍රීය අධ්‍යාපනයයි. උදේ සිට රෑ වන තුරු පොත පත පාඩම හැර වෙන කිසිවක් දරුවන්ට කරන්නට ඉඩ නොදෙන මාපියන් සිටිනවා.විභාගය මතම දරුවා යොමු කරවන පාසල් රැසක් තිබෙන විට නිර්මාණශීලී හැකියාවන් අවදි කරවන පාසලක් ලෙස දේවී බාලිකා විද්‍යාලය හඳුන්වා දෙන්න පුළුවන්. වත්මන් විදුහල්පතිනිය සහ වසර හැටක් තිස්සේ මෙහි නායකත්වය දැරූ විදුහල්පතිනියන් මේ සංස්කෘතිය දේවි බාලිකාවේ ඇති කළා. මහින්දෝදය විද්‍යාගාරය හදන විට ඇතැම් දිනක උදෑසනින් මේ පාසලට පැමිණි නිසා මට ඒ ගැන ඉන්ද්‍රීය ගෝචර ප්‍රත්‍යක්ෂයක් තිබෙනවා.ඈත ගම්වල ඉපදී උපතින් හරකා බාන, වතු පිටි අහිමි දරුවන් ශිෂ්‍යත්වය සමත්ව මේ පාසලට ඇවිත් වසරකට 400 පමණ පිරිසක් ජාතික විශ්වවිද්‍යාල පද්ධතියට ඇතුළුවීමට වරම් ලබා ගන්නවා.මේ රටේ අධ්‍යාපනය නගර කේන්ද්‍රීය අධ්‍යාපනයක් බවත් එය වෙනස් විය යුතු බවත් 1997 වසරේ දී චන්ද්‍රිකා බණ්ඩාරනායක ජනාධිපතිතිනියට විද්වතුන් පෙන්වා දුන්නත් එය ගමට ගෙන යන්නට ඇයට බැරි වුණා.මහින්ද චින්තන ඉදිරි දැක්ම අනුව 1 වසරේ සිට 5 වසර දක්වා දරුවන් වෙනුවෙන් ළමා මිතුරු පාසල් 5000ක් ඉදි කරන්නට අයවැයෙන් ලක්ෂ 25000ක් වෙන් කළ එකම ආණ්ඩුව මෙම ආණ්ඩුවයි.ඒ ළමා මිතුරු පාසලෙන් එන දරුවන්ට 6වැනි වසරේ සිට 13වසර දක්වා අධ්‍යාපනය ලබන්නට ද්විතීක පාසල් දහසක් රට පුරා ඉදි කරනවා.ජනාධිපතිතුමා අද මේ පාසලේ මහින්දෝදය විද්‍යාගාරය දරුවන්ට තිළිණ කළා.මේක හුදු දෙමහල් ගොඩනැඟිල්ලක් පමණක් නොව ගණිතාගාරයකින්, පරිගණක විද්‍යාගාරයකින්, භාෂාගාරයකින් සමන්විත අංග සම්පූර්ණ ගොඩනැඟිල්ලක්. දේවි බාලිකා විද්‍යාලය දැන් 1 ඒ බී සුපර් ශ්‍රේණියේ පාසලක් බවට පත්ව තිබෙනවා. රුපියල් කෝටි හතරකට වැඩි මුදලක් වැය කර තනන මහින්දෝදය තාක්ෂණ විද්‍යාගාරයේ ඉදිකිරීම් ලබන මාසයේ ආරම්භ කිරීමට ප්‍රතිඥා දෙනවා.දේවි බාලිකා විද්‍යාලයේ විදුහල්පතිනි ඩබ්ලිව්. ඩී. පී. කේ සමරසිංහ මහත්මිය ඇතුළු පිරිසක් ද මේ අවස්ථාවට එක් ව සිටියහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>29</day>
    </date>
    <link>http://www.dinamina.lk/2013/10/29/_art.asp?fn=n13102916</link>
    <topic>කොළඹ ක්‍රියාවලියේ සභාපතීත්වය ශ්‍රී ලංකාවට</topic>
    <author>මහින්ද අලුත්ගෙදර</author>
    <content>කොළඹ ක්‍රියාවලියේ (Colombo Process) සභාපතීත්වය ශ්‍රී ලංකාවට හිමිවී ඇති අතර ඒ අනුව එහි සභාපතිත්ත්වය බංග්ලාදේශයෙන් ශ්‍රී ලංකාව වෙත පිරිනමා තිබේ. ස්විට්සර්ලන්තයේ ජිනීවාහි පිහිටි ශ්‍රී ලංකා නිත්‍ය නියෝජිත කාර්යාලයේදී ශ්‍රී ලංකාව සභාපතීත්වය භාරගත්බව විදේශ කටයුතු අමාත්‍යාංශය පවසයි.ආසියානු රටවලින් එතෙර රැකියාවලට සහ කොන්ත්‍රාත් පදනම මත යැවෙන ශ්‍රමිකයන් පිළිබඳ කළමනාකරණයට අදාළ කලාපීය උපදේශන ක්‍රියාවලියක් වන කොළඹ ක්‍රියාවලිය රටවල් රැසකින් සමන්විත වන අතර ඇෆ්ඝනිස්ථානය, බංග්ලාදේශය, චීනය, ඉන්දියාව, ඉන්දුනීසියාව, නේපාලය, පාකිස්තානය, පිලිපීනය, ශ්‍රී ලංකාව, තායිලන්තය හා වියට්නාමය ඊට ඇතුළත් බවද එම අමාත්‍යාංශය පෙන්වා දෙයි.පසුගිය 2003 වසරේ කොළඹදී පවත්වන ලද ශ්‍රමිකයන් විදේශගත කරන ආසියානු රටවල අමාත්‍යවරුන්ගේ රැස්වීමකදී ගනුලැබූ තීරණයකට අනුව කොළඹ ක්‍රියාවලිය ආරම්භකර තිබේ.කලින් ඉදිරිපත් කරන ලද නිර්දේශ ක්‍රියාත්මක කිරීමේ ප්‍රගතිය සමාලෝචනය කරමින් ඉදිරි ක්‍රියාමාර්ග ආරම්භ කළයුතු ක්ෂේත්‍ර හඳුනා ගැනීමට මෙම කණ්ඩායම පසුගිය 2004 වසරේ පිලිපීනයේ මැනිලා නගරයේදීද, 2005 වසරේ ඉන්දුනීසියාවේ බාලි නගරයේදීද, 2011වසරේ බංග්ලාදේශයේ ධකා නගරයේදීද රැස්විය.කොළඹ ක්‍රියාවලියේ ලේකම් කාර්යාලය වශයෙන් ක්‍රියාකරන්නේ ස්විට්සර්ලන්තයේ ජිනීවාහි මූලස්ථානය පිහිටි සංක්‍රමිණිකයන් පිළිබඳ අන්තර්ජාතික සංවිධානයයි.සභාපතීත්වය පැවරීමේ අවස්ථාවේදී අදහස් දක්වමින් එක්සත් ජාතීන්ගේ සංවිධානයේ ජිනීවාහි ශ්‍රී ලංකා නිත්‍ය නියෝජිත සහ තානාපති රවිනාථ ආරියසිංහ මහතා සඳහන් කළේ, ශ්‍රී ලංකාවේ වැඩකරන ජනගහනයෙන් සියයට 21ක් එතෙර රැකියාවල නිරත බවත් එයින් සියයට 46ක් ශ්‍රී ලංකා කාන්තාවන් වන බවත්ය.මේ අතර ශ්‍රමික සංක්‍රමණය සම්බන්ධයෙන් විශේෂ උනන්දුවක් දක්වන ශ්‍රී ලංකාව මේ අංශයෙන් ලබාඇති අත්දැකීම් කොළඹ ක්‍රියාවලියට එක්වන අතර මෙම සේවක පිරිස උපයන මුදලට වඩා සමස්තයක් වශයෙන් ඔවුන් වැදගත්වන අතර එකමුතුව ඔවුන් නඟන හඬ ඉතා ප්‍රබල බවද හෙතෙම පෙන්වාදී තිබේ.සාමාජික රටවලට උපරිම ප්‍රතිලාභ අත්වන අයුරින් සාමාජික රටවල් සමඟ එක් වී සභාපතීත්වය දරන රට වශයෙන් ශ්‍රී ලංකාව මෙම ක්‍රියාවලිය සම්බන්ධයෙන් මාර්ග සිතියමක් සකස් කිරීමට අදහස් කරන බව ද ඒ මහතා සඳහන්කර ඇත.එළඹෙන 2015 වසරෙන් පසු සංවර්ධන න්‍යාය පත්‍රයේ ප්‍රමුඛ ක්ෂේත්‍රයක් ලෙස මෙම අංශය කෙරෙහි විශේෂ අවධානයක් යොමුකරන අතර ප්‍රශස්ත භාවිතයන්, සුදුසුකම් පිළිගත් ක්‍රියාවලියක්, අවම වැටුප් මෙන්ම මෙම සේවකයන් යන රටවලදී සේවා තත්ත්වයන් වැඩිදියුණු කිරීම හා අර්බුද අවස්ථාවලදි ඔවුන්ට ආධාරදීම ප්‍රමුඛ ක්ෂේත්‍ර ලෙස පිළිගනු ලබන බවද විදේශ කටයුතු අමාත්‍යාංශය කියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>29</day>
    </date>
    <link>http://www.dinamina.lk/2013/10/29/_art.asp?fn=n13102917</link>
    <topic>ගොම කුරුමිණි රෝගය සැදුණු දරුවෙක් හෝමාගමින් හමුවෙලා</topic>
    <author>සන්ධ්‍යා කරුණාරත්න</author>
    <content>ගවයන් සමඟ නිතර ගැවැසෙමින් ජීවත් වන කුඩා දරුවන්ට ගොම කුරුමිණි රෝගය වැළඳීමේ අවදානමක් පවතින බව ළමා රෝග විශේෂඥ වෛද්‍ය දීපාල් පෙරේරා මහතා පවසයි.රෝගයට ගොදුරු වී සිටින දරුවන්ගේ මළපහ සමඟ මේ කුරුමිණි විශේෂය පිට වී ඉහළ යන බව දක්නට ලැබෙන බව ද වෛද්‍යවරයා පැවැසුවේය.මේ රෝගයට ගොදුරු වන දරුවන් දැක ගත හැක්කේ කලාතුරකින් බවත් එවැනි දරුවකු මෑතකදී මහරගම - හෝමාගම ප්‍රදේශයෙන් හමු වූ බවත් ඒ මහතා ප්‍රකාශ කළේය.ගොම කුරුමිණි රෝගයට ප්‍රතිකාර පවතින අතර දරුවකු මේ රෝගයට ගොදුරු වී සිටින්නේ නම් ප්‍රතිකාර ලබා ගැනීමට වහාම ළඟම ඇති රජයේ රෝහලකට ගෙන යා යුතු ය.ගවයන් ආශ්‍රිතව ජීවත් වන සෞඛ්‍ය තත්ත්වය දුර්වල දරුවන් මේ රෝගයට ගොදුරු වන්නේ යැයි ද කුරුමිණියන් ශරීරගත වීමෙන් දරුවාගේ ‍වර්ධනය හීන වන්නේ යැයි ද හෙතෙම පැවැසීය.ආහාර අරුචිය, වමනය, බඩේ වේදනාව, වර්ධනය අඩු වීම, පණු රෝග යනාදී රෝග ලක්ෂණ මේ රෝගය ආශ්‍රිතව පවතින බව ද වෛද්‍ය දීපාල් පෙරේරා මහතා පැවැසුවේය.වයස අවුරුද්දේ සිට අවුරුදු 12 පමණ වන තෙක් දරුවන් අතර මේ රෝගය බහුලව දක්නට ලැබේ. ගවයන් ආශ්‍රිතව ජීවත් වුවත් පිරිසිදු සෞඛ්‍යයකින් යුක්තව දෙපා ආවරණය වන පරිදි පාවහන් පැළැඳීමෙන් රෝගයෙන් ආරක්ෂා විය හැකිය.විශේෂයෙන්ම ඉන්දියාව වැනි රටවල දරුවන් මේ රෝගයට බහුලව ගොදුරු වන බවත් එම රටවල ගවයන් වැඩි වීම ඊට හේතුව බවත් හෙතෙම කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>29</day>
    </date>
    <link>http://www.dinamina.lk/2013/10/29/_art.asp?fn=n13102918</link>
    <topic>දුරකථනයෙන් ඉවතලන බැටරියකින් ජල ලීටර් 30,000ක් දූෂණය වෙනවා</topic>
    <author>#සිතාරා සේනානි සහ සන්ධ්‍යා කරුණාරත්න</author>
    <content>ජාතික විස නිවාරණ සතිය අරඹමින් ජාතික රෝහලේ කාර්මික අපද්‍රව්‍ය බැහැර කිරීමේ ව්‍යාපෘතිය ඊයේ (28) ආරම්භ කැරිණි.සෞඛ්‍ය අමාත්‍යාංශය සහ ජාතික විස තොරතුරු මධ්‍යස්ථානය එක්ව අරඹන ලද ජාතික විස නිවාරණ සතිය ඊයේ ආරම්භ වූ අතර, නොවැම්බර් 3වැනිදා තෙක් එය ක්‍රියාත්මක වේ.දෛනිකව වස විස ශරීරගත වීම නිසා ප්‍රතිකාර සඳහා රෝහල්ගතවන්නන්ගේ සංඛ්‍යාව ඉහළ යමින් තිබෙන බැවින් ජාතික විස නිවාරණ සතියක් ප්‍රකාශයට පත් කරන ලෙස සෞඛ්‍ය ඇමැතිවරයා උපදෙස් දී තිබේ.ජාතික රෝහලේ ඉවත දමන ඉලෙක්ට්‍රොනික උපකරණ සියල්ල එක්රැස්කර මධ්‍යම පරිසර අධිකාරිය වෙත භාර දීම ජාතික විස නිවාරණ සතිය ආරම්භ කැරුණු ඊයේ දිනයේ ‍සිදුකැරිණි. මධ්‍යම පරිසර අධිකාරිය මැලේසියාව හා චීනය වැනි රටවල් සමඟ සාකච්ඡා කර අප රටේ ඉලෙක්ට්‍රොනික අපද්‍රව්‍ය එම රටවල ප්‍රතිචක්‍රීකරණය සඳහා යොමු කිරීමේ වැඩපිළිවෙළක් මේ වනවිට ආරම්භ කැර තිබේ. එමෙන්ම ජංගම දුරකථන සේවා සපයන සමාගම් සමඟ සාකච්ඡා කර ඉවතලන ජංගම දුරකථන සහ උපාංග ඔවුන්ගේ ප්‍රතිචක්‍රීකරණ මධ්‍යස්ථානවල දී විනාශ කිරීමට ද කටයුතු යොදා ඇත. මේ නිසා කාර්මික අපද්‍රව්‍ය විනාශ කිරීම හා ප්‍රතිචක්‍රීකරණය කිරීම අත්‍යවශ්‍යව ඇතැයි එම නිලධාරීහු අවධාරණය කරති.විස ශරීරගතවීම හේතුවෙන් වාර්ෂිකව පුද්ගලයන් 120,000ක් පමණ රෝහල්ගත කැරෙති. එමෙන්ම පුද්ගලයන් 1000 -1500 අතර ප්‍රමාණයක් මරණයට පත්වෙති. වස විස ශරීරගතවීමෙන් රෝගී වන්නන් අතුරින් බහුතරය එනම් 55,000 - 60,000 අතර ප්‍රමාණයක් පළිබෝධ නාශක විසවීම නිසාත්, 20,000ක් පමණ ඖෂධ විසවීම සහ විවිධ විස පැළෑටි වර්ග සියදිවි නසා ගැනීමට යොදාගැනීම නිසාත් බරපතළ සංකූලතාවන්ට ලක් වේ. සර්පයන් දෂ්ඨ කිරීම නිසා වාර්ෂිකව 40,000 - 45,000 අතර ප්‍රමාණයක් රෝහල්ගත වේ. ඖෂධ මෙන්ම පළිබෝධ නාශක ළමයින්ට පහසුවෙන් ලබාගත හැකි ස්ථානවල තැබීම නිසා ළමයින් අතර හදිසි විසවීම් වාර්තාවීම ඉහළ ගොස් ඇත. වර්තමානයේ කාර්මීකරණයත් සමඟ බැහැර කරන කාර්මික අපද්‍රව්‍ය විශේෂයෙන් ඉලෙක්ට්‍රොනික උපකරණ හේතුවෙන් බරපතළ ලෙස ආහාර, ජල, වායූ සහ පාංශු දූෂණ මඟින් පුද්ගලයන් රෝගාබාධවලට ගොදුරුවීම ඉහළ ගොස් ඇත. තත්ත්වයෙන් බාල ඉලෙක්ට්‍රොනික උපකරණ බහුල වශයෙන් මෙරටට ගෙන්වීම නිසා කෙටි කාලයක දී ඒවා අක්‍රීයවීම නිසා පරිසරයට මුදාහරිනු ලබයි. එසේ මුදාහරින ඉලෙක්ට්‍රොනික උපකරණවල මිනිසාට අහිතකර බැරලෝහ වන කැඩ්මියම්, ඊයම්, රසදිය, තුත්තනාගම් වැනි බැර ලෝහ අන්තර්ගත වේ. ජංගම දුරකථනයෙන් ඉවතලන බැටරියකින් ජල ලීටර් 30,000ක් දූෂණය වන බව විද්‍යාඥයන්ගේ මතයයි. එමෙන්ම පරිගණක, මුද්‍රණ යන්ත්‍ර, රූපවාහිනී යන්ත්‍ර, ගුවන් විදුලි යන්ත්‍ර, ජංගම දුරකථන සහ වෙනත් විද්යුත් උපකරණ බහුල වශයෙන් පරිසරසට එකතු කරන කාර්මික අපද්‍රව්‍ය වේ.ජාතික විස නිවාරණ සතිය අරඹමින් ජාතික රෝහලේ කාර්මික අපද්‍රව්‍ය බැහැර කිරීමේ ව්‍යාපෘතිය ආරම්භ කිරීමේ අවස්ථාවට සෞඛ්‍ය සේවා අධ්‍යක්ෂ ජනරාල් වෛද්‍ය පාලිත මහීපාල, ජාතික රෝහලේ නියෝජ්‍ය අධ්‍යක්ෂ වෛද්‍ය සිරිල් ද සිල්වා, විස තොරතුරු මධ්‍යස්ථානයේ අධ්‍යක්ෂ වෛද්‍ය වරුණ ගුණතිලක මහත්වරු ඇතුළු පිරිසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>29</day>
    </date>
    <link>http://www.dinamina.lk/2013/10/29/_art.asp?fn=n13102919</link>
    <topic>ඉපැරණි පොකුණ විනාශය අතළඟ</topic>
    <author>අමිල ප්‍රභාත් වනසිංහ</author>
    <content>අනුරාධපුර මහමෙව්නා උයනේ බුද්ධ ශ්‍රාවක භික්ෂු විශ්ව විද්‍යාලය අසලින් රුවැන්වැලි මහාසෑය දක්වා ගමන් ගන්නා මාර්ගය ආසන්නව පිහිටා ඇති ඉපැරණි පොකුණ දැඩි ලෙස අපවිත්‍රව පවති.වන්දනාමාන කිරිමට දෛනිකව විශාල පිරිසක් පැමිනෙන අතර ඔවුන් ඉවතලන කෑම පැකට්,බෝතල් ඇතුළු ද්‍රව්‍ය මෙම පොකුණට බැහැර කරිමෙන් පොකු‍ණෙහි ඇති ජලයද දැඩි අපිරිසිදු තත්ත්වයට පත්ව තිබේ.මෙලෙස අපිරිසිදු තත්වයට ලක්වෙමින් විනාශවි යන මෙම ඉපැරණි පොකුණ සංරකෂණය කිරිම කාලෝචිත ක්‍රියාවක් බව ජනතාව පෙන්වාදෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>29</day>
    </date>
    <link>http://www.dinamina.lk/2013/10/29/_art.asp?fn=r1310291</link>
    <topic>මරදන්කල්ල සුසාන භූමියට බලෙන් පැන්න සිවිල් ආරක්‍ෂකයා එළවළු කොරටුවක් දාලා</topic>
    <author>@ අනුරාධපුර - මධ්‍යම විශේෂ</author>
    <content>මිහින්තලය මරදන්කල්ල ප්‍රදේශයේ පිහිටි පොදු සුසාන භූමිය එළිපෙහෙළි කරමින් සිවිල් ආරක්‍ෂක බළකායේ නියාමකවරයකු පෞද්ගලික වගාවක් ආරම්භ කිරීමට කටයුතු කරන බව ප්‍රදේශවාසීන් පවසති.මිහින්තලය ප්‍රාදේශිය ලේකම් කොට්ඨාශයේ මරදන්කල්ල 581 ග්‍රාමසේවා තුලානේ පවුල් 80කට ආසන්න පිරිසක් පදිංචිව සිටින අතර ප්‍රදේශවාසීන්ගේ පහසුව උදෙසා විශ්‍රාමලත් ගුරුවරයකු විසින් ඔහුට අයත් පෞද්ගලික ඉඩමකින් අක්කර දෙකක භූමි ප්‍රමාණයක් පොදු සුසාන භූමිය සඳහා මීට වසර කිහිපයකට ඉහත දී පරිත්‍යාග කර ඇත.දින කිහිපයකට ඉහත දී මිහින්තලය පිහිටි සිවිල් ආරක්‍ෂක බළකා කදවුරට අනුයුක්තව කටුපොත ප්‍රදේශයේ පිහිටි ගොවිපොළේ සේවය කරන සිවිල් ආරක්‍ෂක බළකායේ නියාමකවරයකු විසින් පොදු සුසාන භූමියේ අක්කර භාගයක් පමණ භූමි ප්‍රමාණයක් එළිපෙහෙළි කර වගා කටයුතු කිරීම සඳහා සුදානම් වෙද්දී මරදන්කල්ල එක්සත් මරණාධාර සමිතියේ නිලධාරීන් හා සෙසු සාමාජිකයන් ඊට දැඩි විරෝධය පල කර තිබේ.එහෙත් නියාමකවරයා ප්‍රදේශවාසීන්ගේ විරෝධය ගණනකට නොගෙන වගාව සඳහා සුසාන භූමිය එළි පෙහෙළි කිරීම් සිදුකර ඇත.ප්‍රදේශවාසීන් පවසන්නේ මරදන්කල්ල ගම්මානයට තවත් සුසාන භූමියක් තිබුණත් එය ගම්මානයට සැතපුම් දෙකක් පමණ දුරින් පිහිටීම නිසා මෘත දේහයන් එහි රැගෙන යාමට අපහසු හෙයින් විශ්‍රාමලත් ගුරු මහතා විසින් මේ භූමිය මීට වසර කිහිපයකට පමණ ඉහත දී පරිත්‍යාග කළ බවයි.මේ සම්බන්ධයෙන් මිහින්තලය ප්‍රාදේශිය ලේකම්වරයාට ද පැමිණිලිකර නියාමකවරයාට එරෙහිව නීතියානුකූලව පියවර ගැනීමට කටයුතු කරන බව ද ප්‍රදේශවාසීහු පැවැසූහ.සිවිල් ආරක්‍ෂක බළකා නියාමකවරයා සුසාන භූමිය ඔහුගේ පෞද්ගලික බූදලයක් යැයි සිතා කිසිදු ලැජ්ජාවකින් තොරව පෞද්ගලික භෝග වගාවක් සඳහා එළි පෙහෙළි කරන බව ප්‍රදේශවාසීන් පැවැසූ අතර වහාම එම ක්‍රියාව නතර කර සුසාන භූමියට අයිති භූමි භාගය නිදහස් කිරීමට ප්‍රදේශයේ බලධාරීන් ක්‍රියාත්මක විය යුතු බව ඔවුහු අවධාරණය කළහ.මේ සම්බන්ධයෙන් මිහින්තලය ප්‍රාදේශිය ලේකම්වරයාගෙන් කළ විමසීමක දී ඒ මහතා කියා සිටියේ සුසාන භූමියේ කිසියම් වගා කටයුත්තක් සඳහා සිවිල් ආරක්‍ෂක බළකා නියාමකවරයා සිදුකළ එළිපෙහෙළි කිරීම මේ වන විට නතර කර ඇති බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>29</day>
    </date>
    <link>http://www.dinamina.lk/2013/10/29/_art.asp?fn=r1310292</link>
    <topic>හිල්වුඩ් බාලිකාවන්ගේ සතුටු සිනා</topic>
    <author>ඡායාරූප - කටුගස්තොට සමූහ - ගාමිණි චන්ද්‍රසේන</author>
    <content>මහනුවර පැරැණිම බාලිකා විදුහලක් වන හිල්වුඩ් බාලිකා විදුහල් ආදී ශිෂ්‍යාවන් හා වත්මන් සිසු ගුරු පිරිස එක්ව වාර්ෂිකව මහනුවර පවත්වන ‘කැන්ටලුපේයා’ විනෝද මේලාව පසුගිය 25, 26, 27 දිනවල කැන්ඩි සිටි සෙන්ටර් පරිශ්‍රයේ දී පැවැත්විණි.විවිධ භාණ්ඩ අලෙවි සල් විනෝද ක්‍රීඩාවලින් සමන්විත වූ මේ මේලාවට ඉතා විශාල පිරිසක් සහභාගි වූ අතර හිල්වුඩ් විදුහල්පතිනි එස්. කේ. හෙට්ටිගේ මහත්මිය හා තුසිත විජේසේන මහතා අතින් ප්‍රදර්ශනය විවෘත කෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>29</day>
    </date>
    <link>http://www.dinamina.lk/2013/10/29/_art.asp?fn=r1310293</link>
    <topic>හොරොව්පොතානට අලි ගහද්දී බලධරයන් ගොරව ගොරවා බුදි</topic>
    <author>අමිල ප්‍රභාත් වනසිංහ හා ගයාන් රාජපකෂ</author>
    <content>හොරොව්පොතාන,පරන්ගියාවාඩිය අංක149 තුළානයට අයත් ගම්මාන රැසකට මේ දිනවල කඩාවදින වන අලි රංචු හේතුවෙන් ජනතාව ගැටලු රැසකට මුහුණ පා සිටිති.මෙලෙස ගම් වදින අලින් ජනතාවගේ නිවාස කඩා බිඳ දමමින් දැඩි ලෙස හානි සිදුකර තිබේ.නිවාසවල බිත්ති පෙරලමින් ගබඩාකර ඇති වී වැනි දාන්‍ය වර්ග මේ අලි කා දමන බවත් සිය ජිවිතවලට දැඩි අවධානමක් ඇති වී තිබෙන බවත් ජනතාව පවසති.දෛනිකව උදෑසන හය වන විටත් සවස හත වන විටත් අලින් ගම්මානයට කඩාවදින අතර ජනතාවගේ සියලු කටයුතුවලට මේ නිසා බාධා මතුවී තිබේ.කෘෂිකර්මාන්තය සිය ආර්ථිකය කොටගත් එම ජනතවගේ බෝග වගාවන් වන පොල්,කෙසෙල්,වී,මුං,කුරහන් ආදිය වන අලින් විසින් විනාශකර දැමීම නිසා ජනතාව දැඩි අසිරුතාවට පත්ව සිටිති.බණ්ඩාර කුඹුක් වැව ,දිය තිත්ත වැව,සේරුනෑව,මුස්ලිම් වලහිද්ද වැව ගම්මානවල පදිංචි දහස් සංඛ්‍යාත ගොවිජනතාව මේ නිසා පිඩාවට ලක්ව ඇති අතර තමන්ගේ ගැටලුවලට නිසි විසඳුම් ලබා දෙන ලෙස ඔවුන් බලධාරින්ගෙන් ඉල්ලිම් කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>29</day>
    </date>
    <link>http://www.dinamina.lk/2013/10/29/_art.asp?fn=r1310294</link>
    <topic>තිස්සමහාරාම කාවන්තිස්සපුරයේ අත්කම් ගම්මානයක් ඉදිකරයි</topic>
    <author>හම්බන්තොට දිස්ත්‍රික් සමූහ - පී. ඩබ්ලිව්. කොඩිතුවක්කු</author>
    <content>තිස්සමහාරාම මැතිවරණ කොට්ඨාසයේ කාවන්තිස්සපුර අලුතෙන් ශිල්ප අත්කම් ගම්මානයක් ඉදිකෙරේ. ශ්‍රී ලංකා ඉන්දියානු මිත්‍රත්වය මත ඉන්දියානු රජයෙන් රුපියල් දස ලක්ෂ විස්සක මුදලක් ශිල්ප අත්කම් ගම්මානය ඉදිකිරීම සදහා ජාතික ශිල්ප සභාවට ලැබී ඇත‍ප්‍රදේශයේ නිපදවන අත්කම් භාණ්ඩ සහ පිටතින් ගෙනෙන භාණ්ඩද මෙහි අලෙවි කරයි. භාණ්ඩ නිෂ්පාදන හා අලෙවි කුටි දහයක් පළමු අදියරේ ඉදිකරයි.ගම්මානය අක්කර පහක භූමිභාගයක පැතිර පවතී.කතරගමට නුදුරු කතරගම කොළඹ ප්‍රධාන බස් පාරට මුහුණලා කාවන්තිස්සපුර මෙම ශිල්ප අත්කම් ගම්මානයෙන් දකුණු පළාතට පැමිණෙන පිරිස්වලට අත්කම් භාණ්ඩ මිලදී ගැනීමට හැකිවෙයි. ගම්මානය 2014 මාර්තු මාසයේදී විවෘත කරයි.ගම්මානය ඉදිකිරීමට මුල්ගල් තැබීම පසුගියදා සම්ප්‍රදායික කර්මාන්ත හා කුඩා ව්‍යවසාය සංවර්ධන ඇමැති ඩග්ලස් දේවානන්ද ඉන්දියානු මහ කොමසාරිස් වයි. කේ. සිංහායන මහත්වරුන් විසින් සිදු කරන ලදී.අමාත්‍යාංශයේ ලේකම් වී. සිවඥානසෝති, ජාතික ශිල්ප සභාවේ සභාපති බුද්ධි කීර්තිසේන යන මහත්වරුන් සහ ජාතික ශිල්ප සභාවේ අධ්‍යක්ෂවරුන් කීපදෙනෙක්ද හස්ත කර්මාන්ත පුහුණු උපදේශිකාවන් පිරිසක්ද මීට සහභාගි වූහ.මෙවැනිම අත්කම් ශිල්ප ගම්මානයක් යාපනයේ කයිතඩි ප්‍රදේශයේද ඉදිකෙරෙන බව සම්ප්‍රදායික කර්මාන්ත හා කුඩා ව්‍යවසාය සංවර්ධන අමාත්‍යාංශයේ ලේකම් වී. සිවඥානසෝති මහතා රැස්ව සිටි පිරිසට කරුණු පැහැදිලි කරමින් පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>29</day>
    </date>
    <link>http://www.dinamina.lk/2013/10/29/_art.asp?fn=r1310295</link>
    <topic>දරුවා පාසලට යවා අම්මලා ගණිකා වෘත්තියේ</topic>
    <author>තෙන්නකෝන් කුලසේකර</author>
    <content>දරුවන් පාසල්වලට ගෙන එන ඇතැම් අම්මලා ත්‍රිවීල් අයියලාගේ අනියම් ආදායම් මාර්ගයක් බවට පත්වී ඇති බව අනුරාධපුරයෙන් වාර්තා වේ.පවුල් ජීවිත අවුල්කර දරුවන්ට යන එන මං අහිමිකරන අම්මලා ගණිකා වෘත්තියේ යොදවා අතමිට සරුකැර ගන්නා ත්‍රිරෝද රථ රියැදුරන් පිළිබඳ පොලිස් ඇස තවමත් ගැටී නැත්තේ මන්දැයි ජනතාව ප්‍රශ්න කරති.දරුවන් පාසල්වලට රැගෙන එන අම්මලා තැරව්කාර ගැහැණුන් යොදවා ජංගම දුරකථන, උපයෝගි කොටගෙන පැය දෙක තුනකට අලෙවි කැර මුදල් උපයන ඇතැම් ත්‍රිරෝද රථ රියැදුරන් කප්පම් ලෙස පොලිස් නිලධාරින්ට මෙම අම්මලාම ලබා දෙන බවටද තොරතුරු අනාවරණය වේ.දරුවන් සමඟ නගරයට එන බොහෝ අම්මලා හොඳ හෝටලයකින් රසට කාබී ගණිකාවන් බවට පත්වී අතමිට මුදල් ගුලි කැරගෙන නිවෙසට යෑමට බොහෝ කැමැත්තක් දක්වන බවද ඔවුන් ජාවාරමේ යොදවන ත්‍රිරෝද හිමියෝ පවසති.නිසි වයස සම්පුර්ණ වීමත් ඕනෑවටත් වඩා නීත්‍යානුකූල ලැගුම්හල් තිබීමත් දෙදෙනාගේම කැමැත්තත් කිසිවකු විරුද්ධ නොවීමත් මෙම ගණිකා ජාවාරම දිනෙන් දින ජනප්‍රිය වීමට හේතුවී ඇති බව ද පැවසේ.පවුල් ජීවිත අවුල්කැර දරුවන්ට යන එන මං නැතිකරන අම්මලාගේත් ත්‍රිවිල් අයියලාගේත් ගණිකා ජාවාරම මැඩපැවැත්වීම පොලිසියේ මෙන්ම සියලු වගකිව යුත්තන්ගේ යුතුකම වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>29</day>
    </date>
    <link>http://www.dinamina.lk/2013/10/29/_art.asp?fn=r1310296</link>
    <topic>කොළඹ ජාතික රෝහලේ හෘද රෝග අංශයට අති නවීන කැතීට පර්යේෂණ යන්ත්‍ර දෙකක්</topic>
    <author>බොරැල්ල විශේෂබන්දුල අලහකෝන්</author>
    <content>කොළඹ ජාතික රෝහලේ හෘදරෝග අංශයට අති නවීන කැතීට පර්යේෂණ යන්ත්‍ර 2ක් ඕස්ට්‍රියානු රජයේ ණය සහනාධාර යටතේ ලැබී තිබේ.හෘද රෝගීන්ගේ හදවත් විවෘත නොකර හෘද රෝග ආශ්‍රීතව පර්යේෂණ සහ ප්‍රතිකාර නහර තුළින් දිවෙන ප්ලාස්ටික් සියුම් නාලයක ආධාරයෙන් සිදුකෙරෙන අතිනවීන යන්ත්‍ර දෙකක් සමඟ ජාතික රෝහලේ හෘද රෝග අංශය මගින් හෘද රෝග ප්‍රතිකාර වඩාත් පුළුල් අන්දමින් සිදුකිරීමට ඉඩ ලැබෙන බව කොළඹ ජාතික රෝහලේ අධ්‍යක්ෂ වෛද්‍ය අනිල් ජාසිංහ මහතා පැවැසීය.හෘදයාබාධ රෝගීන් වෙනුවෙන් 1998 වසරේ දී ප්‍රථම වතාවට ඇන්ජියෝග්‍රෑම් පර්යේෂණ ‍යන්ත්‍රයක් ජාතික රෝහලේ ස්ථාපිත කර ඇති අතර දැනට සවිකෙරෙමින් පවතින අතිනවීන කැතීට පර්යේෂණ යන්ත්‍රදෙක ශ්‍රී ලංකාවට ප්‍රථම වතාවට ලැබී ඇති බවද අනිල් ජාසිංහ මහතා පැවැසීය.ජාතික රෝහලේ කැතීට පර්යේෂණ යන්ත්‍ර නවීකරණය කිරීමේ ව්‍යාපෘතිය සඳහා වැයවන මුළු මුදල රුපියල් මිලියන 600කි.හෘදයාබාධ ආශ්‍රිතව ජාතික රෝහලට ඇතුළත් කරන රෝගීන් වාට්ටුවලට නොයවා හෘදරෝග අංශයට යොමුකිරීම දැනට ක්‍රියාත්මක වන අතර එය දවසේ පැය 24 පුරා ක්‍රියාත්මක සේවාවක් බව හෘද රෝග අංශ ඒකකය භාර හෙද නිලධාරි අරුණ සුරවීර මහතා පැවැසීය.මේ නවීන කැතීට පර්යේෂණ යන්ත්‍ර දෙක ජාතික රෝහලේ ස්ථාපිත කිරීමේ කටයුතු කිරීම දකුණු අප්‍රිකාවේ පිලිප්ස් ආයතනයේ විශේෂඥ ලිනට් බ්ලැකි මහත්මියගේ අධීක්ෂණය යටතේ සිදුකෙරෙන බව ඕස්ට්‍රියානු ව්‍යාපෘතිය භාර ෆිමියර් ඉන්ටර්නැෂනල් ආයතනය පවසයි.දැනට ඇති යන්ත්‍ර මගින් හෘදයාබාධ රෝගීන් 200කට පමණ ප්‍රතිකාර සිදුකෙරෙන බව අරුණ සුරවීර මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>29</day>
    </date>
    <link>http://www.dinamina.lk/2013/10/29/_art.asp?fn=r1310297</link>
    <topic>පොදු රාජ්‍ය මණ්ඩලීය රාජ්‍ය නායක සමුළුව මෙරටට ලද ආශිර්වාදයක්</topic>
    <author>කළුතර මධ්‍යම සමූහ හා කළුතර විශේෂ</author>
    <content>පොදු රාජ්‍ය මණ්ඩල රාජ්‍ය නායක සමුළුව ශ්‍රී ලංකාව වැනි රටක් ලද මහත් ආශිර්වාදයක් යැයි ලොව වැඩිම බස් රථ ආකෘති හිමිකරු ලෙස ගිනස් වාර්තාව හිමි කරගෙන සිටින බ්‍රිතාන්‍ය ජාතික ජේෆ් ප්‍රයිස් මහතා පැවැසීය.ඒ මහතා එසේ පැවසුවේ කළුතර රෝයල් ෆාම් හෝටලයේ පැවැති ප්‍රවෘත්ති සාකච්ඡාවකදීය. ජේෆ් ෆ්‍රයිස් මහතා මෙසේද කීවේය. ලංකාව ඉතා ලස්සන රටක්. මෙහි සංචාරය කිරීමට බ්‍රිතාන්‍ය ජාතිකයන් මහතා කැමැත්තක් දක්වනවා.ජේෆ් ප්‍රයිස් මහතා සතුව මේ වනවිට ඇති බස් ආකෘති සංඛ්‍යාව 12958කි.තම බිරියව ලින්ඩා ප්‍රයිස් මහත්මිය සමග ඔහු මෙවර ශ්‍රී ලංකාවට පැමිණ සිටිනුයේ 10වැනි වරටය.මේ සංචාරයේදී ඔහු ශ්‍රී ලංකාවෙන් බස් ආකෘති 67ක් සොයාගෙන තිබේ.ඉන් දෙකක් ශ්‍රී ලංකාවේ නිෂ්පාදනයන් වීම විශේෂයකි. ශ්‍රී ලාංකික නිෂ්පාදන දෙකෙන් එකක් දැවයෙන් තැනූ එකකි. අනෙක ප්ලාස්ටික්ය. වයස අවුරුදු 10දී විනෝදාංශයක් ලෙස ඔහු ආරම්භ කළ මේ බස් ආකෘති එකතු කිරීම අද ඔහුගේ ජීවනෝපායද වී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>29</day>
    </date>
    <link>http://www.dinamina.lk/2013/10/29/_art.asp?fn=s1310291</link>
    <topic>ශ්‍රී ලංකා පාසල් පාපන්දු ක්‍රීඩකයන්ගෙන් මුදල් එකතු කිරීම පිළිබඳ මැසිවිල්ලක්</topic>
    <author>ප්‍රින්ස් ගුණසේකර</author>
    <content>තායිලන්තයේ පැවැත්වෙන පාපන්දු තරගාවලියකට සූදානම්වන ශ්‍රී ලංකා පාසල් පාපන්දු කණ්ඩායමේ ක්‍රීඩකයකුගෙන් රුපියල් 60,000 බැගින් ලබා ගැනීමට පාසල් පාපන්දු සංගමය කටයුතු යොදා ඇත. මේ හේතුවෙන් ඇතැම් ක්‍රීඩකයන්ගේ මව්පියෝ බලවත් අපහසුතාවට ලක්ව සිටිති.පාසල් ක්‍රීඩකයන් සහභාගිවන විදෙස් තරගාවලි සංවිධානය කිරීමේ දී මුදල් අය කිරීම අධ්‍යාපන අමාත්‍යංශය තහනම් කර තිබියදී පාසල් පාපන්දු සංගමය මෙලෙස මුදල් එකතු කිරීම නීති විරෝධී ක්‍රියාවක් බව ඇතැම් මව්පියෝ චෝදනා කරති.මේ පිළිබඳව ශ්‍රී ලංකා පාපන්දු සම්මේලනයේ නිලධාරීන් දැන සිටිය ද කිසිදු ක්‍රියාමාර්ගයක් ගෙන නැතැයි මව්‍පියෝ මැසිවිලි නගමින් සිටිති. පාසල් පාපන්දු කණ්ඩායමේ පුහුණුවීම් මේ දිනවල බැද්දගාන පාපන්දු සංකීර්ණ ක්‍රීඩා පිටියේ සිදු කරන අතර ඒ සඳහා අවසරය ශ්‍රී ලංකා පාපන්දු සම්මේලනය ලබා දී ඇත.මේ පිළිබඳව පාසල් පාපන්දු සංගමයේ ලේකම් ශාන්ති මිල්ට්‍රස් ජයසූරිය මහතාගෙන් අප කළ විමසීමක දී පැවැසුවේ ශ්‍රී ලංකා පාපන්දු සම්මේලනය මගින් ක්‍රීඩකයන්ට නවාතැන් හා කෑම නොමිලේ ලබාදෙන බවයි. ක්‍රීඩකයන්ගෙන් මුදල් අයකිරීම තහවුරු කළ ඒ මහතා පැවැසුවේ තායිලන්තයේ කෙළවරක පිහිටි සැන්ඩ්‍රායි නගරයේ මේ තරගාවලිය පැවැත්වෙන බැවින් ගුවන් ප්‍රවේශ පත්‍රයට පමණක් රුපියල් 52,000ක් පමණ වැය වන බවයි. ශ්‍රී ලංකා පාසල් පාපන්දු සංගමය ක්‍රීඩකයන්ට අවශ්‍ය ඇඳුම්, බෑග්, රක්ෂණාවරණය, ලියාපදිංචි ගාස්තුව හා වීසා ගාස්තු ලබා දිය යුතු හෙයින් මේ මුදල් ප්‍රමාණවත් නොවන බව ද ජයසූරිය මහතා පෙන්වා දුන්නේය.‘තායිලන්තයේ වීසා එකට රුපියල් 9000ක් ඉල්ලනවා. පාසල් සංගමය ලිපි ලියා ඒ මුදල අඩු කර ගැනීමටයි කටයුතු කරමින් ඉන්නේ. නිලධාරීන් සිවුදෙනකු සංචාරයට එක්වෙන්නේ පෞද්ගලික මුදලින්.’ පාසල් පාපන්දු ලේකම්වරයා වැඩිදුරටත් පැවැසීය.තායිලන්තයේ පැවැත්වන පාසල් පාපන්දු තරගාවලිය නොවැම්බර් 6වැනිදා සිට 16වැනිදා දක්වා පැවැත්වෙන අතර ශ්‍රී ලංකා පාසල් පාපන්දු පිල නොවැම්බර් 3වැනිදා පිටත්වීමට නියමිතව ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>29</day>
    </date>
    <link>http://www.dinamina.lk/2013/10/29/_art.asp?fn=s1310292</link>
    <topic>සමස්ත පිරිමි ශූරතාව මැලේසියාවේ ශෂීකුමාර්ට</topic>
    <author>වර්නන් ගුණසේකර මහනුවර දිගන සිට...</author>
    <content>ශ්‍රී ලංකන් එයාලයින්ස් ගොල්ෆ් ක්ලැසික්ස් 2013 තරගාවලියේ සමස්ත පිරිමි ශූරතාව මැලේසියාවේ ආර්.සුබ්‍රමනියම් ශෂිකුමාර් ද, සමස්ත කාන්තා ශූරතාව පකිස්තානයේ කින් අමි ද හිමිකර ගත්හ.මහනුවර දිගන වික්ටෝරියා ගොල්ෆ් සමාජ පිටියේ දී සිවු දිනක් තිස්සේ පැවැති 14වැනි ශ්‍රී ලංකන් එයාලයින්ස් ගොල්ෆ් ක්ලැසික්ස් තරගාවලියට දෙස් විදෙස් ක්‍රීඩක ක්‍රීඩිකාවන් 170දෙනකු සහභාගි වූහ.මේ තරගාවලියේ දී ශ්‍රී ලංකා ජයග්‍රහණ වාර්තා වූයේ එක් ඉසව්වක දී පමණි. ඒ, කාන්තා 'ඒ' කොටසේ හැන්ඩිකැප් නෙට් තරගයේදීය. ජයග්‍රාහිකාව වූයේ සුවනීතා සෙල්වරත්න ය. ඉන්දියාවේ නීතු අග්‍රවාල් අනුශූරිය වූවාය.පිරිමි 'ඒ' කොටසේ හැන්ඩිකැප් නෙට් තරගය ජය ගැනීමට මැලේසියාවේ ලී කිම් ලියොව් සමත්විය. එහි අනුශූරතාව හිමිකර ගත්තේ හයි කුං යූ ස්ටීවන් ය.තරගාවලියේ ත්‍යාග ප්‍රදානෝත්සවය ශ්‍රී ලංකන් එයාලයින් සභාපති නිශාන්ත වික්‍රමරත්න මහතාගේ ප්‍රධානත්වයෙන් මහනුවර අර්ල්ස් රිජන්සි හෝටල‍යේ දී පෙරේදා රාත්‍රී පැවැති අතර ශ්‍රී ලංකන් ගුවන් සේවයේ ප්‍රධාන අලෙවි නිලධාරී ජී.ටී.ජයසීලන් මහතා ද ඊට සහභාගි විය.තරගාවලියේ සෙසු තරග ප්‍රතිඵල මෙසේය.පිරිමි 'බී' කොටසේ හැන්ඩිකැප් නෙට් - ශුරතාව- සැන් ජී සූ (චීනය), අනුශූරතාව – ලී යු හා (චීනය), කාන්තා 'බී' කොටසේ හැන්ඩිකැප් නෙට් - ශූරතාව – වීරා සිං (ඉන්දියාව), අනුශූරතාව – චා ඕං පිට් කුයි (මැලේසියාව), පිරිමි 'සී' කොටසේ හැන්ඩිකැප් නෙට් - ශූරතාව – ඕ බෙන් බින්ග් කිං (හොංකොං), අනුශූරතාව – රංජිත් කුමාර් නාගලිංගම් (ශ්‍රී ලංකාව).</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>29</day>
    </date>
    <link>http://www.dinamina.lk/2013/10/29/_art.asp?fn=s1310293</link>
    <topic>විස්සයි20 ලෝක කුසලාන ක්‍රිකට් ලබන වසරේ බංග්ලාදේශයේ දී</topic>
    <author/>
    <content>ලබන වසරේ බංග්ලාදේශයේ පැවැත්වීමට නියමිත විස්සයි20ලෝක කුසලාන ක්‍රිකට් තරගාවලියේ මූලික වටයට සුදුසුකම් ලබා සිටින කණ්ඩායම් අට කාණ්ඩ දෙකක් යටතේ තරග වදින අතර ශ්‍රී ලංකාව පළමු කාණ්ඩයෙන් තරගබිමට පිවිසෙයි. එංගලන්තය, දකුණු අප්‍රිකාව හා නවසීලන්තය සෙසු කණ්ඩායම් වෙති. බටහිර ඉන්දියා කොදෙව්, පකිස්තානය, ඔස්ට්‍රේලියාව දෙවැනි කාණ්ඩයෙන් තරග වදිති.පසුගිය තරගාවලියට කණ්ඩායම් 12ක් සහභාගි වූ අතර මෙවර තරගාවලියට කණ්ඩායම් 16ක් තරග වදින බැවින් තරගාවලියේ මුහුණුවර වෙනස්කිරිමට ද පියවර ගෙන තිබේ. ඔක්තෝබර් මස 8වැනිදා වනවිට විස්සයි20 ශ්‍රේණිගත කිරීම්වල ඉදිරියෙන් සිටින කණ්ඩායම් 8ට ‍ලෝක කුසලාන තරගාවලියේ 'සුපිරි කණ්ඩායම් 10' අතරට පිවිසීමට ඉඩ ලබා දී ඇත්තේ ඒ අනුවය. 9 හා 10 ස්ථානයේ පසුවන සත්කාරක බංග්ලාදේශය හා සිම්බාබ්වේ කණ්ඩායම්වලට ඉතිරි කණ්ඩායම් 6 සමග සුදුසුකම් ලැබීමේ තරගාවලියට සහභාගිවීමට සිදුවී තිබේ. සුදුසුකම් ලැබීමේ තරගාවලියේ ශූරයන් හා අනුශුරයන් ලෝක කුසලාන තරගාවලියේ ඉතිරි කණ්ඩායම් දෙක ලෙස තරගාවලියට එක්වනු ඇත.මාර්තු මස 16වැනිදා සිට අප්‍රේල් මස 6වැනිදා දක්වා පැවැත්වෙන විස්සයි20 ලෝක කුසලාන තරගාවලියේ ශ්‍රී ලංකාව සහභාගි වන පළමු තරගය මාර්තු මස 22දින දකුණු අප්‍රිකාව සමග පැවැත්වෙයි. මාර්තු 24දා ශ්‍රී ලංකාව හා සුදුසුකම් ලැබීමේ තරගාවලියේ අනුශූරයන් තරග වදියි. ශ්‍රී ලංකාව හා එංගලන්තය අතර තරගය පැවැත්වීමට නියමිතව ඇත්තේ මාර්තු මස 27වැනිදාය. ශ්‍රී ලංකාව හා නවසීලන්තය අතර තරගය මාර්තු 31දින පැවැත්වේ.කාන්තා තරග ඉසව්වේ මූලික වටයේ තරග හා පිරිමි තරග ඉසව්වේ මූලික වටයේ තරග නවීකරණය කරනු ලැබූ සිල්හෙට් ක්‍රීඩා පිටි‍යේ පැවැත්වෙනු ඇතැයි අයි.සී.සී. ය නිවේදනය කළේය. මීට අමතරව මිර්පූර් හා චිත‍ගොන් ක්‍රීඩාංගණවල දී ත් තරග කීපයක් පැවැත්වෙනු ඇතැයි එම නිවේදනයේ වැඩි දුරටත් සඳහන් වෙයි.කෙසේවුව ද විස්සයි20 ලෝක කුසලාන තරග පිටියක් ලෙස බංග්ලාදේශ ක්‍රිකට් පාලක මණ්ඩලය මගින් අයි.සී.සී.ය වෙත හඳුන්වා දුන් කොක්ස් බසාර් හී ක්‍රීඩාංගණයේ වැඩ කටයුතු නිමාවට පත්ව නොමැති බැවින් එම ක්‍රීඩාංගණය සැලකිල්ලට නොගැනීමට අයි.සී.සී‍.ය තීරණය කර තිබේ. එම ක්‍රීඩාංගණයේ සංවර්ධන කටයුතු සැප්තැම්බර් මස 30 වැනිදා අවසන් කළ යුතුව තිබූ අතර එය නොවැම්බර් මස 30වැනිදා දක්වා කල් දීමට ද අයි.සී.සී.ය තීරණය කර ඇත.කාන්තා ඉසව්ව සඳහා පසුගිය වසරේ කණ්ඩායම් අටක් තරග වැදුණු අතර මෙවර එය දහය දක්වා වැඩිකොට තිබේ. කණ්ඩායම් පහ බැගින් කාණ්ඩ දෙකක් යටතේ කාන්තා තරග ඉසව්වේ මුලික වටයේ තරග පැවැත්වේ.මෙවර තරගාවලියට සුදුසුකම් ලැබීමේ තරගාවලිය ලබන නොවැම්බර් මස 15 සිට 30 දක්වා එක්සත් අරාබි එමීර් රාජ්‍යයේ දී පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>29</day>
    </date>
    <link>http://www.dinamina.lk/2013/10/29/_art.asp?fn=s1310294</link>
    <topic>15න් පහළ තෙවැනි කොටසේ අවසන් ගැටුම කොළඹ ආනන්ද – කිරිඳිවැල අතර අද</topic>
    <author/>
    <content>අන්තර් පාසල් ක්‍රිකට් අවුරුදු 15න් පහළ තෙවැනි කොටසේ අවසන් මහා තරගය කොළඹ ආනන්ද විදුහල් 'සී' කණ්ඩායම හා කිරිඳිවැල මධ්‍ය මහා විදුහල අතර කැම්බල් පෙදෙස ක්‍රීඩාංගණයේ දී අද පැවැත්වෙයි.අවසන් පූර්ව තරගයේ දී කොළඹ ආනන්ද විදුහල වෙතින් වේයන්ගොඩ බණ්ඩාරනායක මධ්‍ය මහා විදුහල පරාජයට පත්වූ අතර කිරිඳිවැල මධ්‍ය මහා විදුහල වෙතින් පානදුර ශ්‍රී සුමංගල විදුහල පරාජය විය.අර්ධ අවසන් වටයේ දී ආනන්ද විදුහල වෙතින් එ‍ඬේරමුල්ල සාන්ත ‍ජෝශප් විදුහල ද, කිරිඳිවැල මැදි විදුහල වෙතින් ගාල්ල රිච්මන්ඩ් විදුහල ද පරාජයට පත්විය.කොළඹ ආනන්ද විදුහල් 15න් පහළ ‘සී’ කණ්ඩායම මිහිසර හෙට්ටිආරච්චි විසින් ද, කිරිඳිවැල මධ්‍ය මහා විදුහල් පිල පන්සිලු දේශාන් විසින් ද මෙහෙයවනු ලබයි.ආනන්ද ‘සී’ පිල :-මිහිසර හෙට්ටිආරච්චි (නායක), ගිෂාන් විශ්වජිත්, සචිත් ලියනගේ, පූර්ණ විතානගේ, තරූෂ විජේරත්න, වෙරෝන් සන්තුෂ්, පසන් ජයසිංහ, දිනුක ප්‍රතිභා, සුදිල සන්දේශ්, ශෙහාන් දිල්සර, දිෂාල් ද සිල්වා, කවිඳු මධුෂාන්, තිසර සන්තුෂ්, දිලේෂ් රාජකරුණාරත්න, දමින්ද ‍රොෂාන්, දිල්ෂාන් ධනංජය, දිමුත් විජේරත්න, ප්‍රමුදිතා තිලකරත්නකිරිඳිවැල ම.ම.වි.:- පන්සිලු දේශාන් (නායක), කසුන් සඳරුවන්, සමිත් හර්ෂිත, චතුර මධුසංඛ, කවිෂ්ක නිම්සර, අෂේන් තිමෝද්, දමිත් චමල්, කවිඳු මධුසංඛ, බිෂාන් හිමාත්, මලිඳු සනත්, මාලක වනිගසූරිය, ෂෙනාල් රන්සික, නිපුන් ප්‍රමෝද්, ෂානුක මධුෂාන්, රනිල කුමාර, ඉසුරු ධනංජය.</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>29</day>
    </date>
    <link>http://www.dinamina.lk/2013/10/29/_art.asp?fn=s1310295</link>
    <topic>පෝලන්ත-මැඩගස්කර් තරගය අද</topic>
    <author>ෆවුස් මොහොමඩ්</author>
    <content>ලෝක රගර් සංගමයේ අනුමැතිය යටතේ පළමු වරට ශ්‍රී ලංකාවේ පැවැත්වෙන අන්තර් ජාතික තුන්කොන් රගර් තරගාවලිය වන ඩයලොග් සෙරන්ඩිබ් කුසලාන තරගාවලියේ පෝලන්තය හා මැඩගස්කර් කණ්ඩායම් අතර තරගය අද (29) පස්වරු 5.30ට නවීකරණය කරනු ලැබූ කොළඹ තුරඟ තරග පිටියේ දී පැවැත්වේ.තරගාවලියේ පළමු තරගයෙන් ශ්‍රී ලංකාවට එරෙහිව ලකුණු 17-12ක ජයක් වාර්තා කරමින් මේ වනවිට පෙරමුණේ පසුවන මැඩගස්කර් පිල පෝලන්තය හා තරග වදින්නේ පළමු වරටය. පෝලන්තය අන්තර් ජාතික ශ්‍රේණිගත කිරීම්වල 28වැනි ස්ථානයේ පසුවන අතර මැඩගස්කර් පිල පසුවන්නේ 44වැනි ස්ථානයේය.ශ්‍රී ලංකා රගර් සංගමය සංවිධානය කරනු ලැබූ මේ තරගාවලියේ අවසන් තරගය ලබන නොවැම්බර් මස 1දා ශ්‍රී ලංකාව හා පෝලන්තය අතර පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>29</day>
    </date>
    <link>http://www.dinamina.lk/2013/10/29/_art.asp?fn=f1310291</link>
    <topic>පොඩි මිනිසුන්ට තැනක් දෙන්නැතිඑජාපයට ගමනක් නෑ</topic>
    <author/>
    <content>වර්තමාන දේශපාලන සමාජ වාතාවරණය පිළිබඳවත් පොදු රාජ්‍ය මණ්ඩල සමුළුවෙන් මෙරටට ලැබෙන ප්‍රතිලාභ ගැන සහ තවත් කාලීන කරුණු පිළිබඳව ඇමැති මහින්ද යාපා අබේවර්ධන මහතා සමඟ සිදු කළ සාකච්ඡාවකි මේ.මෙමඟින් අපට විශාල ප්‍රතිලාභ ප්‍රමාණයක් ලබා ගැනීමට පුළුවන්කම තිබෙනවා. අප අවුරුදු තිහක් තිස්සේ යුදුධයෙන් පීඩාවට පත්වයි සිටියේ. මේ තත්ත්වය තුළ අපේ රට අන්තර්ජාතිකව සැඟවී ගිය රටක් විදිහටයි තිබුණේ. ඒ වගේම මේ කාලය තුළ අප රට ගැන විවිධ පරිමාණයේ වැරැදි ප්‍රචාරයන් සිදු වුණා. එහි ප්‍රතිඵලය වුණේ මෙරට පිළිබඳ අන්තර්ජාතික ප්‍රජාව තුළ වැරැදි ප්‍රතිරූපයක් ඇති වුණා. මෙහි ප්‍රතිඵලයක් ලෙස අපට අන්තර්ජාතිකව විවිධ පීඩනයන් ඇති වුණා.මේ සමුළුව මඟින් රටකට ක්‍ෂණික ප්‍රතිඵල ලබා ගැනීමට බැරි බව ඇත්ත ඒත් රටවල් අතර කිට්ටු සබඳතා ඇතිවීම වගේම ඒ සබඳතා රටට ප්‍රතිඵල දායක ලෙස යොදා ගැනීමටත් පුළුවන්කම ලැබෙනවා. එමඟින් අපට අලුත් සබඳතා ඇතිකර ගැනීමට වගේම දුරස් වූ සබඳතා යළිත් ළං කර ගැනීමටත් පුළුවන්කම ලැබෙනවා.ඒ වගේම ලොව පුරා රටවල් රැසක නායකයන් විශාල ප්‍රමාණයක් සහභාගි වීමම විශාල ජයග්‍රහණයක් විදිහට හඳුන්වාදීමට පුළුවන්. ඇතැම් අය කියනවා මේ සමුළුව නිසා මුදල් නාස්තියක් සිදුවනවා කියා. ඒත් ඒ තර්කය වැරැදියි. මේ විදිහේ අන්තර්ජාතික සමුළුවක් පවත්වද්දි යම් කිසි මුදල් ප්‍රමාණයක් ඒ සඳහා වියදම් කළ යුතුයි. ඒ මුදල් වියදම් කිරීම නාස්තියක් නොවෙයි අනාගතයට සිදුකරන ආයෝජනයක් විදිහට හඳුන්වන්න පුළුවන්. එහෙම නැතිව අපට ලෝකයේ හුදෙකලාව ජීවත් වෙන්න බැහැ.අනිවාර්යයෙන්ම මේ සමුළුව නිසා මෙරටට විශාල ප්‍රතිලාභ ප්‍රමාණයක් ලැබෙනවා. ඒක එහෙම නොවෙයි කියලා කවුරුන් හෝ කියනවා නම් ඒක දේශපාලන කුහකත්වය මත සිදු කරන ප්‍රකාශ විදිහට තමයි හඳුන්වන්න පුළුවන්.මාත් කලක් එක්සත් ජාතික පක්‍ෂය නියෝජනය කළ පුද්ගලයකු විදිහට මම එදා ප්‍රකාශ කළා එජාපයේ බිඳ වැටීම පටන් ගත්තේ එදා කියලා. එදා එජාපය හිතුවා බලය කියන දේ සදාකාලිකව රඳවා ගැනීමට පුළුවන් දෙයක් කියලා. එජාපය සිතු දෙයක් තමයි ඕනෑම කෙනෙක් ඇතුළට ගැනීම වගේම එළියට දැමීමත් සාමාන්‍ය දෙයක් කියලා. ඒත් විපක්‍ෂයකින් කෙනෙකු එළවීම සුදුසු දෙයක් විදිහට සලකන්න බැහැ.රනිල් වික්‍රමසිංහ මහතා ගේ පිළිවෙත වෙලා තිබෙන්නේ තම පක්‍ෂයට තව තවත් අය ළං කර ගැනීම නොවෙයි සිටින අයත් එළවා ගැනීමයි. ඔහු කළ යුතුව තිබුණේ තමන්ගේ පාක්‍ෂිකයන් තව දුරටත් ළං කර ගැනීමයි. ඒත් රනිල් වික්‍රමසිංහ මහතා කරන්නේ තමන් ළඟ සිටින අයත් ඉවත් කිරීමයි. ඔහු කළ යුතුව තිබුණේ සියලු පාර්ශව එක්කර ගැනීමයි. ඒත් නායකයකු විදිහට වික්‍රමසිංහ මහතාට ඒ හැකියාව නැහැ.ජනාධිපතිතුමාට සියල්ලත් දිනා ගැනීමේ හා ආකර්ෂණය කර ගැනීමේ පුළුවන්කම තිබෙනවා. රනිල් වික්‍රමසිංහ මහතා නායකයකු විදිහට අසාර්ථක වීමටත් ජනාධිපතිතුමා නායකයකු විදිහට සාර්ථක වීමටත් බලපෑවේ මේ කරුණුයි. ඒ වගේම රනිල් වික්‍රමසිංහ මහතාට මිනිසුන් දිනා ගැනීමේ හැකියාවක් නැහැ.එක්සත් ජාතික පක්‍ෂය තුළ අලුත් වෙනස්කම් සිදු කිරීමට උත්සාහ කළත් එම වෙනස්කම් මඟින් එජාපයට සාර්ථකත්වයට පත්වීමට ඉඩක් නැහැ. මූලිකවම පක්‍ෂයේ නායකයන් තුළ ඇති ආකල්ප වෙනස් කළ යුතුයි. එහෙම නැතිව මොන වෙනසක් කළත් වැඩක් නැහැ. පුංචි මිනිසුන්ට අද එජාපයේ කිසිම තැනක් නැහැ. එහෙම පක්‍ෂයකට සාර්ථකවීමට බැහැ.නමුත් ප්‍රබල විපක්‍ෂයක් නොමැතිවීම රටකට බලවත් පාඩුවක්. අද විපක්‍ෂයට තමන්ගේ වගකීම හෝ නිසි විදිහට ඉෂ්ට කිරීමට බැරිවෙලා තිබෙනවා.ජනතා විමුක්ති පෙරමුණ වගේ දේශපාලන පක්‍ෂයක් අද ජනතාවගේ බලාපොරොත්තු ඉටු කරන ඔවුන්ගේ අරමුණුවලට අනුගතව කටයුතු කරන්නේ නැහැ. එහි ප්‍රතිඵලයක් විදිහට තමයි ජනතා විමුක්ති පෙරමුණ ජනතාව අතරින් ප්‍රතික්ෂේප වූ දේශපාලන පක්‍ෂයක් බවට පත්වෙලා තිබෙන්නේ. ඔවුන් ඉතිහාසය තුළත් වරද්දා ගත් තැන් තිබුණා. අදත් ඔවුන් බොහෝ දේවල් වරද්දා ගනිමින් තමයි සිටින්නේ.මේ තත්ත්වය තුළ ජනතා විමුක්ති පෙරමුණ යළි සාර්ථක දේශපාලන ගමනක් යාමට ඇති අවස්ථාව අහිමි කරගෙන සිටින්නේ කොහොමත් ඔවුන් දිනෙන් දින ජනතාවගෙන් දුරස්වීම මිසක් ජනතාව වෙත ළංවීමක් නැහැ. ඒ නිසා ජනතා විමුක්ති පෙරමුණට දේශපාලන වශයෙන් අනාගතයක් ඇතැයි අපට සිතන්නට බැහැ.ඇතැම් දේශපාලන පක්‍ෂ ඒ පිළිබඳව විවිධ මතවාද අදහස් පළ කළත් ඇත්තෙන්ම එවැනි ආකාරයේ පොහොර හිඟයක් රට තුළ නැහැ. අද මේ මොහොත වන විට පොහොර හිඟයක් නැහැ. අපට දැන් පුද්ගලික වෙළෙඳ ජාලය හරහා පොහොර ලබා ගැනීමට හැකියාව ලැබී තිබෙනවා.ඒ නිසා පොහොර සහනාධාර පිළිබඳව විවිධ මතවාද ඇති කරමින් ජනතාව මුලා කිරීමට ඇතැම් පාර්ශව උත්සාහ කළත් ඒ මතවාද අද ලත් තැනම ලොප් වෙලා තිබෙනවා.පසුගිය දහනව වෙනිදා මගේ දේශපාලනයට අවුරුදු තිහක් සම්පූර්ණ වුණා. 1983 දී හක්මන මැතිවරණ කොට්ඨාසය ජයග්‍රහණය කරමින් තමයි මා පාර්ලිමේන්තුවට පැමිණෙන්නේ. එදා මා සමඟ තරගයට පැමිණියේ ශ්‍රීලනිප ලේකම්වරයා යි. එහිදී මා තියුණු තරගයකින් පසු විශිෂ්ට ජයග්‍රහණයක් ලබා ගත්තා.1987 දී ඉන්දු – ලංකා ගිවිසුමට විරුද්්ධව මා එජාපය තුළ සිට හඬ නැඟු නිසා මා එම පක්‍ෂයෙන් නෙරපා හැරියා. එතැන තමයි මගේ දේශපාලනයේ සංධිස්ථානයක් බවට පත් වුණේ. ඉන්පසු ලලිත් ඇතුලත්මුදලි, ගාමිණි දිසානායක මහත්වරු නිර්මාණය කළ ප්‍රජාතන්ත්‍රවාදී එක්සත් ජාතික පෙරමුණට එක්ව දේශපාලනය කළා. එදා මා මේ පක්‍ෂය තුළින් යළිත් ජයග්‍රහණය කළා. ඉන්පසු ශ්‍රීලනිපය සමඟ දේශපාලනය කළා. 2000 යළිත් පාර්ලිමේන්තු මැතිවරණය ජයග්‍රහණය කළා. ඒ විදියට තමයි මැති ඇමැති ධුර ඔස්සේ මේ දේශපාලන ගමන් මඟ ඉදිරියට ගමන් කළේ.ජනතාව සමඟ ළංව කටයුතු කිරීම, ඔවුන් සමඟ හිතවත්ව කටයුතු කිරීම යන කරුණු තමයි මගේ ජයග්‍රහණයට මූලික වුණේ. මාගෙන් ඕනෑම දේශපාලන පක්‍ෂයක කෙනෙකු උදව්වක් ඉල්ලුවොත් මම අවශ්‍ය උපකාරය ලබා දෙනවා.මා නිතරම කල්පනා කරන්නේ ජනතාවට සේවය කරන ජනතා සේවකයකු විදිහටයි.මේ විදිහේ ජනතාවාදී දේශපාලනයක් කිරීම නිසා තමයි මට මගේ දේ්ශපාලන ගමන අවුරුදු තිහක් පුරා සාර්ථකව ඉදිරියට ගෙනයාමට පුළුවන් වුණේ. මගේ බලාපොරොත්තුව වෙලා තිබෙන්නේ ඉදිරියටත් ජනතාවාදීව තම සේවය ඉටු කිරීමයි.මෙය කනගාටුදායකයි. මා ප්‍රතිපත්තියක් විදියට ප්‍රචණ්ඩත්වය ප්‍රතික්ෂේප කරනවා. කොතැනින් වුවත් කවුරුන් වුවත් ප්‍රචණ්ඩත්වය ආරම්භ කරනවා නම් එය නුසුදුසු දෙයක්. සිදුවිය යුත්තේ ඕනෑම ගැටලුවක් සාමකාමී ලෙසත් සංවාදශීලී ලෙසත් විසඳා ගැනීමයි.එහෙම නැතිව මහ මඟ ගහ ගත්තාට ප්‍රශ්නවලට විසඳුම් සොයා ගැනීමට බැහැ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>30</day>
    </date>
    <link>http://www.dinamina.lk/2013/10/30/_art.asp?fn=n1310301</link>
    <topic>හමුදාව උතුරෙන් ඉවත් කළාම විස‍ඳෙන්නේදෙමළ ජනතාවගේ මොන ප්‍රශ්නයද</topic>
    <author>මහින්ද අලුත්ගෙදර</author>
    <content>දෙමළ ජනතාවගේ ප්‍රශ්නවලට විසදුම් ලෙස ත්‍රිවිධ හමුදාව උතුරෙන් ඉවත් කරන්නැයි යෝජනා කළද ත්‍රිවිධ හමුදාව උතුරෙන් ඉවත් කළවිට විසඳෙන්නේ දෙමළ ජනතාවගේ කුමන ප්‍රශ්නයදැයි ජනාධිපති මහින්ද රාජපක්ෂ මහතා ප්‍රශ්න කරයි. රටපුරා හමුදා කඳවුරු පවතින බව පෙන්වාදෙන ඒ මහතා ඔවුන් ඒ යෝජනා ඉදිරිපත් කරන විට එදා උතුරේ පැවැති තත්ත්වය මතකයට නැඟෙන බවද සියාසිටී.ප්‍රජාතන්ත්‍රවාදය ආරක්ෂාකර ගැනීම සඳහා ආරක්ෂක අංශවල සහයෝගය අතවශ්‍ය බව පෙන්වාදෙන ඒ මහතා ඒ හේතුවෙන් උතුරේ හමුදා කඳවුරු ඉවත්කිරීමට කරන යෝජනාව ප්‍රායෝගික නොවන බවද තමා උතුරේ හමුදා කඳවුරු ඉවත් නොකරන බවද අවධාරණය කරයි.මේ අතර ඒ මහතා පෙන්වා දුන්නේ මේ යෝජනාව එන්නේ කොතැනින්ද යන්න කල්පනා කළ යුතුයැයිද උතුරේ ජනතාවගේ වඟේම ලෝකයේ බොහෝ අයගේ මොළ එල්.ටී.ටි.ඊ යේ ප්‍රචාරක කටයුතුවලින් සෝදාහැරි හේතුවෙන් මෙවැනි තතත්වයක් ඇතිවී තිබුණද එම තත්ත්වය වටහා ගතයුතු බවත්ය.ජනාධිපති මහින්ද රාජපක්ෂ මහතා මේ බව සදහන් කළේ කොළඹ බණ්ඩාරනායක ජාත්‍යන්තර සම්මන්ත්‍රණ ශාලාවේ දී ඊයේ (29) පස්වරුවේ පැවැති කොතලාවල ආරක්ෂක විශ්වවිද්‍යාලයීය උපාධි ප්‍රදානෝත්සවය අමතමිනි. එම විශ්වවිද්‍යාලයේ 23 වැනි උපාධි ප්‍රදානෝත්සවය මෙය වන අතර එහිදී සාමාන්‍ය උපාධිය සහ පශ්චාත් උපාධිය හැදෑරූ 182 දෙනකු උපාධි ලබාගත්හ.මෙහිදී වැඩිදුරටත් අදහස් පළකළ ජනාධිපති මහින්ද රාජපක්ෂ මහතා, 1970 දශකයේ බෙදුම්වාදයට ආ වැඩු දෙමළ නායකයන්ට පසු කලෙක සිදු වු දේ මතකයේ පවතින බව සිහිපත් කළ මහින්ද රාජපක්ෂ මහතා වඩුක්කොඩෙයිහිදී එදා ඊළාම් යොජනාව ගෙන ආ අමිර්තලිංගම්ගේ සිට දෙමළ නායකයින් අවසානයේ බෙදුම්වාදයේ ගොදුරක් වී ඝාතනය වූ බවද සිංහල, දෙමළ, මුස්ලිම්, සියලු ජාතීන් මේ අතීතයෙන් පාඩම් ඉගෙන ගතයුතු බවද ප්‍රකාශ කළේය.වෙල්ලමුල්ලිවයික්කාල් සැමරුම් මධ්‍යස්ථානයක් බවට පත් කරගන්නට ඇතැමුන් කිහිපවතාවක්ම උත්සාහගත බව පැවසූ ඒ මහතා සාමය අගය කරන අප කා තුළත් මේ සම්බන්ධයෙන් ඇත්තේ බලවත් කනගාටුවක් බවද එම ප්‍රදේශය විවිධ ත්‍රස්ත ක්‍රියාකාරකම්වලට සම්බන්ධ වූ ත්‍රස්තවාදියා අවසන් ගමන ගිය ස්ථානය බවද අවධාරණය කළේය.එදා මුහමලේ සිට පාලනය වුණේ එල්.ටී.ටී.ඊයෙන් බව පෙන්වාදුන් මහින්ද රාජපක්ෂ මහතා ඒ වාගේම නැඟෙනහිර පළාතේ තුනෙන් දෙකක බලය තිබුණේ ඔවුනට බවද මේ ප්‍රදේශවලට යන්න මේ රටේ ජනතාවට තහනම් වූ බවද සිහිපත් කළේය. පාරක් හදලා විවෘත කරන්නවත් යන්න නොහැකි තත්ත්වයක් පැවැති බවද එදා නිදහස් කර ගත්ත උතුරු අර්ධද්වීපය පාලනය කළේ වටේටම බංකර් පිහිටවලා එකම හමුදා කදවුරක් විදියට බවද පෙන්වා දුන්නේය.ආරක්ෂක හමුදාවලට දෙමළ ජාතිකයන් බැදෙන හැම අවස්ථාවකදීම එල්.ටී.ටී.ඊය ඊට බාධා කළේ වර්ගවාදී චෝදනා එල්ල කරන්න අවශ්‍ය නිසා යැයි පෙන්වාදුන් ජනාධිපතිවරයා නමුත් අද එම බොරු චොදනාවෙන් ගැලවෙන්න අවශ්‍ය පියවර ගෙන තිබෙන බවද උතුර, නැඟෙනහිර දෙමළ ජනතාව විශාල වශයෙන් සිවිල් ආරක්ෂක සේවයට, පොලීසියට මෙන්ම හමුදාවට බැඳෙන බවද බෙදුම්වාදීන් එදා අපිව රාත්‍රියේ වට්ටවපු වළට දහවල් නොවැටී සිටීමට වඟබලා ගතයුතු බවද අවධාරණය කළේය.අගමැති දී.මූ ජයරත්න, රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ, විශ්වවිද්‍යාල ප්‍රතිපාදන කොමිෂන් සභාවේ සභාපතිනී මහාචාර්ය ක්ෂණිකා හිරිඹුරේගම, කොතලාවල ආරක්ෂක විශ්වවිද්‍යාලයේ කුලපති රොහාන් දළුවත්ත, උපකුලපති මේජර් ජනරාල් මිලින්ද පීරිස්, ත්‍රිවිධ හමුදාපතිවරුන් ඇතුළු විශාල පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>30</day>
    </date>
    <link>http://www.dinamina.lk/2013/10/30/_art.asp?fn=n1310302</link>
    <topic>පොදු රද සමුළුවට සියල්ල සූදානම්</topic>
    <author>මහින්ද අලුත්ගෙදර</author>
    <content>පොදුරාජ්‍ය මණ්ඩලීය සමුළුව සඳහා සියලු කටයුතු සූදානම් බව රජය අවධාරණය කරයි.ලබන නොවැම්බර් මාසයේ ශ්‍රී ලංකාවේ දී පැවැත්වීමට නියමිත පොදු රාජ්‍ය මණ්ඩලීය රාජ්‍ය නායක සමුළුව සහ අනෙකුත් සියලු සමුළු සඳහා සියල්ල රජය මඟින් මේ වනවිට සූදානම් කර ඇතැයි ආර්ථික සංවර්ධන ඇමැති බැසිල් රාජපක්ෂ මහතා පවසයි.ශ්‍රී ලංකාවේ සංචාරක ව්‍යාපාරය හා ආයෝජන අවස්ථා පුළුල් කරගැනීම සඳහා ඇති අවස්ථාවන් ශක්තිමත්කර ගැනීම වෙනුවෙන්ද සියලු වැඩසටහන් සකස් කර ඇතැයි පෙන්වාදෙන ආර්ථික සංවර්ධන ඇමැතිවරයා මෙම සමුළුවට සහභාගී වන රාජ්‍ය නායකයින්, ආයෝජකයින්, ඇමැතිවරුන් ඇතුලු අනෙකුත් ප්‍රභූවරුන් මාධ්‍යවේදීන් ඇතුලු සියල්ලන්ටම ශ්‍රී ලංකාවේ සංචාරය කිරීම සඳහාද අවශ්‍ය පහසුකම් සළසා ඇති බවද කියා සිටී.ඒ මහතා මේ බව සඳහන් කළේ පොදු රාජ්‍ය මණ්ඩලීය සමුළුව සංවිධානය කිරීමෙහිලා ක්‍රියා කරන සියලු අනුකමිටුවල සාමාජිකයින් 100 කට අධික ප්‍රධානීන්ගේ සහභාගීත්වයෙන් එම අමාත්‍යාංශයේදී පැවැති විශේෂ සාකච්ඡාවකදීය.පොදු රාජ්‍ය මණ්ඩලීය රාජ්‍ය නායක සමුළුවේ 23 වන සැසි වාරය තෙදිනක් පුරා කොළඹ දී පැවැත්වෙන අතර එම නායක සමුළුවට සමගාමීව පොදු රාජ්‍ය මණ්ඩලයේ ව්‍යාපාරික සංසදයේ සමුළුව කොළඹදී ද පොදු රාජ්‍ය මණ්ඩලයේ ජනතා සංසදයේ සමුළුව නොවැම්බර් 11 සිට 14 දක්වා හික්කඩුවේදී ද පොදු රාජ්‍ය මණ්ඩලීය තරුණ නායකත්ව සමුළුව නොවැම්බර් 10 වනදා සිට 14 දින දක්වා හම්බන්තොට දි පැවැත්වීමටද සියලු සැලසුම් මේ වනවිට නිමකර තිබේ.පොදු රද සමුළුවට සහභාගී වන ආරාධිතයන්ට අවශ්‍ය සියලු පහසුකම් සහ ප්‍රවර්ධන කටයුතු මෙහිදී සාකච්ඡාවටලක්කල අතර මෙම අවස්ථාවට විදේශ කටයුතු ඇමැති මහාචාර්ය ජී. එල්. පීරිස්, ක්‍රීඩා ඇමැති මහින්දානන්ද අලුත්ගමගේ, විදුලි බල ඇමැතිනී පවිත්‍රා වන්නිආරච්චි, නියෝජ්‍ය කතානායක චන්දිම වීරක්කොඩි, විදේශ කටයුතු අධීක්ෂණ මන්ත්‍රී සජින් වාස් ගුණවර්ධන, බස්නාහිර පළාත් සභා ඇමැති නිමල් ලංසා මහත්ම මහත්මීන් ඇතුළු පිරිසක් මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>30</day>
    </date>
    <link>http://www.dinamina.lk/2013/10/30/_art.asp?fn=n1310303</link>
    <topic>පොදු රද සමුළුවෙන් ශ්‍රී ලංකාවේ කිතුගොසලොව පුරා ප්‍රචලිත වෙනවා</topic>
    <author>ජී. සිරිසේන- දික්වැල්ල විශේෂ</author>
    <content>ශ්‍රී ලංකාවේ වත්මන් කිතුගොස ලොව පුරා ප්‍රචලිත කිරීමේ අවස්ථාව පොදු රාජ්‍ය මණ්ඩලයේ මෙවර රාජ්‍ය නායක සමුළුව ශ්‍රී ලංකාවේ පැවැත්වීම තුළින් ලැබෙන බවත්, දෙස් විදෙස්වල රටේ කීර්තියට හානිකර ලෙස පැතිරෙන හා පතුරවනු ලබන කටකතා හා අභූත චෝදනාවලට ප්‍රායෝගික පිළිතුරු මේ තුළින් නිරායාසයෙන් ලැබෙන්නේයයි අමරපුර ශ්‍රී සද්ධම්මවංශ මහා නිකායේ අනු නායක හා වැවුරුකන්නල බුදු රජ මහා විහාරාධිපති ආචාර්ය දික්වැල්ලේ තිස්ස හිමියෝ ප්‍රකාශ කළහ.උන්වහන්සේ සිය ආරාමයේ දී දිනමිණට විශේෂ ප්‍රකාශයක් කරමින් මෙම අදහස් පල කරන ලද අතර තවදුරටත් මෙසේද පැවසීය.විදේශයන්හි සාමාන්‍ය පුරවැසියෙක්වත් නිවාඩුවක් සඳහා ශ්‍රී ලංකාවේ සංචාරයක් සඳහා පැමිණීමට බියක් දක්වන ලද කාලවකවාණුවක්ද මේ රට තුළ තිබුණා.ඒ රටේ පැවති අනාරක්ෂිත බව නිසයි. නමුත් ලෝකයේ රාජ්‍ය රාශියක රාජ්‍ය නායකයින් විශාල සංඛ්‍යාවක් එකම තැනක එක්ව නිදහසේ හා භීතියකින් තොරව සමුළුවක් පැවැත්වීමට තරම් සුරක්ෂිතභාවයක් රට තළ ගොඩනැගී ඇති බව ලෝකය හමුවේ ඒත්තු ගැන්වීම රටේ ආයෝජන හා විදෙස් සංචාරකයින් අප රටට ගෙන්වා ගැනීමේ අවස්ථාව වැඩිවීමෙන් රටේ ආර්ථික දේහය ශක්තිමත්වීමේ අවස්ථාවක්ද මේ තුළින් ඇති වෙනවා.මෙම අවස්ථාව සියලුම දේශපාලන පක්ෂ හා සියලු ජාතීන්, ආගමිකයන් රටේ ගරුත්වයට හා දේශවාත්සල්‍යය වෙනුවෙන් පටු වාද භේද ඉස්මතු කිරීමෙන් වැළකී ක්‍රියා කළයුතු බව පෙන්වා දුන් ආචාර්ය තිස්ස අනු නාහිමියෝ රාජ්‍ය නායක සමුළුව වර්ජනය කිරීම හා විදෙස් රාජ්‍ය නායකයන් හමුවේ ගතු කියා සිටීම තම තමන්ගේ දුර්වලත්වයන් හුවා දැක්වීමක් වනවා විනා මහින්ද රාජපක්ෂ ජනාධිපතිතුමා ගැන හෝ රටේ වත්මන් පිබිදීම සම්බන්ධයෙන් ජාත්‍යන්තරය තුළ ගොඩනැගී ඇති විශ්වාසය බිඳ දැමීමට තරම් ශක්ති සම්පන්න ප්‍රයත්නයන් නොවන බවද ප්‍රකාශ කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>30</day>
    </date>
    <link>http://www.dinamina.lk/2013/10/30/_art.asp?fn=n1310304</link>
    <topic>උතුර-නැ‍‍ඟෙනහිර එක් කරන්නජනතාවට අවශ්‍ය නැහැ</topic>
    <author>චන්දිමා එදිරිමාන්න</author>
    <content>උතුරු නැ‍‍ඟෙනහිර ඒකාබද්ධ කළ යුතු යැයි විග්නේෂ්වරන් ප්‍රකාශ කළත් උතුරු නැ‍‍ඟෙනහිර ඒකාබද්ධ කිරීමට ජනතාවට අවශ්‍යතාවක් නැතැයි ද ලැබූ නිදහඋතුරු නැ‍‍ඟෙනහිර ජීවත් වූ සිංහල , මුස්ලිම් , දෙමළ ජනතාව යුධ සමයේ දී එම ප්‍රදේශවලින් ඉවත් කළත් දැන් නැවත් එම ජනතාවට එම ප්‍රදේශවල සහයෝගයෙන් ජීවත් වීමට අවස්ථාව ලබා දිය යුතු බවද ඔවුන්ගේ එදා අහිමි වූ සියලු දේ නැවත එම ප්‍රදේශවලින් ලබා දිය යුතුව ඇතැයිද මුසම්මිල් මහතා පැවසීය.සිංහල , මුස්ලිම් , දෙමළ ජනතාව වෙනුවෙන් හඬක් නඟන්නට ඔවුන්ගේ අවශ්‍යතා වෙනුවෙන් කතා කරන්නට මුස්ලිම් සහෝදරත්වය සංවිධානය පිහිට වූ බවද කී මොහොමඩ් මුසම්මිල් මහතා මේ වන විට ඉඩම් හා සියලු දේපළ අහිමි වූ මුස්ලිම් පවුල් 20,000 පමණ සිටින බවත් කොටි ත්‍රස්තවාදීන් විසින් 63,000ක් උතුරෙන් පළවා හැරි බවත් මුසම්මිල් මහතා කීය.ත්‍රස්තවාදීන් විසින් උදුරා ගනු ලැබූ මුස්ලිම් ඇතුළු සියලු ජන කොටස් වල අයිතිවාසිකම් ලබා ගැනීම සඳහා සාමකාමී උද්ඝෝෂණයක් මෙම 31 දා ලිප්ටන් වට රවුමේදී පැවැත්වෙන බවද හෙතෙම අවධාරණය කළේය.මෙම මාධ්‍ය හමුව සඳහා වෛද්‍ය ඒ. සී. එම්. සහීම්, එම්. එෆ් .එම් ෂරූඩ් මව්ලවිතුමා, නියාස් මව්ලවිතුමා,උමේර් සාජාන්, අබ්දුල් මජීඩ් යන මහත්වරු සහභාගී වූහ.ස තුළ තම අයිතීන් දිනා ගැනීමේ අවශ්‍යතාව ජනතාවට පවතින බවද මුස්ලිම් සහෝදරත්වය සංවිධානයේ මාධ්‍ය හමුවේදී අදහස් දක්වමින් මොහොමඩ් මුසම්මිල් මහතා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>30</day>
    </date>
    <link>http://www.dinamina.lk/2013/10/30/_art.asp?fn=n1310305</link>
    <topic>කොටි මිතුරාට නිව්යෝර්ක්හි දීවසර 2ක සිර දඬුවම්</topic>
    <author>මහින්ද අලුත්ගෙදර</author>
    <content>එල්.ටී.ටී.ඊ ත්‍රස්තවාදී සංවිධානය සමඟ සමීප සබඳතා පැවැත් වූ ශ්‍රී ලාංකික දෙමළ ජාතිකයකුට නිව්යෝර්ක්හි අධිකරණයක් මඟින් වසර දෙකක සිර දඬුවම් නියමකර ඇත.කැනේඩියානු පුරවැසිභාවය ලබා තිබෙන සුරේෂ් ශ්‍රී ස්කන්ධරාජා නමැති ත්‍රස්තවාදියකුට මෙලෙස සිර දඬුවම් නියමකර තිබෙන අතර කොටි සංවිධානයට ගුවන් යානා උපකරණ, සබ්මැරීන් හා යුද නැව් නිර්මාණය කිරීමේ මෘදුකාංග, අඳුරේදී ආලෝකය ලබා ගැනීමේ උපකරණ හා තාක්ෂණික උපකරණ සැපයූ බවට මොහුට එරෙහිව චෝදනා එල්ල වී තිබේ.මේ ත්‍රස්තවාදියා කැනඩාවෙන් පිටුවහල් කළ පුද්ගලයෙකු වන අතර එහුට එරෙහිව ඇමෙරිකානු නීතිපතිවරයා විසින් නඩු පවරා තිබේ.පසුගිය 2004 සැප්තැම්බර හා 2006 අප්‍රේල් කාලය තුළදී විවිධ උපකරණ හා තාක්ෂණය කොටි පාලන ප්‍රදේශයට හොරෙන් ගෙන යෑමට ස්කන්ධරාජා මූලික වී තිබෙන අතර මේ සම්බන්ධයෙන් ඇමෙරිකා ෆෙඩරල් පොලිසිය හා කැනඩා පොලිසිය ඒකාබද්ධව සිදුකළ මෙහෙයුමකින් අනතුරුව ස්කන්ධරාජා අත්අඩංගුවට ගෙන තිබෙන බව වාර්තා වෙයි.කැනඩාවේ ඔන්ටේරියෝ නුවර පිහිටි වෝටලූ සරසවියේ විදුලි ඉංජිනේරුවරයකු වූ සුරේෂ් ශ්‍රී ස්කන්ධරාජා නැමැති ත්‍රස්තවාදියා කැනඩාවෙන් පිටුවහල් කිරීමට ගත් තීරණයට එරෙහිව වසර හයක් පුරා කැනඩා ශ්‍රේෂ්ඨාධිකරණය දක්වා ගොස් තිබෙන අතර ඔහුගේ ඇපෑල පසුගිය 2012 දෙසැම්බරයේදී ඉවතදමා තිබේ. ඉන් පසු ඔහුට එරෙහි නඩුව ඇමෙරිකාවට භාරදී ඇතැයිද වාර්තා වෙයි.කොටි සංවිධානය සඳහා නවීන ආයුධ ලබාගැනීම සඳහා කටයුතු කළ බවට මොහු පසුගිය ජුලි මාසයේ දී වරද පිළිගෙන තිබෙන බවද ඒ අනුව පෙරේදා (28) මෙලෙස සිර දඬුවම් නියම කෙරුණු බවද එම වාර්තා සඳහන් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>30</day>
    </date>
    <link>http://www.dinamina.lk/2013/10/30/_art.asp?fn=n1310306</link>
    <topic>එංගලන්තයේ අධ්‍යාපනය ලැබූමෘදුකාංග ඉංජිනේරු සිසුවා ඝාතනය කරලා</topic>
    <author>මහින්ද අලුත්ගෙදර</author>
    <content>එංගලන්තයේ විශ්වවිද්‍යාල අධ්‍යාපනය ලැබූ ශ්‍රී ලාංකික තරුණයකු කිසියම් පිරිසක් විසින් ඝාතනය කර තිබේ. ෂෙෆීල්ඩ් හාලම් විශ්වවිද්‍යාලයේ මෘදුකාංග ඉංජිනේරු උපාධියක් ලබා තිබෙන මේ තරුණයා ස්ථිර රැකියාවක් ලැබෙන තෙක් පීසා අවන්හලක සේවය කරමින් සිටියදී එංගලන්තයේ දකුණු යෝක්ෂෙයර් ප්‍රදේශයේදී මෙලෙස ඝාතනයකර තිබෙන බව වාර්තා වෙයි.තියුණු ආයුධයකින් පහරදී මෙම ඝාතනය සිදුකර ඇති අතර මෙලෙස ඝාතනයට ලක්ව තිබෙන්නේ තවීෂ පීරිස් නැමැති 25 හැවිරිදි තරුණයෙකු බවට හඳුනාගෙන තිබේ.මීට වසර දෙකහමාරකට පෙර එංගලන්තයට ගොස් තිබෙන මේ තරුණයා කොළඹ පදිංචිකරුවෙකු වන අතර අදාළ ඝාතනය සම්බන්ධයෙන් පුද්ගලයන් තිදෙනෙකු මේ වනවිට සැකපිට එංගලන්ත පොලිසිය විසින් අත්අඩංගුවට ගෙන තිබේ.කෙසේ වුවද මේ ඝාතනයට හේතුව මෙතෙක් අනාවරණය වී නොමැති අතර මේ ශ්‍රී ලාංකිකයාට කිසිදු සතුරෙකු නොසිටි බවද ඔහුගේ මළසිරුර පසුගිය (27) දා රාත්‍රී 10.30ට පමණ එරට පොලිසිය විසින් සොයාගෙන තිබෙන බවද එම වාර්තා සඳහන් කරයි.මේ සිද්ධිය සම්බන්ධයෙන් එංගලන්ත පොලිසිය වැඩිදුර පරීක්ෂණ මෙහෙයවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>30</day>
    </date>
    <link>http://www.dinamina.lk/2013/10/30/_art.asp?fn=n1310307</link>
    <topic>විරෝධතා ගොනු කිරීමේ තීරණයටමැතිවරණ කොමසාරිස්ට කල් දෙයි</topic>
    <author>නෙල්කා මැදගෙදර</author>
    <content>එක්සත් ජාතික පක්ෂ සාමාජිකත්වයෙන් මෛත්‍රී ගුණරත්න සහ ශිරාල් ලක්තිලක යන මහත්වරු නෙරපීමට ගත් තීරණය බල රහිත කරන ලෙස ඉල්ලා ගොනු කර ඇති පෙත්සම සම්බන්ධයෙන් විරෝධතා ගොනු කරනවාද නැද්ද යන්න පිළිබඳ සලකා බැලීමට මැතිවරණ කොමසාරිස්වරයාට කල් ලබා දීමට අභියාචනාධිකරණය ඊයේ (29) තීරණය කෙළේය.ඒ අනුව ලබන නොවැම්බර් මස 11 වැනිදා තෙක් ඒ සඳහා කල් ලබා දෙන ලදී. බස්නාහිර පළාත් සභාවේ සහ දකුණු පළාත් සභාවේ මන්ත්‍රීවරුන් වන මෛත්‍රී ගුණරත්න සහ ශිරාල් ලක්තිලක යන මහත්වරු විසින් මෙම පෙත්සම ගොනු කර තිබුණි.සිසිර ද ආබෲ සහ චන්ද්‍රා ජයතිලක යන අභියාචනාධිකරණ විනිසුරු මඬුල්ල ඉදිරියෙහි මෙම පෙත්සම ඊයේ (29) කැඳවන ලදී.එම අවස්ථාවේදී මැතිවරණ කොමසාරිස්වරයා මෙම පෙත්සම සම්බන්ධයෙන් විරෝධතා ගොනු කර නැති බවත්, ඒ සම්බන්ධයෙන් අවසන් තීරණයකට එළැඹී නැති බවත් රජයේ නීතිඥවරිය අධිකරණයට දන්වා සිටියාය. විරෝධතා ගොනු කිරීම සම්බන්ධයෙන් සලකා බැලීමට කල් ලබා දෙන ලෙස ඇය අධිකරණයෙන් ඉල්ලා සිටියාය.ඒ අනුව මෙලෙස කල් ලබා දෙන ලදී.එක්සත් ජාතික පක්ෂය , එහි නායක රනිල් වික්‍රමසිංහ, එම පක්ෂ මහ ලේකම් තිස්ස අත්ත නායක, කෘත්‍යාධිකාරී මණ්ඩල සාමාජිකයන්, පෙත්සම්කරුවන්ට එරෙහි විනය කමිටුවෙහි සභාපති ඇතුළු සාමාජිකයන් , මැතිවරණ කොමසාරිස්වරයා ඇතුළු අනූ හතර දෙනකු පෙත්සම මඟින් වග උත්තරකරුවන් ලෙස නම් කර සිටිති.එක්සත් ජාතික පක්ෂ මූලස්ථානය වන සිරිකොතට පහර දීමේ සිද්ධිය සම්බන්ධයෙන් පෙත්සම්කරුවන්ට එරෙහි විනය පරීක්ෂණයක් පවත්වා ඇති අතර ඔවුනගේ පක්ෂ සාමාජිකත්වය තහනම් කිරීමට එහි අවසන් වාර්තාවෙන් තීරණය කර තිබේ.ඒ බව 2013 ජූනි මස 18 වැනිදා පෙත්සම්කරුවන්ට දැනුම් දී තිබේ.එලෙස පක්ෂ සාමාජිකත්වය අහිමි කිරීමේ තීරණය දිගින් දිගටම පෙත්සම්කරුවන්ට පක්ෂයෙන් කළ හිංසා කිරීම් සහ පිඩාවට පත් කිරීමේ තවත් එක් පියවරක් බව පෙත්සම්කරුවෝ පවසති.එබැවින් එම වාර්තාව නීති විරෝධී බවට තීරණය කර එය බල රහිත කරන ලෙස ඔවුහූ අධිකරණයෙන් ඉල්ලා සිටිති.නීතිඥ සනත් විජේවර්ධන මහතාගේ උපදෙස් මත ජනාධිපති නීතිඥ සංජීව ජයවර්ධන මහතා පෙත්සම්කරුවන් වෙනුවෙන් පෙනී සිටියේ ය.ඉක්‍රාම් මොහොමඩ් මහතා සහ නීතිඥ දයා පැල්පොල මහතා එ.ජා.ප නායකයා ඇතුළු පක්ෂයෙහි සෙසු වග උත්තරකරුවන් වෙනුවෙන් පෙනී සිටියහ.රජයේ නීතිඥ උමේෂා ප්‍රනාන්දු මහත්මිය මැතිවරණ කෙමෙසාරිස්වරයා වෙනුවෙන් පෙනී සිටියාය‍..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>30</day>
    </date>
    <link>http://www.dinamina.lk/2013/10/30/_art.asp?fn=n1310308</link>
    <topic>හොඳම නවකතා පිටපතබන්ධුල ගුලවත්තගෙන්</topic>
    <author/>
    <content>ගම්පහ මින්සර ප්‍රකාශකයන් විසින් පැවැත්වූ සමස්ත ලංකා නවකතා අත්පිටපත් තරගයෙන් දිනමිණ හොරණ ප්‍රාදේශීය මාධ්‍යවේදී බන්දුල ආර්. ගුලවත්ත මහතා ප්‍රථම ස්ථානය ඊයේ (29) දිනා ගත්තේය.ගම්පහ නගර ශාලාවේ පැවැති උත්සවයේදී ඒ මහතාට සහතික පත්‍රය සමඟ රුපියල් 50,000ක මුදල් ත්‍යාගයක් පිරිනැමුණි. මහාචාර්ය අනුර වික්‍රමසිංහ මහතා, මින්සර අධිපති ගාමිණි මොරගොඩ මහතා, ප්‍රකාශන කළමනාකාර නිව්ටන් ගුණසේකර මහත්වරු එම අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>30</day>
    </date>
    <link>http://www.dinamina.lk/2013/10/30/_art.asp?fn=n1310309</link>
    <topic>අයිසොන් වල්ගා තරුවලබන 28දා දකින්න වරම්</topic>
    <author>උපාලි කරුණාරත්න සහ චමීර ඇල්ලදෙනිය</author>
    <content>අයිසොන් ( ISON ) වල්ගා තරුව පැහැදිලි අහසක් පැවතියහොත් ලබන මස 28 දින පියවි ඇසින් ශ්‍රී ලංකාවාසීන්ට දැකගත හැකි බව ශ්‍රී ලංකා ග්‍රහලෝකාගාරය පවසයි.හිරු උදාවත් සමඟ නැගෙනහිර අහසින් මෙය දර්ශනය වේ. සූර්යය උදාවත් සමඟ මෙය දිස්වන නිසා නිරීක්ෂණයට සූර්යාලෝකය බාධාවක් විය හැක.මේ දිනවලද සූක්ෂම දුරේක්ෂයක් භාවිත කරමින් වල්ගා තරුව නිරීක්ෂණය කළ හැකි අතර මෙය සොයා ගනු ලැබුවේ පසුගිය වසරේ ( 2012 ) රුසියානු ජාතික තාරකා විද්‍යාඥයන් දෙදෙනෙකු විසිනි.ශ්‍රී ලංකා ග්‍රහලෝකාගාරය මඟින්ද වල්ගා තරුව නිරීක්ෂණය කිරීම සඳහා වැඩ සටහනක් සංවිධාන කරයි. එම දිනයන්හිදී නැ‍ඟෙනහිර අහසේ බුධ සහ සෙනසුරු ග්‍රහලෝක දෙකද නිරීක්ෂණය කළ හැකය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>30</day>
    </date>
    <link>http://www.dinamina.lk/2013/10/30/_art.asp?fn=n13103010</link>
    <topic>බැංකුවලත් හොර සල්ලි තිබේදැයිරහස් පොලිසියෙන් දිගටම පරීක්ෂණ</topic>
    <author>විජයානී එදිරිසිංහ</author>
    <content>රටපුරා පිහිටි රජයේ සහ පෞද්ගලික බැංකුවලට ව්‍යාජ මුදල් විසිරී ගොස් ඇති අතර, ඒවා බැංකු සහ ගනුදෙනුකරුවන් අතර වූ ගනුදෙනුවලදී ද හුවමාරු වී ඇති බවට රහස් පොලිසිය මඟින් හෙළිදරව් කරගෙන තිබේ.මෙම ව්‍යාජ මුදල් නෝට්ටු බැංකුවල ඇති මුදල් ගණින යන්ත්‍රවලට ද හසුවී නොමැත. පෙරේදා (27) අත්අඩංගුවට ගත් ව්‍යාජ මුදල් මුද්‍රණය කරන මහ මොළකරු විසින් මුද්‍රණය කළ රුපියල් දෙදාහේ ව්‍යාජ නෝට්ටුවක් ඊයේ (29) බේරුවල හැටන් නැෂනල් බැංකුවෙන් ගනුදෙනුකරුවකු අතට පත්ව තිබේ.එම ගනුදෙනුකරු එම මුදල් බේරුවල ලංකා බැංකු‍ෙව් තැන්පත් කරන අවස්ථාවේ ව්‍යාජ නෝට්ටුවක් බවට හඳුනාගෙන තිබේ.අංක P 67799159 දරන ව්‍යාජ දෙදාහේ නෝට්ටු විශාල ප්‍රමාණයක් ගනුදෙනුකරුවන් අතට පත්ව තිබී ඊයේ සොයා ගැනීමට හැකි වී තිබේ.පසුගිය කාලයේ ගනුදෙනු සිදු වූ මූල්‍ය ආයතන රැසක් තුළ මෙම මුදල් භාවිතා වී ඇත.බැංකුවල ඇති මුදල් ගණන් කරන මැෂින්වලට ව්‍යාජ මුදල් හසු නොවීම අදාළ මැෂිම තාක්ෂණික වශයෙන් ඉහළ මට්ටමක නොතිබෙන ඒවා බව පවසන රහස් පොලිසිය මෙම මැෂින් ඉවත්කර මුදල් ගණන් කිරීමේදී ව්‍යාජ බව හඳුනාගන්නා නව තාක්ෂණයෙන් යුත් ගණන් කරන මැෂින් භාවිතා කරන ලෙසට උපදෙස් දී ඇත.විනිසුරුවරයකුට අයත් චෙක්පතක් බැංකුවකින් මාරු කළ අවස්ථාවේදී ද ව්‍යාජ දෙදාහේ නෝට්ටුවක් එම බැංකුවෙන් ලබාදී තිබී හසුවී ඇත.බොහෝ බැංකු භාවිතා කරන මුදල් ගණන් කරන මැෂින්වල දත්ත තහවුරු කිරීමේදී සියයට අනූවක් පමණ දුර්වලතා ඇති බව හඳුනාගෙන ඇත.මේ නිසා නව තාක්ෂණයෙන් යුත් නවීන මැෂින් හඳුන්වා දී ඇත.මේ අතර ව්‍යාජ මුදල් ජාවාරම්කාර මහ මොළකරුගේ ප්‍රධාන ගෝලයෙක් පෙරේදා තවත් දෙදාහේ ව්‍යාජ නෝට්ටු 20ක් සමඟ අත්අඩංගුවට ගෙන ඇත.මොහු මෙම මුදල් මාරු කිරීමේ යෙදී සිටියදී මෙසේ අත්අඩංගුවට ගෙන තිබේ.එසේ මුදල් මාරු කිරීමට යොදා සිටි ප්‍රධාන සැකකරුගේ ගෝලයන් රැසක් අත්අඩංගුවට ගැනීමට රහස් පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>30</day>
    </date>
    <link>http://www.dinamina.lk/2013/10/30/_art.asp?fn=n13103015</link>
    <topic>මෙලොවට බිහිවන සෑම දරුවෙක්මමවුපියන්ට වගේම රටට සම්පතක්</topic>
    <author/>
    <content>මෙලොවට බිහිවන සෑම දරුවෙක්ම මවුපියන්ට පමණක් නොව මුළු රටටම සම්පතක් යන සංකල්පය පෙරදැරි කරගෙන එවන් දරුවන් අගය කිරීමක් වශයෙන් ඔවුන් වෙත තිළිණයක් පිරිනැමීම මිනිස්කමේ ඉහළ ගුණාංගය තහවුරු කළ හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතාගේ සේවය තමා අගය කරන බව කිලිනොච්චියේ නියෝජ්‍ය සෞඛ්‍ය සේවා අධ්‍යක්ෂ ඒ.මුරලිදරන් මහතා පැවැසිය.පසුගියදා කිලිනොච්චි දිස්ත්‍රික් සෞඛ්‍ය සේවා කාර්යාලයේ දී ඔක්තෝබර් මාසයේ උපත ලද කුඩා දරුවන් 21 දෙනෙකුගේ මවුවරුන්ට ළදරු උපකරණ කට්ටල බෙදා දීමේ අවස්ථාවක දී එසේ පැවැසීය.කිලිනොච්චිය යනු එකල යුද්ධයෙන් පීඩාවට පත් වූ ප්‍රදේශයක් බවත් එය අවසන් වීමෙන් අනතුරුව උපත ලද දරුවන් වාසනාවන්ත දරුවන් බවත් මුරලිදරන් මහතා ප්‍රකාශ කළේ ය. ඒ මහතා මෙසේ ද කීය,මේ වාසනාවන්ත දරුවන් අද අගය කිරිමට ලක් වෙලා. මේ තිළිණ රුපියල් සතවලින් මනින්න බැහැ. මේ කර්තව්‍ය තුළ සැඟවීලා ඇත්තේ මහා මිනිස්කමක්. මේ ප්‍රදේශයේ උපදින දරුවන්ට සුවිශේෂී ප්‍රණාමයක් පුද කිරීම සඳහා සංවිධාන කළ වැඩසටහනට අද මෙහි පැමිණ සිටින මවුවරුන්ට මේ තෑගි පාර්සලයේ තිබෙන වටිනා ද්‍රව්‍ය මිල දී ගැනීමට හැකියාවක් නැහැ.මේවා පරිභෝජනය කිරීමට අවස්ථාවක් නැහැ. මේ සිඟිති දරුවන්ට අද දින ජාතික ඉතිරි කිරීමේ බැංකුවේ තැන්පතු සහිත ගිණුම් පොතක් පිරිනැමීම සුවිශේෂී කර්තව්‍යක්.ලේක්හවුස් ආයතනයේ කර්තෘ මණ්ඩල අධ්‍යක්ෂ සීලරත්න සෙනරත් මහතා -මේ උදාර සංකල්පය පාර්ලිමේන්තු මන්ත්‍රි නාමල් රාජපක්ෂ මහතා ආරම්භ කළේ හම්බන්තොට දිස්ත්‍රික්කයෙන් . එය ඉතා සාර්ථකව ක්‍රියාත්මක කෙරෙනවා. කිලිනොච්චිය හා මුලතිව් ප්‍රදේශවල මේ වැඩසටහන සාර්ථකව ක්‍රියාත්මක වෙනවා. එම දිස්ත්‍රික්කවල ද එම ව්‍යාපෘති සාර්ථකව ක්‍රියාත්මක කිරීමට කටයුතු කිරීම පාර්ලිමේන්තු මන්ත්‍රී නාමල් රාජපක්ෂ මහතාගේ අගය කළ යුතු සේවාවක්. මෙහි ඇති වැදගත්කම වන්නේ එතුමාගේ ධන පරිත්‍යාගයෙන් මෙය සිදු කිරිමයි.එතුමාගේ අදහස වී තිබෙන්නේ උතුරේ ඉපදුනත් දකුණේ ඉපදුනත් කොයි දරුවත් රටට සම්පතක් . එම දරුවන්ට සුබ අනාගතයක් හිමි කර දීම අපගේ යුතුකමක්. උතුරේ සංවර්ධන වැඩසටහන් කිලිනොච්චි හා මුලතිව් වැනි ප්‍රදේශවල ක්‍රියාත්මක කිරිමට එම දිස්ත්‍රික්කවල සෞඛ්‍ය සේවා අධ්‍යක්ෂ ඇතුළු කාර්ය මණ්ඩලයට පාර්ලිමේන්තු මන්ත්‍රී නාමල් රාජපක්ෂ මහතාගේ කෘතවේදීත්වය පළ කෙරෙනවා.ටී.ධර්මශ්‍රී, උපදේශක කච්චි මොහොමඩ් වන්නි මුරුගේසු යන මහත්වරුද මෙහිදී අදහස් දැක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>30</day>
    </date>
    <link>http://www.dinamina.lk/2013/10/30/_art.asp?fn=n13103016</link>
    <topic>සුසිල් සුනිමල් සෙට් වුණා ලූදත් කුට්ටම මල් පඳුරෙ ලූ</topic>
    <author>- ගම්පහ සංචාරක නිමල් ජයසිංහ</author>
    <content>සුසිල් හා සුනිමල් පාසල් වියේ සිට ම කුළුපග මිත්‍රයෝ වෙති. සුසිල් දැන් අගනුවර රජයේ කාර්යාලයක ලිපිකරුවෙකි.සුනිමල් ගණේමුල්ල ප්‍රදේශයේ සුළු ව්‍යාපාරිකයෙකි. මසකට වරක් කඩවත ආසන්නයේ අවන්හලක මුණගැසෙන මේ දෙදෙන මධුවිතෙන් සප්පායම් වී සතුටු වෙති.මිත්‍රත්වය වැඩි දියුණු කර ගනිති. මේ සිද්ධිය වන විට, රාජකාරි බහුල වීම නිසා දෙදෙනා ට එකිනෙකා මුණගැසීමට අවස්ථාවක් නොලැබී මාස හයක පමණ කාලයක් ගෙවී ගොස් තිබිණි.දිනක් සුසිල් ඔහුගේ මිත්‍ර සුනිමල්ට දුරකථනයෙන් කතා කළේය.“මචං, උඹ කොහොමද? හොඳින් ඉන්නවාද? අපි සෑහෙන කාලෙකින් හම්බවුණේ නැහැ නේ. මට උඹේ මූණත් අමතක වෙලා.”සුනිමල් : මටත් එහෙමයි මචං. වැඩ..වැඩ..ඉවරයක් නැහැ.සුසිල් : හෙට ඉරිදා නේ..අපේ ගෙදර ‘සෙට්’ වෙමුද? ඔහුගේ සුහද ආරාධනය පිළිගත් සුනිමල් ඉරිදා සවස් යාමයේදී සුසිල්ගේ නිවසට ගියේය. කලෙකින් මුණගැසුණු දෙදෙනා මධුවිත තොළගාමින් අල්ලාප සල්ලාපයේ යෙදී සිටිද්දී නොදැනීම රාත්‍රිය ළඟාවිණි .ආපසු නිවසට යාමට අපහසු තරමට සුනිමල් වෙරි වී සිටි බැවින් සුසිල් තම මිත්‍රයා ඒ රාත්‍රියේ තම නිවසේ රඳවා ගත්තේය.මැදියම් රැයේදී සුනිමල්ට වමනය කිරීමට අවශ්‍ය විය . තම මිත්‍රයා ට නොදැනෙන්නට නිවසේ ඉදිරි දොර ඇරගත් සුනිමල් මිදුලට ගොස් මල් පඳුරක් යට වමනය කර නැවත හෙමින් සීරුවේ නිවසට ඇතුළු වී නිදා ගත්තේය. සුනිමල් දත් ඇන්දක් පළඳින කෙනෙකි. වමනය සමඟ දත් ඇන්ද ද ගැලවී ඇති වගක් වෙරිමතය නිසා ඔහුට නොදැනිණි. පසුදින අලුයම සුනිමල්, මිතුරාගේ නිවසින් පිටව ගොස් ඇත්තේ දත් ඇන්ද නැතිව ය.පසු දින උදයේ සුසිල්ගේ බිරිය තම ගෙවත්තේ මිදුල අතුගාමින් සිටියදී මල් පඳුර ළඟ දත් ඇන්දක් වැටී තිබෙනු දැක ඇගේ සැමියා ට ඒ බව දැන්වූවාය.“අනේ.. මේ සුනිමල්ගේ දත් කුට්ටම වෙන්න ඇති” යැයි සිතූ සුසිල් වහාම ඔහුගේ මිත්‍රයාගේ නිවසට දුරකථනයෙන් ඇමතීය. ඇමතුමට පිළිතුර ලැබුණේ සුනිමල්ගේ බිරියගෙනි.සුනිමල්ගේ පාර්සලයක් තම නිවසේ තිබෙන බැවින් එය ගෙන යාමට එන ලෙසල සුනිමල්ට දන්වන්නැයි සුසිල් ඉල්ලා සිටියේය.“පාර්සලේ ගැන මට හිතාගන්න පුළුවන්” බිරිය ගත් කටටම කියා සිටියාය. “අපේ මනුස්සයා ගෙදර ආවේ දත් කුට්ටම නැතුවයි. යාළුවන්ට සලකලා තියෙන හැටි අපූරුයි. තමුසෙම එයාට කියනවා ඇවිත් පාර්සලේ ගෙනි යන්න කියලා” ඇය ‘දඩස්’ හඬ නංවමින් වේගයෙන් රිසීවරය ආපසු තැබුවාය. මේ වන විට සුනිමල් ඔහුගේ බිරියට නොකියා ම නිවෙසින් පිටව ගොස් දත් ඇන්ද සොයමින් සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>30</day>
    </date>
    <link>http://www.dinamina.lk/2013/10/30/_art.asp?fn=n13103017</link>
    <topic>මන්නාරම් ද්‍රෝණියෙන් හමු වූ නිධිවලින්නිෂ්පාදන ආරම්භ කිරීමට සාකච්ඡා</topic>
    <author/>
    <content>මන්නාරම ද්‍රෝණියේ තෙල් ගවේෂණ කටයුතු සඳහා කේන් සමාගමට ලබාදී ඇති කාලය 2014 අප්‍රේල් මාසය දක්වා දීර්ඝ කිරීමට ශ්‍රී ලංකා රජය පියවර ගෙන ඇත.මේ අතර මන්නාරම් ද්‍රෝණියෙන් හමු වූ හයිඩ්‍රොකාබන නිධිවලින් වාණිජ්‍ය නිෂ්පාදන ආරම්භ කිරීමට රජය සමග සාකච්ඡා අරඹන බවද කේන් ඉන්දියා සමාගම පවසයි. එසේම මන්නාරම් ද්‍රෝණියෙන් හමු වූ හයිඩ්‍රොකාබන සම්බන්ධයෙන් ඇගැයීම් සැලසුම් මේ වන විට සකස් කරමින් සිටින බවද එම සමාගම නිවේදනය කරයි.කේන් ඉන්දියා සමාගම මේ බව අනාවරණය කර ඇත්තේ මූල්‍ය වර්ෂයේ දෙවැනි කාර්තුව සඳහා වන ප්‍රතිඵල නිකුත් කරමිනි. කේන් සමාගම ලෝකයේ විශාලතම ඛණිජ තෙල් ගවේෂණ සහ නිෂ්පාදන සමාගම් 20න් එකක් වන අතර එම සමාගම පවසන්නේ අමෙරිකානු ඩොලර් මිලියන 749ක ආදායමක් පසුගිය කාර්තුව තුළ සමාගම විසින් උපයාගෙන ඇති බවයි.එය සියයට 14ක වර්ධනයක් වන අතර එම කාර්තුව තුළ උපයාගෙන ඇති බදු ගෙවීමෙන් පසු ලාභය අමෙරිකානු ඩොලර් මිලියන 545කි. එමෙන්ම ඉකුත් කාර්තුව තුළ පමණක් සිය නිෂ්පාදනය තුළින් ඉන්දීය භාණ්ඩාගාරයට රුපියල් බිලියනයකට වැඩි දායක්තවයක් ලබාදීමටද කේන් සමාගම සමත්ව තිබේ.කේන් සමාගම ලබාගෙන ඇති සාර්ථක ප්‍රතිඵල නිසා දැනට ක්‍රියාත්මක වන ව්‍යාපෘති තවදුරටත් වර්ධනය කිරීමටත් ඉදිරි වසර කිහිපය සඳහා ගවේෂණ පුළුල් කිරීමේ සක්‍රීය වැඩසටහනක් දියත් කිරීමටත් කේන් සමාගම අපේක්ෂා කරයි. එම වැඩසටහන සඳහා 2015 - 16 මූල්‍ය වර්ෂය තෙක් ඩොලර් බිලියන 3ක ප්‍රාග්ධන වියදමක් වෙන් කිරීමට සමාගම පියවර ගෙන ඇත.මේ වන විට කේන් ඉන්දියා සමාගම දිනකට තෙල් බැරල් 213299ක් නිෂ්පාදනය කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>30</day>
    </date>
    <link>http://www.dinamina.lk/2013/10/30/_art.asp?fn=n13103018</link>
    <topic>ගනේගොඩ දුම්රිය හරස්මගේ අලුත්වැඩියාවක්</topic>
    <author/>
    <content>ප්‍රධාන දුම්රිය මාර්ගයේ පල්ලෙවෙල -මීරිගම දුම්රිය ස්ථාන අතර ගනේගොඩ දුම්රිය හරස් මාර්ගයේ හදිසි අලුත්වැඩියා කටයුත්තක් නිසා නොවැම්බර් මස 6 වැනිදා පෙරවරු 8 සි‍ට පස්වරු 4 දක්වාත්,7 සහ 8 යන දින දෙක තුළදී පෙරවරු 8 සිට පස්වරු 12 දක්වාත් හරස් මාර්ගය සම්පූර්ණයෙන්ම වසා තබන බව දුම්රිය දෙපාර්තමේන්තුව දන්වා සිටි.මෙම කාලය තුළ ඉඳිපරපේ හෝ පල්ලෙවෙල හරහා වාහන ධාවනය කරන ලෙසත් දන්වනු ලැබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>30</day>
    </date>
    <link>http://www.dinamina.lk/2013/10/30/_art.asp?fn=n13103019</link>
    <topic>නියෝජ්‍ය ඇමැති කාදර්ටසුබ උපන් දිනයක්</topic>
    <author/>
    <content>පාරම්පරික හා පුනර්ජනණීය බලශක්ති නියෝජ්‍ය ඇමැති අල්හාජ් අබ්දුල් කාදර් මහතාගේ උපන් දිනය අදට (30) යෙදී ඇත. ඒ මහතාට සුබ උපන් දිනයක් පතමු..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>30</day>
    </date>
    <link>http://www.dinamina.lk/2013/10/30/_art.asp?fn=n13103020</link>
    <topic>පොදු රද මඬුලු සමුළුව ශ්‍රී ලංකාවේ ආර්ථික වර්ධනයට හොඳ පියවරක්</topic>
    <author/>
    <content>ලංකාවේ ආර්ථිකය තවදුරටත් වර්ධනය කිරීම පිණිස හොඳම පියවරක් ලෙස පොදු රාජ්‍ය මණ්ඩලීය සමුළුව සැලකිය හැක.රටවල්වලින් පැමිණෙන රාජ්‍ය නායකවරුන් ලංකාවේ දැනට පවත්නා සාමකාමී පරිසරය හොඳින් අවබෝධ කරගෙන බොහෝ ක්ෂේත්‍රවල ආයෝජනය කිරීමටත් පෙළඹෙනු ඇත. මේ සදහා ව්‍යාපාර සමුළුවක්ද පැවැත්වීමට නියමිතය.මේ සමුළුවට අරාබි රටවල නියෝජිතයන්ද සහභාගී වීමට නියමිතය.ජනමාධය හා ප්‍රවෘත්ති අමාත්‍යාංශයේ විශේෂයෙන් දමිළ මාධ්‍ය සඳහා පවත්වන ලද දමිළ පුවත්පත් සඳහා සාකච්ඡාවේදී ඒ.එච්.එම්. අස්වර් මහතා මෙම අදහස් පළ කළේය.තවදුරටත් අදහස් දැක්වූ අස්වර් මහතා මෙසේද කීය. ඊර්ෂ්‍යාවෙන් හා ද්වේෂගත චේතනාවෙන් මෙම සමුළුවට විරුද්ධව ප්‍රකාශ කිරීමට අප රට තුළම සමහර අය අදහස් පළ කිරීම ඉතාම කණගාටුදායකයි. ඒ සමඟ මානව අයිතිවාසිකම් යන මුවාවෙන් රාජ්‍ය නායකයන් සමුළුවට සහභාගීවීම වැළැක්වීමට ජාත්‍යන්තර වශයෙන් කුමන්ත්‍රණයක්ද දියත් කර ඇත.මේ සියල්ල මැඩගෙන මෙම ඓතිහාසික සම්මේලනය පැවැත්වීමට ජනාධිපති මහින්ද රාජපක්ෂ මහතාගේ රජය සියල්ල සම්පූර්ණ කර ඇති බව සඳහන් කළ යුතුය .තමිල්නාඩුවේ යම් යම් දේශපාලනඥයන් තමන්ගේ ඡන්ද ව්‍යාපාරය ලෙස ලංකාව පිළිබඳව පොදු රාජ්‍ය මණ්ඩලීය සමුළුව පිළිබඳවත් නුරුස්සන ප්‍රචාර ගෙන ගියාට එහි මධ්‍යම ආණ්ඩුව කිසිසේත් සැලෙන්නේ නැති බවත් ලංකාවට උදව් කිරීමට ඔවුන් බැඳී සිටින බවත් ප්‍රකාශිත බව හෙතෙම එළි කළේය.ලංකාවේ සමහර දමිළ පුවත්පත් මෙම සම්මේලනයට විරුද්ධව දිනපතා නොමඟ ගිය තමිල්නාඩුවේ ගලා එන පුවත් පල කරන බවද මේ රටේ මාධ්‍ය කන්තෝරු පිහිටා එය මේ රටේම ජනතාවට ඇනවුම් කර ආදායමක් උපයන මෙම පුවත්පත් ආයතන තමන්ගේ උපන් මාතෘ භූමියට දේශප්‍රේමීත්වය දක්වා වැඩකළ යුතු බවද එතුමා වැඩිදුරටත් අවධාරණය කළේය.ජාතිද්‍රෝහී විදේශීය නායකයන් තමිල්නාඩුවේ වැරදි ප්‍රචාරයන්ට නොරැවටී මෙම පොදු රාජ්‍ය මණ්ඩලීය සමුළුවට තමන්ගේම දායකත්වය මෙන්ම සහයෝගීත්වය දැක්විය යුතු යැයි ද අස්වර් මහතා වැඩිදුරටත් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>30</day>
    </date>
    <link>http://www.dinamina.lk/2013/10/30/_art.asp?fn=n13103021</link>
    <topic>සමුළුවේ මාධ්‍ය මධ්‍යස්ථානය සූදානම්!</topic>
    <author>ඡායාරූපය- සරත් පීරිස්</author>
    <content>පොදු රාජ්‍ය මණ්ඩලීය රාජ්‍ය නායක සමුළුවට සහභාගීවන මාධ්‍යවේදීන්ට පහසුකම් සැපයීම සඳහා බණ්ඩාරනායක සම්මන්ත්‍රණ ශාලාවේ ආරම්භ කොට ඇති මාධ්‍ය මධ්‍යස්ථානයට අවශ්‍ය කටයුතු පරීක්ෂණය සඳහා ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා පසුගියදා (24) එහි සංචාරයක නිරත විය. මෙම අවස්ථාවට ජනමාධ්‍ය අමාත්‍යංශයේ ලේකම් ආචාර්ය චරිත හේරත් මහතාද එක්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>30</day>
    </date>
    <link>http://www.dinamina.lk/2013/10/30/_art.asp?fn=r1310301</link>
    <topic>වල්ලපට්ට කිලෝ 6ක් උස්සන් ආකොළඹ කෝකියා පොලිස් දැලේ</topic>
    <author>අකුරැස්ස සමූහ තේජා විද්‍යාරූප</author>
    <content>වල්ලපට්ට කිලෝ ග්‍රෑම් හයයි ග්‍රෑම් හයසීයක් සමඟ පුද්ගලයකු දෙණියාය පොලිස් විශේෂ කාර්යය බළකාය මඟින් කළුබෝවිටියන ප්‍රදේශයේ දී අත්අඩංගුවට ගෙන ඇත.කළුබෝවිටියන ගලබඩකන්ද ප්‍රදේශයේ පෞද්ගලික ඉඩමකින් මේ වල්ලපට්ට කපා ඇති අතර අත්අඩංගුවට පත් තැනැත්තා අලපලාදෙනිය ප්‍රදේශයේ පදිංචි විසි නව හැවිරිදි තරුණයෙකි.කොළඹ හෝටලයක කෝකියකු වශයෙන් සේවය කරන මොහු කොළඹට රැගෙන යාම සඳහා මේ වල්ලපට්ට පෝර උරයක දමා කරබරින් රැගෙන එන අවස්ථාවේ දී අත්අඩංගුවට පත් වී ඇත.දෙණියාය පොලිස් විශේෂ කාර්යය බළකා කඳවුරට ලැබුණ තොරතුරක් මත පොලිස් පරීක්ෂක ප්‍රියංකර මහතා ඇතුළු කණ්ඩායමක් මඟින් අත්අඩංගුවට ගත් මොහු නීතිමය කටයුතු සඳහා මොරවක පොලිසියට භාර දී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>30</day>
    </date>
    <link>http://www.dinamina.lk/2013/10/30/_art.asp?fn=r1310302</link>
    <topic>තල්ගහ වැව බීම ගබඩාව කඩාලක්ෂයක් පැහැර ගත්තේ මමයි</topic>
    <author>අනුරාධපුර මධ්‍යම විශේෂ</author>
    <content>කහටගස්දිගිලිය තල්ගහ වැව ප්‍රදේශයේ පවත්වාගෙන ගිය දිවයිනේ ප්‍රසිද්ධ බීම සමාගමක ගබඩාව කඩා රුපියල් ලක්‍ෂයක මුදලක් සොරකම් කළ ආරක්‍ෂක නිලධාරියෙක් සහ තවත් පුද්ගලයකු කහටගස්දිගිලිය පොලිසිය මඟින් ඉකුත් 28 වැනිදා අත්අඩංගුවට ගෙන ඇත.පුද්ගලයන් තිදෙනකු විසින් පසුගිය පෙබරවාරි මාසයේ රාත්‍රී කාලයේ දී එම බීම ගබඩාව කඩා එහි තිබූ රුපියල් ලක්‍ෂයකට වැඩි මුදලක් සොරා ගෙන ගොස් තිබුණි. කහටගස්දිගිලිය පොලිසිය මාස කිහිපයක් මේ සම්බන්ධයෙන් පරීක්‍ෂණ සිදු කළත් සැකකරුවන් අත්අඩංගුවට ගැනීමට නොහැකි වී තිබේ.මිහින්තලය සීප්පුකුලමේ පිහිටි බීම ගබඩාව ඉකුත් 16 වැනිදා කඩා එහි තිබූ රුපියල් දෙලක්‍ෂ දාහත්දහසක පමණ මුදලක් සොරකම් කිරීම සම්බන්ධයෙන් එම ගබඩාවේ ආරක්‍ෂක නිලධාරියා සහ තවත් පුද්ගලයකු මිහින්තලය පොලිසිය විසින් සැකපිට අත්අඩංගුවට ගන්නා ලදි.ප්‍රශ්න කිරීම් හමුවේ ගබඩාවේ ආරක්‍ෂක නිලධාරියා සියල්ල පාපොචිචාරණය කර ඇත. එහු සිද්ධිය වූ දිනයේ නිවාඩු ලබාගෙන වෙනත් පුද්ගලයන් පිරිසක් ගබඩාව වෙත එවා එහි දොරගුළු කඩා ඇතුළු වී මුදල් සොරකම සිදුකර ඇති බව පොලිසියට අනාවරණය කරගෙන තිබේ.මේ මුදල් සොරකම සිදුවීමෙන් අනතුරුව කහටගස්දිගිලිය තල්ගහ වැව ප්‍රදේශයේ පවත්වාගෙන ගිය බීම ගඩබාව මිහින්තලය සීප්පුකුලම දෙසට රැගෙන ආ අතර කහටගස්දිගිලිය බීම ගබඩාවේ සේවය කළ ආරක්‍ෂක නිලධාරියාම මේ ගබඩාවේ ද ආරක්‍ෂක නිලධාරියා වශයෙන් කටයුතු කර ඇත.ආරක්‍ෂක නිලධාරියා බීම ගබඩා දෙකෙහිම මුදල් සොරකම් කිරීමට වෙනත් පිරිසක් මෙහෙයවා ඇති බව ද පොලිසිය පවසයි. කහටගස්දිගිලිය තල්ගහවැව ප්‍රදේශයේ බීම ගබඩාවේ මුදල් සොරකම් කිරීම සම්බන්ධයෙන් තවත් සැකකරුවන් දෙදෙනකු අත්අඩංගුවට ගැනීමට සිටින බව ද පොලිසිය පවසයි. කහටගස්දිගිලය පොලිසියේ ස්ථානාධිපති පො.ප ලක්‍ෂමන් රන්වලආරච්චි සහ සැරයන් 8419 සුනිල් සැකකරුවන් අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>30</day>
    </date>
    <link>http://www.dinamina.lk/2013/10/30/_art.asp?fn=r1310303</link>
    <topic>කුණු කෑම විකිණූකටුවන කඩ කොට උඩ</topic>
    <author>කටුවන සමූහ</author>
    <content>කටුවන වලස්මුල්ල ඕකවෙල ප්‍රාදේශීය සෞඛ්‍ය කොට්ඨාශවල මහජන සෞඛ්‍ය පරික්ෂකවරුන් විසින් මිද්දෙනිය නගරයේ වෙළෙඳ සල් හා හෝටල් පරික්ෂා කිරීමේ දී කල් ඉකුත් වූ පැණි බිම වර්ග, ක්‍රිම් සෝඩා ,කේක් වර්ග, දිවුල් යුෂ ,ගොරකා ක්‍රිම් කෝඩියල් වර්ග රැසක් අත්අඩංගුවට ගෙන වලස්මුල්ල දිසා අධිකරණයට යොමු කර තිබේ.මේ වැටලීමට මිද්දෙනිය මහජන සෞඛ්‍ය පරික්ෂක ඩබ්ලිව්. ජී. එම්. කොඩිතුවක්කු,උඩගොමඩිය මහඡන සෞඛ්‍ය පරික්ෂක එච්. කේ. එම්. ගරුසිංහ ,මහඡන සෞඛ්‍ය පරික්ෂක කේ.ජී. කුලරත්න ,පී .එම්. ඩබ්ලිව්. ඒ .ප්‍රේමතිලක, කේ .ඩී .එස්. එන් .කුමාර, එම්. ජයලත් ,ඩබ්. විජේසේකර, එස්.කේ.ජගත් ,කේ. අනුර නිලධාරීහු සහභාගීවූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>30</day>
    </date>
    <link>http://www.dinamina.lk/2013/10/30/_art.asp?fn=r1310304</link>
    <topic>අරණායක සංවර්ධනටරුපියල් ලක්ෂ 2500ක්</topic>
    <author>‍අරණායක සමූහ රෝහණ ජයරත්න</author>
    <content>දැයට කිරුළට සමගාමිව ආර්ථික සංවර්ධන අමාත්‍යාංශය ප්‍රතිපාදන යටතේ අරණායක ප්‍රාදේශීය ලේකම් කොට්ඨාසයේ සංවර්ධන කටයුතු සඳහා රුපියල් ලක්ෂ 2500කට අධික මුදල්ක් වෙන්කර ඇති බවට සෞඛ්‍ය නියෝජ්‍ය ඇමැති ලලිත් දිසානායක මහතා කීය.ඒ මහතා එසේ කියා සිටියේ පසුගියදා අරණායක ප්‍රාදේශීය ලේකම් කාර්යාල ශ්‍රවනාගාරයේ පැවැති රැස්වීමක් අමතමින්ය.මේ යටතේ නව සෞඛ්‍ය මධ්‍යස්ථාන තුනක් සඳහා රුපියල් ලක්ෂ 360ක් ද, පොල්අබේගොඩ බස් නැවතුම්පොළ සහ දිප්පිටිය සතිපොළ ඉදිකිරීමට ලක්ෂ 400ක් ද, දිප්පිටිය සෞඛ්‍ය වෛද්‍ය නිලධාරි කාර්යාලය හා සෞඛ්‍ය මධ්‍යස්ථාන 21ක් අලුත්වැඩියා කිරීම සඳහා ලක්ෂ 290, වාරිමාර්ග සහ පානීය ජල ව්‍යපෘති වෙනුවෙන් රුපියල් ලක්ෂ 600ක් ද වෙන්කර තිබේ.මාර්ග කිලෝ මීටර් 25ක ප්‍රමාණයක් කාපට් කිරීමට යෝජිත බව ඇමැති වරයා ප්‍රකාශ කළේය.මේ අවස්ථාව සඳහා පළාත් සභා මන්ත්‍රී චමිල දිසානායක, ප්‍රාදේශිය ලේකම් අනුර රාජරත්න, ප්‍රාදේශිය සභා සභාපති දිනේෂ් ගුනරත්න මහත්වරු ඇතුළු නිලධාරින් පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>30</day>
    </date>
    <link>http://www.dinamina.lk/2013/10/30/_art.asp?fn=r1310305</link>
    <topic>අල්ලපු ගෙදර කතට නිරුවත පෙන්වූ'මදන යකා' අල්ලන්න එද්දී වස බීලා</topic>
    <author>අනුරාධපුර මධ්‍යම විශේෂ</author>
    <content>කාන්තාවන්ට නිරුවත පෙන්වීම සිරිතක් කරගෙන සිටි පුද්ගලයකු තිරප්පනය පොලිසියේ නිලධාරීන් විසින් අත්අඩංගුවට ගැනීමට යාමේදී වස පානය කිරීම හේතුවෙන් රෝගාතුර වී ප්‍රතිකාර සඳහා පෙරේදා (28) අනුරාධපුර ශික්‍ෂණ රෝහලට ඇතුළත් කර ඇත.මේ සැකකරු 50 හැවිරිදි තිදරු පියෙක් වන අතර ඔහුගේ දරුවන් විවාහ වී සිටින බව ද පොලිසිය පවසයි.තිරප්පනය වෙට්ටම්කුලම හිඳෝගම ප්‍රදේශයේ පදිංචි 26 හැවිරිදි කාන්තාවක් කළ පැමිණිල්ලකට අනුව ඔහු අත්අඩංගුවට ගැනීමට යාමේදී වස පානය කළ බව පොලිසිය පවසයි.බොහෝ කලක සිට සැකකරු ඔහුගේ නිවෙසට යාබද නිවෙසේ පදිංචි තරුණ විවාහක කාන්තාවට නිරුවත පෙන්වීම පුරුද්දක් කරගෙන ඇති බව කියන පොලිසිය ඔහු ස්නානය කරන විටදීත් අසල්වැසි කාන්තාවට පෙනෙන ලෙස නිරුවතින් සිටින බවද පොලිසිය පවසයි.මේ පුද්ගලයා දිගින් දිගටම අශෝභන ලෙස හැසිරීම නිසා එම කාන්තාව පොලිසියට පැමිණිලි කර ඇති අතර ඉකුත් 27 වැනිදා රාත්‍රීයේ ඔහු අත්අඩංගුවට ගැනීමට නිවසට ගිය අවස්ථාවේ කෘමි නාශක බෝතලයක් රැගෙන පානය කිරීමට සැරසෙද්දී පොලිස් නිලධාරීන් වහාම එය උදුරා ගැනීමට උත්සහ දරා ඇත.ඒ අවස්ථාවේ සැකකරුගේ මුහුණේ සහ සිරුර පුරා කෘමි නාශක විසිරීම නිසා කෘමි නාශක ශරීරගත වූවේදැයි ඇති වූ සැක මත ඔහුව මරදන්කඩවල රජයේ රෝහලට ප්‍රතිකාර සඳහා ඇතුළත් කර ඇත.පසුව සැකකරු වැඩිදුර ප්‍රතිකාර සඳහා අනුරාධපුර ශික්‍ෂණ රෝහල වෙත මාරු කර යවා ඇත. සැකකරු අනුරාධපුර ප්‍රධාන මහේස්ත්‍රාත් අධිකරණයට ඉදිරිපත් කිරීමට නියමිතව තිබිණි.තිරප්පනය පොලිසියේ ස්ථානාධිපති (නීතීඥ) පො.ප එන්.කේ.එස් දේශප්‍රිය මහතාගේ උපදෙස් මත අපරාධ විමර්ශන අංශය සිද්ධිය සම්බන්ධයෙන් වැඩිදුර පරීක්‍ෂණ සිදු කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>30</day>
    </date>
    <link>http://www.dinamina.lk/2013/10/30/_art.asp?fn=r1310306</link>
    <topic>යාලට සංචාරකයන් තුන්ලක්ෂයක්</topic>
    <author>උඩවලව සමූහ බී. ඒ. පොඩිමහත්මයා</author>
    <content>පසුගිය වර්ෂය තුළ යාල ජාතික වන උද්‍යානය නැරැඹීම සඳහා දේශීය හා විදේශීය සංචාරකයින් තුන්ලක්ෂ පනස්දාහක් (3,50,000) පමණ පැමිණ ඇතැයි වනජීවී සංවර්ධන දෙපාර්තමේන්තුවේ උසස් නිලධාරියකු ප්‍රකාශ කළේය. එයින් විදේශිකයන් එක්ලක්ෂ විසිපන්දාහක් පැමිණ ඇති අතර ඉතිරි සංචාරකයන් දේශීය සංචාරකයින් වේ.පසුගියදා යාල ජාතික වන උද්‍යානය තාවකාලික වසා දමා වන උද්‍යානය තුළ අබලන්ව තිබූ මාර්ග හා සංචාරක බංගලා ආදිය අලුත්වැඩියා කර ඇති අතර ඒ සඳහා වැයකර ඇති මුදල රුපියල් මිලියන පහක් පමණ වන බව ද එම නිලධාරියා වැඩිදුරටත් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>30</day>
    </date>
    <link>http://www.dinamina.lk/2013/10/30/_art.asp?fn=r1310307</link>
    <topic>මුතූර් ගොවීන්ට මැර ප්‍රහාරයක්</topic>
    <author>ත්‍රිකුණාමලය විශේෂ</author>
    <content>මුතූර් පොලිස් වසමට අයත් කාංගුවෙලි 'පඩුකාඩු' කුඹුරුයායේ දී පෙරේදා (28) සිදුවූ පහර දීමකින් ගොවීන් හතර දෙනකු තුවාල ලබා ඇතැයි පොලිසිය කියයි.යතුරුපැදි තුනකින් පොලුමුගුරු රැගෙන පැමිණි හයදෙනකු මේ පහරදීම සිදුකළ බව මුතූර් රෝහලේ ප්‍රතිකාර ලබන ගොවීන් පොලිසියට ප්‍රකාශකර තිබේ.මෙසේ තුවාල ලබා ඇත්තේ මුතූර් පට්ටිපිඩල් පදිංචි කරුවන් වන වෛරමුත්තු ක්‍රිෂ්ණමූර්ති (53) සිදම්බර පිල්ලේ පුලසිනාදන් (46) සහ මුන්නම්පොඩිවෙට්ටි පදිංචි කරුවන් වන ආරුමුගන් දේවමනෝහරන් (49) හා මානික්කම් කෝණාලිංගම් (54) නමැති අයයි.යුද ගැටුම්වලින් පසුව අතහැර ගිය කුඹුරු අස්වැද්දීමට පටන්ගැනීමත් සමඟ අයිතිය මුල්කරගෙන මේ ගැටුම ඇති වී ඇති බවට පොලිසියට තොරතුරු ලැබී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>30</day>
    </date>
    <link>http://www.dinamina.lk/2013/10/30/_art.asp?fn=r1310308</link>
    <topic>බොම්බයක් තියන්වැඩ වරද්දා ගනී</topic>
    <author>දකුණු පළාත් සංචාරක</author>
    <content>ජීව අත්බොම්බයක් ළඟ තබා ගැනීමේ අධි චෝදනාවට වරද පිළිගත් විත්තිකරුවකුට ගාල්ල මහාධිකරණ විනිසුරු කේ.බී.කේ.හිරිඹුරේගම මහතා බරපතළ වැඩ සහිත වසර දෙකක සිර දඬුවමක් නියම කොට එම දඬුවම වසර හතකට අත්හිටුවා රුපියල් දස දහසක දඩයක් නියම කළේය.එම දඩය නොගෙවන්නේ නම් තවත් මාස හයක සිර දඬුවමක් ද විත්තිකරුට නියම විය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>30</day>
    </date>
    <link>http://www.dinamina.lk/2013/10/30/_art.asp?fn=r1310309</link>
    <topic>මහා පරිමාණ වාහන ජාවාරම්කරුවකුපානදුර වත්තල්පොළ දී අත්අඩංගුවට</topic>
    <author>කොළඹ දකුණ සමූහ - ගාමිණී රූපානන්ද</author>
    <content>මෝටර් රථවාහනවල සම්මත එන්ජින් අංක සහ චැසි අංක ව්‍යාජ ලෙස වෙනස් කරමින් මහා පරිමාණයේ වාහන අලෙවි ජාවාරමක යෙදුණු කෝටිපති ව්‍යාපාරිකයකු පානදුර වත්තල්පොළ ප්‍රදේශයේ කරන ලද මෙහෙයුමකදී මිරිහාන පොලිස් විශේෂ අපරාධ මෙහෙයුම් ඒකකය මගින් අත්අඩංගුවට ගෙන තිබේ.මෙම සැකකරු වත්තල්පොළ පදිංචි 54 හැවිරිදි පුද්ගලයෙකි. පොලිසිය පවසන පරිදි දක්ෂ මෝටර් රථ කාර්මික ශිල්පියෙකු ද වන මොහු සුවිසල් තෙමහල් මැදුරක් හිමි කෝටිපති ව්‍යාපාරිකයෙකු ද වේ.බස්නාහිර පළාත් දකුණ භාර නියෝජ්‍ය පොලිස්පති සුමිත් එදිරිසිංහ මහතා වෙත ලද ඔත්තුවකට අනුව පොලිස් උපාය දූතයෙකු යොදවා වාහනයක් මිලදී ගන්නා මුවාවෙන් ගොස් මෙම වැටලීම සිදුකරනු ලැබ තිබෙන අතර ඒ වන විටත් එන්ජින් හා චැසි අංක වෙනස් කර අලෙවියට සූදානම් කර ව්‍යාජ ලියාපදිංචි ලිපි ලේඛන පවා සකසා තිබූ නිසාන් වැනට් වර්ගයේ සුඛෝපභෝගී වෑන් රථ දෙකක් (2) හා එන්ජිමක් ද මිරිහාන ‍විශේෂ පොලිස් ඒකකයේ භාරයට ගනු ලැබ ඇත.සැකකාර කෝටිපති ව්‍යාපාරිකයා මෙම ජාවාරම දීර්ඝ කාලයක් මුළුල්ලේ සිදුකරගෙන ගොස් ඇති අතර අදාළ ලියකියවිලි ව්‍යාජ ලෙස සැකසීම සඳහා මෝටර් රථ ප්‍රවාහන කොමසාරිස් දෙපාර්තමේන්තුවේ හා රක්ෂණ ආයතනවල නිලධාරීන් නිවෙසට ගෙන්වා ගෙන එම කටයුතු සිදුකරගෙන ගොස් ඇති බව ද පොලිස් පරීක්ෂණවලදී හෙළිකොටගෙන ඇත.මේ අනුව අදාළ දෙපාර්තමේන්තුවල නිලධාරීන් මෙම ජාවාරමට සම්බන්ධ වී ඇති බව තහවුරු කරගෙන ඇති පොලිසිය පැති කිහිපයක් ඔස්සේ පරීක්ෂණ ක්‍රියාත්මක කරමින් පවතී.මේ පිළිබඳ වැඩිදුර පරීක්ෂණ කටයුතු බස්නාහිර පළාත් දකුණ භාර නියෝජ්‍ය පෙපාලිස්පති සුමිත් එදිරිසිංහ මහතාගේ අධීක්ෂණයෙන් මිරිහාන මූලස්ථාන ප්‍රධාන පොලිස් පරීක්ෂක රොෂාන් රාජපක්ෂ මහතාගේ උපදෙස් පරිදි සිදුකරගෙන යනු ලබයි.මිරිහාන විශේෂ අපරාධ මෙහෙයුම් ඒකකයේ ස්ථානාධිපති පොලිස් පරීක්ෂක නිමල් කරුණාරත්න මහතාගේ මෙහෙයවීමෙන් පොලිස් පරීක්ෂක අයි. සිල්වා, පොලිස් සැරයන් (52430) චන්ද්‍රසිරි, (56958) ප්‍රසන්න, පොලිස් කොස්තාපල් (51857) විපුල, (33686) බන්දු කීර්ති, (72993) තිසර, (72989) ගිහාන්, (81600) සමීර, (44836) රත්නායක යන නිලධාරීන් විසින් මේ වන විට වැඩිදුර පරීක්ෂණ සිදුකරගෙන යනු ලබයි.සැකකරු ප්‍රශ්න කිරීම්වලින් අනතුරුව අධිකරණය වෙත ඉදිරිපත් කිරීමට නියමිත බැව් පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>30</day>
    </date>
    <link>http://www.dinamina.lk/2013/10/30/_art.asp?fn=r13103010</link>
    <topic>මංගල සාදයක දීසුප් යැයි සිතා වෙරිමරගාතේඉඳුල් වතුර බීලා</topic>
    <author>මහනුවර දිසා සමුහ කේ. චන්ද්‍රරත්න</author>
    <content>මිතුරකුගේ මංගල සාදයකට ගිය ස්වාමියා මෙහෙම සුප් එකක් ජීවිතේටම බීවේ අදයයි කියමින් උදම් ඇනුවේ වෙරිමර ගාතේය.හොඳයි, හොඳයි තමුසෙ බීපු සුප් එක නොවෙයි මට තිබෙන ප්‍රශ්නෙ දැන් තමුසෙ කොහොමද මම ගෙදරට අරගෙන යන්නේයැයි කියමින් බිරිය තරමක් තදින් කතා කෙළේ කට ගොන්නක් බීගෙන කරන නෙයියාඩගම් දෙස තවදුරටත් බලා ඉන්න බැරිකම නිසාය.එයට බීමත්ව සිටින ස්වාමියා පිළිතුරු නොදී පිරිස මැදට පැන යළි නටන්න ගත්තේය. ඔළුවේ අතගසා ගත් බිරිය මේ මිනිහ එක්ක යළිනම් මට මඟුලකට එනවා කියන එකනම් බොරු යැයි කියමින් විස්සෝප වුවාය. තම ස්වාමියා කරපු කියපු දේ හොඳින් නිරීක්ෂණය කළ තරුණයකු මංගල සබය මැද නටමින් තවදුරටත් අසෝබන ආකාරයට කරන කියන දේ වළකාලීමට තැත් කළේය.ඇන්ටි බලන්නකෝ මේ අන්කල් කියන දෙයක් අහන්නෙ නෑනේ. කටගොන්නක් බීලා එවලේ ඉඳුන් වතුර කෝප්පයක් බීවා. බීලා මහා කයිවාරුවක් ගැහැවුවා යැයි කියන විට බිරියට සුප් කතාව මතක් විය. මේ මිනිහට ලැජ්ජා නෑ. නොදෝකින් කියමින් ස්වාමියාගේ කමිස කරෙන් අල්ලාගෙන එළියට ඇදගෙන ගොස් ත්‍රිවීල් රථයට දාගෙන ගෙදරට ගෙන ගියේ මඟුල් සභාවේ දෙනෝදාහක් බලා සිටියදීය.තමුසේ එක්ක ආයේ ගමන් යාම බොරුයැයි කී බිරිය ගෙදරට ගෙන ගොස් කාමරයකට තල්ලු කෙළේ වෙරි හි‍ඳෙනකම් ඔහොම ඉඳින්යැයි කියමිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>30</day>
    </date>
    <link>http://www.dinamina.lk/2013/10/30/_art.asp?fn=r13103015</link>
    <topic>කොළඹ ජාතික රෝහලේ හෘද රෝග අංශයට අති නවීන කැතීට පර්යේෂණ යන්ත්‍ර දෙකක්</topic>
    <author>බොරැල්ල විශේෂ බන්දුල අලහකෝන්</author>
    <content>කොළඹ ජාතික රෝහලේ හෘදරෝග අංශයට අති නවීන කැතීට පර්යේෂණ යන්ත්‍ර 2ක් ඕස්ට්‍රියානු රජයේ ණය සහනාධාර යටතේ ලැබී තිබේ.හෘද රෝගීන්ගේ හදවත් විවෘත නොකර හෘද රෝග ආශ්‍රීතව පර්යේෂණ සහ ප්‍රතිකාර නහර තුළින් දිවෙන ප්ලාස්ටික් සියුම් නාලයක ආධාරයෙන් සිදුකෙරෙන අතිනවීන යන්ත්‍ර දෙකක් සමඟ ජාතික රෝහලේ හෘද රෝග අංශය මගින් හෘද රෝග ප්‍රතිකාර වඩාත් පුළුල් අන්දමින් සිදුකිරීමට ඉඩ ලැබෙන බව කොළඹ ජාතික රෝහලේ අධ්‍යක්ෂ වෛද්‍ය අනිල් ජාසිංහ මහතා පැවැසීය.හෘදයාබාධ රෝගීන් වෙනුවෙන් 1998 වසරේ දී ප්‍රථම වතාවට ඇන්ජියෝග්‍රෑම් පර්යේෂණ ‍යන්ත්‍රයක් ජාතික රෝහලේ ස්ථාපිත කර ඇති අතර දැනට සවිකෙරෙමින් පවතින අතිනවීන කැතීට පර්යේෂණ යන්ත්‍රදෙක ශ්‍රී ලංකාවට ප්‍රථම වතාවට ලැබී ඇති බවද අනිල් ජාසිංහ මහතා පැවැසීය.ජාතික රෝහලේ කැතීට පර්යේෂණ යන්ත්‍ර නවීකරණය කිරීමේ ව්‍යාපෘතිය සඳහා වැයවන මුළු මුදල රුපියල් මිලියන 600කි.හෘදයාබාධ ආශ්‍රිතව ජාතික රෝහලට ඇතුළත් කරන රෝගීන් වාට්ටුවලට නොයවා හෘදරෝග අංශයට යොමුකිරීම දැනට ක්‍රියාත්මක වන අතර එය දවසේ පැය 24 පුරා ක්‍රියාත්මක සේවාවක් බව හෘද රෝග අංශ ඒකකය භාර හෙද නිලධාරි අරුණ සුරවීර මහතා පැවැසීය.මේ නවීන කැතීට පර්යේෂණ යන්ත්‍ර දෙක ජාතික රෝහලේ ස්ථාපිත කිරීමේ කටයුතු කිරීම දකුණු අප්‍රිකාවේ පිලිප්ස් ආයතනයේ විශේෂඥ ලිනට් බ්ලැකි මහත්මියගේ අධීක්ෂණය යටතේ සිදුකෙරෙන බව ඕස්ට්‍රියානු ව්‍යාපෘතිය භාර ෆිමියර් ඉන්ටර්නැෂනල් ආයතනය පවසයි.දැනට ඇති යන්ත්‍ර මගින් හෘදයාබාධ රෝගීන් 200කට පමණ ප්‍රතිකාර සිදුකෙරෙන බව අරුණ සුරවීර මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>30</day>
    </date>
    <link>http://www.dinamina.lk/2013/10/30/_art.asp?fn=r13103011</link>
    <topic>බෙම්මුල්ලේ ගෙදර මංසන්ධියට බස් මගී ආවරණයක් නෑ</topic>
    <author>පොල්ගහවෙල විශේෂ - කරුණාරත්න කළුආරච්චි</author>
    <content>පොල්ගහවෙල, කහවත්තේඇළ මංසන්ධියේ සිට වදාකඩ හරහා නාරම්මල මාර්ගයේ බෙම්මුල්ලේගෙදර මංසන්ධියේ මගී ආවරණ නොමැතිකම කලක සිට පවතින බලවත් අඩුපාඩුවකි.කුරුණෑගල මීගමුව මාර්ගය හා පොල්ගහවෙල මාර්ගය සම්බන්ධ වෙන මෙම ස්ථානයේ බස් රථ පැමිණෙන තෙක් නිතර රැඳී සිටින ජනතාවට අව්වෙන් වැස්සෙන් ආරක්ෂා වීමට ස්ථානයක් නොමැත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>30</day>
    </date>
    <link>http://www.dinamina.lk/2013/10/30/_art.asp?fn=r13103012</link>
    <topic>නිට්ටඹුව නැවතුමක් නැතිවමගීන් අසීරුවට</topic>
    <author/>
    <content>කොළඹ සිට නිට්ටඹුව හරහා දුර පළාත්වලට ධාවනය වන බස් රථ නිට්ටඹුව ප්‍රධාන බස් නැවතුම්පොළට ඇතුළු නොකිරීම නිසා දුර ගමන් යෑමට පැමිණෙන මගීනට ප්‍රධාන මාර්ගය අයිනේ අව්වට වෙළෙමින් වැස්සට තෙමෙමින් සිටගෙන සිටීමට සිදුවී තිබේ.කොළඹ සිට ත්‍රිකුණාමලය, මඩකළපුව, අනුරාධපුරය, පොළොන්නරුව, වවුනියාව ආදී දුර පළාත්වලට ධාවනය කරන බස් රථ නිට්ටඹුව ප්‍රධාන බස් නැවතුම්පොළට ඇතුළු කිරීමට පියවර ගන්නා ලෙස මගී ජනතාව ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>30</day>
    </date>
    <link>http://www.dinamina.lk/2013/10/30/_art.asp?fn=r13103013</link>
    <topic>කැලණිය නිවාස ලබාදීමප්‍රමාදවීමෙන් ගැටලු</topic>
    <author>කොළොන්නාව සමූහ - ඒ. සුමනසේන</author>
    <content>පූජා භූමියක් ලෙස සංවර්ධනය කිරීමට යෝජිත කිත්සිරිමෙවන් කැලණිය ප්‍රදේශයේ සංවර්ධන කටයුතු නිසා ඉවත් කිරීමට නියමිත නිවාස 35ක් වෙනුවට වෙනත් නිවාස ලබාදීමේ ප්‍රමාදය හේතුවෙන් තමන් දැඩි අසීරුතාවට පත්වී සිටින බව එම නිවැසියෝ කියති.දැනට තමන් ජීවත්ව සිටින නිවාසවල සංවර්ධනය කිරීම් තහනම් කර වසර පහක් ගතවී ඇති බව ද කියන මේ පිරිස උද්ගතව ඇති තත්ත්වය නිසා තමන්ගේ එදිනෙදා කටයුතු පවා අවුල් සහගතව පවතින බවද ඔවුහු කියති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>30</day>
    </date>
    <link>http://www.dinamina.lk/2013/10/30/_art.asp?fn=r13103014</link>
    <topic>කොන්ක්‍රීට් ආවරණ ගැලවීමෙන්අනතුරක් අත ළඟ</topic>
    <author>ඡායාරූපය - ඉංගිරිය සමූහ - කුමාරි ගමගේ</author>
    <content>ඉංගිරිය නගරයේ පාදුක්ක පාරේ ප්‍රධාන බස් නැවතුම්‍පළෙහි ඇති කානු පද්ධතියේ කොටසක කොන්ක්‍රීට් ආවරණ ගැලවී ඉතා අනතුරුදායක තත්ත්වයකට පත්ව ඇත.මේ බස් නැවතුම්පළෙන් අලුයම 2.00 සිට මධ්‍යම රාත්‍රිය දක්වා බස් රථ ධාවනය වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>30</day>
    </date>
    <link>http://www.dinamina.lk/2013/10/30/_art.asp?fn=s1310301</link>
    <topic>ආසියාතික හා ලෝක මට්ටමේ තරග ජයගත් අයට රු.ලක්ෂ 98ක මුදල් තෑගි මලු පිරිනැමීම අදයි</topic>
    <author>ප්‍රින්ස් ගුණසේකර</author>
    <content>මේ වසරේ ආසියාතික හා ලෝක මට්ටමේ ජයග්‍රහණ ලබාගත් ක්‍රීඩක ක්‍රීඩිකාවන්ට හා ඔවුන්ගේ පුහුණුකරුවන්ට ලක්ෂ 98ක තෑගි මුදල් පිරිනැමීම අද පස්වරු 4.00ට ක්‍රීඩා ඇමැති මහින්දානන්ද අලුත්ගමගේ මහතාගේ ප්‍රධානත්වයෙන් සිදුවෙයි. එය ශ්‍රී ලාංකේය ක්‍රීඩා ඉතිහාසයේ ක්‍රීඩක ක්‍රීඩිකාවන්ට එකවර පිරිනමන වැඩිම තෑගි මුදල් ප්‍රමාණය වේ.මෙහි දී ක්‍රීඩක ක්‍රීඩිකාවන් වෙත රුපියල් ලක්ෂ 78ක මුදලක් හා ඔවුන්ගේ පුහුණුකරුවන් වෙත රුපියල් ලක්ෂ 20ක පමණ මුදලක් පිරිනැමේ.මෙතෙක් වසරක් පුරා ලබන ජයග්‍රහණවලට අවස්ථා කිහිපයක දී වරින් වර තෑගි මුදල් ලබා දීම වෙනුවට වසරේ සියලුම ජයග්‍රහණ සැලකිල්ලට ගෙන එකවර තෑගි මුදල් පිරිනැමීමේ ක්‍රමවත් බවකට ක්‍රීඩා අමාත්‍යංශය එළැඹ තිබේ.මේ වසරේ වැඩිම ජාත්‍යන්තර තරග ජයග්‍රහණ වාර්තා කළ මලල ක්‍රීඩක ක්‍රීඩිකාවන්ට රුපියල් ලක්ෂ 61ක මුදලක් ද, බර ඉසිලීමේ ක්‍රීඩකයන් දෙදෙනකුට රුපියල් ලක්ෂ 14ක් ආදී වශයෙන් තෑගි මුදල් වෙන්කොට ඇත.පූනේ හී නිමාවූ ආසියානු මලල ක්‍රීඩා ශූරතාවලියේ දී රිදී පදක්කම් දිනූ යුද හමුදාවේ සචිත් මධුරංගට, නදීකා ලක්මාලිට හා උස්බෙකිස්තානයේ දී නිමාවූ යොවුන් බර ඉසිලීමේ ශූරතාවලියේ දි රිදී පදක්කමක් දිනූ කුරුණෑගල මලියදේව ආදර්ශ විදුහලේ ශෂික ඒකනායකට රුපියල් ලක්ෂ 10 බැගින් හිමිවේ.ශෂික ඒකනායක රිදී පදක්කම දිනාගත් ලෝක යොවුන් බර ඉසිලීමේ ශූරතාවලියට රටවල් 80ක ක්‍රීඩකයන් සහභාගිවී සිටි අතර ඔහු කිලෝග්‍රෑම් 50 බර පන්තියෙන් ජයග්‍රහණය අත්කර ගත්තේය.චීනයේ ආසියානු යොවුන් ක්‍රීඩා උළෙලේ දී මීටර් 110 කඩුල මතින් දිවීමේ රිදී පදක්කම දිනාගත් රත්නපුර සීවලී මධ්‍ය මහා විදුහලේ අකිල රවිශංඛට රුපියල් ලක්ෂ 5ක මුදල් ත්‍යාගයක් හිමිවේ. එම ක්‍රීඩා උළෙලේ ජයග්‍රහණ ලැබූ සියලුම ක්‍රීඩක ක්‍රීඩිකාවන්ට මුදල් තෑගි පිරිනැමීමට කටයුතු යොදා ඇත.එමෙන්ම ලෝක මලල ක්‍රීඩා ශූරතාවලිය නියෝජනය කිරීමට සුදුසුකම් ලැබූ පූනේ ආසියානු මලල ක්‍රීඩා ශූරතාවලියේ ලෝකඩ පදක්කම් දිනාගත් මීටර් 400X4 සහය දිවීමේ පිලේ දුලාන් ප්‍රියශාන්ත, කසුන් සෙනෙවිරත්න, ඩිලාන් ආලෝක හා අංජන ගුණරත්න යන ක්‍රීඩකයන්ට ද මුදල් තෑගි පිරි නැමේ.නදීකා ලක්මාලි හා සචිත් මධුරංග යන දෙදෙනාගේ පුහුණුකරු වූ ඒ.ජේ.රුද්‍රිගූ මහතාට පුහුණුකරුවන් අතුරින් වැඩිම තෑගි මුදලක් හිමිවන අතර මීටර් 400 සහය දිවීමේ ක්‍රීඩකයන්ගේ පුහුණුකරුවන් වූ යෝගානන්ද විජේසුන්දර, සචිත් ජයලාල්, ලාල් විජේවික්‍රම, සුසන්ත ප්‍රනාන්දු යන මහත්වරුන්ට ද අකිල රවිශංඛගේ පුහුණුකරු ඉන්දික ජයසිංහ, අනුරාධ විදුසංඛගේ පුහුණුකරු ලලිත් ලියනගේ, නිශාන්ති දිල්හානිගේ පුහුණුකරු ජනිත නදීෂාන්, නිර්මාලි මධුෂිකාගේ පුහුණුකරු ප්‍රසන්න පෙරේරා, ස්කොෂ් ක්‍රීඩිකා මිහිලියා මෙත්සරණිගේ පුහුණුකරු ඩබ්ලිව්. සාරුක් හා පිහිනුම් ක්‍රීඩක මැතිව් අබේසිංහගේ පුහුණුකරු මනෝජ් අබේසිංහ යන මහත්වරු ද තෑගි මුදල් ලබා ගැනීමට නියමිතය.සචිත් මධුරංග (හෙල්ල) රිදී ලක්ෂ 10 නදීකා ලක්මාලි (හෙල්ල) රිදී ලක්ෂ 10 දුලාන් ප්‍රියශාන්ත (මී. 400X4) ලෝකඩ ලක්ෂ 4 කසුන් සෙනෙවිරත්න (මී. 400X4) ලෝකඩ ලක්ෂ 4 ඩිලාන් ආලෝක (මී. 400X4) ලෝකඩ ලක්ෂ 4 අංජන ගුණරත්න (මී. 400X4) ලෝකඩ ලක්ෂ 4ආසියානු යොවුන් ක්‍රීඩා උළෙල (නැංජින්)අකිල රවිශංඛ (මී.110කඩුලු) රිදී ලක්ෂ 5 අනුරාධ විදුසංඛ (මී.400 කඩුලු) ලෝකඩ ලක්ෂ 4 දිල්හානි ප්‍රනාන්දු (මී.800) ලෝකඩ ලක්ෂ 4 නිර්මාලි මධුෂිකා (මී.400) ලෝකඩ ලක්ෂ 4 මිහිලියා මෙත්සරණි (ස්කොෂ්) ලෝකඩ ලක්ෂ4 මැතිව් අබේසිංහ (පිහිනුම්) ලෝකඩ ලක්ෂ 4ලෝක යොවුන් බර ඉසිලීමේ ශූරතාව (උස්බෙකිස්තානය)ශෂික ඒකනායක රිදී ලක්ෂ 10ආසියානු යොවුන් බර ඉසිලීමේ ශූරතාව (දෝහා)ඩී.ඩී.ඩී.අබේසේකර ලෝකඩ ලක්ෂ 4  .</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>30</day>
    </date>
    <link>http://www.dinamina.lk/2013/10/30/_art.asp?fn=s1310302</link>
    <topic>ශ්‍රී ලංකා ‘ඒ’දෙවැනි තරගයත් ජයගනී</topic>
    <author/>
    <content>කෙන්යානු පිල සමග එන්.සී.සී පිටියේදී ඊයේ පෙරවරුවේ පැවැති විස්සයි 20 නිල නොවන ක්‍රිකට් තරගාවලියේ දෙවැනි තරගයෙන් ලකුණු 53ක ජයක් හිමිකර ගැනීමට ශ්‍රී ලංකා ‘ඒ’ පිල සමත්විය.කාසියේ වාසිය දිනා පළමුව පන්දුවට පහරදුන් ශ්‍රී ලංකා ‘ඒ’ කඩුලු 7ක් දැවී ලකුණු 187ක් රැස්කළ අතර පිළිතුරු ලෙස කෙන්යානු පිලට ඕවර 20 තුළදී ලබාගත හැකිවුයේ කඩුලු 6ක් දැවී ලකුණු 134ක් පමණි.විශිෂ්ට පිතිහරඹයක නිරතවු ධනුෂ්ක ගුණතිලක ලකුණු 70ක් වාර්තා කළේ පන්දු 44කට පමණක් මුහුණ දෙමිනි. ඔහුගේ ඉනිමට හතරේ පහර 7ක් හා හයේ පහර 4ක් ඇතුළත් විය. සිවුවැනි හා පස්වැනි තරග හෙට සී.සී.සී පිටියේදී පැවැත්වේ.ශ්‍රී ලංකා ‘ඒ’-187/7 (ඕවර 20) ධනුෂ්ක ගුණතිලක 70, දිනේෂ් චන්දිමාල් 24, ළහිරු තිරිමාන්න 23 (නෙමියා ඔඩියම්බෝ 38/3, නෙල්සන් ඔඩියම්බෝ 39/3)කෙන්යාව-134/6 (ඕවර 20) ඉර්ෆාන් කරීම් නොදැවී 32, කොලින්ස් ඔබූයා 26 (සීකුගේ ප්‍රසන්න 21/2).</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>30</day>
    </date>
    <link>http://www.dinamina.lk/2013/10/30/_art.asp?fn=s1310303</link>
    <topic>කුසල්ගෙන් විශිෂ්ට පිති හරඹයක්</topic>
    <author/>
    <content>කුසල් ජනිත්ගේ විශිෂ්ට පිතිහරඹය හේතුවෙන් සංචාරක කෙන්යානු කණ්ඩායම සමග කොළඹ එන්.සී.සී පිටියේ ඊයේ පස්වරුවේ පැවැති තරගයෙන් කඩුලු 8ක ජයක් හිමිකර ගැනීමට ශ්‍රී ලංකා ‘ඒ’ පිල සමත්විය.පළමුව පන්දුවට පහරදුන් කෙන්යානු පිල ඕවර 20 තුළදී ලකුණු 122ක් රැස්කළ අතර ජයග්‍රාහී ඉලක්කය ඕවර 16කදී කඩුලු 2ක් දැවී තිබියදී සපුරාලීමට ශ්‍රී ලංකා ‘ඒ’ පිලට හැකිවිය.පිළිතුරු ඉනි‍ම ඇරඹු ශ්‍රී ලංකා පිලේ පළමු කඩුල්ල සඳහා ලකුණු 116ක සබඳතාවක් පිහිටුවීමට කුසල් ජනිත් පෙරේරා සහ ෂෙහාන් ජයසූරිය සමත්විය. කුසල් ජනිත් පන්දු 47කට මුහුණ දෙමින් හතරේ පහර 6ක් හා හයේ පහර 5ක් සමගින් ලකුණු 81ක් රැස් කළේය. ඔහුට අනගි සහයක් ලබාදුන් ෂෙහාන් ජයසූරිය පන්දු 41කින් ලකුණු 32ක් වාර්තා කළේය.දෙවැනි තරගයේදී විවේක ගන්වා තිබු ස්ටීව් ටිකොලෝ වාර්තා කළ ලකුණු 29 කෙන්යානු ඉනිමේ වැඩිම ලකුණු ලෙස සටහන්විය. පෙර තරගයේදී නොදැවී 32ක් රැස්කළ ඉර්ෆාන් කරීම් මේ තරගයේ දී ආරම්භ පිතිකරු ලෙස පිටියට පිවිසියේය.මිලින්ද සිරිවර්ධනගේ පන්දුවක් හමුවේ ඔහු දැවී යනවිට ලබාගෙන තිබුණේ ලකුණු 3ක් පමණි. රග්හිම් අගා නොදැවී ලකුණු 20ක් රැස් කළේය. කෙන්යානු ඉනිම බිඳ දමමින් විශිෂ්ට පන්දු යැවීමක නිරතවු ජීවන් මෙන්ඩිස් ලකුණු 14කට කඩුලු 4ක් දවාගත් අතර මිලින්ද සිරිවර්ධන කඩුලු 2ක් දවාගත්තේය.දිනයේ පළමු තරගයේදී දස්කම් දැක්වු ධනුෂ්ක ගුණතිලක හා සීකුගේ ප්‍රසන්න මේ තරගයේදී විවේක ගන්වා තිබුණි. මේ සමග තරග 7කින් සමන්විත තරගාවලිය තරග 3-0ක් ලෙස ශ්‍රී ලංකා ‘ඒ’ ඉදිරියෙන් පසුවේ.කෙන්යාව-122/9 (ඕවර 20) ස්ටීව් ටිකොලෝ 29, රග්හිබ් අගා නොදැවී 20 (ජීවන් මෙන්ඩිස් 14/4, මිලින්ද සිරිවර්ධන 14/2)ශ්‍රී ලංකා ‘ඒ’-125/2 (ඕවර 16) කුසල් ජනිත් පෙරේරා 81, ෂෙහාන් ජයසූරිය 32.</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>30</day>
    </date>
    <link>http://www.dinamina.lk/2013/10/30/_art.asp?fn=s1310304</link>
    <topic>ඩයලොග් සෙරන්ඩිබ් කුසලාන තරගාවලිය දේශීය රගර් පිටියේ නව පරිච්ඡේදයක්</topic>
    <author>ෆවුස් මොහොමඩ්</author>
    <content>ඩයලොග් සෙරන්ඩිබ් අන්තර්ජාතික තුන්කොන් රගර් තරගාවලිය මෙරට පැවැත්වීමට ශ්‍රී ලංකා රගර් සංගමය පියවර ගනු ලැබුවේ ආසියානු රගර් පිටියෙන් ඔබ්බට ශ්‍රී ලංකා ක්‍රීඩකයන් රැගෙන යාමේ අරමුණින් බව රගර් ලේකම් රිස්ලි ඉල්යාස් මහතා ‘දිනමිණ’ට ප්‍රකාශ කළේය.සංගමයේ සභාපති අසංග සෙනෙවිරත්න මහතාගේ කැපවීමත්, උනන්දුවත් මත ලැබුණු මේ මහඟු අවස්ථාව මෙරට රගර් ක්‍රීඩාවට නව පරිච්ඡේදයක් එක් කළ හැරවුම් ලක්ෂ්‍යයක් වූ බව ද ඒ මහතා කිවේය.‘වර්තමානය වනවිට අපි ආසියානු රගර් පිටියේ ඉහළ ස්ථානයක් අත්කර ගනිමින් විශිෂ්ට දස්කම් දක්වමිනුයි සිටින්නේ. ආසියානු සත් සාමාජික තරගාවලියේ වගේම ෆයිව් නේෂන්ස් 15සාමාජික තරගාවලියේදිත් අපේ ක්‍රීඩකයන් උපරිම දස්කම් දක්වා ශ්‍රී ලංකාවට විශාල කීර්තියක් අත්කර දී තිබෙනවා.දැන් අපිට අවශ්‍ය වන්නේ ආසියාවෙන් පිටතට අපේ ක්‍රීඩකයන් රැගෙන යාමටයි. ඩයලොග් සෙරන්ඩිබ් කුසලාන තුන්කොන් ජාත්‍යන්තර තරගාවලිය එහි පළමු පියවරයි. එවැනි තරගාවලියක් මෙරට පැවැත්වීමට ලැබීමත් අපි ලැබූ විශාල ජයග්‍රහණයක්’ ඉල්යාස් මහතා සඳහන් කළේය.දේශීය ක්‍රිකට් පිටියට අන්තර් ජාතික තරග ලැබීම මෙන් රගර් පිටියටත් අන්තර් ජාතික තරග ලැබීය යුතු බවට ක්‍රීඩා අමාත්‍ය මහින්දානන්ද අලුත්ගමගේ මහතා රගර් සංගමය නිරතුරුවම දිරිගැන්වූ බව සිහිපත් කළ ඉල්යාස් මහතා, දේශීය ක්‍රීඩා ක්ෂේත්‍රයේ වත්මන් දියුණුවට ඇමැතිවරයාගෙන් ඉටුවන සේවය ඉමහත් ඇගැයීමට ලක්කළේය.‘මෙවැනි තරගාවලි වැඩි වැඩියෙන් සංවිධානය කිරීමෙන් අපේ ක්‍රීඩකයන්ට ඔවුන්ගේ දස්කම් ගැන දැඩි විශ්වාසයක් ගොඩ නැගෙන බවත්, රගර් ක්‍රීඩාව දීපව්‍යාප්ත කිරීමට මෙවැනි තරගාවලි ඉතා වැදගත් බවත් කියමින් අවශ්‍ය මූල්‍ය ප්‍රතිපාදන ලබා දී රගර් සංගමය නිරතුරුවම දිරිමත් කළේ ක්‍රීඩා ඇමැතිතුමායි.එතුමා දේශීය ක්‍රීඩාවේ දියුණුවට අතිවිශාල සේවයක් ඉටු කරනවා. ක්‍රීඩාවේ උන්නතිය වෙනුවෙන් එතුමා පෞද්ගලිකව සොයා බලා කැපවීමෙන් යුතුව කටයුතු කිරීම විශාල සතුටක්’ රගර් ලේකම්වරයා පැවැසීය.සත් සාමාජික තරග හා ෆයිව් නේෂන්ස් තරග වෙනම ක්ෂේත්‍රයක් බවත්, ඩයලොග් සෙරන්ඩිබ් කුසලාන තරගාවලියේ පළමු තරගයෙන් මැඩගස්කර් පිලට පරාජය වීමෙන් ඊට බලපෑමක් එල්ල නොවූ බවත් ඒ මහතා කියා සිටියේය.‘අපි මේ තරගාවලිය සංවිධානය කළේ දිනන්නම බලාගෙන නෙවෙයි. ඒත් මැඩගස්කර් පිල සමග පැවැති තරගය ජය ගැනීමට අපිට හොඳ අවස්ථාවක් තිබුණා.නමුත් තරගයක ජය පරාජය දෙකම උරුමයි. එදා දවසේ සාර්ථකව ක්‍රීඩා කළ කණ්ඩායම ජයගත්තා. එම පරාජයෙන් අපේ ක්‍රීඩකයන්ගේ දුර්වලතා හඳුනා ගැනීමට අපිට අවස්ථාව ලැබුණා. අපිට ඕන කළේ යොවුන් ක්‍රීඩකයන් රැසක් තරගාවලියට ඇතුළත් කොට ඔවුන්ගේ දස්කම් උරගා බැලීමටයි.එය සාර්ථක වුණා. ඉදිරි වසර 2-3ක සැලසුමක් සඳහා යාමට අපිට යොවුන් ක්‍රීඩකයන් රැසක් අවශ්‍යයි. මේ තරගාවලියෙන් අපිට අවශ්‍ය දේ ඉටුවේවිය යන්න සභාපතිතුමා ඇතුළු අපි සියලු දෙනාගෙම විශ්වාසයයි’ ඉල්යාස් මහතා කී‍වේය.ලබන 1වැනිදා පැවැත්වීමට නියමිත පෝලන්තය සමග පැවැත්වෙන තරගයේ දි ශ්‍රී ලංකා පිලේ වෙනස් කම් කීපයක්ම සිදුවනු ඇති බවත්, ජාතික සත් සාමාජික රගර් පිටියේ ක්‍රීඩකයන් ගණනාවක්ම කණ්ඩායමට ඇතුළත් වනු ඇති බවත් ඉල්යාස් මහතා පැවැසීය. ජාතික සත් සාමාජික රගර් පි‍ලේ ප්‍රබල ක්‍රීඩකයන් වන ශ්‍රීනාත් සූරියබණ්ඩාර, නයිජල් රත්වත්ත හා ජේසන් දිසානායක මේ වනවිටත් කණ්ඩායමේ පුහුණුවීම් සඳහා එක්වී සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>30</day>
    </date>
    <link>http://www.dinamina.lk/2013/10/30/_art.asp?fn=s1310305</link>
    <topic>ඩයලොග් සෙරන්ඩිබ් කුසලානයමැඩගස්කර් පිල දිනාගනී</topic>
    <author>ෆවුස් මොහොමඩ්</author>
    <content>මනා තරග සැලසුමකින් යුතුව ක්‍රීඩා කළ මැඩගස්කර් පිල ප්‍රබල පෝලන්ත කණ්ඩායමට එරෙහිව ලකුණු 25-21ක විශිෂ්ට ජයක් වාර්තා කරමින් ඩයලොග් සෙරන්ඩිබ් ජාත්‍යන්තර තුන්කොන් කුසලානය අත්කර ගැනීමට ඊයේ සමත් විය.කොළඹ තුරග තරග පිටියේ ඊයේ රාත්‍රි පැවැති තරගය ආරම්භයේ සිටම පන්දුව නිවැරදිව පාලනය කරගත් මැඩගස්කර් ක්‍රීඩකයෝ ගෝල් 2, උත්සාහක දිනුමක් සහ දර්ශනීය ඩ්‍රොප් ගෝල් 2ක් වාර්තා කළහ.පෝලන්ත කණ්ඩායම රැස් කරනු ලැබුවේ ගෝලයක්, උත්සාහක දිනුමක් සහ දඬුවම් පහර 3ක් පමණි. තරගයේ පළමු භාගය නිමාවනවිට ලකුණු 17-16ක් ලෙස පෙරමුණ ගැනීමටද මැඩගස්කර් ක්‍රීඩකයෝ සමත්වුහ.මේ ජයග්‍රහණයත් සමග අන්තර්ජාතික ශ්‍රේණිගත කිරීම්වල ඉහළ ස්ථානයක් මැඩගස්කර් පිලට හිමිවුණි. තවත් තරගයක් ඉතිරිව තිබියදීම තරගාවලියේ ජයග්‍රාහකයෝ තීරණය වීම විශේෂත්වයකි. තරගාවලියේ ශ්‍රී ලංකාව හා පෝලන්තය අතර තරගය නොවැ.1දා පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>30</day>
    </date>
    <link>http://www.dinamina.lk/2013/10/30/_art.asp?fn=s1310306</link>
    <topic>ගොල්ෆ් පිටියේ නෑසූ කතාවක්</topic>
    <author>සටහන-වර්නන් ගුණසේකර ඡායාරූප-සුලෝචන ගමගේ</author>
    <content>“මම ඉස්සෙල්ලාම වැඩට එනකොට මට කිසිම දෙයක් තිබුනේ නැහැ. ඇවිත් මම බයිසිකලයක් ගත්තා. ඊට පස්සේ මෝටර් බයිසිකලයක් ගත්තා. ඊටත් පස්සේ මම කාර් එකක් ගත්තා. දැන් මම ඉඩමක් අරගෙන තියෙනවා. ළඟදීම මම ඒකේ ගෙයක් හදන්න පටන් ගන්නවා.”මහනුවර දිගන වික්ටෝරියා ගොල්ෆ් සමාජයේ ‘කැඩී මාස්ටර්’ වීරමලෙයි සිවකුමාර් එසේ කියන විට ඔහුගේ මුහුණේ බැරෑරුම් බවක් දිස්වෙයි. ‘ෂිවා’ ලෙසින් හඳුන්වනු ලබන 36 හැවිරිදි ඔහුගේ මුවින් පිටවන සෑම වචනයකම ජීවිතය ජය ගැනීමේ දැඩි අධිෂ්ඨානය ගැබ්ව තිබේ. “එක තැන ඉන්න මම කැමති නැහැ. මට ඕන ඉදිරියටම යන්නයි” ෂිවා කියයි.ෂිවා මෙන්ම තවත් 175 දෙනෙකු වික්ටෝරියා ගොල්ෆ් සමාජයෙන් යැපෙමින් සිටිති. ගොල්ෆ් ක්‍රීඩකයන්ට සහාය වන ‘කැඩී’වරු, ක්‍රීඩකයා එල්ල කරන පහරින් නික්ම යන පන්දුව පතිත වූ තැන සංඥා කරන ‘බෝල් බෝයිස්’ලා, ලිපිකරුවන්, කම්කරුවන් හා තවත් නොයෙකුත් කාර්යයන් කරන අය මේ අතර වෙති. මීට අමතරව තවත් පවුල් දහසක් පමණ වක්‍රාකාරව යැපෙති.මහනුවර සිට කිලෝ මීටර 20ක දුරින් වන දිගන රජවැල්ල ප්‍රදේශයේ සුන්දර දසුන් මවන පොල් වතුයායක් මධ්‍යයේ අක්කර 517ක භූමියක පිහිටි ‘වික්ටෝරියා ගොල්ෆ් ඇන්ඩ් කන්ට්‍රි රිසෝට්’ ආයතනයේ ගොල්ෆ් පිටිය නිළ වශයෙන් විවෘත කරන ලද්දේ 1999 වසරේදීය.මහනුවර කඳු වළල්ලට තුරුල් වී සිටින මේ ගොල්ෆ් පිටිය දෑසට සනීපයක් ගෙන දෙන, සිත් පිනවන රමණීයත්වයෙන් පිරුණු ඉඩමකි. බැලූ බැලූ අත පෙනෙන්නේ ඈතට දිවෙන තණතිල්ලකි. වික්ටෝරියා වැවෙන් වට වී ඇති පිටියේ පසුබිමෙන් දිස්වන්නේ නකල්ස් කඳුවැටියයි.වික්ටෝරියා ගොල්ෆ් සමාජ පිටිය ‘ගොල්ෆ් ඩයිජස්ට්’ සඟරාව විසින් ලොව තිබෙන වඩාත් ම අලංකාර ‘ගොල්ෆ් කෝස්’ සියයෙන් එකක් ලෙසින් නම් කර තිබේ. ‘ඒෂියන් ගොල්ෆ්’ මාසික සඟරාවට අනුව මෙය ඉන්දියා උප මහාද්වීපයේ තිබෙන හොඳම ගොල්ෆ් පිටිය වෙයි.මෙය පිහිටුවීමට පෙර මේ ඉඩමේ ද්‍රවිඩ පවුල් 225ක් පමණ පදිංචිව සිට ඇත. “ඒ අයට අපි අවට නිතුලේමඩ ප්‍රදේශයෙන් පර්චස් 40 බැගින් දුන්නා. ගොල්ෆ් සමාජයෙන් ඒ පවුල්වලට ගෙවල් හදලා දීලා පදිංචි කෙරුවා” යැයි ‘වික්ටෝරියා ගොල්ෆ් ඇන්ඩ් කන්ට්‍රි රිසෝට්’හි මුදල් හා පරිපාලන කළමනාකරු නිශාන්ත පතිරාජ මහතා පවසයි. මේ ගොල්ෆ් පිටිය නිසා මේ පවුල්වල ජීවන තත්ත්වය පෙර තිබුණාට වඩා දැන් වැඩි දියුණු වී ඇතැයි ඔහු කියයි.මෙහි සේවය කරන පුද්ගලයන්ගෙන් සියයට අනූවක් ම අසල්වැසි ගම්මානවල වැසියෝ වෙති. වැඩිදෙනා නිතුලේමඩ ප්‍රදේශයෙනි. කම්කරුවන් හා සුළු සේවකයන් ලෙසින් මුලින් රැකියාව ඇරුඹූ බොහෝ දෙනා අද යන්ත්‍ර ඔපරේටර්, ලිපිකරු, සුපවයිසර් වැනි තත්ත්වයන් දක්වා උසස්වීම් ලැබ සිටින බව පතිරාජ මහතා ප්‍රකාශ කරයි.වික්ටෝරියා ගොල්ෆ් ක්‍රීඩකයන්ට ‘කැඩී’ මෙහෙවර කළ කිහිප දෙනෙකු ජාතික මට්ටමේ ගොල්ෆ් ක්‍රීඩකයන් බවට පත්ව ඇතැයි ඒ මහතා කියයි. ප්‍රියා හේමන්ත එවැන්නෙකි. මින් සමහරු ජාත්‍යන්තර තරගවලදී ශ්‍රී ලංකාව නියෝජනය කිරීමට තරම් දුර ගොස් සිටී. විජිත බණ්ඩාර එවැනි ‘කැඩී’ කෙනෙකි. මීට අමතරව සමහර ‘කැඩී’වරු අද පරිපාලන නිළධාරීන් බවට පත්ව සිටිති.‘කැඩී මාස්ටර්’ ෂිවා ද එවැන්නෙකි. ඔහු යටතේ ‘කැඩී’ලා හැට දෙනෙකු සේවය කරති. ෂිවා ද මේ තත්ත්වයට පත්ව සිටින්නේ සිවු වසරක් ‘කැඩී’ කෙනෙකු ලෙසින් සේවය කිරීමෙන් පසුවය. වික්ටෝරියා ගොල්ෆ් සමාජයේ නිළ නිවාසයක වෙසෙන ඔහුට දූවරු දෙදෙනෙකි.  වැඩිමලා මොන්ටිසෝරියේය. සිඟිති දියණියට තවමත් මාස නවයකි. බිරිඳ රැකියාවක් නොකරයි. දිගන රජවැල්ල ජාතික පාසලේ ද්‍රවිඩ මාධ්‍යයෙන් සිප්සතර හැදෑරූ ෂිවා සිංහල භාෂාව හොඳින් කතා කරයි.වික්ටෝරියා ගොල්ෆ් සමාජ ක්‍රීඩකයෙක් ක්‍රීඩාවේ එක් රවුමකට රුපියල් 450ක් ‘කැඩී’ ට ගෙවිය යුතු වෙයි. ආගන්තුක ක්‍රීඩකයෙක් නම් රුපියල් 650ක් ගෙවිය යුතුය. මීට අමතරව ක්‍රීඩකයා ‘කැඩී’ ට ‘ටිප්’ එකක්ද ලබාදිය යුතුය. එහි අවමය රුපියල් 500කි. ‘බෝල් බෝයි’ ට ද රුපියල් 300ක් ක්‍රීඩකයා විසින් ගෙවිය යුතු වෙයි.“සිකුරාදා, සෙනසුරාදා, ඉරිදා දවස්වල කැඩීලට වැඩ තියෙනවා. ක්‍රීඩාව නොකෙරෙන අනික් දවස්වලට ‘ටර්න්’ එකක් දාලා තියෙනවා. දවසකට දාහතර දෙනෙක් ඒකෙ වැඩ කරනවා. වැඩිපුර වැඩ තියෙනකොට තවත් අය කැඳවනවා” ෂිවා කියයි.“මෙහෙ වැඩිපුරම වැඩ තියෙන්නේ ‘බුකින්ග්ස්’වලිනුයි (කළින් වෙන් කරවා ගැනීම). එහෙම වෙලාවට සේවයට එන්න කියලා අපි කැඩීලට දැනුම් දෙනවා. කැඩී කෙනෙක් සාමාන්‍යයෙන් මාසෙකට රුපියල් 15,000ත් 45,000ත් අතර මුදලක් හම්බ කරනවා.”“වැඩ නැති දවස්වල කැඩීලා හය දෙනෙක් ත්‍රීවීල් දුවනවා. සමහරු හරක් ඇති කරනවා. ගොල්ෆ් ක්‍රීඩා කරන මහත්වරුන්ගේ සිත් දිනාගත් කැඩීලා ඒ අයගේ බංගලාවල වැඩ කරමින් මුදලක් උපයා ගන්නවා” යැයි ෂිවා වැඩි දුරටත් ප්‍රකාශ කර සිටියේය. කෙසේ වෙතත්, තමන්ට වැඩ නැති දවස් බොහොමැයි සමහර ‘කැඩී’වරු පවසති. “අපි ඇවිත් පැය ගණන් බලා ඉඳලා හිස් අතින් ගෙදර යනවා.කොම්පැණියෙන් අපට පඩි ගෙවන්නේ නැහැ” යනුවෙන් ඔවූහු මැසිවිලි නගති. වික්ටෝරියා ගොල්ෆ් ඇන්ඩ් කන්ට්‍රි රිසෝට් ආයතනයේ මුදල් හා පරිපාලන කළමනාකරු නිශාන්ත පතිරාජ මහතාට අනුව ගොල්ෆ් ක්‍රීඩා සමාජයක් විසින් ‘කැඩී’වරුන්ට වැටුප් ගෙවන තැනක් ලොව කොතැනවත් නැත.වික්ටෝරියා ගොල්ෆ් සමාජයේ ‘කැඩී’වරු හැට දෙනෙකි. මින් විසි දෙනෙක් කාන්තාවෝ වෙති. හතළිස් වැනි විය පසුකළ විවාහක කාන්තාවන්ද මේ අතර වෙති. 45 හැවිරිදි ඒකනායක මුදියන්සේලාගේ හීන්මැණිකේ ද එවන් එක් තැනැත්තියකි.තිදරු මවක වන ඇගේ දියණියන් දෙදෙනා දැන් විවාහ දිවියට පිවිස සිටිති. පුතා තවමත් පාසල් යයි. සැමියා මහබෙරිතැන්න සත්ව ගොවිපලේ මුර වැඩ කරයි. ‘කැඩී’ කෙනෙකු ලෙසින් ඇයගේ සේවයට දැන් වසර දහයක් සම්පූර්ණ වී තිබේ.මේ කතාව අසන්නට ලැබුනේ වික්ටෝරියා ගොල්ෆ් පිටියේදී පසුගියදා පැවැති 14 වැනි ‘ශ්‍රී ලන්කන් එයාලයින්ස් ගොල්ෆ් ක්ලැසික්’ තරගාවලිය අතරතුරදීය. ජය ට ම පැවැති එවැනි තරගාවලි නැවත නැවතත් එනතුරු ‘කැඩී’ලා ප්‍රාර්ථනාවේ දෑස් විවර කරගෙන බලා සිටිති. ඔවුන්ගේ ජීවිත සරු වන්නේ නිරතුරුවම මෙවැනි තරගාවලි ලැබුනොත් පමණකි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>30</day>
    </date>
    <link>http://www.dinamina.lk/2013/10/30/_art.asp?fn=f1310301</link>
    <topic>ගැහැනු කොටට ඇන්දම පිරිමි කුලප්පු වෙන්නේ ඇයි?</topic>
    <author>සාකච්ඡා කළේ චන්දන ජයවීර ඡායා - ටෙනිසන් එදිරිසිංහ</author>
    <content>පොදු මගී ප්‍රවාහන සේවාවන්වලදී කාන්තාවන් මුහුණ දෙන ගැටලු හා දේශපාලනයේ ස්ත්‍රී නියෝජනය වැඩි කිරීම සඳහා ලබා දිය යුතු ප්‍රායෝගික විසඳුම් ගැන ගම්පහ දිස්ත්‍රික් පාර්ලිමේන්තු මන්ත්‍රීනී උපේක්ෂා ස්වර්ණමාලි දැක්වූ අදහස් මෙසේය.* ලෝකයේ ප්‍රථම අගමැතිවරිය ඇතුළු ඉහළම පදවි දක්වා ශ්‍රී ලංකාවේ කාන්තාවන් ගමන්කර ඇතත්, බහුතරයක් ස්ත්‍රීන් විවිධ හිංසාවන්ට මුහුණ දෙන බවට අදහසක් ති‍බෙනවා. මේ මතය ඔබ පිළිගන්නවාද?මේක මතයක් පමණක් නෙවෙයි, යථාර්ථයක්. මන්ත්‍රී ධුරය ආරක්ෂා කර ගැනීම සඳහා පනවා ඇති නඩුව සඳහා මෙන්ම දික්කසාද නඩුව සඳහාත් මට අධිකරණයට යාමට සිදුව තිබෙනවා. එහිදී ලැබුණු අත්දැකීම් අනුව වාර්තාවන සිදුවීම්වලින් 60%කටම හේතුව ගෘහස්ථ හිංසනය බව මට දකින්න ලැබුණා.* මේ තත්ත්වයට හේතුව හැටියට ඔබ දකින්නේ කුමක්ද?එකක් දෙකක් නෙවෙයි, හේතු කිහිපයක්ම තිබෙනවා. නමුත් ප්‍රධාන හේතුව ආර්ථික කරුණක්. පවුලේ ප්‍රධානියා පිරිමියා බව කාන්තාවන් විවාදයකින් තොරව, ගරුත්වයෙන් පිළිගන්නවා. ඒ අනුව පවුල නඩත්තු කිරීමේ වගකීම පැවරෙන්නේ පිරිමියාට. පෝෂණ වගකීම තිබෙන්නේ ගැහැනියට.නමුත් විවෘත ආර්ථිකය හඳුන්වාදීමෙන් පස්සේ මේ තත්ත්වය වෙනස්ව තිබෙනවා.පවුල නඩත්තු කිරීමේ වගකීමෙන් කොටසක් ගැහැනියටත් පැවරී තිබෙනවා. මේ හේතුව මත ගෘහමූලික වගකීම සාර්ථකව ජයගත නොහැකි පිරිමි ඔවුන්ගේ පීඩාව පිට කරන ක්‍රමයක් හැටියට කාන්තා හිංසනය තෝරා ගෙන තිබෙනවා. හිංසනය ඇතිවන්නේ මත්පැනට ඇබ්බැහිවීම, එහෙම නැත්නම් අනියම් සබඳතා ගොඩනඟා ගැනීම නිසා වුවත් ඒ සඳහා බලපා තිබෙන්නේ ආර්ථික කරුණක්.* ගැහැනිය පිළිබඳ සම්ප්‍රදායික ආකල්ප කාන්තාවන් අතවරයට ලක් කිරීම සාධාරණීකරණය කිරීමට පදනමක් දමනවා කියලා ඔබ හිතන්නේ නැද්ද?මම හිතන්නේ කාන්තාවන් ගැන සම්ප්‍රදායික සමාජයේ ආකල්ප නූතනයට වඩා ප්‍රගතිශීලියි කියලයි. අපි දැන් හිතන්නේ මානව ගරුත්වය ඇති කිරීම නීති මඟින් කළ හැකියි බවයි. ඊට වැඩිය සමාජීය වගකීමක් අතීතයේ තිබුණා. දැන් කවුරුත් තම තමන්ගේ වැඩක් බලා ගන්න පුරුදුවෙලා. අතවරයට ලක්වන්නේ තමන්ගේම සහෝදරියක්, මවක් කියලා හිතන්නේ නැහැ.* ලෝක පරිමාණව බැලුවහම ලංකාවේ කාන්තාවන්ගේ තත්ත්වය යහපත් කරන්න අපේ සංස්කෘතියෙන් ආධාරයක් ලැබුණයි කියලා ඔබ කියන්නේ කොහොමද?ශ්‍රී ලංකාවේ කාන්තාවන් සමාජ හා ආර්ථික, කලා, ක්‍රීඩා ක්ෂේත්‍රවල සුවිශේෂි ප්‍රගතියක් අත්කරගෙන තිබෙනවා. ඒ ගැන කිසිම තර්කයක් නැහැ. වර්තමානයේ කාන්තා සාක්ෂරතාවය 90%ක් වෙනවා. ඔවුන් ඉතාම හොඳ සෞඛ්‍ය තත්ත්වයක් භුක්ති විඳිනවා. මාතෘ මරණ අඩුයි. ඒ වගේම ඔවුන් ඉතාම ඉහළ ක‍්ෂේත්‍රවල රැකියා කරනවා. වෙනත් රටවල කාන්තාවන් සමඟ සසඳන විට අපේ රටේ කාන්තාවන්ගේ තත්ත්වය ඉතාම ඉහළයි.අසල්වාසී ඉන්දියාව බැලුවොත් එහි කාන්තාවන් ජීවත් වෙන්නේ ඉතාම පහත් අඩියක.ස්වාමියාගේ මරණයෙන් පසු ඇගේ වලංගුභාවය නැතිව යනවා. එක්කෝ ඇය සති පූජාවට මුහුණ දිය යුතුයි. නැත්නම් ආරණ්‍යගත විය යුතුයි. මෑතකදී නීති මඟින් තහනම් කෙරෙන තෙක්ම මේ තත්ත්වය තිබුණා.අප්‍රිකාවේත් ඒ වගේමයි. ඒ රටවල දැරියන් වයස 9 -10 පමණ වනවිට වැඩිවියට පත් නොවුවහොත් බලහත්කාරයෙන් චර්මඡේදනය කරනවා. එහිදී මියගිය අවස්ථා පවා වාර්තා වෙනවා. ඒ තත්ත්වය ඔවුන් ජය ගත්තේ නීති ගෙන ඒම මඟින්.බංගලිදේශය, පකිස්ථානය හා ඇෆ්ගනිස්ථානයේ කාන්තාවන්ගේ තත්ත්වය ඉතාම පහළයි. අපි සුරපුරක් කියලා හිතුවත් බටහිර රටවල පවා කාන්තාවන්ට රැකියාවට යාමට අයිතියක් තිබෙන බව පිළිගන්නේ මෑතකදී. නමුත් නීති මඟින් සහතික නොකළත් අතිතයේ කාන්තාවන්ට සම්ප්‍රදාය මඟින් ලැබුණු රැකවරණය හා පිළිගැනීම ඉතාම ඉහළයි. නමුත් විවෘත ආර්ථිකය නිසා ඇතිවූ සංකීර්ණ තත්ත්වයට මුහුණ දෙන කාන්තාවන්ගේ තත්ත්වය ගැන ගැටලු ඇතිව තිබෙනවා. මේක සම්පූර්ණයෙන්ම නීති මඟින් හෝ ආණ්ඩුවකට කරන්න පුළුවන් දෙයක් නෙවෙයි.* අපේ සමාජයේ කාන්තාවන් නායකත්වයට පත්වන අවස්ථා දක්නට ලැබෙන්නේ අඩුවෙන්. එයට හේතුව හැටියට ඔබ දකින්නේ කුමක්ද?සෘජු තීරණ ගැනීමේ හැකියාවක් තිබෙන බුද්ධිමත්, ආදර්ශවත් කාන්තාවන් සිටිනවා. නමුත් ඒ ගැන විශ්වාසයක් සමාජයේ බහුතරයකටම නැහැ. කාන්තාවන් පවා ගැහැනිය සතු මේ දක්ෂතාව ගැන විශ්වාසය නොතැබීම ගැන මම පුදුම වෙනවා.මේක අපි හොඳටම දකින්-නේ මැතිවරණ අවස්ථාවලදී. ජනගහනයෙන් 52%ක කාන්තාවන් . සමස්ත ඡන්දදායකයන්ගෙන් 56%ක් කාන්තාවන් . නමුත් පාර්ලිමේන්තුවේ කාන්තා නියෝජනය 6%ක් පමණයි. අපේක්ෂකත්වය ලැබුණත් ඡන්දයට ඉදිරිපත් වන කාන්තාවන්ගෙන් ජයග්‍රහණය කරන්නේ අතළොස්සයි.* පවුල් පසුබිමකින් තොරව දේශපාලනයට එන කාන්තාවන්ගේ අඩුවක් තිබෙනවා. එයට විසඳුමක් හැටියට ඔබ යෝජනා කරන්නේ කුමක්ද?පවුල් පසුබිමකින් තොරව දේශපාලනයට ආ වර්තමාන පාර්ලිමේන්තු මන්ත්‍රීවරියන් අතර සිටන්නේ රෝසි සේනානායක හා මා පමණයි. මේ තත්ත්වය ජය ගන්න නම් අපේක්ෂකයන් නම් කිරීමේ දී ස්ත්‍රීන් වෙනුවෙන් කෝටා ක්‍රමයක් ලබා දිය යුතුයි කියලා යෝජනාවක් තිබෙනවා. වර්තමාන මැතිවරණ ක්‍රමය අනුව කාන්තාවන්ට මතු වෙන්න අමාරුයි. ඒනිසා අපේක්ෂක කෝටාවක් ලබා දෙනවා වෙනුවට ස්ත්‍රීන්ට දිස්ත්‍රික් මට්ටමින් කෝටාවක් ලබාදිය යුතුයි.අපිට වඩා මූලධර්මවාදී රටක් වුවත් පකිස්ථානයේ 35% ඉහළ කාන්තා නියෝජනයක් කෝටා ක්‍රමය යොදා ගෙන කාන්තාවන්ට සහතික කර තිබෙනවා. අපිට එයට වඩා ඉදිරියට යන්න පුළුවන්.ඒ වගේම ජාතික ලැයිස්තුවෙන් මන්ත්‍රීන් පත්කිරීමේ දී කාන්තාවන්ට කෝටාවක් වෙන් කිරීම ගැනත් අපට අවධානය යොමු කරන්න පුළුවන්. සමාජයේ එවැනි ඉල්ලීමක් නොතිබුණ‍ත් සංවේදී නායකයෙක් හැටියට ජනාධිපතිතුමා ඒ ගැන කල්පනා කර සන්ධාන ලැයිස්තුවෙන් නියෝජන ලබාදී තිබෙනවා. ඒ ගැන අප අගය කළ යුතුයි.* පොදු මගී ප්‍රවාහන සේවාවන්හිදී ස්ත්‍රීන් මුහුණ දෙන අතවරවලට පිළියමක් විදිහට කාර්යාලීය වේලාවන්වලදී කාන්තාවන් වෙනුවෙන් වෙනම බස් රථ සේවාවක් හඳුන්වා දීම සැලකිය හැකිද?වෙනම බස් රථ සේවා ඇති කරනවාට වඩා ජී. පී. එස් තාක්ෂණය යොදාගෙන 3ජී කැමරා සවිකරනවා නම් මෙයට වඩා මගී සේවාවලදී කාන්තාවන්ට සිදුවන අතවර පාලනය කළ හැකියි.* ගබ්සාව නීතිගත කිරීමේ අදහස ගැන ඔබේ යෝජනාව කුමක්ද?මොන අර්ථයෙන් බැලුවත් ‍මේක මිනීමැරුමක්. පාපයක්‍.* පසුගිය කාලයේ ඒ සඳහා කාන්තා කටයුතු අමාත්‍යාංශය පනතක් ගෙන ඒම ගැන අවධානය යොමුකර තිබුණා නේද?ඒ පනත ගබ්සාව නීතීගත කිරීම සඳහා ගෙනා පනතක් නොවෙයි. විශේෂිත තත්ත්වයක් යටතේ පමණක් ගබ්සාවට ඉඩදීම ගැන මෙම කෙටුම් ප‍තෙන් යෝජනා කර තිබුණා. නමුත් සමාජයට ගියේ වැරදි අදහසක්.* පනත් කෙටුම්පතේ විශේෂිත තත්ත්වයක් හැටියට දක්වා තිබුණේ මොනවාද?අපේ සංස්කෘතියට අනුව සමීප ඥ‍ාතීන් අතර සිදුවන ලිංගික සබඳතා ව්‍යභිචාරයක් හැටියට සලකනවා. එවැනි සබඳතාවලින් බිහිවන දරුවන් සමාජයේ කොන් කිරීමට ලක් වෙනවා. ඒ නිසා එවැනි අවස්ථාවලදී ගබ්සාවට ඉඩදිය යුතු යැයි යෝජනා කර තිබුණා‍. බිහිවීමට නියමිත ජීවියාට ජන්මගත රෝගයක් තිබේ යැයි හඳුනාගෙන තිබේ නම් එවැනි අවස්ථාවලදී මෙම කෙටුම්පතින් ඉඩදීමටත් යෝජනා කෙරෙනවා.* විශේෂිත තත්ත්වයන් යටතේ පවා ගබ්සාවට ඉඩ නොදිය යුතු යැයි ඔබ සිතනවාද?දූෂණයට ලක්වන කාන්තාවන් ට විශාල පීඩාවකට මුහුණ දීමට සිදුවෙනවා. නමුත් ගබ්-සාව එයට විසඳුමක් නෙවෙයි. එයින් සිදුවන්නේ ගැටලුවෙන් එක්තරා ආකාරයකින් පලා යාමක්. අනිත් අතට ඒ පදනම මත ගබ්සාවට ඉඩ දුන්නොත් ස්ත්‍රී දූෂණ තවත් වැඩි වෙන්න පුළුවන්. මොකද එවැනි දෙයට පෙලඹෙන පිරිමින් ඔවුන්ට ලැබෙන තවත් චාන්ස් එකක් විදිහට මේක සලකන්න පුළුවන්.නමුත් ජන්මගත ආබාධයකින් පෙළෙන සුවනොකළ හැකි රෝග පිළිබඳ අවස්ථාව සංකීර්ණව කල්පනා කළ යුතුයි. ඔවුන් විශාල පීඩාවක් සුව කළ නොහැකි රෝග නිසා විඳිනවා. මම කල්පනා කරන්නේ එවැනි අවස්ථාවකදී ගබ්සාවට ඉඩදීම සාධාරණයි.* කාන්තාවන් අනවශ්‍ය ලෙස අඟපසඟ පෙනෙන අකාරයට ඇඳුම් ඇඳීමෙන් අතවරයට ලක්වෙනවා කියන අදහස ඔබ පිළිගන්නවාද?ඒ කතාවේ යම් සත්‍යතාවයක් තිබෙනවා. නමුත් කාන්තාවන් කොටට ඇන්දැයි කියලා පිරිමි පාර්ශ්වය හැඟීම් උද්දීපනය කරගත යුතු නැහැ. සත්තු තැන් තැන්වල ජරා කලාට මිනිස්සු ශරීරකෘත්‍ය කරන ක්‍රමයක් තියෙනවා. සතෙක් වගේ හැසිරෙන්න බැහැ.* ඔබ නිරතව සිටින නිරූපණ ක්ෂේත්‍රයට මේ තත්ත්වය අදාළ වෙන්නේ කොහොමද?රංගන ශිල්පීන්ට නිර්මාණයේ අවශ්‍යතාවය මත ඇඟ නිරාවරණය වන ආකාරයේ මෝස්තර කරන්න සිදුවෙනවා. නමුත් එවැනි තත්ත්වයක් යටතේ පවා සමාජයේ අහිතකර ප්‍රතිචාරයන්ට ලක්වීමට සිදුවෙනවා.* ඉදිරි අයවැය සඳහා කාන්තාවන් වෙනුවෙන් ඔබ ආණ්ඩුවට ඉදිරිපත් කළ යෝජනා මොනවාද?මම යෝජනා දෙකක් ඉදිරිපත් කළා. එකක් හිංසනය නිසා අසරණ වන කාන්තාවන් ගැන.අපචාරයන්ට හා හිංසනයට ලක්වන කාන්තාවන්ට රැකවරණය සලසන සුරක්ෂිත මධ්‍යස්ථානයක් රාජ්‍ය මට්ටමින් පිහිටවිය යුතුයි. ඔවුන්ගේ ප්‍රශ්නය නිරාකරණය වන තෙක් ඈ රැකබලා ගැනීම මෙම මධ්‍යස්ථාන වෙතින් ඉටුවිය යුතුයි. ඒ වගේම, ප්‍රශ්නවලට මුහුණ දෙන ආකාර ගැන අවබෝධයක් ලබාදීම මේ මධ්‍යස්ථානයෙන් ඉටුවිය යුතු තවත් කාර්යයක් විදිහට හඳුන්වන්න පුළුවන්.කාන්තාවන් බොහෝවිට සිය දිවි නසා ගැනීම්වලට පෙලඹෙන්නේ පවුලෙන් ප්‍රතික්ෂේප කෙරුණු විට ඔවුන්ට යන්නට වෙනත් තැනක් හෝ පිහිට වන්නට ‍කෙනෙක් නැති නිසයි.සැමියාගෙන් වෙන්වූ විට නිල නිවාසය හැර මට යන්නට තැනක් තිබු‍ණේ නැහැ. මහ ගෙදරත් වාසය කිරීමේ දී ආරක්ෂාව ගැන ගැටලු පැන නැඟුණා. මෙවැනි තත්ත්වයකට මුහුණ පාන සාමාන්‍ය කාන්තාවන් ගැන තත්ත්වය මීට වඩා භයානකයි. මම කතා කරන්නේ සුළු අඩදබර හෝ සිත් රිදවිම්වලට මුහුන දෙන කාන්තාවන් ගැන නොවෙයි.ශාරීරික පිඩාවට පත්වන කාන්තාවන් ගැනයි.ඊළඟ යෝජනාව දිවිනැඟුම යටතේ දිරියෙන් නැඟී සිටින කාන්තාවන් ගැනයි. ඔවුන් ස්වයං රැකියාවල‍ට යොමු කිරීම සඳහා රජයෙන් පුහුණුව වගේම ණය අාධාරද ලබාදෙනවා. නමුත් ගැටලුව තිබෙන්නේ ඔවුන්ගේ නිෂ්පාදන අලෙවි කිරීමේ මධ්‍යස්ථාන ප්‍රමාණවත් පරිදි නොතිබීමයි. සෑම ප්‍රාදේශීය ලේකම් කොට්ඨාසයකට එක බැගින් එක් දිවි නැඟුම වෙළඳ ‍ෙපාළක් ඉදිකරන්න පුළුවන් නම් එය ඔවුන්ගේ ආර්ථිකයට ලොකු ශක්තියක් වේවි‍..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>30</day>
    </date>
    <link>http://www.dinamina.lk/2013/10/30/_art.asp?fn=f1310302</link>
    <topic>අනභිභවනීය පවුලක තිරෙන් පිටුපස බලවේගය</topic>
    <author>අමරසිංහ කුඩගල්ආර ආරම්භක සභාපති හා උපදේශක සිංහල දෙමළ ලේඛක එකමුතුව</author>
    <content>සැබෑලෙසම ඔහු ගැමියෙකි. සොඳුරුතම ප්‍රාඥයෙකි. මැදමුලන වෙල්යායෙන් හමා එන සීතල සුළඟසේම මෘදු හදක් ඇති, වගකීම ජීවිතයටත් වඩා වටීයැයි සැලකූ උතුම් මිනිසෙකි. ශ්‍රී ලංකා පර්ලිමේන්තුවේ වත්මන් කතානායක චමල් රාජපක්ෂ මහතාගේ උපන්දිනය අද දිනට (30) යෙදී ඇත. මෙම ලිපිය ඒ වෙනුවෙනි.චමල් රාජපක්ෂයන් දේශපාලනඥයකුට වඩා ආත්මීයව ද ජානමය උරුමයෙන් ද කළ පුරුද්ද දැක පුරුද්ද හා පළපුරුද්ද ඇති අව්‍යාජ ගැමි ප්‍රාඥයෙකි. පාරම්පරික දැනුම ඥානය අපේ උරුමය උකහා ගත් යුගයේ නිහඬ යුග පුරුෂයෙකි. එතුමාගේ චරිතය හා ක්‍රියාකාරකම් මතුපිටින් අතගා කෙනෙකුට පසක් කර ගත හැකි නොවේ.මා ද එතුමා ගැන දැන සිටියේ ප්‍රදේශයේ සම්භාවනීය පවුලක එනම් ගරු ගාම්භීර ගැමි නායක පවුලක සැපසේ සුව පහසුව වැඩුණු කුමාරයකු ලෙසයි. එතුමාගේ පියාණන් වු ඩී. ඒ. රාජපක්ෂ මැතිඳුන් දිවංගත වන විට මම ද ළාබාල තරුණයකු වු කොලු ගැටයකු වීමි. චරිතයෙන්ද ගුණයෙන්ද හැසිරීමෙන් ද රූප සෝබාවෙන් ද ඩී. ඒ. ගේ ප්‍රතිරූපය එනම් “කපාපු පළුව” ලෙස මම ද එතුමා ගැන හිතුවෙමි. අප දුටු විට එදා මද සිනාවකින් පමණක් අප දෙස බලා ඉවත්ව යන සම්භාවනීය ප්‍රතිරූපයක් ඔහු කෙරෙන් දුටුවෙමි.මව් ගුණයෙන් පිරි ඩී. ඒ. රාජපක්ෂ මැතිනිය ප්‍රදේශවාසී ගැමියන්ගේ ආදරයට පාත්‍ර වූයේ “වලව්වේ මහත්තයා” යන නමිනි. අප එම වලව්වට ගිය හැමවිටම වාගේ ඩී. ඒ. රාජපක්ෂ මැතිතුමාත් මැතිනියත් හැරෙන්නට එතුමන්ලාගේ දූ දරුවන් දකින්නට ලැබුණේ පාසල් නිවාඩු කාලයේ දී අහම්බෙනි.බෝසත් ගුණය1970 මැතිවරණයෙන් දිවයිනෙන්ම ළාබාල මන්ත්‍රීවරයා ලෙස මහින්ද රාජපක්ෂ මැතිතුමා පාර්ලිමේන්තු ගිය අතර ධීවර ඇමැති වූ ජෝර්ජ් රාජපක්ෂ මැතිතුමාගෙන් කොළඹ ලැබුණු රැකියාවට පැමිණියාට පසු මැදමුලනට ගියා නම් ඒ ගියේ දිවංගත ඩී. ඒ. රාජපක්ෂ මැතිතුමාගේ වාර්ෂික පිංකම්වලට සහභාගිවීමට පමණි.1964 දී ආණ්ඩුව පෙරළීමට සහයෝගය දුන් ජනතාවගේ විශ්වාසය බිඳ ගත් ලක්ෂ්මන් රාජපක්ෂ මහතා ජෝර්ජ් රාජපක්ෂයන්ගේ වැඩිමහල් සහෝදරයා මැතිවරණයට එන බව අපට ද ආරංචි විය. එයින් අපට ඇති වුයේ ජෝර්ජ් රාජපක්ෂයන්ගේ දිවංගත වීමේ දුක තවත් වැඩි කරන ඛේදනීය හැඟීමකි.මිද්දෙනිය ගම් සභාවේ උප සභාපති පාරම්පරික (අබේසිංහ කොරටුවේ ලොකු මහත්තයා) වෛද්‍යවරයාගේ පුතා මගේ පාසල් මිතුරකු මෙන්ම එකම තැන රැකියාව කළ සගයෙකි. විල්සන් අබේසිරිවර්ධන නම් වූ ඔහු සමඟ චමල් රාජපක්ෂයන් සේවය කළ රාජ්‍ය වාණිජ (විවිධ) නීතිගත සංස්ථාවට ගොස් එතුමා හමුවී අපට සිදුවී ඇති අවාසනාවෙන් මුදා ගන්නට මුල්ගිරිගල අපේක්ෂක ලෙස මැතිවරණයට ඉදිරිපත් වෙන්නට ආරාධනය කළෙමු.තේ පැන් සංග්‍රහයකින් අප පිළිගත් එතුමා සන්සුන්ව තැන්පත්ව ඉතාම නිහතමානීව අපේ ඒ ඉල්ලීම ඉවත දැමීමේ තරග කර අපේක්ෂක කම ලබාගෙන අනවශ්‍ය ගැටුමකට ගොස් ලබා ගන්නා මන්ත්‍රීකම්වලට එතුමා කැමති නොවන බව ප්‍රකාශ කරමින්ය. කැමැත්තෙන් ඉදිරිපත් වන පක්ෂයෙන් අනුමත කරන අපේක්ෂකයාගේ ජයග්‍රහණයට වැඩ කරන ලෙස අපෙන් එතුමා ඉල්ලීමක් කළේ කරුණා පෙර දැරිවය.අපට ආරම්භයේම පරාජය වූවා යැයි හැඟීමක් ඇති වුවද එතුමා‍ෙග් බෝසත් ගුණයෙන් හා දුර දක්නා නුවණින් කළ ප්‍රකාශයට සන්තෝෂයෙන් එකඟව වැඩ කරන්නට තීරණය කළෙමු.පාසල් අධ්‍යාපනයෙන් පසු වෘත්තියෙන් නීතිඥයකු වීමට අදහස් කළ එතුමා සෑම් විජේසිංහ මහතාගේ නිවසේ නැවතී ඒ පිළිබඳ හැදෑරීමක් ද කළේය. පැරැණි ප්‍රශ්න පත්‍ර සමඟ නීති පොත් ද පරිශීලනය කරමින් නීති විද්‍යාලයට ප්‍රවේශවීමේ අපේක්ෂාවෙන් සිටියේය.පියාණන් වූ ඩී. ඒ. විසින් චමල් පුතු වෙනුවෙන් විභාගයට මුදල් බැඳීමට ද හිතවතකුට පවරා තිබියදී අමතකවීමකින් ද නොඑසේ නම් උවමනාවෙන්ම මඟහැරීමකින් ද නොදන්නා හේතුවකින් එය සිදුවී නොතිබීමේ හේතුවේ කලකිරීමත් සමඟ චමල් තරුණයා තම ආත්මීය කැමැත්ත මත කෘෂිකර්මයට සම්බන්ධ වතු අධිකාරිවරයකු වීමට දිද්දෙනිපොත වතු යායේ පුහුණුවකට ගොස් සිටියේය.පොලිස් සේවයට සමු දීත්‍රිවිධ හමුදාවට හෝ පොලිසියට හෝ බැඳීමට යොමු කර තිබූ ඉල්ලුම් පත්‍රවලින් මුලින්ම උප පොලිස් පරීක්ෂක තනතුරේ පුහුණුවට කැඳවීම් ලැබිණි. වසර අටක් අගමැති ඩඩ්ලි සේනානායක හා අගමැතිනි සිරිමාවෝ මැතිනියගේ ආරක්ෂක සේවයේ සාර්ථක රාජකාරියක් කැපවීමෙන් ඉටු කළ ද තමන්ද නොදන්නා අදිසි බලවේගයක ප්‍රතිඵලයක් ලෙස ලැබුණු අසාධාරණ ස්ථාන මාරුවකට විරෝධය පා තමාට නොගැළපෙන පොලිස් සේවයෙන් ඉවත් වුයේය.පියාගේ දිවංගත වීමෙන් වු පුරප්පාඩුවට ඉදිරිපත් වන ලෙස පක්ෂ නායිකාවගෙන් මෙන්ම විවිධ සංවිධාන හා පුද්ගලයන්ගෙන් ආරාධනා ලැබුණ ද අනාගත නායකත්වයට නියම සුදුස්සා තුන්කල් දත් ප්‍රාඥයකු ලෙස තම ආදරණීය මහින්ද මල්ලි පත්කිරීමට මුල්ම ඓතිහාසික පරිත්‍යාගය කළේය.බාලම සහෝදරයා හා සහෝදරිය විවාහ කර දෙන තුරු ක්‍රියාත්මක දේශපාලනයට නොඑනවා යැයි සඵත කරමින් එතුමා තම පියාගෙන් හිස් වූ පවුලේ වගකීම කරට ගත්තේය. ගමේදී අම්මාගේ වගකීමට ද කොළඹ දී ජයන්ති ලොකු නංගිගේ වගකීමට ද සහයෝගය දෙමින් ආසියාවේ මෙන්ම ලෝකයේම අනභිභවනීය ආදර්ශමත් පවුල ගොඩනඟන්නට එතුමා කැප වූයේය. මේ ඓතිහාසික ගමන් මගේ තිරෙන් පිටුපස අයෝමය බලවේගය වූයේ එසේය.විශේෂ දේශපාලනික සංවිධානාත්මක ක්‍රියාකාරකමක නොයෙදුණ ද මුල්ගිරිගල ආසනයේ අතුරු මැතිවරණයකට එතුමාට ආරාධනා ලැබුණි. 1977 ශ්‍රී.ල.නි.ප. යෙන් තරඟ කළ බැසිල් රාජපක්ෂ මල්ලි විසින් හොඳ සංවිධාන ජාලයක් ගොඩ නඟා මේ වනවිට එය ද අකර්මන්‍යව පැවතුණි. ආසනයේ ඡන්ද මධ්‍යස්ථාන 42 තුළ පක්ෂ ශාඛා සමිති තරුණ සමිති කාන්තා සමිති ශාඛා 106ක් බැසිල් මහතා ගොඩනඟා තිබූ අතර. එහි නිලධාරි මණ්ඩලයේ ලිපිනයන් සහිත නාම ලේඛනය මා ළඟ තිබුණි. චමල් මැතිතුමා සමඟ ඒ අය මුණ ගැසී සංවිධාන නැවත ගොඩනැඟීමේ කාර්යයට ආසනය පුරා ඇවිද යෑමට භාග්‍යය මට ලැබිණි. ගහට කොළට සතා සීපාවට ද ආදරය කරන පරිසර හිතකාමී අව්‍යාජ ගැමියා ‍ටිකෙන් ටික පසක් වන්නට අවස්ථාව උදා වූයේ මේ ගමන් බිමන් හා ක්‍රියාකාරකම් ගැන අවධානය යොමු කිරීමත් සමඟය.උදේ ආහාරයෙන් පසු මැදමුලන නිවසින් පිටවී රාත්‍රී ආහාරයෙන් පසු නැවත නිවසට පැමිණි පසු ඇඟපත සෝදා ගත් වහාම මට නින්දට සූදානම් කර දී තිබු කාර්යාල කාමරයේ ඇඳට වැටුණු ගමන් අලුයම වන තෙක් එක නින්දට මම වැටෙමි. එතුමා මටත් කලින් පිබිදුණද මා නිදා ගත් පසුද බොහෝ වේලාවක් සාලයේ මේසය මත ලිපිගොනු හා පොත් සමඟ ගත කරන බව දැන ගත හැකි විය.මටත් වේලාසනින් නින්ද නොආ දිනක මෙතුමාගේ මේ ලේඛන කලාව ගැන බලන්නට සමීප වූයෙමි. “කොච්චර මහන්සි වුණත් මේ ටික කරල තමයි දවස අවසන් කරන්න ඕන” එතුමාගේ කෙටි පිළිතුර එසේ විය.එතුමා කරන වැඩවලට බාධා නොවන සේ එතුමාගේ විරෝධයක් ද නොවු නිසා ඒ ලිපිගොනු එකක් දෙකක් කියවන්නට පෙරළුයෙමි. ඒ ලිපිගොනු නම් කර තිබුණේ රත්තී, තොප්පියා, කලුවා, හඳයා ආදී ගවයින්ගේ නම්වලින්ය. ඒවා එතුමා ආදරයෙන් රැකබලා ගත් කිරිපට්ටියේ සතුන්ගේ උපන් දිනය කෘත්‍රිම සිංචන කළ දිනය එන්නත් කළ දිනය ආදී විස්තර සහිත පෞද්ගලික ලිපිගොනු බව පරීක්ෂා කිරීමේදී වැටහුණි.ඊට අමතරව දෛනිකව එතුමා හමු වූ ගැමියන් හා අනෙකුත් පුද්ගලයන් පිළිබඳ විස්තර ප්‍රශ්න හා යෝජනා අදහස් ආදිය සටහන් කර තැබීම දවස අවසානයේ නින්දට පෙර කරනු දැකිය හැකි විය. දුරින් සිට බලන්නකුට පෙනෙන්නේ ගැමියන් හමුවන්නට යන කිසිම පිළිවෙළක් නැති රස්තියාදු ගමනක යෙදෙනකු ලෙසයි. කිසිම කලබලයක් නැතුව හෙමිහිට කරන වැඩ කලබලකාරී පුද්ගලයන් ලෙස ක්‍රියාකරවන නියම වැඩකාරයන් ලෙස දකින අයට තේරුම් ගැනීම අපහසු දෙයකි.ඔහු ගැන කවුරු කෙසේ කීවත් හිතවත් ඔහු සැලසුමකට පිළිවෙළකට දර්ශනයකට දැක්මකට අරමුණකට අනුව සාර්ථකව ජීවිතය මෙහෙය වීමට ගත් උත්සාහයේ සාර්ථක ප්‍රතිඵල අත්විඳින දේශජ අව්‍යාජ ගැමියාය. ඔහු තේරුම් ගැනීමට ප්‍රවේශමෙන් ඔහු කියවිය යුතුය. ශාන්ත දාන්ත කාය තුළ අයෝමය දැවැන්තයා දැකිය හැක්කේ එවිටය.චමල් රාජපක්ෂ මැතිතුමා සමඟ ගම්වල ඇවිද පැමිණ නිදිගත් එක් දිනක මා පුරුදු පරිදි හිමිදිරි උදයේ කළු කපා එළිය වැටෙන්නට ආසන්නයේ ඇහැ ඇරී නින්දත් නොනින්දත් අතර ඇ‍ඳේම සිටියදී එතුමාගේ ගව පට්ටිය දෙසින් කසු කුසුවක් ඇසිණි. මා සිතුවේ දෙතුන් දෙනෙකු පැමිණ මොකක් හෝ අකටයුත්තක් කිරීමට අර අඳිනවා විය හැකි යැයි කියාය. ප්‍රදේශයේ සමහර තැන්වල සොරුන් සිටියත් කිසිදා හොරුන්ගෙන් මේ ගෙදරට හානියක් විය නොහැකිය යන මගේ මතය සසල කරවූ හෙයින් කාමරයේ දොර ඇතුළතින් වැසීමට තිබූ දොර පොල්ල ද අතට ගෙන කසුකුසුවට පාදක අඳුරු සෙවනැල්ල සොයා ගියේ පමා වී නින්දට යන චමල් මහතාගේ නින්දට බාධා කළ නොහැකි නිසාය.කසු කුසුවේ වචන පැහැදිලිව ඇසෙන මානයට ගිය විට තිගැස්මක් නැති කරුණාභරිත වදන් කණ වැකෙන්නට විය. “රත්තියේ බලපන් ඩිංගි මහත්තයා උඹ ඊයේ නාවලා නැහැනේ. ඇ‍ඟේ මඩ එහෙමම තියෙනවානේ. ගොම්පස් අඩුවෙන් ගහල තියෙන්නේ කන්න ලැබුණෙත් අඩුවෙන් ද උදෙන්ම පිටවෙලා යන නිසා උඹලා ගැන බලන්නත් බැරි වුණා. උඹලගේ දුක සැප බලල තමයි අද නම් යන්නේ” ආදී වශයෙන් ගව පට්ටියේ ඇත්තන්ට අමතන්නේ ඒ අයගේ ස්වාමියා බව වටහා ගත් මා -නිසොල්මනේම නැවතත් කාමරයේ ඇඳට වැටුණි. ඒ සතුන් ද තම ස්වාමියාට ළෙන්ගතුව සමීපව සිටිමින් ආදරය දක්වන හැටි අඩ අඳුරේම දැකගත හැකි වූ සෞන්දර්ය චාරිකාවකට ගියා සේය.පරිසරයට ආදරය කළ එතුමා තමා හදා වඩා ගන්නා සතුන්ට පමණක් නොව වත්ත පිටියේ සිටින තලගොයා, ඉබ්බා, හාවා, වැනි සතුන්ටත් කුරා කුහුඹුවන්ටත් ආදරය කළේය.1988 – 89 භීෂණය රජ කළ සමයේ නිවසට සැතපුම් කීපයක් දුරින් සිටි දඩබ්බර තරුණ පිරිසක් ජ.වි.පෙ. මරණ තර්ජනවලට බියෙන් රැකවරණය පතා පැමිණ මැදමුලන නිවසේ ජීවත් වූහ. දවසක් චමල් මැතිතුමා නිවසට එනවිට දකින්නට ලැබුණේ කුරුම්බා සඳහා වෙන්කර තිබූ ගස්වලින් හැර මුළු ඉඩමේම තැනින් තැනින් කුරුම්බා කඩා විනාශ කර තිබු ආකාරයයි.කේන්ති නොයන උපශාන්ත එතුමා කෝපාවිෂ්ට වූ විටද කිසිවකුට නොදෙවෙනි බව පසක් වූයේ පළමු වතාවටයි. එතුමාට කේන්ති ගියේ බඩගින්නට කුරුම්බා කඩා කා බී දැමුවාට නොවේ කර ඇති නොහොඹිනා විනාශකාරී ආකාරය නිසාය.තව දවසක් එනවිට එතුමාට ආරංචි වූයේ ගෙදර මිදුලේ වත්ත පිටියේ දවාලට ඇවිද අහුලාගෙන කන රෑට සොල්දොරයට වී විවේක ගන්නා තලගොයා මරා මස් කොට උයා පිහා කා ඇති බවය. කිසිම අනුකම්පාවක් නොදක්වා ඔවුන් එළවා දැමූයේ නැවත තම නිවසට අඩියක්වත් නොතබන ලෙස දැඩි සේ ගර්ජනා කරමිනි.දින කීපයක් ගත වෙද්දී ආරංචි ලැබුණේ පුණ්‍ය භූමියක් සේ ප්‍රදේශයේ ගැමියන් සලකන ඒ වලව් භූමියේ කළ පව්කම්වලට දිට්ඨධම්මවේදනීය කර්මය කීප දෙනකුටම පළදී ඇති බවයි.එතුමා දිස්ත්‍රික් දේශපාලන අධිකාරියේ ප්‍රධානියාව සිටි සමයේ හම්බන්තොට කච්චේරියේ මිදුලේ තිබු කොහොඹ ගස කපා දැමූ නිලධාරියා වහාම එතනින් ඈත පළාතකට මාරු කර දැමීමට තරම් එතුමා දැඩිවිය.කෘෂිකාර්මික කෞතුකාගාරයක් ස්ථාපිත කිරීම හා බටඅත කෘෂි තාක්ෂණික උද්‍යානය නිර්මාණය කිරීම සඳහා වාරිමාර්ග හා ජල කළමනාකරණ ව්‍යාපෘති වාර්තාවේ 7 පරමාර්ථයේ 9 වන වගන්තියෙන් දක්වා ඇත්තේ කෘමි සත්වෝද්‍යානයක් බිහි කිරීමටයි. ගහට කොළට සතා සීපාවාට එතුමා දැක්වූ අපරිමිත ආදරය හා අපේ ජෛව විවිධත්වය අපේම ජීවිත පැවැත්මේ කොටසක් සේ දැකීමට එතුමා තුළ තිබූ උත්තුංග ප්‍රාර්ථනයේ මහිමය එයින්ම පෙනේ.ජෛව විද්‍යාත්මක සෞන්දර්යාත්මක මිරිජ්ජවිල උද්‍යානය අම්බලන්තොට කිරළ කැලේ කඩොලාන සංරක්ෂණය මදුනාගල ස්වභාවික උණුදිය ළිං සංරක්ෂණය හම්බන්තොට වෙරළාරක්ෂණ කඩොලාන සංවර්ධන ව්‍යාපෘතිය ආදී පරිසර සංරක්ෂණ ක්‍රියාවලිය ද ඇතුළත් සංවර්ධන ක්‍රියාවලියේ එතුමා නිරත වී ඇත.“නිල් දියවර කෙත්යායට චමල් රාජපක්ෂ වාරි කෘෂි චින්තනය” නමින් චමල් රාජපක්ෂ මැතිතුමා අමාත්‍යවරයාව සිටියදී එතුමාගේ කාර්ය මණ්ඩලයේ සිටි නිමල් වීරතුංග මහතා නොබෝදා එළිදැක්වූ ග්‍රන්ථය එතුමා තේරුම් ගැනීමට මහඟු අත් පොතක් වන්නේය. එතුමා ක්‍රියාත්මක කළ වැඩසටහන් කැබිනට් පත්‍රිකා සංදේශ මගින් අමාත්‍ය සගයින් මෙන්ම ඉහළම නායකයා ද නිලධාරින් ද දැනුවත් කර ඇති අපූර්වත්වය එහි දැක්වේ.උසස් අධ්‍යාපනයට වරම් නොලද ධීවර දරුවන්ට සරසවි උපාධි මට්ටම දක්වා ඉගෙනීමට හා රැකියා කිරීමට ධීවර අමාත්‍යවරයා වශයෙන් සිටිමින් මහින්ද මල්ලි ක්‍රියා කරන විට එසේ වූ ගොවි දරුවන්ට ඩිප්ලෝමා සහ උපාධි දක්වා අධ්‍යාපනය ලැබීමට කොළඹ සරසවිය සමඟ එක්ව වැඩසටහන් සම්පාදනය කළේය. සාම්ප්‍රදායික දැනුම හා පාරම්පරික තාක්ෂණය ගැන මෙන්ම නවීන තාක්ෂණය ද හැදෑරීමට මංහසර එළිපෙහෙළි කර දුනි. වැලිගත්ත හම්බන්තොට පටක රෝපණ විද්‍යාගාරය බිහි කිරීම එහි එක අංගයකි.රජයේ ගොවිපළවල් ඇඟලුම් කර්මාන්තකරුවන්ට කුණු කොල්ලයට දුන් එජාප රජය කාලයේම බටඅත ගොවිපළ රැක ගැනීමට මෙතුමා සමත් වූයේ ජාතියේ වාසනාවටය. අද එතන කෘෂි උද්‍යානයකි.අපනයන ගම්මාන ග්‍රාමීය නිෂ්පාදන විදේශ දක්වා යැවීම - කුඩා යැපුම් ව්‍යාපෘතියේ නිවාස සකස් කරදීම, මිදි වගාව හා ඒ සඳහා දස්කම් දැක්වූ ගොවියන්ට විදේශගත පුහුණුව ශිෂ්‍යත්ව ලබාදීම ඩ්‍රැගන් පෘට් වැනි තම ප්‍රදේශයේ පරිසරයට ගැළපෙන මිල අධික පලතුරු වගාව ආදිය ද එතුමාගේ අප්‍රතිහත ධෛර්යයේ ප්‍රතිඵලයකි.වීරවිල ගුවන් තොටුපළ මත්තලටවීරවිල ගුවන්තොටුපොළ සකස් කිරීමට තම රජය තීරණය කර තිබීම නිසා එයින් ගොවිතැනට වාරි ක්‍රමයට පරිසරයට සිදු වන හානිය දුටු එතුමා එය මත්තල පිහිටි අන්දර කැලෑවට ගෙන යාමට තරම් දූරදර්ශී විය.“ලෙන‍ාඩ් වුල්ෆ්ගේ” බැද්දේගම කෘතියේ දැක්වෙන මීගහජඳුර ප්‍රදේශයේ වර්තමාන ගොවි පිරිස් හමුවීමේ භාග්‍යය මට ලැබුණි.එහිදී මව්ආර ජලාශයෙන් පෝෂණය වෙන තම ගොවිබිම්වල සශ්‍රීකත්වය දක්වා සිටිමින් චමල් මැතිතුමා හැඳින්වූයේ මව් ආර දෙවියන් නමින් ජීවමානවම දේවත්වයට ලක් කරමින්ය. මව්ආර ජලාශය ඉදිකිරීමද රසවත් කතාන්තරයක් බඳුය. උඩවලව අභය භූමියටත් යාල අභය භූමියටත් ඇතුළත් මහ ඝන වනාන්තරය මැදින් ප්‍රයෝජනයට නොගෙන ඇදී යන සමහර කාලවලට සිඳීයන මව් ආර එතුමාගේ ඇස ගැසුණේ ප්‍රදේශයේ පැරැණි වාරි සංස්කෘතිය පිළිබඳ හැදෑරීමත් සමඟය‍.මවු ආර දෙවියෝප්‍රදේශයේ වාරි ඉංජිනේරුවරයකු වූ පරණමාන මහතා (දිවංගත) හා තම සමීප අනුගාමිකයන් වන ඒ වීරරත්න (1970 – 77 ගරු මහින්ද රාජපක්ෂ මැතිතුමාගේ පෞද්ගලික ලේකම්) ඇතුළු කණ්ඩායමත් සමඟ මව් ආර පහළ සිට ඉහළ දක්වා නිම්නය දිගේ අතිදුෂ්කර ගමනක් සති ගණනක් තිස්සේ මහ ඝන වනාන්තරයේ ගමන් කළෝය. ඒ යන ගමන් ඒ මාර්ගයේ රූස්ස ගස්වල මුදුනට නැංවූ අය මගින් ඈතට ප්‍රදර්ශනය වන පරිදි සුදු කොඩි රැඳවීය. මෙසේ නිම්නය හරහා ඉහළට ගොස් ජලාශය ඉදිකළ යුතු තැන මෙතුමා සටහන් කොට කැලය ශුද්ධ කරවීමට කටයුතු යෙදීය.වඩාම ආශ්චර්ය නම් රුහුණු මාගම්පත්තුවේ සශ්‍රීකත්වය අනුරාධපුර යුගයෙන් ඔබ්බට දිවෙන වැවක සොරොව්ව පිහි‍ටියේ ද එතනමය. අදත් දැක ගත හැකි පරිදි එය ඉතිරිය ඒ සමීපයේ වැව් සොරොව්ව ඉදි කර ඇත.මේ වැවෙන් වැව් 25කට අධික ප්‍රමාණයක් පෝෂණය වන අතර එයට සමගාමීව හදන ලද මහගල්ඔය අමුණ මැණික් ගඟ පෝෂණය කරන අතර හම්බන්තොට ශුෂ්ක පරිසරය ඉවත් කරමින් තවත් වැව් හැත්තෑ ගණනක් නිර්මාණය කරවා ඇත.විශේෂත්වය වන්නේ ප්‍රථම වරට දේශීය ඉංජිනේරුවන් මඟින් වි‍ෙද්ශ ණය නොගෙන මේ විස්කම් කරවා තිබීමයි.හම්බන්තොටට පුංචි පොල් ත්‍රිකෝණයක් හඳුන්වා දුන් එතුමා රබර් වගාව ද ව්‍යාප්ත කරවීය.එතුමාගේ පියා දිවංගත ඩී. ඒ. රාජපක්ෂ මැතිතුමා මන්ත්‍රීවරයකුලෙස ජීවදත්ත සටහනක් 1952 ලේක්හවුසියට දෙමින් කීවේ සත්ව පාලනය හා කෘෂිකර්මය තම විනෝදාංශය බවයි. චමල් මැතිතුමා පවසන පරිදි එතුමන්ගේ විනෝදාංශය හා ආර්ථික ආත්මය පියාගේ සිහිනයම බවයි.රාජපක්ෂවරුන් යනු ප්‍රායෝගික මිනිසුන් වූ ජාතියේ භාරකරුවන් වන ජනතා පුත්‍රයෝය.චිරංජයතු - දිගුකල් දිනේවා - ජාතියේ පැතුම එසේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>30</day>
    </date>
    <link>http://www.dinamina.lk/2013/10/30/_art.asp?fn=f1310303</link>
    <topic/>
    <author>ඉරෝෂිනී දීපිකා</author>
    <content>පාසල් සිසුවකු ලෙස සිටිමින්ම කණ්ඩලම උරුමය රැක ගැනීමේ සටනට දායකත්වය දැක් වූ නිමල් වීරතුංග, 2007 දී එවකට වාරිමාර්ග අමාත්‍යවරයාව සිටි චමල් රාජපක්ෂ මහතාගේ මාධ්‍ය ලේකම්වරයා ලෙස පත්වෙමින්, “නිල් දියවර - කෙත් යායට” ජාතික වාරි ව්‍යාපෘතිය ඇරැඹීමට මුල් විය. එහිදී චමල් රාජපක්ෂ මහතා ප්‍රකට කළ සහ එතුමාගේ ජීවිත කාලය තුළ ම විදහා දක්වන ලද දේශීය වාරි - කෘෂි ‍ක්ෂේත්‍ර පිළිබඳ වූ සංකල්ප, අදහස් සහ ක්‍රියාකාරකම් පිළිබඳ දීර්ඝ අධ්‍යයනයක යෙදී, ඒ ඇසුරෙන් “චමල් රාජපක්ෂ වාරි - කෘෂි චින්තනය” රචනා කලේය. පසුගියදා පදනම් ආයතනයේ කථානායක චමල් රාජපක්ෂ මහතාගේ ප්‍රධානත්වයෙන් පැවැති උත්සව සභාවේදී එළි දැක්වූ, එම ග්‍රන්ථය පිළිබඳ, කතුවරයා සමඟ කළ කතාබහකි මේ.* ඔබ විසින් රචිත “චමල් රාජපක්ෂ වාරි කෘෂි චින්තනය”ට පාදක වී තිබෙන්නේ දේශපාලන මතවාදයක් ද? එහෙම නොවේනම් පවුල් පසුබිමක් ද?මෙහි කිසිදු දේශපාලනමය අර්ථකථනයක් හෝ දේශපාලනික අරමුණක් නැහැ. චරිතාපදානයක් ලෙස මෙය ලියා නැහැ. පවුල් පසුබිම පිළිබඳ විග්‍රහයක් ඇතුළත් කොට තිබෙනවා. ඊට හේතුව බුද්ධියාගම රාජපක්ෂ පරපුර ජනතාවගේ පැත්තේ සිට ජල උරුමය වෙනුවෙන් 1920 ගණන්වල සිට කළ අරගලය ලේඛනගත කළ යුතු නිසයි. 1948දී අප ලැබූ නාමික නිදහස තුළ හෝ අපේ ජල උරුමය ගැන පාලකයන්ට විශාල හැඟීමක් තිබුණේ නැහැඑහෙත් බුද්ධියාගම රාජපක්ෂවරු රාජ්‍ය මන්ත්‍රණ සභාව තුළත්, ඉන් පිටතත් රුහුණු මාගමට බලපාන ජලය වෙනුවෙන් අරගල කළා. ඒ අරගලය තුළ සැඟවුණ, අපේ ජල උරුමය පිළිබඳ වූ ඕනෑකම චමල් රාජපක්ෂ මහතා විසින් ජාතික තලයට ගෙන ගියා. දේශීය වාරි තාක්ෂණය පිළිබඳ ගැඹුරු අධ්‍යයනයකින් ක්‍රියා කළ වාරිමාර්ග අමාත්‍යවරු අතර, චමල් රාජපක්ෂ මහතා ඉහළින්ම සිටිනවා.දේශීය වාරි උරුමය ආරක්ෂා කිරීමට, එය පණ පෙවීමට, ඒ පිළිබඳ සමාජ කතිකාවතක් ආරම්භ කිරීමට ඒ මහතා ගත් උත්සාහය තමයි “චමල් රාජපක්ෂ වාරි - කෘෂි චින්තනය” බිහි වීමට හේතු පාදක වූ පරිසරය.* දේශීය වාරි උරුමය පිළිබඳ සමාජ කතිකාවතක් තවම ජාතික තලයට පැමිණ නැහැ. ඔබගේ ග්‍රන්ථයේ සඳහන්ව ඇති පරිදි 2007 – 2010 තුළ ගොඩනැ‍ඟෙමින් තිබූ වාරි සංස්කෘතික වැඩපිළිවෙළ ඉන් එහාට ගියේ නැහැ. මීට හේතුවක් ඔබ දකිනවා ද?අනිවාර්යයෙන්ම, එක හේතුවක් නොවේ. හේතු ගණනාවක් දකිනවා. පළමු කාරණය 2010 අමාත්‍ය මණ්ඩල සංශෝධනයේ දී තවදුරටත් වාරිමාර්ග අමාත්‍යවරයා ලෙස චමල් රාජපක්ෂ මහතා පත් නොකිරීම, එම වාරි සංස්කෘතික වැඩපිළිවෙළ (නිල් දියවර - කෙත්යායට) අඩාල වීමට බලපෑවා. අනෙක් කාරණය නාගරික දේශපාලනයේ ඉහළින්ම වැජඹුණු දේශපාලනඥයකු වාරිමාර්ග අමාත්‍යවරයා ලෙස පත්කිරීම තුළ, නිලධාරීන්ට ‍ඉහත කී වැඩපිළිවෙළ පිළිබඳ නිසි අවබෝධයක් හෝ දැනුමක් ලබා නොදීම,“මෙවැනි පසුබිමක් තුළ දේශීය වාරි සංස්කෘතික උරුමය ආරක්ෂා කිරීම හා ඒ පිළිබඳ සමාජ කතිකාවත ඉදිරියට ගෙන යාමේ උත්සාහයට යම් යම් බාධා පැමිණුනා. ඒ යටගියාව මේ ග්‍රන්ථය තුළින් යළි ඉස්මතු කිරීමටත්, ජන විඥානය ප්‍රාණවත් කිරීමටත් මා අපේක්ෂා කරනවා.”* වර්තමානයේ අප අත්දකින පාඨක රුචිකත්වය තුළ, දේශීය වාරි උරුමය පිළිබඳ සමාජ කතිකාවතක් ප්‍රාණවත් කිරීමට එක් පොතකින් පුළුවන් වෙයි කියලා ඔබ හිතනවාද?මේ වන විට දේශීය වාරි උරුමය සුරැකීම පිළිබඳ ඉතා වැදගත් ග්‍රන්ථ රාශියක් පාඨකයා අතේ තියෙනවා. උදුල බණ්ඩාර ඖෂධහාමි, මහින්ද කුමාර දලුපොත, මාමිනියාවේ ඉලංගසිංහ, මතුගම සෙනෙවිරුවන්, පියසේන කහඳගමගේ, මහාචාර්ය ජේ. බී. දිසානායක, එප්පාවල රත්න බී ඒකනායක වැනි ජාති හිතෛෂීන් ජල උරුමය, වාරි කර්මාන්තය පිළිබඳ වටිනා ග්‍රන්ථ රචනා කරලා තියෙනවා. ඒ වගේම, ජාතික උරුමය වෙනුවෙන් පෙනී සිටින විශාල පිරිසක්, විද්වතුන් මෙරට සිටිනවා. පාඨක රුචිකත්වය ගැන කතා කරන්නේ නම්, මේ හැම ලේඛකයකුගේම කෘතිවලට විශාල ඉල්ලුමක් තියෙනවා. සමාජ කතිකාවතක් කෙටි කාලයක් තුළ ඇතිවේවි. එය ජාතික තලයට ක්‍රමානුකූලව ප්‍රවිෂ්ට වේවි. පාසල් සිසුන් ප්‍රමුඛ විවිධ කාණ්ඩවල පිරිස් මේ ගැන කතා කරාවි.* ඔබ ලේඛකයෙක්, මාධ්‍යවේදියෙක්, නිර්මාණකරුවෙක් ලෙස පෙනී ඉන්නවාට වඩා, සමාජය ඔබ හඳුනා ගන්නේ දේශපාලන ක්‍රියාධරයෙක් හැටියටයි. රාජපක්ෂවරු සමීපයේ සිටිමින් ඔබ මෙවැනි ශාස්ත්‍රීය හැදෑරීමක් සහිත ග්‍රන්ථයක් රචනා කරන්නේ, ඔබට ඇති දේශපාලනස උනන්දුවක් මත යැයි මා සඳහන් කළොත්?දේශපාලන දැක්මක් රහිත නිර්මාණකරුවෙක් බිහිවෙන්න විදිහක් කොහෙත්ම නැහැ. ලේඛකයා, මාධ්‍යවේදියා හෝ නිර්මාණකරුවා ඕපපාතික වෙන්න බැහැ. ඔහුගේ තිඹිරිගෙය මේ සමාජයයි. සමාජයේ සෙසු පුරවැසියන්ට වඩා ඔහු සංවේදියි. ඔහුගේ ඉදිරිපත් කිරීම් තුළ ඇත්තේ යම් මාර්ගෝපදේශයක් විය යුතුයි. එසේ නොවන නිර්මාණයන්ට හෝ එසේ නොකරන නිර්මාණකරුවන්ට පැවැත්මක් නැහැ. මටත් දේශපාලනයක් තියෙනවා.ඒ කෝණයෙන් තමයි මට ජාතියේ වාරි තාක්ෂණය, ජාතියේ වාරි කර්මාන්තය පේන්නේ. ඒ වෙනුවෙන් අරගල කරන, පෙනී සිටින, ක්‍රියා කරන නායකයන්ව පේන්නේ. දේශයේ පළමු වැව ලෙස සැලකෙන අනුරාධපුරයේ අභය වැව (බසවක්කුලම) නිර්මාණය කරපු පණ්ඩුකාභය කුමාරයාත් - ඊට වසර 2700කට පසු ඒ අභය වැව ජාතික උරුමයක් ලෙස නම් කරපු චමල් රාජපක්ෂ මහතාත් මට පේන්නේ මගේ දේශපාලන කෝණයෙන්. ඒ අනුව ඔවුන් දෙදෙනාම මට වීරවරයෝ.* මෙය චරිත කතාවක් යැයි මා කීවොත් ඔබ ඊට එකඟද?මේ ග්‍රන්ථය කිසිසේත් චරිත කතාවක් නොවෙයි. එතුමා ඉදිකරපු වැව්, පොකුණු, ඇළ මාර්ග, බෝක්කු, පාලම්, පාරවල් ගැන මෙහි වචනයක්වත් සඳහන් කරලා නැහැ. මෙහි තිබෙන්නේ චමල් රාජපක්ෂ මහතා සිය පියාණන්ගෙන් සහ එම උරුමයෙන් ලබාගත් ජාතියේ වාරි උරුමය පිළිබඳ දශක 04ක් තිස්සේ ප්‍රකට කළ සිතිවිලි දහරාවක්. විමර්ශන වාර්තා, විද්වතුන්ගෙන් ලබාගත් අධ්‍යයන වාර්තා, අමාත්‍ය මණ්ඩල පත්‍රිකා, අමාත්‍ය මණ්ඩලය වෙත ඉදිරිපත් කළ විශේෂ ප්‍රගති වාර්තා, කලින් කළ වාරිමාර්ගය හා කෘෂිකර්මය පිළිබඳ තැබූ එතුමාගේම අත්අකුරු සහිත සටහන්, නව සංකල්ප ආදිය මෙහි ඇතුළත් කොට තිබෙනවා.* චමල් රාජපක්ෂ වාරි කෘෂි චින්තනය කෘතිය සකස් කළ ආකාරයටම ඔබ තවත් දේශපාලනඥයන් ඇසුරෙන් මෙවැනි ශාස්ත්‍රීය ඉදිරිපත් කිරීමක් කිරීමට අපේක්ෂා කර තිබෙනවාද?යම් කිසි න්‍යාය පත්‍රයක් උඩ ජාතික ඉලක්කයක් කරා තම අමාත්‍යාංශය ගෙන යාමට උත්සාහ දරන අමාත්‍යවරු කිහිපදෙනකු මා ළඟින් ඇසුරු කරනවා. එතුමන්ලාගේ ක්‍රියාකාකරකම් පිළිබඳ මා කරුණු එකතු කරනවා. මෙරට වෙනස් කිරීමට ඔවුන්ට හැකි වේවි කියා විශ්වාස කරන්න පුළුවන්. ඔවුන් පිළිබඳ ජාතියම දැනුවත් කොට තැබීම රටට ‍හිතෛෂී නිර්මාණකරුවන්ගේ වගකීමක්. අමන දේශපාලනඥයන් විවේචනය කිරීමටත්, යහපත් දේශපාලනඥයන් නිසි ලෙස නිර්වචනය කිරීමටත්, නිර්මාණකරුවන්ට අයිති කාර්ය භාරයක්.‍* අද කථානායක චමල් රාජපක්ෂ මහතාගේ 71 වැනි උපන් දිනය. චමල් රාජපක්ෂ මහතා ශාස්ත්‍රීය හැදෑරීමකට ලක් කළ පළමු ලේඛකයා ඔබ. එතුමා ඇසුරෙන් වර්තමාන මහජන නියෝජිතයන්ට දිය හැකි පණිවිඩය කුමක්ද?පැහැදිලිව එතුමාට දැක්මක් තිබුණා. ඕනෑකමක් තිබුණා. ඒ වෙනුවෙන් කැප වුණා. පොතපත කියෙව්වා. කොළඹ රැඳී සිටියේ නැහැ. හැකි සෑම අවස්ථාවකදී ම තමන්ගේ හරකාබාන, කෙත, කමත, ඇළ දොළ දර්ශනය වන විදියටම ගමටම යන්න පියවර ගෙන තිබුණා. පාර්ලිමේන්තු ඉතිහාසය තුළ ‍දිවංගත කේ. බී. රත්නායක මහතාටත් වඩා පළපුරුදු විදිහට එතුමා පාර්ලිමේන්තුව මෙහෙයවනවා. ඒ පක්ෂ විපක්ෂ කාගේත් හිත දිනාගෙන.මම නවක දේශපාලනඥයන්ට කියන්නේ, ඔබට සාර්ථක චරිතයක් වීමට අවශ්‍ය නම්, ඔබ ආශිර්වාද ගත යුත්තේ චමල් රාජපක්ෂයන්ගෙන්. ඔහු සමීපයටම ගොස් දෑස පියා හුස්ම ගන්න එවිට චමල් රාජපක්ෂයන්ගේ සුසුමක හඬින් ඔබේ “ගම ඔබට” කතා කරනු ඇසේවි. ඔබ සාර්ථක වීමට නම් ප්‍රථමව ඔබගේ අරමුණ සාර්ථක කර පෙන්වන්න. ඔබ පළමුව ගම තුළ, තම නියෝජනය තුළ සාර්ථක ජනතා නි‍යෝජිතයකු විය යුතුයි. ජනතාවගේ හදගැස්ම නිවැරැදිව තේරුම් ගත යුතුයි. පොත පත කියවා දැනුම ලබාගත යුතුයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>30</day>
    </date>
    <link>http://www.dinamina.lk/2013/10/30/_art.asp?fn=f1310304</link>
    <topic/>
    <author>සටහන සමදරා ජයසිංහ</author>
    <content>සිංහල නවකතා, කෙටිකතා, ළමා කතා හා නාට්‍ය කිහිපයක් ද නිර්මාණය කර ඇති ඔහු 2000 වසරේ හොඳම යොවුන් නවකතාව වූ “තෑගි ගොඩයි” කෘතියේ කතුවරයාය. අලුත් වලව්ව, අපේම මිනිස්සු, උතුරෙන් දකුණට වැනි සම්මානනීය නවකතා රැසක් රචනා කළ ගුණරත්න ඒකනායක සිය නවතම නවකතාව වූ “අපේම අම්මා” කෘතිය පිළිබඳ මෙසේ සංවාදයට එක්විය.* අපේම අම්මා ඔබේ කීවැනි නවකතාවද?මගේ ලේඛන දිවියේ 41 වැනි කෘතිය ලෙස අපේම අම්මා නවකතාව සැලකිය හැකියි. 1971 දී “දහසක් පැතුම් පතලා” නැමැති කෘතිය රචනා කිරීමෙන් අරඹන ලද මගේ ලේඛන කාර්යයට මේ වන විට වසර 43 ක් වයසයි. විවිධ අභියෝග, බාධක හමුවේ විශාල කැපකිරීමක් කරමින් තමා මේ ගමන පැමිණියේ. ඒ ගමන තුළ කෙතරම් බාධක, ආර්ථික දුෂ්කරතා තිබුණත් කුඩා කාලයේ සිටම රැගෙන ආ ලිවීමට තිබූ හැකියාව නැති කරන්න ඒ බාධකවලට ඉඩ දුන්නේ නැහැ.නවකතාවලට පමණක් සීමා නොවී, ළමා නාට්‍ය, යොවුන් කතා, කෙටිකතා, දේශපාලන කෘති ආදී විවිධ අංශ ඔස්සේ කෘති රචනාවට පිවිසියා. මේ වන විට මා විසින් රචනා කළ කෘති අතරින් කිහිපයක්ම ඇගැයීමට පාත්‍ර වුණා. සෑම නවකතාවක්ම දෙවැනි, තුන්වැනි මුද්‍රණයට පවා ඇතුළත් වුණා. ඒ වගේම විශාල පාඨක පිරිසක් ද ඇතිවුණා. මේ සෑම දෙයකින්ම ලැබූ දිරිගැන්වීම මත තවදුරටත් ලේඛන කලාවේ නිරතවීමට ඉඩ ප්‍රස්ථාව ලැබුණා. අපේම අම්මා නවකතාවත් එයට එක් උදාහරණයක්.* මේ නවකතාව ඔබ ලියූ අනෙක් නවකතාවලින් වෙනස් වන්නේ කොහොමද?මා මෙතෙක් රචනා කළ සෑම නවකතාවක්ම එකකට එකක් වෙනස්. නමුත් මේ සමාජයේ ජීවත්වන චරිත හා සිද්ධි ආශ්‍රයෙන් මේ නවකතා රචනා කළේ. මම සහ මම, සිවිල් සේවයෙන් විශ්‍රාම ගියෙමි, දුම්බර නිලමේ, පියෙක් ඇති පුතෙක් වැනි මා විසින් රචිත නවකතා සමාජයේ එක් එක් අංශ නියෝජනය කළා. අපේම අම්මා නවකතාවත් ශ්‍රී ලාංකේය සමාජ ව්‍යුහය තුළ ජීවත්වන දුක් විඳින අපේම අම්මාවරුන් වෙනුවෙන් ලියවුණ පොතක්.* අපේම අම්මා නවකතාව හරහා සමාජයට ලබා දෙන පණිවිඩය කුමක්ද?මෙහි ප්‍රධාන චරිතය වන්නේ අම්මා. ඒ චරිතය වටා තමයි අනෙක් සියලු චරිත දිවයන්නේ. මම හිතනවා ‍මා මෙතෙක් රචනා කළ නවකතාවලට වඩා මේ නවකතාවේ අන්තර්ගතය පාඨකයින් ආකර්ෂණය කරයි කියලා. මන්දයත් අම්මා කියන චරිතය මේ ලෝකයේ ඕනෙම අයෙකුට සමීප චරිතයක්. අප මෙලොවට බිහිකර ලේ කිරි බවට පත්කර පොවා හදා වඩා ලොකු මහත් කර සමාජගත කරන්න මවක් කෙතරම් වෙහෙසක් ගන්නවාද,කෙතරම් දුක් උහුලනවාද, නමුත් මහලු වියට පත් අම්මාට සලකන්නේ නැති දරුවොත් මේ සමාජයේ ඉන්නවා. දහසක් දුක් විඳින මවුවරුන්ගේ ශෝකාලාපය මුළු ලෝතලය පුරාම පැතිරෙමින් අද අප හට දක්නට ලැබෙන මහා විනාශය ළඟාවෙමින් පවතින බව මගේ හැඟීමයි. ඒ නිසා මේ කෘතිය කියවා තම මව ගැන අලුතින් සිතන්නට පුරුදු වන එක් දරුවෙකු හෝ සිටී නම් මගේ උත්සාහය සාර්ථකයි කියා මා විශ්වාස කරනවා.* මෙහි එන සුමනාවතී නම් මවගේ චරිතය හරහා සමාජයට ලබාදීමට බලාපොරොත්තු වන යම් ආදර්ශයක් තියෙනවාද?ඇත්තෙන්ම මේ සුමනාවතී කියන චරිතය ගොඩනැ‍ඟෙන්නේ දැනට අවුරුදු 50 කට පෙර හක්මන ප්‍රදේශයේ ජීවත් වූ තරුණියක් සිය විවාහයෙන් පසු සැමියාගේ නොසලකා හැරීම හා අතහැර යාමත් එක්ක දරුවන් සමඟ සිය ජීවිතය ජය ගන්නා ආකාරය. මෙහි පරිසරය පවා දැනට අවුරුදු 50 කට එපිට තිබුණු පිටිසරබද වටාපිටාවන් ගෙන හැර එනවා. මම මෙතනදී සමාජයේ කාන්තාවන්ට ලබා දෙන්න උත්සාහ කරන්නේ තමන්ගේ ආත්ම ගරුත්වය හා මව කියන චරිතයේ ගෞරවනීය බව රැකගෙන පියා නොමැතිව වුව දරුවන්ව සමාජයේ යහපත් පුරවැසියන් කිරීමටත්, තම ආත්ම ශක්තිය හා විශ්වාසය යන මඟ යෑම කාන්තාවකට ම තනිවම ගොඩනැ‍ඟෙන්න පුළුවන් කියන දෙයත් වටහා දෙන්න.* ඒ උත්සාහය සාර්ථක ද?ඇත්තෙන්ම දැනට මේ කෘතියට ලැබී ඇති ප්‍රතිචාර සමඟ මම හිතනවා මම සාර්ථකයි කියලා. දැන් මෙහි දෙවන මුද්‍රණයටත් සූදානම් වෙනවා.* ඔබේ කෘතිවල ප්‍රකාශකයා වන්නේත් ඔබයි. එයට යම් හේතුවක් තිබෙනවාද?මුල් කාලේ රචනා කළ කෘති වෙනත් ප්‍රකාශකයන් විසින් ප්‍රකාශනය කළත් ඇතැම් අවස්ථාවලදී මම ඒ පිළිබඳ සෑහීමකට පත් වුණේ නැහැ. ඒ වගේම ඇතිවුණ ආර්ථික ගැටලු හා වෙනත් දුෂ්කරතා නිසා මගේ කෘති මම ප්‍රකාශයට පත්කිරීමට අදහස් කළා. එම තීරණය සාර්ථකයි කියා මට දැන් හිතෙනවා. එම කාර්යයේදී මට මෙතෙක් උදව් කළ සියලු දෙනාවත්, මගේ බිරිය අයිරා හා පුතා නිපුන්ටත් මම ස්තූතිවන්ත වෙනවා.* වර්තමාන සාහිත්‍යකරණය පිළිබඳ ඇති අදහස කුමක්ද?මගේ අදහස නම් වත්මන් සාහිත්‍යකරණයේ ගුණාත්මක බවෙහි යම් පිරිහීමක් ඇති බවයි. ඒ වගේම විද්‍යුත් මාධ්‍ය නිසා මිනිසුන්ගේ කියවීමේ රුචිකත්වය අඩුවෙලා. අන්තර්ජාලය නිසා දරුවන් පවා පොත් කියවීම අතහැරලා. මෙය ඉතා ඛේදනීය තත්ත්වයක්. දරුවන් වෙනුවෙන් රචනා වන ඇතැම් පොත්පත්වල අක්ෂර වින්‍යාසය පවා වැරැදියි. මේ පිළිබඳ වගකිවයුත්තෝ සොයා බැලිය යුතුයි. පාඨකයාගේ කියවීමේ රුචිය ඇතිකරන පොත්පත් බිහිවිය යුතු අතර එහි මනා ප්‍රමිතියක් හා ගුණාත්මක බවක් තිබිය යුතුයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>31</day>
    </date>
    <link>http://www.dinamina.lk/2013/10/31/_art.asp?fn=n1310311</link>
    <topic>නරුම පියාට වසර 120ක බරපතළ වැඩ සහිත සිරදඬුවම්</topic>
    <author>අනුරාධපුර - මධ්‍යම විශේෂ</author>
    <content>සිය බාලවයස්කාර දියණියන් දෙදෙනා වරින් වර බරපතළ ලිංගික අපයෝජනයකට ලක් කරමින් දූෂ­්‍ය කළ බවට චෝදනා හයකට වරද පිළිගත් පියකුට වසර 120ක බරපතළ වැඩ සහිත සිරදඬුවමක් අනුරාධපුර මහාධිකරණ විනිසුරු ඛේමා ස්වර්ණාධිපති මහත්මිය ඊයේ (30) නියම කළාය. මේ සිරදඬුවම් නියම වූයේ කපුගොල්ලෑව හොරොව්පතාන පදිංචි 41 හැවිරිදි තිදරු පියකුටය. මේ නඩු තීන්දුව මෑත ඉතිහාසයේ දී ලිංගික අපයෝජන සිද්ධියක් සම්බන්ධයෙන් විත්තිකරුවකුට ලබාදුන් දීර්ඝතම සිරදඬුවමයි.විත්තිකරුට නියම කළ සිර දඬුවමට අමතරව එක් දැරියකට රුපියල් දශලක්‍ෂය බැගින් රුපියල් ලක්‍ෂ 20ක වන්දි ගෙවන ලෙසත් රුපියල් 25000 බැගින් රුපියල් 50000ක දඩ මුදල් ගෙවන ලෙසද විනිසුරුවරිය විත්තිකරුට නියෝග කළාය.එම වන්දි මුදල් සහ දඩ නොගෙවන්නේ නම් තවත් වසර හයක ලිහිල් සිරදඬුවමක් ද නියම කළාය.විත්තිකරුට එරෙහිව එක් දියණියක් දූෂණය කිරීම සම්බන්ධයෙන් අධි චෝදනා 6ක් යටතේ විශේෂ මහාධිකරණය හමුවේ චෝදනා ගොනු කර තිබුණි. එක් දියණියක් දූෂණය කිරීමේ චෝදනාවට වසර 60ක බරපතළ සිරදඬුවමකුත් අනෙක් දැරිය දූෂණය කිරීමේ චෝදනාවට වසර 60කුත් සිරදඬුවම් නියම කෙරුණි. විත්තිකරුට නියම කළ වන්දි සහ දඩ ගෙවීමට නොහැකි නිසා ඔහුට වසර 126 ක සිරදඬුවමක් නියම විය.විත්තිකරු විසින් වර්ෂ 2011ජනවාරි 01 දා සිට 2011 දෙසැම්බර් 31 දක්වාත් 2011 පෙබරවාරි 12 සිට 2012 පෙබරවාරි 20 දක්වාත් කාලය තුළදී හොරොව්පොතාන පොලිස් බල ප්‍රදේශයේ පදිංචිව සිටින බාලවයස්කාර අවුරුදු 16 ට අඩු සිය දියණියන් දෙදෙනා විටින් විට අපයෝජනයට ලක්කොට දූෂණය කිරීම සම්බන්ධයෙන් නීතිපතිවරයා විසින් ලංකා දණ්ඩ නීති සංග්‍රයේ 364 (2) හා 365 අ(2) යටතේ දඬුවම් ලැබිය හැකි වරදක් සිදුකර ඇති බවට අනුරාධපුර විශේෂ මහාධිකරණය හමුවේ අධිචෝදනා ගොනු කර තිබුණි.සිද්ධියට සම්බන්ධ සැකකාර පියා 2012 වර්ෂයේ පෙබරවාරි මස 23 වන දින හොරොව්පොතාන පොලිසිය මඟින් අත්අඩංගුවට ගෙන තිබුණි. විත්තිකරු බීමතින් නිවසට පැමිණ අවස්ථා කිහිපයක් සිය දියණියන් දෙදෙනා දූෂණය කළ බවට දියණියන්ගේ මව විසින් හොරොව්පතාන පොලිසියට පැමිණිලි කර තිබූ අතර දරුවන්ට මේ අපරාධය සිදු නොකරන ලෙසට ඉල්ලා සිටිද්දි සැමියා විසින් තමන්ට පොලුවලින් සහ අතින් පයින් පහර දී අමානුෂික වධබන්ධනයන්ට ලක් කළ බවද ඇය පොලිසියට පවසා තිබිණි.විත්තිකරු මේ සිද්ධියට අත්අඩංගුවට පත් වී බන්ධනාගාර ගතව සිට ඇප මත නිදහස්ව සිටි අවස්ථාවේ දීත් දැරියන් දෙදෙනාට අතවර කර තිබුණි.විත්තිකරුට සිරදඬුවම් නියම කිරීමට පෙර මහාධිකරණ විනිසුරුවරිය පැමිණිලිකාර වින්දිත බාලවයස්කාර දැරියන් දෙදෙනාගෙන් තාත්තා ගෙදර ගෙනයෑමට අවශ්‍යදැයි විමසූ විට ඔවුන් දෙදෙනාම තාත්තා ගෙදර ගෙනයෑමට අවශ්‍ය නැති බව අධිකරණය හමුවේ ප්‍රකාශ කළහ.ඉදිරියේ දී හොඳින් පාසල් වැඩකටයුතු සිදුකොට හොඳින් අධ්‍යාපනය ලබා මව හොඳින් රැකබලා ගන්නා ලෙසද විනිසුරුවරිය වින්දිත දැරියන් දෙදෙනාට අවවාද කරමින් කියා සිටි අතර දැරියන් දෙදෙනා දූෂණය කිරීමේ චෝදනාවට විත්තිකරුට අධිකරණයෙන් ලබාදිය හැකි උපරිම දඬුවම් ලබාදෙන බවත් මේ දඬුවම වෙන් වෙන් වශයෙන් ගෙවි යන ලෙස නියම කළ බවද විවෘත අධිකරණය හමුවේ කියා සිටියාය.පැමිණිල්ල වෙනුවෙන් රජයේ අධිනීතිඥ ප්‍රියංගිකා ප්‍රනාන්දු මෙනවිය සමඟ හොරොව්පතාන පොලිසියේ ස්ථානාධිපති පො.ප. සංජීව මහානායක මහතාගේ මෙහෙයවීම මත ළමා හා කාන්තා කාර්යාංශයේ ස්ථානාධිපති උප පොලිස් පරීක්‍ෂිකා සුමනාවතී මහත්මිය පෙනී සිටියහ. විත්තිකරු වෙනුවෙන් රජයෙන් පත්කළ ජ්‍යෙෂ්ඨ නීතිඥ ප්‍රියන්ති හෙට්ටි ආරච්චි මහත්මිය පෙනී සිටියාය...</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>31</day>
    </date>
    <link>http://www.dinamina.lk/2013/10/31/_art.asp?fn=n1310312</link>
    <topic>සරසවි සිසුවාගේ ඝාතනය ගැනවිශේෂ පරීක්ෂණයක් පවත්වනවා</topic>
    <author>මහින්ද අලුත්ගෙදර</author>
    <content>එංගලන්තයේ විශ්වවිද්‍යාල අධ්‍යාපනය ලැබූ ශ්‍රී ලාංකික තරුණයකු ඝාතනය කිරීමේ සිද්ධිය සම්බන්ධයෙන් රාජ්‍යතාන්ත්‍රික මට්ටමේ විශේෂ පරීක්ෂණයක් පවත්වන බව විදේශ කටයුතු අමාත්‍යාංශය අවධාරණය කරයි. මේ සම්බන්ධයෙන් සොයා බලා අවශ්‍ය ක්‍රියාමාර්ග ගන්නා ලෙසත් ඒ පිළිබඳ වහාම වාර්තාවක් සපයන ලෙසත් ලන්ඩන් නුවර පිහිටි ශ්‍රී ලංකා මහ කොමසාරිස් කාර්යාලය වෙත දැනුම් දී තිබෙන බව විදේශ කටයුතු අමාත්‍යාංශයේ අතිරේක ලේකම් රොඩ්නි පෙරේරා මහතා "දිනමිණ" ට පැවසීය.මේ සම්බන්ධයෙන් අවශ්‍ය කරුණු සොයා බලන බවද ඒ අනුව විශේෂ පරීක්ෂණයක් පවත්වන බවද සදහන් කළ ඒ මහතා සිද්ධිය සම්බන්ධයෙන් එරට රජය සහ අදාළ බලධාරීන් වෙත කරුණු දක්වන බවද සදහන් කළේය.එංගලන්තයේ දකුණු යෝක්ෂයර්හි ෂෙෆීල්ඞ් හාලම් විශ්ව විද්‍යාලයේ මෘදුකාංග ඉංජිනේරු උපාධියක් ලබා තිබෙන තවීෂ ලකිඳු පීරිස් නැමැති මේ තරුණයා ස්ථිර රැකියාවක් ලැබෙනතුරු අවන්හලක සේවය කරමින් සිටියදී එරට දකුණු යෝක්ෂෙයර් ප්‍රදේශයේදී මෙලෙස ඝාතනයකර තිබෙන බව වාර්තා වෙයි.තියුණු ආයුධයකින් පහරදී මෙම ඝාතනය සිදුකර ඇති අතර මීට වසර දෙකහමාරකට පෙර එංගලන්තයට ගොස් තිබෙන මේ තරුණයා කොළඹ පදිංචිකරුවෙකු වන අතර අදාළ ඝාතනය සම්බන්ධයෙන් පුද්ගලයන් තිදෙනෙකු මේ වනවිට සැකපිට එංගලන්ත පොලීසිය විසින් අත්අඩංගුවට ගෙන තිබේ.කෙසේ වුවද මේ ඝාතනයට හේතුව මෙතෙක් අනාවරණය වී නොමැති අතර මේ ශ්‍රී ලාංකිකයාට කිසිඳු සතුරෙකු නොසිටි බවද ඔහුගේ මළසිරුර පසුගිය (27) දා රාත්‍රී 10.30ට පමණ එරට පොලීසිය විසින් සොයාගෙන තිබෙන බවද එම වාර්තා සදහන් කරයි.මේ සිද්ධිය සම්බන්ධයෙන් එංගලන්ත පොලීසියද වැඩිදුර පරීක්ෂණ මෙහෙයවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>31</day>
    </date>
    <link>http://www.dinamina.lk/2013/10/31/_art.asp?fn=n1310313</link>
    <topic>චමල් රාජපක්ෂ චරිතාපදානය එළිදැක්වූ දා...</topic>
    <author>සටහන-ධනුෂ්ක ගොඩකුඹුර ඡායාරූපය-සුදත් මලවීර</author>
    <content>රුහුණේ ආදර්ශවත් දේශපාලන නායක කතානායක චමල් රාජපක්ෂ මහතාගේ චරිතාපදානය ජනාධිපති මහින්ද රාජපක්ෂ මහතාගේ ප්‍රධානත්වයෙන් කොළඹ, බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේ දී ඊයේ (30) එළි දැක්විණි.චමල් රාජපක්ෂ මහතාගේ ජන්ම දිනයත් පාර්ලිමේන්තු දිවියේ 25 වැනි සැමරුමත් චරිතාපදානය එළි දැක්වීමත් යන කරුණු ත්‍රිත්වයම සමරනු වස් මෙම උළෙල සංවිධාන කර තිබිණි.සිය දිවියේ මුල් කාලය පොලිස්නිලධාරියකු ලෙස සේවය කළ චමල් රාජපක්ෂ මහතා දේශපාලනයට එක්වෙමින් එක්සත් ජාතික පක්ෂ ආණ්ඩුව විසින් පවත්වනු ලැබූ දූෂිතම මැතිවරණයක් ලෙස ඉතිහාසගතව තිබෙන 1985 වසරේ මුල්කිරිගල අතුරු මැතිවරණයට තරග කළේය.පසුව 1989 මහ මැතිවරණයෙන් ප්‍රථම වරට පාර්ලිමේන්තුවට තේරී පත් වූ චමල් රාජපක්ෂ මහතා මේ දක්වාම අඛණ්ඩව පාර්ලිමේන්තුව නියෝජනය කරන ජ්‍යෙෂ්ඨතම දේශපාලනඥයෙකි.පාර්ලිමේන්තු මන්ත්‍රීවරයකු, නියෝජ්‍ය ඇමැතිවරයකු, ඇමැතිවරයකු වශයෙන් කටයුතු කළ ඒ මහතා 2010 වසරේ ශ්‍රී ලංකා පාර්ලිමේන්තුවේ කතානායක ධූරයට පත් වූ අතර එතැන් පටන් මේ දක්වාම පාර්ලිමේන්තු සම්ප්‍රදායන් අකුරටම සුරකිමින් පක්ෂ විපක්ෂ සියලු මන්ත්‍රීවරුන්ගේ ආදරය දිනා ගනිමින් සිය ධූරය හොබවයි.කෘෂිකර්ම, වාරිමාර්ග, වරාය හා ගුවන් සේවා යනාදී ක්ෂේත්‍රයන්ගෙන් එතුමා රුහුණ ප්‍රමුඛ සමස්ත ශ්‍රී ලංකාවට කළ සේවය ඉතිහාසගත වී ඇත්තේය. හිටපු නියෝජ්‍ය පොලිස්පතිවරයකු මෙන්ම චමල් රාජපක්ෂ මහතාගේ සමීපතම මිත්‍රයකු ද වන පුණ්‍යා ද සිල්වා මහතා විසින් රචිත මෙම චරිතාපදානයේ ප්‍රථම පිටපත ජනාධිපතිතුමා වෙත පිරිනැමිණ.උළෙලේ මුඛ්‍ය දේශනය කොළඹ විශ්වවිද්‍යාලයේ උපකුලපති ආචාර්ය කුමාර හිරිඹුරේගම මහතා විසින් පවත්වන ලද අතර වාරිමාර්ග හා ජල කළමනාකරණ ඇමැති, සභානායක නිමල් සිරිපාල ද සිල්වා, විපක්ෂ නායක රනිල් වික්‍රමසිංහ මහත්වරු ද අදහස් දැක්වූහ. ජනාධිපති මහින්ද රාජපක්ෂ මහතා සහ ජනාධිපති ආර්යා ශිරන්ති රාජපක්ෂ මහත්මිය ද අගමැති දි. මු. ජයරත්න මහතා ප්‍රමුඛ මැති ඇමැතිවරුන්, පළාත් ආණ්ඩුකාරවරුන්, මහ ඇමැතිවරුන්, විදෙස් රාජ්‍ය තාන්ත්‍රිකයන්, රාජක්ෂ පවුලේ ඥාති මිත්‍රාදීන් ඇතුළු පිරිසක් ද මේ අවස්ථාවට එක් වූහ.එහි දී කතානායක චමල් රාජපක්ෂ මහතා විසින් පුණ්‍යා ද සිල්වා මහතා රචිත චමල් රාජපක්ෂ චරිතාපදානය නමැති ග්‍රන්ථය ජනාධිපති මහින්ද රාජපක්ෂ මහතාට පිළිගැන්වූ අයුරු ඡායාරූපයේ දැක්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>31</day>
    </date>
    <link>http://www.dinamina.lk/2013/10/31/_art.asp?fn=n1310314</link>
    <topic>කේමදාස ගුණ සමරු‘හංසවිල’ ප්‍රසංගය හෙට</topic>
    <author>මානෙල් පුෂ්ප කුමාරි</author>
    <content>ආචාර්ය ප්‍රේමසිරි කේමදාස මහතාගේ 5 වැනි ගුණ සමරු මියැසි ප්‍රසංගය හෙට (1) සවස 7 ට මහරගම තරුණ මධ්‍යස්ථාන රඟහලේදී සිදු කෙරෙයි. "හංසවිල" නමින් සිදු කරනු ලබන මේ ප්‍රසංගය කේමදාස පදනම විසින් සංවිධාන කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>31</day>
    </date>
    <link>http://www.dinamina.lk/2013/10/31/_art.asp?fn=n1310315</link>
    <topic>ඉහළ අධිකරණයක් නිදහස් කරන විත්තිකරුවන් වහාම මුදා හරින්න</topic>
    <author>නෙල්කා මැදගෙදර</author>
    <content>පහළ අධිකරණයක් මන් නඩුවක් විභාග කිරීමෙන් පසුව වරදකරුවකු බවට තීරණය කර දඩුවම් නියමව සිටින පුද්ගලයකු නිදහස් කළ යුතු බවට ඉහළ අධිකරණයක් මන් තීරණය කළ වහාම ඔහු මුදාහරින ලෙස අභියාචනාධිකරණය බන්ධනාගාර කොමසාරිස්වරයාට නියෝග කෙළේය.එවැනි තීන්දුවක් ලබා දීමෙන් පසුවත් සිරකරුවකු තමා භාරයෙහි තබා ගැනීමට බන්ධනාගාර කොමසාරිස්වරයාට බලයක් නැතැයි අභියාචනාධිකරණය සඳහන් කර තිබේ. ස්ත්‍රී දූෂණ නඩුවක වරදකරුවකු වූ විත්තිකාර අභියාචකයකු ඉදිරිපත් කළ අභියාචන පෙත්සමක තින්දුව ප්‍රකාශ කරමින් අභියාචනාධිකරණ විනිසුරුවරුන් වන සිසිර ද ආබෲ සහ චන්ද්‍රා ජයතිලක යන මහත්වරුන් විසින් මේ බව සඳහන් කර තිබේ.පහළ අධිකරණ තින්දුවලට එරෙහිව ඉදිරිපත් වන අභියාචනා විභාග කර විත්තිකරුවන් නිදහස් කිරීමට අධිකරණය තීරණය කළත් ඔවුන් මුදා හැර යැවීමට කටයුතු නොකරන බන්ධනාගාර බලධාරින් මුල් තීන්දුව දුන් අධිකරණය මගින්ම නිදහස් කිරිමේ නියෝගයක් ලබා ගන්නා තෙක් ඔවුන් රඳවා තබා ගැනීමට කටයුතු කරන බවට ඉදිරිපත් වූ කරුණු පිළිබඳව අවධානය යොමු කළ අභියාචනාධිකරණය මෙම නියෝගය ලබා දි තිබේ.</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>31</day>
    </date>
    <link>http://www.dinamina.lk/2013/10/31/_art.asp?fn=n1310316</link>
    <topic>රටට එරෙහිව කුමන්ත්‍රණය කළහොර මාධ්‍ය නඩයක් අත්අඩංගුවට</topic>
    <author>විජයානි එදිරිසිංහ</author>
    <content>නිදහස් මාධ්‍ය ව්‍යාපාරයේ රටට එරෙහිව ක්‍රියා කරන මාධ්‍ය කණ්ඩායම මෙරටට එරෙහිව දැවැන්ත කුමන්ත්‍රණයක් සිදු කිරීම සඳහා ඊට අදාළ සාකච්ඡාවක් විදේශිකයන් ද සමඟ ඊයේ (30) පස්වරුවේ කොළඹ පිහිටි සුප්‍රසිද්ධ හෝටලයක පවත්වමින් සිටියදී ආගමන විගමන දෙපාර්තමේන්තුවේ බුද්ධි නිරීක්ෂණ අංශය මන් අත්අඩංගුවට ගෙන තිබේ.මෙරටට පැමිණීමට නොහැකිව විදේශ ගතව සිට කුමන්ත්‍රණ සිදු කරන නිදහස් මාධ්‍ය ව්‍යාපාරයේ ප්‍රබලයන්ගේ උපදෙස් පිට එහි කැඳවුම්කරුවකු සහ ඕස්ට්‍රේලියානු ජාතික කාන්තාවන් දෙදෙනෙක් ද ඇතුළුව 15 දෙනෙක් පමණ මෙම සාකච්ඡාව සිදු කරමින් සිට ඇත්තේ අදාළ හෝටලයේ 5 වැනි මහලේ කාමරයකදීය.සංචාරක වීසා මඟින් මෙරටට පැමිණ ඇති ඉහතින් සඳහන් කළ විදේශීය කාන්තාවන් දෙදෙනා ලෝක නිදහස් මාධ්‍ය ව්‍යාපාරයේ සාමාජිකාවන් බවටද හඳුනාගෙන තිබේ. මොවුන් දෙදෙනා මාසයක කාලයක් සඳහා සංචාරක වීසා ලබාගෙන ඇත.සංචාරක වීසා මඟින් මෙරට පැමිණි විදේශිකයකුට මේ ආකාරයෙන් විවිධ සාකච්ඡා, වැඩසටහන්වලට සහභාගි වීම නීතිවිරෝධී කර්තව්‍යයක් බව ආගමන විගමන බුද්ධි නිරීක්ෂණ අංශය ප්‍රකාශ කරයි. ළඟදී මෙරට පැවැත්වෙන පොදු රාජ්‍ය මණ්ඩලීය සමුළුවටද මෙරට රජය සූදානම් වෙමින් සිටියදී නිදහස් මාධ්‍ය ව්‍යාපාරයේ සාමාජිකයන් විදේශිකයන්ද ගෙන්වා මෙසේ රහාර රහසේ සාකච්ඡා පවත්වන්නේ මෙරටට එරෙහිව කුමක් හෝ කුමන්ත්‍රණකාරී වැඩපිළිවෙළක් ක්‍රියාත්ක කිරීමට වියහැකි යැයි ආරක්ෂක අංශ සැක කරයි.ඊයේ (30) දහවල් 1.00ට පමණ ආරම්භ වූ මෙම සාකච්ඡාව පැය කිහිපයක් පුරා පවත්වා තිබේ. එම සාකච්ඡාවට සහභාගි වී සිටි සියලු දෙනාගෙන් බුද්ධි නිරීක්ෂණ අංශය ප්‍රකාශ සටහන් කරගෙන තිබේ.විදේශික කාන්තාවන් දෙදෙනාගෙන් රහස් පොලිසිය ප්‍රකාශ ලබා නීමට ඊයේ පස්වරුවේ පියවර ගෙන තිබිණි.අනතුරුව මෙම කාන්තාවන් දෙදෙනා රටින් පිට කිරීමට ආගමන විගමන බුද්ධි නිරීක්ෂණ අංශය කටයුතු යොදා ඇත.මෙම සාකච්ඡාව පැවැත්වීම සඳහා යන විදයම් විදේශීය රටකින් එවා ඇති බවටද ඔවුන්ගෙන් ප්‍රකාශ ලබාගැනීමේදී අනාවරණය වී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>31</day>
    </date>
    <link>http://www.dinamina.lk/2013/10/31/_art.asp?fn=n1310317</link>
    <topic>සා. පෙළ ප්‍රවේශපත්අද තැපෑලට</topic>
    <author>සුභාෂිණී සේනානායක</author>
    <content>අ.පො.ස‍. සාමාන්‍ය පෙළ (2013) විභාගය සඳහා පෙනී සිටින පාසල් අයදුම්කරුවන්ගේ ප්‍රවේශපත්‍ර අද (31) අදාළ පාසල්වලට තැපැල් කෙරේ.එම අයදුම්පත්‍ර ලැබූ වහාම සිසුන් වෙත ලබා දිය යුතු අතර, ඒ සම්බන්ධ ලොග් සටහනක් තබනලෙස විභාග කොමසාරිස් ජනරාල් ඩබ්ලිව්. එම්. එන්. ජේ. පුෂ්පකුමාර මහතා විදුහල්පතිවරුන්ට උපදෙස් ලබා දී ඇත. විභාගය සම්බන්ධයෙන් යම් සංශෝධනයක් ඇත්නම් නොවැම්බර් 15 වැනි දිනට පෙර විභාග දෙපාර්තමේන්තුවට එවන ලෙසට ද උපදෙස් ලබා දී ඇත.සාමාන්‍ය පෙළ විභාගය සඳහා අපේක්ෂකයන් පන්ලක්ෂ හැත්තෑ අටදහස් එකසිය හතළිහක් පෙනී සිටීමට නියමිත අතර, විභාග මධ්‍යස්ථාන හාරදාස් තුන්සිය අටක් ස්ථාපිත කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>31</day>
    </date>
    <link>http://www.dinamina.lk/2013/10/31/_art.asp?fn=n1310318</link>
    <topic>චෙන්නායි මහාබෝධි මධ්‍යස්ථානයඅසල බෝම්බ පිපිරුනේ නෑ</topic>
    <author/>
    <content>චෙන්නායි නුවර ශ්‍රී ලංකා මහාබෝධි මධ්‍යස්ථානය අසල බෝම්බ පිපිරීමක් විනැයි පැතිර යන ආරංචියන්හි සත්‍යතාවක් නොමැති බව චෙන්නායි මහා බෝධි මධ්‍යස්ථානාධිකාරි කලවානේ මහානාම හිමියෝ පවසති.පසුගිය සඳුදා මධ්‍යම රාත්‍රියේ චෙන්නායි නුවර මයිලපූර් හා මන්ඩාවේලි තැපැල් කාර්යාලයන්ට පෙට්‍රල් බෝම්බ හතක් එල්ල කෙරු‍ණු අතර, ඒ සම්බන්ධ සැකකරුවන් මේ වන විට අත්අඩංගුවට ගෙන තිබේ. මේ තැපැල් කාර්යාලයන් පිහිටා ඇත්තේ මහාබෝධි මධ්‍යස්ථානයේ සිට කි‍ලෝමීටර 6ක් පමණ දුරිනි.ශ්‍රී ලංකාවේ වන්දනා කණ්ඩායම් තුනක්, මාධ්‍යවේදී නියෝජිත පිරිසක් සහ වෛද්‍ය ප්‍රතිකාර සඳහා පැමිණි පිරිස් මහාබෝධි මධ්‍යස්ථානයේ නවාතැන් ගෙන සිටින අතර, ඔවුන්ට පෙර පරිදිම පූර්ණ ආරක්ෂාව සලසා ඇතැයිද, එහෙයින් පෙර කී සිද්ධිය සම්බන්ධයෙන් අනවශ්‍ය කලබලයක් හෝ අනියත බියක් ඇති කර ගැනීමේ අවශ්‍යතාවක් නොමැති බවද කලවානේ මහානාම හිමියෝ වැඩිදුරටත් සඳහන් කරති.ඊට අමතරව තවත් ශ්‍රී ලාංකිකයන් හා වන්දනාකරුවන් බොහෝ පිරිස් මේ දිනවල චෙන්නායි නුවරට පැමිණ සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>31</day>
    </date>
    <link>http://www.dinamina.lk/2013/10/31/_art.asp?fn=n1310319</link>
    <topic>බස් ගාස්තු හෙට වැඩි වෙයි</topic>
    <author>ශීලා උඩුවර</author>
    <content>සියයට 7 කින් වැඩි කරන ලද නව බස් ගාස්තු හෙට (නොවැම්බර් 01 ) සිට ක්‍රියාත්මක කෙ‍රේ‍ .මේ අනුව පෞද්ගලික බස් හා ශ්‍රී ලංගම බස් ගාස්තු වැඩි කෙරේ. මුල් ගාස්තුව වන රුපියල් 9.00 වැඩි නොවන බව ජතික ගමනාගමන කොමිෂන් සභාවේ සභාපති රොෂාන් ගුණවර්ධන මහතා පැවසීය. අධි සුඛෝපභෝගී, සුඛෝපභෝගි, අර්ධ සුඛෝපභෝගී බස් ගාස්තු ද මේ අනුව වැඩි කෙ‍රේ.රුපියල් 12 සිට 27 දක්වා රුපියලකින්ද, රුපියල් 30 සිට 32 දක්වා රුපියල් 2 කින්ද, රුපියල් 34 සිට 48 දක්වා රුපියල් 3 කින්ද, රුපියල් 49 සි‍ට 60 දක්වා රුපියල් 4 කින්ද, රුපියල් 62 සිට 75 දක්වා රුපියල් 5 කින්ද, රුපියල් 76 සිට 82 දක්වා රුපියල් 6 කින්ද, රුපියල් 83 සිට 103 දක්වා රුපියල් 7 කින්ද, රුපියල් 105 සි‍ට 117 දක්වා රුපියල් 8 කින්ද, 118සිට 142 දක්වා රුපියල් 9 කින්ද, රුපියල් 143 සි‍ට 150 දක්වා රුපියල් 10 කින්ද වැඩිවේ. බස් ගාස්තු වැඩි වුවද දුම්රිය ගාස්තු වැඩි නො‍වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>31</day>
    </date>
    <link>http://www.dinamina.lk/2013/10/31/_art.asp?fn=n1310319_1</link>
    <topic>රුවන්වැල්ලේ නිවෙසකින්මළ සිරුරු 3ක් හමුවෙයි</topic>
    <author>නිරූෂි විමලවීර, උපාලි කරුණාරත්න</author>
    <content>රුවන්වැල්ල, අඟුරුවැල්ල, ගල්පාත ප්‍රදේශයේ නිවෙසකින් පුද්ගල මළසිරුරු තුනක් ඊයේ ( 30) පොලීසිය විසින් සොයාගෙන තිබේ.එයින් දෙ‍දෙනකු ඝාතනයට ලක්ව තිබෙන බවත්, එක් අයකු සියදිවි හානි කරගෙන ඇති බවටත් විශ්වාස කරන බවත් රුවන්වැල්ල පොලීසිය ප්‍රකාශ කරයි.රේණුකා ප්‍රියදර්ශනී නැමැති 35 හැවිරිදි කාන්තාව සහ ඇයගේ දසමස් හැවිරිදි කුඩා බිළිඳා ඝාතනය කොට 48 හැවිරිදි හොරතෙලි පේලිගේ විමලදාස ගෙල වැලලාගෙන ඇතැයි පොලීසිය සැකකරයි.මෙසේ මියගිය කාන්තාව හා බිළිඳා සිද්ධිය සිදුවූ නිවෙසට ආසන්නයේ පිහිටි නිවෙසක පදිංචිකරුවන් වන අතර මේ කාන්තාව සහ ඇයගේ බිළිඳා ඊයේ (30) පෙරවරුවේ සිට සවස් කාලය දක්වා ආගිය අතක් නොමැතිව සිටි බැවින් ඇගේ සැමියා විසින් කරන ලද සොයා බැලීමේ දී මෙම මළ සිරුරු හමුවී ඇතැයි පොලීසිය ප්‍රකාශ කරයි.මේ අතර පොලිස් මාධ්‍ය ප්‍රකාශක කාර්යාලය සඳහන් කරන්නේ සියදිවි හානිකරගත් පුද්ගලයා ඔහුගේ බිරිය නිවෙසින් පන්නා දැමූ පුද්ගලයකු වන අතර ප්‍රදේශවාසීන්ට ප්‍රියජනක පුද්ගලයකු නොවන බවට අනාවරණය කරගෙන ඇති බවයි.මියගිය පුද්ගලයන් සම්බන්ධයෙන් පශ්චාත් මරණ පරීක්ෂණය අද(31) සිදු කිරීමට නියමිත අතර අදාළ සිද්ධිය සම්බන්ධයෙන් රුවන්වැල්ල පොලීසිය වැඩිදුර පරීක්ෂණ මෙහෙයවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>31</day>
    </date>
    <link>http://www.dinamina.lk/2013/10/31/_art.asp?fn=n1310319_2</link>
    <topic>මහනුවර නිවෙසක් බිඳලක්ෂ 41ක රන් බඩු සොරා ගෙන</topic>
    <author>ඉන්දික පොල්කොටුව සහ අසේල කුරුළුවංශ</author>
    <content>නෝර්වේ හි සේවය කරන ගුවන්තොටුපළ නිලධාරියකුට අයත් මහනුවර දංගොල්ල ප්‍රදේශයේ පිහිටි සුවිසල් නි‍ෙවසක් බිඳ එහි තිබූ හතළිස්එක්ලක්ෂ හැත්තෑ දහසක රන් භාණ්ඩ තොගයක් සොරාගෙන තිබේ. මේ නිි‍ෙවසෙහි ජනේලයක් බිඳ ඇතුළු වී සොරාගැනීම සිදු කැර ඇති අතර අදාළ රන් භාණ්ඩ තොගයට අමතරව රුපියල් 55,000ක ඇඳුම් තොගයක් ද සොරාගෙන ගොස් තිබේ.ගුවන්තොටුපළ නිලධාරියා ඇතුළු නිවැසියන් පවුලේ සාදයකට නිවෙසින් බැහැරව ගොස් සිටියදී මේ සොරාගැනීම සිදු කැර ඇති බවට පොලිස් පරීක්ෂණවලින් අනාවරණය වේ.සිද්ධියෙන් පසු නිවැසියන් ඇතුළු කිහිප දෙනකුගෙන් පොලිසිය ප්‍රශ්න කැර ඇත. මධ්‍යම පළාත භාර ජ්‍යෙෂ්ඨ නියෝජ්‍ය පොලිස්පති එච්.එන්.බී. අඹන්වල මහතාගේ විශේෂ උපදෙස් මත මහනුවර පොලිසියේ අපරාධ විමර්ශන අංශයේ ස්ථානාධිපති පොලිස් පරීක්ෂක ටී.එච්.පී. කුලසේන මහතා ඇතුළු නිලධාරීහු පිරිසක් මෙහි පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>31</day>
    </date>
    <link>http://www.dinamina.lk/2013/10/31/_art.asp?fn=n13103110</link>
    <topic>ශිල්පීය දක්ෂතා ඇති ශ්‍රම සම්පතක් බිහි කිරීමේඅභියෝගය ජය ගන්න තවත් විද්‍යායතනයක්</topic>
    <author>චන්දිමා එදිරිමාන්න</author>
    <content>ශිල්පීය දක්ෂතා, දැනුම, අධ්‍යාපන සුදුසුකම් හා නිපුණතා සහිත ශ්‍රම සම්පතක් නිර්මාණය කිරීමේ අභියෝගය ජය ගැනීමට තවත් විශ්ව විද්‍යාල විද්‍යායතනයක් ඉදිකිරීමට කටයුතු සැලසුම් කෙරේ. රට පුරා විශ්වවිද්‍යාල විද්‍යායතන ඇති කිරීමේ මහින්ද චින්තන වැඩ පිළිවෙළ යටතේ ඉදිවන හත් වෙනි විද්‍යායතනය මෙය වේ.ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍යාංශය හා යෞවන කටයුතු හා නිපුණතා සංවර්ධන අමාත්‍යාංශය එක්ව ඉදිකිරීම් තාක්ෂණය පිළිබඳව වූ විශ්වවිද්‍යාල විද්‍යායතනය ස්ථාපිත කිරීම සඳහා වු අවබෝධතා ගිවිසුමට අත්සන් තැබීම පසුගියදා සිදු කෙරිණි.මෙම ගිවිසුම අත්සන් තැබීමේ උත්සවයට ඇමැති විමල් වීරවංශ, යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහත්වරු සහභාගි වු අතර එය නාරාහේන්පිට පිහිටි එම අමාත්‍යාංශ ශ්‍රවණාගාරයේදී පැවැත්විණි. මෙහිදී අදහස් දැක්වු ඇමැති ඩලස් අලහප්පෙරුම මහතා මෙසේද කීය.නිදහසින් පසු මෙරට තෘතිය අධ්‍යාපනයට හිමි වූයේ අඩු අවධානයක් . උපාධිධාරින්ට විශේෂ අවධානයක් තිබුණේ රජයේ ඉහළ නිල තල හිමි වුණේ ඔවුන්ටයි.ඒ නිසා තරුණ පරපුරට සිදු වන නරක බලපෑම් අවබෝධ කර ගෙන එම තත්ත්වය වෙනස් කරන්නට කිසිවෙකු උත්සාහ ගත්තේ නැහැ.ජනාධිපතිතුමා එවකට තරුණ කටයුතු ඇමැතිවරයා වශයෙන් කටයුතු කරද්දී තරුණ පරපුර උසස් අධ්‍යාපනය වෙනුවෙන් යොමු කරන්න ඒ සඳහා අවස්ථාව ලබා දෙන්න කටයුතු කළා. වෘත්තීය හා කාර්මික අධ්‍යාපනය හදාරා උසස් අධ්‍යාපනයට අවස්ථා උදා වුණා. රට පුරාම විශ්ව විද්‍යාල හා විද්‍යායතන බිහි කරන්න හැකි වුණා. අද ශ්‍රී ලංකාවේ ඉදිරියෙන්ම සිටින ක්ෂේත්‍රය ඉදිකිරිම් ක්ෂේත්‍රයයි.ඇමැති විමල් වීරවංශ මහතා-ඉදිකිරීම් ක්ෂේත්‍රයේ 21.6% ක වර්ධන වේගය අභියස සේවා ආර්ථිකයේ ප්‍රයෝජනවත් නොවන හිස්තැන් පිරවීමට ශිල්පීය දක්ෂතා, දැනුම, අධ්‍යාපන සුදුසුකම් හා නිපුණතා සහිත ශ්‍රම සම්පතක් නිර්මාණය කිරීමේ අභියෝගය අද පවතිනවා.ශ්‍රම සම්පත නිසි මඟට හැරවීමට ආරම්භ කිරීමට නියමිත ඉදිකිරීම් තාක්ෂණ විශ්වවිද්‍යාල විද්‍යායතනය ඉතා වැදගත් ඉදිරි පියවරක් තබන බව විශ්වාසයි.අපි ඉතාම පැහැදිලිව දන්නවා ගෙවුණු ඉතිහාසය පුරා අපේ රටේ තරුණ පරම්පරාව පාසල් අධ්‍යාපනය අවසන් වුණාට පසුව කොටසක් විශ්වවිද්‍යාල හරහා උගතුන් බවට පත්වෙනවා.ඉතිරි කොටස සාමාන්‍යයෙන් බහුලව අවතීර්ණ වන්නේ සේවා ආර්ථිකයට. සේවා ආර්ථිකයේ කමකට නැති හිස්තැන් පුරවන්න යන ශ්‍රම සම්පතක් වෙනුවට නිපුණතා සහිත විශේෂයෙන්ම ඉදිකිරීම් ක්ෂේත්‍රයේ තිබෙන බහුල අවස්ථා ප්‍රයෝජනයට ගත හැකි ශිල්පීය දක්ෂතා හා දැනුම හා අධ්‍යාපන සුදුසුකම් සහිත ශ්‍රම සම්පතක් නිර්මාණය කිරීමේ අභියෝගය අද අප ඉදිරියේ තිබෙනවා. මෙය අද නොවේ දශක ගණනාවක් එපිට සිට දැක සූදානම් විය යුතුව තිබූ අභියෝගයක්.වෘත්තීය පුහුණු කටයුතු පිළිබඳ ඇමැති ඩලස් අලහප්පෙරුම මහතා -මහින්ද චින්තන ප්‍රතිපත්තියට අනුකූලව දැවැන්ත මෙහෙවරක් අද ඉටු කරමින් සිටිනවා. අපි හිතනවා ගුණාත්මක බවින් ඉහළ නිපුණතාවක් තියෙන ශ්‍රම බලකායක් හැදුවොත් මීට වඩා මේ රට වෙනස් වෙනවා , ලස්සන වෙනවා.විශ්වවිද්‍යාලයට යන උගතුන්, වෘත්තිකයන් පමණක් නොවෙයි ශිල්පීය කුසලතාවන්ගෙන් අනූන ශ්‍රම සම්පතක් නිර්මාණය වුණොත් ත්‍රී රෝද රථයක් අරගෙන ලස්සන පාඨයකුත් පිටුපස ගසාගෙන කොහේහරි හන්දියකට වෙලා ඇඟෙත් ටැටූ එකක් කොටාගෙන ඉන්න කොටසක් වෙනුවට ඉතාම කාර්යක්ෂමව, ජවසම්පන්නව ජාතික ආර්ථිකයේ කොහේ හරි තැනක තිබෙන වැදගත් භූමිකාවක් ඉටුකරන කොටසක් මේ රටේ නිර්මාණය වෙනවා.එතැනට යන්න නම් ඔවුන්ට දැනුම ලැබෙන මධ්‍යස්ථාන බහුල වශයෙන් නිර්මාණය විය යුතුයි. ඒ වගේම ඔවුන්ට දිරිගැන්වීම් ලැබෙන අධ්‍යාපනික වාතාවරණයක් හැදෙන්න ඕනෑ. ඔවුන්ගේ සුදුසුකම් මනින සහතිකයක් ඔවුන් අතේ තිබිය යුතු වෙනවා. ඔවුන් රැකියාවේ ස්වභාවය අනුව සංක්‍රමණික ශ්‍රම පරම්පරාවක් බවට පත්වෙලා තිබුණත්, කොතන සිටියත්, ඔවුන්ට හිමි විශ්‍රාම වැටුපක් හා රක්ෂණ ආවරණයක් ලැබෙන වාතාවරණයක් සෑදිය යුතුයි.යෞවන කටයුතු හා නිපුණතා සංවර්ධන අමාත්‍යාංශය වෙනුවෙන් එහි ලේකම් කේ.ඒ. තිලකරත්න. උසස් ඉදිකිරීම් පුහුණු විද්‍යා පීඨයේ සභාපති එස්.පී. ලියනාරච්චි මහත්වරු ගිවිසුමට අත්සන් තැබූහ. අනතුරුව විමල් වීරවංශ හා ඩලස් අලහප්පෙරුම යන ඇමැතිවරුන්ට ගිවිසුම පිළිගැන්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>31</day>
    </date>
    <link>http://www.dinamina.lk/2013/10/31/_art.asp?fn=n13103111</link>
    <topic>තනතුරු රැක ගැනීමට දයා ගමගේකරන ප්‍රකාශ ලැජ්ජා සහගතයි</topic>
    <author>නිරුෂි විමලවීර</author>
    <content>විපක්ෂනායක රනිල් වික්‍රමසිංහ මහතා ප්‍රමුඛ පක්ෂ ක්‍රියාකාරින් එක්සත් භික්ෂු පෙරමුණේ යෝජනා පිළිගෙන තිබියදීත් තනතුරු රැක ගැනීම සඳහා දයා ගමගේ මහතා කරන ප්‍රකාශ ලැජ්ජා සහගත බව ජාතික භික්ෂු පෙරමුණ අවධාරණය කරයි.විපක්ෂ නායකවරයා ජාතික භික්ෂු පෙරමුණට කිසිඳු පොරොන්දුවක් ලබා නොදුන් බවට දයා ගමගේ මහතා මාධ්‍ය සංදර්ශනය සිදුකරන බවද මෙම ප්‍රකාශයෙන් ස්වාමින් වහන්සේ දැඩි අසීරුතාවට පත් වන බවද එම පෙරමුණේ ජාතික සංවිධායක උලපනේ සුමංගල හිමියෝ පවසති .පාර්ලිමේන්තුවට තේරී පත්වීමට නොහැකිව එජාප ජාතික සංවිධායකවූද බිරිය ජාතික ලැයිස්තු මන්ත්‍රි ලෙස පත් වූද දයා ගමගේ මහතා වැනි පුද්ගලයන්ගේ ප්‍රකාශ පරාජයට පත් කළ යුතු බව උන්වහන්සේ කීහ. එජාප අර්බුදයට ඍජුව වගකිව යුතු ජන පදනමක් නැති ජාතික ලැයිස්තු මන්ත්‍රි එජාප මහ ‍ලේකම් තිස්ස අත්තනායක මහතා ද මෙවැනිම ප්‍රකාශයක් මීට පෙර කර තිබු බව සිහිපත් කළ සුමංගල හිමියෝ පක්ෂ පරාජයට හේතුව මෙවැනි පුද්ගලයන්ගේ ප්‍රකාශ බව සදහන් කළහ .එජාපයේ තනතුරුවලට පස්සා දොරෙන් පත් වු මෙවැනි පුද්ගලයන්ගේ හැසිරීම් දෙස විමසිල්ලෙන් බලා සිටින බවද උන් වහන්සේ කීහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>31</day>
    </date>
    <link>http://www.dinamina.lk/2013/10/31/_art.asp?fn=n13103112</link>
    <topic>එක්සත් හෙද සංගමය වැඩ වර්ජනයට නෑ</topic>
    <author/>
    <content>සෞඛ්‍ය සේවා වෘත්තීය සමිති කිහිපයක් එක්ව හෙට (1) සිදු කරන වැඩ වර්ජනයට රාජ්‍ය සේවා එක්සත් හෙද සංගමය එක් නොවන බව එම සංගමය දැනුම් දෙයි.හෙද සේවාවට ඉදිරියේ දී ලබා ගත හැකි ඉල්ලීම් කිහිපයක් සාකච්ඡා කර ඒවා ලබාදීමට සෞඛ්‍ය අමාත්‍යාංශය ක්‍රියාත්මක වන බවත් සාකච්ඡා සම්මුති මාර්ගයෙන් ප්‍රශ්න විසඳා ගැනීම සහ ඉල්ලීම් ජයග්‍රහණය කිරීම සංගමයේ ඒකායන මාර්ගය බවත් සංගමයේ සභාපති මුරුත්තෙට්ටුවේ ආනන්ද හිමියෝ පවසති.හෙට ක්‍රියාත්මක වැඩ වර්ජනයට සංගමයේ අනුදැනුමකින් තොරව සිය සාමාජිකත්වයේ කවරකු හෝ සහභාගී වුවහොත් එම සාමාජිකයන්ගේ වගකීම රාජ්‍ය සේවා එක්සත් හෙද සංගමය බාර නොගන්නා බව ද සංගමය දැනුම්දෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>31</day>
    </date>
    <link>http://www.dinamina.lk/2013/10/31/_art.asp?fn=n13103113</link>
    <topic>ප්‍රචාරක රථ පෙරහරටපිළියන්දලත් මහ සෙනඟ</topic>
    <author>ෂෙල්ටන් විදිසිංහපිළියන්දල විශේෂ</author>
    <content>පොදු රාජ්‍ය මණ්ඩලිය රාජ්‍ය නායක සමුළුවට ජාතික රූපවාහිනි සංස්ථාව සංවිධාන කරන පුර්ව ප්‍රචාරක රථ පෙරහැර පසුගියදා (29) කැස්බැව මැතිවරණ කොට්ඨාසයේ පිළියන්දල නගරයට ළඟාවු අතර පිළියන්දල - හොරණ මාර්ගයේ මිරිස්වත්ත හන්දියේදි බස්නාහිර පළාත් සභා මන්ත්‍රි හා සභානායක සුනිල් ජයමිනි, බස්නාහිර පළාත් සභා මන්ත්‍රි ගාමිණී සිල්වා,කැස්බැව නගර සභාවේ සභාපති ලක්ෂ්මන් පෙරේරා,බොරලැස්ගමුව නගර සභාවේ සභාපති අරුණ ප්‍රියශාන්ත,කැස්බැව නගර සභාවේ උප සභාපති හේමාල් ධර්මප්‍රිය,නාගරික මන්ත්‍රිවරුන් වන සුමන රණවිර, ගර්මන් වටරැක, ධර්මදාස පණ්ඩිතරත්න,කරුණාපාල මුහන්දිරම්,ඇතුළු පිරිස විසින් රථ පෙරහර පිළිගැනිමෙන් පසු අශ්වයින් පෙරටු කොට ගෙන පිළියන්දල නගරය දක්වා දර්ශනිය ‍පෙරහරකින් කැඳවාගෙන එනු ලැබීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>31</day>
    </date>
    <link>http://www.dinamina.lk/2013/10/31/_art.asp?fn=n13103114</link>
    <topic>යුද සමය මෙන්ම පශ්චාත් යුද සමය කළමනාකරණය කළලොව හොඳම රටක් ලෙස ශ්‍රී ලංකාව ඉතිහාස ගත වෙනවා</topic>
    <author>මහින්ද අලුත්ගෙදර</author>
    <content>යුද්ධය ඉතා හොඳින් කළමනාකරණය කළා සේම පශ්චාත් යුද සමය ද ඉතාම හොඳින් කළමනාකරණය කළ රටක් ලෙස අපේ රට ඉතිහාසයට එක්වන බව ජනාධිපති මහින්ද රාජපක්ෂ මහතා පැවැසීය.මීට වසර කිහිපයකට පෙර කොතලාවල ආරක්ෂක විශ්වවිද්‍යාලයෙන් උපාධිය අරන් එළියට එන නිලධාරීයා පය තැබුවේ යුද බිමට බව සිහිපත් කළ ඒ මහතා නමුත් අද පය තබන්නේ යුද බිමට නොව සාමයෙන් යුතු මහා සංවර්ධන ක්‍රියාවලියක් සිදුවන රටකට බවද ලෝකයට ත්‍රස්තවාදය පරාජය කිරීමේ පාඩම ඉගැන් වූ අප ඒ දැනුම බෙදා දියයුතු බවද කීය.ජනාධිපති මහින්ද රාජපක්ෂ මහතා මේ බව සදහන් කළේ කොළඹ බණ්ඩාරනායක ජාත්‍යන්තර සම්මන්ත්‍රණ ශාලාවේ දී පෙරේදා (29) පස්වරුවේ පැවැති ශ්‍රීමත් කොතලාවල ආරක්ෂක විශ්වවිද්‍යාලයීය උපාධි ප්‍රදානෝත්සවය අමතමිනි.මෙය එම විශ්වවිද්‍යාලයේ 23වැනි උපාධි ප්‍රදානෝත්සවය වන අතර එහි දී සාමාන්‍ය උපාධිය සහ පශ්චාත් උපාධිය හැදෑරූ 182දෙනෙකු උපාධි ලබා ගත්හ. ඊට අමතරව විශිෂ්ට දක්ෂතා දැක්වූ හමුදා නිලධාරීන් මෙහිදී ජනාධිපති මහින්ද රාජපක්ෂ මහතා අතින් විශේෂ තිළිණ ලබා ගත්හ.මෙහි දී වැඩි දුරටත් අදහස් පළ කළ ජනාධිපති මහින්ද රාජපක්ෂ මහතාමෙසේද පැවැසීයශ්‍රීමත් ජොන් කොතලාවල ආරක්ෂක විශ්වවිද්‍යාලයේ 23වන උපාධි ප්‍රදානෝත්සවයට අද සහභාගිවී සිටිනවා. විසිතුන් වසරක් පුරා මේ ආරක්ෂක විශ්වවිද්‍යාලයෙන් රටට ඉතාම වටිනා මෙහෙවරක් සිදුවුණ බව අපි හැමදාමත් සිහිපත් කරන්න ඕනෑ. අද මේ විශ්වවිද්‍යාලයේ උපාධිය සමත් වෙලා නිලධාරියෙක් හැටියට මාතෘ භූමිය වෙනුවෙන් ඉතා වැදගත් සේවයකට ඔබ සියලු දෙනාම එකතු වෙනවා. ඒ නිසා අභිමානය වාගේම පූර්ණ සතුටක් ඔබගේ හදවතට අද දැනෙන බව මම දන්නවා.ඔබට අද සැනසිලි සහගත වතාවරණයක රාජකාරියට අවතීර්ණ වෙන්න පුළුවන්. එදා මේ විශ්වවිද්‍යාලයෙන් පිටව ගිහින් ජීවිත පරිත්‍යාග කළ, ආබාධ වුණු පිරිස නිසයි අපට අද සතුටු වෙන්න පුළුවන්කම ලැබී තිබෙන්නේ. ඒ ජිවිතවලට වටිනාකමක් දීම ජාතික ආරක්ෂක සේවයට බැඳෙන ඔබ සියලු දෙනාටම තිබෙන වගකිමක්. යුද්ධය ඉතා හොඳින් කළමනාකරණය කළා වාගේම පශ්චාත් යුද සමයත් ඉතාම හොඳින් කළමනාකරණය කළ රටක් හැටියට අපේ රට ඉතිහාස ගත වෙනවා.වසර තිහක් යුදමය තත්ත්වයක් යටතේ පාලනය වුණ ශ්‍රී ලංකාව යථාතත්වයට පත් කර අවසානයි. ත්‍රස්තවාදී කටයුතුවල යෙදුණු තරුණයන් නිරායුද කොට පුනරුත්තාපනය කර සමාජයට නිදහස් කළා.ලක්ෂ ගණන් ජනතාව නැවත පදිංචි කළා. දශක ගණනාවක් ක්‍රියාත්මක වූ හදිසි නිතීය ඉවත් කළා.අඩියෙන් අඩිය මාර්ග බාධක තිබුණ රට, ඇතැම් මාර්ගවලට ඇතුළු වෙන්න අවසර නොතිබුණ රට, අධි ආරක්ෂක කලාප කියලා වෙන් කරගෙන තිබුණ රට, අද සාමකාමී රටක් බවට පත්වෙලා තිබෙනවා. ඒ නිසා යුද්ධය වාගේම පශ්චාත් යුද සමයත් හොඳින් කළමනාකරණය කළා කියලා අපිට සන්තෝෂ වෙන්න පුළුවන්.ඒ නිසා උපාධි ලබන ඔබ සමකාමී තත්ත්වයක් යටතේ ආරක්ෂක කටයුතු ක්‍රියාත්මක කරන්නේ කෙසේද යන්න ගැන හොඳ අවබෝධයක් ඇතිව පිටව යා යුතු වෙනවා.අපට මතකයි 1980 දශකයේ උතුර නිදහස් කර ගන්නට ගිය ත්‍රිවිධ හමුදාව එම ප්‍රදේශවලදී ඉතාම ආගන්තුක වුණා. ඒ ආගන්තුක බවත් අපට එක්තරා විදිහක පසුබෑමක් වුණා. එදා අපේ ත්‍රිවිධ හමුදාව තමන්ට සටන් කරන්න තිබුණ භූමිය ගැනවත් කාලගුණය, දේශගුණය ගැනවත් අවබෝධයක් තිබුණේ නැහැ. ඒ වාගේම ඒ ප්‍රදේශවල ජනතාවගේ භාෂාව දැනගෙන හිටියේ නෑ. ඔවුන්ගේ ආකල්ප අදහස් උදහස් දැනගෙන හිටියේ නෑ.ත්‍රස්තවාදියා කවුද? සිවිල් ජනතාව කවුද කියන එක තෝරා ගැනීම ඉතාම අසීරු වුණා. ඒ යුගයේ බුද්ධි අංශවලට ලැබුණ තොරතුරු ඉතාම අල්පයි. ජනතාවත් එක්ක තිබුණ සබඳතාව ඉතාම දුර්වලයි. ඒ නායකයන්ගේ හැඩහුරුකම්, චරිතය ගැනවත් මුල් යුගයේ අවබෝධයක් සමහරුන්ට තිබුණේ නෑ. එකට හේතුව ඒ වෙනකොට තිබුණ සාමකාමී යුගයේ ජාතික ආරක්ෂාව ගැන ප්‍රමාණවත් අවධානයක් නොතිබීම කියා කියන්න ඕනෑ. ඒයින් සතුරාට විශාල වාසියක් සිදුවුණා.නමුත් අද මෙවැනි අධ්‍යාපනයක් ලබන ඔබ අද යන්නේ එදාට වඩා දියුණු, ජාතික ආරක්ෂාව ගැන එදාට වඩා දියුණු විදියට හිතන, ලෝකය ගැන අවබෝධයක් ඇති නිලධාරීන් හැටියටයි.එල්.ටී. ටී.ඊය විතරක් නොවෙයි, අද ලෝකය පුරා නොයෙක් ත්‍රස්තවාදී සංවිධාන ක්‍රියාත්මක වෙනවා. තිඹිරි ගෙදරදීම මේවා රටට එරෙහිව ක්‍රියාත්මක වෙනවා නම් ඒවා හඳුනා ගැනීමට අපට පුළුවන් විය යුතුයි.ශ්‍රී මහා බෝධියට පහර දුන්න, දළඳා වට පහර දුන්න, ඩොලර් පාම්, කෙන්ට් පාම්වල ඉදන් කැබිලිතිගොල්ලෑව දක්වා ගම්වල අහිංසක දරුවන් මරා දැමූ මිලේච්ජ ත්‍රස්තවාදියා අවසන් ගමන ගිය තැන තමයි වෙල්ලමුල්ලිවයිකාල් කියන්නේ. දෙමළ, මුස්ලිම් ජනතාවටත් එහෙමමයි.අහිංසක දෙමළ ළමයි යුද්දෙට බලෙන් ඇදගෙන ගිය ප්‍රජාතන්ත්‍රවාදී නායකයන්, බුද්ධිමතුන් ඝාතනය කළ ත්‍රස්තවාදියා මිය ගියේ වෙල්ලමුල්ලිවයිකාවල. ඒ වාගේම ලක්ෂ 2කට වැඩි දෙමළ ජනතාව ප්‍රාණ ඇපකරුවන් කර ගෙන සිටි බිම වෙල්ලමුල්ලිවයිකාල්. ඒ තැන් සැමරීමෙන් දිවුරුම් දීමෙන් අදහස් වෙන්නේ කුමක් ද කියා අපිට වැටහෙනවා.තමන්ගේ වටිනා ළමා කාලයයි, තරුණ කාලයයි, එදා බෙදුම්වාදය වෙනුවෙන් කැප කළ ත්‍රස්තවාදී නායකයෝ අද බෙදුම්වාදය අතහැර ලොකු ඕනෑකමකින් ප්‍රජාතන්ත්‍රවාදයට එකතු වෙන බව පෙනෙනවා. නමුත් යුද සමයේ විදේශගතව ජිවත් වුණ උදවිය, කොළඹ සිටි උදවිය, ප්‍රජාතන්ත්‍රවාදී ඉඩකඩ ලැබුණ ගමන් බෙදුම්වාදය බදාගෙන. මේ තත්ත්වය දෙමළ ජනතාව වගේම ඔබත් තේරුම් ගන්න අවශ්‍ය වෙනවා.1970 දශකයේ බෙදුම්වාදයට ආවැඩු දෙමළ නායකයන්ට පසු කාලවල සිදු වු දේවල් අපට මතකයි.වඩුක්කොඩෙයිවල දී එදා ඊළාම් යොජනාව ගෙනා අම්ර්තලිංගම්ගේ සිට දෙමළ නායකයන් අවසානයේ බෙදුම්වාදයේ ගොදුරක් වෙලා ඝාතනය වුණා. සිංහල, දෙමළ, මුස්ලිම්, කවුරුත් මේ අතීතයෙන් හොඳට ඉගෙන ගන්න ඕනෑ.අද බෙදුම්වාදය පරාද කරන්න කටයුතු කරන්නේ නව ප්‍රවේශයකින්. උතුරු නැඟෙනහිර වාගේම මුළු රටේම දැවැන්ත සංවර්ධනයක් ක්‍රියාත්මක කරලා අපි කරන්නේ ත්‍රස්තවාදය ඉපදීමට හේතු වෙන දුෂ්කරතා රටෙන් ඉවත් කරන එකයි.ජාතික ආරක්ෂාවට කටයුතු කරන ත්‍රිවිධ හමුදාවටත් ඒ සඳහා සම්බන්ධ වෙන්න අයිතියක් තිබෙනවා. ඒ සඳහා ඔවුන් සම්බන්ධ වෙමින් සිටිනවා. ආණ්ඩුව ඉතාම හොඳින් උතුරු නැඟෙනහිර සංවර්ධනය කළත් ඒ ජනතාවගේ හදවත් සුවපත් කරන්න කටයුතු කළේ නෑ කියලා සමහරු චෝදනා කරනවා. මතක තියා ගන්න, වසර 30ක් පුරා දෙමළ ජනතාවගේ මොළය සේදුවා. රජයේ ආරක්ෂක හමුදාව සිංහල හමුදාව හැටියට ලෝක ජනතාවට හඳුන්වා දුන්නා.ආරක්ෂක හමුදාවලට දෙමළ ජාතිකයන් බැදෙන හැම අවස්ථාවක දී ම අපට වර්ගවාදී චෝදනා එල්ල කරන්න ඕනෑ නිසා එල්.ටී.ටී.ඊය එයට බාධා කළා. නමුත් අද අපි බොරු චොදනාවෙන් ගැලවෙන්න අවශ්‍ය පියවර අරගෙන තිබෙනවා. අද උතුර, නැඟෙනහිර දෙමළ ජනතාව විශාල වශයෙන් සිවිල් ආරක්ෂක සේවයට, පොලීසියට වාගේම හමුදාවට බැඳෙනවා. බෙදුම්වාදීන් එදා අපිව රෑ වට්ටවපු වළට දවල් නොවැටී ඉන්න අපි වගබලා ගන්න ඕනෑ.එදා මුහමලේ ඉදලා දිගට දක්වා පාලනය වුණේ එල්.ටී.ටී.ඊයෙන්. ඒ වාගේම නැඟෙනහිර පළාතේ තුනෙන් දෙකක් බලය තිබුණේ ඔවුන්ට. මේ ප්‍රදේශවලට යන්න මේ රටේ ජනතාවට තහනම්. පාරක් හදලා විවෘත කරන්නවත් යන්න බැහැ. එදා නිදහස් කර ගත්ත උතුරු අර්ධද්වීපය පාලනය කළේ වටේටම බංකර් පිහිටවලා එකම හමුදා කඳවුරක් විදියටයි.එක්සත් ජාතීන්ගේ සංවිධානයේ නිලධාරීන් විතරක් නොවෙයි නොයෙකුත් රාජ්‍ය නොවන සේවා ආයතනවල නිලධාරීන් ඒ කාලයේ එම ප්‍රදේශවලට ගිහින් සේවය කර තිබෙනවා. ඒ අය ඒ කාලේ පෞද්ගලිකව එදා මේ ප්‍රදේශවල තිබුණු තත්ත්වය දකින්න ඇති. පසුගිය දා උතුරේ ප්‍රජාත්‍රන්තවාදී මැතිවරණයක් පැවැත්වුවා. මැතිවරණ පවත්වන්න උවමනා සමකාමී වටපිටාව ගොඩ නඟන්න ත්‍රිවිධ හමුදාව සංවරව කටයුතු කළ ආකාරය එය විමර්ශනය කරන්න ආව නිරීක්ෂකයන්ටත් පෙනුනා .ප්‍රජාතන්ත්‍රවාදය ආරක්ෂා කර ගැනීමට නම් ආරක්ෂක අංශවල සහයෝගය අතවශ්‍ය බව අපි දැනගන්න ඕනෑ. එම නිසා උතුරේ හමුදා කඳවුරු ඉවත් කිරීමට කරන යෝජනාව ප්‍රායෝගික යෝජනාවක් වන්නේ නැහැ.මේ වගකීම ඉටු කරන්න අවශ්‍ය දැනුම ඔබට මේ විශ්වවිද්‍යාලයෙන් ලැබෙන්න ඇතැයි විශ්වාස කරනවා. මේ විශ්වවිද්‍යාලය ගැන අප තුළ ඇත්තේ ඉතාම ප්‍රසන්න හැඟීමක්. අද නවීන දැනුමෙන් වගේම අලුත් අලුත් අත්හදා බැලීම් සමඟ මේ විශ්වවිද්‍යාලය ඉතා වේගයෙන් පෙරට යන බව අපි දකිනවා.මේ ආරක්ෂක විශ්වවිද්‍යාලයෙන් විදේශ ශිෂ්‍යන්ට උපාධි හදාරන්න ලබා දෙන අවස්ථාව ඉතා වැදගත් දෙයක්. විදේශ විනිමය වගේම රටේ කීර්තිය අපේ දැනුම ලෝකය හමුවේ තැබීමටත් ඉන් හොඳ අවස්ථාවක් උදා වෙනවා. ලෝක ත්‍රස්තවාදය තුරන් කිරීමට අපේ අත්දැකීම් බෙදා ගන්න අපට පුළුවන් වෙන්න ඕනෑ. ලෝකයට ත්‍රස්තවාදය පරාජය කිරීමේ පාඩම ඉගැන් වූ අපි ඒ දැනුම බෙදා දෙන්නත් ඕනෑ. ඒක ඓතිහාසිකව ඔබට ඔබේ විශ්වවිද්‍යාලයට වැදගත් කාර්යභාරයක් කරන්න පුළුවන් බව මම විශ්වාස කරනවා. ඒ සඳහා ඔබට ශක්තිය ධෛර්යය ලැබේවායි ප්‍රර්ථනා කරනවා.අගමැති දී.මු ජයරත්න, රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ, විශ්ව විද්‍යාල ප්‍රතිපාදන කොමිෂන් සභාවේ සභාපතිනී මහාචාර්ය ක්ෂණිකා හිරිඹුරේගම, කොතලාවල ආරක්ෂක විශ්ව විද්‍යාලයේ කුලපති රොහාන් දළුවත්ත, උපකුලපති මේජර් ජනරාල් මිලින්ද පීරිස් මහත්ම මහත්මීන් සහ ත්‍රිවිධ හමුදාපතිවරුන් ඇතුළු විශාල පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>31</day>
    </date>
    <link>http://www.dinamina.lk/2013/10/31/_art.asp?fn=n13103115</link>
    <topic>දැයට කිරුළට සමගාමීව කුරුණෑගලජංගම සේවා 1281ක් පවත්වා අවසන්</topic>
    <author>සකුන්තලා ජයසිංහ</author>
    <content>දැයට කිරුළ සංවර්ධන ව්‍යාපෘතියට සමගාමීව මේ වන විට කුරුණෑගල දිස්ත්‍රික්කයේ ජංගම සේවා එක්දහස් දෙසිය අසුඑකක් පවත්වා අවසන් කර තිබේ.කුරුණෑගල දිස්ත්‍රික්කයේ ප්‍රාදේශීය ලේකම් කොට්ඨාස තිහක් තුළ ග්‍රාම සේවා කොට්ඨාස එක්දහස් හයසිය දහයක් පිහිටුවා ඇති අතර සෑම ග්‍රාම නිලධාරි කොට්ඨාසයක් ම ආවරණය වන පරිදි ජංගම සේවා එක්දහස් හයසිය දහයක් පැවැත්වීමට කටයුතු යොදා තිබේ.දැනට පවත්වා අවසන් කර ඇති ජංගම සේවාවලට ජනතාවගෙන් ගැටලු තුන්ලක්ෂ අනුඅටදහස් හයසිය අනූපහක් (3,98695) ලැබී ඇති අතර ඉන් ගැටලු අනු දෙදහස් තුන්සිය හැටනවයක් (92369)ක් එනම් සියයට විසි තුනකට වැඩි ප්‍රමාණයක් ජංගම සේවා භූමියේ දී ම විසඳා දී ඇති අතර තවත් තුන් ලක්ෂහයදහස් තුන්සිය විසි හයක් (3,06326)විසඳීමට ඇති බැව් කුරුණෑගල දිස්ත්‍රික් ලේකම් කාර්යාලය පවසයි.ජංගම සේවාවල දී ඉදිරිපත් වු ගැටලු අතරින් දැනට විසැඳුම් ලබා දී නොමැති සහ ප්‍රාදේශීය මට්ටමින් විසඳිය නොහැකි ගැටලු හඳුනා ගෙන ඒවා ආසන මට්ටමේ ජංගම සේවාවලට යොමු කිරීමට ආර්ථික සංවර්ධන අමාත්‍යාංශය තීරණය කර තිබේ.තවද එමගින් ද නොවිසඳිය හැකි ප්‍රශ්න දැයට කිරුළ ප්‍රදර්ශනය පැවැත්වෙන භුමියේ ජාතික මට්ටමේ ජංගම සේවයක් පවත්වා ස්ථිර විසැඳුම් ලබා දිමට ද අමාත්‍යාංශය කටයුතු සුදානම් කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>31</day>
    </date>
    <link>http://www.dinamina.lk/2013/10/31/_art.asp?fn=n13103116</link>
    <topic>ඌවේ පළමු සංචාරකවිවේකාංගණයට මුල්ගල් තැබේ</topic>
    <author>ඌව පළාත් සමුහ මාපා බණ්ඩාර</author>
    <content>ඌවේ ප්‍රථම සංචාරක විවේකාංගණය ඉදිකිරීමට මුල්ගල තැබීම පළාත් මහ ඇමති ශෂීන්ද්‍ර රාඡපක්ෂ මහතා අතින්උඩවලව ජාතික වන උද්‍යනයේ පිවිසුම ඉදිරිපිට දී සිදුකෙරිණි.සංචාරකයන්ට සේවා සපයන මෙම ස්ථානය ඉදිකිරීමට ඌව පළාත් සභාව සහ ආර්ථික සංවර්ධන අමාත්‍යාංශය රුපියල් මිලියන78ක මුදලක් යෙදවීමට නියමිතය.ඌව පළාතේ සංචාරය කිරීම සදහා පැමිණෙන දේශීය,විදේශීය සංචාරකයින්ට සංචාරක ස්ථානවල තොරතුරු ලබා ගැනීම, නවාතැම් පහසුකම්, දේශීය විදේශීය හා පළාතට ආවේනික ආහාර වර්ග, කෘෂිකාර්මික නිෂ්පාදන හා ග්‍රමීය කර්මාන්තවල නිෂ්පාදන මිල දී ගැනීම, නව රැකියා අවස්ථා පළාතට ලබා ගැනීම ඇතුළු සංචාරකයන්ට අවශ්‍ය සියලුම පහසුකම් මෙහි දී ලබා ගැනීමට හැකිය.මහියංගණ, කතරගම, හග්ගල,බෙරගල යන ප්‍රෙද්ශවලත් ඉදිරියේ දී සංචාරක විවේකාංග ඉදිකිරීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>31</day>
    </date>
    <link>http://www.dinamina.lk/2013/10/31/_art.asp?fn=n13103117</link>
    <topic>පුජාපිටිය ග්‍රාමසේවා වසම් 67න්වසම් 34ක් ආපදා අවදානමේ</topic>
    <author>කේ චන්ද්‍රරත්න මහනුවර දිසා සමුහ</author>
    <content>පුජාපිටිය ප්‍රාදේශිය ලේකම් කොට්ඨාසයට අයත් ග්‍රාමසේවා වසම් 67න් 34ක් ආපදා අවදානම පවතින වසම් වශයෙන් මේ වන විටත් හඳුනා ගෙන තිබේ.මේ තත්ත්වය සැළකිල්ලට ගෙන භුගෝල විද්‍ය මහාචාර්ය වරයකු වන කපිල දිසානායක මතා ප්‍රදේශයේ ක්ෂේත්‍ර චාරිකාවකට සහභාගි කරවාගන මෙම ආපදා තත්ත්වය හඳුනා ගනිමින් එම ප්‍රදේශවල අනාරක්ෂිත තත්ත්වය මගහරවා ගැනීමට අවශ්‍ය උපදෙස් ලබා ගැනීමට පුජාපිටිය ප්‍රාදේශීය සබාව පියවර ගෙන තිබේ.මහනුවර දිස්ත්‍රික් පාර්ලිමේන්තු මන්ත්‍රී එරික් ප්‍රසන්න විරවර්ධන මහතාගේ මඟ පෙන්වීම යටතේ මෙ කටයුත්ත වේගවත් කිරීමට පුජාපිටිය ප්‍රාදේශීය සබාවේ සබාපති අනුර මඩුලුස්ස මහතා පළාත් පාලන සතියේ දී කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>31</day>
    </date>
    <link>http://www.dinamina.lk/2013/10/31/_art.asp?fn=n13103118</link>
    <topic>ආරක්ෂක ලේකම්ගේ ලේකම් ලෙසරඟ පෑ පුද්ගලයෙක් රිමාන්ඩ්</topic>
    <author>බදුල්ල දිස්ත්‍රික් සමූහජයසේන විජේනායක</author>
    <content>ආරක්ෂක ලේකම්වරයාගේ සම්බන්ධීකරණ ලේකම්වරයකු ලෙස රගපාමින්, ඇටම්පිටිය පොලිසියේ අත්අඩංගුවේ සිටි පුද්ගලයකු ඉන් මුදා ගැනීමට උත්සාහ කළ පුද්ගලයෙක් ඇටම්පිටිය පොලිසිය මගින් අත්අඩංගුවට ගෙන වැලිමඩ මහේස්ත්‍රාත් අධිකරණයට ඉදිරිපත් කිරීමෙන් පසු මෙම මස 29 වැනිදා දක්වා රක්ෂිත බන්ධනාගාර ගත කරන ලෙසට වැලිමඩ මහේස්ත්‍රාත් නිලුපුලී උදයාංගනී ලංකාපුර මෙනවිය නියෝග කළාය.වැලිමඩ නගරයේ වෙළෙඳ ව්‍යාපාරයක් පවත්වාගෙන යනු ලබන එම්.එන්. කරීම් මොහොමඩ් නමැති අයකු මෙසේ රක්ෂිත බන්ධනාගාරගත කර ඇත. අධික ලෙස බීමතින් සිටි පුද්ගලයකු ඇටම්පිටිය පොලිසිය මගින් අත්අඩංගුවට ගැනීමෙන් පසු එම පුද්ගලයා පිළිබදව තොරතුරු විමසීමේ දී මොහු අධිකරණය මගහරිමින් කට්ටි පනිමින් සිටින වරෙන්තුකරුවකු බව දැන ගැනීමෙන් පසු එම පුද්ගලයා අධිකරණයට ඉදිරිපත් කිරීමට පොලිස් කූඩුවට දමා තිබේ.මෙසේ පොලිස් කූඩුවට දැමූ පුද්ගලයා නිදහස් කරන ලෙසත් තමන් ආරක්ෂක ලේකම්වරයාගේ සම්බන්ධීකරණ ලේකම්වරයකු ලෙස පවසා පොලිස් කූඩුවේ සිටි පුද්ගලයා මුදා ගැනීමට මෙම පුද්ගලයා උත්සාහ කර ඇත.පසුව ඔහුගෙන් සම්බන්ධීකරණ ලේකම්වරයාට අයත් හැදුම්පත ලබාදෙන ලෙස පොලිස් නිලධාරින් කළ ඉල්ලීමක දී එම පුද්ගලයා පොලිස් නිලධාරීන්ට ලබා දී ඇත්තේ ශ්‍රී ලංකා නිදහස් පක්ෂයේ සාමාජික කාඩ්පතකි. මෙය ලබාදීමෙන් පසු මේ පුද්ගලයා ව්‍යාජ පුද්ගලයකු බවත් පොලිසිය රැවටීමට උත්සාහ කළ බවත් අනාවරණය වීමෙන් පසු අත්අඩංගුවට ගෙන අධිකරණයට ඉදිරිපත් කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>31</day>
    </date>
    <link>http://www.dinamina.lk/2013/10/31/_art.asp?fn=n13103119</link>
    <topic>මන්ත්‍රීවරයෙක් හා ව්‍යාපාරිකයෙක්හොර දැව සමඟ පොලිස් දැ‍ලේ</topic>
    <author>ජයසිරි පේදුරුආරච්චිගන්දර සමූහ</author>
    <content>කඹුරුපිටිය පොලිස් වසමේ කරපුටුගල ප්‍රදේශයේ දී බලපත්‍ර නොමැතිව දැව තොගයක් ප්‍රවාහනය කරමින් සිටි කඹුරුපිටිය ප්‍රාදේශීය සභාවේ එක්සත් ජාතික පක්ෂ මන්ත්‍රීවරයකු හා ප්‍රදේශයේ ප්‍රකට ව්‍යාපාරිකයකු ඇතුළු සැකකරුවන් පස්දෙනකු පෙරේදා රාත්‍රී අත්අඩංගුවට ගත් බව මාතර කොට්ඨාස දූෂණ මර්ධන ඒකකය පවසයි.පොලිසියට ලැබුණ තොරතුරකට අනුව මාතර කොට්ඨාස දූෂණ මර්දන ඒකකයේ නිලධාරී කණ්ඩායමක් සිදුකළ වැටලීමේ දී දැව කදන් තොගය හා එය ප්‍රවාහනය කරමින් සිටි ටිපර් රථය ද පොලිස් බාරයට ගෙන ඇත.අත්අඩංගුවට ගත් ටිපර් රථය මීට පෙර ද මෙවැනි ක්‍රියා සඳහා යොදවාගෙන නීතියේ රැහැනට හසු වූ එකක් බව මූලික විමර්ශනවල දී අනාවරණය වූ බව පොලිසිය පවසයි.අත්අඩංගුවට ගත් සැකකරුවන් මාතර මහෙස්ත්‍රාත් අධිකරණයට ඉදිරිපත් කිරීමට නියමිතව තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>31</day>
    </date>
    <link>http://www.dinamina.lk/2013/10/31/_art.asp?fn=n13103120</link>
    <topic>කැරෝකේ අයිතිකරුවෙක් සේවකයන් හා එක්වීපාරිභෝගිකයන් දෙදෙනකුට පහර දීලා</topic>
    <author>@ අනුරාධපුර - මධ්‍යම විශේෂ</author>
    <content>අනුරාධපුර කඩ 50 පිහිටි කැරෝකේ සමාජ ශාලාවක් වෙත මත්පැන් බීම සදහා පැමිණි තරුණයන් දෙදෙනෙකුට අතින් පයින් පහරදී තුවාල සිදු කර ඔවුන් සතුව තිබු මුදල් පැහැරගත් බවට චෝදනා ලැබු එහි හිමිකරු සහ සේවකයෙක් ලබන මස 11 වන දින දක්වා රක්‍ෂිත බන්ධනාගාර ගත කරන ලෙස අනුරාධපුර ප්‍රධාන මහේස්ත්‍රාත් අතිරේක දිසා විනිසුරු රුවන්දිකා මාරපන මහත්මිය 28 වැනි දා නියෝග කළාය.මෙසේ රක්‍ෂිත බන්ධනාගාර ගත කෙරුණේ ළිදවැව, නොච්චියාගම ලිපිනයේ පදිංචි පැනරෝමා සමාජ ශාලාවේ සේවකයෙකු වන වග මුදියන්සේලාගේ අසංග සහ එහි හිමිකරු වන කඩ 50 අනුරාධපුර ලිපිනයේ පදිංචි වසන්ත සොයිසා යන දෙදෙනායි.අනුරාධපුර වටවන්දනා පාර ලෝලුගස්වැව ප්‍රදේශයේ පදිංචි පී.ඩබ්. වසන්ත කුමාර සහ ලිදමුල්ලගේ රනිල් බර්ටි සිල්වා යන දෙදෙනා අනුරාධපුර මුලස්ථාන පොලිසියට කළ පැමිණිල්ලකට අනුව කැරෝකේ සමාජ ශාලාවේ සිද්ධියට සම්බන්ධ සේවකයා අත්අඩංගුවට ගෙන තිබුණු අතර එහි හිමිකරු නීතීඥවරයකු මගින් අධිකරණයට භාර වු අවස්ථාවේ මහේස්ත්‍රාත්වරිය මේ නියෝගය නිකුත් කළාය.පැමිණිලිකරුවන් දෙදෙනා මත්පැන් බීම සඳහා අනුරාධපුර කඩ 50 පිහිටි පැනරෝමා සාමාජ ශාලාව වෙත ගොස් මත්පැන් බී බිල ගෙවීමට ගිය අවස්ථාවේ බිල්පතෙහි සදහන් කර තිබු මිල ගණන් මත්පැන් ලබා ගත් ප්‍රමාණයට වඩා වැඩිවීම නිසා එය විමසීමේ දී සේවකයා හා තවත් පිරිසක් ඔවුන්ට පහර දී ඇති බව පොලිසිය අධිකරණයට කරුණු දැක්වමින් කියා සිටියේය.සේවකයන්ගේ පහරදීම නිසා පැමිණිලිකරුවන් ඒ බව පැවසීමට ආයතනයේ හිමිකරු සිටි ස්ථානය වෙත දිව ගිය අවස්ථාවේ ඔහු ද පැමිණිලිකරුවන්ට අල්ලාගෙන පහර දුන් බව පොලිසිය අධිකරණයට දැන් වු අතර පැමිණිලිකරුවන් ගේ මුදල් පසුම්බිවල තිබු රුපියල් 46000 ක මුදලක් පහරදෙන අවස්ථාවේ සැකකරුවන් කොල්ලකා ඇති බව ද පොලිසිය වැඩිදුරටත් අධිකරණයට දන්වා සිටියේය.අත්අඩංගුවට ගත් පැනරෝමා සාමාජශාලාවේ සේවකයා හදුනාගැනීමේ පෙරට්ටුවක් මේ මස 11 වන දින අධිකරණයට ඉදිරිපත් කිරීමට කටයුතු කරන ලෙස අනුරාධපුර බන්ධනාගාරයේ අධිකාරි තුසිත උඩුවර මහතාට මහේස්ත්‍රාත්වරිය නියෝග කළාය. දැනට පහර දීමේ සිද්ධියට සම්බන්ධ වී සැගව සිටින සෙසු සැකකරුවන් වහාම අත්අඩංගුවට ගෙන අධිකරණයට ඉදිරිපත් කරන ලෙස ද මහේස්ත්‍රාත්වරිය පොලිසියට නියෝග කළාය.අනුරාධපුර මුලස්ථාන පොලිසියේ අපරාධ විමර්ශන අංශයේ නිලධාරීහු සැකකරුවන් අධිකරණයට ඉදිරිපත් කරමින් කරුණූ කියා සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>31</day>
    </date>
    <link>http://www.dinamina.lk/2013/10/31/_art.asp?fn=n13103121</link>
    <topic>කන්ටේනරයක වැදුණු යතුරුපැදිකරුගේදකුණත උරපත්තෙන් ගැලවී බිම වැටිලා</topic>
    <author>වෙන්නප්පුව විශේෂ - සුනිල් ප්‍රනාන්දුපුල්ලේ</author>
    <content>දංකොටුව පොලිස් වසම අයත් බුජ්ජම්පල ප්‍රදේශයේ පදිංචි සැමියා බිරිඳ හා දියණිය යන තිදෙනෙකු යතුරුපැදියකින් ගමන් කරමින් සිටියදී ඉදිරිපසින් පැමිණි කන්ටේනරයක යතුරුපැදිකරුගේ දකුණත වැදී උරපත්තෙන් ගැලවී එම ස්ථානයේම බිම වැටී ඇත.කුඩා දියණියගේ දකුණතටද බරපතළ තුවාල සිදුව ඇති අතර බිරිය විසිවී වැටීමෙන් අනතුරක් සිදුවී නැත. පසුගිය 26 දින උදේ දංකොටුව පොලිස් වසමට අයත් ඇටියාවල ප්‍රදේශයේදී මේ තිදෙනා මෙම අනතුරට ලක්වී තිබේ.දංකොටුව රෝහලේ සේවය කරන තම බිරිඳව එම ස්ථානයෙන් බස්සා දියණිය පාසල වෙත රැගෙන යාමට මොවුන් මෙසේ ගමන් කරමින් සිට ඇත.උරපත්තෙන් ගැලවුණු අත වහාම රෝගියාද සමඟ දංකොටුව රෝහලට රැගෙන විත් අයිස්වලින් ආරක්ෂා කර කොළඹ මහ රෝහලට යවා ශල්‍යකර්මයක් කිරීමට උත්සාහ කළද එය නිශ්ඵල වී ඇත්තේ උරපත්තේ අස්ථි කුඩුවී ඇති හෙයිනි.දංකොටුව පොලිසිය කන්ටේනරය හා රියදුරු අත්අඩංගුවට ගෙන පරීක්ෂණ පවත්වාගෙන යයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>31</day>
    </date>
    <link>http://www.dinamina.lk/2013/10/31/_art.asp?fn=n13103122</link>
    <topic>ශ්‍රී ලංකා සමාජ ආරක්ෂණ මණ්ඩලයෙන්පුරවැසියන්ට විශ්‍රාම වැටුප් යෝජනා ක්‍රම 2ක්</topic>
    <author>මහින්ද අලුත්ගෙදර</author>
    <content>රජයේ විශ්‍රාම වැටුපක් නොලබන ශ්‍රී ලාංකික පුරවැසියන්ගේ අනාගතය සුරක්ෂිත කරමින් විශ්‍රාම වැටුප් යෝජනා ක්‍රමයකට දායකකර ගැනීම සඳහා යෝජනා ක්‍රම දෙකක් හඳුන්වාදීමට ශ්‍රී ලංකා සමාජ ආරක්ෂණ මණ්ඩලය පියවර ගෙන ඇත.ඒ අනුව මේ වෙනුවෙන් විශේෂ යෝජනා ක්‍රම දෙකක් ආරම්භකර තිබෙන අතර ඒවා සුරැකුම සහ ආරක්ෂාව යනුවෙන් නම්කර තිබෙන බව ශ්‍රී ලංකා සමාජ ආරක්ෂණ මණ්ඩලයේ සභාපතිනී නීතීඥ සුමනා ආරියදාස මහත්මිය ප්‍රකාශ කරයි.ඒ මහත්මිය මේ බව සදහන් කළේ රජයේ ප්‍රවෘත්ති දෙපාර්තමේන්තු ශ්‍රවණාගාරයේදී ඊයේ (30) පැවැති මාධ්‍ය හමුවකට සහභාගි වෙමිනි.එහිදී වැඩිදුරටත් අදහස් දක්වමින් ඒ මහත්මිය සදහන් කළේ විවිධ ආයතනයන් විසින් පවත්වාගෙන යන විශ්‍රාම වැටුප් ක්‍රමවේද සැළකිල්ලට ගෙන කිසිවිටෙකත් අතරමග නොනවතින ආකාරයට මේ විශ්‍රාම වැටුප් යෝජනා ක්‍රම සකස්කර තිබෙන බවත් වයස අවුරුදු 60 න් පසුව ජීවිතාන්තය දක්වාම ප්‍රතිලාභියෙකුට විශ්‍රාම වැටුප් හිමිවන බවත්ය.මහජන මුදල් සියල්ල මේ රටේ රාජ්‍ය බැංකුවල තැන්පත්කර තිබෙන බවද ඒ හේතුවෙන් සුරක්ෂිතතාව ඉහළ මට්ටමක පවතින බවද පෙන්වාදුන් සභාපතිනිය මේ කාර්යය සාර්ථකව කරගෙන යාම සදහා විදේශ සේවා නියුක්ති කාර්යාංශයේ සහ සංවර්ධන ලොතරැයි මණ්ඩලයේ සහාය ලබා ගන්නා බවද පැවසුවාය. මේ රටේ විශ්‍රාම වැටුප් නොලබන පිරිස වෙනුවෙන් 1996 දී ආරම්භ කළ මේ වැඩසටහන සාර්ථක කිරීම වෙනුවෙන් ක්ෂේත්‍ර රැසක් සහාය දක්වන බවද දිස්ත්‍රික් ලේකම්, ප්‍රාදේශීය ලේකම් සහ ග්‍රාම නිලධාරී ඒ අතර වන බවද ඇය සදහන් කළාය.මේ වැඩපිළිවෙළ රටේ ජනතාව අතරට ගෙනයාමේ අරමුණින් මේ මාසය සමාජ ආරක්ෂණ මාසය සමාජ ආරක්ෂණ මාසය වශයෙන් නම්කළ බවද එහි අවසන් සතිය මාධ්‍ය වෙනුවෙන් වෙන් කරන්නට පියවර ගත් බවද ශ්‍රී ලංකා සමාජ ආරක්ෂණ මණ්ඩලයේ සභාපතිනීය ප්‍රකාශ කළාය.අද වනවිට මේ රටේ වැඩිහිටි ජනගහනය සියයට 55 දක්වා ඉහළ ගොස් තිබෙන බව පෙන්වාදුන් නීතීඥ සුමනා ආරියදාස මහත්මිය එය 2041 වනවිට එම අගය 1:4 අනුපාතය දක්වා ඉහළ ගොස් යනු ඇතැයි විශ්වාසය පළ කරන බවද එහිදී ඔවුන්ට ආරක්ෂා කිරීමට හා අපහසුතාවට පත්නොකිරීම වෙනුවෙන් කල්තියා සැළසුම් කළයුතු බවද සදහන් කළාය.මේ අතර ඒ මහත්මිය පෙන්වා දුන්නේ අවුරුදු 18 ත් 59 ත් අතර ශ්‍රී ලාංකික පුරවැසියන් මේ විශ්‍රාම වැටුප් යෝජනා ක්‍රමය සඳහා හිමිකම් කියන බවත් වයස අවුරුදු 18 ට අඩු දරුවන් වෙනුවෙන් ඔවුන්ගේ මවුපියන් හෝ භාරකරුවන්ගේ භාරකත්වය යටතේ ක්‍රියාත්මක වන බවත්ය.මේ වනවිට 450,000 ක් පමණ මේ යෝජනා ක්‍රමයේ සාමාජිකයන් සිටින බව සදහන් කළ නීතීඥ සුමනා ආරියදාස මහත්මිය 14,000 ක් පමණ විශ්‍රාම වැටුප් ලබන බවද ප්‍රතිලාභීන් වෙනුවෙන් රුපියල් මිලියන 400 වැඩි මුදලක් බෙදාදී තිබෙන බවද සිහිපත් කළාය.ශ්‍රී ලංකා සමාජ ආරක්ෂණ මණ්ඩලයේ වැඩබලන සාමාන්‍යාධිකාරී ධම්මික පාදුක්ක මහතාද මේ අවස්ථාවට එක්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>31</day>
    </date>
    <link>http://www.dinamina.lk/2013/10/31/_art.asp?fn=n13103123</link>
    <topic> ශිෂ්‍යත්ව විභාගයේ 2005-2013 දක්වාප්‍රශ්න පත්‍ර පැකේජය නිකුත් කරනවා</topic>
    <author>නිරුෂි විමලවීර</author>
    <content>පහ ශ්‍රේණිය ශිෂ්‍යත්ව විභාගයේ පසුගිය වසර නවයක( 2005 සිට 2013 )දක්වා විභාග ප්‍රශ්න හා පිළිතුරු ඇතුළත් "ප්‍රශ්න පත්‍ර පැකේජය" දැන් නිකුත් කෙරෙන බව අධ්‍යාපන ප්‍රකාශන දෙපාර්තමේන්තුව ප්‍රකාශ කරයි.එහි ප්‍රථම අධියර යටතේ ප්‍රශ්න පත්‍ර පැකේජ ලක්ෂයක් නිකුත් කෙරෙන බවත් එය ප්ලාස්ටික් ආවරණයකින් ඇසුරුම් කර ඇති බවත් අධ්‍යාපන ප්‍රකාශන කොමසාරිස් තිස්ස හේවාවිතාරණ මහතා සඳහන් කෙළේය .සිංහල හා දෙමළ භාෂාවෙන් විභාග ප්‍රශ්න පත්‍ර සකස් කොට ඇති බවද ප්‍රශ්න පත්‍ර පැකේජය රුපියල් 290 ක් මිල වන බවද හෙතෙම පැවසීය.පහ ශ්‍රේණිය ශිෂ්‍යත්ව විභාගයේ ප්‍රතිඵල ඉහළ නැංවීම අරමුණෙන් අධ්‍යාපන ඇමැති බන්දුල ගුනවර්ධන මහතාගේ උපදෙස් මත මේ වැඩපිළිවෙළ ඇරඹි බව කී හෙතෙම අධ්‍යාපන අමාත්‍යාංශයේ හා විභාග දෙපාර්ත‍මේන්තුවේ පූර්ණ අධීක්ෂණය යටතේ නිසි ප්‍රමිතියෙන් ප්‍රශ්න පත්‍ර පැකේජය සැකසු බවද කොමසාරිස්වරයා කීය .ප්‍රශ්න පත්‍ර පැකේජ මිලදි ගැනීමේදි ප්‍රකාශන දෙපාර්තමේන්තුවේ ලියාපදිංචි පෞද්ගලික ආයතන සඳහා විශේෂ වට්ටම්බවද හෙතෙම අනාවරණය කෙළේය .මේ පැකේජය අද සිට ප්‍රකාශන දෙපාර්තමේන්තුවේ ලියාපදිංචි සියලුම පෞද්ගලික ආයතන වලට නිකුත් කෙරෙන බව කී කොමසාරිස්වරයා ඊට අමතරව යාපනය මහා විද්‍යාලයෙන්,මහරගම ජාතික අධ්‍යාපන ආයතනයෙන්,ඉසුරුපායෙන් ,මීපේ නායකත්ව පුහුණු මධ්‍යස්ථානයෙන්,කොටුව දුම්රියපළෙන් හා ඕල්කට් මාවතින් ලබා ගත හැකි බව ඒ මහතා වැඩිදුරටත් කීය ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>31</day>
    </date>
    <link>http://www.dinamina.lk/2013/10/31/_art.asp?fn=n13103124</link>
    <topic>හම්බන්තොට නව සංවර්ධන කලාපයේ ඉදිකෙරෙමින් පවතින . . .</topic>
    <author/>
    <content>හම්බන්තොට නව සංවර්ධන කලාපයේ ඉදිකෙරෙමින් පවතින සිංහගිරි ජාත්‍යන්තර බෞද්ධ මධ්‍යස්ථානයේ ඉදිරි සංවර්ධන කටයුතු පිළිබඳ විශේෂ සාකච්ඡාවක් පසුගියදා තංගල්ල ජනාධිපති කාල්ටන් නිවසේදී පැවැත්විණි. එහිදී හම්බන්තොට සිංහගිරි විහාරාධිපති බොදු සංරක්ෂණ පදනමේ සභාපති, සූරියවැව ජාතික පාසලේ ආචාර්ය ශාස්ත්‍රපති විතාරන්දෙණියේ වජිරවංස හිමියන් විසින් සිංහගිරි ජාත්‍යන්තර බෞද්ධ මධ්‍යස්ථානයේ ඉදිරියේදී සිදුකිරීමට යෝජිත සංවර්ධන කටයුතු පිළිබඳ ව්‍යාපෘති වාර්තාව ජනාධිපති මහින්ද රාජපක්ෂ මහතාට පිරිනැමූ අවස්ථාව..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>31</day>
    </date>
    <link>http://www.dinamina.lk/2013/10/31/_art.asp?fn=r1310311</link>
    <topic>අනුරපුර නුවර වැවේ වැව්තාවුල්ලබේබදු සල්ලාලයන්ගේ රජදහනක්</topic>
    <author>කේ. ඒ. සමරකෝන්</author>
    <content>අනුරාධපුර නගර මධ්‍යයේ පිහිටි ඓතිහාසික නුවර වැව වටා වැව් තාවුල්ල දිවා රාත්‍රී බේබද්දන්ගේ සල්ලාලයන්ගේ හා ගණිකාවන්ගේ රජදහනක් බවට පත්වී තිබේ.පුල්ලෙයාර් හන්දිය, මාතලේ හන්දිය, කැළැත්තෑව හන්දිය හා නෙළුම්කුලම හන්දිය ප්‍රදේශයේ වැව්තාවුල්ලේ අනවසරයෙන් ඉදිකැර ඇති හෝටල් හා ආපනශාලාද සුන්දර වන පෙතද දුරාචාරයේ පාරාදීසයක් බවට පත්වී ඇති අතර පුල්ලෙයාර් හන්දියේ වැව අසල පිහිටි පුරාණ පුල්ලෙයාර් කෝවිලට පුද පූජා සඳහා පැමිණෙන බැතිමතුන් බේබද්දන්ගේ කරදර හා හිරිහැරවලට ලක්වී සිටිති. අනුරාධපුර වන්දනාවේ පැමිණෙන බොහෝ වන්දනා නඩ පුල්ලෙයාර් කෝවිල අසල නුවර වැවේ දියනෑමට පැමිණෙන අතර ඔවුන් මත්පැන් හා මත්ද්‍රව්‍ය භාවිත කොට කෝවිල අවට යකුන් නැටු පිටියක් බවට පත්කැර ඇත.හිස් බෝතල්, කුඩු කළ වීදුරු කටු, ඉවතලන කෑම පැකට්, පොලිතින් කවර, වැව්තාවුල්ල පුරා විසුරුවා ඇති අතර දිවා කාලයේ මෙන්ම රාත්‍රී කාලයේද බේබද්දන්, සල්ලාලයන් හා ගණිකාවන් නුවර වැව් පිටිය හා ලඳු කැලෑව තම අණසකට ගනී.වන්දනාකරුවන්ට සේම අසල පදිංචිකරුවන්ට හිසරදයක්ව පවතින මේ බේබද්දන් සල්ලාලයන් හා ගණිකාවන් නුවරවැව අවටින් ඉවත් කිරීමට වාරි මාර්ග දෙපාර්තමේන්තුව හා පොලිසිය කඩිනම් පියවර ගත යුතුව තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>31</day>
    </date>
    <link>http://www.dinamina.lk/2013/10/31/_art.asp?fn=r1310312</link>
    <topic>අඹන්පොළ කසළ පළාතටම හිසරදයක්</topic>
    <author>සකුන්තලා ජයසිංහ</author>
    <content>අඹන්පොල නගරයේ දිනපතා එකතුවන කැළිකසළ අමුණුගම රක්ෂිත භුමියකට අක්‍රමවත්ව බැහැරලීමෙන් ඒ අවට ජිවත්වන ප්‍රදේශවාසීන්ට සෞඛ්‍ය ගැටලු සහ පරිසර ප්‍රශ්න රැසක් පැනනැඟි ඇති බැව් ජනතාව පවසති.මීට වසර දෙකකට පමණ සිට මහව පාදේශිය සභාව මගින් මේ ස්ථානයේ නගරයේ අපද්‍රව්‍යය බැහැරලීමට යොදා ගන්නා අතර ඒ සම්බන්ධයෙන් ප්‍රදේශවාසීන්ගේ විරෝධය එල්ලවීමත් සමඟ අඩි 20ක් පමණ දිග අඩි 08ක් පමණ පළල වළක් හාරා ඊට කුණු දැමීම සිදු කළත් එම වළ මාසයක් ගත වීමටත් පෙර ගොඩ විය. ඉන්පසු කිසිදු විධිමත් බවක් නොමැතිව අපද්‍රව්‍ය රැගෙනවිත් දමන බවට ජනතාව චෝදනා කරති.සඳුදා දින සති පොළෙන් පමණක් එකතුවන අපද්‍රව්‍ය ට්‍රැක්ටර් දෙක තුනක් මේ ස්ථානයට රැගෙන එන අතර ඊට අමතරව අඹන්පොල රෝහලෙන් බැහැරලන සියල්ලද ගෙනැවිත් දමන්නේ මේ ස්ථානයටයි.වර්ෂා සමයේදී කැළිකසළ නිසා මුළු අමුණුගම ගම්මානයම මැස්සන්ගේ රජදහනක් බවට පත්වන අතර අධික දුර්ගන්ධය ද ගම පුරා පැතිර යයි. එමෙන්ම කසළ ආහාරයට ගැනීමට වනසතුන් ද පුරුදු වී ඇති අතර වල් ඌරන්ගෙන් ගොවීන්ගේ වගා බිම් වලටද තර්ජන එල්ල වීතිබේ.තවද අධික ලෙස සුළං හමන කාලවලදී කැළිකසළ සමඟ ඇති පොලිතින් ආදියද සී සී කඩ විසිරයන බවද ඔවුහු පවසති. මේ කැළිකසළ ප්‍රශ්නය නිසා අමුණුගම ගම්මානයේ පවුල් දෙසීයක් පමණ පීඩාවට පත්ව ඇති අතර තම ගැටලුවට කඩිනම් විසැඳුමක් ලබා දෙන ලෙස ප්‍රදේශවාසීන් මහව ප්‍රාදේශීය සභාවෙන් ඉල්ලති.රජයේ හිස් ඉඩමකට අඹන්පොල නගරයේ කැළිකසළ අවිධිමත්ව දමා ඇති අයුරු..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>31</day>
    </date>
    <link>http://www.dinamina.lk/2013/10/31/_art.asp?fn=r1310313</link>
    <topic>තරුණිය මර නින්දේගැටපොළඟා ළැම තුරුලේ</topic>
    <author>තෙන්නකෝන් කුලසේකර</author>
    <content>මාරාන්තික විෂ සහිත අඩි එකහමාරක් දිගැති ගැට පොළඟකු රැයක් එළිවෙන තුරු තරුණිය‍කගේ උණුසුමට තුරුළු වී සිටි පුවතක් ගලෙන්බිඳුණුවැව ගොවි ගම්මානයකින් වාර්තා වේ.ගොවි ගම්මානයේ නිවසක මවත් පියාත් සමඟ දරුවන් තිදෙනෙකි.20 හැවිරිදි තරුණිය තම කාමර‍ය ඉතා පිරිසුදුව තබාගෙන සිටී. එදින රැයේද ඇය සුපුරුදු පරිදි නිදා ගත්තාය. අලුයම් වේලේ නින්දෙන් අවදි වු ඇයට තම ළමැදට අමුතු උණුසුමක් දැනෙනු දැනී අතගා බලද්දී අතට හසුවී ඇත්තේ සර්පයෙකි.ඉන් බියට පත් ඇය විලාප තබමින් ඇ‍ඳෙන් බිමට පැන තිබේ. දියණියගේ විලාපයෙන් වහා ඇගේ කාමරයට දිව ආ මව විදුලි බල්බය දල්වා බැලුවිට ඇය දුටුවේ පොළොං තඩියෙකි. රැයක් එළිවෙනතුරා දියණියගේ උණුසුමට තුරුළු වී සිටියත් ඇයට කිසිදු හිරිහැරයක් නොකළ ගැට පොළඟා තරුණියගේ පියා එල්ල කළ එඬරු පොලු පහරින් මැරී වැටිණ.සිද්ධිය සැලවීමෙන් ගමේ තරුණයන් ඇය දුටුවිට නංගි අපිට වඩා පොළඟා වාසනාවන්ත වුනා නේද? යැයි පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>31</day>
    </date>
    <link>http://www.dinamina.lk/2013/10/31/_art.asp?fn=r1310314</link>
    <topic>ඓතිහාසික ස්ථාන සංරක්ෂණයට</topic>
    <author>මාතලේ දිස්ත්‍රික් සමුහ</author>
    <content>මාතලේ දිස්ත්‍රික්කයේ අභයභුමි ආශ්‍රිතව ඇති ඵෛතිහාසික ස්ථාන සංරක්ෂණය කිරිමට රජය පියවර ගනී. මේ අනුව වස්ගමුව, කහල්ල-පල්ලෙකැලේ සහ සිගිරිය යන අභයභුමි ආශ්‍රිතව ඇති සියලු ඵෛතිහාසික ස්ථාන සංරක්ෂණය කිරිමට නියමිතය.විවිධ හේතුන් නිසා මේ ඵෛතිහාසික ස්ථාන බහුතරයක් මේ නවිට සමිපුර්ණයෙන්ම පාහේ විනාශ වි ඇති බැවින් ඉතා වැදගත් ඵෛතිහාසික තොරතුරු රැසක් අනාගත පරපුරට අහිමිවි ගොස් තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>31</day>
    </date>
    <link>http://www.dinamina.lk/2013/10/31/_art.asp?fn=r1310315</link>
    <topic>නක්කාවිට කනිෂ්ඨයේ ගොඩනැ‍ඟිලි හිඟයි: දරුවන් ඇතුළත් කිරීමට බාධා</topic>
    <author>මාවනැල්ල සමූහ පී. සෙනෙවිරත්න</author>
    <content>කෑගල්ල අධ්‍යාපන දිසාවේ නක්කාවිට කනිෂ්ඨ විද්‍යාලයේ අධ්‍යාපන තත්ත්වය මේ වනවිට ඉහළට පත්ව එම විදුහල තුළ අධ්‍යාපනය ලබන දරු දැරියන් ඉදිරිපත්වන විභාගවලින්ද විශිෂ්ට ජයග්‍රහනයක්ද ලබා ඇත.නමුත් විදුහලේ පවතින අඩුපාඩු, ගොඩනැගිලි ඉඩකඩ මදිකම නිසා මේ වනවිට එහි අධ්‍යාපනය ලබන සිසු සිසුවියන්ට හා ගුරු පිරිස්වලටද බලවත් අසීරුතාවන් විඳින්නට සිදුව ඇති බව ඔවුහු පවසති.එම විදුහලේ පවතින අඩුපාඩු ගැන නක්කාවිට ගම්මානයේ පදිංචිකරුවකු මෙසේ පැවැසීය.එදා 1921 වසරේ ආරම්භ කළ නක්කාවිට විදුහල අද වනවිට අධ්‍යාපන ප්‍රථිඵල මතින් ඉතාම ඉහළ තත්ත්වයක ඉන්නවා. මෙහි එක් ගොඩනැගිල්ලක් අබලන්ව පැවතිවිට එය මව්පියන් මුදල් එක්කාසු කර ඉදිකර දුන්නා. විදුහලේ දියුණුව දැක තවත් දරුවන් එම විදුහලට අතුළත් කරගන්න දෙමව්පියන් උත්සාහ දරන නමුත් දැනට ඉඩ පහසුකම් මදිකම නිසා විදුහල්පතිවරයා එම දරු පිරිස් ඇතුල් කරගන්න නොහැකි බව පවසා සිටිනවා.ගුරුවරයෙක් අදහස් දක්වමින්, විදුහලේ දරුවන්ට නැටුම් විෂය හදාරන්න නිසි ශාලාවක් නැහැ. පාසල් පුස්තකාලයට අවශ්‍ය පොත්පත්ද නැහැ.විදුහල්පති වයි. ගුණතිලක මහතා, විදුහලට මානව සම්පත්වලින් කිසිම අඩුවක් නැහැ. නමුත් විදුහලේ අධ්‍යාපනය ලබන දරුවන්ට අවශ්‍ය ගොඩනැගිලි පහසුකම් ඉඩකඩ ප්‍රමාණවත් නැහැ. 2014 වසර සඳහා විදුහලට දරු දැරියන් ඇතුළත් කර ගන්න ගමේ මව්පියන් කැමැත්තකින් සිටියා.ඉල්ලුම් පත් 60-70 දැනටමත් ලැබී තිබෙනවා. මම දැනට මේ විදුහලේ සේවයට පැමිණ වසර 04ක් ගතව තිබෙනවා. මේ තත්ත්වය කලාප අධ්‍යාපන කාර්යාලයට සහ වෙනත් ඉහළ තැන්වලටත් දැන්වූවා. මෙයට ඉක්මන් පිළියමක් ඉල්ලනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>31</day>
    </date>
    <link>http://www.dinamina.lk/2013/10/31/_art.asp?fn=r1310316</link>
    <topic>පොල්පිතිගම මාර්ගය අබලන්ගම්මාන 25ක ජනතාව දුෂ්කරතාවක</topic>
    <author>@මාතලේ දිස්ත්‍රික් සමුහ ඒ.ඒ.එල්.ඩයස්</author>
    <content>ගලේවෙල සහ පොල්පිතිගම ප්‍රාදේශීය ලේකම් කොට්ඨාස යා කරන සැතපුම් 10ක් දුර දඹගහමුල-බම්බාව හරහා පොල්පිතිගම දක්වා මාර්ගය අබලන්ව ඇතත් එය පිළිසකර කිරිමට මධ්‍යම සහ වයඹ පළාත් සභා කිසිදු පියවරක් ගෙන නැත. මේ නිසා ගම්මාන 25ක ජනතාව මහත් දුෂ්කරතාවකට මුහුණපෑමට සිදු වී ඇත.දඹුල්ල ඩිපෝවෙන් මේ මාර්ගය ඔස්සේ දිනකට බස් ගමන්වාර දෙකක් ක්‍රියාත්මක කර ඇතත් දැනට මාර්ගයේ පවතින තත්ත්වය හේතුවෙන් මේ බස් ධාවනයද වැඩිකල් නොගොස් නතර වේ යැයි සේවකයෝද පවසති.කෘෂි නිෂ්පාදන වෙළෙදපොළට ප්‍රවාහනය කිරිමට වෙනත් දුරබැහැර විකල්ප මාර්ග යොදාගැනිමට සිදුවිමෙන් ගොවින්ට මහත් පාඩු විදිමටද සිදුවෙයි.මේ මාර්ගය කඩිනමින් පිළිසකර කරදෙන පුදේශවාසීහු ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>31</day>
    </date>
    <link>http://www.dinamina.lk/2013/10/31/_art.asp?fn=r1310317</link>
    <topic>ජාත්‍යන්තර තොරතුරු තාක්ෂණව්‍යාපෘති ගොඩනැඟිල්ලක් කුරුණෑගලට</topic>
    <author>කුරුණෑගල මධ්‍යම විශේෂ - ආරියපාල වංශතිලක</author>
    <content>ඩොලර් මිලියන 50ක වියදමින් ජාත්‍යන්තර තොරතුරු තාක්ෂණ ව්‍යාපෘතියක් සඳහා ගොඩනැගිල්ලක් කුරුණෑගල නගරය ආශ්‍රිතව ඉදිකිරීමට යයි.ඉන්දියාවේ රැපිඩ් තාක්ෂණ පුද්ගලික සමාගමක් මේ සඳහා ඉදිරිපත්වී සිටී.මේ සම්බන්ධයෙන් විශේෂ සාකච්ඡාවක් පසුගියදා වයඹ ප්‍රධාන ඇමැති දයාසිරි ජයසේකර මහතාගේ ප්‍රධානත්වයෙන් ප්‍රධාන අමාත්‍යාංශ ශ්‍රවණාගාරයේදී පැවැත්විණි.මේ සාකච්ඡා වටයට ඉන්දියානු රැපිඩ් තාක්ෂණික පුද්ගලික සමාගමේ අධ්‍යක්ෂ රොහාන් දලුක්ගහවත්ත, සභාපති මහින්ද පී. කරුණාකලගේ, එස්. පරාම් ශ්‍රී කාන්ත්, අනුරාශ් පරාබ්, නගරාධිපති ගාමිණී පෙරමුණගේ, නාගරික කොමසාරිස් ජී. කේ. චන්ද්‍රලතා, ප්‍රධාන අමාත්‍යාංශ ලේකම් පී. බී. සිරිසේන මහතා ඇතුළු නාගරික මන්ත්‍රීවරු රැසක් සහභාගිවූහ.මේ තොරතුරු තාක්ෂණ ව්‍යාපෘතියට කුරුණෑගල නගර මධ්‍යයේ පිහිටි පොදු වෙළෙඳ සංකීර්ණය තෝරා ගෙන තිබුණත් ප්‍රධාන ඇමැතිවරයාගේ මැදිහත්වීමෙන් එම තීරණය වෙනස් කිරීමට සිදුවිය.පොදු වෙළෙඳපොළ කඩාබිඳ දැමීමෙන් විදුලිය, ජලය, මාර්ග, ගොඩනැගිලි සහ රජයේ දේපළවලට දැඩි හානි සිදුවීමට ඉඩ තිබෙනවා වගේම ගැට්ටුවානේ සිට උමං දුම්රිය මාර්ගයක් බස් නැවතුම්පොළ කරා ගෙන ඒමට සැලසුම් කර තිබෙන නිසා මේ කටයුත්තට දායක වීමට අකමැති බැව් පැමිණ සිටි ආයෝජකයින් දැනුවත් කරමින් ප්‍රධාන ඇමැතිවරයා කියා සිටියේය.මේ ව්‍යාපෘතිය සඳහා නගරය අවටින් වෙනත් ස්ථානයක් ලබාදී ඒ සඳහා පූර්ණ දායකත්වයක් ලබාදෙන බවත් කීය.2014 ජනවාරි මස කුරුණෑගල නගරය ආශ්‍රිතව ඉදිකෙරෙන මේ දැවැන්ත ව්‍යාපෘතියට මුල්ගල් තැබීම ඉදිරියේදී සිදු කෙරේ.මහ පරිමාණයේ තට්ටු ගොඩනැගිලි 4කින් සමන්විත මෙහි සංචාරකයන් සඳහා අංගසම්පූර්ණ හෝටල් කාමර 100ක් ඉදිකෙරෙන අතර සියලු කටයුතු ඉන්දියානු ගෘහ නිර්මාණ ශිල්පීන් අතින් නිමැවේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>31</day>
    </date>
    <link>http://www.dinamina.lk/2013/10/31/_art.asp?fn=r1310318</link>
    <topic>සීයාගේ කිවිසුමත් සමඟඅන්තර්ජාලය අතුරුදන්</topic>
    <author>එල්. පී. තිලකරත්න - පොල්ගහවෙල සමූහ</author>
    <content>කිවිසුමක් නිසා ‘අන්තර්ජාලය’ නැතිවී යෑමේ වි‍නෝදජනක පුවතක් පසුගියදා කුරුණෑගල - කෑගල්ල බස් රථයක් තුළදී වාර්තා විය.සිද්ධිය මෙසේය.කුරුණෑගල බස් නැවතුම් පොළෙන් ගමන් ආරම්භ කරන ලද පෞද්ගලික බස් රථය පොතුහැර පසු කරන්නට විය. එක් අසුනක සිටි තරුණයකු තම ලැප්ටොප් පරිගණකය මගින් අන්තර්ජාලය මගින් යමක් බලමින් සිටී. එම අසුනේ අනෙක් කෙළවරේ අසුන්ගෙන සිටියේ වයස හැත්තෑවක් පමණ වයසක සීයා කෙනකු නිදිමත ගතියෙන් සිටින අයුරුද දක්නට ලැබිණ. එක්වරම එම පුද්ගලයාට විශාල කිවිසුමක් පිටවිය. එවිටම “ඉවරයි... ඉවරයි... මගේ අන්තර්ජාලය ඉවරයි” විශාල ඝෝෂාවක් නැ‍ඟෙන්නට විය.වයසක පුද්ගලයාගේ කිවිසුමත් සමඟ ම ‘ලැප්ටොප් පරිගණකයට’ වයසක පුද්ගලයාගේ අත වැදින. ඒ සමඟම පරිගණකයට සම්බන්ධ කර තිබූ ‘ඩොන්ගලය’ ගැලවී වැටී ඇත.මේ සිද්ධියත් සමඟම කිහිප දෙනකු මැදිහත්ව සිද්ධිය සමතයකට පත්කරන ලදී.අනේ ළමයෝ අන්තර් ජාලයකවත්, ඩොන්ගලයක්වත් ‍මම දන්නේ නැහැ. වැරැද්දක් වුණා සමාවෙයං දරුවෝ.” කියමින් වයසක තැනැත්තා නැවත නැවතත් නින්දට වැටිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>31</day>
    </date>
    <link>http://www.dinamina.lk/2013/10/31/_art.asp?fn=r1310319</link>
    <topic>බොරැල්ල ආයුර්වේද රෝහලටකණ කොකා හඬන ලකුණු‍</topic>
    <author>කොළඹ දකුණ සමූහ - ගාමිණී රූපානන්ද</author>
    <content>ලක්ෂ සංඛ්‍යාත ජනතාවකට සුවිශාල සේවාවක් ඉටුකරන බොරැල්ල ආයුර්වේද මහ රෝහල මේ වනවිට විනාශයට යමින් පවතින බව කොළඹ විශ්වවිද්‍යාලයේ දේශීය වෛද්‍ය විද්‍යා ආයතනයේ දේශීය වෛද්‍ය ශිෂ්‍ය කමිටුව පවසයි.මේ නිසා රෝගීන් විශාල සංඛ්‍යාවක් ඉමහත් දුෂ්කරතාවකට මුහුණ දී සිටින බව පවසන ශිෂ්‍ය කමිටුව මේ වනවිට රෝහලේ නේවාසික ප්‍රතිකාර ලබා ගැනීමට පැමිණෙන රෝගීන්ට මාස 3ක් පමණ කාලයක් පොලිම්වල සිටීමට සිදුවී ඇති බව පවසති.ඊට හේතු වශයෙන් ඔවුන් පෙන්වා දෙනු ලබන්නේ මේ රෝහලේ ගොඩනැගිලි කිහිපයක් එකවර කඩා ඉවත් කිරීම නිසා ඒවායේ තිබූ නේවාසිකාගාර ප්‍රතිකාර සඳහා භාවිතා කළ වාට්ටු සංකීර්ණ ගණනාවක්ම රෝහලට අහිමිවීම නිසා බවයි.දැනට වසරකට වැඩි කාලයක් ගතවී ඇතත් එම ගොඩනැගිලි ඉදිකිරීමේ මූලික ක්‍රියාමාර්ගවත් ගැනීමට පාලකයන් අපොහොසත් වී ඇති බව පවසති.රෝහලේ උග්‍ර ඖෂධ හා බෙහෙත් වර්ග හිඟයක් පවතින අතර අවස්ථා කිහිපයකදීම බලධාරින්ගෙන් ඉල්ලීම් කළද තවමත් එය විසඳීමට නොහැකිවී ඇත.ශල්‍යාගාරය මේ වනවිට වසා දමා ඇති අතර වසර කිහිපයක සිට එය අක්‍රීයව පවතින බැවින් දහස් ගණනක් රෝගීන්ට සිය ශල්‍ය කර්ම කටයුතු සිදුකිරීමට ඇති අවස්ථාව අහිමිව ගොස් තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>31</day>
    </date>
    <link>http://www.dinamina.lk/2013/10/31/_art.asp?fn=r13103110</link>
    <topic>කටුගස්තොට දෙහිදෙණියකනිටු විදුහල වසා දමා වසර 9යි</topic>
    <author>මහනුවර උතුර විශේෂ - මහානාම ගලහිටියාව</author>
    <content>කටුගස්තොට අධ්‍යාපන කලාපයට අයත් ගලගෙදර අධ්‍යාපන කොට්ඨාසයේ ඇටඹේගොඩ දෙහිදෙණිය කනිෂ්ඨ විද්‍යාලය වසා දමා දැනට වසර නවයක් පමණ ගතවී ඇතත්, මේ වනතෙක් එය නැවත විවෘත කර නැත. මේ නිසා පාසල් යන දරු දැරියන්ට ඉමහත් දුෂ්කරතාවට මුහුණපෑමට සිදුවී ඇතැයි ප්‍රදේශවාසීහු පවසති.1935 වසරේදී දෙහිදෙණිය බෝධිරුක්ඛාරාම පරිශ්‍රයේ පොල් අතු සෙවිලි කළ ශාලාවක සිසු සිසුවියන් 20 දෙනකුගෙන් ආරම්භ කරන ලද මේ පාසල පසුව කනිටු විදුහලක් බවට පත්ව සිසු සිසුවියන් 800ක් පමණ ඉගෙනුම ලැබූ බව කියති.අදටත් මේ විදුහලේ ගොඩනැගිලි රැසක්ම ඉතා හොඳ තත්ත්වයෙන් හා සියලු පහසුකම්වලින් සමන්විතව පවතින බැවින් පාසල යළි විවෘත නොකරන්නේ නම් ප්‍රදේශයේ තරුණ තරුණියන් සඳහා ස්වයං රැකියා මධ්‍යස්ථානයක් හෝ වෙනත් ව්‍යාපෘති මධ්‍යස්ථානයක් හෝ මෙහි ස්ථාපිත කරන ලෙස ප්‍රදේශවාසීහු ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>31</day>
    </date>
    <link>http://www.dinamina.lk/2013/10/31/_art.asp?fn=s1310311</link>
    <topic>ජාතික ඔලිම්පික් කමිටු නිලවරණය දෙසැ. 27දා</topic>
    <author>ප්‍රින්ස් ගුණසේකර</author>
    <content>ජාතික ඔලිම්පික් කමිටුවේ නිලවරණය දෙසැම්බර් මස 27 වැනිදා පස්වරු 5.30ට ටොරින්ටන් පෙදෙස ඔලිම්පික් නිවහනේදී පැවැත්වීමට තීරණය වෙයි. ඔලිම්පික් නිලවරණයේ නාම යෝජනා බාර ගැනීම නොවැම්බර් මස 14 වැනිදා පස්වරු 4.30ට අවසන් වෙයි.‍සභාපති, උප සභාපතිවරු 6ක්, ලේකම්, උප ලේකම්වරු දෙදෙනෙක්, භාණ්ඩාගාරිකවරයෙක්, උප භාණ්ඩාගාරිකවරු දෙදෙනෙක් සඳහා නාමයෝජනා බාර ගැනේ.ක්‍රීඩා 20කට අදාළව ඡන්ද හිමියන් 20 දෙනකු රහස් ඡන්දයෙන් ඔලිම්පික් කමිටුවේ නිලධාරීන් තෝරාගනු ඇත. දැනට අතුරු කමිටු ලෙස පවතින කායවර්ධන, පාපැදි, ජිම්නාස්ටික් හා හෑන්ඩ්බෝල් සංගම්වලට මෙවර ඔලිම්පික් කමිටු නිලවරණයේදී ඡන්ද අයිතිය හිමි නොවේ‍. විශාල කාලයක් තිස්සේ ඔලිම්පික් කමිටු සභාපතිවරයා ලෙස කටයුතු කරමින් සිටින හේමසිරි ප්‍රනාන්දු මහතා මෙවර ඔලිම්පික් නිලවරණයට තරග නොකරන බව පවසයි.ඔලිම්පික් නිවහන ගොඩනැගිල්ල ඉදිකිරීමේ පොරෝගාමියා ලෙස කටයුතු කරමින් ක්‍රීඩාවට කළ මෙහෙය ඉදිරියේදීත් කිරීමට තමා බලා‍පොරොත්තු වුවද ඔලිම්පික් කමිටුවේ නිලතල දැරීමට සුදානම් නොමැති බව ‍ඒ මහතා පවසයි.එහෙත් දැනට ලේකම් ලෙස කටයුතු කරන මැක්ස්වල්ද සිල්වා මහතා නැවතත් එම තනතුරට ඉදිරිපත් විමේ සුදානමකින් පසුවේ.‘කවුරු තරගයට ඉදරිපත් වුනත් මම එනවා. අපි පසුගිය කාලයේ කළ සේවය ක්‍රීඩා සමාජ නියෝජිතයෝ හොඳින් දන්නවා. මා එන්නේ පරදින්න නොවෙයි’ සිල්වා මහතා පැවැසීය.සභාපති හේමසිරි ප්‍රනාන්දු මහතා මෙවර තරගයට ඉදිරිපත් නොවුවද දැනට ඔලිම්පික් කමිටුවේ සිටින බහුතර නිලධාරීන් මෙවර තරගයට ඉදරිපත් වනු ඇතැයි පැවැසේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>31</day>
    </date>
    <link>http://www.dinamina.lk/2013/10/31/_art.asp?fn=s1310312</link>
    <topic>ආසියානු රන් පදක්කමකට රජයෙන් රුපියල් ලක්ෂ 40ක්</topic>
    <author>ප්‍රින්ස් ගුණසේකර</author>
    <content>ලබන වසරේ පැවැත්වෙන ආසියානු හා පොදු රාජ්‍ය මණ්ඩලීය ක්‍රීඩා උළෙල දෙකෙදී රන් පදක්කමක් දිනා ගන්නා ක්‍රීඩකයාට හෝ ක්‍රීඩිකාවට රුපියල් ලක්ෂ හතළිහක් ර‍ජයෙන් ප්‍රදානය කරන බව ක්‍රීඩා ඇමැති මහින්දානන්ද අලුත්ගමගේ මහතා පවසයි.ආසියානු මට්ටමේ රිදී පදක්කමක් වෙනුවෙන් රුපියල් ලක්ෂ තිහක්ද, ලෝකඩ පදක්කමක් වෙනුවෙන් රුපියල් ලක්ෂ විස්සක්ද වෙන්කරන බව ක්‍රීඩා ඇමැති මහින්දානන්ද අලුත්ගමගේ මහතා ඊයේ ඔලිම්පික් නිවහනේ පැවැති ජයග්‍රාහී ක්‍රීඩක ක්‍රීඩිකාවන්ට රාජ්‍ය මුදල් ප්‍රදානයන් සිදු කරමින් පැවැසීය.‍ආසියානු හා ලෝක මට්ට‍මේ ජයග්‍රහණ ලද ක්‍රීඩක ක්‍රීඩිකාවන් 13ක් හා ඔවුන්ගේ පුහුණුකරුවන්ට රුපියල් කෝටියකට ආසන්න රාජ්‍ය මුදල් ප්‍රදානයක් ඔලිම්පික් නිවහනේ දී සිදු කෙරිණි.රජය මෙලෙස ජයග්‍රහණය ලබන ක්‍රීඩක ක්‍රීඩිකාවන් වෙනුවෙන් විශාල මුදල් ප්‍රමාණයක් පිරිනමන්නේ වසර 2017 ශ්‍රී ලංකාවේ පැවැත්වෙන ආසියානු යොවුන් ක්‍රීඩා උළෙලට හා ලබන වසරේ පැවැත්වෙන ආසියානු හා පොදු රාජ්‍ය මණ්ඩලීය ක්‍රීඩා උළෙලට සහභාගීවන ක්‍රීඩක ක්‍රීඩිකාවන් දිරි ගැන්වීමේ අදහසින් බව ක්‍රීඩා ඇමැති මහින්දානන්ද අලුත්ගමගේ මහතා පැවැසීය.‘ක්‍රීඩාවට ආදරය කරන නායකයෙක් සිටින රටක් ක්‍රීඩාවට සම්බන්ධවන ක්‍රීඩක ක්‍රීඩිකාවන් වාසනාවන්ත පිරිසක් හැටියටයි මා සලකන්නේ. වෙනත් කාලවලට වඩා ක්‍රීඩා අමාත්‍යාංශයට විශාල මුදලක් අතිගරු ජනාධිපතිතුමන් වෙන් කරනවා.පදක්කමකට ජයග්‍රහණයකට පමණක් සීමාවු ක්‍රීඩා අමාත්‍යාංශය අද ක්‍රීඩා සංස්කෘතියක්, ක්‍රීඩා ආර්ථිකයක් කරා යොමු කිරීමට රජය කටයුතු කිරීම ජාතියම ලැබූ ජයග්‍රහණයක් හැටියටයි සලකන්නේ. ඒ නිසා අද මුදල් තෑගි ලබන ක්‍රීඩක ක්‍රීඩිකාවන් හා දැනට ජාතික සංචිතවල සිටින ක්‍රීඩක ක්‍රීඩිකාවන් ඉදිරියේදී රට වෙනුවෙන් යුතුකම් කරනු ඇතැයි බලාපොරොත්තු වෙනවා’ යැයි ක්‍රීඩා ඇමැතිවරයා පවසා සිටියේය.මේ අවස්ථාවට ක්‍රීඩා අධ්‍යක්ෂ ජෙනරාල් රංජනී ජයකොඩි, ශ්‍රී ලංකා මලල ක්‍රීඩා සම්මේලනයේ සභාපති මේජර් ජෙනරාල් පාලිත ප්‍රනාන්දු, ලේකම් ප්‍රේමා පින්නවල යන මහත්ම මහත්මීන් ඇතුළු විශාල පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>31</day>
    </date>
    <link>http://www.dinamina.lk/2013/10/31/_art.asp?fn=s1310313</link>
    <topic>දිස්ත්‍රික් කබඩි ශූරතා කෑගල්ලට හා ගම්පහට</topic>
    <author/>
    <content>දේශීය කබඩි තරග පිටියේ විශිෂ්ටතම තරගාවලියක් ලෙස සැලකෙන අන්තර් දිස්ත්‍රික් කබඩි තරගාවලියේ පිරිමි ශූරතාව දිනා ගැනීමට කෑගල්ල දිස්ත්‍රික් කබඩි කණ්ඩායම සමත්විය. එහි කාන්තා ශූරතාව දිනා ගනු ලැබුවේ ගම්පහ දිස්ත්‍රික් කණ්ඩායම විසිනි.පිරිමි කණ්ඩායම් 12ක් හා කාන්තා කණ්ඩායම් 7කගේ සහභාගිත්වයෙන් පසුගියදා මඩකලපුව සාන්ත මයිකල් ගෘහස්ත ක්‍රීඩාංගණයේ පැවැති මේ තරගාවලියේ පිරිමි අනුශූරතාව ගාල්ල දිස්ත්‍රික් පිලටත්, කාන්තා අනුශූරතාව කෑගල්ල දිස්ත්‍රික් පිලටත් හිමිවිය.හොඳම පිටි ආක්‍රමණ ක්‍රීඩකයා ලෙස සම ශූරතා දිනා ගැනීමට කෑගල්ල කණ්ඩායමේ සී.කේ.පී.කුරුප්පු හා මඩකලපුව දිස්ත්‍රික් පිලේ ආර්.සයිවාන් සමත්වූහ. දක්ෂතම පිටි ආක්‍රමණ ක්‍රීඩිකාවන් ලෙස ගම්පහ දිස්ත්‍රික් පිලේ මධුෂානී චතුරිකා හා ජී.කේ. ගංගානී සම ශූරතා දිනා ගත්හ. මඩකලපුව ඇතුළු නැගෙනහිර පළාතට කබඩි ක්‍රීඩාව හඳුන්වාදෙමින් එය ප්‍රචලිත කිරීමට මහඟු ‍සේවයක් ඉටු කළ අභාවප්‍රාප්ත ආර්.කිෂෝර් මහතා අනුස්මරණය කිරීමට මෙවර දිස්ත්‍රික් තරගාවලිය මඩකලපුවේ පැවැත්වීමට කබඩි සම්මේලනය තීරණය කර තිබිණි.තරගාවලියේ සමස්ත ශූරතා දිනූ කෑගල්ල දිස්ත්‍රික්කයට හා ගම්පහ දිස්ත්‍රික්කයට ආර්.කිෂෝර් අනුස්මරණ ශූරතා පිරි නැමිණි. ත්‍යාග ප්‍රදානෝත්සවය පැවැත්වූයේ කබඩි සම්මේලනයේ සභාපති, සබරගමු පළාත් මහ ඇමැති මහීපාල හේරත් මහතා හා අජන්තා හේරත් මහත්මියගේ ප්‍රධානත්වයෙනි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>31</day>
    </date>
    <link>http://www.dinamina.lk/2013/10/31/_art.asp?fn=s1310314</link>
    <topic>ගොල්ෆ් ක්‍රීඩාව ජයගත්වික්ටෝරියාවේ ‘කැඩී’වරු</topic>
    <author/>
    <content>ගොල්ෆ් ක්‍රීඩකයන් පසුපස යමින් ඔවුනට මෙහෙවරේ යෙදෙමින් අවසානයේ දක්ෂ ගොල්ෆ් ක්‍රීඩකයන් හා පුහුණුකරුවන් බවට පත්වූ ‘කැඩී’වරු සිටිති. මහනුවර දිගන වික්ටෝරියා ගොල්ෆ් සමාජයේ රාමයියා පද්මනාදන් හා ප්‍රියා හේමන්ත එවන් දිරිය ‘කැඩී’ලා වෙති.පද්මනාදන් අද වික්ටෝරියා ගොල්ෆ් සමාජයේ සිටින එක ම පුහුණුකරු වෙයි. හේමන්ත ශ්‍රී ලංකා ගොල්ෆ් සංචිතයේ ක්‍රීඩකයෙකි.වික්ටෝරියා ගොල්ෆ් සමාජයේ 1 වැනි කණිෂ්ඨ ශූරතාවලිය ජය ගත් පද්මනාදන් මීට තෙවසරකට ඉහතදී ශ්‍රී ලංකා ගොල්ෆ් කණ්ඩායමේ ක්‍රීඩකයෙකුව සිටියේය. ඔහු ‘ප්‍රෝ’ කෙනෙක් (වෘත්තීය මට්ටම) බවට පත්වූයේ ඉන්පසුවය.පද්මනාදන්, වික්ටෝරියා ගොල්ෆ් සමාජයේ ‘කැඩී’ කෙනෙකුව සිට ‘ප්‍රෝ’ තත්ත්වයට පිවිසි එක ම පුද්ගලයා වෙයි. මේ ගොල්ෆ් සමාජයේ ‘කැඩී’වරු ලෙස කටයුතු කළ පුද්ගලයන් හය දෙනෙකු දක්ෂතම ක්‍රීඩක ක්‍රීඩිකාවන් බවට පත්වූහ. යූ.එම්.ජී.ප්‍රදීප්, ආර්.ලෝගරාජා, ලෝරන්ස් හා සසිනාදන් එම ක්‍රීඩකයන් වන අතර රසිකා ඒකනායක හා සන්ධ්‍යා කුමාරි ක්‍රීඩිකාවෝ වෙති.වික්ටෝරියා ගොල්ෆ් සමාජයේ ‘කැඩී’වරු ලෙසින් සේවය කරන අයගේ දරුවන් විසි දෙනෙකුට පද්මනාදන් ගොල්ෆ් පුහුණුව ලබා දෙයි. ඒ, එංගලන්තයේ සිටින ලකා විජේසූරිය මහතාගේ අනුග්‍රහයෙනි. 25 හැවිරිදි ප්‍රියා හේමන්ත දැන් ජාතික ගොල්ෆ් සංචිතයේ සාමාජිකයකු වූවද ජීවත් වීම සඳහා ඔහු තවමත් ‘කැඩී’ කෙනෙකු ලෙස සේවය කරයි. වික්ටෝරියා ගොල්ෆ් සමාජය අසල නිතුලේගම ප්‍රදේශයේ පදිංචි හේමන්ත මේ ගොල්ෆ් පිටිය පටන්ගත් දා සිට එහි ගොල්ෆ් ක්‍රීඩා කර තිබේ.“මම ඉස්සෙල්ලාම මෙහෙට ආවේ සාමාන්‍ය සේවකයෙක් විදියටයි. ඊට පස්සේ ‘කැඩී’ කරන අතරතුර ගොල්ෆ් ක්‍රීඩාව කරගෙන යනවා” හේමන්ත කියයි.ප්‍රියා හේමන්ත නමැති මේ දිරිය තරුණයා ‘දිනමිණ’ට මුණගැසුනේ වික්ටෝරියා ගොල්ෆ් පිටියේ පසුගියදා පැවැති 14 වැනි ‘ශ්‍රී ලන්කන් එයාලයින්ස් ගොල්ෆ් ක්ලැසික්’ තරග බිමේ ‘කැඩී’ කෙනෙකු ලෙසින් කටයුතු කරමින් සිටියදීය.“මෙහෙ ක්‍රීඩා කෙරෙන දවස්වල මට දවසකට රුපියල් දාහක් විතර ලැබෙනවා. ඒකෙන් තමයි මම අම්මාව බලා ගන්නේ. තාත්තා නැහැ. මල්ලි ‘ආමි’ එකේ. එයා දැන් එහෙ ගොල්ෆ් ක්‍රීඩා කරනවා.”ඉදිරි දිනයක ශ්‍රී ලංකාව වෙනුවෙන් ජාත්‍යන්තරයේ හපන්කම් පෑම ප්‍රියා හේමන්තගේ එක ම බලාපොරොත්තුව වී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>31</day>
    </date>
    <link>http://www.dinamina.lk/2013/10/31/_art.asp?fn=s1310315</link>
    <topic>කරාතේ දෝ ඩොජෝකායි සංගමයේ සංවත්සරය සමරයි</topic>
    <author/>
    <content>ජපාන කරාතේ දෝ ඩොජෝකායි සංගමයේ 17වැනි සංවත්සරය හා 4වැනි ජාතික ශූරතාවලිය පසුගියදා මාතර සණස ශාලාවේ දී පැවැත්විණි. දිවයින පුරා විසිරි සිටින ජපන් කරා‍තේ දෝ ඩොජෝකායි සංගම් ක්‍රීඩක ක්‍රීඩිකාවන් 250ක් පමණ මේ ශූරතාවලියට සහභාගිවූහ. මෙයට සමගාමීව පසුගිය වසරවල දී දස්කම් දැක්වූ ක්‍රීඩක ක්‍රීඩිකාවන්ට වර්ණ ප්‍රදානය කිරීම හා ඇගැයීමේ උත්සවයක් ද පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>31</day>
    </date>
    <link>http://www.dinamina.lk/2013/10/31/_art.asp?fn=s1310316</link>
    <topic>ඉලංගරත්න පිටිය රාහුල විදුහලට</topic>
    <author>වයිමන් හෙට්ටිආරච්චි මැද කොළඹ සමූහ</author>
    <content>අංගොඩ ටී.බී.ඉලංගරත්න ක්‍රීඩාංගණය රාහුල විද්‍යාලයීය ප්‍රයෝජනය සඳහා පමණක් ලබාදීමට කොටිකාවත්ත මුල්ලේරියාව ප්‍රාදේශීය සභාව තීරණය කොට ඇත. ඒ අනුව සෙසු වේලාවන්හිදී ක්‍රීඩාංගණයේ දොරටු වසා තැබේ.ක්‍රීඩාංගණය සතු යතුරුවලින් එකක් විදුහලට ලබාදෙන අතර පොලිසියට හා ප්‍රාදේශීය සභාව සතුව ඉතිරි යතුරු දෙක තබාගැනීමට ක්‍රියාකරන බවත් සභාපති ප්‍රසන්න ගුණසිංහ සෝලංගආරච්චි මහතා පවසයි.සෙසු සංවිධානයවලට හා සභාවට අවශ්‍ය අවස්ථාවලදී දොරටු විවෘත කරතැබීම සභාවේ අධීක්ෂණය යටතේ සිදුකෙරේ. මේ තීරණය ගැනීමට සිදුවුයේ කිසියම් පිරිසක් ක්‍රීඩාංග‍ණයේ දේපළවලට හානි කිරීමෙන් පසුවය. ඒ අතර එහි මුදල් සභාව වෙත භාරදී අති අතර පළාත් පාලන කොමසාරිස්වරයා විසින් මුදල් අක්‍රමිකතා සම්බන්ධයෙන් පරීක්ෂණයක් පවත්වන බවද සභාපතිවරයා වැඩි දුරටත් කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>31</day>
    </date>
    <link>http://www.dinamina.lk/2013/10/31/_art.asp?fn=s1310317</link>
    <topic>ආබාධිත වොලිබෝල් කණ්ඩායමට අන්තර් ජාතික ශූරතාවක්</topic>
    <author>කුමාරසිරි ප්‍රසාද් ගුවන්තොටුපොළ</author>
    <content>ශ්‍රී ලංකා රණවිරු සේවා අධිකාරියට අනුබද්ධ ආබාධිත වොලිබෝල් කණ්ඩායම ඉන්දියාවේ පැවති ගෝලීය අන්තර් ජාතික ආබාධිත සාම වොලිබෝල් තරාගාවලියේ ශූරතාව දිනා ගත්තේය. ඉන්දියවේ බුද්ධගයාවේ පැවති මෙම තරගාවලියේ දී කාන්තා හා පිරිමි කණ්ඩායම් දෙකම ශූරතා දිනා ගැනීම විශේෂත්වයකි.පසුගිය යුද සමයේ රටවෙනුවෙන් සටන් කොට ශරීරාංග අහිමිවූ හමුදා සෙබළ සෙබළියෝ මෙන්ම එකල කොටි සංවිධානයේ සාමාජිකාවන්ව සිට පුනරුත්ථාපනය වූ තරුණියෝ මව් රට වෙනුවෙන් ක්‍රීඩා කර මේ ජයග්‍රණ ගෙන ඒම ඉතිහාසගත වන බව රණවිරු සේවා අධිකාරියේ සභාපතිනි පත්මා වෑත්තෑව මහත්මිය 'දිනමිණ'ට පැවසුවාය.ආබාධිත පිරිමි වොලිබෝල් කණ්ඩායම සිටගෙන ක්‍රීඩා කිරීමේ ඉසව්වෙන් ලෝක මට්ටමේ තෙවැනි තැන දිනා ගත් අතර එහි පළමු ස්ථානය ජර්මනියටත්, දෙවැනි තැන කාම්බෝජයටත් හිමිවිය. එමෙන්ම වාඩිවී ක්‍රීඩා කිරීමේ ඉසව්වෙන් ද ලංකා පිල ආසියාවේ තෙවැනි ස්ථානයේ සිටින අතර පළමු තැන ඉරානයටත්, දෙවැනි තැන චීනයටත් හිමිවී තිබේ.රණවිරු සේවා අධිකාරියේ සභාපතිනි පත්මා වෑත්තෑව , ජාතික ආබාධිත වොලිබෝල් සම්මේලනයේ ලේකම් ආබාධිත විශ්‍රාමික මේජර් රෝහිත විජේපාල , පලාත් සභා මන්ත්‍රීවරුන් වන කපිතාන් ප්‍රදීප් පෙරේරා , විකුම් ගුණසේකර ඛණිජ තෙල් නීතිගත සංස්ථාවේ සභාපති මේජර් ජෙනරාල් එම්. ආර්. ඩබ්. ද සොයිසා ඇතුළු මහත්ම මහත්මීහූ ජයග්‍රාහී කණ්ඩායම පිළිගැනීමට ගුවන් තොටුපොළට පැමිණ සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>31</day>
    </date>
    <link>http://www.dinamina.lk/2013/10/31/_art.asp?fn=s1310318</link>
    <topic>‘ජාවා ලේන්’ ප්‍රවීණ පාපන්දු කණ්ඩායම මැලේසියාවේ සංචාරයක</topic>
    <author/>
    <content>මැලේසියාවේ පැවැත්වෙන ‘උලු ක්ලැන්ග්’ ජාත්‍යන්තර ප්‍රවීණයන්ගේ පාපන්දු තරගාවලියට සහභාගි වීම පිණිස ‘ජාවා ලේන්’ ප්‍රවීණ පාපන්දු සමාජ කණ්ඩායම අද රාත්‍රියේ දිවයිනෙන් පිටත්ව යයි.මෑතකදී අවසන් වූ ‘ඕල්ඩ් කොල්පිටි’ ප්‍රවීණයන්ගේ තරගාවලියේදී ශූරයන් වූයේ ‘ජාවා ලේන්’ කණ්ඩායමයි. වසර තුනක් වැනි අඩු කාලයකදී තරගාවලි ගණනාවකම ශූරතා දිනා ගැනීමට මේ කණ්ඩායම සමත් විය.‘හමීඩියා අල් හුසෙයිනියා’ විවෘත තරගාවලියේ ශූරයන් බවට පත්වූ ‘ජාවා ලේන්’ කණ්ඩායම ‘කුරේ’ ප්‍රවීණයන්ගේ තරගාවලියේ පිට පිට දෙවසරක් ශූරයන් බවට පත්වීමට සමත් විය. ශ්‍රී ලංකා පාපන්දු මාස්ටර්ස් සංගමය සංවිධානය කළ පාපන්දු මාස්ටර්ස් තරගාවලියේදී ‘ජාවා ලේන්’ කණ්ඩායම අනු ශූරයෝ වූහ.පෙන්ටේලියන් ප්‍රනාන්දු මහතා සංචාරක කණ්ඩායමේ කළමනාකරු ලෙස කටයුතු කරන අතර සංචාරයේ ප්‍රධානියා වනුයේ නූර් සුල්ස්කි පසේල මහතායි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>31</day>
    </date>
    <link>http://www.dinamina.lk/2013/10/31/_art.asp?fn=s1310319</link>
    <topic>ශ්‍රීපාලි-මතුගම ආනන්ද තරගයේ විසඳුමක් නෑ</topic>
    <author/>
    <content>අවු.13න් පහළ ක්‍රිකට් තරගාවලියේ හෙරණ ශ්‍රීපාලි විදුහල හා මතුගම ආනන්ද ශාස්ත්‍රාල විදුහල අතර පැවැති තෙවැනි කොටසේ තරගය ජය පරාජයෙන් ‍තොරව නිමාවට පත්විය.ශ්‍රීපාලි ක්‍රීඩාංගණයේදී පැවැති තරගයේ පළමුව පන්දුවට පහරදුන් ආනන්ද ශාස්ත්‍රාල පිල පළමු ඉනිමේදී ලකුණු 119කට දැවී ගිය අතර පිළිතුරු ලෙස ශ්‍රීපාලි පිල එක් කඩුල්ලකට ලකුණු 55ක් රැස් කළේය.ආනන්ද ශාස්ත්‍රාලය ප්‍රථම ඉනිම-119 ඊ‍.ඒ.තෙවරප්පේරුම 27, එම්.අයි.ඩී.මද්දුමගේ 21 (සදරු චමත් 8/3, ඩිනුව අනුපමාල් 10/3)ශ්‍රීපාලි ප්‍රථම ඉනිම-55/1 සුරේෂ් කෞෂාන් 30, චමත් චමුපති 18 (අංජන 4/1).</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>31</day>
    </date>
    <link>http://www.dinamina.lk/2013/10/31/_art.asp?fn=s13103110</link>
    <topic>15-15 ක්‍රිකට් ආසියානු මුල් පුටුව රෝහිනීට</topic>
    <author/>
    <content>ඉන්දීය ඕවර 15-15 ක්‍රිකට් සංගමයේ මූලිකත්වයෙන් ආරම්භ කළ ආසියානු 15-15 ක්‍රිකට් සංගමයේ සභාපතිනිය ලෙස ශ්‍රී ලංකා ආදි ක්‍රිකට් ක්‍රීඩිකා රෝහිනී ප්‍රනාන්දු පත්කර ඇත. ඇය කොළඹ දිස්ත්‍රික් කාන්තා ක්‍රිකට් සංග‍මයේ සභාපතිනියද වේ.මෙරට කාන්තා ක්‍රිකට් ආරම්භක අවධියේ බිහිවු දක්ෂ ක්‍රීඩිකාවක වන ඇය නොමැඩ්ස් ක්‍රීඩා සමාජයේ ක්‍රිකට් නායිකාව ලෙස කටයුතු කළ අතර තවත් ක්‍රීඩා සමාජ කිහිපයකටම ක්‍රීඩා කළාය.ආසියානු 15-15 ක්‍රිකට් සංගමයේ සාමාජිකයන් ලෙස ශ්‍රී ලංකාව හා ඉන්දියාවට අමතරව පාකිස්තානය, බංග්ලාදේශය, භූතානය, නේපාලය හා මාලදිවයිනද ඇතුළත්ව තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>31</day>
    </date>
    <link>http://www.dinamina.lk/2013/10/31/_art.asp?fn=f1310311</link>
    <topic>ජනාධිපතිතුමා මට මේ තනතුර දුන්නේ බැබලෙන්න නොවේ ජනතාවට සේවය කරන්නයි</topic>
    <author>සාකච්ඡා කළේ පත්මසේකර නිශ්ශංක</author>
    <content>වාමාංශික දේශපාලනයෙන් 1987 පළාත් සභාවට පැමිණි වයි. ජී. පද්මසිරි නම් කෘතහස්ත දේශපාලනඥයා අතිගරු ජනාධිපති මහින්ද රාජපක්ෂ මැතිතුමාගේ රජයට සහය දැක්වීමට එක්වූයේ සබරගමුව පළාත් සභාවේ සිටියදීමය. ඔහු පසුගියදා කෘෂිකර්ම නියෝජ්‍ය අමාත්‍ය ධූරයෙන්, ලැබූ වරම රටේ ඉදිරි සංවර්ධනයට කෙබඳු මෙහෙවරක නිරත වන්නේද යන්න සිදුකළ සාකච්ඡාවයි මේ.ඔබතුමාගේ දේශපාලන ගමන් මග පිළිබඳව කෙටියෙන් කතා කළොත්?මම 1987 ලංකා සම සමාජ පක්ෂයෙන් දේශපාලනයට පිවිසියේ අනේක අප්‍රමාන බාධක කම්කටොලු අතරේ. එදා ප්‍රජාතන්ත්‍රවාදී අරගලයක් නිසා අපට කිංස්ලි ඇටන්වල සහෝදරයා අහිමිවුණා. ඒ වේදනාව හිතේ දරාගෙන බිංදුවේ ඉඳලා දේශපාලන ගමන ආරම්භ කළා. පළමුව සබරගමුව පළාත් සභාවට තරග කරලා මන්ත්‍රීවරයෙක් ලෙස වාමාංශික දේශපාලනයේ අසුනක වාඩිවුණා.එතනින් ඇරඹුණ ගමන්මග පළාත් සභා අමාත්‍ය ධුරයක් ලබාගන්න තරම් මම භාග්‍යවන්තයෙක් වුණා. පසුව අතිගරු ජනාධිපතිතුමාගේ දේශපාලන පරිනතභාවය සහ එතුමාගේ පාලන තන්ත්‍රය පිළිබඳව මගේ හදවතේ පිරුණු ගෞරවය තුළ එතුමාගේ රජය ශක්තිමත් කරන්න මට දායක වෙන්න පුළුවන් හැම පැත්තකින්ම දායක වුණා. මම ජනාධිපතිතුමාගේ දැක්ක සුවිශේෂී දක්ෂකම තමයි මේ රටේ සියලු දේශපාලන පක්ෂ සමඟ, නායකයන් සමඟ කරන දේශපාලන වැඩපිළිවෙළ. වෙන කිසිම නායකයකුට කරන්න බැහැ.ඔබතුමාට මෙවර නියෝජ්‍ය අමාත්‍යධුරයක් ලැබෙන බව කලින් දැනගෙන සිටියාද?කොහෙත්ම නැහැ. දිවුරුම් දෙන්නේ හෙට කියලා රාත්‍රී අටට පමණ ජනාධිපති කාර්යාලයෙන් දුරකථන ඇමතුමක් ආවා. හෙට උදේ ඔබතුමාට නියෝජ්‍ය අමාත්‍යවරයෙක් ලෙස ජනාධිපතිතුමා ඉදිරියේ දිවුරුම් දෙන්න තියෙනවා, සූදානම් වෙලා එන්න කියලා.එතකොට මොකක්ද හිතුනේ?හිතාගන්න බැරි සන්තෝෂයක්. ඒත් මම කෘෂිකර්ම නියෝජ්‍ය ඇමැති පදවියක් කියලා කොහෙත්ම හිතුවේ නැහැ. මම ගොවි පවුලක සාමාජිකයෙක් අදටත් මම කැත්තේ, උදැල්ලේ වැඩ කරනවා. මේ තනතුර මට මිණිකිරුලක්.මොකද මට මේ රටේ සමස්ත කෘෂිකර්ම ක්ෂේත්‍රයට අතිගරු ජනාධිපතිතුමාගේ මගපෙන්වීම මත කෘෂිකර්ම අමාත්‍ය ගරු මහින්ද යාපා අබේවර්ධන මැතිතුමත් සමඟ එකට එකතු වෙලා ලොකු ගමනක් යන්න පුළුවන්. මේක කෘෂිකාර්මික රටක්. ජනාධිපතිතුමාගේ බලාපොරොත්තුව කෘෂිකර්මය නඟාසිටුවා අප රට සහලින් බතින් පිරිපුන් රටක් හැටියට පත්කිරීමයි. අද ආර්ථික කටයුතු අමාත්‍ය බැසිල් රාජපක්ෂ මැතිතුමාගේ අමාත්‍යාංශය යටතේ, දිවි නැඟුම වැඩසටහන ආරම්භ වෙලයි තියෙන්නේ, අපි හැමෝටම ලොකු ගමනක් යන්න වෙලා තියෙන්නේ.අද කෘෂිකර්මය පුරන්වෙලා යන ලකුණු නේද තියෙන්නේ?මහපොළොව අස්වද්දන්ට යන එක බොහොම සංකීර්ණ දෙයක්. මුල්ම කාරණාව තමයි මානව සම්පත් තුලින් ආකල්පමය හැඟීම් බිහිවෙන්න ඕනේ. අද බලන්ඩ යුද්ධයෙන් මුදාගත්තු ප්‍රදේශ මොන තරම් කෘෂිකාර්මික දියුණුවක් තිබෙනවාද? අපේ ත්‍රිවිධ හමුදාවේ දරුවෝ යුද සංග්‍රාමයෙන් පස්සේ වගා සංග්‍රාමයට පිවිසුන යුගයක් මේක.මානුෂික මෙහෙයුම කාලේ මේ රටේ ජීවත් වු ජනතාවට ඉලක්කයක් තිබ්බේ නැහැ. උදේ ගෙදරින් තමන්ගේ රාජකාරියකට පිටත් වුණහම හවසට ගෙදර එනකම් ජිවිතය ගැන විශ්වාසයක් තිබුණේ නැහැ. ජනාධිපතිතුමාටයි ත්‍රිවිධ හමුදාවේ රණවිරුවන්ටයි පිංසිද්ධ වෙන්න අද අපි නිදහසේ ජීවත් වෙනවා. මේ නිදහස අර්ථාන්විත කරගන්න නම් අපි වවමු රට නගමු කියන වැඩපිළිවෙළට යන්න ඕනේ. ජනාධිපතිතුමාගේ කෘෂි වගා සංග්‍රාමයට මටත් දායක වෙන්න ලැබීම මහා වාසනාවක්.ඔබතුමා ප්‍රාර්ථනා කරන කෘෂිකාර්මික රටක් ලෙස මේ රට ‍ගොඩ නැඟීම පහසු කාර්යයක් වෙයිද?පළමුව මිනිසා අතර ආකල්පමය වෙනසක් ඇතිකර ගන්න ඕනේ. ඒ ආකල්පමය වෙනස ධනාත්මක වෙන්න ඕනේ. ශරීරයට ටිකක් බරක් ගන්න ඕනේ. එතකොට නිකම්ම මුඩුඉඩම් අස්වැද්දේවි. ගොවි ජනතාවට ප්‍රශ්න ඇති. ඒ ප්‍රශ්න හඳුනාගෙන ඉත‍ා සංවේදීව පිළිතුරු සොයන්න ඕනේ.අපි දන්නවා ඔබතුමා බොහෝම සංවේදී සරල දිවිපෙ‍ෙවතක් ගෙවන දේශපාලනඥයෙක්. මේ නියෝජ්‍ය ඇමැති පදවියත් සමඟ ජනතාවට ඔබට සමීපවෙන්න තියෙන ඉඩකඩ වැසීයාවිද?කොහෙත්ම නැහැ. නියෝජ්‍ය ඇමැති පදවිය මට බැබළෙන්ට ලැබුණු ඔටුන්නක් නෙමෙයි. ජනතාවට අදට කරගෙන යන සේවාව තවත් ශක්තිමත් ලෙස පුළුල් කරලා, මුළු රටේම ජනතාවට සේවය කරන්න කියලා ජනාධිපතිතුමා ලබාදුන්න බලපත්‍රයක් පමණයි.මේ අමාත්‍යධුරයේ වැඩපිළිවෙළ යාවත්කාලීන කරගන්න මට ඉහළ දෙදෙනෙක් ඉන්නවා. ඒ තමා අමාත්‍ය මහින්ද යාපා අබේවර්ධන මැතිතුමා, ජනාධිපතිතුමා. මම මේ දෙදෙනාටම අවංකවම සේවාවක් සිදුකරනවාද යන්න චරිත සහතිකය දෙන්න ඉන්නේ මේ රටේ ඉන්න ආදරණීය ජනතාව. ඉතින් කොහොමද? මම ජනතාවගෙන් ඈත්වෙලා ඉන්නේ. එදා වගේම අදත් මගේ ගෙදර දොර විවෘතයි ඕනෑම පුද්ගලයකුට.ගොවි ජනතාවගෙන් චෝදනාවක් තියෙනවා තම වී අස්වැන්නට සාධාරණ මිලක් නැහැ. පොහොර නැහැ. ඔවුන්ට ගොවිතැන් කරලා ජීවත් වෙන්න බැහැ කියලා. මේ සිද්ධීන් මත රජය අපහසුතාවයට පත්වෙලා නේද?පොඩි අඩුපාඩු නැති තැනක් නැහැ. මේ වගේ ප්‍රශ්නවලදී රජයක් හැටියට මේ රජය ගත හැකි උපරිම ක්‍රියාමාර්ග අරගෙන සහන සලසලා තියෙනවා. ඒත් කවුරුවත් හිතන්නේ නැහැ පොහොර සහනාධාරවලින් මේ රටේ ආර්ථිකයට මොන තරම් බලපෑමක් සිදුවෙනවාද කියලා. ඒවා ගැන කිසිකෙනෙක් කතා කරන්නෙත් නැහැ. නමුත් නිකංදෙන හැමදෙයම රජය ජනතාවට අනිවාර්යයෙන් දිය යුතුයි කියලා, යම් ආකල්ප දරන අය මේ වගේ සිද්ධීන් ඉස්මතු කරලා සටන්පාඨ නිර්මාණය කරනවා.ජනතා විමුක්ති පෙරමුණත්, එක්සත් ජාතික පක්ෂයත් ආණ්ඩුවට චෝදනා කරනවා, මැති ඇමැතිවරුන්ගෙන් පිරුණු රජයක් මිස රටේ ආර්ථික වර්ධනයට පාර කපන ආණ්ඩුවක් නෙමෙයි කියලා.මෙතන තියෙන්නේ ඔය පක්ෂ දෙකේම පැහැදිලි ඊර්ෂ්‍යාවක් පමණයි, ජනතාවට යූ. ඇන්. පී. ආණ්ඩුවක්, ඕනෙනම් ජනතා විමුක්ති පෙරමුණේ ආණ්ඩුවක් ඕනේනම්, ඔය ආණ්ඩු දෙකම පත්කරගන්න පසුගියමැතිවරණ ඉතිහාසය තුළ ඕනතරම් අවකාශ තිබුණනේ. මේ ආණ්ඩුව හරහා ජනතාවට ඵලදායි සේවාවක් කිරීමේ අවකාශය බිහිකරන්න තමයි ඔය නියෝජ්‍ය අමාත්‍යවරු සියලුදෙනාම පත්කළේ. ඔය පක්ෂ දෙකට මට කියන්න තියෙන්නේ රට යන ගමන් මගට ආශිර්වාද කරනවා විනා ඔය සටන්පාඨ කියලා ජනප්‍රිය වෙන්න බැහැ ජනතාව අතරේ. අද ජනතාව තෝරාගෙන ඉවරයි යායුතු මග.‍‍පොදු රද මඩුළු සමුළුව තවත් නොබෝ දිනකින් අප රටේ පවත්වන්න සියලු කටයුතු සූදානම් වෙලයි තියෙන්නේ. මේ පිළිබඳව ඔබතුමා දරන මතය...?අප දිනු නිදහස පිළිබඳව කොටි හිතවාදී බලවේග තවමත් ජාත්‍යන්තරයේ ඉඳලා හොල්මන් කරනවා. අද යුද ගැටුම් නැහැ. ඒත් මතවාද ගැටුම් පවතිනවා. ඒ මතවාදවලට හොඳම විසඳුම මේ පොදු රාජ්‍ය මණ්ඩල නායකයන්ගේ සමුළුවයි. ඒ රාජ්‍ය නායකයින්ට සියැසින් දැකගන්න හැකිවේවි උතුරු නැඟෙනහිර සංවර්ධනය. අනෙක එල්.ටී.ටී.ඊ. සාමාජිකයින් පුනරුත්ථාපනය කරලා ඔවුන්ගේ ආර්ථිකය නගාසිටුවන්න රජය කරන වැඩපිළිවෙළ, මේ සියල්ලක්ම අනවබෝධයෙන් කේලම් කියන පිරිස්වලට හොඳම පිළිතුර තමයි මේ සමුළුව. ඒ නිසා රටේ ඉදිරි සංවර්ධනයේ හැරවුම් ලක්ෂයේ සංකේතාත්මක ගමන එදාට ඇ‍රඹෙනවා.කෑගල්ල දිස්ත්‍රික්කයේ ජනතා ප්‍රශ්නවල උග්‍රකම අපිට දකින්න ලැබෙන්නේ ඒ ඒ දේශපාලනඥයන්ගේ කාර්යාලවල, නිවාසවල දිනෙන් දින වර්ධනය වන ජනකොටසත් සමඟ ඇතිවන අප්‍රසාදය. ඇයි මෙහෙම වෙන්නේ?කවමදාකවත් ජනතා ප්‍රශ්න විසඳලා ඉවර කරන්න බැහැ. විවිධාකාර ජනතා ගැටලු තමයි මතුවන්නේ. මේ පෝලිම්වල සැබෑ තත්ත්වය විමර්ශනය කළොත්, වැටමායිම්වලටත් දේශපාලනඥයෝ හම්බ වෙන්න එනවා. එහෙමත් නැතිනම්, නීතියෙන් කරගන්න තියෙන දේවල්වලටත්, නිලධාරින්ට තමන්ට ගිහිල්ලා කතා කරලා කරගන්න පුළුවන්දේටත්, දේශපාලනඥයා හමුවීම අද සුපුරුදු සිරිතක් වෙලා. ඉතින් මේ පෝලිම් නැතිවෙන්නේ නැහැ. ඕකයි ඇත්ත.ඔබතුමා හිතනවාද? මේ රටේ කෘෂිකර්මාන්තය නගාසිටුවන්න ඔබ අමාත්‍යාංශයට පමණක් මේ කාර්ය කළ හැකියි කියලා?කොහෙත්ම නැහැ. අපට වාරිමාර්ග දෙපාර්තමේන්තුව, ගොවිජන සේවා දෙපාර්තමේන්තුව, සුළු අපනයන භෝග දෙපාර්තමේන්තුව ඇතුළුව කීනොකී සියලු අමාත්‍යාංශවල සහයෝගය අවශ්‍ය වෙනවා. ඒ වගෙමයි මේ රටේ සියලු කෘෂිකර්ම ආයතනවල පුහුණු ආයතනවල සහයෝගය අත්‍යවශ්‍ය වෙනවා. තනියෙන් මේ ගමන යන්න බැහැ.මේ වනවිට මේ රටේ කෘෂිකර්ම ආයතනවල සේවක ප්‍රශ්න, භෞතික ප්‍රශ්න තියෙනවා. මේවාට විසඳුමක් නොදී ඔබ බලාපොරොත්තු වෙන සේවක සහයෝගය බලාපොරොත්තු වෙන්න බැහැ නේද?ඇත්තෙන්ම මම බොහොම රුචිකත්වයෙන් අමාත්‍ය මහින්ද යාපා අබේවර්ධන මැතිතුමාත් එක්ක ඉන්නේ. එතුමාගේ සවන් යොමු කිරීමේ ගුණය ඉතා ඉහළයි. මට එතුමාත් එක්ක කතා කරන්න පුළුවන්. මේ රටේ සෑම ජනකොටසක්ම සන්තෝසෙන්, සතුටින් ජිවත්වෙන්න ආසයි. ඒ සතුට, සැනසීම, මගෙන් යම් සේවාවක් බලාපොරොත්තු වෙන පුද්ගලයෙක් තෘප්තිමත්ව ලබාගෙන ඔවුන්ගේ ජීවිත යහමගට යනවානම් මම එතනදී සතුටුවෙන දේශපාලනයක් මගෙන් ඉටුවූවානම්, ඒදේ තමයි මගේ දේශපාලන ගමනින් බලාපොරොත්තු වෙන ලොකුම ප්‍රතිලාභය සහ සතුට. .</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>31</day>
    </date>
    <link>http://www.dinamina.lk/2013/10/31/_art.asp?fn=f1310312</link>
    <topic>ශ්‍රාවක සිත් සුවපත් කරන්නේ සුභාවිත ගීතයයි</topic>
    <author>සටහන සමදරා ජයසිංහ</author>
    <content>ආදරයටත්, විරහවටත් විවිධ අර්ථකථන දෙමින් .ගීත නිර්මාණය වෙද්දී , ආදරය කළ ඇගේ හිත, දහඅට වංගුවට සම කළ ඔහු ගායන ශිල්පී කුමා අත්තනායක.“එක හිත නැති ඇගේ හිතත් දහ අට වංගුව වාගේ” ගීතයෙන් ජනප්‍රියත්වයට පත් වූ ඔහු, සිය නවතම ගී නිර්මාණ එකතුව එළිදැක්වීමට සූදානම් ය. “සෙ‍ෙනහසක් ලොව තියේනම්” ගී තැටිය සමඟ නොවැම්බර් 2වැනි දා සවස 2.30ට බෙන්තොට ගාමිණී ජාතික පාසල් ශ්‍රවණාගාරයේදී ඔබ හමුවන කුමා අත්තනායක , මෙවර රසමංජරී සමඟ මෙසේ කතාබහට එක්විය.“සෙනෙහසක් ලොව තියේනම්” කතා කරමු ඒ ගැන...මේ මගේ දෙවැනි ගී නිර්මාණ එකතුව. 2003 වසරේදි මගේ පළමු ගීත නිර්මාණ ඇතුළත් කැසට්පටය නිකුත්කළා. ඉන් වසර 10කට පසුවයි මේ නවතම ගී නිර්මාණ කිහිපය එළිදක්වන්නේ. මෙහි සියලුම ගීත සඳහා පද රචනා කර තිබෙන්නේ තලාවේ සංඝරතන හිමියන් විසින්. සංගීතය අශෝක කෝවිලගේ සහ රන්ජන් තිලක් පීරිස් යන සංගීතඥයන් විසින්.සෙනහසක් ලොව තිබේනම්, සුභා භෙරණි, ජීවිතේ සුන්දරයි, ගං තෙරෙහි මුණගැසී ඇතුළු නව නිර්මාණ 12ක් මෙහි ඇතුළත්. සුභාවිත ගීතයට ඇලුම් කරන රසික රසිකාවියන්ට මෙය සොඳුරු අත්දැකීමක් ගෙන දේවි. ඒ නිසා සැම දෙනාටම මම විවෘත ඇරැයුමක් කරනවා නොවැම්බර් 2දා බෙන්තොට ගාමිණී ජාතික පාසල් ශ්‍රවණාගාරයට පැමිණ මේ සොඳුරු මොහොතට එක්වන ලෙස.ඔබේ සංගීත දිවි ම‍ඟේ ආරම්භය පිළිබඳ යමක් සඳහන් කළහොත්?මගේ ගම අනුරාධපුරය . පාසල් අධ්‍යාපනය ලැබුවේ දුටුවැව මහ විදුහලෙන්. පසුව උසස් අධ්‍යාපනය ගලෙන්බිඳුණු වැව සහ කැකිරාව මධ්‍ය මහා විද්‍යාලයෙන්. 1994 දී ජාතික තරුණ සේවා සභාවට සම්බන්ධ වන්න අවස්ථාව ලැබුණා. එහිදී ගායනය සහ නිවේදනය පිළිබඳ හැදෑරීමට අවස්ථාව ලැබුණා.ඒ කාලවකවානුවේදී “පැදි නදිය” සඳහා කවි ගායනා කිරීමට රජරට සේවයට සම්බන්ධ වුණා. ඒත් එක්කම “නව නිර්මාණ ගී වැඩසටහනට ගීත ගායනය සඳහා අවස්ථාව ලැබුණා. මෙතැනින් තමයි මගේ කලා ජීවිතයේ ආරම්භය සිදු වුණේ.කුඩා අවධියේ ඉඳන්ම සංගීතයට විශේෂ ලැදිකමක් මා තුළ තිබීම නිසා, අභියෝග, බාධක මැඩගෙන ඉදිරියට යන්න මා තුළ විශාල අධිෂ්ඨානයක් තිබුණා. ගමේ ඉඳන් අහඹු ලෙස කොළඹට ආව මට, රඹුකන සිද්ධාර්ථ හිමියන් හමුවීම මගේ ගමන් මගේ සුවිශේෂි කඩඉමක්.උන්වහන්සේ මගේ කටහඬ අහලා මාව දිරිමත් කළා. ඒ අවස්ථාවේ තමයි දහඅට වංගුව මාගේ ගීතයේ නිර්මාණකරුවා වන අශෝක කෝවිලගේ හමුවන්නේ. ඉන් අනතුරුව ඔහුගේ නයගරා සංගීත කණ්ඩායමටත් සම්බන්ධ වන්න මට අවස්ථාව ලැබුණා.ඔබ සංගීත ක්ෂේත්‍රයට පැමිණ වසර ගණනාවක් ගතවුණත් , ඔබේ නිර්මාණ සීමිතයි නේද?මේ වන විට මම ගීත 25ක් පමණ ගායනා කර තිබෙනවා. ඒ සෑම ගීතයක්ම ජනප්‍රිය නූනත්, දහඅට වංගුව වාගේ යන මගේ පළමුවැනි ගීතයෙන්ම ජනප්‍රිය වීමට ලැබීම මාලද භාග්‍යයක්.දහඅට වංගුව ගීතය වේග රිද්මයේ සංගීතයට සමීපයි. සෙනෙහසක් ලොව තිබේ නම් තැටියේ ගීත මීට මදක් වෙනස් නේද?දහඅට වංගුව ගීතයට වඩා හාත්පසින් වෙනස් ශෛලියක් තමයි අලුතින් නිර්මාණය කළ ගීතවල තිබෙන්නේ. මගේ කටහඬට ගැලපෙන ලෙස ශාස්ත්‍රිය සංගීත යොදා නිර්මාණය කළ මේ ගීත සියල්ලම මවුගුණ හා පියගුණ ගීත හා විවිධ තේමාවන් ඔස්සේ සමාජයට හොඳ පණිවිඩයක් ලබා දිය හැකි සුභාවිත ගීත‍.ඔබේ හඬ සංගීත ක්ෂේත්‍රයේ සිටින ප්‍රවීණ සංගීතවේදියෙකුගේ හඬට බොහෝ දුරට සමානයි. එහි කිසියම් අනුකරණය කිරීමක් තිබෙනවාද?මම කිසිදු ශිල්පියෙකුව අනුකරණය කරන්නේ නැහැ‍. නමුත් මගේ හඬ බොහෝ දුරට අමරදේව සූරීන්ගේ හඬට සමානයි කියලා බොහෝ දෙනා පවසා තිබෙනවා. අමරදේව සර් නිසා මගේ ජීවිතය ගොඩක් වෙනස් වුණා. මගේ ජීවිතයේ එක්තරා තැනකදී මම පසුබෑමට ලක්වුණා. මානසිකව වැටුණා. එතැනදී මට පන්නරය හා ශක්තිය ලැබුණේ අමරදේව සූරීන්ගේ කටහඬ. මම එතුමාට අදටත් ගරු කරනවා.ඔබටම කියා ශෛලියක් තිබිය යුතුයි කියා සිතනවාද?ඇත්තටම ඕනෑම කලාකරුවෙකුට කිසියම් අනන්‍යතාවයක් තිබෙනවා. මගේ හඬ අනුව මට ගැළපෙන ශෛලියක් තිබෙනවා. එය හඳුනාගෙන යමක් නිර්මාණය කරනවානම්, එය සාර්ථක වනවා. ගීතයකින් විය යුත්තේ ආනන්දයෙන් ප්‍රඥාවට ගෙනයාම. ඒ නිසා මගේ වැඩි කැමැත්ත තිබෙන්නේ කලබලකාරී, ඝෝෂාකාරී සංගීතයට නෙමෙයි. ඕනෑම අයෙකුගේ හිත සුවපත් කළ හැක්කේ සුභාවිත සංගීතයටයි.වර්තමානයේ බිහිවෙන ගීත පිළිබඳ යම් අපහැදීමක් තිබෙනවාද?විශාල අපහැදීමක් නම් නැහැ. ඒත් අද උත්තරීතර කලාව වාණිජකරණයට යට වෙලා කියලා නම් ඇතැම් අවස්ථාවල හිතෙනවා. අද තාරුණ්‍යය හරි දක්ෂයි. ඒත් ඇතැම් අය කරන ගීත නිර්මාණ පිළිබඳ අපට සෑහීමකට පත්වන්න බැහැ.මොනවා හෝ වචන ටිකක් දලා විෂුවල් එකක් දාලා ගීතයක් සමාජගත කරනවා කියන්නේ ඒක කලාවට කරන අගෞරවයක්. ගීතයක් නිර්මාණය වගේම ගායනයත් සංයමයකින් කළයුතුයි. වේග රිද්මය වුණත් අර්ථාන්විත විය යුතුයි. අපේ ප්‍රවීණ වේග රිද්ම ගායන ශිල්පීන් වන නිහාල් නෙල්සන්, එම්. එස්. ප්‍රනාන්දු වැනි අයගේ ගීත වේග රිද්මයේ වුණත්, අර්ථවත් වචන එහි තිබුණා. අද තත්ත්වය බොහෝදුරට වෙනස් වෙලා..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>31</day>
    </date>
    <link>http://www.dinamina.lk/2013/10/31/_art.asp?fn=f1310313</link>
    <topic>රියැලිටි දැන් ඇති</topic>
    <author>මහේෂි කෝෂිලා</author>
    <content>විවිධ ‍ක්ෂේත්‍ර ගණනාවක අත්දැකීම් ලබමින්, නිසඟයෙන් ලැබූ තම හැකියාවන් ප්‍රගුණ කරගනිමින් , ශ්‍රී ලාංකේය සංගීතයේ “සිංහල ඔපෙරා ගායිකාව” නමින් පිදුම් ලබන්නට සමත්කමක් දැක්වූ ඇය, ගායන ශිල්පිනියක්, රංගන ශිල්පිනියක්, කථිකාචාර්යවරියක් යන භූමිකා ඔස්සේ සිය දස්කම් අප හමුවේ විදහා දක්වා හමාර ය. පසුගියදා පැවැති 2013 රාජ්‍ය සංගීත සම්මාන උළෙලේදී වසරේ විශිෂ්ටතම ගායිකාවට හිමි සම්මානයෙන් පිදුම් ලැබීමට වාසනාවන්ත වූ ඇය, ඉන්දිකා උපමාලි නම් ගායන ශිල්පිනිය යි.“තුමුල සම‍ෙනාල පෙනි පෙනී ජීවිතේ මහගිරි දඹේදී පාර වැරැදි මංමුලා වූ ලිහිණි අක්කේ...”ඉතිං අපි කතා කරමු මේ ගීතය නිර්මාණය වූ ආකාරය පිළිබඳව...මම විශ්වාස කරනවා ගීතය තුළින් ලොකු සමාජ මෙහෙවරක් කළ හැකියි කියලා. නමුත් වර්තමාන ගීත කලාව තුළින් ලොකු සමාජ මෙහෙවරක් ඉටු වන බව පෙනෙන්නට නැහැ. විශේෂයෙන් මම ඇතුළුව අපේ තරුණ පරම්පරාව අතින් ලාංකේය සුභාවිත ගීතය ආරක්ෂා කරගන්න යම්කිසි මෙහෙවරක යෙදෙනවා දැකීම දුලබයි. එමෙන්ම අපට තියෙන විශාලම ප්‍රශ්නය තමයි ඇයි අපේ ගීත මාධ්‍ය හරහා විකාශය නොවන්නෙ? විකාශය වෙනව නම් ඒ කුමන ගීතද? යන්න.සංගීතය අතින් සහ පද රචනය අතින් අද කිසිම වටිනාකමක් නැති අරුත්සුන්, පෞද්ගලිකව මුදල් ඉපැයීමේ පරමාර්ථයෙන් නිර්මාණය වන ගීත තමයි මාධ්‍ය මගින් විකාශය වනවා දකින්න ලැබෙන්නෙ. මෙකී වටපිටාව තුළ මේ ගීතයේ පද රචකයා වන අසංක රුවන් සාගරත්, සංගීත අධ්‍යක්ෂකවරයා වන ජානක ෆොන්සේකාත්, මමත් “ගීතය මගින් සමාජ මෙහෙවරක් ඉටුවිය යුතුයි” යන ඒකමතික තීරණේ එල්බී සිටියා. එහි ප්‍රතිඵලයක් ලෙස මෙකී ගීතය නිර්මාණය වුණ බැව් පැවසිය හැකියි.මේ ගීතය තුළින් ඔබට වසරේ විශිෂ්ටතම ගායිකාවට හිමි සම්මානය ලැබීම පිළිබඳව යමක් පැවසුවහොත්?වසරේ විශිෂ්ටතම ගායිකාවට හිමි සම්මානයට පාත්‍රවීම පිළිබඳව විශාල වටිනාකමක් වගේම වගකීමකුත් පැවරෙන බව කිවයුතුයි. මේ ගීතය මාධ්‍ය මගින් විකාශය වුණත් නොවුණත් කෙදිනක, කවුරුන් හෝ කෙනකුගේ රසවින්දනයට පාත්‍ර වේ යැයි යන අදහස පෙරදැරි කරගෙන පසුගිය වසරේ නිර්මාණය වූ මේ ගීතය මේ වසරේ ඇගැයීමට පාත්‍රවීම පිළිබඳව මට විශාල සතුටක් ඇති වෙනවා.මේ ගීතයේ අරුත පැවසුවහොත්...පුරාවෘත්ත කතාවක් පදනම් කරගනිමින් මෙය නිර්මාණය වුණ බව පැවසුවොත් මා නිවැරැදියි. සිරිපා කරුණා කරන ගමන් මාර්ගයේ පිහිටි “ලිහිණි අම්බලම” යන ස්ථානය හා බැඳුණු කතා පුවත මේ ගීතය නිර්මාණයේදී ඉවහල් වුණා. ඒ වගේම මේ සමාජය විසින් කාන්තාව සූරාකෑමට ලක් කිරීමත්, බෞද්ධ දර්ශනයත් මෙහි අන්තර්ගත වෙනවා.ඔබ ගායන ශිල්පිනියක් පමණක් නොවෙයි: රංගන ශිල්පිනියක්, කථිකාචාර්යවරියක් යන අංශයන්හිත් නියැළෙනවා. මේ භූමිකාවන් අතුරින් ඔබ වඩාත් ඇල්මක් දක්වන්නේ...ගායිකාවක්, රංගන ශිල්පිනියක් යන භූමිකාවන්හි මම නිරත වන්නේ වෘත්තියක් ලෙස නොවෙයි. ගායිකාවක්, රංගන ශිල්පිනියක් ලෙස බොහෝ දුරට නිදහස අවශ්‍ය වෙනවා; මට අවශ්‍ය නිර්මාණයන්ට සම්බන්ධ වීමට සහ අනවශ්‍ය දෙයින් බැහැර වීමට. ඒ සඳහා පෞරුෂත්වයක් ගොඩනගා ගැනීමට හැකි වී තිබෙන්නේ කථිකාචාරිනියක් යන භූමිකාව තුළින්. ඒ වගේම එය මගේ වෘත්තියද වෙනවා. එබැවින් මම ඒ භූමිකාව වෙත වැඩි ඇල්මක් දක්වනවා.හිටපු විනිශ්ච මණ්ඩල සාමාජිකයකු ලෙස වර්තමානයේ පවතින රියැලිටි (Reality) වැඩසටහන් රැල්ල පිළිබඳ ඔබගේ හැඟීම...පළමුව කියන්න අවශ්‍යයි මම හිටපු එම රියැලිටි වැඩසටහන වෙනත් ආරකින් ගොඩනගපු තරුණ වාදකයන්ට අත දෙන වැඩසටහනක් ‍බව.නමුත් වර්තමානයේ පවත්වන රියැලිටි වැඩසටහන්වල මුල්කාලීනව පැවැති සාර්ථකත්වය දැකීම දුලබයි. වර්තමානයේ පවතින රියැලිටි වැඩසටහන් තුළින් තරුණ පරම්පරාවට අත දීමක් ‍නොව ඔවුන්ගේ හැකියාවන් මොට කිරීමක් සිදු කරන බවක් මට දකින්න ලැබෙනවා. ඒනිසා ‘රියැලිටි වැඩසටහන් දැන් හමාර කළොත් හොඳයි’ යන මතයේ මම සිටිනවා.මම මේ ප්‍රකාශය සිදු කරන්නේ ඔවුන්ගේ හැකියාවන් අගය නොකිරීමටවත්, ඔවුන්ට අත නොදීමටවත්, ඔවුන් මේ ‍ක්ෂේත්‍රයට පැමිණීම නතර විය යුතුයි යන කුහක අදහසකින්වත් නොවෙයි. මෙම වැඩසටහන් මගින් අපට සිටින දක්ෂ නිර්මාණකරුවන් පිරිසක් අහිමි වන බව මට පෙනී යනවා. ඔවුන් නිසඟයෙන්ම අරන් එන පුදුමාකාර හැකියාවන් තුළින් අනාගතයේදී බිහි වීමට සිටිනා දක්ෂ නිර්මාණකරුවෙක් මෙම වැඩසටහන්වලට සහභාගී වීම තුළින් අපට අහිමි වෙන බව කිවයුතුයි.ඔබ කලා දිවියේ මේ තාක් පැමිණි ගමන් ම‍ඟේදී කේමදාස මාස්ටර්ගෙන් ලැබූවා වූ අධ්‍යාපනය රුකුලක් වූ ආකාරය පිළිබඳ සඳහන් ක‍ෙළාත්...මම සෞන්දර්ය කලා විශ්වවිද්‍යාලයේ විධිමත් අධ්‍යාපනයක් හදාරන අතරේ එයින් සම්පූර්ණයෙන් පරිබාහිරව, මාස්ටර්ගේ අධ්‍යාපනය තුළින් ලබපු දැනුම සහ අත්දැකීම් සම්භාරය පිළිබඳව මට වචනයෙන් විස්තර කළ නොහැකියි. මට මාව සොයා ගැනීමට හැකි වූවා නම් ඒ මාස්ටර් යටතේ ලබපු පන්නරය නිසා බැව් මට කිවහැකියි. මාස්ටර්ගෙන් ඒ දැනුම නොලැබුවේ නම් මාගේ ඉදිරි ගමනක් දක්නට නොලැබේවි කියා මා විශ්වාස කරනවා.වර්තමාන සංගීත ක්ෂේත්‍රය පිළිබඳ ඔබ දරන ආකල්පය කුමක්ද?“ගීතය” යන්න සංගීත ක්ෂේත්‍රය යනුවෙන් වටහාගෙන සිටින වර්තමාන ලාංකේය සමාජය තුළින් සිම්පනි, රාගධාරී සංගීතය, ශාස්ත්‍රීය සංගීතය රසවින්දනයට ලැබෙන අවස්ථා ඉතාමත් විරලයි. එවැනි දෑ පැවැත්වුවත් එයට දායක වන්නේ ද එය රසවින්දනයට පාත්‍ර වන්නේ ද එක්තරා පැළැන්තියක පිරිසක් බව කිවයුතුයි.අපේ ගම් දනව්වල සිටින සාමාන්‍ය ජනතාවට, දරු දැරියන් හට මේවා රසවින්දනයට අවස්ථා නොමැති තරම්ය. මෙවැනි තත්ත්වයක් යටතේ ලාංකේය සංගීත කලාව ගීතයටම සිර වී තිබීම වරදක් ලෙස මා දකිනවා.වර්තමානයේ පවතින සමාජ ක්‍රමයට, රැල්ලට එරෙහිව නැගී සිටියොත් තමන්ට පැවැත්මක් නැති වේ යැයි අනියත බියක් අද තරුණ පරම්පරාව තුළ ඇතිවී තිබීම ඊට ප්‍රධාන හේතුවක් වි තිබෙනවා. මුදල සහ ජනප්‍රියත්වය පසුබිම් කරගෙන වත්මන් ගීත නිර්මාණය වනවා මිස සමාජයට වටිනා දෙයක් දායාද කිරීමේ පරමාර්ථයෙන් ගීත නිර්මාණය නොවන බව පැවසිය යුතුයි. ‍මම පැහැදිලිවම විශ්වාස කරනවා වර්තමාන තරුණ පරම්පරාව වල්මත් වී පැමිණෙන රැලි සියල්ලටම ගසා ගෙන යන තත්ත්වයක සිටින බව. විශේෂයෙන් වර්තමාන ගීතය “Ringing Tones” පසුබිම් කරගෙන ඒ අභිප්‍රායෙන් නිර්මාණය වන බව පැවසිය යුතුයි. ගීතය තුළින් යම් සම‍ාජ මෙහෙවරක් සිදු කළේ නම් ඒ 70, 80 දශකවල අපගේ ප්‍රවීණයින් විසින් යැයි මා විශ්වාස කරනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>31</day>
    </date>
    <link>http://www.dinamina.lk/2013/10/31/_art.asp?fn=f1310314</link>
    <topic>මම තාම ගම දාල එන්න අකමැති පොඩිත්තෙක්</topic>
    <author>සටහන-චතුරිකා ගමගේ ඡායාරූප-රංජිත් අසංක</author>
    <content>දකුණුලක ගාලු පුර කියන්නේ වියතුන්, උගතුන්, බුද්ධිමතුන් මෙන්ම විවිධ හැකියාවන්ගෙන් යුතු නිර්මාණ ශිල්පීන් බොහොමයක් දැයට දායාද කළ පුරවරයක්. අපූරු සිතුවම් හා කතාන්දර මඟින් ළමා මනසට සමීප වී සිටින සිබිල් නැන්දා එහෙමත් නැතිනම් සිබිල් වෙත්තසිංහ මහත්මියත් ගාලු පුරවරයෙන් බිහිවූ සුවිශේෂී පුද්ගලයන් අතරේ එක් තැනැත්තියකි. අද දින 85 වැනි ජන්ම දිනය සමරන ඇය 85 වසරක සොඳුරු මතකයන් සිහිපත් කළේ මේ අයුරිනි.කලා ශිල්පිනියක් ‍ෙලස මට ඉදිරියට එන්න බලපෑවේ මම කුඩා කල හැදුණු වැඩුණු ග්‍රාමීය පරිසරයයි. මගේ හැම කතාවකටම, කවියකටම පාදක වුණේ ග්‍රාමීය පරිසරයෙන් මම ලබපු අත්දැකීම්. ගමේ ගත කළ ළමා කාලය බොහොම සුන්දරයි. මේ වාගේ නිර්මාණශීලීත්වයක් ගොඩනඟා ගන්න නිදහස් මනසක් ඕනෑ.අද ළමයින්ට නැත්තෙත් ඒ දේමයි. අද ළමයින්ට වගේ නොයෙකුත් ටියුෂන් පන්ති, අන්තර්ජාල පහසුකම්, කම්පියුටර් ගේම් අපිට තිබුණේ නැහැ. අපේ ළමා කාලය හරිම සැහැල්ලුයි. අම්මා, තාත්තා කිසිම දේකට අපට බල කළේ නැහැ. දරුවකුට ළමා අවදියේ තිබිය යුතු නිදහස අපිට උපරිම අයුරින් ලබා දුන්නා.ළමා කාලය තමයි ජීවිතේ වටිනාම කාලය‍. ඒ කාලයේ ළමයින්ට විශාල නිදහසක් අවශ්‍යයි‍. අපේ පුංචි කාලේ කාලා බීලා සතුටු වුණා මිසක් වෙනත් අරමුණු, තරග තිබුණේ නැහැ. උදේට ගල් ලෑල්ලයි ගල් කූරයි අරගෙන ඉස්කෝලේ ගියා. හවස් වරුවම ගත කළේ කෙළි සෙල්ලම් කරමින් හරිම විනෝදයෙන්.අපේ ගමේ ගෙදර හරිම ලස්සනයි. පවුලේ මමත් සමඟ පස්දෙනෙක් හිටියා‍‍. මම පවුලේ දෙවැනියා. අපේ තාත්තා වෘත්තියෙන් ගෘහ නිර්මාණ ශිල්පියෙක්. ඔහුගේ ගුරුවරයා අපේ සීයා‍‍. ඔහු දක්ෂ මූර්ති ශිල්පියෙක්. අම්මා සාමාන්‍ය ගෘහණියක් වුණත් ඇය පොත්පත් කියෙව්වා.පුංචි කාලේ මම හුඟාක්ම ගැවසුණේ අත්තම්මා එක්ක. ඇය උගත් කෙනෙක් නොවුණත් ගම, රට, සමාජය පිළිබඳ ඇය තුළ හොඳ අවබෝධයක් තිබුණා.විශේෂයෙන් ජන කවි, ජන සාහිත්‍ය පිළිබඳ ඇය තුළ තිබූ දැනුම මම හිතන්නේ උගතකුටත් වැඩියි. ඒ වගේම ඇය ගහකොළ, පරිසරයටත් හරිම සමීපයි. අත්තම්මත් එක්කම ගැවසුණු නිසා මමත් ගහකොළට, පරිසරයට ආදරය කළා. පුංචි කාලේ පටන් ඒ දේවල්වල සුන්දරත්වය අත්වින්දා.ඒ කාලේ අපේ ගමේ ගෙදර සිංහල අලුත් අවුරුද්ද ජයට සැමරුවා. අවුරුදු උදාව කිට්ටු වෙනකොට අපේ අම්මලා ගෙවල් දොරවල් පිරිසුදු කරලා කැවිලි හැදුවා. මට මතකයි එක වතාවක් සිංහල අලුත් අවුරුද්ද නිමිත්තෙන් ගෙදර පිරිසුදු කරලා තියෙද්දී මම මුළු බිත්තියක් පුරාම චිත්‍රයක් ඇන්දා. මගේ මතකයේ හැටියට මම මුලින්ම ඇඳපු චිත්‍රය ඒක.පිරිසුදු කර පිළිවෙලට තිබූ බිත්තියේ චිත්‍රයක් ඇන්දට අම්මා, තාත්තගේ හිත පොඩ්ඩක් රිදුණත් ඒ අය මට මුකුත් කිව්වේ නැහැ. එදා මට කිසිවක් නොකියපු හින්දම මම ආයෙත් බිත්තිවල චිත්‍ර ඇන්දෙත් නැහැ. නමුත් පස්සෙ කාලෙදි තාත්තා මට චිත්‍ර අඳින්න අවශ්‍ය පාටකූරු, කොළ ආදිය ගෙනත් දුන්නා. මම හිතන්නේ මේ නිර්මාණ හැකියාව මට ලැබුණේ පරම්පරාවෙන්.අවුරුදු තුනේදී ගිංතොට බෞද්ධ මිශ්‍ර පාඨශාලාවට ඇතුළත් වෙලා මම අවුරුදු 8ක් පමණ වෙනතුරු එහි අධ්‍යාපනය හැදෑරුවා. අවුරුදු 8න් පස්ෙස් අපේ පවුලේ උදවිය කොළඹ ආව නිසා මටත් කොළඹ එන්න සිදුවුණා. නමුත් ගමේ තිබුණු නිදහස් ජීවිතය කොළඹදී නැතිවීම නිසා කොළඹ ඒම පිළිබඳ මගේ හිතේ නම් එතරම් කැමැත්තක් තිබුණේ නැහැ. කොළඹ ආවට පස්සේ මාව බම්බලපිටිය යහපත් එ‍ඬේරා කන්‍යාරාමයට ඇතුළත් කළා.එහි කන්‍යා සොයුරියන් යටතේ අධ්‍යාපනය හැදෑරූ මම ඉංග්‍රීසි භාෂාව මෙන්ම ඉංග්‍රීසි සාහිත්‍ය දියුණු කරගත්තා. නමුත් අධ්‍යාපනය හැර මගේ නිර්මාණශීලීත්වයට ඒ පාසලේදී ඉඩක් ලැබුණේ නැහැ. ඒ කාලේ දැනුම මිනුම තරග ආදිය පැවැත්වුණත් අද වගේ චිත්‍ර තරග තිබුණේ නැහැ. ඒ් පාසලේදී මගේ හැකියාවට ඉඩක් නොලැබුණත් සහජයෙන් මා තුළ තිබූ චිත්‍ර ඇඳීමේ, කවි ලිවීමේ හැකියාවට පසු කා‍ලයේදී හොඳ ඉඩක් ලැබුණා.මට අවුරුදු 15 විතර වෙද්දී “නවමඟ පස්වෙනි ප්‍රමාණය කියවීම් පොතට” චිත්‍ර අඳින්න කියලා මට ආරාධනාවක් ආවා. එය භාරගෙන මම චිත්‍ර ඇන්දත් ‍මවුපියන් නම් එයට එච්චර කැමති වුණේ නැහැ. නමුත් මගේ චිත්‍ර දැකපු උදවිය ඒවා අගය කරලා මට තවත් පොත් කිහිපයක චිත්‍ර අඳින්න ආරාධනා කළා.ඒ අනුව මම මාර්ටින් වික්‍රමසිංහ මහතාගේ “අපේ ගම”, නාරද හාමුදුරුවන්ගේ “සදහම් පොත්” ආදියට චිත්‍ර ඇන්දා. ඊට පස්සේ “උඩගිය බබා, කුඩ හොරා, දුවන රැවුල” ආදී ‍මගේම පොත් කිහිපයකුත් නිකුත් කළා. ඒ පොත් ළමයින් අතර ගොඩාක් ජනප්‍රිය වුණා. අද ළමයි මට කතා කරන්නේ සිබිල් නැන්දා කියලා. ගමේ ඉපදුණු හැදී වැඩුණු කෙනෙක් හැටියට “නැන්දා” යන ළෙන්ගතු නාමයෙන් ආමන්ත්‍රණය කරන එකට මම හරි කැමතියි.නිර්මාණාත්මක හැකියාව ඔපවත් වෙද්දී මම තරමක් අධ්‍යාපනයෙන් බැහැරවුණා. මම අධ්‍යාපනය හැදෑරුවේ සාමාන්‍ය පෙළ දක්වා පමණයි. උපාධි මට්ටම දක්වා අධ්‍යාපනය හැදෑරුවේ නැතත් අත්දැකීම් හා පොතපත ඇසුරෙන් මම බොහෝ දේ ඉගෙන ගත්තා. මහා ගත්කරු මාර්ටින් වික්‍රමසිංහ මහතාත් ඉගෙනගෙන තිබෙන්නේ තුෙන් පන්තියට පමණක් වුණත් එතුමා මහා ප්‍රඥයෙක් බවට පත්වුණා. ඒ වගේම මගේ නිර්මාණ කුසලතාවටත් අධ්‍යාපනය බාධාවක් වුණේ නැහැ කියලා මම හිතනවා.ඉස්කෝලේ යන කාලේ පටන්ම මම චිත්‍ර ඇඳලා පත්තරේට යැව්වා. නමුත් පාසලේ සුදු නෝනලා මම චිත්‍ර අඳිනවට අකමැති නිසා මම ඒවා යැව්වේ වෙනත් නම්වලින්. කො‍ෙහාම නමුත් මම යවන හැම චිත්‍රයක්ම පාහේ පත්තරවල පළ කෙරුණා.මම කවදාවත් හිතුවේ නැහැ ලේඛිකාවක් වෙන්න. නමුත් ඉබේම වාගේ මා ඒ තැනට ගෙන ආවා. ළමා පොත් ලියන්න මා තුළ තිබෙන්නේ පුදුම ආසාවක්. මම තවමත් ගම දාලා එන්න අකමැති පොඩිත්තෙක්. මම අදටත් පොත් ලියන්නේ වැඩිහිටියෙක් ලෙස නොවෙයි. ඒ වගේම මම සල්ලි බලාගෙන අඳින්නෙත් නැහැ. මම උත්සාහ කරන්නේ මගේ පොත්වලින් අපේ ළමා කාලයේ ලබපු අත්දැකීම් අද ළමයින්ටත් ලබාදෙන්නයි.ඒ දවස්වල මම ආනන්ද සමරකෝන් මහතාගේ ගීත ශ්‍රවණය කරන්න හරිම ආසයි. ගීත ගායනා කරන්නත් ආසාවක් තිබුණා. පාසල් යන කාලෙදි ආනන්ද සමරකෝන් මහතාගේ චිත්‍ර ප්‍රදර්ශනයක් බලන්න කලාභවනට ගිය අවස්ථාවකදී සමරකෝන් මහතා මට කිව්වා ඔය ළමයට හොඳ කටහඬක් තියෙනවා. මගේ පංතියට සහභාගී වෙන්න කියලා. ගීත ගායනයට තිබූ අසීමිත කැමැත්ත නිසා ගෙදර ගිහින් අම්මා, තාත්තාගෙන් අවසර ඉල්ලුවත් ඒකට ඉඩ ලැබුණේ නැහැ. ඒ නිසා ගායිකාවක් වීමේ සිහිනයත් එතනින් බිඳ වැටුණා.ගායනයට වගේම නර්තනයටත් මා තුළ කැමැත්තක් තිබුණා. ඒ දවස්වල ඉස්කෝලෙ ගියේ චිත්‍රසේන මහත්තයාගේ කලායතනය ළඟින්. ඒ නිසා නැටුම් ඉගෙන ගන්න ආසාවකුත් ඇතිවුණත් දෙමාපිය විරෝධය නිසා ඒ අවස්ථාවත් මගහැරුණා. නමුත් පුංචි කාලේ මම කණ්නාඩිය ඉස්සරහට වෙලා නැටුව හැටි අදටත් මතකයි.පුවත්පත් කලාවේදිනියක් වීමට ලැබීම මගේ ජීවිතේ මම ලබපු තවත් භාග්‍යයක්. මම පත්තරයට බැඳුණේ 1948දී. ඒ වෙද්දී මට වයස අවුරුදු දහනවයයි. පත්තරයකට බැඳුණු මුල්ම කාන්තාව වීමේ භාග්‍යයත් මට ලැබුණා. මම ලංකාදීප පුවත්පතේ වසර දෙකකුත්, ලේක්හවුස් ආයතනයේ වසර 28කුත්, උපාලි පුවත්පත් ආයතනයේ තවත් වසර කිහිපයකුත් කර්තෘ මණ්ඩලවල සේවය කළා. ඉස්සර ලේක්හවුස් ආයතනය අපිට ගෙදර වගේ. ඒ කාලේ ප්‍රසිද්ධ ගායක, ගායිකාවන්, ලේඛක ලේඛිකාවන් ගොඩාක් හඳුනා ගත්තා.සිළුමිණ පුවත්පතේ සේවය කරද්දී එහි කාන්තා පිටුව කළේ මම. ඒ වගේම සිළුමිණට සූත්තර පුංචා ලිව්වා. සරසවියේ සිටිද්දී කුසුමලතා නමින් කතාවක් ලිව්වා. අද එය වැඩිදියුණු කර පොතක් ලෙස මුද්‍රණය කර තිබෙනවා. කුඩා ළමයින් වෙනුවෙන් කළ බිංදු පත්තරය ආරම්භ කළෙත් මම. මගේ මහත්තයා ධර්මපාල වෙත්තසිංහ හමුවුණෙත් ලේක්හවුස් එකේදී. ඔහු එහි හිටපු කර්තෘවරයෙක්.පත්තර කලාවෙන් සම්පූර්ණයෙන් ඉවත්වූ පසු ළමා පොත් ලිවීම සඳහා මගේ මුළු කාලයම යෙදෙව්වා. දැනට මම ළමා පොත් ගණනාවක් ලියලා තිබෙනවා. මම ලියපු හැම පොතටම එක වගේ ආදරෙයි. ළමයින්ට පොත් ලියද්දී වෙනම ශෛලියක් තිබෙනවා. ළමයින්ට කියවන්න ආස හිතෙන ගීතමය රසයක් ඒවා තුළ තියෙන්න ඕනෑ. ගමේ පසුබිම, ගමේ තොරතුරු, ලාංකික සංස්කෘතිය මගේ පොත්වලින් හොඳින්ම හෙළිදරව් වී ඇති නිසා‍ පසුගිය දවස්වල ආසියානු කලාපයෙන්ම විශේෂ සම්මානයක් ලැබුණා.මගේ පොත් ශ්‍රී ලංකාවේ වගේම තවත් බොහෝ රටවල ජනප්‍රියයි. හොඳම ළමා පොත් නිර්මාණය වෙනුවෙන් මට සම්මාන රාශියකුත් ලැබිලා තිබෙනවා. මට ලේඛිකාවක් වීම වගේම චිත්‍ර ශිල්පිනියක් වීම පිළිබඳ විශාල සතුටක් තිබෙනවා. මොකද මම චිත්‍ර අඳින්නේ එක ජාතියකට, ආගමකට පමණක් නොවෙයි. මම චිත්‍ර අඳින්නේ මුළු ලෝකයටම.දිනෙන් දින එළිදකින නොයෙකුත් නිර්මාණ අතරේ සිය අනන්‍යතාවය එක ලෙසම පවත්වා ගනිමින් අලංකාර සිතුවම්, කතන්දර මඟින් ළමා මනසට යහපත් දේ ගෙන යන, සැමගේ ආදරයට ගෞරවයට පත් ආදරණීය සිබිල් නැන්දාට අපි දිගාසිරි පතමු..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>01</day>
    </date>
    <link>http://www.dinamina.lk/2013/11/01/_art.asp?fn=n1311011</link>
    <topic>මහජනතාවට හිරිහැර එපා</topic>
    <author>විජයානි එදිරිසිංහ සහ ශීලා උඩුවර</author>
    <content>මරදාන විදුලි බලවේග ධාවනාගාරයේ දුම්රිය රියදුරකුට පෙරේදා රාත්‍රියේදී (30) ඔහුගේ ගෝලයකු රාත්‍රී කෑම පැකට්ටුවක් ගෙනවිත් නොදීමේ සිද්ධියක් මුල් කොට ගෙන රියදුරෝ පනහකට ආසන්න පිරිසක් ඊයේ දහවල් වන තෙක් සේවා වර්ජනයේ යෙදී සිටියහ.මොවුන්ගේ එම වර්ජනය නිසා පොල්ගහවෙල, අඹේපුස්ස, හලාවත, රඹුක්කන, මහව ඇතුළු මගී ප්‍රවාහන දුම්රිය 16ක් ධාවනය නොවීම නිසා දිනපතා රාජකාරියට ‍යන පුද්ගලයන් සහ පාසල් දරුවන් ඇතුළු දහස් සංඛ්‍යාත පිරිසක් අතරමං වී සිටියහ. මරදාන විදුලිබලවේග ධාවනාගාර විවේකාගාරයේ රැඳී සිටි වර්ණකුල නමැති රියදුරු ඔහු‍ගේ ගෝලයාට කෑම පැකට්ටුවක් ගෙනවිත් දෙන ලෙස පවසා ඇත. ඔහු කෑම පැකට්ටුව ගෙන ඒමට පැවසුවත් ඒ සඳහා ගෝලයාට මුදල් දී නැත.ගෝලයා ඔහුගෙන් මුදල් ඉල්ලූ අවස්ථාවේ රියදුරු ගෝලයාට බැණවැදී තිබේ. ඉන් කෝපයට පත් සෙසු කම්කරුවන් මින්පසු දුම්රිය ‍ආපන ශාලාවෙන් මිස පිටතින් කෑම හෝ වෙනත් දෑ ගෙනවිත් දීමට නොහැකි බව පවසා තිබේ. අදාළ රියදුරු ගෝලයාට පවසා ඇත්තේ කැන්ටිමෙන් නොව පිටතින් කෑම ගෙන එන ලෙසය.කෑම පිටතින් ගෙන ඒමේදී කෑම සමඟ වෙනත් තහනම් දේවල්ද ගෙනඒමට සිදුවන බව ගෝලයෝ පවසති. මේ නිසා රියදුරා සහ ගෝලයාත් සෙසු කම්කරුවනුත් අතර ඇතිවූ විරෝධතාව දුරදිග ගොස් එම විදුලි බලවේග ධාවනාගාරයේ සෙසු රියදුරන්ද පෙරේදා රාත්‍රියේ සිට වර්ජනයේ යෙදී ඇත.රියදුරන් සහ ගෝලයන් යන දෙපිරිසම දුම්රිය සේවකයන් බැවින් මෙම වර්ජනය මහජනතාවට හානි නොවන පරිදි සිදු කරන්නැයි අභ්‍යන්තර රියදුරන් ප්‍රකාශ කර ඇතත් ඔවුන් එය පිළිගෙන නැත.වර්ජනයේ යෙදුණු මෙම රියදුරෝ පිටතින් රියදුරන් ලෙස සේවයට බඳවාගත් අය වෙති.ඔවුහුද වැටුප සහ අතිකාල සමඟ මසකට රුපියල් හැත්තෑපන්දහසකට වඩා වැටුප් ලබන අය වෙති. මෙම රියදුරන් වැඩි පිරිසක් දුර දුම්රිය ගමන් නොව කෙටි දුම්රිය ගමන්වල යෙදෙන අය බවද දුම්රිය දෙපාර්තමේන්තු අභ්‍යන්තර රියදුරෝ පවසති.මේ දුම්රිය වර්ජනය හරහා රියදුරන් ඉල්ලා සිටින්නේ ඔවුන්ගේ උපස්ථායක කටයුතු සඳහා කම්කරු ගෝලයන් හය දෙනකු අවශ්‍ය බවයි. සාමාන්‍යයෙන් රියදුරකුගේ විවේක වේලාවේදී විවේකාගාරයේ රැඳෙන්නේ රියදුරන් 5 - 8 අතර ප්‍රමාණයක් බැවින් ඔවුන් සඳහා ගෝලයන් හය දෙනකු යෙදීම අපහසු කරුණක් බව පවසයි.කෙසේ වුවද මෙම වර්ජනය නවත්වා ගැනීම සඳහා එහි ප්‍රධාන ඉංජිනේරු (ධාවනබල) ඩබ්ලිව්.ජී.ටී.එල්. වික්‍රමරත්න මහතා තාවකාලිකව විසඳුමක් වශයෙන් කම්කරුවන් දෙදෙනෙක් ‍‍යොදවා වර්ජනය අවසන් කරවීමට පියවර ගත් බැවින් ඊයේ දහවල් 1.30 පමණ වන විට වර්ජනය අවසන් කෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>01</day>
    </date>
    <link>http://www.dinamina.lk/2013/11/01/_art.asp?fn=n1311012</link>
    <topic>ජනසෙවණේ නිවාසවලට මුවා වී මුදල් මගඩි කළ නඩය දැලේ</topic>
    <author>චන්දිමා එදිරිමාන්න</author>
    <content>ජනසෙවණ නිවාස ව්‍යාපෘතිවලින් නිවාස ලබා දෙන බව පවසා ජනතාව රවටා මුදල් වංචා කළ කණ්ඩායමක් අත්අඩංගුවට ගැනීමට මිරිහාන පොලිසියේ වංචා විමර්ශන ඒකකය පසුගිය දා (29) සමත් වී ඇත. නිවාස ලබා දෙන බව පවසමින් ජනතාව රවටා මුදල් වංචා කරන මෙම කණ්ඩායම ගැන ජාතික නිවාස සංවර්ධන අධිකාරියේ විමර්ශන අංශයට සැලවීමෙන් අනතුරුව එම නිලධාරීන් මේ ගැන වැඩි දුර තොරතුරු සොයා බලා ඒ ගැන මිරිහාන පොලිසියට පැමිණිලි කර ඇත. ඉන් අනතුරුව පරීක්ෂණ ඇරඹූ මිරිහාන පොලිසියේ විමර්ශන අංශය සැකකරුවන් දෙදෙනකු අත්අඩංගුවට ගත් අතර මීට සම්බන්ධ තවත් පිරිසක් අත්අඩංගුවට ගැනීමට පරීක්ෂණ පවත්වමින් සිටී.මොරටුව, ලුනාව ජනසෙවණ නිවාස ව්‍යාපෘතියෙන් නිවසක් ලබාදීමට හා එක් පුද්ගලයකුගෙන් රුපියල් ලක්ෂ 20ක් ඉල්ලා ඇති බව විමර්ශනවල දී හෙළිවී ඇත. නිවාස ඇමැතිවරයාට තමන්ගේ දුක්ගැනවිල්ල කියා ලිපියක් ඉදිරිපත් කරන ලෙසටත් ඒ සමඟ රුපියල් ලක්ෂ 1 ½ක මුදලක් අවශ්‍ය බවත් වංචාව සිදු කළ කණ්ඩායම මෙම පුද්ගලයාට පවසා ඇත. එම ලිපිය භාර දී දින 16ක් ඇතුළත නිවාස අමාත්‍යවරයාගේ අත්සනින් නිවස ලබා දෙන බව පවසා ලිපියක් ලබා දෙන බවත් ඒ සඳහා රුපියල් ලක්ෂ 12 ක මුදලක් අවශ්‍ය බවත් දන්වා ඇත. මාස 6කට පසු වර්ග අඩි 650කින් යුත් නව නිවසේ යතුර භාර දී හිමිකම් පත්‍රය භාරදීමට ඉතිරි ලක්ෂ 6 ½ක මුදල අවශ්‍ය වංචාවට සම්බන්ධ කණ්ඩායම පවසා ඇති බව පොලිස් විමර්ශනවල දී හෙළිවී ඇත.මෙම සිද්ධිය සම්බන්ධයෙන් අත්අඩංගුවට ගත් සැකකරුවන් දෙදෙනා ගංගොඩවිල මහේස්ත්‍රාත් අධිකරණයට ඉදිරිපත් කර ඇත.ජනසෙවණ නිවාස හා ජනාවාස සංවර්ධන වැඩසටහන ලබා ගෙන තිබෙන සුවිශාල ජනප්‍රියත්වය හා ජනප්‍රසාදය දඩමීමා කරගනිමින් ඇතැම් වංචාකාරී පුද්ගලයන් ඉතා සුක්ෂමව ජනතාව මුලා කර මුදල් ගැරීමේ ජාවාරමක් ක්‍රියාත්මක කර ඇති බවට ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍යාංශයට හා ජාතික නිවාස සංවර්ධන අධිකාරියට විවිධ ප්‍රදේශවලින් තොරතුරු වාර්තා වී තිබුණි.ජාතික නිවාස සංවර්ධන අධිකාරිය හා නාගරික ජනාවාස සංවර්ධන අධිකාරිය සතු නිවාස ජනතාවට ලබා දෙන්නේ නම් එය සිදුකරන්නේ අතිශය විනිවිද භාවයෙන් යුතුවය. ඒ සෑම අවස්ථාවක දී ම ප්‍රසිද්ධ පුවත්පත් දැන්වීම් මගින් ඒ පිළිබඳ ජනතාව දැනුවත් කෙරේ.ඒ නිසා ජාතික නිවාස සංවර්ධන අධිකාරියේ හා ඉදිකිරීම්,ඉංජිනේරු සේවා, නිවාස හා පොදු පහසුකම් අමාත්‍යාංශයේ නම පාවිච්චි කර යම් යම් පුද්ගලයන් නිවාස ලබා දෙන බවට කරගෙන යන ප්‍රචාරයන් අසත්‍ය ඒවා බවත් කිසිවකු හෝ එවන් අසත්‍ය ප්‍රචාර සිදුකරන්නේ නම් ඒ පිළිබඳව ළගම ඇති පොලිසියට හෝ ජාතික නිවාස සංවර්ධන අධිකාරියේ කාර්යාලය වෙත 0112446566 / 0112446558 යන දුරකථන අංක ඔස්සේ දැනුම් දෙන මෙන් අමාත්‍යාංශය දන්වා සිටියි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>01</day>
    </date>
    <link>http://www.dinamina.lk/2013/11/01/_art.asp?fn=n1311013</link>
    <topic>ඖෂධ මිල පාලනයට මිල සූත්‍රයක් එයි</topic>
    <author>සන්ධ්‍යා කරුණාරත්න</author>
    <content>ඖෂධ අලෙවිය සම්බන්ධයෙන් පාලන මිල සූත්‍රයක් ලබන වසරේ සිට ක්‍රියාත්මක කිරීමට සෞඛ්‍ය අමාත්‍යාංශය තීරණය කරයි. මිල සූත්‍රය ක්‍රියාත්මක කිරීමට නිර්දේශ ඉදිරිපත් කිරීම සඳහා පංච පුද්ගල කමිටුක් ද පත් කර තිබේ. සෞඛ්‍ය ලේකම් වෛද්‍ය නිහාල් ජයතිලක මහතාගේ ප්‍රධානත්වයෙන් යුත් මේ කමිටුවට සෞඛ්‍ය සේවා අධ්‍යක්ෂ ජනරාල් වෛද්‍ය පාලිත මහීපාල, රසායනාගාර නියෝජ්‍ය අධ්‍යක්ෂ ජනරාල් වෛද්‍ය හේමන්ත බෙනරගම, වෛද්‍ය සැපයීම් අංශයේ අධ්‍යක්ෂ වෛද්‍ය කමල් ජයසිංහ, පාරිභෝගික ආරක්ෂණ අධිකාරියේ සභාපති රූමි මර්ෂුක් මහත්වරු ඇතුළත් වෙති. සෞඛ්‍ය ඇමැති මෛත්‍රීපාල සිරිසේන සහ සමූපකාර හා අභ්‍යන්තර වෙළෙඳ කටයුතු ඇමැති ජොන්ස්ටන් ප්‍රනාන්දු මහත්වරු අතර පැවැති සාකච්ඡාවේ දී මේ පංච පුද්ගල කමිටුව පත් කෙරිණි.ලබන වසරේ මුල් මාස දෙක අවසන් වීමට පෙර ඖෂධ සම්බන්ධ මිල සූත්‍රය ක්‍රියාත්මක කිරීමට පියවර ගත යුතු බව සෞඛ්‍ය ඇමැතිවරයා මෙහි දී අවධාරණය කළේය.ඖෂධ සමාගම්වලට අවශ්‍ය පරිදි විවිධ මිල ගණන් යටතේ ඖෂධ අලෙවි කරමින් මහජනතාව සූරා කෑම ගැටලුකාරී තත්ත්වයක් බවට පත්ව තිබේ.ඖෂධයක නියමිත මිලට වඩා දහදොළොස් ගුණයක් වැඩි කර ඖෂධ අලෙවි කරන මාෆියාව මඟින් රෝගීන්ට සහ සෞඛ්‍ය අමාත්‍යාංශයට විශාල බලපෑමක් එල්ල කරන බව ද ඇමැති මෛත්‍රීපාල සිරිසේන මහතා කීය.මෙවැනි පාලන මිල සූත්‍රයක් ක්‍රියාත්මක කිරීමෙන් මහජනතාවට සාධාරණයක් ඉටු කිරීම මේ වැඩපිළිවෙළෙහි අරමුණ වන බව ද ඇමැතිවරයා පැවැසුවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>01</day>
    </date>
    <link>http://www.dinamina.lk/2013/11/01/_art.asp?fn=n1311014</link>
    <topic>චෝගම් ශ්‍රී ලංකාවේ ආර්ථිකයට හොඳ තල්ලුවක්</topic>
    <author/>
    <content>ශ්‍රී ලංකාවේ පැවැත්වෙන පොදු රාජ්‍ය මණ්ඩලීය නායකයන්ගේ මහ සමුළුව විශේෂ වැදගත් තැනක් ගනී.ශ්‍රී ලංකාවේදී 1976 වසරේදී පැවැත්වුණු ලෝක නායක නොබැඳි ජාතීන්ගේ මහ සම්මේලනයෙන් පසුව මේ රට පැවැත්වෙන ප්‍රධානම සම්මේලනය මෙයයි. මෙයට රටවල් 53ක් සහභාගි වේ. විවිධ ජාතීන් විවිධ සංස්කෘතීන් සහ සමාජ ආගම් අදහන ලෝක නායකයන් එක වහලක් යටදී හමුවන්නේ සාකාච්ඡා පවත්වන්නේ මේ පොදුරඳ මඩුලු සමුළුවේදීය.සමුළුව ශ්‍රී ලංකාවේ පැවැත්වීම නිසා ලෝකයේම අවදානය මේ දිනවල අපේ රටට ලැබී තිබේ. මෙම සම්මේලනයෙන් ශ්‍රීලංකාවට ආර්ථික සාමාජික අධ්‍යාපනික හා සංස්කෘතික වශයෙන් ලැබෙන වාසී රැසකි. ලොව විවිධ සංස්කෘතින් හඳුනාගන්නට ලැබීමත් අපගේ විදේශ ප්‍රතිපත්තිවල වටිනාකම වෙනත් රට රටවලට අවබෝධ වීමත් මෙහි ඇති ප්‍රධානම වාසියකි. ශ්‍රි ලංකාව කෙතරම් මිත්‍රශීලි ආගන්තුක සත්කාරය අගය කරන සුන්දර රටක්ද යන්න ලොවට ඔප්පුකිරීමටත් මේ සම්මේලනය කදිම අවස්ථාවක් වනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>01</day>
    </date>
    <link>http://www.dinamina.lk/2013/11/01/_art.asp?fn=n1311015</link>
    <topic>මහපොළ නම් ලයිස්තුව භාරකාර අරමුදලට දෙයි</topic>
    <author>සමන්මලී ප්‍රියශාන්ති</author>
    <content>2011 අපොස උසස් පෙළ ප්‍රතිඵල මත විශ්වවිද්‍යාලවලට බඳවා ගෙන ඇති දැනට පළමු වසර අධ්‍යාපනය හදාරන සිසු සිසුවියන්ගෙන් මහපොළ ශිෂ්‍යත්වය හිමි අයගේ නාමලේඛනය විශ්වවිද්‍යාල ප්‍රතිපාදන කොමිසන් සභාව මහපොළ භාරකාර අරමුදල වෙත ලබා දී ඇත. මේ අනුව ගියවර විශ්වවිද්‍යාලවලට බඳවා ගත් සිසුන් 11300ට මහපොළ ශිෂ්‍යත්වය ලබා දිය හැකි බවට විශ්වවිද්‍යාල ප්‍රතිපාදන කොමිසන් සභාව නිර්දේශ කර තිබේ.මෙම සිසුන්ගෙන් සියයට 10ක් උසස් පෙළ විභාගයෙන් විවිධ විෂයයන්වලට වැඩිම ලකුණු ලබා ගත් කුසලතාව මත තෝරා ‍ගත් බවත් එහිදි එම සිසුන්ගේ ‍මව්පියන්ගේ ආදායම් තත්ත්වය සැලකිල්ලට නොගන්නා බවත් විශ්වවිද්‍යාල ප්‍රතිපාදන කොමිසන් සභාවේ අතිරේක ලේකම් ආචාර්ය ප්‍රියන්ත ප්‍රේමකුමාර මහතා "දිනමිණ"ට පැවසීය.මහපොළ හිමි කම් ලැබෙන ඉතිරි සිසුන් සියයට 90ක පිරිස තෝරා ගෙන ඇත්තේ රජය අනුමත කර ඇති ආදායම් තත්ත්වයන් සැලකිල්ලට ගනිමින් බවද ඒ මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>01</day>
    </date>
    <link>http://www.dinamina.lk/2013/11/01/_art.asp?fn=n1311016</link>
    <topic>කොරියානු භාෂා ප්‍රතිඵල අද</topic>
    <author>මහින්ද අලුත්ගෙදර</author>
    <content>කොරියානු භාෂා ප්‍රවීනතා විභාගයේ ප්‍රථිඵල අද (1) නිකුත් කිරීමට කොරියානු රජය පියවර ගෙන ඇත.ඒ අනුව පසුගිය 19 හා 20 දිනයන්හි කොළඹ දී පැවැති කොරියානු භාෂා ප්‍රවීනතා විභාගයේ ප්‍රථිඵල www.slbfe.lk, www.eps.go.kr සහ www.hrdkorea.or.kr යන වෙබ් අඩවි මඟින් ප්‍රකාශයට පත් කරන බව ශ්‍රී ලංකා විදේශ සේවා නියුක්ති කාර්යාංශය පවසයි.කොරියාවේ රැකියා සඳහා ශ්‍රී ලාංකිකයන් තෝරා ගැනීම වෙනුවෙන් පැවැති මේ විභාගය වෙනුවෙන් ශ්‍රී ලාංකිකයන් 20,492 දෙනෙකු පෙනීසිටි අතර එම විභාගය දින දෙකක කාලයක් කොළඹ පිහිටි මධ්‍යස්ථාන හයක දී පැවැත්විණි.කොරියානු රැකියා හා කම්කරු අමාත්‍යංශය සහ ශ්‍රී ලංකා විදේශ රැකියා ප්‍රවර්ධන හා සුබසාධන අමාත්‍යංශය අතර ඇති කරගත් අවබෝධතා ගිවිසුමට අනුව 11වැනි වරට මෙම කොරියානු භාෂා ප්‍රවීනතා විභාගය පැවැති අතර එය කොරියාවේ රැකියා හා කම්කරු අමාත්‍යාංශය, කොරියානු මානව සම්පත් සංවර්ධන සේවා ආයතනය, විදේශ රැකියා ප්‍රවර්ධන හා සුබ සාධන අමාත්‍යාංශය සහ ශ්‍රී ලංකා විදේශ සේවා නියුක්ති කාර්යාංශය එක්ව සංවිධාන කළේය.මෙවර විභාගයේදී ලකුණු 200න් අවම වශයෙන් ලකුණු 80ක් හෝ ඊට වැඩි ප්‍රමාණයක් ලබා ගත යුතු අතර කඩඉම් ලකුණු ප්‍රමාණය කොරියානු මානව සම්පත් දෙපාර්තමේන්තුව මඟින් පසුව ප්‍රකාශයට පත් කෙරෙන බවද විදේශ සේවා නියුක්ති කාර්යාංශය සඳහන් කරයි.කොරියානු රැකියා ලබාගැනීම සම්බන්ධයෙන් පුද්ගලයන් ගෙනයන ව්‍යාජ ක්‍රියාකාරකම් හේතුවෙන් තමාගේ විභාග අංකය හා ගමන් බලපත්‍ර අංකය බාහිර පුද්ගලයන්ට ලබා දීමෙන් වළකින ලෙස එම කාර්යාංශය අපේක්‍ෂකයන්ගෙන් ඉල්ලීමක් කරයි.මෙම විභාගයෙන් සමත්වන්නන්ට තමන් අපේක්‍ෂා කරන රැකියා වෙබ් අඩවියේ තමා නමින් ගිණුමක් විවෘත කළහැකි අතර ඒ සඳහා අවශ්‍ය වන්නේ ගමන් බලපත්‍ර අංකය හා විභාග අංකය පමණි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>01</day>
    </date>
    <link>http://www.dinamina.lk/2013/11/01/_art.asp?fn=n1311017</link>
    <topic>වෙල්ලාන්කුලම කැලෙන් හොරට කැපූ බුරුත දැව තොගය අත්අඩංගුවට</topic>
    <author>@ වවුනියාව උතුර සමූහ බන්දුල සෙනෙවිරත්න</author>
    <content>වවුනියාව වෙල්ලාන්කුලම කැලෑවෙන් කපා ප්‍රවාහනය කරමින් තිබූ බුරුත දැව තොගයක් වවුනියාව අඩවි වන කාර්යාලයේ නිලධාරීන් පෙරෙදා (30) අත්අඩංගුවට ගෙන ඇත.ටිපර් රථයකින් ඒ -9 මාර්ගය ඔස්සේ රැගෙන යමින් සිටිය දී රැක සිටි නිලධාරීන් අණ නොතකා ධාවනය කළ ටිපර් රථය පිටුපස කිලෝ මීටර් 15ක් පමණ ලුහු බැඳ ගොස් සැක කරැවන් සමඟ දැව තොගය අත් අඩංගුවට ගෙන තිබේසැකකරුවන් දෙදෙනකු සමඟ බුරැත කොට 20කට වැඩි ප්‍රමාණයක් මෙහි දී අත් අඩංගුවට ගත් බව නිලධාරී පවසති.යාපනය ප්‍රෙද්ශයේ පදිංචි මේ සැකකරුවන් වවුනියාව දිසා අධිකරණයට ඉදිරිපත් කිරීමෙන් පසු ලබන 6දා තෙක් රක්ෂිත බණ්ධනාගාර ගත කළ බව පැවසීය.</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>01</day>
    </date>
    <link>http://www.dinamina.lk/2013/11/01/_art.asp?fn=n1311018</link>
    <topic>පොදු රද සමුළුවට රටවල් 37ක නායකයන්ගේ පැමිණීම ස්ථිරයි</topic>
    <author>සිතාරා සේනානී සහ නුවන් කොඩිකාර</author>
    <content>මෙරට පැවැත්වීමට නියමිත පොදු රාජ්‍ය මණ්ඩල රාජ්‍ය නායක සමුළුවට රටවල් 37ක රාජ්‍ය නායකයන් පැමිණෙන බවට නිල වශයෙන් දැනුම් දී ඇති බව කැබිනට් ප්‍රකාශක, ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා පැවැසීය.පොදු රාජ්‍ය මණ්ඩලයීය සමුළුව පැවැත්වීම සඳහා තව දින ඇති බැවින් අනෙකුත් රටවල්වල නියෝජීතයන්ගේ පැමිණීම දැනුම් දීමට අවස්ථාව ඇති බව ද හෙතෙම කීවේය.පසුගිය පොදු රාජ්‍ය මණ්ඩලයීය සමුළුවට සහභාගි වූ රටවල් ප්‍රමාණයට වඩා වැඩි රටවල් සංඛ්‍යාවක් මෙවර සමුළුවට සහභාගි වන බව ද ඒ මහතා කියා සිටියේ ය.රජයේ ප්‍රවෘත්ති දෙපාර්තමේන්තුවේ ඊයේ (31) පැවැති කැබිනට් තීරණ දැනුම් දීමේ මාධ්‍ය හමුවට එක්වෙමින් ඇමැතිවරයා එසේ ප්‍රකාශ කෙළේය.මේ සමුළුවට සහභාගි වන ලෙස මෙරට අනෙකුත් පක්ෂවලට ආරාධනා කරන්නේ දැයි මාධ්‍යවේදියකු නැඟු ප්‍රශ්නයකට පිළිතුරු දුන් ඇමැතිවරයාසියලුම පක්ෂවලට හා මන්ත්‍රීවරුන්ට සමුළුවට සහභාගිවන ලෙස ඉදිරි දිනවල දී ආරාධනා කරන බව පැවැසීය.පොදු රාජ්‍ය මණ්ඩලයීය සමුළුව ලබන නොවැම්බර් 10 වන දින සිට 17 වනදින දක්වා මෙරට පැවැත්වීමට නියමිතය. මේ අවස්ථාවට පාර්ලිමේන්තු මන්ත්‍රී ඒ. එච්. එම් අස්වර් මහතා ද සහභාගිවී සිටියේ ය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>01</day>
    </date>
    <link>http://www.dinamina.lk/2013/11/01/_art.asp?fn=n1311019</link>
    <topic>පවතින පරාදීන අධ්‍යාපන ක්‍රමය වෙනස්කර රටට ගැලපෙන මිනිසුන් හදන අධ්‍යාපන ක්‍රමයක් අවශ්‍යයි</topic>
    <author/>
    <content>දැනට පවතින පරාදීන අධ්‍යාපන ක්‍රමය සම්පූර්ණයෙන්ම වෙනස් කර රටට අවශ්‍ය මිනිසුන් හදා ගැනීමට හැකි අධ්‍යාපන ක්‍රමයක් සකස් කිරීමට පියවර ගත යුතු යැයි කෝට්ටේ ශ්‍රී නාග විහාරාධිපති මාදුළුවාවේ සෝභිත හිමි නුගේගොඩ දී පැවැසීය.නුගේගොඩ ලයිසියම් විද්‍යාලයේ පැවැති පොත් පිළිගැන්වීමේ උළෙලකදී එසේ ප්‍රකාශකළ සෝභිත නාහිමියෝ ආණ්ඩුවෙන් ආණ්ඩුවට ඇමැතිවරයාගෙන් ඇමැතිවරයාට වෙනස් වෙන අධ්‍යාපන ක්‍රමයක් මේ රටේ ක්‍රියාත්මක වීම අවාසනාවක් බවත් සැළසුමක් නොමැති මේ රටේ අධ්‍යාපන ක්‍රමය රටට ගැලපෙන පරිදි සකස් කර ගැනීමේ ක්‍රියාදාමයේදී නව අධ්‍යාපන නියෝජ්‍ය ඇමැති ග්‍රේරු මහතාට විශාල කාර්යභාරයක් සිදු කළ යුතුව ඇති බව කීය.අධ්‍යාපන නියෝජ්‍ය ඇමැති මොහාන්ලාල් ග්‍රේරු මහතා ලියූ තීරු ලිපි ඇතුළත් ‍ ‘ඉස්කෝල හන්දිය’ කෘතිය විදුහල්පතිවරුන්ට හා අධ්‍යාපන නිලධාරීන්ට බෙදාදීමේ උත්සවයේ දී මේ බව ප්‍රකාශ කළ මාදුළුවාවේ සෝභිත හිමියෝ අධ්‍යාපන ක්ෂේත්‍රයේ වෙනසක් ඇති කිරීමේදී විදුහල්පතිවරුන්ගේ කාර්ය භාරය ඉතා විශාල බව කීහ. සෝභිත නාහිමියෝ තවදුරටත් මෙසේ ද කීය.දරුවා හදා ගැනීමට ගුරුවරුන් පරමාදර්ශී විය යුතුයි. ගුරුවරයාගේ ක්‍රියාකලාපය දරුවා නිතරම ආදර්ශයට ගන්නවා . නියම දෙමාපියන් මෙන් දරුවන්ට වැඩ කළ යුතුයි. නමුත් අද සියල්ල දේශපාලනීකරණය වෙලා. ගුරු මාරු සාධාරණ විය යුතුයි. වරදක් කළාම එම ගුරුවරයා තවත් පාසලකට මාරු කරලා වැඩක් නැහැ. විධිමත් ගුරු පුහුණුවක් ලබා දෙන්න ඕනෑ. ගෙදර සිට යා හැකි පාසලක් ලබාදී ගුරුවරයා තුළ යහපත් මානසික තත්ත්වයක් ඇති කළ යුතුයි.දැනට පවතින පහේ ශිෂ්‍යත්ව ක්‍රමය වෙනස් කළ යුතුයි. ශිෂ්‍යත්වය සමත් අය හොඳ පාසල්වලට යාම වෙනුවට එම විද්‍යාලයේම ඉගැනීමට අවශ්‍ය පහසුකම් දිය යුතුයි.අධ්‍යාපන නියෝජ්‍ය ඇමැති මොහාන් ලාල් ග්‍රේරු මහතාඅධ්‍යාපන ක්ෂේත්‍රයේ ඇති ප්‍රශ්න රැය පහන් කර විට විසඳා අවසන් කිරීමට හැකියාවක් නැහැ. එහෙත් මේ ක්‍රමය තුළ කොදුනාරටිය මෙන් සිටින විදුහල්පතිවරුන්ට විශාල වැඩ කොටසක් කළ හැකිය. නව අධ්‍යාපන පනතක් ගෙන ඒමට අප පියවර ගන්නවා.අධ්‍යාපනයේ ගුණාත්මකභාවය වැඩි කිරීමට පියවර ගන්නවා. ඉංග්‍රීසි උපාධිධාරීන් 1000 බඳවා ගැනීමට අයදුම්පත් කැඳවුවත් ලැබුණේ 200යි. එයින් සුදුසුකම් තිබූ 162කට පත්වීම් දුන්නත් පත්වීම භාර ගත්තේ 52ක් පමණි. නිදහස් අධ්‍යාපනයෙන් සියල්ල ලබා ගන්නා අරගල කරන අය උපාධිය ලබා වසර 3ක් වත් ගමට ඇවිත් සේවය කරන්න එන්නේ නැහැ. මේ තත්ත්වය ඉතා අසාධාරණයි.නියෝජ්‍ය විදුහල්පති විජිත් ප්‍රනාන්දු මහතා ද කතා කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>01</day>
    </date>
    <link>http://www.dinamina.lk/2013/11/01/_art.asp?fn=n13110110</link>
    <topic>මහරගම පිළිකා රෝහලට ඖෂධ සමාගම්වල නියෝජිතයන් ඇතුළු වීම සීමා කෙරේ</topic>
    <author>සන්ධ්‍යා කරුණාරත්න</author>
    <content>මහරගම ජාතික පිළිකා ආයතනයට දිනපතා පැමිණෙන පෞද්ගලික ඖෂධ සමාගම්වල නියෝජිතයන්ට රෝහල තුළට ඇතුළු වීම සීමා කරමින් නීති පැනවීමට රෝහල් පරිපාලනය පියවර ගෙන ඇත.ඒ අනුව අඟහරුවාදා, බදාදා, සිකුරාදා දිනවල දහවල් 12 සිට සවස 2 වන තෙක් එම නියෝජිතයන්ට රෝහල් භූමිය තුළ ගැවසීමට අවසර ලැබේ.එම නීතිය ඊයේ (31) සිට ක්‍රියාත්මක වන පරිදි පැනවූ බව රෝහලේ නියෝජ්‍ය අධ්‍යක්ෂ විශේෂඥ වෛද්‍ය වසන්ත දිසානායක මහතා කීය.දිනකට ඖෂධ සමාගම්වල නියෝජිතයන් 40 ක් පමණ රෝහලට ඇතුළු වීම සිදු කරන බවත් එසේ කිරීමෙන් රෝගීන්ට සහ සෞඛ්‍ය කාර්ය මණ්ඩලවලට බාධාවන් සිදු වන බවත් ඒ මහතා පැවැසීය.රෝහලට ඇතුළු වන ඖෂධ සමාගම්වල නි‍යෝජිතයන්ට ඔවුන් ඇතුළු වන වේලාව, නම, සමාගම සඳහන් කිරීම සඳහා වෙනම නාම ලේඛනයක් ද තැබීමට රෝහල් පරිපාලනය පියවර ගෙන තිබේ. ඖෂධ සමාගම්වල නියෝජිතයන් අතර පවතින තරගකාරීත්වය හේතුවෙන් රෝහල තුළ ඇතැම් විට ගැටලුකාරී තත්ත්වයන් මතු වන බවත් එවැනි අවස්ථාවන් මඟ හැරීම සඳහා මේ තීරණය ගත් බවත් වෛද්‍ය දිසානායක මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>01</day>
    </date>
    <link>http://www.dinamina.lk/2013/11/01/_art.asp?fn=n13110111</link>
    <topic>ගෝල්ඩන් කී තැන්පත්කරුවාට රුපියල් ලක්ෂයක ඇපයක්</topic>
    <author>සිරන්ජනි කුමාරි</author>
    <content>සිය රුපියල් ලක්ෂ 300ක තැන්පත් මුදල යළි ලබා දෙන ලෙස ඉල්ලමින් සෙලින්කෝ සමුහ ව්‍යාපාරයේ සභාපති ජිවක ලලිත් කුගේන්ද්‍ර කොතලාවල මහතාගේ නිවස ඉදිරිපිට උපවාසයේ නිරත වු ගෝල්ඩන් කී තැන්පත්කරුවෙකු රුපියල් ලක්ෂයක පුද්ගලික ඇපයක් මත මුදා හැරිමට කොළඹ අතිරේක මහේස්ත්‍රාත් මොහොමඩ් සහබ්දින් මහතා ඊයේ(31) නියම කළේ ය."මට නීතිඥ මහත්මයෙකු අල්ලන්න සල්ලි නැහැ, මට ගෙදර යන්න බැහැ.මම කන්නේ නැහැ,ඉඩම විකුණා ලක්ෂ 300ක මුදල ඔහුගේ තැරැව්කරුවන් මාර්ගයෙන් ගෝල්ඩන් කී මුල්‍ය ආයතනයේ තැන්පත් කළා .මගේ අම්මා මිය ගිය අවස්ථාවේ දී භුමදානය කරන්න බැරිව මිනිය දින කිහිපයක් නිවසේ තියාගන්න වුණායැයි පැවසු ඔහු සිය අදෝනාව අධිකරණය ද දෙවනත් කරමින් හඩා වැටෙමින් පවසන්න‍ට විය.තවද අධිකරණය මගින් සිය අයිකිවාසිකම් අමු අමුවේ උල්ලංඝනය කළ බව පැවසු තැන්පත්කරු අධිකරණය කෙරෙහි විශ්වාසයක් නොමැති බවත් ජනාධිපතිවරයා ද මෙම සිද්ධිය සම්බන්ධයෙන් දැනුවත් කොට ඇති බව පැවසී ය.බම්බලපිටිය පොලිසියේ පොලිස් පරික්ෂක වජිර ධනපාල මහතා මෙහිදි පවසා සිටියේ ඔහුට නිවසින් පිටව ගොස් නිති්‍යානුකුල ක්‍රියාමාර්ගයක් ගන්නා ලෙසට අවවාද කළත් එය නොපිළිගත් ඔහු මාර්ගයේ ගමන් කරන වාහනයක හෝ පැන සිය දිවි නසා ගන්නා බවට සදහන් කළ බව පැවසී ය.පොලිසිය ද සිය පැමිණිලි බාර නොගන්නා බව පැවසු සැකකරු 2009 /1/1 වන දින රහස් පොලිසිය වෙත පැමිණිලි කොට ඇති බවත් සිය අදෝනාව අසන්න කිසිවෙකුත් නොමැති බැවින් රජයේ වගකිවයුත්තන්ගේ අවධානය යොමු කරගැනිම සදහා මෙම පියවර ගත් බව පැවසී ය.පේරලන්ද පාර ,කදාන පදිංචි ඇත්මඩලගේ ජුඩ් මාකෝ පෙරේරා නැමැත්තා මෙසේ පුද්ගලික ඇප මත මුදා හළ මහේස්ත්‍රාත්වරයා යළි ලලිත් කොතලාවල මහතාගේ නිවස පෙදෙසට නොයන ලෙස අවවාද කොට තමාට වු අසාධාරණයට නිති්‍යානුකුල පියවර ගන්නා ලෙස පැවසී ය.නො 28 ,එළිබැන්ක් පාර,බම්බලපිටිය නිවසේ දොරටුව ඉදිරිපිට සිය තැන්පත් මුදල් නැවත ලබා දෙන ලෙසට උපවාසයේ නිරත සැකකරු ඉකුත් 30 රාත්‍රි දහයට පමණ බම්බලපිටිය පොලිසිය විසින් අත්අඩංගුවට ගෙන ඊයේ අධිකරණය වෙත ඉදිරිපත් කොට තිබිණ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>01</day>
    </date>
    <link>http://www.dinamina.lk/2013/11/01/_art.asp?fn=n13110112</link>
    <topic>ජාතික ජනමාධ්‍ය පදනම මාධ්‍යවේදීන්ගේ කුසලතා සංවර්ධනයට අයිතිවාසිකම් රැකදීමට නිවැරැදි දැක්මක් ඇතිව කටයුතු කරනවා</topic>
    <author>සිතාරා සේනානි,</author>
    <content>ජාතික ජනමාධ්‍ය පදනම මෙරට ජනමාධ්‍යවේදීන්ගේ වෘත්තීයමය කුසලතා සංවර්ධනය හා අයිතිවාසිකම් රැකදීම වෙනුවෙන් නිවැරැදි දැක්මක් ඇතිව කටයුතු කරන බව විදේශ රැකියා ප්‍රවර්ධන ඇමැති ඩිලාන් පෙරේරා මහතා පවසයි.ඇමැතිවරයා මේ බව පැවැසුවේ ජාතික මාධ්‍ය පදනමේ සංවිධායකත්වයෙන් මාධ්‍යවේදීන්ට ජනශක්ති රක්ෂණ හිමිකම් පත් හා ඩොන්ගල් ප්‍රදානය කිරීම සඳහා කොළඹ මහවැලි කේන්ද්‍ර ශ්‍රවණාගාරයේ (30) පැවැති උත්සවයට සහභාගී වෙමිනි.ඇමැතිවරයා එහිදී මෙසේද පැවැසීය.ඌව පළාත් ප්‍රධාන ඇමැති ශෂීන්ද්‍ර රාජපක්ෂ, එජාප පාර්ලිමේන්තු මන්ත්‍රීවරුන් වන රවී කරුණානායක, සුජීව සේනසිංහ මහත්වරුන් හා මට පක්ෂ විපක්ෂ බේදයෙන් තොරව එකම වේදිකාවක සිටීමට අවස්ථාව ලැබීම ජාතික මාධ්‍ය පදනම සංවිධානය කර තිබෙන මේ උත්සවයේ මා දකින විශේෂත්වයයි. සාමාන්‍යයෙන් අප සියලුදෙනා එකම වේදිකාවක දකින්න නොලැබීම එයට හේතුවයි. රවී කරුණානායක සහ සුජීව සේනසිංහ මහත්වරුන් එක වේදිකාවක දකින්න ලැබෙන්නේ නැහැ. ඒ නිසා විවිධ මත දරන හතරදෙනෙක් එකම වේදිකාවකට කැඳවා ගැනීමට සමත්වූ අලුත් කාර්යයකට ජාතික මාධ්‍ය පදනම අතගසා ඇති බව සමාජයට පෙන්වීමට මෙය හොඳ අවස්ථාවක් බව මගේ හැඟීමයි.මාධ්‍යවේදීන්ට නායකත්වය ලබා දෙන සියයට 90ක් ම මෙතැන සිටිනවා. රජයේ වේවා එසේ නොවේවා ඒ සියල්ලේ ම මාධ්‍යවේදීන් මෙතැන සිටිනවා. නිවැරැදි ගමනක් යාමට අවශ්‍ය ශක්තිය මේ පදනමට තිබෙනවා. මේ රටේ බොහෝ දේශපාලන පක්ෂවලට, සංගම්වලට සිදුවන දේ මෙයටත් සිදුවීමට ඉඩ ‍නොදී ශක්තිමත් හා එක්සත් භාවයෙන් යුතුව සියලුදෙනා සම්බන්ධ කරගනිමින් නිවැරැදි දැක්මකින් යුතුව කටයුතු කිරීමට ජාතික ජනමාධ්‍ය පදනමට ශක්තිය ධෛර්යය ලැබේවායි මා ප්‍රාර්ථනා කරනවා.ඌව පළාත් ප්‍රධාන ඇමැති ශෂීන්ද්‍ර රාජපක්ෂ මහතා-ජාතික මාධ්‍ය පදනම මාධ්‍යවේදීන් වෙනුවෙන් අවංකවම කැපවූ ජාතික වැඩපිළිවෙළකට යන සංගමයක් කියා මා විශ්වාස කරනවා. අද මාධ්‍ය ක්ෂේත්‍රයේ දක්නට ලැබෙන තාක්ෂණික දියුණුව හේතුවෙන් මෙතැන සිදුවන දේ මේ මොහොතේදීම මොනරාගල වැනි දුරබැහැර ප්‍රදේශවල ජනතාවටත් දැකගත හැකියි. මාධ්‍යවේදීන්ට ඔවුන්ගේ කුසලතා සංවර්ධනය කිරීම සඳහා ජාතික මාධ්‍ය පදනම ගන්නා උත්සාහයට ලබා දිය හැකි සෑම සහායක්ම උපකාරයක් ම අප ලබා‍ දෙනවා. දේශපාලනඥයන් වන අපගේ මතය රට හමුවේ තැබීමට පාර්ලිමේන්තුව වැනි ස්ථාන තිබුණත් මාධ්‍යවේදීන්ට එවැනි ස්ථානයක් නෑ. මාධ්‍යවේදීන්ට තමන්ගේ මතය දැක්වීමට තැනක් තිබුණොත් එය දේශපාලනඥයන් ලෙස අපටත් ප්‍රයෝජනවත් වේවි. මෙවැනි කටයුතු මඟින් නවීන තාක්ෂණික දැනුම හා පුහුණු සමඟ මෙරට මාධ්‍යවේදීන්ට ඉදිරියට යාමට හැකියාව ලැබෙනු ඇති.එක්සත් ජාතික පක්ෂ පාර්ලිමේන්තු මන්ත්‍රී සුජීව සේනසිංහ මහතා-මේ රටේ මාධ්‍යවේදීන් ආර්ථික වශයෙන් ආකර්ෂණීය තත්ත්වයක ඉන්න පිරිසක් නොවෙයි. ඒ නිසා ඔවුන්ට සහයෝගය ලබාදිම අවශ්‍යයි. දියුණු රටවල මෙන් නොව සංවර්ධනය වෙමින් පවතින රටවල මාධ්‍යවේදීන්ට අතුරුදහන්වීම්, පහරදීම් වැනි දේට මුහුණ දීමට සිදුවෙනවා. මෙවැනි වෘත්තීය සංගම් ක්‍රියාත්මක වීම වැදගත් වන්නේ එවැනි අවස්ථාවලදීයි. මාධ්‍යවේදීන්ට නීතිමය ගැටලුවවලට මුහුණ දීමට සිදුවන අවස්ථාත් තිබෙනවා. ඒවාටද මෙමඟින් අත්වැලක් ලබා ගත හැකියි. විශ්‍රාම වැටුප් ලබා ගැනීම වැනි දේත් මේ මඟින් ඉටු කැර ගත හැකියි. මේ රට යහපාලනයෙන් යුත් දියුණු රටක් බවට පත් කිරීම සඳහා මාධ්‍යවේදින් වන ඔබගේ අදහස් උදහස් ද බෙහෙවින් වැදගත් වෙනවාත.ජාතික මාධ්‍ය පදනමේ ජ්‍යේෂ්ඨ උප සභාපති හා කැඳවුම්කරු ශාස්ත්‍රපති හර්ෂ බී. අබේකෝන් මහතා-ජාතික ජනමාධ්‍ය පදනම පිහිටුවූයේ ජනමාධ්‍යවේදීන්ගේ වෘත්තීය සුබ සාධනය සඳහායි. මාධ්‍යවේදීන්ගේ වෘත්තීය ගරුත්වය ආරක්ෂා කළ හැකි සංගමයක් පිහිටුවීම අපගේ අරමුණයි. ජනමාධ්‍යවේදියා සතු සමාජ වගකීම අප සංගමය මැනවින් තේරුම් ගෙනයි කටයුතු කරන්නේ. අපේ ජනමාධ්‍යවේදියා වෘත්තීය ජනමාධ්‍යවේදියකු බවට පත් කිරීම මෙමඟින් අපේක්ෂිතයි. අපගේ සංගමය මේ සියලු කරුණු සම්බන්ධයෙන් නිවැරැදි දැක්මක් ඇතිවයි කටයුතු කරන්නේ. ජාති, කුල, ආගම්, පක්ෂ පාට බේදයෙන් තොරව අප කටයුතු කරන්නේ මාධ්‍යවේදීන්ගේ වෘත්තීයභාවය ආරක්ෂා කිරීම සඳහායි. අපගේ සංගමය වෘත්තීය ජනමාධ්‍යවේදී අරමුදලක් බිහි කිරීමට අපේක්ෂා කරනවා. ජනමාධ්‍ය වෘත්තීය සංවර්ධන අරමුදලට චෙක්පත් ප්‍රදානය කිරීම විදේශ රැකියා ප්‍රවර්ධන ඇමැති ඩිලාන් පෙරේරා සහ ඌව පළාත් ප්‍රධාන ඇමැති ශෂීන්ද්‍ර රාජපක්ෂ මහත්වරුන් අතින් සිදුකැරිණි. මාධ්‍යවේදීන් වෙත රක්ෂණාවරණ ප්‍රදානය කිරීම ඇමැති ඩිලාන් පෙරේරා, ප්‍රධාන ඇමැති ශෂීන්ද්‍ර රාජපක්ෂ, දිනමිණ හිටපු කර්තෘ සී. දොඩාවත්ත මහත්වරුන් හා දිනමිණ සම කර්තෘ චන්ද්‍රානි මාරසිංහ මහත්මිය අතින් සිදුකැරිණි. මොබිටෙල් ඩොන්ගල් ප්‍රදානය පාර්ලිමේන්තු මන්ත්‍රී සුජීව සේනසිංහ, ටෙලිකොම් මොබිටෙල් සමාගමේ ජ්‍යෙෂ්ඨ කළමනාකාර ශෂික සෙනරත්, මාධ්‍යවේදී සඳුන් ජයසේකර මහත්වරුන් අතින් සිදුකැරිණි.එක්සත් ජාතික පක්ෂ පාර්ලිමේන්තු මන්ත්‍රී රවී කරුණානායක, හිටපු ප්‍රවෘත්ති අධ්‍යක්ෂ හා ජාතික සංවර්ධන මාධ්‍ය මධ්‍යස්ථානයේ අධ්‍යක්ෂ ආරිය රුබසිංහ, ජාතික ජනමාධ්‍ය සංසදයේ සභාපති කපිල ප්‍රසන්න මහත්වරු ඇතුළු පිරිසක් ද මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>01</day>
    </date>
    <link>http://www.dinamina.lk/2013/11/01/_art.asp?fn=n13110113</link>
    <topic>සියාම් ඝාතන සිද්ධියේ මිතුරු සපත්තු ව්‍යාපාරිකයා</topic>
    <author>සිරන්ජනි කුමාරි</author>
    <content>බම්බලපිටිය කෝටිපතී ව්‍යාපාරික මොහොමඩ් සියාම් ඝාතන සිද්ධියේ දෙවන සැකකරු වු සියාම්ගේ මිතුරු සපත්තු ව්‍යාපාරික මෙහොමඩ් පවුස්ඩීන් නැමැත්තා තවදුරටත් සැකකරුවෙකු ලෙස අධිකරණයේ පෙනි සිටිනවාද ? නැත්නම් සාක්කිකරුවෙකු ලෙස පෙනීසිටිනවාද ? යන්න නිගමනය කරගැනිම සදහා නීතිපතිවරයාට අධිකරණයේ පෙනි සිටින ලෙස දන්වමින් කොළඹ අතිරේක මහේස්ත්‍රාත් මෙහොමඩ් සහබ්දින් මහතා ඊයේ (31) නොතීසි නිකුත් කළේ ය.‍රජයේ සාක්කිකරුවෙකු කොට කොන්දේසී සහිත සමාව ලද පවුස්ඩීන් නැමැත්තා දැනට මහාධිකරණ ඇප මත මුදා හැර ඇති බව පැවසු ඔහුගේ නීතිඥවරයා සැකකරු නැවත අධිකරණයේ පෙනි සිටින ආකාරය සම්බන්ධයෙන් අධිකරණයෙන් ප්‍රශ්න කිරිම නිසා මහේස්ත්‍රාත්වරයා මේ නියෝගය කළේ ය.මෙහොමඩ් පවුස්ඩීන් නැමැත්තා රුපියල් 50.000ක මුදල් හා ලක්ෂ දහයක ඇපයක් මත මුදා හළ මහේස්ත්‍රාත්වරයා ඔහු සැකකරුවෙකු ලෙස පෙනි සිටියයුතු ද ?රජයේ සාක්කිකරුවෙකු ලෙස නොතිසියක් ලද විටෙක අධිකරණයේ පෙනි සිටිය යුතු ද? යන්න විමසිම සදහා නීතිපතිවරයාට නොතිසි නිකුත් කරන බව සදහන් කළේ ය.සිද්ධියට සම්බන්ධ පළමු සැකකරු වන ක්‍රිෂාන්ත කොරළගේ නැමැත්තා මහර බන්ධනාගාර නිලධාරින් විසින් අධිකරණය වෙත ඉදිරිපත් කොට තිබිණ.සිද්ධියට අදාල විමර්ශන උඨෘත නීතිපතිවරයා වෙත යොමු කර ඇතත් මේ වන තෙක් නීතිපති උපදෙස් නොලැබුණු බව සදහන් කළ ශානි අබේසේකර මහතා තවද සැකකරුට මෙතෙක් මහාධිකරණය ඇප ලබා දී නොමැති බැවින් සැකකරු තවදුරටත් රක්ෂිතබන්ධනාගාරයේ රඳවා තබන ලෙස ඉල්ලීමක් කළේ ය.අදාළ කරුණු සළකා බැලු මහේස්ත්‍රාත්වරයා සැකකරුවන් දෙදෙනා මේ මස 29වන දින දක්වා රක්ෂිතබාරයේ තැබිමට නියම කළේය.රහස් පොලිසියේ සහකාර පොලිස් අධිකාරි ශානි අබේසේකර ,පොලිස් පරික්ෂක රංජිත් මුණසිංහ යන අය අධිකරණය හමුවේ කරුණු දැක්වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>01</day>
    </date>
    <link>http://www.dinamina.lk/2013/11/01/_art.asp?fn=n13110114</link>
    <topic>පියයුරු පිළිකා රෝගීන් සෑම වර්ෂයකදීම 2000ක් අලුතින්</topic>
    <author>සන්ධ්‍යා කරුණාරත්න</author>
    <content>පියයුරු පිළිකා රෝගීන් 2000 ක් සෑම වර්ෂයකදීම අලුතින් වාර්තා වන බව ජාතික පිළිකා මර්දන වැඩසටහනේ ප්‍රජා වෛද්‍ය විශේෂඥ චිරන්තිකා විතාන මහත්මිය පවසයි.සමස්ත පිළිකා රෝගීන් සංඛ්‍යාවෙන් සියයට 25 ක් පියයුරු පිළිකා රෝගයෙන් පෙළෙන බවත් මෙරට කාන්තාවන් අතර බහුලව පවතින රෝගයක් ලෙස පියයුරු පිළිකා වාර්තා වී ඇති බවත් ඇය කීවාය.පවුල් සෞඛ්‍ය කාර්යාංශයේ පැවැති සම්මන්ත්‍රණයක් අමතමින් ඒ මහත්මිය (30) මේ බව ප්‍රකාශ කළාය.මූලිකව හඳුනා ගැනීමෙන් මේ රෝගය වළක්වා ගත හැකි බවත් තම ප්‍රදේශයේ සුවනාරි සායන, රජයේ රෝහල්, පවුල් සෞඛ්‍ය සේවා නිලධාරිනිය මඟින් පිළිකාව පිළිබඳ තොරතුරු ලබා ගත හැකි බවත් ඒ මහත්මිය පැවැසුවාය.වයස අවුරුදු 45 ත් 60 ත් අතර කාන්තාවන් බහුලව මේ රෝගයට ගොදුරු වීමේ අවදානමක් පවතියි. බස්නාහිර පළාත, මහනුවර යනාදී ප්‍රදේශවල කාන්තාවන් වැඩි වශයෙන් මේ රෝගයට ගොදුරු වන අතර පිළිකාව නිසා 470 ක් පමණ වාර්ෂිකව මරණයට පත් වේ.කාන්තාවන් 12,000 ක් පමණ ප්‍රතිකාර ලබා ගනිමින් ජීවත් වන බවත් වළක්වා ගත හැකි රෝගයක් හේතුවෙන් නිසි ප්‍රතිකාර සඳහා රෝගය මූලිකව හඳුනාගෙන යොමු විය යුතු බවත් වෛද්‍ය චිරන්තිකා මහත්මිය ප්‍රකාශ කළාය.අඩු වයසින් වැඩිවියට පැමිණීම, ඊස්ට්‍රජන් සහිත ඖෂධ භාවිතය, වැඩි වයස් ගත වන තෙක් පළමු දරුවා නොලැබීම (අවුරුදු 30 ට පසුව), පවුලේ අයට පියයුරු පිළිකා පැවැතීම, එක් පියයුරක පිළිකාවක් සෑදී ඇති විට අනෙකේ සෑදීමට ඇති ඉඩ වැඩි වීම යනාදිය පියයුරු පිළිකා සෑදීමට හේතු වේ.ස්වයං පියයුරු පරීක්ෂාවෙන්, වෛද්‍යවරයකු ලවා පරීක්ෂා කරවා ගැනීමෙන්, මැමෝග්‍රැෆි පරීක්ෂ‍ණයෙන් පියයුරු පිළිකාවක් කල් ඇතිව හඳුනා ගත හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>01</day>
    </date>
    <link>http://www.dinamina.lk/2013/11/01/_art.asp?fn=n13110115</link>
    <topic>රියැදුරන්ට සවස 4.15ට සේවය නිම කිරීමට කැබිනට් අනුමැතිය</topic>
    <author>අනුර ප්‍රේමලාල්</author>
    <content>දීර්ඝ කාලයක් මුළුල්ලේ රජයේ රියැදුරන් මුහුණදෙන පැය අටේ සේවා ගැටලුව විසඳා ගන්නාතෙක් නියමිත රාජකාරියක් නොමැති රියැදුරන්ට සවස 4.15ට සේවය නිම කොට යෑමට කැබිනට් අනුමැතිය ලැබි තිබේ යැයි සමස්ත ලංකා රියැදුරන්ගේ සංගමය පවසයි.මේ සම්බන්ධයෙන් 'දිනමිණ' වෙත අදහස් දැක්වු එම සංගමයේ සභාපති සිසිර කුමාර පෙරේරා මහතා රාජ්‍ය සේවයේ රියැදුරන්ගේ රාජකාරි වේලාව පැය නවයක්විය. මේ කාල සීමාව පැය අට දක්වා අඩුකරන ලෙස කාලයක් ති‍ස්සේ පැවති ඉල්ලීමක් වුවද එය ඉටු කිරීම දිගින් දිගටම ප්‍රමාද වු බව පැවසීය. මේ ඉල්ලිමද දිනා ගැනීමට හැකිවූයේ අප සංගමය දැක්වු උත්සහය මත බව ඒ මහතා පෙන්වා දුන්නේය.රාජකාරියක් නොමැති රියැදුරන්ට මෙසේ 4.15ට යෑමට ලබන සතියේ සිට හැකිවෙනු ඇතැයි පැවසු සභාපතිවරයා රජයේ රියැදුරන්ගේ පැය අටේ සේවා ගැටලුව විසඳා ගැනීමට අඛණ්ඩ උත්සහයක යෙදෙන බව පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>01</day>
    </date>
    <link>http://www.dinamina.lk/2013/11/01/_art.asp?fn=n13110116</link>
    <topic>අලි මිනිස් ගැටුම වැළැක්වීමට ස්ථිර විසඳුමක් සොයමින් සිටිනවා</topic>
    <author/>
    <content>අලි මිනිස් ගැටුමට ස්ථිර විසඳුමක් සෙවීමට කටයුතු කරමින් සිටින බව වයඹ පළාත් ප්‍රධාන ඇමැති නීතිඥ දයාසිරි ජයසේකර මහතා කියා සිටී.වයඹ පළාත් අමාත්‍යාංශ නිලධාරීන් සමඟ පෙ‍රේදා (30) දින පළාත් සභාවේදී පැවැති රැස්වීමකදී ප්‍රධාන ඇමැතිවරයා මෙසේ පැවසීය.අලි මිනිස් ගැටුමට කෙටි කාලීන විසඳුම් සෙවීම දුෂ්කරයි. සෙවිය යුත්තේ දීර්ඝකාලීන විසඳුම්. පළාත් සභාව තුළින් අපි වැඩපිළිවෙළ කීපයක් පිළිබඳව අවධානය යොමු කර අදාළ වගකිවයුතු නිලධාරීන් සමඟ මේ පිළිබඳව සාකච්ඡා කරමින් සිටිනවා. පසුගිය කාලය තුළ වන අලි ප්‍රහාර නිසා අහිංසක මිනිස් ජීවිත කිහිපයක්ම අපට අහිමි වුණා. ඔවුන් මිය ගියහම වන්දි මුදල් දීලා සනසන්න මගේ අදහසක් නැහැ. කළ යුත්තේ ඔවුන් මිය යාමෙන් ගලවා ගැනීමයි.අලි වැටක් ඉදිකරන්න විශාල මුදල් ප්‍රමාණයක් වැය වෙනවා. මුදල් අමාත්‍යාංශයත් මහා භාණ්ඩාගාරයත් එක්කත් සාකච්ඡා කැර කෙසේ හෝ මුදල් සොයාගෙන අලි වැටක් ඉදිකිරීමට ගත හැකි සෑම පියවරක්ම ගන්නවා. මෙම විෂය මට අයිති නොවුණත් අපි වයඹ පළාත් සභාව විදිහට මෙම ප්‍රශ්නයට මැදිහත්වී එය විසඳීමට මට කළ හැකි සෑම පියවරක්ම මම ගන්නවා.පසුගිය කාලයේ වන අලි 250 පමණ ප්‍රමාණයක් මරා දමා ඇති බවට කියවෙනවා. එම සත්තුන් විනාශ නොකර මිනිස් ජීවිතත් අහිමි කැර නොගෙන මෙම ප්‍රශ්නයට විසඳුම් සෙවිය යුතුයි. එය ලේසි පහසු කටයුත්තක් නොවේ.කෙටිකාලීන විසඳුම් ලෙස ගම් වදින අලින් පන්නා දැමීම සඳහා ගම්මුන්ට අලි වෙඩි ලබාදීල තියෙනවා. වනජීවී නිලධාරින් හා පොලිස් නිලධාරීන් දැනුවත් කැර තිබෙනවා. ඔවුන්ට අවශ්‍ය උපදෙස් ලබාදීමට මම කටයුතු කළා.පසුගිය දින කිහිපයේත් වනඅලි ගම් වැදී මිනිසුන් කීප දෙනකු මරා දමා තිබුණා. මම ඔවුන්ගේ පවුල්වල ඥාතීන්ට මගේ බලවත් ශෝකය ප්‍රකාශ කරනවා. අපිට ඔවුන් පිළිබඳ දැඩි වේදනාවක් තිබෙනවා.රාජ්‍ය නිලධාරීන් ලෙස මෙම ප්‍රශ්නයේදී හැකි උපරිම ශක්තිය යොදා කටයුතු කළ යුතුයි. මෙම ප්‍රශ්නයට අදාළ සියලුම රාජ්‍ය ආයතන, ස්වේච්ඡා ආයතන ඇතුළු සියලුම පාර්ශ්වයන් ඒකරාශී කරමින් විධිමත් වැඩපිළිවෙළක් සැකසිය යුතුයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>01</day>
    </date>
    <link>http://www.dinamina.lk/2013/11/01/_art.asp?fn=n13110117</link>
    <topic>ලොකු සිසුහු පොඩි සිසුනට පහර දෙති</topic>
    <author>@ අනුරාධපුර මධ්‍යම විශේෂ</author>
    <content>අනුරාධපුර ඇලයාපත්තුව ප්‍රදේශයේ විද්‍යාලයක මෙවර අ.පො.ස. (සා. පෙළ) විභාගයට පෙනී සිටින සිසුන් පිරිසක් එම විද්‍යාලයේම 10 වැනි ශ්‍රේණියේ ඉගෙනුම ලබන සිසුන් පිරිසකට පහරදීම නිසා එම සිසුන් හා ඔවුන්ගේ දෙමව්පියන් අනුරාධපුර කොට්ඨාස ළමා හා කාන්තා කාර්යාංශයට පෙරේදා (30) සවස පැමිණිල්ලක් කැර ඇත.10 වැනි ශ්‍රේණියේ ඉගෙනුම ලබන සිසුන් 15 දෙනකුට පමණ දින කිහිපයක් තිස්සේ පහරදී ඇති බව ඔවුන් පොලිසියට කැර ඇති පැමිණිල්ලේ සඳහන්ව ඇත. නැවත පැමිණියහොත් පහරදී එළවා දමන බවට මේ සිසුනට තර්ජනය කැර ඇති බවද වාර්තා වේ.30 වැනිදා විදුහල්පතිවරයා සිසුන් දෙපාර්ශ්වයම කැඳවා සමාදානයට පත්කොට ඇත. එහෙත් 30 වැනිදා දිනයේ පාසල අවසන් වී 10 වන ශ්‍රේණියේ සිසුන් නිවෙස් කරා යාමට පැමිණෙද්දී සාමාන්‍ය පෙළ සිසුන් විශාල පිරිසක් පොලු මුගුරුද අතැතිව පැමිණ මෙම සිසුන්ට පහරදීමට උත්සාහ දරා ඇති අතර සිසුන් කිහිප දෙනකු ඔවුන්ගේ පහරකෑමට ලක්වී තිබේ.පාසල් සිසුන් පිරිසකට පහරදෙන අයුරු දුටු අසල වෙළෙඳ සැල් කිහිපයක හිමිකරුවන් ඔවුන්ව සිසුන්ගෙන් බේරාගෙන නිවෙස් කරා යෑමට ඉඩ සලසා ඇත. අනුරාධපුර කොට්ඨාස ළමා කාන්තා කාර්යාංශය සිද්ධිය සම්බන්ධයෙන් වැඩිදුර පරීක්ෂණ සිදු කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>01</day>
    </date>
    <link>http://www.dinamina.lk/2013/11/01/_art.asp?fn=n13110118</link>
    <topic>ඉන්දියාව ශ්‍රී ලංකාවේ සංවර්ධනයට විශාල ශක්තියක් ලබා දෙනවා</topic>
    <author>@දෙමෝදර සමූහ</author>
    <content>ඉන්දියාවෙන් ශ්‍රී ලංකාවේ සංවර්ධන කටයුතු සඳහා විශාල වශයෙන් ආධාර ලැබී ඇති බවත් ශ්‍රී ලාංකික ජනතාව මේ පිළිබඳ ඉන්දීය රජයට ස්තූතිය පළ කැර සිටින බව ඌව පළාත් ආණ්ඩුකාරවර නන්ද මැතිව් මහතා බදුල්ලේදී පැවසීය. ඒ මහතා එසේ පැවසුවේ ඉන්දියානු තාක්ෂණ ආර්ථික, සහයෝගිතා දිනය සහ ජාත්‍යන්තර ශිෂ්‍ය දිනය සැමරීම වෙනුවෙන් බදුල්ල සයිමන් පීරිස් සම්මන්ත්‍රණ ශාලාවේ පැවති උත්සවයකදීය.මෙම උත්සවයට මහනුවර ඉන්දියානු මහා කොමසාරිස් කාර්යාලයේ සහකාර කොමසාරිස් ඒ. නටරාජන්, ඌව පළාතේ ප්‍රධාන ලේකම් පී.බී. අමරසේකර, ඌව පළාත් අමාත්‍යාංශවල ලේකම්වරු, මහනුවර ඉන්දියානු කොමසාරිස් කාර්යාලයේ නිලධාරීහු, ආරාධිතයින් සහ පුහුණු කටයුතුවල නිරත නිලධාරීන්ද සහභාගී වී සිටියහ.ඌව පළාත් ආණ්ඩුකාරවරයා මෙසේද පැවසීය. ඉන්දියාවේ ප්‍රථම අගමැති ජවහල්ලාල් නේරු මැතිතුමාගේ අදහසක් අනුව සංවර්ධන වෙමින් පවතින අනෙකුත් රටවල් සමඟ සම්බන්ධ වීමට මෙම ඉන්දියානු තාක්ෂණ ආර්ථික සහයෝගීතා දිනය හා ජාත්‍යන්තර ශිෂ්‍ය දිනය සැමරීමේ වැඩසටහන යොදාගෙන තිබෙනවා. මේ සඳහා පූර්ණ සහයෝගය ලබාදී තිබෙන්නේ ඉන්දීය රජයයි.සෑම වසරකම මහනුවර පිහිටි ඉන්දියානු නියෝජ්‍ය මහා කොමසාරිස් කාර්යාලය රාජ්‍ය සේවකයින්ට අර්ධ කාලීන, පූර්ණ කාලීන ලෙසින් තොරතුරු තාක්ෂණය, සන්නිවේදනය, ඉංග්‍රීසි භාෂාව, කළමනාකරණය වැනි පාඨමාලා සඳහා ශිෂ්‍යත්ව ලබා දෙනවා. සියලුම පළාත් නියෝජනය වූ රාජ්‍ය සේවකයින් විශාල පිරිසක් මේ සඳහා සහභාගී වී සිටීම විශේෂ කරුණක්. ප‍්‍රදේශයේ වතු පාසල්වලට සංගීත භාණ්ඩ සහ ක්‍රිකට් උපකරණ ලබාදීම ඉංග්‍රීසි විෂයන් පිළිබඳ ගුරුවරුන් පුහුණු කිරීම පිළිබඳවත් මම ස්තූතිවන්ත වෙනවා.ජනතාහිතවාදී රාජ්‍ය සේවයක් ඇති කරලීමේ අරමුණින් ඌව පළාත් රාජ්‍ය සේවය මනාව පවත්වාගෙන යෑම සඳහා දැනුම පදනම් කැර ගත් ආර්ථිකයක් ගොඩනැගීමටත් තාක්ෂණය, අධ්‍යාපනය, විද්‍යාව පුහුණු කිරීමටත් ඉහළ ගුණාත්මක බවකින් මානව සම්පත් සංවර්ධනය කිරීමෙන් ලැබෙන්නා වූ අත්දැකීම් රාජ්‍ය සේවකයින්ට ලබාදීම පිළිබඳවත් ඉන්දීය රජයටත්, මහනුවර පිහිටි ඉන්දියානු නියෝජ්‍ය මහ කොමසාරිස්තුමාටත්, ඌව පළාත වෙනුවෙන් මම මගේ කෘත්‍යතාවය පළ කැර සිටිනවා.මහනුවර පිහිටි ඉන්දියානු මහා කොමසාරිස් කාර්යාලයේ නියෝජ්‍ය මහා නටරාජන් මහතා ඉන්දියාවත් ශ්‍රී ලංකාවත් අතර වසර දහස් ගණනක සිට සමීප සම්බන්ධතාවයක් පවතිනවා. රජය වෙනත් පළාත් වලට මෙන්ම විශිෂ්ට අන්දමින් ආධාර උපකාර ලබාදීමට නිරතුරුවම කැපවී සිටිනවා. එසේම ඌව පළාත් ආණ්ඩුකාරතුමාගෙන්, ප්‍රධාන ඇමැතිතුමාගෙන්, වෙනත් ඇමැතිවරුන්ගෙන් මෙම සම්බන්ධතාවයන් පවත්වාගෙන යාමට ලැබෙන සහාය අගය කරනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>01</day>
    </date>
    <link>http://www.dinamina.lk/2013/11/01/_art.asp?fn=n13110119</link>
    <topic>මාලඹේදී අච්චු ගැසූ හොර නෝට්ටු යක්කලමුල්ලේදී සොයා ගෙන</topic>
    <author>මදූව සමූහ</author>
    <content>මාලඹේ ප්‍රදේශයේදී අත්අඩංගුවට ගත් සැකකරුවන් පිරිසක් ව්‍යාජ ලෙස සකස් කළ රුපියල් දෙදහසේ මුදල් නෝට්ටුවක් යක්කලමුල්ල ප්‍රදේශයේදී සොයාගෙන තිබෙන බව පොලිසිය පවසයි. නාකියාදෙණිය ප්‍රදේශයේ කාන්තාවක යක්කලමුල්ල පොලිස් ස්ථානය වෙත අදාළ නෝට්ටුව ලබාදී ඇති බව පොලිසිය පවසයි.පසුගියදා මාලඹේ ප්‍රදේශයේදී මහා පරිමාණයේ ව්‍යාජ මුදල් නෝට්ටු නිෂ්පාදනය කරන ස්ථානයක් වැටලීමට අපරාධ පරීක්ෂණ දෙපාර්තමේන්තුව කටයුතු කළ අතර එම ස්ථානයේ තිබී රුපියල් ලක්ෂ 70ක වටිනාකමකින් යුත් ව්‍යාජ මුදල් නෝට්ටු සොයාගනු ලැබීය.යක්කලමුල්ල පොලිසිය සඳහන් කළේ අදාළ කාන්තාව ලබා දුන් මුදල් නෝට්ටුව ද මාලඹේ ප්‍රදේශයේදී සොයාගත් ව්‍යාජ මුදල් නෝට්ටුවල අනුක්‍රමික අංකයට සමාන බවයි. පසුගියදා බේරුවල ප්‍රදේශයේදී එම අනුක්‍රමික අංකය සහිත රුපියල් දෙදහසේ ව්‍යාජ මුදල් නෝට්ටුවක් සොයාගනු ලැබීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>01</day>
    </date>
    <link>http://www.dinamina.lk/2013/11/01/_art.asp?fn=n13110120</link>
    <topic>හමුදා සෙබළා විනය විරෝධී ලෙස හැසුරුණොත් දැඩි පියවර ගන්නවා</topic>
    <author>චන්ද්‍රිකා පෙරේරා</author>
    <content>යුද හමුදා සෙබළකු විනය විරෝධී හෝ නිති විරෝධී කටයුත්තක යෙදෙන බවට හෙළිවුවහොත් නිලය,තරාතිරම නොබලා දැඩි පියවර ගන්නා බව යුද හමුදා මාණ්ඩලික ප්‍රධානී මේජර් ජෙනරාල් ක්‍රිශාන්ත ද සිල්වා මහතා දිනමිණට පැවසීය.තම සේවා අවස්ථාවේ දී මෙන්ම සිවිල් සමාජයේ දී ද සෙබළා නීති ගරුක , විනය ගරුක වියයුතු අතර ඒ කුමන අවස්ථාවක දී හෝ වැරදි සහගත ක්‍රියාවක නියැලුණු බවට අනාවරණය වුවහොත් යුද හමුදා නීතිය අනුව නිසි ක්‍රියාමාර්ග ගන්නා බව හෙතෙම අවධාරණය කරයි.දැයේ ආරක්ෂාව වෙනුවෙන් දිවි හිමියෙන් කටයුතු කළ යුද හමුදා රණවිරුවා ගේ නාමය ආරක්ෂා කිරීම සඳහා නිසි ක්‍රියාමාර්ග ගන්නා ලෙස රාජ්‍ය ආරක්ෂක ලේකම් ගෝඨාභය රාජපක්ෂ මහතා ලබා දී ඇති උපදෙස් ක්‍රියාත්මක කරමින් සෙබළාගේ විනය සම්බන්ධයෙන් විශේෂ අවධානයක් යොමු කිරීමට යුද හමුදාව මෙසේ පියවර ‍ගෙන ඇත . මානුෂීය මෙහෙයුම අවසන් කිරීම වෙනුවෙන් දිවි හිමියෙන් කැප වූ යුද හමුදා සෙබළාගේ යහපැවැත්ම වෙනුවෙන් රජය පියවර රැසක් ගෙන තිබේ . ඊට අමතරව ශ්‍රී ලංකා යුද හමුදාව විරුවාගේ මෙන්ම ඔවුන්ගේ ළඟම ඥාතීන්ගේ සුබසාධන කටයුතු නිසි සැලසුමකට අනුව සිදුකරයි.තම මාතෘ භූමිය‍ වෙනුවෙන් යුද හමුදා විරුවා සිදුකළ අනුපමේය මෙහෙවරට කෘතගුණ සැලකීමක් ලෙස සම්මානයන්ගෙන් ද පුදනු ලබන අතර සමාජයේ යහ පැවැත්ම උදෙසා සෙබළා සිය සිතුවිලි පවා යොදවන්නේ නම් අනාගත පරපුර යහමඟට ගැනීම උදෙසා එය වැදගත් මෙන්ම උදාර පියවරක් වනු ඇති බවද යුද හමුදා මාණ්ඬලික ප්‍රධානී පෙන්වා දෙයි.හමුදාමය ක්‍රියාකාරකම්වලට අමතරව වර්තමානයේ දී රණවිරුවා දැයේ සංවර්ධන ක්‍රියාදාමයට ද එක්ව සිටී .නාගරික සංවර්ධනයට හා වගා සංග්‍රාමයට ද මේ අයගේ දායකත්වය ලබා දෙයි. සේනාධිනායක ජනාධිපති මහින්ද රාජපක්ෂ මහතාගේ නායකත්වය ආරක්ෂක හා නාගරික සංවර්ධන අමාත්‍යංශයේ ලේකම් ගෝඨාභය රාජපක්ෂ මහතාගේ උපදෙස් හා මඟපෙන්වීම සහ යුද හමුදාපති ලුතිතන් ජෙනරාල් දයා රත්නායක මහතාගේ මෙහෙයවීම මත මේ කටයුතු සැලසුම් සහගතව සිදුකරන බව ක්‍රිශාන්ත ද සිල්වා මහතා සඳහන් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>01</day>
    </date>
    <link>http://www.dinamina.lk/2013/11/01/_art.asp?fn=n13110121</link>
    <topic>වත්කම් තොරතුරු වසන් කිරීම ගැන ශිරාණිට එරෙහි  නඩු තුන කැදවීම පෙබරවාරි මස 19 වැනි දින</topic>
    <author>සිරන්ජනි කුමාරි</author>
    <content>සිය වත්කම් බැරකම් ප්‍රකාශයේ ජාතික සංවර්ධන බැංකුවේ පවත්වාගෙන ගිය විශේෂ ජංගම ගිණුම් දෙකක තොරතුරු වසර තුනක් තිස්සේ වසන් කිරිමේ සිද්ධිය සම්බන්ධයෙන් හිටපු අගවිනිසුරු ආචාර්ය ශිරාණි බණ්ඩාරනායක මහත්මියට එරෙහි පවතින නඩු තුන කැදවිම ලබන පෙබරවාරි මස 19 වන දිනට කල් තැබු ප්‍රධාන මහේස්ත්‍රාත් ගිහාන් පිලපිටිය මහතා ඒ බව දන්වමින් විශේෂ නොතිසියක් අධිකරණ පිස්කල්වරයෙකු මාර්ගයෙන් ඇයට ලබා දෙන ලෙස ඊයේ (31)නියෝගයක් නිකුත් කළේය.ඇයට එරෙහි මෙම නඩු තුන මේ මස 14 වන දින කැදවිමට නියමිතව තිබුණ ද අල්ලස් කොමිසම විසින් අධිකරණයේ දැක්වු කරුණු සළකා බලමින් මහේස්ත්‍රාත්වරයා මෙම නියෝගය නිකුත් කළේ ය.අල්ලස් කොමිසමේ ස්ථානාධිපති උප පොලිස් පරික්ෂක කේ කේ ප්‍රේමසිරි මහතා අධිකරණය හමුවේ පවසා සිටියේ මේ මස 14 වන දින පොදු රාජ්‍ය සමුළු නායකයින් ලංකාවට පැමිණිම නිමිතිකොටගෙන මාර්ගවල පවතින ප්‍රවාහන අපහසුතා හේතු‍ කරගෙන අල්ලස් නිලධාරින්ට අධිකරණය වෙත පැමිණිමට නොහැකි තත්ත්වයක් උද්ගතව ඇති බැවින් එම දිනට කැදවිමට නියමිත නඩු වෙනත් දිනයක කැදවිමට අවසරය ලබා දෙන ලෙසට අධිකරණයෙන් ඉල්ලීමක් කළේ ය.‍තවද එම නඩුවල පාර්ශවකරුවන්ට ඒ බව දන්වා ඔහුන් දැනුවත් කරන ලෙස පැවසු පරික්ෂකවරයා එදිනට විභාග නඩු 5ක් හා කැදවිම් නඩුවක් ඇති බව පැවසීය .හිටපු අගවිනිසුරුවරිය සිය වත්කම් බැරකම් ප්‍රකාශයේ 2010,2011,හා 2012 යන වර්ෂ සදහා ජාතික සංවර්ධන බැංකුවේ පවත්වාගෙන ගිය ජංගම ගිණුම් දෙකක තොරතුරු ඇතුළත් නොකර ඇති බව පවසමින් අල්ලස් කොමිසම අධිකරණය හමුවේ නඩු පවරා තිබිණ.මෙසේ වර්ෂ තුනකට අදාළව නඩු තුනක් චෝදනා හයක් යටතේ හිටපු අගවිනිසුරුවරියට එරෙහිව අල්ලස් කොමිසම පවරා ඇති අතර බැංකු ගිණුම් විස්තර ,වත්කම් බැරකම් ප්‍රකාශ ,ජාතික බැංකු ගිණුම් විස්තර ඇතුළුත්ව නඩු භාණ්ඩ හයක් හා සාක්කිකරුවන් 7දෙනෙකු කොමිසම විසින් අධිකරණය හමුවේ නම් කර තිබිණ. .</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>01</day>
    </date>
    <link>http://www.dinamina.lk/2013/11/01/_art.asp?fn=n13110122</link>
    <topic>සමුළුවේ වෙළෙඳ ප්‍රදර්ශනයට විදේශ සමාගම් 81 ක්</topic>
    <author>මහින්ද අලුත්ගෙදර</author>
    <content>පොදුරාජ්‍ය මණ්ඩලීය රාජ්‍ය නායක සමුළුවට සමඟාමීව ශ්‍රී ලංකාවේදී පැවැත්වෙන වෙළෙඳ ප්‍රදර්ශනයට සහභාගිවීම සඳහා චීනය ඇතුළු විදේශ සමාගම් 81 ක් පැමිණෙන බවට තහවුරුකර ඇත.මේ සමුළුව මේ මස 10 දා සිට 17 දා තෙක් පැවැත්වීමට කටයුතු සංවිධානය කර තිබෙන අතර රටවල් 53 ක සහභාගිත්වයෙන් මෙය පැවැත්වෙන බවද එහිදී ව්‍යාපාරික සමුළුවක් පැවැත්වෙන බවද එමඟින් ඇමෙරිකානු ඩොලර් බිලියන දෙකක ආයෝජන ලැබෙනු ඇතැයි විශ්වාස කෙරේ. දෙශීය සමාගම් වෙත ආයෝජකයන් ආකර්ෂණය සඳහා මෙම වෙළෙද ප්‍රදර්ශනය සංවිධානය කෙරෙන අතර එය ශ්‍රී ලංකා ප්‍රතිභිම්බය නමින් නම්කර තිබේ. මෙය ශ්‍රී ලංකා රජය විසින් සංවිධානය කරයි.මේ වෙළෙද ප්‍රදර්ශනය වෙනුවෙන් චීනයේ සමාගම් 42, ඉන්දියාව 21, ජර්මනිය 4, පාකිස්තානය 4, ජපානය 3, දකුණු කොරියාව 2 මෙන්ම කැනඩාව, තායිලන්තය, එක්සත් රාජධානිය සහ ඩුබායි යන රටවලින් මෙලෙස සමාගම් පැමිණෙති.ප්‍රදර්ශනයේදී මිලදී ගැනීම් සම්බන්ධයෙන් 800 දෙනෙකු ඉදිරිපත්ව තිබෙන බව වාර්තා වෙයි. දකුණු අප්‍රිකාව, චීනය, ඉරානය හා ඉන්දියාව යන රටවලින් ඔවුන් පැමිණෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>01</day>
    </date>
    <link>http://www.dinamina.lk/2013/11/01/_art.asp?fn=n13110123</link>
    <topic>කාල්ටන් සුව උදාන වැඩසටහනින්  දැඩි සත්කාරක ඇඳන් 48 ක්</topic>
    <author>සන්ධ්‍යා කරුණාරත්න</author>
    <content>කාල්ටන් සුව උදාන වැඩසටහන යටතේ රුපියල් මිලියන 72 ක් වටිනා දැඩි සත්කාරක ඇඳන් 48 ක් ජනාධිපති ආර්යා ශිරන්ති රාජපක්ෂ මහත්මිය විසින් සෞඛ්‍ය ඇමැති මෛත්‍රීපාල සිරිසේන මහතා වෙත බාරදීම ඊයේ (31) සිදු කෙරිණ.කාල්ටන් සුව උදාන වැඩසටහන යටතේ රුපියල් මිලියන 112 ක් වටිනා රෝහල් දැඩි සත්කාර ඇඳන් 75 ක් ලබාදීමට නියමිත අතර එහි පළමු අදියර ව‍ශයෙන් මේ වැඩසටහන ක්‍රියාත්මක කෙරිණ.කාල්ටන් සමාජ සත්කාරක වැඩසටහන මඟින් ඉටු කරන සේවාව අතිශයින් අගය කළ යුතු බව මේ අවස්ථාවට සහභාගී වෙමින් සෞඛ්‍ය ඇමැති මෛත්‍රීපාල සිරිසේන මහතා කීය.නිදහස් සෞඛ්‍ය සේවාව මහජනතාවට ලබාදීමේදී රෝහල්වල දැඩි සත්කාර ඒකකයන්හි පහසුකම් සම්බන්ධයෙන් විවිධ ගැටලු පැන නඟින බවත් දැඩි සත්කාර ඒකකවල තිබෙන ඇඳන් සංඛ්‍යාව ප්‍රමාණවත් නොවන බවත් ප්‍රකාශ ‍කළේය.රෝගීන්ට රෝහලෙන් ලබාදිය හැකි උපරිම පහසුකම් ලබාදීම සිදු කරන අතර ඔවුන්ට ඇතිවන හදිසි රෝග තත්ත්වයන් අනුව දැඩි සත්කාරක ඒකකවල ඇඳන් සෑමවිටම පිරී පවතින්නේ යැයි ද එම නිසා කාල්ටන් සුව උදාන වැඩසටහන යටතේ මෙතරම් ඇඳන් සංඛ්‍යාවක් ලබාදීම රෝහල්වලට විශාල සම්පතක් බවත් ඇමැතිවරයා පැවැසුවේය.වැඩිම මහජන සම්බන්ධතාවක් පවතින අමාත්‍යාංශය ලෙස සෞඛ්‍ය අමාත්‍යාංශය සැලකෙන බවත් සෞඛ්‍ය සේවාවට කොතරම් මුදල් ප්‍රමාණයක් යෙද වූවත් ඒවා ගඟට මුහුදට දානවා වාගේ පෙනෙන බවත් ඇමැතිවරයා පැවැසීය.මෙරට අහිංසක ජනතාව වෙනුවෙන් මේ පරිත්‍යාගය ඉතා වැදගත් වන්නේ යැයි ද රජයේ රෝහල්වලට ප්‍රතිකාර ලබාගැනීමට පැමිණෙනුයේ නැති බැරි ජනතාව නිසා මෙවැනි පරිත්‍යාග ඇගැයීමට ලක් කළ යුතු යැයි ද ඇමැතිවරයා කීය.මේ අවස්ථාවට ජනාධිපති ආර්යා ශිරන්ති රාජපක්ෂ, සෞඛ්‍ය ලේකම් වෛද්‍ය නිහාල් ජයතිලක, අතිරේක ලේකම් වෛද්‍ය අමල් හර්ෂ සිල්වා, සෞඛ්‍ය සේවා අධ්‍යක්ෂ ජනරාල් වෛද්‍ය පාලිත මහීපාල මහත්ම මහත්මීහු ද සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>01</day>
    </date>
    <link>http://www.dinamina.lk/2013/11/01/_art.asp?fn=n13110124</link>
    <topic>චමල් රාජපක්ෂගේ නිහඬ හා ගැඹුරු දේශපාලනය මාගම්පත්තුවට පමණක් නොව රටටම ආශිර්වාදයක්</topic>
    <author>ධනුෂ්ක ගොඩකුඹුර</author>
    <content>ගිරුවාපත්තුවේ ශ්‍රේෂ්ඨ ගෞරවනීය දේශපාලන පරපුරකින් පැවැත එන කතානායක චමල් රාජපක්ෂ මහතාගේ නිහඬ හා ගැඹුරු දේශපාලන දර්ශනය මාගම්පත්තුවට පමණක් නොව සමස්ත ශ්‍රී ලාංකේය ජාතියට ආශිර්වාදයක් බව වාරිමාර්ග හා ජල සම්පත් කළමනාකරණ ඇමැති, පාර්ලිමේන්තුවේ සභානායක නිමල් සිරිපාල ද සිල්වා මහතා පැවැසීය.රටේ ජනතා නියෝජිතයන්ගේ මෙන්ම පොදු ජනතාවගේත් ගෞරවයට හා ආදරයට පාත්‍ර වූ රාජපක්ෂ මහතා මෙරට වාරි ‍ක්ෂේත්‍රයට කළ අනුපමේය මෙහෙවර මෙන්ම ව්‍යවස්ථාදායකයේ නායකයා වශයෙන් එහි ස්වෛරීභාවයත් ස්වාධීනත්වයත් සුරැකීමට අදීනව කටයුතු කළ ආකාරය ද ඉතිහාස ගත වනු ඇති බවත් ඇමැතිවරයා ප්‍රකාශ කළේය.ඇමැතිවරයා මෙසේ ප්‍රකාශ කළේ කතානායක චමල් රාජපක්ෂ මහතාගේ චරිතාපදානය එළි දැක්වීමට ජනාධිපති මහින්ද රාජපක්ෂ මහතාගේ ප්‍රධානත්වයේ කොළඹ, බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී පෙරේදා (30) පැවැති උත්සවයට එක්වෙමිනි.ඇමැතිවරයා එහිදී වැඩිදුරටත් මෙසේ ද පැවැසීය.ශ්‍රී ලාංකේය දේශපාලනයේ සුවි‍ශේෂී චරිතයක් වූ කතානායක චමල් රාජපක්ෂ මහතාගේ චරිතාපදානය එළිදැක්වෙන උලෙළේ දී වචන කිහිපයක් කතා කරන්නට ලැබීම සතුටට කරුණක් . ගිරුවාපත්තුවෙන් ශ්‍රී ලාංකේය දේශපාලනයට දායාද කළ විශිෂ්ට පරපුරකට නෑකම් කියන ඩී. ඒ. රාජපක්ෂ මහතාගේ ජ්‍යෙෂ්ඨ පුත්‍ර රත්නය ලෙස මෙලොවට බිහි වූ චමල් රාජපක්ෂ මහතා සිය ළමා කාලය සුන්දර ගැමි පරිසරය තුළ ගතකරමින් ගම හා ගැමි සුවඳ ආඝ්‍රාහණය කරමින් කුඩා කල සිටම සිය ජීවිතය ගැමි සුවඳින් පුරවා ගත්තා.ප්‍රගතිශීලි හා වාමාංශික දේශාපලනය වැලඳ ගත් ඩී. ඒ රාජපක්ෂ, ලක්ෂ්මන් රාජපක්ෂ, ඩී. එම්. රාජපක්ෂ යන සිය වැඩිහිටියන්ගේ සෙවණ ලබමින් තරුණ ශිෂ්‍යයකු ලෙස මහාචාර්ය සේනක බිබිලේ, මහාචාර්ය ඔස්මන්ඩ් ජයරත්න හා එවකට ඔහුගේ ගුරුවරයකු වූ වාසුදේව නානායක්කාර හා ප්‍රගතිශීලී වාමාංශික ක්‍රියාකාරීන්ගේ ඇසුර තුළින් පාසල් අවදියේ සිටම ජනහිතකාමී ප්‍රගතිශීලී දේශපාලන පන්නරය හදවතට ඇතුළු කර ගත්තා. මෙම ඇසුර, ආභාසය ඔහු ශක්තිමත් යුග පුරුෂයකු කිරීමේ මූල බීජය ලෙස සැලකිය හැකියි.හැටේ දසකය මුල් භාගයේ බණ්ඩාරවෙල හා බදුල්ල ප්‍රදේශවල උප පොලිස් පරීක්ෂකවරයකු‍ වශයෙන් සේවයට පැමිණි චමල් රාජපක්ෂ මහතා පිළිබඳව මා දැනගත්තේ සෘජුව හා අවංකව කටයුතු කරන කිසිවිටකත් තුඩු පඬුරු හෝ අල්ලස් නොගන්නා පොලිස් නිලධාරියකු වශයෙන් බදුල්ල ප්‍රදේශයේ ඔහුගේ නම ප්‍රචලිත වූ නිසායි.1971 වසරේ එතුමා පොලීසියෙන් සමුගත්තේ අවංක නිලධාරියකු ලෙස සේවය කළේය යන තරුව පළඳාගෙනයි. ප්‍රජා අයිතිය අහෝසි කළ බණ්ඩාරනායක මැතිනියට ආරක්ෂාවක් අවශ්‍යම මොහොතේ ඒ වෙනුවෙන් දැඩි කැපවීමකින් කටයුතු කළ චමල් රාජපක්ෂ මහතා‍ට ශ්‍රී. ල. නි. පයේ අප සැවොම ණය ගැතියි.හැත්තෑව දසකයේ මුල් භාගයේදී මා නීතිඥ වෘත්තිය ආරම්භ කළ සමයේ මහින්ද රාජපක්ෂ මහතා පාර්ලිමේන්තු මන්ත්‍රීවරයකු ලෙස හා නීති ශිෂ්‍යයකු ලෙස මට හඳුනා ගැනීමට අවස්ථාව ලැබුණු අතර එයින් පසුව චමල් රාජපක්ෂ, බැසිල් රාජපක්ෂ මහත්වරුන් සමඟ ඇසුරු කිරීමටත් දේශපාලන කටයුතුවල නියැළීමටත් අවස්ථාව ලැබූණා. එවකට මහින්ද රාජපක්ෂ මහතා කඩවසම් හා ජවසම්පන්න තරුණ දේශපාලනඥයකු වුණා. එහෙත් චමල් රාජපක්ෂ මහතා සිය සහෝදරයන්ට වඩා වෙනස් වූ දේශපාලන චරිතයක් බව මට පසුව වැටහී ගියා.ජනතා විමුක්ති පෙරමුණේ සියලු ප්‍රචණ්ඩත්වයන්ට මුහුණ දෙමින් 1989 මැතිවරණයෙන් ජයගෙන එතුමාටත් මටත් පාර්ලිමේන්තු මන්ත්‍රීවරුන් ලෙස පත්ව විපක්ෂයේ අසුන් ගැනීමට අවස්ථාව උදාවුණා. එකල විපක්ෂයේ පාර්ලිමේන්තු මන්ත්‍රීවරුන් වූ අප එතුමා හැඳින් වූයේ චමල් අයියා ලෙසය. දේශපාලන බලය ශ්‍රී ලංකා නිදහස් පක්ෂය ලබා ගැනීම සඳහා මහින්ද රාජපක්ෂ මහතා විසින් ක්‍රියාත්මක කරන ලද පාද යාත්‍රාව ඇතුළු වෙනත් ක්‍රියාශීලී දේශපාලන වැඩසටහන්වලදී චමල් අයියා නිරතුරුවම වැඩිහිටියෙක් ලෙස ලබා දුන් ඔවදන් හා ඔහු කරන ලද කාර්යභාරය එවකට තරුණ ජවයෙන් පිරුණු අපට මහත් මඟපෙන්වීමක් වුණා.ජනාධිපතිතුමා රට වඩා දේශපාලන කටයුතුවල නියැළෙද්දී හම්බන්තොට හා දකුණේ මැතිවරණ බර කරට ගෙන කටයුතු කළේ චමල් රාජපක්ෂ මහතායි. වාරිමාර්ග හා ජල කළමනාකරණ ඇමැතිවරයා වශයෙන් ඔහු වාරි ක්ෂේත්‍රයේ දැවැන්ත පිබිදීමක් ඇති කිරීමට උර දුන්නා. ඩී. ඒ. රාජපක්ෂ මහතාගේ නොසිඳුණු සිහින වූයේ ගිරුවායේ ගොවි බිම්වලට නොඅඩුව ජලය ලබා දීමයි. චන්ද්‍රිකා වැව එතුමන්ගේ සිහිනයේ එක් ජයබිමකි. එම දැක්ම යථාර්ථයක් කිරීමට චමල් රාජපක්ෂ මහතා සිය පියා නතර කළ තැන් පටන් ඉදිරියට ගියා.ඒ අනුව හම්බන්තොට පමණක් නොව රට පුරාම විහිදී යන වාරි කර්මාන්ත නිර්මාණය කරමින් එතුමා වාරි ක්ෂේත්‍රයට නොමැකෙන සේවාවක්කළා. රඹකැන් ඔය, වෙහෙරගල, කැකිරිඕබඩ, වෑමැඬිල්ල යන ජලාශ මෙන්ම මව්ආර වාරි යෝජනා ක්‍රමයත් එතුමාගේ නායකත්වයෙන් ආරම්භ කළ සුවිශේෂී ව්‍යාපෘති වෙනවා. එතුමන්ගේ සේවය ඇගයීමක් වශයෙන් මව්ආර ජලාශය චමල් රාජපක්ෂ ජලාශය ලෙස නම් කිරීමට ලැබීම ගැන මම අතිශයින්ම සතුටු වෙනවා.බාර ගන්නා කිසිදු කටයුත්තකදී කුමන බාධක පැමිණියත් පසුබට නොවී සිය ඉලක්කය කරා යාමට ඔහු තුළ ඇත්තේ දැවැන්ත ශක්තියක්. දැදුරු ඔය යෝජනා ක්‍රමය එතුමා විසින් ආරම්භ කරන ලද අවස්ථාවේදී එයට ‍එරෙහිව විශාල උද්ඝෝෂණයක් හා විරෝධතාවක් පැන නැඟුණු අතර එය ද නොතකා එහි ගොස් ජනතාව හමු වී කරුණු පහදා දෙමින් මේ ව්‍යාපෘතියේ වැදගත්කම විස්තර කර දුන්නා. ඒ අවස්ථාවේදී විරුද්ධවාදීන් විසින් උසි ගන්නවන ලද පිරිස් එල්ල කළ ගල් ප්‍රහාරවලින් එතුමාගේ ජීවිතය පවා ගැලවුණේ අනූනවයෙන්. එහෙත් කුරුණෑගල ප්‍රදේශයේ ජනතාව එම ව්‍යාපෘතියේ වැදගත්කම ගැන අද ක තා කරන්නේ මහත් කෘතවේදීත්වයෙන්.වරාය හා ගුවන්සේවා ඇමැතිවරයා ලෙස එතුමා එම ක්ෂේත්‍රයේ දියුණුවට මහත් දායකත්වයක් දුන්නා. රටේ කෙරෙන ඕනෑම සංවර්ධනයක් පරිසය සුරකිමින් දේශීය ඌරුව අනුව හැඩ ගැසිය යුතුය යන මතය චමල් රාජපක්ෂ ඇමැතිවරයා නිරතුරුව ප්‍රකාශ කළා. කතානායකවරයා වශයෙන් පාර්ලිමේන්තුවේ ස්ථාවර නියෝග, ආණ්ඩුක්‍රම ව්‍යවස්ථාව හා අනෙකුත් නීති හා රීති, පාර්ලිමේන්තු සම්ප්‍රදායන් ප්‍රගුණ කරමින් උකහා ගත් දැනුම් සම්භාරය තුළින් පාර්ලිමේන්තුවේ පැන නඟින ඕනෑම ගැටලුවකට විසැඳුම් දීමට එතුමා සමත් වුණා.ආණ්ඩු පක්ෂ හා ප්‍රතිපක්ෂ සියලු මන්ත්‍රීවරුන්ට එක සමානව සලකමින් ඔවුන්ගේ අයිතිවාසිකම් රැකදීමට එතුමා ඉදිරිපත් වූ බවට සමස්ථ පාර්ලිමේන්තු සාක්ෂි දරනු ඇති. ව්‍යාවස්ථාදායකයේ නායකත්වය දරන කතානායකවරයකුට පැවරෙන සුවිශේෂී වගකීමක් වනුයේ ව්‍යවස්ථාදායකයේ ස්වෛරීභාවයත් ස්වාධීනත්වයත් සියලු බාහිර බලවේගයන්ගෙන් සලිත වන්නට ඉඩ නොදී ආරක්ෂා කර ගැනීමයි. මෙම වගකීම නොපිරිහෙළා ඉටු කළ කතානායකවරයකු ලෙස චමල් රාජපක්ෂ මහතා ඉතිහාසයට එක් වෙනවා. පාර්ලිමේන්තු කාර්ය මණ්ඩලයේ සුබසාධනයට වැඩිම දායකත්වයක් දැරූ කතා නායකවරයා ලෙස ද එතුමා ඉතිහාසගත වනු ඇති.එක්සත් ජාතික පක්ෂයේ නායක, පාර්ලිමේන්තුවේ විපක්ෂ නායක රනිල් වික්‍රමසිංහ මහතා-පළමුවෙන් මගේ යුතුකම තියෙන්නේ මේ අවස්ථාවේ දී කතානායකතුමාගේ උපන් දිනය වෙනුවෙන් සුබපැතුම් එක් කරන්න. මම විතරක් නොවෙයි අපි සියලු දෙනාම එතුමාට සුබපැතුම් එක් කරනවා. විශේෂයෙන්ම අපි මේ ස්ථානයේ රැස් වී සිටින්නේ එතුමාගේ උපන් දිනයට ඒ චරිතාපදානය ඉදිරිපත් කරන්න. පුණ්‍ය ද සිල්වා මහතා ඒක හොඳට කරලා තිබෙනවා. පුහුණුව ලැබුවේ බුද්ධි අංශයේ නිසා සෑම කරුණක්ම ඇතුළු කර තිබෙනවා. මම දැක්කා ඩී. ඒ. රාජපක්ෂ මහතා මැදමුලන වලව්වේදී ඩී. එස්. සේනානායක, ශ්‍රීමත් ජෝන් කොතලාවල, ජේ. ආර්. ජයවර්ධන එක්ක සිටින පින්තූරයකුත් මේ පොතට ඇතුළු කර තිබෙන නිසයි මම එහෙම කිව්වේ. සියලුදෙනාම දේශපාලනය පටන් ගත්තේ එක්කෝ එක්සත් ජාතික පක්ෂයෙන් නැති නම් සම සමාජ පක්ෂයෙන්.මම චමල් රාජපක්ෂ මහතා දැන ගත්තේ පාර්ලිමේන්තුවට ආවාම. මම එක් පක්ෂයක. එතුමා තව පක්ෂයක. මම එතුමාගේ ජීවිතයම ගැන කියන්න යන්නේ නැහැ. ඒවා අපේ සභානායකතුමා කතාවේදී කියයි. මම එතුමා දැන ගන්න විට එතුමා විපක්ෂයේ, මම ආණ්ඩු පක්ෂයේ. කාලයක් ගියාම එතුමා ආණ්ඩු පක්ෂයට ගියා. නියෝජ්‍ය ඇමැතිවරයකු වුණා. අමාත්‍යාංශ ගණනාවක කටයුතු කළා. එතැනින් කතානායක ධූරයට ආවා.‍මම දන්න චමල් රාජපක්ෂ වේගයෙන් යන දේශපාලනඥයකු නොවෙයි. හිතලා බලලා ක්‍රියාත්මක වෙන්නේ. රාත්‍රී ගමනක වගේ හරි පරිස්සමින් යන්නේ. ඒ ගමනින් තමයි ඔය තනතුරු සේරම අරගෙන මෙතැනට ආවේ. හුඟක් අය බලන්නේ වේගයෙන් යන්න. නමුත් හිතලා- බලලා- මැනලා යන චරිත කතානායක තනතුරට සුදුසු චරිතයක් බව කිව යුතුයි. කතානායක තනතුරට එන්න තියෙන ගමන වගේම පුටුවේ වාඩි වෙලා ඉන්න එක අමාරුයි. ඒ කාලය අවසන් වූ පසු තමන් සාර්ථක ද නැද්ද කියන එක තක්සේරු කර බැලීම ආදිය තමයි වැදගත්.දේශපාලනඥයකු හැටියට චමල් රාජපක්ෂ මතභේද මත රඳා සිටින නායකයකු නොවෙයි. සමහර දේශපාලනඥයන් රඳා පවතින්නේ මතභේදවලින්. මම දන්නේ නැහැ ජනාධිපතිතුමාත් ඒකට හිනා වෙනවා. කෙසේ හෝ චමල් රාජපක්ෂ ‍එහෙම විවාදාත්මක චරිතයක් නොවෙයි. පක්ෂය වෙනුවෙන් පාර්ලිමේන්තුවේ තදින් කතා කළා. ඒකෙන් ඈත් වුණේ නැහැ. ඇමැතිවරයකු ලෙසත් එහෙමයි. සමහර අය දේශපානය දෙස බලන්නේ තමන්ට ඡන්දය නොදුන් අය හතුරෝ කියලා. ඒ අය කොන් කරනවා. ඒක දැන් එතැනිනුත් එහාට ගිහින් තමන්ට මනාපය නොදුන් අයත් හතුරන් ලෙස සලකනවා. එතුමා එහෙම නැහැ. අපේ මන්ත්‍රීවරුන් කියන්නේ එතුමා හම්බ වෙන්න ගියාම එහෙම නැහැ, ඇහුම්කන් දෙනවා කියලා.විවාදාත්මක චරිතත් පාර්ලිමේන්තුවේ සාර්ථක කතානායකවරුන් වෙලා තිබෙනවා. එක්කෙනෙක් තමයි ස්ටැන්ලි තිලකරත්න මැතිතුමා. දසකයක් හිටියා පාර්ලිමේන්තුවේ හැමදාම ප්‍රශ්න. එතුමා කතානායක ලෙස සිරිමාවෝ මැතිනිය නම් කළාම අපි හිතුවට එතුමාට සාර්ථකව කටයුතු කරන්න පුළුන්ද කියලා. නමුත් එතුමා සාර්ථකව කටයුතු කළා.ඒ කාලයේ කතානායක කියලා කිව්වේ රජතුමා වෙනුවෙන් පාර්ලිමේන්තුව පාලනය කරන කෙනා. ඒක වෙනස් වුණේ දහහත් වැනි, දහඅට වැනි සියවස්වල. නමුත් පක්ෂග්‍රාහීව කටයුතු කළා. දහඅට වැනි සියවසේ කතානායකවරුන් දෙදෙනෙක් කතානායකකමට අමතරව ඇමැති ධූරත් දැරුවා. මේක වෙනස් වුණෙ දහ නව වැනි සියවසේ. අපේ වෙස්ට්මිනිස්ටර් ක්‍රමය ඒකයි. අමෙරිකාවේ තියෙන ක්‍රමය අපට වඩා වෙනස්.චමල් රාජපක්ෂ මහතා කතානායකකමට යෝජනා කළාම අපට ප්‍රශ්න තිබුණා මේ පවුල් පසුබිම අමතක ‍කර එතුමාට කතානායක වශයෙන් කටයුතු කරන්නට පුළුවන්ද කියලා. නමුත් අපට පූර්වාදර්ශයක් තිබුණා. අනුර බණ්ඩාරනායක මහතා එදා ‍එලෙස කටයුතු කරලා අපිට පෙන්නුවා එතුමා ක්‍රියා කළේ පාර්ලිමේන්තුව වෙනුවෙන් කියලා.වැදගත්ම දේ පාර්ලිමේන්තුවේ අයිතිවාසිකම් ආරක්ෂා කරන්නට. අපේ චමල් රාජපක්ෂ මහතාටත් එලෙස කටයුතු කරන්නට හැකි වුණා. තුනෙන් දෙකක බලයක් තිබෙන ආණ්ඩුවත් සමඟ එතුමා කටයුතු කරන ආකාරය හරියට මහා රාවණා හා කුඩා රාවණා අතර බෝට්ටුවකින් යනවා වගෙයි. තවම බෝට්ටුවත් තිබෙනවා, කතානායකතුමත් ඉන්නවා.කොළඹ විශ්ව විද්‍යාලයේ උපකුලපති ආචාර්ය කුමාර හිරිඹුරේගම මහතා උළෙලේ ප්‍රධාන දේශනය කළේය.හිටපු නියෝජ්‍ය පොලිස්පති පුණ්‍යා ද සිල්වා මහතාද මෙහිදී කතා කළේය.ජනාධිපති මහින්ද රාජපක්ෂ මහතා සහ ජනාධිපති ආර්යා ශිරන්ති රාජපක්ෂ මහත්මිය ද අගමැති දි. මු. ජයරත්න, කතානායක චමල් රාජපක්ෂ මහතා සහ චන්ද්‍රා රාජපක්ෂ මහත්මිය, ‍ආරක්ෂක ලේකම් ගෝඨාභය රාජපක්ෂ මහතා සහ අයෝමා රාජපක්ෂ මහත්මිය, ඌව පළාත් මහ ඇමැති ශෂීන්ද්‍ර රාජපක්ෂ මහතා සහ එම මහත්මිය, ශමීන්ද්‍ර රාජපක්ෂ මහතා සහ එම මහත්මිය ඇතුළු පවුලේ සාමාජිකයන්, මැති ඇමැතිවරුන්, පළාත් ආණ්ඩුකාරවරුන්, මහඇමැතිවරුන්, විදෙස් රාජ්‍ය තාන්ත්‍රිකයන් හා රාජක්ෂ පවුලේ ඥාති මිත්‍රාදීන් ඇතුළු විශාල පිරිසක් ද මෙම අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>01</day>
    </date>
    <link>http://www.dinamina.lk/2013/11/01/_art.asp?fn=r1311011</link>
    <topic>ඉංගිරිය පොලිස් ස්ථානය ඉදිකරන්න මේ වසරේදීත් ප්‍රතිපාදන නෑ</topic>
    <author>කළුතර මධ්‍යම සමූහ</author>
    <content>ඉංගිරිය පොලිස් ස්ථානය ඉදි කිරීම සඳහා මේ වසරේත් ප්‍රතිපාදන වෙන් කිරීමට නොහැකි බව පොලිස් මූලස්ථානයේ ගොඩනැගිලි අධ්‍යක්ෂවරයා කළුතර දිසා ලේකම්වරයා වෙත දැනුම්දී තිබේ.ඉංගිරිය පොලිස් ස්ථානය ඉදිකිරීම සඳහා පොලිස් දෙපාර්තමේන්තුව ආරක්ෂක අමාත්‍යාංශයෙන් ප්‍රතිපාදන ඉල්ලා සිටිනුයේ වසර දෙකක පමණ කාලයක සිටය.මෙය කඩිනමින් ඉඳිකිරීමට පියවර ගන්නා ලෙස 2012 වසරේ ජුලි මස 12 වන දින පැවැති කළුතර දිස්ත්‍රික් විශේෂ සංවර්ධන කමිටු රැස්වීමේදීද ජනාධිපති මහින්ද රාජපක්ෂ මහතා නිලධාරීන්ට උපදෙස් දී තිබුණි.පළමුව මේ ස්ථානයේ පොලිස් අභ්‍යස විද්‍යාලයක් පිහිටුවීමට සැලසුම් කැර ගොඩනැගිලි කිහිපයක්ද ඉදිකර තිබූ අතර පසුව එම ස්ථානයේ ඉංගිරිය පොලිස් ස්ථානය ඉදිකිරීමට තීරණය කොට තිබුණි.2014 වසරේ මුදල් ප්‍රතිපාදන ලබාගෙන මේ පොලිස් ස්ථානය ඉදිකිරීමට සැලසුම් කර ඇතැයි පොලිස් මූලස්ථානයේ ගොඩනැගිලි අධ්‍යක්ෂවරයා කළුතර දිසා ලේකම් යු. ඩී. සී. ජයලාල් මහතාට දැනුම් දී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>01</day>
    </date>
    <link>http://www.dinamina.lk/2013/11/01/_art.asp?fn=r1311012</link>
    <topic>කොස්තාපල් සැමියා බිරියට පහරදීලා</topic>
    <author>කළුතර මධ්‍යම සමූහ</author>
    <content>විවාහවී දින හතරකට පසු තම බිරියට පහර දුන් බව කියන රාජ්‍ය බුද්ධි අංශයේ කොස්තාපල්වරයකු දකුණු කළුතර පොලිසිය මගින් අත්අඩංගුවට ගෙන ඇත.ඉකුත් 22 වනදා විවාහ දිවි අරඹා ඇති කළුතර පදිංචි 27 හැවිරිදි කාන්තාවක් මේ පහරකෑමට ලක්ව ඇති අතර ඇය ප්‍රතිකාර සඳහා කළුතර නාගොඩ මහ රෝහලට ඇතුලත් කර තිබේ.සැකකාර පොලිස් කොස්තාපල්වරයා කළුතර මහේස්ත්‍රාත් අධිකරණයට ඉදිරිපත් කිරීමට නියමිතව තිබුණි.කළුතර කොට්ඨාස භාර පොලිස් අධිකාරි රොෂාන් ද සිල්වා සහ සහකාර පොලිස් අධිකාරී සුගත් ගලගමගේ යන මහත්වරුන්ගේ උපදෙස් මත කළුතර මූලස්ථාන පොලිස් පරීක්ෂක සමන්ත වෙදගේ මහතා මේ පිළිබඳව වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>01</day>
    </date>
    <link>http://www.dinamina.lk/2013/11/01/_art.asp?fn=r1311013</link>
    <topic>ගම්පහ දිස්ත්‍රික්කයේ ජලජීවි ව්‍යාපෘති 340ක්</topic>
    <author/>
    <content>2013 වර්ෂය ඇතුළත ගම්පහ දිස්ත්‍රික් ජලජීවි වගා ව්‍යාපෘති කාර්යාලය මඟින් ක්‍රියාත්මක කර ඇති ව්‍යාපෘති සංඛ්‍යාව 340කි.‍ගම්පහ ප්‍රාදේශීය ජල ජීවී වගා ව්‍යාප්ත නිලධාරි එච්. එස්. ඩබ්ලිව්. ඒ. ලියනගේ මහතා පවසන අන්දමට විසිතුරු මසුන් නව වගාව සඳහා ව්‍යාපෘති 100ක්ද, විසිතුරු මසුන් වගාව වැඩි දියුණු කිරීමට ව්‍යාපෘති 150ක්ද ඒකාබද්ධ මසුන් වගාවට ව්‍යාපෘති 14ක්ද ක්‍රියාත්මක වේ.මේ අතර කූඩු තුළ “මොදා” මසුන් වගාවට ව්‍යාපෘති 20ක්ද, ආහාර පිණිස මසුන් වගාවට ව්‍යාපෘති 50ක්ද, දුම් කරවල නිෂ්පාදනයට ව්‍යාපෘති 06ක්ද, ක්‍රියාත්මක වේ.යෝජිත ව්‍යාපෘතිවලින් විසිතුරු මසුන් වගා ව්‍යාපෘති 100න් 80ක් දැනට නිමවී ඇති අතර, විසිතුරු මසුන් වගාව වැඩි දියුණු කිරීමේ ව්‍යාපෘති 150න් 118ක් දැනට නිමවී ඇත. ඒකාබද්ධ මසුන් වගාව ව්‍යාපෘති 14 සම්පුර්ණ වී ඇත. කූඩු තුළ “මොදා” මසුන් වගාව ව්‍යාපෘති 20න් 10ක් නිමකර ඇත. ආහාර පිණිස මසුන් වගා ව්‍යාපෘති 50න් 24ක් නිමාවී ඇත. දුම් කරවල ව්‍යාපෘති 06 නිමාවී ඇත.නව විසිතුරු මසුන් වගා ව්‍යාපෘති ආරම්භ කිරීමට එක් ප්‍රතිලාභියකුට රුපියල් 36000/= මුදලක් ලබා දේ.පවත්වා ගෙනයන ව්‍යාපෘති වැඩි දියුණු කිරීමට එක් ප්‍රතිලාභියකුට රුපියල් 75000/- මුදලක් මෙම වර්ෂය තුළ වෙන්කර ඇති බවද ජලජීවි වගා ව්‍යාප්ත නිලධාරි (ගම්පහ) පැවැසීය.ආහාර පිණිස මඩ පොකුණුවල මත්ස්‍ය වගා ව්‍යාපෘති ක්‍රියාත්මක කිරීමට එක් ප්‍රතිලාභියකුට රුපියල් 37500/- මුදලක් වෙන්කර ඇති අතර ඒකාබද්ධ මත්ස්‍ය වගා ව්‍යාපෘති සඳහා එක් ප්‍රතිලාභියකුට රුපියල් 50000/- මුදලක් ලබාදේ.“දියවර දිරිය ණය” යෝජනා ක්‍රමය යටතේ අඩු වාර්ෂික පොලිය යටතේ මත්ස්‍ය වගාකරුවනට ණය මුදල්ද ප්‍රදානය කෙරේ. ඉල්ලුම්කරුවන් සඳහා රුපියල් මිලියන 1.2 ණය ඉල්ලීම්වලට අදාළ ව්‍යාපෘති සඳහා අයදුම්පත් පරීක්ෂා කරමින් පවතී.මත්ස්‍ය නිෂ්පාදන මිලට ගැනීමට අපනයනකරුවන් හඳුන්වා දී ඇත. අභිජනනකරුවන් 5 දෙනකු තෝරාගෙන නව විසිතුරු මසුන් වගාකරුවන්ට පැටවුන් ලබාදේ.මත්ස්‍ය රෝග හඳුනාගෙන රෝග වළක්වාලීමටද පර්යේෂණාගාර 02ක් සඳහා උපකරණ ලබාදී ඇත.මේ අයුරින් ගම්පහ දිසාවේ ජලජීවි වගා ව්‍යාපෘති ඉහළ ප්‍රගතියක් ලබා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>01</day>
    </date>
    <link>http://www.dinamina.lk/2013/11/01/_art.asp?fn=r1311014</link>
    <topic>කළුතර සති පොළවල නුසුදුසු ආහාර</topic>
    <author>කපිල කුලසිංහ කටුකුරුන්ද සමූහ</author>
    <content>කළුතර ප්‍රදේශයේ සති පොළ රැසක අනාරක්ෂිත ලෙස ආහාර වර්ග අලෙවි කරන බවට පාරිභෝගිකයෝ චෝදනා කරති.පිසූ ආහාර හා රස කැවිලි වර්ගද මේ අතර වන බවත් මේ පිළිබදව සෞඛ්‍ය බලධාරීන්ගේ අවධානය යොමු වී නොමැති බවත් ඔව්හු පවසති.තුඩුගල, මතුගම, පයාගල, කටුකුරැන්ද, කළුතර උතුර සති පොළවල් තුල මෙම තත්වය බහුල ලෙස දැකිය හැකි බැවින් මේ පිළිබදව බලධාරීන්ගේ අවධානය යොමු විය යුතු බවත් ඔව්හු පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>01</day>
    </date>
    <link>http://www.dinamina.lk/2013/11/01/_art.asp?fn=r1311015</link>
    <topic>ත්‍රිරෝද රථ හිමියන් දහසකට මීටර් ප්‍රදානය කරති</topic>
    <author>මහරගම විශේෂවේහැල්ලේ පියතිලක</author>
    <content>රටේ පැවැත්මට අතහිත දෙන ස්වයං රැකියාලාභීන්ට ලබාදිය හැකි සෑම සහායක්ම ලබාදී ඔවුන් සවිබල ගැන්වීම මහින්ද චින්තනයේ ප්‍රතිපත්තිය බව ජලසම්පාදන හා ජලාපවහන ඇමැති හා ආණ්ඩු පක්ෂයේ ප්‍රධාන සංවිධායක දිනේෂ් ගුණවර්ධන මහතා පැවසීය.ඒ මහතා එසේ පැවසුවේ ඉකුත්දා කොට්ටාව බස් නැවතුම්පළේදී පැවැති ත්‍රිරෝද රථ හිමියන් 1000කට මීටර් ප්‍රදානය කිරීමේ උත්සවයේදී ය.කොළඹ දිස්ත්‍රික්කයේ ත්‍රිරෝද හිමියන් 1000කට මීටර් නොමිලේ ලබා දෙනු ලැබුවේ බස්නාහිර පළාත් සභා මන්ත්‍රී සලෝචන ගමගේ මහතාගේ ව්‍යාපෘතියක් අනුව ඔහුගේ පළාත් සභා විමධ්‍යගත අරමුදල් වලිනි.මෙය රුපියල් ලක්ෂ 30ක ව්‍යාපෘතියකි. තව දුරටත් අදහස් දැක්වූ ඇමතිවරයා මෙසේද පැවසීය.පසුගිය සමයේ රටේ පැවැති ත්‍රස්තවාදී අරගලවලදී ආරක්ෂක හමුදාවලට වැඩිපුරම ඔත්තු ලැබුනේ ත්‍රිරෝද රථ රියදුරන්ගෙනි. එකළ ත්‍රිරෝද සංගම් ජාතියේ, හා රටේ ආරක්ෂාවට කරන ලද මෙහෙයට කෘතගුණ සැලකීමක් ලෙස මෙම මනු (මීටර්) බෙදා දීමට ක්‍රියා කළා.පළාත් සභා මන්ත්‍රී සලෝචන ගමගේ ලයනල් කාරියවසම් මහරගම නාගරික මන්ත්‍රීවරුන්වන ප්‍රදීප් ලියනගේ, කැස්බෑව නාගරික මන්ත්‍රී ලලිත් රෝහණ ලියනගේ මහත්වරුද මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>01</day>
    </date>
    <link>http://www.dinamina.lk/2013/11/01/_art.asp?fn=r1311016</link>
    <topic>රෙමුණුගොඩ උතුර දංඅත්තයාය දිගුකලකට පසු යළි අස්වද්දයි</topic>
    <author>නාගොඩ විශේෂ - එන්. විජේරත්න</author>
    <content>ගංවතුර තර්ජනයට ලක්වීම හේතුවෙන් දීර්ඝ කාලයක් තිස්සේ පුරන්ව පැවැති රෙමුණුගොඩ උතුර දංඅත්තයාය යළි මෙම මහ කන්නයේදී අස්වැද්දීමේ කාර්යය සඳහා කෘෂිකර්ම පර්යේෂණ හා නිෂ්පාදන සහකාර නිලධාරි ජගත් පොත්පිටිය මහතා මූලික වී කටයුතු කර තිබේ.මේ අනුව දොඩන්ගොඩ ගොවිජන සංවර්ධන නිලධාරිනි එම්. ඩී. ඩී. ප්‍රනාන්දු මහත්මියගේත් දොඩන්ගොඩ කෘෂිකර්ම උපදේශක ගයාන් සංජීව මහතාගේත් උපදෙස් හා මඟපෙන්වීම ඊට ලැබිණි.මෙහි ප්‍රතිඵලයක් ලෙස රෙමුණුගොඩ උතුර ගොවිසෙත ගොවි සංවිධානයේ නිලධාරින්ගේත්, ගොවීන්ගේත් සහ‍යෝගය මත ගංවතුර තර්ජනයට ඔරොත්තු දෙන බී.ජී. 38 මාවී ප්‍රභේදය දංඅත්තයායේ අක්කර 10ක් පුරා වසර පහකට පසුව වගා කිරීමට අවස්ථාව උදාවිය.ඊට අමතරව වසර පහකට වැඩි කාලයක් පුරන්ව පැවැති දංඅත්තයායේ තවත් අක්කර 5ක් බස්නාහිර පළාත් කෘෂිකර්ම අමාත්‍යාංශයේ මෙහෙයවීම මත බස්නාහිර පළාත් නි‍.කෘෂිකර්ම අධ්‍යක්ෂ කාර්යාලය (කළුතර) මගින් එහි ප්‍රතිපාදන මත ලබාදුන් මුලික හා ද්වීතියික වල්නාශක, බිත්තර වී බී.ජී.450 උපයෝගී කරගෙන වී වගාවට යොදා ගෙන තිබේ.මේ සම්බන්ධයෙන් “දිනමිණ”ට අදහස් දැක්වු රෙමුණුගොඩ උතුර ගොවිසෙත ගොවි සංවිධානයේ ලේකම් එම්. ඩී. ප්‍රේමරත්න ගුණවර්ධන මහතා- නිතර ගංවතුරට ලක්වෙන මෙම දංඅත්තයායේ අක්කර 10ක මාවී වගා කිරීමටත්, හැකිවීම ගැන ලොකු සතුටක් ඇතිවුණා. මේ සඳහා ගොවීන් උනන්දු කරමින් කටයුතු කළ කෘෂි පර්යේෂණ හා නිෂ්පාදන සහකාර ජගත් පොත්පිටිය මහතාටත් කෘෂිකර්ම උපදේශකතුමාටත්, ගොවිජන සංවර්ධන නිලධාරිතුමියටත් ගොවිසෙත ගොවි සංවිධානයේත් යායේ ගොවීන්ගේත් ගෞරවනීය ස්තුතිය හිමිවෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>01</day>
    </date>
    <link>http://www.dinamina.lk/2013/11/01/_art.asp?fn=r1311017</link>
    <topic>මෙරට බහුදින යාත්‍රා 4ක් ඉන්දීය අත්අඩංගුවට</topic>
    <author>මිහිර විජේසේකර - මාරවිල සමූහ</author>
    <content>මීගමුව, කල්පිටිය සහ දික්ඕවිට ධීවර වරායන්වලින් මසුන් මැරීම සඳහා පිටත්ව ගිය බහුදින යාත්‍රා 04ක් ඉන්දීය වෙරළ ආරක්ෂකයින් විසින් අත්අඩංගුවට ගෙන තිබේ.මසුන් මැරීමට යමින් සිටි සහ මසුන් මරාගෙන නැවත ගොඩබිමට පැමිණෙන යාත්‍රා 04ක ධීවරයින් 24 දෙනකු අත්අඩංගුවට පත්ව ඇති අතර ඔවුන් වෙන්නප්පුව, ඉරණවිල සහ තොඩුවාව ප්‍රදේශවල පදිංචිකරුවෝ වෙති.ඉකුත් 30දා මේ ධීවර යාත්‍රා අත්අඩංගුවට ගෙන තුත්තුකුඩිය වරායට රැගෙන ගොස් තිබේ.නතාලි, මිනෝලි -3 දිනුකලංකා සහ සුදු දුව යාත්‍රා 04 අත්අඩංගුවට ගෙන ඇති අතර සුදු දුව යාත්‍රාව මසුන් මැරීම සඳහා යමින් සිටි බවත් සෙසු යාත්‍රා ‍තුන මසුන් මරා නැවත පැමිණෙන විට අත්අඩංගුවට ගෙන ඇති බවත් වෙන්නප්පුව බහු දින යාත්‍රා හිමියන්ගේ සංගමයේ සභාපති සුජිත් සමන්ත මහතා සඳහන් කරයි.ඉකුත් 09 දා ද ඉන්දීය වෙරළ ආරක්ෂකයින් විසින් බහු දින යාත්‍රා 04ක් අත්අඩංගුවට ගෙන තිබිණි. එම යාත්‍රාවල ධීවරයින් 26 දෙනකු මේ වනවිට එම පිරිස තූත්තුකුඩිය ශ්‍රී වේගුන්ඩම් බන්ධනාගාරයේ රඳවා ගෙන ඇති බව සඳහන් වේ. .</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>01</day>
    </date>
    <link>http://www.dinamina.lk/2013/11/01/_art.asp?fn=r1311018</link>
    <topic>පින්නදූව පිවිසුමේ අනතුරෙන් වෑන් රථයේ රියැදුරා මරුට</topic>
    <author>අක්මීමන විශේෂසුනිල් ගමගේ</author>
    <content>දක්ෂිණ අධිවේගී මාර්ගයේ පින්නදූව පිවිසුම් මාර්ගයට ඇතුළු වීමට පැමිණි විදේශිකයෙක් විසින් අධික වේගයෙන් පදවාගෙන එනු ලැබූ ප්‍රාඩෝ වර්ගයේ ජීප් රථයක් වෑන් රථයක ගැටීමෙන් වෑන්රියේ ගමන් ගත් පුද්ගලයා කරාපිටිය රෝහලේ දැඩිසත්කාර ඒකකයේ ප්‍රතිකාර ලබමින් සිටිය දී මියගියහ.මෙසේ මියගොස් ඇත්තේ ගාල්ල වලහන්දූව වත්ත පදිංචි අනිල් ප්‍රියංකර පරණවිතාන නමැත්තෙකි. ඔහු විසින්ම පදවාගෙන ආ වෑන් රථය අධිවේගී පිවිසුම් මාර්ගයට පිවිසෙද්දී කොළඹ බලා ගමන් කිරීමට පැමිණි විදේශිකයා අධික වේගයෙන් පදවාගෙන ආ ජීප්රථය පාලනය කර ගැනීමට නොහැකි වීමෙන් වෑන් රථයේ ගැටිණි. තුවාලකරු අනතුරුව කරාපිටිය රෝහලට ඇතුළත් කර දැඩිසත්කාර ඒකකයේ දින කිහිපයක් ප්‍රතිකාර ලබමින් සිටියදී අද උදෑසන මියගියේය.සිද්ධිය සම්බන්ධයෙන් අක්මීමන පොලිස් ස්ථානාධිපති පො.ප.පුෂ්පකුමාර මහතාගේ ප්‍රධානත්වයෙන් රථවාහන අංශයේ ස්ථානාධිපති උ.පො.ප. ජාගොඩ මහතා ඇතුළු නිලධාරින් පරීක්ෂණ පවත්වන අතර විදේශිකයා අධිකරණය වෙත ඉදිරිපත් කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>01</day>
    </date>
    <link>http://www.dinamina.lk/2013/11/01/_art.asp?fn=r1311019</link>
    <topic>අනුරාධපුරට කුඩු ඇදපු කොල්ලො දෙන්නා මාට්ටු</topic>
    <author>@ අනුරාධපුර මධ්‍යම විශේෂ</author>
    <content>කුඩා ලොරි රථයකින් අනුරාධපුර නගරය දෙසට හෙරොයින් ප්‍රවාහනය කළ තරුණයන් දෙදෙනකු අනුරාධපුර පුල්ලෙයාර හංදිය නුවරවැව සොරව්ව අසල දී ඔවුන් ගමන් ගත් ලොරි රථය සමඟ අත්අඩංගුවට ගැනීමට අනුරාධපුර මුලස්ථාන පොලිසියේ දූෂණ මර්දන අංශය පෙරේදා (30) හැකිවිය.අත්අඩංගුවට පත් වූ පුද්ගලයන් අනුරාධපුර පුල්ලෙයාර හංදිය සහ මල්අතු ලේන් ප්‍රදේශයේ පදිංචිකරුවන් වන අතර ඔවුන් වයස අවුරුදු 30-35 අතරේ පසුවන්නන් බව පොලිසිය පවසයි. අත්අඩංගුවට පත් වූ එක් පුද්ගලයකු අම්බන්ගොඩ ප්‍රදේශයේ සිට අනුරාධපුරයට පැමිණ ඇති බව ද පොලිසිය පවසයි. අනෙක් සැකකරු අවස්ථා කිහිපයකදීම හෙරොයින් සන්තකයේ තබාගෙන සිටිද්දී අත්අඩංගුවට පත් වූ අයෙකි.සැකකරුවන් දෙදෙනා ඊයේ (31) අනුරාධපුර මහේස්ත්‍රාත් අධිකරණයට ඉදිරිපත් කෙරුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>01</day>
    </date>
    <link>http://www.dinamina.lk/2013/11/01/_art.asp?fn=r13110110</link>
    <topic>වතුකරයටත් ‍ෙහාර සල්ලි</topic>
    <author>නුවරඑළිය මධ්‍යම</author>
    <content>දීපාවලී උත්සව සමය ඉලක්ක කරගනිමින් මධ්‍යම කඳුකරයේද හොර මුදල් නෝට්ටු සංසරණය වන බවට ආරක්ෂක බුද්ධි අංශවලට ලැබී ඇති තොරතුරු මඟින් අනාවරණය කරගෙන තිබේ.පසුගියදා පුඬළුඔය ප්‍රදේශයේදීද රුපියල් පන්දහසක ව්‍යාජ මුදල් නෝට්ටුවක් හසුවීමෙන් පසු මේ බව තහවුරු වී ඇති බව සඳහන් කරන ආරක්ෂක බුද්ධි අංශ, මේ දිනවල, දීපාවලී උත්සව සමය නිමිත්තෙන් වතුකරයේ ජනතාව අතට පත්වන මුදල් නෝට්ටුවලට, මේ හොර මුදල් නෝට්ටු ලැබිය හැකි බවත්, මේ නිසා ඉන් ප්‍රවේශම් වන ලෙසත් ජනතාවගෙන් ඉල්ලීමක් කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>01</day>
    </date>
    <link>http://www.dinamina.lk/2013/11/01/_art.asp?fn=s1311011</link>
    <topic>ජාතික ඔලිම්පික් කමිටු මුල් පුටුවට රොහාන් ප්‍රනාන්දුගෙන් නාම යෝජනා</topic>
    <author/>
    <content>ජාතික ඔලිම්පික් කමිටුවේ වසර 18ක් විවිධ තනතුරු හෙඹවූ ප්‍රවීණතම ක්‍රීඩා පරිපාලකයකු වන රොහාන් ප්‍රනාන්දු මහතා ඔලිම්පික් කමිටු සභාපති ධූරයට ලබන සතියේ සුබ මොහොතින් නාම යෝජනා භාරදීමට සුදානම් බව පවසයි.ප්‍රකට ව්‍යාපාරිකයකු වන රොහාන් ප්‍රනාන්දු මහතා දැනට ඔලිම්පික් කමිටුවේ ජ්‍යෙෂ්ඨ උප සභාපතිවරයකු මෙන්ම ශ්‍රී ලංකා රුවල් ඔරු සංගමයේ සභාපතිවරයා ලෙසද කටයුතු කරමින් සිටී.ක්‍රීඩා සංගම් බොහොමයක ඉල්ලීම මත ජාතික ඔලිම්පික් කමිටු සභාපති තනතුර භාර ගැනීමට සුදානම් බව රොහාන් ප්‍රනාන්දු මහතා පවසයි. තමා කොතරම් කාර්යය බහුල පුද්ගලයකු වුවද පසුගිය කාලය පුරා ඔලිම්පික් කමිටුවේ සෑම ක්‍රියාවකටම උපරිම දායකත්වය ලබාදී ඇති හෙයින් ක්‍රීඩා සංගම් නියෝජිතයන් දැඩි ලෙස ඉල්ලීම් කරන බව ඒ මහතා සඳහන් කළේය.වසර 2017දී ශ්‍රී ලංකාවේ පැවැත්වෙන ආසියානු යොවුන් ක්‍රීඩා උළෙල ඇතුළු අභියෝග රැසක් ජයගෙන රටට කීර්තියක් අත්කර දෙන වැඩ පිළිවෙළකට යොමුවීම ජාතික ඔලිම්පික් කමිටු නිලධාරීන්ගේ අනාගත වගකීම බව රොහාන් ප්‍රනාන්දු මහතා පෙන්වා දෙයි.“අතිගරු ජනාධිපතිතුමා ක්‍රීඩාවට ඇලුම්කරන නායකයෙක්. ක්‍රීඩාව වෙනුවෙන් විශාල ආයෝජනයක් රජය සිදු කරනවා. ක්‍රීඩා ඇමැතිතුමාගේ අවශ්‍යතාවවී ඇත්තේ ක්‍රීඩා පරිපාලනය නිවැරදි මඟකට යොමු කොට ක්‍රීඩක ක්‍රීඩිකාවන්ට ජයග්‍රාහී මානසිකත්වයක් ලබාදීමයි. ජාතික ඔලිම්පික් කමිටුව ඒ අරමුණ ඔස්සේ ගමන් කරවීමට මා ඉදිරියේදී නායකත්වය ලබා දෙනවා” රොහාන් ප්‍රනාන්දු මහතා පැවැසීය.ලුණුවල මධ්‍ය මහා විද්‍යාලයෙන් මූලික අධ්‍යාපනය ලැබූ රොහාන් ප්‍රනාන්දු මහතා ගුරුතලාව සාන්ත තෝමස් විදුහලෙන් හා ගල්කිස්ස සාන්ත තෝමස් විදුහලෙන් අධ්‍යාපනය හදාරා ඇත.ඒ මහතා 'හෙලදිව' තේ අපනයන වෙළෙඳ ආයතනයේ සභාපතිවරයාද වෙයි.ජාතික ඔලිම්පික් කමිටු නිලවරණය දෙසැම්බර් මස 27 වැනිදා පස්වරු 5.00ට ඔලිම්පික් නිවහනේදී පැවැත්වෙන අතර නාමයෝජනා භාර ගැනීම මේ මස 14වැනිදා අවසන් වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>01</day>
    </date>
    <link>http://www.dinamina.lk/2013/11/01/_art.asp?fn=s1311012</link>
    <topic>ශ්‍රී ලංකා ‘ඒ’ පිල තරගාවලිය ජය ගනී</topic>
    <author/>
    <content>සංචාරක කෙන්යානු කණ්ඩායම සමග පැවැත්වෙන නිල නොලත් විස්සයි 20 ක්‍රිකට් තරගාවලියේ ජය හිමිකර ගැනීමට ශ්‍රී ලංකා ‘ඒ’ පිල ඊයේ සමත්විය.කොළඹ සී.සී.සී පිටියේදී ඊයේ පෙවරුවේ පැවැති තරගාවලියේ සිවුවැනි තරගයෙන් කඩුලු 9ක ජයක් අත්කර ගැනීමත් සමග මේ ජයග්‍රහණය ශ්‍රී ලංකා ‘ඒ’ පිලට හිමිවිය.ඊයේ දිනයේ පෙරවරුවේ පැවැති තරගයේ කාසියේ වාසිය දිනාගත් කෙන්යානු පිලට ඕවර 20තුළදී කඩුලු 9ක් දැවී ලබාගත හැකිවුයේ ලකුණු 99ක් පමණි.රමිත රඹුක්වැල්ල හා ළහිරු ජයරත්න පන්දු යැවීමේදී කඩුලු 2 බැගින් දවාගනිමින් දක්ෂතා දැක්වීය.ජයග්‍රාහී ඉලක්කය ඉනිම නිමවීමට පන්දු 37ක් ඉතිරිව තිබියදී සපුරාලීමට ශ්‍රී ලංකා ‘ඒ’ පිලට හැකිවිය. කුසල් ජනිත් පෙරේරා නොදැවී ලකුණු 54ක් රැස්කරමින් තරගය ජයග්‍රහණය කරා ගෙන ගිය අතර නායක දිනේෂ් චන්දිමාල් පන්දු 32කින් නොදැවී ලකුණු 32ක් රැස් කළේය. උපුල් තරංග ශ්‍රී ලංකා ඉනිමේ බිඳ වැටුණු එකම කඩුල්ල ලෙසින් ලකුණු 6කට පිටියෙන් ඉවත්විය.කෙන්යාව - 99/9යි. (ඕවර 20) මොරිස් ඔයුමා 28 (රමිත රඹුක්වැල්ල 12/2, ළහිරු ජයරත්න 22/2)ශ්‍රී ලංකා ‘ඒ’ - 105/1යි. (ඕවර 13.5) කුසල් ජනිත් නොදැවී 54, දිනේෂ් චන්දිමාල් නොදැවී 32කෙන්යාව පළමු ජය ලබයිශ්‍රී ලංකා ‘ඒ’ කණ්ඩායම සමග ඊයේ පැවැති පස්වැනි විස්සයි20තරගයෙන් කඩුලු 6ක ජයක් හිමිකර ගැනීමට කෙන්යානු කණ්ඩායම සමත්විය.ශ්‍රී ලංකා පිල ලබාදුන් ලකුණු 135ක ඉලක්කය ඉනිමේ අවසන් පන්දුවේදී සපුරාලමින් කෙන්යාව මේ ජයග්‍රහණය අත්කර ගත්තේය.කෙන්යානු පිල ජයග්‍රහණය කරාගෙන ගිය මොරිස් ඔයුමා ලකුණු 64ක් වාර්තා ‍කළේය. තරගාවලිය 4-1ක් ලෙස ශ්‍රී ලංකා ‘ඒ’ ඉදිරියෙන් පසුවේ.තරගාවලියේ හයවැනි සහ හත්වැනි තරග හෙට (2) සී.සී.සී පිටියේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>01</day>
    </date>
    <link>http://www.dinamina.lk/2013/11/01/_art.asp?fn=s1311013</link>
    <topic>ශ්‍රී ලංකා-පෝලන්ත රගර් ගැටුම අද</topic>
    <author>ෆවුස් මොහොමඩ්</author>
    <content>දේශීය රගර් ක්ෂේත්‍රයේ නව පිටුවක් පෙරලමින් ‍ලෝක රගර් සංගමයේ අනුමැතිය යටතේ පළමු වරට පැවැත්වෙන ඩයලොග් සෙරන්ඩිබ් කුසලාන රගර් තරගාවලියේ ශ්‍රී ලංකාව සහ පෝලන්තය අතර තරගය අද (1) පස්වරු 7.30ට කොළඹ තුරඟ තරග පිටියේ දී පැවැත්වේ.මෙතෙක් පැවැති තරගවලින් පරාජයට පත්ව සිටින දෙපිලම සිය ගෞරවය ආරක්ෂා කරගනිමින් තරග වදින අතර ඉන් වැඩි වාසි හිමිවී ඇත්තේ ශ්‍රී ලංකාවටය.මෙවර තරගාවලිය ඇරඹීමට පෙර ලෝක රගර් ශ්‍රේණිගත කිරීම්වල 44වැනි ස්ථානයේ සිටි මැඩගස්කර් පිල තරගාවලියේ පළමු තරගයේ දී ශ්‍රේණිගත කිරීම්වල 39වැනි ස්ථානයේ පසුවූ ශ්‍රී ලංකාවත්, අනතුරුව 28වැනි තැන සිටි ප්‍රබල පෝලන්තයත් පරාජය කරමින් ශූරතාව හිමිකර ගත්තේය.මැඩගස්කර් පිල හමුවේ පෝලන්ත ක්‍රීඩකයන් දැක්වූ පසුබැස්ම අද තරගයේ දි ශ්‍රී ලංකාවට වාසිදායක වනු ඇත.කෙසේවෙතත් මෙවැනි තරගාවලියක් ශ්‍රී ලංකාවේ පැවැත්වීමෙන් ශ්‍රී ලංකා රගර් සංගමයේ අරමුණ වී තිබුණේ ශ්‍රේණිගත කිරීම් සම්බන්ධව වැඩි අවධානයක් යොමු කිරීමට වඩා ලබන වස‍රේ පැවැත්වෙන සුපිරි රටවල් පහේ ආසියානු ෆයිව් නේෂන්ස් තරගාවලිය ඉලක්ක කරමින් ජාත්‍යන්තර තරග අත්දැකීම් මෙරට 15 සාමාජික ක්‍රීඩකයන්ට අත්කර දීමය.එබැවින් අද තරගයට ශ්‍රී ලංකා පිල සහභාගි වන්නේ කිසිදු පීඩනයකින් තොරවය. එය අද තරගයේ දි ශ්‍රී ලංකාවට වැඩි වාසි ගෙනදීමට ඉවහල් වන්නකි.2019 දී ජපානයේ පැවැත්වීමට නියමිත ලෝක කුසලාන රගර් තරගාවලියට සුදුසුකම් ලබාගැනීමේ ඉලක්කය සපුරා ගැනීමට මෙවැනි ජාත්‍යන්තර තරගාවලි ගණනාවක්ම ඉදිරියේ දී මෙරට පැවැත්වීමට රගර් සංගමය අදහස් කර ඇතැයි ලේකම් රිස්ලි ඉල්යාස් මහතා කීවේය.ජපානයේ පැවැත්වෙන ලෝක කුසලාන රගර් තරගාවලියට ආසියාවෙන් රටවල් දෙකකට අවස්ථාව හිමිවේ. පසුගිය ව‍සරේ ආසියානු ෆයිව් නේෂන්ස් පළමු‍ කොටසේ තරගාවලියේ ශූරතාව දිනූ ශ්‍රී ලංකාව ලබන වසරේ පැවැත්වෙන සුපිරි රටවල් පහේ තරගාවලියට සුදුසුකම් ලබා සිටියි. ඉදිරි වසරවලදිත් සුපිරි රටවල් පහේ තරගාවලියේ රැඳී සිටීමට හැකිවුවහොත් ‍ලෝක කුසලාන රගර් තරගාවලියට සුදුසුකම් ලැබීමේ බලාපොරොත්තු ඇති කර ගැනීමට ශ්‍රී ලංකාවට හැකිවනු ඇත.පාර්ලිමේන්තු මන්ත්‍රී නාමල් රාජපක්ෂ මහතාගේ නායකත්වයෙන් තරග වදින ශ්‍රී ලංකා කණ්ඩායමට ආසියානු සත් සාමාජික රගර් තරගබිමේ ප්‍රබලතම දේශීය ක්‍රීඩකයන් රැසක් ඇතුළත් වෙති. මැඩගස්කර් පිලට පරාජය වූ පළමු තරගයේ දි ශ්‍රී ලංකා පිල වෙතින් සිදුවූ දුර්වලතා මඟ හරවා ගනිමින් සාර්ථක ලෙස තරගයට අවතීර්ණ විම කණ්ඩායමේ එකම අරමුණය.අද තරගය පෙර වාර්ෂිකව පවත්වනු ලබන මහනුවර පාසල් කණ්ඩායම හා කොළඹ පාසල් කණ්ඩායම අතර රගර් තරගය පස්වරු 5.30ට පැවැත්වේ.ධර්මරාජ විදුහලේ තිළිණ විජේසිංහ මහනුවර කණ්ඩායම මෙහෙයවන අතර සාන්ත පීතර විදුහලේ ප්‍රවින් ද සිල්වා‍ කොළඹ කණ්ඩායමේ නායකත්වය දරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>01</day>
    </date>
    <link>http://www.dinamina.lk/2013/11/01/_art.asp?fn=s1311014</link>
    <topic>බොතම් කිලිනොච්චියෙන් සීනිගමට පා ගමනේ</topic>
    <author/>
    <content>අන්තර් ජාතික ක්‍රිකට් පිටියේ හිටපු පෙරළිකාර තුන්ඉරියව් ක්‍රීඩක ශ්‍රීමත් ඉයන් බොතම් ශ්‍රී ලංකාවේ පළමු වරට සංවිධානය කරන 'බීෆිස් බිග් වෝක්' පා ගමන අද (1) කිලිනොච්චිය ක්‍රීඩා පිටියේ දී පෙරවරු 8.30ට ආරම්භ වෙයි.මෙරට දිළිඳු පවුල්වල ක්‍රීඩාවට ලැදි කුඩා දරු දැරියන්ගේ ක්‍රීඩා කුසලතා ඔප් නැංවිමට අරමුදල් රැස් කිරීමේ අරමුණින් යුතුව පැවැත්වෙන මේ පා ගමන දින 8ක් පුරා පැවැත්වේ. මීට දශක කීපයකට පෙර බොතම් විසින් එංගලන්තයේ දී ආරම්භ කරනු ලැබූ ලෝරියස් පදනම හා ශ්‍රී ලංකාවේ සීනිගම ආශ්‍රිතව ක්‍රීඩාවට ලැදි දූ දරුවන්ගේ සුබසාධන කටයුතු වෙනුවෙන් ක්‍රියාත්මක වන 'ගුඩ්නස්' පදනම එක්ව සංවිධානය කරන මේ ඓතිහාසික පා ගමනට අන්තර්ජාතික ක්‍රිකට් පිටියේ හිටපු හා වත්මන් ක්‍රීඩකයන් රැසක් එක්වීමට නියමිතය.ඒ අතර ලෝක ක්‍රිකට් පිටියේ හිටපු විශිෂ්ටතම දඟපන්දු යවන්නා වන මුත්තයියා මුරලිදරන්, නියෝජ්‍ය ඇමැති සනත් ජයසූරිය, කුමාර් සංගක්කාර, මහේල ජයවර්ධන, ඔස්ට්‍රේලියාවේ ඇලන් බෝඩර්, ස්ටීව් වෝ, ඉන්දියාවේ සව්රව් ගැන්ගුලි, එංගලන්තයේ මයිකල් වෝගන් ඇතුළු ක්‍රීඩකයන් රැසක් සිටිති.අද පෙරවරුවේ කිලිනොච්චියෙන් ආරම්භ වන බීෆිස් බිග් වෝක්' පා ගමන පස්වරුවේ මාන්කුලම් ක්‍රීඩා පිටියෙන් නිමාවට පත්වන අතර හෙට (2) පෙරවරුවේ අනුරාධපුරයෙන් ආරම්භ කොට මිහින්තලේ විශ්ව විද්‍යාලයීය උද්‍යානයෙන් අවසන් කෙරේ. දින 8ක් පුරා කිලෝමීටර් 160ක දුර ප්‍රමාණයක් ආවරණය කෙරෙන බොතම්ගේ පා ගමනේ අවසන් දිනය වන්නේ නොවැම්බර් 8වැනිදාය. එදින පෙරවරුවේ ගාල්ල නගරයෙන් ආරම්භ වී සීනිගම ක්‍රිකට් පිටියෙන් නිමාවට පත්වීමට නියමිතය.'ශ්‍රී ලංකාව වැනි මිත්‍රශීලී හා සංවේදී ජනතාවක් වාසය කරන රටක මෙවැනි පා ගමනක් සංවිධානය කිරීමට ලැබීම සතුටට කරුණක් බව බීෆිස් බිග් වෝක් පා ගමන පිළිබඳ ඊයේ කොළඹ කිංග්ස්බරි හෝටලයේ පැවැති මාධ්‍ය හමුවේ දී ශ්‍රීමත් ඉයන් බොතම් ප්‍රකාශ කළේය.පා ගමනේ නිරතවන දින කීපය පුරා යහපත් කාලගුණයක් අපේක්ෂා කරන බව කී බොතම් තමාට ශ්‍රී ලංකාවේ දේශගුණය බෙහෙවින් හුරුපුරුදු එකක් බව ද සඳහන් කළේය. ශ්‍රී ලංකාවේ දී මෙවැනි පා ගමනක් සංවිධානය කිරීමට අවස්ථාව උදාවූයේ පාර්ලිමේන්තු මන්ත්‍රී නාමල් රාජපක්ෂ මහතාගේ ආරාධනාවක් අනුව බව සඳහන් කළ බොතම් ඔහුට ස්තූතිය පළ කිරිමට ද අමතක නොකළේය.ශ්‍රී ලංකන් ගුවන් සේවය, ජාතික තරුණ සේවා සභාව, තාරුණ්‍යයට හෙටක් මේ පා ගමනේ සම සංවිධායකයෝ ලෙස කටයුතු කරති. ශ්‍රී ලංකන් ගුවන් සේවයේ මාධ්‍ය හා මහජන සම්බන්ධතා පිළිබඳ කළමනාකාර දීපාල් පෙරේරා, ජාතික තරුණ සේවා සභාවේ සභාපති ලලිත් පියුම් පෙරේරා මහත්වරුද මාධ්‍ය හමුවේ දී අදහස් පළ කළහ.'බීෆිස් බිග් වෝක්' කාල සටහනඅද (1) – කිලිනොච්චියේ සිට මාන්කුලම්, හෙට (2) – අනුරාධපුරයේ සිට මිහින්තලේ, නොවැ.3 – සීගිරිය සිට දඹුල්ල, නොවැ.4 – මහනුවර සිට පින්නවල, නොවැ.5 – ගාලුමුවදොර සිට ආර්.ප්‍රේමදාස පිටිය, නොවැ.6 – තංගල්ල, නොවැ.7- මාතර සිට ගාල්ල, නොවැ. 8- ගාල්ල සිට සීනිගම..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>01</day>
    </date>
    <link>http://www.dinamina.lk/2013/11/01/_art.asp?fn=s1311015</link>
    <topic>රජයේ දිරිගැන්වීම් අනාගත ජයග්‍රහණවලට ශක්තියක් බව නදීකා ලක්මාලී කියයි</topic>
    <author>ප්‍රින්ස් ගුණසේකර</author>
    <content>රජය ක්‍රීඩක ක්‍රීඩිකාවන්ට ලබාදෙන විශාල දිරිගැන්වීම් අනාගත ජයග්‍රහණවල ශක්තියක් බව හෙල්ල විසිකිරීමේ ශූරී නදීකා ලක්මාලී පවසයි. ආසියානු හා ලෝක මට්ටමේ ජයග්‍රහණ ලද ක්‍රීඩක ක්‍රීඩිකාවන්ට හා ඔවුන්ගේ පුහුණුකරුවන්ට රුපියල් කෝටියක පමණ මුදල් තෑගි පිරිනැමීමේ උත්සවයේදී ඇය එසේ පැවැසුවාය. ජාතික ඔලිම්පික් කමිටු ශ්‍රවණාගාරයේ පෙරේදා පැවැති මේ මුදල් තෑගි පිරිනැමීමේ උත්සවයේදී නදීකා ලක්මාලී විශේෂයෙන් සඳහන් කළේ මෙවැනි විශාල දිරි ගැන්වීමක් ඉතිහාසයේ සිදුව නොමැති බවයි.“ක්‍රීඩා ඇමැතිතුමා මුල්වී ජයග්‍රහණ ලැබු ක්‍රීඩක ක්‍රීඩිකාවන්ට මුදල් තිළිණ ලබාදෙන්නේ විශාල බලාපොරොත්තුවකින්. ලබන වසරේ පැවැත්වෙන ආසියානු හා පොදු රාජ්‍ය මණ්ඩලීය ක්‍රීඩා උළෙලේදී රට වෙනුවෙන් යමක් කරන්න අපට හැකියාව තිබෙනවා. අනාගත පරපුර මේ තෑගි ප්‍රදානය ආදර්ශයට ගෙන රටට ජාත්‍යන්තර ජයග්‍රහණ ලබාදෙනු ඇතැයි විශ්වාස කරනවා” නදීකා ලක්මාලී පැවැසුවාය.මේ අවස්ථාවට එක්වු ශ්‍රී ලංකා මලල ක්‍රීඩා සභාපති මේජර් ජෙනරාල් පාලිත ප්‍රනාන්දු මහතා පැවැසුවේ ක්‍රීඩාවට එන අයට පැහැදිලි අනාගතයක් දැන් ගොඩනැගී ඇති බවට මේ තිළිණ ප්‍රදානයෙන් ඔප්පු වන බවයි.“ඉස්සර හිතුවේ ක්‍රීඩාව කරලා වැඩක් නැ කියලයි. නමුත් දැන් එය බොරුබව තහවුරු වෙනවා. ක්‍රීඩාව හොඳින් දියුණුකර රටට ජයග්‍රහණ ගෙන ආවොත් පැහැදිලි අනාගතයක් ගොඩනගා ගත හැකියි” ප්‍රනාන්දු මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>01</day>
    </date>
    <link>http://www.dinamina.lk/2013/11/01/_art.asp?fn=s1311016</link>
    <topic>ක්‍රීඩා වෛද්‍ය වැඩමුළුවක්</topic>
    <author/>
    <content>ක්‍රීඩා වෛද්‍ය විද්‍යාව පිළිබඳ වෛද්‍යවරු දැනුවත් කිරීමේ තෙදින වැඩමුළුවක් ජාතික ඔලිම්පික් කමිටුව සංවිධානය කරයි. ජගත් ඔලිම්පික් කමිටු උපදෙස්මත ජාතික ඔලිම්පික් කමිටුවේ විශේෂඥ වෛද්‍යවරු පිරිසක් මෙහෙයවන මේ වැඩමුළුව දෙසැම්බර් 6 සිට 8 දක්වා පැවැත්වෙයි.ක්‍රීඩා වෛද්‍ය විද්‍යාව කෙරෙහි උනන්දුවක් ඇති වෛද්‍යවරුන්ට මෙයට සහභාගීවිය හැකි අතර වෛද්‍ය තුරෙයිරාජා 0777755188 හෝ ගයාත්‍රි ලියනගේ 2684420 ඇමැතීමෙන් වැඩිදුර විස්තර විමසිය හැක..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>01</day>
    </date>
    <link>http://www.dinamina.lk/2013/11/01/_art.asp?fn=s1311017</link>
    <topic>    ක්‍රීඩා අධ්‍යක්ෂ ජෙනරාල් නෙට්බෝල් පිටියේ</topic>
    <author/>
    <content>රාජ්‍ය සේවා නෙට්බෝල් තරගාවලියේ ක්‍රීඩා සංවර්ධන දෙපාර්තමේන්තුව හා කෑගල්ල දිස්ත්‍රික් රාජ්‍ය‍ සේවා පිල අතර තරගය පසුගියදා ටොරින්ටන් ක්‍රීඩාංගණයේදී පැවත්වුණි. එහිදී ක්‍රීඩා සංවර්ධන දෙපාර්තමේන්තු පිල නියෝජනය කරමින් ක්‍රීඩා අධ්‍යක්ෂ ජෙනරාල් රංජනී ජයකොඩි මහත්මිය නෙට්බෝල් පිටියට පිවිසියාය. ඇය ඉතා දක්ෂ ලෙස හා ආදර්ශවත් ලෙස තරගයට එක්ව සිටි බවට දෙපිලේම ක්‍රීඩිකාවන්ගේ පැසසුමට ලක්විය. අධ්‍යක්ෂ ජෙනරාල්වරිය වින්ග් ඩිෆෙන්ස් (WD) ක්‍රීඩිකාව ලෙස එක්ව සිටි අයුරු ඡායාරූපයේ දැක්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>01</day>
    </date>
    <link>http://www.dinamina.lk/2013/11/01/_art.asp?fn=f1311011</link>
    <topic>ආශ්චර්යයේ විහිදුම් සේලය නිම කළ නිර්මල ඇතුළු සැමට ජනපතිගෙන් සුබ පැතුම්</topic>
    <author>අන්දොස් සොයන්නේ</author>
    <content>ආශ්චර්යයේ විහිදුම් සේලය කොළඹ කටුනායක අධිවේගී මාර්ගය ගිය ඉරිදා ජනතා අයිතියට පත් කෙරුණේ ජනාධිපති මහින්ද රාජපක්ෂ මහතාගේ ප්‍රධානත්වයෙන් ය.මේ සුවිශේෂි අවස්ථාවට සහභාගී වීම සඳහා ජනාධිපතිතුමා කැලණි පාලම අසලට පැමිණියේ ශිරන්ති රාජපක්ෂ ආර්යාවද සමඟ ය.පෑලියගොඩ අන්තර් හුවමාරු මධ්‍යස්ථානය අසලට සේන්දු වූ ජනාධිපතිතුමාව නිර්මල කොතලාවල මහතා හා රංජිත් ප්‍රේමසිරි මහත්වරු පිළිගත්තේ ඉතා උණුසුම් අයුරින්ය.බැසිල් රාජපක්ෂ, නිමල් සිරිපාලද සිල්වා, මර්වින් සිල්වා දිනේෂ් ගුණවර්ධන, බන්දුල ගුණවර්ධන, ෆීලික්ස් පෙරේරා රෝහිත අබේගුණවර්ධන, ප්‍රසන්න රණතුංග, ජෝන් අමරතුංග මහත්වරු ඒ වනවිටත් එම ස්ථානයට පැමිණ සිටියහ.කොළඹ - කටුනායක අධිවේගී මාර්ගයේ සමරු ඵලකය නිරාවරණය කළ ජනාධිපතිතුමා“නිර්මල ඔයාලා කොළඹ - කටුනායක හයිවේ එක නිසි වේලාවට නිමා කළා. ඒ විතරක් නෙමේ අද උත්සවය වෙනුවෙන් විශාල කැපවීමක් කරලා තියෙනවා. ඕපනින් එක අති උත්කර්ෂවත් අයුරින් පැවැත්වීමටත් කටයුතු කරලා තියෙනවා. අධිවේගී මාර්ගය නිමා කිරීමට කටයුතු කළ ඔබත්, අමාත්‍යාංශ ලේකම්තුමා ඇතුළු සියලුම කාර්ය මණ්ඩලයට මම තුති පුදකරනවා යැයි ජනාධිපතිතුමා කීවේ නිර්මල කොතලාවල මහතාගේ උරහිස ස්පර්ශ කරමින්ය.ජනපතිට ප්‍රශංසාමල් දමක් ආකාරයට සකස් කොට තිබූ පීත්ත පටිය කැපූ ජනාධිපතිතුමා කටුනායක - කොළඹ අධිවේගී මාර්ගයේ ප්‍රථම මගියා ලෙස මෝටර් රථය ධාවනය කළේ ශිරන්ති රාජපක්ෂ ආර්යාවද එම රථයේ නංවා ගනිමින්ය. ජනාධිපතිතුමා සීදුව පිවිසුම් දොරටුවෙන් ප්‍රවේශ පත්‍රය මිලදී ගත්තේ කොළඹ - කටුනායක අධිවේගයේ ගමන්ගත් මුල්ම මගියා ලෙස සනිටුහන් කරමිනි.පාලක මධ්‍යස්ථානය වෙත ගිය ජනාධිපතිතුමා එහි කාර්ය භාරය පිළිබඳ විමසීය. එම අවස්ථාවේදී හදිසි අවස්ථා සඳහා ස්ථාපිත කර ඇති දුරකථනයකට හදිසි ඇමතුමක් ලැබුණි. ජනාධිපතිතුමා එයට පිළිතුරු දුන්නේය.“ආසියාවේ ආශ්චර්ය කරා ශ්‍රී ලංකාව ගෙනයන ජනාධිපතිතුමාට ජනතාවගේ උත්තමාචාරය පිරිනමනවා. කොළඹ - කටුනායක අධිවේගී මාර්ගය විශ්මිත නිර්මාණයක්. අද අපි එය සියැසින් දුටුවා. ජනාධිපතිතුමාට බොහෝම ස්තූතියි මගියෙක් ඇමතුමෙන් කීය.‘බොහෝම ස්තූතියි රටේ ජනතාවගේ අදහස් අපට විශාල ශක්තියක්’ ජනාධිපතිතුමා පිළිතුරු දුන්නේය.ජා-ඇල - පිවිසුම් මාර්ග හරහා කටුනායකට ළඟා වූ ජනාධිපතිතුමා රැගත් රථය නැවත ජා-ඇල පිහිටි ජනහමුව කරා සේන්දු විය.ජනාධිපතිතුමා ගමන් ගත් රථයේ මර්වින් සිල්වා මහතා හා ලොහාන් රත්වත්තේ මහත්වරු ද ගමන් ගත්හ.“මැඩම් ඉතින් කවදත් ලස්සයි නේ. මැඩම් එන්න එන්න ලස්සන වීමේ රහස කුමක්දැයි” මර්වින් සිල්වා මහතා ශිරන්ති රාජපක්ෂ ආර්යාව දෙස බලා සිනාසෙමින් කීවේ ජනාධිපතිතුමා ඇතුළු පිරිස සිනා සයුරේ ගිල්වමින්ය.කොළඹ - කටුනායක අධිවේගී මාර්ගයේ උත්සවය නිමා වීමෙන් පසු ජනාධිපතිතුමා කටුනායක සිට කතරගම ජනාධිපති මන්දිරය බලා පිටත්ව ගියේය. ජනාධිපතිතුමාගේ සපැමිණීම අපේක්ෂාවෙන් ඒ වන විටත් ලොහාන් ‍රත්වත්තේ, සජින් වාස් ගුණවර්ධන සහ යෝෂිත රාජපක්ෂ මහත්වරු එහි රැස්ව සිටියහ. ලොහාන් දැන් අපි කිරිවෙහෙරට යන්න ඕනෑ ජනාධිපතිතුමා කීය. කිරිවෙහෙර කතරගම ගණ දේවාලය හා මහාදේවාලයට ගිය ජනාධිපතිතුමා ප්‍රමුඛ පිරිස් ජනාධිපති මන්දිරය බලා පිටත් වූහ.සඳුදා අලුයම 3.30 ට පමණ අවදි වූ ජනාධිපතිතුමා ප්‍රමුඛ පිරිස කැබිලිත්ත බලා පිටත් වූහ. කැබිලිත්තට යාමට සූදානම් වූ ජනාධිපතිතුමා මාස කිහිපයක සිට ඒ සඳහා අවශ්‍ය වත්පිළිවෙත් අකුරටම රකිමින් පේවී සිටියේය. කුඹුකන්ඔයෙන් ජලස්නානය කළ ජනාධිපතිතුමා ඇතුළු පිරිස සුදුවතින් සැරසී කැබිලිත්ත බලා ගියේ අප්‍රමාණ ශ්‍රද්ධා භක්තියෙන් යුක්තවය.කැබිලිත්ත බලා ගමන් කරද්දී වල් අලි රැනක් ජනාධිපතිතුමා ප්‍රමුඛ පිරිස සමීපයට පැමිණියහ. එය දුටු ජනාධිපතිතුමා මේ අලි යූ. එන්. පී. අලින්ටත් වඩා දරුණුයි වගේ යැයි සිනාසෙමින් කීවේ පිරිස සිනා සයුරේ ගිල්වමින්ය. ගෞරව අභිමානයෙන් පූජාව පැවැත්වූ ජනාධිපතිතුමා ප්‍රමුඛ පිරිස ඉතා සතුටු සිතින් කතරගම ජනාධිපති මන්දිරය බලා නැවත පැමිණියහ.කතරගම ජනාධිපති මන්දිරයේ සිට ජනාධිපතිතුමා ප්‍රධාන පිරිස මහනුවර බලා පිටත්ව ගියේ හෙලිකොප්ටර් යානයකින්ය, මහනුවර ජනාධිපති මන්දිරයට ගිය ජනාධිපතිතුමා එහි අළුතින් ස්ථාපිත කර තිබූ ව්‍යායාම මධ්‍යස්ථානයක උපකරණ පරීක්ෂා කළේය.ලොහාන් මේක බෝගම්බර ජිම් එකට දෙවෙනි නැහැ නේදැයි ජනාධිපතිතුමා සිනාසෙමින් ඇසීය. ඔව් සර් ඒක නම් ඇත්ත යැයි ලොහාන් කීය. දළදා මාලිගයට ගිය ජනාධිපතිතුමා දළදා සමිඳු වැඳ පුදා ගැනීමෙන් අනතුරුව බෝගම්බරපිටියේ සිට හෙලිකොප්ටර් යානයකින් කොළඹ බලා පිටත් විය.මල්ලීගෙන් අයියාට සුබ පැතුම්කතානායක චමල් රාජපක්ෂ මහතාගේ දේශපාලන ගමන් මගේ තොරතුරු ඇතුළත් නිමල් වීරතුංගයන් විසින් රචිත “නිල් දියවර කෙත්යායට” ග්‍රන්ථය ගිය සෙනසුරාදා අරලියගහ මන්දිරයේදී දොරට වැඩියේ ජනාධිපතිවරයාගේ ප්‍රධානත්වයෙන් ය. රුහුණු පුරවරයෙන් බිහි වූ රාජපක්ෂවරුන් පිළිබඳ ලිය වී තිබූ එම ග්‍රන්ථයේ චමල් රාජපක්ෂයන්ගේ අත් අකුරින් ලියන ලද ලිපි කිහිපයක් ද ප්‍රසිද්ධ කර තිබුණි.“අපේ චමල් අයියා කෘෂිකර්මාන්ත කේෂ්ත්‍රයට දැඩි ලෙස ඇලුම් කරන ආදරය කරන කෙනෙක්. කෘෂිකර්ම ‍ක්ෂේත්‍ර‍ෙයන් ඉවත් කරල කතානායකකම ලබා දීම ගැන චමල් අයිය එතරම් කැමැති නැහැ. ඒ බව අපි දන්නවා. එක්සත් ජනතා නිදහස් සන්ධානය වැනි පක්ෂ කිහිපයක් ඒකරාශී වී ගොඩනඟාගත් ආණ්ඩුවක කතානායක ධූරය දැරීම එතරම් ලේසි පහසු වැඩක් නොවෙයි.අපේ චමල් අයිය වගකීමේ ගරුත්වය, ආරක්ෂා කරමින් ආණ්ඩුවෙත් විපක්ෂයේත් ප්‍රශ්නවලදී හොඳ නායකත්වයක් ලබා දෙයි කියලා මා විශ්වාස කළා. ඒක සත්‍යයක්. එය මටත් විශාල ශක්තියක් ජනාධිපතිතුමා කීය. කොළඹ - නුවර මාර්ගයේ කිරිල්ලවල මහා විද්‍යාලය අසල පිහිටි බෝධීන් වහන්සේ ඉවත් කිරීමට යන බවට ප්‍රචාරයක් තිබෙනවා යැයි නිමල් වීරතුංග මහතා කීය.මහාමාර්ග අමාත්‍යාංශ ලේකම් හොඳ බෞද්ධයෙක්. එයා ඒවගේ දේවල්වලට අනුමැතිය දෙන එකක් නැහැ. මහාමාර්ග අමාත්‍යාංශයේ ලේකම් ප්‍රේමසිරි මහතාට දුරකථනය සම්බන්ධ කරන්න ජනාධිපතිතුමා කීවේය. කිරිල්ලවල මහා විද්‍යාලය අසල පිහිටි බෝධීන් වහන්සේ ඉවත් කරන්න යන බවට කතාවක් තියෙනවා. ඒක ඇත්තද ජනාධිපතිතුමා දුරකථනයෙන් ඇසීය.එහෙම දෙයක් නැහැ සර්. රංජිත් ප්‍රේමසිරි මහතා කීය.එවැනි අවස්ථා විශේෂ අවස්ථා ලෙස සලකන්න ජනාධිපතිතුමා කීවේ සිනාසෙමින්ය.දිනය හොඳයි තැනත් හොඳයිඑක්සත් ජාතික පක්ෂයේ උත්තරීතර මණ්ඩලය ගිය සිකුරාදා සිරිකොතේදී රැස්වූයේ විපක්ෂ නායක රනිල් වික්‍රමසිංහ මහතාගේ ප්‍රධානත්වයෙන් ය. එජාප මහ ලේකම් තිස්ස අත්තනායක, මංගල සමරවීර, හරීන් ප්‍රනාන්දු, දයා ගමගේ මහත්වරු ඊට එක්වූහ. කැසිනෝ පනතට අපි විරුද්ධයි. වෘත්තිය සමිති ඒකරාශිකොට ඊට එරෙහි හඬක් නැඟිය යුතු යැයි විපක්ෂ නායකවරයා කීය. ඒක බොහොම හොඳයි. උද්ඝෝෂණයට ඒකාබද්ධ විපක්ෂයේ නායකයන් හා සමගි බලවේගයේ සහාය ලබා ගත යුතු යැයි, මංගල සමරවීර මහතා පැවසීය.ඒක ඇත්ත අපි උද්ඝෝෂණයක් කරනවා නම් ඒක දැනෙන්න කරන්න ඕනෑ. නැතිනම් කරන එකේ වැඩකුත් නැහැ හරීන් ප්‍රනාන්දු මහතා කීවේය. විරෝධතා ව්‍යාපාරය නොවැම්බර් 07 දා කොළඹදී පැවැත්වීමට කටයුතු සූදානම් කරන්න. විපක්ෂ නායකවරයා කීවේ පිරිස දෙස බලමින්ය. හරි ඒ දිනය හොඳයි තැනත් හොඳයි, මංගල සමරවීර මහතා සඳහන් කෙළේය.ඉමිතියාස් බාකීර් මාකර් මහතාගේ චරිතාප්‍රදානය අලළා රචිත “වෙදගෙදර විප්ලවය” ග්‍රන්ථය ගිය අඟහරුවාදා ශ්‍රී ලංකා පදනම් ආයතනයේදී දොරට වැඩියේ නිමල් සිරිපාල ද සිල්වා මහතාගේ ප්‍රධානත්වයෙනි. ජිනසේන වේලාරත්න මහතා විසින් රචිත ග්‍රන්ථයේ ප්‍රථම පිටපත මහාචාර්ය කොටපිටියේ රාහුල හිමියන් හට පිරි නැමුණු අතර ජනාධිපති නීතිඥ ෆායිස් මුස්තාපා, තිස්ස අත්තනායක, කරු ජයසූරිය මහත්වරු එම අවස්ථාවට එක් වූහ.මුස්ලිම් ජාතිකයෙකු වූ බාකීර් මාකර් දරුවන් සිංහල පාසල්වලට යැව්වේ ජාතීන් අතර සමඟිය ගොඩනැඟීම සඳහායි. ටී.බී.ඡයා මහතාගේ දේශපාලන දිවිය ඉමිතියාස්ට රුකුලක් වුණා යැයි නිමල් සිරිපාල ද සිල්වා මහතා පවසද්දී රැස්ව සිටි ජනතාව දෑස් අයා බලා සිටියහ.එජාප මාධ්‍ය කණ්ඩායම ගිය අඟහරුවාදා සවස ජාවත්ත කාර්යාලයේදී රැස්වූයේ විපක්ෂ නායකවරයාගේ ප්‍රධානත්වයෙන් ය. තිස්ස අත්තනායක, මංගල සමරවීර, ගංගානාත් දිසානායක, දිනේෂ් වීරක්කොඩි මහත්වරු ඊට එක් වී සිටියහ. විද්්‍යුත් හා මුද්‍රිත මාධ්‍ය ආයතන දෙකක් දිගින් දිගටම මටත් එජාපයටත් මඩ ප්‍රහාර එල්ල කරනවා යැයි, විපක්ෂ නායකවරයා කීය. ඔවුන්ට ඕනෑ කරලා තියෙන්නේ අපිට මඩ ගහලා පක්ෂය විනාශ කරන්නැයි.මංගල සමරවීර මහතා කීවේ දැඩි ස්වරයෙන්ය. බලමු බලමු මංගල ඕවට කලබල වෙලා බැහැ විපක්ෂ නායකවරයා කීය. ඊළඟ කෘත්‍යාධිකාරී මණ්ඩල රැස්වීම ෙනාවැම්බර් 04 දා රැස්වෙනවා. එතෙක් ඉවසමු. තිස්ස අත්තනායක මහතා කීය. ඔව් පක්ෂයේ හැමෝම එක් වී මේ ගැන තීන්දුවක් ගනිමු රනිල් කීවේ ය. නායකත්ව මණ්ඩලයට හා නායකයාට ලබා දෙන වගකීම් හා බලතල ගැන කෘත්‍යාධිකාරී මණ්ඩල රැස්වීමට පෙර තීරණයක් ගැනීම වැදගත්. නායකතුමා සජිත් කරු හමුවී අවසන් තීරණයක් ගන්න අපිට කෘත්‍යාධිකාරී මණ්ඩලයේදී එය සාකච්ඡා කරන්න පුළුවන්, විපක්ෂ නායකවරයා දෙස නොබලාම, මහ ලේකම්වරයා පැවසීය.හතරවෙනිදාට පෙර මම කරු, සජිත් සමඟ සාකච්ඡා කර තීන්දුවක් ගන්නම් විපක්ෂ නායකවරයා කීය.ජනතා විමුක්ති පෙරමුණේ මධ්‍යම කාරක සභාව 30 දා රාත්‍රි පැලවත්තේ පිහිටි ප්‍රධාන කාර්යාලයේදී රැස්වූයේ නායක සෝමවංශ අමරසිංහ මහතාගේ ප්‍රධානත්වයෙන්ය.චාල්ස් කුමාරයා අතින් පෞද්ගලික විශ්වවිද්‍යාලවලට මුල්ගල තියන්න යනවා නේද යැයි නලින් ජයතිස්ස මහතා ඇසීය. අපි ඒ ගැන අහලා කොමසාරිස් කාර්යාලයට පෙත්සමක් දුන්නා නේද අනුර දිසානායක මහතා කීය. ඔව් ඔව් අපි පෙත්සමක් දෙන බව මීඩියාවලත් ගියා. නලින් ජයතිස්ස මහතා කීවේය. චෝගම් එකට ඉන්දියාව එන එක සුවර් නැහැ එයාල තවමත් අදිමදි කරනවා. මොනව හරි ගන්න හිතාගෙනද දන්නේ නැහැ බිමල් රත්නායක මහතා පැවසීය. ඉන්දියාව හදන්නේ කේවල් කරලා අපේ මොනව හරි සමිපතකට දත දාගන්නයි අනුර දිසානායක මහතා කීය.පළවෙනිදා ඉඳලා බස් ගාස්තු වැඩි වෙනවා. පුදුමේ අධිවේගී මාර්ගවලත් බස් ගාස්තු වැඩිවෙනවලු ලාල්කාන්ත කීවේ සිනාසෙමින්ය. ජවිපෙ ඉතිහාසයේදීත් රැජිනගේ ආණ්ඩුවට එරෙහිව අරගල කළා. රෝහන සහෝදරයාට චෝදනාව තිබුණේ රැජනගේ ආණ්ඩුවට එරෙහිව කැරළි ගැසීමයි. අපි එදත් අධිරාජ්‍යවාදයට විරුද්ධයි සෝමවංශ අමරසිංහ මහතා අවේගශීලිව පැවසීය.උතුරු මහ ඇමැති ෙරා්හලටඋතුරු මහ ඇමැති සී.විග්නේශ්වරම් මහතා බදාදා උදේ යාපනයේදී ඇමෙරිකානු හා කොරියානු තානාපතිවරු හමු වී සුහද කතාබහක නිරත විය. විග්නේශ්වරම් මහතාව එදින හදිසියේ රෝගාතුරු වී රෝහල්ගත කිරීමට සිදුවිය. රෝහල් ආරංචි මාර්ග සඳහන් කෙළේ විග්නේශ්වරම් මහතා රෝග පරීක්ෂණ සඳහා රෝහල්ගත වූ බවත්, ඔහුව පැය 24ක් රෝහලේ රඳවාගෙන පරීක්ෂණ සිදු කරන බවත්ය.ජනාධිපති මහින්ද රාජපක්ෂ මහතාගේ ප්‍රධානත්වයෙන් බ්‍රහස්පතින්දා දින පැවැත්වෙන කැබිනට් මණ්ඩල රැස්වීමට විග්නේශ්වරම් මහතා එක්වීමට නියමිතව තිබුණේ උතුරු මහ ඇමැතිවරයා වශයෙන්ය. ඊට විග්නේශ්වරම් එකඟ වී සිටියද දෙමළ ජාතික සන්ධානය ඊට විරුද්ධත්වය ප්‍රකාශ කර තිබුණි. දේශපාලන උපක්‍රමයක් ලෙස විග්නේශ්වරම් මහතා රෝහල් ගත වූයේ ආණ්ඩුව ත් ටී.එන්.ඒ.එකත් යන රැවුල හා කැඳ දෙකම බේරා ගැනීමටය. .</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>01</day>
    </date>
    <link>http://www.dinamina.lk/2013/11/01/_art.asp?fn=f1311012</link>
    <topic>බණ භාවනා කරන්න ජීවිතය කලකිරෙන්නම ඕනේ නැහැ</topic>
    <author>සටහන</author>
    <content>බුදු දහම සියල්ල අනිත්‍ය බව පෙන්වා දී ඇති නිසා ඇතැම් දෙනා බුදු දහම සර්ව අසුබවාදී දහමක් ලෙසත් දකිනවා. සැබවින්ම බුදු දහම යනු සර්ව අසුබවාදී දහමක් ද?නැහැ, බුදු දහම කියන්නේ ජීවිතය කලකිරවන ආගමක් නොවෙයි. එය ජීවිතයේ යථාවබෝධය ඇති කරන දහමක්. බුදු දහමට අනුව සමස්ත ජීවිතයම දුක් ගොඩක්. අපි සැප, දුක කියලා කොටස් දෙකක් වෙන් කරගෙන සිටිනවා. පෘථග්ජන මිනිසුන් සැප කියලා සිතන දේත් කෙලවර අත්වන්නේ දුකක්ම යි.සැපයි කියන දෙයින් ලැබෙන්නේ තාවකාලික සැපක් පමණයි. අපේ ඇ‍ෙඟ් තුවාලයක් ඇති වුණොත් එය තියෙන තාක්කල් අපිට දුකක් ගෙන දෙනවා. නමුත් එය සුව වීමෙන් පසු අපිට යම් සහනයක් දැනෙනවා වගේ මුළු ජීවිතේම කරදරවලින් නිදහස් වුණාට පසු තුවාලය සුවවීමෙන් ලැබෙන සහනය වගේ ලොකු සහනයක් ලැබෙනවා. ජීවිතයේ කරදරවලින් නිදහස් වූ විට ලැබෙන සහනය ප්‍රමාණාත්මකව විශාලයි.බෞද්ධයන්ගේ ඉහළම ප්‍රාර්ථනාව වන නිර්වාණාවබෝධය කියන්නේ මේ ජීවිතේ කරදරවලින් නිදහස්වීම ද?ඔව්, නිවන කියන්නේ ජීවිතයේ ලැබෙන සැනසිල්ල. ජාතියක්, ජරාවක්, ව්‍යාධියක්, මරණයක් නැති සදාකාලික සැප ඇති නිවන් සුව කියලා අපි දේශනා කළත් නිවන පිළිබඳ මිනිසුන්ගේ විඥානයට ගිහින් තිබෙන්නේ මෙය අමුතුම ලෝකයක්, අමුතුම භවයක් ලෙසටයි. නමුත් නිවන කියන්නේ සමස්ත ජීවිතය දුකින් නිදහස් කරගැනීමයි.එසේනම් මේ ජීවිතයේ දුකින් නිදහස් වීමට කළ යුත්තේ කුමක් ද?මිනිස්සු තමන්ගේ අපේක්ෂාවන් ඉෂ්ට වෙනකොට සතුටු වෙනවා වගේම අපේක්ෂාවන් බිඳ වැටෙද්දි දුක් වෙනවා. මේ ජීවිතයේ ඊට එහා ගිය සැපයකුත් ඊට එහා ගිය දුකකුත් නැහැ. බුදු දහම තුළ ජීවිතය හා මේ ලෝක යථාථාර්ථය පෙන්නුම් කර දී තිබුණත් මිනිස්සු වැල යන අතට වැට ගහනවා මිස යථාර්ථය අවබෝධ කරගන්නේ නෑ. නමුත් විය යුත්තේ පවතින ස්වභාවය නිවරැදිව අවබෝධ කරගැනීමයි.මිනිස්සු අපේක්ෂාවන් ඇති කරගන්නේ ජීවිතය දිහා මතුපිටින් බලලා. පුංචි දරුවෙක් දිහා බැලුවොත් ඒ දරුවා තරුණ වෙන්න ලොකු උත්සාහයක් දරනවා. ගෑනු ළමයෙක් නම් අම්මගේ සෙරෙප්පු දාගෙන, සාරියක් ඇඳගෙන, බෑග් එකක් කරේ දාගෙන ගෙදරදි හැඩවැඩ වෙනවා.පිරිමි ළමයෙක් නම් තාත්තාව අනුකරණය කරනවා. අවුරුදු 10 සිට 25 වෙනකල් කාලය තුළ යාළුවන්ට තමන්ගේ උපන් දිනය කියනවා. උපන්දිනය සමරනවා. නමුත් අවුරුදු 30 පැන්නට පස්සේ උපන්දිනයවත් කියන්න කිසිකෙනෙක් කැමති නැහැ. මොකද ඒ වෙද්දි ටික ටික යථාර්ථය දැනෙන්ට පටන් ගන්නවා. එතනදි දුකක් ඇති වෙනවා. බුදු දහමේ තේරුම් කරලා දෙන්නේ මෙන්න මේ තත්වයයි. එය වටහා ගැනීම අපේ යුතුකමක්.නමුත් කෙනෙක් තරුණ වියේදිම ආගම දහමට යොමු වුණොත් අනෙකුත් පුද්ගලයන් සිතන්නේ ඔහුට හෝ ඇයට ජීවිතය කලකිරී ඇති බවයි. ආගම‍ දහමට නැඹුරු වෙන්න ජීවිතය කලකිරෙන්නම ඕනැද?කලකිරීම කියන්නේ සම්පූර්ණයෙන් ම බුදුදහමට විරුද්ධ වචනයක්. කලකිරීම ඇතිවන්නේ බිය වගේම හිතේ හටගන්නා දුක නිසා. නමුත් බුදු දහම තුළ කලකිරීමක් ඇති කරන්නේ නැහැ. ඇතැම් බෞද්ධයෝ මගෙනුත් අහනවා පැවිදි වුණේ ජීවිතය පිළිබඳ කලකිරිල ද කියලා.මම මහණ වුණේ අවුරුදු නවයෙදි. මවගේ උණුසුමේ හැදී වැඩුණු ඒ කාලේ මහණ වුණේ ජීවිතේ කලකිරිලා කිව්වොත් එය මුසාවක්. කලකිරිලා මහණ වුණේ නෑ කිව්වොත් මිනිස්සු හිතනවා හෙට අනිද්දා සිවුර දාලා යයි කියලා.කලකිරිලා මහණ වුණා කිව්වොත් පෙර පිනට සසර පුරුද්දට කියලා එ‍වලෙම දනගහලා වඳිනවා. කලකිරීමක් නිසා නොවෙයි කිව්වොත් වඳින්නෙත් නෑ. සලකන්නෙත් නෑ. ඒනිසා මුල සිටම අපේ බෞද්ධයෝ බුදු දහම හඳුනාගත් ක්‍රමයේ වරදක් තිබෙනවා. මිනිස්සු හිතන්නේ බුදු දහම සසර කලකිරවන දහමක් කියලයි.විශේෂයෙන් යම් පුද්ගලයෙක් සෑම පොහොයකටම සිල් ගන්නවානම්, බණ භාවනා කරනවනම් ඇතැම් අය අහනවා ඔච්චර ඉක්මනට සසර කලකිරුනේ ඇයි කියලා. ආගම දහමට යොමු වුණොත් සිතන්නේ ඒ පුද්ගලයාට ප්‍රශ්න ගොඩාක් තියෙන බවයි. අපි ඔක්කොටම ප්‍රශ්න තිබෙනවා. හරි විදිහට තේරුම් ගත්තොත් මේ සසරම ප්‍රශ්නයක්.මෙවැනි අදහස් පුද්ගලයන් තුළ ඇතිවන්නේ කවර හේතු පදනම් කරගෙනද?ජීවිතයේ අනිත්‍ය දැකීම කලකිරීමට හේතුවක් නෙවෙයි. මෙවැනි අදහස් ඇතිවෙන්න භික්ෂූන් වහන්සේලාගෙනුත් යම් බලපෑමක් ඇති වෙනවා. පවුල් සම්බන්ධතාවලින් නිදහස් වෙලා, හුදකලා ජීවිතයකට ආපු භික්ෂුව, දූදරු, අඹුදරු, සමාජ සම්බන්ධතාවන්ට හිරවෙලා ඉන්න ‍මනුෂ්‍යයාට දේශනා කරන්නේ අතහැරපල්ලා, අතහැරපල්ලා කියලයි. නමුත් බුදු රජාණන් වහන්සේ භික්ෂූන්ට වගේම ගිහියන්ට වෙන වෙනම ධර්ම කරුණු පහදා දී තිබෙනවා.වර්තමානයේ බොහෝවිට කාන්තාවන් භාවනා මධ්‍යස්ථාන, අසපු කරා ඒකරාශී වී සිටින ආකාරයක් අපි දකිනවා. ඒනිසා දරුවන්ට, ස්වාමියාට ඉටු විය යුතුකම් අම්මලාගෙන් මගහැරෙනවා. .අන්තගාමී ලෙස ඇතැම් අය ආගමට නැඹුරු වීම නිසා පවුල් සංස්ථා බිඳ වැටිලා දරුවන් නොමග ගියොත් එහි වැරැද්දත් එන්නේ කාන්තාවට. ඒ වගේම මව නිවසින් ඈත් වුණොත් දරුවන්, ස්වාමියා ආගම දහම, පන්සල පිළිබඳ වෛරයක් ඇති කරගන්නවා. ලෞකික ජීවිත ගතකරන අතරම අන්තවාදී නොවී ආගම දහමට යොමු වී ජීවිතාවබෝධය ළඟා කරගන්නා ආකාරය පිළිබඳවත් ගිහියන් කල්පනා කළ යුතුයි.ඒ වගේම ඇතැම් දෙනා ජීවිතය පිළිබඳ යම් කලකිරීමක් ඇති වූවිටදී ආගමට දහමට යොමු වීමත් සිදුවෙන අවස්ථා තිබෙනවා. කලකිරුණු සිතකට ධර්මය අවබෝධ කරගන්න පුළුවන් ද?කලකිරුණු මනසක් කියන්නේ ලෙඩවුණු මනසක්. බුදු හාමුදුරුවෝ කිසිම අවස්ථාවක කලකිරුණු, විඩාබර මනසට බණ කිව්වේ නෑ. එවැනි අවස්ථාවල උන්වහන්සේ ධර්මය දේශනා කළේ මානසික තත්ත්වය යථාතත්ත්වයට පත්වීමෙන් පසුවයි. ධර්මය දේශනා කරන්න ප්‍රථම කෑවද බිව්වද, ගමන් මහන්සිය, තෙහෙට්ටුව තියෙනවද කියලා විමසා බැලුවා.ගැඹූරු ධර්ම සාකචිඡාවකට ගියේ මඳක් විවේක ගන්න ඉඩ හැරලා මූලික දේවල් ලබා දීමෙන් පසුවයි. එදා කිසාගෝතමිය මළකුණක් අතදරාගෙන බුදු හාමුදුරුවෝ අභියස ආ‍‍ වෙලාවෙත් උන්වහන්සේ ඇයට ධර්ම දේශනා කළා. අද හැමුදුරුවෝ කෙනෙක් ළඟට ඒ වගේ කාන්තාවක් ආවොත් මේ ගෑනිට පිස්සු කියයි. නමුත් බුදු හාමුදුරුවෝ නුවණින් විමසා බලා කිසාගෝතමියට ක්‍රම ක්‍රමයෙන් යථාර්ථය අවබෝධ කරවීමට කටයුතු කළා.කලකිරුණු මනසකට නිවන් දකින්න, විදර්ශනා වඩන්න බැහැ. ඒ වගේම යථාර්ථය දකින්න බැහැ. යථාර්ථය දකින්න නම් ප්‍රථමයෙන් ම මනස සන්සුන් කරගත යුතුයි. නමුත් අද යම්කිසි හිත් වේදනාවකින් පිළිසරණක් බලාපොරොත්තුවෙන් යම් අයෙක් පන්සලට ගියොත් ‍‍බොහෝ විහාරස්ථානවල ස්වාමින් වහන්සේලා ප්‍රථමයෙන්ම සිදු කරන්නේ අලුතින් ඉදිකෙරෙන ගොඩනැගිල්ලකට ආධාරයක් ලබා ගැනීමයි. ඒ පුද්ගලයාගේ ප්‍රශ්නය පිළිබඳ විමසන්නේ ඉන්පසුවයි. තවත් සමහර තැන්වලදී පුද්ගලයන්ට මුළු ජීවිතයම එපා කරවනවා. ආගමින් ඒ දේ කළොත් සාමාන්‍ය සමාජය බිඳ වැටෙනවා.ලෞකික ජීවිතය සාර්ථක කරගැනීමට බුදු දහම කොතරම් වැදගත් වෙනවාද?බුදු දහම කියන්නේ ජීවිතය හරි ලස්සනට හදාගන්න දේශනා කරපු දහමක්. එකම ධර්මය වුවත් සියලු සමාජ වගකීම්වලින් බැදී සිටින ගිහියන්ට සහ යම් තරමකින් බැදීම් වගකීම්වලින් නිදහස් වූ භික්ෂුවට වෙන වෙනම ධර්ම කරුණු පැහැදිලි කරදී තිබෙනවා.එක් අවස්ථාවකදී නකුල මාතා සහ නකුල පිතා බුදු හාමුදුරුවෝ හමුවට ගොස් මේ ආත්ම භා‍වයේ අපි ඉතාමත් ආදරෙන් සෙනෙහසින් ඉන්නවා. අපි කැමතියි ඊළඟ ආත්මයෙත් එකට ඉන්න. ඒ සඳහා කුමක් කළ යුතු දැයි විමසුවා.එහිදී බුදු හාමුදුරුවෝ ඔවුන්ට දේශනා කළේ ඔබ දෙදෙනා සම සීල, සම සද්ධා, සම ප්‍රඤ්ඤා, සම ඡ්‍යාග වඩන්න. මේ ජීවිතය මහා දුක් ගොඩක්. ඒනිසා ඔයතරම් බැදීම් ඇති කරගන්න එපා කියලා බුදු හාමුදුරුවෝ ඔවුන්ට දේශනා කළේ නැහැ. අඹු සැමියන් වශයෙන් එකිනෙකා අතර තිබෙන බැඳීම එහිදී බුදු හාමුදුරුවෝ අගය කළා.ඒ වගේ ම සිඟාලෝවාද සූත්‍රයේදිත් උන්වහන්සේ සේව්‍ය සේවක, ස්වාමි භාර්යා, මවුපිය දූදරු, ගුරු සිසු ආදී එක් එක් කණ්ඩායම්වලින් විය යුතු යුතුකම් හා වගකීම් පැහැදිලි කරදුන්නා. මේ සියලුම දේශනාවන් සිදු කළේ ලෞකික ජීවිතය සාර්ථක කරගැනීම සදහායි. ඒ නිසා මම හිතන්නේ ලෞකික වගේම ආධ්‍යාත්මික සංවර්ධනයට බුදු දහම තරම් වටිනා ආගමක් තවත් නැහැ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>02</day>
    </date>
    <link>http://www.dinamina.lk/2013/11/02/_art.asp?fn=n13110218</link>
    <topic>නම ගිය කොල්ල කල්ලියකහතරක් අත්අඩංගුවට</topic>
    <author>නිරුෂි විමලවීර සහ රක්ෂණ ශ්‍රීයන්ත</author>
    <content>සිය දියණියගේ විවාහයට අවශ්‍ය මුදල් රැගෙන යමින් සිටි ජා-ඇළ පොලිටෙක් කර්මාන්ත ශාලාවේ හිමිකරුගෙන් ලක්ෂ හැත්තෑපහක් මංකොල්ල කෑම ඇතුළු දරුණු මංකොල්ල කෑම් දොළහක් පිළිබඳ පොලිසියට අවශ්‍යව සිටි දරුණු අපරාධකරුවන් සිවු දෙනකු ඊයේ(1) කොළඹ ත්‍රස්ත විමර්ශන කොට්ඨාසය මඟින් අත්අඩංගුවට ගෙන තිබේ.මේ වනවිට අනාවරණය වී ඇති කොල්ල කෑම් දොළහේ දී රුපියල් කෝටි පහ හමාරකට අධික මුදලක් කොල්ල කා ඇති බව අණාවරණය වී ඇත.ඔවුන්ගෙන් කළ ප්‍රශ්න කිරීම්වල දී මංකොල්ල කෑම් දොළහක තොරතුරු අනාවරණය වී ඇති බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහණ මහතා 'දිනමිණ'ට ප්‍රකාශ කළේය.සුදු පැහැති ටවුන් ඒස් වෑන් රථයක් යොදාගෙන අවි ආයුධ පෙන්වා කොටහේන, පිටකොටුව, කඳාන, මෝදර, ඒකළ, අතුරුගිරිය, ජා-ඇළ ආදී ප්‍රදේශවලින් මෙම මංකොල්ල කෑම් සිදු කර ඇති බව පොලිසිය කියයි.වේරගොඩ කංකානම්ගේ සූනිත නොහොත් රුවන්, එස්.සුසිල් ‍සිල්වා නොහොත් සූසී, හෙට්ටිආරච්චිගේ ප්‍රසන්න සුජීව කුමාර, වටරැක ගමගේ අතුල සංජීව මදනායක යන මෙම සැකකරුවන් රඳවාගෙන තවදුරටත් ප්‍රශ්න කිරීම් සිදු කරන බව ද මාධ්‍ය ප්‍රකාශකවරයා පැවැසීය.මොවුන් විසින් කොටහේන ප්‍රදේශයේ සුදු වෑන් රථයකින් පැමින පසුගිය වසරේ අප්‍රෙල් මාසයේ 5 වන දින කොමර්ෂල් බැංකුවෙන් ලක්ෂ දහයක මුදලක් රැගෙන යමින් සිටි පුද්ගලයකුගෙන් එම මුදල මංකොල්ල කෑමත්, කොළඹ 15 රුද්‍රිගු මාවතේ 2010 ජනවාරි 31 දින ලක්ෂ විසි එකක් වටිනා සුදු පැහැති ටවුන් ඒස් වෑන් රථයක් සොරා ගැනීමත්, පිටකොටුවේ දී මෙම වසරේ පෙබරවාරි මස ස්වර්ණාභරණ ආයතනයකින් ලක්ෂ හතලිස් පහක් වටිනා උන්ඩියල් මුදල් හා රණ්භාණ්ඩ හා ස්වර්ණාභරණ කොල්ලකෑමක්, කඳාන හැටන් නැෂනල් බැංකුව අසල දී පසුගිය වසරේ අප්‍රේල් මස 5 වන දින යුවළකගෙන් ලක්ෂ ප‍හළොවක් හා ජංගම දුරකථනය පිහියකින් ඇන මංකොල්ල කෑම, මෝදර දී මේ වසරේ සැප්තැම්බර් මස 25 දින හැටන් නැෂනල් බැංකුවෙන් රැගෙන යමින් තිබූ රුපියල් පන්ලක්ෂ හතලිස් හතර දහසක් පැහැර ගැනීම හා පුද්ගලයකුට වෙඩිතබා ඝාතනය කිරීම, මෙම වසරේ මාර්තු මස 19 දින ජා-ඇළ ඒකල දී හැටන් නැෂනල් බැංකුවෙන් ලක්ෂ තුනක මුදලක් ගෙන යමින් තිබූ කාන්තාවකගෙන් කොල්ල කෑම, අතුරුගිරිය කොමර්ෂල් බැංකුව අසල දී කාන්තාවක බියගන්වා රුපියල් දසලක්ෂ පනස් හත්දහසක් කොල්ලකෑම, පිටකොටුව හෙට්ටිවීදියේ දී මෙම වසරේ අගොස්තු 6 දින ස්වර්ණාභරණ ආයතනයකින් ගිනි අවිපෙන්වා ලක්ෂ තුන්සිය පනහක් වටිනා විදේශ මුදල් හා රන් කූරු කොල්ල කෑම, කොටහේන වටරවුම අසල දී සුදුපැහැති වෑන්රථයකින් පැමිණ පසුගිය වසරේ කාන්තාවකට පිහියෙන් ඇන රුපියල් දසලක්ෂයක් කොල්ලකෑම, මේ වසරේ පෙබරවාරි මස වත්තල කොමර්ෂල් බැංකුව අසල දී ලක්ෂ හතහමාරක් රැගෙන යමින් සිටි යුවළකගෙන් කොල්ල කෑම, ‍‍මෝදර දේවාල පාර දී මේ වසරේ අප්‍රේල් මස උන්ඩියල් මධ්‍යස්ථානයකින් ලක්ෂ තුන හමාරක මුදල් රැගෙන යමින් සිටි පුද්ගලයකුගෙන් මුදල් මංකොල්ල කෑම දැනට තහවුරු කරගෙන ඇති මංකොල්ල කෑම් අතර වේ. .</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>02</day>
    </date>
    <link>http://www.dinamina.lk/2013/11/02/_art.asp?fn=n1311021</link>
    <topic>ෆාර්ලින් ළදරු කිරි පිටි ඇතුළුනිෂ්පාදන රැසක් විකිණීම තහනම්</topic>
    <author>සිතාරා සේනානි,</author>
    <content>තායිවානයේ ෆාර්ලින් ඉන්ඩස්ට්‍රියල් (Farling Industrial) සමාගම නිෂ්පාදනය කැර මෙරටට ගෙන්වන ළදරු නිෂ්පාදන රැසක මෙරට ලියාපදිංචිය නැවත දැනුම්දෙනතුරු අත්හිටුවීමට විලවුන් උපකරණ හා ජාතික ඖෂධ අධිකාරිය තීරණය කැර තිබේ.මෙකී සමාගම මෙරටට ගෙන්වන නිෂ්පාදන ලියාපදිංචිය සඳහා ඉදිරිපත් කැර ඇති ලිපි ලේඛන ව්‍යාජ ඒවා වීම මීට හේතුවී තිබේ.මෙම සමාගම තම නිෂ්පාදන ලියාපදිංචි කිරීම සඳහා පිළිගත හැකි ලියකියවිලි ඉදිරිපත් කිරීමට අසමත්ව ඇති බවත්, මුල්පිටපත් වෙනුවට ඡායාපිටපත් පමණක් ඉදිරිපත් කැර තිබූ බවත් මේ සම්බන්ධයෙන් විමසූවිට සෞඛ්‍ය අමාත්‍යාංශයේ ජ්‍යෙෂ්ඨ නිලධාරියකු පැවැසීය.එසේම එවැනි ඇතැම් පිටපත්වල රබර් මුද්‍රාව, අස්සන් යනාදිය පැහැදිලිව නොවූ බවත්, ඒ සම්බන්ධයෙන් සමාගමෙන් විමසූ විට මුල් පිටපත් විනාශවී ඇති බැවින් ඒවා ඉදිරිපත් කළ නොහැකි බව ඖෂධ අධිකාරිය වෙත දන්වා ඇති බවත් හෙතෙම පැවැසීය. මෙම නිෂ්පාදන දැනට වරායේ තිබේ නම් එම තොග නැවත දැනුම් දෙනතුරු නිදහස් නොකරන ලෙස ‍විලවුන් උපකරණ හා ජාතික ඖෂධ අධිකාරියේ අධ්‍යක්ෂ වෛද්‍ය හේමන්ත බෙනරගම මහතා රේගු අධ්‍යක්ෂ ජනරාල්වරයාට දැනුම් දී ඇත.මෙකී සමාගම විසින් නිපදවන උපකරණ ද්‍රව්‍ය අතර ටූත් බ්‍රෂ් බේබි, බේබි ටීට්ස්, නිපල් ෂිඩ්-සිලිකන්, බේබි ටීට්ස්/ සිලිකන් නිපල්ස් ටීට්ස්/ නිපල් ෂීඩ්- සිලිකන්, සූතර්ස්- මෙඩිකල්, ග්‍රේඩ් සිලිකන් /හයස්ට් කොලිටි නැචුරල් ලේටෙක්ස්, සූතර්ස්- මෙඩිකල්, ග්‍රේඩ් සිලිකන්/ හයස්ට් කොලිටි නැචුරල් ලේටෙක්ස්, සූතර්ස් - මෙඩිකල් ග්‍රේඩ් සිලිකන්,හයස්ට් කොලිටි නැචුරල් ලේටෙක්ස් නමැති ළදරු බුරුසු සහ සූප්පු වර්ග ද, ෆාර්ලින් බේබි වෙට් වයිප්ස් (ස්කින් කෙයාර්), ෆාර්ලින් බේබි වෙට් වයිප්ස් (ඇන්ටි බැක්ටීරියල්), ෆාර්ලින් බේබි වෙට් වයිප්ස් (ඇන්ටි රෑෂ්), ෆාර්ලින් බේබි වෙට් වයිප්ස්- රිලැක්සින්, ෆාර්ලින් බේබි වෙට් වයිප්ස් (හෑන්ඩ් ඇන්ඩ් මවුන්ට් වෙට් වයිප්ඩ්) නමැති ළදරුවන්ගේ චර්ම ආරක්ෂණ පැළඳුම් ද වේ.එමෙන්ම එම ආයතනයේ මෙරට නියෝජිතයන්ට දැනුම්දී ඇත්තේ මෙම ලියාපදිංචි කිරීම අත්හිටුවීමෙන් පසු වෙළෙඳපොළට ඒවා නිකුත් කිරීමට කටයුතු කරන්නේ නම් හෝ කර ඇත්නම් ඒ වගකීම නියෝජිත සමාගම විසින් බාර ගත යුතු බවයි.මේ නිසා ඉහත කී සමාගම නිපදවන මෙරටට ගෙන්වන ළදරු උපකරණ හා විලවුන් ද්‍රව්‍ය නැවත දැනුම් දෙන තුරු ලියාපදිංචිය අත්හිටුවූ බව වෛද්‍ය හේමන්ත බෙනරගම මහතා පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>02</day>
    </date>
    <link>http://www.dinamina.lk/2013/11/02/_art.asp?fn=n1311022</link>
    <topic>ඩී. ඒ. රාජපක්ෂ ගුණ සමරුව 6වැනිදා</topic>
    <author>තංගල්ල විශේෂ</author>
    <content>බෙලිඅත්ත හිටපු පාර්ලිමේන්තු මන්ත්‍රිවරයකු වු දිවංගත ඩි. ඵ්.රාජපක්ෂ මහතාගේ 46.වන ගුණ සැමරිමේ රැස්වීටම මේ මස 6.වන දින තංගල්ලේදි පැවැත්වේ.මෙදින උදේ 8.30.ට තංගල්ල ඩි.ඵ්.රාජපක්ෂ පිළිරුවට පුෂ්පෝපහාර දැක්විමෙන් අනතුරුව උදේ 9.30. ඞි.ඵ්.රාජපක්ෂ ගුණසමරු වැඞ සටහන අතිගරු ජනාධිපති මහින්ද රාජපක්ෂ මහතාගේ ප්‍රධානත්වයෙන් තංගල්ල නගර ශාලාවේදි පැවැත්වේ.මෙහිදි ගුණසමරු දේශනය ශ්‍රි.ලංකා පදනම් ආයතනයේ සහපති මහාචාර්ය රංජිත් බණ්ඞාර මහතා පවත්චන අතර දේශනයෙන් අනතුරුච සිසුර ශිෂ්‍යත්ව ලාභින්ට ශිෂ්‍යත්වප්‍රදානය කිරිම ජනාධිපතිතුමා අතින් සිදුකෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>02</day>
    </date>
    <link>http://www.dinamina.lk/2013/11/02/_art.asp?fn=n1311023</link>
    <topic>පොදු රද මඬුලු සමුළුවශ්‍රී ලංකාවේ පැවැත්වීම භාග්‍යයක්</topic>
    <author>මහින්ද අලුත්ගෙදර</author>
    <content>පොදුරාජ්‍ය මණ්ඩලීය රාජ්‍ය නායක සමුළුව පැවැත්වීම සඳහා ශ්‍රී ලංකාව තෝරා ගැනීම රටක් වශයෙන් අප ලද මහත් භාග්‍යයක් බව නාවික හමුදාපති වයිෂ් අද්මිරාල් ජයනාත් කොළඹගේ මහතා ප්‍රකාශ කරයි.ජාතියක් වශයෙන් මේ සම්බන්ධයෙන් ආඩම්බර වියහැකි බව පෙන්වාදෙන ඒ මහතා එම අවස්ථාව අප ලැබූ දුර්ලභ අවස්ථාවක් බවද මෙයින් උපරිම ප්‍රයෝජන ලබාගත යුතු බවද පෙන්වා දෙයි.මීට වසර හතරකට පෙර ශ්‍රී ලංකාවේ පැවැති වාතාවරණය සම්බන්ධයෙන් සිහිපත් කළ වයිෂ් අද්මිරාල් ජයනාත් කොළඹගේ මහතා යුද ගැටුම් සාර්ථකව නිමාවට පත්කිරීමෙන් අනතුරුව අපේ රට සීග්‍ර සංවර්ධනයකට ලක්ව තිබෙන බවද වත්මන් යහපත් වාතාවරණය යටතේ රටවල් රැසක් සහභාගිවන ජාත්‍යන්තර මට්ටමේ සමුළුවක් පවත්වන බවද අවධාරණය කරයි.ලෝකයේ රටවල් රැසක රාජ්‍ය නායකයන් සේම ඇමැතිවරුන් ප්‍රමුඛ රාජ්‍යතාන්ත්‍රිකයන් විශාල පිරිසක් මෙරටට පැමිණෙන අවස්ථාවක අපේ රටේ වත්මන් යහපත් වාතාවරණය මෙන්ම සංවර්ධනය සහ යටිතල පහසුකම් දියුණු කිරීම ආදිය සියැසින් දැක ගන්නට අවස්ථාව සැළසෙන බවද නාවික හමුදාපතිවරයා සදහන් කරයි.මේ අතර ඒ මහතා සදහන් කළේ පොදුරාජ්‍ය මණ්ඩලීය රාජ්‍ය නායක සමුළුව ශ්‍රී ලංකවේදී පැවැත්වීමත් සමඟ ජනාධිපති මහින්ද රාජපක්ෂ මහතා එහි සභාපතිත්වයට පත්වන බවත් එය අපේ රටට විශාල ගෞරවයක් බවත්ය.1976 වසරේ ශ්‍රී ලංකාවේදී පැවැති නොබැඳි ජාතීන්ගේ රාජ්‍ය නායක සමුළුවෙන් අනතුරුව ශ්‍රී ලංකාවේදී පැවැත්වෙන විශාලතම රාජ්‍ය නායක සමුළුව මෙය බව සිහිපත් කරන ඒ මහතා මේ අවස්ථාව අපේ රටට ආශිර්වාදයක් වනු ඇතැයිද ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>02</day>
    </date>
    <link>http://www.dinamina.lk/2013/11/02/_art.asp?fn=n1311024</link>
    <topic>රටේ ආර්ථිකය අඩාල කිරීමටයම් යම් බලවේග ක්‍රියා කරමින් සිටිනවා</topic>
    <author>ධනුෂ්ක ගොඩකුඹුර අගලවත්ත සිට</author>
    <content>විවිධ ගැටලු මතු කරමින් කර්මාන්ත ශාලා වසා දමා අප රටේ ආර්ථිකය අඩාළ කිරීමට යම් යම් බලවේග ක්‍රියා කරමින් සිටින බව ජනාධිපති මහින්ද රාජපක්ෂ මහතා පැවසීය.පරිසර ගැටලු යනාදිය මතු කරමින් රාජ්‍ය නොවන සංවිධාන ඇතුළු කණ්ඩායම් රටේ ආර්ථික සංවර්ධනය කඩාකප්පල් කිරීමට මෙසේ ගෙන ගනු ලබන පියවර සම්බන්ධයෙන් ජනතාව අවධානයෙන් සිටිය යුතු බවත් ජනාධිපතිවරයා ප්‍රකාශ කළේය.ජනාධිපති මහින්ද රාජපක්ෂ මහතා මෙසේ ප්‍රකාශ කළේ අගලවත්ත, රබර් පර්යේෂණ ආයතනයේ ඉදිකෙරුණු ආචාර්ය කොල්වින්. ආර් ද සිල්වා ශ්‍රවණාගාරය විවෘත කිරීමේ අවස්ථාවට ඊයේ (01) එක්වෙමිනි.වසර සියයකට වැඩි ඉතිහාසයකට හිමිකම් කියන රබර් පර්යේෂණ ආයතනයට ආරම්භයේ පටන්ම පැවැති අඩුපාඩුවක් සම්පූර්ණ කරමින් නවීන පහසුකම්වලින් සමන්විතව ඉදිකෙරුණු මෙම අංගසම්පූර්ණ ශ්‍රවණාගාරය සඳහා වැය කෙරුණු මුදල රුපියල් ලක්ෂ 350කි.රබර් ගස අපේ රටට විශාල බලපෑමක් කළ හැකි භෝගයක් වුවත් එයින් ප්‍රයෝජන ගන්නට ප්‍රමාද වූවා වැඩි බව පැවසූ ජනාධිපතිවරයා ඒ සම්බන්ධයෙන් වැඩි අවධානයක් යොමු කළ යුතු බවත් ප්‍රකාශ කළේය.කොල්වින්. ආර් ද සිල්වා, සී. ඩබ්ලිව්. ඩබ්ලිව්. කන්නන්ගර වැනි දේශපාලනඥයන් අප රටේ ජනතාව වෙනුවෙන් කළ සේවය අප අමතක කළ යුතු නැති බවත් ජනාධිපතිවරයා පෙන්වා දුන්නේය.රබර් කිරි කපන ජනතාවගේ ජීවිතය දියුණු කිරීම මෙන්ම ඔවුන්ගේ වෘත්තීමය ගෞරවය ආරක්ෂා කිරීම කෙරෙහිත් අවධානය යොමු කළ යුතු බව පෙන්වා දුන් ජනාධිපතිවරයා එසේ නොවුණහොත් අනාගතයේදී ගැටලු පැන නැගෙනු ඇතැයි කීවේය.මහා සංඝරත්නය ප්‍රමුඛ සර්වාගමික පූජ්‍ය පක්ෂයත් ජ්‍යෙෂ්ඨ ඇමැති මහාචාර්ය තිස්ස විතාරණ, ඇමැතිවරුන් වන නිමල් සිරිපාල ද සිල්වා, මහින්ද සමරසිංහ, කුමාර වෙල්ගම, ව්‍යාපෘති ඇමැතිවරුන් වන නිර්මල කොතලාවල, රෝහිත අබේගුණවර්ධන, රබර් පර්යේෂණ ආයතනයේ සභාපති ජේ. යූ. පීරිස් මහත්වරුන් ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>02</day>
    </date>
    <link>http://www.dinamina.lk/2013/11/02/_art.asp?fn=n1311025</link>
    <topic>පොදු රද මඬුලු සමුළු දිනවලකොළඹ කටයුතු සාමාන්‍ය පරිදි</topic>
    <author>මහින්ද අලුත්ගෙදර</author>
    <content>පොදුරාජ්‍ය මණ්ඩලීය රාජ්‍ය නායක සමුළුව පැවතිය ද කොළඹ නගරයේ දෛනික කටයුතු සාමාන්‍ය පරිදි සිදුවන බව ආණ්ඩුව අවධාරණය කරයි. එම සමුළුව හේතුවෙන් දෛනික කටයුතුවලට කිසිඳු බාධාවක් ඇති නොවන පරිදි නගරයේ කටයුතු සාමාන්‍ය පරිදි සිදුවන බවද කාර්යාලයන් විවෘතව පවතින අතර මාර්ග වසා දැමීමක් සිදුනොවන බවද ජනමාධ්‍ය හා ප්‍රවෘත්ති අමාත්‍යංශයේ ලේකම් ආචාර්ය චරිත් හේරත් මහතා පවසයි.මේ සමුළුව පැවැත්වෙන කාලයේදී නගරයේ එක් එක් ආයතන මෙන්ම මාර්ග වසා තබන බවට ඇතැමුන් ප්‍රචාරයන් ගෙන ගියද එහි කිසිඳු සත්‍යතාවක් නැතැයි හෙතෙම පෙන්වාදෙයි.ඒ මහතා මේ බව සදහන් කළේ ජනමාධ්‍ය හා ප්‍රවෘත්ති අමාත්‍යාංශයේදී ඊයේ (01) පෙරවරුවේ පැවැති සාකච්ඡාවකට සහභාගි වෙමිනි. පොදුරාජ්‍ය මණ්ඩලීය සමුළුව වාර්තා කරන මාධ්‍යෙව්දීන් දැනුවත් කිරීම වෙනුවෙන් මේ සාකච්ඡාව සංවිධානය කෙරිණි.මෙහිදී වැඩිදුරටත් අදහස් දක්වමින් ලේකම්වරයා සදහන් කළේ රාජ්‍ය නායක සමුළුව වෙනුවෙන් සහභාගිවන රාජ්‍ය නායකයන් ගමන්කරන අවස්ථාවේදී පමණක් සුළු වේලාවක් මාර්ග වසා දැමීමට සිදුවනු ඇති බවයි.රාජයේ ප්‍රවෘත්ති අධ්‍යක්ෂ ජනරාල් මහාචාර්ය ආරියරත්න ඇතුඟල මහතාද මේ අවස්ථාවට එක්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>02</day>
    </date>
    <link>http://www.dinamina.lk/2013/11/02/_art.asp?fn=n1311026</link>
    <topic>ලබන කැබිනට් රැස්වීමේදී ශිෂ්‍යත්ව විභාගය ගැන සාකච්ඡාවක්</topic>
    <author>සුභාෂීණී සේනානායක</author>
    <content>5 ශ්‍රේණිය ශිෂ්‍යත්ව විභාගය පිළිබඳ පුළුල් සාකච්ඡාවක් ලබන අැමැති මණ්ඩල රැස්වීමේදී සිදු කෙරේ.ශිෂ්‍යත්ව විභාගය සම්බන්ධ පුළුල් වාර්තාවක් පෙරේදා (31)  පැවැති අමාත්‍ය මණ්ඩල රැස්වීමට ඉදිරිපත් කළ බවත් එහිදී ඒ සම්බන්ධයෙන් පුළුල් සාකච්ඡාවක් සිදු කිරීමට තීරණය කළ බවත් දිනමිණට අදහස් දක්වමින් අධ්‍යාපන අමැති බන්දුල ගුණවර්ධන මැතිතුමා පැවසීය.මේ අනුව ඉදිරියේදී පැවැත්වෙන අමාත්‍ය මණ්ඩල රැස්වීමේදී 5 වසර ශිෂ්‍යත්ව විභාගය සම්බන්ධයෙන් පුළුල්ව සාකච්ඡා කෙරෙන අතර ඒ සම්බන්ධයෙන් ඉදිරියේදී ගත යුතු තීන්දූ තීරණ සාකච්ඡා කරනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>02</day>
    </date>
    <link>http://www.dinamina.lk/2013/11/02/_art.asp?fn=n1311027</link>
    <topic>පොලිස්පති කාර්යාලය ඉදිරිපිට දී පිරිසක්පොලිස් සැරයන්ව උස්සා පොළවේ ගහලා</topic>
    <author>අසේල කුරුළුවංශ</author>
    <content>මහනුවර පිහිටි මධ්‍යම පළාත් නියෝජය පොලිස්පති කාර්යාලයේ සේවයේ නියුක්තව සිටි පොලිස් සැරයන්වරයකුට ප්‍රාඩෝ වර්ගයේ රථයකින් පැමිණි පුද්ගලයින් තිදෙනකු පහර දී එම පොලිස් නිලධාරියාව උස්සා පොළවේ ගැසීම නිසා තුවාල සිදුවී ඇති අතර වහාම ප්‍රතිකාර සඳහා මහනුවර රෝහලට ඇතුළත් කැර තිබේ.අදාළ පිරිස පෙරේදා (31) රාත්‍රියේ 9.00ට පමණ ප්‍රාඩෝ ජීප් රියෙන් පැමිණ මධ්‍යම පළාත් නියෝජ්‍ය පොලිස්පති කාර්යාලයේ ගේට්ටුව ඉදිරිපිට දී විදේශීය ජාතික කාන්තාවක් ඇතුළු තිදෙනෙකුට පහරදීමට උත්සාහ කැර ඇත. එම අවස්ථාවේ එහි ආරක්ෂාවට සිටි පොලිස් නිලධාරියා පැමිණ ගැටුම සමථයකට පත්කිරීමට උත්සාහ දරා තිබේ.පොලිස් නිලධාරියාට අමානුෂික ලෙස පහර දී තිබෙන මෙම පිරිස පසුව ඔහුව උස්සා පොළවේ ගසා ඇත. සිද්ධියෙන් තුවාල ලැබ රෝහල්ගත කැර ඇත්තේ පොලිස් සැරයන් ඩබ්ලිව්. එච්. කේ. දයාරත්න නමැති පොලිස් නිලධාරියෙකි.සිද්ධියෙන් පසු පහර දීම සිදුකළ පුද්ගලයන් තිදෙනා පොලිසිය අත්අඩංගුවට ගෙන තිබේ. සැකකරුවන් මහනුවර ධර්මරාජ මාවතේ පදිංචි ව්‍යාපාරිකයන් පිරිසක් බව පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>02</day>
    </date>
    <link>http://www.dinamina.lk/2013/11/02/_art.asp?fn=n1311028</link>
    <topic>රණවිරුවනට නිවාස හදාගන්නරු. කෝටි 18ක් මේ වන විට ලබාදීලා</topic>
    <author>විජයානි එදිරිසිංහ</author>
    <content>ක්‍රියාන්විත රාජකාරියේ යෙදී සිටියදී මියගිය සහ ආබාධිත තත්ත්වයට පත් රණවිරුවන් වෙනුවෙන් නිවාස තනාගැනීම සඳහා රණවිරු සේවා අධ්‍යක්ෂ මණ්ඩලය වසර පහක් තුළ රුපියල් කෝටි 18 කට ආසන්න ආධාර මුදලක් ලබා දී තිබේ.මෙම මුදල යළි අය‍ නොකර ගන්නා ආධාර මුදලක් වෙයි. එක් රණවිරුවකු වෙනුවෙන් රුපියල් ලක්ෂ පහ බැගින් පරිත්‍යාග කෙරේ. 1999 සිට මේ දක්වා සේවයේ යෙදී සිටින යුද්ධ හමුදාවේ සියලුම නිලධාරීන්ගෙන් සහ සෙසු නිලයන්ගෙන් මාසික වැටුපෙන් අයකරන ලද රුපියල් 50 සහ 10 ක මුදලින් ආරම්භ කරන ලද රණවිරු නිවාස අරමුදල රාජ්‍ය බැංකුවල ආයෝජනය කිරීමෙන් ලැබෙන ආදායම තුළින් තෝරාගන්නා ලද ඉතාමත් සුදුසු ක්‍රියාන්විතයේදී මියගිය රණවිරුවන්ගේ ළඟම ඥාතීනට හා ආබාධිත තත්ත්වයට පත් රණවිරුවන් හට නිවාස ඉදිකිරීම සඳහා රුපියල් ලක්ෂ පහ බැගින් නිවාස ආධාර මුදල් ලබාදීම රණවිරු සේවා අධ්‍යක්ෂ මණ්ඩලය සිදුකරයි.2008 වසරේ සිට මෙම නිවාස ආධාර ලබාදීමේ ව්‍යාපෘතිය ආරම්භ කෙරිණි. රජයට කිසිදු බරක් නොමැතිව රණවිරු සේවා අධ්‍යක්ෂ මණ්ඩලය මගින් එම ආධාර ලබාදීම සිදුකැරගෙන යයි.මෙම වර්ෂයේ සිට මෙම ව්‍යාපෘතිය පුළුල් ලෙස සිදුකිරීමට යුද්ධ හමුදාපති ලුතිනන් ජෙනරාල් දයා රත්නායක මහතා රණවිරු සේවා අධ්‍යක්ෂ මණ්ඩලයේ වත්මන් අධ්‍යක්ෂ බ්‍රිගේඩියර් එන්. ඒ. පී. සී. නාපාගොඩට උපදෙස් දී ඇත.රණවිරුවන් වෙනුවෙන් රාජ්‍ය ආරක්ෂක අමාත්‍යාංයේ ලේකම් ගෝඨාභය රාජපක්ෂ මහතා ක්‍රියාත්මක කැරගෙන යන අපි වෙනුවෙන් අපි, එම අමාත්‍යාංශ‍ෙය් සේවා ‍වනිතා ඒකකයේ සභාපතිනි අයෝමා රාජපක්ෂ මහත්මිය කැරගෙන යන රණවිරු නිවාස ව්‍යාපෘතිය සහ යුද්ධ හමුදා සේවා වනිතා ඒකකය මගින් ක්‍රියාත්මක කරන නිවාස ව්‍යාපෘතිවලට අමතරව මෙම රණවිරු නිවාස ව්‍යාපෘතිය ක්‍රියාත්මක වෙයි.ඉදිරියේදී තවත් රණවිරු පවුල් විශාල ප්‍රමාණයකට රුපියල් ලක්ෂ පහ බැගින් ලබාදීම සිදුකෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>02</day>
    </date>
    <link>http://www.dinamina.lk/2013/11/02/_art.asp?fn=n1311029</link>
    <topic>කම්කරුවන් සපයන පෞද්ගලික ආයතනයක්බොරු ගණන් පෙන්වා මුදල් වංචා කරලා</topic>
    <author>විජයානි එදිරිසිංහ</author>
    <content>රත්නපුර පළාත් මහ ‍රෝහලේ සේවය සඳහා කම්කරුවන් යොදන පෞද්ගලික ආයතනයක් දිනපතා සනීපාරක්ෂක කටයුතුවලට යොදන සේවක පිරිසට වඩා අඩු පිරිසක් යොදා වසර තුනක පමණ කාලයක සිට රජයේ මුදල් මහා පරිමාණයෙන් ගසාකෑමේ ජාවාරමක් සම්බන්ධයෙන් ඉහළ පෙළේ පරීක්ෂණයක් ආරම්භ කැර ඇත.කලාවට සම්බන්ධ (ගායන) පුද්ගලයකු මෙම රෝහලට කම්කරුවන් යෙදීමේ කොන්ත්‍රාත්තුව බාරගෙන තිබේ.දිනකට මෙම රෝහලට සනීපාරක්ෂක සේවා කටයුතු සඳහා කම්කරුවන් සියයක් යෙදවීමට නියමිතය.ඉහත සඳහන් කළ කොන්ත්‍රාත්කරු සේවකයන් සියයක් යොදවනවා වෙනුවට සේවකයන් 50 – 60 ක් යොදවා සියයක් වැඩ කළ බවට වැඩ පරීක්ෂක හරහා අදාළ ලියකියවිලි (චෙක්රෝල්) සනාථ කැර රජයේ මුදල් ගසාකෑම සිදුකර තිබේ.දැනට සිදුකෙරෙන පරීක්ෂණවලට අනුව වසර තුනක් පමණ මෙම ජාවාරම සිදුකැර ඇති බවට තොරතුරු හෙළි වී තිබේ. මෙයට පෙරද මෙම කොන්ත්‍රාත්කරු කුරුණෑගල ‍මහ රෝහලට සනීපාරක්ෂක කම්කරු සේවකයන් යෙදවීමේදී මෙම ජාවාරම කැරගෙන ගොස් ඇත. ඒ සම්බන්ධව ද ඉහත පරීක්ෂණ අංශ මගින් පරීක්ෂණ සිදුකැර මේ වන විට ඔහුට එරෙහිව නඩු පැවරීම සඳහා අදාළ පරීක්ෂණ වාර්තාව නීතිපති වෙත යවා තිබේ.රත්නපුර පළාත් රෝහල තුළ සිදුකෙරෙන මෙම ජාවාරම පිළිබඳ ඉහත පරීක්ෂණ අංශයට පැමිණිලි ලැබී තිබුණි. එම අංශය මගින් මේ වන විට එම වංචාවට අදාළ ලියකියවිලි රැසක් සොයාගෙන ඇත. පරීක්ෂණ ද පුළුල් ලෙස සිදුකෙරේ.මෙම වංචාව සම්බන්ධව එම රෝහලේ අධ්‍යක්ෂ වෛද්‍ය එස්. පී. ඒ. එල්. රණවීර මහතාගෙන් “දිනමිණ” කළ විමසුමකදී ඒ මහතා ප්‍රකාශ කැර සිටියේ තමාට එවැනි වංචාවක් සිදුවන බව ඉහත පරීක්ෂණ අංශය මගින් දැනගැනීමට ලැබුණ බවයි.වෛද්‍ය සම්පත් රණවීර මහතා එම රෝහල් සේවයට පැමිණ දැනට මසක පමණ කාලයකි. තමා මෙම ‍ජාවාරම පිළිබඳව සොයා බැලූ අතර රෝහල තුළ තවදුරටත් එවැනි වංචා සිදුවීම වැළැක්වීම පිණිස අභ්‍යන්තර වැඩපිළිවෙළක් ඊයේ (01) සිට ආරම්භ කළ බව වෛද්‍යවරයා හෙළිදරව් ක‍ෙළ්ය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>02</day>
    </date>
    <link>http://www.dinamina.lk/2013/11/02/_art.asp?fn=n13110210</link>
    <topic>කොරියන් භාෂා විභාගයෙන්2526ක් සමත් වෙලා</topic>
    <author/>
    <content>කොරියාවේ රැකියා සඳහා ශ්‍රී ලාංකිකයන් තෝරා ගැනීම වෙනුවෙන් පසුගියදා පැවැති කොරියානු භාෂා ප්‍රවීනතා විභාගයෙන් 2,526 දෙනෙකු සමත් වෙති. ඒ අනුව මෙම විභාගයේ ප්‍රථිඵල www.slbfe.lk, www.eps.go.kr සහ www.hrdkorea.or.kr යන වෙබ් අඩවි මඟින් ලබාගත හැකි බව ශ්‍රී ලංකා විදේශ සේවා නියුක්ති කාර්යාංශය පවසයි.මෙහිදී නිෂ්පාදන, ඉදිකිරීම් සහ ධීවර අංශයේ රැකියා වෙනුවෙන් ශ්‍රී ලාංකිකයන් තෝරා ගැනීමට නියමිත අතර මෙවර විභාගයේදී අවම වශයෙන් නිෂ්පාදන අංශය සඳහා ලකුණු 148 ක්ද, ඉදිකිරීම් අංශය සඳහා ලකුණු 92 ක්ද සහ ධීවර අංශය සඳහා ලකුණු 80 ක්ද වශයෙන් ලබාගත් පිරිස සමත්ව තිබෙන බව එම කාර්යාංශය සදහන් කරයි.ඒ අනුව නිෂ්පාදන අංශය සඳහා 538 දෙනෙකුද, ඉදිකිරීම් අංශය සඳහා 1,028 දෙනෙකුද සහ ධීවර අංශය සඳහා 960 දෙනෙකුද සුදුසුකම් ලබා තිබෙන බව ශ්‍රී ලංකා විදේශ සේවා නියුක්ති කාර්යාංශය කියයි.පසුගිය 19 හා 20 දිනයන්හි කොළඹ පිහිටි මධ්‍යස්ථාන 6 කදී පැවැති කොරියානු භාෂා ප්‍රවීනතා විභාගය වෙනුවෙන් ශ්‍රී ලාංකිකයන් 18,466 දෙනෙකු පෙනීසිටි අතර එම විභාගය දින දෙකක කාලයක් පැවැත්විණි.කොරියානු රැකියා හා කම්කරු අමාත්‍යංශය සහ ශ්‍රී ලංකා විදේශ රැකියා ප්‍රවර්ධන හා සුභසාධන අමාත්‍යංශය අතර ඇති කරගත් අවබෝධතා ගිවිසුමට අනුව 11 වැනි වරට මෙම කොරියානු භාෂා ප්‍රවීනතා විභාගය පැවැති අතර එය කොරියානු රැකියා හා කම්කරු අමාත්‍යාංශය, කොරියානු මානව සම්පත් සංවර්ධන සේවා ආයතනය, විදේශ රැකියා ප්‍රවර්ධන හා සුබ සාධන අමාත්‍යාංශය සහ ශ්‍රී ලංකා විදේශ සේවා නියුක්ති කාර්යාංශය එක්ව සංවිධාන කළේය.මෙවර විභාගයේදී ලකුණු 200 න් අවම වශයෙන් ලකුණු 80 ක් හෝ ඊට වැඩි ප්‍රමාණයක් ලබාගත යුතුව තිබූ අතර කඩඉම් ලකුණු ප්‍රමාණය කොරියානු මානව සම්පත් දෙපාර්තමේන්තුව මඟින් ප්‍රකාශයට පත් කෙරෙන බවද වැඩිම ලකුණු ලබාගත් අපේක්ෂකයන් වෙනුවෙන් කඩඉම් පරීක්ෂණයක් පැවැතිවෙන බවද විදේශ සේවා නියුක්ති කාර්යාංශය සදහන් කරයි.කොරියානු රැකියා ලබාගැනීම සම්බන්ධයෙන් පුද්ගලයින් ගෙනයන ව්‍යාජ ක්‍රියාකාරකම් හේතුවෙන් තමාගේ විභාග අංකය හා ගමන් බලපත්‍ර අංකය බාහිර පුද්ගලයින්ට ලබා දීමෙන් වළකින ලෙස එම කාර්යාංශය අපේක්‍ෂකයින්ගෙන් ඉල්ලීමක් කරයි.මෙම විභාගයෙන් සමත්වන්නන් හට තමන් අපේක්‍ෂා කරන රැකියා වෙබ් අඩවියේ තමා නමින් ගිණුමක් විවෘත කළහැකි අතර ඒ සඳහා අවශ්‍ය වන්නේ ගමන් බලපත්‍ර අංකය හා විභාග අංකය පමණි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>02</day>
    </date>
    <link>http://www.dinamina.lk/2013/11/02/_art.asp?fn=n13110211</link>
    <topic>කවීෂගේ ඝාතනයේසැකකරුවන් 2ක් අත්අඩංගුවට</topic>
    <author>මහින්ද අලුත්ගෙදර</author>
    <content>එංගලන්තයේ විශ්ව විද්‍යාල අධ්‍යාපනය ලැබූ කවීෂ ලකිඳු පීරීස් නැමැති ශ්‍රී ලාංකික තරුණයා ඝාතනය කිරීමේ සිද්ධිය සම්බන්ධයෙන් පුද්ගලයින් දෙදෙනකු අත්අඩංගුවට ගෙන තිබේ.බ්‍රිතාන්‍යයේ ෂෙෆීල්ඩ්හිදී ඝාතනයට ලක්වූ කවීෂ පීරිස්ගේ ඝාතනය සම්බන්ධයෙන් වයස අවුරුදු 17 ක් පමණ වන බාලවයස්කරුවෙකු සහ වයස අවුරුදු 25 ක් පමණ වන පුද්ගලයෙකු දකුණු යෝර්ක්ෂයර් පොලීසිය විසින් අතුඅඩංගුවට ගෙන තිබෙන බව වාර්තා වෙයි.මේ ශ්‍රී ලාංකික තරුණයා ඝාතනයට ලක්වූයේ ෂෙෆීල්ඩ්හි සවුදි ක්‍රෙසන්ට් නිවාස සංකීර්ණයට පීට්සා ඇණවුමක් ලබා දීමට ගිය අවස්ථාවේදී වන අතර එම ඇණවුම ලබාදුන් නිවස ආසන්නයේදී ඔහුගේ මෝටර් රථය තුළදී මළසිරුර පොලීසිය විසින් සොයාගෙන තිබේ.තොරතුරු තාක්ෂණය පිළිබඳ උපදේශකවරයෙකු ලෙස වැඩභාර ගැනීමට පෙර ඔහුට බෙදා දීමට නියමිතව තිබූ අවසන් පීට්සා ඇණවුම ‍ලබාදීමට ගිය අවස්ථාවේදී මේ ශ්‍රී ලාංකික තරුණයා ඝාතනයට ලක්ව ඇතැයි විදෙස් වාර්තා සදහන් කරයි.තියුණු ආයුධයකින් පහරදී මේ ඝාතනය සිදුකර තිබෙන අතර අදාළ සිද්ධිය සම්බන්ධයෙන් ශරාජ්‍යතාන්ත්‍රික මට්ටමින් පරීක්ෂණයක් සිදුකිරීමට ශ්‍රී ලංකා විදේශ කටයුතු අමාත්‍යාංශය පියවර ගෙන ඇත.මේ සිද්ධිය සම්බන්ධයෙන් සැකපිට මීට පෙර පුද්ගලයන් තිදෙනෙකු අත්අඩංගුවට ගත්තද ඔවුන් නිදහස් කිරීමට බ්‍රිතාන්‍යය පොලීසිය පියවර ගෙන තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>02</day>
    </date>
    <link>http://www.dinamina.lk/2013/11/02/_art.asp?fn=n13110212</link>
    <topic>තරග පාවාදෙන ක්‍රීඩකයන්ට දඬුවම් දෙන්නනව නීති කඩිනමින් ගෙන එනවා</topic>
    <author/>
    <content>ක්‍රීඩාවල දී තහනම් උත්තේජක භාවිතා කරන්නන්ට එ‍ෙරහිව නීති සකස් කළ ආකාරයටම ක්‍රීඩා තරග පාවාදීම් කරන්නන්ට දඬුවම් පැනවීම සඳහා අවශ්‍ය නීති පැනවීමට ද පනත් කෙටුම්පතක් පාර්ලිමේන්තුවට ඉදිරිපත් කිරීමට පියවර ගෙන ඇතැයි ක්‍රීඩා ඇමැති මහින්දානන්ද අලුත්ගමගේ මහතා පැවැසීය.බරපතළ ලෙස සිදුකරන තරග පාවාදීම් වළකාලීමටත් එවැනි වැරදි සිදුකරන අයට දැඩි දඬුවම් ලබාදීමටත් මෙමඟින් කටයුතු කරන බව ඇමැතිවරයා තවදුරටත් කීය.මහනුවර උසස් බාලිකා විදුහලේ නව බැඩිමින්ටන් ක්‍රීඩාගාරය සිසුවියන්ගේ අයිතියට පවරා දෙමින් එසේ කී ඇමැතිවරයා මින් ඉදිරියට සියලුම පාසල් සිසුන්ට දෙවන වාරයේ දී එක් ක්‍රීඩාවක නිරතවීම අනිවාර්ය කරන බව ද කීය.ක්‍රීඩා අමාත්‍යාංශයේ ක්‍රීඩා යටිතල පහසුකම් සංවර්ධන වැඩසටහන යටතේ රුපියල් ලක්ෂ 300ක වියදමින් ඉදිකළ මේ ක්‍රීඩාගාරය විවෘත කළ ඇමැතිවරයා පාසල් දරුවන්ගෙන් සියයට 5ක් වත් ක්‍රීඩාවල නිරත නොවන බවද කීය. දරුවන් ක්‍රීඩාවලට යොමු කිරීමේ වැදගත්කම පෙන්වා දුන් ඇමතිවරයා පොතපතට පමණක් යොමුවී ඇති වත්මන් අධ්‍යාපන රටාව තුළ ප්‍රාථමික අංශයේ දරුවන්ගෙන් සියයට 5ක් දියවැඩියාවෙන් ද, සියයට 20ක් බෝවන රෝගවලින් ද පෙළෙන බව කීය.බොහෝ මවුපියන් තම දරුවා දොස්තරවරයකු හෝ ඉංජිනේරුවර‍යකු කිරීමට උත්සහ ගන්නවා මිස එම දරුවන්ගේ සෞඛ්‍ය හා මානසික මට්ටම ගැන නොසිතන බවත්, සමාජ, ආර්ථික හා ශාරීරික සංවර්ධනය එකලෙසින් ලබාගත හැකි ක්‍රීඩාව පිළිබඳව දෙමාපියන් හා දරුවන්, ගුරුවරුන් මීට වඩා සිතිය යුතු බවත් හෙතෙම වැඩිදුරටත් අවධාරණය කෙළේය.ජනාධිපති මහින්ද රාජපක්ෂ මහතාගේ නව සංකල්පයට අනුව කොළඹ කේන්ද්‍රකොට තිබූ ක්‍රීඩා සංවර්ධන පහසුකම් ඉන් බැහැර ප්‍රදේශවලට ද ප්‍රචලිත කිරීම සඳහා විශාල මුදල් ප්‍රමාණයක් ක්‍රීඩා අමාත්‍යාංශයට ලබාදී ඇතැයි පැවසූ ඇමැතිවරයා ඒ සඳහා සිය අමාත්‍යාංශය වැඩසටහන් රැසක් සකසා ඇතැයි ද කීය.මධ්‍යම පළාත් ප්‍රධාන ඇමැති සරත් ඒකනායක, උසස් බාලිකා විදුහල්පතිනි එම්. අබේගුණසේකර යන මහත්ම මහත්මීන් ද කථා කළහ. මධ්‍යම පළාතේ ආණ්ඩුකාරවර ටිකිරි කොබ්බෑකඩුව මහතා ප්‍රමුඛ තවත් කිහිප දෙනකුම එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>02</day>
    </date>
    <link>http://www.dinamina.lk/2013/11/02/_art.asp?fn=n13110213</link>
    <topic>ලංගම පෞද්ගලික බස්ඒකාබද්ධ චක්‍රීය කාලසටහනජනවාරි මස 15දා සිට</topic>
    <author>නිමල් රාජපක්ෂ</author>
    <content>ලංගම හා පෞද්ගලික බස්රථ සදහා ඒකාබද්ධ චක්‍රීය කාලසටහන ලබන වසරේ ජනවාරි මස 15 වැනි දින සිට ක්‍රියාත්මක කිරීමට පුද්ගලික ප්‍රවාහන අමාත්‍යංශය තීරණය කෙරේ.බස්ගාස්තු ප්‍රතිපත්තියක් සැකසීම සදහා පත්කළ ඇමැති මණ්ඩල අනුකාරක සභාව පෙරේදා (29) පාර්ලිමේන්තුවේදී කමිටු රැස්විම් ශාලාවේදී රැස්වු අවස්ථාවේ මේ තීරණය ගත් බව පෞද්ගලික ප්‍රවාහන අමාත්‍යංශයේ ලේකම් පද්මසිරි ජයමාන්න මහතා පවසයි.ජනාධිපති මහින්ද රාජපක්ෂ මහතා බස් සංගම් නියෝජිතයින් හා අමාත්‍යංශ නිලධාරීන් සමග පසුගියදා පැවැති සාකච්ජාවකින් පසු ඒකාබද්ධ චක්‍රීය කාලසටහන කඩිනමින් ක්‍රියාත්මක කරනලෙස පෞද්ගලික ප්‍රවාහන ඇමති සි‍‍.බී .රත්නායක මහතාට උපදෙස් දී තිබිණ. එහි ප්‍රතිපලයක් ලෙස ඒකාබද්ධ කාලසටහන කඩිනමින් ක්‍රියාත්මක කිරීමට තීරණය කළ අතර පෞද්ගලික බස්රථ 60% ක්ද,ලංගම බස්රථ 40% ක ප්‍රතිශතයක් ධාවනයට යොදවක බවද ජයමාන්න මහතා පැවැසිය.මේ අනුකාරක සභාවේ සභාපති ලෙස ‍ජේෂ්ඨ ඇමැති ඒ.එච්.එම්.ෆවුසි මහතාද,දිනේෂ් ගුණවර්ධන,ගාමිණී ලොකුගේ,කුමාර වෙල්ගම ,සි.බී‍. රත්නායක යන මහත්වරු අනුකාරක සභාවේ සාමාජකයන් ලෙසද කටයුතු කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>02</day>
    </date>
    <link>http://www.dinamina.lk/2013/11/02/_art.asp?fn=n13110214</link>
    <topic>පොදු රද මඩුලු රටවල් 53ක් නියෝජනය කරමින් පාසල් 53ක සිසු සිසුවියන්ගෙන් පෙරහරක්</topic>
    <author>සුභාෂීණී සේනානායක</author>
    <content>පොදු රාජ්‍ය මණ්ඩලීය සමුළුවට සහභාගී වන රටවල් 53 නියෝජනය කරමින් පාසල් 53 ක සිසු සිසුවියන්ගේ සහභාගීත්වයෙන් පවත්වන හෙට අපටයි සිසු ප්‍රතිභා ප්‍රභා මහා සංස්කෘතික පෙරහර අනිද්දා (03) සවස 4.00ට කොළඹ රාජකීය විදුහල අසලින් ආරම්භ කෙරේ.පොදු රාජ්‍ය මණ්ඩලීය සමුළුවට සහභාගී වන රටවල් 53 නියෝජනය කරමින් එම රටවල ජාතිකත්වය, අනන්‍යතාවය සහ රටවලට ආවේණික සිරිත් විරිත් ඇතුළත් මේ මහා සංස්කෘතික පෙරහරෙදී පැවැත්වෙන අතර එම රටවල් පිළිබඳව දැයේ දරුවන්ට අවබෝධය හා දැනුම ලබා දීම මෙහි අරමුණ වේ.අධ්‍යාපන ඇමැති බන්දුල ගුණවර්ධන මහතාගේ උපදෙස් පරිදි මේ මහා පෙරහැර පැවැත්වෙන අතර ඒ සඳහා ඇසළ මහා පෙරහරට එක් වූ ජතික පාසල් සියයක් තෝරාගෙන එම සිසුන් සඳහා පොදු රාජ්‍ය මණ්ඩලීය සමුළුවට සහභාගී වන රටවල් 53 නම් ඇතුළත් තුණ්ඩු ලබා දී රටවල් පනස් තුනට අදාළ පාසල් තෝරා ගෙන ඇත.පෙරහැර එම ස්ථානයට ළගා වන අතරතුර එම ස්ථානයේ දිවයිනේ පාසල් කිහිපයක් නියෝජනය කරමින් සිසුන් 2500ක් සහභාගී වන සරඹ සංදර්ශණයක්ද පැවැත්වීමට නියමිතය.පොදු රාජ්‍ය මණ්ඩලීය සමුළුව නිමිති කරගෙන පැවැත්වු කථික තරඟයට සහභාගී වූ දරුවන් තිදෙනෙකු සිංහල, දමිළ සහ ඉංග්‍රීසි බසින් එම රටවල අන්තර් සහෝදරත්වය වර්ධනය කරගැනීමට පොදු රාජ්‍ය මණ්ඩලීය සමුළුවේ නව සභාපතිවරයාගේ අවධානය යොමු කරන ලෙස සිදුකරන ආයාචනයක්ද ජනාධිපති මහින්ද රාජපක්ෂ මහතා වෙත ඉදිරිපත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>02</day>
    </date>
    <link>http://www.dinamina.lk/2013/11/02/_art.asp?fn=n13110215</link>
    <topic>බැරැක් ඔබාමා බිරියට බයයි:මන්මෝහන් සිං ජයලලිතාට බයයි</topic>
    <author>චමීර ඇල්ලදෙණිය</author>
    <content>කැසිනෝ ව්‍යාපාරය ගෙන ඒමට ප්‍රථම ඒ සම්බන්ධයෙන් ජනමත විචාරණයක් පැවැත්විය යුතු යැයි බස්නාහිර පළාත් කෘෂිකර්ම හා පරිසර ඇමැති උදය ගම්මන්පිල මහතා ජනාධිපතිවරයාගෙන් ඉල්ලීමක් කළේය.ජනමනස හඳුනන ජනාධිපතිවරයෙකු හැටියට කැසිනෝ සම්බන්ධ පනත් ගෙන ඒමට ප්‍රථම ජනතාවගේ කැමැත්ත දැනගැනීමට කටයුතු කරනු ඇතැයිද හෙතෙම විශ්වාසය පළ කළේය.බස්නාහිර පළාත් කර්මාන්ත දෙපාර්තමේන්තුව සංවිධාන කරන අත් පෙහෙකම් 2013 ප්‍රදර්ශනය විවෘත කරමින් ඇමැතිවරයා මෙම අදහස් පළ කළේය.ලයනල් වෙන්ට් කලාගාරයේදී මෙම ප්‍රදර්ශනය ඊයේ (1) සිට (3) වැනිදා දක්වා පැවැත්වේ.ඇමැතිවරයා එහිදී වැඩිදුරටත් මෙසේද කීය.පේෂ කර්මාන්තය වැටෙන්න පටන් ගත්තේ 1977න් පසුවයි. ඊට පසුව 1983දී කොටි ත්‍රත්තවාදී යුද්ධය නිසා මේ කර්මාන්තය මරණාසන්න වුණා. සංචාරක ව්‍යාපාරය අඩපණ වුණා. මේ මරණාසන්න රෝගියා කර තියා ගෙන ආවේ මේ පේෂකර්මාන්ත කරුවනුයි. අද අපේ විශේෂ ආරාධිත අමුත්තා වන්නේ නිළි රැජිණ වන මාලනී ෆොන්සේකා මහත්මියයි. ඇයත් අත් පෙහෙකම් වලින් හැඩ වුණ සාරියක් වගෙයි. මොකද මේ අත් පෙහෙකම්වලින් නිර්මාණය කරන සාරියක් තව එකකට සමාන වන්නේ නැහැ. අපේ රටේ ඉන්නේ එක නිළි රැජිණයි. ඒ මාලනී ෆොන්සේකා මහත්මියයි.තමන්ගේ බිරියට බයයි කියලා ලෝකයේ සිටින බලවතා වන ඔබාමා පසුගිය දිනවල ප්‍රකාශ කර තිබුණා. ඒ නිසා වසර හයක් යන කම් ඔහු සිගරැට් එකක් බීලා නැහැ කියලා කිව්වා. නමුත් අපේ අල්ලපු රටේ ඉන්න අගමැති මන්මොහන් සිං අගමැතිතුමා නම් බය පහළ ගෙදර නෝනටයි. එයා තමයි ජයලලිතා නෝනා. එය කියන විදිහටයි මන්මෝහන් සිං මහතා වැඩ කරන්නේ. ඒ නිසා අපේ රටේ පැවැත්වෙන පොදු රාජ්‍ය මණ්ඩලීය නායක සමුළුවට එතුමා එනතුරු අපට විශ්වාසයක් නැහැ.පාර්ලිමේන්තු මන්ත්‍රී මාලනී ෆොන්සේකා, පළාත් සභා මන්ත්‍රී අශෝකා ලංකාතිලක මහත්මීන් ඇතුළු නිලධාරීහු පිරිසක් මෙම අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>02</day>
    </date>
    <link>http://www.dinamina.lk/2013/11/02/_art.asp?fn=n13110216</link>
    <topic>උසස් අධ්‍යාපනයේ සංවර්ධනයටවසර 5ක සැලසුමක් ක්‍රියාත්මකයි</topic>
    <author>සමන්මලී ප්‍රියශාන්ති</author>
    <content>මෙරට උසස් අධ්‍යාපන ක්ෂේත්‍රයේ සංවර්ධනය සඳහා ඉදිරි වසර 5 තුළ සංවර්ධන කාර්යයන් රැසක් ක්‍රියාත්මක කිරීමට උසස් අධ්‍යාපන අමාත්‍යාංශය සැලසුම් කර තිබේ.ඒ සඳහා වු 2018 ක්‍රමෝපායන සැලස්ම සකස් කිරීමේ කටයුතු මේ වන විට ආරම්භ කර තිබෙන අතර ලබන වසරේ ජනවාරී මාසයේ සිට එය ක්‍රියාත්මක කිරීමට ද අමාත්‍යාංශය කටයුතු සම්පාදනය කර ඇත.ඉදිරි වසර 5 තුළ උසස් අධ්‍යාපන සැලසුම්, ඉලක්කයට ගෙන යාම සම්බන්ධයෙන් සාකච්ඡා කිරීමට විශ්වවිද්‍යාල උපකුලපතිවරු, විශ්වවිද්‍යාල ප්‍රතිපාදන කොමිසන් සභාවේ නිලධාරීන් මෙන්ම උසස් තාක්ෂණ ආයතන හා සියලු පශ්චාත් උපාධි ආයතනවල නිලධාරීන් මේ 5 දා උසස් අධ්‍යාපන ඇමැති එස්.බී.දිසානායක මහතා හමුවීමට නියමිතය.මෙහිදී ශිෂ්‍යයින්ට වැඩිපුර උසස් අධ්‍යාපන අවස්ථා ලබා දීම සම්බන්ධයෙන් විශේෂයෙන් සාකච්ඡා කෙරෙන බව උසස් අධ්‍යාපන අමාත්‍යාංශයේ ලේකම් ආචාර්ය සුනිල් ජයන්ත නවරත්න මහතා "දිනමිණ" ට පැවසීය.විශේෂයෙන් විශ්වවිද්‍යාලවලින් වැඩිපුර ඉංජිනේරුවන්, තොරතුරු තාක්ෂණවේදීන් බිහි කර ගැනීමේ අවශ්‍යතාවය, දැනට පවතින උපාධියේ ගුණාත්මකභාවය ඉහළ දැමීම සම්බන්ධයෙන් මේ වසර 5 තුළ විශේෂ අවධානයක් යොමු කෙරෙන බවත් ලේකම්වරයා ප්‍රකාශ කළේය.විශ්වවිද්‍යාල ආචාර්යවරුන් සිදු කරන පර්යේෂණ රටේ ගැටලුවලට විසඳුම් සපයා ගැනීම සඳහා භාවිතා කළ හැක්කේ කෙසේදැයි සොයා බැලීමට ද නියමිතය. ඒ අනුව පර්යේෂණ මඟින් සොයා ගැනෙන අලුත් නිපැයුම්, නිර්මාණ ආදියට වෙළෙද පොළ වැටිනාකමක් ලබා දීමට පෞද්ගලික හා රාජ්‍ය අංශ එක්ව නව වැඩපිළිවෙළක් සකස් කිරීමටද නියමිතය.මෙරට විශ්වවිද්‍යාල ලෝක මට්ටමේ විශ්වවිද්‍යාල දක්වා ගෙන ඒමට තිබෙන බාධක සම්බන්ධයෙන් සොයා බැලීමට නියමිත අතර එම බාධා අවම කර ගැනීමට වැඩපිළිවෙළක් සකස් කිරීමටද නියමිතය.ශිෂ්‍ය ශිෂ්‍යාවන්ගේ මනෝ භාවයන් වෙනස් කිරීම කෙරෙහිද අවධානය යොමු කෙරෙන අතර රටේ ඉදිරි සංවර්ධනයට අවශ්‍ය මානව සම්පත විශ්වවිද්‍යාල තුළින් සපයාදීමට අදහස් කෙරේ.විශ්වවිද්‍යාලවලින් බිහි වන විද්‍යාර්ථීන් ඉල්ලුමක් ඇති ලෝක වෙළෙඳ පොළට ගැලපෙන පිරිසක් බවට පත් කිරීමේ අරමුණෙන් මේ සියලු වැඩසටහන් ක්‍රියාත්මක වන බව ද උසස් අධ්‍යාපන අමාත්‍යාංශයේ ලේකම්වරයා වැඩි දුරටත් කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>02</day>
    </date>
    <link>http://www.dinamina.lk/2013/11/02/_art.asp?fn=n13110217</link>
    <topic>අදාළ මුදල බැර කර ඇති ගිණුමේ වාර්තා කැඳවයි</topic>
    <author>ශිරෝමි අබයසිංහ</author>
    <content>අන්තර්ජාලය මගින් විදේශ තෑගි මුදලක් දිනුම් ඇදී ඇතැයි පවසා රුපියල් අනූ එක් දහසක් වංචා කිරීමේ සිද්ධියක් සම්බන්ධයෙන් විමර්ශන කටයුතු සඳහා අදාළ මුදල බැර කර ඇති ගිණුම් වාර්තා කැඳවන ලෙස නුගේගොඩ මහෙස්ත්‍රාත් අජිත් එම්.මාසිංහ මහතා කොහුවල පොලිසියට නියම කළේය.කලුබෝවිල සදාසරණ උපස්ථා සේවා කළමනාකාර නන්දන කුමාර මහතාට ‍යමෙක් දුරකථනයෙන් කථා කර අන්තර්ජාලයේ ලොතරැයියකින් ඔහුට දිනුමක් ඇදී ඇති බවද එය ලබා ගැනීම සඳහා රේගු නිෂ්කාශණය වෙනුවෙන් රුපියල් අනු එක් දහසක් ගෙවිය යුතු බව දන්වා ඇතැයිද ඒ අනුව පැමිණිලිකරු ගොස් ලබා දී ඇති ගිණුම් අංකයට මුදල් බැර කර ඇතැයිද පසුව තෑගි මුදල ඩොලර්වලින් නිසා අන්තර් මූල්‍ය දෙපාර්තමේන්තුවට රුපියල් දහ අට දහසක් ගෙවිය යුතු බවට දුරකථන ඇමතුමක් දී ඇතැයිද ඒ අවස්ථාවේදී සැක සිතූ පැමිණිලිකරු පොලිසියට පැමිණි බවද පොලිසිය අධිකරණයට වාර්තා කළේය.බැංකු වාර්තා සහ පැමිණිලිකරුට ලැබි ඇති දුරකථන ඇමතුම් පිළිබඳ වාර්තා කැඳවන ලෙසද මහෙස්ත්‍රාත්වරයා නියම කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>02</day>
    </date>
    <link>http://www.dinamina.lk/2013/11/02/_art.asp?fn=r1311021</link>
    <topic>කෑගල්ල රෝහල් බිමේ අක්කර 12කපළතුරු වගා කිරීමේ වැඩපිළිවෙළක්</topic>
    <author>රඹුක්කන විශේෂ ඔස්වල්ඩ් ගොඩකුඹුර</author>
    <content>කෑගල්ල රෝහල් භූමියේ ප්‍රයෝජනයට ගත නොහැකිව වල්බිහිවූ අක්කර දොළහක ආදර්ශ වගාවක් ඇරැඹේ.ගොඩනැගිලි ඉදිකළ නොහැකිබවට හඳුනාගෙන ඇති සීඝ්‍ර බෑවුම් සහිත වූ නායයෑමට ලක්විය හැකි අක්කර දොළහක භූමිය මෙසේ වගා කටයුතු සඳහා යොදාගෙන ඇත.කෑගල්ල රෝහල් අධ්‍යක්ෂ වෛද්‍ය ලලිත් පෝද්දල්ගොඩ මහතාගේ උපදෙස් මත නියෝජ්‍ය අධ්‍යක්ෂ වෛද්‍ය කුමාර් වික්‍රමසිංහ මහතාගේ සංකල්පයකට අනුව මේ වගා කටයුතු සිදුකෙරේ.ඒ සඳහා සබරගමුව පළාත් කෘෂිකර්ම දෙපාර්තමේන්තුවේ කෑගල්ල සහකාර කෘෂිකර්ම අධ්‍යක්ෂ කාර්යාලය හා පරගම්මන ගොවි ජන සේවා මධ්‍යස්ථානය දායකත්වය ලබාදේ.දැනට සෙවණ ජාතික රුක් රෝපණ දිස්ත්‍රික් වැඩසටහන සඳහා එක්වෙමින් රෝහල් භූමියේ අක්කර පහක කටු අනෝදා වගා කිරීමටත්, තවත් අක්කරයක පමණ දූරියන් වගා කිරීමටත්, අක්කර දෙක හමාරක රඹුටන් වගා කිරීමටත් කටයුතු යොදා ඇති බව සබරගමුව පළාත් කෘෂිකර්ම දෙපාර්තමේන්තුවේ නියෝජ්‍ය අධ්‍යක්ෂ ධනංජනී බණ්ඩාර මහත්මිය පැවසුවාය.කෑගල්ල මහ ‍‍රෝහලේ තත්ත්ව කළමනාකරණ ඒකකයේ සමන් කුමාර, දිලුෂා දුලාරි, මහේෂා ඉඹුලාන, නිලන්ත විජේසිංහ, නයනා කුමාරි යන සංවර්ධන සහකාර මහත්ම මහත්මීන් සමඟ හෙද නිලධාරිනී ඒ. ජී. ජී. බණ්ඩාර මහත්මිය ඇතුළු කණ්ඩායමක් මේ ව්‍යාපෘතිය ක්‍රියාවට නංවයි.ඒ සඳහා රෝහලේ අනෙකුත් කාර්ය මණ්ඩලවලද, පවිත්‍රතා අංශයේ ද පූර්ණ සහයෝගය නිරන්තරයෙන් හිමිවන බවද තත්ත්ව කළමනාකරණ ඒකකය පවසයි.1950 වර්ෂයේ දී පමණ එවකට දකුණු ආසියාවේ හොඳම ‍රෝහල ලෙස ඉදිකිරීමට දිවංගත පී. බී. ජී. කළුගල්ල මැතිතුමා විසින් ආරම්භ කරන ලද කෑගල්ල රෝහලට දැනට අක්කර විසිතුනක පමණ භූමියක් අයත් වන බවද, ඉන් අක්කර එකොළහක පමණ ‍ෙගාඩනැගිලි ඉදිකර ඇති අතර, සංවර්ධන කටයුතු සඳහා යොදාගත නොහැකිව වල්බිහිවී තිබූ අක්කර දොළහක පමණ ඉතිරි බිම් කොටස මෙලෙස ආදර්ශ වගාවක් ලෙස සංවර්ධනය කිරීමට පියවර ගත් බවද රෝහලේ නියෝජ්‍ය අධ්‍යක්ෂ වෛද්‍ය කුමාර් වික්‍රමසිංහ මහතා කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>02</day>
    </date>
    <link>http://www.dinamina.lk/2013/11/02/_art.asp?fn=r1311022</link>
    <topic>පරිභෝජනයට නුසුදුසුආහාර අලෙවිකළ වෙළෙඳසල් වටලයි</topic>
    <author>ඉංගිරිය මධ්‍යම සමූහ - ප්‍රියදර්ශනී කහවල ඡායාරූපය - ඉංගිරිය මධ්‍යම සමූහ</author>
    <content>පරිභෝජනයට නුසුදුසු අයුරින් ආහාර ගබඩා කර තිබූ සහ ආහාර අලෙවිකරන ලද වෙළෙඳසල් වැටලීම සඳහා ක්‍රියාත්මක කරන ලද මෙහෙයුමක් ඉංගිරිය නගරයේ දී පසුගිය දා ක්‍රියාත්මක කෙරිණි.ඉංගිරිය සෞඛ්‍ය වෛද්‍ය නිලධාරිනි ප්‍රියානි කරුණාරත්න මහත්මියගේ උපදෙස් පරිදි, ඉංගිරිය ,හඳපාන්ගොඩ සහ පෝරුවදණ්ඩ මහජන සෞඛ්‍ය පරීක්ෂකවරුන් වන සංජය කෝරළගේ, එස් ධීරසිංහ සහ ටී. සී ප්‍රියලාල් යන මහත්වරු මේ පරීක්ෂා කිරීමේ මෙහෙයුම ක්‍රියාවට නැංවිණි.මෙහිදී ඉංගිරිය නගරය ආශ්‍රිත ආහාර අලෙවිසල් 15ක් පරීක්ෂාවට ලක්කළ අතර ඉතා අපිරිසිදු ලෙස ආහාර ගබඩා කළ ස්ථාන, පරිභෝජනයට නුසුදුසු නරක් වූ මසුන් අලෙවිකළ ස්ථාන, දහවල් කාලයේ පවා මීයන් ගැවසී ගත් මුළුතැන් ගෙවල් සහිත හෝටල්, පිසු ආහාර සෞඛ්‍යයට අහිතකර ආකාරයට ගබඩා කර තිබූ ස්ථාන රැසක් සොයාගන්නා ලදී. මෙහිදී සොයාගත් පරිභෝජනයට නුසුදුසු මසුන් අලෙවි කළ ස්ථාන දෙකක තිබූ ආහාර ඒවේලේම විනාශ කරනු ලැබූ අතර, තවත් ආයතන 4කට අවවාදාත්මක නිවේදන නිකුත් කිරීම සිදුකෙරුණි. .</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>02</day>
    </date>
    <link>http://www.dinamina.lk/2013/11/02/_art.asp?fn=r1311023</link>
    <topic>මොරටුව සාහිත්‍ය කලා මංගල්‍යය දා...</topic>
    <author>රාවතාවත්ත සමූහ - රෝහන ද සිල්වා</author>
    <content>මොරටුව සංස්කෘතික සාහිත්‍ය කලා මංගල්‍යය මොරටුව බෞද්ධ මන්දිර ශාලාවේදී පැවැත්විණි.සංස්කෘතික කටයුතු දෙපාර්තමේන්තුව විසින් සංවිධානය කරනු ලැබූ ජාතික සාහිත්‍ය උත්සවයට සමගාමීව පවත්වනු ලැබූ මේ මොරටුව ප්‍රාදේශීය සාහිත්‍ය මහෝත්සවය “ප්‍රභාතය 2013” නමින් නම් කර තිබූ අතර මොරටුව ප්‍රාදේශීය ලේකම් කාර්යාලය මගින් සංවිධානය කර තිබුණි.එහිදී අදහස් දැක්වූ ප්‍රවීණ මාධ්‍යවේදී සමන් චන්ද්‍රනාත් වීරසිංහ මහතා මෙසේ ද කීවේය.වර්තමාන පරපුර කලාව සහ රසවින්දනය ගැන එතරම් සංවේදී නැහැ. 70 දශකයේ සංගීතය පිළිබඳව ප්‍රගතියක් ගැන අප කතා කළත් ඒ දේ අද නැහැ. වින්දනය විකසිත වීම සඳහා ඉඩ දීලා නැහැ. ඒ නිසා වින්දනය විකසිත වීමට රජය විසින් උදව් කළ යුතුයි.මේ සාහිත්‍ය කලා උත්සවයේදී මොරටුවෙන් බිහිවූ ප්‍රවීණ කලාකරුවන් හත්දෙනකුට උපහාර පුදකෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>02</day>
    </date>
    <link>http://www.dinamina.lk/2013/11/02/_art.asp?fn=r1311024</link>
    <topic>පෙහෙවස් සමාදන් වූ කමලාවතීසැමියාට බිත්තර අහුලන්න ඇමතුමක් දීලා</topic>
    <author>එල්. පී. තිලකරත්නපොල්ගහවෙල සමූහ</author>
    <content>සිල් සමාදන් වි සිටි උපාසිකාවක් පන්සලේ ලොකු හාමුදුරුවන‍්ගේ ධර්මදේශනයකට සවන් දෙමින් සිටින විට තම ජංගම දුරකථනය මඟින් ගෙදර සිටින සැමියාට කුකුල් කොටුවේ බිත්තර එකතු කරගන්නා ලෙස උපදෙස් ලබාදීමේ රසබර පුවතක් පසුගියදා පොල්ගහවෙලට ආසන්න විහාරස්ථානයකින් වාර්තා විය.වාර්තාවන අන්දමට සිද්ධිය මෙසේය.කමලාවතී මාතාව සෑම පුර පසොළොස්වක පෝයදාකම සිල් සමාදන් වීම අනිවාර්ය කටයුත්තක් ලෙස කරයි. ඇයගේ සැමියා රජයේ විශ්‍රාමිකයකු වන අතර, අමතර ආදායමක් ලෙස කුකුල් පාලනය සිදුකරයි.උදෑසන සිට සවස දක්වාම දෙදෙනාගේම රාජකාරිය වූයේ කුකුල් කොටුවේ පාලනයයි. කිකිළියන්ට කෑම දීම, බිත්තර එකතු කිරීම බොහෝ විට ඉටුකරනු ලැබුවේ කමලාවතීය.එදා පෝය දින උදෑසන පන්සලට පැමිණි කමලාවතී උපාසිකාවට උදෑසන 9 පමණ වනවිට කිකිළියන්ගේ බිත්තර එකතු කරගන්නා වේලාව බව සිහිවිය. එකවරම තම සිල් බෑගය අතර රඳවාගෙන සිටි ජංගම දුරකථනය සක්‍රීය කර තම සැමියා වන සිරිදාසට ඇමතුමක් දුණි.සිරි.. සිරි.. දැන් කිකිළියන් බිත්තර දාලා ඇති . ඒවා ඉක්මනින් එකතු කරගන්න. නැතිනම් අනිත් කුකුළන් බිත්තර පොඩි කරයි. ඉක්මනින් බිත්තර ටික එකතු කරගන්න යැයි පවසා දුරකථන ඇමතුම විසන්ධි කළාය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>02</day>
    </date>
    <link>http://www.dinamina.lk/2013/11/02/_art.asp?fn=r1311025</link>
    <topic>බොල්ගොඩ ගඟේ වැලිගොඩ දැමීමට පරිසර නීති නොතකා බලපත්‍ර ලබාදීලා</topic>
    <author>කළුතර මධ්‍යම සමූහ</author>
    <content>පරිසර නීති රීති නොතකා බොල්ගොඩ ගඟේ වැලි ගොඩ දැමීමට පුද්ගලයන් 10 දෙනෙකුට බලපත්‍ර ලබාදී ඇති අතර එම බලපත්‍ර වහාම අහෝසි කරන්නැයි සුළු අපනයන භෝග ප්‍රවර්ධන ඇමැති රෙජිනෝල්ඩ් කුරේ මහතා කළුතර දිස්ත්‍රික් සම්බන්ධීකරණ කමිටු රැස්වීමේ දී ඉල්ලීමක් කළේය.කළුතර දිස්ත්‍රික් සම්බන්ධීකරණ කමිටුවේ සභාපති ප්‍රවාහන ඇමැති කුමාර වෙල්ගම මහතාගේ ප්‍රධානත්වයෙන් කළුතර දිසා ලේකම් කාර්යාලයීය ශ්‍රවණාගාරයේ දී මෙම රැස්වීම පැවැත්විණි. ඇමැති රෙජිනෝල්ඩ් කුරේ මහතා බොල්ගොඩ ගඟේ මහා පරිමාණයෙන් වැලි ගොඩ දැමීම නිසා පරිසර හානි රැසක් සිදුවී තිබෙනවා.අට දෙනෙකුට එකම ස්ථානයේ වැලි ගොඩ දැමීමට අවසර දී තිබෙනවා. දැන් බොල්ගොඩ ගගේ වැලි නැහැ. මඩ පවා ගොඩ දමනවා. පානදුර ප්‍රාදේශීය සභාවේ සභාපති නීල් සුනේත්‍රලාල් ප්‍රනාන්දු මහත‍ා - පාරිසරික නීති රීති නොතකා සමහර වැලි තොටුපළවලින් වැලි කියුබ් 60 -70 පටවා ප්‍රවාහනය කරනවා.භූ හා පතල් කාර්යාංශයේ ඉංජිනේරු කේ. වී. ජගත් මහතා - සම්මත නීති රීති අනුව වැලි තොටුපළවල් 08ක් සඳහා අවසරපත්‍ර නිකුත් කර තිබෙනවා යැයි කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>02</day>
    </date>
    <link>http://www.dinamina.lk/2013/11/02/_art.asp?fn=r1311026</link>
    <topic>පින්නවල අලි අනාථාගාරයේ උදාර-දිනුදා කොරියාවට</topic>
    <author>රඹුක්කන විශේෂ - ඔස්වල්ඩ් ගොඩකුඹුර</author>
    <content>පින්නවල අලි අනාථාගාරයේ “උදාර” හා “දිනුදා” කොරියාවට යාමට සැරසෙති.ශ්‍රී ලංකාව හා කොරියාව අතර ද්විපාර්ශ්වික සුහදතාව වර්ධනය කිරීමේ අරමුණින් මෙම අලි පැටවුන් දෙදෙනා කොරියාවට පරිත්‍යාග කිරීමට නියමිතය.පින්නවල අලි අනාථාගාරයේ දී උපත ලද “උදාර” හා “දිනුදා” කොරියාවට ගෙන යාම සඳහා අවශ්‍ය පුහුණුකිරීම් මේ දිනවල සිදුකෙරේ.අලි අනාථාගාරයේ එම්.පී.ප්‍රේමරත්න හා චමින්ද කුමාර යන අය මෙම පුහුණුවීම් සිදු කරති.මේ පිළිබඳව “දිනමිණ” ට අදහස් පළකළ එම්.පී.ප්‍රේමරත්න මහතා (53)මම දැනට වසර 18ක් පින්නවල අලි අනාථාගාරයේ අලි බලන්නකු ලෙස සේවය කරනවා. 1995 අවුරුද්දේ මම අලි අනාථාගාරයේ සේවයට එනවිට අලි ඇතුන් 60ක් පමණ මෙහි සිටියා. දැන්නම් අලි ඇතුන් 80කට වඩා ඉන්නවා. මෙම අලි අනාථාගාරයේ හැම අලියකුම වගේ බලාගන්න මට අවස්ථාව ලැබුණා.දිනුදා හා උදාර කොරියාවට යවන්න තීරණය කරලා තිබෙනවා. දැන් සතියක පමණ කාලයක් අපි ඒ දෙන්නාව ඒ සඳහා පුහුණු කරනවා.සතාව නිදිකරවන්න,ඇවිදින විට නැවැත්වීමට,පොල්ලෙලි වලින් අතුල්ලා නැවීමට,අත පය දම්වැල් දමා ගෙන යාමට වැනි විශේෂ දේ අපි මේ දෙන්නාට පුහුණු කරනවා. මීට කළින් “මිලින්ද හා “මිහිරි” අලි පැටවුන් ජපානයට යැවීමට පුහුණු කළේත් මමයි.අලි පැටවුන්ට දම්වැල් දමා ඇවිද්‍දවීමේ දී කකුල් තුවාලවීමට ඉඩ තිබෙනවා. එලෙස තුවාල නොවන පරිදි දම්වැල් දැමීමට අවශ්‍ය දේ දැන් අපිට ලැබී තිබෙනවා. මේ අලි පැටවුන් දෙදෙනාම ඉතාමත් කීකරුයි.පිටරට යැවීමට තෝරාගන්නේ අවුරුදු පහට වැඩි කිරිවරු පැටවුන්. මේ දෙන්නාට දැන් අවුරුදු පහකට වැඩියි.පින්නවල අලි අනාථාගාරයේ සත්ව ආරක්ෂක නිලධාරි එස්.එස්.එම්. සීලරත්න මහතා- රටවල් අතර ද්විපාර්ශ්වක සුහදතාවය වර්ධනය කරගැනීමේ අරමුණින් හා සත්ව හුවමාරු වැඩසටහටන යටතේ අලි ඇතුන් පිටරට ලබා දෙනවා. මෙලෙස අලි ඇතුන් ලබාදීමේ දී පින්නවල අලි ආනාථාගාරයේ උපත ලැබු අලි පැටවුන් තෝරාගන්නේ ඇත් අතුරු සෙවණින් හෝ කැලයේ අතරමංව සිට හමුවූ සතුන් යොදා ගැනීමට වනජීවී පනත අනුව අවසර නොමැති නිසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>02</day>
    </date>
    <link>http://www.dinamina.lk/2013/11/02/_art.asp?fn=s13110213</link>
    <topic>ශ්‍රී ලංකාවට තියුණු ජයක්</topic>
    <author>ෆවුස් මොහොමඩ්</author>
    <content>සටන්කාමී ක්‍රීඩා විලාශයක් පෙන්නුම් කළ ශ්‍රී ලංකා කණ්ඩායම ප්‍රබල පෝලන්ත පිලට එරෙහිව ලකුණු 26-25ක තියුණු ජයක් වාර්තා කරමින් ඩයලොග් සෙරන්ඩිබ් කුසලාන තුන්කොන් රගර් තරගාවලියේ අනුශූරතාව අත්කර ගැනීමට ඊයේ (1) සමත්විය.කොළඹ තුරඟ තරග පිටියේ ඊයේ රාත්‍රි පැවැති මේ තරගයේදී ගෝල 2ක්, දඩුවම් පහර 3ක් සහ ඩ්‍රොප් ගෝලයක් වාර්තා කිරීමට ශ්‍රී ලංකාව සමත්වු අතර පෝලන්ත කණ්ඩායම ගෝල 2ක්, උත්සාහක දිනුමක් සහ දඩුවම් පහර 2ක් රැස් කළේය.ජනාධිපති මහින්ද රාජපක්ෂ මහතාගේ සහ ජනාධිපති ආර්යා ශිරන්ති රාජපක්ෂ මැතිනියගේ ප්‍රධානත්වයෙන් ආරම්භ වු මේ තරගයේ පළමු භාගය නිමාවනවිට ලකුණු 15-13ක් ලෙස පෙරමු‍ණ ගත්තේ පෝලන්ත කණ්ඩායමය. එහෙත් දෙවැනි භාගයේදී තරගයේ සම්පූර්ණ පාලනය සියතට ගත් ශ්‍රී ලංකා කණ්ඩායම මේ ජයග්‍රහණයට හිමිකම් කීවේය.මැඩගස්කර් පිල හමුවේ පරාජයට පත්වූ පළමු තරගයේදී සිදුවූ දුර්වලතා නිවැරදි කර ගත් පාර්ලිමේන්තු මන්ත්‍රී නාමල් රාජපක්ෂ මහතාගේ නායකත්වයෙන් යුත් ශ්‍රී ලංකා පිල සැලසුම් සහගතව මෙවර තරගයට අවතීර්ණ වීම කැපී පෙනුණි.තරගාවලියේ වැඩිම ලකුණු රැස්කළ ක්‍රීඩකයා ලෙස ශ්‍රී ලංකා පිලේ රීසා මුබාරක් සම්මාන දිනු අතර තරගාවලියේ වීරයා සම්මානය මැඩගස්කර් පිලේ ෆුල්බැක් ක්‍රීඩක බර්නාඩ් රසාෆින්ට හිමිවිය.පෝලන්ත කණ්ඩායම තුන්වැනි ස්ථානයට හිමි සම්මානය දිනූ අතර ශ්‍රී ලංකා කණ්ඩා‍යමේ නායක පාර්ලිමේන්තු මන්ත්‍රී නාමල් රාජපක්ෂ මහතා ක්‍රීඩා ඇමැති මහින්දානන්ද අලුත්ගමගේ මහතා වෙතින් අනුශූරතාව හිමිකර ගත්තේය.ශූරයන්ට හිමි ඩයලොග් සෙරන්ඩිබ් කුසලානය ජනාධිපති මහින්ද රාජපක්ෂ මහතාගේ සුරතින් මැඩගස්කර් කණ්ඩායමට පිරිනැමුණි.තරගාවලියේ ප්‍රධාන අනුග්‍රාහක ඩයලොග් සමාගමේ ප්‍රධාන විධායක නිලධාරී ආචාර්ය හැන්ස් විජේසුරිය, එම සමාගමේ ප්‍රධාන අලෙවි නිලධාරිනි අමලි නානායක්කාර, ශ්‍රී ලංකා රගර් සංගමයේ සභාපති අසංග සෙනෙවිරත්න, උපසභාපති ලසිත ගුණරත්න සහ ලේකම් රිස්ලි ඉල්යාස් යන මහත්ම මහත්මීහුද මේ අවස්ථාවට එක්වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>02</day>
    </date>
    <link>http://www.dinamina.lk/2013/11/02/_art.asp?fn=s1311021</link>
    <topic>චැම්පියන් ලීග් පාපන්දු තරගාවලියේකොළඹ-නාවික-ගුවන් තීරණාත්මක තැනක</topic>
    <author>ප්‍රින්ස් ගුණසේකර</author>
    <content>ඩයලොග් චැම්පියන් ලීග් පාපන්දු තරගාවලියේ ගුවන් හමුදාව, නාවික හමුදාව හා කොළඹ ක්‍රීඩා සමාජය අවසන් වටයට පැමිණීමේ තිරණාත්මක අවස්ථාවකට එළැඹ සිටී. මේ කණ්ඩායම් තුනට ඉදිරි තරග ජයගැනීම ඉතා වැදගත් හෙයින් තරගාවලියේ මූලික වටය නිමාවීමට තවත් සති දෙකක් තිබියදී ප්‍රබල උණුසුමක් හටගෙන ඇත.‘ඒ’ කාණ්ඩයෙන් තරගකාරිත්වය ඉතා උණුසුම් වෙමින් පවතිද්දී ‘බී’ කාණ්ඩයේ යුද හමුදාව, සොලීඩ්, දොන් බොස්කෝ හා රිනවුන් යන කණ්ඩායම් අවසන් වටයට පිවිසීමේ අවස්ථා උදාකරගෙන තිබේ.‘බී’ කාණ්ඩයේ නාවික-කොළඹ ක්‍රීඩා සමාජය අතර තරගය වැලිසර ක්‍රීඩාංගණයේදී අද පැවැත්වෙන අතර ගුවන් හමුදාව හා කොළඹ ක්‍රීඩා සමාජය අතර තරගය මේ 6 වැනිදා කොළඹ සිටි ලීග් පිටියේදී පැවැත්වේ. මේ තරග දෙකෙන්ම කොළඹ ක්‍රීඩා සමාජය පරාජයවී නාවික, ගුවන් කණ්ඩායම් සමග ප්‍රසාද ලකුණු සමවුවද දැනට ගෝල් 40ක් වාර්තා කර ඇති හෙයින් ඉදිරියට පැමිණීමේ අවස්ථාව ඇත. මෙවර තරගාවලියේ කණ්ඩායමක් ලබා ඇති වැඩිම ගෝල් සංඛ්‍යාව වාර්තා කර ඇත්තේ කොළඹ ක්‍රීඩා සමාජය හෙයින් එම පිල භයානකම කණ්ඩායම බවට පත්ව ඇත.දැනට ප්‍රතිඵල අනුව හිටපු ප්‍රිමියර් ලීග් ශූරයන්වන සෝන්ඩර්ස්, නිගම්බු යුත් යන කණ්ඩායම් අවසන් වටයට පැමිණීමේ අවස්ථාව අහිමි කරගෙන සිටිති. සොන්ඩර්ස් පිල තරග 15කදී ජයග්‍රහණ 5ක් ලබා ඇති අතර තරග 6ක් ජය පරාජයෙන් නිමාකර තරග 4ක් පරාජයවී සිටී. නිගම්බු යුත් කණඩායම තරග 16කට සහභාගිවී වාර්තා කර ඇත්තේ එක් ජයග්‍රහණයක් පමණි. නිගම්බු යුත් තරග 8ක් පරාජ‍යවී තරග 7ක් ජය පරාජයෙන් තොරව නිමා කර සිටී. එමෙන්ම ‘බී’ කාණ්ඩයේ නිව් යංග්ස්, පොලිස් වැනි ප්‍රබල කණ්ඩායම්වලට අවසන් වටයට පිවිසීමේ අවස්ථාව අහිමිව ගොස් තිබේ.තරග කාල සටහන.</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>02</day>
    </date>
    <link>http://www.dinamina.lk/2013/11/02/_art.asp?fn=s1311022</link>
    <topic>ඩයන් ‍ගෝමස් අභියෝගතා කුසලානපාසල් බොක්සිං තරග අද සිට</topic>
    <author>ෆවුස් මොහොමඩ්</author>
    <content>ඩයන් ගොමස් අභියෝගතා කුසලාන පාසල් බොක්සිං ශූරතාවලිය අද (2) සිට ලබන 5වැනිදා දක්වා රාජකීය විදුහල් ක්‍රීඩා සංකීර්ණයේ දී පැවැත්වේ. 7වැනි වරටත් පැවැත්වෙන මේ ශූරතාවලියට අවුරුදු 13-14 වයස් කාණ්ඩයේ බාලක බාලිකාවන්ට සහභාගි විය හැකිය. සියලුම ජයග්‍රාහක ජයග්‍රා‍හිකාවන්ට, අනුශූරතා දිනා ගන්නා අයට හා අවසන් පූර්ව වටයට පිවිසෙන ක්‍රීඩක ක්‍රීඩිකාවන්ට පදක්කම් හා සහතික පත් පිරිනැමේ.ශූරතාවලියේ හොඳම ක්‍රීඩකයා, ක්‍රීඩිකාව හා හොඳම පරාජිත ක්‍රීඩකයා, ක්‍රීඩිකාවට විශේෂ තාග්‍ය පිරිනැමීමට නියමිතය. සමස්ත ශූරයන්ට හා ශූරියන්ට ඩයන් ගෝමස් අභියෝගතා කුසලාන පිරිනැමේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>02</day>
    </date>
    <link>http://www.dinamina.lk/2013/11/02/_art.asp?fn=s1311023</link>
    <topic>චානුකගෙන් විශිෂ්ට පන්දු යැවීමක්</topic>
    <author>ප්‍රියාන් ද සිල්වාමාතර ක්‍රීඩා</author>
    <content>අම්බලන්ගොඩ ශ්‍රී දේවානන්ද විදුහල සමග පැවැති අවු.19න් පහළ ක්‍රිකට් තරග‍යේදී දක්ෂ පන්දු යැවීමක නිතර වු චානුක දිල්ශාන් කඩුලු දහයක් දවාගැනීමට සමත්විය. මාතර උයන්වත්ත පිටියේ දී පැවැති තරගයේ පළමුව පන්දුවට පහරදුන් සාන්ත සර්වේශස් පළමු ඉනිමට ලකුණු 236ක් රැස් කළේය. ශ්‍රී දේවානන්ද විදුහල් පළමු ඉනිම ලකුණු 107කට සීමාවු අතර දෙවැනි ඉනිම සඳහා ලබාගත හැකිවුයේ ලකුණු 144ක් පමණි. තරගයේ පළමු ඉනිමේ ජයක් සර්වේශස් පිලට අත්විය. චානුක දිල්ශාන් දේවානන්ද පළමු ඉනිමේදී ලකුණු 33කට කඩුලු 5ක් දවාගත් අතර දෙවැනි ඉනිමේදී ලකුණු 35කට කඩුලු 5ක් බිඳ හෙලීමට සමත්විය.සා.සර්වේශස් පළමු ඉනිම-236/8 (ඕවර 76.2) සංජික රිද්ම 65, රමේශ් නිමන්ත 47 (ලහිරු ප්‍රසංක 33/3, සකුන් කාන්වන 70/3)ශ්‍රී දේවානන්ද පළමු ඉනිම-107 (ඕවර 36.1) චතුර මිලාන් 32 (චානුක දිල්ශාන් 33/5, ලෝචන මොහොට්ටි 16/3) සහ දෙවැනි ඉනිම-144 (ඕවර 45.3) චතුර මිලාන් 75 (චානුක දිල්ශාන් 35/5, අශේන් දීමන්ත 32/3).</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>02</day>
    </date>
    <link>http://www.dinamina.lk/2013/11/02/_art.asp?fn=s1311024</link>
    <topic>කොමාන්ඩෝ රෙජිමේන්තුවේ මෙරූන්ස් පිල ජුපිටර්ස් ක්‍රීඩා සමාජය විශිෂ්ට ජය ලබති</topic>
    <author>ප්‍රින්ස් ගුණසේකර</author>
    <content>කාගිල්ස් ෆුඩ් සිටි එෆ්.ඒ.කුසලාන පාපන්දු තරගාවලියේ සුදුසුකම් ලැබීමේ තරග වටයෙන් ගනේමුල්ල කොමාන්ඩෝ රෙජිමේන්තුවේ මෙරූන්ස් පිල හා මීගමුව ජුපිටර්ස් ක්‍රීඩා සමාජය විශිෂ්ට ජයක් වාර්තා කරති.මීගමුව දොන් බොස්කෝ පිටියේ පැවැති ජුපිටර්ස්-බෝල්ටන් අතර තරගයෙන් ජුපිටර්ස් ක්‍රීඩක‍යෝ ගෝල් 11-0කින්ද, ගම්පහ මහජන ක්‍රීඩාංගණයේ පැවැති ගනේමුල්ල මෙරූන්ස්-වෙන්නප්පුව අල් හිරා අතර තරගයෙන් මෙරූන්ස් ක්‍රීඩකයෝ ගෝල් 18-0ක ජයක් වාර්තා කළහ.මෙවර එෆ්.ඒ.කුසලාන තරගාවලිය ආරම්භ කරමින් මේ කණ්ඩායම් දෙකම වැඩිම ගෝල් වාර්තා කිරීම කැපී පෙනුණි.මෙහිදී ජුපිටර්ස් ක්‍රීඩා සමාජයේ ආනන්ද රාජා ගෝල් ත්‍රිත්වයක් වාර්තා කළ අතර ගීත් මධුසංඛ හා එන්.පද්මනාදන් ගෝල් 2ක බැගින් ලැබූහ. සංජය කැලුම්, මොහොමඩ් සුවෙල්, අබ්දුල්ලා හා නායක මුදිත ගෝලය බැගින් ලබා ගත්හ.ගනේමුල්ල මෙරූන්ස් පිල වෙනුවෙන් මොහොමඩ් රවුමාන් ගෝල් 5ක් ලැබු අතර එල්.ඒ.තරංග හා අජිත් කුමාර ගෝල් 4 බැගින් ලබාගත්හ. ඉසුරු සිල්වා ගෝල් ත්‍රිත්වයක් හා චතුර ප්‍රියදර්ශන ගෝල් 2ක් ලබා මෙරූන්ස් ජය තහවුරු කළහ.පිළිමලුන් පිටුදැකීමේ ක්‍රමයට පැවැත්වෙන එෆ්.ඒ.පාපන්දු තරගාවලියේදී කොල්ලුපිටිය යුනයිටඩ් ගෝල් 6-0කින් ෆෝචුනා පිලද, එවරෙඩ් ක්‍රීඩා සමාජය ගෝල් 5-4කින් මාවනැල්ල එක්සත් පිලද, වයිකින් ක්‍රීඩා සමාජය ගෝල් 5-4කින් ඩයිනමික් පිලද, ලීඩ්ස් පිල ගෝල් 5-2කින් කහාටවිල පිලද, තිහාරිය යොවුන් පිල ගෝල් 2-1කින් ලෙවන් යංග්ස්ටස් පිලද, මහර යුත් පිල ගෝල් 4-2කින් රේන්ජර්ස් ක්‍රීඩා සමාජයද පරාජය කළහ.මාටාගොඩ ක්‍රීඩා සාමාජය ‍5-1කින් චයිනා ෆෝට්, නගර සභාපිල 4-1කින් කළුතර යංග්ස්ටාස්, නිව් ඊගල් 3-2කින් වයි.එම්.ක්‍රීඩා සමාජය, මොරගස්මුල්ල ක්‍රීඩා සමාජය 6-1කින් රත්මලාන යුනයිටඩ් ක්‍රීඩා සමාජය, යංග් මේට්ස් ක්‍රීඩා සමාජය 4-2කින් නාවලපිටිය බ්ලැක් පුල් ක්‍රීඩා සාමාජය, නුවරඑළිය රේන්ජර්ස් ක්‍රීඩා සාමාජය ගෝල් 3-1කින් මිඩ්ල්සෙක්ස් ක්‍රීඩා සමාජය, නුවරඑළිය වානි ක්‍රීඩා සමාජය 4-3කින් හැටන් සෙල්ෆ්ලස් ක්‍රීඩා සමාජය පරාජය කරන ලදි.එමෙන්ම සාන්ත ජූඩ් පිල ගෝල් 5-0කින් යුනිෆීල්ඩ් ක්‍රීඩා සමාජය, පුත්තලම නිව් ස්ටාර් පිල ගෝල් 3-0කින් වෙන්නප්පුව ලයන් ක්‍රීඩා සමාජය හා පුත්තලම ත්‍රි ස්ටාර් ක්‍රීඩා සමාජය ‍ගෝල් 6-3කින් බ්‍රේව් හාට්ස් ක්‍රීඩා සමාජයද පරාජය කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>02</day>
    </date>
    <link>http://www.dinamina.lk/2013/11/02/_art.asp?fn=s1311025</link>
    <topic>මහනුවර උසස් බාලිකා විදුහලේ බැඩ්මින්ටන් ක්‍රීඩාගාරය  ක්‍රීඩා ඇමැති විවෘත කරයි</topic>
    <author/>
    <content>මහනුවර උසස් බාලිකා විදුහලේ බැඩ්මින්ටන් ක්‍රීඩාගාරය ක්‍රීඩා ඇමැති මහින්දානන්ද අලුත්ග‍මගේ මහතා විසින් පසුගියදා විවෘත කළ අයුරු. මධ්‍යම පළාත් ආණ්ඩුකාර ටිකිරි කොබ්බෑකඩුව, මහ ඇමැති සරත් ඒකනායක, විදුහල්පතිනි මල්කාන්ති ගුණසේකර, ක්‍රීඩා අධ්‍යක්ෂ ජෙනරාල් රංජනී ජයකොඩි යන මහත්ම මහත්මිහුද මේ අවස්ථාවට එක්වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>02</day>
    </date>
    <link>http://www.dinamina.lk/2013/11/02/_art.asp?fn=s1311026</link>
    <topic>නවසිලන්තයට එරෙහි ශ්‍රී ලංකා සංචිතයට නවක මුහුණක්</topic>
    <author/>
    <content>සංචාරක නවසිලන්ත කණ්ඩායමට එරෙහිව පැවැත්වෙන පළමු ජාත්‍යන්තර එක්දින ක්‍රිකට් තරග දෙක සඳහා වන 16 දෙනෙකුගෙන් යුත් ශ්‍රී ලංකා කණ්ඩායමට නවක මුහුණක් එක් කරමින් තුන් ඉරියව්වෙන්ම කැපී පෙනෙන අශාන් ප්‍රියන්ජන් ඇතුළත් කර තිබේ.පිතිකරු දිමුත් කරුණාරත්න ද සංචිතයට සංචිතයට නම් කර තිබේ. ජාත්‍යන්තර එක්දින තරග දෙකකට පමණක් ක්‍රීඩා කර ඇති ඔහු අවසන් වතාවට ක්‍රීඩා කළේ 2011 වසරේදීය.වේග පන්දු යවන ශමින්ද එරංග පළමු තරග දෙක සඳහා කැඳවා නැත.දකුණතින් පිත්ත හසුරුවන මුල් පෙල පිතිකරුවකු හා මඳ වේග පන්දු යවන්නකු වන 24 හැවිරිදි අශාන් ප්‍රියන්ජන් කොළඹ නාලන්දා විදුහලෙන් බිහිවූ ක්‍රිකට් ක්‍රීඩකයෙකි. 2008 වසරේ මැලේසියාවේදී පැවැති වයස අවුරුදු 19න් පහළ ලෝක කුසලාන ක්‍රිකට් තරගාවලියේ ශ්‍රී ලංකා කණ්ඩායමේ නායකත්වය පැවරුනේ ප්‍රියන්ජන් ට ය. 2006 වසරේ අවුරුදු 19න් පහළ ලෝක කුසලාන සංචිතයේද ඔහු සාමාජිකයකු විය.ශ්‍රී ලංකාව හා නවසිලන්තය අතර පළමු එක්දින තරග දෙක ලබන 10 හා 12 දිනවල හම්බන්තොට සූරියවැව මහින්ද රාජපක්ෂ ජාත්‍යන්තර ක්‍රිකට් ක්‍රීඩාංගණයේදී පැවැත්වේ.පළමු තරග දෙක සඳහා වන ශ්‍රී ලංකා සංචිතය මෙසේය.ඇන්ජලෝ මැතිව්ස් (නායක), දිනේෂ් චන්දිමාල් (උපනායක), තිලකරත්න ඩිල්ෂාන්, දිමුත් කරුණාරත්න, කුසල් ජනිත් පෙරේරා, කුමාර් සංගක්කාර, මහේල ජයවර්ධන, ලහිරු තිරිමාන්න, තිසර පෙරේරා, නුවන් කුලසේකර, ලසිත් මාලිංග, සුරංග ලක්මාල්, රංගන හේරත්, සචිත්‍ර සේනානායක, අජන්ත මෙන්ඩිස්, අශාන් ප්‍රියන්ජන්..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>02</day>
    </date>
    <link>http://www.dinamina.lk/2013/11/02/_art.asp?fn=s1311027</link>
    <topic>මිනිපේ ප්‍රා.ලේ.කා.වොලිබෝල් ශූරතාවක්</topic>
    <author>නවරත්න බණ්ඩාරමහවැලි කලාපීය</author>
    <content>මහනුවර දිස්ත්‍රික් රාජ්‍ය සේවා ක්‍රීඩ උළෙලේ කාන්තා වොලිබෝල් ශූරතාව දිනාගැනීමට මිනිපේ ප්‍රාදේශීය ලේකම් කාර්යාලයීය කණ්ඩායම සමත්විය.තෙල්දෙණිය පොදු ක්‍රීඩාංගණයේදී පැවැති තරගාවලි‍යට වොලිබෝල් කාන්තා කණ්ඩායම් 23ක් එක්ව සිටියේය.එස්.කේ.චන්ද්‍රසේකර නායකත්වය දුන් ජයග්‍රාහී කණ්ඩායමට අශෝකා කුමාරි, ඒ.අනෝමා දමයන්ති, අනෝමා ප්‍රියදර්ශනී හේරත්, දිමුතු නිසංසලා, චන්ද්‍රිකා කරුණාරත්න, එස්.රසිකා ගුණරත්න හා එස්.ප්‍රියදර්ශනී යන ක්‍රීඩිකාවෝ ඇතුළත් වුහ.කතරගම ප්‍රා.‍ස.ජයමොනරාගල දිස්ත්‍රික් පළාත් පාලන ආයතන මන්ත්‍රී සංසදය සංවිධාන කළ ප්‍රාදේශිය සභා සභාපතිවරුන්ගේ හා ඌව පළාත් අමාත්‍යාංශ විවෘත ක්‍රිකට් තරගාවලියේ ශූරතාව දිනාගැනීමට කතරගම ප්‍රාදේශිය සභාව සමත්විය.කණ්ඩායම් 9ක් එක්වු තරගාවලියේ අවසන් තරගයේදී කතරගම පිල හමුවේ මඩුල්ල ප්‍රාදේශිය සභා සභාපතිගේ පිල පරාජයට පත්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>02</day>
    </date>
    <link>http://www.dinamina.lk/2013/11/02/_art.asp?fn=s1311028</link>
    <topic>පුත්තලම දිස්ත්‍රික් එල්ලේ තරග 3දා</topic>
    <author/>
    <content>පුත්තලම දිස්ත්‍රික් එල්ලේ සංගමය සංවිධාන කළ දිස්ත්‍රික් එල්ලේ තරගාවලියේ අවසන් තරග මේ මස 3වැනිදා ආණමඩුව පල්ලම එස්.බී.දිසානායක ක්‍රීඩාංගණයේදී පැවැත්වේ.කණ්ඩායම් 106ක් එක් වු තරගාවලියේ අවසන් පූර්ව වටයේදී තලවිල සාන්ත ආනා හා කන්දතොඩුවාව සමුදුර එක්සත්, බංගදෙනිය සමනල හා බොරලැස්ස සාන්ත ආනා කණ්ඩායම් තරග වදිති. ඉන් පරාජය වන කණ්ඩායම් දෙක තරගාවලියේ තෙවැනි ස්ථානයට තරග වැදීමට නියමිතය.තරගාවලියේ ශූරතාව සඳහා කුසලානය සමගින් රු.25000ක්ද, අනුශූරතාවට කුසලානය සමගින් රු.15000ක් පිරිනැමෙන අතර තරගාවලියේ දස්කම් දක්වන ක්‍රීඩකයන්ට වටිනා ත්‍යාග පිරිනැමෙන බව සංවිධායකයෝ පවසති.තරගාවලියේ ජය සංකේත ප්‍රදානය පුත්තලම දිස්ත්‍රික් එල්ලේ සංගමයේ සභාපති, වයඹ පළාත් සභා ඇමැති සනත් නිශාන්ත පෙරේරා මහතාගේ ප්‍රධානත්වයෙන් පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>02</day>
    </date>
    <link>http://www.dinamina.lk/2013/11/02/_art.asp?fn=s1311029</link>
    <topic>ග්‍රීන් ටයිගස්-බුලූ වේල්ස් සම ශූරතා දිනති</topic>
    <author>ලංකින්ද නානායක්කාර ඉමදුව සමුහ</author>
    <content>දික්කුඹුර යුනයිටඞ් ක‍්‍රීඩා සමාජය සංවිධාන කළ දිවා රාත‍්‍රී යු.පී.එල් ක‍්‍රිකට් තරගාවලියේ ශූරතාව සමව හිමිකර ගැනීමට ග්‍රීන් ටයිගස් හා බුලූ වේල්ස් කණ්ඩායම් සමත්වුහ.දික්කුඹුර සිද්ධාර්ථ විද්‍යාලයීය ක‍්‍රීඩා පිටියේ දී පැවැත්විණි.තරගාවලියේ ජය සංකේත ප්‍රදානය රත්ගම ප‍්‍රාදේශීය සභාවේ සභාපති මනෝච් මෙණ්ඩිස් මහතා අතින් සිදු කෙරිණි. දකුණු පළාත් සභා මන්ත‍්‍රීවරු වන කේ.ඩි. ජයවික‍්‍රම, පී.සී පියසිරි, ඉමදුව ප‍්‍රාදේශිය සභාවේ සභාපති ඒ.වී සරත් කුමාර, හබරාදුව සමුපකාර සමිතියේ සභාපති සමන්ත වැලිගමගේ, අහංගම පොලිසියේ ස්ථානාධිපති අශෝක වෛද්‍යරත්න ,දික්කුඹුර සිද්ධාරථ විද්‍යාලයේ විදුහල්පති පී.ජී.පේ‍්‍රමරත්න, ගාමිණි උපුල් ශාන්ත, රත්නසිරි කෝරලගේ, තිත්තගල්ලේ ගුණරත්න යන මහත්වරුද මෙම අවස්ථාවට එක්වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>02</day>
    </date>
    <link>http://www.dinamina.lk/2013/11/02/_art.asp?fn=s13110210</link>
    <topic>මැදබැද්දෙන් පැමිණි හෑන්ඩ්බෝල් හපන්නු</topic>
    <author>ගලේවෙල මධ්‍යම සමූහ</author>
    <content>ශ්‍රී ලංකා පාසල් හෑන්ඩ්බෝල් (අත්පන්දු) සංගමය විසින් ප්‍රථම වරට සකස් කරන ලද පාසල් බාලක/බාලිකා කණ්ඩායම්වල වැඩි නියෝජනයක් කිරීමට ගලේවෙල අධ්‍යාපන කලාපයේ මැදබැද්ද මහා විද්‍යාලය ක්‍රීඩක ක්‍රීඩිකාවන් සමත්ව සිටී.ඒ අනුව අවුරුදු 20න් පහළ බාලක ජාතික කණ්ඩායමට මැදබැද්ද විදුහලේ ක්‍රීඩකයන් දෙදෙනකු ඇතුළත් වූ අතර අවුරුදු 19න් පහළ ජාතික බාලිකා ජාතික කණ්ඩායමට ක්‍රීඩිකාවන් සිවුදෙනෙකුට ඇතුළත් වීමේ අවස්ථාව උදාවිය.හෑන්ඩ්බෝල් තරගාවලියට සහභාගී වු පාසල් අතරින් එක් පාසලකින් ක්‍රීඩක ක්‍රීඩිකාවන් හයදෙනෙකුට ජාතික කණ්ඩායමට ඇතුළත් වීමේ අවස්ථාව මැදබැද්ද විදුහලට පමණක් හිමිවීම විශේෂත්වයකි.මේ අතර ශ්‍රී ලංකා හෑන්ඩ්බෝල් ක්‍රීඩක ක්‍රීඩිකාවන් ශ්‍රේණිගත කිරීමේදී පළමු ස්ථානයේ සිට පස්වැනි ස්ථානය දක්වා මැදබැද්ද ක්‍රීඩක ක්‍රීඩිකාවන් සතුකර ගැනීමේ ඔවුන්ගේ ක්‍රීඩා හැකියාවන් මනාව පෙන්නුම් කරන්නකි.දුලාන් සංදීප ඒකනායක හා චතුර මධුසංක දිසානායක බාලක කණ්ඩායමට ඇතුළත් වු අතර 19න් පහළ බාලිකා කණ්ඩායමට දසුනි සංජානා, සුබාෂිනි සන්ධ්‍යා කුමාරී, රංගනා නවෝද්, කේ.විජේසිංහ එක්ව සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>02</day>
    </date>
    <link>http://www.dinamina.lk/2013/11/02/_art.asp?fn=s13110211</link>
    <topic>උඩුගම ක්‍රිකට් අද-හෙට</topic>
    <author>@ බද්දේගම විශේෂකැලුම් සුදර්ශන විතානගේ</author>
    <content>උඩුගම දකුණ සහසැස් රැස් සුභසාධක සමිතිය සංවිධාන කරන සහසැස් රැස් ශූරයන්ගේ විවෘත ක්‍රිකට් තරගාවලිය අද (2) සහ හෙට දෙදින උඩුගම දකුණ මහජන ක්‍රීඩාංගණයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>02</day>
    </date>
    <link>http://www.dinamina.lk/2013/11/02/_art.asp?fn=s13110212</link>
    <topic>ඩී.එස්.අයි.සුපර් ස්පෝර්ට්ස්</topic>
    <author/>
    <content>ඩී.එස්.අයි.සුපර් ස්පෝර්ට්ස් වොලිබෝල් තරගාවලියේ අවු.18න් පහළ දකුණු පළාත් ශූරතාව දිනාගැනීමට ඇල්පිටිය ආනන්ද මධ්‍ය මහා විද්‍යාලයීය කණ්ඩායම සමත්විය. කේ.පී.විජේරත්න (විදුහල්පති ), සමිත සේනාරත්න (පුහුණුකරු), මංජුල ගජනායක (සහය පුහුණුකරු) සමගින් ජයග්‍රාහී කණ්ඩයම ඉදිරි පෙළ දනුක (වමේ), හසංක (දකුණේ) සහ පසු පෙළ (වමේ සිට) අකිල, රජිඳු, චමල්, යසිත්, සමිත්, සංජු, දේවින්ද, දිල්ශාන්, ඉසුරු. ඡායාරූපය-@ඇල්පිටිය සමූහ අයි.එම්.වී.සී.ගුණසේකර.</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>02</day>
    </date>
    <link>http://www.dinamina.lk/2013/11/02/_art.asp?fn=f1311021</link>
    <topic>ආඬි හත්දෙනාගේ කැඳහැලියක් වගේ</topic>
    <author>සාකච්ඡා කළේ -උදිත ගුණවර්ධන ඡායා - තමරසිරි විජේසේකර</author>
    <content>මට ලැබු‍ෙණ් සමුපකාර හා අභ්‍යන්තර වෙළෙඳ කටයුතු අමාත්‍යාංශයේ නියෝජ්‍ය ඇමැති ධුරයයි. ඒ පිළිබඳව මා ඉතාමත් සතුටට පත්වෙනවා. මේ අමාත්‍යාංශය ජනතාවට ඉතාමත් සමීපයි. සමුපකාරය පිළිබඳව ග්‍රාමීය ජනතාවගේ ලොකු පැහැදීමක් තිබෙනවා. අභ්‍යන්තර වෙ‍ළෙඳ කටයුතුවලින් ඉටුකරන්නේත්, පොදු මහජනතාවගේ යහපතට කරන ක්‍රියාමාර්ගයන්, ඉතින් මේ අමාත්‍යාංශය තමයි පොදුජන මෙහෙවරට සුදුසුම අමාත්‍යාංශය, ඒවාගේම රටේ තිබෙන වැදගත්ම අමාත්‍යාංශය මේකයි. මේකෙන් පොදු ජනතාවට දැනෙන සේවයක් කරන්න පුළුවන්. එමෙන්ම මා කැමතිම අමාත්‍යවරයකු තමයි ජොන්ස්ටන් ප්‍රනාන්දු මහතා ඔහුගේ අමාත්‍යාංශයේ නියෝජ්‍ය ඇමැතිධුරය ලැබීමත් මට ලොකු සතුටක් බව මෙහිදී නොකියාම බැහැ. ජනාධිපතිතුමා මා ගැන විශ්වාසය තියලා ජනතාවට යමක් කරන්න පුළුවන් අමාත්‍යාංශයක් ලබා දුන්නා. එම වගකීම නොපිරිහෙළා ඉටුකරනවා. දකුණු පළාත් සභාවේ අමාත්‍යවරයකු ලෙස ලබාගත් අත්දැකීම්, නව අමාත්‍යාංශයේ ජනතා මෙහෙවරට උපයෝගි කර ගන්නවා.ජනාධිපතිතුමාගේ වැඩපිළිවෙළ මධ්‍යම හා වයඹ ජනතාව අනුමත කළා. ඒ නිසා ජනතාව ඉතා උනන්දුවෙන් එක්සත් ජනතා නිදහස් සන්ධානයට ඡන්දය දුන්නා. නමුත් උතුරු පළාතේ සංවර්ධන කටයුතු වේගවත්ව ඉටුකළත් දේශපාලනික වශයෙන් ජනතාව අතරට යන්න බැරිවුණා. එසේ වුවත් අපට ලැබුණු ඡන්ද ප්‍රතිශතය පිළිබඳව සෑහීමට පත්වෙන්න පුළුවනි. පසුබෑමක් ඇතිවුණා කියලා කියන්න බැහැ. උතුරු පළාතේ සිදුකෙරෙන සංවර්ධන කටයුතු පිළිබඳව ජනතාවට ඉදිරියේදී අවබෝධයක් ඇති වේවි. එවිට ආණ්ඩුවට ලැබෙන ඡන්ද ප්‍රමාණය වැඩිවේවි. නමුත් 1970 වසරේදී ශ්‍රී ලංකා නිදහස් පක්ෂයට ලැබුණු ඡන්ද ප්‍රතිශතය මෙවරත් ලැබී තිබෙනවා. අපේ ආණ්ඩුව ක්‍රියාත්මක උතුරු වසන්තය වැඩපිළිවෙළ ජනතාව අනුමත කර තිබෙනවා. ඡන්ද බලාගෙන නොවෙයි, ජනතාව වෙනුවෙන් යුතුකම් හා වගකීම් ඉටුකරන්නේ, උතුරු පළාතේ ඡන්දයක් පවත්වලා ප්‍රජාතන්ත්‍රවාදය ඇති කිරීමත් අප ලැබූ ජයග්‍රහණයක්. මේ රටේ ප්‍රජාතන්ත්‍රවාදය අකුරටම ක්‍රියාත්මක කිරීමට ජනාධිපතිතුමා කටයුතු කරනවා.මේ ජනාධිපතිතුමාගේ දක්ෂතාවයයි. රටක් දියුණු වෙනවා නම් ජනතාවට විපක්ෂයක් අවශ්‍ය නැහැ. එයයි මැතිවරණ ප්‍රතිඵලවලින් පෙන්නුම් කරන්නේ. දේශපාලන භේදයකින් තොරව ලංකාවේ මිනිසුන් හොඳ දේවල් අගය කරනවා. ඒකට කාටවත් චෝදනා කරල වැඩක් නැහැ.අනිවාර්යයෙන්ම එම පළාත් සභා තුනත් විශිෂ්ට ලෙස ජයග්‍රහණය කරනවා. ඒකේ කිසිම සැකයක් නැහැ. දකුණ කොහොම‍ටත් වමට බරයි. ජනාධිපතිතුමාත් දකුණේ කෙනෙක්. පසුගිය පළාත් සභා මැතිවරණයටත් වඩා වැඩි ඡන්ද ප්‍රමාණයක් මේ ආණ්ඩුවට ලැබෙනවා. වසර සිය ගණනකටත් නොකෙරුණු දැවැන්ත සංවර්ධනයක් දකුණේ වාගේම අනෙකුත් පළාත්වලත් සිදුකෙරෙනවා. ඉතින් ඡන්දයක් තිබුණා කියලා වෙහෙ‍ෙසන්න උවමනා නැහැ. මේ රටට වැඩක් කළේ කවුදැයි කියලා ජනතාව දන්නවා. ඡන්දය දිය යුත්තේ කාටදැයි කියලත් ඔවුන් හොඳටම අවබෝධ ක‍රගෙන ඉන්නේ.කඹුරුපිටිය හොඳ වාමාංශික ආසනයක්. මා වැලිගම ආසනයේ උපන් කෙනෙකු වූවත් ජනාධිපතිතුමා මට බාර දුන්නේ කඹුරුපිටිය ආසනයයි. වසර ගණනාවකට පසුවයි, කඹුරුපිටියට ඇමැතිධුරයක් ලැබුණේ. මට ලැබුණු ඒ වරමෙන් උපරිම ප්‍රයෝජනය කඹුරුපිටිය ජනතාවට ලබාදීම මාගේ අපේක්ෂාවයි‍. නුදුරු දිනකදී කඹුරුපිටිය බස් නැවතුම්පළෙහි ඉදිකිරීම් කටයුතු ආරම්භ කරනවා. ඒක ලංකාවේ තිබෙන හොඳම ලස්සනම බස් නැවතුම්පොළ ලෙස ඉදිකරවීම මගේ අරමුණයි. කඹුරුපිටිය නගරය, මාතර දිස්ත්‍රික්කයේ දියුණුම නගරයක් ලෙස සංවර්ධනය කිරීමට සැලසුම් කර තිබෙන්නේ. එයට සමගාමීව, තිහගොඩ හා කිරින්ද පුහුල්වැල්ල යන නගර දෙකත් සංවර්ධනය කරනවා.මේ සමුළුවෙන් ලංකාවට විශාල වශයෙන් වාසි අත්වෙනවා. ලංකාව පිළිබඳව ලෝකය පුරාම ප්‍රසිද්ධ වෙනවා. ඒ ඒ රටවල්වල නායකයින්ට ලංකාවේ සිදුකෙරෙන සංවර්ධනය, මානව හිමිකම්, පවත්වාගෙන යන ආකාරය සියැසින්ම දැක ගන්න පුළුවන්. විරුද්ධවාදීන් පළ කරන මිත්‍යමත දුරැලීමට අපට ලැබුණු ස්වර්ණමය අවස්ථාවක් ලෙසයි මේ සමුළුව මා දකින්නේ. ලෝකයම පිළිගත් බලගතු රටවල්වල නායකයින් මේ සමුළුවට එනවා. ඒකත් අපේ රටට හොඳයි. හොඳ දෙයක් කවුරු කළත් හොඳයි. විවේචනය කිරීමෙන් පලයක් නැහැ.දකුණු පළාත් සභාවේ ඉඩම්, කෘෂිකර්ම, වාරිමාර්ග, පශු සම්පත් සංවර්ධන අමාත්‍යධූරයෙහි මා කටයුතු කර තිබෙනවා. මා එහි ඉඩම් ඇමැති ලෙස බිම් කඩක හිමිකමක් නොමැති පවුල් 75,000කට ඉඩම් අයිතිය ලබා දුන්නා. ඒ වැඩපිළිවෙළට නිලධාරි මණ්ඩලය විශාල සහයෝගයක් ලබා දුන්නා. ඒක ‍මේ වේලාවේ සිහිපත් කළ යුතුයි. ජනතාව වෙනුවෙන් වැඩ කිරීම මගේ රාජකාරියයි.හැම මැතිවරණයකදීම වැලිගම ජනතාව මා පළමු තැනට පත් කළා. මගේ පියා වන හේමචන්ද්‍ර ගුණසේකර මහතාට වැලිගම ජනතාවට අත්වන ගෞරවය එලෙසම තිබෙනවා. ඒ ගෞරවය මට ඔවුන් ලබා දෙනවා. වැලිගම මගේ ආදරණීය ජනතාවට මා හැමදාමත් ළෙන්ගතුයි. වැලිගම සංවර්ධනයට මගේ උපරිම දායකත්වය ලබා දෙනවා. වැලිගම ආසනයෙන් ශ්‍රී ලංකා නිදහස් පක්ෂයෙන් පත්වුණු ප්‍රථම පළාත් සභා ඇමැතිවරයා මමයි. ඒ වාගේම නියෝජ්‍ය අමාත්‍යවරයාත් මමයි ඒ වාගේම මාතර දිස්ත්‍රික්කයම නියෝජනය කරන මන්ත්‍රීවරයෙක්. ඒ නිසා මුළු මහත් රටටත්, මාතර දිස්ත්‍රික්කයටත් මගේ සේවය නොපිරිහෙළා ඉටුකරනවා.කිසිසේත්ම ආණ්ඩු පක්ෂයට අභියෝගයක් එල්ල කළ හැකි තත්ත්වයක නොවෙයි ‍ෙමාන විදිහේ ප්‍රතිසංස්කරණයක් කළත් එක්සත් ජාතික පක්ෂයට යළිත් ස්ථාවර තත්ත්වයකට පැමිණීමට පුළුවන්කමක් නැහැ. අද එක්සත් ජාතික පක්ෂ නායකත්ව මණ්ඩලයක් පත්කිරීමට කටයුතු කළත් එමඟින් ප්‍රතිඵලයක් ලබාගැනීම දුෂ්කරයි. අද එක් නායකයෙක් යටතේ එජාපය මේ තරම් භේද බින්න වී තිබේනම් නායකත්ව මණ්ඩලයක් තුළ එජාපය අදට වඩා විශාල අර්බුදයකට පත්වීම ස්ථිරයි. මේ විදිහේ තත්ත්වයක තමයි අද එක්සත් ජාතික පක්ෂය පසුවෙන්නේ.තව අවුරුදු ගණනාවක් ගියත් එක්සත් ජාතික පක්ෂයට ජයග්‍රහණය කිරීමට තබා ඒ ගැන සිතීමටවත් පුළුවන්කමක් නැහැ.මේ නායකත්ව මණ්ඩලය නිසා එක්සත් ජාතික පක්ෂය කැඳහැලියක් බවට පත්වීමක් මිස වෙනත් දෙයක් වෙන්නේ නැහැ.‍මේ කතා සියල්ලම සිහින ලෝකවල හිඳකරන ප්‍රකාශ මිසක් වෙනත් දේවල් නොවෙයි. අද එක්සත් ජාතික පක්ෂය කියන පක්ෂය නැත්තටම නැති වෙමින් තිබෙන්නේ. ඒ විදිහේ දේශපාලන පක්ෂයක් කොහොමද වෙනත් පක්ෂයක් ගැන කතා කරන්නේ.අපට අද පුළුවන් වෙලා තිබෙනවා ශ්‍රීලනිප මෙන්ම එක්සත් ජනතා නිදහස් සන්ධානය ලෙස මෙරට ප්‍රබලම දේශපාලන පක්ෂ රාශියක් එක් දේශපාලන සන්ධානයක් බවට පත්කිරීමට. මෙය සුවිශේෂ අවස්ථාවක් ලෙස හඳුන්වන්න පුළුවන්.ඒ නිසා ම මූලිකව ඉල්ලා සිටින්නේ අනුන් ගැන සොයන්න කලින් තමන් ගැන බලන්න කියලා..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>02</day>
    </date>
    <link>http://www.dinamina.lk/2013/11/02/_art.asp?fn=f1311022</link>
    <topic>අකුණු ගහද්දී ගස් යට සිටීම භයානක දෙයක්</topic>
    <author>සාකච්ඡා කළේ ධම්මික සෙනෙවිරත්න</author>
    <content>වැස්ස පවතින කාලවල දී වැඩි වශයෙන් වාර්තා වන අකුණු අනතුරුවලින් ආරක්ෂා වීම සඳහා ක්‍රියාකළ යුත්තේ කෙසේද යන්න හා අකුණු නිසා විය හැකි හානි අවම කර ගැනීමට ගත හැකි ක්‍රියාමාර්ග ගැන ස්වීඩනයේ උප්සලා විශ්වවිද්‍යාලයේ විද්යුතය පිළිබඳ අංශයේ මහාචාර්ය වර්නන් කුරේ සමඟ සිදුකළ සාකච්ඡාවකි. එම විශ්වවිද්‍යාලයේ. අකුණු අධ්‍යයනය සඳහා වන පර්යේෂණ සංගමයේ ප්‍රධානියාද ඔහුය. මහාචාර්ය කුරේ දීර්ඝ කාලයක් තිස්සේ අකුණු පිළිබඳ පර්යේෂණ හා අධ්‍යයනයන්හි නිරත විශේෂඥයෙකි.මේ ප්‍රශ්නය විසඳන්න තියෙන එකම විදිහ මහජනයා දැනුවත් කිරීම අකුණු සහිත වෙලාවක එළිමහනේ සිටීමෙන් තමන්ගේ ජීවිතය නැතිවිය හැකියි කියන පණිවිඩය එහිදී අපට ගෙනියන්න වෙනවා. ඒ හැර මේකට වෙන විසඳුමක් නෑ. මොකද, කාටවත් බලෙන් නතර කරන්න බෑ. අකුණු ගහද්දි එළියට යන්න එපා කියලා. නමුත් මේ ගැන දැනුවත්ව සිටියොත් අකුණු තියෙද්දි එළියට ගියොත් වෙන්න පුළුවන් දේ ගැන තමන්ටම අවබෝධයක් තියෙනවා. අපට මේක කියන්න ලේසියි. හැබැයි කරන අයට අමාරුයි. උදාහරණයක් හැටියට කවුරු හරි කුඹුරක වැඩ කරමින් ඉන්නවා නම් අකුණු ඇතිවිය හැකි වළාකුළු මතුවෙන්න පටන් ගනිද්දි ඒ තැනැත්තා බලන්නෙ කොහොම හරි තමන්ගෙ වැඩ ටික ඉවර කරලම යන්න. එතකොට කුඹුරේ සිටීමට ඒ පුද්ගලයාට අවශ්‍යතාවක් තිබෙනවා.ලංකාවේ ආර්ථික තත්ත්වය අනුව කාට හරි තමුන් කරමින් හිටපු දේ එක්වරම නතර කරල යන්න එතරම් පහසු නෑ. සමහර වෙලාවට එළිමහනේ ඉන්න කෙනා දන්නවා ඒක හොඳ නැති දෙයක් කියලා. නමුත්, ඊට වඩා සිටීමේ අවශ්‍යතාව බලවත් වෙනවා. එතකොට හිතන්නෙ මට අනතුරක් වෙන්නෙ නෑ කියලා. හැබැයි, ලංකාවෙ අවුරුද්දකට පනස් දෙනෙකුගේවත් ජීවිත අකුණු නිසා නැති වෙනවා. මේ සංඛ්‍යාව ජනමාධ්‍යවලින් වාර්තා ප්‍රමාණ ඒක මීටත් වඩා වැඩිවෙන්න පුළුවන්. මෙහෙම මියයන වැඩි දෙනා පිරිමි. ඒ කියන්නෙ පවුලකට ජීවත්වෙන මාර්ගය සොයන කෙනෙක් නැති වෙනවා. පවුල් වශයෙන් ගත්තොත් ඒක විශාල බලපෑමක්. ඒ නිසාත් මේක වෙන්න දෙන්න බෑ. ජීවිතයක් අහිමිවීම විතරක්මත් නෙවෙයි මේ පවුල්වලට මුහුණ දෙන්න වෙන ප්‍රශ්න, කරදර වගේ අතුරු කාරණා ගැනත් හිතන්න වෙනවා.විදේශ රටවල මේ අන්දමින් ජීවිත හානි වාර්තා වෙන්නෙ අඩුවෙන්. ස්වීඩනය ගත්තොත් අකුණුවලින් මැරෙනවා නම් මැරෙන්නෙ ගිම්හාන කාලයේ ක්‍රීඩා කරමින් සිටිද්දි, නැත්නම් අකුණු ගහද්දි ගස් යටට ගිහින් ඉඳිද්දි එතකොට මේ දේවල් කරන්න එපා කියල ඒ අයට කිව්වම පහසුවෙන්ම ඔවුන් ඒක නොකර සිටිනවා. මොකද ඒවා නොකළා කියලා කිසිම ආර්ථික බලපෑමක් නෑ. හැබැයි, අපේ රටවලදී ආර්ථික ප්‍රශ්නත් එක්ක මේක ගැට ගැහෙන නිසා මේක කරන්න හරිම අමාරුයි.එහෙම වුණත් කරන් පුළුවන් දේවල් තියනවා. ස්වීඩනය වගේ රටවල ගිම්හාන කාලයේ ගොල්ෆ් ක්‍රීඩාවේ යෙදෙන අයට අකුණු පවතිද්දි ඒක කරන්න එපා කියල දැනුම් දෙනවා. ඊළඟට ක්‍රීඩා කරන අයට ආරක්ෂිතව ඉක්මනින් යාමට හැකි ආවරණ හදලා තියෙනවා. ඒ වගේ තැනක් හදන එක හරිම පහසුයි. වැඩි වියදමකුත් නෑ. අපටත් මේක කරන්න පුලුවන්. ගම්වල විශාල කුඹුරු යායවල් ආශ්‍රිතව, අකුණු වලින් ආරක්ෂාවීම සඳහා යා හැකි ආවරණ ඉදි කළොත් තමන්ගේ වැඩේ සම්පූර්ණයෙන් නතර නොකර අකුණු තියෙනකොට විතරක් ඒ තැන්වලට ඉක්මනින් ගිහින් ආරක්ෂා වෙන්න පුළුවන්.ඒක ඒ තරම් දෙයක් නෙවයි, අකුණු වලින් බේරී සිටීමට අවශ්‍ය කරන්නේ ටකරන් මඩුවක් විතරයි. ටකරන් වහලක් ඇති ලී වලින් හරි ඒ මොනවයින් හරි හදපු මඩුවක් නෙවෙයි, තනිකරම ටකරන් මඩුවක්. හරියට කිව්වොත් මේක ටකරන් කූඩුවක් වගේ එකක්. ටකරමට අකුණක් ආකර්ෂණය වුණත් ඒ විද්‍යුත් ධාරාව ටකරම ඔස්සේ පොළවට සම්බන්ධ වෙනවා. එතකොට ඇතුළෙ ඉන්න අයට මොනවත් වෙන්නෙ නෑ.මේ වගේ දෙයක් කරන එක අපට වුණත් අමාරු දෙයක් නෙවෙයි. ඒ නිසා කරන්න ඕන බස් නැවතුම්පොළවල් ඉදිකරල තියෙනවා වගේ විශාල කුඹුරු යායවල් ආසන්නයේ මේ විදිහේ ටකරන් ආවරණ ඇති කරන එකයි. එහෙම නැතුව, අකුණු තියෙනවා නම් කුඹුරෙන් ඉවත්වෙන්න කියලා කොච්චර කිව්වත් වැඩකරන අය ඒක දාලා යන්නෙ නෑ.ඇත්තටම, මේක අනතුරුදායකයි. අයියයි, මමයි අකුරට යන වෙලාවෙ... කියල අපි පුංචි කාලෙ කවියක් කිව්වා. මේකෙන් කියනවා මුවාවෙන්න ගහක්වත් තිබුණේ නෑ කියලා. හැබැයි, ගහක් යටට යන එක හොඳ දෙයක් නෙවෙයි. හුඟක් අය අකුණු ගහද්දි ගස්යට ඉඳලා මැරෙනවා. ඒ නිසා මේවා ගැන දැනුවත් කළ යුතුයි. ගහක් යටට යනවාට වඩා අකුණු ගහද්දි වැස්සෙ තෙමෙන එක හොඳයි. ගහකට අකුණක් ගහන්න තියෙන ප්‍රවණතාව වැඩි බව අපි දැනගන්න ඕන.ටකරන් මඩුවක් හදලා තිබුණොත් ඒක දකිද්දි හරි ඒකට යන්න මතක් වෙනවා. හුඟක් වියදම් යන දේවල් ලංකාව වගේ රටකට කරන්න බෑ. හැබැයි, මේක පොඩි දෙයක්.ජනමාධ්‍ය මඟින් මේ කාරණා ගැන දැනුවත් කරන්න පුළුවන්. මං හිතන විදිහට හොඳම ක්‍රමය තමයි පාසලේදීම මේ ගැන දැනුමක් ලබාදීම. මේ ගැන පාඩම් පෙළ පොත්වලට ඇතුල් කරන්න පුළුවන්. එතකොට පුංචි කාලෙ පටන්ම ළමයි මේව ගැන ඉගෙන ගන්නවා. ඉස්කෝලෙන්ම තමයි මේ වැඩේ පටන් ගන්න ඕන. අකුණු කියන්නෙ මොනවද කියන එක බොහොම සරළව විග්‍රහ කරල, අකුණු ගහන වෙලාවක මොනවාද නොකළ යුතු, කොහොමද ආරක්ෂිතව ඉන්නෙ කියන කාරණාත් ඉගැන්විය හැකියි. එතකොට මේක තමන්ගේම ජීවිතයේම කොටසක් වෙනවා, භාවිතයට එනවා. එහෙම නැතුව නිකම් කියෙව්වට මේක සාර්ථක වෙන්නෙ නෑ.අපි අද මේ ඉගැන්වීමේ කාර්යය පටන් ගත්තොත් තව අවුරුදු 20ක් යද්දි ලංකාව ඉන්න මුළු ජනගහනය මේ ගැන දැනුවත් වෙලා ඉඳීවි.අකුණු නිසා සිදුවන ජීවිත හානි ගැන කතා කළාට අකුණක් වැදිලා ජිවිතය ගලවා ගත්තත් ඒ අයට ඇතිවන බලපෑම් ගැන කතා කරනවා අඩුයි. මේ සමහර අයට තමන්ගේ ජීවිත කාලයටම ඒක ප්‍රශ්නයක් වෙන්න පුළුවන්. අකුණක් වැදිලා ජීවිතය බේරුණත් කායික ගැටලවලට අමතරව යම් යම් මානසික ගැටලු ඇතිවීමේ හැකියාවක් තිබෙනවා. සමහර දෙනාට තමන්ගේ රැකියාව කරගෙන යාමට පවා නොහැකි තත්ත්වයක් ඇතිවෙනවා. මේ බලපෑම් අකුණක් නිසා ඇතිවන විද්‍යුත් ධාරාව නිසා වෙන දේවල්. සාමාන්‍යයෙන් 50 ක් අකුණු නිසා මිය යද්දි 250ක් විතර අකුණු වැදිලා ජීවිත බේරා ගන්නවා. ඒ අයට ඇතිවන බලපෑම් ගැනත් අපි සිතන්න ඕන. අකුණක් වැදිලා එහෙම බේරෙන එක ලොකු දෙයක් තමයි, ඒත් මේ නිසා ඇතිවන අනෙක් ප්‍රශ්න ගැනත් අවධානය යොමු කිරීම වැදගත්.තමන්ගේ ගෙදර තියෙන විදුලි උපකරණ විදුලිය හා සම්බන්ධ නොකර තැබීම තමයි ආරක්ෂාවීමට පහසුම ක්‍රමය. ස්වීඩනයේ පවා එහෙම කරනවා. හැබැයි එසේ කිරීම අත්‍යවශ්‍යම නෑ. නිවාස වයරින් කරද්දිම අකුණු වලින් ආරක්ෂා වන උපකරණ සවිකරවාගන්න පුලුවනි. එතකොට ඇතිවන බලපෑම අවමයි. නමුත්, එවැනි දේකට වියදම් කිරීමේ හැකියාවක් හෝ කැමැත්තක් නැත්නම් පහසුම දේ තමයි විදුලි උපකරණ විසන්ධි කර තැබීම. ලංකාවෙත් සෑම නිවසකම වගේ දැන් මේ විදුලි උපකරණ මොනවාහරි තියෙනවා. ඒ නිසා මගෙත් අදහස පහසුම දේ තමයි මේවා විසන්ධි කර තැබීම. හැබැයි එසේ නොකර අකුණු අවස්ථාවක වුණත් මේවා භාවිත කරන්න පුලුවන් විධි ක්‍රම ඇති බව අප දැන සිටිය යුතුයි. කර්මාන්ත ශාලාවක් වගේ තැනක අකුණු ඇතිවන සෑම අවස්ථාවකම ඒ යන්ත්‍ර සූත්‍ර ක්‍රියාවිරහිත කරන්න ගියොත් වැඩකරන්න වෙන්නෙ නෑ. ඒ නිසා, ඒවා ආරක්ෂා කරන විධි භාවිත කරන්න පුලුවන්.මෙවැනි අවස්ථාවක ජංගම දුරකතන භාවිත නොකළ යුතුයි කියන්නෙ වැරැදි මතයක්. නිවස තුළදී ජංගම දුරකතන භාවිත කිරීමේ කිසි ගැටලුවක් නෑ. හැබැයි, ස්ථාවර දුරකතනය භාවිත නොකළ යුතුයි. හේතුව, ගෙදරට අකුණක් ගැහුවොත් ඒ ඇතිවන විද්‍යුත් ධාරාව විදුලි හා දුරකතන පද්ධතිය තුළට ඇතුල් වෙනවා. එතකොට දුරකතනය කණේ තබාගෙන හිටියොත් ඒ ධාරාව ඇඟට ඇතුල් වෙන්න පුලුවන්. ඒ නිසා ස්ථාවර දුරකතනය භාවිතයෙන් වැළැකී සිටීම සුදුසුයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>02</day>
    </date>
    <link>http://www.dinamina.lk/2013/11/02/_art.asp?fn=f1311023</link>
    <topic>ලොවට විවර වනඅපේකමේ දොරටුව</topic>
    <author>මහව සමූහ එස්. එම්. සිරිවර්ධන</author>
    <content>ශ්‍රී ලංකාව සංවර්ධන ඉලක්ක කරා ගමන් කරමින් පවතින මෙවන් අවදියක පොදුරාජ්‍ය මණ්ඩලයේ ජාත්‍යන්තර රාජ්‍යතාන්ත්‍රික නායක හමුව ශ්‍රී ලංකාවේදී පැවැත්වීමට ලැබීම වසර 30ක් තිස්සේ පැවති බෙදුම්වාදී ත්‍රස්තවාදය ජයගත්තා සේම අප රටට ලැබුණු සුවිශාල ආශිර්වාදයකි. ත්‍රස්තවාදී යුද්ධය, සුනාමි විපත, කාලගුණික විපර්යාස සහ ජාත්‍යන්තර ආර්ථික ප්‍රමාණතා හා අවපාත සහශ්‍ර සංවර්ධන ඉලක්ක සපුර‍ා ගැනීම වැනි අප මුහුණ දී ඇති අභියෝග මේ වනවිට ජයගනිමින් ඇත.පොදු රාජ්‍ය මණ්ඩලයේ 23 වැනි ජාත්‍යන්තර සම්මේලනය ශ්‍රී ලංකාවේ දී පැවැත්වෙන මේ මොහොත වන විට මාතෘ භූමිය බෙදුම්වාදීන්ගෙන් හා විජාතික බලවේගයන්ගෙන් මුදාගෙන ගෞරවනීය සාමයකින් පිරිපුන් සමමිතික හා ධරණීය සංවර්ධනයක් තුළින් ආසියාවේ ආශ්චර්ය බවට පත්වී විශ්වය ජය ගැනීමේ සාර්ථක වන ප්‍රයත්නයක අප රට නිරතව ඇත.ඒ අනුව මහින්ද චින්තන දිගුකල් ජාතික දැක්ම ජාත්‍යන්තරයට ගෙනයන නිරීක්ෂණ හා සංවාදශීලී සුහද රාජතාන්ත්‍රික ජාත්‍යන්තර නායක හමුව පොදු රාජ්‍ය මණ්ඩලයේ 23 වැනි සම්මේලනය බවට පත්වීම නිසැකය. මෙය අප මාතෘභූමියට වෙස්වලාගෙන පැමිණෙන ආශිර්වාදයක් වනු ඇත. මෙය විශ්වය ශ්‍රී ලංකාවට ගෙන එන අවස්ථාවකි. රටවල් 54ක් අප රටට ගෙන එන මෙම අවස්ථාව මහින්ද චින්තනයේ තවත් එක් විශ්මයජනක යථාර්ථයක් අර්ථවත් වීමකි.ලෝක ජනගහනයෙන් සියයට තිස්තුනක් පමණ (33%) ප්‍රමාණයක් ද (එය ලෝක ජනගහනයෙන් තුනෙන් එකක පමණ (1/3) ප්‍රමාණයකි) ලෝකයේ භූමි ප්‍රමාණයෙන් හතරෙන් එකක පමණ (1/4) ප්‍රමාණයක් ද මේ විශ්ව සම්මේලනයේ දී නියෝජනය වේ. ලෝකයේ රටවල් 192කින් රටවල් 54ක්ම මෙම සම්මේලනය සඳහා සහභාගීවීමට නියමිතව ඇත. රාජ්‍ය නායකයන්, නියෝජිතයන්, ව්‍යවසායකයින්, නිරීක්ෂකයන් සහ දෙස්විදෙස් ජනමාධ්‍යවේදීන් ඇතුළු ජගත් සම්භාවනීය පිරිසක් මෙම අවස්ථාවේදී ශ්‍රී ලංකාවේදී හමුවේ. මෙය ශ්‍රී ලංකාවට සුවිශේෂී අවස්ථාවකි. ආසියානු, අප්‍රිකානු, පැසිපික් සහ අමෙරිකානු කලාපීය රාජ්‍ය හමුවක් ලෙස මෙය පැවැත්වේ.පොදු රාජ්‍ය මණ්ඩලයේ මෙම සම්මේලනය දෙවැනි වන්නේ 1946දී ආරම්භ කර ඇති එක්සත් ජාතීන්ගේ සම්මේලනයට පමණි. 1976දී ශ්‍රී ලංකාවේදී පැවති නොබැඳි ජාතීන්ගේ සම්මේලනය සහ අනතුරුව පැවති සාක් කලාපීය සම්මේලනය ද ශ්‍රී ලංකාවට කීර්තිය ඇතුළත් ඍජු සහ වක්‍ර ප්‍රතිලාභ රැසක් හිමිකර දීමට සමත්ව ඇත. මෙවැනි ජාත්‍යන්තර සම්මේලන තුළින් අප රටේ හුදකලා බව තුරන් වී ජාත්‍යන්තර පිළිගැනීමකට ලක්වේ. කොළඹ බණ්ඩාරනායක ජාත්‍යන්තර සම්මන්ත්‍රණ ශාලාව නොසැළී නිහඬව ලොවට කියාපාන්නේ මෙවැනි ජාත්‍යන්තර සම්මේලන ශ්‍රී ලංකාවේදී පවත්වන ලද බවට අනුස්මරණීය ‍ජාතික දායාදයක සොඳුරු අතීත මතකයකි.පොදු රාජ්‍ය මණ්ඩලයේ මෙම සම්මේලනයේ සංවිධානය මෙහෙයුම්, පසුවිපරම, නිරීක්ෂණ සහ අධීක්ෂණ කටයුතු සිදුකිරීම ලන්ඩන් නගරයේ පිහිටි පොදු රාජ්‍ය මණ්ඩලයේ මහ ලේකම් කාර්යාලය මගින් සිදු කෙරේ. මෙම සම්මේලනයේ සත්කාරක රට ලෙසින් ද, සම්බන්ධීකාරක රට ලෙසින් ද, නිල තේමාවක් ඉදිරිපත් කළයුතු රට ලෙසින් ද ශ්‍රී ලංකාවට හිමි වී ඇති වගකීම සහ වගවීම අතිවිශාලය. එය අප රටේ නායකත්වය යළි-යළිත් ජාත්‍යන්තරය විසින් පිළිගත් බවට ජගත් ප්‍රජාව වෙත නිල වශයෙන්ම පෙන්නුම් කර දීමට ස්වර්ණමය අවස්ථාවක් වනු ඇත.දෙවන එළිසබත් මහ රැජින නියෝජනය කරමින් මෙවර සම්භාව්‍ය සහභාගීත්වය දරන්නේ ඔටුන්න හිමි චාල්ස් කුමරුන්ය. 1998 පවත්වන ලද 50 වැනි නිදහස් ස්වර්ණ ජයන්තියට සහ 2004 වර්ෂයේදී අප රටට බලපෑ සුනාමි විපත් අවස්ථාවේ දී චාල්ස් කුමරු අප රටට පැමිණ ඇත.මෙම අවස්ථාවට රටක් හා ජාතියක් ලෙස කලාතුරකින් හිමිවන වගකීමක් හා කීර්තිමත් අවස්ථාවකි. දැනටමත් පොදු රාජ්‍ය මණ්ඩලයේ සාමාජික රටවල් 15ක පමණ විවිධ නියෝජිතයන් පැමිණ මෙම සම්මේලනය වාරයේ පසුවිපරම් සිදුකර ඇත. පොදු රාජ්‍ය මණ්ඩලයේ මෙම 23 වැනි රාජ්‍ය නායක සම්මේලනය තම රටේ පැවැත්වීම සඳහා රටවල් කීපයක්ම උත්සාහ දැරුවද එම අවස්ථාව හිමිවූයේ ශ්‍රී ලංකාවටය.ආසියානු කලාපයේ මෙම සම්මේලනය මෙවර පවත්වනු ලබන්නේ වසර 24කට පසුවය. මේ වනවිට පොදු රාජ්‍ය මණ්ඩලයේ ජාත්‍යන්තර සම්මේලන 22ක් පමණ පවත්වා ඇති අතර, අවසන් සම්මේලනය පැවැත්වූයේ 2011 වර්ෂයේ දී ඕස්ට්‍රේලියාවේ පර්ත් නගරයේදීය. වසර දෙකකට පමණ වරක් මෙම සම්මේලනය පවත්වන අතර මෙවර සමුළුව ශ්‍රී ලංකාවේදී පැවැත්වීමේ නිල ප්‍රකාශය නිකුත් කළේ පොදු රාජ්‍ය මණ්ඩලයේ මහ ලේකම් කමලේෂ් ශර්මා මහතා විසිනි. ඒ 2012 දෙසැම්බර් මාසයේදීය.පොදු රාජ්‍ය මණ්ඩලයේ ප්‍රභවය, විකාශනය සහ වත්මන් ප්‍රවණතා තරමක් දීර්ඝ වූ ද කුතුහලය සහ විවිධ විමර්ශනයන්ට හා මතිමතාන්තරයන්ට බඳුන්ව ඇති පොදු කතිකාවතක් නොමැති බවක් දක්නට ඇති ජගත් සංවිධානයකි. දේශපාලන, ආර්ථික සහ සාමාජික ලෙස විශ්ව ප්‍රජාවට දැඩි බලපෑමක් ඇතිකරන සංවිධානයක් වන මෙම සංවිධානයේ ප්‍රාථමික ස්වරූපයේ සිට අද දක්වා විකාශනයේ දී ප්‍රධාන අදියර තුනකින් පමණ සමන්විත වේ. පොදු රාජ්‍ය මණ්ඩලයේ ප්‍රාථමික ස්වරූපය වර්ෂ 1870 දක්වා තරම් ඈතට දිවෙන බව පෙනේ. අද පවතින පොදු රාජ්‍ය මණ්ඩලය නිල වශයෙන්ම ආරම්භ වී ඇත්තේ 1949 පැවති පොදුරාජ්‍ය මණ්ඩලයේ අගමැතිවරුන්ගේ සම්මේලනයේදී නිකුත් කළ ලන්ඩන් ප්‍රකාශනය පදනම් කර ගෙනය.පොදුරාජ්‍ය මණ්ඩලය හදිසියේ එකම කරුණක් අරඹයා ආරම්භ වූවක් නොවේ. මෙහි ප්‍රාථමික ස්වරූපයේ සිට අද දක්වා විකාශනය වීමේදී එහි අභ්‍යන්තර හා බාහිර ස්වරූපයේ විශාල වෙනස්කම් සිදුවිය. දැක්ම, මෙහෙවර, අරමුණු සහ ඉලක්කයන් වගකීම් අතින්ද සිදු වී ඇති වෙනස්කම් ද අතිවිශාල වේ. විශ්ව ප්‍රජාව තුළ සිදු වූ විවිධ විෂම ප්‍රවණතා මෙම සංවිධානයටද ඍජුවම බලපා ඇත. ප්‍රපංචයන්, සාධනීය බලවේග සහ ගාමක බලවේගයන් කීපයක දැඩි බලපෑමෙන් මෙම සංවිධානය අද තත්ත්වයට පත්වීමේ දී බලපා ඇත. එය දිගුකාලීන ගමන් මගක පරිණත අවස්ථාවකි.පොදු රාජ්‍ය මණ්ඩලයේ ප්‍රාථමික ස්වරූපයේ සිට අද දක්වා විකාශනය වීමේ දී ප්‍රධාන අදියරයන් තුනකින් සමන්විතය. එනම් අධි‍රාජ්‍ය, යටත්විජිත සහ ඩොමීනියන් එම අවස්ථා තුනයි. අද භාවිතා වන පොදු රාජ්‍ය මණ්ඩලය යන නමින්ම ඉතා සුහද සාමූහික අරුතක් ජනනය කරයි. ලොව පුරා සිදු වූ සාධනීය සහ ගතික ස්වරූපයන් කීපයක් පොදු රාජ්‍ය මණ්ඩලයේ අද තත්ත්වයට පත්වීම සඳහා බලපා ඇත. ඉන් ඓතිහාසික, දේශපාලන, ආර්ථික, සාමාජික, භූගෝලීය, දේශගුණික, සංස්කෘතික සහ ජෛව විද්‍යාත්මක හේතු ප්‍රධාන වේ.යටත් විජිත සංකල්පය පොදු රාජ්‍ය මණ්ඩලය බිහිවීමේදී ප්‍රාථමික ස්වරූපය විය. යටත් විජිත සංකල්පයට ප්‍රගතිශීලී හා නම්‍යශීලී බවක් මිශ්‍රවූයේ පොදු රාජ්‍ය මණ්ඩලය නමිනි. ඇතැම් විචාරකයන් නව යටත් විජිත සංකල්පයක් ලෙස පොදු රාජ්‍ය මණ්ඩලය හඳුන්වන්නේ එබැවිනි. යටත් විජිත සංකල්පය මානුෂික මුහුණුවරකින් විශ්ව ප්‍රජාව වෙත සුඛනම්‍ය බවකට අද පත්ව ඇත. බ්‍රිතාන්‍ය සහ ප්‍රංශය ලෝකයේ අධිරාජ්‍ය දෙකක් බිහිකළ අතර එය දිගුකලක් ලෝකය තුළ පවත්වාගෙන යමින් තම අණසක සහ ඒකාධිකාරී බලය පතුරුවා හැරීමට කැමති වූ බවක් ඉතිහාසයෙන් ඔප්පු වේ.ගින්දර, යකඩ, ගල්අඟුරු, විදුලිය, තාපය ආදී බලශක්ති සහ පදාර්ථයන් සොයාගැනීම මානව වංශකතාවේ සුවිශේෂී කඩඉම් අවස්ථා කීපයකි. විශ්වයේ පුනරුද යුගය ආරම්භ වන්නේ එතැන් සිටය. ඉන් අනතුරුව විශ්වය තුළ නවතම දේශපාලන හා ආර්ථික ක්‍රමවේද හා මතවාද හා දර්ශන බිහිවිය. ආර්ථික, වෙළඳ, වාණිජ, මූල්‍ය, තොරතුරු තාක්ෂණය, සම්පත් - ගමනාගමන හා වෙළඳපළ ආදිය විශ්ව ප්‍රජාවට දැඩි බලපෑමක් සිදුකර ඇත. මේ හේතුවෙන් ලෝකයේ හුදෙකලා බව තුරන් වී විශ්ව ගම්මාන, විශ්ව පවුල සහ විශ්ව පුද්ගලයකු බවට පත්විය.ආර්ථික, දේශපාලන, සංස්කෘතික සහ සාමාජික ක්ෂේත්‍රයන් තුළ ප්‍රගතිශීලි, මාක්ස්වාදී සහ රැඩිකල් මතවාද පැතිරයාම මෙහිදී සුවිශේෂී වේ. මේ නිසාම ප්‍රතිවිරෝධී ආකල්ප, ස්වාධීනත්වය, ස්වයංපෝෂිත බව, පන්ති පරතරය, සූරාකෑම, සමානාත්මතාව වැනි සංකල්පයන් සමාජය තුළට පිවිසීම සිදුවිය. එතෙක් පැවති සම්ප්‍රදායික ක්‍රමවේද හා ව්‍යූහයන්ට විරුද්ධව ප්‍රතිවිරෝධී හා ප්‍රති නිර්මාණාත්මක සංකල්ප හා පෙළගැසීම් සිදුවිය. පඨිසෝතගාමී ලෙස උඩුගම්බලා යාමක් විශ්වය පුරා තැනින් තැන දක්නට හැකිවිය.මේ අනුව බ්‍රිතාන්‍ය යටත් විජිත රටවල් තුළ ද විශේෂයෙන්ම කම්කරු ව්‍යාපාර වැනි බ්‍රිතාන්‍ය තුලමද විවිධ වෙනස්කම්, ප්‍රවණතා සහ ප්‍රතිවිරෝධීතා ආරම්භ විය. මෙය පුනරුද හා ප්‍රතිවිරෝධී යුගයක් විය. මෙම තත්ත්වයන් අධිරාජ්‍ය හා යටත් විජිත සංකල්පයන්ට ඍජුවම බලපෑමක් එල්ල කළේය. ඒ සඳහා මුහුණදීමට හැකි නම්‍යශීලී මෙන්ම විකල්ප ක්‍රමවේදයන්ද අවශ්‍ය විය.අධිරාජ්‍ය සහ යටත් විජිත සංකල්පයන් ක්‍රමිකව විකාශනය වී අද පොදු රාජ්‍ය මණ්ඩලය ලෙසින් සකස්වීමේදී දිගුකාලයක් සහ ගාමක සහ සාධනීය බලවේග රැසක් බලපා ඇත. අද වන විට පොදු රාජ්‍ය මණ්ඩලයේ සමන්විතය, දැක්ම, මෙහෙවර සහ අරමුණු විශ්ව ප්‍රජාවේ යහපත සඳහා සකස් වී ඇත. විශ්ව ගම්මාන, විශ්ව පවුල, විශ්ව පුද්ගලයකු බවට පත්ව ඇති අද ලෝකයේ කිසිම රටකට කිසිම කලාපයකට ජන කොටසකට හෝ පුද්ගලයෙකුට තනිව හුදෙකලාව ජීවත්විය නොහැකිය. එසේ තනිව සිටින්නේනම් ඒ ආදිවාසී ගෝත්‍රික ජනකොටස් අතලොස්සක් පමණි. වත්මන් ලෝක සන්දර්භය තුළ කෙසේවත් තනිව සිටීම කළ නොහැකි දෙයකි. 1972 වර්ෂයේදී ජනරජයක් බවට පත් වූ අපි නොබැඳි ජාතීන් ලෙස තවදුරටත් පොදුරාජ්‍ය මණ්ඩලයේ රැඳී සිටින්නේ ගැඹුරු අරුතකින් සහ ප්‍රතිලාභ රැසක් අපේක්ෂාවෙනි.1948න් පසුව ශ්‍රී ලංකාව නිදහස් නිවහල් ස්වාධීන රාජ්‍යයක් බවට පත්වෙමින් පවතී. 1948 වර්ෂයේ අප ලැබූ නාමික නිදහස නිදහස්වීම සඳහා ලැබුණු නිදහසකි. පොදු රාජ්‍ය මණ්ඩලයෙන් ඉවත්වීමට හෝ රැඳීසිටීමට අප රටට තහංචියක්, බලපෑමක් හෝ ගිවිසුම්ගත වීමක් කිසිසේත්ම නොමැත. කිසිදු සම්භාධකයන් ද නොමැත. අදවනවිට යටත් විජිත ලෙස පැවති රටවල් සියල්ලම පාහේ නිදහස් නිවහල් රටවල් සහ ජාතීන්ය. 1931, 1948, 1956, 1972, 1978 සහ වත්මන් ජනාධිපති මහින්ද රාජපක්ෂ මැතිතුමාගේ පාලන කාලය ආරම්භවීම අප රටේ පුනරුද කාලපරිච්ඡේදවල ඓතිහාසික සන්ධිස්ථානයන්ය.පොදු රාජ්‍ය මණ්ඩලයේ සහ එහි සාමාජිකත්වයෙන් ශ්‍රී ලංකාවට කිසිදු වක්‍ර හෝ ඍජු අයහපත් බලපෑමක් නොවන බව පෙනේ. ඒ සඳහා කදිම නිදසුන වන්නේ වසර 30ක් පමණ ශ්‍රී ලංකාවේ පැවැති යුද්ධය තිරසාර ලෙස අවසන් කිරීමට මහින්ද චින්තනයෙන් ගන්නා ලද ඍජු දැඩි සහ විධිමත් වැඩපිළිවෙළට කිසිදු අයථා බලපෑමක් නොකි‍රීමයි.ශ්‍රී ලංකාවේ වත්මන් යථාර්ථවාදී ප්‍රතිරූපය ඒ අයුරින්ම නිරීක්ෂණය කිරීමට මෙම පොදුරාජ්‍ය මණ්ඩලීය 23 වන රාජ්‍ය නායක හමුව උපයෝගී වේ. දේශීය මෙන්ම විදේශීයවද ප්‍රචාරය කරනු ලබන ඊනියා, සාවද්‍ය හා විකෘති කරන ලද තොරතුරු මේ අනුව පුහු වෙඩිල්ලක් බවට පත් වේ. වසර 30ක කුරිරු යුද්ධය අවසන් කර ගෞරවනීය සාමයක් තුළ සමෘද්ධිමත් අලුත් ශ්‍රී ලංකාවක් නිර්මාණය කරමින් පුනරුත්ථාපන කාර්යයන් ද, මානව හිමිකම් ආරක්ෂාවද, උතුරේ යළි ප්‍රජාතන්ත්‍රවාදය ස්ථාපිත කිරීමද ප්‍රශස්ත අයුරින් සිදුවන බව ලෝක ප්‍රජාවටම ගෙනයන ප්‍රභලම හා නිවැරදි පණිවිඩකරු වන්නේ මෙම පොදු රාජ්‍ය මණ්ඩලයේ සම්මේලනයයි. දෙස් විදෙස් විජාතික සහ අන්තවාදී බංකොලොත් දේශපාලන පක්ෂ, සංවිධාන සහ පුද්ගලයන් ශ්‍රී ලංකාව සම්බන්ධයෙන් කරනු ලබන අන්තවාදී සහ අසත්‍ය දුර්මතවලට ඇස්පනාපිටම නිරීක්ෂණය කරනු ලබන නිවැරදි පිළිතුරු මෙම සම්මේලනයෙන් විශ්ව ප්‍රජාවටම ලබාදෙනු ඇත.ගෝලීයකරණය තුළින් විශ්ව ගම්මානයට එක්ව ඇති ශ්‍රී ලංකාව තම සහශ්‍ර සංවර්ධන ඉලක්කයන් සපුරා ගැනීමේදී පොදු රාජ්‍ය මණ්ඩලයේ 23 වැනි සම්මේලනයෙන් සුවිශාල ශක්තියක් හා ආශිර්වාදයක් ද ඍජු ප්‍රවේශයන් හා අවකාශයන්ද ලබාගනු ඇත. කලාපයේ අභ්‍යන්තර සාමයට හා සංහිඳියාවටත් සහයෝගීතා සංවර්ධනයටත් මෙය කදිම අත්වැලක් වනු ‍නොඅනුමානය. සාමය සහ ආරක්ෂාව, ප්‍රජාතන්ත්‍රවාදය, දේශගුණික විපර්යාස ඇතුළු හදිසි ආපදාවන්, වෙළඳ හා වාණිජ, ධරණීය සංවර්ධනය, මානව හිමිකම්, විද්‍යුත් සන්නිවේදන හා තොරතුරු තාක්ෂණය, ජාත්‍යන්තර පිළිගැනීම සහ සුහදත්වය, අධ්‍යාපනය ඇතුළු මානව සම්පත් සංවර්ධනය ආදී ක්ෂේත්‍රයන් වෙත ආසියානු කලාපීය දියුණු වෙමින් පවතින රටවලට මෙම සම්මේලනය ප්‍රයෝජනවත් වනු නිසැකය.මේ අනුව මධ්‍යස්ථව හා යථාර්ථවාදීවද, විමර්ශනශීලීව සහ අපේක්ෂා සහගතවද කරුණු කාරණා සොයාබැලීමේදී සහ තේරුම් ගැනීමේ දී අධිරාජ්‍ය හා යටත් විජිත සංකල්පයේ සිට විශ්ව ප්‍රවණතා රැසකට පහසුවෙමින් ප්‍රගතිශීලි හා මානව හිතවාදී නව ප්‍රවණතා රැසකින් ගුණාත්මකව පෝෂණය වී ඇති පොදු රාජ්‍ය මණ්ඩලයේ මෙම රාජ්‍ය නායක හමුව විශ්ව සහ කලාපයේ ද අප රටේ ද මානව සංහතියේ යහ පැවැත්මට සුවිශාල දායකත්වයක් ලබාදෙනු නිසැකය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>04</day>
    </date>
    <link>http://www.dinamina.lk/2013/11/04/_art.asp?fn=n1311041</link>
    <topic>සිනමා නිළි අසංකා මොණරවිලගේමවගේ ඝාතකයන් අල්ලයි</topic>
    <author>විජයානි එදිරිසිංහ සහ රක්ෂණ ශ්‍රියන්ත</author>
    <content>මීට මාස දෙකකට පමණ ඉහත රාජගිරිය ප්‍රදේශයේ දී ඝාතනයට ලක්වූ සිනමා නිළි අසංකා මොණරවිල මහත්මියගේ මව වූ විශ්‍රාමික හෙද නිලධාරිනී ලීඩා මාග්‍රාට් කුමාරි ප්‍රනාන්දු මහත්මිය ඝාතනය කළ ඝාතකයන් අත්අඩංගුවට ගත් මිරිහාන විශේෂ අපරාධ විමර්ශන ඒකකය එම නි‍ෙවසේ තිබී සොරා ගන්නා ලද බෙරලියන්තු මුදු තුනක් ඇතුළු වටිනා රණ් භාණ්ඩ සහ මුදල් ද සොයාගෙන තිබේ.නුගේගොඩ ප්‍රදේශය භාර ජ්‍යෙෂ්ඨ නියෝජ්‍ය පොලිස්පති සුමිත් එදිරිසිංහ මහතාගේ උපදෙස් සහ අධීක්ෂණය යටතේ සිදුකෙරුණු සූක්ෂම මෙහෙයුමකින් අනතුරුව සැකකරුවන් අත්අඩංගු‍වට ගෙන ඝාත‍නයේ සුලමුල හෙළිකගෛන ඇත.මේ ප්‍රධාන සැකකරුවන් දෙදෙනා ආරක්ෂක අංශවලට සම්බන්ධ අය වන අතර මොවුන් දැනට විවිධ වංචාවන් නිසා සේවයෙන් ඉවත් කළ අය බවද හෙළිවී තිබේ.ප්‍රසිද්ධ චිත්‍රපට අධ්‍යක්ෂවරයෙකු වූ තිස්ස අබේසේකර මහතාගේ නැන්දණිය සේම ප්‍රකට සිනමා නිළි අසංකා මොණරවිල මහත්මියගේ මව වූ මේ කාන්තාව පසුගිය සැප්තැම්බර් 28 වන දින ඝාතනයට ලක්ව තිබුණේ ඇය සුවිසල් නිවසේ තනිව සිටියදීය.අත්අඩංගුවට පත්ව සිටින සැකකරුවන් දෙදෙනාගෙන් එක් අයෙක් එම නිවසට නිතරම යන එන අතර ඔහු මාග්‍රාට් කුමාරි ප්‍රනාන්දු මහත්මියට නිවසේ වැඩපළ කළ අයෙකි.අපරාධය සිදුවූ දින ඝාතකයා ඔහුගේ මිතුරකුද සමඟ නිවසට රිංගා අපරාධය සිදුකර තාප්පයෙන් පැන පලායන ආකාරය ඒ අසල නිවසක සවිකර තිබූ ආරක්ෂක කැමරා පද්ධතියේ සටහන්ව තිබුණි.මෙම ඡායාරූප මියගිය මාග්‍රාට් කුමාරි ප්‍රනාන්දු මහත්මියගේ ඥාතීන්ට පෙන්වා ඔවුන් හඳුනන කිසිවකු එම ඡායාරූපවල සිටීද යන්න පරීක්ෂා කරවා තිබේ. මෙම ප්‍රධාන සැකකරු මාග්‍රාට් කුමාරි ප්‍රනාන්දු මහත්මියගේ දියණියක විසින් හඳුනාගෙන ඇත. එම ඡායාරූපයන්ගේ රූප රාමු පැහැදිලි තත්ත්වයක නොතිබුණත් මේ සැකකරු අපරාධකරුවා විය හැකි බව අනුමාන කළ පොලිසිය ඔහු සොයා පොලිස් කණ්ඩායම් කිහිපයක් යොදවා තිබුණි.එම නිවසට සැකකරු නිතර ආ ගොස් ඇත්තේ එම ප්‍රදේශයේ වැඩපළක සේවය කරමින් සිටියදීය.අපරාධයෙන් පසුව ඔහු එම වැඩපොළින් පලාගොස් තිබුණි.පසුව පොලිසිය සැකකරු අත්අඩංගුවට ගනු ලැබුවේ පෝද්දල ප්‍රදේශයේ ඔහුගේ නිවසේදීය.පොලිසිය ඔහු අත්අඩංගුවට ගෙන ප්‍රශ්න කිරීමේදී අපරාධය සිදුකළ ආකාරය සම්පූර්ණයෙන්ම පාපොච්චාරණය කර තිබේ.රන් ආභරණ හා විදේශ මුදල් ගාල්ලේ ස්ථානයකට උකස් කර තිබියදී හා මුදල් මාරුකර තිබියදී සොයාගෙන ඇත. සැකකරු ඔහුගේ මිතුරා සමග මාග්‍රාට් කුමාරි ප්‍රනාන්දු මහත්මියගේ නිවසට පැමිණි අවස්ථාවේ ඇය නිදාගෙන සිට ඇත.ඔවුන් ඇයගේ කටට ප්ලාස්ටර් ගසද්දී ඇය අවදිවී තිබේ.ඇය සැකකරු හඳුනාගෙන ඇඟිල්ල දිගු කර කුමක්දෝ පවසද්දී ඔහු ඇයගේ ගෙල මිරිකා මරා රන් භාණ්ඩ සොරකම් කරගෙන පලාගිය බව සැකකරුවන්ගේ පාපොච්චාරණයේ සඳහන් වේ.ඊයේ(03) උදේ අත්අඩංගුවට ගත් මේ සැකකරුවන්ගෙන් පොලිසිය ප්‍රශ්නකරගෙන යන අතර හෙට(05)ඔවුන් අධිකරණයට ඉදිරිපත් කිරීමට නියමිතය.මෙම අපරාධයේ සියලු තොරතුරු හෙළිකරගෙන සැකකරුවන් අත්අඩංගුවට ගනු ලැබුවේ නුගේගොඩ ප්‍රදේශය භාර ජ්‍යේෂ්ඨ නියෝජ්‍ය පොලිස්පති සුමිත් එදිරිසිංහ මහතාගේ උපදෙස් පරිදි විශේෂ අපරාධ මෙහෙයුම් ඒකකයේ ස්ථානාධිපති පොලිස් පරීක්ෂක එල්.එම්.ජී.සිල්වා, ‍උප පොලිස් පරීක්ෂක ජයන්ත පෙරේරා, පොලිස් සැරයන්(28415) ලක්ෂ්මන්, පොලිස් සැරයන්(56958) ප්‍රසන්න, පොලිස් කොස්තාපල්(21284)බණ්ඩාර, පොලිස් කොස්තාපල්(40248)ප්‍රසන්න, පොලිස් කොස්තාපල්(51857)විපුල, පොලිස් කොස්තාපල්(70444)අමරකීර්ති, පොලිස් කොස්තාපල්(81600)සමීර, පොලිස් කොස්තාපල්(83782)කුලරත්න, ආරක්ෂක සහයක(1881)චන්ද්‍රරත්න යන මහත්වරුන් විසිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>04</day>
    </date>
    <link>http://www.dinamina.lk/2013/11/04/_art.asp?fn=n1311042</link>
    <topic>ශ්‍රී ලාංකිකයන්ට ඕනෑම දෙයක් මතක දින 14 කතාවබොරුවක් කරන්න අපේ ජනතාව අද සමත් වෙලා</topic>
    <author>ධනුෂ්ක ගොඩකුඹුර සහ මතුගම සංචාරක</author>
    <content>තමන්ට සැබෑ ලෙසම සේවය කරන්නේ කවුරුන්ද යන්න පිළිබඳ මනා අවබෝධයකින් සිටින මේ රටේ ජනතාව එම නියෝජිතයන් වෙනුවෙන් පෙනී සිටීමට ජනතාව නිරන්තරයෙන් සූදානම් බව ජනාධිපති මහින්ද රාජපක්ෂ මහතා පැවසීය.ශ්‍රී ලාංකිකයන්ට ඕනෑම දෙයක් මතක තිබෙන්නේ දින දහහතරක් පමණක් යැයි තිබුණු මතය අසත්‍ය කිරීමට අපේ ජනතාව සමත්ව ඇති බවත් එදාට වඩා අද මේ රටේ ජනතාව කළගුණ දන්නා ජනතාවක් බව ක්‍රියාවෙන්ම ඔප්පු කර තිබෙන බවත් ජනාධිපතිවරයා ප්‍රකාශ කළේය.ජනාධිපතිවරයා මෙසේ ප්‍රකාශ කළේ ඉත්තෑපාන ප්‍රදේශයේ ඉදිකෙරුණු සී.ඩබ්.ඩබ්. කන්නන්ගර මහතාගේ පිළිරුව නිරාවරණය කිරීමේ අවස්ථාවට පසුගිය 1 වැනිදා එක්වෙමිනි. කන්නන්ගර මහතාගේ ස්මාරකය අසළ මෙම පිළිරුව ඉදි කර ඇත.පිළිරුව නිරාවරණය කිරීමෙන් අනතුරුව සී.ඩබ්.ඩබ්. කන්නන්ගර මැතිතුමාගේ ස්මාරකය වෙතද ගිය ජනාධිපතිතුමා ඊට පුෂ්පෝපහාර දැක්වීය.ප්‍රඥා ආචාර්ය සී.ඩබ්.ඩබ්. කන්නන්ගර අනුස්මරණ ශාස්ත්‍රීය සංග්‍රහය ලීලාරත්න කන්නන්ගර සහ සිරිසේන කන්නන්ගර යන මහත්වරු ජනාධිපතිවරයා වෙත පිළිගැන්වූහ. රටට නිදහස් අධ්‍යාපනය ලබා දුන් සී.ඩබ්ලිව්.ඩබ්ලිව්. කන්නන්ගර මහතා රටටත්, ජනතාවටත් කෙතරම් සේවයක් ඉටුකළත් එදා මැතිවරණයේ දී තම ආසනය තුළ පරාජයට පත් වු බව සිහිපත් කළ ජනාධිපතිතුමා අද රටේ සිටින්නේ එලෙස අතීතය අමතක කර දමන ජනතාවක් නොව කළගුණ දත් ජනතාවක් බව ද කියා සිටියේ ය.රටේ නිදහස් අධ්‍යාපනය වෙනුවෙන් සී.ඩබ්.ඩබ්. කන්නන්ගර මහතා ඉටු කළ සේවය කිසිදා නොමැකෙන සේවයක් බව ද පැවසූ ජනාධිපතිතුමා මේ රටේ නිදහස් අධ්‍යාපන පවතින තාක්කල් රටේ සෑම දරුවෙක් ම එතුමාට ණයගැති බව ද කියා සිටියේ ය.කන්නන්ගර එම නිදහස් අධ්‍යාපන ප්‍රතිපත්තීන් ආරක්ෂා කර ගනිමින් වඩාත් අර්ථවත් අයුරින් ඉදිරියට ගෙන යාමට වත්මන් රජය කැපවී සිටින බව ද ජනාධිපතිතුමා මෙහිදී පැවසීය. අධ්‍යාපනය තුළ නව ක්‍රමවේද සකස් කරමින් එය නව යුගයක් කරා ගෙන යාම රජයේ වැඩපිළිවෙල බව ද ප්‍රකාශ කළේය.රටේ නිදහස් අධ්‍යාපනය වෙනුවෙන් කනන්න්ගර මහතා ඉටු කළ සේවය ඉදිරියට ගෙනයමින් එහි නිසි ප්‍රතිලාභ රටේ දරුවන්ට ලබාදීමට හැකිවීම පිළිබඳ තමා නිහතමානීව ආඩම්බර වන බවද ජනාධිපතිතුමා මෙහිදී පැවසීය.කෝට්ටේ ශ්‍රී කළ්‍යාණි සාමග්‍රී ධර්ම මහා සංඝ සභාවේ වැඩබලන මහානායක ආචාර්ය ඉත්තෑපානේ ධම්මාලංකාර නායක හිමිපාණන් වහන්සේ ප‍්‍රමුඛ මහා සංඝරත්නය ද ඇමැතිවරුන් වන බන්දුල ගුණවර්ධන, මහින්ද සමරසිංහ, නිමල් සිරිපාලද සිල්වා, කුමාර වෙල්ගම, නිර්මල කොතලාවල මහත්වරුන් ඇතුළු පිරිසක් ද ප්‍රදේශවාසී ජනතාවද මීට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>04</day>
    </date>
    <link>http://www.dinamina.lk/2013/11/04/_art.asp?fn=n1311043</link>
    <topic>උතුරු මැද ශිෂ්‍යත්ව හපනාගේසිහිනය සැබෑවක් වෙයි</topic>
    <author>චිත්‍රාරත්න කළුආරච්චි - හිඳෝගම සමූහ</author>
    <content>මිහින්තලේ පතිරාජ තෙන්නකෝන් පාසලේ ඉගෙනුම ලබමින්, පහ වසර ශිෂ්‍යත්ව විභාගයෙන් උතුරු මැද පළාතෙන් ප්‍රථම ස්ථානය දිනා ගත් ජනිඳු චිරන්ත සිසුවා සිය සිහිනය සැබෑ කරගනිමින් ජනාධිපති මහින්ද රාජපක්ෂ මහතා හමු වීමට ඊයේ (3) අවස්ථාව උදා කර ගත්තේය.ලකුණු 190ක් ලබා ගනිමින් උතුරු මැද පළාතේ ප්‍රථම ස්ථානය දිනා ගත් ජනිඳුගේ එකම ප්‍රාර්ථනය වූයේ ජනාධිපතිතුමා මුණගැසීම බව දිනමිණ ඔක්තෝබර් මස 31 වැනිදා තෙවැනි පිටුවෙන් වාර්තා කළේය. උතුරු මැද පළාත් ඇමැති එච්. බී. සේමසිංහ මහතා මුණගැසුණු අවස්ථාවේදී සිය ප්‍රාර්ථනය ගැන ප්‍රකාශ කර තෙදිනක් ගතවත්ම ජනාධිපතිතුමා මුණගැසීමේ අගනා අවස්ථාව හිමි කර ගැනීමට මෙන්ම ජනාධිපතිතුමන්ගේ අතින් තිලිණ ලැබීමටත් ජනිඳු වාසනාවන්තයකු විය.දිනමිණ වාර්තාව දුටු ජනාධිපතිතුමා අනුරාධපුර ජනාධිපති මන්දිරයට ජනිඳු කැඳවා පුතේ අපි එහෙනම් රෝයල් එකට යමු දැයි විමසා සිටියේය. ලැප්ටොප් පරිගණකයක්, ශබ්ද කෝෂයක් හා පාසල් උපකරණ ජනාධිපතිතුමාගෙන් ජනිඳුට තෑගි වශයෙන් ලැබිණ.විදුහල්පතිනී මල්ලිකා මැණිකේ, පන්ති භාර ගුරුවරිය වන වයි. ඉන්ද්‍රාණි සුමුදුලතා මහත්මීන් ඇතුළු සියලු ගුරුභවතුන්ටත් ජනාධිපතිතුමා හමුවීමට මඟ විවර කළ එච්. බී. සේමසිංහ මහතා සහ එක්සත් ප්‍රවෘත්ති පත්‍ර සමාගමටත් ජනිඳු ස්තුතිය පළ කළේය.නියෝජ්‍ය ඇමැතිවරුන් වන එස්. එම්. චන්ද්‍රසේන, ඩබ්ලිව්. බී. ඒකනායක, උතුරු මැද පළාත් මහ ඇමැති එස්. එම්. රංජිත් සමරකෝන්, පළාත් ඇමැති එච්. බී. සේමසිංහ, පාර්ලිමේන්තු මන්ත්‍රී ෂෙහාන් සේමසිංහ, පළාත් සභාවේ සභාපති ටී. එම්. ආර්. සිරිපාල, දිස්ත්‍රික් ලේකම් මහින්ද සෙනෙවිරත්න, අනුරාධපුර නගරාධිපති එච්. පී. සෝමදාස මහත්වරුන් සමඟ ජනිඳු දරුවාගේ පියා වන ජී. එදිරිසිංහ, ඉනෝකා ප්‍රියදර්ශනී ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>04</day>
    </date>
    <link>http://www.dinamina.lk/2013/11/04/_art.asp?fn=n1311044</link>
    <topic>‘මැදමුලන මහරුක’මංගල පිටපත 6දා ජනපති අතට</topic>
    <author/>
    <content>දිවංගත ඩී. ඒ. රාජපක්ෂයන්ගේ ජීවිතය ඇසුරින් එතුමාගේ සමකාලීනයන් මෙන්ම විවිධ විද්වතුන් අදහස් පළ කරන, එතුමා ජීවත්ව සිටි කාලයේ මතකයන් සිහිකරන, දුර්ලභ ජායාරූප අඩංගු, දිනමිණ ප්‍රධාන කර්තෘ ගාමිණි ජයලත් මහතා සංස්කරණය කළ මැදමුලන මහරුක ග්‍රන්ථයේ මංගල පිටපත මේ මස 6 වැනිදා (බදාදා) තංගල්ල නගර ශාලාවේ පැවැත්වෙන ඩී. ඒ. රාජපක්ෂ 46 වැනි ගුණසමරු උළෙලේ දී ජනාධිපති මහින්ද රාජපක්ෂ මහතාට පිළිගැන්වේ. ලේක්හවුස් ප්‍රකාශනයක් වන මැදමුලන මහරුක ග්‍රන්ථයේ මිල රුපියල් 300කි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>04</day>
    </date>
    <link>http://www.dinamina.lk/2013/11/04/_art.asp?fn=n1311045</link>
    <topic>පොදු රද මඬුලු සමුළුව මෙරට පැවත්වීම අපට ලැබුණු ස්වර්ණමය වරමක්</topic>
    <author>අනුර ප්‍රේමලාල්</author>
    <content>ලෝකයේ රටවල් ලබා ඇති විවිධ අත්දැකීම් සම්භාරයන් එකිනෙකා සාකච්ඡා කොට බෙදාගෙන පීඩනයට පත් ලෝවැසි ජනතාව සුවපත් කිරීමට පිහිටුවාගෙන තිබෙන පොදු රාජ්‍ය මණ්ඩලීය සංවිධානයේ සමුළුවක් ශ්‍රී ලංකාවේද පැවැත්වීමට ලැබීම අප රට ලැබූ ස්වර්ණමය අවස්ථාවක් යැයි ජාතික කතෝලික ජනසන්නිවේදන කේන්ද්‍රයේ අධ්‍යක්ෂ බෙනඩික් ජෝශප් පියතුමා ප්‍රකාශ කළහ.එමෙන්ම මෙහි විපුල ප්‍රයෝජන ලබා ගැනීම අපි සියලු දෙනා ශ්‍රී ලාංකිකයින් ලෙස කිසිදු භේදයකින් තොරව එකමුතු වෙමු යැයි පියතුමා පෙන්වා දෙයි. මේ සඳහා විශේෂ කාර්යභාරයක් නායක කාරකාදීන් වෙත තිබෙන බැවින් ඔවුන් ඒ සඳහා සකස් කරනු ඇතැයි ගරු බෙනඩික් ජෝශප් පියතුමා විශ්වාසය පල කළහ.මේ සමුළුවට සහභාගි වන රටවල් රැසක් කතෝලික වන බැවින් අප කිතු සමිඳුන් දේශනා කළ ‍කන්ද උඩ දේශනාව ඉතා වැදගත් වන අතර ලෝක යුද්ධයෙන් පසු ලෝවැසි ජනතාව මුහුණ දුන් විවිධ ගහැටවලට විසඳුම් සෙවීමට එ.ජා. ජගත් සංවිධානය පිහිටුවා ගත් ආකාරය ද උන් වහන්සේ සිහිපත් කළහ.වසර 1976 දී ශ්‍රී ලංකාවේ නොබැඳි ජාතීන්ගේ සමුළුව පවත්වමින් ජාත්‍යන්තරයේ කීර්තියට පත් ආකාරයද ලෝකයේ උතුම් රට ශ්‍රී ලංකාව පෙරදිග ධාන්‍යාගාරය, ධර්මද්වීපය ලෙසද එදා අප රට හැඳින්වූ අතර ඒවා බොල් වදන් නොවන බව ශ්‍රී ලාංකිකයින් ලෙස දැඩිව මතකයේ තබා‍ගත යුතු යැයි පියතුමා අවධාරණය කළහ.ඒ ඒ රටවල්වලට ආවේණික කලාවත්, සංස්කෘතින්, භාෂා, ආගම් ඇතුළු නොයෙකුත් දේ තිබෙන බැවින් ඒවා පිළිබඳ දැනුම අපිට ද ලබාගෙන අප රටේ සාර්ථකත්වය ළඟාකර ගත හැකියි.මේ සමුළුව පැවැත්වීම නිසා රටේ බොහෝ නගරවල පිරිසිදුකම හා පිළිවෙළ තුළින් අලංකරණයක් වී තිබේ. ඒ අලංකාරය තවත් වැඩිකරගෙන ශ්‍රී ලංකාව සංවර්ධිත රටක් ලෙස පත්කර ගැනීමට මේ සමුළුව ඉවහල් කර ගැනීම රටේ නායකයින් ක්‍රියාකළ යුතුයි. ඊට කිසිවෙකු බාධා නොකළ යුතු යැයි උත්වහන්සේ පැවසූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>04</day>
    </date>
    <link>http://www.dinamina.lk/2013/11/04/_art.asp?fn=n1311046</link>
    <topic>එජාප නායක බලතල රනිල්ටද, නායකත්ව මණ්ඩලයටද</topic>
    <author>නිරුෂි විමලවීර සහ රක්ෂණ ශ්‍රියන්ත</author>
    <content>එක්සත් ජාතික පක්ෂයේ බලතල විපක්ෂ නායක රනිල් වික්‍රමසිංහ මහතා යටතේ රඳවා ගන්නවාද එසේ නැතිනම් අලුතින් පිහිටුවන නායකත්ව මණ්ඩලයට පවරනවාද යන්න අවසන් තීරණය අද (4) පැවැත්වෙන කෘත්‍යාධිකාරි මණ්ඩලයේ දී ගන්නා බව එජාප ආරංචි මාර්ග අනාවරණය කරයි. ඒ අනුව අද උදේ විපක්ෂ නායකවරයාගේ ප්‍රධානත්වයෙන් රැස්වෙන රනිල්,සජිත්,කරූ ත්‍රි පුද්ගල හමුව ඉතා තීරණාත්මක වන බවද එම ආරංචිමාර්ග අවධාරණය කරයි.ජාතික භික්ෂු පෙරමුණේ අට වැදෑරුම් යෝජනා අනුව අලුතින් පිහිටුවීමට යෝජිත නායකත්ව මණ්ඩලයට එජාප නායකයා සතු බලතල පැවරීමට එකඟ වී සිටියද එහි පදනම කුමක්ද යන්න පිළිබද මෙතෙක් අවසන් තීරණයක් ගෙන නැතැයිද එම ආරංචි කියයි.ඒ කෙසේ වුවද අද පැවැත්වෙන එජාප කෘත්‍යාධිකාරී මණ්ඩලයේදි නායකත්ව මණ්ඩලය පිළිබද යෝජනාව මලික් සමරවික්‍රම මහතා විසින් ගෙන ඒමටත් එම යෝජනාව කබීර් හෂම් මහතා විසින් ස්ථිර කිරීමටත් නියමිතය.එජාප කෘත්‍යධිකාරි මණ්ඩලය පැවැත්වෙන සිරිකොතට ජාතික භික්ෂු පෙරමුණේ නායක හිමිවරු දොළොස් නමක් වැඩම කිරීමට නියමිත බවද එබැවින් විපක්ෂ නායකවරයාට වගකීම්වලින් බැහැරවීම එතරම් පහසු කටයුත්තක් නොවන බවද එම ආරංචි පවසයි.. කරු ජයසූරිය මහතා හා සජිත් ප්‍රේමදාස මහත්වරු ඊයේ උදෑසන ජාතික භික්ෂු පෙරමුණේ හිමිවරු සමඟ පැවැත්වූ සාකච්ඡාවේදී නායකත්ව මණ්ඩලය පත්කිරීම පිළිබඳ දීර්ඝ ලෙස සාකච්ඡා කළ බව එම පෙරමුණේ ජාතික සංවිධායක උලපණේ සුමංගල හිමියෝ කීහ .නායකත්ව මණ්ඩලයට විපක්ෂ නායකවරයාගේ නියෝජිතයන් තිදෙනෙකුගෙන්ද කරු ජයසූරිය මහතා හා ඒ මහතාගේ නියෝජිතයන් දෙදෙනෙකුගෙන්ද සජිත් ප්‍රේමදාස මහතා හා ඒ මහතාගේ නියෝජිතයන් දෙදෙනෙකුගෙන්ද පත් කිරීමට මේ වන විට මූලික එකඟතාවයකට පැමිණ ඇතැයි සුමංගල හිමියෝ පැවසූහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>04</day>
    </date>
    <link>http://www.dinamina.lk/2013/11/04/_art.asp?fn=n1311047</link>
    <topic>BMICH පරිශ්‍රයේ විසිතුරු ඇඳුමෙන් සැරසූ ඇත් පවුරක්</topic>
    <author>ජයසිරි මුණසිංහ</author>
    <content>පොදු රාජ්‍ය මණ්ඩලයීය රාජ්‍ය නායක සමුළුව මෙම 15 වැනිදා උදේ 11.00ට ආරම්භ වන අවස්ථාවේ දී කොළඹ බණ්ඩා‍රනායක ජාත්‍යන්තර සම්මන්ත්‍රණශාලා පරිශ්‍රයේ දී අලංකාර ඇඳුමින් සැරසුණු අලි ඇතුන් 53 දෙනකුගෙන් යුත් පවුරක් තැනීමට කටයුතු සංවිධානය කොට තිබේ.දේශීය සංස්කෘතිකාංග සහ අපේකම ඉස්මතු කරවන අයුරින් මේ ඇත් පවුර සංවිධානය කරන බව රාජ්‍ය සම්පත් සහ ව්‍යවසාය සංවර්ධන අමාත්‍යාංශයේ ලේකම් ආචාර්ය විලී ගමගේ මහතා ප්‍රකාශ කෙළේය.නාරාහේන්පිට ශාලිකා ක්‍රීඩාංගණයේ සිට බණ්ඩාරනායක ජාත්‍යන්තර සම්මන්ත්‍රණ ශාලාව දක්වා අලංකාර පෙරහරකින් මේ අලි ඇතුන් කැඳවාගෙන එනු ලැබේ. ඉන්පසු සම්මන්ත්‍රණශාලා පරිශ්‍රයේ ප්‍රධාන දොරටුවේ සිට දකුණුපසින් මේ අලි ඇතුන් පවුරක් සේ රඳවා තැබීමට කටයුතු සංවිධානය කර තිබෙන බව ගමගේ මහතා කීය.අතිගරු ජනාධිපතිතුමාගේ සංකල්පයකට අනුවයි මේ අලි ඇතුන්ගේ පවුරක් වැනි කටයුක්ත සංවිධානය කළේ. දේශීය සංස්කෘතියේ හා අපේ රටේ ඕනෑම සුබ කටයුත්තකදී අලි ඇතුන් සහභාගි වන පෙරහර පැවැත්වෙනවා. රාජ්‍ය නායකයින්ගේත් සංචාරකයින්ගේත් ආකර්ෂණයක් මේ ඉසව්ව නිසා ඇති වෙයි කියා අපි සිතනවා.මේ සෑම අලියකුගේම පිටේ නිලමේ ඇඳුමින් සැරසුණු මොහොට්ටාල කෙනෙකුත්, ඒ ඒ රටවල ජාතික ධජයත් ප්‍රදර්ශනය කරනවා” යැයි ගමගේ මහතා සඳහන් කළේය. මේ අලි පෙරහරේ පෙරහුරුවක් ඊයේ (03) උදේ පැවැති අවස්ථාව අතරතුර ගමගේ මහතා එසේ කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>04</day>
    </date>
    <link>http://www.dinamina.lk/2013/11/04/_art.asp?fn=n1311048</link>
    <topic>පොදු රද මඬුළුව සමඟම වෙ‍ෙළඳසංචාරක හා ආයෝජන ප්‍රදර්ශනයක්</topic>
    <author>මහින්ද අලුත්ගෙදර</author>
    <content>පොදුරාජ්‍ය මණ්ඩලීය රාජ්‍යනායක සමුළුවට සමඟාමීව "රිෆ්ලෙක්ෂන් ඔෆ් ශ්‍රී ලංකා" වෙළඳ, සංචාරක හා ආයෝජන ප්‍රදර්ශනයක් පැවැත්වීමට කටයුතු සංවිධානය කර ඇත.එම ප්‍රදර්ශනය මේ මස 13දා සිට 17දා දක්වා බත්තරමුල්ල පාර්ලිමේන්තු සංකීර්ණය අභියසදී පැවැත්වීමට සැළසුම්කර තිබේ.පොදුරාජ්‍ය මණ්ඩලීය රාජ්‍යනායක සමුළුවේ ව්‍යාපාරික හමුවට සහභාඟිවීම සඳහා ශ්‍රි ලංකාවට පැමිණෙන විදේශීය ආයෝජකයින් හා ව්‍යාපාරිකයන්ට අමතරව විවිධ රටවලින් පැමිණෙන ගැණුම්කරුවන් හා වෙළඳ දූත පිරිස් ඉලක්කකර මෙම ප්‍රදර්ශනය සංවිධානයකර ඇත. ශ්‍රී ලංකා ඉතිහාසයේ දැවැන්තම වෙළඳ ප්‍රදර්ශනය වන මේ සඳහා ඉන්දියාව, චීනය, කැනඩාව, එක්සත් අරාබි එමීර් රාජ්‍ය, එක්සත් රාජධානිය, ඉරානය, පිලිපීනය, ඊජිප්තුව, පකිස්ථානය, සිංගප්පූරුව, දකුණු අප්‍රිකාව, සී ෂෙල්ස් රාජ්‍යය ඇතුළු රටවල් නියෝජනය කරමින් දහසකට අධික විදෙස් ගැණුම්කරුවන් පිරිසක් සහභාගී වීමට නියමිත අතර දේශීය සෘජු අපනයනකරුවන් 300 ක් සුළු හා මධ්‍ය පරිමාණ නිෂ්පාදකයින් 200 ක්, විදේශ තාක්ෂණ සැපයුම්කරුවන් 100 ක් දේශීය යන්ත්‍ර නිෂ්පාදකයින් සිය දෙනෙක් වෙනුවෙන් ප්‍රදර්ශන කුටි 800 ක් වෙන්කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>04</day>
    </date>
    <link>http://www.dinamina.lk/2013/11/04/_art.asp?fn=n1311049</link>
    <topic>නේවාසික රෝගීන්ගේ දරුවන්ගේපහසුකම් සොයන්න නිරීක්ෂණයේ</topic>
    <author/>
    <content>ජනාධිපති ආර්යා ශිරන්ති වික්‍රමසිංහ රාජපක්ෂ මැතිනිය (02) දා මහරගම පිළිකා රෝහලේ නේවාසිකව ප්‍රතිකාර ගන්නා දරුවන් ඇතුළු රෝගීන්ගේ පහසුකම් පිළිබඳ සොයා බැලීමේ අරමුණින් විශේෂ නිරීක්ෂණයක නිරත වූවාය.මෙම කටයුත්ත විශේෂයෙන් සංවිධානය කෙරුණේ ජනාධිපතිතුමාගේ දයාබර පියාණන් වන ඩී.ඒ.රාජපක්ෂ මැතිතුමා හා ආදරණීය මෑණියන් වන දන්දිනා සමරසිංහ දිසානායක මැතිනියගේ වාර්ෂික ගුණානුස්මරණය නිමිත්තෙනි.මෙහිදී නේවාසිකව ප්‍රතිකාර ලබන කුඩා දරුවන් කෙරෙහි විශේෂ අවධානය යොමු කළ රාජපක්ෂ මැතිනිය වැඩිදුර ප්‍රතිකාර සඳහා මූල්‍ය අපහසුතා ඇති දරුවන්ට අවශ්‍ය ආධාර උපකාර ලබාදීමට ද එකඟ වූවාය.නේවාසිකව ප්‍රතිකාර ගනු ලබන 600කට අධික රෝගීන් පිළිබඳ පෞද්ගලිකව සොයා බලා ඔවුන් අසලටම ‍ෙගාස් සුවදුක් විමසූ ජනාධිපති ආර්යාව ඔවුන් සඳහා අත්‍යාවශ්‍ය ආහාර ද්‍රව්‍ය බෙදා දීමට ද කටයුතු කළා ය.මහරගම ජාතික පිළිකා රෝහල සම්බන්ධයෙන් නිරන්තර අවධානයක් යොමු කරන එතුමිය එහි අවශ්‍යතා මෙන්ම එහි ‍ෙන්වාසිකව පතිකාර ලබා ගන්නා අහිංසක ළමයින් ඇතුළු රෝගීන් කෙරෙහිද දක්වන්නේ මහත් දයානුකම්පාවකි.මහරගම ජාතික පිළිකා ‍ රෝහලට මෙතෙක් මහත් අඩුපාඩුවක්ව පැවැති MRI ස්කෑනර් යන්ත්‍රයක් ලබා ගැනීමේ සත්කාර්යය වෙනුවෙන්, රාජපක්ෂ මැතිනියගේ මූලිකත්වයෙන් විශේෂ පා ගමනක් ද පසුගියදා සංවිධානය කෙරිණි.පිළිකා රෝහලේ අධ්‍යක්ෂ විශේෂඥ වෛද්‍ය කණිෂ්ක ගුණවර්ධන මහතා මෙහිදී සඳහන් කළේ. මහරගම පිළිකා රෝහල හා එහි ප්‍රතිකාර ලබන රෝගීන් පිළිබඳ රාජපක්ෂ මැතිනිය කටයුතු කරන ආකාරය, සමස්ත මානව සමාජයටම උතුම් ආදර්ශනයක් බවයි. පසුගිය වසරේ ද එතුමියගේ පූර්ණ මූල්‍ය දායකත්වයෙන් පිළිකා රෝහලට තෙමහල් වාට්ටු සංකීර්ණයක් ඇතුළු රුපියල් මිලියන 120කට අධික නවීන වෛද්‍ය උපකරණ ලබා දීමට කටයුතු කෙරිණ.ජනාධිපති ආර්යාවගේ මැදිහත්වීමෙන් මහරගම පිළිකා රෝහලට නවීන පහසුකම්වලින් යුක්ත රුපියල් මිලියන 1500ක නව ගොඩනැගිලි සංකීර්ණක් සඳහා ද පසුගියදා මුල්ගල් තැබිණි. එහි ඉදිකිරීම් ද මේ වනවිට ක්‍රියාත්මකව පවතී..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>04</day>
    </date>
    <link>http://www.dinamina.lk/2013/11/04/_art.asp?fn=n13110410</link>
    <topic>රට පුරා ග්‍රාමීය ජංගම සේවාක්‍රියාවට නැංවීම මහත් පිටිවහලක්</topic>
    <author>මහින්ද අලුත්ගෙදර</author>
    <content>ග්‍රාමීය ජංගම සේවා රටපුරා ක්‍රියාත්මක කිරීම ශ්‍රී ලංකාව සංවර්ධන කිරීමට පිටිවහලක් බව ආර්ථික සංවර්ධන ඇමැති බැසිල් රාජපක්ෂ මහතා පවසයි.ග්‍රාමීය ප්‍රජා සත්කාරක ජංගම සේවාවන් සෑම ප්‍රදේශයකම ක්‍රියාත්මක කිරිම තුළින් ජනතා ගැටලුවලට විසඳුම් ලැබෙනවා මෙන්ම මෙතෙක් කලක් මෙම ගැටලු විසඳීම සදහා රාජ්‍ය නිලධාරීන් යෙදවූ කාලය රට සංවර්ධනය කිරීමේ කාර්ය වෙනුවෙන් යෙදවිය හැකි බවද ඒ මහතා පෙන්වා දෙයි.ඊට අමතරව හෙතෙම සඳහන් කරන්නේ දැයට කිරුළ 2014 ජාතික වැඩසටහනට සමගාමීව කුරුණෑගල, පුත්තලම සහ කෑගල්ල දිස්ත්‍රික්කවල පැවැති ග්‍රාමීය ප්‍රජා සත්කාරක ජංගම සේවා මඟින් ජනතා ගැටලු රැසකට විසඳුම් ලබා දී ඇති බවත් ඒ තුළින් ජනතාව රජයේ කාර්යාලවලට පැමිණිය යුතු අවස්ථාවන් අවම වී ඇති බවත්ය.ඇමැතිවරයා මේ බව සඳහන් කළේ හෙක්ටර් කොබ්බෑකඩුව ගොවි කටයුතු පර්යේෂණ හා පුහුණු ආයතනයේදී පැවති දැයට කිරුළ 2014 ග්‍රාමීය ප්‍රජා සත්කාරක ජංගම සේවා හා ජනහමු සම්බන්ධ සමාලෝචන වැඩමුළුවට සහභාගී වෙමිනි.දැයට කිරුළ 2014 ජාතික වැඩසටහනට සමඟාමීව කුරුණෑගල, පුත්තලම, කෑගල්ල දිස්ත්‍රික්කවලට අයත් ග්‍රාමසේවා වසම් 2,731ක ග්‍රාමීය ප්‍රජා සත්කාර ජංගම සේවා පැවැත්වීම ආරම්භකර ඇති අතර එයින් සියයට 86ක පමණ ජංගම සේවා ප්‍රමාණයක් මේ වනවිට සාර්ථකව අවසන් කර තිබේ.එහි සාර්ථකත්වය මත ජනාධිපති මහින්ද රාජපක්ෂ මහතා මෙම ග්‍රාමීය ප්‍රජා සත්කාරක ජංගම සේවා රටපුරා පැවැත්වීමට උපදෙස් දී තිබෙන අතර එම වැඩපිළිවෙල සාර්ථකව සැළසුම් කිරීම සඳහා ප්‍රජාසත්කාරක ජංගම සේවා පැවැත්වූ දිස්ත්‍රික්කවල, ප්‍රජා නායකයින්, ග්‍රාමීය ප්‍රාදේශිය සභා දිස්ත්‍රික් මට්ටමේ රාජ්‍ය නිලධාරීන්, මහජන නියෝජිතයින් ඇතුලු තෝරාගත් පිරිසකගෙන් සිදුකළ ජංගම සේවාවන් පිළිබදව තොරතුරු සමාලෝචනය කිරීමද මෙහිදී සිදුවිය.මෙහිදී වැඩිදුරටත් අදහස් දැක්වූ බැසිල් රාජපක්ෂ මහතා සඳහන් කළේ ජනාධිපති මහින්ද රාජපක්ෂ මහතා විසින් ආරම්භ කළ දැයට කිරුළ වැඩසටහන මේ වනවිට එක් එක් නිවාස දක්වා විහිදී ගිය වැඩසටහනක් වී ඇති බවත් ප්‍රජා සත්කාරක ජංගම සේවා මඟින් නිවෙසේ ඇතිවන ගැටලු පවා විසඳීමට අවස්ථාව ලැබී තිබෙන බවත්ය.මෙලෙස රාජ්‍ය නිලධාරීන් කාර්යාලවල සිට වැඩි කාලයක් ගත කරමින් සිදුකරන රාජකාරී මෙම ජංගම සේවා මඟින් ඉතා ඉක්මණින් විසඳීම සිදුවන බවද මේ නිසා රාජ්‍ය නිලධාරීන්ට මෙන්ම ජනතාවටද වැඩි වාසියක් හිමිවන බවද ඒ මහතා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>04</day>
    </date>
    <link>http://www.dinamina.lk/2013/11/04/_art.asp?fn=n13110411</link>
    <topic>ජනාධිපති ජය ශ්‍රී මහා බෝ සමිඳු වැඳ පුදා ගෙන ආශිර්වාද ලබාගත් අවස්ථාව</topic>
    <author>ඡායාරූප - නිශාංක සිල්වා</author>
    <content>ජනාධිපති මහින්ද රාජපක්ෂ මහතා ඊයේ (03) උදෑසන අනුරාධපුර ඓතිහාසික ජය ශ්‍රී මහා බෝ සමිඳු වැඳ පුදා ගෙන ආශිර්වාද ලබාගත් අවස්ථාව..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>04</day>
    </date>
    <link>http://www.dinamina.lk/2013/11/04/_art.asp?fn=n13110412</link>
    <topic>නෙළුම් පොකුණ මහින්ද රාජපක්ෂ රඟහල ජනාධිපති මහින්ද රාජපක්ෂ මහතාගේ නිරීක්ෂණයට</topic>
    <author>ඡායාරූපය - සුදත් සිල්වා</author>
    <content>පොදු රාජ්‍ය මණ්ඩලීය රාජ්‍ය නායක සමුළුවට සැරසෙන කොළඹ, නෙළුම් පොකුණ මහින්ද රාජපක්ෂ රඟහල ජනාධිපති මහින්ද රාජපක්ෂ මහතාගේ නිරීක්ෂණයට පසුගිය දා (01) ලක් කෙරුණු අවස්ථාව. ජනාධිපති ලේකම් ලලිත් වීරතුංග, ජනමාධ්‍ය අමාත්‍යාංශ ලේකම් ආචාර්ය චරිත හේරත් මහත්වරුද මෙහි වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>04</day>
    </date>
    <link>http://www.dinamina.lk/2013/11/04/_art.asp?fn=n13110413</link>
    <topic>උතුරු මැද සිසුන් ලවා ලොතරැයි පත් අෙළවිය මහ ඇමැති වහා නවත්වයි</topic>
    <author>තෙන්නකෝන් කුලසේකර</author>
    <content>උතුරු මැද පළාත් අධ්‍යාපන අමාත්‍යාංශය මගින් පාසල් දරුවන් ලවා ලොතරැයි පත් අලෙවි කර මුදල් ඉපයීම උතුරු මැද පළාත් ප්‍රධාන අමාත්‍ය එස්.එම්. රංජිත් සමරකෝන් මහතාගේ නියෝගය මත වහාම ක්‍රියාත්මක වන පරිදි තහනම් කෙරේ.අධ්‍යාපන අරමුදල තරකැර ගැනීම සඳහා යැයිකියමින් උතුරු මැද පළාත් අධ්‍යාපන අමාත්‍යාංශය මඟින් පාසල් දරුවන් ලොතරැයි පත් අළෙවි කිරීමට යෙදවීම පිළිබඳ ප්‍රදේශය පුරා මහත් ආන්දෝලනයක් ඇතිවී තිබූ අතර ඒ පිළිබඳ ජනමාධ්‍ය ඔස්සේද කරුණු අනාවරණය කර තිබිණි.මේ ලොතරැයිපත් පාසල් දරුන් ලවා අලෙවි කිරීම පිළිබඳ වහාම කඩිනම් පරීක්ෂණයක් පවත්වා තමා වෙත වාර්තා කරන ලෙස පළාත් ප්‍රධාන අමාත්‍ය එස්.එම්. රංජිත් සමරකෝන් මහතා විසින් පසුගිය (01) පළාත් ප්‍රධාන ලේකම් එච්.එම්. ආර්.බී. හේරත් මහතා වෙත නියෝග කළ අතර එම වාර්තාව ලැබීමෙන් පසු පාසල් දරුවන් ලවා ලොතරැයි පත් අලෙවි කිරීම වහාම තහනම් කරන ලෙස ප්‍රධාන අමාතවරයා විසින් පළාත් ප්‍රධාන ලේකම් වරයාට නියෝග කළේය.ඒ අනුව වහාම ලොතරැයි පත් ආලෙවි කිරීම නතර කරන ලෙස පළාත් ප්‍රධාන ලේකම්වරයා විසින් උතුරු මැද පළාත් අධ්‍යාපන අමාත්‍යාංශ ලේකම් ආර්.කේ. පේමසිරි මහතා වෙත ලිඛිතව දැනුම් දී තිබේ.පසුගිය පළාත් සභා පාලන කාලයේ අධ්‍යාපන අරමුදල තරකැර ගැනීම සඳහා යැයි පවසමින් ප්‍රඥප්තියක් මඟින් මෙ ලොතරැයිය අරඹා තිබේ. ලොතරැයි මුදල් පිළිබඳ නිසි ආකාරව විනිවිද භාවයෙන් යුතුව කටයුතු කොට නැතැයි ජනතාව චෝනා කරති. එසේම පාසැල් දරුවන් ලොතරැයි අලෙවිකරුවන් බවට පත්කොට මහ පාරට දැමීම බලවත් වරදක් බවත්, පාසැල් තුළ ලොතරැයි පත් අලෙවි කිරීම නීති විරෝධී ක්‍රියාවක් බවත් ගුරු දෙගුරුන් පවසති.මෙම ලොතරැයිපත් අලෙවි කිරීම පිළිබඳවත් එම මුදල් වැයකළ ආකාරය පිළිබඳවත් අපක්ෂපාත පරීක්ෂණයක් පැවැත් විය යුතු බව ගුරු දෙගුරුන් විසින් ප්‍රධාන අමාත්‍යවරයාගෙන් ඉල්ලීම් ද කර තිබේ. .</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>04</day>
    </date>
    <link>http://www.dinamina.lk/2013/11/04/_art.asp?fn=n13110414</link>
    <topic>සාගර විද්‍යා පිළිබඳ විශිෂ්ටතා කේන්ද්‍රයක් පිහිටුවීමේශ්‍රී ලංකා යෝජනාව පර්ත් සමුළුවේ දැඩි අවධානයට</topic>
    <author/>
    <content>සාගර විද්‍යා හා පරිසරය පිළිබඳ විශිෂ්ටතා කේන්ද්‍රයක් ස්ථාපනය කිරීම සම්බන්ධයෙන් ශ්‍රී ලංකාව කළ යෝජනාව සතිඅන්තයේ ඕස්ට්‍රේලියාවේ පර්ත් නුවර පැවැති ඉන්දියානු සාගරාසන්න අවට රටවල සංගමයේ (Indian Ocean Rim Association – IORA) 13 වැනි අමාත්‍ය මණ්ඩල රැස්වීමේදී දැඩි අවධානයට ලක්විය.ජනාධිපති මහින්ද රාජපක්ෂ මහතා විසින් යෝජනා කරන ලද මෙම විශිෂ්ටතා කේන්ද්‍රය, ඉන්දියානු සාගර වටද්දර රටවල පාර්ශ්වකාර ආයතනයක් ලෙස කටයුතු කරනු ඇති අතර භූගෝලීය ප්‍රදේශය සම්බන්ධයෙන් සිදුකරන විද්‍යාත්මක හා සමාජ ආර්ථික පර්යේෂණ සඳහා සහාය ලබා දෙනු ඇතැයි පැවසූ සමුළුවට සහභාගි වූ ශ්‍රී ලංකා විදේශ අමාත්‍ය මහාචාර්ය ජී. එල්. පීරිස් මහතා කලාපයේ ඇති ආයතනයන්හි සංවර්ධනය උදෙසා අධ්‍යාපනික හා පුහුණු සේවා ලබා දෙනු ඇතැයිද පැවැසීය.2009 වසරේදී ත්‍රස්තවාදය ශ්‍රී ලංකා සමුදුරෙන් මුලිනුපුටා දමන තුරුම දශක තුනකට ආසන්න කාලයක් පුරා එයින් පීඩා විඳි රටක් බැව් සමුළුව අමතමින් පැවසූ අමාත්‍යවරයා, මුහුදු මාර්ග ඔස්සේ විදේශ රටවලින් නිතී විරෝධි ලෙස ප්‍රවාහනය කළ ආයුධ බහුලව යොදා ගනිමින් ත්‍රස්තවාදීන් විසින් සන්නද්ධ ගැටුම් සිදුකළ බව සඳහන් කළේය.මත්ද්‍රව්‍ය අවි ආයුධ සහ පුද්ගලයන් නීති විරෝධි ලෙස ප්‍රවාහනය කිරීම වැනි නීති විරෝධි ක්‍රියා තුළින් මෙම ත්‍රස්තවාදීන් විශාල ධනයක් උපයනු ලැබීය.ත්‍රස්තවාදී කටයුතුවල නියැළෙන ඇතැම් පිරිස් විශේෂයෙන් මුහුදේදී නීති විරෝධි ලෙස සිදුකරන ප්‍රවාහන කටයුතුවල නියැළෙමින් අපගේ මුහුදු තීරවලින් ඔබ්බෙහි ක්‍රියාකාරීව කටයුතු කරන බවට ශ්‍රී ලංකාවේ විශේෂ සැලකිල්ල යොමුවී තිබේ.ගැටුම අවසන් වූ කාලයේ පටන්ම දක්නට ලැබුණු මුහුදු මගින් මිනිසුන් බලහත්කාරයෙන් ප්‍රවාහනය කිරීම සඳහා මනා සැලසුමකින් යුතුව යොදන ලද ප්‍රයත්නයන් අඛණ්ඩව පවතින මෙම තර්ජනය පැහැදිලිව පෙන්නුම් කරයි.මෙම තර්ජනය මැඩපැවැත්වීම සඳහා දේශ සීමා හරහා සිදුකරන නීති විරෝධි කටයුතු පිළිබඳ බුද්ධි තොරතුරු හා වෙනත් තොරතුරු බෙදා හදාගත යුතුව තිබේ. මෙහිදී නීති බලාත්මක කිරීමේ බලධාරින් සහයෝගිතාවයෙන් යුතුව කටයුතු කිරීම, ඒකාබද්ධ සම්බන්ධිකරණයෙන් යුතුව මුර කටයුතු මෙන්ම අන්තර් මෙහෙයුම් කටයුතු සිදුකිරීම සහ සාගර ප්‍රදේශ පිළිබඳ දැනුවත්වීම වැඩිදියුණු කිරීම ඉතා වැදගත් වේ. නාවික කටයුතු සම්බන්ධයෙන් ඌණතා ඇති රටවලට සම්පත් හා හැකියාව වැඩිදියුණු කිරීම සඳහා සහාය ලබාදීම තුලින් සමස්ත සාගර ආරක්ෂාව වැඩිදියුණු වනු ඇත.පවතින බරපතළ තත්ත්වය අවබෝධ කර ගනිමින් පොදුවේ ආරක්ෂාව සම්බන්ධ මෙම තර්ජන පිළිබඳව සොයා බලන ලෙස ඉන්දියන් සාගර වටද්දර රටවල සංවිධානයෙන් ඉල්ලා සිටීමට මෙය අවස්ථාව කරගන්නා බැව් අමාත්‍යවරයා සිය දේශනයේදී ප්‍රකාශ කර සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>04</day>
    </date>
    <link>http://www.dinamina.lk/2013/11/04/_art.asp?fn=n13110415</link>
    <topic>ජීවන තත්ත්වයත් වෘත්තීමය ගෞරවයත් රැකගනිමින්ඔවුන් කාර්මිකයන් කරන්නට කටයුතු කළ යුතුයි</topic>
    <author>ධනුෂ්ක ගොඩකුඹුර සහ මතුගම සංචාරක අගලවත්ත සිට</author>
    <content>රබර් වගාවේ නියුතු සේවකයන්ගේ ජීවන තත්ත්වය මෙන්ම වෘත්තීමය ගෞරවයත් ආරක්ෂා කරමින් ඔවුන් කාර්මිකයන් බවට පත් කරන්නට කටයුතු කළ යුතු බව ජනාධිපති මහින්ද රාජපක්ෂ මහතා පැවසීය.රබර් වගාවේ පමණක් නොව අනෙකුත් වගාවල නියැලෙන සේවකයන් කෙරෙහි ද එසේ අවධානය යොමු කළ යුතු බව පැවසූ ජනාධිපතිවරයා එසේ නොවුණහොත් අනාගතයේදී ගැටලු පැන නඟින්නට පුළුවන් බව ප්‍රකාශ කළේය.ජනාධිපති මහින්ද රාජපක්ෂ මහතා මෙසේ ප්‍රකාශ කළේ අගලවත්ත, රබර් පර්යේෂණ ආයතනයේ ඉදිකෙරුණු ආචාර්ය කොල්වින්. ආර් ද සිල්වා ශ්‍රවණාගාරය විවෘත කිරීමේ අවස්ථාවට පසුගියදා (01) එක්වෙමිනි.ජනාධිපතිවරයා එහිදී වැඩිදුරටත් මෙසේ ද පැවසීය.සියවසක් පැරණි රබර් පර්යේෂණාගාරයට නව ශ්‍රවණාගාරයක් අද ලැබිලා තියෙනවා. මේ නව ශ්‍රවණාගාරය කොල්වින්. ආර්. ද සිල්වා මහතාගේ නමින් හැඳින්වීමට කටයුතු කිරීම පිළිබඳව අපි බොහෝම සන්තෝෂ වෙනවා.ආචාර්ය කොල්වින්. ආර්. ද සිල්වා මහතා බොහෝදෙනා හඳුන්වන්නේ කොල්වින් සහෝදරයා කියලා.එය කළගුණ දන්න ජනතාවක් හැටියට අපිට ආඩම්බර වෙන්න පුළුවන් කාරණයක්. ඒ මහතා දේශපාලන ක්ෂේත්‍රයේ පමණක් නොවෙයි නීතී ක්ෂේත්‍රයේත් ප්‍රවීණයෙක්. බොහෝ දේශපාලනඥයින් ඒ මහතාගේ සේවය ලබාගත්තා.මම අද මෙතනට ආවේ ඒ පළාතේ උපන් තවත් ශ්‍රේෂ්ඨ පුද්ගලයෙකුගේ පිළිරුවක් විවෘත කරලා. ඒ තමයි සී.ඩබ්ලිව්.ඩබ්ලිව්. කන්නන්ගර මැතිතුමා.ඒ මහතා නොසිටින්න මේ රටේ ජනතාව තවමත් අන්ධකාරයේ. කන්නන්ගරලා, ඉලංගරත්නලා, ඇන්.ඇම්ලා, අනිල් මුණසිංහලා, කොල්වින්ලා කරපු සේවයන් අපි හැම අවස්ථාවකම මතක් කරන්න ඕනෑ.කොල්වින් ආර්. ද සිල්වා ව්‍යවස්ථාදායක හා වැවිලි කර්මාන්ත ඇමැති විදියට වැවිලි කර්මාන්තයට විශාල සේවයක් කළා. එතුමා වාමාශික දේශපාලන සටන් කාමියෙක්. මම එතුමා හමුවෙන්න ගිය අවස්ථාවක මාධ්‍ය සාකච්ඡාවක් සඳහා අපවත් කැඳවාගෙන ගියා. ඒ වෙලාවේ ඒ මහතා පැඟිරි කර්මාන්තය සම්බන්ධයෙන් අප නොදන්නා බොහෝ දේ පිළිබඳව දැනුවත් කළා. එතුමා හැම ක්ෂේත්‍රයක් පිළිබඳව කටයුතු කළා.එතුමා මුළු රටම ශ්‍රවණාගාරයක් කර ගන්න තරම් දක්ෂයෙක් නිසා මේ කටයුත්ත ගැන බොහෝම ආඩම්බර වෙනවා.මේ රබර් පර්යේෂණ ආයතනය විවෘත කරන්න ආව වෙලාවේ මට මතක් වුණා, John Loadmen ගේ TEARS OF THE TREE පොත. ගහක කදුළු කියලා සිංහලයෙන් තිබුණා.ගහක කදුළු පොත ලියවිලා තිබුණේ රබර් වගාව ගැන. රබර් ගහ අප්‍රිකානු, ආසියානු රටවලට පැතිරිලා යනකොට සිද්ධ වුණ දුක්බර කථාව තමයි, ඒ පොතේ විස්තර කරළා තිබුණේ. ලංකාවට රබර් ආවේ අධිරාජ්‍යවාදීන්ගේ වැවිලිවලට අදාළ ගහක් විදියට. ඒ කාලේ ඉඩම් අක්කරය රුපියල් 50 යි. රබර් රාත්තල රුපියල් 5 යි කියලයි කිව්වේ. සුද්දන්ගේ රබර් ඉඩම්වලට පැනලා රබර් ඇට හොරකම් කරන්න ගිහින්, වෙඩි කාපු කථාත් අතීතයේ තිබුණා.රබර් අපේ රටට ලොකු බලපෑමක් කළා. රබර් කියන්නේ වෙළඳ භෝගයක්. නමුත් අපිට රබර් ගහෙන් අපේ ජාතියට වුවමනා ප්‍රයෝජනය ගන්න පරක්කු වුණා කියලා මම විශ්වාස කරනවා. දැන් තමයි අලුත් අලුත් දේවලට අප යොමු වෙන්නේ. චීන රජය සමඟ ඇති කරගත් රබර් ගිවිසුම අපට විශාල ශක්තියක් වුණා. දෙවන ලෝක යුද්ධ කාළේ රබර්වලින් විශාල මුදල් ප්‍රමාණයක් ලැබුණා. ජාතිය ශක්තිමත් වුණා. රබර් රජවරු කළුතරින් පහළ වුණා. විල්මට් ඒ පෙරේරා වගේ. රබර් නිසා මේ දිස්ත්‍රික්කය පොහොසත් වුණා කීවොත් නිවැරදියි. මේ පළාතේ ආර්ථිකය ගොඩ නැගෙන්න රබර් ගහ විශාල ප්‍රයෝජනයක් වුණා.පසුගිය කාලයේ රබර් ගැන කතා කළේ අඩුවෙන් වුවත් දැන් වැඩියෙන් කතා කරනවා. අපි කර්මාන්ත ශාලා ආරම්භ කරලා තිබෙනවා. අද යම් යම් බලවේග විසින් අපේ කර්මාන්තශාලා වහගෙන යන්න පරිසර ප්‍රශ්න හා නොයෙකුත් ප්‍රශ්න මතු කරමින් රබර් කර්මාන්තයට පමණක් නොව වෙනත් කර්මාන්තවලට ද තර්ජනයක් ඇති කරගෙන යනවා. අපේ රටේ ආර්ථිකය කඩා වට්ටවන්න, ආර්ථික සංවර්ධනය නතර කරන නොයෙක් වැඩපිළිවෙළ අද නොයෙක් ආයතන මාර්ගයෙන් ක්‍රියාත්මක කරනවා.අප මේ දේවල් පිළිබඳව හොඳ අවබෝධයකින් යුතුව කටයුතු කළ යුතුයි. අනාගතයේ අප සියලු දෙනාට මුහුණ දෙන්න සිදුවෙන ගැටලුවක් රබර් කර්මාන්තයේ නියැළී සිටින පිරිස, සේවකයින් පිළිබඳව ගැටලු ඇතිවෙමින් තිබෙනවා. මේ මානව සම්පත් අප දියුණු කළ යුතුයි.ඒ වගේම ඔවුන්ට වඩාත් හොඳ ජීවන තත්ත්වයක් ඇති කිරීමට මෙන්ම ඔවුන්ගේ සේවය පිළිගැනීමක් සහිත සේවයක් බවට පත්කරන්න ඕනෑ. රබර් කිරි කපන්නා කාර්මිකයෙකු බවට පත්කරන වැඩපිළිවෙළකට අපි ගියේ නැත්නම් ඔහුව සමාජය පිළිගන්නා අයෙකු ලෙස ඔහුව යොමු කරවූයේ නැත්නම් අනාගතයේ අපට යම් යම් ගැටලුවලට මුහුණ පාන්න සිදුවේවි. එය රබර් කර්මාන්තයේ පමණක් නොව වෙනත් කර්මාන්තයේ යෙදෙන්නන් සම්බන්ධයෙනුත් එවැනි ගැටලු ඇති වෙන්න පුළුවන්. අප ඒ පැත්ත පිළිබඳවත් සොයා බැලිය යුතුයි.ෙම් ආයතනය කරන සේවය අපි ඉතාම අගය කරනවා. පැළ වර්ග නිෂ්පාදනය කරලා, දැන් ලබාගන්නා අස්වැන්න සියයට 60 කින් පමණ වැඩි කරන්න, අලුත් විදිහට ගෙන යන මේ වැඩපිළිවෙල ගැන අපේ ස්තූතිය අපි පුද කරනවා. ඒ කැපවීම අපි අගය කරනවා. සම්ප්‍රදායික ප්‍රදේශවලට වඩා අද හම්බන්තොට, මොනරාගල ප්‍රදේශවලත් රබර් වවනවා. රබර් වවන්න බලාපොරොත්තුවෙන් ඉන්නවා. රබර් කර්මාන්තය වඩාත් ශක්තිමත් කරන්න, රටේ ආර්ථිකය ශක්තිමත් කරන්න ඔබේ දායකත්වය තවතවත් අගය කරනවා.අපේ පරපුර, පාසල් දරුවන්ව මේ කර්මාන්තය ගැන පමණක් නොව විද්‍යාත්මක පර්යේෂණ පිළිබඳව යොමු කිරීමට විද්‍යාඥයින්ගේ සහයෝගය හා මග පෙන්වීම ලබාදෙන්න සූදානම් වෙන්න යැයි ඉල්ලනවා. ඒ අයට එවැනි ප්‍රයෝජනයක් ලබාගැනීමට මේ ශ්‍රවණාගාරය ශක්තියක් කරගන්න කටයුතු කරන්න.වැවිලි කර්මාන්ත ඇමැති මහින්ද සමරසිංහ මහතා.ෙම් ගොඩනැගිල්ල හදන්නට රුපියල් මිලියන 300ක මුදලක් අපට ලබා දුන්නේ ජනාධිපතිතුමා. මේ ගොඩනැඟිල්ල ගැන දැනුවත් කරන්නට ජනාධිපතිතුමා හමු වුණු වෙලාවක මම ඇහුවා මේ ගොඩනැඟිල්ලට දාන නම කුමක්ද කියලා. ජනාධිපතිතුමා යෝජනා කළේ මේ ගොඩනැඟිල්ලට කොල්වින් ආර්. ද සිල්වා ශ්‍රවණාගාරය කියලා දමමු කියලයි.මමත් සතුටට පත් වුණා ජනාධිපතිතුමාගෙන්ම ඒ යෝජනාව පැමිණීම ගැන. එතුමා මට පැහැදිලි කළා කොල්වින් සහෝදරයා හිටපු වැවිල් කර්මාන්ත ඇමැතිවරයකු වශයෙන් වැවිල් ක්ෂේත්‍රයට කළ සේවය ගැන. කොල්වින් මහතාගේ පක්ෂයේ වර්තමාන නායක තිස්ස විතාරණ ඇමැතිතුමා වගේම කොල්වින් මහතාගේ ඥාතීන් කිහිපදෙනෙකුත් අද මෙහි පැමිණ තිබෙනවා.කොල්වින් ආර්. ද සිල්වා මහතා වැවිලි කර්මාන්ත ඇමැතිවරයකු වශයෙන් එම ක්ෂේත්‍රයට කළ සේවය වගේම ව්‍යවස්ථාදායක, පාර්ලිමේන්තුව වගේ ක්ෂේත්‍රයන්හි විද්වතකු වශයෙන් ද විශාල මෙහෙවරක් ඉටු කළා. ඒ නිසා ජනාධිපතිතුමාගේම යෝජනාවක් අනුව මෙම ගොඩනැගිල්ල කොල්වින් මහතාගේ නමින් නම් කිරීම එතුමාටත් ගෞරවයක්.මේ ආයතනය ආරම්භ කර තිබෙන්නේ වර්ෂ 1909 දීයි. වසර සියයකට වැඩි ඉතිහාසයක් මෙයට තිබෙනවා. මේ කාලය තුළ රබර් ක්ෂේත්‍රයට සුවිශේෂී සේවයක් මේ ආයතනයෙන් ඉටු කර තිබෙනවා. රබර් ක්ෂේත්‍රයේ අද ඉල්ලුමට වඩා නිෂ්පාදනය අඩුයි. ඒ නිසා ජනාධිපතිතුමාගේ උපදෙස් මත අපි සම්ප්‍රදායික ප්‍රදේශවලින් බැහැරව අලුත් ප්‍රදේශවලට යොමු වී තිබෙනවා.මොනරාගල දිස්ත්‍රික්කයේ විතරක් කුඩා වතු හිමියන් 7500ක් අලුතෙන් වගාවට හඳුන්වා දී තිබෙනවා. ජනාධිපතිතුමා අයවැයෙන් කළ යෝජනාවක් අනුව මොණරගාල දිස්ත්‍රික්කයේ හෙක්ටයාර් 10000ක් වගා කිරීමට අප බලාපොරොත්තු වෙන අතර ඉන් හෙක්ටයාර් 3000ක් මේ වසරේ වගා කරනවා.අපි කවුරුත් හිතුවේ නැහැ උතුරේ රබර් වගා කරන්නට අපට හැකිවෙයි කියලා. නමුත් ජනාධිපතිතුමා රට නිදහස් කර ගත්තාට පසුව අපි දැන් වවුනියාව, මුලතිව් වගේ ප්‍රදේශවල රබර් අක්කර 300ක් වගා කරන්නට කටයුතු කරනවා. රබර් වගාවෙන් අපට වාර්ෂිකව අමෙරිකානු ඩොලර් බිලියන 1.2 ක ආදායමක් ලැබෙනවා. තේ වගාවෙනුත් අපට ලැබෙන්නේ බිලියන 1. 5ක් පමණයි.ශ්‍රී ලංකා රබර් පර්යේෂණ ආයතනයේ සභාපති ජේ. යූ. පීරිස් මහතා.වසර 100ක ඉතිහාසයකට හිමිකම් කියන මේ ආයතනයේ ශ්‍රවණාගාරය ජනාධිපතිතුමාගේ අතින් අද විවෘත කෙරුණා. අපේ දරුවන්ට, මාපියවරුන්ට නිදහසින් ජීවත් වන්නට රටක් නිර්මාණය කර දුන් ජනාධිපතිතුමාට අපගේ ස්තුතිය හිමිවෙනවා. අපි එතුමා දීර්ඝ කාලයක් තිස්සේ හඳුනනවා. ජනාධිපතිතුමාට අභියෝගයක් කරන්නට කිසිවකුටත් හැකියාවක් නැහැ.ජනාධිපතිතුමාටත් මතක ඇති වසර 40කට පෙර ජවසම්පන්න තරුණ මන්ත්‍රීවරයෙක් ලෙස වෙන්නප්පුව ධීවර ගම්මානය විවෘත කරන්නට සිරිමාවෝ මැතිණියත් සමඟ පැමිණියා. එදා සිටම ජනාධිපතිතුමාගේ දේශපාලන ගමන අපි දැක්කා. එදා සිටම එතුමා නායකත්වයේ ගුණාංග පෙන්නුම් කළා.අපත් සමඟ දැඩි සම්බන්ධයක් තිබෙන ජනාධිපතිතුමාගේ අතින් මේ ගොඩනැඟිල්ල විවෘත කරන්නට ලැබීම ගැන අප සතුටු වෙනවා. මහින්ද චින්තන ප්‍රතිපත්තිය යටතේ රබර් වගාව සම්ප්‍රදායික ප්‍රදේශවලින් බැහැරට ගෙන යන්නට අපේ ඇමැතිතුමා සැලසුම් සකසා තිබෙනවා.අලුත් ක්ලෝන හදලා මොනරාගල, නැ‍ඟෙනහිර, වවුනියාව සහ මුලතිව් වගේ ප්‍රදේශවල දැන් එම කටයුතු ක්‍රියාත්මක වෙමින් තිබෙනවා. මේ ඇමැතිවරුන් ජනාධිපතිතුමා එක්ක එකතු වෙලා ආණ්ඩුව ගන්නට කරපු මෙහෙවර අපි දන්නවා. දුෂ්කර කාර්යයක් කරලයි මේක ගත්තේ. අපි කවදාවත් ඒ කාර්යය අමතක කරන්නේ නැහැ.අපි අලුතෙන් හඳුන්වා දීපු ක්ලෝනය අද ජනාධිපතිතුමාට පෙන්නුවා. ජනාධිපතිතුමා විසින් නිදහස් කරන්නට යෙදුණු නැ‍ඟෙනහිර පළාතේ මේවා වගා කරනවා. කලීල් ජිබ්රාන් කියන ලෝක ප්‍රකට සාහිත්‍යකරුවා වරක් ප්‍රකාශ කළා ඔබ අඳුරේ ගමන් කරන්න, ඔබට ලස්සන හිමිදිරියක් උදා වෙයි කියලා. ඒ වගේම වසර ගණනාවක් අඳුරේ හිටපු ජනතාවට අද ජනාධිපතිතුමා නිසා ආලෝකය උදා වෙලා තිබෙනවා.වසර තිහක යුද්ධය අවසන් කර ඒ ආලෝකය ජනාධිපතිතුමා විසින් අපට ලබා දුන්නා. ඒ යුද්ධය ජයග්‍රහණය කළා වගේම දැන් ආර්ථික යුද්ධය ජයග්‍රහණය කරන්නට තිබෙනවා. එයත් ජයග්‍රහණය කරන්නට ජනාධිපතිතුමාට අපි ශක්තිය ප්‍රාර්ථනා කරනවා. ඒ සඳහා අවශ්‍ය සියලු සහයෝගය අපි ජනාධිපතිතුමාට ලබා දෙනවා.මහා සංඝරත්නය ප්‍රමුඛ සර්වාගමික පූජ්‍ය පක්ෂයත් ජ්‍යෙෂ්ඨ ඇමැති මහාචාර්ය තිස්ස විතාරණ, ඇමැතිවරුන් වන නිමල් සිරිපාල ද සිල්වා, මහින්ද සමරසිංහ, කුමාර වෙල්ගම, ව්‍යාපෘති ඇමැතිවරුන් වන නිර්මල කොතලාවල, රෝහිත අබේගුණවර්ධන, රබර් පර්යේෂණ ආයතනයේ සභාපති ජේ. යූ. පීරිස් මහත්වරුන් ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>04</day>
    </date>
    <link>http://www.dinamina.lk/2013/11/04/_art.asp?fn=n13110416</link>
    <topic>රට පුරා රාජ්‍ය ආයතනවල දුම්වැටි විරෝධී කමිටු පිහිටුවීම ජනවාරි 1දා සිට ඇරඹෙයි</topic>
    <author>සන්ධ්‍යා කරුණාරත්න</author>
    <content>රට පුරා රාජ්‍ය ආයතනවල දුම්වැටි විරෝධී කමිටු පිහිටුවීමේ වැඩසටහන ලබන වසරේ ජනවාරි මස 01 වැනිදා සිට ආරම්භ කිරීමට සෞඛ්‍ය අමාත්‍යාංශය තීරණය කරයි.උතුරු මැද පළාත් ඉලක්ක කර ගනිමින් මේ වැඩසටහන ආරම්භ කර රට පුරා ප්‍රදේශවල ව්‍යාප්ත කරමින් කමිටු පිහිටුවීම සිදු කරන බව සෞඛ්‍ය ඇමැති මෛත්‍රීපාල සිරිසේන මහතා පවසයි.පාසල් ඉලක්ක කර ගනිමින් ද පාසල් දරුවන්ගේ ප්‍රධානත්වයෙන් දුම්වැටි විරෝධී කමිටු පිහිටුවීමට නියමිත ය. සෑම නිවසක්ම සහ රාජ්‍ය ආයතනයක්ම දුම්වැටිවලින් තොර කලාපයන් බවට පත් කිරීම මේ වැඩසටහනේ අරමුණ වේ. උතුරු මැද පළාත් අධ්‍යාපන අමාත්‍යාංශය මඟින් පාසල් ශිෂ්‍යයන් සහ රාජ්‍ය ආයතනවල නිලධාරීන් දැනුවත් කරමින් මේ වැඩසටහන උතුරු මැද පළාත් ශ්‍රවනා‍ගාරයේදී සෞඛ්‍ය ඇමැති මෛත්‍රීපාල සිරිසේන මහතාගේ ප්‍රධානත්වයෙන් පෙරේදා (02) පැවැත්විණ. ඊට සහභාගී වෙමින් ඇමැතිවරයා මේ බව ප්‍රකාශ කළේය.දුම්වැටි භාවිතය සම්බන්ධයෙන් මහජනතාවට සත්‍ය තොරතුරු හෙළි කරමින් දැනුවත් කිරීම මේ කමිටු පිහිටුවීමේ අරමුණ බව ඇමැතිවරයා පැවැසුවේය. මහරගම පිළිකා රෝහලෙන් ප්‍රතිකාර ලබාගන්නා රෝගීන්ගෙන් සියයට 40 ක් රෝගයට ගොදුරුව ඇත්තේ දුම්බීම නිසා බවත් එක් පිළිකා රෝගියකුට ලක්ෂ 100 සිට 150 ක මුදලක් වාර්ෂිකව වැය කරන බවත් ඇමැතිවරයා කීය.සෞඛ්‍ය අමාත්‍යාංශයට රජයෙන් වෙන් කරන මුදලට අමතරව වෙනමම වැය ශීර්ෂයක් යටතේ මහරගම ජාතික පිළිකා‍ රෝහලට විශාල මූල්‍ය ප්‍රතිපාදනයක් ලබා දෙන බවත් පිළිකා රෝගීන්ගේ ප්‍රතිකාර සඳහා වෙනම වැය ශීර්ෂයක් යටතේ මුදල් ලබාදෙන ලෝකයේ එකම රට ශ්‍රී ලංකාව බවත් ඇමැතිවරයා මෙහිදී මතක් කළේය. පිළිකා රෝගියකුට ප්‍රතිකාර ලබාදීම සඳහා භාවිතා කරන එක් නික්ෂේපණයකට ලක්ෂ තුන හතරක මුදලක් වැය කෙරේ.කොළඹ ජාතික රෝහලේ ආඝාත රෝගීන්ට ප්‍රතිකාර ලබාදීම සඳහා වාට්ටු තුනක් ස්ථාපිත කර ඇති අතර ආඝාත රෝගීන්ගෙන් සියයට 60 ක් රෝගයට ගොදුරුව සිටින්නේ දුම්බීම හේතුවෙන් යැයි ද ඇමැතිවරයා ප්‍රකාශ කළේය.ජනාධිපති මහින්ද රාජපක්ෂ මහතාගේ ආශිර්වාදය යටතේ දුම්කොළ විරෝධී වැඩපිළිවෙළක් රට පුරා ක්‍රියාත්මක කරන බවත් දුම්වැටියෙන් තොර රටක් බවට පත් කිරීමෙන් නිරෝගීමත් දරු පරපුරක් බිහි කර ගත හැකි බවත් ඇමැතිවරයා පැවැසුවේය. .</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>04</day>
    </date>
    <link>http://www.dinamina.lk/2013/11/04/_art.asp?fn=n13110417</link>
    <topic>අවුරුදු 65ට අඩු රජයේ විශ්‍රාමිකයන්ට ලක්ෂ 5දක්වා ණය</topic>
    <author>කෝට්ටේ මධ්‍යම සමූහනන්ද ඒකනායක</author>
    <content>වයස අවුරුදු 65ට අඩු රජයේ විශ්‍රාමිකයින්ට රුපියල් ලක්ෂ 5 දක්වා ණය මුදලක් ලබාගැනීමේ වැඩපිළිවෙළක් ශ්‍රී ලාංකීය ජ්‍යෙෂ්ඨ පුරවැසියන්ගේ නව ජීවන දිවි නැඟුම සංසදය මඟින් හඳුන්වාදී ඇත.ආර්ථික කටයුතු පිළිබඳ අමාත්‍ය බැසිල් රාජපක්ෂ මැතිතුමාගේ සංකල්පයක් අනුව, මෙම වැඩ පිළිවළ දියත්කර ඇති අතර, රාජ්‍ය පරිපාලන අමාත්‍ය ජෝන් සෙනෙවිරත්න මහතාගේ පූර්ණ අනුග්‍රහයද මේ සඳහා ලැබී ඇත.ණය ආපසු ගෙවීමේ හැකියාව මත වයස අවුරුදු 70 දී ණය මුදල් ගෙවා පියවිය යුතු වේ.පෑන් ඒෂියා බැංකුවේ “සම්මාන” යන ණය යෝජනා ක්‍රමය යටතේ විශ්‍රාමික රාජ්‍ය සේවකයන්ට මෙම ණය පහසුකම් ලැබේ. දැනට ප්‍රාදේශීය ලේකම් කාර්යාල මඟින් විශ්‍රාමිකයාගේ කැමැත්ත මත බැංකු හා තැපැල් කාර්යාල හරහා මඟින් විශ්‍රාම වැටුප ලබාගැනීමට ඉඩ සලසා ඇති බැවින්, ණය පහසුකම් ලබා ගැනීමට බලාපොරොත්තු වන විශ්‍රාමිකයින් තමන්ගේ විශ්‍රාමවැටුප පෑන් ඒෂියා බැංකුව වෙතට හැරවීමෙන් පසු මෙම ණය පහසුකම් ලබා ගැනීමට හැකිවේ.මෙම වැඩපිළිවෙළ ශ්‍රී ලාංකීය ජ්‍යෙෂ්ඨ පුරවැසියන්ගේ නව ජීවන දිවි නැගුම සංසදයේ ප්‍රධාන සභාපති වික්‍රම හෙන්නායක මහතා විසින් හදුන්වා දී ඇති අතර, මෙම වැඩ පිළිවෙළ ක්‍රියාත්මක කරීම සඳහා වූ චක්‍රලේඛනය රාජ්‍ය පරිපාලන අමාත්‍යාංශය මගින්, ළඟදීම නිකුත් කිරීමට නියමිත බවද, හෙන්නායක මහතා කියා සිටියේය. වැඩි විස්තර හෙන්නායක මහතාගේ දු. අංක 077 8811773 විමසිය යුතුවේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>04</day>
    </date>
    <link>http://www.dinamina.lk/2013/11/04/_art.asp?fn=n13110418</link>
    <topic>කටුනායක අධිවේගයේපසුගිය දින හයේ ආදායම රුපියල් කෝටි දෙක ඉක්මවයි</topic>
    <author>සුභාෂීණී සේනානායක සහ උපාලි කරුණාරත්න</author>
    <content>කොළඹ කටුනායක අධිවේගී මාර්ගයේ පසුගිය දින හය තුළ රුපියල් දෙකෝටි දාහතර ලක්ෂ අනූ තුන්දහස් අටසියයක වාර්තාගත අදායමක් උපයා ගෙන ඇත.පසුගිය 27 වනදා සවස 6.00ට මහජනතාව උදෙසා කොළඹ කටුනායක අධිවේගී මාර්ගය විවෘත වීමත් සමඟ පෙරේදා (02) උදේ 7.00 දක්වා මෙම අදායම උපයාගෙන ඇත බව වරාය හා මහමාර්ග නාවික කටයුතු පිළිබඳ ව්‍යාපෘති ඇමැති නිර්මල කොතලාවල මහතා පවසයි.මෙම දින හය තුළ වාහන 87511ක් ගමන් කර ඇත.මේ මාර්ගය වවෘත වීමත් සමග අධිවේගී මාර්ගයේ ගමන් කිරීමට මහජනතාවගේ විශාල උනන්දුවක් ඇති බවද ඇමැති කොතලාවල මහතා වැඩිදුරටත් කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>04</day>
    </date>
    <link>http://www.dinamina.lk/2013/11/04/_art.asp?fn=n13110419</link>
    <topic>අධ්‍යාපනය දෙස දේශපාලන ඇසින් බලා ගත් තීරණවලින් ආණ්ඩුවට අනවශ්‍ය බරක් දරන්න සිදුව තිබෙනවා</topic>
    <author>සුභාෂීණී සේනානායක</author>
    <content>අධ්‍යාපනය දෙස දේශපාලන ඇසින් බලා ගත් ඇතැම් තීරණ නිසා ආණ්ඩුවට අනවශ්‍ය බරක් දරන්නට සිදුව ඇතැයි ශ්‍රී ජයවර්ධන පුර විශ්ව විද්‍යාලයේ කුලපති මහාචාර්ය බෙල්ලන්විල විමලරතන නාහිමිපාණන් වහන්සේ පවසති.උන්වන්සේ මේ බව සදහන් කෙළේ අධ්‍යාපන නියෝජ්‍ය අමැති මොහාන් ලාල් ග්‍රේරු මහතා බෙල්ලන්විල රජමහා විහාරස්ථානයේදී හමු වී කළ විශේෂ සාකච්ජාවේදීය.එහිදී වැඩිදුරටත් අදහස් දැක්වූ මහාචාර්ය බෙල්ලන්විල විමලරතන නාහිමිපාණන් වහන්සේ මෙසේද පැවසූහ.ඉස්සර බලයක් නොතිබුණ කාලේ ග්‍රේරු මහතා අධයාපනය සම්බන්ධනයෙන් දැක්වූ යහපත් අදහස් ක්‍රියාත්මක කරන්නට අවස්ථාව ලැබිම ගැන සතුටු වෙනවා.ජාතික අධ්‍යාපන කොමිසම සම්මත කලා, වෘත්තීය සුදුසුකම් උපාධියක් දක්වා දරුවන්ට යාමට වැඩපිළිවෙලක්.ඒ වගේම දැන් මේ පහේ ශිෂ්‍යත්වය මහා බරක් වෙලා. එය එකවරම නවත්වන්නේ නැතිව සරල එක ප්‍රශ්න පත්තරයක් දෙන ක්‍රමයක් සකස් කරන්න ඕනෑ.අද මේ දරුවන්ට මේ තත්ත්වය ගෙනත් තියෙන්නේ ටියුෂන් ගුරුවරු. ඒ නිසා දෙමාපියෝ දෙකේ පන්තියේ ඉදලා ළමයි පන්තිවලට එක්ක යනවා. ශිෂ්‍යත්වය කියන්නේ පන්ති වලට යවන්න අදාළ විභාගයක් නෙමෙයි.ඉස්සර අටේ පන්තියේ තිබුණ විභාගය වගේ දෙයකින් යම් පරීක්ෂණයක් පවත්වලා ළමයාගේ කුසලතාවය හදුනාගෙන ඉන් ඔබ්බට යන ක්‍රමයක් වැදගත්.මොකද අටේ පන්තියට එන ළමයාගේ කුසලතාවය ගැන යම් අවබෝධයක් තිබෙන නිසාලලිත් ඇතුලත්මුදලි මහතා අධ්‍යාපන ඇමැති කෙනෙක් නොවුණද කන්නන්ගර මහතා වඟේ හොඳ තීරණ ගත්තා. මහපොළ ශිෂ්‍යාධාර වැඩසටහන ඉන් ප්‍රධානයි.අධ්‍යාපන නියෝජ්‍ය අැමැති මොහාන් ලාල් ග්‍රේරු මහතාවෘත්තිය තාක්ෂණික විශ්ව විද්‍යාලය හරහා උසස් පෙළ අසාර්ථක වන සිසුන්ට තාක්ෂණවේදි උපාධියක් දක්වා යාමට මාවත සැකසනවා. ,පළමු ශ්‍රේණියේ ප්‍රශ්නය ඇතුළු ජනප්‍රිය පාසල් සොයා යාමේ ගැටලු වලට විසදුම් ලෙස ද්විතික පාසල් දහසක්ප්‍රතිනිර්මාණය කරන වැඩසටහනට ක්‍රියාශිලිව මැදිහත් වීමට හැකි වීම සතුටක්.අධයාපනය සදහා දළ දේශීය නිෂ්පාදිතයෙන් 6% ක් දක්වා වෙන් කිරීම කෙසේ වුවද මේ වන විටත්රාජ්‍ය වියදමෙන් විශාල වියදමක් ආණ්ඩුව අධ්‍යාපනය සදහා වැය කරනවා.මෙහිදී මොහාන් ලාල් ග්‍රේරු මහතා විසින් රචිත " ඉස්කෝල හන්දිය " ග්‍රන්ථය ආචාර්ය බෙල්ලන්විල විමලරතන නාහිමිපාණන් වහන්සේ වෙත පිළිගැන්වීමද මෙහිදී සිදු කෙරිණ. .</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>04</day>
    </date>
    <link>http://www.dinamina.lk/2013/11/04/_art.asp?fn=n13110420</link>
    <topic>ඡන්දයක් ලංවෙද්දී පමණක් ජනතාව අතරට එනකපටි දේශපාලනඥයන් හඳුනා ගත යුතුයි</topic>
    <author>උපාලි කරුණාරත්න සහ කෝට්ටේ මධ්‍යම සමූහ</author>
    <content>දිගු කලක් ජනතාව අමතක කැර සිට ඡන්දයකට සතියක් දෙකක් තුනක් තිබියදී ජනතාවට සහන බෙදා දීමට කටයුතු කරන කපටි දේශපාලනඥයන් ප්‍රතික්ෂේප කිරීමට කටයුතු කළ යුතු බව බස්නාහිර පළාත් ඇමැති නීතිඥ උදය ගම්මන්පිල මහතා පැවසීය.පළාත් ඇමැති උදය ගම්මන්පිල මහතා මේ අදහස් පළ ‍කෙළේ ඊයේ ( 03 ) රාජගිරිය හේවාවිතාරණ විද්‍යාලයේ පැවැති ස්වයං රැකියා ලාභීන් සඳහා උපකරණ බෙදා දීමේ උත්සවයකට සහභාගි වෙමිනි.බස්නාහිර පළාත් සභා මන්ත්‍රී මහින්ද කුරුවිටගේ මහතාගේ ප්‍රතිපාදන වලින් මෙම උපකරණ බෙදා දුන්නේය . ලක්ෂ අසූවක් වටිනා පා පැදි සහ මහන මැෂින් මෙහිදී ජනතාවට බෙදා දෙනු ලැබීය.තව දුරටත් කතා කළ ගම්මන්පිල මහතා මෙසේද කීය.ඡන්දයක් ආසන්නයේදී කපටි දේශපාලනඥයන්ගේ ක්‍රියා කලාප නිසා සමහරක් දෙනාට වර්ෂ ගණනාවක් පුරා සේවය කළ දේශපාලනඥයන් අමතක වීමේ ස්වභාවයක් තිබෙනව.මහින්ද කුරුවිට මන්ත්‍රීවරයා හොඳ මහත්මයකු වශයෙන් දේශපාලනය කරනවා. අප අතර දේශපාලනඥයින් කොටස් දෙකක් ඉන්නවා. ඡන්දය දිනපු අවස්ථාවේ පටන් ජනතාවට සේවය කරන කණ්ඩායම සහ ඡන්දය දිනුවට පස්සෙ ජනතාව අමතක කර මුදල් හරි හම්බ කරන්න උත්සාහ ගන්නා පිරිස එම කොටස් දෙකයි.සමහර දේශපාලනඥයින් දීර්ඝ කාලයක් පුරා ජනතාව රවට්ටන බව පෙනෙනව. මනාප ක්‍රමය යටතේයි ඔවුන් රැවටිල්ල ප්‍රෝඩාව කරන්නෙ. කවුරුන්ද රටට වැඩක් කරන්නෙ කියා ජනතාව තේරුම් ගත යුතුයි.බස්නාහිර පළාත් සභා මන්ත්‍රී නවුසර් ෆවුසි මහතා-පළාත් සභා මන්ත්‍රී මහින්ද කුරුවිටගේ මහතාගේ මෙම වැඩ පිළිවෙළ අප අගය කරන්න ඕනෙ. අවංක දේශපාලනඥයන් නිරන්තරව රටට සේවය කරනව. ජනතාවට තම ගැටලු ඉදිරිපත් කිරීමට කරදරයක් නොමැතිව දේශපාලනඥයන් හමු වීමට අවස්ථාව තිබිය යුතුයි.බස්නාහිර පළාත් සභා මන්ත්‍රී මහින්ද කුරුවිටගේ මහතා-යම් දේශපාලනඥයෙකුට ජනතාවට සේවය කරන්න අවශ්‍ය නම් මුදල් සොයා ගැනීමට විවිධ උපක්‍රම භාවිතා කරන්න පුළුවන්. මම මේ වැඩ සටහන සඳහා ලක්ෂ ගණනක් සොයා ගත්ත. අප ප්‍රජාතන්ත්‍රවාදීව කටයුතු කරන්න ඕනෙ.මෙම අවස්ථාව සඳහා කෝට්ටේ නියෝජ්‍ය නගරාධිපති මධුර විතානගේ මහතා ඇතුළු විශාල පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>04</day>
    </date>
    <link>http://www.dinamina.lk/2013/11/04/_art.asp?fn=n13110421</link>
    <topic>දේශීය ආහාර විනාශ කිරීමේ බහුජාතික උගුලටමෙරට ජනතාව හසු වී තිබෙනවා</topic>
    <author>මානෙල් පුෂ්ප කුමාරි</author>
    <content>දේශීය ආහාර විනාශ කිරී‍ම වෙනුවෙන් බහුජාතික සමාගම් ඇටවූ උගුලට මෙරට ජනතාව හසුවී ඇතැයි දේශීය වෛද්‍ය ඇමැති සාලින්ද දිසානායක මහතා පවසයි. ඒ හේතුවෙන් අද මෙරට ජනතාව රෝගීන් බවට පත් වී ඇති බව පසුගියදා ආයුර්වේද පර්යේෂණායතනයේදී ජාතික පෝෂණ මාසය වෙනුවෙන් පැවැති වැඩමුළුවේදී කීය.නිවැරදි ආයුර්වේද පිළිවෙත් අනුගමනය නොකිරීම හා වැරදි ආහාර පරිභෝජනය නිසා අද වන විට දියවැඩියාව,වකුගඩු රෝග,හදවත් රෝග, නිල් දරු උපත් ඇතුළු තවත් රෝග ගණනාවක් අප ජන සමාජයේ වසංගතයක් මෙන් පැතිර යමින් පවතී.ශත වර්ෂ ගණනාවක් අපේ මුතුන් මිත්තන් පවත්වා ගෙන ආ ජීවන රටාවේ වෙනස්කම් ඇතිවීම මෙම තත්ත්වයට හේතු වි ඇති බව පැහැදිලිය. මෙම තත්ත්වය යථාවත් කිරීම අත්‍යවශ්‍ය සාධකයක් බවත් හෙතෙම පැවසීය.පුලතිසි රාවණ වෛද්‍ය ක්‍රමය ආරක්ෂා කර සදහා වෛද්‍යවරුන් දස දෙනෙකු පුහුණු කිරීමට උපදෙස් ලබා ගැනීමට මම දිනක් අපේ වැදි ජනතාව හමුවීමට ගියා. අපිට එදා රාත්‍රියේ ආහාර සඳහා අඟුරුවල පුළුස්සන ලද බඩ ඉරිඟු,මඤ්ඤොක්කා,කුරක්කන් රොටි සමඟ මී පැණි අනුභවයට දුන්නා. අපි ගෙවල්වල කනවාට වඩා බොහොම රසයක් ගුණයක් එහිදී දැනුණා. මම ඒ අවස්ථාවේදී වැදි නායකයා ගෙන් ඇසුවා ඔබේ සමාජයේ දියවැඩියා රෝගීන් කීදෙනෙක් සිටිනවාද කියා. එහිදී ඔහුගේ පිළිතුර වූයේ කිසිවකු නැති බවයි. අප හසු කරගෙන සිටින බහු ජාතික සමාගම් මාෆියාව නිසා අපේ සාම්ප්‍රදායික ජීවන පැවැත්ම කොතරම් අපෙන් ඈත් වෙලාද? ඒක අපිට දැනුනත් නොදැනුණා සේකටයුතු කරයි.කෘෂි කර්මාන්තය අද ලාභය උපයන කර්මාන්තයක් බවට පත් වී ඇති බවත් ඇමැතිවරයා සඳහන් ‍ෙකළේ ය.බහුජාතික සමාගම්වල වහලුන් බවට පත්වී අපේ ඖෂධීය ගුණැති වී වර්ග, පස, වාතය, ජලය,පරිසරය තෙල් පොහොර ගහලා විනාශයට පත් කර අවසන්.මේ නිසා මහපොළොව පමණක් නොව මුළු මහත් පරිසරයම සුවපත් කිරිමට සිදු වි ඇත.මේ සඳහා විශාල රාජ්‍ය අනුග්‍රහයක් අවශ්‍යයි. එසේ නොවුණහොත් මුළු මහත් ජාතියම රෝගීන් බවට පත් වී අකාලයේ මිය යන බවත් සාලින්ද දිසානායක මහතා අවධාරණය කළේ ය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>04</day>
    </date>
    <link>http://www.dinamina.lk/2013/11/04/_art.asp?fn=n13110422</link>
    <topic>බෞද්ධ විහාරස්ථානවල විචිත්‍රවත් බවඉහළ නංවා ගැනීමට කටයුතු කළ යුතුයි</topic>
    <author>ජයසිරි මුණසිංහ සහ බුලත්කොහුපිටිය සමූහ</author>
    <content>බෞද්ධ විහාරස්ථානවල පවතින අලංකාර හා විචිත්‍ර බව වඩාත් ඉහළ නංවා ගැනීමට කටයුතු කළ යුතු බවත්, ඒ හරහා බුදුදහමේ ගැඹුරු දහම් කරුණු පිළිබඳ චින්තනයක් දැක්මක් ලබා ගැනීමටත් කටයුතු කළ යුතු බවත් අගමැති දි. මු. ජයරත්න මහතා ප්‍රකාශ කෙළේය.තෝලංගමුව, ශ්‍රී සුනන්දාරාම රාජමහා විහාරස්ථානයේ අභිනවයෙන් ඉදිකිරීමට නියමිත අඩි 57ක් උසැති, අඩි 38ක විෂ්කම්භයකින් යුතු චෛත්‍යරාජයාණන් ඉදිකිරීමට මුල්ගල් තැබීමේ අවස්ථාවට සහභාගි වෙමින් අගමැතිවරයා එසේ කීය.තෝලංගමුව ශ්‍රී සුනන්දාරාම රජමහා විහාරාධිපති එළිපන්ගමුවේ යසනන්ද නාහිමියන් විසින් අගමැතිවරයා පිළිගෙන විහාරස්ථානයේ ශ්‍රී සර්වඥ ධාතුන් වහන්සේලා වැඳ පුදා ගැනීමට කැඳවාගෙන ආහ. මාම්පිට හේමාලෝක නාහිමි, කටුගම්පොල පියරත්න නාහිමියෝ ප්‍රධාන මහා සංඝරත්නය වැඩම කොට මේ උතුම් කාර්යයට සුබ ප්‍රාර්ථනා කළහ.එහිදී වැඩිදුරටත් අදහස් දැක්වූ අග්‍රාමාත්‍යවරයා, දැදිගම මැතිවරණ කොට්ඨාසය ඓතිහාසික වැදගත්කම් රාශියකින් යුත් ප්‍රදේශයක්. දේශපාලන බලකොටුවක්. අග්‍රාමාත්‍යවරු, ශ්‍රේෂ්ඨ කීර්තිමත් මැති ඇමැතිවරු බිහිවූ මැතිවරණ කොට්ඨාසයක්. මෙහි ඩඩ්ලි සේනානායක අග්‍රාමාත්‍යතුමා වාගේම ධර්මසිරි සේනානායක මැතිතුමා වාගේ කීර්තිමත් නායකයන් බිහි වූ පින්බිමක්.මේ තෝලංගමුව ගමේ පෞරාණික බව, ආගමික ඉතිහාසය වඩාත් ඉහළයි. මේ පුරාණ රාජමහා විහාරය ප්‍රදේශයේ ආගමික සාමාජයීය සංවර්ධනයට සුවිශාල් දායකත්වයක් ලබාදී තිබෙනවා. මේ පින්බිමේ අලංකාර චෛත්‍යරාජයාණන් වහන්සේ නමක් ඉදිකිරීමට මුල්ගල් තැබීමේ පින්කමට සහභාගි වෙන්නට මට ආරාධනා කිරීම පිළිබඳ සංවිධායක මණ්ඩලයට මාගේ ගෞරවය ස්තුතිය පුද කරනවා.ආගමික සිද්ධස්ථාන අලංකාර හා විචිත්‍ර ලෙස පවත්වා ගැනීම ඉතාම වැදගත්. ඒවාගේම ඒ ස්ථානවලට පැමිණීම ජනතාවට දහමේ ගැඹුරු තැන් පිළිබඳව අවබෝධයක් ලබා ගැනීමට කටයුතු කළ යුතුයි. තෝලංගමුව රාජමහා විහාර බිම මේ කාර්යයන් දෙකම ඉටුකරන පින්බිමක්.බුදුදහමේ චිරස්ථිතිය සඳහා මහා සංඝරත්නයෙන් සිදුවන සේවය අතිමහත්. මහා සංඝරත්නයට උවටැන් කිරීම, උපකාර කිරීම බුදුදහමේ පැවැත්මට කරනු ලබන සේවාවක් හා සමානයි.ග්‍රාමීය ආර්ථික කටයුතු පිළිබඳ ජ්‍යෙෂ්ඨ ඇමැති අතාවුද සෙනෙවිරත්න මහතා, මාගේ දේශපාලන ගමනේ සාර්ථකත්වයට මුල් වූයේ මේ තෝලංගමුව රාජමහා විහාරස්ථානය ආශ්‍රය කරමින් මා එදා මෙදා සිදුකළ ආගමික සමාජයීය මෙහෙවරයි. මේ විහාරස්ථානයෙන් මා සමාජ සේවය ආරම්භ කළා.මම ප්‍රදේශයේ ආගමික ප්‍රබෝධයක් ඇති කරලීමට එදා කටයුතු කළා. අද අපේ අග්‍රාමාත්‍යතුමා මෙහි පැමිණ චෛත්‍යය ඉදිකිරීමට මුල්ගල තැබුවා. එය අපිට ඉතාම අභිමානයක් වගේම විශාල ශක්තියක්. මේ විහාරස්ථානයෙන් පෙරදාටත් වඩා, ආගමික සාමාජයීය ‍මෙහෙවරක් ඉදිරියේදී සිදුවිය යුතුයි.අපි බුදුදහමේ සඳහන් මානසික සුවය අත්වන ක්‍රියාකාරකම්වලට වැඩි වශයෙන් යොමු වෙන්න ඕනෑ.සබරගමුව පළාත් සභා මන්ත්‍රී උදයකාන්ත ගුණතිලක මහතා, වරකා‍පොල ප්‍රාදේශීය සභාවේ සභාපති කීර්තිසිරි විජේතුංග මහතා, වරකාපොළ ප්‍රාදේශීය සභා මන්ත්‍රී කපිල සෙනෙවිරත්න මහත්වරුන්ද කතා කළහ.‍මේ උතුම් පින්කමට වරකාපොල ප්‍රාදේශීය සභාවේ මන්ත්‍රීවරු, වරකාපොල ප්‍රාදේශීය ලේකම් ප්‍රභාත් උදාකර, තෝලංගමුව ඩඩ්ලි සේනානායක මධ්‍ය විද්‍යාලයීය විදුහල්පති ජී. ගමආරච්චි, සබරගමුව පළාත් භාර නියෝජ්‍ය පොලිස්පති, කෑගල්ල ජ්‍යෙෂ්ඨ පොලිස් අධිකාරි සහකාර පොලිස් අධිකාරි, වරකාපොල පොලිසියේ ස්ථානාධිපති ප්‍රදේශයේ හතරපේරුවේ දායක දායිකාවෝ විශාල පිරිසක් සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>04</day>
    </date>
    <link>http://www.dinamina.lk/2013/11/04/_art.asp?fn=n13110423</link>
    <topic>අධිවේගයේ මගී ප්‍රවාහන රියැදුරන්ටවිශේෂ බලපත්‍රයක් ලබාදෙනවා</topic>
    <author>අසේල කුරුළුවංශ</author>
    <content>අධිවේගී මාර්ගයන්හි මගීන් ප්‍රවාහනය කෙරෙන බස් හා වෑන් රථ රියැදුරන්ට විශේෂ රියැදුරු බලපත්‍රයක් නිකුත් කිරීමට කටයුතු කරන බව මෝටර් රථ ප්‍රවාහන කොමසාරිස් එස්. හරිශ්චන්ද්‍ර මහතා පවසයි.ලබන වසර තුළ මේ වැඩපිළිවෙළ ක්‍රියාත්මක කිරීමට සැළැසුම් කැර තිබෙන බවද ඒ මහතා කීය.මහනුවර මෝටර් රථ ප්‍රවාහන කාර්යාලය මඟින් සංවිධාන කළ මහනුවර ප්‍රදේශයේ රියැදුරු පුහුණු ආ‍යතන හිමිකරුවන් හා උපදේශකයින් දැනුවත් කිරීම වෙනුවෙන් පෙරේදා (2) මහනුවර ඩෙවෝන් හෝටලයේ පැවැති රැස්වීමකින් අනතුරුව මාධ්‍ය හමුවේ අදහස් දක්වමින් හරිශ්චන්ද්‍ර මහතා මේ බව ප්‍රකාශ කළේය.මගීන් ප්‍රවාහනය කරන බස් රථ, පාසල් සිසුන් හා කාර්යාල සේවකයින් ප්‍රවාහනය කෙරෙන වෑන් රථ රියැදුරන්ට මෙ විශේෂ රියැදුරු බලපත්‍රය නිකුත් කරන බවත් දෛනිකව අධිවේගී මාර්ගයේ ගමන් කරන මෙම රියැදුරන්ට විධිමත් විනයානුකූල රිය ධාවනයක් සඳහා මඟ විවර කරදීම මෙහි අරමුණ බවත් හෙතෙම කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>04</day>
    </date>
    <link>http://www.dinamina.lk/2013/11/04/_art.asp?fn=n13110424</link>
    <topic>කල්මුණේ නගරාධිපති ඉවත් කරන්න මුස්ලිම් කොංග්‍රසය තීරණය කරයි</topic>
    <author>අසේල කුරුළුවංශ</author>
    <content>මුස්ලිම් කොංග්‍රසයට බලය හිමි කල්මුණේ නගර සභාවේ නගරාධිපති ලෙස කටයුතු කරන මොහොමඩ් ෂිරාස් මීරා ෂාහීබ් මහතා වහාම ක්‍රියාත්මක වන පරිදි එම තනතුරින් ඉවත් කිරීමට මුස්ලිම් කොංග්‍රසය තීරණය කර ඇත.නගරාධිපති ධුරය ඔහුට ලබාදුන්නේ වසර දෙකක කාලයකට පමණක් බවත් එම එකඟතාව අනුව දැන් අදාළ කාලයඅවසන් බැවින් මොහොමඩ් ෂිරාස් මීරා ෂාහීබ්, මහතා ගෞරවාන්විතව එම තනතුරින් ඉවත් විය යුතු බවත් මුස්ලිම් කොංග්‍රස් නායක රවුෆ් හකීම් මහතා කීය.මහනුවර මහයියාවේ පිහිටි ශ්‍රී ලංකා මුස්ලිම් කොංග්‍රස් පක්ෂ කාර්යාලයේ පැවැති රැස්වීමකදී ඒ මහතා මේ බව කීවේය.වසර දෙකක කාලයක් පමණක් නගරාධිපති ධුරයේ රැඳී සිටින බවට ලබාදුන් පොරොන්දුව මත ඔහුට නගරාධිපති ධුරය පක්ෂය විසින් පිරිනැමූ බවත් සාක්ෂියේ තීරණයට පිටින් යමින් නගරාධිපති ධූරයේ තවදුරටත් රැඳී සිටීමට උත්සාහ කරන ඔහුට පක්ෂයේ කිසියම් නගර සභිකයකු සහාය දක්වන්නේ නම් ඔහුට එරෙහිවද දැඩි ක්‍රියාමාර්ග ගන්නා බව අමාත්‍ය හකීම් මහතා පැවසීය.මේ සම්බන්ධව කළ විමසීමකදී කල්මුණේ නගර සභාවේ නගරාධිපති මොහොමඩ් ෂිරාස් මීරා ෂාහීබ් මහතා පැවසුවේ තමන්ව වැඩි මනාපයෙන් අදාළ තනතුරට පත් කළේ කල්මුණේ ජනතාව බවත් ජනතාව ප්‍රතික්ෂේප කරනතුරු තනතුරේ රැඳී සිටින බවත් ය.මුල් වසර දෙක නගරාධිපති ධුරය දරා එය ඉදිරි වසර දෙක සඳහා වෙනත් අයෙකුට ලබාදීමට කිසිඳු ගිවිසුමකට තමා එළඹ නොමැති බවද ඒ මහතා කීය.මුස්ලිම් කොංග්‍රස් පක්ෂයේ උප ලේකම්වරයා කල්මුණේ නගරාධිපති ධුරයට පත්කිරීමට පක්ෂය තීරණය කැර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>04</day>
    </date>
    <link>http://www.dinamina.lk/2013/11/04/_art.asp?fn=n13110425</link>
    <topic>‘හෙට අපටයි සිසු ප්‍රතිභා ප්‍රභා මහා සංස්කෘතික පෙරහර’</topic>
    <author/>
    <content>පොදුරාජ්‍ය මණ්ඩලීය රටවල සංස්කෘතිකාංග විදහා දක්වමින් රටවල් 53 ක් නියෝජනය වන පරිදි දරුවන් 3,750 දෙනකුගේ සහභාගිත්වයෙන් පැවැති ‘හෙට අපටයි සිසු ප්‍රතිභා ප්‍රභා මහා සංස්කෘතික පෙරහර’ සමාප්ති උළෙල ජනාධිපති මහින්ද රාජපක්ෂ මහතාගේ ප්‍රධානත්වයෙන් කොළඹ නිදහස් චතුරස්‍ර පරිශ්‍රයේ දී ඊයේ (3)පැවැති අතර ජනාධිපතිවරයා එය නරඹන අයුරු. ජ්‍යෙෂ්ඨ ඇමැති ඒ.එච්.එම් ෆවුසි, අධ්‍යාපන ඇමැති බන්දුල ගුණවර්ධන, නියෝජ්‍ය ඇමැති මොහාන් ලාල් ග්‍රේරු මහත්වරුද මෙහි වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>04</day>
    </date>
    <link>http://www.dinamina.lk/2013/11/04/_art.asp?fn=r1311041</link>
    <topic>ගංජා සුරුට්ටුවේ දඩය ගෙවන්න දෙදහසේ හොර නෝට්ටු 3ක් දීලා</topic>
    <author>හෝමාගම සංචාරක - මංජුල හිරිපිටිය</author>
    <content>හෝමාගම මහේස්ත්‍රාත් අධිකරණයට ඉදිරිපත් කළ පුද්ගලයකුට නියමවූ දඩ මුදලක් ගෙවීමට ව්‍යාජ රුපියල් දෙදහසේ නෝට්ටු තුනක් ලබාදුන් කාන්තාවන් දෙදෙනකු අත්අඩංගුවට ගත් බව හෝමාගම පොලිසිය පවසයි. සැකකාර පළමු කාන්තාව, ගංජා සුරුට්ටුවක් ළඟ තබාගත් පුද්ගලයකුට අධිකරණය මගින් නියම කළ රුපියල් හාරදහස් පන්සීයක දඩ මුදලක් ගෙවීමට රුපියල් දෙදහසේ නෝට්ටු තුනක්, අයකැමි අංශයට ලබා දීමේදී පොලිස් අත්අඩංගුවට ගෙන ඇත.අනතුරුව සැකකාර පළමු කාන්තාවගෙන් ප්‍රශ්න කිරීමේදී ව්‍යාජ නෝට්ටු ලබා දුන් කාන්තාව පවසා ඇත්තේ සූදු පොළකදී දිනාගත් මුදල් බවයි. ව්‍යාජ නෝට්ටු තුන එකම අංකයේ රුපියල් දෙදහසේ නෝට්ටු බව පොලිසිය පවසයි.අත්අඩංගුවට ගෙන ඇත්තේ හෝමාගම හයිලෙවල් පාර, ගලවිලවත්ත ප්‍රදේශයේ කාන්තාවන් දෙදෙනෙකි.හෝමාගම (දකුණ) පොලිස් අධිකාරි ඩී. එස්. සේනාපති මහතාගේ උපදෙස් මත හෝමාගම පොලිස් ස්ථානාධිපති ප්‍රධාන පොලිස් පරීක්ෂක ලලිත් ලීලාරත්න මහතා ඇතුළු නිලධාරීන් පිරිසක් වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>04</day>
    </date>
    <link>http://www.dinamina.lk/2013/11/04/_art.asp?fn=r1311042</link>
    <topic>වයස අවුරුදු 82යිතවම ප්‍රතිමා නෙළයි</topic>
    <author>ඉංගිරිය මධ්‍යම සමූහ ප්‍රියදර්ශනී කහවල</author>
    <content>වයස අවුරුදු 82ක් වුවද, තවමත් ජවසම්පන්න තරුණයකු සේ සතර දිග්භාගයේ ‍වෙහෙර විහාරස්ථාන කරා යමින් බුද්ධ ප්‍රතිමා, දේව ප්‍රතිමා නෙළීමෙහි නිරතව සිටින අපූරු පුද්ගලයෙක් පසුගියදා මුණගැසුණි.කද්දූව, කරගොඩ, උයන්තොට ලිපිනයේ පදිංචි මොහු නමින් එච්. එම්. සිරිල්ය.ඉංගිරිය ශ්‍රී විජය බෝධිරාජ බෞද්ධ මධ්‍යස්ථානයේ බුද්ධ ප්‍රතිමා වහන්සේ නමක් නිර්මාණය කරමින් සිටියදී අපට මුණගැසුණු සිරිල් මහතා සිවුදරු පියෙකි.මම ලංකාවේ හැම පළාතකම වගේ පන්සල්වල බුද්ධ ප්‍රතිමා හදලා තිබෙනවා. කොටි කලබල කාලෙත් අම්පාරේ, සේරුවාවිල පැත්තේ විහාරස්ථාන කීපයකම බුදුපිළිම හැදුවා. සේරුවාවිල බුදු පිළිමයේ මුහුණ නිර්මාණය කළෙත් මමයි. මගේ වයසටත් වැඩියෙන් මම බුද්ධ ප්‍රතිමා, දේව ප්‍රතිමා නිර්මාණය කරලා ඇති යැයි සිරිල් මහතා අදහස් දක්වමින් පැවැසීය.මේ කර්මාන්තය ඉගෙන ගන්න දැන් ඉන්න තරුණයන්ගේ ඒ තරම් කැමැත්තක් නැහැ. සිමෙන්ති බදාම අනාගෙන, ඇ‍ඟේ ගාගෙන වැඩ කරනවට වඩා ලෙහෙසියෙන් සල්ලි හොයන්නයි දැන් කාලේ ඉන්න තරුණයෝ කැමති. අනෙක දැන් පිළිම ඇඹිල්ලත් ටික ටික අභාවයට යනවා. ෆයිබර්, ප්ලාස්ටික් වගේ දේවලින් දැන් කාලේ පිළිම නෙළනවා වැඩියි. මෙහෙම ගිහිල්ලා ඉදිරියේදී මේ කලාව නැත්තටම නැතිවෙලා යන්නත් බැරි නැහැ යැයි අප තුළ ඇතිවූ ගැටලුවට පිළිතුරු දෙමින් සිරිල් මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>04</day>
    </date>
    <link>http://www.dinamina.lk/2013/11/04/_art.asp?fn=r1311043</link>
    <topic>ඉංගිරිය කතෝලික දේවස්ථානයේ පෙර පාසල් සිඟිති හමුව</topic>
    <author>ඉංගිරිය සමූහ කුමාරි ගමගේ</author>
    <content>ජාතික ආගමික සහජීවනය කුඩා කල සිටම සිත් තුළ ඇති කිරීමේ උදාර පරමාර්ථය ඇතිව සංවිධානය කළ පෙර පාසල් සිඟිති හමුවක් ඉංගිරිය කතෝලික දේවස්ථානයේ දී පැවැත්විණි.ඉංගිරිය පොලිස් උපදේශන කමිටුව මඟින් මෙම සිඟිති හමුව සංවිධානය කර තිබුණි. සිඟිති පුබුදු පෙර පාසල, ටයිනිකිඩ්ස් පෙර පාසල සහ යහපත් එඩේරා පෙර පාසලේ සිඟිත්තෝ මෙයට සහභාගි වී සිටියහ.සිංහල, දෙමළ, බර්ගත් ජාතීන්ට අවේනික ආහාර වර්ග රස විඳීමට ද සිඟිත්තන්ට අවස්ථාව උදාවූ අතර, විවිධ ජාතීන්ට අවේනික ඇඳුම් ආයිත්තන්වලින් සැරසී විවිධ රංගනයන් ඉදිරිපත් කළහ.ඉංගිරිය ොලිස් උපදේශන කමිටුවේ සභාපති, ඉංගිරිය දීපලෝක විහාරධිපති මුදුන්කොටුවේ ශාන්තසිරි හිමි මෙම සිඟිති හුමවේ අරමුණ පැහැදිලි කරමින් අනුශාසනාවක් පවැත්වූ අතර, ඉංගිරිය, පොලිස් ස්ථානාධිපති පොලිස් උපදේශන කමිටුවේ කැඳවුම්කරු, උදය කුමාර මහතා කමිටුවේ උප සභාපති ඉංගිරිය ක්‍රිස්තු දේවස්ථානයේ අශෝක රාජා පියතුමා, ඉංගිරිය වත්ත හින්දු දේවස්ථානයේ පූජක සුන්දර් රාජා, ඉංගිරිය පොලිස් පරිසර ඒකකයේ ස්ථානාධිපති සැරයන් ප්‍රේමරත්න මහත්වරු ද මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>04</day>
    </date>
    <link>http://www.dinamina.lk/2013/11/04/_art.asp?fn=r1311044</link>
    <topic>මාළු පාන් ගෙඩිය රු.8යිගෙඹි පැටියෙක් නොමිලේ</topic>
    <author>ජාඇළ මධ්‍යම ලෙස්ලි පෙරේරා</author>
    <content>මේ කටුනායක නිදහස් වෙළෙඳ කලාපයේ කොරියන් සමාගමක සිදුවූ සත්‍ය කථාවකි.කටුනායක නිදහස් වෙළෙඳ කලාපයේ කොරියන් සමාගමක සේවය කරන සේවක සේවිකාවන් හට උදයවරුවේ තේ සමඟ කෑමට මාළු පාන් හෝ බනිස් හෝ සැපයීම කම්කරු නීතියක් අනුව සිදුවන්නකි.සේවක සේවිකාවන් 2,000කට ආසන්න සංඛ්‍යාවක් සේවය කරන මෙම ආයතනයට ජාඇළ වැලිගම්පිටිය බේකරියකින් කෑම සැපයීම වසර ගණනාවක් තිස්සේ කරගෙන යන්නකි.එක්තරා වැසි සමයක මෙම ආයතනයට සැපයු මාළු පාන් ගෙඩියක් ඇතුළේ මාළු සහ වෑන්ජන සමඟ පුංචි ගෙඹි පැටියකුගේ මළසිරුරක් හමුවී වැඩපොළේ මහත් ආන්දෝලනයක් ඇති වූයේය.මේ ගැන කර්මාන්තශාලාවේ සුබසාධන අංශයේ ලේකම් ධුරය දරන්නා මේ බව වැඩපොළේ පිරිස් කළමනාකරු වෙත දන්වනු ලදුව ඔහු විසින් මෙම ප්‍රශ්නය ආයතනයේ අධ්‍යක්ෂ කොරියන් මහතකුට දන්වන ලදී.එතරම් ගණනකට නොගත් කොරියානු ජාතික නිලධාරියා විසින් කෑම සපයන බේකරිකරු වහාම ගෙන්වන ලෙස පිරිස් කළමනාකරුට නියම කළේය.ඒ අනුව කෑම සපයන බේකරියේ මුදලාලිට පණිවිඩය ලැබී ඔහු ආයතනයට පැමිණ ඇති අතර ඉංග්‍රීසි භාෂාව කථා කිරීමට නොහැකි නිසා බේකරි මුදලාලි පිරිස් කළමනාකාර මහතාගේ පිහිට පතා තමා කුමක් කිව යුතු දැයි කළමනාකාරතුමාගෙන් විමසීය.මෙවිට බේකරි මුදලාලි ඇමතූ කළමනාකාර මහතා මෙසේ පැවැසීය.මුදලාලි තමුන් මේ ආයතනයට කෑම සපයන්නේ ගොඩාක් මිල අඩුවෙන් නේද? ඔව් මහත්තයා මාළු පාන් ගෙඩියකට මං අය කරන්නේ රුපියල් අටයිනේ...ඉතින් මනුස්සයෝ තමුසේ සිංහලෙන් කියනවා රුපියල් අටකට ගෙඹි පැටියෙක් දාන්නේ නැතිව කුකුළෙක් දාන්නද? මම කියන්නේ කියලා මං ඒක ඉංග්‍රීසියෙන් කියන්නම්.මේ අනුව මුදලාලි කොරියන් ජාතිකයාට එසේ කියද්දී කොරියන් ජාතිකයා මහ හයියෙන් හිනහ වෙලා කාමරයේ දොර වසා ගත්තේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>04</day>
    </date>
    <link>http://www.dinamina.lk/2013/11/04/_art.asp?fn=r1311045</link>
    <topic>කඹුරුගොඩ විදුහලේ සිසු සිසුවියන්ට අත හිත</topic>
    <author>ඡායාරූපය - හොරණ මධ්‍යම විශේෂ - චන්ද්‍රා ශ්‍රී පෙරේරා</author>
    <content>බණ්ඩාරගම කොට්ඨාසයේ කඹුරුගොඩ කනිටු විදුහල වැසීයාමට තිබියදී එය යළි නගාසිටුවීම සඳහා රජය ගත් ක්‍රියාමාර්ගයන්ට අමතරව මහජන බැංකුවේ මැදිහත්වීමෙන් ද එයට විවිධාකාරයෙන් උපකාර කරනු ලැබීය.සිසු සිසුවියන් වෙත පාසල් උපකරණ, ‍ෙපාත්පත් තොගයක් ද පසුගියදා පිරිනමනු ලැබිණි. මහජන බැංකුවේ කළුතර ප්‍රාදේශීය සහකාර කළමනාකාර තැන්පත් ප්‍රසාද් ආරියවංශ මහතා විසින් දරු දැරියනට පොත්පත් පරිත්‍යාග කළ අයුරු.මෙම අවස්ථාවට බණ්ඩාරගම මහජන බැංකුවේ කළමනාකරු සිරිකුමාර, බණ්ඩාරගම පොලිස් ස්ථානාධිපති එච්. ඩී. ප්‍රේමසිරි, විදුහල්පති සමන් පාලිත ගමගේ මහත්වරුද සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>04</day>
    </date>
    <link>http://www.dinamina.lk/2013/11/04/_art.asp?fn=r1311046</link>
    <topic>අඩු ආදායම්ලාභීන්ට සී. එෆ්. එල්. විදුලි බුබුළු</topic>
    <author>‍ඡායාරූපය - කොළොන්නාව සමූහ - ඒ. සුමනසේන</author>
    <content>බස්නාහිර පළාත් සභා බල ප්‍රදේශයේ පදිංචි අඩු ආදායම්ලාභි පවුල්වල නිවැසියන්ට එම පරිසර අමාත්‍යංශය මඟින් (C.F.L) සී. එෆ්. එල්. විදුලි බුබුළු නොමිලේ ලබාදීමේ වැඩපිළිවෙළක් ආරම්භ කොට තිබේ.පළාත් සභා මන්ත්‍රිනී අසෝකා ලංකාතිලක මෙනෙවියගේ ඉල්ලීම පරිදි කොළොන්නාව ආසනයේදී සිදුකෙරුණු අතර පවුල් 200කට විදුලි බුබුළු බෙදාදීම උත්සවාකාරයෙන් සිදුකෙරුණි.කොටිකාවත්ත ශ්‍රී රාජසිංහ විදුහල් ශ්‍රවණාගාරයේ පැවැති එම උත්සවයට සහභාගි වූ බස්නාහිර පළාත් පරිසර ඇමැති උදය ප්‍රභාත් ගම්මන්පිල මහතා ප්‍රදේශවාසීන් වෙත විදුලි බුබුළු කට්ටල ලබාදුන් අයුරු..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>04</day>
    </date>
    <link>http://www.dinamina.lk/2013/11/04/_art.asp?fn=r1311047</link>
    <topic>පොදු රද මඩුළු අබිමන් සංචාරය ගම්පහට පැමිණි මොහොත</topic>
    <author>ඡායාරූපය - ගම්පහ සංචාරක නිමල් ජයසිංහ</author>
    <content>පොදු රාජ්‍ය මණ්ඩලය තරුණ සම්මේලනයට සමාගාමීව පැවැත්වෙන සාම පාද චාරිකාව ගම්පහ නගරයට පැමිණි වේලේ බස්නාහිර පළාත් සභාවේ සභාපති සුනිල් විජේරත්න, ගම්පහ මහ නගර සභාවේ පුරපති එරංග සේනානායක, ගම්පහ ප්‍රාදේශීය සභාවේ උප සභාපති ජයන්ත මුදන්නායක මහත්වරු ඇතුළු පිරිස විසින් පිළිගනු ලැබූ අයුරු..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>04</day>
    </date>
    <link>http://www.dinamina.lk/2013/11/04/_art.asp?fn=r1311048</link>
    <topic>ගම්පහ විසිතුරු පත්‍ර වවන්නන්ට දිවි නැඟුමෙන් දස ලක්ෂ 50ක ආධාර</topic>
    <author>ගම්පහ සංචාරක - නිමල් ජයසිංහ</author>
    <content>ගම්පහ දිස්ත්‍රික්කයේ මල් වවන්නන්ගේ ලියාපදිංචි සමිතිවල ඉල්ලීම අනුව විසිතුරු පත්‍ර ශාඛ වවන්නන් සඳහා දිවි නැඟුම ව්‍යාපෘතිය යටතේ රුපියල් මිලියන 50ක පමණ ද්‍රව්‍යමය ආධාර ලබාදුන් බව ගම්පහ රජයේ උද්‍යාන දෙපාර්තමේන්තුවේ ගම්පහ උද්භිද උද්‍යානයේ පර්යේෂණ නිලධාරිණී එම්. ඩී. වික්‍රමසිංහ මහත්මිය පැවැසුවාය.සුවහස්මල් වගා වැඩ සටහන සාර්ථක කරලීම සඳහා අදාළ සමිති සංගම් බලගැන්වීම්කර ඇති අතර සුවහස්මල් ප්‍රදර්ශනය පසුගිය මාස කිහිපය තුළ ප්‍රදර්ශන 33ක් ගම්පහ දිසාවේ පවත්වා අදාළ මල් සංගම්වලට අවශ්‍ය ආධාර ලබාදී ඇත. වගාකරුවන් 131කු අධීක්ෂණය කර ඇති අතර අවශ්‍ය උපදෙස් ලබාදී ඇත.පසුගිය මාස කිහිපයේ සුවහස්මල් ‍ක්ෂේත්‍ර අධීක්ෂණ සංඛ්‍යාව 280ක් වූ අතර, මල් වගා පුහුණු වැඩසටහන් 40ක් පවත්වා 100% ප්‍රගතියක් ලබා ඇත. මේ අතර විශේෂ පුහුණු පාඨමාලා මගින් සැන්ඩ්‍රියානා වගාව සඳහා 90ක් ද, මල් වගාව යටතේ 150ක් ද මල් වගාවේ ගැටලු සඳහා 60ක් ද, විසිතුරු පත්‍රික වගාවට අදාළව 23ක් ද, සුවහස්මල් සමිති 35ක් ද විශේෂ පුහුණු පාඨමාලා පවත්වා ඇත.ගම්පහ උද්භිද උද්‍යානයේ සෑම මාසයකම මාසික මල් වගා පුහුණු පන්ති නොමිලේ පැවැත්වෙන අතර මේ පුහුණු පන්ති මගින් ඇන්තූරියම්, විසිතුරු ශාක පත්‍ර, ඕකිඩ්, ජර්බෙරා ආදි මල් වගාව පිළිබඳ සම්පූර්ණ පුහුණුවක් ලබාදේ. මේ පිළිබඳව ජනතාව දැනුවත් නොවීම නිසා සහභාගිත්වය අඩුවී ඇත.පසුගිය මාස කිහිපයේ භෝග සම්බන්ධ සායන පැවැත්වීම, අධ්‍යාපන පුහුණු පාඨමාලා පැවැත්වූ අතර ජාතික ආධුනිකත්ව මණ්ඩලයේ සිසුන්ද පුහුණුවට එක්වූ බවද පැවසුවාය.දිවි නැඟුම වැඩසටහන යටතේ අපනයන විසිතුරු ශාක වගා වැඩසටහන් 12ක් නිමාකර ඇති බවද හෙළිකළාය. .</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>04</day>
    </date>
    <link>http://www.dinamina.lk/2013/11/04/_art.asp?fn=r1311049</link>
    <topic>වප් මඟුල් උලෙළේදී උදැල්ලක් සොරාගෙන විකුණන්න ගියාට අපූරු දඬුවමක්</topic>
    <author>කෑගල්ල දිස්ත්‍රික් සමූහ දයාරත්න බණ්ඩාර</author>
    <content>ගොවි සංවිධානයකින් ලැබුණු උදැල්ලක් සොරකම් කළ පුද්ගලයකුටත් උදැල්ල මිළදීගත් පුද්ගලයකුටත් ලැබුණු අපූරු දඬුවමකි මේ.පසුගිය දා මැති ඇමැතිවරුන්ගේ සහභාගීත්වයෙන් තෝලංගමුව කුඹුරු යායේදී වප් මඟුල් උත්සවයක් පවත්වන ලදී. එහිදී ගොවීන්ට රුපියල් එක්දහස් දෙසීයක් වටිනා උදළුතල නොමිලයේ බෙදා දීමක්ද සිදුකරෙණි.මෙහිදී එක් ගොවි මහතකුගේ උදැල්ලක් අතුරුදහන්ව ඇත. පසුව ගමේ අය එකතු වී උදැල්ල සොරකම් කළ පුද්ගලයා සොයාගෙන ඇත. සොරකම පිළිබඳව ඔහුගෙන් විමසන විට ඔහු එම උදැල්ල රුපියල් දෙසිය පනහකට විකුණූ බව පවසා ඇත.ගමේ උදවිය මේ දෙදෙනා රැගෙන ප්‍රදේශයේ ග්‍රාම සේවා නිලධාරී මහතා හමුවට ගෙනගිය විට ග්‍රාමසේවා නිලධාරිවරයා මේ පිළිබඳව විමසා දෙදෙනා වරකාපොළ පොලිසියට භාරදීමට කටයුතු කරන ලදී. වප් මඟුල් උත්සවය සංවිධානය කළ ප්‍රාදේශීය සභා මන්ත්‍රීවරයකු එම ස්ථානයට පැමිණ මේ දෙදෙනාට පුරන්ව ගිය කුඹුරු යායක් අස්වද්දවා එයින් කොටසක් කුඹුරු අයිතිකරුට භාර දී ඉතිරි කොටස ඔවුන් දෙදෙනාට භූක්ති විඳීමට යෝජනා කරන ලදී.එම යෝජනාවට දෙදෙනා කැමැත්ත පළකර යෑමට සූදානම් වූ විට එහි සිටි පුද්ගලයකු පැවසුවේ දෙදෙනාම පොලිසියට ගියානම් බඩ කට පුරා ගුටි කන්න වන බවත් එහෙත් මන්ත්‍රීතුමා‍ගේ යෝජනාව නිසා බඩ කට පුරා බත් කන්න හැකි වූ බවත්ය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>04</day>
    </date>
    <link>http://www.dinamina.lk/2013/11/04/_art.asp?fn=r13110410</link>
    <topic>ඈගල්ඔය සතිපොළඉදිකරන්න දසලක්ෂ 10ක්</topic>
    <author>බුලත්සිංහල විශේෂ - මිල්ටන් ධර්මසිංහ</author>
    <content>අවුරුදු තුනක පමණ කාලයක් තිස්සේ සංවර්ධන කටයුතු නතර කර තිබූ බුලත්සිංහල ප්‍රාදේශීය සභාවට අයත් ඈගල්ඔය සතිපොළේ ඉදිකිරීම් කටයුතු සඳහා පළාත් පාලන අමාත්‍යංශය මගින් රුපියල් මිලියන දහයක මුදලක් ලබාදී තිබේ.මේ මුදල් පළාත් පාලන අමාත්‍යාංශය මගින් ලබාදී ඇත්තේ අඩුආදායම්ලාභී පළාත්පාලන ආයතන නගාසිටුවීමේ විශේෂ වැඩසටහන යටතේය. මේ මුදල් උපයෝගී කරගෙන ඈගල්ඔය සතිපොළ ඉදිකිරීමේ වැඩ ඉතා ඉක්මනින් නිමකිරීමට අපේක්ෂා කරන බව බුලත්සිංහල ප්‍රාදේශීය සභාවේ සභාපති තුසිත කුලරත්න මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>04</day>
    </date>
    <link>http://www.dinamina.lk/2013/11/04/_art.asp?fn=r13110411</link>
    <topic>ජනසෙවණින් ඉඩම් හිමිකම්</topic>
    <author>කෑගල්ල සමූහපී. එම්. පී. පොල්වත්ත</author>
    <content>නිවාස හා පොදු පහසුකම් අමාත්‍යංශයේ ජාතික නිවාස සංවර්ධන අධිකාරිය මගින් කෑගල්ල දිස්ත්‍රික්කයේ නිවාස ප්‍රතිලාභීන් සඳහා ‘ජනසෙවණ’ උපහාර ඔප්පු 422ක් හා ඉඩම් හිමිකම් බලපත්‍ර 60 දෙනකුටද ප්‍රදානය කර ඇත.මේ අවස්ථාවට කෑගල්ල දිස්ත්‍රික්කයේ මැති ඇමැතිවරුද සහභාගි වූහ.මේ උත්සවය කෑගල්ල නගර සභා ශාලාවේ රැස්වීම් ශාලාවේදී පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>04</day>
    </date>
    <link>http://www.dinamina.lk/2013/11/04/_art.asp?fn=s1311041</link>
    <topic>ලබන වසරේ අයි.පී.එල්. යන ක්‍රීඩකයන්ටශ්‍රී ලංකා ක්‍රිකට් කොන්දේසි දමයි</topic>
    <author>ප්‍රින්ස් ගුණසේකර</author>
    <content>ලබන වසරේ ඉන්දීය ප්‍රිමියර් ලීග් ක්‍රිකට් තරගාවලියට සහභාගි වන ශ්‍රී ලංකා ක්‍රිකට් ක්‍රීඩකයන්ට විශේෂ කොන්දේසියක් පැනවීමට ශ්‍රී ලංකා ක්‍රිකට් ආයතනය පියවර ගනියි. අයි.පී‍.එල්. තරගාවලිය අතරතුර දී ශ්‍රී ලංකා පිලේ එංගලන්ත සංචාරය පැවැත්වෙන හෙයින් එංගලන්තය බලා යෑමට සතියකට කලින් අයි.පී.එල්. ක්‍රීඩකයන් ශ්‍රී ලංකාවට පැමිණීම අනිවාර්ය කිරීම එම කොන්දේසිය වේ.මේ පිළිබඳව ශ්‍රී ලංකාවෙන් සහභාගිවන ක්‍රීඩකයන්ට ලිඛිතව දැනුම් දී පොරොන්දු පත්‍රයකට අස්සන් ගැනීමට කටයුතු යෙදේ. එම කොන්දේසි ඉටු කිරීම ජාතික පිලේ සියලු ක්‍රිකට් ක්‍රීඩකයන්ගේ වගකීමක් බව ශ්‍රී ලංකා ක්‍රිකට් අවධාරණය කිරීමට අපේක්ෂා කෙරේ.පසුගිය කාලයේ දී ජාතික පිලට ක්‍රීඩා කරන අයි.පී.එල්. ක්‍රිකට් ක්‍රීඩකයන් කිහිපදෙන‍කුට මෙවැනිම ප්‍රශ්නයක් ඇතිවී ඉන්දියාවේ සිට එංගලන්ත බලා පිටත්වීමට ක්‍රියා කළහ. එහෙයින් එංගලන්තයේ පුහුණු තරග කිහිපයක් එම ක්‍රීඩකයන්ට අහිමිවූ අතර අයි.පී.එල්. තරගාවලියේ සිට එංගලන්තයට ගොස් අන්තර්ජාතික තරගවලට කෙළින්ම සම්බන්ධ විය.එහෙත් ජාතික කණ්ඩායමේ ක්‍රිකට් සංචාරවලට බාධාවන අයුරින් ක්‍රිකට් ක්‍රීඩකයන් අයි.පී.එල්. තරගවලට සහභාගී නොවිය යුතු වූව ද මූල්‍ය වාසි වෙනුවෙන් එම තත්ත්වය වෙනස්වේ. ශ්‍රී ලංකා ක්‍රිකට් මෙවර ලබා ගන්නා ලිඛිත එකඟතාව හේතුවෙන් කිසිදු ක්‍රීඩකයකුට කොන්දේසි කඩකිරීමේ අවස්ථාවක් උදානොවනු ඇත.ශ්‍රී ලංකාව හා එංගලන්තය අතර ටෙස්ට් හා එක්දින ක්‍රිකට් තරගාවලිය ලබන වසරේ මැයි-ජූනි මාසවල පැවැත්වෙන අතර එයට ටෙස්ට් තරග 2ක්, එක්දින තරග 5ක් හා විස්සයි20 තරගයක් ඇතුලත්වේ. එම කාලය අතරතුර දී ඉන්දීය ප්‍රිමියර් ලීග් ක්‍රිකට් තරගාවලියේ අවසන් වටයේ තරග ද පැවැත්වේ. එම තරගවලට ශ්‍රී ලංකා ක්‍රිකට් පිලේ බහුතර ක්‍රීඩකයන් පිරිසක් අනිවාර්යයෙන්ම ක්‍රීඩා කරනු ඇත. එම සියලු ක්‍රීඩකයන් එංගලන්තය බලා පිටත්වීමට සතියකට පෙර අයි.පී.එල්. අතහැර ශ්‍රී ලංකාවට පැමිණිය යුතු වේ.මේ අතර ශ්‍රී ලංකා ක්‍රිකට් ආයතනය උතුරු - නැගෙනහිර ප්‍රදේශවල පාසල්වල පැති විකට්ටු 90ක් ඉදිකිරීම මේ දිනවල සිදුකරන බව ශ්‍රී ලංකා ක්‍රිකට් විධායක කමිටු සාමාජිකයකු ‘දිනමිණ’ට පැවැසීය. එයින් පැති විකට්ටු 30ක් විවෘත කිරීම හෙට යාපනයේ දී සිදු කෙරේ. මුරලි ක්‍රිකට් පදනම හා එංගලන්ත, ඔස්ට්‍රේලියා රටවල පිහිටුවා ඇති ශ්‍රී ලංකා ක්‍රිකට් සංගම්වලින් මෙම පැති විකට් ඉදිකිරීම සඳහා මුදල් ලැබී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>04</day>
    </date>
    <link>http://www.dinamina.lk/2013/11/04/_art.asp?fn=s1311042</link>
    <topic>ශෂිකලා ශ්‍රී ලංකාවට ජය ගෙනේ</topic>
    <author/>
    <content>ශ්‍රී ලංකා කාන්තා ක්‍රිකට් පිලේ නායිකා ශෂිකලා සිරිවර්ධනගේ විශිෂ්ට තුන් ඉරියව් දස්කම් හේතුවෙන් දකුණු අප්‍රිකාව සමග දකුණු අප්‍රිකාවේ දී පෙරේදා පැවැති දෙවැනි විස්සයි20 තරගයෙන් ලකුණු 20ක ජයක් අත්කර ගැනීමට ශ්‍රී ලංකාව සමත්විය. මේ ජයග්‍රහණයත් සමග තරග තුනකින් සමන්විත තරගාවලිය 1-1ක් ලෙස සම කර ගැනීමට ද ශ්‍රී ලංකාවට හැකිවිය.පළමුව පන්දුවට පහරදුන් ශ්‍රී ලංකාව ඕවර 20 අවසානයේ කඩුලු 5ක් දැවී ලකුණු 138ක් රැස් කළ අතර ඕවර 20 අවසානයේ දකුණු අප්‍රිකාවට ලබාගත හැකිවූයේ කඩුලු 8කට ලකුණු 118ක් පමණි. පිත්තෙන් දස්කම් දක්වමින් ලකුණු 30ක් රැස් කළ ශෂිකලා පන්දු යැවීමේ දී කඩුලු 2ක් දවාලීමට සමත්වූවාය. තරගයේ ක්‍රීඩිකාව සම්මානය ද ඇයට හිමිවිය. ශ්‍රී ලංකා ඉනිම වර්ණවත් කළ ආරම්භක පිතිකාරිනියන් වන චමරි අතපත්තු ලකුණු 39ක් ද, ලසන්ති මධුෂානී ලකුණු 30ක් ද රැස් කළහ.දෙපිල අතර තුන්වැනි හා අවසන් විස්සයි20 තරගය අද (4) පැවැත්වේ.ශ්‍රී ලංකාව – 138/5 (ඕවර 20) චමරි අතපත්තු 39, ලසන්ති මධුෂානී 30, ශෂිකලා සිරිවර්ධන 30, යසෝධා මෙන්ඩිස් 22 ( මේරිසේන් කේප් 18/3)ද.අප්‍රිකාව – 118/8 (ඕවර 20) ඩේන් වැන් නයිකර්ක් 26, ලීසෙල් ලී 23 (ශෂිකලා සිරිවර්ධන 16/2, මධුරී සමුද්‍රිකා 21/2).</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>04</day>
    </date>
    <link>http://www.dinamina.lk/2013/11/04/_art.asp?fn=s1311043</link>
    <topic>‘නේෂන් කප්’ තරගාවලියට අලුත් මුහුණු ගොඩක්</topic>
    <author>ප්‍රින්ස් ගුණසේකර</author>
    <content>ලබන මාසයේ සිංගප්පූරුවේ පැවැත්වෙන ‘නේෂන් කප්’ නෙට්බෝල් තරගාවලියට සහභාගිවන ශ්‍රී ලංකා කණ්ඩායමට නවක මුහුණු රැසක් ඇතුළත් කොට ඇතැයි ශ්‍රී ලංකා නෙට්බෝල් සභාපතිනි වික්ටෝරියා ලක්ෂ්මි මහත්මිය සඳහන් කරයි.තරගාවලියට යන අවසන් ක්‍රීඩිකාවන් 15ක් පෙරේදා පැවැති තේරීම් තරගයක දී තෝරා ගැනුණු අතර තර්ජනී සිවලිංගම්, මරීෂා ප්‍රනාන්දු, සේමිණි අල්විස්, ගයනී දිසානායක හා තිසාලා අල්ගමට අමතරව අනෙක් ක්‍රීඩිකාවන් සියලු දෙනා නවක ක්‍රීඩිකාවන් බව ඇය සඳහන් කළාය. එම තෝරාගත් ක්‍රීඩිකාවන්ගේ ලැයිස්තුව අද ක්‍රීඩා ඇමැති මහින්දානන්ද අලුත්ගමගේ මහතාගේ අනුමැතියට යොමු කරන බව ද ඇය පැවැසුවාය.‘නේෂන් කප්’ නෙට්බෝල් තරගාවලියට තේරීම් කර ඇත්තේ ලබන වසරේ ආසියානු තරගාවලිය ඉලක්ක කරගෙන බැවින් නවක ක්‍රීඩිකාවන් බහුතරයක් මේ තරගාවලියට යොදා ගැනීමට අවධානය යොමුව තිබේ. මෙම නවක ක්‍රීඩිකාවන් අතර ජාතික තරුණ සේවා සභාවේ වෙනීජා පරමලිංගම් ද ඇතුලත්ව සිටී.‘නේෂන් කප්’ තරගාවලියට ක්‍රීඩිකාවන් 12ක් සහභාගිවන අතර ක්‍රීඩිකාවන් 3ක් අතිරේක ක්‍රීඩිකාවන් ලෙස නම් කෙරේ.ශ්‍රී ලංකා පිලට එක් නොවන ක්‍රීඩිකාවන්ට ලබන පෙබරවාරි මාසයේ හොංකොං හී පැවැත්වෙන තුන්කොන් නෙට්බෝල් තරගාවලියක දී අවස්ථාව හිමිකරදීමට ශ්‍රී ලංකා නෙට්බෝල් සංගමයේ අවධානය යොමුව ඇත. එම තුන්කොන් තරගාවලියට හොං‍කොං, මැලේසියා හා ශ්‍රී ලංකා කණ්ඩායම් සහභාගී වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>04</day>
    </date>
    <link>http://www.dinamina.lk/2013/11/04/_art.asp?fn=s1311044</link>
    <topic>ශ්‍රී ලංකා ‘ඒ’ පිල 5-1කින් තරගාවලිය ජය ගනී</topic>
    <author/>
    <content>සංචාරක කෙන්යා ක්‍රිකට් පිල හා ශ්‍රී ලංකා ‘ඒ’ කණ්ඩායම අතර පැවැති තරග 7කින් සමන්විත විස්සයි20 තරගාවලියේ පෙරේදා පැවැති 6වැනි තරගයෙන් කඩුලු 5ක ජයක් අත්කර ගත් ශ්‍රී ලංකා ‘ඒ’ පිල තරගාවලියේ ජය 5-1ක් ලෙස හිමිකර ගත්තේය. දෙපිල අතර පැවැති 7වැනි හා අවසන් තරගය වර්ෂාව හේතුවෙන් අතහැර දැමීමට සිදුවීය.කොළඹ සී.සී.සී.පිටියේ පැවැති 6වැනි තරගයේ පළමුව පන්දුවට පහරදුන් කෙන්යා පිල ඕවර 20අවසානයේ කඩුලු 6කට ලකුණු 131ක් රැස් කළ අතර ශ්‍රී ලංකා පිල ඕවර 19.2කදී කඩුලු 5ක් පමණක් දැවී ජයග්‍රහණය සපුරා ගත්තේය.කෙන්යාව – 131/6 (ඕවර 20) රාකේබ් පටේල් 28, කොලින්ස් ඔබේයා 25(ඉෂාන් ජයරත්න 23/2, ළහිරු ජයරත්න 28/2)ශ්‍රී ලංකා 'ඒ' පිල – 132/5 (ඕවර 19.2) උපුල් තරංග 48, මහේල උඩවත්ත 31 (හිරේන් වරයියා 15/3).</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>04</day>
    </date>
    <link>http://www.dinamina.lk/2013/11/04/_art.asp?fn=s1311045</link>
    <topic>බ්‍රෙන්ඩන් මැකලම්ට ශ්‍රී ලංකා සංචාරය අහිමිවේ</topic>
    <author>වෙලිංටන් (ඒ.එෆ්.පී.)</author>
    <content>නවසීලන්ත ක්‍රිකට් නායක බ්‍රෙන්ඩන් මැකලම් බංග්ලාදේශය සමග පැවැත්වෙන එක්දින තරගාවලිය අතරතුර ඇතිවූ ආබාධයක් හේතුවෙන් යළි සිය රට බලා පිටත්විය. මේ හේතුවෙන් බංග්ලාදේශය සමග පැවැත්වෙන අවසන් එක්දින තරගය හා විස්සයි20 තරගයට ක්‍රීඩා කිරීමේ අවස්ථාව ඔහුට අහිමිවූ අතර එළැඹෙන ශ්‍රී ලංකා සංචාරයට එක්වීමේ අවස්ථාව ද නොලැබෙනු ඇත.නවසීලන්ත ක්‍රිකට් නායකයාට වැඩිදුර ප්‍රතිකාර අවශ්‍ය වී ඇතැයි නවසීලන්ත ක්‍රිකට් ආයතනය නිවේදනයක් නිකුත් කරමින් කියා සිටියි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>04</day>
    </date>
    <link>http://www.dinamina.lk/2013/11/04/_art.asp?fn=s1311046</link>
    <topic>ධර්මරාජ කොළඹ පිලට ජය</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>ධර්මරාජ විද්‍යලයීය ආදි ශිෂ්‍ය කොළඹ කණ්ඩායම හා මහනුවර කණ්ඩායම අතර පැවැති සුහද ක්‍රිකට් තරගයෙන් කඩුලු 5ක ජයක් අත්කර ගැනීමට කොළඹ කණ්ඩායම සමත්විය. මහනුවර ලේක් වීව් ක්‍රීඩා පිටියේ පසුගියදා පැවැති මේ තරගයේ පළමුව පන්දුවට පහරදුන් මහනුවර ධර්මරාජ පිල ඕවර 25 අවසානයේ කඩුලු 9කට ලකුණු 158ක් ලබා ගත් අතර කොළඹ කණ්ඩායම ඕවර 25දී කඩුලු 5කට ලකුණු 162ක් ලබා ජය වාර්තා කළේය.මහනුවර පිල – 158/9 (ඕවර 25) සාලිය ජයසුන්දර 32, අර්ජුන බණ්ඩාර 31 (ප්‍රසන්න දහනායක 27/2, නලීන් ප්‍රනාන්දු 23/2)කොළඹ පිල - 162/5 (ඕවර 25) තනූජ ගොඩේවත්ත නොදැවී 47, රවී රාජපක්ෂ 47, මල්රාජ් වීරකෝන් 21(චමින්ද වික්‍රමසිංහ 20/2, වසන්ත ගුණරත්න 26/2).</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>04</day>
    </date>
    <link>http://www.dinamina.lk/2013/11/04/_art.asp?fn=s1311047</link>
    <topic>දයානන්ද අභි‍යෝග ක්‍රිකට් තිස්ස දී</topic>
    <author/>
    <content>එන්.ටී.දයානන්ද අභියෝග කුසලාන සය සාමාජික ක්‍රිකට් තරගාවලිය මේ මස 7, 8හා 9 දිනවල තිස්සමහාරාමයේ දි පැවැත්වේ. මේ තරගාවලියට ලුණුගම්වෙහෙර, හම්බන්තොට, තිස්සමහාරාමය හා කතරගම යන කොට්ඨාසවල කණඩායම් සහභාගී වෙති. වසර 1991ට පසු මෙවැනි තරගාවලියක් පැවැත්වීම විශේෂත්වයකි. ජයග්‍රාහී කණ්ඩායමට රුපියල් 20,000ක් හා අනුශූරයන්ට රු.10,000ක් පිරිනැමේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>04</day>
    </date>
    <link>http://www.dinamina.lk/2013/11/04/_art.asp?fn=s1311048</link>
    <topic>රෝහිත් ෂර්මා එක්දින පිටිය දෙවනත් කරයි</topic>
    <author/>
    <content>ඉන්දියාව හා ඔස්ට්‍රේලියාව අතර පැවැති 7වැනි හා අවසන් එක්දින තරගයේ අමතක නොවන ඉනිමක් ක්‍රීඩා කළ ඉන්දියා පිතිකරු රෝහිත් ෂර්මා ලකුණු 209ක් රැස් කොට එක්දින තරග පිටියේ ද්විත්ව ශතකයක් ලැබූ තුන්වැනි පිතිකරු බවට පත්විය.පිතිකරුවන්ගේ පාරාදීසයක් බඳු වූ ඉන්දියාවේ බැංග්ලෝර් නුවර චින්නස්වාමී ක්‍රීඩාංගණයේ පෙරේදා පැවැති මේ තරගයේ ෂිකර් ධවාන් සමග ඉන්දියා ඉනිම ආරම්භ කළ ෂර්මා එදින බැංග්ලෝර් නුවර වාසීන් මහත් හරසරින් සමරනු ලැබූ දීපාවලී උත්සවය සිය ඉනිමෙන් වර්ණවත් කළේය.පන්දු 158කදී වාර්තා වූ ඔහුගේ විශිෂ්ට ඉනිමට හතරේ පහර 12ක් සහ හයේ පහර 16ක් ඇතුළත් විය. එය එක්දින ඉනිමක දී පිතිකරුවක් විසින් එල්ල කරනු ලැබූ වැඩිම හයේ පහර සංඛ්‍යාව ලෙස ද ඉතිහාසයට එක්විය.ෂර්මාගේ දර්ශනීය පිතිහරඹය හේතුවෙන් පළමුව පන්දුවට පහරදුන් ඉන්දියාව ඕවර් 50 අවසානයේ කඩුලු 6කට ලකුණු 383ක් රැස් කළේය. පිළිතුරු ඉනිම ක්‍රීඩා කළ ඔස්ට්‍රේලියාව ඕවර 45.1කදී ලකුණු 326කට දැවී ගියේය. මේ අනුව ලකුණු 57කින් තරගය ජයගත් ඉන්දියාව තරග 7කින් සමන්විත එක්දින තරගාවලිය 3-2ක් ලෙස ජය ගත්තේය.ෂර්මාට පෙර එක්දින තරග පිටියේ ද්විත්ව ශතක රැස්‍ කොට තිබුණේ පිතිකරුවන් දෙදෙනකු පමණි‍. ඒ සචින් තෙන්ඩුල්කර් හා විරෙන්ද්‍ර ෂෙවාග්ය. තෙන්ඩුල්කර් 2010දී දකුණු අප්‍රිකාවට එරෙහිව නොදැවී ලකුණු 200ක් රැස් කළ අතර 2011 දී බටහිර ඉන්දියා කොදෙව් පිලට එරෙහිව ලකුණු 219ක් රැස් කිරීමට ෂෙවාග් සමත්විය.වාර්තා පිට වාර්තා තැබූ ෂර්මා මේ ද්විත්ව ශතකයක් සමග 2013 වසරේ මෙතෙක් පැවැති එක්දින තරගවල දී ලකුණු දහසේ සීමාව පසුකළ අතර සිය එක්දින තරග දිවියේ ලකුණු තුන්දහසේ සීමාව පසුකිරීමට ද සමත්විය. තරගයේ වීරයා සම්මානය මෙන්ම තරගාවලියේ වීරයා සම්මානයත් ෂර්මාට හිමිවීම විශේෂ සිදුවීමකි.ඉන්දියාව – 383/6 (ඕවර 50) රෝහිත් ෂර්මා ෂර්මා 209, මහේන්ද්‍ර සිං දෝනි 62, ශිකර් ධවාන් 60 (‍ක්ෂේවියර් ඩෝහර්ති 74/2)ඔස්ට්‍රේලියාව – 326 (ඕවර 45.1) ජේම්ස් ෆුල්ක්නර් 116, ග්ලෙන් මැක්ස්වෙල් 60, ශේන් වොට්සන් 49 ( මොහොමඩ් ශාමි 52/3, රවීන්ද්‍ර ජඩේජා 73/3).</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>04</day>
    </date>
    <link>http://www.dinamina.lk/2013/11/04/_art.asp?fn=s1311049</link>
    <topic>ගම්පහ නෙට්බෝල් තරගාවලියට අයැදුම්පත් භාර ගැනේ</topic>
    <author>මල්වාන සමූහ‍ - මහනාම විතානගේ</author>
    <content>මහර ප්‍රාදේශීය සභා සභාපති සහන් ප්‍රදීප් විතාන අභියෝග ශූරතා කුසලානය සඳහා පැවැත්වෙන ගම්පහ දිස්ත්‍රික් දිවා-රාත්‍රි නෙට්බෝල් තරගාවලියට අයැදුම්පත් භාර ගැනීම දැන් සිදු කෙරේ. ගම්පහ දිස්ත්‍රික් රාජ්‍ය හා පෞද්ගලික ආයතන, ‍යෞවන සමාජ හා ක්‍රීඩා සමාජවලට අයත් ක්‍රීඩිකාවන්ට සහ මහර මැතිවරණ කොට්ඨාසයේ පාසල් කණ්ඩායම්වලට තරගාවලියට ඉදිරිපත් විය හැකිය. සියලුම ක්‍රීඩිකාවන් ගම්පහ දිස්ත්‍රික් පදිංචිකාරියන් වීම අනිවාර්ය වේ.කිරිල්ලවල මධ්‍ය මහා විද්‍යාලයීය ක්‍රීඩාංගණයේදී ලබන මස 9 වැනිදා පැවැත්වෙන තරගාවලියේ ජයග්‍රාහකයන්ට ශූරතා කුසලානය සමගින් රු.50000ක්ද, අනුශූරතාවට කුසලානය සමගින් රු.30000ක් ද පිරිනැමෙන බව සංවිධායකයෝ පවසති.දක්ෂතම පන්දු රකින්නිය, පන්දු විදින්නීය හා දක්ෂතම ක්‍රීඩිකාවටද ත්‍යාග පිරිනැමේ. අයැදුම්පත් දේශබන්දුසහන් ප්‍රදීප් විතාන අභියෝගතා නෙට්බෝල් ශූරතාවලිය, සභාපති, මහර ප්‍රාදේශීය සභාව, පහළ කරගහමුණ, කඩවත ලිපිනයට යොමුකළ යුතුය. වැඩි විස්තර දු.ක 0115633691මගින් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>04</day>
    </date>
    <link>http://www.dinamina.lk/2013/11/04/_art.asp?fn=s13110410</link>
    <topic>සිංහ ක්‍රිකට් ජය ගෝනපොලට</topic>
    <author>කැස්බෑව සංචාරක</author>
    <content>306 ඒ 2 දිස්ත්‍රික්කයේ ඇරැව්වල සංහ සමාජය සංවිධාන කළ සය සාමාජික සැහැල්ලු පන්දු ක්‍රිකට් තරගාවලියේ ශූරතාව දිනාගැනීමට ගෝනපොල සිංහ සමාජය සමත්විය.කණ්ඩායම් 18ක සහභාගීත්වයෙන් පිළියන්දල සෝමවීර චන්ද්‍රසිරි ක්‍රීඩාංගණයේදී පැවැති අවසන් තරගයේදී ගෝනපොල පිල හමුවේ වෑතර සිංහ සමාජය ලකුණු 67කින් පරාජයට පත්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>04</day>
    </date>
    <link>http://www.dinamina.lk/2013/11/04/_art.asp?fn=s13110411</link>
    <topic>ජනසතුසේවා වොලිබෝල් 6-7</topic>
    <author/>
    <content>ජනසතුසේවා වොලිබෝල් සංගමය සංවිධාන කරන වොලිබෝල් තරගාවලිය මේ මස 6-7 දෙදින ගම්පහ නගර සභා ක්‍රීඩාංගණයේදී පැවැත්වේ.පිළිමලුන් පිටු දැකීමේ ක්‍රමයට පැවැත්වෙන තරගාවලියට රාජ්‍ය, සංස්ථා, මණ්ඩල හා බැංකුවලට අයත් ආයතන 15කින් කණ්ඩායම් එක්වෙති.තරගාවලියේ සමාරම්භක උළෙල 6වැනිදා දේශීය වෛද්‍ය නියෝජ්‍ය ඇමැති පන්ඩු බණ්ඩාරනායක මහතාගේ ප්‍රධානත්වයෙන්, ගම්පහ නගරාධිපති එරංග සේනාරත්න මහතාගේ සහභාගිත්වයෙන් පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>04</day>
    </date>
    <link>http://www.dinamina.lk/2013/11/04/_art.asp?fn=s13110412</link>
    <topic>පන්නලට කරාතේ පදක්කම් 19ක්</topic>
    <author>ගිරිඋල්ල සමූහ ඩබ්.ඒ.සරත්</author>
    <content>ඉන්දු - ලංකා කරාතේ ශූරතාවලිය නියෝජනය කළ 15දෙනකුගෙන් සමන්විත පන්නල කරාතේ කණ්ඩායම පදක්කම් 19ක් දිනා ගනිමින් විශිෂ්ඨ ජයග්‍රහණක් ලබා ගැනීමට සමත්විය. මහනුවර දී පසුගියදා පැවැති මේ තරගාවලියේ දී පන්නල කණ්ඩායම රන් පදක්කම් 8ක්, රිදී පදක්කම් 9ක් හා ලෝකඩ පදක්කම් 2ක් දිනා ගත්තේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>04</day>
    </date>
    <link>http://www.dinamina.lk/2013/11/04/_art.asp?fn=s13110413</link>
    <topic>ජපන් සෙයිගොකායි කරාතේ දෝ ශ්‍රී ලංකා ශාඛාව මගින් . . .</topic>
    <author/>
    <content>ජපන් සෙයිගොකායි කරාතේ දෝ ශ්‍රී ලංකා ශාඛාව මගින් පවත්වනු ලැබූ 7වැනි කමගතා අභියෝගතා කරාතේ ශූරතා තරගාවලිය පසුගියදා ටොරින්ටන් චතුරස්‍රයේ ක්‍රීඩා සංවර්ධන දෙපාර්තුමේන්තු ශාලාවේ දී පැවැත්විණි. එහි දී ශූරතාවක් දිනු බත්තරමුල්ල, ශ්‍රී සුභූති ජාතික පාසල් කරාතේ කණ්ඩායම විදුහල්පතිනි ජී.ඩබ්.ඩී.දයාරත්න, ප්‍රධාන පුහුණුකරු ටී.එන්.කේ.පෙරේරා හා ක්‍රීඩා ආචාර්ය වසන්ත කලිකොටුව මහත්ම මහත්මීහූ සමග..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>04</day>
    </date>
    <link>http://www.dinamina.lk/2013/11/04/_art.asp?fn=f1311041</link>
    <topic>ඩයස්පෝරාව පරාදයි අපි ලෑස්තියි</topic>
    <author>සාකච්ඡා කළේ ධම්මික සෙනෙවිරත්න</author>
    <content>පොදු රාජ්‍ය මණ්ඩලීය සමුළු වැදගත්කමත්, සත්කාරක රට හැටියට ශ්‍රී ලංකාවේ සූදානම පිළිබඳ සහ විදේශ අමාත්‍යාංශයේ කාර්යභාරය ගැනත්, සමුළුවට සමගාමී සෙසු අවස්ථා හා අවධානය යොමු කරමින් නියෝජ්‍ය විදේශ අමාත්‍ය නියොමාල් පෙරේරා මහතා සමඟ කළ සාකච්ඡාවකි.සාමාජික රටවල් මුහුණ දී සිටින නොයෙක් ගැටලුකාරී ප්‍රවණතාවක්ද පසුබිමේ තබාගෙන පොදු රාජ්‍ය මණ්ඩලයේ වැදගත්කම ඔබ තේරුම් කරන්නේ කොහොමද?මේ සමුළුව ආවාට ගියාට පැවැත්වෙන එකක් නෙවෙයි. පරමාර්ථ සහ න්‍යාය පත්‍රයකට අනුව සිදුවන දෙයක්. පොදු රාජ්‍ය මණ්ඩලයේ සාමාජිකයන් ලෙස සෑම රටකටම සමාන අවස්ථා මෙහි තිබෙනවා. මේ රට බලවත්, මේ රට දුබලයි කියලා භේදයක් නෑ.එක්ලක්ෂ පනස් දහසක ජනගහනයක් ඉන්න රටට වගේම බිලියනයක, දෙකක ජනගහනයක් ඉන්න රටටත් තියෙන්නේ එක ඡන්දයයි. ඒක හරියට එක්සත් ජාතීන්ගේ සංවිධානය අනුගමනය කරන පිළිවෙතට සමානයි. පොදු රාජ්‍ය මණ්ඩලය සාමාජික රටවල් 54කින් සැදුම්ලත් හවුලක්. විවිධ හේතූ මත පාකිස්තානය දකුණු අප්‍රිකාව, ෆීජි වගේ රටවල සාමාජිකත්වය තහනම් වූ අවස්ථා තිබෙනවා.මෙවර සමුළුවට පෙර නැම්බියාව පොදු රාජ්‍ය මණ්ඩල සාමාජිකත්වයෙන් ඉවත්වුණා. සාමාජික රටවලට බලපාන්නා වූ ප්‍රශ්න, ඔවුන්ට සිදු වූ අසාධාරණයක් වගේ දේවල් ගැන පොදු රාජ්‍ය මණ්ඩලය තුළ වරින්වර, සාකච්ඡාවට ලක්වී තිබෙනවා. රෝම ප්‍රඥප්තිය පිළිගැනීම නිසා තමන්ට සිදු වූ අසාධාරණය ගැන කෙන්යාව මෑතදී අවධානයට යොමු කළා.මෙවර සමුළුවත් සමඟ පොදු රාජ්‍ය මණ්ඩලයේ සභාපතිත්වයට අපේ ජනාධිපතිතුමා පත්වෙනවා. ඒ සමඟ සාමාජික රටවලට බලපාන ප්‍රශ්න, ඔවුන්ට සිදුව ඇති අසාධාරණයන් ගැන අවධානය යොමු කිරීමට හැකියාවක් ලැබෙනවා.ශ්‍රී ලංකාවටත් පසුගිය දශක ගණනාව තුළ නොයෙක් ප්‍රශ්නවලට මුහුණදීමට සිදුවුණා. 71‍’, 89’ තරුණ කැරලි තිස් අවුරුද්දක් තිස්සේ පැවැති එල්.ටී.ටී.ඊ. ත්‍රස්තවාදී ප්‍රශ්නය වගේ දේවල්. මේ නොයෙක් අසාධාරණ ගැනත් අවධානය යොමු කරලා වරින්වර උද්ගත වූ ගැටලුවලට විසඳුම් සෙවීම සඳහා යොමුවීමට මේ නිසා හැකියාවක් ලැබෙනවා.මේ වැදගත් අවස්ථාව සඳහා තවත් ඇත්තේ දින කිහිපයක් පමණයි. මේ වනවිට සත්කාරක රට හැටියට ශ්‍රී ලංකාව සිටින්නේ කවර සූදානමකද?රටක් හැටියට අපේ සූදානම ඉතා ඉහළයි. සුබවාදියි. මං මේ අවස්ථාව දකින්නේ හරියට අපි ලෝක කුසලාන ක්‍රිකට් තරගයක අවසන් මහා තරගයට තරග කරන අවස්ථාවේ අප සිටි මානසිකත්වයට සමානවයි. ඒ වෙලාවේ රටේ මිනිස්සු හිටියේ එකට. ජාති කුල ආගම් පක්ෂ භේද කිසිවක් නෑ. මාධ්‍යයත් හිටියේ එකට. රාජ්‍ය පෞද්ගලික ආදී කිසි වෙනසක් නෑ. හැබැයි අපි යුද්ධය දිනාගත් වෙලාවෙවත් එහෙම රටම එකට හිටියේ නෑ. දෙමළ සමාජයේ ඇතැම් දෙනා විදේශගතව සිට ක්‍රියාත්මක වෙන එල්.ටී.ටී.ඊ. හිතවාදී ඩයස්පෝරාව හිටියේ වෙනස් මතයකයි.ඔවුන් හැරුණාම ආයෙමත් අර ‍ලෝක කුසලාන තරගයේදී වගේම අපේ රටේ මිනිස්සු මේ සමුළුව ගැනත් එක විදිහට සිතන්න පතන්න පටන් අරන්. එතැනදී මුල්වෙන්නේ රට පිළිබඳ හැඟීම. ජාති, ආගම්, පක්ෂ, පාට ආදී කිසිම භේදයක් මේ වගේ අවස්ථාවක මුල්වෙන්න ඕන නෑ කියන තැන අපේ ජනතාව සිටිනවා. අපේ රටේ මාධ්‍යයත් එහෙමයි. නැවතත් රාජ්‍ය, පෞද්ගලික, දේශපාලන ආදී කිසිම භේදයකින් තොරව ඔවුන් මේ සඳහා වැඩ කරනවා.ආසන්න වකවානුව මුළුල්ලේම අපේ පාසල් දරුවන්ට වගේම රැකියාවක් නොකරන ගෘහණියන්ට පවා පොදු රාජ්‍ය මණ්ඩලීය සමුළුව පිළිබඳ පණිවිඩයක් එම දැනුමත් ගෙනයාමට ඔවුන් ගත් වෙහෙස අපි දුටුවා. රාජ්‍ය නායක සමුළුවට අමතරව පොදු රාජ්‍ය මණ්ඩලීය ව්‍යාපාරික තරුණ හා මහජන සංසදවල සමුළුවත් පැවැත්වෙනවා. මේ හැමදෙයක් ගැනම ලෝකයට ගෙනයාමට දැනුවත් කිරීමට මේ වනවිට අප සුදානමින් සිටිනවා.යටිතල පහසුකම් නැංවීම, නගර අලංකරණය ආදී අවශ්‍යතාවක්ද සපුරාලමින් මෙවැනි සමුළුවක් සඳහා අවශ්‍ය සෑම පහසුකමක්ම සැපයීමට මේ වනවිට සමුළුවේ සත්කාරක රාජ්‍ය හැටියට අපි සුදානම්.යුදමය කාලසීමාව තුළ සිදුවූ බවට ඇතැම් සිද්ධීන් හුවා දක්වමින් යම් යම් පිරිස් තවමත් ශ්‍රී ලංකාවේ ප්‍රතිරූපය කිලිටි කිරීමේ වෑයමක සිටින බවයි පෙනෙන්නේ. මේ කාරණා ගැන කොපමණ අවබෝධයකින් සිටිනවාද?අපේ රටට එරෙහිව ඔය විදිහේ අසත්‍ය ප්‍රචාර ගෙනයාමට ඔවුන් විශාල ලෙස මුදල් යොදවමින් සිටිනවා. චැනල් - 4 අශිලාචාර මාධ්‍ය හැසිරීමෙන් වුණත් පෙනෙන්නේ එයයි. මේ මුදල්වලට යටවෙලා සමහර සංවිධාන, මාධ්‍ය අපේ රටට ඉතාමත් අසාධාරණ විදිහට පහර ගසනවා.හැබැයි ඔවුන් දරපු වෑයම අසාර්ථක වුණා. එහිදී අපේ විදේශ අමාත්‍යාංශය කළ කාර්යභාරය ගැන අපට සතුටු වෙන්න පුළුවන්. ඒක අපේ රාජ්‍ය තාන්ත්‍රික අංශ ලබපු විශාල ජයක් වගේම ර‍ෙට්ම ජයග්‍රහණයක්. කාලයක් තිස්සේ විදේශ අමාත්‍යාංශය නිලධාරින්ට රටට එරෙහි බලවේගත් සමඟ වාචික යුද්ධයක් කිරීමට සිදුවී තිබුණා. මේ වනවිට එය ජය ගැනීමට හැකිවී තිබෙනවා. ඒත් එක්කම කියන්න ඕන ඉදිරියටත් රටක් හැටියට අපට එරෙහිව එල්ල වන ඔය අන්දමේ චෝදනා ප්‍රචාරවලට මුහුණ දෙන්නත් අපි සුදානම් කියන එක.මේ වනවිට කොපමණ සාමාජික රටවල් සංඛ්‍යාවක් සමුළු සහභාගිත්වය සනාථ කර තිබෙනවාද?‍සමුළුවට සහභාගි නොවන බව දන්වා ඇත්තේ කැනඩාව පමණයි. සෙසු රටවල් සමුළුව සඳහා සහභාගිවීමට නියමිතව තිබෙනවා. මේ වනවිට රාජ්‍ය නායකයන් 37 දෙනෙකු පමණ සමුළුව සඳහා සහභාගිවන බව සනාථ කර තිබෙනවා. රාජ්‍ය නායක සමුළුව හැරුණාම තවත් සමුළු කිහිපයක් පැවැත්වෙනවා. ඒ අතරින් ව්‍යාපාරික සංසදයේ සමුළුව සඳහා රටවල් 66 ක් සහභාගි වීමට නියමිතව තිබෙනවා. ඒ කියන්නේ පොදු රාජ්‍ය මණ්ඩලයේ සාමාජිකයන් නොවන රටවල් ගණනාවක්මත් ඊට සහභාගි වෙනවා. පොදු රාජ්‍ය මණ්ඩල ඉතිහාසයේ පළමු වතාවට තමයි එවැන්නක් සිදුවන්නේ.ව්‍යාපාරික සංසද සමුළුවේ අනු කමිටු සභාපතිත්වය දරන්නේ ඔබයි. ව්‍යාපාරික සමුළුව ගැන පැහැදිලි කිරීමක් කළ හැකිද?මෙය ලොව මුල්පෙළේ ගෝලීය ව්‍යාපාරික සමුළුවක් ව්‍යාපාරික ප්‍රජාව සහ රාජ්‍ය නායකයන් අතර වෙළෙඳ හා ආයෝජන ක්ෂේත්‍රයට අදාළව ඉහළ මට්ටමේ සංවාදයක් මෙහිදී ඇති වෙනවා. මේ ව්‍යාපාරික සමුළුවට සහභාගි වන නියෝජිතයන් ආවාට ගියාට තෝරාගත් අය නොවෙයි. “‍ෆෝබ්ස්’ ලැයිස්තුගත කිරීම් අනුව ලොව ඉහළම පෙළේ සමාගම් 500 අතරට පැමිණ සිටින සමාගම්වල නියෝජිතයන් මේ සඳහා සහභාගි වෙනවා. ඔවුන් මේකට සහභාගි වෙන්නේ ස්ටර්ලින් පවුම් 1000ක් ගෙවා මෙහි ලියාපදිංචි වීමෙන් පසුවයි. ලංකාවේ නියෝජිතයන්ට එම මුදල් පවුම් 600යි.එසේ මුදල් ගෙවා සහභාගි වන දේශීය සමාගම්වල නියෝජිතයන් හැරුණාම ලංකාවේ සෑම දිස්ත්‍රික්කයක්ම ආවරණය වන අන්දමින් තෝරාගත් ව්‍යවසායකයන් 54 දෙනෙකුට මේ ව්‍යාපාර සමුළුව සඳහා මුදල් ගෙවීමකින් තොරව සහභාගිවීමේ අවස්ථාව සලසා තිබෙනවා. ඒ තෝරා ගැනීම කළේ වෙළෙඳ අමාත්‍යාංශය විසින්. සමුළුව සඳහා සහභාගිත්වය ඉතා ඉහළයි. කොළඹ තියෙන මුල්පෙළේ හෝටල්වල කාමර සියල්ල මේ වනවිට වෙන් කෙරී අවසන්. පොදු රාජ්‍ය මණ්ඩලීය ව්‍යාපාරික සමුළුව නොවැම්බර් 12 – 14 දිනවල කොළඹදී පැවැත්වීමට සියලු කටයුතු සූදානම්.පොදු රාජය මණ්ඩලීය සමුළුවට සහභාගිවීම පිළිබඳ ඉන්දියාවේ ස්ථාවරය ගැන ඔබ මොකද සිතන්නේ?ඒක ඉන්දියාවේ අභ්‍යන්තර දේශපාලන කාරණා මත තීරණය වන දෙයක් බව පෙනෙන්නේ තියෙනවා. මෙතැනදී ඉන්දියාවේ තීරණයට අපි ගරු කරනවා. ජයලලිතා මහ ඇමැතිනිය ක්‍රියාකරන ආකාරය ගැනත් අපි තේරුම් ගැනීමකින් ඉන්නවා. ඉන්දියාවත් සමඟ අපේ රටට ඓතිහාසික මිත්‍ර සම්බන්ධතාවක් තියෙනවා. ඒ ‍වගේම අපි ඉන්දියාව දිහා බලන්නේ මව පියා දිහා වගේ. ඉන්දියාව පොදු රාජ්‍ය මණ්ඩලීය සමුළුවට සහභාගි වෙනවා.සමුළුව අතරතුර ද්විපාර්ශවීය සාකච්ඡා සඳහා ඉඩ සැලසීමක් සිදුවෙනවාද?රාජ්‍ය තාන්ත්‍රික සම්බන්ධතාවලට අදාළව මේ පිළිබඳ පිළිගත් ක්‍රමය කුමක් වුණත් මේ සමුළුව පැවැත්වෙන කාලසීමාව තුළ වේලාවෙන් උපරිම ප්‍රයෝජනය ලබා ගනිමින් ඒ අවස්ථා සැලසීමයි අපේ වුවමනාව. ද්විපාර්ශ්වික හෝ ත්‍රෛපාර්ශ්වික හෝ බහුපාර්ශවික සාකච්ඡා සඳහා අවශ්‍යතාවක් ඇතිවුණොත් කාලය අනුව ඊට ඉඩ දෙන්න සූදානම්. මෙහිදීත් අප ඉතාමත් විවෘතයි.රටක් හැටියට අප ඉදිරිපිට ඇති මේ අගනා අවස්ථාව නිවැරදිව මෙහෙයවා ගැනීම පිළිබඳ ඔබ අවධාරණය කරන්නෙ කොහොමද?මේ සමුළුවත් සමඟ ගරු මහින්ද රාජපක්ෂ ජනාධිපතිතුමා පොදු රාජ්‍ය මණ්ඩලයේ සභාපතිත්වයට පත්වෙනවා. එතුමාගේ නායකත්වය යටතේ ඉදිරි දෙවසරක කාලය තුළ කළ හැකි උපරිමය කිරීමට අප කැපවිය යුතුයි. එහි ගෞරවය රටට ලැබෙනවා වගේම එම ප්‍රතිලාභද රටටයි., ජනතාවටයි.මේ සමුළුව පැවැත්වීමෙන් එම කාර්යභාරය නිමා වන්නේ නෑ. කළ යුතු වැඩ කොටස ඇරැඹෙන්නේ එතැන් සිටයි. ඉදිරි දෙවසර හා එයින් පසුවත් ගරු ජනාධිපතිතුමා පොදු රාජ්‍ය මණ්ඩලයේ සභාපතිවරයා විදිහට ලබාදුන් නායකත්වය ගැන ලෝකයේම ගෞරවයක් ඇතිවන පරිදි ක්‍රියාකිරීමයි අපේ වුවමනාව..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>04</day>
    </date>
    <link>http://www.dinamina.lk/2013/11/04/_art.asp?fn=f1311042</link>
    <topic>අධිවේගී මාර්ග හාවිපක්ෂයේ අධිවේගී ක්ෂයවීම</topic>
    <author>ජනතා මිත්‍ර</author>
    <content>කොළඹ සිට මාතර දක්වා බස් රථයෙන් ගමන් කළ විදේශීය ඉංජිනේරුවන් කිහිපදෙනකු මාතර ගමනාන්තයට ගිය පසු මාතරදී හමු වූ තවත් විදේශීය ඉංජිනේරුවන් කණ්ඩායමකගෙන් විමසා සිටියේ “කොළඹ සිට දුම්රියෙන් පැමිණි ඔබ කණ්ඩායමට කොපමණ වේලාවක් ගමනට ගත වුණාද? කියායි.“පැය 4කට අධික කාලයක් ගත වුණා. ගමන හරිම මහන්සියි” දුම්රියෙන් පැමිණි එම ඉංජිනේරු කණ්ඩායම එසේ ප්‍රකාශ කළහ. එම කණ්ඩායම බස් ර‍ථයෙන් පැමිණි ඉංජිනේරුවන්ගෙන් එකී ප්‍රශ්නය පෙරළා විමසූහ.“බස් එකෙන් අපිට මාතර එන්න පැය 5කට ආසන්න වෙලාවක් ගියා. පාර එච්චර හොඳ මදි. හුඟක් ගැස්සුනා” යනුවෙන් බසයෙන් පැමිණි ඉංජිනේරු කණ්ඩායම ප්‍රකාශ කළහ. තමන්ගේ කතාවෙන් එම ස්ථානයේ සිටි ශ්‍රී ලංකාවේ සම්බන්ධිකරණ නිලධාරින් යම්කිසි අපහසුතාවයකට ලක්වන බව දුටු බසයෙනුත්, දුම්රියෙනුත් පැමිණි ඉංජිනේරුවෝ මෙසේ ප්‍රකාශ කළහ.“ශ්‍රී ලංකාව ඉතා සුන්දර රටක් බව අපි අසා තිබෙනවා. ඒ කතාව නිවැරදියි. අපි ශ්‍රී ලංකාවේ සුන්දර බව හොඳින් දුටුවා. විශේෂයෙන්ම මුහුදුබඩ මාර්ගයේ ගමන් කරන විට පෙනෙන වෙරළ තීරය රමණීයයි. මුහුද අද්දර දිගටම තිබෙන පොල් ගස්, පොල් රුප්පාවෙන් ලැබෙන ආකර්ෂණීය බව වචනයෙන් විස්තර කළ නොහැකියි.ශ්‍රී ලංකාවේ දකුණු වෙරළබඩ තීරයේ සුන්දරත්වය බලන්න ඕන නිසාම අපි කණ්ඩායම් දෙක බසයෙනුත්, දුම්රියෙනුත් පිටත් වුණා. ගමනට සෑහෙන කාලයක් ගියත්, ගමන තෙහෙට්ටු වුණත් ඒ මහන්සිය ශ්‍රී ලංකාවේ සුන්දරත්වය දැකීමෙන් ‍මැකී ගියා” යනුවෙන් එම ඉංජිනේරුවරු කණ්ඩායම ප්‍රකාශ කළහ. එමෙන්ම එහි සිටි ජපන් ජාතික ඉංජිනේරුවරයකු ඉතා වැදගත් අදහසක් ප්‍රකාශ කළේය.“මේ සේරම හරි. ශ්‍රී ලංකාව සුන්දරයි. මිනිසුන්ගේ ආගන්තුක සත්කාර ඉතා ඉහළයි. ශ්‍රී ලංකාව තවමත් දියුණු වෙමින් පවතින රටක්. නමුත් ශ්‍රී ලංකාවේ මාර්ග පද්ධතිය දියුණු නොවුණොත් ඒක ශ්‍රී ලංකාවේ සංවර්ධනයට විශාල බාධාවක්. ලෝකයේ ඕනෑම රටක් දියුණු වීම සඳහා අති ප්‍රබල බලපෑමක් කරනු ලබන්නේ එරට මාර්ග පද්ධතියයි.ඒත් කොළඹ ඉඳලා මාතරට එන්න පැය 4ක් 5ක් යනවනම්, ඒ ගමන ටිකක් ඇඟටත් අමාරුයි නම් ඒක රටේ සංවර්ධනයට විශාල බාධාවක්” යනුවෙන් එම ජපන් ජාතික ඉංජිනේරු ශිල්පියා වැඩිදුරටත් ප්‍රකාශ කළේය. මේ 80 දශකයේ මුල් භාගයේ සිදුවූවකි. ඒ කාලයේ ඉදිකෙරුණු මාතර රුහුණු විශ්විද්‍යාලයේ ඉදිකිරීම් කටයුතු අධීක්ෂණය සඳහා විදේශීය ඉංජිනේරු කණ්ඩායම පැමිණ සිටියහ.එම ජපන් ජාතික ඉංජිනේරුවරයාගේ ප්‍රකාශය හා එම ඉංජිනේරු කණ්ඩායමේ අදහස කෙතරම් තර්කානුකූල එකක්ද යන්න අපහසුවකින් තොරව වටහා ගතහැකිය. ජපානය ඇතුළු ලෝකයේ බොහෝ රටවල් ශීඝ්‍ර දියුණුවක් ලබා ගැනීමේදී එම රටවල මාර්ග පද්ධතියෙන් සිදුවූ මෙහෙය අතිවිශාලය.අධිවේගී මාර්ග, අධිවේගී දුම්රිය, අධිවේගී ගුවන් යානා පිළිබඳ සංකල්පයන් බිහිවී ඒවා ප්‍රායෝගිකව යථාර්ථයන් බවට පත්වෙන්නේ සංවර්ධනයේ අභියෝග ජය ගැනීම සඳහාය. ඒ තත්ත්වයත් සමඟ ඉදිරියට නොගියහොත් එම රටවලට අත්වන ඉරණම කුමක් විය හැකිද?අද මුළු ලෝකයම විශාල තරගයක නිරත වේ. මීට පෙර තිබූ යුගමෙන් නොව වර්තමානයේ දී තාක්ෂණයෙන් සන්නද්ධ නොවුණහොත් රටක ඉදිරි ගමනට හා සංවර්ධනයට එය ඉතා අහිතකර ආකාරයකින් බලපානු ඇත. ඒ සඳහා කාලය කළමනාකරණය ගැනීම ඉතා වැදගත්වේ. වර්තමාන සමාජයේ අති බහුතරයකට තිබෙන විශාලතම ගැටලුව කාලය කළමනාකරණය කර ගැනීම සම්බන්ධයෙන් තිබෙන ප්‍රශ්නයයි.කාලය ඉතිරි කර ගැනීම විශාල ආයෝජන අවස්ථාවකි‍. කෙතරම් කාර්යබහුල වුවත් කාලය ඉතිරි කරගෙන එය තවත් අවස්ථාවක් සඳහා යෙදවීම දියුණුවන සමාජයේ ප්‍රමුඛ ලක්ෂණයකි.ඒ සඳහා යම් ගමනකට ගත වන කාලය ඉතා අවම කර ගැනීම වැදගත් වේ. වසර ගණනාවක් පුරා ශ්‍රී ලංකාවට සිහිනයක් වූ අධිවේගී මාර්ග සිහිනය සැබෑ කර ගැනීමට හැකිවූයේ දක්ෂිණ අධිවේගී මාර්ගය ජනතා අයිතියට පත් කිරීමෙනි. ඉන් පසු කොළඹ - කටුනායක අධිවේගී මාර්ගය ජනතා අයිතියට පසුගියදා පත් කෙරුණු අතර කොළඹ පිටත වටරවුම් මාර්ගයේද වැඩ නිමවෙමින් පවතී.කොළඹ සිට ගාල්ලට පැයකින් ළඟාවීම නිසා එමගින් ජනතාවට අත්වී තිබෙන ප්‍රතිලාභ ගැන අමුතුවෙන් කිව යුතු නැත. එමගින් ඉතිරි වන කාලය ජනතාවගේ අභිවෘද්ධිය හා රටේ සංවර්ධනය වෙනුවෙන් දැනටමත් යොදවමින් සිටී.කොළඹ සිට කටුනායකට විනාඩි 20 කින් ඉතා පහසුවෙන් ගමන් කළ හැකිය. කොළඹ සිට ගාල්ලට පැය තුනකින් ගිය ගමනට දැන් ගතවෙන්නේ පැයක් පමණි. කොළඹ සිට කටුනායකට පැයකින් (වාහන තදබදයක් පවතිනවිට පැය දෙකකට අධික කාලයක් ගතවන අවස්ථාද ඇත.) ගිය ගමනට දැන් ගතවෙන්නේ විනාඩි 20ක් පමණි.කොළඹ සිට ගාල්ලට පැය 3කින් ගිය ගමන පැයකින් යන විටත් කොළඹ සිට කටුනායකට පැය එකහමාරකින් ගිය ගමන විනාඩි 20කින් යනවිටත් එමගින් පොදු මහජනතාවට හා රටට ප්‍රතිලාභ අත්වන විටත් ඊට අකමැති පිරිසක්ද මේ රටේ සිටින බව අමතක නොකළ යුතුයි.“පාරවල් හදන්නේ කන්නදැයි? අසන විරුද්ධ පක්ෂයක් වර්තමානයේ තිබීම ගැන අප කනගාටු විය යුතුයි. මෙම අධිවේගී මාර්ග නිසා ප්‍රතිලාභ රැසක් හිමිවී ඇති බව එහි ගමන්කරන ඕනෑම කෙනෙකුට වැටහෙන අතර තමන්ට ප්‍රතිලාභ රැසක් හිමිවී තිබෙන බවද පොදු මහජනතාව ප්‍රකාශ කරති.මෙහි ප්‍රතිලාභ රටට, රටේ ආර්ථිකයට හිමිවන්නේ මෙම මාර්ග භාවිතය දෙස් විදෙස් ආයෝජනවලටද ඍජුව බලපාන නිසාය. මෙම අධිවේගී මාර්ග පමණක් නොව මුළු රටේම මාර්ග පද්ධතිය කාපට්කර නවීකරණය කිරීම නිසා අද රටේ ඕනෑම ස්ථානයක සිට තවත් ඕනෑම ස්ථානයකට ඉතා කෙටි වේලාවක් තුළ ගමන් කළ හැකිය. යාපනය, මඩකලපුව, අම්පාර වැනි ප්‍රදේශවලට ගමන් කිරීම සඳහා මීට පෙර විශාල පැය ප්‍රමාණයක් ගියද මාර්ග කාපට් කිරීමෙන් පසුව එම පැය ප්‍රමාණය විශාල වශයෙන් අඩු වී ඇත. මීට පෙර අම්පාරට ගමන් කිරීම සඳහා පැය 12ක් පමණ කාලයක් ගිය අතර දැන් පැය 7කදී අම්පාරට ඉතා පහසුවෙන් ගමන් කළ හැකිය.මහනුවර මහියංගණය (18 වංගුව) මාර්ගය නවීකරණයට පෙර එහි ගමනාන්තයට පැය 2කට අධික කාලයක් ගිය අතර දැන් පැයකදී එහි ගමනාන්තයට පිවිසිය හැකිය. කොළඹ - ගාල්ල දක්ෂිණ අධිවේගී මාර්ගය මාතර දක්වා දීර්ඝ කෙරෙමින් පවතින අතර, එය කටුනායක අධිවේගී මාර්ගය සමඟ සම්බන්ධ වූ විට කටුනායක සිට මාතරට පැය 2 ½ ක් වැනි කෙටි කාලයක දී ගමන් කළ හැකි ය. සාමාන්‍යයෙන් කටුනායක සිට මාතරට මීට පෙර ගමන් කළේ නම් ඒ සඳහා පැය 7කට අධික කාලයක් ගත වේ.කොළඹ - කටුනායක අධිවේගී මාර්ගයෙන් පසු මහනුවරට හා උතුරු පළාතට දිවෙන අධිවේගී මාර්ග ද සැලසුම් කර ඇත. දැනටමත් කටුනායක අධිවේගී මාර්ගයෙන් මීගමුවට පිවිස පුත්තලම මාර්ගය ඔස්සේ අනුරාධපුර හරහා උතුරු පළාතට පිවිසිය හැකි ය. මීට අමතරව ඌව හා නැ‍ඟෙනහිර පළාත් සම්බන්ධ කරගනිමින් තවත් අධිවේගී මාර්ග පද්ධතියක් සැලසුම් කෙරෙමින් පවතී. මේ තත්ත්වයන් නොදකින විරුද්ධ පක්ෂය ජනතාව රැවටීමට කෙතරම් උත්සාහ ගත්තද ජනතාව රැවටෙන්නේ නැත. රැවටෙන්නේ විරුද්ධ පක්ෂය පමණි.එක්සත් ජාතික පක්ෂයේ නායකයා වීමට පෙරුම් පුරමින් සිටින සජිත් ප්‍රේමදාස මහතාට රටේ සිදුවන සංවර්ධනය කොහෙත්ම දිරවන්නේ නැත. ඊට හේතුව මෙම සංවර්ධන කටයුතු දිගටම සිදුවුවහොත් සජිත් ප්‍රේමදාස මහතාට කිසිදාක බලයට පත්වීමට නොහැකි වීමයි. එම නිසා අධිවේගී මාර්ගවල ලොකුම වාසිය කෙ‍ාමිස් කාක්කන්ට හා කොන්ත්‍රාත්කරුවන්ට යනුවෙන් ඔහු චෝදනා නගයි. සජිත් ප්‍රේමදාස මහතා අධිවේගී මාර්ගවලට ගිය වියහියදම් ගැන ගණන් හදන්නේ ඔහුගේ පියාගේ කාලයට ගැලපෙන පරිදිය.ප්‍රේමදාස හිටපු ජනාධිපතිවරයා රට පාලනය කර වසර 20කට වඩා මේ වනවිට ගතවී ඇති බව සජිත් ප්‍රේමදාස මහතාට අමතක වී ඇත. කොළඹ - කටුනායක අධිවේගී මාර්ගය ගමන් ගන්නේ වාණිජ වටිනාකමකින් ඉතා වැඩි භූමි ප්‍රදේශයක් හරහාය. එම ඉඩම්වලට ගෙවීමට සිදුවූ වන්දි මුදල වැඩි වූ අතර ඊට සාපේක්ෂව මාර්ගය ඉදිකිරීමේදී වැඩි මුදලක් යෙදීමට සිදු විය. එම නිසා කිසිදු පදනමක් නොමැතිව සජිත් ප්‍රේමදාස මහතා ගොඩනගන පුහු තර්ක කිසිවකු ගණන් ගන්නේ නැත.කොමිස් කාක්කන්ගේ වැඩ ගැන හොඳ හොඳ අත්දැකීම් ඇත්තේ ගම්උදාව පැවති කාලවලදී බව සජිත් ප්‍රේමදාස මහතාට සිහිපත් කරදීම කාලෝචිතය. එම කාලවලදී ගස් කැපීමේ හා පිඩලි ඇල්ලීමේ කොන්ත්‍රාත්තුවෙන්ම පමණක් කෝටිපතියන් බිහිවූ බව සජිත් ප්‍රේමදාස මහතාට අමතක වී ඇත. ඒ අතර නමගිය පාතාල සාමාජිකයකු වූ සොත්ති උපාලි ද සිටියේය. ඒ කාලේ ගහපු ගැහිලි දන්නේ ඒ කාලයේ හිටපු ලොකු ලොක්කන් පමණක් වුවත් සජිත් ප්‍රේමදාස මහතාටත් ඒ ගැන යම් වැටහීමක් තිබෙන්නට ඇත.ලංකා සිතියමේ අති දුෂ්කර ප්‍රදේශයක් වූ හම්බන්තොට දිස්ත්‍රික්කය දියුණු වෙන්නේ ඉතිහාසයේ ප්‍රථම වතාවටය. හම්බන්තොට දිස්ත්‍රික්කය ඉතා කෙටි කාලයක් තුළ ලබාගෙන තිබෙන දියුණුව සජිත් ප්‍රේමදාස මහතාට එතරම් දිරවන්නේ නැත.මැදකොළඹ සිට හම්බන්තොටට ගිය සජිත් ප්‍රේමදාස මහතාට එතරම් දෙයක් හම්බන්තොට ජනතාව වෙනුවෙන් සිදුකිරීමට නොහැකි විය. සෞඛ්‍ය නියෝජ්‍ය අමාත්‍යවරයා ලෙස වසර දෙකක් සිටියද හම්බන්තොට දිස්ත්‍රික්කයේ ග්‍රාමීය රෝහල් සංවර්ධනය කිරීමට ඔහුට නොහැකි ‍විය.එය ඔහුගේ නොහැකියාවද? නැත්නම් රනිල් වික්‍රමසිංහ මහතාගේ බාධාකිරීම් නිසා සිදුවූවක්ද? යන්න දන්නේ සජිත් ප්‍රේමදාස මහතාම පමණි. සජිත් ප්‍රේමදාස මහතාට හදිස්සියක් වූ විට කොළඹ සිට හම්බන්තොටට දක්ෂිණ අධිවේගී මාර්ගය හරහා ඉතා පහසුවෙන් ගමන් කළ හැකිය.එම මාර්ගයේ ගමන් කරනවිටවත් ඔහුට කොළපාට ඇස් කණ්ණාඩි ගලවා දමා සිදුවන සංවර්ධනය දෙස බලා අවංකව සතුටු විය හැකිය. රටේ සිදුවන සංවර්ධන ව්‍යාපෘතිවලට අයථා චෝදනා එල්ල කිරීම රට බාරගැනීමට යම් තරමකවත් අදහසක් තිබෙන කිසිවකු නොකළ යුතු ක්‍රියාවකි. ඒ සඳහා තම පියා වන හිටපු ජනාධිපති රණසිංහ ප්‍රේමදාස මහතාගෙන් ඕනෑ තරම් පාඩම් ඉගෙනගැනීමට සජිත් ප්‍රේමදාස මහතාට හැකිය.ගයන්ත කරුණාතිලක එක්සත් ජාතික පක්ෂයේ මාධ්‍ය ප්‍රකාශකවරයාද කටමැත දොඩවයි. මාධ්‍ය හමු පවත්වා ප්‍රකාශ නිකුත් කරනවා හැරෙන්නට ඔහුට සිදුකළ හැකි අන් යමක් නොමැත. ඔහුද අධිවේගී මාර්ගවලට නිකරුණේ චෝදනා නගන්නේ වෘත්තීය සමිතිවලින් ලබා ගන්නා නිවේදන දිගට හරහ‍ට කියවමිනි. රවි කරුණානායක මන්ත්‍රීවරයාත් සංවර්ධන ව්‍යාපෘතිවලට චෝදනා කළද දක්ෂිණ අධිවේගී මාර්ගයේ ගමන් කළේ කාටත් හොර රහසේය. අධිවේගී මාර්ගයේ ගමන් ගන්නා විට ජොලිය වැඩි වී තවත් වේගය වැඩිකිරීම නිසා ඔහු පොලිසියට ද මාට්ටු විය.ජනතා විමුක්ති පෙරමුණේ නායකයන් කතාකරන්නේ අධිවේගී මාර්ගයේ ඉන්න සුනඛයන්, තලගොයින්, කබරගොයින් ගැනය. රටක් සංවර්ධනය විය යුත්තේ කෙසේද? එහි අභියෝග ජයගත යුත්තේ කෙසේද? එහි උපාය මාර්ගික සැලසුම් මොනවාද? මේවා ගැන කතා නොකරන විරුද්ධ පක්ෂය අධිවේගයෙන් ක්ෂය නොවීමට නම් කළ යුත්තේ කුමක්ද?.</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>04</day>
    </date>
    <link>http://www.dinamina.lk/2013/11/04/_art.asp?fn=f1311043</link>
    <topic>‘චෝගම්’ සාමාජිකසෑම රටකටම වැදගත්</topic>
    <author>සාකච්ඡා කළේ ධනුෂ්ක ගොඩකුඹුර ඡායාරූපය-සුදත් මලවීර</author>
    <content>පොදු රාජ්‍ය මණ්ඩලීය සමුළුව මහත් උත්සවාකාරයෙන් නොවැම්බර් මස 10- 18 දිනවල ශ්‍රී ලංකාවේදී පැවැත්වීමට මේ වන විටත් ලහි ලහියේ කටයුතු සංවිධාන වෙමින් පවතී. රටවල් 54ක සහභාගීත්වයෙන් වසර දෙකකට වරක් පැවැත්වෙන පොදු රාජ්‍ය මණ්ඩලීය සමුළු ප්‍රධාන සමුළු හතරකින් සමන්විතය.‍ රාජ්‍ය නායක සමුළුව, ව්‍යාපාරික සංසදය, තරුණ සමුළු සහ ජනතා සංසදය ඒ හතර වේ. ඉන් සිවිල් සංවිධාන නියෝජිතයන්ගේ සහභාගීත්වයෙන් පැවැත්වෙන ජනතා සංසදය පොදු රාජ්‍ය මණ්ඩලීය රටවල අනාගතය සම්බන්ධයෙන් සිය අදහස් හා යෝජනා ඉදිරිපත් කරන වැදගත් හමුවක් වේ. වර්ෂ 2015 න් ඔබ්බට සංවර්ධන ව්‍යුහය කෙසේ විය යුතු ද යන්න තේමා කොට ගනිමින් මෙවර පැවැත්වෙන පොදු රාජ්‍ය මණ්ඩලීය ජනතා සංසදයේ වටිනාකම් සම්බන්ධයෙන් එහි උපකමිටු සභාපති වෛද්‍ය ලලිත් චන්ද්‍රදාස මහතා දිනමිණ සමඟ මෙසේ සාකච්ඡාවකට එක් විය.මොකක්ද මේ පොදු රාජ්‍ය මණ්ඩලීය ජනතා සංසදය කියන්නේ ?පොදු රාජ්‍ය මණ්ඩලීය සමුළුව සෑම වසර දෙකකටම වරක් පැවැත්වෙන ඉතා වැදගත් සමුළුවක්. එහි ප්‍රධාන අංග හතරක් තිබෙනවා. පොදු රාජ්‍ය මණ්ඩලීය රටවල රාජ්‍ය නායකයන්ගේ හමුව, ව්‍යාපාරික සංසදය, තරුණ සංසදය හා ජනතා සංසදය ඒ ප්‍රධාන හතරයි. ඒ අතරින් විශේෂ ස්ථානයක් ගන්නා සමුළුවක් තමයි අපි මේ සූදානම් වෙමින් සිටින ජනතා සංසදය.පොදු රාජ්‍ය මණ්ඩලීය රටවල රාජ්‍ය නායකයන් වසර දෙකකට වරක් රැස්වෙන්නේ ඉදිරි දෙවසර තුළ පොදු රාජ්‍ය මණ්ඩලයේ කටයුතු කෙසේ විය යුතු දැයි තීරණය කරන්නටයි. මෙසේ රාජ්‍ය නායකයන් රැස්වෙන්නට පෙර පොදු රාජ්‍ය මණ්ඩලීය රටවල සිවිල් සංවිධාන නියෝජිතයන් රැස් ව තමන්ගේ යෝජනාවලියක් සකසනවා ඉදිරි වසර දෙක තුළ එම රටවල් කටයුතු කළ යුතු ආකාරය සම්බන්ධයෙන්.පොදු රාජ්‍ය මණ්ඩලය යටතේ පවතින පොදු රාජ්‍ය මණ්ඩලීය පදනම තමයි මේ ජනතා සංසදය සංවිධාන කරන්නේ. මෙම ජනතා සංසදයට විශාල වැදගත්කමක් තිබෙනවා. මොකද පොදු රාජ්‍ය මණ්ඩලය සෑමවිටම විශ්වාස කරනවා රටක ආණ්ඩු පත් කරන්නේ ‍ඒ රටේ ජනතාව කියලා. ඒ නිසා එම රජය කටයුතු කිරීමේදී ජනතා අවශ්‍යතා අනුව කටයුතු කළ යුතුයි.දියුණු රටවල නම් ජනතාව ආණ්ඩු පත් කර නිකා සිටින්නේ නැහැ. ඔවුන් තමන්ට අවශ්‍ය ආකාරයට ආණ්ඩුවේ කටයුතු යොමු කරවනවා. ජනතා සංසදයේ දී පොදු රාජ්‍ය මණ්ඩල රටවල සිවිල් සංවිධාන නියෝජිතයන් එකතුවෙලා සාකච්ඡා කරලා යෝජනාවලියක් සකසනවා ඉදිරි වසර දෙක තුළ, ඒ කියන්නේ මිළඟ පොදු රාජ්‍ය මණ්ඩලීය රාජ්‍ය නායක සමුළුව වෙනකම් ආණ්ඩුවල ක්‍රියාකාරීත්වයට මඟ පෙන්වීමක් කරන්නට.පොදු රාජ්‍ය මණ්ඩලීය ජනතා සංසදය පැවැත්වෙන්නේ ප්‍රධාන සමුළුවට පෙර නේද?පොදු රාජ්‍ය මණ්ඩලීය රාජ්‍ය නායක සමුළුවට සමගාමීව පැවැත්වෙනවා කිව්වත් ඇත්ත වශයෙන්ම ජනතා සංසදය පැවැත්වෙන්නේ රාජ්‍ය නායක සමුළුට පෙරයි. ඒ කියන්නේ නොවැම්බර් මස 10- 14 දිනවලදීයි. ජනතා සංසදයේ සමාරම්භක උළෙල ජනාධිපති මහින්ද රාජපක්ෂ මහතාගේ සහ පොදු රාජ්‍ය මණ්ඩලයේ මහලේකම් කමලේෂ් ශර්මා මහතාගේ ප්‍රධානත්වයෙන් ගාල්ල කොටුවේදී නොවැම්බර් මස 10 වැනිදා සවස 4ට පැවැත්වෙනවා.විදෙස් නියෝජිතයන්, අපේ රටේ සිටින විදෙස් තානාපතිවරුන්, මැති ඇමැතිවරුන් මීට සහභාගීවීමට නියමිතයි. දහසක පමණ පිරිසක් මේ සමාරම්භක අවස්ථාවට එක් වනු ඇතැයි අප බලාපොරොත්තු වෙනවා. සමාරම්භයෙන් අනතුරුව සංසදයේ සැසිවාරයන් පැවැත්වෙන්නේ හික්කඩුව චායා ට්‍රාන්ස් හෝටලයේදීයි.ජනතාවට නිතරම තිබෙන ප්‍රශ්නයක් තමයි මේ සමුළු, සම්මන්ත්‍රණවලින් කෙරෙන කතා බහ කොහොමද ක්‍රියාවට නැංවෙන්නේ කියලා. ඇත්තටම ජනතා සංසදයේ කතා බහවලින් කොහොමද ප්‍රයෝජනයක් ගන්නේ?ප්‍රථමයෙන් අපි පළමු දින හතරේදී එකතුවෙලා සාකච්ඡා කරනවා. මේ සාකච්ඡාවලට පොදු රාජ්‍ය මණ්ඩලය නියෝජනය කරන රටවල් 54 සිවිල් සංවිධාන නියෝජිතයන් 400කට අධික සංඛ්‍යාවක් සහභාගී වෙනවා. ඊට පස්සේ අපි මේ සම්බන්ධයෙන් යෝජනා ඇතුළත් කරලා කෙටුම්පතක් සකසනවා. ඒ කෙටුම්පත නොවැම්බර් 16 වැනිදා රැස්වෙන විදේශ ඇමැතිවරුන්ගේ සමුළුවට අපේ නියෝජිතයන් කිහිපදෙනකු විසින් ඉදිරිපත් කරනවා.විදේශ ඇමැතිවරුන්ගේ සමුළුවේදීත් මේ ගැන සාකච්ඡා කරලා අනතුරුව ‍ඒ යෝජනාවලිය රාජ්‍ය නායකයන්ගේ සමුළුවට ඉදිරිපත් කෙරෙනවා. ඒක තමයි සම්ප්‍රදාය. මෙතැනදී කියන්න ‍ඕනේ අපේ සිවිල් සංවිධාන නියෝජිතයන් එකතු වෙලා සකස් කරන මේ යෝජනාවලිය රාජ්‍ය නායකයන් විසින් ක්‍රියාත්මක කළ යුතුම නැහැ. ඔවුන්ට තමන්ගේ අනාගත ප්‍රතිපත්ති හදන විට මේ යෝජනා උපයෝගී කර ගන්නට පුළුවන්. අතීතයේදී ඒ වගේ යෝජනා ක්‍රියාත්මක වෙලා තිබෙනවා.ජනතා සංසදයට සහභාගී වීමට දෙස් විදෙස් වශයෙන් පවතින උනන්දුව කොහොමද ?‍සාමාන්‍යයෙන් පොදු රාජ්‍ය මණ්ඩලයේ සාමාජික රටවල සිවිල් සංවිධාන නියෝජිතයන්ට මෙම සමුළුවට සහභාගී වීමට ඉඩ කඩ ලැබෙනවා. ඇත්තටම ‍පසුගිය වතාවන්වලට වඩා මෙවර ජනතා සංසදයට සහභාගී වීමට දේශීය වගේම විදේශීය නියෝජිතයන්ගේත් විශාල උනන්දුවක් තිබෙනවා. අපි බලාපොරොත්තුවෙන් සිටියේ නියෝජිතයන් 400ක් පමණයි. නමුත් දැනටමත් අයදුම්පත් 400ක් ලැබී තිබෙනවා. දේශීය නියෝජිතයන්ගෙන් අයදුම්පත් 187ක් හා විදේශීය අයදුම්පත් 223ක් අප වෙත ලැබී තිබෙනවා. අපි බලාපොරොත්තු වෙනවා මේ වතාවේ සහභාගී විය හැකි නියෝජිතයන්ගේ සංඛ්‍යාව 500ක් දක්වා ඉහළ දැමීමට.ජනතා සංසදයට සහභාගී වන නියෝජිතයන් තෝරා ගැනීමේ ක්‍රමවේදයක් තිබෙනවා ද ? සහභාගී වීමට යම් මුදලක් අය කෙරෙනවා ද ?ඔව්. සමුළුවට සහභාගී වන එක් නියෝජිතයකුගෙන් අපි ලියාපදිංචි ගාස්තු වශයෙන් අමෙරිකානු ඩොලර් 120 ක මුදලක් අය කරනවා. නමුත් අපේ රටේ නියෝජිතයන්ගෙන් මේ මුදල අය කිරීම සම්බන්ධයෙන් අපට ගැටලුවක් මතු වුණා. මොකද සිවිල් සංවිධාන නියෝජිතයන් කිව්වාම විශාල රාජ්‍ය නොවන සංවිධානවල සිට මරණාධාර සමිති වගේ කුඩා පරිමාණ සමිති දක්වා පුළුල් පරාසයක නියෝජනයක් තිබෙනවා. ඉතින් මේ කුඩා සංවිධානවලට මේ මුදල දරන්නට බැහැ. ජනාධිපති මහින්ද රාජපක්ෂ මහතා අපට උපදෙස් දීලා තිබෙනවා මේ වගේ සංවිධානවල ලියාපදිංචි ගාස්තුව රජයෙන් දරන්නට කියලා.අපි මෙසේ සහභාගී වන නියෝජිතයන්ගේ පැටිකිරිය ගැනත් සොයා බලනවා. සහභාගී වන සෑම නියෝජිතයෙක්ම යම් සිවිල් සංවිධානයක් නියෝජනය කළ යුතුයි. තනි පුද්ගලයන් වශයෙන් මේ සමුළුවට සහභාගී වන්නට බැහැ. මේ සම්බන්ධයෙන් කමිටුවක් පත් කරලා තිබෙනවා. ඒ කමිටුවෙන් අනුමත වන අයට පමණයි සහභාගී වන්නට පුළුවන් වන්නේ. අපරාධ ඉතිහාසයක් තිබෙන අය අපි ප්‍රතික්ෂේප කරනවා.පොදු රාජ්‍ය මණ්ඩල සමුළු සම්බන්ධයෙන් විවිධ රටවල් විවිධ කතා කියනවා. ඇතැමුන් මේ සමුළුව වර්ජනය කළ යුතු බව කියන විට සමහර රටවල් ඊට ප්‍රතිවිරුද්ධව කථා කරනවා. මේ සම්බන්ධයෙන් ඔබගේ අදහස කුමක්ද?ශ්‍රී ලංකාවේ පැවැත්වෙන මේ සමුළු‍ව පිළිබඳ ලෝකයම විශාල උනන්දුවක් දක්වන බවත් පෙනෙන්නට තිබෙනවා. මේක ලංකාවේ පැවැත්වෙන සමුළුවක් මිසක් ලංකාව ගැන පැවැත්වෙන සමුළුවක් නොවෙයි. අප මුලින් තේරුම් ගත යුත්තේ ඒකයි. නමුත් මේක ‍දැන් ලොකු කලබගෑනියකට ලක් වෙලා තිබෙනවා. සමහර රටවල් එනවා කියනවා, සමහර රටවල් එන්නේ නැහැ කියනවා. ලංකාව ගැන කථා වෙන සමුළුවක් නොවන නිසා අපි කල්පනා කරන්නට ඕනේ මෙහෙම කියන එක සාධාරණ ද කියලා. ඒ අයගේ තර්කය මානව හිමිකම් නම් අපි එය පිළිගන්නේ නැහැ. සාකච්ඡා වාරයන්ට අමතරව සිවිල් සංවිධාන නියෝජිතයන් සහභාගී වන විශේෂ වැඩසටහන් මොනවා ද?අපි මේ සංසදය යොදා ගෙන තිබෙනවා වසර තිහක යුද්ධයකින් පසු නැවත නැඟී සිටින ශ්‍රී ලංකාව සම්බන්ධයෙන් විදෙස් නියෝජිතයන් දැනුවත් කිරීමට අවස්ථාවක් වශයෙන්. අපි මේ නියෝජිතයන් යාපනය, මඩකළපුව, මොණරාගල, හම්බන්තොට සහ ගාල්ල යන ප්‍රදේශවල දැනුවත් කිරීමේ චාරිකාවලට යොමු කරවනවා.අපි බලාපොරොත්තු වෙනවා ඒ මඟින් ප්‍රතිසංධානය, සහජීවනය, වතු ජනතාවගේ ජීවන තත්ත්වය, ග්‍රාමීය ජනතාවගේ දියුණුව, කාන්තා සංවර්ධනය යන අංශ සම්බන්ධයෙන් මේ නියෝජිතයන්ට අවබෝධයක් ලබා දෙන්නට. ඒ වගේම සංස්කෘතික සන්ධ්‍යාවක්, වෙළෙඳ සල්පිලක් පවත්වලා අපේ නිර්මාණකරුවන්ට, සංචාරක කර්මාන්තයට අත දෙන්නත් අපි බලාපොරොත්තු වෙනවා.අවසන් වශයෙන් මේ ජනතා සංසදයෙන් ශ්‍රී ලංකාවට, අපේ ජනතාවට තිබෙන ප්‍රයෝජනය කුමක්ද ?අද ශ්‍රී ලංකාව සම්බන්ධයෙන් දෙමළ ඩයස්පෝරාව ප්‍රචාරය කරන්නේ ම්ලේච්ඡ රටක් වශයෙනුයි. සමුළුවට එන එක විදේශිකයකු අහනවා කොළඹ දී තමන්ට වෙඩි නොවැදීමට තිබෙන සම්භාවිතාව කුමක් ද කියලා. මේ වගේ මතයක් තමයි අපි ගැන තිබෙන්නේ. මේ මතය දරන අයට අපේ රටට ඇවිත් ඇත්ත කුමක් ද කියලා තමන්ගේ ඇස් දෙකින්ම දැක ගන්නට මේ වගේ සමුළු උපකාර වෙනවා. ඒ වගේම මේ වගේ සමුළු නිසා රටක සංචාරක කර්මාන්තය, අයෝජන ක්ෂේත්‍රය, භාණ්ඩ නිෂ්පාදන ආදී ක්ෂේත්‍රයන්ගේ වර්ධනයක් වන බව රහසක් නොවෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>04</day>
    </date>
    <link>http://www.dinamina.lk/2013/11/04/_art.asp?fn=f1311044</link>
    <topic>පොදුරද මඬුලු සමුළුවේ සන්නිවේදන ක්‍රියාදාමය</topic>
    <author>සටහන ධම්මික සෙනෙවිරත්න</author>
    <content>ශ්‍රී ලංකා ගුවන් විදුලි සංස්ථාවේ “සුභාරතී” සංවාද මණ්ඩපයට එක්වෙමින් ජනමාධ්‍ය අමාත්‍යාංශයේ ලේකම් ආචාර්ය චරිත හේරත් මහතා දැක්වූ අදහස් ඇසුරින් මෙම ලිපිය සැකසුනි.පොදු රාජ්‍ය මණ්ඩලීය සමුළුව පැවැත්වීමේ මූලික ක්‍රමවේදය අනුව අනුකමිටු 15 ක් යටතේ එම සංවිධාන කටයුතු සිදුවේ. එම එක් අනුකමිටුවක් වන්නේ මාධ්‍ය ප්‍රචාරණ සහ සන්නිවේදන අනුකමිටුවයි. එමඟින් පසුගිය කාලවකවානුව තුළ විදේශ අමාත්‍යංශය හා ආර්ථික සංවර්ධන අමාත්‍යාංශය ද එක්ව සමුළු පෙර සූදානම වශයෙන් විශාල වැඩ කොටසක් ඉටු කෙරිණි.මාධ්‍ය ප්‍රචාරණ සහ සන්නිවේදන අනුකමිටුව වශයෙන් අප වෙත පැවරුණ මූලික වගකීමක් වූයේ මෙවර සමුළුව සඳහා ලාංඡනයක් නිර්මාණය කිරීමයි. එය ඉතාමත් හොඳින් ඉටු කිරීමට අපට හැකි විය. මේ වන විට එම ලාංඡනය ලොව පුරා ප්‍රචලිතය.මෙවර සමුළුව සඳහා විශේෂ වෙබ් අඩවියක් ද නිර්මාණය කළ යුතු විය. එය www.chogm2013.lk යනුවෙන් මාස 8 ක් තිස්සේ ක්‍රියාත්මකව පවතී. ගත වූ කාල සීමාව තුළ විශාල ග්‍රාහක පිරිසක් ඊට ප්‍රවේශ වී තිබේ. මීට අමතරව මේ සමුළුව ලොව පුරා ආවරණය කරනු ලබන දෙස්, විදෙස් මාධ්‍යවේදීන් ලියාපදිංචි කිරීමේ කාර්ය භාරය ද මාධ්‍ය අනුකමිටුව මඟින් සිදු විය.අන්තර්ජාලය ඔස්සේ ද එම ලියාපදිංචි කිරීමේ කටයුතු කෙරිණි. විදේශීය මාධ්‍යවේදීන් 500 ක් සහ දේශීය මාධ්‍යවේදීන් 500 ක් සමුළුව ආවරණය කිරීම සඳහා සහභාගි වනු ඇතැයි අපේක්ෂිතය. පොදු රාජ්‍ය මණ්ඩලීය රාජ්‍ය නායක සමුළුව බටහිර ඉන්දියානු, යුරෝපා, ආසියා, අප්‍රිකා සහ ශාන්තිකර කලාප වශයෙන් ලොව ප්‍රධාන මහාද්වීප 5 ම ආවරණය කරන සමුළුවකි. එබැවින් මේ මහාද්වීප 5 ම ආවරණය වන පරිදි මාධ්‍යවේදීන් ද එය වාර්තා කිරීම සඳහා එක්වේ.එම දෙස් - විදෙස් මාධ්‍යවේදීන් වෙනුවෙන් සියලු තාක්ෂණික උපාංග හා පහසුකම්වලින් සමන්විත මාධ්‍ය මධ්‍යස්ථානයක් බණ්ඩාරනායක සම්මන්ත්‍රණ ශාලාවේ ස්ථාපනය කෙරේ. සමුළුවට සහභාගි වන රාජ්‍ය නායකයන් සමඟ සිදුකෙරෙන සම්මුඛ සාකච්ඡා, එම රාජ්‍ය නායකයන්ට ප්‍රවෘත්ති සාකච්ඡා පැවැත්වීමට අවශ්‍ය නම් ඊට අවශ්‍ය පහසුකම් ආදී වශයෙන් සියලුම පහසුකම් එහි සලස්වනු ලබයි.මෙහිදී අප වෙත පැවරුණ තවත් වගකීමක් වන්නේ මේ සමුළුව පිළිබඳ ධනාත්මක දැක්මක් රට පුරා ඇති කිරීමයි. සමුළුව හා පොදු රාජ්‍ය මණ්ඩලය පිළිබඳ දැනුවත් කිරීමේ ක්‍රියාවලිය මෙරට අන් කිසිදු අවස්ථාවක නොවූ අන්දමින් සාර්ථකව සපුරාලීමට අපට හැකි‍ වී ඇත. ඈත ගම්මානවල පාසල් දරුවන් තුළ පවා මේ පිළිබඳ ඇති අවබෝධය ඊට හොඳම නිදසුනකි.1976 නොබැඳි රාජ්‍ය නායක සමුළුව මෙහි පැවති අවස්ථාවේදී සමුළුව පිළිබඳ ඇත්ත නිසියාකාරව රටට ගෙන යාමට නොහැකි විය. එහෙත්, මෙවර රාජ්‍ය මාධ්‍ය මෙන්ම පෞද්ගලික මාධ්‍ය ද මේ සමුළුව පිළිබඳ දැනුම සමාජගත කිරීමේ කාර්යය ඉහළින් ඉටු කළ හා කරන බව පෙනෙන්නට ඇත. සම්මත, සම්ප්‍රදායික මාධ්‍ය මෙන්ම සමාජ මාධ්‍ය ද (ජංගම දුරකථන, ෆේස් බුක්, ට්විටර් ආදී) ඒ සඳහා මෙහිදී උපයෝගී කර ගැනිණි. නගර අලංකරණ වැඩපිළිවෙළ පවා මේ යටතේ දැක්විය හැකි වෙයි.පොදු රාජ්‍ය මණ්ඩලීය රාජ්‍ය නායක සමුළුවට සමගාමීව උප සමුළු කිහිපයක් ද පැවැත්වේ. ව්‍යාපාරික සංසදය, තරුණ සංසදය හා මහජන සංසදය වශයෙනි. එම ව්‍යාපාරික සංසදය කොළඹ දී ද, තරුණ සංසදය හම්බන්තොට හා කොළඹ දී ද, මහජන සංසදය හික්කඩුව හා ගාල්ලේ දී ද රැස්වීමට නියමිතය.ව්‍යාපාරික සංසදයේ හමුවට සමගාමීව බත්තරමුල්ල ජනකලා කේන්ද්‍රයේදී “ශ්‍රී ලාංකීය ගම්මානය” යන තේමාවෙන් යුතු සැණ‍ෙකළියක් ද සංවිධාන කර ඇත. චාල්ස් කුමරාගේ සංචාරය අතරතුර සමුළුවට අමතරව තවත් උත්සව ගණනාවකට ද කුමරා සහභාගි වීමට නියමිතය. මේ සෑම කාර්යයකම මාධ්‍ය ආවරණ කටයුතු පිළිබඳ වගකීම මාධ්‍ය හා සන්නිවේදන අනුකමිටුව වශයෙන් අප වෙත පැවරී තිබේ.මේ දිනවල මේ මාධ්‍ය ආවරණ කාර්යයන්ට අදාළව ඒවා සිතියම් ගතකිරීමේ කාර්යය (Media Mapping) සිදුකරමින් පවතී. එහිදී ඒ ඒ අවස්ථාවන් සඳහා යොමුකළ යුතු මාධ්‍යවේදීන් සංඛ්‍යාව ආදී කාරණා නිශ්චය කර ගැනීම සිදුවේ.නිදසුනක් ලෙස 15 වෙනිදා නෙළුම් පොකුණ රඟහලේ දී පැවැත්වෙන සමුළුවේ සමාරම්භක උළෙල වාර්තා කිරීම සඳහා ඊට යොදවන මාධ්‍ය කණ්ඩායම පිළියෙල කිරීම දැක්විය හැකිය. එම අවස්ථාව චන්ද්‍රිකා තාක්ෂණය උපයෝගී කරගනිමින් මහාද්වීප 5 පුරාම නොමිලේ විකාශනය කිරීමට කටයුතු සලස්වා ඇත. මාධ්‍යවේදීන් 1000 ක් තරම් පිරිසකට නෙළුම් පොකුණ රඟහලේ සිට එම වාර්තා කිරීමේ කාර්යය කළ නොහැකි නිසා බණ්ඩාරනායක සම්මන්ත්‍රණ ශාලාවේ පිහිටි මාධ්‍ය මධ්‍යස්ථානයේ සිටම සජීවී විස්තර විචාරයක් ගෙන යාමට හැකිවන පරිදි පුළුල් තිර යොදා සමාරම්භක උළෙල දැකගැනීමට ඉඩ සලස්වා තිබේ.සමුළුවට අදාළ නිශ්චල ඡායාරූප ගැනීමේ ක්‍රියාවලිය ද නිල ඡායාරූප ශිල්පී සංචිතය මගින් සිදු කරයි. එසේ ගන්නා ඡායාරූප සමුළුව වාර්තා කරන ඕනෑම මාධ්‍යවේදි‍යකුට මාධ්‍ය මධ්‍යස්ථානයේ තමන් භාවිත කරනු ලබන පරිගණකය හරහා ලබාගැනීමේ පහසුකම් ද සලස්වා තිබේ. මේ කාර්යයන් සඳහා විශාල වියදමක් දැරීමට සිදුවුවද අද වන විට මෙවැනි සමුළුවල මාධ්‍ය ප්‍රචාරණය ද ඉතා වැදගත් කාරණයක් බව අප අමතක නොකළ යුතුය.තරුණ සමුළුවේ නිළ විද්‍යුත් මාධ්‍ය ආවරණ කටයුතු ස්වාධීන රූපවාහිනිය මඟින් සිදු කරන අතර මහජන සමුළුවේ සහ ව්‍යාපාරික සමුළුවේ නිළ මාධ්‍ය කටයුතු සිදු කරනු ලබන්නේ ජාතික රූපවාහිනිය මඟිනි.ලංකාවේ සමුළු සත්කාරක කාර්ය භාරය මෙන්ම රට පිළිබඳ පණිවිඩය ද ලොවට ගෙන යනු ලබන්නේ මාධ්‍ය විසිනි. මෙහිදී නූතනයේ මාධ්‍ය ක්ෂේත්‍රයේ සිදු වී ඇති වෙනස්කම් ගැන ද අවධානය යොමු කිරීමට අපට සිදුවෙයි. 1976 දී නොබැඳි සමුළුව වාර්තා කිරීම, 2007 දී සාර්ක් සමුළුව වාර්තා කිරීම ආදී අවස්ථාවන්ට වඩා අද මාධ්‍යයේ භාවිතය වෙනස්ය. අද සමාජ මාධ්‍ය මගින් කෙරෙන්නේ බොහෝ දුරට වාර්තා කිරීමකට වඩා මැදිහත් වීමකි. කලින් මෙවැනි අවස්ථාවන් පිළිබඳ වාර්තාව ජනතාව අතරට ගියේ එක්කෝ සතියකිනි. නැත්නම් පසු දිනයි. පසුකාලීනව එය උදේ පැවැති අවස්ථාවක් සවස ප්‍රචාරය වීම දක්වා දියුණු විය.නමුත්, දැන් පැවැත්වෙන දෙයක් ඒ මොහොතේම ලෝකයටම රැගෙන යා හැකි තරමට වර්තමානයේ සන්නිවේදනය දියුණු වී තිබේ. මෙවැනි කාර්ය භාරයක් ඉටු කිරීමේදී අපට මේ තාක්ෂණික වෙනස්කම් පිළිබඳ ද අවධානය යොමු කිරීමටත් ඒවාට අනුගත වීමටත් සිදුවෙයි.පොදු රාජ්‍ය මණ්ඩලීය රාජ්‍ය නායක සමුළුව හා ඊට සමගාමී සෙසු අවස්ථාවන් ආවරණය කිරීම සඳහා දෙස් - විදෙස් මාධ්‍යවේදීන්ට අවශ්‍ය සෑම පහසුකමක් ම සැලසීම මාධ්‍ය ප්‍රචාරණ හා සන්නිවේදන අනුකමිටුව වෙත පැවරෙන කාර්යභාරයයි. මෙවර සමුළුවේ සත්කාරක රාජ්‍ය වශයෙන් රටට ද කීර්තියක් ලැබෙන පරිදි එම කාර්ය භාරය උපරිමයෙන් සපුරාලීමට අවශ්‍ය ක්‍රියාමාර්ග දැනටමත් ගෙන තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>04</day>
    </date>
    <link>http://www.dinamina.lk/2013/11/04/_art.asp?fn=f1311045</link>
    <topic>වීදි ජීවිත</topic>
    <author>කිත්සිරි වනසිංහ</author>
    <content>මහපාර කොයි කාටත් පොදු බව අපි දනිමු. නමුත් එය පරිහරණය කිරීමේ දී නීති සමුදායක් ඇති බව ද හොඳාකාරවම දනී. වාහනයක් පදවන රියදුරා මාර්ග නීති කඩ කළ හොත් රාළහාමිලාගෙන් දඩ කන්නට සිදු වෙයි.දැඩි ලෙස මාර්ග නීති උල්ලංඝණය කරන්නාට මහ උළුගෙදර දර පලන්නට හා උළු ගනින්නට සිදු වන බව කොයි කවුරුත් හොඳාකාරවම දනී. නමුත් මහපාර තම වාස භූමිය කර ගත් ඇත්තන් හට නම් එවැන්නක් සිදුවන්නේ ද යන්න අප අසා නැත. කෙසේ වෙතත් හිරබත් කෑමත් මහ මහ ම‍ෙඟ් තම ජීවිත කාලය ගෙවා දැමීමත් අතර වෙනසක් ඇත්තේ ද යන්න පුළුල් ලෙස විග්‍රහ කළ යුතු කරුණකි.අනාරක්ෂිත ජීවිතයක් ගත කිරීමට අප කවුරුත් අකමැතිය. තව කෙනෙකුට අත පා ජීවත් වන්නට ද කැමති නැත. කාගේ හෝ බත් මුට්ටියක් ඉදෙන කන් බඩකට පුරවාගන්නට බලා හිඳීමට ද බැරිය. රුපියල දෙක ඉල්ලමින් හිඟමනේ යාමට ද මානව වර්ගයා කැමති නැත. නමුත් කොතනක හෝ සිදු වූ වරදකින් මහ මඟ යදින දරු පැටවුන් විඳිනා අපා දුක් කන්දරාව දුටු විට නම් ඒ ගැන නොකියාම බැරිය. ඒ නිසාම දඟකාර මේ පැටවුන් ගැන සංදේශයෙන් වචනයක් කථා කරන්නට සිතුවෙමි.රටේ දරුවෝ හොඳ මාවතක ගමන් කිරීම දැකීමට කොයි කවුරුත් කැමතිය. මහා මන්දිරයේ සිට කුඩා පැල්පත දක්වා වූ සමාජ රාමුව තුළ ජීවිත විඳින හා විඳවන මිනිසුන් ගැන ද අපමණ අසා ඇත. එකී ජීවිත පිළිබඳව ප්‍රායෝගික අත්දැකීම් ද තිබේ. කෙසේ හෝ මෙම ඇති නැති පරතරය මකා දැමීමට නොහැකිය. ‘'ඇත්තෝ කති බොති. නැත්තෝ හුළං බොති” කියා මේ හැම දෙයක් දෙසම බලා හිඳිනවා විනා ඊට විසඳුමක් දීම අසීරු තත්ත්වයටම පත්ව ඇත.පින සහ පව මේ දෙක අතර දෝලනය වන්නේ ද නැතිනම් උත්සාහය, උනන්දුව හා කැපවීම සෘජු ලෙස බලපා ඇත්තේ ද යන්න පිළිබඳව සිතා බැලිය යුතුය. නොහැක්කක් නොමැති බව නම් හොඳාකාරවම දනී. නමුත් උරුමය හා කරුමය ද අප විසඳුම් සොයනා ඇති නැති පරතරයට බලපාන්නේ ද යන්න තර්කානුකූලව සිතා බැලීම වටී.අතපය හතර යහමින් ඇති ඇත්තෝ ද අද හිඟමනේ යෙදෙති. ඒ කය වෙහෙසවන්නට තිබෙන දුක නිසා ද? නොඑසේ නම් මනස වෙහෙසවා යමක් කරන්නට ඇති නොහැකියාව නිසා ද? පිළිතුරු සෙවීම අසීරු කරුණක් බවට ද පත්ව තිබේ. මේ කාරණා සියල්ලට ම මැදිවන හයක් හතරක් නොදන්නා දරුවෝ නරකාදියේ දුක් විඳිති.වැරහැලි ජංගි කොටයක් ඇඳන් මහ මඟ හිඟාකන වීදි දරුවාගේ හෙට දවස ගැන සහතිකයක් දීමට හැකිද? පෑන, පැන්සල, පොත තම ඇස් අත් මානයට නොගන්නා ඔවුන් අනාගතයේ දී සමාජගත වන්නේ කුමන අයුරකින් ද යන්න සිතාගන්නටවත් බැරිය. හොරුන්, තක්කඩියන්, මහා අපරාධකාරයින් ඒ තුළ නිර්මාණය විය නොහැකි ද? කුසගින්න පිරිමසා ගන්නට නගරයේ හෝටලයකින් මාළු රොටියක් හොරෙන් අරගෙන පණ එපා යැයි කියා දුවන කුඩා දරුවන් කරදඬු උස් වූ විට රට ද විකුණන් කන තත්ත්වයට පත්වනු ඇත. මෙකී කාරණයන්ට විසඳුම් සෙවීම අද සමාජය හමුවේ ඇති වගකීමකි. අභියෝගාත්මක ප්‍රශ්නයකි.ඉන් කර ඇරීම නොවටිනා බව බලධරයන්ට මතක් කර දීමට කැමතිය. උන්හිටිතැන් හා රැකියාවක් ද නැතැයි කියමින් මහපාර තම නිවහන කර ගත් මිනිසුන් වෙනුවෙන් යමක් ඉටු කිරීමට හැකියාවක් නැති ද? නොඑසේ නම් මෙකී මිනිසුන් එම ජීවන රටාවෙන් මිදීමට මැලිකමක් දක්වන්නේ ද යන්නට පුළුල් කතිකාවතකින් විසඳුම් සෙවිය නොහැකිද? මහා වැව්, මහා දාගැබ්, සුවිසල් මාලිගා, මනස්කාන්ත පරිසරය, සරුසාර භූමියක සාඩම්බර හිමිකාරයන් වන රටක ජීවත් වන පුරවැසියන් වන අප හට මහ මඟ දිවි ගෙවන මෙකී පරපුරක් වෙනුවෙන් යමක් ඉටුකරන්නට හැකි නම් එය මහත් ඵල මහානිසංස ගෙන දෙන කටයුත්තක් වනු නොඅනුමානය.අද වීදියේ උපදින දරුවා හෙට වැඩිහිටියෙකු වී වීදියම වාසභූමිය කර ගනිමින් වර්ගයා බෝ කරන්නට යෙදුනොතින් මේ කන්නලව්ව අයියනායක දෙවියන්ට කිව්වත් විසඳුම් සොයන්නට බැරිය. මේ අඩවියේ එහෙව් මිනිසුන් ගත කරන ජීවිත හා ඒ තුළින් හටගන්නා සමාජ ගැටලු පිළිබඳ විමසිලිමත්ව සොයා බැලිය යුතු කාලය එළඹ තිබේ. විශේෂයෙන් නගරයේ මහා වීදියේ කඩ පිළක් ළඟ රැය එළිකරන ගැහැනුන් හා පිරිමින් ඇඳිරිය වැටෙත්ම කට ගොන්නක් බීමට ‍හුරුව සිටිති.ඉන්පසු ඔවුන්ගෙන් ඇසෙන්නේ අමු තිත්ත කුණුහරුපය. එවිට වීදියක ගමන් කිරීම ද අපහසුය. ඇතැම් විට ගල් පොළු අතට ගන්නා ඔවුන් නගරය තමන්ගේම කර ගනිමින් පට්ට කුණුහරුප කියමින් හැසිරෙති. ඔවුන්ට දරු පැටවුන් ගැන තොරතෝංචියක් නොමැත. මේ නරි නාටක තම ජීවිතයට ද උකහා ගන්නා දරුවන් කරඳඬු උස් වූ විට ඒ පරිද්දෙන්ම හැසිරෙති. මෙය භයානක පූර්වාදර්ශයකි. දිගින් දිගටම මෙවන් ක්‍රියාවන්ට ඉඩහැර තැබුවහොත් නගරයේ හෙට දවස පිළිබඳව නිසි පිළිතුරක් දිය නොහැකිය.එපමණක් ද නොව. මෙකී වීදිවල වෙසෙන කුඩා දරුවන් නොයෙක් අපචාරයන්ට ද ලක් වන බව අප අසා ඇත්තෙමු. කල වයස පිරුණ ඇතැම් ගෑනු ළමෝ වැව් තාවුල්ලක නැතිනම් කොයි හෝ මුඩුක්කුවක් අස්සේ පතිකුලයට යන අවස්ථා ද නැත්තේම නොවේ. ඉන්පසු රුපියලට දෙකට විකිණෙන ඔවුන්ගේ ජීවිත සමාජය මහත් ව්‍යසනයක් කරා ඇදයන තත්ත්වයටම පත් කරනු නොඅනුමානය. එවැනි අවස්ථා පිළිබඳව ද උදාහරණ රැසක් අප හමුවේ දෘශ්‍යමාන වේ.ඇතැම් කුඩා දරුවන් මත් ‍වෙළඳුන්ගේ ආධාරකරුවන් ලෙස කටයුතු කරන අවස්ථා ද ඇතැයි සමාජ සාක්ෂි තහවුරු කරයි. බැලූ බැල්මට නම් මේ කිසිවක් නගරය තුළ පේන්නට නැතැයි ඇතමෙකු තර්ක කරනවා ඇත. එහෙත් මනා විපරමකින් යුක්තව මේ දෙස බලන්නේ නම් මේ සියල්ලක්ම අතටම අල්ලා ගත හැකිය. මේ තුළ වූ සමාජ ව්‍යසනය නොපෙනෙන්නේ නම් දැන්වත් ඇස් හැර බැලීම වටිනා බව සිහිපත් කර දීමට කැමතිය.වීදි දරුවෙකු වුව ද රුපියලක් දෙකක් ඉල්ලූ විට බොහෝ දෙනෙකු ඊට ප්‍රතිචාර දක්වන්නේ බොහොම කලාතුරකිනි. නොඑසේ නම් බැරිම තැනය. ඇතැම් විට සාක්කුවෙන් ඇද රුපියලක් දෙකක් දික් කරන්නේ සමාජ අමනායෙන් ගැලවීමටය. නමුත් මෙම සමාජ ගැටලුව පිළිබඳව වඩ වඩාත් සිතන්නට කිසිවෙකුත් උත්සහ නොකරනවා ඇත. ‘'ළමයා මිනිසාගේ පියා” යැයි ද අසා ඇත්තෙමු. ළමයෙක් හදන්නට ගමක් වුවමනා බව ද අප දනී. මේ සියල්ලක්ම අප හමුවේ තිබිය දී ඇහැ කට වහන් උඩ බලන් සිටීම නොවටිනා බව තේරුම් ගත යුතුය.වීදි දරුවෙකු වුව ද මවුපිය කැමැත්ත නැතිව පරිවාසභාරයට හෝ ලක් කිරීමට අයිතියක් නැතැයි කියවේ. නමුත් මෙකී සමාජගත ගැටලු සඳහා විසඳුම් සෙවීම කල් ඇරිය හොත් අද සිටින කෝඳුරුවා හෙට ඉහඳ මැස්සෙකු බවට පත්වෙනු ඇතැයි සංදේශයෙන් සිහිපත් කරදීමට කැමතිය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>04</day>
    </date>
    <link>http://www.dinamina.lk/2013/11/04/_art.asp?fn=f1311046</link>
    <topic>කරාතේ සටන්කාරයෝ අල්ලලා පොළොවේ ගහනවා</topic>
    <author>සංවාද සටහන උපාලි කරුණාරත්න ඡායාරූප- සමන්ත වීරසිරි</author>
    <content>මල්ලවපොර ඉතිහාසය ඉතා ඈත අතීතයට දිව යන්නකි. මෙවර ගුස්ති පිටුවේ සංවාදයට එක්වනුයේ එක්දහස් නවසිය පනහේ සහ හැටේ දශකයේ දී මල්ලවපොර ක්‍රීඩාවේ නියැළුණු, එය පෙරට ගෙන යාමට අමිල මෙහෙවරක් කළ ලංකා මල්ලවපොර සංගමයේ හිටපු සභාපතිවරයෙකු, ලේකම්වරයෙකු, ලංකා ඔලිම්පික් සහ පොදු රාජ්‍ය මණ්ඩල ක්‍රීඩා සංගමයේ හිටපු මහ ලේකමවරයෙකු හා මල්ලවපොර ක්‍රීඩාවේ ජාත්‍යන්තර විනිසුරුවරයෙකු තීරකවරයෙකු වූ ජනාධිපති නීතිඥ බොනිෆස් සිල්වා මහතායි.මල්ලවපොර ක්‍රීඩාවේ යෙදීමෙන් ඇතිවන ප්‍රතිළුලය කුමක්ද?මෙම ක්‍රීඩාව හැදෑරීමෙන් ප්‍රබල පෞරුෂ වර්ධනයක් ඇති වෙනව.ඒ වගේම නිරෝගීව ජීවත් වෙන්න පුලුවන්.ඔබේ වයස කීයද?අවුරුදු හැත්තෑ හයයි.සටන් ක්‍රමයක් ලෙසද මල්ලවපොර යොදා ගන්න පුලුවන් නේද?ඔව්.කරාතේ සටන් කරුවෙකු හා මල්ලවපොර කරුවෙකු සටනකට ගියොත් කව්ද දිනන්නෙ?කරාතේ කියන්නෙ ගහ ගන්න සටන් ක්‍රමයක්. මල්ලවපොර කරුවා කරන්නෙ සතුරා සමග පොර බදා ඔහුව බිම දැමීම. සමහර විට කරාතේ සටන්කරුවාගේ ප්‍රබල පහරක් මල්ලවපොරකරුවාට වැදුනොත් ඔහුට අමාරු තත්ත්වයක් ඇති වෙන්න පුළුවන්. හැබැයි බොහෝ අවස්ථාවල මම නම් දකින්නෙ මල්ලවපොර සටන්කරුවා විසින් කරාතේ සටන්කරුවා බිම දමන බවයි.කොහොමද එහෙම වෙන්නෙ?ඒකට හේතුව තමයි කරාතේ සටන්කරුවා සම්පූර්ණයෙන් ශරීරය වැසෙන ඇදුමක් ඇඳගෙන සිටීමත් මල්ලවපොර කරුවා කොට කලිසමක් පමණක් ඇඳගෙන සිටීමත්. සටනකදී මල්ලවපොර කරුවාගේ ශරීරය දහඩිය නිසා ලිස්සනවා. ඔහුව අල්ලන්න අමාරුයි. කරාතේ සටන්කරුවාගේ ඇඳුම නිසා අල්ලගන්න ලෙහෙසියි. ඒ නිසා මල්ලවපොරකරුවාට හැකිවෙනවා කරාතේ සටන්කරු උස්සා පොළොවෙ ගහන්න.මෙරට මල්ලවපොර ක්‍රීඩාවේ වර්තමාන තත්ත්වය පිළිබඳ ඔබ සතුටු වෙනවද?මල්ලවපොර ක්‍රීඩාව තව තවත් වර්ධනය වෙන්න ඕනෙ. අදාළ බලධාරීන් මේ ක්‍රීඩාව වර්ධනය කිරීම සඳහා වැඩි වැඩියෙන් කැප වෙන්න ඕනෙ.ඔබ මල්ලවපොර ක්‍රීඩාවේ යෙදුන පනහ හැටේ දශකයේ මෙරට සිටි ප්‍රබල මල්ලවපොර ක්‍රීඩකයො කවුද?කේ. දොරේසිංහම්, හෙන්රි වික්ටර් පෙරේරා, සී.ඉසදොර්, ජෙරාඩ් සිල්වා, කේ.ඩී ජිනදාස, එච්.ඊ ජයසිංහ, එම්.පී.එන් පීරිස්, බැසිල් රොඩ්රිගෝ, ලෙස්ලි ගුණරත්න, ඩී.ඩී.එන් පෙරේරා, ජෝජ් ඩෙප්, එම්.එස්.එම් අමීන්, එම්.එස්.ඒ රසීඩ්, එම්.එස්.එම් රාවුෆ්, බී.ආර්.එම් පෙරුමාල්, වැන්නවුන් මෙරට මල්ලවපොර ක්‍රීඩාවේ යෙදී සිටියා. මොවුන්ගෙන් බොහෝ දෙනෙක් අද ජීවතුන් අතර නැහැ.මල්ලවපොර ක්‍රීඩාවේ ඔබේ ගුරුවරුන් වූයේ කවුද?හෙන්රි වික්ටර් පෙරේරා සහ මගේ වැඩිමහලු සහෝදරයින් වන ජෙරාඩ් සිල්වා, හෙන්රි සිල්වා.ඔවුන් මොනවද ඔබට පළමුව ඉගැන්නුවෙ?පළමුව මල්ලවපොර ක්‍රීඩාවේ තිබෙන නීති රීති පිළිබඳ අවබෝධයක් ලබා දුන්න. ඊට පසුව පොරබදන ආකාරය ප්‍රතිවාදියාගේ උරහිස් දෙක එකවර බිම ගසන ආකාරය කියා දුන්න.කොයි කාලයේද ඔබ මල්ලවපොර ඉ‍ගෙනීම ආරම්භ කළේ?එක්දහස් නවසිය හතලිස් ගණන්වල අග භාගයේදී. කොළඹ වයි.එම්.සී.ඒ එකට මම මල්ලවපොර ඉගෙනීමට ගියා.ඔබ එදා සිටි දක්ෂ මල්ලවපොර කරුවෙක්ද?මමත් දක්ෂ මල්ලවපොර කරුවෙක් තමා. හැබැයි මම ප්‍රබලම තත්ත්වයට ආවා කියල මම කියන්නෙ නැහැ. මට වඩා මගේ සහෝදරයා හෙන්රි සිල්වා ඉදිරියෙන් සිටියා.මල්ලවපොර ක්‍රීඩාවට අමතරව වෙනත් ක්‍රීඩාවන් හෝ සටන් ක්‍රම ඔබ හදාරල තිබෙනවද?ඔව්, ජූඩෝ හදාරල තිබෙනව. මම එහි බ්‍රවුන් බෙල්ට් එකට යනකම් ඉගෙන ගත්ත. කෂුවෝ නිසිකාවා යටතේයි මම ජූඩෝ හැදෑරුවෙ.ඔබට මල්ලවපොර ඉගැන්වූ ගුරුවරුන් ජූඩෝ හදාරල තිබෙනවද?මගේ සහෝදරයෙක් වන හෙන්රි සිල්වා ජූඩෝ හදාරා කළුපටි ලබා ගත් කෙනෙක්. හෙන්රි වික්ටර් පෙරේරාත් ජූඩෝ හදාරල තිබෙනව.ඒ කාලයේ තිබූ මල්ලවපොර සංගම් මොනවාද?වයි.එම්.සී.ඒ, ආම්ස්ට්‍රෝන්, එම්.අයි.සී.එච්, වෙන්නප්පුව රෙස්ලින් ක්ලබ්, යාපනය හනුමාන් ජී රෙස්ලින් ක්ලබ්, සෙන් ඇන්තනීස් රෙස්ලින් ක්ලබ්, සුරනිමල රෙස්ලින් ක්ලබ්. මේවාට අමතරව ත්‍රිවිද හමුදාවේ සහ පොලිසියේ සිරගෙදර කණ්ඩායම් එදා මල්ලවපොර පුහුණු වීම් කළා.ඔබේ සහෝදරයෙක් වන හෙන්රි සිල්වා ඉතා දක්ෂ මල්ලවපොර කරුවෙකු වශයෙන් ඔබ හඳුන්වනවා. ඔහු අතින් පරාජයට පත්වූ දක්ෂ මල්ලවපොර ශූරයින් පිළිබඳ ඔබට මතකද?කේ.දොරේසිංහම්, එම්.එස්.එම් රවුෆ්, එම්.එස්.එම් අමීන් ඔහු අතින් පරාජය වුණා. 1954 වර්ෂයේදී ඔහු ඉන්දියාවේ මල්ලවපොර ශූරතාවක් දිනා සිටි සවාකාර් ද පරාජය කළා. හෙන්රි සිල්වා රටවල් ගණනාවකට ගොස් මල්ලවපොර ජයග්‍රහණ ලබා ගෙන තිබෙනවා. මොහුගෙ වයස දැන් අවුරුදු අසූ එකයි.ගුරුගෝනිස් කියල දක්ෂ මල්ලවපොර ශූරයෙක් සිටිය නේද?ඔහු තමයි ආම්ස්ට්‍රෝන් මල්ලවපොර සමාජයේ ප්‍රධාන ගුරුවරයා. එක්දහස් නවසිය පනස් ගණන්වල ඔහුට විශාල ගෝලයෝ පිරිසක් හිටිය. ඇලෙක්සැන්ඩර් ප්‍රනාන්දු කියන්නෙ ඔහුගෙ දක්ෂ ගෝලයෙක්. ඒ වගේම සිමියොන් , විල්බට් සිංඤො වගේ දක්ෂ ගෝලයන් ඔහුට සිටියා.හැබැයි ගුරුගෝනිස් මම නම් දකින්නෙ දක්ෂ මල්ලවපොර කරුවෙකුට වඩා දක්ෂ පුහුණු කරුවෙකු ලෙසයි.ඔහු මිය ගියේ මල්ලවපොර පුහුණුවීම් කරන අවස්ථාවක නේද?ගුරුගෝනිස් ගුරුවරයා මිය ගියේ මල්ලවපොර පුහුණුවීම් කරන අවස්ථාවක කොඳු නාරටිය තුවාල වීමෙන්. මට මතක විදිහට මෝදර අලුත් මාවතේ තමයි ඔහු ජීවත් වූයේ.ඔබගේ තවත් මල්ලවපොර ගුරුවරයෙකු වන හෙන්රි වික්ටර් පෙරේරා කොතරම් දක්ෂයෙක්ද?ඔහුගෙ වයස මේ වන විට අවුරුදු අසූ දෙකක් වෙනවා. ඔහු මල්ලවපොර ක්‍රීඩාවේ අති දක්ෂයෙක් ලෙස හඳුන්වන්න පුළුවන්. ප්‍රධාන ජාතික මල්ලවපොර උපදේශකවරයෙකු වශයෙන්ද ක්‍රියා කර තිබෙනවා. සීදූව ප්‍රජා මණ්ඩල මල්ලවපොර සමාජය , සුරනිමල මල්ලවපොර සමාජය ආදී මල්වපොර සමාජ කීපයක් පෙරට ගැනීමට ඔහු කටයුතු කළා. මොහු ජාත්‍යන්තර තරඟාවලි ගණනාවක් නියෝජනය කරල ජයග්‍රහණ ලබා ගෙන තිබෙනවා.එදා ලෝකයේ සිටි ප්‍රසිද්ධ මල්ලවපොර කරුවො කවුද?හර්බාන් සිං, ධාරා සිං, කිං කොං, ගාමා, වොන් බොක්ලි, ටයිගර් ගොල්ඩන් වැනි නම් මට මතකයි.හැබැයි ඔවුන් මල්ලවපොර ක්‍රීඩාවේදී අනුගමනය කළේ අපේ ක්‍රමය නොවේ. ඔවුන්ගේ ක්‍රමය ජාත්‍යන්තර තරඟවලදී පිළිගන්නෙ නැහැ. ජනතාව ප්‍රබෝධමත් කරන්න මුදල්වලට තමයි ඔවුන් මල්ලවපොර ක්‍රීඩාවේ යෙදුනෙ.අප අනුගමනය කළ ක්‍රමයට නීති රීති මාලාවක් තිබුණ‍ ෆ්‍රී ස්ටයිල් කියලයි අපේ ක්‍රමය හඳුන්වන්නෙ. හර්බාන් සිං කෙරුවෙ ඇමරිකන් ‍ෆ්‍රී ස්ටයිල්.එදා සිටි කේ. දොරේසිංහම් කියන මල්ලවපොර කරුවා ගැන ඔබ දන්නෙ මොනවද?කේ.දොරේසිංහම් වැල්ලවත්ත ඇන් කොමන් මල්ලවපොර සමාජය නියෝජනය කළා. වරක් මොහු මගේ මල්ලවපොර ගුරුවරයෙක් වන හෙන්රි වික්ටර් පෙරේරා ට පරාජය වී තිබෙනවා. දොරේසිංහම් කියන්නෙ හොඳ මල්ලවපොර කරුවෙක්.මල්ලවපොර ශක්තිය සමඟ කරන ක්‍රීඩාවක්ද?නැහැ. මල්ලවපොර ක්‍රීඩාවේදී ශක්තිය පමණක් තිබිල බැහැ. තාක්ෂණයද අවශ්‍යයි.ඔබ බිහිකළ හොඳම මල්ලවපොර කරුවා කවුද?අර්නස් ප්‍රනාන්දු.මොහු 1964 දී ජපානයේ ටෝකියෝ වල ඔලිම්පික් තරඟාවලියටද මෙරට නියෝජනය කරමින් සහභාගි වුණා. මේ වන විට ඔහුගේ වයස අවුරුදු හැත්තැ පහයි. කැලණිය විශ්වවිද්‍යාලයේ මල්ලවපොර ඉගැන්වීම් දීර්ඝ කාලයක් කළා. ජාතික ශූරතාවලි දිනල තිබෙනව. ඒ වගේම ඔහු මල්ලවපොර ක්ෂේත්‍රයේ ප්‍රධාන තනතුරු දරල තිබෙනව.මල්ලවපොර ක්‍රීඩාවේ යෙදීමේදී විශේෂ ආහාර වර්ග ගන්නවද?ඔව්. මල්ලවපොරකරුවන් බාගෙට තම්බපු මස්, අමු බිත්තර වැනි දේ නිරන්තරව ආහාරයට ගන්නව. බේදානම් කියන ඇට වර්ගය රෑට වතුරෙ දාල එයින් සාදා ගන්නා ද්‍රව්‍යයකට බිත්තර, කිරි, ග්ලූකොස් දාලා ආහාරයට ගන්නව. මල්ලවපොරකරුවා නිරන්තරව ශක්තිජනක ආහාර ගන්න ඕනෙ. ශරීරය දුර්වල වුණොත් ක්‍රීඩාවේ යෙදෙන්න බැහැ.ගමෙන් ගොඩෙන් සොයා ගන්නා ආහාර වර්ගවලින් මල්ලවපොර කරුවෙකුට ප්‍රයෝජනයක් නැද්ද?හෙන්රි වික්ටර් පෙරේරා කියන මල්ලවපොර ක්‍රීඩකයා , ගුරුවරයා වරක් ප්‍රකාශ කළා තමන් මල්ලවපොර ක්‍රීඩාවේ යෙදී සිටි කාලයේ කලටි කුරුම්බා එළ කිරි ආහාරයට ගත් බව. කඩල රෑට වතුරෙ දාල උදේට අමුවෙන් කනවා කියලත් ඔහු කීවා.මෙවා ඉතා ශක්තිජනක ආහාර ලෙසයි ඔහු හැදින්වූයේ.ශරීරය ශක්තිමත් කර ගැනීමට ඔබ කාය වර්ධන ව්‍යායාම් කළාද?කාය වර්ධන ව්‍යායාම් මල්ලවපොර සඳහා එතරම් සුදුසු නැහැ කියන මතයේ තමයි මම ඉන්නෙ. එම ව්‍යායාම්වල ඇතැම් කොටස් මල්ලවපොර ක්‍රීඩකයෙකුට නුසුදුසු බව මම දකිනවා. ජිම්නාස්ටික් මල්ලවපොර කරුවෙකුට ඉතා හොඳයි.ඔබ මත්පැන් සිගරට් පාවිච්චි කරනවාද?මල්ලවපොර ක්‍රීඩාවේ යෙදෙන වැඩි දෙනෙක් මත්පැන් සිගරට් පාවිච්චි කරන්නෙ නැහැ. මගේ මල්ලවපොර ගුරුවරුන් දෙදෙනෙකු වන හෙන්රි වික්ටර් පෙරේරා , හෙන්රි සිල්වා , මගේ ගෝලයා වන අර්නස් ප්‍රනාන්දු සහ මම සිගරට් මත්පැන් පාවිච්චි කරන්නෙ නැහැ.මෙරට පවතින විවිධ සටන් ක්‍රම එනම් කරාතේ , වූෂු ,ටයිකොන්ඩෝ , පිළිබඳ ඔබේ මතය කුමක්ද?මේවා ගහගන්න සටන් ක්‍රම ලෙසයි මම දකින්නෙ. ඒ වගේම ආත්මාරක්ෂාව සඳහා යොදා ගන්නවා. මල්ලවපොර තුළින් අපි කරන්නෙ ශරීර ශක්තිය උපයෝගී කර ගනිමින් ප්‍රතිවාදියාගේ උරහිස් දෙක එකවර බිම ගෑවීමයි.මල්ලවපොර වලදී ප්‍රතිවාදියාට ප්‍රබල ලෙස හානි කරන්න පුළුවන්ද?මල්ලවපොර තරඟයක යෙදී සිටින විට ප්‍රතිවාදියාට හානි කරන්න තහනම්. තරඟය පවත්වන්නෙ නීති රීති මාලාවක් අනුවයි.අංගම් පොර පිළිබඳව ඔබ දන්නෙ මොනවද?මට ඒ ගැන කියන්න බැහැ.මල්ලවපොර ක්‍රීඩකයින් වැඩි වැඩියෙන් බිහිවීම තුළින් රටට ඇති ප්‍රයෝජනය පිළිබඳ කතා කළ හොත්?ශක්තිමත් නිරෝගී පරපුරක් බිහිවෙනව. ඒ වගේම මල්ලවපොර පුහුණුවන්නන් වැඩි දෙනෙක් ශරීරයට අහිතකර දේවල් ගන්නෙ නැහැ. එය සමාජයට රටට හොදයි.ඔබ මල්ලවපොර ක්‍රීඩාවේ නිරත වෙමින් කීදෙනෙක් බිම දමල තිබෙනවද?අවුරුදු 20-25 ක් මම මල්ලවපොර ක්‍රීඩාව කරල තිබෙනව. ඒ නිසා මගෙන් පරාජය වූ ගණන කියන්න බැහැ.මල්ලවපොර ක්‍රීඩාවේදී ඔබ කී පාරක් පරාජය වෙලා තිබෙනවද?පරාජයන් ලබල තිබෙනව. ගණන මතක නැහැ.කවුරු හරි ඉදිරි දිනයකදී මල්ලවපොරයකට ආරාධනා කළොත්?මට වයසයි. මල්ලවපොර අල්ලන්න දැන් මට බැහැ.ඔබට තරඟවලදී හමු වූ දරුණුම මල්ලවපොර ශිල්පියා කවුද?අපි මල්ලවපොර සඳහා අනුගමනය කරන ක්‍රමයේදී දරුණු වෙන්න බැහැ. හිරකාරයොත් මල්ලවපොර ඉගෙන ගන්නව.ඔබට වයස අවුරුදු හැත්තැ හයයි. තවමත් මල්ලවපොර ක්‍රීඩාව පිළිබඳ උනන්දු වෙනවද?මල්ලවපොර ක්‍රීඩාව පිළිබඳව අපෙන් කවුරුත් අහන්නෙ නැහැ. පැරැන්නන්ගෙන් වර්තමානයේ සිටින මල්ලවපොර ක්‍රීඩකයින්ට බොහෝ දේ ඉගෙන ගත හැකියි.මල්ලවපොර ක්‍රීඩාව පෙරට ගෙන යාමට සම්බන්ධ වන ලෙස කුමන හෝ සංගමයක් , අදාළ බලධාරියෙක් ඔබට ආරාධනා කළොත්?කල්පනා කර බලා තීරණයක් ගන්නව.නවීන සටන් ක්‍රම බිහිවෙනවා. ඒ නිසා මල්ලවපොර වැඩකට නැති දෙයක් කියල කවුරුහරි ප්‍රකාශ කළොත්?මම එහෙම සිතන්නෙ නැහැ. මල්ලවපොර කියන්නෙ වටිනා ක්‍රිඩාවක්. මේක තමන්ගෙ ආරක්ෂාවටත් හොදයි.ඔබ හිටපු මල්ලවපොර ශූරයෙක්. පාරේ ගමන් කරන විටදී යම් පුද්ගලයෙක් ඔබට පහරදීමට පැමිණිය හොත්?දැන් නම් ගහගන්න අමාරුයි. හැබැයි මම විස්වාස කරනවා මල්ලවපොර හදාරා ඇති නිසා මට ප්‍රහාරකයාගෙන් බේරී යාමට හැකි බව.ආයුධ සටන් ඉගෙන ගෙන නැද්ද?නැහැ.මල්ලවපොර ශූරයෙක් වන්න කුඩා මනුෂ්‍යයෙකුට නොහැකිද?පුළුවන්. මල්ලවපොර ක්‍රීඩාව පවත්වන්නෙ බර ප්‍රමාණයන් අනුවයි. ඒ නිසා පුද්ගලයෙකු තරඟ වදින්නෙ තමාට ගැලපෙන පුද්ගලයෙකු සමගයි.වර්තමානයේ සිටින මල්ලවපොර ක්‍රීඩකයින් පිළිබඳ කුමක්ද පවසන්නෙ?ඔවුන් සම්බන්ධයෙන් මට යමක් ප්‍රකාශ කරන්න බැහැ.ඔබ ඇතුළු දැනට ජීවතුන් අතර සිටින පැරණි මල්ලවපොර කරුවන් තවමත් තරගාවලි නරඹන්න යනවාද?පැරණි ඉතා දක්ෂ මල්ලවපොර කරුවන් තවමත් සිටිනවා. හැබැයි ඔවුන්ට කිසිම ආරාධනාවක් නැහැ.මල්ලවපොර ක්‍රීඩාව ආරම්භ කිරීමට සුදුසු වයස කීයද?අවුරුදු හත අට වුනත් කමක් නැහැ.මෙම ක්‍රීඩාව වෙනුවෙන් අතීතයේදී ඔබ කළ සේවය පිළිබඳ තෘප්තිමත් වෙනවද?අවංකවම මම සන්තෝෂ වෙනවා. වරක් මල්ලවපොර ක්‍රීඩා උත්සවයක් මගේ සංවිධායකත්වයෙන් කොළඹ සුගතදාස ක්‍රීඩාංගනයේ පැවැත්වූවා. මට මතක විදිහට 1964 වර්ෂයේයි. පාසැල් මල්ලවපොර සංගම්ද අප එදා ඇති කළා.ඒ වගේම තවත් කාරණයක් කියන්න ඕනෙ. මල්ලවපොර ක්‍රීඩාවේ මගේ ගුරුවරයෙකු වූ පොඩි අයියා ( හෙන්රි සිල්වා) සේවය කළේ ලේක්හවුස් ආයතනයේ රොටරි අංශයේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>05</day>
    </date>
    <link>http://www.dinamina.lk/2013/11/05/_art.asp?fn=n131105br_1</link>
    <topic>අනුරපුරයේ එකම පවුලේ 5ක් ඝාතනය කෙරේ</topic>
    <author/>
    <content>අනුරාධපුර පොලිස් වසමේ විහාර හල්මිල්ලකුලම ප්‍රදේශයේ නිවසක පුද්ගලයන් 5 දෙනෙකු කපා කොටාඝාතනය කර තවත් පුද්ගලයෙකුට බරපතල තුවාල සිදුකිරීම සම්බන්ධයෙන් අනුරාධපුර මූලස්ථාන පොලිසිය 5 වන දා උදෑසන පරීක්‍ෂණ ආරම්භ කළේය. සිද්ධියට සම්බන්ධ වලට සැක කෙරෙන පුද්ගලයන් දෙදෙනෙකු සමඟග ලොරි රථයක් හසකල පොලිසිය මඟින් අද (05) දහවල් අත්අඩංගුවට ගත්බව වාර්ථා විය.අනුරාධපුර විහාර හල්මිල්ලකුලම, විහාර පාළුගම ප්‍රදේශයේ සිදුවුණු මෙම අමානුෂිකඝාතනයෙන් ජීවිතක්‍ෂයට පත්ව ඇත්තේ විහාර පාළුගම පදිංචිව සිටි ප්‍රේමදාසගේ ඉන්දුමති ශ්‍රියාණී(45) කේ.ඒ සුමිත් උයද කමාර (23), කේ.ඒ තක්ෂිලා කුමුදු කුමාරි (13), මහියංගනය කොටියාපලපදිංචිව සිටි ප්‍රේමදාසගේ පේමාවතී (46) සහ රාජපක්‍ෂගේ ප්‍රියන්ත (25) යන පුද්ගලයන් 05දෙනායි.මොවුන් එකම පවුලේ ඥාතීන් බව පොලිසිය පවසන අතර මියගිය ඉන්දුමතී ශ්‍රීයාණී මහත්මියගේ සැමියා වූ කේ.ඒ පියදාස (47) මහතා ප්‍රහාරයට ලක් වී බරපතල තුවාල ලබා අනුරාධපුර ශික්ෂණ රෝහලේ දැඩි සත්කාර ඒකකයේ ඉතා අසාධ්‍ය ත්ත්වයෙන් ප්‍රතිකාර ලබමින් සිටි. ඔහු අනුරාධපුර ප්‍රදේශයේ පිහිටි ප්‍රධාන පෙළේ වෙළඳ ආයතනය කම්කරුවකු වශයෙන් සේවය කළ අයෙකි. ඔහු මේ වන විට දින කිහිපයක් තිස්සේ ආයතනයෙන් නිවාඩු ලබා ඇති බවද අනාවරණය විය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>05</day>
    </date>
    <link>http://www.dinamina.lk/2013/11/05/_art.asp?fn=n13110529</link>
    <topic>දහයක් එතැනම: 25කට බරපතළයි</topic>
    <author>සොරණාතොට සමූහ සී. ගමගේ</author>
    <content>බණ්ඩාරවෙල සිට පූනෑගල දක්වා ගමන් ගත් මගී බස් රථයක් ඊයේ (4) සවස 6.50ට පමණ මාපිටිය ප්‍රදේශයේ දී මාර්ගයෙන් ඉවතට පැන අඩි 200ක් පමණ ප්‍රපාතයකට පෙරළී යාමෙන් පුද්ගලයන් 10 දෙනකු මියගොස් 25 දෙනකු පමණ බරපතළ තුවාල ලබා තිබේ.මේ වන විට බණ්ඩාරවෙල රෝහලට තුවාල කරුවන් 21 දෙනකු ඇතුළත් කර තිබේ. දියතලාව රෝහලේ සිරුරු දෙකක් තැන්පත් කර ඇත.එහි තවත් පස් දෙනෙක් ප්‍රතිකාර ලබති.බණ්ඩාරවෙල නගරයේ සිට සවස 6ට පමණ ගමන් ආරම්භ කර ඇති බස් රථය බණ්ඩාරවෙල ලංගම ඩිපෝවට අයත් එකකි.මේ දිනවල පවතින දැඩි වර්ෂාව හා ඝන මීදුම නිසා මේ අනතුර සිදුවී ඇතැයි බණ්ඩාරවෙල පොලිසිය කියයි. මේ නිසා තුවාලකරුවන් රෝහල්කරා රැගෙන ඒමට බාධාවක් වී තිබේ. මියගිය අයගේ මළ සිරුරු කීපයක් සිද්ධිය වූ ස්ථානයේ ඇති අතර ඒවා රෝහල් කරා රැගෙන යාමට කටයුතු කරමින් සිටී. මියගිය ගණන වැඩි විය හැකි බවට සැක කරයි.මේ අනතුර පිළිබඳව බණ්ඩාරවෙල පොලිසිය පරීක්ෂණ ආරම්භ කර තිබේ. මියගිය අය මෙසේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>05</day>
    </date>
    <link>http://www.dinamina.lk/2013/11/05/_art.asp?fn=n13110530</link>
    <topic>පොදු රද සමුළුවේ වියදම් පියවන්න ජනතාව මත බදු පටවන්නේ නෑ</topic>
    <author>නුවන් කොඩිකාර සහ අසේල කුරුළුවංශ</author>
    <content>පොදු රාජ්‍ය මණ්ඩලීය රාජ්‍ය නායක සමුළුවේ වියදම් පියවා ගැනීම සඳහා බදු පනවන බවට ඇතමුන් නඟන චෝදනා තරයේ ප්‍රතික්ෂේප කරන බව අගමැති, ආචාර්ය දි.මු.ජයරත්න මහතා පැවැසීය.පොදු රාජ්‍ය මණ්ඩලීය රාජ්‍ය නායක සමුළු සමයේ හෝ ඉන් අනතුරුව කිසිසේත්ම බදු ඉහළ යාමක් සිදු නොවන බවත් සමුළුවේ වියදම ජනතාවගේ ජීවන මට්ටමට දැඩි බලපෑමක් නොකරන බවත් හෙතෙම ප්‍රකාශ කෙළේය.පොදු රාජ්‍ය මණ්ඩලීය රාජ්‍ය නායක සමුළුව පිළිබඳ පාසල් දරු දැරියන් දැනුවත් කිරීමේ අරමුණින් ඊ යේ (4) ගම්පොළ ජාතික උරුමය මධ්‍යස්ථානයේ දී පැවැති සම්මන්ත්‍රණයේ ප්‍රධාන ආරාධිතයා වශයෙන් සහභාගීවෙමින් අගමැතිවරයා මේ බව පැවැසීය.රටවල් 53ක රාජ්‍ය නායකයන් මේ සඳහා සහභාගීවීමට නියමිතව සිටිය දී ශ්‍රී ලංකාවට විරුද්ධ ඇතැම් පිරිස් මේ සඳහා සහභාගී නොවන ලෙසට විවිධ රටවලට බලපෑම් එල්ල කරන බව පැවැසු ඒ මහතා එනමුත් මේ වන වට රාජ්‍ය රැසක නායකයන් මීට සහභාගීවන බව තහවුරු කර ඇති බව කියා සිටියේය.මේ කුමන්ත්‍රණ කාරයන්ගේ බලපෑම් පුස්සක් බව ඉදිරි දෙසතියේ දි දැක බලාගැනීමට හැකිවනු ඇති බව ද හෙතෙම කීවේය.දිවංගත සිරිමාවෝ බණ්ඩාරනායක මැතිනියගේ පාලන සමයෙන් අනතුරුව මෙවැනි අන්තර් ජාතික සමුළුවක් පවත්වන ප්‍රථම අවස්ථාව මෙය වන බවත් මෙම සමුළුව මගින් ශ්‍රී ලංකාවට ලෝකයේ ප්‍රමුඛ පෙළේ ස්ථානයකට පත්වීමට හැකි වන බවත් අගමැතිවරයා අවධාරණය කෙළේය.දැනට ලක්ෂ 8 ක් පමණ සංචාරකයන් පැමිණ ඇති බව පවසන ඒ මහතා සමුළුවෙන් පසු ලක්ෂ 16 දක්වා ඉහළ නංවාලීමට හැකිවනු ඇති බව පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>05</day>
    </date>
    <link>http://www.dinamina.lk/2013/11/05/_art.asp?fn=n13110531</link>
    <topic>නායකත්ව මණ්ඩලය ලත් තැනම ලොප් වෙයි</topic>
    <author>නිරූෂි විමලවීර</author>
    <content>එක්සත් ජාතික පක්අෂයේ කෘත්‍යාධිකාරී මණ්ඩලය සතුව පැවැති පක්ෂය මෙහෙයවීමේ පූර්ණ බලතල පැවරූ කරු ජයසූරිය මහතාගේ නායකත්වයෙන් යුතු නව දෙනකුගෙන් යුත් නායකත්ව මණ්ඩලයෙන් සජිත් ප්‍රේමදාස මහතා ඉල්ලා අස්වී තිබේ.පත්කළ මොහොතේදීම සජිත් ප්‍රේමදාස මහතා නායකත්ව මණ්ඩලයෙන් ඉල්ලා අස්වී ඇත්තේ පක්ෂ නායක රනිල් වික්‍රමසිංහ මහතා ජාතික භික්ෂු පෙරමුණට පොරොන්දු වූ පරිදි නායකත්වයේ බලතල නායක මණ්ඩලයට ලබා නොදීම නිසාය.කෘත්‍යාධිකාරි මණ්ඩලය ඊයේ පැවැති රැස්වීම අවසානයේ නායකත්ව මණ්ඩලයේ සභාපති ධුරයට කරු ජයසූරිය මහතා පත් කළ බව ප්‍රකාශ කළ රනිල් වික්‍රමසිංහ මහතා ඉදිරියට තමා පක්ෂ‍ෙය් නායකයා ලෙස නොව ජාතික නායකයා ලෙස කටයුතු කරන බව ප්‍රකාශ කළේය.කරු ජයසූරිය මහතාගේ නායකත්වයෙන් යුතු නායකත්ව මණ්ඩලය සඳහා සජිත් ප්‍රේමදාස, තිස්ස අත්තනායක, මංගල සමරවීර, කබීර් හෂීම්, ලක්ෂ්මන් කිරිඇල්ල, රවි කරුණානායක, රුවන් විජේවර්ධන හා තලතා අතුකෝරාල යන මහත්ම මහත්මීහු පත්කැර තිබේ.පක්ෂය හැර දමා ගිය සියලුම පාක්ෂිකයින්ට නැවත පක්ෂය හා එක්වන ලෙස වික්‍රමසිංහ මහතා ඉල්ලීමක් ද කර තිබේ.පක්ෂයේ ජාතික භික්ෂු පෙරමුණට වික්‍රමසිංහ මහතා එකඟ වී තිබුණේ නායකයා සතු බලතල නායකත්ව මණ්ඩලයට පැවරීමට වුවද සිදුවී ඇත්තේ කෘත්‍යාධිකාරී මණ්ඩලයේ බලතල නායකත්ව මණ්ඩලයට පැවරීමක් නිසා තමන් මෙම මණ්ඩලයෙන් සිය නම ඉවත් කර ගනිමින් සජිත් ප්‍රේමදාස මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>05</day>
    </date>
    <link>http://www.dinamina.lk/2013/11/05/_art.asp?fn=n13110532</link>
    <topic>ගම්පහ මවකට තුන් නිවුන් දරු උපතක්</topic>
    <author>ගම්පහ මධ්‍යම සමූහ පී. ඒ. ඔලිවර් පෙරේරා</author>
    <content>දරු ප්‍රසතියක් සඳහා ගම්පහ මූලික රෝහලට 3දා සවස ඇතුළු වූ දෙදරු මවකට එම රෝහලේ 12 වාට්ටුවේදී තුන් නිවුන් ගැහැනු දරු උපත් තුනක් එකවර සිදුවී ඇත.රෝහල් වෛද්‍ය අධ්‍යක්ෂ එස්. කේ. ධර්මරත්න මහතාගේ අධීක්ෂණය මත වෛද්‍ය අරවින්ද මහතාගේ මෙහෙයවීම යටතේ අදාළ වෛද්‍ය පරීක්ෂණ කටයුතු සඳහා මෙම තුන් නිවුන් බිලිඳියන් තිදෙනා විශේෂ නොමේරූ ළදරු ඒකකයට ඇතුළත් කර ඇති අතර එම දරුවන් තිදෙනා නිරෝගී තත්ත්වයේ සිටින බව නොමේරූ ළදරු ඒකකය වෛද්‍ය ලලිත් ඉන්දික හා වෛද්‍ය අමාලි යන වෙද්‍යවරු පැවැසූහ. දරු තිදෙනාගේ බර කි‍. ග්‍රෑම් 1.‍805, 1.745 සහ 1.210 ලෙස සටහන් බව වෛද්‍ය කාර්ය මණ්ඩලය පැවැසීය.මෙම තුන් නිවුන් දරු උපත සිදුවූයේ ගම්පහ උග්ගල්බඩ පදිංචි 31 හැවිරිදි මනෝජි ප්‍රේමචන්ද මහත්මිය මීට පෙර තවත් පිරිමි දරුවන් දෙදෙනකු බිහිකළ මවක් වන අතර, තුන් නිවුන් දරු උපතේ දී වෛද්‍ය කාර්ය මණ්ඩලය හා සෙසු කාර්ය මණ්ඩලය ඉතාම කැපවීමෙන් උනන්දුවෙන් කරුණාවෙන් කටයුතු කළ බවද ඇය පැවැසුවාය. ඕ. පී. රසින්න නැමැති ඇයගේ සැමියා විදුලි කාර්මික ශිල්පියෙකි. තමන් සීමාසහිත ආදායමක් ඇති අයකු බැවින් මෙම දරු තිදෙනා නඩත්තු කිරීම සඳහා පරිත්‍යාගශීලීන්ගේ සහාය ලැබේ නම් බොහෝ අගනා බවද ඇය මාධ්‍යයට කීවාය.බිලිඳු දරුවන් තිදෙනා වෙන වෙනම නොමේරූ දරු ඒකකයේ සිටින අයුරු.වෛද්‍ය ලලිත් ඉන්දික ඇතුළු කාර්ය මණ්ඩලය සමඟ මව ඡායාරූපයේ සිටී. .</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>05</day>
    </date>
    <link>http://www.dinamina.lk/2013/11/05/_art.asp?fn=n1311052</link>
    <topic>BPO හොඳම රටට හිමි රන් සම්මානය ශ්‍රී ලංකාවට</topic>
    <author>මහින්ද අලුත්ගෙදර</author>
    <content>ව්‍යාපාර ක්‍රියාවලි බාහිරකරණය (BPO) කිරීමේ රටවල් අතරින් හොඳම රටට හිමි රන් සම්මානය ශ්‍රී ලංකාවට හිමි වෙයි.එංගලන්තයේ ජාතික ව්‍යපාරික මෙහෙයුම් පිටතට පැවරීමේ සංගමය විසින් වාර්ෂිකව සංවිධාන කරන සම්මාන උලෙළේදී ශ්‍රී ලංකාවට මෙම සම්මානය හිමිවූ බව ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය පවසයි. එම සම්මාන උලෙළේ දී ශ්‍රී ලංකාවත් සමඟ ෆිජි රාජ්‍යය හා සර්බියාව යන රටවල්ද සම්මානය සඳහා නිර්දේශ වී තිබු අතර එම රටවල් අභිබවමින් ශ්‍රී ලංකාවට මෙම සම්මානය හිමිවීම විශේෂත්වයකි.ශ්‍රී ලංකාවේ ව්‍යාපාර බාහිරකරණ කර්මාන්තය පසුගිය වසර පහ, හය තුළදී විශාල ප්‍රගතියක් ලබාතිබෙන බවද මහින්ද චින්තන ප්‍රතිපත්ති ප්‍රකාශය තුල ඊට ලබා දී තිබු අවකාශය විශාල රුකුලක් වූ බවද ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනයේ ප්‍රධාන විධායක නිලධාරී රෙෂාන් දේවපුර මහතා ප්‍රකාශ කරයි.මේ අතර ව්‍යාපාර බාහිරකරණ කර්මාන්තය ශ්‍රී ලංකාවට විදේශ විනිමය වැඩියෙන් උපයා දෙන අංශ අතරින් පස්වැනි ස්ථානයට පත් වී ඇති බව පෙන්වාදෙන ඒ මහතා ශ්‍රී ලංකාවේ නව රැකියා උත්පාදනයටද මෙය හේතු වී ඇති බව සඳහන් කරයි.ශ්‍රී ලංකාව ව්‍යාපාර බාහිරකරණය හරහා ලබා ඇති ප්‍රශංසනීය තත්ත්වය සම්බන්ධයෙන් වඩා හොඳින් පැහැදිලි කිරීමට පොදු රාජ්‍ය මණ්ඩලීය සමුළුව කදිම අවස්ථාවක් වන බවද දේවපුර මහතා පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>05</day>
    </date>
    <link>http://www.dinamina.lk/2013/11/05/_art.asp?fn=n1311053</link>
    <topic>කැනඩාව යන පාරේ අපි යන්නේ නැහැ</topic>
    <author>මහින්ද අලුත්ගෙදර</author>
    <content>ශ්‍රී ලංකාවේදී පැවැත්වෙන පොදුරාජ්‍ය මණ්ඩලීය රාජ්‍ය නායක සමුළුවට තම පූර්ණ සහාය පළකරන අතරම මානව හිමිකම් ගැටලුව මත එය වර්ජනය කිරීම සඳහා කැනඩාව ගන්නා පියවර අනුගමනය කිරීමට සුදානම් නැතැයි ඉන්දියාව සහ ඔස්ට්‍රේලියාව අවධාරණය කරති.වසර තිහක ගැටුමකින් පසු ස්වකීය දේශය යළි ගොඩනැඟීමට ප්‍රයත්න දරන ශ්‍රී ලංකාව සමඟ කටයුතු කිරීම වැදගත් බවද ඒ වෙනුවෙන් සහාය දීම අවශ්‍ය බවද ඉන්දියානු විදේශ කටයුතු ඇමැති සල්මන් කුර්ෂිඩ් මහතා සහ ඔස්ට්‍රේලියානු විදේශ ඇමතිනී ජූලි බිෂොප් මහත්මිය ප්‍රකාශ කරති.ඔස්ට්‍රේලියාවේ පර්ත් නුවර දී පැවැති විශේෂ මාධ්‍ය හමුවකට එක්වෙමින් ඔවුන් මේ බව ප්‍රකාශකර ඇතැයි වාර්තා වෙයි. ඔස්ට්‍රේලියාවේදී පැවැත්වෙන කලාපීය සමුළුවකට සහභාගී වීම සඳහා ඉන්දීය විදේශ ඇමැති සල්මන් කුර්ෂිඩ් මහතා ඔස්ට්‍රේලියාවේ පර්ත් නුවරට පැමිණ සිටී.පොදු රාජ්‍ය මණ්ඩලීය රටවල් ශ්‍රී ලංකාව සමඟ එක්ව කටයුතු කිරීමෙන් මෙරට මුහුණ දී ඇති අභියෝගයන් ජය ගැනීමට කටයුතු කිරීම වැදගත් බව ඔස්ට්‍රේලියානු විදේශ ඇමතිනිය මෙහිදී පෙන්වාදී තිබේ. කැනඩාව දිරිමත් කිරීම සඳහා අප විවිධාකාරයෙන් ප්‍රයත්න දැරූ නමුත් කැනඩාව සිය මතයේ පිහිටා සිටින බවද එම අරමුණ සඳහා ක්‍රියාකිරීමේ දී අගමැති ටෝනි ඇබොට් මහතා සහ තමා ශ්‍රී ලංකාව සමඟ එක්ව කටයුතු කරන බවද ඔස්ට්‍රේලියානු විදේශ ඇමතිනී ජූලි බිෂොප් මහත්මිය ප්‍රකාශකර ඇත.ශ්‍රී ලංකාවේ දීර්ඝ කාලීන සංහිඳීයාව සඳහා එය අවශ්‍ය බව පැවසූ ඉන්දීය විදේශ කටයුතු ඇමැතිවරයා වැඩිදුරටත් පෙන්වා දී ඇත්තේ තමා ද ශ්‍රී ලංකාවේදී පැවැත්වෙන පොදුරාජ්‍ය මණ්ඩලීය සමුළුව සමුළුවට වෙනුවෙන් සහභාගී වන බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>05</day>
    </date>
    <link>http://www.dinamina.lk/2013/11/05/_art.asp?fn=n1311054</link>
    <topic>මේ සමුළුව අපේ රටට අතිශයින්ම වැදගත්</topic>
    <author>මහින්ද අලුත්ගෙදර</author>
    <content>යුද ගැටුම් නිමාවට පත්කිරීමෙන් අනතුරුව ශීඝ්‍රයෙන් සංවර්ධනය වන ශ්‍රී ලංකාවේ වත්මන් සැබෑ තත්ත්වය සියැසින් දැකගන්නට පොදුරාජ්‍ය මණ්ඩලීය රාජ්‍ය නායක සමුළුවේදී ලෝක නායකයන්ට අවස්ථාව සැලසෙන බව ප්‍රවීණ රංගන ශිල්පීනී වසන්ති චතුරාණි මහත්මිය ප්‍රකාශ කරයි.ඊට අමතරව අපේ රට ආසියාවේ ආශ්චර්යයක් බවට පත්කිරීම වෙනුවෙන් ජනාධිපති මහින්ද රාජපක්ෂ මහතා ගන්නා උත්සාහය ද දැකගැනීමට හැකිවන බව ඒ මහත්මිය පෙන්වා දෙයි.1976 වර්ෂයේ පැවැති නොබැඳි ජාතීන්ගේ රාජ්‍ය නායක සමුළුවෙන් අනතුරුව ශ්‍රී ලංකාවේදී පැවැත්වෙන විශාලතම ජාත්‍යන්තර සමුළුව මෙය බව සිහිපත් කරන වසන්ති චතුරාණි මහත්මිය මේ අවස්ථාව අපේ රටට අතිශයින්ම වැදගත් බවද එයින් නිසි ප්‍රයෝජන ගතයුතු බවද කියා සිටී.තනි තනි වශයෙන් රටකට කිසිවක් කළ නොහැකි බව පෙන්වාදෙන ඒ මහත්මිය ජාත්‍යන්තර වශයෙන් ලෝකයේ එක් එක් රටවල සහයෝගය ඒ වෙනුවෙන් අවශ්‍ය බවද ඊට අමතරව එක් එක් රටවල් සමඟ පවත්නා ද්වීපාර්ශ්වික සහයෝඟීතාව තවදුරටත් ශක්තිමත් කරගන්නට පොදුරාජ්‍ය මණ්ඩලීය සමුළුව හොඳම අවස්ථාවක් බවද සඳහන් කරයි.ශ්‍රී ලංකාවේ වත්මන් යහපත් වාතාවරණය ලොවට ප්‍රදර්ශනය කිරීමෙන් තවදුරටත් විදේශ රටවලින් ආධාර, සහයෝගය ලබාගැනීමේ හැකියාව තිබෙන බව පෙන්වාදෙන ඇය පොදුරාජ්‍ය මණ්ඩලීය රාජ්‍ය නායක සමුළුව සඳහා ශ්‍රී ලංකාව තෝරා ගැනීම සංචාරක, ආයෝජන, වෙළෙඳ, රැකියා ඇතුළු සෑම ක්ෂේත්‍රයකම ප්‍රවර්ධනයට හේතුවන බවද අවධාරණය කරයි.මේ අවස්ථාව ශ්‍රී ලංකාවට උදාවීම සම්බන්ධයෙන් ලාංකිකයන් ලෙස සතුටට පත්විය යුතු බවද ඒ මහත්මිය සඳහන් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>05</day>
    </date>
    <link>http://www.dinamina.lk/2013/11/05/_art.asp?fn=n1311055</link>
    <topic>සවුදියේ සිටි ශ්‍රී ලාංකිකයන්ගෙන් 90%ක් පොදු සමා කාලයේ ඇවිත්</topic>
    <author>මහින්ද අලුත්ගෙදර</author>
    <content>සෞදි අරාබියේ අනවසරයෙන් රැඳී සිටි ශ්‍රී ලාංකිකයන්ගෙන් සියයට 90ක් පොදු සමා කාලය තුළ යළි මෙරටට පැමිණ තිබෙන බව ශ්‍රී ලංකා විදේශ සේවා‍ නියුක්ති කාර්යාංශය පවසයි.නීති විරෝධී ලෙස රැඳී සිටින සංක්‍රමණිකයන් තම රටින් ඉවත් කිරීම සඳහා සෞදි අරාබියානු රජය ප්‍රකාශයට පත්කළ පොදුසමා කාලය මේ මස 3 දායින් අවසන් වූ අතර එම කාලයේදී ලියාපදිංචි වූ තවත් පිරිසක් ශ්‍රී ලංකාවට පැමිණීමේ බලාපොරොත්තුවෙන් සෞදි අරාබියාවේ රැඳී සිටින බවද ශ්‍රී ලංකා විදේශ සේවා නියුක්ති කාර්යාංශයේ නියෝජ්‍ය සාමාන්‍යාධිකාරී මංගල රන්දෙනිය මහතා ප්‍රකාශ කරයි.අනවසරයෙන් සෞදි අරාබියාවේ රැදී සිටි ශ්‍රී ලාංකිකයන් සංඛ්‍යාව 16,000 ක් පමණ වූ අතර එයින් සියයට 90 ක පිරිසක් මේ වනවිට ගෙන්වාගෙන තිබෙන බවද සෙසු සියලු දෙනාම ගෙන්වා ගැනීමට අවශ්‍ය පියවර ගන්නා බවද ඒ මහතා ප්‍රකාශ කරයි.මේ අතර මංගල රන්දෙනිය මහතා පෙන්වාදෙන්නේ තවදුරටත් අනවසරයෙන් සෞදි අරාබියාවේ රැදීසිටින ශ්‍රී ලාංකිකයන් අතරින් පිරිසකට මේ වනවිටත් රටින් පිටවීමේ තාවකාලික අවසර පත්‍රය ලැබී තිබෙන බවත් සෙසු පිරිසට එරට නීතිමය තත්ත්වයන් යටතේ පැමිණීම හැකියාව නොලැබුණද ඔවුන්ව ගෙන්වා ගැනීම වෙනුවෙන් සෞදි අරාබියානු රජය සමඟ දැනටමත් සාකච්ඡා ආරම්භකර තිබෙන බවත්ය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>05</day>
    </date>
    <link>http://www.dinamina.lk/2013/11/05/_art.asp?fn=n1311056</link>
    <topic>ගාල්ල නියෝජ්‍ය පොලිස්පති කාර්යාලයේ කා.කා.ස. අතුරුදන්</topic>
    <author>සිරන්ජනි කුමාරි</author>
    <content>බම්බලපිටිය කෝටිපති ව්‍යාපාරික මෙහොමඩ් සියාම් ඝාතන සිද්ධියේ සාක්කිකරුවකු වු ගාල්ල නියෝජ්‍ය පොලිස්පති කාර්යාලයේ කාර්යාල කාර්ය සහකරු අතුරුදන් ව ඇති බවට රහස් පොලිසිය ඊයේ (4) කොළඹ අතිරේක මහෙස්ත්‍රාත් මොහොමඩ් සහබ්දින් මහතා වෙත වැඩිදුර වාර්තාවක් මගින් දැනුම් දුන්නේ ය.ගාල්ල , හබරාදුව පදිංචි ලොකුසරුක්කරලාගේ තරංග සංජිව නැමැත්තා ආ ගිය තොරතුරක් නොමැති බව පැවසු රහස් පොලිසි ඔහුගේ පියා ඒ සම්බන්ධයෙන් හබරාදුව පොලිසිය වෙත පැමිණිල්ලක් ද ඉදිරිපත් ‍කර ඇති බව පැවසී ය.මෙම ඝාතන සිද්ධියට අදාළව සිදු කරනු ලැබු දුරකථන විමර්ශනයන්ට අනුව මෙම සාක්කිකරු හිටපු නියෝජ්‍ය පොලිස් පති වාස් ගුණවර්ධන මහතා සමඟ කිට්ටු සබඳතාවක් පවත්වා ඇති අතර ඒ පිළිබඳව තොරතුරු තහවුරුවීමෙන් අනතුරුව ඔහුගෙන් එක් අවස්ථාවකදී පොලිසිය ප්‍රකාශයක් ලබා ගත්ත ද එම ප්‍රකාශයට අනුව ඔහුගෙන් නැවත ප්‍රකාශයක් ලබා ගැනිමට අවශ්‍යවුයෙන් ඔහු පිළිබඳ සොයා බැලිමේ දී සාක්කිකරු ආ ගිය අතක් නොමැති බවට තොරතුරු අනාවරණ වු බවට පොලිසිය අධිකරණයට දැන්විය.අංක 0774037057 දරන දුරකථනය භාවිතා කිරිම සම්බන්ධයෙන් මොහුගෙන් ප්‍රශ්න කළ බවත් එය කොච්චිකඩේ ඒ එස් එස් අප්පුහාමි නැමැත්තෙකු‍ට අයත් බවට ග්‍රාම නිලධාරි සහතිකයක් මගින් තහවුරු කළ බවත් ඒ පිලිබඳව ඔහුගෙන් ප්‍රශ්න කිරිමේ දි සිම් කාඩ්පත අහුලා ගත් බවට ඔහු ප්‍රකාශ කොට තිබිණ.මෙය ව්‍යාජ ප්‍රකාශයක් බවට රහස් පොලිසිය අධිකරණයට කරුණු දක්වා තිබු අතර ඒ සම්බන්ධයෙන් නැවත විමර්ශන ආරම්භ කිරිමේ දි මෙසේ එම සාක්කිකරු ආගිය අතක් නොමැති බවට කරුණු තහවුරු වි තිබේ.සැකකරුවන් වන හිටපු නියෝජ්‍ය පොලිස් පති වාස් ගුණවර්ධන,ඉන්දික බමුණුසිංහ, ගාමිණි සහන් චන්ද්‍ර ,කැලුම් රංග දිසානායක,රවිදු ගුණවර්ධන හා දිමුතු ශ්‍රිමාල් යන අය බන්ධනාගාර අධිකාරිවරයා විසින් අධිකරණය වෙත ඉදිරිපත් කොට තිබිණ.සිද්ධිය ඊයේ (4) යළි කැඳවු අවස්ථාවේ දී රහස් පොලිසියේ සහකාර පොලිස් අධිකාරි ශානි අබේසේකර මහතා අධිකරණයට වැඩිදුර වාර්තාවක් ඉදිරිපත් කරමින් පවසා සිටියේ දිනේෂ් දුලන්ත කුරේ නැමැති අයට දුරකථනයෙන් බලපෑම් කිරිම සම්බන්ධයෙන් ඉකුත් 8 වන දින අධිකරණයට ගොනු කළ වාර්තාවට අනුව ඔහුගේන් ප්‍රකාශයක් ලබා ගත් අතර සැප්තැම්බර් මස 8 වන දින මිරිහාන පොලිසිය වෙත ඔහු පැමිණිල්ලක් කර ඇති බවට කරුණු අනාවරණය වන බවය.අංක 0773140422 දුරකථනයට සැප්තැම්බර් තුන් වන දින හා 0773428517 දුරකථනයට එම මස හයවන දින අමතා " සී අයී ඩීයට ප්‍රකාශ ලබා දුන්න ද අපට හම්බවෙන්න ඕනේ " යැයි පැවසු බවට දිනේෂ් නැමැත්තා මිරිහාන පොලිසිය වෙත පැමිණිල්ලක් කොට ඇති බවත් ඒ සම්බන්ධයෙන් මිරිහාන පොලිසිය නුගේගොඩ අධිකරණයට කරුණු වාර්තා කර ඇති බවටත් අධිකරණය හමුවේ පැවසී ය.0773428517 දරණ දුරකථන අංකය යටතේ එම ඇමතුම් ලබා ගෙන ඇත්තේ හිටපු නි‍යෝජ්‍ය පොලිස් පති වාස්ගුණවර්ධන මහතාගේ ඥතියෙකු වන දිනුෂ වාස් ගුණවර්ධන නැමැත්තා බවත් ඒ සම්බන්ධයෙන් ඔහු ප්‍රකාශයක් දී ඇමතුම ලබා ගත් බවත් එහෙත් හමුවිමට අවශ්‍ය බවක් සදහන් නොකළ බවට ඔහු පොලිසියට ප්‍රකාශයක් ලබා දෙමින් පැවසු බවට පොලිසිය අධිකරණයට දැන්විය.තවද 0723648151දරණ දුරකථන අංකය අයත් හෙට්ටිකංකානම්ලාගේ සහන් කුමාර යන හිටපු නියෝජ්‍ය පොලිස් පති වාස් ගුණවර්ධන මහතාගේ පාසල් හිතවතෙකු වන අතර ඔහු ප්‍රකාශයක් ලබා දෙමින් පවසා සිටින්නේ තම මිතුරා බැලීමට ගිය අවස්ථාවේ දි අටවන සැකකරු වු රවිදු ගුණවර්ධන යන අය ඉහත සාක්කිකරුට ඇමතුමක් දී හමුවිමට අවශ්‍ය බවට තමාට දන්වන ලෙස පැවසු බැවින් එම ඇමතුම ගත් බවය.මෙලෙස තොරතුරු අනාවරණය කිරිමත් සමඟ සැකකරුවන් සාක්කිකරුවන්ට පැහැදිලිවම බලපෑම් කරන බවට කරුණු හෙළිවි ඇති බවට රහස් පොලිසිය අධිකරණය හමුවේ පවසා සිටියේ ය.තවත් සාක්කිකරුවෙකු වන එස් තරංග සංජිව නැමැත්තාගේන් ප්‍රකාශ ලබා ගැනිමට පොලිසිය උත්සාහ දැරුව ද ඔහු සම්බන්ධ කිසිදු තොරතුරක් මෙතෙක් නොලැබුණු බව පැවසු පොලිසිය කොළඹ ප්‍රදේශයේ රැකියාවක් කිරිමට ගිය ඔහු මේ දක්වා සිය නිවසට නොපැමිණි බවට ඔහුගේ පියා සැප්තැම්බර් මස 23 වන දින හබරාදුව පොලිසිය වෙත පැමිණිල්ලක් ද කර ඇති බවත් ඒ පිළිබදව විමර්ශනයක් පැවැත්වෙන බවට ශානි අබේසේකර මහතා අධිකරණය හමුවේ පැවසී ය.තවද හතරවන පස්වන හයවන හා හත්වන සැකකරුවන් වෙනුවෙන් කොළඹ මහාධිකරණයේ ඇප අයැදුම් පත් ගොනු කොට ඇති බවත් එම අයදුම් පත් මේ මස 7 කැදවිමට නියමිත බැවින් සිද්ධියට අදාළ නීතිපති උපදෙස් ලැබෙන තෙක් සැකකරුවන් තවදුරටත් රක්ෂිතබන්ධනාගාරගත කරන ලෙසට රහස් පොලිසිය අධිකණයෙන් ඉල්ලීමක් කළේ ය.මෙහිදි නව වන සැකකරු‍ වෙනුවෙන් ඇපකරුවන් ඉදිරිපත් කිරිම නිතිඥ රන්දුල ආරියදාස මහතා විසින් සිදු කළ අතර අටවන සැකකරු වන රවිදු ගුණවර්ධන වෙනුවෙන් පෙනිසිටි නිතිඥ අනුජ ප්‍රේමරත්න මහතා පැවසුවේ මීනිමැරිමට පෙළබවු තැනැත්තා සාක්කිකරුවෙකු වි නිදහස් ව ඇති බවත් මෙම පුර්වාදර්ශය මගින් ලංකාවට දෙවියන්ගේ පිහිට ලැබෙන බවය.තෙවන සැකකරු වන වාස් ගුණවර්ධන මහතා වෙනුවෙන් පෙනි සිටි නීතිඥ අජිත්පතිරණ මහතා පැවසුවේ හයවන සැකකරු සිද්ධියේ සත්‍ය දිවුරුම් ප්‍රකාශයක් මගින් අධිකරණය දැනුවත් කොට ඇති බවත් යුක්තිය පසිදලිමේ මාර්ග පුද්ගලික අවශ්‍යතා මත හසුරවනු දකින්න‍ට ඇති බවය.නීතිපතිවරයාගේ ක්‍රියාව නිසි ලෙස තවමත් කිසිවෙක් නොදන්නා බැවින් ඒ සම්බන්ධයෙන් පුර්වාදර්ශයකට පැමිණෙන්න කාටවත්ම නොහැකි බව පවසමින් මහෙස්ත්‍රාත්වරයා නීතිඥවරුන්ට මෙහිදි කරුණු පහදා දුන්නේ ය.මෙහදි රජයේ අධිනීතිඥ වසන්ත පෙරේරා මහතා පැවසුවේ මෙම අධිකරණයේ දිය හැකි මෙන්ම ‍දිය නොහැකි නියෝග ඇති බැවින් ඒවා සුදුසු අධිකරණ වෙත කිරිම කා‍ලෝචිත බවය.අදාළ කරුණු සලකා බැලු මහේස්ත්‍රාත්වරයා සැකකරුවන් තවදුරටත් මේ මස 18 වන දින දක්වා රක්ෂිතබන්ධනාගාරගත කිරිමට නියෝග කළේ ය.සැකකරුවන් වෙනුවෙන් නීතිඥ අජිත් පතිරණ,අනුජ ප්‍රේමරත්න ,මධුර වෙල්ගම ,නලින් ඉන්ද්‍රතිස්ස ,සමන් වික්‍රමසිංහ,රන්දුල ආරියදාස පෙනි සිටි අතර පැමිණිල්ල වෙනුවෙන් රජයේ අධිනීතිඥ වසන්ත පෙරේරා ,රහස් පොලිසියේ සහකාර පොලිස් අධිකාරි ශානි අබේසේකර ,පොලිස් පරික්ෂක රංජිත් මුණසිංහ, ‍උපාලි බණ්ඩාර යන අය පෙනි සිටිය හ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>05</day>
    </date>
    <link>http://www.dinamina.lk/2013/11/05/_art.asp?fn=n1311057</link>
    <topic>ඩයිනමයිට් යොදා මැරූ මාළු ළඟ තබා ගත් 5කට දඩ</topic>
    <author>ත්‍රිකුණාමලය විශේෂ ඒ. ටි. එම්. ගුණානන්ද</author>
    <content>ඩයිනමයිට් යොදා මරන ලද මාළු සන්තකයේ තබාගත් පස් දෙනකුට එක් අයෙකුට රුපියල් පනස්දාහ බැගින් රුපියල් දෙලක්ෂ පනස්දාහක දඩයක් කුච්චිවේලි සංචාරක මහේස්ත්‍රාත් එස්. සතීස්දරන් මහතා නියම කළේය.මෙසේ දඩ නියම වූයේ කුච්චිවේලි ජායා නගර් පදිංචි කරුවන් වන එස්.ඒ. සෙයිඩ් ඉමාම්, අන්වර් පර්සාද්, ඉමාම් අන්වර් අබ්දූල් කුද්දූස් රියාස් හා ඒ.එම්. බුහාරි නිරෝෂ් යන අයටය.ධීවර පරීක්ෂකවරුන් වන චන්ද්‍ර ශ්‍රී බෝයගොඩ, තිලක් බංඩාර , නයාල් ප්‍රියන්ග, කේ.ජි.ඒ.පතිරණ මහත්වරු සහකාර අධ්‍යක්ෂ උපාලි සමරතුංග මහතාගේ උපදෙස් මත 1996 අංක 02 දරන ධීවර හා ජලජසම්පත් පනත යටතේ සැකකරුවන්ට එරෙහිව නඩු පවරා තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>05</day>
    </date>
    <link>http://www.dinamina.lk/2013/11/05/_art.asp?fn=n1311058</link>
    <topic>මියගිය හා ආබාධිත රණවිරුවන්ගේ දූ දරුවන්ගෙන් සංසදයක්</topic>
    <author>විජයානි එදිරිසිංහ</author>
    <content>යුද්ධයේදී මිය ගිය සහ ආබාධිත තත්ත්වයට පත්ව සිටින රණවිරුවන්ගේ උසස් අධ්‍යාපනය ලබන දූ දරුවන්ගේ එකතුවෙන් සංසදයක් පිහිටුවීමට ආරක්ෂක ලේකම් ගෝඨාභය රාජපක්ෂ මහතා සහ ආරක්ෂක අමාත්‍යාංශ සේවා වනිතා ඒකකයේ සභාපතිනි අයෝමා රාජපක්ෂ මහත්මිය යෝජනා කර තිබේ.එම යෝජනාව මත උසස් අධ්‍යාපනය ලබන රණවිරුන්ගේ දරුවෝ ඊයේ (04) ආරක්ෂක අමාත්‍යාංශයේදී ඔවුන්ගේ තොරතුරු එම සංසදයට ලබාදීමට කටයුතු කළහ.උසස් අධ්‍යාපනය ලබන රණවිරු දරුවන් 58 දෙනකුට රණවිරු සේවා අධිකාරිය මඟින් ශිෂ්‍යත්ව සහ මූල්‍ය ආධාර ලබාදීම ඊයේ සිදු කෙරුණු අවස්ථාවේදී මෙම සංසදය පිහිටුවීමේ යෝජනාවද ක්‍රියාත්මක කිරීමට පියවර ගැනිණි.වෛද්‍ය, ඉංජිනේරු, කළමනාකරණ, භෞතික විද්‍යාව, ආයුර්වේද වෛද්‍ය, කලා නර්තන ඇතුළු උපාධිලාභී රණවිරු දරුවෝ මෙම ශිෂ්‍යත්ව ලබාගැනීමට සුදුසුකම් ලබා සිටියහ.ආරක්ෂක අමාත්‍යාංශය සහ එම සේවා වනිතා ඒකකය මඟින් රණවිරු දරුවන්ගේ අධ්‍යාපනය ඉහළ තත්ත්වයකට ගෙන ඒම සඳහා විවිධ අංශවලින් ශිෂ්‍යත්ව ලබාදී තිබේ.රට වෙනුවෙන් දිවිදුන් රණවිරුවන්ගේ දරුවන් වෙනුවෙන් කළ හැකි සෑම දෙයක්ම කිරීම සඳහා ආරක්ෂක අමාත්‍යාංශය කැපවී සිටින බව මෙම අවස්ථාවේ කථා කළ රණවිරු සේවා අධිකාරියේ සභාපතිනි පද්මා වෑත්තෑව මහත්මිය කීවාය.ආරක්ෂක අමාත්‍යාංශයේ සේවා වනිතා ඒකකයේ සභාපතිනි අයෝමා රාජපක්ෂ මහත්මිය සහ ආරක්ෂක අමාත්‍යාංශයේ අතිරේක ලේකම්වරුන්, රණවිරු සේවා අධිකාරියේ නිලධාරීන් ඇතුළු විශාල පිරිසක් මේ අවස්ථාවට සහභාගී වූහ.රට වෙනුවෙන් දිවි දුන් සහ ආබාධිත රණවිරුවන්ගේ උසස් අධ්‍යාපනය ලබන දරුවන්ට ශිෂ්‍යත්ව ආධාර ලබාදීමේ වැඩසටහනක් රණවිරු සේවා අධිකාරිය මඟින් ක්‍රියාත්මක කළ අතර එහිදී ආරක්ෂක අමාත්‍යාංශ සේවා වනිතා ඒකකයේ සභාපතිනි අයෝමා රාජපක්ෂ මහත්මිය සිසුවකුට ශිෂ්‍යත්වයක් ප්‍රදානය කළ අවස්ථාව..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>05</day>
    </date>
    <link>http://www.dinamina.lk/2013/11/05/_art.asp?fn=n1311059</link>
    <topic>කතානායකතුමනි, සුබ අනාගතයක්</topic>
    <author/>
    <content>කතානායක චමල් රාජපක්ෂ මහතාගේ ජන්ම දින සැමරුමට සමගාමීව ආගමික සහ සමාජ සත්කාර වැඩසටහන් රැසක් අගමැති ආචාර්ය දි.මු.ජයරත්න මහතාගේ ප්‍රධානත්වයෙන් ඉකුත්දා (2) තිස්සමහාරාමහි දී පැවැත්වුණු අතර එහිදි අගමැතිවරයා විසින් කතානායක චමල් රාජපක්ෂ මහතාට සිය සුබ පැතුම් එක් කළ අයුරු. අධ්‍යාපන ඇමැති බන්දුල ගුණවර්ධන මහතාද මෙහි සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>05</day>
    </date>
    <link>http://www.dinamina.lk/2013/11/05/_art.asp?fn=n13110510</link>
    <topic>ඵල බර වූ මොර</topic>
    <author>වවුනියාව උතුර සමුහ - බන්දුල සෙනෙවිරත්න</author>
    <content>මහ කැලෑවේ ඇති මිහිරි රසැති පලතුරක් ලෙස “මොර“ අවිවාදයෙන් පිළිගැනෙයි. වසර තුන හතරකට වරක් මෙම පලතුර හට ගන්නා අතර මෙවර වන්නි කැලෑවේ ඵල බර වූ මොර ගසකි මේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>05</day>
    </date>
    <link>http://www.dinamina.lk/2013/11/05/_art.asp?fn=n13110511</link>
    <topic>චැනල් ෆෝ විකාශනය කළ වීඩියෝවෙන් පොදු රද මඩුලු සමුළුවට කිසි බලපෑමක් නෑ</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ යුද අපරාධ සිදුවූ බවට චෝදනා කරමින් චැනල් ෆෝ නාලිකාව ඉකුත්දා විකාශය කළ අලුත්ම වීඩියෝවෙන් පොදුරාජ්‍ය මණ්ඩලයීය සමුළුවට කිසිඳු බලපෑමක් නැතැයි ආණ්ඩුව අවධාරණය කරයි.පොදු රාජ්‍ය මණ්ඩලයීය සමුළුව යනු එක් එක් රටවල් සම්බන්ධයෙන් වෙන් වෙන්ව සාකච්ඡා කරන වේදිකාවක් නොව සාමාජික රටවල් සියල්ලට පොදු කරුණු පමණක් අවධානය යොමු කරන ස්ථානයක් බවද විදේශ කටයුතු අමාත්‍යංශය පවසයි.මේ හේතුවෙන් අදාළ වීඩියෝව සම්බන්ධයෙන් කිසිදු සාකච්ඡාවක් හෝ පොදු රාජ්‍ය මණ්ඩලයීය සමුළුවේදී සිදුනොවනු ඇතැයිද එම අමාත්‍යාංශය සදහන් කරයි.කෙසේ වෙතත් එම වීඩියෝවෙන් චැනල් ෆෝ නාලිකාව යෝජනා කරන්නේ පොදු රාජ්‍ය මණ්ඩලයීය සමුළුවට සහභාගී වන්නේ දැයි බි‍්‍රතාන්‍යයේ සහ ඉන්දියාවේ අගමැතිවරුන් දෙවරක් සිතා බැලිය යුතු බවයි.මේ අතර විදේශ කටයුතු අමාත්‍යාංශය පෙන්වා දෙන්නේ ශ්‍රී ලංකාව සම්බන්ධයෙන් කතාබහට ලක්වන සෑම අවස්ථාවකදීම බ්‍රිතාන්‍ය චැනල් 4 නාලිකාව විසින් ශ්‍රී ලංකාවට අපහසු කිරීමේ සහ රජයේ හමුදා අපහසුතාවට පත්කිරීමේ අරමුණින් නිර්මාණාත්මක වීඩියෝපට ඉදිරිපත් කරන බවයි.මීට පෙර විකාශය වූ වීඩියෝපට මෙන්ම මෙයද අසත්‍ය එකක් බවද එම අමාත්‍යාංශය කියයි. බ්‍රිතාන්‍යය චැනල් 4 නාලිකාවේ අදාළ අලූත්ම වීඩියෝපටය නිර්මාණය කර තිබෙන්නේ සෝබා හෙවත් ඉසිප‍්‍රියා නමැත්තියක් සම්බන්ධ කරගෙන වන අතර එල්ටීටීඊ සංවිධානයේ ලූතිතන් කර්නල්වරියක් වූ ඇය ප‍්‍රවෘත්ති නිවේදිකාවක්, රංගන ශිල්පිනියක් සහ ගායිකාවක් ලෙසද කටයුතු කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>05</day>
    </date>
    <link>http://www.dinamina.lk/2013/11/05/_art.asp?fn=n13110512</link>
    <topic>‘කැලී’ එකතු කරමින් බඩ ගාන මඟ දිගේ කුරුණෑගල බස් ඩ්‍රැයිවර් හිඟන්නෙක් වගේ</topic>
    <author>කුරුණෑගල දිස්ත්‍රික් සංචාරක</author>
    <content>කොළඹ සිට කුරුණෑගල ට ධාවනය වීමට පෞද්ගලික බස් රථයකට සාමාන්‍යයෙන් ගතවන්නේ පැය දෙකයි මිනිත්තු තිහක් පමණ ය. එහෙත් එම බස් රථ මේ ගමනට පැය හතරකටත් වැඩි කාලයක් ගන්නේ මාර්ග තදබදය නිසා නොව දහයේ ‘කැලී’ එකතු කරමින් එන නිසා ය.සෑම මගියෙකුම දිනපතා මුහුණ දෙන වඩාත් ම දුෂ්කර කාර්යය වී තිබෙන්නේ ‘ප්‍රයිවට් බස්’ ගමනාගමනය බව අමුතුවෙන් කිව යුතු නොවේ. පෞද්ගලික බස් රියැදුරන් බොහොමයක් බසය පණගන්වන්නේ ඔවුන්ගේ සිතැඟි පරිදි ය. එසේ පටන් ගන්නා බසය බස් නැවතුමේ මෙන් ම ඒ අතරමගද නවත්වන්නේ කිසිම විනයක් නැතිවය. පාරේ සිටින කෙනෙක් බසය දිහා බැලුවත් ඔවුන් එය බසය නතර කිරීමට හේතුවක් කර ගනී. ඔවූහු තමන් කාලකන්නි වීමෙන් නොනැවතී මගීන්ගේද වටිනා කාලය කා දමති. ඔවුන්ගේ එක ම ඉලක්කය වී ඇත්තේ හැකි පමණින් ‘කෑලි’ එකතු කර ගැනීම ය. ඔවුන් ‘කෑලි’ ලෙසින් හඳුන්වනු ලබන්නේ මගී ජනතාව ය. පසුගිය දිනෙක කොළඹ සිට කුරුණෑගල දක්වා ධාවනය වූ පෞද්ගලික බස් රථයක් පෑලියගොඩ-කිරිබත්ගොඩ-කඩවත ආදී වශයෙන් තැන් තැන්වල නවත්වා මගීන් පටවා ගනිමින් ‘කෑලි’ එකතු කර ගන්නා විට ඒ තුළ සිටි මගීන්ගේ ලේ කෝප වී තිබිණි.හේතුව, එදින සති අන්තය වූ බැවින් කවුරුත් බලා සිටියේ කල්වේලා ඇතිව තම තමන්ගේ නිවෙස්වලය යාමට ය.නියමිත වේලාව පසුවීමත් සමග බස්රථයේ සිටි මගීන්ගේ දුරකථන නාද වන්නට පටන් ගත්තේය. ඒ, ඔවුන් සිටින ස්ථානය කුමක්දැයි නිවැසියන්ට දැන ගැනීමට අවශ්‍ය වී තිබූ බැවිණි. වෙනදා ඇඳිරි වැටෙන්නට පෙර නිවසට එන තම සැමියා, බිරිඳ, දරුවා, ඥාතියා අද තවමත් නැත.එක් මගියෙකුට පළමු දුරකථන ඇමතුම ලැබෙන විට ඔහු “මම දැන් ඉන්නේ කඩවත” කියා පිළිතුරු දුන්නේය.දෙවැනි ඇමතුමට “යක්කල” යනුවෙන්ද, තෙවැනි ඇමතුමට “පස්යාල” යනුවෙන්ද ඔහු කීවේය. ඊළඟ ඇමතුමට ඔහු පිළිතුරු දුන්නේ මහ හඬිනි.“හිඟන්නෙකුගේ බස් එකක එන්නේ, කුරුණෑගලට එනකොට රෑ හත අට වෙයි.”.</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>05</day>
    </date>
    <link>http://www.dinamina.lk/2013/11/05/_art.asp?fn=n13110513</link>
    <topic>රණවිරු පවුල්වල දරුවන්ගේ අධ්‍යාපනය වෙනුවෙන් කැපවෙන්න ආරක්ෂක අමාත්‍යාංශය සූදානම්</topic>
    <author>විජයානි එදිරිසිංහ</author>
    <content>යුද්ධයේදී මිය ගිය සහ ආබාධිත රණවිරුවන්ගේ උසස් අධ්‍යාපනය හදාරන දරුවන්ට, නවීන තාක්ෂණය හරහා ලෝකයේ විවිධ ක්ෂේත්‍රවලට ළඟාවිය හැකි ඉහළ අධ්‍යාපනයක් ලබා දීම ආරක්ෂක අමාත්‍යාංශයේ අරමුණ බවත් දැනට උසස් අධ්‍යාපනයේ නියැළී සිටින දරුවන්ට ශිෂ්‍යත්ව මඟින් ආධාර උපකාර කිරීමට ආරක්ෂක අමාත්‍යාංශය කැපවීමෙන් කටයුතු කරන බව ආරක්ෂක ලේකම් ගෝඨාභය රාජපක්ෂ මහතා පැවැසීය.රට වෙනුවෙන් දිවි දුන් හා ආබාධිත වූ රණවිරුවන්ට රටේ ගෞරවය දැක්වීම සඳහා ඔවුන්ගේ දරුවන්ට ලබාදිය හැකි උසස්ම දායාදය අධ්‍යාපනයයි. ඕනෑම අවස්ථාවක ඔවුන්ගේ අධ්‍යාපනයට අතදීමට ආරක්ෂක අමාත්‍යාංශය සූදානමින් සිටින බව ආරක්ෂක ලේකම්වරයා පෙන්වා දුන්නේය.ලේකම්වරයා මෙම තොරතුරු හෙළිදරව් කෙළේ උසස් අධ්‍යාපනය ලබන රණවිරු දරුවන් වෙනුවෙන් රණවිරු සේවා අධිකාරිය ඊයේ (04) සූදානම් කර තිබූ ශිෂ්‍යත්ව ආධාර වැඩසටහනට සහභාගි වෙමින්ය. ආරක්ෂක අමාත්‍යාංශයේදී මෙම වැඩසටහන පැවැත්විණි. වෛද්‍ය, ඉංජිනේරු, කලා, භෞතික විද්‍යා, ආයුර්වේද වෛද්‍ය, නර්තන, තොරතුරු තාක්ෂණය යන අංශවලින් මෙරට විශ්වවිද්‍යාලවල උපාධිය හදාරන රණවිරු දරුවන් 57දෙනකුට ශිෂ්‍යත්ව ලබා දුන්හ.අද ලෝකය නවීන තාක්ෂණයෙන් ඉහළම තැනක තිබෙනවා. එතැනට අපේ රණවිරු දරුවන් යොමු කොට ඔවුන් දැනුමෙන් පෝෂණය කොට ලොව ජයගත හැකි දරුවකු බිහිකිරීම ආණ්ඩුවේ අරමුණයි.රණවිරු පාසල් ඉදිකිරීම ඇතුළු එම දරුවන්ගේ අධ්‍යාපනය නගා සිටුවීම සඳහා ඇරඹු සුබ සාධන වැඩපිළිවෙළවල් රැසක් මේ වනවිට ක්‍රියාත්මක කැර තිබෙනවා. ඒ සෑම වැඩපිළිවෙළක්ම නොකඩවා ඉදිරියටම කැරගෙන යනවා. මේ දරුවන් විශ්වවිද්‍යාලවල උසස් අධ්‍යාපනයක් ලබා ඉදිරියට යෑමට අදිටන් කැරගත යුතුයි. මන්ද එය මිය ගිය සහ අබාධිත වූ රණවිරු මව්පියන්ට කරන ගෞරවයක් නිසා බව පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>05</day>
    </date>
    <link>http://www.dinamina.lk/2013/11/05/_art.asp?fn=n13110514</link>
    <topic>පොදු රද මඬුලුව සමුළුවට කොළඹ පාසල් 29ක් හෙට වැසේ</topic>
    <author>සුභාෂීණී සේනානායක</author>
    <content>පොදු රාජ්‍ය මණ්ඩලීය රාජ්‍ය නායක සමුළුව හේතුවෙන් ‍කොළඹ පාසල් 29 ක් හෙට (06) සිට වසා තැබේ.‍බොරැල්ල එස්. ඩබ්ලිව්. ආර්. ඩී. බණ්ඩාරණායක විදුහල, බොරැල්ල රත්නාවලී විදුහල සහ මරදාන ක්ලිෆ්ටන් බාලිකා විදුහල අනිද්දා (07) , ආඩිඅම්බලම ආඩිඅම්බලම මහා විදුහල නොවැම්බර් 08 වැනිදා සිටද කොළඹ 10 අල් හිදායා මහා විදුහල, කොළඹ 12 ඊ ඒ ගුණසිංහ විද්‍යාලය නොවැම්බර් 09 වැනිදා සිටද වසා තැබේ.පොදු රාජ්‍ය මණ්ඩලීය රාජ්‍ය නායක සමුළුව හේතුවෙන් වසා තබන සියළු පාසල් නොවැම්බර් මස 19 වැනිදා ආරම්භ වීමට නියමිතය.හෙට (06 ) සිට නිවාඩු ලබා දෙන පාසල් මෙසේය.මහානාම විදුහල, බාරෝන් ජයතිලක විදුහල, රාජසිංහ විදුහල, අශෝක විදුහල, ආනන්ද විදුහල, විහාර මහා දේවි බාලිකා විදුහල, සංඝරාජ විදුහල, හෝලි රොසරි සිංහල විදුහල, හෝලි රොසරි දෙමළ විදුහල, ටී බී ජයා විදුහල, අල්ඉග්බාල් විදුහල, මිහිඳු විදුහල, අල්ගිග්මා විදුහල, කොටහේන මධ්‍ය මහා විදුහල, ශාන්ත පාවුලු බාලිකා විදුහල, හින්දු විදුහල,විශාකා විදුහල, ඉසිපතන විදුහල, සී. ඩබ්ලිව්. ඩබ්ලිව්. කන්නන්ගර විදුහල, සුසමයවර්ධන විදුහල, රාජකීය විදුහල, ඩි.එස්. සේනානායක විදුහල, තර්ස්ටන් විදුහල, සිරිමාවෝ බණ්ඩාරනායක විදුහල, ආනන්ද බාලිකා විදුහල, ගෝතමි බාලිකා විදුහල, නාලන්ද මහා විදුහල, මහාබෝධී විදුහල, සාරිපුත්ත විදුහලයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>05</day>
    </date>
    <link>http://www.dinamina.lk/2013/11/05/_art.asp?fn=n13110515</link>
    <topic>ලෝ පතළ ආර්ථික විද්‍යාඥ ආචාර්ය ගාමිණි කොරයා අභාවප්‍රාප්ත වෙයි</topic>
    <author>ජයසිරි මුණසිංහ</author>
    <content>ලෝක ප්‍රකට ආර්ථික විද්‍යාඥයකු, ප්‍රතිපත්ති සම්පාදකයෙකු, ආර්ථික උපදේශකවරයකු මෙන්ම එක්සත් ජාතීන්ගේ වෙළෙඳ හා සංවර්ධන කටයුතු පිළිබඳ සංවිධානයේ (UNCTAD) මහ ලේකම්වරයකු වූ ආචාර්ය ගාමිණී කොරයා මහතා අභාවප්‍රාප්ත විය. මිය යන විට ආචාර්ය ගාමිණි කොරයා මහතා 88 වැනි වියේ පසු විය. වසර 1925 කොළඹ කුරුඳුවත්තේ උපන් ගාමිණි කොරයා මහතාගේ පියාණන් වූයේ දොස්තර සී.වී.එස්. කොරයා මහතායි. පසුගිය සියවස ඇතුළත ලක් මාතාවගේ පුණ්‍ය භූමියෙහි උපත ලද ජාත්‍යන්තර තලයේ පිළිගැනීමට ලක්වූ බුද්ධිමතා යනුවෙන් ආචාර්ය ගාමිණි කොරයා මහතා හැඳින්වුවද වරදක් නැත. කොළඹ රාජකීය විදුහලින් සිය පාසල් අධ්‍යාපනය ඇරඹූ ගාමිණී කොරයා මහතා මහා බ්‍රිතාන්‍යයේ කේම්බ්‍රිජ් විශ්වවිද්‍යාලයෙන් උපාධිය ලබා ගත්තේය.අර්ථ ශාස්ත්‍රයට ආචාර්ය උපාධිය ලබාගත් පළමු ශ්‍රී ලාංකිකයා වීමේ භාග්‍යය ඔහු එදා උදාකර ගත්තේය. ශ්‍රී ලංකා මහ බැංකුව ආරම්භ කරනවාත් සමඟම 1950දී එහි ආර්ථික පර්යේෂණ අංශයට බැඳීමට ආචාර්ය ගාමිණි කොරයා වාසනාවන්ත විය. ආචාර්ය ගාමිණි කොරයා මහතා ශ්‍රී ලංකාවේ අග්‍රාමාත්‍ය ධුරය දැරූ සර් ජෝන් කොතලකාවල මහතාගේ බෑණනුවන් කෙනෙකි.ලෝකයේ ප්‍රථම කාන්තා අගමැතිනිය වූ දිවංගත සිරිමාවෝ ආර්.ඩී. බණ්ඩාරනායක මැතිනිය විසින් වසර 1970 යුරෝපීය ආර්ථික කොමිසමේ කාර්යාලයක් පිහිටුවා එහි තානාපති ධුරය මොහුට පිරිනැමුවේය. එහි වැඩි කාලයක් සේවය කිරීමට ඉඩ නොලද ආචාර්ය ගාමිණි කොරයා මහතා 1974දී එක්සත් ජාතීන්ගේ වෙළෙඳ හා සංවර්ධන කටයුතු පිළිබඳ සංවිධානයේ තුන්වැනි මහ ලේකම්වරයා ලෙස පත්වීම් ලැබුවේය. මුළු ලෝකයේම අවධානය තමා වෙත නතු කර ගැනීමට සමත් වූ ආචාර්ය ගාමිණි ‍කොරයා මහතා සිව්වතාවක්ම උන්ටාඩ් සංවිධානයේ මහ ලේකම්වරයා ලෙස වැඩි ඡන්දයෙන් පත්වීම ලංකාවට ලැබූ මහත් වූ අභිමානයක් හා කීර්තියක් වේ.ශ්‍රී ලංකා විවෘත විශ්විද්‍යාලයේ කුලපති ධුරය දරමින් සහ ආචාර්ය ගාමිණි කොරයා පදනම හරහා මෙරට සිසු දරු දැරියන්ට ආර්ථික විද්‍යාව හා මූල්‍ය අංශ දැනුම ලබාදීමට නොමසුරුව කටයුතු කළ ආචාර්යවරයා තම දැනුම, විශ්වීය උන්නතිය උදෙසා ලබාදුන් බුද්ධිමතෙකු විය.ආචාර්ය ගාමිණි කොරයා මහතාගේ දේහය පිළිබඳ අවසන් කටයුතු ඊයේ (04) සවස බොරැල්ල කනත්තේදී සිදු කැරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>05</day>
    </date>
    <link>http://www.dinamina.lk/2013/11/05/_art.asp?fn=n13110516</link>
    <topic>කැලණිය වැඩ බලන ආසන සංවිධායක ප්‍රසන්න රණතුංග ප්‍රා: සභා මන්ත්‍රීන් හමු‍වෙයි</topic>
    <author>කැලණිය විශේෂ ලයනල් පී. පෙරේරා</author>
    <content>කැලණිය ප්‍රාදේශීය සභා සභාපති ප්‍රසන්න රණවීර මහතා ඇතුළු ආණ්ඩු පක්ෂ මන්ත්‍රී කණ්ඩායම බස්නාහිර පළාත් මහ ඇමැති කාර්යාලය වෙත කැඳවා ඇති මහ ඇමැති ප්‍රසන්න රණතුංග මහතා, තමාව කැලණිය වැඩ බලන ආසන සංවිධායක වශයෙන් පක්ෂය විසින් පත්කර ඇති බවත්, පෑලියගොඩ නගර සභාව හා කැලණිය ප්‍රාදේශීය සභාව තුළ සිදුවන වැඩ කටයුතු අධීක්ෂණය කිරීමට හා ආසනයේ වැඩ කටයුතු සංවිධානය කිරීමේ බලතල ද ඒ යටතේ පවරා ඇති බවත් දැනුම් දී ඇත.ඒ අනුව ඉදිරියේදී ආසනයේ නව සාමාජිකයන් බඳවා ගැනීම හා ශාඛා සංවිධාන පිහිටුවීමද, ප්‍රතිසංවිධානය ද සිදුකරන බවත් ඒ සඳහා කැලණිය ප්‍රාදේශීය සභාවේ සහයෝගය ලබාදෙන ලෙසත් ඉල්ලා ඇත.පසුගිය මැයිදිනය හා වෙනත් රාජ්‍ය උත්සව සංවිධානය කරලීමෙහිලා කැලණිය ප්‍රාදේශීය සභාව දක්වා ඇති සහායට හා උනන්දුවට ස්තූති කර ඇති මහ ඇමැතිවරයා, ඉදිරි මැතිවරණ කටයුතු වෙනුවෙන් ක්‍රියා කාරී වන ලෙසද ඉල්ලා ඇත.මේ පිළිබඳව කළ දිනමිණ විමසීමකදී තාවකාලිකව තමන් කැලණිය ශ්‍රීලනිප සංවිධායකවරයා ලෙස පත්කර ඇති බව කී ප්‍රධාන ඇමැති ප්‍රසන්න රණතුංග මහතා පක්ෂ සංවිධාන කටයුතු නිසි පරිදි පවත්වාගෙන යාමේ කාර්ය සිදුකරන බව කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>05</day>
    </date>
    <link>http://www.dinamina.lk/2013/11/05/_art.asp?fn=n13110517</link>
    <topic>කැලණිය ප්‍රාදේශීය සභා මන්ත්‍රී හසිත මඩවල ඝාතනයේ සැකකරුවන්ට නඩු</topic>
    <author>මල්වාන සමූහ මහානාම විතානගේ</author>
    <content>කැලණිය ප්‍රාදේශීය සභාවේ මන්ත්‍රී හසිත කැලුම් මඩවල මහතාගේ ඝාතනය සම්බන්ධයෙන් චෝදනා ලබා සිටින පළමු දෙවන හා තුන්වන සැකකරුවන් තිදෙනාට ගම්පහ මහාධිකරණය හමුවේ අධි චෝදනා පත්‍රයක් යටතේ නඩු පැවැරීමට කටයුතු කිරීමට නීතිපතිවරයා පියවර ගෙන ඇතැයි රහස් පොලිසිය ඊයේ (4) මහර මහේස්ත්‍රාත් අධිකරණය වෙත දන්වා සිටියේය.මහර මහේස්ත්‍රාත් දර්ශිකා විමලසිරි මෙනෙවිය හමුවේ මේ නඩුව යළි කැඳවූ අවස්ථාවේදී සුපිරි රංගන කුමාර පෙරේරා, ඩබ්ලිව්. අශේන් චතුරංග, හේමන්ත කුමාර පෙරේරා යන තිදෙනාට මෙසේ මහාධිකරණය හමුවේ නඩු පවරා ඇතැයි කී රහස් පොලිසියේ ස්ථාන පොලිස් පරීක්ෂක රන්ජිත් මුණසිංහ මහතා මොවුන් මහාධිකරණයට ඉදිරිපත් කිරීමට බන්ධනාගාරයට නියෝගයක් කරන ලෙස ඉල්ලා සිටියේය.මේ අනුව මෙහි පළමුවන හා දෙවන සැකකරුවන්ට මනුෂ්‍ය ඝාතන‍යක් සිදුකිරීමේ චෝදනාව යටතේ හා තුන්වන සැකකරුට ගිනි අවි හා පුපුරණ ද්‍රව්‍ය ළඟ තබා ගැනීමේ චෝදනාව යටතේ ගම්පහ මහාධිකරණයේ නඩු පවරා තිබෙන බවද ප්‍රධාන පොලිස් පරීක්ෂකවරයා පළමුවන හා දෙවන සැකකරුවන් ලබන 11 වැනිදා හා තුන්වන සැකකරු ලබන දෙසැම්බර් මස 18 වැනිදා ගම්පහ මහාධිකරණයට ඉදිරිපත් කිරීමට බන්ධනාගාර දෙපාර්තමේන්තුව හරහා ඔවුනට නොතීසි නිකුත් කරන ලෙසටද ඉල්ලා සිටියේය‍.මේ අවස්ථාවේදී එම සැකකරුවන් අදාළ එම දිනවලට ගම්පහ මහාධිකරණයට ඉදිරිපත් කිරීමට නොතිසි නිකුත් කිරීමට නියම කළ මහේස්ත්‍රාත්වරිය තවදුරටත් එම සැකකරුවන් ලබන 18 වැනිදා දක්වා රක්ෂිත බන්ධනාගාරගත කර තැබීමටද දැනට ඇප මත මුදාහැර සිටින හයවන සැකකරු ලබන දෙසැම්බර් මස 02 වැනිදා අධිකරණයට ඉදිරිපත් කරන ලෙසටද නියෝග කරනු ලැබුවාය.සිව්වන හා පස්වන සැකකරුවන් වන සිංගප්පූරුව සරත් හෙවත් සරත් එදිරිසිංහ හා නිශාමන් ගාමිණි යන දෙදෙනා රජයේ සාක්කිකරුවන් ලෙසට නම් කර තිබෙන අතර හයවන සැකකරු වන ඉශාන් එදිරිසිංහ යන අය ඇප මත මුදාහැර ඇත. මෙහිදී අපරාධ පරීක්ෂණ දෙපාර්තමේන්තු‍වේ විශේෂ අපරාධ විමර්ශන අංශයේ ස්ථානාධිපති ප්‍රධාන පොලිස් පරීක්ෂක රංජිත් මුණසිංහ මහතා අධිකරණයට කරුණු දක්වමින් හතරවන සැකකරු පිළිබඳව තවම නීතිපතිවරයාගේ උපදෙස් ලැබී නැති බවත් ඔහු ළඟ තිබී සොයා ගත් ලැප්ටොප් යන්ත්‍රයේ විශ්ලේෂණ වාර්තාවද තවම ලැබී නැති හෙයින් ඒවා ලැබීමෙන් පසුව ඔහු ගැන කටයුතු කරන බව කීය.හයවන සැකකරු වෙනුවෙන් පෙනී සිටින නීතිඥ චන්ද්‍රා සේනානායක මහත්මිය අධිකරණයට කරුණු දක්වමින් ‍ෙමාහු ගැන සිදුකළ විමර්ශන කටයුතුවල වැඩිදුර වාර්තාවක් ලබාදෙන ලෙසට අධිකරණයෙන් ඉල්ලා සිටිනවා.මහේස්ත්‍රාත්වරිය විසින් එයට අවසරය ලබා දුන්නාය.වැඩිදුර කැඳවීම ලබන දෙසැම්බර් මස 2 වැනි දිනට කල් තැබිණි. අගතියට පත් පාර්ශ්වය වෙනුවෙන් නීතිඥ දේශාල් පෝල් මහතා පෙනී සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>05</day>
    </date>
    <link>http://www.dinamina.lk/2013/11/05/_art.asp?fn=n13110518</link>
    <topic>මහනුවර හෙරොයින් ජාවාරම්කරුවකු අත්අඩංගුවට</topic>
    <author>ඉන්දික පොල්කොටුව</author>
    <content>මහනුවර නගරයේ හෙරොයින් ජාවාරමේ යෙදුණු ප්‍රධාන පෙළේ ජාවාරම්කරුවකු ඇතුළු අටදෙනකු පැකට් 31ක හෙරොයින් තොගයක් සමග මහනුවර කොට්ඨාස දූෂණ මර්දන ඒකකය විසින් ඊ‍ෙය් (4) අත්අඩංගුවට ගනු ලැබීය.මෙහි ප්‍රධාන ජාවරම්කරු සතුව හෙරොයින් පැකට් 19ක් හා අනෙක් සැකකරුවන් සතුව හෙරොයින් පැකට් 12ක හෙරොයින් තොගයක් තිබියදී සොයා ගැනිණි.මධ්‍යම පළාත භාර ජ්‍යෙෂ්ඨ නියොජ්‍ය පොලිස්පති එච්.එන්.බී. අඹන්වල මහතාගේ උපදෙස් මත මහනුවර කොට්ඨාස භාර ජ්‍යෙෂ්ඨ පොලිස් අධිකාරී ගාමිණී ඇල්ලේපොළ මහතාගේ මෙහෙයවීමෙන් මහනුවර කොට්ඨාස දූෂණ මර්දන ඒකකයේ ස්ථානාධිපති පොලිස් පරීක්ෂක ප්‍රදීප් කෝට්ටගේ උප පොලිස් පරීක්ෂක රසික රාජපක්ෂ පොලිස් සැරයන්වරුන් වන කමල් වැන්ඩවෝල් (41541) ඩී. දිසානායක (2471) පොලිස් කොස්තාපල්වරුන් වන අතුල ප්‍රනාන්දු (64674) සිසිර කුමාර (46943) එස්. සංජීව (84536) යන නිලධාරීහු මේ වැටලීම කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>05</day>
    </date>
    <link>http://www.dinamina.lk/2013/11/05/_art.asp?fn=n13110519</link>
    <topic>ශ්‍රීමත් ඉයන් බොතම්ගේ සමාජ මෙහෙවර පා ගමනට පින්නවල දී උණුසුම් හරසර</topic>
    <author/>
    <content>එංගලන්ත පිල නියෝජනය කළ විශ්ෂ්ට ගණයේ ක්‍රිකට් ක්‍රීඩකයකු මෙන්ම ප්‍රකට සමාජ සේවකයකු වන ශ්‍රීමත් ඉයන් බොතම් මහතා විසින් ආරම්භ කර ඇති ලෝරියස් (Laureus) පදනම මඟින් වාර්ෂිකව සංවිධානය කරන “Beefy’s Big walk” පා ගමන මෙවර මේ නොවැම්බර් පළමු වනදා සිට අට වනදා දක්වා ශ්‍රී ලංකාවේ සැරිසරයි.එංගලන්තය කේන්ද්‍ර කොට ගනිමින් මෙතෙක් පැවැති අදාළ පා ගමන එරටින් පිටත පැවැත්වෙන පළමු අවස්ථාව වන මේ සුවිශේෂ පා ගමනේ අරමුණ වන්නේ අවම පහසුකම් සහිත දරුවන්ගේ සුබසාධනය සහ ක්‍රීඩා පහසුකම් වැඩිදියුණු කිරීම සඳහා මුදල් උපයා ගැනීම වේ.ශ්‍රී ලංකාවේ දුෂ්කර පළාත්වල වෙසෙන ක්‍රීඩා දක්ෂතාවලින් පිරිපුන් දරුවන්ගේ ක්‍රීඩා කෞෂල්‍යයන් නංවාලීමේ ව්‍යාපෘතියක් ක්‍රියාත්මක කිරීම උදෙසා මෙම පාගමනින් ලැබෙන සියලුම අරමුදල් යෙදවීමට ශ්‍රීමත් ඉයන් බෝතම් මහතා ප්‍රමුඛ ලෝරියස් (Laureus) පදනම බලාපොරොත්තු වේ. පා ගමන පසුගිය 1දා කිලිනොච්චියෙන් ආරම්භ විය. එය මාංකුලම්, අනුරාධපුර, මිහින්තලය, සීගිරිය, දඹුල්ල, මාතලේ හරහා මහනුවරට (3) ළඟාවිය.(4) පස්වරුවේ මේ පා ගමන කි. මී. 42ක් දුර ගෙවා පින්නවලට ළඟාවූ අතර ශ්‍රීමත් ඉයන් බොතම්ට අමතරව සුනිල් ගවස්කාර්, සවුරවු ගංගුලි යන ලෝක පූජිත තවත් ක්‍රිකට් තරු දෙකක් ද එම පා ගමනට එක්ව සිටියහ.සබරගමුව මහ ඇමැති මහීපාල හේරත්, පාර්ලිමේන්තු මන්ත්‍රී කනක හේරත් යන මහත්වරු ඇතුළු ප්‍රදේශවාසීන් මෙන්ම පින්නවල අලි නිවහනේ මැණිකා ඇතින්නද මේ පා ගමන පිළිගැනීමට පින්නවල රැඳී සිටි අතර ශ්‍රීමත් ඉයන් බොතම් ඇතුළු මෙම සත්කාරයට දායක වූ සියලු දෙනා මහ ඇමැතිතුමාගේ පැසසුමට ලක් විය.ජාතික තරුණ සේවා සභාව, ශ්‍රී ලංකා යෞවන සමිති සම්මේලනය සහ ශ්‍රී ලංකන් ගුවන් සේවා සමාගම සංවිධානය කරන මේ පා ගමන ලබන 08 වන දින හම්බන්තොට, ගාල්ල, මාතර හරහා සීනිගමින් අවසන් වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>05</day>
    </date>
    <link>http://www.dinamina.lk/2013/11/05/_art.asp?fn=n13110520</link>
    <topic>නාවික හා ගුවන්සේවා තොරතුරු සහ පර්යේෂණ ආයතනයේ අභිනව සභාපති වැඩ භාර ගනී</topic>
    <author/>
    <content>සිවිල් ගුවන්සේවා අමාත්‍යාංශය යටතේ ක්‍රියාත්මක වන නාවික හා ගුවන්සේවා තොරතුරු සහ පර්යේෂණ ආයතනයේ අභිනව සභාපතිවරයා වශයෙන් පත්විම් ලද නීතිඥ බන්ධුසේන මානවඩු මහතා වැඩ භාර ගන්නා ලදී. මේ අවස්ථාවට සිවිල් ගුවන්සේවා අමාත්‍යාංශයේ අතිරේක ලේකම් (පාලන) ඩී. එම්. සී. දිසානායක මහතා, ජනාධිපති නීතිඥවරුන් ඇතුළු සම්භාවනීය පිරිසක් සහභාගි විය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>05</day>
    </date>
    <link>http://www.dinamina.lk/2013/11/05/_art.asp?fn=n13110521</link>
    <topic>හිතකර වායු තත්ත්ව අන්තර්ජාතික සමුළුව 2014 දී ශ්‍රී ලංකාවේ</topic>
    <author/>
    <content>වායු සම්පත් කළමනාකරණය පිළිබඳ වසර 2කට වරක් පැවැත්වෙන “2014 හිතකර වායු තත්ත්ව අන්තර්ජාතික සමුළුව” (Better Air Quality – 2014) සහ 8 වන ආසියානු කලාපීය පාරිසරික තිරසාර ප්‍රවාහනය පිළිබඳ සංසදය” (8th Regional Environmentally Sustainable Transport (EST) Forum in Asia) ලබන වසරේ ලංකාවේදී පැවැත්වීමට කටයුතු යොදා ඇති බව පරිසර හා පුනර්ජනනීය බලශක්ති ඇමැති සුසිල් ප්‍රේමජයන්ත මැතිතුමා පැවසීය.කොළඹ 03 ටාජ් සමුද්‍රා හෝටලයේදී පැවති ශ්‍රී ලංකාවේ වායු සම්පත් කළමනාකරණ සඳහා වාහන වායු විමෝචන ප්‍රමිති සහ ඉන්ධනවල ගුණාත්මකභාවය වැඩිදියුණු කිරීම යන මැයෙන් පාර්ශකරුවන් දැනුවත් කිරීම සඳහා පරිසර හා පුනර්ජනනීය බලශක්ති අමාත්‍යාංශයේ වායු සම්පත් කළමනාකරණය හා ජාත්‍යන්තර සබඳතා අංශය මෙන්ම ක්ලීන් එයාර් ඒෂියා සහභාගීත්ව මණ්ඩලය ඒකාබද්ධව පැවැත්වූ වැඩමුළුව අමතමින් ඇමැතිවරයා මේ බව සඳහන් කළේය.වායු දූෂණය ‍ෙහ්තුකර ගනිමින් සිදුවන පාරිසරික හානිය හා සෞඛ්‍යමය බලපෑම අද වන විට උග්‍ර ගැටලුවක් බවට පත්ව ඇති අතර වායු දූෂණයේ අහිතකර බලපෑම්වලින් අත් මිදීමට සහ වායු දූෂණයෙන් වන හානිය අවම කිරීමට දැන් කාලය එළඹ ඇතිබව ඇමැතිවරයා මෙහිදී පෙන්වා දුන්නේය.කොළඹ නගරයේ වායු දූෂණය සඳහා ප්‍රවාහන අංශය මඟින් 60%ක දායකත්වයක් සැපයීම ශ්‍රී ලංකාව තුළ වායු දූෂණය පිළිබඳ ප්‍රබල කරුණක් වන අතර දිනෙන් දින ඉහළ යන වාහන පරිභෝජනය නිසා මේ තත්ත්වය තව තවත් උග්‍ර වෙමින් පවතින බව ඇමැතිවරයා පැවසීය. පසුගිය දශක 2ක කාලය තුළ වාහන ජනගහන 135% කින් වර්ධනය වී ඇති අතර දැනට ලංකාවේ මිලියන 4.2ක වාහන ප්‍රමාණයක් පවතින බවත් පැවසීය.පරිසර හා පුනර්ජනනීය බලශක්ති අමාත්‍යාංශ‍ෙය් ලේකම් බී. එම්. යූ. ඩී. බස්නායක, ක්ලීන් එයාර් ඒෂියා සහභාගීත්ව මණ්ඩලය නියෝජනය කරමින් Ms Chee Anne Rono අමාත්‍යාංශ නිලධාරීන් හා අදාළ පාර්ශ්ව නියෝජනය කරමින් විශාල පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>05</day>
    </date>
    <link>http://www.dinamina.lk/2013/11/05/_art.asp?fn=n13110522</link>
    <topic>නිවසේ රූපවාහිනියට විදුලිය දෙන රැහැන කටර් අඬුවකින් කැපූ සිසුවා මියයයි</topic>
    <author>අහංගම සමූහ ආර් එල් දීයගහගේ</author>
    <content>නංගීත් මල්ලීත් රූපවාහිනිය බලමින් සිටියා. මියගිය අයියා රූපවාහිනිය ක්‍රියා විරහිත කළා. නැවත නංගීත් මල්ලීත් රූපවාහිනිය දැම්මා. එවිට අයියා ගොස් නැවත රූපවාහිනිය ක්‍රියා විරහිත කළා. මේ අන්දමට කීපවරක්ම අයියා රූපවාහිනිය වැහුවා. එවිට නංගීත් මල්ලීත් රූපවාහිනිය දැම්මා. අයියා විසිවී ගොස් බිත්තියට හේත්තු වුණාඅහංගම ඉදුරන්නාවිල ප්‍රදේශයේදී රූපවාහිනියට සම්බන්ධ විදුලි රැහැනක් කටර් අඩුවකින් කැපූ පසු එම රැහැනෙන් විදුලි සැර වැදී දහසය (16)හැවිරිදි පාසල් සිසුවෙකු මිය යාමේ ශෝකී පුවතක් වාර්තාවේ .මියගොස් ඇත්තේ අහංගම පාංචාලිය මහා විදුහලේ නවවැනි ශ්‍රේණියේ ඉගෙනුම ලබමින් සිටි අහංගම ඉදුරන්නාවිල පදිංචි ලියනගමගේ තරිදු නාමල් නැමති සිසුවාය.පෙරේදා(03) සවස අප මෙම නිවසට යන විට විශාල පිරිසක් එම නිවස වෙත පැමිණ සිටියහ. තරිදුගේ දේහය තැබීමට ඔහු පදිංචිව සිටි කටුමැටි ගැසූ නිවස ප්‍රමාණවත් නොවන නිසා අසල්වැසියන් පිරිසක් එම කටුමැටි නිවස ඉදිරිපිට දේහය තැබීමට තාවකාලික ටකරන් මඩුවක් ඉදිකරමින් සිටියහ. මියගිය තරිදු තම මාපියන්ද අයියාත් මල්ලිලා දෙදෙනාත් නංගීත් සමග කටුමැටි ගැසූ කුඩා නිවසක ජීවත්විය.මීට මාස කීපයකට පෙර තරිදුගේ එක් අතක් කැඩී මාස කීපයක් තිස්සේ රෝහල්ගතව සිටීමටද ඔහුට සිදුවී තිබුණි.තරිදුගේ මල්ලීවන ලහිරු මධුශංඛ මෙසේ කීය.අද උදේ අම්මාත් තාත්තාත් වැඩට ගියා. මියගිය අයියාත් නංගීත් මල්ලීත් මමත් ගෙදර සිටියා. දවල් නංගීත් මල්ලීත් රූපවාහිනිය බලමින් සිටියා. මියගිය අයියා රූපවාහිනිය ක්‍රියා විරහිත කළා. නැවත නංගීත් මල්ලීත් රූපවාහිනිය දැම්මා. එවිට අයියා ගොස් නැවත රූපවාහිනිය ක්‍රියා විරහිත කළා. මේ අන්දමට කීපවරක්ම අයියා රූපවාහිනිය වැහුවා. එවිට නංගීත් මල්ලීත් රූපවාහිනිය දැම්මා. ඊට පසුව අයියා ප්ලග් ස්වීච් එක ඕෆ් කර කටර් අඩුවකින් රූපවාහිනියට විදුලිය සපයන රැහැන කැපුවා. ඒ සමගම අයියා විසිවී ගොස් බිත්තියට හේත්තු වුණා.මමහිතුවේ අයියා බොරුවක් කරනවා කියාය. මම අයියාට වතුර ටිකක් ඉස්සා. අයියා ඇලවී යනවිට මම අල්ලා ගත්තා. අයියාගේ ඇස් දුඹුරු පාට වී උඩගොස් තිබුනා. මම දුවගොස් පුංචි අම්මා එක්කරගෙන ආවා. ඊට පසුව අසල්වැසියන් එකතුවී අයියා ගොන්නගහ හේන රෝහලට ගෙන ගියා.අයියා මියගිය බව පසුව දැනගත්තා. අසල්වැසි නිවසක බිම වැතිරී විලාප දෙමින් සිටි මියගිය දරුවගේ මව වන ජීවරාණී මහත්මිය සමග කතා කිරීමට උත්සාහ කළද කීපවරක්ම ඇයට සිහිසුන්විය.සිද්ධිය පිළිබදව මියගිය නාමල් තරිදුගේ පියාවන ලියනගමගේ ප්‍රියන්ත අහංගම පොලීසියට පැමිණිල්ලක් ඉදිරිපත් කර තිබුණි. ඒ අනුව අහංගම පොලිස් ස්ථානාධිපති අශෝක වෛද්‍යරත්න මහතාගේ උපදෙස් පරිදි උප පොලිස් පරීක්ෂක තිලකරත්න බණ්ඩාර මහතා වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>05</day>
    </date>
    <link>http://www.dinamina.lk/2013/11/05/_art.asp?fn=n13110523</link>
    <topic>පොදු රද මඬුලු සමුළුව අපේ රටට අයෝජන ගෙනෙන රන් දොරටුවක්</topic>
    <author>බුද්ධිකා ඉඹුලාන</author>
    <content>පොදු රද මඩුලු සමුළුව අපේ රටට අයෝජන ගෙනෙන රන් දොරටුවක් බව ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා ප්‍රකාශ කරයි.පොදු රද මඩුළු සමුළුව ශ්‍රී ලංකාවේ පැවැත්වීම ශ්‍රී ලාංකීය ජනතාවට ආඩම්බරයක් බවත් මේ නිසා ශ්‍රී ලංකාව මුළු ලෝකයේම අවධානයට ලක් වන බවත් සේනාරත්න මහතා බේරුවල දී පැවැති විද්වත් වෘත්තිකයන්ගේ සාකච්ඡාවක් අමතමින් පැවසීය. යුද්ධය පරාජය කර සාමය ජයගත් ජනාධිපති මහින්ද රාජපක්ෂ මහතා රටේ සංවර්ධනය උදෙසා ගෙන තිබෙන පියවරයන් රාජ්‍ය නායකයන්ට සියැසින්ම දැක බලා ගැනීමට මෙහිදී අවස්ථාව ලැබෙන බැවින් මේ සමුළුව රටට ආයෝජන ගෙනෙන රන් දොරටුවකට සම වෙන බවත් ඒ මහතා අවධාරණය කළේය.ඇමැතිවරයා එහිදී මෙසේද සඳහන් කළේය. ජනාධිපති මහින්ද රාජපක්ෂ මහතා මෙරටට සාමය උදාකරමින් අද ආසියාවේ ආශ්චර්ය බවට ශ්‍රී ලංකාව පත් කිරීමට පියවර ගෙන තිබෙන මොහොතක මේ පොදු රාජ්‍ය මණ්ඩලයීය සමුළුව අපේ පුංචි රටට ඉතා වැදගත් වෙනවා. මේ සමුළුවට අප සුදානම් වීම තුළින් අපේ මුලු රටම ඊට සුදානම් වෙමින් භෞතික මෙන්ම මානව සම්පත්ද සංවර්ධනය කෙරෙනවා. මේ නිසා අපේ රටේ සැබෑ තත්ත්වය විවිධ රාජ්‍ය නායකයන්ට සියැසින්ම දැක බලා ගන්නට ලැබෙනවා. ඒ වගේම අපේ රට ආයෝජනවලට හිතකර පරිසරයක් බව මුලු ලෝකයටම පණිවිඩයක් ගෙන දෙනවා. මේ නිසා ආයෝකයන් ආයෝජන සඳහා අපේ රටට පැමිණීමට හේතු වෙනවා. මෙම සමුළුව මඟින් අපට දිගු කාලීනව ශුභ ප්‍රතිඵල ගණනාවක් ම ලැබෙනවා. විශේෂයෙන්ම අපේ විවිධ ක්ෂේත්‍ර සංවර්ධනය සඳහා මෙකී රාජ්‍යයන්ගේ සහයෝගය ලබා ගැනීමට අපට හැකියාව ලැබෙනවා. ඒ නිසා මේ සමුළුව මා දකින්නේ අපේ රටේ දිගුකාලීන ආයෝජනයන්ට රන් දෙරටුවක් ලෙසයි යැයි කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>05</day>
    </date>
    <link>http://www.dinamina.lk/2013/11/05/_art.asp?fn=n13110524</link>
    <topic>සමස්ත ලංකා බෞද්ධ ශිෂ්‍ය සමිති සම්මේලනය යළි රැස්වෙයි</topic>
    <author>චින්තා රණසිංහ</author>
    <content>වසර ගණනාවක් අකර්මන්‍යව තිබූ සමස්ත ලංකා බෞද්ධ ශිෂ්‍ය සමිති සම්මේලනය යළි ක්‍රියාත්මක කිරීමට සමස්ත ලංකා බෞද්ධ සමිති සම්මේලනයේ මූලිකත්වයෙන් 2554 - 2556 සාංවත්සරික විශේෂ මහාසභාව සිසුන් විශාල පිරිසකගේ සහභාගීත්වයෙන් ඉකුත් පළමුවැනි දින රැස්විය.කොළඹ, බෞද්ධාලෝක මාවතේ පිහිටි එම සම්මේලනයට රැස් වූ එම ශිෂ්‍ය සමිති සම්මේලනය මෙවර සභා වාරයේ දි නව නිලධාරී මඩුල්ල සඳහා පත්වීම් ප්‍රදානය කළ අතර 2554 - 2556 සාංවත්සරික විශේෂ මහා සභාවේ වාර්ෂික වාර්තාව හා අය වැය වාර්තාව ද ඉදිරිපත් කෙරිණ.1975 අංක 44 දරන පාර්ලිමේන්තු පනත මඟින් බෞද්ධ ශිෂ්‍ය සමිති සම්මේලනය සංස්ථාපිත ආයතනයක් බවට පත් වූ අතර සිය පනස් හත් වැනි ගමන් මග සනිටුහන් කරයි.පසුගිය කාලයේ දී ශිෂ්‍ය පරිපාලන ව්‍යූහය තුළ මතු වූ ගැටලු 2013 සැප්තැම්බර් මාසය වන විට යාවජීව සාමාජිකයන්ගේ මැදිහත්වීමෙන් යථාකාලයේ දී ස්ථිරසාර වූ ගමනක් උදෙසා අධ්‍යාපන අමාත්‍යාංශය, සමාජ සේවා හා සංස්කෘතික කටයුතු දෙපාර්තමේන්තුව, බෞද්ධ කටයුතු කොමසාරිස් දෙපාර්තමේන්තුවේ ක්‍රියාකාරී සහභාගිත්වයෙන් නව ප්‍රතිසංවිධාන වැඩපිළිවෙළක් ද ආරම්භ කිරීමට එම සම්මේලනය කටයුතු යොදා තිබේ.ගත වූ කාලය ඇතුළත ශිෂ්‍ය සම්මේනයේ කටයුතු සඳහා සහයෝගය ලබා දුන් අගමැති දි.මු.ජයරත්න, ප්‍රමුඛ අමාත්‍යාංශ ලේකම් තුමා ඇතුළු නිලධාරින්ටත් සංස්කෘතික හා සමාජ‍ සේවා අධ්‍යක්ෂ ජෙනරාල්වරුන්ටත් සෞඛ්‍ය සේවා අධ්‍යක්ෂ ‍ජනරාල්තුමාටත් ශිෂ්‍ය සම්මේලනය සිය ප්‍රනාමය පුද කර සිටියේ ය.ගෙවුණු කාල පරිච්ඡේදය ඇතුළත සිය සේවාවන් ක්‍රමවත්ව පවත්වාගෙන යාම වෙනුවෙන් සාහිත්‍ය හා කලා අංශය, තාක්ෂණික හා සංවිධාන අංශය, සම්බන්ධීකරණ හා මූල්‍ය සැළසුම් අංශය, අධ්‍යාපන හා පර්යේෂණ අංශය, සමාජ හා සරණසේවා අංශය යන ක්ෂේත්‍ර යටතේ කෘත්‍යාධිකාරී මණ්ඩලයක්ද ක්‍රියාත්මක කරනු ලබයි.සභාපති, ලේකම්වරු,සංවිධායකවරු අංශ ව්‍යාපෘති නිලධාරීන් භාරකාර මණ්ඩලය, උපදේශක සභාව සහ විනය පාලක සභාව යන නිලධාරී මඩුල්ල හරහා ශිෂ්‍ය සමිති සම්මේලනයේ විද්වත් පාලනයක් සිදු කරමින් බෞද්ධ ආගම රැක ගැනීමටත් ඒ ආශ්‍රිතව බොදු නායකයන් යහපත් පුරවැසියන් බිහි කිරීමටත් සුවිශාල සේවාවක් සිදු කරන බව මෙහි දී අනාවරණය කෙරිණ.buddhiststudent.lk යන වෙබ් අඩවියක් ද නිර්මාණය කරමින් ජාත්‍යන්තර සම්බන්ධතා පැවැත්වීමේ ඉඩකඩ ලබා ගෙන ඇති අතර ශාඛාජා‍ලය ද පුළුල් කොට සිසුන් බඳවා ගැනී‍මේ කටයුතු සාර්ථකව ක්‍රියාත්මක කරයි.සියලුම ආගමික දිනයන් උත්සවයන් ආවරණය කෙරෙන පරිදි බෞද්ධ සේවා ක්‍රියාත්මක කිරීමට බෞද්ධ ශිෂ්‍ය සමිති සම්මේලනය කටයුතු කරන බව ද මෙහි දී හෙළි විය.ශ්‍රී සම්බුද්ධ වර්ෂ 2500 බුද්ධ ජයන්ති සැමරුම් මොහොතට සමගාමීව ශ්‍රී ලංකාවේ බෞද්ධ කටයුතු පිළිබඳව සොයාබැලීම සඳහා ආචාර්ය ආනන්ද ගුරුගේ මහතාගේ ප්‍රධානත්වයෙන් යුතු බුද්ධ ජයන්ති කමිටුව බෞද්ධ ශිෂ්‍ය සංවිධානයක අවශ්‍යතාවය සාකච්ඡා කිරීමෙන් අනතුරුව 1956 කළුකොඳයාවේ ප්‍රඥ්ඥාසේකර හිමිපානෝ ප්‍රමුඛ කොට ගත් මහා සංඝරත්නය හා රජයේ නිලධාරීන්, ර‍ජයේ විශ්ව විද්‍යාල සහ පාසල්, බොදු සමිති ඒකරාශීකොට ගනිමින් බෞද්ධ ශිෂ්‍ය සමිති සම්මේලනය ආරම්භ කෙරිණ.පසුකාලීනව දිවයිනේ පාසල් ආශ්‍රිතව බෞද්ධ සමිති 1000ක් පමණ පිහිටු වීමට අවස්ථාව ලැබුණු අතර 1957 වසරේ දී ඒ.ආර්.සී.එෆ්.96 දරන චක්‍රලේඛය අනුව එකී සියලු බෞද්ධ සමිති සම්මේලනයට අනුයුක්ත කරන ලදී.ඉන් අනතුරුව සම්මේලනයේ නෛතික සාමාජිකත්වය තිස් ලක්ෂයක් පමණ වූ අතර ලක්ෂයකට ආසන්න පිරිසක් සමුළුවේ විවිධ නායක ධූරයන් හෙබවූ බව වාර්තාවල සඳහන් වේ.සුදුස්සාට සුදුසු වගකීම පවරමින් වැඩි වැඩියෙන් නායකයින් ජනිත කිරීමේ කාර්ය සඳහා වසරක් පාසා සියලු දෙනාගේ එකඟත්වයෙන් නිලධාරී මඩුල්ල තෝරා පත් කර ගැනීම සුවිශේෂී වේ.පාසල් දහම් පාලසල් විශ්ව විද්‍යාල කාර්මික විද්‍යාල ශිෂ්‍යාවන් තම අධ්‍යාපනයට බාධාවක් නොවන අයුරින් සිය ආගම, ජාතිය අයිතිවාසිකම් රැක ගැනීම සඳහා සුවිශේෂී මෙහෙවරක් සිදු කරමින් සිටි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>05</day>
    </date>
    <link>http://www.dinamina.lk/2013/11/05/_art.asp?fn=n13110525</link>
    <topic>මහජන උපයෝගිතා කොමිසම ලංවීමට එරෙහිව නඩු දමයි</topic>
    <author>රෝෂන් තුෂාර</author>
    <content>සාම්ප්‍රදායික නොවන පුනර්ජනනීය බලශක්ති ප්‍රභවයන්ගෙන් අඩුමිලට විදුලිය මිලදී ගැනීමේ ප්‍රතිප ත්තිය ක්‍රියාත්මක කරවා ගැනීමට හැකි නියෝගයක් නිකුත් කරන්නැයි ඉල්ලා ශ්‍රී ලංකා මහජන උපයෝගීතා කොමිෂන් සභාව ලංකා විදුලිබල මණ්ඩලයට එරෙහිව කොළඹ දිසා අධිකරණයේ නඩු පැවරීය.විදුලි ඒකකයක් රුපියල් 3.48සිට රුපියල් 14 දක්වා මිලදී ගැනීමට හැකි වාතාවරණයක් රට තුළ ස්ථාපිත කිරීමට හැකියාව තිබියදී රුපියල් 60ක් වැනි අධික මුදලකට විදුලිය මිලදී ගැනීම ජාතික ආර්ථිකයට මෙන්ම, පොදු මහජනතාවට සිදුකරන අගතියක් බව පෙන්වාදෙන එම කොමිසම අදාළ ප්‍රතිපත්තිය ක්‍රියාත්මක නොකර සිටීමට එරෙහිව නියෝගයක් නිකුත් කරන ලෙසද අධිකරණයෙන් ඉල්ලා ඇත. ලංකා විදුලිබල මණ්ඩලයේ සාමාන්‍යාධිකාරී ඩබ්ලිව්. ජේ. එල්.එස්. ප්‍රනාන්දු මහතාට එරෙහිව මේ නඩුව පැවරීය.පුනර්ජනනීය බලශක්ති ව්‍යාපෘති මඟින් විදුලිය මිලදී ගැනීම තුළින් පොදු මහජනතාවටත් ජාතික ආර්ථිකයටත් මහත් සෙතක් සිදුවන බව පෙන්වා දුන් මහජන උපයෝගීතා කොමිෂන් සභාව විත්තිකාර විදුලි බල මණ්ඩලය මෙකී ප්‍රතිපත්තිය ක්‍රියාත්මක කිරීම පසුගිය පෙබරවාරි 27 දින සිට කල් දමමින් සිටින බව අධිකරණයට කරුණු ඉදිරිපත් කළේය.කොළඹ ප්‍රධාන දිසා විනිසුරු ප්‍රදීප් හෙට්ටිආරච්චි මහතා ඉදිරියේ නඩුව කැඳවීය.නීතිඥ නිමල් ඩි. කුරුවිට බණ්ඩාර මහතාගේ උපදෙස් පරිදි ජනාධිපති නීතිඥ නිහාල් ප්‍රනාන්දු මතා කරුණු ඉදිරිපත් කළේය.ශ්‍රී ලංකා විදුලි බල පනතේ ව්‍යවස්ථාපිත බලය යටතේ මහජන උපයෝගිතා කොමිෂන් සභාව පුනර්ජනනීය බලශක්ති ව්‍යාපෘති මඟින් විදුලිය මිලදී ගැනීමේ තීරණය ක්‍රියාත්මක කරන ලෙසට බලාත්මක කිරීමේ නියමයන් මගින් විත්තිකාර මණ්ඩලයට අභියාචනාධිකරණය නියෝග කර ඇති බවත් කරුණු ඉදිරිපත් කෙරිණි.ඉන්ධන මඟින් විදුලිය නිපදවන ව්‍යපෘති මඟින් විදුලිය මිලදී ගැනීමට වඩා සාම්ප්‍රදායික නොවන පුනර්ජනනීය බලශක්තිය මඟින් විදුලිය මිලදී ගැනීම වඩා ලාභදායී වන බව පැවසූ නීතිඥයා මේ නියමයන් විදුලි බල මණ්ඩලය මඟින් ක්‍රියාවේ යෙදවීම රටේ ජාතික ආර්ථිකයට හා ‍ෙපාදු මහජනතාවට හානිය අවම කිරීමට හේතු වන බවද පැවසීය.විදුලි බල මණ්ඩලය පුනර්ජනීය බලශක්තිය මිලදී ගන්නේ කුමන මිලකටද යන්න මෙතෙක් අනාවරණය නොකිරීම මෙරට හා විදේශීය ආයෝජනයන්ට (විදුලිය නිපදවන සමාගම්වලට) බාධාවක් බව පෙන්වාදුන් ‍ෙකාමිෂන් සභාව විත්තිකාර සමාගමේ ස්ථාවරය පිළිබඳව විමසිය යුතු බවද පැවසීය.රජයේ බලශක්ති ප්‍රතිපත්ති ඉලක්ක ළඟාකර ගැනීමටත් විදුලි උත්පාදන වියදම අඩු කිරීම, ආයෝජකයන් ආකර්ෂණය කර ගැනීම යන කරුණු ඉටුකර ගැනීමට විදුලි බල මණ්ඩලයේ ක්‍රියාකාරකම් තුළින් නොහැකි වී ඇති බව පෙන්වා දෙන කොමිසම 2020 වන විට පුනර්ජනනීය බලශක්ති ක්‍රම මඟින් මෙරට විදුලි උත්පාදනය සියයට 20ක් කරා ළඟාවීමට බලාපොරොත්තුව බවද පැවසීය.2015 වන විට මෙරට පුනර්ජනනීය බලශක්ති ප්‍රභව මගින් විදුලිය නිපදවීමට බලාගාර ක්‍රියාත්මක කිරීම විදුලිබල මණ්ඩලයේ ක්‍රියා තුළින් ඇහිරී යා හැකි බව පෙන්වාදෙන කොමිසම අදාළ ප්‍රතිපත්ති ක්‍රියාත්මක කරවා ගැනීමේ දැඩි අවශ්‍යතාවයක් තිබෙන බව අවධාරණය කළේය.කරුණු සලකා බැලූ විනිසුරුවරයා විත්තිකාර මණ්ඩලයට ලබන 19දින අධිකරණයේ කරුණු දක්වන ලෙසට නියෝග කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>05</day>
    </date>
    <link>http://www.dinamina.lk/2013/11/05/_art.asp?fn=n13110526</link>
    <topic>පොදු රජ්‍ය මණ්ඩල සමුළුව හරහා ශ්‍රී ලංකාවට නව ආයෝජන රැසක් ලැබෙනවා</topic>
    <author>ලංකින්ද නානායක්කාර ඉමදුව සමුහ</author>
    <content>පොදු රජ්‍ය මණ්ඩල සමුළුව ඔස්ට්‍රේලියාවේ පවත්වා ඒ අය මේ සම්මේලනයෙන් පසුව බිලියන 10ක ආයෝජනයක් ඔස්ට්‍රේලියාවට ලබාගෙන තිබෙනවා. අපේ රටටත් මේ සම්මේලනය පැවැත්වීමෙන් එවැනි ආයෝජනයක් ලැබේවි කියා අපේක්ෂා කරණ බව දකුණු පළාත් අණ්ඩුකාර කුමාරි බාලසුරිය මහත්මිය කීවාය.එතුමිය මේ බව පැවසුවේ යෞවන කටයුතු හා නිපුණතා සංවර්ධන අමාත්‍යාංශය, ජාතික තරුණ සේවා සභාව , ශ්‍රී ලංකා යෞවන සමාජ සම්මේලනය, ජනමාධ්‍ය හා ප්‍රවෘත්ති අමාත්‍යාංශය, එක්ව සංවිධාන කරන පොදු රාජ්‍ය මණ්ඩලීය තරුණ සමුළු වැඩසටහනේ පුර්ව ප්‍රචාරක වැඩ සටහන ගාල්ල නගයේ දී පිළිගැනීමට එක්වෙමිනි.යාපනය දිස්ත්‍රික්කයෙන් ආරම්භ කර ශ්‍රි ලංකාවේ සෑම නගරයක්ම ආවරණය වන පරිදි ක්‍රියාත්මක වන මේ පුර්ව ප්‍රචාරක වැඩසටහනේ රථ පෙළහර ගාල්ල නගරයෙන් සමාරම්භ කරමින් ආණ්ඩුකාරවරිය වැඩි දුරටත් මෙසේ ද කීවාය.අපේ රටට විරුද්ධව යම් යම් දේ සිදුවන අවස්ථාවේ ඊට පිළිතුරක් ලෙස මේ පොදු රාජ්‍ය මණ්ඩල සම්මේලනය පවත්වන්න ලැබීමත්, එහි සභාපතිත්වය අපේ රටට ලැබීමත් පිළිබඳව අප සංතෝස විය යුතුයි.මේ අවස්ථාවට දකුණු පළාත් ක්‍රීඩා හා යෞවන කටයුතු,ග්‍රාමීය කර්මාන්ත, ග්‍රාම සංවර්ධන අමාත්‍ය යු.ජී.ඩී.ආරියතිලක , ගාල්ල වැඩබලන නගරාධිපති කැළුම් සෙනවිරත්න, ගාල්ල මහ දිසාපති රවීන්ද්‍ර හේවාවිතාරණ, අතිරේක දිස්ත්‍රික් ලේකම් මාලනී ලොකුපොතාගම, ගාල්ල ජේෂ්ඨ පොලිස් අධිකාරී බන්දුල විජේවර්ධන,යන මහත්ම මහත්මීහූ ද එක්ව සිටිහ.පොදු රාජ්‍ය මණ්ඩලීය තරුණ සමුළු වැඩසටහනේ පුර්ව ප්‍රචාරක වැඩ සටහන ගාල්ලට පැමිණීමේ උළෙල ඉමහත් හරසරින් පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>05</day>
    </date>
    <link>http://www.dinamina.lk/2013/11/05/_art.asp?fn=n13110527</link>
    <topic>කායවර්ධන මධ්‍යස්ථානයක් සහ ඇවිදීමේ මංතීරු 2ක් කඩුවෙලට</topic>
    <author>චන්දිමා එදිරිමාන්න</author>
    <content>කඩුවෙල මැතිවරණ බල ප්‍රදේශය තුළ ව්‍යායාම් කටයුතු සඳහා නව ඇවිදීමේ මංතීරු දෙකක් සහ එළිමහන් කායවර්ධන මධ්‍යස්ථානයක් ස්ථාපිත කිරීමට කටයුතු කෙරේ.කඩුවෙල ප්‍රාදේශීය සංවර්ධන කමිටුවේ සභාපති හා ඉදිකිරීම්,ඉංජිනේරු සේවා නිවාස හා පොදු පහසුකම් ඇමති විමල් වීරවංශ මහතාගේ උපදසේ පරිදි මාළඹේ චන්ද්‍රිකා කුමාරතුංග මාවතේ මේ එක් ඇවිදීමේ මංතීරුවක් ඉදිකෙරේ.කඩුවෙල මහ නගර සභාවේ නියෝජ්‍ය නගරාධිපති බුද්ධික ජයවිලාල් මහතාගේ හා මිලේනියම් වෝර්කර්ස් සමාජය කළ ඉල්ලීමකට අනුව මේ ඇවිදීමේ මංතීරුව ඉදිකිරීමට නියමිතයි. දෛනිකව 500කට අධික පිරිසක් මේ මාර්ගය භාවිත කරමින් තම ව්‍යායාම කරන අතර නිසියාකාරයෙන් සැකසූ ඇවිදීමේ මංතීරුවක් මෙහි නොමැතිවීමෙන් එම පිරිස් මුහුණ දෙන ගැටලු විමල් වීරවංශ ඇමැතිවරයාගේ අවධානයට ලක්කෙරිණි.ඒ අනුව කිලෝමීටර් 2 .5ක දුර ප්‍රමාණයකින් යුත්මේ නව ඇවිදීමේ මංතීරුවේ ඉදිකිරීම් කටයුතු ළඟදීම ආරම්භ කෙරේ. ශ්‍රී ලංකා රාජ්‍ය ඉංජිනේරු සංස්ථාව විසින් මෙහි ඉදිකිරීම් කටයුතු ආරම්භ කරන අතර ඒ සඳහා නාගරික සංවර්ධන අධිකාරියේත්, ඉඩම් ගොඩකිරීමේ සංස්ථාවේත් සහාය හිමිවේ.එමෙන්ම මාළඹේ චන්ද්‍රිකා කුමාරතුංග මාවත භාවිත කරමින් දෛනිකව තම ව්‍යායාම් කටයුතු සිදුකරන්නා වූ ප්‍රදේශයේ තරුණ තරුණියන් ඇතුළු ජනතාවගේ පහසුව සඳහා එළිමහන් කායවර්ධන මධ්‍යස්ථානයක් කඩිනමින් එම ප්‍රදේශයේ ස්ථාපිත කිරීමට පියවර ගැනීමට ඇමතිවරයා මෙහිදී නිලධාරීන්ට උපදෙස් ලබාදුන්නේය.ඒ අනුව ශ්‍රී ලංකා රාජ්‍ය ඉංජිනේරු සංස්ථාව විසින් මෙම එළිමහන් කායවර්ධන මධ්‍යස්ථානයේ ඉදිකිරීම් කටයුතු ආරම්භ කිරීමට නිමිතය. එලෙසම අතුරුගිරිය ලේක් ටෙරස් නිවාස සංකීර්ණයේ ලේක් ටෙරස් සුබ සාධක සංගමය කළ ඉල්ලීමකට අනුව ඇමතිවරයා පසුගියදා එම නිවාස සංකීර්ණයේද නිරීක්ෂණ චාරිකාවකට සහභාගී විය.එහිදී ව්‍යායාම් කටයුතු කිරීම සඳහා මීටර් 400ක දුර ප්‍රමාණයකින් යුත් නව ඇවිදීමේ මංතීරුවක් ලේක් ටෙරස් නිවාස සංකීර්ණයේ, පහල ලේක් පාර ප්‍රදේශයේ ස්ථාපිත කිරීමට අවශ්‍ය පියවර කඩිනමින් ගන්නා ලෙස නිලධාරීන්ට උපදෙස් ලබාදුන්නේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>05</day>
    </date>
    <link>http://www.dinamina.lk/2013/11/05/_art.asp?fn=n13110528</link>
    <topic>විසර්ජන පනත් කෙටුම්පතේ ව්‍යවස්ථානුකූලභාවය කඩිනමින් කථානායකවරයාට දන්වනවා</topic>
    <author>නෙල්කා මැදගෙදර</author>
    <content>පාර්ලිමේන්තුවට ඉදිරිපත්කර ඇති 2014 මුදල් වර්ෂය සඳහා වන විසර්ජන පනත් කෙටුම් පතෙහි ව්‍යවස්ථානුකූලභාවය පිළිබඳ සිය තීරණය කඩිනමින් පාර්ලිමේන්තුවෙහි කථානායකවරයා වෙත දන්වා යවන බව ශ්‍රේෂ්ඨාධිකරණය ඊයේ (04) සඳහන් කෙළේය.එම පනත් කෙටුම් පතට එරෙහිව ගොනු කර තිබූ පෙත්සමක විභාගය අවසන් කරමින් ශ්‍රේෂ්ඨාධිකරණය මේ බව සඳහන් කෙළේය.විකල්ප ප්‍රතිපත්ති කේන්ද්‍රය විසින් මේ පෙත්සම ගොනු කර තිබුණි.නිතිපතිවරයා පෙත්සමෙහි වගඋත්තරකරු ලෙස නම් කර තිබිණි.අගවිනිසුරු මොහාන් පීරිස්, කේ.ශ්‍රී පවන්,සත්‍යා හෙට්ටිගේ යන ශ්‍රේෂ්ඨාධිකරණ විනිසුරු මඩුල්ල ඉදිරියෙහි මෙම පෙත්සම කැඳවන ලදි.මේ පනත් කෙටුම් පතෙහි ඇතුළත විධි විධාන ආණ්ඩු ක්‍රම ව්‍යවස්ථාවට පටහැනි බවට පෙත්සම වෙනුවෙන් දිර්ඝ ලෙස කරුණු ඉදිරිපත්කරමින් නිතිඥ සුරේන් ප්‍රනාන්දු මහතා පෙන්වා දුන්නේය. ඒ බවට ප්‍රකාශයක් කරන ලෙසද පෙත්සම්කරුගේ නිතිඥවරයා අධිකරණයෙන් ඉල්ලා සිටියේය.නියෝජ්‍ය සොලිසිටර් ජෙනරාල් ඉන්දිකා දේමුණි ද සිල්වා මහත්මිය නීතිපතිවරයා වෙනුවෙන් පෙනි සිටියාය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>05</day>
    </date>
    <link>http://www.dinamina.lk/2013/11/05/_art.asp?fn=r1311051</link>
    <topic>පළාත් ආණ්ඩුකාරවරු උඩවලවේ දී හමු‍වෙති</topic>
    <author/>
    <content>පළාත් ආණ්ඩුකාරවරුන් වන ජී.ඒ. චන්ද්‍රසිරි ‍,කුමාරි බාලසූරිය, සී. නන්ද මැතිව්, වි.ජ.මු. ලොකුබණ්ඩාර,ටිකිරි බණ්ඩාර කොබ්බෑකඩුව, තිස්ස බළල්ල, අලෙවි මවුලානා, රියාද් අද්මිරාල් මොහාන් විජේවික්‍රම , කරුණාරත්න දිවුල්ග‍නේ යන මහත්වරු සම්මේලනයට සහභාගීවීමට පෙර ඡායාරූපයකට මුහුණ දුන් අයුරුයි මේ.උතුරු නැඟෙනහිර පළාත් සභා ඡන්ද පැවැත්වීම නිසා මේ රට නියම ප්‍රජාතන්ත්‍රවාදී ප්‍රතිපත්ති රකින රජයක් බව අද මුළු ලෝකයටම ඔප්පුකර ඇතැයි පළාත් ආණ්ඩුකාරවරුන්ගේ සම්මේලනයේ නව සභාපති සබරගමුව පළාත් ආණ්ඩුකාර වි. ජ.මු. ලොකුබණ්ඩාර මහතා පැවැසීය.16 වැනි පළාත් ආණ්ඩුකාර සම්මේලනය පෙරේදා (03) පෙ.ව 10.00ට උඩවලව ග්‍රෑන්ඩ් සාරි රිසෝට්හිදී පවත්වන ලදී. ශ්‍රී ලංක‍ාවේ පළාත් නවයම නියෝජනය කරමින් එම පළාත් ආණ්ඩුකාරවරු සහ පළාත් ලේකම්වරු මේ සම්මේලනයට සහභාගී වී සිටියහ.මෙතෙක් පළාත් ආණ්ඩුකාරවරුන්ගේ සම්මේලනයේ සභාපති වශයෙන් සිටි උතුරු පළාත් ආණ්ඩුකාර ජී. ඒ. චන්ද්‍රසිරි මහතා සබරගමුව පළාත් ආණ්ඩුකාර වි. ජ.මු. ලොකුබණ්ඩාර මහතාට මෙවර සභාපති තනතුර ලබාදී මුලසුන පිළිගැන්විණි.යුද ගිනි ඇවිලෙමින් පැවැති රට බේරාගෙන එක්සේසත් කළ ජනාධිපති මහින්ද රාජපක්ෂ මහතාට අපි සදාකාලිකව ණය ගැතියි. අද මේ රටේ ඉදිරි සංවර්ධනයට අවංක අභීත නායකත්වය ආශිර්වාදයක්. පළාත් සභාවල අපට ලොකු වගකීමක් පැවරී තිබෙනවා. අගනුවරට ලැබෙන පහසුකම් අපේ ගම්බද පිටිසර ගම්මානවලින් ලබාදීමට අපි උත්සාහ ගන්නවායි වි.ජ.මු. ලොකුබණඩාර මහතා එහිදී පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>05</day>
    </date>
    <link>http://www.dinamina.lk/2013/11/05/_art.asp?fn=r1311052</link>
    <topic>රට රැකියා සිහින මවා ලක්ෂ ගණනකට පොලු තැබූ ලෝක හොරෙක් හොර මරණ සහතිකයක් උසාවියටත් දීලා</topic>
    <author>බලපිටිය සමූහ - දිලිප් නිශ්ශංක</author>
    <content>විදේශ රැකියා ලබාදෙන බව පවසා පුද්ගලයන් රැසකගෙන් රුපියල් ලක්ෂ 22ක් වංචා කළ පුද්ගලයෙක් ව්‍යාජ මරණ සහතිකයක් උසාවියට ඉදිරිපත්කර ඔහුට එරෙහිව පවරා තිබූ නඩුවට පෙනී නොසිට සැඟව සිටියදී ඇල්පිටිය විශේෂ අපරාධ ඒකකය විසින් අත්අඩංගුවට ගෙන බලපිටිය මහේස්ත්‍රාත් අසංග බෝදරගම මහතා වෙත ඉදිරිපත් රීමෙන් පසුව නඩුව අවසන් වනතුරු රක්ෂිත බන්ධනාගාරගත කිරීමට නියෝග කළේය.මෙසේ රක්ෂිත බන්ධනාගාර ගත කරන ලද‍්දේ මියගොස් සිටි හලාවත පදිංචි ආරච්චිගේ ජයලත් (52) නැමැත්තාය.සැකකරු මියගිය බවට මරණ පරීක්ෂණ වාර්තාවක් ඉදිරිපත් කළත් පොලිසිය නඩුව අවසන් නොකර සැකකරු පිළිබඳව සොයාබැලීමේදී මොහු ජීවත්ව සිටින බව අනාවරණය කර ගෙන තිබේ.මුදල් වංචාකිරීමට පුරුදුව සිටි සැකකරු පසුගිය දා මිරිහාන ප්‍රදේශයේ පුද්ගලයකු විදේශගත කිරීමට මුදල් ලබා ගෙන වංචා කිරීමේ චෝදනාවකට පොලිසියට පැමිණි අවස්ථාවේ ඇල්පිටිය විශේෂ අපරාධ ඒකකයට ලැබුණු තොරතුරකට සැකකරු අත්අඩංගුවට ගත් බවත් මුදල් වංචා සම්බන්ධයෙන් නඩු විස්සක් පමණ තිබෙන බවත් පොලිසිය සැකකරු අධිකරණයට ඉදිරිපත් කරමින් කියා සිටියේය.ඇල්පිටිය විශේෂ අපරාධ ඒකකයේ ස්ථානාධිපති ෂෙල්ටන් මහතාගේ උපදෙස් මත පොලිස් සැරයන් ජයන්ත මහතා සැකකරු අධිකරණයට ඉදිරිපත් කර තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>05</day>
    </date>
    <link>http://www.dinamina.lk/2013/11/05/_art.asp?fn=r1311053</link>
    <topic>කැරවෑන් රියේ එළුවෝ 45ක්</topic>
    <author>කන්තලේ සමූහ</author>
    <content>කිසිදු නීත්‍යානුකූල බලපත්‍රයක් නොමැතිව ඉතාමත්ම හිංසාකාරී අයුරින් නවීන පන්නයේ කුඩා කැරවෑන් රථයක එළුවන් 45 දෙනෙකු කිටි කිටියේ පුරවාගෙන මුත්තූර් තෝපූර් ප්‍රදේශයේ සිට කොළඹ දක්වා මසට ගෙනයමින් සිටි සැකකරුවන් දෙදෙනෙක් පෙ‍රේදා (03) රාත්‍රී 9ට පමණ අත්අඩංගුවට ගැනීමට කන්තලේ මූලස්ථාන පොලිසියේ රථවාහන අංශයේ නිලධාරීහු සමත්වූහ. ඉදිරිපස ආසනයේ ද එළුවන් සිටි බව පොලිසිය කියයි.එළුවන්ගේ ශබ්දය පිටතට නොඇසෙන පරිදි අමරදේව ශූරීන් ගයන මහත්සේ අදින ස්වරයකන් යුතු ගීතයක්ද වාදනය කරමින් කන්තලේ දෙසට එමින් සිටියදී වෑන් රථය අත්අඩංගුවට ගෙන ඇත්තේ කන්තලේ සේරුනුවර මාර්ගයේ වාන් ඇළ මංසන්ධියේදීය.කුරුණෑගල ප්‍රදේශයේ පදිංචි සැකකරුවන් දෙදෙනා මුස්ලිම් ජාතිකයන් අතර එළුවන්ගේ වටිනාකම පන් ලක්ෂයකට ආසන්න බව පොලිසිය කියයි. කන්තලේ මූලස්ථාන පොලිසියේ රථවාහන අංශයේ ස්ථානාධිපති පොලිස් පරීක්ෂක හපුආරච්චි මතාගේ උපදෙස් පිට පොලිස් සැරයන් හේරත් (6769) මහතාට ලද ඔත්තුවක් අනුව හේරත් මහතා සමඟ පොලිස් සැරයන් අජිත් (31171) , පො.කො. වරුන් වන ආනන්ද (57502), බංණ්ඩාර (35528) යන නිලධාරීහු වැටලීම සිදුකළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>05</day>
    </date>
    <link>http://www.dinamina.lk/2013/11/05/_art.asp?fn=r1311054</link>
    <topic>විදෙස් රැකියාවලට ගිහින් එන අය කොල්ලකෑමේ ජාවාරමක තතු හෙළි වෙයි</topic>
    <author>@ මාතලේ දිස්ත්‍රික් සමූහ</author>
    <content>විදෙස් රැකියාවල නියුක්තව සිට නැවත මවු රටට පැමිණෙන කාන්තාවන් සතු දේපළ කොල්ලකෑමේ යෙදෙන එක්තරා කල්ලියක් පිළිබඳ පසුගිය කාලය පුරා දඹුල්ල ආශ්‍රිත පෙදෙස්හි සිදු වූ සිදුවීම්වලින් අනාවරණය වෙයි.එවැනි එක් සිදුවීමක් ඉකුත් සෙනසුරාදා සීගිරිය නව නගරයට නුදුරු ස්ථානයකදී සිදුවී ඇත.‍මේ සම්බන්ධයෙන් විසිහැවිරිදි උදුමා ලෙබ්බේ නමැත්තා පැවැසුවේ මෙසේය.සෞදි අරාබියේ සිට පැමිණෙන ලොකු අම්මා ගෙනඒමට පසුගිය සිකුරාදා මම කොළඹ ගොස් එහි එදින රාත්‍රී නතරවී පසුදා එනම් සෙනසුරාදා කටුනායක ගුවන් තොටුපොළට ගොස් ලොකුඅම්මා සමඟ මම පිටකොටුව බස්නැවතුම් පොළට ආවා.එහි මූතුර් බසය එනතුරු අප සිටිනවිට අප ළඟට පැමිණි අයෙක් සුහඳව අපට කතාකර ඔවුන් ද වෑන් එකෙන් මූතුර් යන බැවින් අපට ද යන්ට පුළුවන් කීවා. පසුව අපි ඒවෙත යනවිට එහි තිබුණේ කාර් එකක්. එහිදී ඔවුන් කිවා තියෙන්නේ කාර් එකක් එයින් යමු කියලා.පසුව අපි කාරයට ගොඩවුණා. මෙහි රියැදුරත් තවත් දෙදෙනකුත් සිටියා. අතර මඟදී තෙල් ගහන්ට කියා ඔවුන් අපෙන් රුපියල් දෙදහක් ඉල්ලා ගත්තා.ඒ එන අතරමඟ මංසන්ධියකින් කාරය හරවා නතරකළා. පසුව ඔවුන්ගෙන් එක් අයෙක් කාරයෙන් බැස අසල කඩයකට ගොස් බීම බෝතල් තුනක් සහ බනිස් තුනක් ගෙනත් අපි දෙදෙනාට බිම බෝතල් දෙකක් සහ බනිස් දුන්නා. අපි ඒ බීම බිව්වා.පසුව සෑහෙන දුරක් එනවිට ලොකු අම්මට හොදට නින්ද ගියා. මටත් නිදිමත ආවා. ඒ සමඟම මට දැනුනා මා කව්දෝ අදින බව. පසුව මට යන්තම් සිහිය ඇවිත් බලනවිට පාළු පාරක් අයිනේ අපිදාලා කාරය ගිහිං. ලොකු අම්මා වැටී සිටියා. ඇයට සිහිය තිබුණේ නෑ. එහිදී මම ඇය අමාරුවෙන් රැගෙන පාරට ආවා. ටික වේලාවකට පසු එම ස්ථානයට මහත්තයෙක් ආවා.අප ඔහුට සියලු විස්තර කීවා. එහිදී පොලිසියෙන් ඇවිත් අපි රෝහලට ගෙනාවා.මේ පුද්ගලයන් මෙසේ අතරමඟ සිටිබව දැනගත් වහාම ක්‍රියාත්මකවූ පොලිසිය සිගිරිය තල්කොටේ ගම්මානයට නුදුරු තැනක සිටි මේ පුද්ගලයන් දඹුල්ල මුලික රෝහල වෙත රැගෙනවිත් ඇත. ඒවනවිට ඔවුන් සන්තකයේ තිබූ රුපියල් 23000ක් පමණ වටිනා මුදල් සහ භාණ්ඩ අතුරුදන්ව තිබුණි.මේ අතවරයට ගොදුරුව රෝහල් ගත කර ඇත්තේ මුතුර් පෙදෙසේ පදිංචි 53 හැවිරිදි සි. අදිෂා නමැති කාන්තාව සහ ඇගේ නැගණියගේ පුත්‍රයා වන යු. ලෙබ්බේ නමැත්තාය.මේ සම්බන්ධයෙන් සීගිරිය පොලිසිය විසින් වැඩිදුර පරික්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>05</day>
    </date>
    <link>http://www.dinamina.lk/2013/11/05/_art.asp?fn=r1311055</link>
    <topic>දස ලක්ෂයක් වැයකර ඉදිකළ පැති බැම්මක්වැඩ නිම කළ දිනට පසුදා කඩා වැටිලා</topic>
    <author>උඩවලව විශේෂ සේන විදානගමගේ</author>
    <content>රුපියල් දස ලක්ෂයකට ආසන්න මුදලක් වැය කළ හම්බන්තොට වාරිමාර්ග ඉංජිනේරු කාර්යාලය මඟින් බරවකුඹුක ලියන්ගස්තොට මහ බැම්මට පහළින් මාමඩල මහ ඇළේ ඉදිකළ පැති බැම්ම වැඩ අවසන් කළ පසුදින වර්ෂාවට මුළුමනින්ම කැඩීගොස් ඇත.මේ හේතුව නිසා ඉදිරි මහ කන්නයේ ගොවිතැන් සඳහා ජලය ලබා ගැනීමට බාධා එල්ල වී ඇතැයි ගොවීහු පවසති.වලවේ ගඟ හරස් කර ලියන්ගස්තොට බැම්ම ඉදිකොට ඇත්තේ මීට වසර 135කට ප්‍රථම වාරිමාර්ග දෙපාර්තමේන්තුව මඟින් එනම් 1889 ඉංග්‍රීසි පාලන සමයේ මාමඩල මහ ඇළෙන් අක්කර දහස් ගණනකට ජලය සැපයීම සඳහාය.මේ වනවිට එමඟින් මාමඩල හැඩවින්න, හුංගම, ජංසගම, බැමිනියංවිල, වලවේවත්ත, දෙණිය, වැලපටන්විල ආදී ප්‍රදේශවල කුඹුරු අක්කර 73150 ගොවිතැන් සඳහා ජලය සපයනු ලබයි.පසුගියදා මහ ඇළේ පිටවානට පහළින් ඉවුරු කඩාවැටීම වැළැක්වීම සඳහා පැති බැමි ඉදිකර ඇත. නිසි ප්‍රමිතියක් නොමැතිවීම හේතුවෙන් මීටර 75කට ආසන්න ප්‍රමාණයක් වැඩ අවසන් කළ පසුදින ගලවා වැටී ඇත.ඉදිරි මහ කන්නය සඳහා තව දින කිහිපයකින් මෙම මහ ඇළේ ජලය මුදා හැරීමට නියමිත වන අතර මේ විශාල හානි නිසා නිසි පරිදි ජලය ලබා ගැනීමට නොහැකි වී ඇතැයි ද ගොවීහු පවසති.මේ පිළිබඳව හම්බන්තොටවාරිමාර්ග ඉංජිනේරුවරයාගෙන් විමසූ විට ඔහු කියා සිටියේ වගා කටයුතු සඳහා ජලය ලබා දීමට මෙය බාධාවක් නොවන බවත් මේ වනවිටත් බැකෝ යන්ත්‍ර යොදා පස් ඉවත් කිරීමට කටයුතු කරන බවත්ය.ඉදිකිරීම් කළ කොන්ත්‍රාත්කරු ලවා නැවත එම බැම්ම නිසි පරිදි ඉදිකිරීමට කටයුතු කරන බවත් ය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>05</day>
    </date>
    <link>http://www.dinamina.lk/2013/11/05/_art.asp?fn=r1311056</link>
    <topic>අනුරාධපුර මහමාන්කඩවල මාර්ගයේ අලි නාවන වළවල්</topic>
    <author>අමිල ප්‍රභාත් වනසිංහ</author>
    <content>අනුරාධපුර-මහමාන්කඩවල මාර්ගයේ තේක්කවත්ත මංසන්ධියේ සිට ඉලන්දගහවැව මංසන්දිය දක්වා මාර්ගය දැඩි ලෙස අබලන්ව පැවතිම නිසා එය කඩිනමින් පිළිසකර කරදෙන ලෙස ඉල්ලා ගම්වාසිහු ව්රෝධතාවක නියැලුනහ.වසර හතක පමණ කාලයක් කිසිදු ප්‍රතිසංස්කරණ කටයුත්තක් සිදු නොවිම නිසා එම මාර්ගයේ කිලෝමිටර හතක පමණ දුරක් කැඩි වළවල් සැදි අබලන් තත්වයට පත්ව ඇත.විහාර පාළුගම, හල්මිල්ල කුලම, විහාර කල්ලංචිය, විහාර තිරප්පන, තිබ්බටුවාගම,ඉලන්දගහ වැව ඇතුළු ගම්මාන විසි පහක පමණ දහස් සංඛ්‍යාත ජනතාවක් දෛනිකව මේ මාර්ගයේ ගමන් කරති. වැසි දින වලදි මෙන්ම විහාර තිරප්පනය වැව වාන් දමනකාල වලදි මාර්ගය ජලයෙන් පිරි ගමන් කිරිමට නොහැකි තත්ත්වයක් උදාවන බව ජනතාව පවසති.මෙලෙස වසර ගණනක් මාර්ගය අබලන්විම නිසා පාසල් දරුවන්ට ද පාසල් යෑමට අපහසුය.තම මාර්ගය ඉදි කරදෙනමෙන් බලධාරින්ගෙන් ඉල්ලිම් කළද එය ඉටුනොවුන බවද ඔවුහු පවසති.අබලන්ව ඇති මේ මාර්ගයේ කෙසෙල් පැළ සිටුවා ජනතාව විරෝධය පළකරමින් කියාසිටියේ කඩිනමින්මාර්ගය ඉදිකරලිමට කටයුතු කර දෙන ලෙසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>05</day>
    </date>
    <link>http://www.dinamina.lk/2013/11/05/_art.asp?fn=r1311057</link>
    <topic>කළුතර නාගොඩ මහ රෝහලේ අක්ෂි වාට්ටුවේ වැඩ තාමත් කොට උඩ</topic>
    <author>කළුතර මධ්‍යම සමූහ</author>
    <content>කළුතර නාගොඩ මහ රෝහලට අඩුපාඩුවක්ව පවතින අක්ෂි වාට්ටුවක් හා අක්ෂි ශල්‍යාගාරයක් ඉදිකිරීම සඳහා 2012 වසරේ ඉදිරිපත් කළ සැලසුමට අනුව ඒ සඳහා අවශ්‍ය රුපියල් ලක්ෂ 76 ක මුදල මෙතෙක් වෙන්කර නැතැයි රෝහල් අධ්‍යක්ෂවරයා කළුතර දිසා ලේකම්වරයාට දැනුම් දී තිබේ.මේ සඳහා අවශ්‍ය ප්‍රතිපාදන ලබාදෙන ලෙස කළුතර දිස්ත්‍රික් විශේෂ සංවර්ධන කමිටු රැස්වීමේදී ජනාධිපති මහින්ද රාජපක්ෂ මහතා අදාළ නිලධාරීන්ට උපදෙස් දී ඇතත් වසරක් ගතවීත් මේ දක්වා එම ප්‍රතිපාදන ලැබී නැතැයි කළුතර දිස්ත්‍රික් සංවර්ධන කමිටු රැස්වීමේදී අනාවරණය විය.කළුතර දිස්ත්‍රික්කයේ පමණක් නොව ගාල්ල හා රත්නපුර යන දිස්ත්‍රික්කවලින් ද රෝගීන් විශාල සංඛ්‍යාවක් කළුතර මහ රෝහලට පැමිණෙන අතර එහි පහසුකම් වැඩිදියුණු කිරීම ප්‍රමුඛ අවශ්‍යතාවක් බව මෙහිදී නිලධාරීහු කීහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>05</day>
    </date>
    <link>http://www.dinamina.lk/2013/11/05/_art.asp?fn=r1311058</link>
    <topic>බේබදුකමට ඇබ්බැහි වෙලා හොඳ නමකුත් පටබැඳිලා</topic>
    <author>පානදුර සමූහ - කපිල සෝමරත්න</author>
    <content>බීමතින් පැමිණ බිරියට සහ දියණියට කරදර හිරිහැර කරන පුද්ගලයකුට එරෙහිව විභාග වූ නඩුවක් සම්බන්ධ කතා පුවතකි මේ. වාද්දුව පොලිසියේ කොස්තාපල් ආනන්ද මහතා පානදුර අතිරේක දිසා විනිසුරු හා ප්‍රධාන මහේස්ත්‍රාත් රුචිර වැලිවත්ත මහතා ඉදිරියේ පැමිණිල්ල විභාග කරමින් මෙසේ කීය.ස්වාමිනී, මේ විත්තිකරු ඔහුගේ බිරියට පමණක් නොවෙයි දියණියටත් පහරදීලා බීමතින් ප්‍රචණ්ඩකාරී ලෙස හැසිරෙන බවට පොලිසියට ලැබුණු පැමිණිලි මත සැකකරුව අත්අඩංගුවට ගෙන අධිකරණයට ඉදිරිපත් කළා. ඔහුගේ බිරිය සහ ගැහැනු දරුවා ද අධිකරණයට පැමිණ සිටිනවා. ඔහුට ගමේ අය කියන්නේ චාටර් කියලා.මෙහි විත්තිකරු වූයේ ඒකනායක මුදියන්සේලාගේ ඉන්දික නැමැති අයෙකි. ඔහු විත්ති කූඩුව මත සිටියේය. ඔහු වෙනුවෙන් නීතිඥ මා. දො. විජේපාල මහතා කරුණු ඉදිරිපත් කළේය.ස්වාමීනි! පොලිසිය උත්සාහ කරන්නේ මේ සැකකරු රක්ෂිත බන්ධනාගාර ගතකරන්නයි. මේ දරු පවුල ගැන පොලිසිය ඉතා කරුණාවෙන් සහ මෛත්‍රියෙන් කටයුතු කරන බව පෙනෙනවා. මේ පියා වැඩිවියට පත් දුවණියට පහරදීලා තිබෙන්නේ කෝටුවකින්. දරුවෙකු වැරදි වැඩ කරන විට කෝටු පහරකින් දරුවාට දඬුවම් කරන්න පියා පොලිසියෙන් අවසර ගන්න ඕනිද නීතිඥවරයා විමසුවේය.පොලිස් කොස්තාපල් ආනන්ද මහතා, ස්වාමීනි! පියා මේ ගැහැනු දරුවාට පහරදී තිබෙන්නේ ඇඳපොල්ලෙන් බවට සාක්ෂි තිබෙනවා. ඔහු හතරගාතෙන් බීමත්ව ගෙදර පැමිණියාම ගෙදර යුද්ධයක්. ගෙදර අය පොලිසියට දුවනවා. මේ ප්‍රථම වතාව නොවේ. මේ සැකකරුට ගමේ අය කියන්නේ චාටර් කියලා. ගිය ගිය තැන බීමත්ව චාටර් වෙලා ගෙදර ඇවිත් ගෙදර සිටින බිරියට සහ දරුවන්ට පහරදෙනවා. මෙයා ධීවරයෙක්.පොලිසිය ඉදිරිපත් කරන ලද කරුණු පිළිගත් ප්‍රධාන මහේස්ත්‍රාත්වරයා සැකකරු ලබන 11 දා දක්වා රක්ෂිත බන්ධනාගාර ගතකළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>05</day>
    </date>
    <link>http://www.dinamina.lk/2013/11/05/_art.asp?fn=r1311059</link>
    <topic>ගම්පහ කර්මාන්තශාලා ගැන සොයන්න ත්‍රිපුද්ගල විමර්ශන කමිටුවක්</topic>
    <author>ගලහිටියාව සමූහ එච්. කේ. එස්. වික්‍රමනායක</author>
    <content>ගම්පහ දිස්ත්‍රික්කයේ පවත්වාගෙන යනු ලබන සුළු හා මහා පරිමාණයේ කර්මාන්තශාලා ප්‍රදේශවාසීන්ට හා පරිසරයට හානියක් නොවන පරිදි සෞඛ්‍ය ආරක්ෂිතව විධිමත්ව පවත්වාගෙන යන්නේද පිළිබඳව පරීක්ෂාකර බලා මාස්පතා තුළනාත්මක විමර්ශන වාර්තාවන් ඉදිරිපත් කිරීමට ත්‍රිපුද්ගල විමර්ශන කමිටුවක් පත්කළ බව ගම්පහ දිස්ත්‍රික් ලේකම් ජේ. ජේ. රත්නසිරි මහතා දිනමිණට පැවසීය.මේ දිස්ත්‍රික්කයේ කර්මාන්ත ශාලාවකින් ඉවත් කරන ලද අප ද්‍රව්‍ය අවිධිමත්ව, ප්‍රදේශවාසීන්ගේ සෞඛ්‍යට අහිතකර වනසේ බැහැර හැරීම නිසා ඒ අවට ප්‍රදේශයේ ළිංවල ජලය දූෂණයට ලක්වී ඇති බැව් දන්වා ප්‍රදේශවාසීන් ගෙනගිය අරගලය ඉදිරියේදී වෙනත් කර්මාන්ත ශාලාවකින් ඇති නොවීමට වගබලා ගැනීම පිණිස මේ පියවර ගෙන ඇති බවද, දිස්ත්‍රික් ලේකම්වරයා කීය.මේ දිස්ත්‍රික්කයේ මේ වනවිට සුළු හා මහාපරිමාණ කර්මාන්ත ශාලා හය දහසකට අධික ප්‍රමාණයක් පවත්වාගෙන යනු ලබන බවත් එවායින් මුදා හරින අපද්‍රව්‍ය ප්‍රදේශවාසීන්ගේ සෞඛ්‍යයට තර්ජනයක් නොවන පරිදි පරිසරයට හරිනවාද කර්මාන්තකරුවන් ප්‍රදේශවාසීන් සමග සමගියෙන් මුදා හා විශ්වාසනීයත්වයෙන් කටයුතු කරන්නේද පිළිබඳ ඇතුළත් කර අදාළ වාර්තාවක් තමාවෙත භාරදීමට ත්‍රිපුද්ගල විමර්ශන කමිටුවට උපදෙස්දී ඇති බවත් ගම්පහ දිස්ත්‍රික් ලේකම්වරයා වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>05</day>
    </date>
    <link>http://www.dinamina.lk/2013/11/05/_art.asp?fn=r13110510</link>
    <topic>වවුනියාව වෙහෙරතැන්න ගමට අලුතින් පෙර පාසල් ගොඩනැඟිල්ලක්</topic>
    <author>බන්දුල සෙනෙවිරත්න - වවුනියාව උතුර සමූහ</author>
    <content>වවුනියාව, නැවත පදිංචි ගම්මානයක් වූ වෙහෙරතැන්න ගම්මානයේ පෙර පාසල් දරුවන් වෙනුවෙන් නව පෙර පාසල් ගොඩනැඟිල්ලක් ඉදිකොට විවෘත කිරීම වන්නි ආරක්ෂක සේනා ආඥාපති මේජර් ජෙනරල් බොනිෆස් පෙරේරා මහතාගේ ප්‍රධානත්වයෙන් සිදු කෙරිණි.වෙහෙරතැන්න ගම්මානයේ පෙර පාසල් ගොඩනැගිල්ල ඉඳිකිරීම වෙනුවෙන් මූල්‍ය දායකත්වය සැපයීම ඒ. එච්. එච්. ශ්‍රී ලංකා ආයතනය හා දානපති තමරා විජේසිංහ මහත්මිය විසින් සැපයීම සිදු කළ බැව් වන්නි ආරක්ෂක සේනා මූලස්ථානය පැවසීය.වන්නි ආරක්ෂක සේනා 62 සේනාංකයේ යුද හමුදා නිලධාරීන්ගේ ශ්‍රම දායකත්වයෙන් පෙර පාසල් ගොඩනැඟිල්ල ඉදැකොට තිබිණ.වැඩසටහන් අවස්ථාවට පදවිය වෙහෙරගල රජමහා විහාරයේ විහාරාධිපති ඉඹුල්ගොඩ පඤ්ඤාසීල, පදවිය චේතියගිරි විහාරයේ විහාරාධිපති කුඩාහල්මිල්ලෑවේ වනරතන නාහිමිවරුද, වන්නි ආරක්ෂක සේනා මූලස්ථාන බ්‍රිගේඩියර් (පාලන) බ්‍රිගේඩියර් එස්. ආර්. එල්. රාජකරුණා, වන්නි ආරක්ෂක සේනා මූලස්ථාන ප්‍රධාන මාණ්ඩලික නිලධාරි බ්‍රිගේඩියර් එච්. පී. සෙනවිරත්න, වන්නි ආරක්ෂක සේනා 62 සේනාංකයේ සේනාංකාධිපති බ්‍රිගේඩියර් කේ. ජී. ඩී. පෙරේරා ,623 බළසේනාධිපති කර්නල් ආර්. ඩී. යූ. රාජපක්ෂ මහත්වරුද වෙහෙරතැන්න ගම්මානයේ ප්‍රදේශවාසීන් ඇතුළු විශාල පිරිසක් සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>05</day>
    </date>
    <link>http://www.dinamina.lk/2013/11/05/_art.asp?fn=r13110511</link>
    <topic>පුතාට කොළ මඩින්න පියාගෙන් 'සුමානය'ක්</topic>
    <author>අමිල ප්‍රභාත් වනසිංහ</author>
    <content>'පුතේ මම හෙටම උඹට සුමානයක් ගේනවා'යැයි මතින් හොදින් පදම් වී සිටි පියකු දිනක් සිය පුතාට පැවැසීය.අනුරාධපුර නගරයට ආසන්න ප්‍රදේශයක පදිංචි මේ ගොවිපවුල එදා වේල සොයාගෙන ජිවත්වෙයි.කෘෂිකාර්මික ප්‍රදේශයක වෙසෙන ඔවුහු ගොයම් මැඩීමට 'සුනාමිය' නමින් හදුන්වාදුන් යන්ත්‍රය පිළිබදවමහත් රුචිකත්වයෙන් යුතුව කතාබහ කරති.දිනක් සවසක බීමතින් නි‍වෙසට පැමිණි පියා සිය තරුණ පුතා අමතමින් 'පුතේ මම හෙටමඋඹට සුමානයක් ගේනවා'යැයි බොරු පුරාජේරු දෙඩීය. ඔහු 'සුමානය' නමින් හැදින්වුයේ සුනාමි යන්ත්‍රයටය.එය ඇසුන අසල්වාසින් සුමානයක් ගෙනාවාදැයි විහිළුවෙන් විමසුවිටත් දැඩිකෝපයට පත්ව පරුෂ වචනයෙන්ඔහු බැන වදි. එහෙත් කවුරුත් දැන් ඔහුව සුමානය නමින් හදුන්වයි..</content>
  </post></root>