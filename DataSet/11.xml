<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2010</year>
      <month>05</month>
      <day>05</day>
    </date>
    <link>http://www.dinamina.lk/2010/05/05/_art.asp?fn=f1005055</link>
    <topic>පදික වේදිකාව නිදහස්</topic>
    <author>බුද්ධික සමන් ගුණවර්ධන</author>
    <content>කොළොම්පුරේ ශි‍්‍රයා කොළොම්පුරේ ශි‍්‍රයා බොහොම ලස්සනයි කොළොම්පුරේ ශ්‍රියා ශි‍්‍රයා...අතීතයේ කොළොම්පුරයේ වග ගීතයට නැගුණි. කොළඹ නගරය ගැමියාට ආශ්චර්යයක් විය. ඒ නිසාම කොළඹට යාම පවා එසේ මෙසේ කාරණයක් නොවේ යයි ඔවුහු සිතූහ. ඒ ‘බණ්ඩා කොළඹ ගියා වගේ’ කොළඹ නොයා යුතු බැවිනි.එහෙත් කොළඹ අභිමානවත් අතීතයක් නොතිබුණා නොවේ. එක් යුගයක දී ගැමියා කීවේ ‘කොළඹට කිරි - ගමට කැකිරි’ කියා ය. එසේ වුව සිදුවූයේ කොළඹ නගරය කළමනාකරණයකින් තොර සංවර්ධනයක් බව කාටත් නොරහසකි.වැසි ජලයට විනාඩි දෙකකින් කොළඹ නගරය අපායක් කළ හැකි ය. කළමනාකරණයෙන් තොර කොළඹ භෞතිකත්වය පිළිබඳ කතා කිරීම බොහෝ දෙනාට එපාවී ඇති සැටියකි.එදා ගැමියා දුටු කොළඹ අසිරිය අපායක් කළේ වැසිදියම පමණ ද? කොළඹට ආගන්තුක බොහෝ දෙනාට කොළඹ නරාවලක් ලෙස පෙනීමට තවත් කාරණා පවතී.අතීතයේ නගරයට යනවිට බොහෝ තරුණියන් රන් ආභරණ පැළඳ ගිය ද වර්තමානයේ ඒ තත්ත්වය වෙනස් වී ඇත. තරුණියන්ගේ මාල, වළලු, කරාබු පමණක් නොව කාගෙ කාගේත් මුදල් පසුම්බි, ජංගම දුරකථන ආදිය පවා ජනාකීර්ණ ස්ථානවලදී ආරක්ෂා කර ගැනීම ගැන වැඩි අවධානයක් යොමු කරයි.අනෙක් නගරවලට වඩා කොළඹ නගරයේ කුප්‍රකට ගැට කැපීමේ සංස්කෘතියක් දක්නට ලැබේ. ගැටකපන්නන්ට හසුවූ බොහෝ දෙනා යළි නිවෙස් කරා යන්නේ නාඳුනන මඟීන්ට අතපා සොච්චම් මුදලක් ඉල්ලා ගනිමිනි. එහෙත් දැන් මෙය ගැටකපන්නන්ගේ ම එක්තරා භූමිකාවක් බවට පත් වී ඇත.අනුරාධපුරයේ සිට දරුවාට බෙහෙත් ගැනීමට පැමිණි බවත් කොළඹ දී තමන්ගේ මුදල් පසුම්බිය සොරාගත් බවත් පවසන දරුවකු තුරුළු කරගත් යුවළක් සේ මඟීන් අතරට පැමිණේ.මේ කතාව අසා සිටිනා මඟීහු උණුවූ හදවතින් රුපියල් දහසක් පවා පරිත්‍යාග කිරීමට පෙළඹේ. ඒ බෙහෙත් ගැනීමටත් ආපසු නිවෙසට යාමටත් ය. එහෙත් පසු දින ද ඒ මඟියාට ඒ යුවළ කොළඹ වෙනත් ස්ථානයකින් හමුවන්නේ ඒ රැකියාවේ ම නියුතු වෙමින් සිටින අයුරෙනි.මටත් මගේ මිතුරකුටත් බොරැල්ල සිට කොළඹ යමින් සිටිය දී පේරාදෙණිය විශ්වවිද්‍යාලයේ සිසුවියක යයි කියූ යුවතියක හමුවිය. ඇගේ මුදල් පසුම්බිය සොරාගෙන ඇති බවත්, එදින තමන් විභාගයක් සඳහා පෙනී සිටීමට නියමිත බවත්, ඇය පවසනු ඇසුණි.වහා ක්‍රියාත්මක වූ අපි ඇයට අවශ්‍ය මුදල පරිත්‍යාග කර විභාගයට යාමට පිටත් කළෙමු. අප ඒ මොහොතේ ක්ෂණිකව සංවේදී වුවත්, පසුව අපට තේරුම් ගියේ ඇය ද ගැටකපන්නියක ගෙන් එහා නොගිය බව යි. එමෙන් ම විවිධ රෝගාබාධ ආදියට ප්‍රතිකාර පිණිස මුදල් ඉල්ලා කරගෙන යන අසම්මත ව්‍යාපාර ද දුලභ නොවේ.ඉකුත් දිනෙක කොළඹ බෝධිය අසල දී ස්වාමීන්වහන්සේ කෙනෙකු අත තිබූ වටිනා ජංගම දුරකථනය පැහැර ගැනීම සිදුවිය. අධ්‍යයන කටයුතු සඳහා විදේශගතවීමට බලාපොරොත්තුව සිටි උන්වහන්සේ ඊට අවශ්‍ය කටයුත්තකට කොළඹට පැමිණ තිබුණේ ඥාති හිතවතෙකු ගේ ජංගම දුරකථනයක් අතැතිව ය.දැඩි හිතවත් බවක් පෙන් වූ නාඳුනන තරුණයෙකු ස්වාමින්වහන්සේ සමඟ කතා කරමින් මද දුරක් පැමිණ ජංගම දුරකථනය උදුරාගෙන ගොස් ඇත. පොලීසිය ට ඒ බව පැමිණිලි කළ උන්වහන්සේට පොලිස් නිලධාරීන්ගෙන් ලැබුණ පිළිතුර වූයේ කොළඹ නගරයේ එබඳු සිදුවීම් සුලභ බව යි. (මෙය ආරක්ෂක අංශයක් දියයුතු පිළිතුරක් දැයි අපට සිතෙන්නේ, ආරක්ෂක අංශයක කාර්ය භාරය කුමක්වේදැයි සිහියට නංවමිනි) දෙනෝදාහකගේ වන්දනාවට පාත්‍රවූ බුද්ධ පුත්‍රයෙකුට මුහුණ දීමට සිදුවූ සිද්ධිය කි ඒ. යකඩ මල්ලට ද ගුල්ලො ගසා ඇත. හාල් මල්ල ගැන කුමන කතා ද?කොළඹ නගරයේ නිර්ලජ්ජිත, නිරුවත තවදුරටත් හෙළි කරන්නේ පදික වෙළෙඳුන් ය. ‘පිට නෑ ‘ කියා විකිණු පිටනැති කමිසයත්, හතළිහේ ඉණපටියට සිදුරු විදීමට අය කළ මුදල පිළිබඳව ත් නොදන්නා කෙනෙක් නැත.ඇපල්ගෙඩි විස්සක් මිලදී ගන්නා විට මුදලාලි ගෙඩි විස්සක් ගැන්නත් කවරයට වැටෙන්නේ ගෙඩි දාහතක් හෝ දහ අටක් පමණි. නොතැලුණු මිදි ග්‍රෑම් පන්සියයක් කිරා කවරයට දමා ගත්තත් අප අතට ඇතැම්විට ලැබෙන්නේ තැලුණු මිදි ග්‍රෑම් පන්සියයක් දැමූ වෙනත් කවරයකි. මෙසේ අත යටින් මාරුකර සිදුකරන පහත් පෙළේ වෙළෙඳාම් කොළඹට නුහුරු නොවේ.මෙවැනි වෙළෙඳාම් ඇතැම් විට මාළු වෙළෙඳසල්වල දීත් සිදුවේ. ඔවුන් මාළු කපා දෙනවිට කුට්ටි කීපයක් පහත බක්කියට වැටෙයි. මාළු කිලෝවක් ගෙන කුට්ටි කපාගත් පසු ඉතිරි වන්නේ ග්‍රෑම් අටසියයක් පමණි. කැපූ පසු නැවත කිරා බැලීමක් කිසිවිට සිදු නොවේ. මාළු කපනවිට ග්‍රෑම් දෙසීයක් අඩුවන්නේ කෙසේ ද?දිනක් මල්වත්ත පාරේ වෙළෙඳසලකින් බෑගයක් මිලදී ගැනීමට ගිය මා බෑගයක් තෝරා ඒ වර්ගයෙන් මා රුචි කළ වර්ණයේ බෑගයක් ලබාදිය හැකිදැයි විමසීමි. මා කඩය තුළට කැඳවූ ඔහු බෑග කීපයක් මා වෙත දිගු කළේ ය.ඒ අතර මාරු රුචි කළ වර්ණය තිබුණ ද එය මා තේරූ වර්ගයේ වටිනා බෑගයක් නොවී ය. එහෙත් ඔහු මට එය අළෙවි කරන්නේ මුලින් පෙන්වූ බෑගයේ මිලට ම ය. මා එය නැවත පිරික්සීමට සැරසෙන විට ඔහු බොහෝ කාර්ය බහුල බවක් පෙන්වා බොරු තරහක් ආරෝපනය කරගෙන මාහට කඩයෙන් එළියට යා නොහැකි සේ හරස් වී තර්ජනාත්මක වදන් දොඩන්නට විය.මෙය පාරිභෝගිකයන් අත් නොවිඳිය යුතු තත්ත්වයකි. සිවිල් නීතිය හරහා එබඳු අයහට නඩු පැවරිය හැකි ය. යම් හෙයකින් පාරිභෝගිකයා එසේ රැවටී භාණ්ඩයක් මිලදී ගතහොත් එය නැවත මාරු කරගැනීමට යාමේදී ඔහුට විශාල දුෂ්කරතා රැසකට මුහුණදීමට සිදුවනු ඇත.බොහෝ වෙළඳසැල් හිමියන් මුදල් ආපසු නොදෙන අතර ඒ මුදලට වෙනත් භාණ්ඩයක් මිලදී ගතයුතු ය. බොහෝ විට මාරු කිරීම ප්‍රතික්ෂේප වනු ඇත. පාරිභෝගිකයා වෙළෙඳ සැලෙන් පිටත්වීමට පෙර තමන් මිලදීගත් භාණ්ඩය පරීක්ෂා කළ යුතු වුවත් එසේ පරීක්ෂා නොකරවීමට තරම් වෙළෙන්දන් සටකපට උපක්‍රම යොදනු දක්නට ලැබේ. මේ සියල්ල නීති විරෝධී ය. පාරිභෝගිකයාට මීට ඍජු ලෙස විරුද්ධ විය හැකි ය. මෙවැනි ගැටලුවලට මුහුණ දෙන පාරිභෝගිකයන්ට පාරිභෝගික අධිකාරියේ 0113134447- 48 යන දුරකථන අංකවලට කතාකර පැමිණිලි කළ හැකි ය.ඒ අනුව එබඳු වෙළෙඳුන් නීතියේ රැහැනට හසුකරගත හැකිය. එමෙන් ම ඔබ අඩුමිලට වීදියේ වෙළෙඳසලෙන් ලබා ගන්නා භාණ්ඩයේ ප්‍රමිතිය ඒ මිලට සාපේක්ෂ බවත් මතක තබාගත යුතු ය.කෙසේ වෙතත් නිහඬතාව සෑම තැනට ම සුදුසු නැත. පාරිභෝගිකයා ද ක්‍රියාත්මක විය යුතු ය. එසේ නැතිනම් අනාගතයේ දී කොළඹට එන පාරිභෝගිකයාට නිවසට යා හැකි වන්නේ නිරුවතින් බව නම් නිසැකය.පසුගිය සතියේ කොළඹට දැනෙන වෙනසක් සිදුවිය. ඒ වීදි වෙළෙඳුන් විසින් පදිකයන්ගේ තීරුව නැවත පදිකයන්ට ම පරිත්‍යාග කරන්නට සිදුවීමයි. මේ වෙනස ක්‍රම ක්‍රමයෙන් අනෙකුත් නගර කරා ද ව්‍යාප්ත වන බව සඳහන් ය. වීදි වෙළෙඳාම රැකියාවක් වශයෙන් කරගෙන ගියද එය ඇතැම් අවස්ථාවල සමාජයට හිරිහැරයක් වූ බව ද අපි දනිමු.එහිදී මඟීන් දැඩි අපහසුතාවට පත්වෙමින් රිය අනතුරුවලට පවා මුහුණ දුන් අවස්ථා දැකගන්නට ලැබිණි. අද වන විට උද්ගත වී ඇති තත්ත්වය අනුව වෙළෙඳුන් මුහුණ දෙන ප්‍රශ්න ද රාශියක් පවතින බව පෙනී යන්නකි. එහෙත් ඒ පිළිබඳ වෙනම ම කතා කළ යුතුය. මෙසේ ගත් තීරණයට අනුව පදිකයන් ගේ තීරය නැවත ඔවුන්ට හිමිවන්නේ තව කොතෙක් කාලයකට දැයි නොදනිමු.එතෙක් වුව අප ඉහත කතා කළ තත්ත්වය මඟහැරෙතැයි නොසිතිය යුතුය. වෙනස් වන ලෝකයේ තවත් ස්වරූපයකින් මෙවැන්නක් කොළඹ හා අනෙකුත් නගර යළි ආක්‍රමණය කරයිදැයි අපි විමසිල්ලෙන් සිටිමු.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>05</day>
    </date>
    <link>http://www.dinamina.lk/2010/05/05/_art.asp?fn=f1005056</link>
    <topic> </topic>
    <author>මනෝලි සුබසිංහ</author>
    <content>පූජ්‍ය මීගහවෙල සුමන ශාන්ත ස්වාමීන් වහන්සේ ලේඛන කටයුතු ඇරැඹියේ සරත් මුණසිංහ නමින් ගිහි ජීවිතය ගත කරමින් සිටි අවධියේ සිට ය. එකල සරත් මුණසිංහ මාධ්‍යවේදියෙකු ලෙස වඩාත් ප්‍රකටව සිටියේ කලා ක්ෂේත්‍රයෙහිය. පසු කලෙක ඡ්‍යොතිෂවේදී මාධ්‍යවේදියකු ග්‍ර‍්‍රන්ථ රචකයකු ගීත රචකයකු ලෙසද කටයුතු කළ සරත් මුණසිංහ පැවිදි වීමෙන් අනතුරුවද කවියෙකුª ගීත රචකයෙකු මාධ්‍යවේදියෙකු ගත් කතුවරයෙකු පමණක් නොව ජාත්‍යන්තර බෞද්ධ දූත කටයුතුවල ද නිරත වෙමින් මීගහවෙල සුමන ශාන්ත ස්වාමීන් වහන්සේ නමින් ප්‍රචලිත වූහ. ඡ්‍යොතිෂය සහ බුදු දහම සමාධි “බෝධි ශාන්තිය”, “ධර්ම යාත්‍රා”, ‘ශාන්ති’, ‘කිරි අම්මා’ , ‘මව්පිය වරුණ’ ආදි බෞද්ධ ග්‍රන්ථ රැසක් ලියූ උන්වහන්සේගේ නවතම කෘතිය වන්නේ දෛවයද ? කර්මය ද ? ය. මෙය මල්පියලි ප්‍රකාශනයකි.ඔබ වහන්සේ ඡ්‍යොතිෂය සහ බුදු දහම ඇසුරු කොට ගනිමින් ලියූ දෛවයද ? කර්මය ද ? කෘතියෙන් සමාජයට නැතහොත් පාඨකයා හට කියන්නට උත්සහ කළ පණිවුඩය කුමක් ද ?දෛවය හා කර්මය යනු ලෝක සත්ත්වයාටම බලපාන පොදු ධර්මතාවක්. බුදු දහමට පමණක් නොව සර්ව ආගම් න්‍යායන්ට ද මෙම ධර්මතාව අදාලයි. දෛවය, කර්මය, පින, පව, ශුභ, අශුභ, ආදී විවිධ නම්වලින් හැඳින් වූවද මේ සියල්ලේම අන්තර්ගත වී ඇත්තේ මිනිස් දිවියට බලපාන එකම ක්‍රියාදාමයයි.එනම්, මිනිසා විසින් කරනු ලබන හොඳ හෝ නරක ක්‍රියාවන් නිසා ලැබෙන ප්‍රතිඵලයි. බුදු දහමේ මංගල සූත්‍රයේ සඳහන් වන ආකාරයට ‘මනෝ පුබ්බංග මා ධම්මා’ ගාථාවේ එන පරිදි ගොනා පසු පස කරත්ත රෝදය කැරකෙමින් අඛණ්ඩව ගමන් කරන අන්දමට ක්‍රියාව කරන තැනැත්තාගේ පසුපස එහි ප්‍රතිඵල හඹා එනු නියතයි.කෙනෙකුට රජ ගෙදරත් කෙනෙකුට හිර ගෙදරත් උරුම වනුයේ ඒ සනාථන ධර්මය හේතුව නිසයි. මිනිස් ජීවිතයට බලපාන අපල උපද්‍රව දුෂ්කරතා මඟ හරවා ගෙන ඒ පිළිබඳව මනා අවබෝධයක් ලබා ගෙන ජීවන ගමන් මඟ වඩාත් යහපත් කර ගැනීම කිසියම් මාර්ගෝපදේශකත්වයක් ලබා දීම මෙම ග්‍රන්ථයේ මුඛ්‍ය අරමුණ වුණා.ඡ්‍යොතිෂ ශාස්ත්‍රය ලොව පැරැණිතම වූ උසස් ගැඹුරු විද්‍යාවක්. එදා සිදුහත් කුමාරයා ඒකාන්තයෙන්ම බුදුවන බවට අනාවැකි පළ කෙළේ කාලදේව සෘෂිවරයායි. ඒ අනුව බලන කළ අපට පෙනෙන්නේ බුද්ධ කාලයටත් පෙර සිට මේ උතුම් ඡ්‍යොතිෂ ශාස්ත්‍රය යුගයෙන් යුගයට පැවැත එන බවයි.ඉතිං මට හිතුණා ; වරින් වර පුවත්පත්වලට ගෘහ ජීවිතය අළලා මා ලියූ ලිපි අතුරින් වැදගත් ලිපි එකතුවක් කරන්නට. මල් පියලි පොත් ප්‍රකාශන අධිපති ඇ. ලයනල් ද සිල්වා මහත්මයා ඒ අදහස ඉතාම කැමැත්තෙන් පිළි අරගෙන ‘දෛවය ද කර්මය ද ?’ පොතක් වශයෙන් මුද්‍රණය කළා.ඇත්තටම මට කියන්න සතුටුයි ; මේ පොතට ජනතාවගේ විශාල කැමැත්තක් තිබෙනවා. මේ පොතේ මනුෂ්‍ය ජීවිතයට වැදගත් සිදුවීම් රාශියක් අන්තර්ගතයි. ඡ්‍යොතිෂය කියන්නේ පරම සත්‍යයක්.ජීවිතය හා සම්බන්ධ ගැටලුවලදී ඡ්‍යොතිෂය මතම තීන්දු තීරණ ගැනීම අද සමාජයේ දක්නට ලැබෙනවා. පවුල් ආරවුල්, දරුඵල අහිමි වීම සහ වෙනත් ලෙඩ රෝගවලදී පවා ඇතැමුන් වෛද්‍ය ප්‍රතිකාර අතහැර ඡ්‍යොතිෂ ප්‍රතිකර්මවලට මුලා වෙලා. ඡ්‍යොතිෂය මතම තීන්දු තීරණ ගැනීම කොතරම් දුරට සාර්ථක ද ?ඡ්‍යොතිෂය කියන්නේ කළුවරේ යන කෙනෙකුට හරියට විදුලි පන්දමක් අරන් යනවා වගෙයි’ කළුවරේ ගියොත් අපට අනතුරක් වෙන්න පුළුවන්. නමුත් ආලෝකයක් තිබුණොත් අනතුර වළක්වා ගන්නට පුළුවන්.ඡ්‍යොතිෂයයෙන් සිද්ධ වෙන්නේ ආලෝක පන්දමෙන් වන කාර්යයයි. ගිහි ජීවිතය නිවැරැදිව හැඩ ගස්වා ගන්න කිසියම් උපකාරයක් සිද්ධ වෙනවා. නමුත් මේකට වහල් වෙන්න හොඳ නැහැ. හැමදාම හඳහන බලන එක පිස්සුවක්.ඒ වගේම අපේ රටේ ඉපදෙන හැම දරුවෙකුටම හඳහනක් හදලා දෙන්නේ විහිලුවට නෙමෙයි. ඒ චාරිත්‍රයෙන් අපට පුළුවන් මනුෂ්‍ය ජීවිතයේ අනාගතය ගැන යම් හඳුනා ගැනීමක් සිද්ධ කර ගන්න.සාමාන්‍යයෙන් දක්ෂ දෛවඥයෙකුට හඳහන ගත්ත ගමන් කියන්නට පුළුවන් ; මේ දරුවා ඉපදුණේ. ශෛල්‍යකර්මයකින් ද නැතිනම් සාමාන්‍ය ක්‍රමයකින් ද බව. ඒ තරම් ශක්තියක් ඡ්‍යොතිෂයේ තියෙනවා.ඡ්‍යොතිෂය හා බුදු දහම අතර සමීප බොහෝ දේ තිබෙනවා. මුලින්ම මම ඡ්‍යොතිෂය පිළි ගත්තේ නැහැ. විශ්වාස කළෙත් නැහැ. නමුත් ඡ්‍යොතිෂය හදාරන්නට පටන් ගත්තට පස්සේ මෙහි සත්‍යයක් තිබෙන බව දැනෙන්නට පටන් ගත්තා.ප්‍රංශය ඉතාලිය වගේ රටවල ග්‍රහචාර පිළිබඳ විශාල පිළිගැනීමක් තියෙනවා. ඉතාලිය වැනි රටවල දෛවඥයන්ටම මාවත් පවා වෙන්වෙලා තියෙනවා. ජිනදාස හෙට්ටිගොඩ මහත්තයාගෙන් මම ඡ්‍යොතිෂය ඉගෙන ගෙන පස්සේ තවදුරටත් ස්වේච්ඡාවෙන් ප්‍රගුණ කළා.හස්ත රේඛා ශාස්ත්‍රය පිළිබඳව හදාරා මම අවබෝධය ලබා ගෙන ජපානය, මැලේසියාව, අමෙරිකාව වගේ රටවලට ගිහින් දෛවඥයකු ලෙස බොහෝ කලක් කටයුතු කළා. මම රටවල් දහ අටක සංචාරය කරලා තිබෙනවා. මට ප්‍රංශ ඉතාලි ඇතුළු භාෂා 5ක් චතුර ලෙස කතා කරන්නට පුළුවන්.රට රටවල් වල සංචාරය කරමින් විවිධ රැකියා කරමින් විවාහපත් වී දරු මල්ලන් ලබමින් සාර්ථක ගිහි ජීවිතයක් ගත කළ ඔබට පැවිදි වීමට හිතුණේ ඇයි ?සත්තකින්ම මගේ ගිහි ජීවිතය අඩුපාඩුවක් තිබුණේ නැහැ. මම උපන්නේ මීගහවෙල ගමේ. මගෙ තාත්තා නිතරම කවි ශබ්ද නඟා කියවනවා ඇහිලා කවි ගැන මගේ හිතෙත් ආසාවක් උපන්නා.පුංචි කාලේ ඉඳලම මම කවි ගායනයට හපනා. හිටිවන කවි ගායනා කරනවා. ඉගෙන ගන්න කාලේ ඒ දක්ෂකම් බොහෝමයි. තරුණ කාලේ මම කවි සඟරා මුද්‍රණය කරන්නට පටන් ගත්තා.‘රෝහණ රාණි’, ‘සිත් දොරටුව, ‘සරසවි කුසුම්’, ‘කවිගුණ’, ‘මධුබිංදු’, ‘නිවහන’ වැනි කලා සඟරා සංස්කාරවරයකු ලෙස බොහෝ කලක් කටයුතු කළා. ඔය අතරේ ගොඩනැඟිලි ද්‍රව්‍ය සංස්ථාවේ රජයේ රැකියාවක් කළා.ඊට පස්සෙ වරායේ සංස්කෘතික නිලධාරි විදියට සේවය කළා. ඔය අතරේ ගුවන් විදුලියේ කොන්ත්‍රාත් පදනමට සහන නිවේදකයකු නිෂ්පාදකවරයෙකු ලෙස වැඩසටහන් රාශියක් කර තිබෙනවා. ඒ අතරෙම මම ලියන්නටත් පටන් ගත්තා.රට රටවල් වල සංචාරය කළා. රැකියා කළා. අවුරුදු දහසයක් විතර මම විදෙස්ගත වෙලා හිටියේ. ඒ වගේම මම විවාහකයි. දරුවෝ තුන් දෙනෙක් ඉන්නවා. ගිහි ජීවිතයේ ලැබිය හැකි සැප සම්පත් සියල්ල ලබන්නට මට වාසනාව තිබුණා. නමුත් මට හැමදාමත් ජීවිතය පිළිබඳ ලොකු කලකිරීමක් තිබුණා.මම අවුරුදු තිහ වෙන විට මස් මාංශ කෑම මත්පැන් බීම ආදී සියල්ලෙන් ඉවත් වුණා. 1993 ඉඳල වාගේම මම අනගාරික ජීවිතයක් ආරම්භ කළා. විදෙස්ගත වුණාට පස්සෙත් ගත කෙළේ එවැනි ජීවිතයක්.ඒ රටවල ගත කළ කාලෙත් රට ජාතිය ආගම උදෙසා කටයුතු කරන්නට බොහෝ වෙහෙසි කටයුතුª කළා. ඒ වගේම මම භාවනායෝගී ජීවිතයක් ගත කළේ.මම අවුරුදු ගණනාවකට පස්සේ ලංකාවට ආව දවසට පහු වෙනිදා සුනාමි ඛේදවාචකය සිද්ධ වුණා. ඒ සිදුවීම මගේ හිත දැඩි කම්පාවකට කම්පනයකට පත් කළා. අවසානයේ මගේ බිරිඳගේ දරුවන්ගේ කැමැත්ත මත 2005 දී කටුගම්පල හත්පත්තුවේ ප්‍රධාන අධිකරණ සංඝනායක හුණුවිල ශ්‍ර‍්‍රී සුමනරතන නායක ස්වාමීන් වහන්සේ අතින් ශ්‍රී සුදර්ශනාරාම රජ මහා විහාරයේ දී පැවිදි ජීවිතයට ඇතුළත් වුණා.පැවිදි වුණාට පස්සේ ඒ ප්‍රදේශවාසීන්ගේ අපල උපද්‍රව ඇත්නම් ඒවා ඉවත්ව යහපත උදෙසා බෝධි පූජා, ග්‍රහ පූජා සෙත් කවි, දේව පූජා වැනි ශාන්ති කර්ම වත් පිළිවෙත් ඉෂ්ට සිද්ධ කරනවා.ඔබ වහන්සේ තවමත් ඡ්‍යොතිෂ කටයුතුවල නියැළෙනවා ද ?මම කවදාවත් ඡ්‍යොතිෂය ව්‍යාපාරයක් විදියට කළේ නෑ. ගිහි කාලේ මම හස්ත රේඛා බලා ශාස්ත්‍ර කීවා. නමුත් පැවිදි වුණාට පස්සේ ඒ කටයුත්ත නැවැත්වුවා.බුදු සසුනේ අභිවෘද්ධිය උදෙසා ඔබ වහන්සේගේ මැදිහත් වීම සිද්ධ වන්නේ කොහොම ද ?මම පැවිදි ජීවිතයට පත් වුණාට පස්සේ අවිහිංසාවාදය පිළිබඳ සංවිධානයක් ‘අභය දානය’ නමින් පිහිටුවා ගෙන සත්ත්ව හිංසනය නවත්වන්නට විශාල ලෙස කටයුතු කරනවා. මම මගේ හැම උපන් දිනයකදීම මරණයට කැප වූ ගවයන් 20 දෙනෙක් නිදහස් කරනවා.දැන් අපි ලංකාවේ ගව ඝාතනය සම්පූර්ණයෙන්ම නවත්වන්නට ජනාධිපතිතුමාට විවෘත සංද්ශයක් ඉදිරිපත් කර තිබෙනවා. ඉන්දියාවේ ගවයෝ මැරීම සම්පූර්ණයෙන්ම තහනම්. මේ බෞද්ධ රටේ ගවයෝ මරන්නේ ඇයි.ගවයා සම්පූර්ණයෙන්ම, අපට වටිනා ජාතියටම පස් ගෝ රස ලබා දෙන ජාතියේ සම්පතක්. හැම සතෙක්ම අපට ප්‍රයෝජනවත්. දැන් බලන්න, කුකුළා. අග්‍රබෝධි රජු සමයේ වෙලාව බලන්නට ඔරලෝසුව තිබුණේ නැහැ.අග්‍රබෝධි රජතුමා අලුයම, මැදියම, පශ්චිම යාමය දැන ගත්තේ කුකුළාගෙන්. ඒ නිසා හැම ගෙදරකටම කුකුළු ජෝඩුව බැගින් පරිත්‍යාග කර කුකුල්ලු නොමරන ලෙසටත් අණ බෙරකරුවන් ලවා ප්‍රචාරය කළා.එහෙම කරලත් එතුමා නැවතුණේ නැහැ. ඉතිහාසය වෙනස් වුණොත් කියලා පිත්තල පහනේ මුදුණින් කුකුළව සංකේතවත් කළා. අදත් ඒ පහනේ සංකේතය එයයි. නමුත් අද ඒ පහන දල්වලා ඇතුළට ගිහින් රෝස්ට් කරපු ඒ සතාගේ මස් කන සමාජයක් බිහි වෙලා.දානයකට මස්, මාංශ දෙන්න එපා. එයින් ඇති වෙන්නේ පිනක් නෙමෙයි පවක්. ඇයි අප මළකුණු අනුභව කරන්නේ. දානයකට මස් මාංශ පුළුටු දෙන්නේ නොදන්නාකම නිසයි. මේවා ශරීරයට හිතකර නැහැ.සතෙක් මැරෙන විට බිය, සැක, කෝපය ඇති වෙනවා. ඒ නරක් වෙච්ච ලේ තමයි අපි ශරීරයට ඇතුළු කර ගන්නේ. අපගේ ජාතියට මෙතරම් විපත් ඇති වෙන්නේ මේ සත්ත්ව හිංසනය නිසයි.සත්ත්ව හිංසනය නවත් වන විට රටට අහිතකර අනතුරු විපත් ඇති වන්නේ නැහැ. සත්ත්ව හිංසනය පමණයි පැවැත්විය යුත්තේ. බුදුන් වහන්සේ දේශනා කර තියෙනවා ; නොකළ යුතු වෙළෙඳාම මස් මාංශ වෙළඳාම බව. එහෙනම් නොකළ යුතු වෙළෙඳාම මිලදී ගෙන ඇයි අපි සත්තු මරන්න උදව් කරන්නේ.සත්ත්ව සමාජයේ උතුම්ම සත්ත්වයා මනුෂ්‍යයායි. මනුෂ්‍යා මිය ගිය විට තැන්පත් කරන්නට සොහොනක් තිබෙනවා. නමුත් සත්තු මැරුණම වළලන්නේ කෙහෙද ? මේවා කල්පනා කරලා බැලුවම තේරෙයි. අපි මොනතරම් වැරැදි වැඩක්ද කරන්නේ කියලා.අද තිබෙන්නේ තරගකාරී සමාජයක්. මිනිසා යාන්ත්‍රික වෙලා. සාරධර්මවලට වඩා මුදල අගයන සමාජයක්. යාන්ත්‍රික වූ මිනිසාට දිය හැකි පණිවුඩය කුමක් ද ?අද තියෙන්නේ ගෝලියකරණය වූ සමාජයක්. තරගකාරී ස්වභාවය උපරිමයි. සමහරු වඳින්න වෙලාවක් නැහැ කියනවා. පස්සේ දන් දෙනවා කියනවා. පසසේ පින් කරමු කියනවා.කිසිම කෙනෙක් කියන්නේ නැහැ ; අපට පින් කරන්න පුළුවන් කියලා. ඒ තමයි කර්මය. කෙනෙකුට අංක එක ආගමට දෙන්න බැහැ. ආගමට ලැබෙන්නේ හතර, පස් වැනි තැනයි.අනෙක් හැම වැඩක්ම ලොකුªකරගෙන ආගම පැත්තකට තල්ලු කර දානවා. ඉතිං මෙහෙම වෙන කොට ජීවිතේට යහපතක් වෙයිද? එහෙනම් ජීවිතේ යහපත් කර ගන්නට නම් මොකද කරන්නේ ?ජීවිතේ අංක එක බවට පත් කර ගත යුත්තේ ආගමයි. ගෙයක් හදන්නේ අන්තිවාරමක් උඩ. ඒ ගේ ශක්තිමත් වෙන්නයි. එහෙනම් මනුෂ්‍ය ජීවිතේ අත්තිවාරම කුමක් ද ? අපේ ආගමයි. මනුෂ්‍යය ජීවිතයට ආගම කියන පදනම නැති වුණොත් කඩාගෙන වැටෙනවා.අද සමාජයේ බොහෝ දෙනෙකුට වෙලා තියෙන්නේ මේ තත්ත්වයයි. සල්ලි මත්තෙම හැමදාම දිව්වට සිතට සහනයක් ලැබෙන්නේ නැහැ. ඒ නිසා මේ දහම පිළිබඳ වත් පිළිවෙත් සිදු කිරීමට තරයේ අදිටන් කරගත යුතුයි.බෞද්ධයෙක් නම් අඩු තරමින් උදේට බුද්ධ පුජාව තියනවා නම් ඒක මහ පුණ්‍ය කර්මයක්. අට මහා කුසල් ලැබෙනවා. කවදා හරි මරණ මංචකයේ දී අවසාන හුස්ම ටික යන්නට මත්තෙන් අනෙ මම හැමදාම බුද්ධ පූජාව තිබ්බා නේද ? කියලා හිතුණොත් ඒ ටික ප්‍රමාණවත් හොඳ ආත්මයක් ලබන්න.ඒ නිසා මේ සංසාරේ මේ ඛේදවාචකයෙන් බේරෙන්න නම් අපි පින් කරන්න ඕනේ. පින් අවශ්‍යයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>06</day>
    </date>
    <link>http://www.dinamina.lk/2010/05/06/_art.asp?fn=n1005061</link>
    <topic>සුදුකොඩි ගේන අය මරන්න නියෝග දී නෑ</topic>
    <author>රෝෂන් තුෂාර</author>
    <content>අවසන් මානුෂීය මෙහෙයුමේදී රජයට බාර වන කොටි සාමාජිකයන්ට හා ඔවුන්ගේ පවුල්වලට වෙඩි තබන ලෙස ආරක්ෂක ලේකම් ගෝඨාභය රාජපක්ෂ මහතා බ්‍රිගේඩියර් ශවේන්ද්‍ර සිල්වා මහතාට කිසිදු අවස්ථාවක නියෝගයක් ලබා දී නොමැති බවට පරීක්ෂණවලදී තහවුරුවී ඇතැයි රහස් පොලීසිය අධිකරණයට ඊයේ (5) දැන්වීය.කොළඹ ප්‍රධාන මහේස්ත්‍රාත් අධිකරණය වෙත පරීක්ෂණ ප්‍රගති වාර්තාවක් ඉදිරිපත් කරමින් රහස් පොලිසිය මේ බව සඳහන් කෙළේය.ජනරාල් ෆොන්සේකා මහතා ‘සන්ඩේ ලීඩර්’ පුවත්පතට කළ ප්‍රකාශයක් සම්බන්ධයෙන් රහස් පොලිසිය විමර්ශන සිදු කරන අතර  එම විමර්ශනවල ප්‍රගතිය පිළිබඳව වරින්වර මහේස්ත්‍රාත් අධිකරණයට කරුණු වාර්තා කෙරිණි.මෙතෙක් කැර ඇති එම විමර්ශනවල ප්‍රගතිය අනුව විශ්‍රාමික ජනරාල්වරයා නඩුවේ සැකකරුවකු කිරීමට අවසර ලබා දෙන ලෙස අපරාධ පරීක්ෂණ දෙපාර්තමේන්තුව දෙවරක් අධිකරණයෙන් ඉල්ලා සිටියේය.කරුණු සලකා බැලූ ප්‍රධාන මහේස්ත්‍රාත් වරිය ෆොන්සේකා මහතා සැකකරුවකු කිරීමට පෙර විමර්ශන පිළිබඳ සවිස්තර වාර්තාවක් අධිකරණයට ඉදිරිපත් කරන ලෙස රහස් පොලිසියට නියෝග කර තිබිණි. රජයට බාරවන සියලු එල්.ටී.ටී.ඊ. සාමාජිකයන් නිවැරදිව පුනරුත්ථාපනය සඳහා යොමුකැර ඇතිබවට පරීක්ෂණ මගින් තහවුරුවන බවද රහස් පොලිසිය අධිකරණයට කරුණු ඉදිරිපත් කැර තිබිණි. සරත් ෆොන්සේකා මහතා සුදු කොඩි රැගෙන පැමිණි අයට වෙඩි තැබීමට නියෝග කළේයැයි කැර ඇති අසත්‍ය ප්‍රකාශය සම්බන්ධයෙන් සන්ඩේ ලීඩර් පුවත්පතේ මාධ්‍යවේදිනි පෙඩ්රිකා ජෑන්ස් මහත්මියගෙන් සහ ලාල් රාජ් වික්‍රමතුංග මහතාගෙන් ප්‍රකාශ සටහන් කැර ගෙන ඇති බව සඳහන් කළ අතර එම සාක්කි අධිකරණයට ඉදිරිපත් කෙළේය.අපරාධ පරීක්ෂණ දෙපාර්තමේන්තුව මහේස්ත්‍රාත් අධිකරණයෙන් කළ ඉල්ලීමක් සලකා බැලීමෙන් විශ්‍රාමික ජනරාල් සරත් ෆොන්සේකා මහතා ලබන 12 වැනිදා අධිකරණය හමුවට පමුණුවන්නැයි කොළඹ ප්‍රධාන මහේස්ත්‍රාත් චම්පා ජානකී රාජරත්නම් මහත්මිය යුද හමුදාපතිවරයාට නියෝග කරමින් ඊයේ නොතීසි නිකුත් කළාය.අවසන් මානුෂීය මෙහෙයුමේදී රජයට බාරවන එල්.ටී.ටී.ඊ. සාමාජිකයින්ට වෙඩි තබන ලෙස ආරක්ෂක ලේකම්වරයා නියෝග කැර ඇති බවට දැනගන්නට ලැබුණේ යැයි සඳහන් කරමින් ‘සන්ඩේ ලීඩර්’ පුවත්පතට අසත්‍ය ප්‍රකාශයක් කිරීම සම්බන්ධ විමර්ශනවල සැකකරුවකු ලෙස නම් කිරීමට අවසර දෙන්නැයි අපරාධ පරීක්ෂණ දෙපාර්තමේන්තුව කළ ඉල්ලීමක් සලකා බැලීමෙන් පසුව, මහේස්ත්‍රාත් අධිකරණය එම නියෝගය නිකුත් කළාය. අපරාධ පරීක්ෂණ දෙපාර්තමේන්තුවේ උප පොලිස් පරීක්ෂක අනුර ද සිල්වා මහතා පැමිණිල්ල වෙනුවෙන් පෙනී සිටියේය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>06</day>
    </date>
    <link>http://www.dinamina.lk/2010/05/06/_art.asp?fn=n1005062</link>
    <topic>කන්ද උඩරටින් බිහිවූනව ජනමාධ්‍ය ඇමැතිකෙහෙළිය</topic>
    <author>ඉන්දික පොල්කොටුව</author>
    <content>ජනමාධ්‍ය හා තොරතුරු නව ඇමැතිවරයා ලෙස දිවුරුම් දුන් කෙහෙළිය රඹුක්වැල්ල මහතා කන්ද උඩරටින් බිහිවූ දෙවන ජනමාධ්‍ය ඇමැතිවරයායි.මෙයට පෙර මහනුවරින් එම තනතුර උසුලනු ලැබුවේ දිවංගත ජනාධිපති ඩී. බී. විජේතුංග මහතාය. 1993 වසරේදී ප්‍රජාතන්ත්‍රවාදී ජාතික පෙරමුණ (රාජාලියා) ඔස්සේ දේශපාලනයට පිවිසි රඹුක්වැල්ල මහතා එම වසරේදී මධ්‍යම පළාත් සභා මැතිවරණය ජයගෙන එහි මන්ත්‍රීවරයකු ලෙස මුල්වරට තේරී පත් විය. අනතුරුව 1994 දී එ.ජා.ප.යට එක් වූ ඒ මහතා මධ්‍යම පළාත් සභාවේ විෂයන් හතක් භාර ඇමැතිවරයා ලෙස කටයුතු කෙළේය. පසුව 1999 වසරේ පළාත් සභා මැතිවරණයට මුහුණ දෙමින් මනාප ඡන්ද 1,68,000ක් ලබා ගත්තේය.2000 වසරේ පැවති මහ මැතිවරණයන් එජාපයෙන් තරග වැදී මනාප ඡන්ද 1,54403 ක් ලබා ගනිමින් මුල්වරට පාර්ලිමේන්තුවට තේරී පත් වූ රඹුක්වැල්ල මහතා 2001 වසරේදී පැවැති මහ මැතිවරණයේදී මනාප ඡන්ද 1,43,235ක්ද පසුව 2004 වසරේදී පැවැති ඡන්දයේදී මනාප 1,16,720ක් ලබා ගත්තේය.2001 එ.ජා.ප. රජයේ විද්‍යා හා තාක්ෂණ ඇමැති ධුරය දැරූ ඒ මහතා 2006 වසරේදී ජනාධිපති මහින්ද රාජපක්ෂ මහතා සමග එක්වෙමින් සන්ධාන රජයේ ප්‍රතිපත්ති සැළසුම් ක්‍රියාත්මක කිරීමේ ඇමැතිවරයා ලෙස පත්විය.ජාතික ආරක්ෂාව පිළිබඳ රජයේ මාධ්‍ය ප්‍රකාශක වරයා ලෙස 2006 වසරේදී පත්වූ රඹුක්වැල්ල මහතා ත්‍රස්තවාදය පරාජය කිරීමේ වැඩපිළිවෙළේදී මාධ්‍ය ප්‍රකාශකවරයා ලෙස සුවිශේෂ කාර්යභාරයක් රට වෙනුවෙන් ඉටු කෙළේය. එම මෙහෙවර වෙනුවෙන් ආචාර්ය උපාධියකින් ද ඔහු පිදුම් ලැබීය.මෙයට පෙර විදේශ රැකියා ප්‍රවර්ධන හා සුබසාධන ඇමැති ධුරය චරූ ඒ මහතා මෙවර මහා මැතිවරණයේදී මනාප ඡන්ද 1,33,360ක් ලබා ගත්තේය.මේ වන විට දේශපාලන දිවියේ පස්වරක් අඛණ්ඩව තමන් මුහුණ දුන් සෑම මැතිවරණයකින්ම මනාප ඡන්ද ලක්ෂයකට වඩා ඉක්මවීමට ඇමැති රඹුක්වැල්ල මහතා සමත්වීම ශ්‍රී ලාංකීය දේශපාලනයේ කැපී පෙනේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>06</day>
    </date>
    <link>http://www.dinamina.lk/2010/05/06/_art.asp?fn=n1005063</link>
    <topic>ජනපති නියමයෙන් පදික වෙළෙඳුන්ට බෝධි රාජ මාවතෙන් නව වෙළෙඳ සංකීර්ණයක්</topic>
    <author/>
    <content>කොළඹ නගරයේ පදික වෙළෙඳුන්ගේ ගැටලුවලට විසැඳුම් ලෙස සති දෙකක කාලයක් තුළ බෝධි රාජ මාවතේ නව වෙළෙඳ සංකීර්ණයක් ඉදි කරන්න යැයි ජනාධිපති මහින්ද රාජපක්ෂ මහතා අදාළ නිලධාරීන්ට උපදෙස් දෙයි.එම සංකීර්ණය ඉදිකරන තුරු පදික වෙළෙඳුන්ට රුපියල් දෙදහසක දීමනාවක් ගෙවන ලෙසත් ජනාධිපතිවරයා උපදෙස් දී තිබේ.ජනාධිපතිවරයා මේ උපදෙස් ලබා දුන්නේ පිටකොටුව ස්වයං රැකියා සංගමය සමඟ අරලියගහ මන්දිරයේදී පෙරේදා (04) පැවැති සාකච්ඡාවකදීය.මගීන්ට අපහසුතාවක් නොවන අයුරින් හා නගර අලංකාරයට හානි නොවන ලෙස සුළු ව්‍යාපාරිකයන්ට ඔවුන්ගේ වෙළෙඳාම් පවත්වාගෙන යාමට අවශ්‍ය පහසුකම් සලසන විධිමත් වැඩපිළිවෙළක් සකසන ලෙසත් ජනාධිපතිවරයා නිලධාරීන්ට උපදෙස් දුන්නේ ය.එහි දී මහජනතාවගේ ආරක්ෂාව කෙරෙහි විශේෂ අවධානයක් යොමු කරන ලෙස පොලිසියට උපදෙස් දුන් ජනාධිපතිවරයා පදික වෙළෙඳුන් සඳහා නිශ්චිත බලපත්‍රයක් නිකුත් කිරීම මගින් ඔවුන්ගේ වෙළෙඳාම් විධිමත්ව හා නිශ්චිත පරිපාලන ව්‍යුහයකට අනුව පවත්වා ගෙන යා හැකි බව පෙන්වා දුන්නේ ය.ආර්ථික සංවර්ධන ඇමැති බැසිල් රාජපක්ෂ, බස්නාහිර පළාත් ආණ්ඩුකාර අලවි මවුලානා, ජනාධිපති ලේකම් ලලිත් වීරතුංග, ආරක්ෂක ලේකම් ගෝඨාභය රාජපක්ෂ, කොළඹ කොට්ඨාසය භාර ජ්‍යෙෂ්ඨ නියෝජ්‍ය පොලිස්පති කේ. පී. පී පතිරණ, පිටකොටුව ස්වයං රැකියා සංගමයේ සභාපති මහින්ද කහඳගම මහත්වරුද මේ අවස්ථාවට එක් වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>06</day>
    </date>
    <link>http://www.dinamina.lk/2010/05/06/_art.asp?fn=n1005064</link>
    <topic>මනා සැලසුම් ඇතිවජනතා අපේක්ෂා ඉටු කරනවා</topic>
    <author/>
    <content>මහින්ද අලුත්ගෙදරජනතා ඉල්ලීම් සලකා බලා ක්ෂණිකව තීන්දු ගන්නවා වෙනුවට ඉදිරි කාලය පිළිබඳව අවධානය යොමු කැර සැලසුම් සහගත ලෙස ජනතා අපේක්ෂාවන් ඉටු කිරීමට පියවර ගන්නා බව ආර්ථික සංවර්ධන ඇමැති බැසිල් රාජපක්ෂ මහතා පැවැසී ය. ජනතා ඉල්ලීම් ඉටු කිරීමට දේශපාලඥයන් ක්ෂණික තීන්දු ගන්නා බව කී ඇමැතිවරයා ඉදිරියේ දී එසේ නොකර ජනතා අපේක්ෂාවන් සැලසුම් සහගත ආකාරයට ඉටු කිරීම සඳහා මහ බැංකුව වැනි ආයතනයන්ගේ මඟ පෙන්වීම ලබා ගන්නා බවද අවධාරණය කෙළේ ය.බැසිල් රාජපක්ෂ මහතා මේ බව කියා සිටියේ ශ්‍රී ලංකා මහ බැංකුවට ඊයේ (05) පෙරවරුවේ පැමිණි අවස්ථාවේදී ය. මහ බැංකුවට පැමිණි රාජපක්ෂ මහතා ආර්ථිකය හා මූල්‍ය පද්ධතිය පිළිබඳව ශශ්‍රී ලංකා මහ බැංකුවේ ඉහළ පෙළේ නිලධාරීන් සමග දීර්ඝ වශයෙන් සාකච්ඡා කෙරිණි. එහිදී වැඩිදුරටත් කතා කළ බැසිල් රාජපක්ෂ මහතා,රටේ ආර්ථිකය හා සමස්ත සමාජය වෙනුවෙන් මහ බැංකුව කරන මෙහෙය ඉතා විශාලයි. මේ රටේ ජනතාව පසුගිය ජනාධිපතිවරණයේදී සහ මහා මැතිවරණයේදී එක්සත් ජනතා නිදහස් සන්ධානය සඳහා විශාල ජනවරමක් ලබා දුන්නා. එය 2005 දී ජනාධිපති මහින්ද රාජපක්ෂ මහතාට ඡන්දය ලබා දෙමින් බලාපොරොත්තු වූවාට වඩා විශාල බලාපොරොත්තුවක් වෙනවා.ඒ වෙනුවෙන් විශාල කාර්යයක් ඉටු කළ යුතු වෙනවා. 2005 දී බලයට පත් ජනාධිපති මහින්ද රාජපක්ෂ මහතා උත්සාහ ගත්තේ දශක තුනක් මේ රටේ පැවැති ත්‍රස්තවාදය අවසන් කිරීමටයි. ඒ මහතා දැන් අපේක්ෂා කරන්නේ වසර 60ක් ඌන සංවර්ධිත මට්ටමේ පැවැති අපේ රට සංවර්ධිත රටක් බවට පත් කිරීමටයි. ඒ වෙනුවෙන් ශ්‍රී ලංකා මහ බැංකුවටද විශාල කාර්යභාරයක් පැවරෙනවා. පසුගිය වසර දෙකක අපහසු යුගය පසු කැර පැමිණ සිටිනවා. මුදල් අමාත්‍යාංශයේ ද අර්බුද පැවැති මොහොතක මහ බැංකුව මැදිහත් වී කටයුතු කළා. ඉදිරියේදී ඔබලා සමග ඉතා කිට්ටු සම්බන්ධතාවයක් ඇතිව කටයුතු කරන්නට බලාපොරොත්තු වෙනවා.යටිතල පහසුකම් සංවර්ධනය, ප්‍රාදේශීය සංවර්ධනය, දිළිඳුකම පිටුදැකීම ආදිය අපේ අමාත්‍යාංශය යටතට පැවරෙනවා. අපි උත්සාහ කරන්නේ රටේ ඉදිරි අනාගතය වෙනුවෙන් එවැනි සංවර්ධන කටයුතු කඩිනමින් සිදු කිරීමටයි. ශ්‍රී ලංකා මහ බැංකුවේ කාර්යභාරය පුළුල් පරාසයකට විහිදී යනවා. අපේ අමාත්‍යාංශයට සංචාරක විෂයද එක් වී තිබෙනවා. මේ සියලු පාර්ශවයන් සමග රටේ ජාතික ආර්ථිකයට දායක වීම අපේ අමාත්‍යාංශයේ කාර්යය වෙනවා.අද අපිට දක්ෂ නිලධාරීන් පිරිසක් සමග වැඩ කිරීමට හැකි වී තිබෙනවා. එවැනි පිරිස් සමග වැඩ කිරීමට හැකි වීමෙන් අපේ රට වේගයෙන් සංවර්ධිත රටක් බවට පත් කිරීමට හැකි වෙන බවද ඇමැතිවරයා කීවේ ය.ශ්‍රී ලංකා මහ බැංකුවේ අධිපති අජිත් නිවාඩ් කබ්රාල්, නියෝජ්‍ය අධිපති පී.ඩී.ජේ.ප්‍රනාන්දු , නියෝජ්‍ය අධිපති ඩී.ඩී.ධීරසිංහ, බැංකු කටයුතු පිළිබඳ ජනාධිපති උපදේශක ආචාර්ය රාණි ජයමහ මහත්ම මහත්මීහු ඇතුළු පිරිසක් මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>06</day>
    </date>
    <link>http://www.dinamina.lk/2010/05/06/_art.asp?fn=n1005065</link>
    <topic>හදිසි නීතිය වැඩි ඡන්ද118 කින් සම්මතයි</topic>
    <author>දයා පෙරේරා, දුමින්ද ගුරුගේ සහ ස්වර්ණා විජේකෝන්</author>
    <content>හදිසි නීතිය මසකින් දීර්ඝ කිරීමේ යෝජනාව වැඩි ඡන්ද 118 කින් පාර්ලිමේන්තුවේදී ඊයේ (05) සම්මත විය. හදිසි නීති යෝජනාවට පක්‍ෂව ඡන්ද 132ක් ද විපක්‍ෂව ඡන්ද 14ක් ද ලැබිණි.හත්වැනි පාර්ලිමේන්තුවේ ප්‍රථම වරට පැවැති හදිසි නීති යෝජනාව සඳහා ඡන්ද විමසීමේදී ආණ්ඩු පක්‍ෂයේ මැති ඇමැතිවරුන් සමඟ එක්සත් ජාතික පක්‍ෂ මහනුවර දිස්ත්‍රික් මන්ත්‍රී අබ්දුල් කාදර් මහතාද යෝජනාවට පක්‍ෂව ඡන්දය ලබා දුන්නේය.දෙමළ ජාතික සන්ධානයේ මන්ත්‍රීවරුන් විරුද්ධව ඡන්දය දුන්හ.එක්සත් ජාතික පක්‍ෂයේ සහ ජනතා විමුක්ති පෙරමුණේ මන්ත්‍රීවරුන් ඡන්දය විමසන අවස්ථාවේදී සභා ගැබේ නොසිටියහ. ප්‍රජාතන්ත්‍රවාදී ජාතික සන්ධානයේ මන්ත්‍රී සරත් ෆොන්සේකා මහතාට ඡන්දය විමසන අවස්ථාවේදී සභා ගැබට පැමිණීමට අවස්ථාව නොලැබීම හේතුවෙන් ඊට විරෝධය පළ කරමින් ඔවුහු සභාවෙන් පිටව ගියහ. එ. ජා. ප. යේ ජේ. ශ්‍රී රංගා මන්ත්‍රීවරයා ද, කේ. මහේෂ්වරන් මන්ත්‍රීවරිය ද යෝජනාවට විරුද්ධව ඡන්දය දුන්නේය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>06</day>
    </date>
    <link>http://www.dinamina.lk/2010/05/06/_art.asp?fn=n1005066</link>
    <topic>හයිකොප් අධ්‍යක්ෂමැයි 12 දක්වා රිමාන්ඩ්</topic>
    <author>සරත් මලලසේකර</author>
    <content>ඇමෙරිකාවේ හයිකොප් සමාගමේ අධ්‍යක්ෂ වෙලිංටන් ඩේහුඩ් මේ මස (12) තෙක් තවදුරටත් රක්ෂිත බන්ධනාගාර ගත කරන ලෙස කොටුව මහේස්ත්‍රාත් හා අතිරේක දිසා විනිසුරු ලංකා ජයරත්න මහත්මිය ඊයේ (5) නියෝග කළාය. ඔහු වෙනුවෙන් නීතිඥ සරත් සිරිවර්ධන මහතා ඇප සම්බන්ධයෙන් කරන ලද ඉල්ලීම මේ මස 12 වැනිදා සළකා බලන බවද ඇය කියා සිටියාය.සැකකරු වෙනුවෙන් ජ්‍යෙෂ්ඨ නීතිඥ සිරිවර්ධන මහතා කරුණු දක්වමින් කියා සිටියේ ඔහුගේ සේවා දායකයා විසින් කරන ලද වැරැදි සම්බන්ධව සිදු වූ මුදල් පරිහරණය සම්බන්ධයෙන් උසාවියට මේ දක්වා වාර්තා කැර නොමැති බවයි.ඔහු විසින් වැරැදි සහගත ලෙස උපයන ලද මුදලක් තිබේ නම් උසාවිය වෙත දැනුම් දීම පරීක්ෂණ පවත්වන අයගේ රාජකාරිය බවද සඳහන් කරයි. නීතිඥවරයා තවදුරටත් කියා සිටියේ මොහුට ඇප ලබා ගැනීම සම්බන්ධයෙන් මේ කාරණාව ඉතා වැදගත් බවයි.අපරාධ පරීක්ෂණ දෙපාර්තමේන්තුªව වෙනුවෙන් පෙනී සිටි ප්‍රධාන පොලිස් පරීක්ෂක මොහාන් සිරිවර්ධන මහතා කියා සිටියේ ජෙනරාල් සරත් ෆොන්සේකාගේ බෑණනුවන් වන දනූන තිලකරත්න සම්බන්ධ පරීක්ෂණ අවසන් වී නොමැති බවත්, ඒ සම්බන්ධයෙන් වාර්තාවක් ලබන නඩු දිනයට ඉදිරිපත් කරන බවත්ය.අපරාධ පරීක්ෂණ දෙපාර්තමේන්තුවේ ඉල්ලීම පරිදි යළිත් දනූන තිලකරත්න අත්අඩංගුවට ගැනීමට විවෘත වරෙන්තුවක් ඉදිරිපත් කරන ලදී. අපරාධ පරීක්ෂණ දෙපාර්තමේන්තුවේ ප්‍රධාන පොලිස් පරීක්ෂක මොහාන් සිරිවර්ධන මහතා කියා සිටියේ විශේෂ පොලිස් කණ්ඩායමක් ඔහුව අත්අඩංගුවට ගැනීම සඳහා යොදා ඇති බවයි.දනූන තිලකරත්න නැමැත්තා අපරාධ පරීක්ෂණ දෙපාර්තමේන්තුවට අවශ්‍ය වී ඇත්තේ යුද හමුදාවට ඉදිරිපත් කරන ලද ව්‍යාජ ලේඛණ සම්බන්ධව පරීක්ෂණ පැවැත්වීමටයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>06</day>
    </date>
    <link>http://www.dinamina.lk/2010/05/06/_art.asp?fn=n1005067</link>
    <topic>සරත් කෝන්ගහගේ රූපවාහිනී සභාපති ධූරයට</topic>
    <author/>
    <content>අධිනීතිඥ සරත් කෝන්ගහගේ මහතා ශ්‍රී ලංකා රූපවාහිනී සංස්ථාවේ සභාපති ධූරයේ අද (06) වැඩ බාර ගනී. ජනාධිපති මහින්ද රාජපක්‍ෂ මහතා විසින් මේ පත්කිරීම සිදු කැර ඇති අතර එම සංස්ථාවේ සභාපතිවරයා වශයෙන් කටයුතු කළ මහාචාර්ය ආරියරත්න ඇතුගල මහතා රජයේ ප්‍රවෘත්ති අධ්‍යක්‍ෂ ජනරාල්වරයා වශයෙන් පත් කැර ඇත.සරත් කෝන්ගහගේ මහතා ලංකාවේ සීමාසහිත එක්සත් ප්‍රවෘත්ති පත්‍ර සමාගමේ කර්තෘ මණ්ඩල අධ්‍යක්‍ෂවරයා මෙන්ම වැඩ බලන සභාපතිවරයා වශයෙන් ද කටයුතු කැර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>06</day>
    </date>
    <link>http://www.dinamina.lk/2010/05/06/_art.asp?fn=n1005068</link>
    <topic>රෝගීන්ට ප්‍රමුඛතාව දී කටයුතු කිරීමසෞඛ්‍ය ක්‍ෂේත්‍රයේ සියලු දෙනාගේ වගකීමයි</topic>
    <author>ධනුෂ්ක ගොඩකුඹුර</author>
    <content>සාකච්ඡා මගින් ප්‍රශ්න විසඳාගෙන රෝගීන්ට ප්‍රමුඛතාව දී කටයුතු කිරීම සෞඛ්‍ය ක්ෂේත්‍රයේ සියලු දෙනාගේ වගකීම බව ජනාධිපති මහින්ද රාජපක්‍ෂ මහා ප්‍රකාශ කෙළේ ය.රෝහල් ආදිය පවත්වාගෙන යන්නේ රෝගීන් වෙනුවෙන් බව සියලුදෙනා අවබෝධ කර ගත යුතු යැයි පැවැසූ ජනාධිපතිවරයා රෝගීන් වෙනුවෙන් කැපවීමෙන් වැඩ කිරීමට අදිටන් කර ගන්න යැයි සියලුම සෞඛ්‍ය සේවකයින්ගෙන් ඉල්ලා සිටියේය.ජනාධිපතිවරයා මේ අදහස් පළ කළේ මහරගම ජාතික පිළිකා රෝහලේ අභිනවයෙන් ඉදිකෙරුණු ඒ. වයි. එස්. ඥානම් අනුස්මරණ ශල්‍යාගාර ජනතා අයිතියට පත් කිරීමේ අවස්ථාවට ඊයෙ (5) එක් වෙමිනි.සෙන්ට් ඇන්තනීස් සමූහ ව්‍යාපාරයේ හිමිකරුවන් වන ඥානම් පවුල ප්‍රමුඛ දානපතීන්ගේ පරිත්‍යාග මත ඉදි කෙරුණු මේ ශල්‍යාගාර දෙක සඳහා රුපියල් මිලියන 60ක් වැය කර තිබේ.නිදහස් සෞඛ්‍ය සේවය ආරක්ෂා කර ගැනීමට කැප වන බව ප්‍රකාශ කළ ජනාධිපතිවරයා සෞඛ්‍ය සම්පන්න ජාතියක් ගොඩනැඟීමේ වගකීම අකුරට ඉටු කරන බවත් කීවේය.ජනාධිපති මහින්ද රාජපක්‍ෂ මහතා එහිදී වැඩිදුරටත් මෙසේද පැවැසීය.අද මේ රෝහලට නව ශල්‍යාගාරයක් ලබාදීම පිළිබඳව මා ඥානම් පවුලේ අයට ස්තූ®තිවන්ත වෙනවා. පියා වෙනුවෙන් ඒ කාර්යය කිරීම ගැන ස්තූතිය පළ කරනවා. ඉතා කුඩා රෝහලක් වශයෙන් 1958 වසරේදී මේ රෝහල ආරම්භ වුණා. කුඩා රෝහලක් වශයෙන් ආරම්භ කළත් මුළු රටේම පිළිකා රෝගීන්ට සත්කාර කෙරුණේ මෙතැනින්. අද වන විට දස දහසක් පහළොස්දහසක් මෙතනින් ප්‍රතිකාර ගන්නවා.කරාපිටිය, බදුල්ල, යාපනය වගේ ප්‍රදේශවල රෝහල් ස්ථාපිත වී තිබෙනවා. පිළිකා රෝගය ඒ රෝගීන්ගේ ඥාති මිත්‍රාදීන්ට ලොකු වේදනාවක්. දුකක් ගෙන දෙන රෝගයක්. රෝහල් පිළිබඳ සොයා බලා රෝගය ගැන සොයා බලා පිළිකා රෝගයෙන් ජනතාව බේරා ගැනීමට අප කටයුතු කරනවා.අද සමාජය එක පැත්තකින් ශීඝ්‍රයෙන් දියුණුවන අතර නව ආහාර පාන රසායනික ද්‍රව්‍ය මිශ්‍ර ආහාර නිසා ඇතිවන රෝග සම්බන්ධයෙන් සොයා බලන්න කාලය ඇවිත්. අපි මේ ගැන පරීක්‍ෂණ පැවැත්විය යුතුයි. සෞඛ්‍ය ක්ෂේත්‍රය ගැන පසුගිය යුගයේ නොයෙක් කථා අහන්න ලැබුණා. නොයෙකුත් විවේචන ලැබූ අමාත්‍යාංශයක් බවට සෞඛ්‍ය අමාත්‍යාංශය පත්ව තිබුණා.නමුත් සෞඛ්‍ය ක්ෂේත්‍රයට අපි විශාල මුදලක් වෙන් කළා. ආරක්ෂක ඇරුණාම සෞඛ්‍යටත් අධ්‍යාපනයටත් තමයි අපි මුදල් වැඩියෙන්ම වෙන් කළේ. සෞඛ්‍ය සම්පන්න සමාජයක් ගොඩ නැඟීමේ වගකීම අපට තිබෙනවා. අපි වෛද්‍ය හෙද ක්ෂේත්‍රවලට විශාල පිරිසක් බඳවා ගන්නා බව තමුන්නාන්සේලා දන්නවා.නිදහස් සෞඛ්‍ය ක්ෂේත්‍රය වගේම නිදහස් අධ්‍යාපනයත් ආරක්ෂා කරන්න අපි බැඳී ඉන්නවා. ඒක අපේ වගකීම. මම හිතන්නේ නැහැ ලෝකයේ කිසිම රටක මේ වගේ නිදහස් සෞඛ්‍ය, අධ්‍යාපන සේවයක් තියනවා කියලා. අපි ජනතාවගෙන් ගන්නා මුදල් වැඩදායි ලෙස යොදා ගැනීම අපේ වගකීමයි.සෞඛ්‍ය සේවය ගොඩනැඟීම සඳහා අපේ පක්ෂයේ මහ ලේකම් මෛත්‍රීපාල සිරිසේන ඇමැතිතුමාට භාර දුන්නා.සියලු වෘත්තීය සමිති නව ඇමැතිතුමා සමඟ සාකච්ඡා මඟින් ප්‍රශ්න විසඳගෙන රෝගියාට මුල් තැන දෙමින් කටයුතු කරයි කියා මා විශ්වාස කරනවා.අපි නිතරම කල්පනා කරන්න ඕනේ මේ රෝහල් පවත්වාගෙන යන්නේ කා වෙනුවෙන්ද කියන එකයි. අපි රෝහල් පවත්වාගෙන යන්නේ වෛද්‍යවරුන් වෙනුවෙන් ද, හෙදියන් වෙනුවෙන්ද, සේවකයන් වෙනුවෙන්ද කියන එක ගැන අපිට අවබෝධයක් තිබිය යුතුයි. අපි රෝහල පවත්වාගෙන යන්නේ රෝගීන් වෙනුවෙන්. ඒ රෝගියා වෙනුවෙන් කැපවීමෙන් කටයුතු කිරීමට මේ උතුම් වෘත්තියේ යෙදෙන පිරිස් කටයුතු කරයි කියා මා විශ්වාස කරනවා. අපේ ක්‍රිකට් ක්‍රීඩකයන් ආරම්භ කළ පිළිකා රෝහල සාදා නිමකිරීමට අමාත්‍යංශයෙන් මුදල් වෙන් කරනවා.සෞඛ්‍ය ඇමැති මෛත්‍රීපාල සිරිසේන මහතාසෞඛ්‍ය ඇමැතිවරයා ලෙස වැඩ භාර ගැනීමෙන් අනතුරුව මේ උත්සවයට සහභාගී වීමට ලැබීම ගැන සතුටු වෙනවා. මහරගම පිළිකා ආයතනය විශාල ජාතික කාර්යභාරයක් කරනවා. ඒ ආයතනයේ සේවය කරන නිලධාරින්ට රටේ විශාල පිළිගැනීමක් තිබෙනවා. මේ ආයතනයට විශාල අඩුවක්ව තිබූ ශල්‍යාගාරය ඉදි කරන්න උපකාර දුන් අයට ස්තූතිවන්ත වෙනවා.සෞඛ්‍ය ක්ෂේත්‍රයේ ගැටලු විසඳන්න කටයුතු කරනවා. බෙහෙත් හිඟයට විසැඳුම් හොයන්න විශේෂ කමිටු රැස් වී සාකච්ඡා කළා.සේවක උපදේශක සභා ඉදිරි සති දෙක තුනේදී පිහිටුවන්න කියා උපදෙස් දී තිබෙනවා. ඩෙංගු රෝගය ගැනත් අවධානය යොමු කර තිබෙනවා. සෞඛ්‍ය සම්පන්න ජාතියක් බිහි කිරීමට ජනාධිපතිතුමා පැවරූ වගකීම ඉටු කරන්න බලාපොරොත්තු වෙනවා.ජාතික පිළිකා රෝහලේ හිටපු අධ්‍යක්ෂ, විශේෂඥ වෛද්‍ය කණිෂ්ක කරුණාරත්න මහතාමේ ව්‍යාපෘතිය පටන් ගත්තේ මම අධ්‍යක්ෂවරයා වශයෙන් හිටපු කාලයේයි. ඒ දිනවල මේ පිළිකා රෝහලේ තිබුණේ ඉතා පැරැණි ශල්‍යාගාරයක්. පිළිකා රෝගීන්ට ශල්‍යකර්ම වෙනුවෙන් පොරොත්තු ලේඛනයේ ඉන්න සිදු වුණා. ඒ අතර ඥානම් මහතා ඉදිරිපත් වී නව ශල්‍යාගාරයක් වෙනුවෙන් රුපියල් මිලියන 15ක් දුන්නා. මිලියන 60ක ව්‍යාපෘතියක් මිලියන 15කින් කරන්නේ කොහොමද කියන ගැටලුව මට ආවා. පසුව මම අධිෂ්ඨාන කර ගෙන තවත් දානපතීන් එකතුකරගෙන මේ කාරිය සිදු කළා. ඥානම් මහතා පසුව තමන්ගේ ප්‍රදානය මිලියන 30 දක්වා වැඩි කළා. අපි මේ සඳහා ආධාර ගත්තේ ද්‍රව්‍යමය වශයෙන් විතරයි. රෝගීන් වෙනුවෙන් කළ යුතු යුතුකමක් සේ සලකා අපි මේ කටයුත්ත කළා.සෞඛ්‍ය නියෝජ්‍ය ඇමැති මහින්ද අමරවීර, අමාත්‍යාංශ ලේකම්, විශේෂඥ වෛද්‍ය රවී රුබේරු , සෞඛ්‍ය සේවා අධ්‍යක්ෂ ජෙනරාල් වෛද්‍ය අජිත් මෙන්ඩිස්, මහරගම ජාතික පිළිකා රෝහලේ අධ්‍යක්ෂිකා සුලෝචනා යෝගනාදන්, සෙන්ට් ඇන්තනීස් සමූහ ව්‍යාපාරයේ සභාපති අරුල් ගුණසිංහම් ඥානම් යන මහත්ම මහත්මීහු ඇතුළු පිරිසක් මේ අවස්ථාවට එක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>06</day>
    </date>
    <link>http://www.dinamina.lk/2010/05/06/_art.asp?fn=n1005069</link>
    <topic>විදුලිබල සංවර්ධනයට අලුත් සැලසුමක්</topic>
    <author>චමීර ඇල්ලදෙණිය</author>
    <content>විදුලිබල ක්ෂේත්‍රයේ ප්‍රගමනය සඳහා ජූනි මස 01 දා සිට නව තීරණ රැසක් ක්‍රියාවට නැංවීමට විදුලිබල හා බලශක්ති අමාත්‍යාංශය පියවර ගෙන ඇත.විදුලිබල අමාත්‍යාංශයේ සහ ඒ යටතේ තිබෙන ආයතනවල අනවශ්‍ය වියදම් කපා හැර සමස්ත ක්ෂේත්‍රයම ලාභ ලබන ආයතනයක් බවට පත්කිරීමට විදුලිබල හා බලශක්ති ඇමැතිවරයා පියවර ගෙන ඇත.විදුලිබල හා බලශක්ති අමාත්‍යාංශය පරිසර හිතකාමී අමාත්‍යාංශයක් බවට පත්කිරීමට හා දැනට අමාත්‍යාංශය තිබෙන ගොඩනැගිල්ල විදුලිබල මණ්ඩලයට ගෙන යාමට ද තීරණය වී තිබෙන බව ද විදුලිබල අමාත්‍යාංශ ආරංචි මාර්ග පවසයි.දැනට අමාත්‍යාංශ ගොඩනැගිල්ල සඳහා මසකට ලක්‍ෂ 11 ක මුදලක් ගෙවීම හේතුවෙන් එම වියදම කපාහැරීමට මෙම තීරණය ගෙන තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>06</day>
    </date>
    <link>http://www.dinamina.lk/2010/05/06/_art.asp?fn=n10050610</link>
    <topic>සෑම අමාත්‍යාංශයකම ඉදිරි වැඩ ගැනදේශපාලන අධිකාරිය දැනුවත් විය යුතුයි</topic>
    <author>චින්තා රණසිංහ</author>
    <content>සියලු අමාත්‍යාංශවල සංවර්ධන කටයුතු පිළිබඳව දේශපාලන අධිකාරිය දැනුවත් විය යුතු යැයි ළමා සංවර්ධන හා කාන්තා කටයුතු ඇමැති තිස්ස කරලියද්ද මහතා පවසයි.බොහෝ අමාත්‍යාංශවලින් කෙරෙන සංවර්ධන කටයුතු ඉලක්ක වන්නේ පහළ මට්ටමේ පොදු ජනතාව බවත්, ඒ පිළිබඳව ප්‍රාදේශීය දේශපාලන අධිකාරිය දැනුවත් භාවයක් නොමැති බවත් ඇමැතිවරයා සඳහන් කළේය. මේ හේතුවෙන් ගම් මට්ටමින් සංවර්ධන කටයුතු ක්‍රියාත්මක කිරීමේ දී යම් යම් බාධා ඇතිවන බව ද කරලියද්ද මහතා පෙන්වා දුන්නේය.ඒ මහතා මේ අදහස් පළකළේ ළමා සංවර්ධන හා කාන්තා කටයුතු අමාත්‍යාංශයේ ඉදිරි සංවර්ධන කටයුතු පිළිබඳව සිය අමාත්‍යාංශයට අනුබද්ධ ආයතනය හා දෙපාර්තමේන්තු ප්‍රධානීන් සමග පැවති සාකච්ඡාවකට සහභාගි වෙමිනි.ඇමැතිවරයා තවදුරටත් මෙසේද පැවසීය. පහළ මට්ටමේ සිට සංවර්ධන කටයුතු කරගෙන යාමේදී විවිධ ගැටලු පැනනැගීමේ අවස්ථා වැඩියි. ඒවා වළක්වා ගැනීම සඳහා ඒ ඒ විෂයට අදාළව පහළ මට්ටමේ සිටින නිලධාරීන් සමඟ සම්බන්ධතා පවත්වා ගනිමින් සේවාවන් ආරම්භ කළ යුතුයි. විශේෂයෙන්ම ළමා සංවර්ධන හා කාන්තා කටයුතු අමාත්‍යාංශයේ සංවර්ධන කටයුතු ගම් මට්ටමින් ක්‍රියාත්මක කරන විට ප්‍රාදේශීය සභා, පළාත් සභා මන්ත්‍රීවරුන් සම්බන්ධ කරගෙන සිදුකිරීම ඉතාමත් වැදගත්.දැනට සෑම ප්‍රාදේශීය ලේකම් කාර්යාලයකම ළමා හිමිකම් ප්‍රවර්ධන නිලධාරියකු සේවයේ යොදවා තිබෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>06</day>
    </date>
    <link>http://www.dinamina.lk/2010/05/06/_art.asp?fn=n10050611</link>
    <topic>‘හෝප්’ පිළිකා රෝහලරජයේ වියදමින් ඉදිකෙරේ</topic>
    <author>ධනුෂ්ක ගොඩකුඹුර</author>
    <content>ශ්‍රීලංකා ක්‍රිකට් ක්‍රීඩකයන් එකතු වී ආරම්භ කළ ‘පිළිකා රෝහලක් ගොඩනැඟීමේ’ කාර්යයට අවශ්‍ය මුදල් වෙන් කිරීමට රජය සූදානම් වෙයි. දැනට අතරමඟ නතර වී ඇති මේ ව්‍යාපෘතියෙන් යෝජනා කෙරුණු පිළිකා රෝහල ඉදිකිරීමට අවශ්‍ය මුදල් සෞඛ්‍ය අමාත්‍යාංශයෙන් වෙන් කරන බව ජනාධිපති මහින්ද රාජපක්ෂ මහතා පැවැසීය. ජනාධිපතිවරයා මෙසේ ප්‍රකාශ කෙළේ මහරගම ජාතික පිළිකා රෝහලේ නව ශල්‍යාගාර විවෘත කිරීමේ අවස්ථාවට ඊයේ (05) එක් වෙමිණි.ශ්‍රී ලංකා ක්‍රිකට් කණ්ඩායමේ හිටපු නායක මහේල ජයවර්ධනගේ මූලිකත්වයෙන් ක්‍රිකට් ක්‍රීඩකයන් එකතු වී ‘හෝප්’ අරමුදල අරඹා මේ රෝහල ගොඩනැගීමට සැලසුම් කර තිබිණ. වෙනම රෝහලක් ලෙස මෙය ගොඩනැගීමට නියමිතව තිබුණත් පසුකාලීනව එම ව්‍යාපෘතිය අතර මඟ නතර වූ අතර එය ඉදිරියේ දී, මහරගම, පිළිකා රෝහලට අනුබද්ධිතව ඉදි කිරීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>06</day>
    </date>
    <link>http://www.dinamina.lk/2010/05/06/_art.asp?fn=n10050612</link>
    <topic>ඊයේ යුද අධිකරණ දෙකම රැස්වෙයි</topic>
    <author/>
    <content>ජනරාල් ෆොන්සේකාට එරෙහිව තිබූ චෝදනා විභාග කිරීමට පනවන ලද යුද අධිකරණ දෙකම ඊයේ (05) යුද අධිකරණ සාමාජිකයන් පෙරදී තීරණය කළ පරිදිම කැඳවනු ලැබිණි.වගඋත්තරකරුට එරෙහිව තිබූ දේශපාලන කටයුතුවල නිරතවීමේ චෝදනා පිරික්සීමට පනවන ලද පළවන යුද අධිකරණය උදෑසන 9.30 ට රැස්වු අතර, එය නැවත 2010 ජුනි 01 වන දින සවස 2.00 දක්වා කල් තබනු ලැබීය.ජෙනරාල් ෆොන්සේකා “අසනීප තත්ත්වයේ” පසුවන බව පවසමින් මේ අතර යුද අධිකරණයට පෙනී සිටීම ප්‍රතික්ෂේප කරන ලදී. ඔහුගේ අසනීප තත්ත්වය සම්බන්ධ පැමිණිල්ල පරීක්‍ෂා කිරීමට විශේ්ෂඥ වෛද්‍යවරයකු ඔහු වෙත යොමුකරනු ලැබූහ. යුද අධිකරණයට පෙනී නොසිටීමට තරම් අයහපත් සෞඛ්‍ය තත්ත්වයක් ජෙනරාල් ෆොන්සේකාට නොමැති බව වෛද්‍ය නිලධාරීන්ගේ පරීක්‍ෂණයෙන් පසු තහවුරු කරනු ලැබූහ.ඊයේ (5) පවත්වනු ලැබූ දෙවන යුද අධිකරණයට සහභාගි වීම අසනීප තත්ත්වය මත මගහැරීමට ජෙනරාල් ෆොන්සේකා තැත් කළද ඔහුගේ නීතිඥවරුන්ගේ ඉල්ලීම හා උපදෙස් මත යුද අධිකරණය වෙත ඔහුව නැවත ගෙන ඒමට හැකි විය. දෙවන යුද අධිකරණය මැයි මස 24 වන දින සවස 2.00 ට නැවත රැස්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>06</day>
    </date>
    <link>http://www.dinamina.lk/2010/05/06/_art.asp?fn=n10050613</link>
    <topic>තක්සේරුකරුවන් වෘත්තිය ක්‍රියාමාර්ගයක</topic>
    <author/>
    <content>ඉල්ලීම් කීපයක් මුල්කරගනිමින් රජයේ තක්සේරු දෙපාර්තමේන්තුවේ තක්සේරුකරුවන්ගේ සංගමය වෘත්තීය ක්‍රියාමාර්ගයක් ආරම්භ කැර ඇත. පසුගිය අපේ‍්‍රල් මාසයේ 20දා මෙම වෘත්තීය ක්‍රියාමාර්ගය ආරම්භ කරමින් අඛණ්ඩව මේ දක්වා පවත්වාගෙන එන අතර ඊයේ (5) සිට ඔවුන් අකුරට වැඩ කිරීමේ ව්‍යාපාරයක් ආරම්භ කළේය.තවද මැයි මාසය සඳහා ප්‍රගති වාර්තා ඉදිරිපත් නොකිරීමට හා මේ මස 17දා මුදල් අමාත්‍යවරයා වෙත සංදේශයක් ඉදිරිපත් කිරීමටද බලාපොරොත්තු වන බව තක්සේරුකරුවන්ගේ සංගමය කියයි. මේ ගැටලුව සම්බන්ධයෙන් මුදල් හා ක්‍රම සම්පාදන නියෝජ්‍ය ඇමැති චන්ද්‍රසිරි ගජධීර මහතා වෙත ඉදිරිපත් කැර ඇති අතර මේ සම්බන්ධයෙන් සාධාරණ විසදුමක් ලැබෙනු ඇතැයි අපේක්ෂා කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>06</day>
    </date>
    <link>http://www.dinamina.lk/2010/05/06/_art.asp?fn=r1005061</link>
    <topic>උණවටුනටරතු එළියක්</topic>
    <author>සටහන හා ඡායාරූප ගාල්ල දිසා සමූහ නන්දසිරි වැලිගමගේ</author>
    <content>දෙස් විදෙස් සංචාරකයන්ගේ සොඳුරු පාරාදීසයක් වූ ලංකාවේ ලස්සනම මුහුදු තීරයන් දහයෙන් එකක්වන ගාල්ලේ උණවටුන යද්දෙහි මුල්ල මුහුදු තීරය සියල්ලනටම තහනම් ප්‍රදේශයක් බවට පත්වීමේ සාධක මතුවෙමින් ඇතැයි වගකිව යුතු ආයතන වගකිව යුතු සියලු දෙනාම දැනුම්වත් කිරීමට පියවර ගෙන ඇත.වෙරළ සංරක්ෂණ දෙපාර්තමේන්තුව විසින් මේ දැනුම්වත් කිරීම් දැනටමත් සිදුකොට ඇති අතර ඉදිරි දෙසතිය ඇතුළත තවත් එවැනි දැනුම්වත් කිරීමේ වැඩමුළුවක්ද පැවැත්වීමට පියවර ගෙන ඇත්තේ ය.මේ මුහුදු තීරයේ ඇති සුවිශේෂී භාවය වනුයේ දෙස් විදෙස් පිරිස්වලට දියයට ඇති ස්වභාවික සොඳුරුභාවය හා ප්‍රදේශයේ ගිලී ඇති නැව්වල කොටස් පෙන්වීමේ මුහුදු පතුලේ නැරඹීමේ සංචාරක වැඩපිළිවෙළක් ඉතා දියුණු මට්ටමකින් පවත්වාගෙන යෑමයි.උණවටුනේ පදිංචි ඩබ්ලිව්. රෝහණ කීර්ති මහතා - ඔහු විසිවසරකට ආසන්න කිමිදුම් සංචාරක ක්ෂේත්‍රයේ නියැලී සිටින්නෙකි. අපේ ප්‍රධාන සංචාරක අංශය වනුයේ මුහුදු පත්ලේ ස්වාභාවික සොඳුරුතාව දෙස් විදෙස් සංචාරකයන්ට පෙන්නාදීමයි.මුහුදු පතුලට නොගිය නවක පිරිස්වලට දින තුනක පූර්ව පුහුණු සංචිතයකින් පසුව අඩි 40කට එහා ගැඹුර දක්වාම ගෙන යාම අප කරගෙන යනවා.බොහෝ විදෙස් සංචාරකයින් එන්නේ ගිලිණු නැව් කොරල් හා ලෝකයේ අති ලස්සනම සුරතල් මසුන් දැක බලා ගැනීමටයි. එහෙත් දැන් ටික කලක සිට මේ ප්‍රදේශයේ ඇති මේ සියලු ස්වභාවික දායාදයන් විනාශ කිරීමට පටන් ගෙන තිබීම ඉතා බරපතළ තත්ත්වයක්. බරපතළ ඛේදවාචකය වී ඇත්තේ මේ ප්‍රදේශයේ කෙරෙන බරපතළ ඩයිනාගැසීමයි.එයට නොදෙවැනි ලෙසට දැන් අලුත් මාරකයක් ඇති වෙලා. ඒ තමයි බරපතළ ලෙසට විදේශිකයින් විසින් කෙරෙන අධිබලැති තුවක්කු උපයෝගි කොට ගෙන සිදුකරන මසුන්ට වෙඩි තබා මරාගෙන කෑමට නැඹුරුවීම.මේ අධිවේගී තුවක්කු රට ඇතුළට ආවේ කෙසේදැයි බරපතළ පැනයක්. කෙසේ නමුදු මේ මුහුදු කලාපයටම ආවේණිකව සිටින සුන්දර මසුන් මේ මරාගෙන කෑම නිසා බරපතළ ලෙසම මතස්‍ය සම්පත විනාශ වෙලා.ලෝකයේ සිටින සුන්දරම දඟකාරයා ආඩම්බරකාරයා, රෑ නළඟන (රෑට නටනමාලුවා) යන සුරතල් සුන්දර මසුන් දැන් නැති වෙමින් යනවා.මෙයට අමතරව ඩයින ගැසීම නිසා මාළු බිත්තර විනාශ වෙලා. ලස්සනම කොරල්පරය මේ වනවිට මළ කොරල් පරයක් බවට පත් වෙලා.දැනටමත් 50%කට වඩා වැඩි කඩා වැටීමක් සිදුවෙලා. දැන් සියලු දෙනාම මිරිස්සට යමින් සිටිනවා. මෙයට වඩා බරපතළ ගැටලුවක් දැන් උදා වෙලා. මේ මුහුදු තීරයේ ජලය බරපතල ලෙසට අපවිත්‍ර වී ඇතැයි වගකිව යුතු අංශ අප දැනුම්වත් කළා.මේ මාළු සංහාරය ගැන අපි ජලජීවී හා වනජීවී අංශයට දැනුම් දුන්නත් කිසිම ප්‍රයෝජනයක් වුණේ නැහැ. මේ ප්‍රදේශයේ බොහෝ දෙනා කීවේ මේ ටිකමය. මේ සම්බන්ධයෙන් අපි වෙරළ සංරක්ෂණ දෙපාර්තමේන්තුවෙන් විමසූ වෙමු.ඔය පිරිස කියනදේ සත්‍යයක්. අපේ දෙපාර්තමේන්තුව යටතේ ඇති පර්යේෂණ අංශය මගින් මාසයකට වරක් දෙවරක් ජලය පර්යේෂණ කරනවා. ඉතාම බරපතළ තත්ත්වයක් තමයි මතු වී ඇත්තේ. අපි මේ ගැන පරිසර අධිකාරියට සමුද්‍ර දූෂණ වැළැක්වීමේ අධිකාරියට ප්‍රදේශයේ අයට දැනුම් දුන්නා.මේ ගැන ක්‍රියාකිරීමේ බලය අපට නෑ. එය තියෙන්නේ පරිසර අධිකාරියට හා සමූද්‍ර දූෂණ වැළැක්වීමේ අධිකාරියටයි.මේ ප්‍රදේශයේ තියන හෝටල් බෙහොමයක මළ ද්‍රව්‍ය හරවා තියෙන්නේ මේ වෙරළට මේ වෙරළට වැටෙන පැරැණි ඕලන්ද ඇලටත් එහෙමයි.ඒ. කේ. ෂර්ලි ද තරුණ කිමිදුම්කරුවෙකිඔහු පවසා සිටියේ මේ සියල්ල නිසා හෙට දවස වන විට මේ උණවටුන යද්දෙහිමුල්ල ලොව ප්‍රකට සංචාරක කලාපය සහමුලින්ම මේ දැයට අහිමි වන බවය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>06</day>
    </date>
    <link>http://www.dinamina.lk/2010/05/06/_art.asp?fn=r1005062</link>
    <topic>හෙළ වෙදකමේ රහස් ඔසුවලින්රෝගීන් සුවපත් කරනඅන්ධ වෛද්‍යවරයා</topic>
    <author>සටහන හා ඡායාරූප :- කුරුණෑගල දිස්ත්‍රික් සංචාරක ගුණරත්න ලියනආරච්චි</author>
    <content>බටහිර ප්‍රතිකාරවලට සුව කළ නොහැකි රහස්‍ය බෙහෙත් මඟින් රෝගීන් සුවපත් කරන දෘෂ්‍යාබාධිත ආයුර්වේද වෛද්‍ය එඩ්මන් වෙලගෙදර මහතා හමුවීමට පසුගිය දිනක කළුගමුව ඔහුගේ වෛද්‍ය මධ්‍යස්ථානයට ගොඩ වූණෙමි.රජයේ ගොඩනැගිල්ලක අඩු පහසුකම් සහිතව, රෝගීන්ට ප්‍රතිකාර කරන අයුරුත්, ඔහුගෙන් ප්‍රතිකාර ලබා සුවය ලැබු රෝගී කිහිප දෙනෙකුත් අපට හමු වීය. දිය වැඩියා රෝගය ඇතුළු සියලුම සර්වාංග රෝගද ඇදුම, පීනස හා කාන්තා රෝගවලට ප්‍රතිකාර ලබා දෙයි. ඡ්‍යොතිෂ කටයුතු යන්ත්‍ර මන්ත්‍ර කටයුතු ද මෙහි දී සිදු කරන බව දැන ගන්න ලැබිණි.ඉපැරැණි පුස්කොල පොතකින් සොයා ගන්නා ලද රහස් බෙහෙත් මඟින් ප්‍රතිකාර ලබා දෙන්නේ රෝගය මුලින් උපුටා දමමින් බව වෛද්‍ය එඩ්මන් වෙලගෙදර මහතා පැවැසීය.වමන කර්මය, විරේක කර්මය, නෙස්‍ය කර්ම, වස්ති කර්ම, රක්ත මෝක්ෂණය, කුෂ්ඨ රෝග සුව කිරීම විශේෂ ප්‍රතිකාර විධි මගින් කරනවා. මෙතන ප්‍රතිකාර සඳහා විශාල පිරිස් පැමිණෙනවා. එහෙත් පහසුකම් මදි, දෘෂ්‍යාබාධිතව සිටියත් තම බිරිඳගෙන් ලැබෙන නොමද සහාය නිසා මේ ස්ථානය පවත්වාගෙන යන බවද ඔහු කීය.දැනට මට වයස අවුරුදු 71යි. වසර 40ක් පුරා හෙළ වෙදකම කරනවා. අවුරුදු 18දී රිය අනතුරකින් ඇස් දෙක නොපෙනී ගියා. ඒත් බේල් ක්‍රමයට වෙදකම ඉගෙන ගත්තා. ඉතා රහස් ඖෂධ වට්ටෝරුවක් අනුව ඒඩ්ස් රෝගයට ප්‍රතිකාර කරනවා. තවම එය අත්හදා බැලීමේ පරීක්ෂණ මට්ටමේ තිබෙන්නේ එක් අයෙකුට ප්‍රතිකාර කළා. සුවය ලැබුවා තවත් කිහිප දෙනෙක් හමු වුණොත් ප්‍රතිකාර ලබාදී ඒඩ්ස් රෝගය නිට්ටාවටම සුව කළ හැකි බව කිව හැකියි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>06</day>
    </date>
    <link>http://www.dinamina.lk/2010/05/06/_art.asp?fn=r1005063</link>
    <topic>දෑස් නොපෙනුනත්ලොවම දකිනබලපිටියේ බන්දුල</topic>
    <author>සටහන හා ඡායාරූපය ජගත් ප්‍රේමචන්ද්‍ර</author>
    <content>හේ දෙඅත් ඇඟිලි විහිදුවයි. අනතුරුව සෙමින් එහෙත් රිද්මයාණුකූලව ඒ දිගහැරී තිබූ ඇඟිලි හකුලයි. ඇඟිලිවලට හසුවන ඉරටු මිටිය තව තවත් හැකිලෙන්නේ කිසිදු ඉඩක් නොතබමිනි.දෙඅතට හසුව ඇති ඉරටු මිටි ද තමන්ගෙන් ඉටුවිය යුතු අවශ්‍යතාව හඳුනාගත්තා සේ නිසොල්මන් වෙති. එයින් ම කාර්ය තවත් පහසු කරගන්නා හේ තම ඇඟිලි තුඩු එහෙ මෙහේ යවමින් හරි අපූරුවට ඉදලක් සකස් කරයි. මේ කාර්ය දෑස් පෙනෙන ඔබට,” අපට සාමාන්‍ය දෙයක් විය හැකිය.නමුත් මේ කාර්යයේ නිරත වන්නේ දෑස් නොපෙනෙන තැනැත්තෙක් නම් එය කෙතරම් ආශ්චර්යයක්ද? එවන් අපූර්ව දේ කරනා තරුණයෙක් අපට පසුගියදා බලපිටිය ප්‍රාදේශීය බල ප්‍රදේශයේ වතුගෙදර, සීනිගොඩ ග්‍රාමයේදී හමුවුනි. 40 වියැති මග්ගොනගේ බන්දුල මේ තරුණයාය. දෑනට දශක තුනක පමණ සිට දෑස් නොපෙනෙනා බන්දුල තම ජීවිකාව උදෙසා කොසු, ඉදල්. පාපිසි වැනි දේ නිර්මාණය කිරීම මෙන්ම කුරුඳු තැලීම සහ කුඹුරු වැඩ ද සිදුකරනු ලබයි.“මට වයස අවරුදු 9 දී විතර බෙහෙත් ගේන්න ඉස්පිරිතාලෙ යද්දී බස් එකේ යන එක්කෙනෙක්ගේ වැලමිට ඇහේ වැදිලයි පෙනීම අඩුවුණේ. මට මගෙ මේ කර්මාන්තය දියුණු කර ගන්න කවුරු හරි කෙනෙක් හෝ ආයතනයක් උදව්කරනවා නම් ඒක ලොකු පිනක්.”මග්ගොනගෙ බන්දුල , අංක 15, සීනිගොඩ ජනපදය, වතුගෙදර යන ලිපිනයට හෝ 0775865393 යන දුරකතන අංකය මඟින් බන්දුල ඇමැතිය හැකිය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>06</day>
    </date>
    <link>http://www.dinamina.lk/2010/05/06/_art.asp?fn=r1005064</link>
    <topic>දියවන්නා ඔය වටාඅසු පිට චාරිකාවක්</topic>
    <author>සටහන හා ඡායාරූප හෝමාගම සංචාරක මංජුල හිරිපිටිය</author>
    <content>මෙරට කරත්ත වර්ග කොපමණ පැවතුණත් අශ්ව කරත්තවලට හිමි වන්නේ සුවිශේෂි ස්ථානයකි. එම කරත්ත අතරින් ශ්‍රී ජයවර්ධනපුර දියවන්නා ඔයට යාබද ස්ථානයක තවත් සුවිශේෂී අශ්ව කරත්ත සමූහයක් දක්නට තිබේ.බැලූ බැල්මට අලංකාර ලෙස කැටයම් වර්ග, රේන්ද මල්මාලා රැසක් දමා සරසා ඇති මේ කරත්ත නිර්මාණය කර ඇත්තේ මීට වසර දහනවයකට පෙරය. එහි නිර්මාතෘ සහ හිමිකරු වන්නේ අරුණ ප්‍රියංකර මහතාය.සිය අශ්ව කරත්ත නිර්මාණය කිරීම සහ අශ්ව කරත්ත සේවාව පිළිබඳව ප්‍රියංකර මහතා මෙසේ සඳහන් කර සිටියේ ය.කුඩා කල සිටම අශ්වයන් ඇති කිරීමට දැඩි ආශාවක් තිබුණා. ඒ නිසාම කළුතර පදිංචිව සිටි ප්‍රදේශයේ සිට කෝට්ටේ ප්‍රදේශයට මීට වසර දහ නවයකට පෙර පැමිණ රුපියල් හත්දහස් දෙසීයකට පෝනියෙකු මිලදී ගනු ලැබුවා.එම පෝනියාව පාර්ලිමේන්තු ක්‍රීඩා පිටිය අසලට ගෙන කුඩා දරුවන් විනෝද කිරීම රැකියාව ලෙස කරගෙන ගියා. ඉතාමත් උනන්දුවෙන් රැකියාව කරගෙන ගිය අතරතුර කෝට්ටේ ප්‍රදේශයේ මහත්මයෙකු පෝනියන් හතර දෙනෙකු ගෙන දුන්නා. අනතුරුව දැඩි කැපවීමක් කර අශ්වයෙකු මිලයට ගෙන අශ්වයන් බෝකර ගත්තා.මෙසේ සිටියදී අලුත් දෙයක් කළ යුතුයි කියලා ප්‍රථමයෙන් කුඩා අශ්ව කරත්තයක් නිර්මාණය කළා. කරත්තය සරසා පාර්ලිමේන්තු ක්‍රීඩා පිටියට ගෙන ආ ප්‍රථම දිනයේ දී එම කරත්තයෙන් යාමට විශාල පිරිසක් පැමිණියා. අනතුරුව පවුලේ අයගේ සහයෝගයෙන් තමන් කරත්ත දෙකක් නිර්මාණය කළා. මේ කරත්ත සියල්ල මෙරට හෝ වෙනත් රටක තිබෙන අයුරින් සකසා නැහැ. කරත්ත සියල්ල නිර්මාණ කර ඇත්තේ එහි ගමන් කරන විනෝදකාමීන්ගේ සැප පහසුව හා විනෝදය ගෙනදෙන අයුරින්ය.මෙහි එක් කරත්තයක නැගී පාර්ලිමේන්තු ක්‍රීඩා පිටිය වටා යාමට විනාඩි පහළොවක කාලයකට රුපියල් තුන්සිය පනහක මුදලක් අයකර ගන්නවා.මංගල සාද, ප්‍රිය සම්භාෂනවලටත් අශ්ව කරත්ත සපයනවා. දැනට චිත්‍රපට පහළොවකට හා ටෙලි නාට්‍ය දහයකට පමණ අශ්ව කරත්ත ලබා දී තිබෙනවා.අශ්ව කරත්ත ගෙන යාමට විවිධ වර්ගයේ අශ්වයන් තිස් දෙනෙකු සිටිනවා. මේ අය අතරේ රුපියල් ලක්ෂ අටක් පමණ වටිනා අශ්වයාගේ සිට රුපියල් එක් ලක්ෂ පනස් දහස දක්වා මිල ඇති අශ්වයන් සිටිනවා. දිනකට අශ්වයන්ට පස් වරක් කෑම දීම අවශ්‍යයි. සාමාන්‍යයෙන් කෑමට ලබා දෙන්නේ තණ කොළයි. ඊට අමතරව දිනකට රුපියල් එක්දහස් පන්සියක් පමණ අශ්වයන්ට වැය වෙනවා.මේ වන විට අශ්ව කරත්ත පහක් තිබෙනවා. අශ්වයන් සියල්ල රැක බලා ගනිමින් රැකියාව කරගෙන යන්නේ රාජගිරිය ප්‍රදේශයේ තාවකාලිකව ලබාදුන් භූමියක් තුළයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>06</day>
    </date>
    <link>http://www.dinamina.lk/2010/05/06/_art.asp?fn=r1005065</link>
    <topic>ගලිගමුව-ආසිදෙණිය ප්‍රදේශයේ නායයෑමේ අවදානමක්</topic>
    <author>සබරගමුව සමූහ – මහේෂා පියුමාලි ඡායාරූප - සබරගමුව සමූහ</author>
    <content>පසුගිය සවස් කාලයේ පැවැති වර්ෂාවත් සමඟ කුඩා දිය පහරකින් ආරම්භ වූ මේ නායයාම කඳු සහිත භූමියේ අක්කර 2 ක පමණ කොටසක් එහි පිහිටි දැවැන්ත ගස් වැල් සමඟ පහළට ගැලවී ඇති අතර ආසිදෙණිය වසමේ ඉඩම් කීපයක් මේ අවදානමට ලක්වී ඇති බවද පැවැසේ.ආසිදෙණිය ග්‍රාම නිලධාරි අරවින්ද පේ‍්‍රමරත්න මහතා පැවැසුවේ නායයාම ආරම්භවීමත් සමඟම ගලිගමුව ප්‍රාදේශීය ලේකම්තුමාගේ උපදෙස් මත ස්ථානය අවට නිවාසවල පදිංචිකරුවන් නිවාසවලින් ඉවත් කිරීමටත් ඔවුන්ට ආරක්ෂක ස්ථාන සොයාදීමටත් කටයුතු කළ බවය.භූ විද්‍යාඥ කේ. එම්. බණ්ඩාර, කෑගල්ල දිස්ත්‍රික් ආපදා කළමනාකරණ සම්බන්ධීකරණ නිලධාරිනී ජානකි මුදලිගේ යන මහත්ම මහත්මීන් සමඟ ස්ථානයට ගිය ආර්ථික සංවර්ධන නියෝජ්‍ය ඇමැති රංජිත් සියඹලාපිටිය මහතා එම භූමිය කඩිනමින් පරීක්ෂණයන්ට භාජනය කර ඒ පිළිබඳ වාර්තාවක් සපයාදෙන ලෙසත් විපතට පත්වූවන්ට කඩිනමින් පහසුකම් සපයා දෙන ලෙසත් ගලිගමුව ප්‍රාදේශීය ලේකම් කාර්යාලයීය නිලධාරීන්ට සහ ආපදා කළමනාකරණ නිලධාරීන්ට උපදෙස් දෙනු ලැබීය.සබරගමුව පළාත් සභා මන්ත්‍රී හර්ෂ සියඹලාපිටිය ගලිගමුව ප්‍රාදේශීය සභාවේ සභාපති කැලුම් පතිරණ, සබරගමුව පළාත් සභා මන්ත්‍රී සමන් ජයසිංහ මහත්වරුද මේ අවස්ථාවට එක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>06</day>
    </date>
    <link>http://www.dinamina.lk/2010/05/06/_art.asp?fn=r1005066</link>
    <topic>අවුරුදු තෑගි අරන් ගමේ යන්න සිටි හර්ෂිකහ ඉරේදී මාරයාට බිලි</topic>
    <author>අකුරැස්ස සමූහ තේජා විද්‍යාරූප</author>
    <content>මෙසේ දහසක් බලාපොරොත්තු ඇතිව සොම්නස උතුරා යන මොහොතක තම අනාගත හිමිකරු සමග දෙහිවල ප්‍රදේශයේ මහ මග කහ ඉරි මතින් පාර මාරු වෙද්දී වේගයෙන් ආ මග මරුවකු ඒ ගමන්මගට කඩා වැදුණේ ඒ සියලු අපේක්ෂාවන් බොඳ කරමිනි.බරපතළ තුවාල ලත් ඔවුන් දෙදෙනා රෝහලේ ගත කළ නමුත් ඒ වන විටත් ඇය මෙලොවින් තුරන් වී සිටියාය. ඔහු තවමත් ප්‍රතිකාර ලබමින් පසුවෙයි.මේ දුක්මුසු සිදුවීමෙන් අද ඇගේ මුළු පවුල පමණක් නොව ගම්මානයම කම්පා වී සිටියි.දෙහිවල ප්‍රදේශයේදී සිදුවූ මේ මාරක අනතුරින් දුක්මුසු මරණයකට ගොදුරු වූයේ හිනිදුම් පත්තුවේ නෙළුව ප්‍රාදේශීය ලේකම් කොට්ඨාසයේ කඳු වලල්ලෙන් වටවූ සීත මිහිදුම් පටල වෙලාගත් මියනවතුර ගම්මානයේ පහළ ගමගේ හර්ෂි තමරා කුමාරි නමැති 28 හැවිරිදි උපාධිධාරිනියකි.මේ ඛේදවාචකයේ සුල මුල සොයන්නට මියනවතුර ග්‍රාම නිලධාරී පද්ම සුජීව මහතාගේ මග පෙන්වීමෙන් එම නිවෙසට ගොඩවෙද්දී ඇයගේ මව විජේසේකර ලියනගේ වයලට් මහත්මිය දිග සුසුමක් හෙළමින් මෙසේ පැවසුවාය.අපේ පවුලේ දරුවන් පස් දෙනයි. ඒ සේරම ගෑණු දරුවෝ. දෙවැනි දරුවා තමයි හර්ෂි. ඇය කොළඹ විශ්ව විද්‍යාලයේ අවුරුදු 4 ක් ඉගෙන ගෙන උපාධිය අරන් රක්ෂාවක් ලැබෙන කල් ගෙදර සිටියා. නිකන් ඉඳලා පවුලේ ආර්ථිකය හොඳ අතට ගේන්න බැරිය කියලා අගනුවර ප්‍රදේශයේ පෞද්ගලික ආයතනයක රක්ෂාවක් කළා.මේ අතර තුරේදී තමයි ඇය බඳින්න ඉන්න මහත්තයා එක්ක අවුරුදු තෑගි බෝගත් අරගෙන ගමට එන්න හිතාගෙන ගිය මේ ගමන අවසන් ගමන වුණේ.මේ දෙන්නා කහ ඉර උඩින් පාර හරහා යද්දී යට කළ රිය පැදවුයේ බීමත්වූ රියැදුරෙක්. අනේ බලන්න මහත්තයෝ සුක්කානම අතට ගත්තාම කොහේ යනවද කියලා හිතන්න බැරි හිතක් පපුවක් නැති අය නිසා අද අකාලයේ ජීවිත කීයක් විනාශ වෙනවාද ?දරුවන්ට සිප් සතර උගන්වා ඔවුන් සමාජයට බරක් නොවන අන්දමේ ගුණ ගරුක යහපත් පුරවැසියන්බවට පත් කිරීමට මවුපියන් වෙහෙස දරද්දී මෙවැනි මග මරුවන් දරුවන් බිලි ගැනීම සමාජ ශාපයක් බව නොකියාම බැරි යැයි රට දැයට හිතැති දනන්ගෙන් නැගෙන හඬයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>06</day>
    </date>
    <link>http://www.dinamina.lk/2010/05/06/_art.asp?fn=r1005067</link>
    <topic>දෙවැනි ලෝක යුද්ධයේදීනාසි සමඟ සටන් කළඅපේ වීරයෙක්...</topic>
    <author>කැලුම් බෝධිමානතිහගොඩ විශේෂ</author>
    <content>දෙවැනි ලෝක යුද්ධයේදී නාසි හමුදාවට විරුද්ධව සටන් වැදුණු හමුදාව නියෝජනය කළ ශ්‍රී ලාංකික සෙබළෙක් මාතර තිහගොඩ පහළවිටියල සිටී.ඔහු කුරුප්පු ආරච්චිගේ ඩයස් මහතාය. කුඩා කල පටන් නිර්භීත පුද්ගලයකු වූ ඩයස් ඉපදුණේ 1922 ජුලි 1 වැනි දින යි. පොලතුගොඩ ප්‍රාථමික විද්‍යාලයෙන් අධ්‍යාපනය හදාරා අවුරුදු 23 දී හමුදාවට බැඳුණේය.දෙවැනි ලෝක යුද්ධයට මාත් එක්ක යුද්දෙට ගියපු ශ්‍රී ලාංකිකයන් කිසි කෙනකු අද ජීවතුන් අතර නැහැ. මම යුද්ධයට යන අවස්ථාවේදී මගේ තාත්තා මිය ගිහින්. ඒ නිසා ගෙදර අයට හොරෙන්ම තමයි මම යුද්ධයට ගියේ.‘ඉස්සර වෙලා මම ත්‍රිකුණාමලෙන් නැව් නැගලා දවස් 7 ක් විතර සිංගප්පූරුවට ගියා. ඒ හමුදාව අපි ගැන සොයා බැලුවා. සිංහල අය සිටිය නිසා තනියක් නැතිව ඉතාම ආසාවෙන් වැඩ කළා.ඒ කාලේ හාල් මිටියක් ගන්න වියදමින් ඉඩමක් ගන්න පුළුවන්.යුද්ධයට කලියෙන් හාල් සේරුවක් ශත අටයි.මිරිස්, අර්තාපල්, පරිප්පු හිඟ වුණා.මම ආර්. පී. සී. එකේ වැඩ කළේ. 18040486 ක් තමයි මගේ නොම්බරය. මේ බලන්න එදා මට හමුදාවෙන් දුන්නු පොත. මේවා සුරක්ෂිතව තියා ගෙන ඉන්නවා. අද ඉතිරිවෙලා තිබෙන්නේ මේ මතකය විතරයි. මේ යුද ගිනි මතක ඒ තරම් සුන්දර නැති වුණාට සිංහලයෙක් විදියට මට තාමත් ඒ ගැන අභිමානයක් තිබෙනවා යැයිද ඔහු කීවේය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>06</day>
    </date>
    <link>http://www.dinamina.lk/2010/05/06/_art.asp?fn=r1005068</link>
    <topic>ඇත් අතුරු සෙවණේපැටවුන්ට කිරිපිටි ඕනෑ</topic>
    <author>ඇම්. නෙල්සන් පියරත්න – කතරගම සමූහ</author>
    <content>උඩවලව ඇත් අතුරු සෙවණේ සිටින කුඩා අලි පැටවුනට පිටි කිරි ලබාදිය යුතු නමුත් බොහෝ විට අවශ්‍ය තරම් කිරිපිටි නොලැබෙන බව උඩවලව ඇත් අතුරු සෙවණ ආරංචි මාර්ග පවසයි.මේ අලි පැටව් වනයේ අතරමං වූ විට ඇත් අතුරු සෙවණේ ඇති දැඩි කොට වනයට මුදාහරිනු ලැබේ. මේ කුඩා අලි පැටවුන්ගේ හොඬය වැඩී උන් වනයට මුදාහරින තෙක් කිරි ලබාදිය යුතුය.දැනට වඳවීමේ තර්ජනයට මුහුණපා සිටින අපේ අලි පරපුර රැකගැනීම සඳහා අවශ්‍ය පිටිකිරි ලබා දීමට අවශ්‍ය තරම් මුදල් වනජීවී දෙපාර්තමේන්තුවට නොමැති බැවින් ඒ සඳහා පරිත්‍යාගශීලීන් පිහිට වන්නේ නම් මේ අසරණ සතුන්ගේ කුසගිනි නිවීමට එය මහත් දායකත්වයක් වනු ඇතැයි උඩවලව වනෝද්‍යානයේ නිලධාරීහු පවසති.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>06</day>
    </date>
    <link>http://www.dinamina.lk/2010/05/06/_art.asp?fn=r1005069</link>
    <topic>දියණියට අතවර කළතිදරු පියා දැලේ</topic>
    <author>කරල්ලියද්ද සමූහ – ආර්. ජී. විජේසිරි</author>
    <content>අවුරුදු නවයක් වයසැති තම දියණියට ලිංගික අතවර කළ වයස අවුරුදු 44 ක තිදරු පියකු රක්ෂිත භාරයේ තැබීමට තෙල්දෙණිය මහේස්ත්‍රාත් ප්‍රසන්න ලියනගේ මහතා නියම කෙළේය.පන්විල පොලිස් වසමට අයත් අල්ලේමැද්ද ප්‍රදේශයේ පුද්ගලයකු මේ සිද්ධිය පිළිබඳව සැකපිට අත්අඩංගුවට ගන්නා ලද අතර ඔහු ප්‍රදේශයෙන් පලාගොස් සිටියදී මාතලේ ප්‍රදේශයේදී පන්විල පොලිසිය අත්අඩංගුවට ගන්නා ලදී. මොහුගේ බිරිය මොහු අත්හැර ගොස් සිටින බවද පරීක්ෂණවලින් හෙළිවී තිබේ. පන්විල පොලිසිය වැඩිදුර පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>06</day>
    </date>
    <link>http://www.dinamina.lk/2010/05/06/_art.asp?fn=r10050610</link>
    <topic>යුවළක් රවටා මුදල්ගැනීමට ගිය ‘රාලහාමි’ කොටු</topic>
    <author>හසලක සමූහ</author>
    <content>පෙමින් වෙළී සිටි තරුණ ජෝඩුවකගෙන් පොලිස් නිලධාරියකු යැයි කියා ගත් තරුණයකු රුපියල් එක්දහස් පන්සියයක මුදලක් බලෙන් ලබාගැනීමේ වරදට අත්අඩංගුවට ගෙන ඇති බව මහියංගණය පොලිසිය සඳහන් කළේය.පොලිස් නිලධාරියකු බව පෙන්වා මේ මුදල් ලබාගැනීමට මහියංගණ නගරයට පැමිණ ඇති අතර එහිදී පෙමින් වෙළී සිටි තරුණයා තම දුරකථනය මහියංගණ කඩයකට අලෙවි කොට රුපියල් දාහක් රැගෙන එය ලබා දී අනෙක් රුපියල් පන්සියය මිතුරෙකුගෙන් ඉල්ලා ලබා දීමට සැරසෙන මොහොතේ දී ඔහු මේ තරුණයා බොරු පොලිස් නිලධාරියකු බව දැනගෙන මහියංගණ පොලිසියට පැමිණ ඇත.මහියංගණ පොලිසිය මගින් අත්අඩංගුවට ගත් මේ බොරු පොලිස් නිලධාරියා මහියංගණ මහේස්ත්‍රාත් හමුවට ඉදිරිපත් කොට ඇත.මහියංගණ පොලිස් ස්ථානයේ ස්ථානාධිපති ප්‍රධාන පොලිස් පරීක්‍ෂක ඩී. සී. ඩී. ඉලංගකෝන් මහතාගේ උපදෙස් මත මහියංගණ පොලිසිය අපරාධ අංශයේ ස්ථානාධිපති කිංස්ලි වික්‍රමආරච්චි මහතා ඇතුළු කණ්ඩායමක් පරීක්‍ෂණ කටයුතු සිදුකරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>06</day>
    </date>
    <link>http://www.dinamina.lk/2010/05/06/_art.asp?fn=s1005061</link>
    <topic>ශ්‍රී ලංකාව හෙට කොදෙව් දූපත් සමග තරග වදී</topic>
    <author/>
    <content>බටහිර ඉන්දීය කොදෙව් දූපත් හී පැවැත්වෙන 3 වැනි විස්සයි 20 ලෝක කුසලාන ක්‍රිකට් තරගාවලියේ අද ඇරැඹෙන තීරණාත්මක ‘සුපිරි අට’ තරගවටයේ ශ්‍රී ලංකාව සහභාගි වන පළමු තරගය හෙට (7) බාබඩෝස් හී කෙන්සිංග්ටන් ක්‍රීඩාංගණයේදී සත්කාරක කොදෙව් පිල සමඟ පැවැත්වේ. තරගය ශ්‍රී ලංකා වේලාවෙන් රාත්‍රී 11.00 ට ආරම්භ වීමට නියමිතය.ශශ්‍රී ලංකාව ‘බී’ කොටසෙන් සහ කොදෙව් දූපත් පිල ‘ඩී’ කොටසෙන් ‘සුපිරි අට’ වටයට සුදුසුකම් ලැබූහ. නවසීලන්තය ‘බී’ කොටසෙන් ‘ සුපිරි අට’ වටයට පිවිසි අනෙක් කණ්ඩායම වන අතර එංගලන්තය ‘ඩී’ කොටසෙන් එම වටයට පිවිසි අනෙක් කණ්ඩායම බවට පත්විය.එංගලන්ත පිලටවර්ෂාව පිහිට වෙයිඑංගලන්තය සහ අයර්ලන්තය අතර පැවැති ‘සුපිරි අට’ වටයට පිවිසීමේ තීරණාත්මක තරගයට වර්ෂාව හරස්වීම නිසා ජය පරාජයෙන් තොරව නිමාවට පත්විය. මේ හේතුවෙන් දෙපිලටම ප්‍රසාද ලකුණක් බැගින් ලැබුණු අතර ලකුණු ලබා ගැනීමේ වේගය මත එංගලන්තයට ‘සුපිරි අට’ වටයට පිවිසීමේ අවස්ථාව හිමි විය.පළමුව පන්දුවට පහර දුන් එංගලන්ත පිල ඕවර 20 අවසානයේ කඩුලු 8කට රැස් කරනු ලැබුවේ ලකුණු 120ක් පමණි.අයර්ලන්තයෙන් බිහි වූ විශිෂ්ට පිතිකරුවකු වන එංගලන්ත පිලේ ඔයින් මෝගන් ලකුණු 45ක් රැස් කළ අතර කෙවින් ඕබ්‍රියන් සහ බොයිඩ් රැන්කිං කඩුලු 2 බැගින් බිඳ දැමීමට සමත් වූහ. සුපිරි අට වටයට පිවිසීමේ මහඟු අවස්ථාවක් කරපින්නා ගනිමින් ලකුණු 121 ක ඉලක්කයක් හඹා යාමට පිටියට පිවිසි අයර්ලන්ත පිතිකරුවන්ගේ සිහිනය බොඳ වූයේ සිවුවැනි පන්දු ඕවරයේදී ධාරානිපාත වර්ෂාවකින් ක්‍රීඩාංගණය වැසීයාම නිසාය. ඒ වනවිට අයර්ලන්තය එක් කඩුල්ලකට ලකුණු 14ක් රැස්කොට තිබිණි.මේ හේතුව නිසා තරගය අවලංගු කර දමා දෙපිලටම එක් ප්‍රසාද ලකුණ බැගින් ලබාදීමට තරග සංවිධායකයින්ට සිදුවිය.’සුපිරි අට’ වටයට පිවිසී සිටින සෑම කණ්ඩායමකට තරග 3 ක් බැගින් හිමි වී තිබෙන අතර හොඳම කණ්ඩායම් 4 අවසන් පූර්ව වටය සඳහා සුදුසුකම් ලබා ගනු ඇත.’සුපිරි අට’ වටයේ ශ්‍රී ලංකාව සහභාගි වන අවසන් තරගය ලබන 11 දා ඉන්දියාව සමඟ සාන්ත ලුසියා හි පැවැත්වේ. තරගය ශ්‍රී ලංකා වේලාවෙන් රාත්‍රි 11.00 ට ආරම්භ වීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>06</day>
    </date>
    <link>http://www.dinamina.lk/2010/05/06/_art.asp?fn=s1005062</link>
    <topic>විස්සයි20 ක්‍රීඩාව අතිශයින්ම ජනපි‍්‍රයයි</topic>
    <author>සාන්ත ලුසියා (ඒ. එෆ්. පී)</author>
    <content>මීට වසර පහකට පෙර ඔස්ට්‍රේලියාව සහ නවසීලන්තය අතර පැවැති පළමුවැනි ඕවර විස්සයි20 ජාත්‍යන්තර ක්‍රිකට් තරගයේදී ඔස්ට්‍රේලියානු පිලේ සාමාජිකයෙක්ව සිටි වත්මන් ඔස්ට්‍රේලියානු පිලේ නායක මයිකල් ක්ලාක් මෙවර විස්සයි20 ලෝක කුසලාන තරගමාලාවේ සූරතාව තම කණ්ඩායමට හිමිකර දීමට බලාපොරොත්තු සහගතව බලා සිටියි.“ඉස්සරට වඩා දැන් විස්සයි20 ක්‍රීඩාවට ලැබී තිබෙන ආකර්ශනය අතිවිශාලයි. ඒ වගේම සෑම කණ්ඩායමක් අතරම දැඩි තරගකාරිත්වයක් ඇතිවෙලා” ඔහු ප්‍රකාශ කළේය.“මෙවැනි තරගවලදී සෑම ක්‍රීඩකයෙක්ටම තම උපරිම දස්කම් පෙන්වීමට සිදුවෙනවා. ඒ වගේම විසසයි20 ලෝක සූරතාව ජයග්‍රහණය කිරීම සෑම කණ්ඩායමකම විශාල සිහිනයක්” ඔහු වැඩිදුරටත් පැවසුවේය.ඔස්ට්‍රේලියාව සහ නවසීලන්තය අතර පැවැති පළමු වැනි විස්සයි20 තරගයෙන් ලකුණු 44ක ජයග්‍රහණයක් හිමිකර ගැනීමට ඔස්ට්‍රේලියානු පිල සමත්විය. එම තරගයේදී එවකට ඔස්ට්‍රේලියානු පිලේ නායකයා ලෙස කටයුතු කළ රිකී පොන්ටින් ලකුණු 98ක් රැස් කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>06</day>
    </date>
    <link>http://www.dinamina.lk/2010/05/06/_art.asp?fn=s1005063</link>
    <topic>හිටපු කොරියානු පාපන්දු සූරයායළි කැඳවයි</topic>
    <author>සෝල් (ඒ. එෆ්. පී.)</author>
    <content>2002 ලෝක කුසලාන පාපන්දු තරගාවලියේ දකුණු කොරියානු වීරයා වූ ආන් ෂුන් - වාන් මෙවර ලෝක කුසලානය සඳහා වන 30 දෙනෙකුගෙන් සමන්විත කොරියානු සංචිතයට යළි කැඳවීමට කණ්ඩායම් පුහුණුකරු තීරණය කෙළේය.”මෙවර ලෝක කුසලාන තරගාවලියට සහභාගි වන සෙසු කණ්ඩායම් වාගේම අපේ කණ්ඩායමත් ශක්තිමත්. හැම ක්‍රීඩකයකුටම විශ්වාසයකුත් කණ්ඩායම් හැඟීමකුත් දැන් ඇතිවෙලා තිබෙනවා.” ප්‍රවෘත්ති සාකච්ඡාවකට සහභාගි වෙමින් පුහුණුකරු හන් ෂුන් – මූ ප්‍රකාශ කළේය.සෙසු රටවල්වල ලීග් පාපන්දු තරගමාලාවන්ට සහභාගි වී සිටින ජාත්‍යන්තර අත්දැකීම් බහුල ක්‍රීඩකයන් රැසක් මෙවර කණ්ඩායමට ඇතුළත්ව සිටින බව පුහුණුකරු වැඩි දුරටත් පැවසුවේය.වර්තමානයේ චීන ලීග් පාපන්දු තරග මාලාවේ දස්කම් දක්වමින් සිටින ආන් ෂුන් – වාන් මීට පෙර දෙවතාවකදී පාපන්දු ලෝක කුසලානය නියෝජනය කිරීමට වරම් ලැබූ අතර ගෝල තුනක් ද රැස් කිරීමට සමත් විය.2002 වසරේ සෝල් නුවර පැවැති පාපන්දු ලෝක කුසලාන තරගාවලියේ දෙවැනි වටයේදී ඉතාලියට එරෙහිව ඉතිහාසගත ජයග්‍රහණයක් වාර්තා කිරීමට දකුණු කොරියානු කණ්ඩායම සමත්වූයේ ආන් ෂුන් – වාන් රැස් කළ ගෝලය නිසාය.මේ වසරේදී කොරියානු පිල අවසන් පූර්ව වටයට පිවිසීමට ද සමත් විය. 34 හැවිරිදි ආන් ෂුන් – වාන් දකුණු කොරියානු ක්‍රීඩා ලෝලීන් අතර වීරයකු වීමට ඒ දස්කම හේතු විය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>06</day>
    </date>
    <link>http://www.dinamina.lk/2010/05/06/_art.asp?fn=s1005064</link>
    <topic>බස්නාහිර දකුණ - රුහුණ අද තරග වදිති</topic>
    <author>ෆවුස් මොහොමඩ්</author>
    <content>ලංකා බැංකුවේ අනුග්‍රහයෙන් ශ්‍රී ලංකා ක්‍රිකට් ආයතනය මෙහෙයවනු ලබන අන්තර් පළාත් සිවුදින ක්‍රිකට් තරග මාලාවේ අවසන් වටයේ තරග දෙක අද (06) ඇරැඹේ.බස්නාහිර දකුණ සහ රුහුණු කණ්ඩායම් අතර තරගය කොළඹ කෝල්ට්ස් පිටියේදී ආරම්භ වන අතර කඳුරට සහ වයඹ කණ්ඩායම් අතර තරගය කොළඹ සරවනමුත්තු පිටියේදී ආරම්භ වනු ඇත.බස්නාහිර උතුර කණ්ඩායමට මේ වටයේදී කිසිදු තරගයක් නොමැති අතර පසුගිය වටයේ වයඹ කණ්ඩායම සමඟ පැවැති තරගය වර්ෂාව හේතුවෙන් ජය පරාජයෙන් තොරව නිමාවට පත්විය.එය එසේ වුවත් ප්‍රසාද ලකුණු සටහනේ පෙරමුණේ පසුවන අපරාජිත බස්නාහිර උතුර කණ්ඩායම මේ වන විටත් කොළඹ සරවනමුත්තු පිටියේදී ලබන 13 දා ඇරැඹීමට නියමිත අවසාන මහා තරගය සඳහා සුදුසුකම් ලබා සිටී. ඔවුන් තරග 4 කට සහභාගි වී ඉන් තරග 2 ක් ජයග්‍රහණය කළ අතර ඉතිරි තරග 2 ජය පරාජයෙන් තොරව නිමා කර ගත්හ. ඒ අනුව අද තරගයට පිවිසෙන කණ්ඩායම් අතුරින් බස්නාහිර උතුර පිල සමඟ අවසන් මහා තරගයට සුදුසුකම් ලබන කණ්ඩායම තෝරා ගැනේ.මේ වන විට ප්‍රසාද ලකුණු සටහනේ දෙවැනි ස්ථානයේ පසුවන රුහුණු කණ්ඩායමට සහ තෙවැනි ස්ථානයේ සිටින බස්නාහිර දකුණු කණ්ඩායමට අවසන් මහා තරගය සඳහා සුදුසුකම් ලැබීමේ වැඩි ඉඩ ප්‍රස්ථාව හිමිවී ඇත.රුහුණු සහ බස්නාහිර දකුණ අද තරග වදින බැවින් එම තරගය දෙපිලටම දැඩි තීරණාත්මක තරගයක් වනු නො අනුමානය. නමුත් මේ දිනවල පවතින අයහපත් කාලගුණ තත්ත්වය නිසා තරගය ජය පරාජයෙන් තොරව නිමාවට පත්වුවහොත් දෙපිලටම එක හා සමානව ප්‍රසාද ලකුණු ලැබෙනු ඇත.එසේ වුවහොත් ප්‍රසාද ලකුණු සටහනේ දෙවැනි තැන පසුවන බැවින් රුහුණු පිල අවසන් මහා තරගය සඳහා සුදුසුකම් ලබයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>06</day>
    </date>
    <link>http://www.dinamina.lk/2010/05/06/_art.asp?fn=s1005065</link>
    <topic>යුද හමුදා මැරතන් 9දා</topic>
    <author>ෆවුස් මොහොමඩ්</author>
    <content>ශ්‍රී ලංකා යුද හමුදා මලල ක්‍රීඩා කමිටුව සංවිධානය කරනු ලබන යුද හමුදා අන්තර් රෙජිමේන්තු මගී ධාවන තරගාවලිය මැයි 9 දා පැවැත්වීමට නියමිතය.45 වැනි වරට පැවැත්වෙන මේ අර්ධ මැරතන් තරගය එදින උදෑසන පෙ. ව. 6.30 රාජගිරිය මංසන්ධියෙන් ඇරැඹේ.යුද හමුදා මාණ්ඩලික ප්‍රධානී සහ යුද හමුදා මලල ක්‍රීඩා කමිටු සභාපති මේජර් ජෙනරාල් ආර්. එම්. ඩී. රත්නායක මහතාගේ අධීක්ෂණය යටතේ ආරම්භ කරනු ලබන තරගය බත්තරමුල්ල තලංගම මාලඹේ අතුරුගිරිය සහ ගොඩගම මංසන්ධිය ඔස්සේ පනාගොඩ යුද හමුදා ශාරීරික අභ්‍යාස මධ්‍යස්ථානය අසලින් නිමාවට පත් වනු ඇත.කිලෝමීටර් 21 ක දුර ප්‍රමාණයක් ආවරණය කෙරෙන මේ මැරතන් තරගයට ශ්‍රී ලංකාවේ දක්ෂතම මැරතන් ක්‍රීඩකයන් රැසක් ඇතුළු තරගකරුවන් 200 කට ආසන්න සංඛ්‍යාවක් සහභාගී වීමට නියමිතය.මේ මැරතන් තරගය සඳහා අනුග්‍රාහකත්වය ලබා දී ඇත්තේ අලියා සිසිල් බීම සමාගම විසිනි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>06</day>
    </date>
    <link>http://www.dinamina.lk/2010/05/06/_art.asp?fn=s1005066</link>
    <topic>අරෝෂාට කැරම් ද්විත්ව සූරතා</topic>
    <author/>
    <content>ශ්‍රී ලංකා කැරම් සම්මේලනය මගින් පැවැත්වූ ජාතික කණිෂ්ඨ කැරම් සූරතාවලියේ 17න් පහළ කැරම් ශූරතාව නුගේගොඩ අනුලා විද්‍යාලයේ ආරෝෂා වික්‍රමසිංහ දිනාගනු ලැබීය.21න් පහළ යුගල කැරම් ශූරතාව ද අරෝෂා වික්‍රමසිංහ හා චලනි ලක්මාලි සමගින් දිනාගත්හ.මේ වසරේ ජාතික කැරම් ශූරතාවයේද ප්‍රවීණයන්ගේ කැරම් ශූරතාවලියේද ඇය විශේෂ දස්කම් දැක්වූවාය.දැනට ජාතික ශ්‍රේණි ගතකිරීම්වල 6 වන ස්ථානය ලබාගෙන ඇත. 2009 ජාතික කණිෂ්ඨ කැරම් තරගාවලියේ 15න් පහල ශූරතාව 2009 සමස්ත ලංකා විවෘත කැරම් ශූරතාව 17න් පහළ ශූරතාවයද ඇය දිනාගත්තාය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>06</day>
    </date>
    <link>http://www.dinamina.lk/2010/05/06/_art.asp?fn=s1005067</link>
    <topic>මහනුවර උසස් බාලිකා විදුහලටවොලිබෝල් සූරතා 2ක්</topic>
    <author>මහනුවර ක්‍රීඩා විශේෂඋපනන්ද ජයසුන්දර</author>
    <content>මහනුවර කලාප අධ්‍යාපන දෙපාර්තමේන්තුව මෙහෙයවූ බාලිකා පාසල් වොලිබෝල් තරඟාවලියේ වයස 15න් පහල සහ වයස 17න් පහල සූරතා දෙකම මහනුවර උසස් බාලිකා විදුහල විසින් දිනා ගන්නා ලදී.වයස 15න් පහල කණ්ඩායම සීතාදේවි බලිකා විදුහලේ කණ්ඩායම පරදවා අවසන් තරගයට සුදුසුකම් ලැබූ අතර අවසාන තරගයේදී බව්ලාන කනිෂ්ඨ විදුහල පරදවා සූරතාව දිනා ගත්තේ ය. වයස 17න් පහල කණ්ඩායම පේරාදෙනිය මැදිවිදුහල අර්ධ අවසාන තරගයේදී පරදවා අවසන් තරගයට සුදුසුකම් ලැබූ අතර, අවසන් තරගයේදී සීතා දේවි බාලිකා විදුහල පරදවා සූරතාව දිනා ගත්තේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>06</day>
    </date>
    <link>http://www.dinamina.lk/2010/05/06/_art.asp?fn=s1005068</link>
    <topic>ඉරාන කාන්තා පාපන්දු පිලේතහනම ඉවතට</topic>
    <author>ටෙහෙරාන් (ඒ.එෆ්.පී.)</author>
    <content>අගෝස්තු මස සිංගප්පූරුවේ පැවැත්වීමට නියමිත යොවුන් ඔලිම්පික් උළෙලේ කාන්තා පාපන්දු තරගාවලියට සහභාගිවීමේ අවස්ථාව උදාකර දෙමින් ඉරාන කාන්තා පාපන්දු කණ්ඩායමට ජගත් පාපන්දු සම්මේලනය විසින් පනවා තිබූ ඉස්ලාමීය කාන්තා හිස් ආවරණය පැළඳීමේ තහනම ඉවත් කරනු ලැබූ බව ඉරාන බළධාරීහු ප්‍රකාශ කළේ ය.මං හිතන්නේ පාපන්දු සම්මේලනය කළ විශාලතම සේවාවක් තමයි මේක. ඒ වගේම ජගත් මුස්ලිම් ප්‍රජාව ලැබූ විශාලතම ජයග්‍රහණයක්. දැන් මුස්ලිම් කාන්තාවන්ට පාපන්දු ක්‍රීඩා කරන්න හැකියාව තිබෙනවා. කාන්තා හිස් ආවරණය සමඟ විශේෂිත පාපන්දු ඇඳුමක් අපි දැන් නිර්මාණය කරමින් සිටිනවා. ඉරාන පාපන්දු සම්මේලනයේ සභාපති අලි කෆාෂියන් ප්‍රකාශ කළේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>06</day>
    </date>
    <link>http://www.dinamina.lk/2010/05/06/_art.asp?fn=s1005069</link>
    <topic>අෂ්රාෆුල් යළි ටෙස්ට් පිලට</topic>
    <author>ඩකා (ඒ. එෆ්. පී.)</author>
    <content>එංගලන්තය හා බංග්ලා දේශය අතර මේ මස අගදී පැවැත්වීමට නියමිත තරග දෙකකින් සමන්විත ටෙස්ට් තරගාවලිය සඳහා බංග්ලා දේශ ක්‍රිකට් කණ්ඩායමේ හිටපු නායක මොහොමඩ් අෂ්රාෆුල් නැවත කණ්ඩායමට කැඳවා ඇත.විසිපස් වියැති අෂ්රාෆුල් පසුගිය මාර්තු මාසයේදී ටෙස්ට් තරගාවලියෙන් ඉවත් කළද පසුගියදා පාකිස්තානයට එරෙහිව විස්සයි විස්ස ලෝක සූරතාවලියේදී පන්දු 49 කට ලකුණු 65 ක් ලබා ගනිමින් පෙන්නූ දස්කම් නැවත කණ්ඩායමට කැඳවීමට හේතු වූ බව කියැවේ. ටෙස්ට් තරග 35 කට සහභාගිවී ඇති අෂ්රාෆුල් ලකුණු 2,256 ක් ලබා ඇති අතර ඊට ශතක 5 ක් හා අර්ධ ශතක 7 ක් ඇතුළත්ය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>06</day>
    </date>
    <link>http://www.dinamina.lk/2010/05/06/_art.asp?fn=f1005061</link>
    <topic>තිස්සනායගම්ගේ නිදහස හා හදිසි නීතිය</topic>
    <author>රාමන්</author>
    <content>පසුගිය සිව් වසර තුළ වර්තමානයේ තරම් හොඳ සිවිල් වට පිටාවක් රටේ දක්නට ලැබුනේ නැහැ. ඊට හේතුව එල්. ටී. ටී. ඊ. ය සමඟ නොනවතින සිවිල් යුද්ධයක රජයේ හමුදා හා ආරක්ෂක අංශ නිරතව සිටීම. මේ යුධවාදී පරිසරය වසර 30ක් තිස්සේ පැවතුනා. ඊට සාපේක්ෂව රටේ සිවිල් නීතිය හා සාමකාමී වාතාවරණය පළුදු වී තිබුණා. එය ඕනෑම රටක සාමාන්‍ය තත්ත්වයක්. සිවිල් යුද්ධයක් පවතින රටක සිවිල් නීතිය ක්‍රියාත්මක වීම අඩපණ වෙනවා. අපේ රටේ සිවිල් යුද්ධ වාතාවරණයක් ඇති වුණේ රටෙන් කොටසක් කඩා ගැනීමට යුද වැදුණු එල්. ටී. ටී. ඊ. ත්‍රස්තවාදීන් නිසා.මේ නිසා සියල්ලටම පෙර රට මුදා ගැනීම වැදගත් වුණා. සාම සාකච්ඡා, සටන් විරාම, ක්‍රියාත්මක වුනේ ද ඒ සඳහා. ඉන් අදහස් කළේ ත්‍රස්තවාදීන් සමඟ යම් ගනුදෙනුවකට ගිහින් රටට සාමය ගෙන ඒමයි.එල්. ටී. ටී. ඊ. ය ඒ සියලු ප්‍රශස්ත අරමුණු විනාශ කළා. ඔවුන්ට ඉඩ දෙන්න දෙන්න ඔවුන් ප්‍රචණ්ඩ වුණා. එම ප්‍රචණ්ඩත්වය නිසා සාමයෙන්, සාකච්ඡාවෙන් ප්‍රශ්න විසඳාගැනීම ගැන කතා කරන අය නිවට වුණා. මේ තත්ත්වය වෙනස් වුණේ 2005 න් පස්සේ. විශේෂයෙන් ම මහින්ද රාජපක්ෂ මහතා ජනාධිපති වීමෙන් පස්සෙ. මහින්ද රාජපක්ෂ මහතා ද එල්. ටී. ටී. ඊ. යට අවස්ථාවක් දුන්නා. ඒ හැම අවස්ථාවකදීම එල්. ටී. ටී. ඊ. ය හැසිරුණේ දරුණු ප්‍රතිචාර සම¼ඟින්.අවසානේ් යුද ශක්තියෙන් එල්. ටී. ටී. ඊ. ය අවසන් කර රටට සාමය උදා කිරීමට රජය කල්පනා කළා. මාවිල්ආරුවලින් ඇරැඹි නොනවතින යුද මෙහෙයුම ඇරඹුනේ එල්. ටී. ටී. ඊ. ය සම්පූර්ණයෙන් ම මර්දනය කර රට නිදහස් කර ගැනීමටයි. මේ යුධ මෙහෙයුම සමඟ ම රටේ සාමාන්‍ය නීතිය නැත්නම් සිවිල් නීතිය අඩපණ වෙනවා. රටේ ප්‍රමුඛතාවය වෙන් වෙන්නේ රට නිදහස් කර ගැනීමට.ඊට යන්තම් හෝ එරෙහිවන කිසිවකුට සහයෝගයක් ලැබෙන්නේ නැහැ. ලෝකයේ හැම තැන සිදු වන්නේ එයයි. රටේ සිවිල් නීතියට වඩා හදිසිනීතිය, ත්‍රස්තවාදී වැළැක්වීමේ පනත හා වෙනත් හමුදා මෙහෙයුම්වලට අදාළ අණපනත් ප්‍රබල වෙනවා. රට හැම තැන බෝම්බ පුපුරුවා හරිමින් ප්‍රදේශයක් පාලනය කරන ගරිල්ලා කණ්ඩායමක් වෙන ක්‍රමයකින් පරාජය කරන්න බැහැ.රටේ ජනමාධ්‍යවලට ක්‍රියා කිරීමට සිදු වන්නේ මෙවන් පසුබිමක. මෙවන් පසුබිමක ජනමාධ්‍යවලට රිසිසේ කටයුතු කිරීම අපහසුයි. රටේ සිවිල් නීතිය අඩපණවී හදිසි නීතිය ඇතුළු ත්‍රස්තවාදයට එරෙහි අණපනත් ක්‍රියාත්මක වන පසුබිමක හැම රටකම ජනමාධ්‍ය සමඟ ගැටුමක් ඇති වීම ස්වාභාවිකයි. යුද්ධයට වාසිදායක මෙන් ම අවාසිදායක ලෙස ද ජනමාධ්‍ය ක්‍රියාත්මක වෙනවා.සමහර ජනමාධ්‍ය තොරතුරු වාර්තා කිරීමේ දී රටේ අංක එකේ අවශ්‍යතාවය හා මානව අයිතීන් අතර ප්‍රශ්නයට මැදිවෙනවා. ජනමාධ්‍යවල ප්‍රමුඛතාවය ඒ මොහොතේ රටේ මූලික අවශ්‍යතාවයට වඩා වෙනස් වන්නේ නම් එතැන ඇති වෙන්නේ ගැටුමක්. කොටින් ම යුධ පසුබිමක මාධ්‍ය වාර්තා කිරීම අවදානම් කටයුත්තක්.සමහර මාධ්‍යවේදීන් ඊට අදාළ සීමාව නිවැරදිව තෝරා බේරා නොගන්නේ නම් ඇති වන්නේ් ගැටුම්කාරි පසුබිමක්. මෙය පසුගිය සමයේ අපේ රටේ ද දක්නට ලැබුණා. මාධ්‍යවේදී ලසන්ත වික්‍රමතුංග ඝාතනය, තිස්සනායගම් අත්අඩංගුවට ගැනීම, සමහර මාධ්‍යවේදීන් විවිධ හිරිහැරවලට ලක්වීම හා ඊට අදාළ පරීක්ෂණ අඩපණ වීම පැවැති සුවිශේෂී පසුබිමක සාපේක්ෂව සිදු වූවක්.ඒ නිසා සිදු වූ සියල්ල සාධාරණ වන්නේ නැහැ. එහෙත් එම අසාධාරණයන් ට හේතු වූ පසුබිමක් පැවැති බව අමතක කරන්නත් බැහැ. පසුබිම අධ්‍යනය කිරීමෙන් තොරව සිවිල් යුද සමයේ සමහර මාධ්‍යවලට මාධ්‍යවේදීන්ට හා සිදු වූ අපහසුතා ගැන කතා කිරීම නිවැරදි වන්නේ නැහැ.මේ වන විට පැවැති නොසන්සුන්තාවන් ක්‍රමයෙන් සමනය වෙමින් පවතිනවා. තිස්සනායගම් වැනි මාධ්‍යවේදීන් ජනාධිපති බලතල මත නිදහස් වෙන්නේ මෙවන් පසුබිමක අද තිස්සනායගම් අත්අඩංගුවට ගැනීමේ පැවැති පසුබිම රටේ නැහැ. ඒ වෙනුවට දක්නට ලැබෙන්නේ සාමකාමී පසුබිමක්. අධි ආරක්ෂක කලාප පවා ඉවත් වී ඒවා අයිති ජනතාව දශක දෙකකට පමණ පසු තම තමන්ගේ ගම්බිම් කරා ගමන් කරමින් සිටිනවා.තිස්සනායගම් නිදහස්වීමට සාපේක්ෂව මෙතෙක් පැවැති හදිසි නීතියේ සමහර ප්‍රතිපාදන ඉවත් වෙනවා. කොටින් ම හදිසි නීතියේ උල් දත් ගැලවෙනවා. රකුසු මුහුණේ හැව ඉවත් වෙමින් පවතිනවා.උදාවෙමින් පවතින්නේ යහපත් වාතාවරණයක්. ජාතික වශයෙන් පමණක් ;නාවෙයි. අපේ රට පිළිබඳව හඳුන්වා දී තිබූ වැරදි ජාත්‍යන්තර ප්‍රතිරූපය ප්‍රායෝගිකව වෙනස් වීමට ද මේ තත්ත්වය හේතු වන බව පැහැදිලියි.ශ්‍රී ලංකාව මෙවර ජනමාධ්‍ය දිනය සමරන්නේ මාධ්‍යවේදීන්ට තමන්ගේ කාර්යයන් නිදහසේ කරගෙන යාමට ඉඩ සලසා දෙනවාය කියන වාචික හා ලිඛිත ප්‍රතිඥා මත පමණක් නොවෙයි. ප්‍රායෝගිකව ද ඊට අනුගත වෙමින්.ඊට සාපේක්ෂව හදිසි නීති රෙගුලාසි ලිහිල් වීම අප රට ගැන ජාත්‍යන්තරයට වපර ඇසින් බැලීමට පුරුදු කළ අය සතු ද්‍රෝහී සටන් පාඨ විනාශකර දැමීමක්. තවදුරටත් හදිසි නීතිය පාවිච්චි කරමින් විශේෂයෙන් ම ද්‍රවිඩ ජනතාවට හිරි හැර කරනවා, ඔවුන්ගේ ගෙවල් දොරවල් අයත් ප්‍රදේශ ආරක්ෂක අංශ යටතට පත් කරගෙන තිබෙනවා යන කතාව දිගින් දිගට ගෙන යාමට බැහැ.මෙතැන් සිට එවන් ප්‍රකාශවලට වටිනා කමක් ලැබෙන්නේ නැහැ. ජාත්‍යන්තර ප්‍රජාව දකින්නේ උසාවි තීන්දු මත ද¼ඬුවම් විඳීන මාධ්‍යවේදීන් පවා මානුෂික හේතු මත ජනාධිපති බලතල වලින් නිදහස් වන රටක්. එම නම ප්‍රවණතාවය සමඟ ගනුදෙනු කිරීමට මෙතෙක් ඊට මැලිකමක් දැක් වූ රටවලට සිදු වෙනවා.මේ නිසා ත්‍රස්තවාදීන් මර්දනය කර රට නිදහස් කර ගැනීමේ ප්‍රතිලාභ මිනිස් අයිතිවාසිකම් පැත්තෙන් ජනතාවට උරුමකර දෙන රටක්. ඉදිරියට යෑමට ශ්‍රී ලංකාවට ජාත්‍යන්තර නව මංපෙත් විවර වෙනවා. මෙවන් පසුබිමක ශ්‍රී ලංකාවට එරෙහි ව බටහිරින් නැඟෙන මිනිස් අයිතිවාසිකම් කඩවීමේ කළුවලා ක්‍රමයෙන් පහවී යෑමට පටන්ගෙන.ඒවා හැඳීන්විය හැක්කේ නිදහසේ රිදී රේඛා ලෙස. එසේ නම් මිනිස් අයිතිවාසිකම් කඩවීමේ ප්‍රවණතා මතු වූයේ පසුගිය සිවිල් යුධ පසුබිම මත යන්න පැහැදිලියි. එම සිවිල් යුද්ධයට රජය පෙළඹුවේ ත්‍රස්තවාදීන් නිසා. ඔවුන්ගේ අරමුණ වූයේ රට දෙකඩ කිරීමයි.එසේ නම් යුද්ධය කුමක් සඳහා ද? රටේ බෙදුම්වාදයට එරෙහිවයි. බෙදුම්වාදයට එරෙහි ව යුද්ධ වැදුනේ ඇයි? වෙනත් විකල්පයක් එල්. ටී. ටී. ඊ. ය බාර නොගත් නිසයි. මේ නිසා එල්. ටී. ටී. ඊ. යේ අවසානය රටේ නිදහසේ හා සිවිල් ජන ජීවිතයේ නව පිබිදීමකට හේතු වී තිබෙනවා. මිනිස් අයිතිවාසිකම් හොඳින් සුරැකෙන්නේ සිවිල් නීතිය ක්‍රියාත්මක වී හදිසි නීතිය අඩපණ වන, යුද්ධ අවසන් වූ පසුබිමකයි. එම පසුබිම දැන් ක්‍රමයෙන් නිර්මාණය වෙමින් පවතිනවා. හදිසි නීතිය ලිහිල්වීම හා තිස්සනායගම් නිදහස් වීම එහි මූලාරම්භයයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>06</day>
    </date>
    <link>http://www.dinamina.lk/2010/05/06/_art.asp?fn=f1005062</link>
    <topic>ජනමාධ්‍යයසංවර්ධනයේ උරගලක් විය යුතුයි</topic>
    <author>සුමින්ද කිත්සිරි ගුණරත්න</author>
    <content>සන්නිවේදන අංශය නවීන ආර්ථිකයක මූලිකත්වය ගන්නා අංශයක් බැව් අද බොහෝ දෙනා පිළිගන්නා කරුණකි. ජනමාධ්‍ය එහිදී ඉතා වැදගත් භූමිකාවක් නිරූපණය කරයි. ඒ සඳහා අපට අවශ්‍ය වන්නේ විනෝදය හා ඕපාදූප සපයන ජනමාධ්‍යයක් නොව සමාජයට ධනාත්මක බලපෑමක් ඇතිකරන ජනමාධ්‍ය භාවිතයකි. ඒ සඳහා රජය ඉටු කළ යුතු එකම කොන්දේසිය මාධ්‍ය නිදහස යැයි කිසිවකුට පැවසිය හැකිය.එහෙත් පොදු ජනතාවගේ යහපත හා විමුක්තිදායකත්වය සඳහා ඉටුවිය යුතු එකම කොන්දේසිය “ජනමාධ්‍ය නිදහස” යැයි අප නොසිතිය යුතුය. සංවර්ධන සන්නිවේදනය නමින් (Development Communication) විෂය පරාසයක් වර්ධනය වී ඇත්තේ ද මේ පිළිබඳ හැදෑරීම සඳහා ය. ඒ අනුව ශශ්‍රී ලාංකේය අත්දැකීම් කෙබඳු විය යුතු ද යන්න මේ ලිපිය මඟින් සැකෙවින් සාකච්ඡා කෙරෙයි.ලංකාවේ ජනමාධ්‍ය කෙරේ බහුලව බලපා ඇත්තේ පුද්ගලානුරෝපිත තත්ත්වයකි. ඒ අනුව සංවර්ධන පෙරමුණු ලෙස හඳුනාගත යුතු රජයේ අමාත්‍යාංශ හා අමාත්‍යවරුන් සඳහා සමාන අවස්ථා නොලැබී යාමක් දක්නට ලැබේ. සෑම ක්ෂේත්‍රයක් දෙසම සමාන බර තැබීමකින් තොරව කරනු ලබන සංවර්ධනය අර්ථශූන්‍ය වන්නා සේම සන්නිවේදනය ද අර්ථ ශූන්‍ය වේ.මෙහි ප්‍රතිඵලය වන්නේ අසමානතාවය විසින් සාර්ථකත්වයේ ප්‍රතිඵල ද ගිල ගැනීම යි. මාධ්‍ය ආයතන හා එහි ප්‍රධානීන් මෙන්ම පාලකයන් ද මේ තත්ත්වය පිළිබඳ අවධානය යොමු කළ යුතුව ඇතැයි සිතමි. විශේෂයෙන් ම රාජ්‍ය මාධ්‍යයේ වගකීම ජනමාධ්‍ය අමාත්‍යවරයා හරහා පාර්ලිමේන්තුවට සෘජු ලෙස සම්බන්ධ කිරීම මඟින් මේ ගැටලුවට කිසියම් විසඳුමක් ලබාගත හැකිය. අදාළ පාර්ලිමේන්තු කමිටුව මඟින් කාර්තුවෙන් කාර්තුව සඳහා වැඩි බරක් දිය යුතුය. සංවර්ධන ක්ෂේත්‍ර පෙන්වා දීම මඟින් ජනමාධ්‍ය ක්‍ෂේත්‍රයේ නිරතවූවන්ට වඩාත් පහසුවෙන් මේ අරමුණ කරා ළඟාවිය හැකිය.ජනමාධ්‍ය මඟින් පළවන්නා වූ තොරතුරු, ජනතා දුක් ගැනවිලි පිළිබඳ සොයා බලා ඒවා අදාළ අමාත්‍යවරයා වෙත සෘජු ලෙස ඉදිරිපත් කිරීමේ බලතල හා ඒ ඉදිරිපත් කිරීම් පිළිබඳ විධායකය දැනුවත් කිරීමේ අයිතිය සහිත නිලධාරියකු සිටීම යහපත් වන්නේ ය. එහිදී පැහැර හරින ලද වගකීම් ලිඛිතව ම නිරාවරණය වීමට ඇති වැඩි ඉඩකඩ විසින් අමාත්‍යවරුන්ගේ සෘජු ප්‍රතිචාර අදාළ ජනතා ගැටලුවට ලැබීමට හැකියාව ලැබේ.එමෙන්ම වැඩි බරක් යොමු නොකරන, බුද්ධශාසන අමාත්‍යාංශ, දේශීය වෛද්‍ය අමාත්‍යාංශය, විද්‍යා හා තාක්ෂණ අමාත්‍යාංශය වැනි ආයතන සඳහා ද මෙහිදී යම් ඉඩකඩක් මාධ්‍ය මඟින් විවර කර දීමට හැකිවනු ඇත. සැබවින්ම ජනමාධ්‍ය සංවර්ධන උපකරණයක් විය යුතුය. එය ඇස් වසන බැම්මක් නොවිය යුතු ය. තමා විසින් ම සපයන තොරතුරු මත යැපෙන රජයකට ජනමාධ්‍යයෙන් ගත හැකි ප්‍රයෝජනය අල්ප ය. තම ප්‍රතිරූප සාදා ගැනීමට වඩා අදාළ විෂය පරාස පිළිබඳ තොරතුරු සම්පාදනය සඳහා ජනමාධ්‍ය භාවිත කළ යුතුය යන අවබෝධය අමාත්‍යවරුන්ට ලබාදිය යුතු ය.ඒ සඳහා ඒකපාර්ශ්වික සන්නිවේදනය (One way Communication) කිසිසේත්ම අදාළ නොවේ. ප්‍රාදේශීය වාර්තාකරුවන් හරහා රටේ ජනතාවට සිදුවන්නා වූ අඩුපාඩු, මැසිවිලි, දුක්ගැනවිලි, අසාධාරණ, වංචා හා දූෂණ හැකි පමණ නිවැරැදිව සොයා බලා පළකිරීම ජනමාධ්‍යයේ මූලිකම වගකීම වේ. ඒ සඳහා සෘජු හා ක්ෂණික ප්‍රතිචාර දැක්වීම සඳහා රජය ශක්තිමත් යාන්ත්‍රණයක් සැකසීම මඟින් ජනප්‍රසාදය වැඩිදුරටත් රඳවා තබාගැනීමට උපක්‍රමශීලී විය යුතුය. සැබවින්ම තමන් වැඩි අවධානයක් යොමු කළ යුත්තේ ප්‍රවෘත්ති වැඩි කර ගැනීමට වඩා විවේචනය, අඩුපාඩු පෙන්වා දීම් අඩුකර ගැනීමට බැව් අදාළ අමාත්‍යවරුන්ට පහදා දීමට මාධ්‍ය ලේකම්වරුන් සමත් විය යුතුය.ප්‍රවෘත්ති වාර්තාකරණයේ දී විද්‍යුත් මාධ්‍ය එනම් රූපවාහිනිය හා ගුවන් විදුලිය මඟින් සිදුකරන සංක්‍ෂිප්ත කිරීම් හරහා මඟහැරී යන කාලීන වැදගත් තොරතුරු රැසක් පවතී. ඒවා නැවත ජනතාව වෙත සමීප කිරීමේ වගකීම මෙතෙක් උසුලා දරා සිටින්නේ පුවත්පත් මඟිනි. එහෙත් මීට වඩා වාර්තා වැඩසටහන් කෙරේ රූපවාහිනි මාධ්‍ය ආයතන විශ්වාසය තැබිය යුතුය. උමා ඔය සංවර්ධන ව්‍යාපෘතිය පිළිබඳ ප්‍රවෘත්තියක් පළකිරීමට වඩා උච්චතර අවස්ථා (Peak Time) කීපයක දී විකාශය වන “උමා ඔය” වාර්තා වැඩසටහන් මඟින් වැඩි තොරතුරු හා දැනුම් සම්භාරයක් සම්පාදනය කළ හැකිය.එමෙන්ම අමාත්‍යවරුන්ට මෙන්ම එම ව්‍යාපෘතීන්ට අදාළ සියලු පාර්ශ්වයන්ට තම අදහස් ප්‍රකාශ කිරීමේ වැඩි ඉඩකඩක් ඉන් ඇතිවේ. ඒ වෙනුවට ආදේශ වී ඇත්තේ හුදු සරල බොළඳ විනෝදය සපයන වැල් නාටකය (Mega Tele Drama) ය. ආර්ථික සමෘද්ධිය අතින් ආයතන දියුණු කිරීම සඳහා අවශ්‍ය වන්නේ් හොඳ වෙළඳ කළමණාකරුවන් පත්කර ගැනීම යි. අවශ්‍ය නම් “අයිස්ලන්තයට ද ශීතකරණ විකිණීමට” තරම් දක්‍ෂ පුද්ගලයන් පත්කර ගැනීමයි. එහිදී ප්‍රතිඵලය වඩාත් වෙනස් විය හැකි අතර අපට අවශ්‍ය දේ විකිණීම මඟින් රටට ද ආයතනයට ද යහපතක් ම සිදු වේ.අනෙක් පසින් රාජ්‍ය නිලධාරීන් සම්බන්ධයෙන් සිදුවිය යුතු සාධාරණයක් ද මාධ්‍ය මගින් ඉටුවිය යුතුව ඇත. ඒ ඔවුන්ගේ අසත්‍ය ක්‍රියා ප්‍රචාරයට දක්වන උනන්දුවට වඩා වැඩි උනන්දුවක් යහපත් ක්‍රියා ප්‍රචාරයට දැක්වීමයි. ඒ අනුව යහපත සඳහා යම් පෙළඹවීමක්, ප්‍රලෝභනයක් (Temtation) සිදුකළ හැකි වනු ඇත.විධායකය කේන්ද්‍ර කර ගනිමින් වෙනම මාධ්‍ය ජාලයක් ක්‍රියාත්මක වීම පසුගිය වකවානුවේ අප ලබා ඇති මාධ්‍ය අත්දැකීමයි. එහෙත් විධායකය ද රටේ පරිපාලන ව්‍යුහයේ කොටසක් ලෙස සලකමින් ක්‍රියා කිරීමේ ස්වාධීනත්වයක් මාධ්‍ය ආයතනවලට ලබාදිය යුතුව ඇත. ඒ අනවශ්‍ය ප්‍රචාරණයට යොදන මාධ්‍යය ඉඩකඩ අධිකරණයට ද, පාර්ලිමේන්තුවට ද ලබාදීම මඟින් වැඩි වැදගත්කමක් වාර්තාකරණයට එක්කර ගත හැකිය.“අද පාර්ලිමේන්තුවෙන්” වැනි කෙටි කාලීන වාර්තා මඟින් ද “කැබිනට් පුවත්”, “මුල් පිටුව“ සහිත ටෙලි කොලම් ද මේ සඳහා භාවිත කළ හැකිය. මෙතෙක් කලක් එක්සත් ජාතික පක්‍ෂයට හතරගාතේ දමමින් වැටෙන්නට පහර දුන් “විපරම” වැනි ටෙලි කොලම් මඟින් සංවර්ධනය උදෙසා අවශ්‍ය මාධ්‍ය මඟපෙන්වීම සිදුකළ හැකිය. දැන් ප්‍රබල විපක්‍ෂයක් නොමැති වීම නිසා මාධ්‍යයට ද විපක්‍ෂයේ යම්කිසි කාර්යභාරයක් නියම වීම ඊට හේතුවයි. එනම් ධනාත්මක විවේචනයන් මඟින් රාජ්‍ය ප්‍රතිපත්තිය හා පොදුජන යහපත සඳහා ඉදිරියට රැගෙන යාමයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>06</day>
    </date>
    <link>http://www.dinamina.lk/2010/05/06/_art.asp?fn=f1005063</link>
    <topic>බුදුරැස් විහිදෙන සෝමාවතිය මහ සෑ වන්දනාව 8 වැනි දා</topic>
    <author>කිරිබත්ගොඩ ඤාණානන්ද හිමි</author>
    <content>සිරිලක එක් සේසත් කළ දුටුගැමුණු මහරජුන් ගේ පියාණන් වන කාවන්තිස්ස නිරිඳුන් විසින් අප සම්බුදුරජුන්ගේ ලලාටධාතුව නිධන් කොට සේරුවිල මංගල මහ සෑය කරවන ලද්දේ ය. එකල මහවැලි ගං මෝය අසබඩ වූ තැනිතලා ප්‍රදේශය සශ්‍රීක වූ ජනී ජනයාගෙන් පිරී ගිය සමෘද්ධිමත් රාජධානියක් විය. ඒ අවදියේ ම කැලණියේ සිව රජුගේ බෑණනුවන්වූ අභය කුමරු සමඟ කාවන්තිස්ස රජුගේ නැගණිය වන සෝමවතී දේවිය විවාහපත් වූවාය.දකුණේ ගැමුණු කුමරුගේ බලය වැඩෙමින් තිබීමත් සමග ම ගිරි අබා කුමරු හා සෝමාවතී දේවිය එවකට සේරු නුවර රජකළ සිව රජු වෙත ගියහ. සිව රජුගෙන් මහවැලි නදිය අසබඩ ඉතා සශ්‍රීක වූ ප්‍රදේශයක් ඔවුනට තෑගි වශයෙන් ලැබිණි. එම ප්‍රදේශය ලැබුණේ් සෝමාවතී දේවියට බැවින් ගිරිඅබා කුමරු විසින් අලුතින් ගොඩනැඟූ නුවරට නම් තබන ලද්දේ සෝම නුවර වශයෙනි.සෝමාවතී දේවිය තෙරුවන් කෙරෙහි මහත් සැදැහැයෙන් යුතු බෞද්ධ මහෝපාසිකාවකි. ඕ තොමෝ සැමට යහපත පිණිස දාගැබක් සහිත විහාරයක් කිරීමට අදිටන් කර ගත්තා ය. තම ස්වාමියා වන ගිරිඅබා කුමරුට ද එය යෝජනා කළාය. මහත් සේ සතුටට පත් වූ කුමරුන් රහතන් වහන්සේලා හැට නමක් වැඩම කොට දන් පැන් පිළිගන්වා දාගැබක් සහිත වූ විහාරය සෑදීමේ අදහස ඉදිරිපත් කළේය. රහතන් වහන්සේලා ගේ සම්පූර්ණ ආශිර්වාදය ලැබුණි.එකල ලක්දිව සඟ පරපුර නිර්මලව පැවති අවදියකි. අරිට්ඨ මහරහතන් වහන්සේ ගේ සිසු පරපුරෙන් පැමිණි මහා දේව මහරහතන් වහන්සේ ගේ ශිෂ්‍යයෙකු වූ මහින්ද නම් එක්තරා රහත් තෙරුන් වහන්සේ නමක් ළඟ සර්වඥයන් වහන්සේ ගේ දකුණු දළදා වහන්සේ සුරැකිව තිබුණි. මෙය දැන ගත් ගිරිඅබා රජු සහ සෝමාවතී බිසව අලුත් දාගැබෙහි තැන්පත් කිරීම පිණිස ධාතූන් වහන්සේ නමක් ලබා දෙන මෙන් මිහිඳු තෙරුන්ගෙන් ඉල්ලා සිටියහ.මහත් සතුටට පත් මිහිඳු රහතුන් ප්‍රධාන ඒ උතුම් සඟරුවන තමන්මෙතෙක් කලක් භක්ත්‍යාදරයෙන් සුරැකි ඒ දකුණු දළදා වහන්සේ ගිරිඅබා රජුට දුන් සේක. මහත් ප්‍රීතියට පත් රජතුමාත්, සෝමාවතී බිසවත් රහතුන්ට වැඳ නමස්කාර කරමින් චෛත්‍ය කර්මාන්තය පටන් ගත්හ. දකුණු දළදා වහන්සේ නිදන් කොට තැන වූ එම චෛත්‍යරාජයාගේ සියලු කටයුතු සෝමාවතී දේවියගේ මූලිකත්වයෙන් කළ හෙයින් සෝමාවතී චෛත්‍යය යන නාමය ලැබුණි.කලක් තිස්සේ වල්බිහි වී වනාන්තර ගත වී තිබුණු මෙම ප්‍රදේශයන්හි පිහිටි සෝමාවතී දාගැබ පිළිබඳ තොරතුරු පැතිර ගියේ මෙහි ඇති හාස්කම් නිසාවෙනි. මෙම දාගැබෙන් බුදුරැස් විහිදීමත්, අනේක වූ දිව්‍යභේරි නාදයන්ගේ රාවයන් නිකුත් වීමත් ආදී ප්‍රාතිහාර්යයන් ගැන අසන්නට ලැබී මෙම දාගැබ සොයා පළමුවෙන් ම පියවර තබන ලද්දේ සිරිමල්වත්තේ ශ්‍රී පියරතන නාහිමියන් ඇතුළු පිරිස විසින් 1947 දී ය.උන් වහන්සේලා අලි, කොටි, වගවලසුන්ගෙන් ගහණ මහ වනයට පිවිස කෙමෙන් කෙමෙන් වන ගැබ තුළට පිවිසෙද්දී වනයේ අතරමං වූහ. කිසිවක් කර ගත නොහැකිව ත්‍රාසයට පත්ව සිටි ඒ අවස්ථාවෙහි ඈතින් අහසට ආලෝක ධාරාවක් විහිදෙනු දැක එය ඔස්සේ මහාසෑය තිබුණු ප්‍රදේශය සොයා ගන්නා විට රාත්‍රී 11 පමණ වී තිබුණි. ඔවුහු අපමණ බුද්ධාලම්භන ප්‍රීතියට පත් වූහ.තමන් ගේ නෙත් ඉදිරියේ දිස් වන්නේ හුදෙකලා ඝෝර වනයක කුඩා කඳුගැටයක් මෙන් දිස්වෙන ගරා වැටුණු සෑයෙන් අහසට විහිදෙන බුදුරැස් මාලාවන් ය. තුණුරුවන් වැඳ, පිරිත් කියා මහා සෑය ප්‍රතිසංස්කරණයට අදිටන් කර ගත් උන්වහන්සේලාට ඒ මහාසෑය ඇතුළින් හේවිසි හඬ ද ශ්‍රවණය කරන්නට ලැබුණි.සිරිමල්වත්තේ ශ්‍රී පියරතන නාහිමියන්ගේ අනුශාසකත්වයෙන් සෝමාවතියේ චෛත්‍ය ප්‍රතිසංස්කරණය ආරම්භ විය. ක්‍රම ක්‍රමයෙන් මහසෑයේ පිළිසකර කටයුතු අවසන් වෙමින් තිබුණි. 1991 ජූලි මස 4 වෙනි දින මහාසෑයේ කේතුපිළන්දන මහෝත්සවය කළ වේලෙහි එහි පැමිණ සිටි ලක්ෂ සංඛ්‍යාත පිරිස මවිතයට පත් කරවමින් දුටු දුටුවන්ගේ සිත් සතන් බුද්ධාලම්භන ප්‍රීතියෙන් ඔකඳ කරවමින් සෝමාවතී මහාසෑයෙන් බුදුරැස් විහිදෙන්නට පටන් ගත්තේය. මෙම දර්ශනය මිනිත්තු 45 ක් පමණ තිබුණි.1983 හටගත් ජූලි කලබල වලින් පසු යළිත් සෝමාවතිය හුදෙකලා වන්නට විය. බෞද්ධ ජනතාවගෙන් තොර වූ මෙම ප්‍රදේශයෙහි චෛත්‍ය රාජයාට වන්දනාමාන වතාවත් කිරීම එහි වැඩ සිටින භික්ෂූන් වහන්සේලා විසින් කරන ලද්දේ ඉතා දුෂ්කරතා මධ්‍යයේය. කොටින් ම යන්නට පාරක් තොටක් නොමැති, අලි කොටි වගවලසුන්ගෙන් ගහණ සෝමාවතිය වෙත ළඟා වීමට බොහෝ දුක් වින්ද යුතු විය.සෝමාවතී මහා සෑය වෙනුවෙන් තම මුළු ජීවිතය ම පුජා කළ සිරිමල්වත්තේ ශ්‍රී පියරතන නායක ස්වාමීන්ද්‍රයන් වහන්සේගේ අපවත් වීමෙන් පසු එහි භාරකාරත්වයට පත් පහමුණේ සුමංගල නායක ස්වාමීන්ද්‍රයන් වහන්සේ සෝමාවතී චෛත්‍යරාජයාණන් වහන්සේගේ අභිවෘද්ධියත්, ආරක්ෂාවත් උදෙසා මහත් ශ්‍රද්ධාවකින් කැප වී සිටින අයුරු ලක්වැසි සියලු භික්ෂූන් හට උදාර ආදර්ශයක් සපයයි.මහාසෑ වන්දනාව පිළිබඳ සාකච්ඡා කිරීමට අප ගොස් දවල් දෙකට පමණ පහමුණේ ශ්‍රී සුමංගල ස්වාමීන් වහන්සේත් සමග මහා සෑ වන්දනා කොට පිරිත් කියා මෙම වෙසක් මාසයේ 8 වෙනි සෙනසුරාදා සෝමාවතී මහා සෑ වන්දනාවක් සංවිධානය කිරීමට ආශිර්වාද ලබා ගන්නා වේලෙහි අප සියලු දෙනා මවිතයට පත් කරමින් මහා සෑයෙන් රැස් විහිදෙන්නට විය.අතීතයේ ශ්‍රී විභූතිය සිහි කරවමින් ශෛලමය ආසනයක් මත තැන්පත් කෙරුණු අඩි නවයක් උසැති ශෛලමය බුද්ධ ප්‍රතිමා වහන්සේ නමක් එදිනට පූජා කෙරෙනු ඇත.එම අසිරිමත් බුද්ධ ප්‍රතිමා වහන්සේ රැගත් රිය පෙරහැර ස්වාමීන් වහන්සේලාගේ පිරිත් සජ්ඣායනා මධ්‍යයේ ලක්ෂ සංඛ්‍යාත සැදැහැවත් පිරිසකගේ වන්දනා මාන හමුවේ පසුගිය 18 වෙනිදා කිරිබත්ගොඩ නගරයේ සිට සෝමාවතිය කරා ළඟා විය. සෝමාවතී වන්දනාවට පැමිණෙන සැදැහැවතුන් උදෙසා සිසිල් ජලය, ආහාර පාන, ආදියෙන් දන්සැල් පවත්වා පින් කිරීමට කැමති පින්වත්හු ඒ සඳහා සිත යොදත්වා ! එමෙන්ම පැමිණෙන සියලු දෙනා පුද්ගලික පරිහරණය පිණිස පිඟානක්, කෝප්පයක්, සහ ඉඳගැනීමට සුදුසු ඇතිරිල්ලක් රැගෙන එන්න. එසේම රාත්‍රිය පුරා එක හඬින් පිරිත් සජ්ඣායනා කිරීමට පිරිත් පොත් වහන්සේ සහ පාලි සතිපට්ඨාන පොත් වහන්සේ ද රැගෙන එන්න යි අපි ආරාධනා කරමු.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>06</day>
    </date>
    <link>http://www.dinamina.lk/2010/05/06/_art.asp?fn=f1005064</link>
    <topic>ආසියාවම ආශ්චර්ය කරමින්ලංකා සිතියමේ වෙනසක්</topic>
    <author>ප්‍රාර්ථනා වීරසිංහ</author>
    <content>ගොඩබිම ඉදිවන වරායක් ප්‍රථමවරට සියැසින් දැකබලා ගැනීමේ වාසනාව ශ්‍රී ලාංකික අපට උදාවී හමාරය. ඒ හම්බන්තොට ඉදිවන නව වරායයි. තවත් සුවිශේෂි අවස්ථාවක් ද අප හමුවේ උදාවී තිබේ. ඒ ශ්‍රී ලංකා සිතියමේ හැඩය වෙනස් කරමින් ඉදි කෙරෙන කොළඹ දකුණු වරායයි.රටින් කෑලි ඉල්ලා රට දෙකඩ කිරීමට යුද්ධ කළ යුගය දැන් අවසන්ය. දැන් උදාවී ඇත්තේ රට සංවර්ධනය කරන යුගයයි. එහිදී වරායට හිමි වන්නේ ප්‍රධාන තැනකි. මේ ගෙවීයන කාලය ශ්‍රී ලාංකික අපට මෙන්ම වරාය ඉතිහාසයේද රන් අකුරින් ලියවෙනු නොඅනුමානය.රටක සංවර්ධන ප්‍රතිපත්ති සැකසීමෙහිලා වරාය ක්ෂේත්‍රය වෙත වැඩි අවධානයක් යොමු කිරීම නව ධනවාදී ලිබරල් ආර්ථික ප්‍රතිපත්ති වඩාත් සක්‍රීය වූ 70 දශකයේ ආරම්භ වූවා යැයි සැලකිය හැකිය.ක්‍රම ක්‍රමයෙන් විවෘත ආර්ථික රටාව ස්ථාපිත වීමත් සමඟ වරාය වෙළෙඳ අරමුණු පෙරදැරි කරගෙන, ව්‍යාපාරික අරමුණුවලින් හෙබි ස්ථානයක් බවට පත්විය.ඒ අනුව සාම්ප්‍රදායික මුහුණුවර වෙනුවට නූතන වාණිජ ලෝකයේ දොරටු බවට “වරාය” පත්විය. මේ අතර “බහළුම්” මඟින් භාණ්ඩ ප්‍රවාහනය කිරීම නිසා නවීන යන්ත්‍ර සූත්‍ර හා තාක්‍ෂණයද ඊට අනුගත අයුරින් වරාය හා නාවික ක්‍ෂේත්‍ර තුළ නිර්මාණය විය.අද වන විට වරාය හා නාවික ක්‍ෂේත්‍රය යනු ලොව පුරා ප්‍රකෝටි ගණනක මූල්‍ය වත්කම් හිමි සහ විවෘත ආර්ථිකයේ ප්‍රධාන වාහකයායි.තුන්වෙනි තැනින් පළමු තැනටශ්‍රී ලංකාව “තුන්වන ලෝකයෙන් පළමුවැනි ලෝකයට” යන ඉලක්කය යථාර්ථයක් බවට පත්වෙමින් මේ වන විට රට පුරා දැවැන්ත සංවර්ධන ව්‍යාපෘති රැසක් ක්‍රියාත්මක වේ.සංවර්ධන ඉලක්ක සපුරා ගැනීමේදී අවශ්‍ය මූලික න්‍යායන් හා භෞතික පහසුකම් ක්‍ෂේත්‍ර කිහිපයකි. මෙහිදී වරාය, ගුවන්සේවා, මාර්ග පද්ධති, විදුලි සැපයුම, ජල සැපයුම, ශ්‍රම හමුදාව අනිවාර්යෙන්ම පෙර සූදානම් කිරීම අත්‍යාවශ්‍යය.මහින්ද චින්තන ප්‍රතිපත්ති ප්‍රකාශය තුළ අන්තර්ගත වරාය සංවර්ධන යෝජනාවන් ඵල ගැන්වීමට අදාළ මූලික හා ද්විතියික කාර්යයන් මේ වන විට සිදු කරමින් සිටියි. එය හුදෙක් සංවර්ධන ක්‍රියාදාමයක් ආරම්භ කරනවාට වඩා ජාත්‍යන්තර කලාපීය හා දේශීය අවශ්‍යතා හඳුනාගත් ඒ මත නිර්මාණය කරන ලද ඉලක්ක අරමුණු කරගනිමින් ආරම්භ කෙරෙන මහා සංවර්ධන ක්‍රියාවලියකි.වරාය සංවර්ධන විෂයෙහි ලා වැදගත්වන ප්‍රධාන කරුණු දෙකකි. එනම් නව වරාය ඉදිකිරීම සහ දැනට පවත්නා වරායන් නවීකරණය හා සංවර්ධනය කිරීමයි.ඒ අනුව නව වරායන් ලෙස කොළඹ (දකුණු) වරාය, හම්බන්තොට වරාය සහ ඔලුවිල් වරායද ඉදිවෙමින් පවතියි. මේ සඳහා අවශ්‍ය මූලික සැලසුම් අවසන් අතර ද්විතික සැලසුම් ද දැනට ක්‍රියාත්මකය. දැනට වරායන් නවීකරණය හා සංවර්ධනය කිරීම යටතේ කොළඹ, ගාල්ල, ත්‍රිකුණාමලය, පේදුරුතුඩුව හා කන්කසන්තුරේ වරායන්හි කටයුතු ආරම්භ කොට ඇත.රට ශීඝ්‍ර සංවර්ධනයක් කරා ගෙන යෑමේ කාර්යයේදී වරාය අංශයෙන් සිදුවිය යුතු කාර්යයන් මේ වන විට ආරම්භ කොට තිබේ. ලංකාව තුළ එකවර වරායන් පහක ඉදිකිරීම් හා සංවර්ධන කටයුතු සිදුවෙමින් පවතියි. ඒ සඳහා ඇමරිකන් ඩොලර් බිලියන 1.7ක් පමණ ආයෝජනය කරනු ඇත.කලාපීය සංවර්ධන අවශ්‍යතාවන් වෙනුවෙන් නැවත ප්‍රතිනිර්මාණය වෙන කොළඹ වරාය (දකුණ) සංවර්ධන ව්‍යාපෘතිය සඳහා ඇමරිකන් ඩොලර් මිලියන 345ක මුදලක් වැයවේ. ඉන් සියයට 81ක (81%) මූල්‍ය දායකත්වය ආසියානු සංවර්ධන බැංකුවෙන් ද, සියයට 19ක (19%) මූල්‍ය දායකත්වය ශ්‍රී ලංකා වරාය අධිකාරිය විසින් දරනු ලැබේ. 2012 වසරේදී අවසන් වීමට නියමිත මේ ව්‍යාපෘතියේ කටයුතු මේ වන විට ඉතා සාර්ථකව සිදුකෙරේ.ජය බහලුම් පර්යන්තයකොළඹ වරාය පිළිබඳ සැලකීමේදී අධිරාජ්‍යවාදී බ්‍රිතාන්‍යයන් විසින් එහි මූලික සැලසුම්සහගත සංවර්ධනය ආරම්භ කළේ 18 වන සියවසයේ අවසාන දශකයේය. නමුත් එයින් නිසිඵල ලබන්නේ අදයි. 1979 දී වරාය අධිකාරිය පිහිටුවන විට, කොළඹ වරාය ආනයන – අපනයන නැව් බඩු පමණක් මෙහෙයවන ලදී.එහෙත් භාණ්ඩ ප්‍රවාහන සඳහා කන්ටේනර් හෙවත් බහළු යොදා ගැනීමත් සමඟ නැව් බඩු ප්‍රවාහනයේ ඇතිවූ විප්ලවකාරී පරිවර්තනය කොළඹ වරායටද අත්‍යාවශ්‍ය වීමත් සමඟ එළිසබෙත් රැජිණ පාලම මීටර් 300 කින් දීර්ඝ කිරීම බහළු පර්යන්තය වෙනුවෙන් ගත් වැදගත් පියවරකි. එය විවෘත කෙරුනේ 1980 දීය. ඉන්පසු කාලය තුළ ජයබහළු පර්යන්ත අදියර 1 සිට 4 දක්වා ඉදි කළ අතර ඉඟුරු කඩේ හංදිය දක්වා නව වරාය පිවිසුම් මාර්ගයක්ද ඉදිකරන ලදී. ඊට අමතරව ක්‍රමවත් තෙල් නැංගුරම් පොළ හා මාර්ග පද්ධතියක් ස්ථාපිත කිරීම සහ සමගි බහළු පර්යන්ත ඉදිකර වරායේ මුහුදු පිවිසුම් මාර්ග ගැඹුරු කරන ලදී.මහින්ද චින්තනය ප්‍රකාරව කටයුතු ආරම්භ කළ කොළඹ වරායේ ප්‍රධාන අරමුණ නාවික ක්‍ෂේත්‍රයේ ඇතිවන දියුණුව හා කලාපීය සංවර්ධනයේ නිෂ්පාදන ධාරිතාවන්ට යෝග්‍ය පරිදි මුහුණදීමට සූදානම් වීමයි.දිය කඩනයක්ඉතා විශාල අභ්‍යන්තර හැරවුම් ලක්‍ෂයකින් හා කිලෝමීටර් 6ක් පමණ වන දිය කඩනයකින් වට වී ඉදිකරන කොළඹ දකුණු වරාය සංවර්ධන ව්‍යාපෘතිය, දැනට ලෝකයේ විශාලම නෞකාව වන EMMA MAERSK වැනි සුවිශාල නෞකාවන් සඳහා පහසුකම් සැලසීමේ අරමුණෙන් ඉදි කෙරේ.පූර්ණ වශයෙන් බහළු මෙහෙයුම් අරමුණු කර ගනිමින් දැනට කොළඹ වරාය ක්‍රියාවලියට සමගාමී නොවන කාර්යක්‍ෂම ක්‍රමවේදයක් තුළින් සේවා සැපයීමටත් ඒ තුළින් ආදායම් උපදවීමටත් සැලසුම් සකස් කර ඇත.2008 අපේ‍්‍රල් 11 වන ආරම්භ කළ කොළඹ වරාය පුළුල් කිරීමේ ව්‍යාපෘතිය පහත සඳහන් අංගයන්ගෙන් සමන්විතය. මීටර් 750ක පළලින් යුත් පිවිසුම් මාර්ගයත් සමඟ හෙක්ටයාර් 285 කින් යුක්තව වරාය තටාකයක් ඉදිකිරීම, නව විශාල දිය කඩනයක් හා කුඩා දිය කඩනයක් ඉදිකිරීම, නව නාවික මෙහෙයුම් මධ්‍යස්ථානයක් ඉදි කිරීම, බහළුම් පර්යන්ත 3ක් ඉදිකිරීම ඒවායි.දෙවෙනි අදියරකොළඹ වරාය පුළුල් කිරීමේ ව්‍යාපෘතිය අදියර 2ක් යටතේ ක්‍රියාත්මක වේ.කිලෝමීටර් 6.83 ක දිගින් යුත් දියකඩනය ඉදිකිරීම සහ නව වරාය ද්‍රෝණිය සහ සමුද්‍රිත පිවිසුම් මාර්ගයේ කැණීම සහ තෙල් නල පද්ධතිය යළි එළීම (වරාය යටිතල පහසුකම් කටයුතු)පර්යන්ත සහ අනෙකුත් අනුබද්ධිත සේවා ඉදිකිරීම. මේවා වේ.මේ ව්‍යාපෘතිය අවසන්වීමත් සමඟ බහාළුම් මෙහෙයවීමේ ධාරිතාවය පුළුල් කිරීම යටතේ වර්තමාන වරායේ පවතින ධාරිතාවය වසරකට අඩි 20 කට සමාන බහාළුම් ඒකක මිලියන 4.5කි. යෝජිත ව්‍යාපෘතිය තුළ ඇති එක් පර්යන්තයක් ඉදිකිරීමෙන් වරායට එකතුවන ධාරිතාවය වසරකට අඩි 20ට සමාන බහාළුම් ඒකක මිලියන 2.4කි. ඒ අනුව ව්‍යාපෘතිය තුළ ඇති පර්යන්ත 3ම ඉදිකර අවසන් කිරීමෙන් පසුව කොළඹ වරායේ සමස්ත ධාරිතාව අඩි 20ට සමාන බහාළුම් ඒකක මිලියන 7.2 කින් ඉහළ යනු ඇත.නැව් තටාකය පුළුල් කිරීම මඟින් විශාල නැව් හැසිරවීමේ හැකියාව ඇති කිරීම යටතේ, ව්‍යාපෘතියෙන් නැව් තටාකයේ එකක් මීටර් 400 දිගින් යුක්ත වන අයුරින් නැංගුරම් පොළවල් 9ක් සහිතව නැව් තටාකය පුළුල් කෙරේ.පිවිසුම් මාර්ගය මීටර් 20ක් දක්වා ගැඹුරු කිරීම හා මීටර් 750ක් දක්වා පළල් කිරීම සිදු කරයි. මීටර් 1200ක දිගින් යුත්ත නව පර්යන්ත 3ක් ඉදිකෙරෙන අතර ඒ සඳහා එක් පර්යන්තයක් හෙක්ටයාර 62ක් වේ. එමඟින් ලෝකයේ ඕනෑම ප්‍රමාණයක සුවිසල් නෞකාවන් හැසිරවීමේ හැකියාව ද ලැබෙනු ඇත.වරාය ධාරිතාවය වැඩිවීම හේතුවෙන් නාවුක කටයුතුවලින් ලැබෙන ආදායම, විදේශ ආයෝජන හා විදේශ විනිමය ප්‍රමාණය ඉහළ යාම, යටතේ වරාය ධාරිතාවය වැඩිවීම හේතුවෙන් මෙහෙයුම් කටයුතු පුළුල් වීමත් සමඟම වඩා විශාල නැව් පැමිණීමත් ඒවා මෙහෙයවීමෙන් ලැබෙන ආදායම ඉහළ යනු ඇත. එසේම විදේශීය විශාල නෞකා සමාගම් හි ආකර්ෂණය කොළඹ වරායට යොමුවීමත් සමඟ ලැබෙන විදේශ විනිමය ප්‍රමාණය ඉහළ යනු ඇත.දකුණු ආසියානු කලාපයේ ප්‍රමුඛයා බවට කොළඹ වරාය පත් කිරීම යටතේ, ව්‍යාපෘතියේ පර්යන්ත ඉදිකිරීම සඳහා පෞද්ගලික අංශයේ ආයෝජකයන්ට අවස්ථාව සලසා තිබේ. ඔවුන් විසින් නවීන තාක්‍ෂණික උපකරණ භාවිතයත් සමඟ වරාය තුළ මෙහෙයුම් කටයුතු කාර්යක්‍ෂම සිදු කෙරෙන අතර ලෝකයේ ඉහළම තාක්‍ෂණික පහසුකම් සපිරි වරායන්ගේ ආභාසය ගෙන නෞකා කැඳවුම් හා යාත්‍රාවල ඵලදායිතාව උසස් මට්ටමකට ද ගෙන එනු ඇත.මේ වන විට දියකඩනයේ ඉදිකිරීම් කටයුතු මීටර් 2150 දුරක් ඉදිකර ඇත. එමෙන්ම ප්‍රවිෂ්ට මාර්ගයේ හෑරීම් කටයුතු කඩිනමින් සිදුකරමින් පවතියි. මේ වන විට කියුබික් මීටර් මිලියන 13ක ප්‍රමාණයක් සාර්ථකව අවසන් කර ඇත. ඒ සමඟම වරාය යටිතල පහසුකම් වෙනුවෙන් වන අවශ්‍ය ඉදිකිරීම් කටයුතු ද ක්‍රියාත්මක වේ.රටේ ආර්ථිකය නව මාවතකට ගෙනයමින් විශාල ආර්ථික ප්‍රගතියක් අත්කරගනිමින්, විශාල ආයෝජකයන් පිරිසක් ගෙන්වා ගනිමින්, නිෂ්පාදන කේන්ද්‍රස්ථානයක්, සේවා සැපයුම් කේන්ද්‍රස්ථානයක් බවට කොළඹ වරාය පත්වනු ඇත.වරාය සංවර්ධන කටයුතු නැරඹීමට අවස්ථාවවරාය පුළුල් කිරීමේ වැඩපිළිවෙළ ක්‍රියාවට නැංවෙන අයුරු මහජනතාවට දැක බලා ගැනීමේ අවස්ථාවද දැන් උදාවී තිබේ.මෙතෙක් කලක් දැඩි ආරක්‍ෂාව යටතේ අත්‍යාවශ්‍ය කරුණු මත කොළඹ වරාය පුළුල් කිරීමේ ව්‍යාපෘතිය නැරඹීමට ලබා දී තිබූ අවසරය ලිහිල් කරමින්, ජනවාරි මස 16 වැනි සෙනසුරාදා සිට සෑම සති අන්තයකම, එහි ඉදිකිරීම් කටයුතු සිදුවන අයුරු නැරඹීමේ අවස්ථාව උදාවී ඇත.එය නැරඹීමට පැමිණෙන පිරිසට කොළඹ වරාය පිවිසුම් චෛත්‍ය පාර ඔස්සේ ගල්බොක්ක ප්‍රදීපාගාරය අසලට පැමිණිය හැකිය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>07</day>
    </date>
    <link>http://www.dinamina.lk/2010/05/07/_art.asp?fn=n1005071</link>
    <topic>ව්‍යවස්ථා සංශෝධන යෝජනාලබන මස පාර්ලිමේන්තුවට</topic>
    <author>සන්ධ්‍යා කරුණාරත්න</author>
    <content>ව්‍යවස්ථා සංශෝධනයක් සඳහා රජයේ යෝජනා ලබන මස පාර්ලිමේන්තුවට ඉදිරිපත් කරන බව ශ්‍රී ලංකා නිදහස් පක්ෂයේ මහ ලේකම් සෞඛ්‍ය ඇමැති මෛත්‍රීපාල සිරිසේන මහතා ප්‍රකාශ කෙළේ ය. ඒ සඳහා අවශ්‍ය මූලික කෙටුම්පත් මේ වනවිටත් සකස් කරමින් පවතින බවත් ඇමැතිවරයා පැවසීය.ව්‍යවස්ථා සංශෝධනය පිළිබඳව කළ විමසුමකදී ඇමැතිවරයා ඊයේ (6) එසේ කීය.රටේ ජනතාව බලාපොරොත්තු වන ව්‍යවස්ථා සංශෝධනයකට යාම රජයේ අපේක්ෂාව යැයි ද ඇමැතිවරයා පැවසී ය.තුනෙන් දෙකකට ආසන්න පාර්ලිමේන්තු බලයක් රජයට තිබෙන බවත් ඒ නිසා ජනතාව බලාපොරොත්තු වන ව්‍යවස්ථා සංශෝධනයක් සිදු කිරීමට අපහසු නොවන බවත් ඇමැතිවරයා සඳහන් කෙළේ ය.ජනතාව බලාපොරොත්තු වන වෙනස්කම් සිදු කරනවාට විපක්ෂයට විරුද්ධ වීමට හේතුවක් නොමැති බවත්රටේ අනාගතය වෙනුවෙන් ජනතාව බලාපොරොත්තු වන වෙනස්කම් සිදු කිරීමේදී විපක්ෂයේ සහාය රජය අපේක්ෂා කරන බවත් ඇමැතිවරයා සඳහන් කෙළේ ය.ඒ නිසා ව්‍යවස්ථා සංශෝධනයක් සිදු කිරීමේදී විපක්ෂයේ සහාය ඉදිරියේදී ලැබෙන බවට විශ්වාසයක් පවතින බවත් විපක්ෂය අපේක්ෂා කරන්නේ ජනතාවගේ යහපත නිසා පාර්ලිමේන්තු ව්‍යවස්ථා සංශෝධනයන් සිදු කිරීමට අපහසු නොවන බවත් ඇමැති මෛත්‍රීපාල සිරිසේන මහතා පැවසී ය.ජනතාව සිය සහාය ලබා දෙමින් පාර්ලිමේන්තුවේ බහුතර බලයක් සහිතව ආණ්ඩුව පිහිටුවීමට ක්‍රියාකිරීමේ ප්‍රතිඵලයක් ලෙස රජයේ අපේක්ෂාව වන්නේ ජනතාවට සහන සැලසීමේ රජයක් බිහිකිරීමට යැයි ද ඇමැතිවරයා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>07</day>
    </date>
    <link>http://www.dinamina.lk/2010/05/07/_art.asp?fn=n1005072</link>
    <topic>මාධ්‍ය ඇමැති කෙහෙළියඅද වැඩ බාර ගනී</topic>
    <author>ඉන්දික පොල්කොටුව</author>
    <content>ජනමාධ්‍ය හා ප්‍රවෘත්ති ඇමැතිවරයා ලෙස දිවුරුම් දුන් කෙහෙළිය රඹුක්වැල්ල මහතා අද (7) පෙරවරුවේදී නාරාහේන්පිට සිය අමාත්‍යාංශයේදී වැඩ බාර ගැනීමට නියමිතය.ආගමික වතාවත් මධ්‍යයේ සුබ මොහොතින් සිය ධූරයේ වැඩ භාර ගැනීමට නියමිත ඇමැති රඹුක්වැල්ල මහතා ජනමාධ්‍ය ඇමැතිවරයා ලෙස පත්වීමෙන් අනතුරුව සිය ප්‍රථම ප්‍රවෘත්ති සාකච්ඡාව එදිනම අමාත්‍යාංශ පරිශ්‍රයේදී පැවැත්වීමට නියමිතය.ජාතික ආරක්ෂාව පිළිබඳ රජයේ මාධ්‍ය ප්‍රකාශක ලෙස ක්‍රියාකරන ඒ මහතා පසුගිය වකවානුවේ ජනමාධ්‍යට හා ජනමාධ්‍යවේදීන්ට බොහෝ සෙයින් සමීප වූ ඇමැතිවරයෙකි. මෙයට පෙර එජාප රජයේ විද්‍යා හා තාක්ෂණ ඇමැති ධූරය ද හොබවූ ඒ මහතා සන්ධාන රජයේ ප්‍රතිපත්ති සැලැසුම් ක්‍රියාත්මක කිරීමේ ඇමැතිවරයා මෙන්ම විදේශ රැකියා ප්‍රවර්ධන හා සුබ සාධන අමාත්‍යවරයා ලෙස ක්‍රියා කෙළේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>07</day>
    </date>
    <link>http://www.dinamina.lk/2010/05/07/_art.asp?fn=n1005073</link>
    <topic>ජී.එස්.පී. ගේන්නනියෝජිත පිරිසක්බ්‍රසල්ස් නුවරට</topic>
    <author>දයා පෙරේරා දුමින්ද ගුරුගේ</author>
    <content>ශශ්‍රීලංකාවට ජී. එස්. පී. බදු සහනය ලබාගැනීමේ සාකච්ඡා සඳහා විශේෂ නියෝජිත කණ්ඩායමක් යුරෝපා කොමිසම හමුවීමට බ්‍රසල්ස් නුවරට මේ මස අගදී යන බව විදේශ කටයුතු ඇමැති මහාචාර්ය ජී. ඇල්. පීරිස් මහතා පාර්ලිමේන්තුවේදී ඊයේ (06) සඳහන් කළේ ය.මුදල් අමාත්‍යාංශයේ ලේකම් ආචාර්ය පී. බී. ජයසුන්දර, විදේශ කටයුතු අමාත්‍යාංශයේ ලේකම් රොමේෂ් ජයසිංහ, අධිකරණ අමාත්‍යාංශයේ ලේකම් සුහද ගම්ලත්, නීතිපති මොහාන් පීරිස් යන මහත්වරුන් එම විශේෂ නියෝජිත කණ්ඩායමට අයත්වන බවද ඇමැතිවරයා පැවසීය.මේ නියෝජිත පිරිස් මේ මස 21 හා 22 යන දිනවලදී යුරෝපා කොමිසම හමුවේ සාකච්ඡා පැවැත්වීමට නියමිත යැයිද හෙතෙම කීවේය.ඉකුත් මාර්තු මාසයේදී මේ කණ්ඩායම යුරෝපා කොමිසම හමුවී සාකච්ඡා කළ බවත් ශශ්‍රී ලංකාව පිළිතුරු ලබාදිය යුතු ප්‍රශ්න මොනවාදැයි එම සාකච්ඡාවලදී හඳුනාගන්නට හැකිවූ බවත් ඇමැතිවරයා වැඩිදුරටත් ප්‍රකාශ කළේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>07</day>
    </date>
    <link>http://www.dinamina.lk/2010/05/07/_art.asp?fn=n1005074</link>
    <topic>ශ්‍රී ලංකාවෙන් පිටතදීවත් ඊළමකට ඉඩ දෙන්න එපා</topic>
    <author>දයා පෙරේරා සහ දුමින්ද ගුරුගේ</author>
    <content>ශ්‍රීලංකාවෙන් පිටතදී ඊලාම් රාජ්‍යයක් ස්ථාපිත කිරීම සඳහා එල්. ටී. ටී. ඊ. කණ්ඩායම් දරන උත්සාහය ව්‍යර්ථ කිරීමට දැඩි අවධානයකින් ක්‍රියාකරන ලෙස රජය විදේශයන්හි සිටින ශශ්‍රී ලංකා තානාපතිවරුන්ට උපදෙස් දී ඇති බව විදේශ කටයුතු ඇමැති මහාචාර්ය ජී. ඇල්. පීරිස් මහතා පාර්ලිමේන්තුවේදී ඊයේ (6) පැවැසීය.යුදමය වශයෙන් එල්. ටී. ටී. ඊ. සංවිධානය සම්පූර්ණයෙන්ම පරාජය කර ඇති නමුත් ඔවුන්ගේ ඇතැම් ක්‍රියාකාරකම් අවසන් වී ඇතැයි කිව නොහැකි බවත්,දැන් තර්ජනය යුද පිටියෙන් රාජ්‍ය තාන්ත්‍රික ක්‍රියාකාරකම් දක්වා ගෙනගොස් ඇති බවත් ඇමැතිවරයා කීවේය.නව මුහුණුවරකින් පැමිණ ඇති මෙම තර්ජනයට මුහුණ දීම සඳහා එක් එක් රටවල සිටින ශශ්‍රී ලංකා තානාපතිවරුන්ට දැඩි සැලකිල්ලෙන් සිටින ලෙසත් එම ක්‍රියාකාරකම් ව්‍යර්ථ කිරීම සඳහා කටයුතුª කරන ලෙසත් උපදෙස් දී අතැයිද අමාත්‍යවරයා වැඩිදුරටත් පැවැසීය.ඇමැතිවරයා එසේ පැවැසුවේ ආනයන අපනයන රෙගුලාසි පිළිබඳව පාර්ලිමේන්තුවේදී ඊයේ පැවැති විවාදයේදී අදහස් දක්වමිනි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>07</day>
    </date>
    <link>http://www.dinamina.lk/2010/05/07/_art.asp?fn=n1005075</link>
    <topic>උතුරු නැඟෙනහිරට ස්ථිර යුද කඳවුරු</topic>
    <author>භක්ති ධර්මප්‍රිය මෙන්ඩිස් කිලිනොච්චියේ සිට...</author>
    <content>යුද ගැටුම් පැවති ප්‍රදේශවල ජනතාවගේ යහපත උදෙසාත් ඔවුන්ට ආරක්ෂාව ලබාදීම සඳහාත් තවකාලික යුද හමුදා කඳවුරු ස්ථිර කඳවුරු බවට පත් කිරීමට ආරක්ෂක අමාත්‍යාංශය පියවර ගෙන ඇත.සියලු යටිතල පහසුකම් සහිත මෙම කඳවුරු උතුරු නැඟෙනහිර ප්‍රදේශවල ඉදිරියේදී ස්ථාපිත කරන බව ආරක්ෂක ලේකම් ගෝඨාභය රාජපක්ෂ මහතා පැවසීය.බංකරවල සිටි සොල්දාදුවන් ඉන් එළියට ගෙන රටේ සංවර්ධන ව්‍යාපෘතිවලට සම්බන්ධ කිරීමට කටයුතු කරන බවද ලේකම්වරයා අවධාරණය කළේය.යුද ජයග්‍රහණ යුද හමුදාවේ පමණක් නොවන බවත්, එහි මුලු ජාතියේම ජයග්‍රහණයක් බවත්, ආරක්ෂක ලේකම්වරයා මෙහිදී කියා සිටියේය.කිලිනොච්චි නගරයේ ඉදිකළ රණවිරු ස්මාරකය විවෘත කිරීමේ උත්සවයට ඊයේ (06) ප්‍රධාන අමුත්තා ලෙස සහභාගි වූ ආරක්ෂක ලේකම්වරයා එහිදී මෙම අදහස පළකළේය.ආරක්ෂක මාණ්ඩලික ප්‍රධානි ගුවන් හමුදාපති එයාර් චීෆ් මාෂල් රොෂාන් ගුණතිලක, යුදහමුදාපති ලුතිනන් ජෙනරාල් ජගත් ජයසූරිය, නාවික හමුදාපති වයිස් අද්මිරාල් තිසර සමරසිංහ, පොලිස්පති මහින්ද බාලසූරිය යන මහත්වරු ඇතුළු ආරක්ෂක අංශ ප්‍රධානීහු රැසක් මෙම අවස්ථාවට සහභාගි වූහ.එහිදී ආරක්ෂක ලේකම්වරයා මෙසේද කීය. වසර තිහක කොටි ත්‍රස්තවාදය අවසන් කර මාතෘභූමිය මුදාගෙන වසරක් ගතවීමට තව දින කිහිපයක් තිබෙනවා. බොහෝ පිරිස් කොටි පරාජය කිරීම නොහැකි බව පැවසුවත් ත්‍රිවිධ හමුදාව කොටි පරාජය කිරීමට සමත් වුණා.වන්නි මානුෂීය මෙහෙයුමේදී කිලිනොච්චිය මුදාගැනීම විශේෂ අවස්ථාවක් කොටි ත්‍රස්තවාදීන් මෙය ඔවුන්ගේ හදවත ලෙස සැලකුවා. යුද විශේෂඥයන් කිලිනොච්චිය ගැන පවසමින් යුද හමුදාවට මෙය මුදාගැනීමට නොහැකි බව සඳහන් කළා.එහෙත් අප වීරෝදාර රණවිරුවන් මෙය ජයග්‍රහණය කළා. ත්‍රස්තවාදය පරාජය කළා සේම එවැනි තත්ත්වයක් යළි ඇතිනොවීමට අප සියලු දෙනා විසින් වගබලා ගත යුතුයි. ඒ සඳහා ත්‍රිවිධ හමදාවට විශේෂ වගකීමක් තිබෙනවා යුද්ධයේදී භූමිය දිනාගත්තා සේම කොටි ග්‍රහණයේ සිටි අහිංසක ද්‍රවිඩ වැසියන්ද මුදාගැනීම අප සියලු දෙනාගේ ජයග්‍රහණයක්.මෙම ජයග්‍රහණය සඳහා රණවිරුවන් කළ කැපවීම අතිමහත්. ඔවුන් මේ සඳහා තමන්ගේ ජීවිත පූජා කළා තවත් රණවිරුවන් අත් පා පූජාකරමින් ආබාධිතයන් බවට පත්වුණා. ගතවූ තිස්වසරේදීම රණවිරුවන් සියලු දෙනා කළ කැපවීම්වල ප්‍රතිඵලයක් ලෙස අද අපට සාමය උදාවී තිබෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>07</day>
    </date>
    <link>http://www.dinamina.lk/2010/05/07/_art.asp?fn=n1005076</link>
    <topic>විදුලිබල මණ්ඩලයටබිලියන 15ක පොල්ලක්!</topic>
    <author>චමීර ඇල්ලදෙණිය</author>
    <content>රාජ්‍ය ආයතනවලට ලබාගත් විදුලිය වෙනුවෙන් රුපියල් බිලියන 15 ක් විදුලිබල මණ්ඩලයට තවමත් ගෙවා නැත.එම මුදල් ඉතා ඉක්මනින් ලබාගැනීමට රාජ්‍ය ආයතන සමග සාකච්ඡා කිරීම පිණිස නිලධාරියකු පත් කර තිබේ.විදුලි ගාස්තු නොගෙවීම හේතුවෙන් යුද හමුදා කඳවුරුවල සහ රෝහල්වල විදුලිය කිසිසේත් විසන්ධි නොකරන බව විදුලිබල හා බලශක්ති ඇමැති පාඨලී චම්පික රණවක මහතා පැවසීය. කෙසේ හෝ එම ආයතනවලින් අයවිය යුතු මුදල් කඩිනමින් ලබාගැනීමට කටයුතු කරන බවත් ඇමැතිවරයා කීය.විදුලිබල මණ්ඩලය ඛනිජ තෙල් සංස්ථාවට පමණක් ණය වී ඇති මුදල රුපියල් බිලියන 55 ක් බවත්, ඇමැතිවරයා පවසයි.  එම ණය මුදල මේ වසරේදී ගෙවීමට කටයුතු කැරේ.එමනිසා විදුලිබල මණ්ඩලයට අයවිය යුතු සියලු බිල්පත් අයකර ගැනීමට කටයුතු කැරේ. මේ අතර හෝටල් ක්ෂේත්‍රයට ලබා දී තිබෙන ඉන්ධන ගැළපුම් සහනය මැයි 1 වැනිදා සිට නැවැත්වීමට අමාත්‍යාංශය තීරණය කර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>07</day>
    </date>
    <link>http://www.dinamina.lk/2010/05/07/_art.asp?fn=n1005077</link>
    <topic>අත්‍යවශ්‍ය ඖෂධ වර්ග 44ක් වහාම ගෙන්වීමට පියවර</topic>
    <author>සන්ධ්‍යා කරුණාරත්න</author>
    <content>රජයේ රෝහල්වල පැවැති ඖෂධ හිඟය මඟහැරවීම සඳහා අත්‍යවශ්‍ය ඖෂධ වර්ග 44ක් ඉදිරි සතිය ඇතුළතදී මිලදී ගෙන රෝහල්වලට ලබාදීමට සෞඛ්‍ය අමාත්‍යාංශය පියවර ගෙන ඇත.මීට අමතරව ඉදිරි සති දෙකක කාලය ඇතුළත අත්‍යවශ්‍ය ඖෂධ වර්ගවලින් ඉහත කී ඖෂධ වර්ග 44ට අමතරව තවත් ඖෂධ වර්ග 97ක් ලබාදීමටත් ඊට බාහිරව අවශ්‍ය ඖෂධ වර්ග මාසයක පමණ කාලයක් තුළ ලබාදීමටත් අමාත්‍යාංශය තීරණය කර තිබේ. ඉදිරි සතිය තුළදී ලබාදීමට නියමිත අත්‍යවශ්‍ය ඖෂධ වර්ග 44 ශ්‍රී ලංකාවේ නියෝජිතයන්ගෙන් මිලදී ගෙන වහාම රෝහල්වලට සැපැයීමට අමාත්‍යාංශය තීරණය කර ඇත.සෞඛ්‍ය ඇමැති මෛත්‍රීපාල සිරිසේන මහතා විසින් ඖෂධ හිඟය පිළිබඳව සොයා බැලීමට පත්කළ කමිටුවේ වාර්තාව ඇමැතිවරයා වෙත ඊයේ (06 දා) භාරදීම සිදුකෙරිණි. මෙම වාර්තාවේ සඳහන් කරුණු සම්බන්ධයෙන් මුදල් අමාත්‍යාංශයේ දී ඊයේ (06 දා) සාකච්ඡාවක් පැවැත්වූ අතර එහිදී වැදගත් තීරණ රැසකට එළැඹි බව ද සෞඛ්‍ය අමාත්‍යාංශය පවසයි.අත්‍යවශ්‍ය ඖෂධ වර්ග 44 අතරට පිළිකා, හෘදරෝග, දියවැඩියාව යනාදී රෝග සඳහා ලබාදෙන ඖෂධ වර්ග ඇතුළත් බවත් මෙම ඖෂධ වර්ග අතරින් පිළිකා රෝගයට අවශ්‍ය ඖෂධ වර්ග මිලදී ගැනීම සඳහා වැඩිම මුදලක් වැය වන බවත් අමාත්‍යාංශය සඳහන් කරයි.ඉදිරි සති දෙකක කාලය තුළදී ලබාදීමට නියමිත ඖෂධ වර්ග 97 මිලදී ගැනීම සඳහා ලබන සතියේ දී ශ්‍රී ලංකා රජයේ විශේෂ නියෝජිත පිරිසක් ඉන්දියාව බලා යැවීමට ද කටයුතු සූදානම් කර ඇත.මෙම කමිටුව සතිපතා අඛණ්ඩව රැස්ව වරින්වර ඇති වන තත්ත්වයන් පිළිබඳව විසඳුම් ලබාදීම සිදුකළ යුතු බවටද මෙම සාකච්ඡාවේදී ඇමැතිවරයා විසින් කමිටුවට උපදෙස් ලබාදීම සිදුකරන ලදී.සෞඛ්‍ය ඇමැති මෛත්‍රීපාල සිරිසේන මහතා විසින් පත්කළ මෙම කමිටුවට මුදල් අමාත්‍යාංශයේ ලේකම් ආචාර්ය පී.බී. ජයසුන්දර, සෞඛ්‍ය අමාත්‍යාංශයේ ලේකම් විශේෂඥ වෛද්‍ය රවීන්ද්‍ර රුබේරු, සෞඛ්‍ය සේවා අධ්‍යක්ෂ ජනරාල් වෛද්‍ය අජිත් මෙන්ඩිස්, නියේජ්‍ය අධ්‍යක්ෂ ජනරාල් වෛද්‍ය පාලිත මහීපාල, වෛද්‍ය සැපයීම් අංශයේ අධ්‍යක්ෂ වෛද්‍ය කමල් ජයසිංහ, රාජ්‍ය ඖෂධ සංස්ථාවේ සභාපති, රාජ්‍ය ඖෂධ නිෂ්පාදන නීතිගත සංස්ථාවේ සභාපති සහ ලංකා බැංකුවේ සභාපති යන නිලධාරීහු ඇතුළත් වෙති.රාජ්‍ය ඖෂධ නිෂ්පාදන නීතිගත සංස්ථාව විසින් රජයේ ඔසුසැල් වෙත ලබාදීම අත්හිටුවා තිබූ සියලුම ඖෂධ වර්ග වහාම රජයේ ඔසුසැල් වෙත ලබාදිය යුතු බවටද රාජ්‍ය ඖෂධ නිෂ්පාදන නීතිගත සංස්ථාවේ නිලධාරීන්ට ඇමැතිවරයා මෙම සාකච්ඡාවේදී උපදෙස් ලබාදීම සිදුකරන ලදී.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>07</day>
    </date>
    <link>http://www.dinamina.lk/2010/05/07/_art.asp?fn=n1005078</link>
    <topic>සීත ගඟුලෙන් අතුරුදන්වූශාක්‍යාගේ සිරුර සොයා ගනී</topic>
    <author>වැලිගෙපොල සමූහ කේ. එම්. ඒ. කේ. වීරසිංහ සහ කුරුවිට සමූහ</author>
    <content>සීත ගඟුලේ ගිලී මියගිය ශාක්‍යා පාරිස්දිනී දැරියගේ මළ සිරුර දින තුනකට පසු ඊයේ (06) දහවල් සොයා ගැනීමට හැකි විය.දැරියගේ සිරුර සොයා ගැනීමට නාවික හමුදා කිමිඳුම් නිලධාරීහු දින දෙකක් තිස්සේ දැඩි වෙහෙසක් ගත්හ.අයහපත් කාලගුණය නිසා ඔවුහු මළ සිරුර සෙවීම අත් හැර දැමූහ. ඉන් අනතුරුව අහුන්ගල්ල ප්‍රදේශයේ දැරියගේ ඥාතීන් සහ කුරුවිට - එරත්න ප්‍රදේශවාසීන් හා එක්ව ඊයේ (06) සිදුකළ සෝදිසි මෙහෙයුමකදී සීත ගඟුලේ පහල කොටසේ විශාල වළක තිබී සිරුර සොයා ගෙන ඇත.දැරියගේ මළ සිරුරේ අතකට හා හිසට හානි සිදුවී තිබූ බව රත්නපුර ආපදා කළමනාකාර ඒකකයේ ප්‍රධානි නිහාල් ප්‍රියන්කර අබේරත්න මහතා “දිනමිණ”ට පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>07</day>
    </date>
    <link>http://www.dinamina.lk/2010/05/07/_art.asp?fn=n1005079</link>
    <topic>ගෑස් මිල ඉහළට</topic>
    <author>විජයානි එදිරිසිංහ</author>
    <content>ඊයේ (6) මධ්‍යම රාත්‍රියේ සිට ක්‍රියාත්මක වන පරිදි ෂෙල් ගෑස් මිල රුපියල් 219 සහ ලාෆ්ස් ගෑස් රුපියල් 323න් වැඩිවී තිබේ.ඒ අනුව රුපියල් 1550 තිබූ ෂෙල් ගෑස් මිල 1769 දක්වා ද රුපියල් 1421 වූ ලාෆ්ස් ගෑස් මිල 1744 දක්වාද වැඩිවෙයි.මීට මාස කීපයකට පෙර ලෝක වෙළඳ පොළේ ගෑස් මිල ඉහළ නැගුනි. ඒ අවස්ථාවේ රජය මිල වැඩි නොකර බදු අය නොකර ජනතාවට සහන ලබා දුන්නේය. එහෙත් මේ වන විට ගෑස් මිලෙහි සංශෝධනයක් අනිවාර්යයෙන්ම සිදු විය යුතු බව සමූපකාර හා අභ්‍යන්තර වෙළෙඳ කටයුතු පිළිබඳ ඇමැති ජොන්ස්ටන් ප්‍රනාන්දු මහතා පැවැසීය.මේ අතර ගෑස්වලට තිබූ බදු පසුගිය සැප්තැම්බර් මාසයේ සිට විටින් විට අඩුකර පසුගිය පෙබරවාරි 28 වැනිදා සිට සම්පූර්ණයෙන්ම ඉවත් කර තිබේ. ගෑස්වලට අය කෙරෙන්නේ වරාය සහ ගුදම් ගාස්තු පමණි.මිල සූත්‍රයට අනුව ගෑස් සමාගම් සමඟ ඇතිකරගෙන තිබෙන ගිවිසුම පිළිබඳව සාකච්ඡා කර ලෝක වෙළෙඳ පොළේ ගෑස් මිල ඉහළ පහළ යාමේදී ගතයුතු ක්‍රියාමාර්ග ගැන අධීක්ෂණය කර තීන්දු ගැනීමට අමාත්‍යාංශයේ නීති අංශයට පැවරූ බවද ඇමැති ජොන්ස්ටන් ප්‍රනාන්දු මහතා පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>07</day>
    </date>
    <link>http://www.dinamina.lk/2010/05/07/_art.asp?fn=n10050717</link>
    <topic>ටියුෂන් තහනම්</topic>
    <author/>
    <content>සබරගමුව පළාතේ වයස අවුරුදු පහේ සිට දහසය දක්වා වන ළමයින් සඳහා ඉරිදා දිනවල උදෑසන 8.00 සිට සවස 2.00 දක්වාත් පසළොස්වක පොහෝ දිනවලත් කිසිදු පෞද්ගලික පාසලක් හෝ උපකාර පන්තියක් නොපැවැත්විය යුතු බවට පළාත් ආණ්ඩුකාරවරයා සබරගමුව පළාත් සභාව වෙත ඉදිරිපත් කර තිබූ පළාත් අධ්‍යාපන ප්‍රඥප්ති සංශෝධනය අද (6) එම පළාත් සභාවේ දී ඒකමතිකව සම්මත විය.පළාත් සභාව විසින් පළාත් අධ්‍යාපන ප්‍රඥප්තියට අදාළව සම්මත කරන ලද සංශෝධනවලට අනුව එකී ප්‍රඥප්ති කඩ කරන යම් පුද්ගලයකු එක් වතාවකට වඩා වැරදිකරුවකු වන අවස්ථාවක දී රුපියල් පන්දහස නොඉක්මවන දඩයක් සහ මාස හයක බරපතළ වැඩ සහිත සිරදඬුවමකට යටත් විය යුතු වේ.  </content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>07</day>
    </date>
    <link>http://www.dinamina.lk/2010/05/07/_art.asp?fn=n10050718</link>
    <topic>අය-වැයජූලි මාසයේ දී</topic>
    <author>දයා පෙරේරා, දුමින්ද ගුරුගේ සහ ස්වර්ණා විජේකෝන්</author>
    <content>මේ වර්ෂය වෙනුවෙන් ලබන ජූලි මාසයේ දී අය වැය ලේඛනයක් ඉදිරිපත් කරන බව ආර්ථික සංවර්ධන නියෝජ්‍ය ඇමැති රංජිත් සියඹලාපිටිය මහතා පාර්ලිමේන්තුවේදී ඊයේ (6) පැවැසීය.ඉදිරි මාස තුනක කාලය සඳහා රජය නිශ්චිත ක්‍රමවේදයකට අනුව මූල්‍ය ප්‍රතිපාදන වෙන්කරන බවද නියෝජ්‍ය ඇමැතිවරයා වැඩිදුරටත් කීවේ ය. 2011 වර්ෂය සඳහා නියමිත පරිදි මේ වසර අගදී අය වැය ලේඛනය ඉදිරිපත් කරන්නේ යැයිද ඒ මහතා සඳහන් කෙළේ ය.නියෝජ්‍ය ඇමැතිවරයා එසේ ප්‍රකාශ කෙළේ ආනයන අපනයන පාලන පනත යටතේ නියෝග පිළිබඳ විවාදයේ පිළිතුරු කතාවේ දී ය. නිසි පිළිවෙළට අය වැය ලේඛනයක් ඉදිරිපත් කිරීම සඳහා කාලයක් අවශ්‍ය බවද පැවැසූ නියෝජ්‍ය ඇමැතිවරයා අයවැයක් ඉදිරිපත් කිරීමට නොහැකිවන අවස්ථාවක රාජ්‍ය මූල්‍ය පාලනය කිරීමේ නිශ්චිත ක්‍රමවේදයක් පවතින්නේ යැයිද එය අද ඊයේ සිට ක්‍රියාත්මක වූවක් නොවේ යැයිද විපක්ෂ මන්ත්‍රීවරුන්ට පෙන්වා දුන්නේ ය.  </content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>07</day>
    </date>
    <link>http://www.dinamina.lk/2010/05/07/_art.asp?fn=n10050710</link>
    <topic>‘සුන්දර ගම්පහ’ වැඩසටහනින්ජන ජීවිතය ශක්තිමත් කරනවා</topic>
    <author>මහින්ද අලුත්ගෙදර</author>
    <content>‘සුන්දර ගම්පහ’ වැඩසටහන ආරම්භ කරන ලද්දේ ගම්පහ දිස්ත්‍රික් ජනතාවගේ ජීවනෝපාය ශක්තිමත් කිරීමට යැයි ආර්ථික සංවර්ධන ඇමැති බැසිල් රාජපක්ෂ මහතා ප්‍රකාශ කෙළේ ය.මේ වැඩසටහන අරමුණු කීපයක් එකවර ක්‍රියාත්මක කිරීමේ අරමුණින් ඇති කරන ලද බහුවිධ ව්‍යාපාරයක් බවද හෙතෙම අවධාරණය කෙළේය.ගම්පහ දිස්ත්‍රික්කය අලංකාර කිරීමේ සැළැස්ම යටතේ සෞඛ්‍ය හා සනීපාරක්ෂාව, පිරිසුදුකම, ජලාපවහනය හා කානු පද්ධති ප්‍රතිසංස්කරණය කිරීම, පරිසරය සුරැකීම, පානීය ජල පහසුකම් වැඩිදියුණු කිරීම, රුක් රෝපණය ඇතුළු අංශ රැසක් ඇතුළත් වේ.මේ අංශ යටතේ එක් එක් ව්‍යාපෘති ක්‍රියාත්මක කරමින් ගම්පහ දිස්ත්‍රික්කයේ ජනතාවගේ හඳුනාගත් ගැටලු සඳහා පිළියම් යෙදීමට බලාපොරොත්තු වන බව කී බැසිල් රාජපක්ෂ මහතා ස්වභාවික විපත් ඇති නොවන ආකාරයට කටයුතු කිරීමේ අවශ්‍යතාවයද පෙන්වා දුන්නේ ය.හදිසි ගංවතුර තත්ත්වයන්ට ලක්වන ගම්පහ දිස්ත්‍රික්කයේ ඇතැම් ප්‍රදේශ එවැන්නකින් මුදා ගැනීමට දිස්ත්‍රික්කයේ රාජ්‍ය ආයතන මෙන්ම පෞද්ගලික අංශය හා මහජනතාව එක්ව සැළකිල්ලෙන් කටයුතු කිරීමේ අවශ්‍යතාවයද පෙන්වා දුන්නේ ය.ුන්දර ගම්පහ වැඩසටහන තුළින් මහජනතාවගේ සෞඛ්‍ය තත්ත්වය ආරක්ෂා කිරීම, පානීය ජල පිරිසුදුභාවය ආරක්ෂා කිරීම, ජලය බැස නොයෑමෙන් සිදුවන උවදුරු වළකාලීම, පරිසර සංරක්ෂණය, ගෙවතු වගා වැඩසටහන් යටතේ පවුල්වල ආදායම ඉහළ නැංවීම, වගා නොකරන ඉඩම් වගා කිරීම මගින් ප්‍රදේශයේ නිෂ්පාදන තත්ත්වය ඉහළ නැංවීම ආදී ඉලක්කයන් ජය ගැනීමට බලාපොරොත්තු වන බවද හෙතෙම කීවේ ය.මේ වැඩසටහන ක්‍රියාවට නැංවීමේ දී රාජ්‍ය ආයතන සම්බන්ධයෙන් ජූනි මස 30 දා වන විටත් පෞද්ගලික ආයතන සම්බන්ධයෙන් ජූලි මස 31 දා වන විටත් නිමා කරන ලෙස බැසිල් රාජපක්ෂ මහතා අදාළ බලධාරීන් වෙත උපදෙස් ජන්නේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>07</day>
    </date>
    <link>http://www.dinamina.lk/2010/05/07/_art.asp?fn=n10050711</link>
    <topic>කිරිපිටි මිල අසාධාරණ ලෙස වැඩි කිරීමට අවසර නැහැ</topic>
    <author>විජයානි එදිරිසිංහ</author>
    <content>කිරිපිටි මිල වැඩි කිරීමට අදාල සමාගම් ඉල්ලීම් කර තිබුණත් නිසි අධ්‍යයනයකින් තොරව අසාධාරණ ලෙස මිල වැඩි කිරීමට ඉඩ නොදීමට සමූපකාර හා අභ්‍යන්තර වෙළඳ කටයුතු අමාත්‍යාංශය තීරණය කරයි.ලෝක වෙළෙඳ පොළේ බඩු මිල වෙනස් වීම පිළිබඳ සෙවීමට දැනටමත් කමිටුවක් පත්කර ඇත. එම කමිටුව පැය 24 පුරාම ක්‍රියාත්මක වෙයි. එම කමිටුවේ තීරණය බඩු මිල වැඩි අඩු කිරීමට බෙහෙවින්ම බලපාන බව ඇමැති ජොන්ස්ටන් ප්‍රනාන්දු මහතා කීය.කිරිපිටි මිල වැඩි අඩුවීම සිදුවෙන්නේද එම කමිටු වාර්තාව අනුවයි.පසුගිය කාලය තුළ බොහෝ ආයතන සමාගම් විවිධ හේතු පෙන්වා බඩු මිල වැඩි කර පාරිභෝගිකයා සූරාකෑමට ලක්කළ අවස්ථා වාර්තා වෙයි. එවැනි තත්ත්වයක් ඇතිවීමට ඉඩ නොතැබීමේ අරමුණ මත එම කමිටුව පත්කර තිබේ.තවද ලබන සතියේ බදාදා (12) සිට පාරිභෝගිකයන් වෙනුවෙන් වෙනම සහන මැදිරියක් පිහිටුවනු ලබයි. අමාත්‍යාංශය යටතේ පිහිටුවෙන එම සහන මැදිරියට කතාකර සෘජුවම අමාත්‍යාංශයට පැමිණිලි - යෝජනා ඉදිරිපත් කිරීමට පාරිභෝගිකයාට අවස්ථාව සැළසේ. තවද එදිනෙදා බඩු මිල ගණන් පිළිබඳව ජංගම දුරකථනය හරහා කෙටි පණිවුඩ ක්‍රමයකින් පාරිභෝගිකයාට දැනගැනීමට අවස්ථාව ලබාදීමට ද අමාත්‍යාංශය පියවර ගෙන ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>07</day>
    </date>
    <link>http://www.dinamina.lk/2010/05/07/_art.asp?fn=n10050712</link>
    <topic>‘යුනෙස්කෝ’ අනුග්‍රහයෙන් මාධ්‍යවේදීන් පුහුණු කිරීමේ ආයතනයක් අරඹන්න</topic>
    <author>චන්දිමා එදිරිමාන්න</author>
    <content>ජාත්‍යන්තර මට්ටමේ මාධ්‍යවේදීන් පුහුණු කිරීමේ ආයතනයක් ශ්‍රී ලංකාවේ ස්ථාපිත කිරීම කෙරෙහි යුනෙස්කෝ ආයතනයේ අවධානය යොමු වී තිබේ.මාධ්‍යවේදීන්ට නවීන දැනුම ලබා දෙන එම ආයතනය මාස හයක් ඇතුළත ස්ථාපිත කිරීමට පියවර ගන්නා ලෙසද ජනමාධ්‍ය හා මහාමාර්ග නියෝජ්‍ය ඇමැති මර්වින් සිල්වා මහතා යුනෙස්කෝ නිලධාරීන්ට උපදෙස් ලබා දුන්නේය.ඒ පිළිබඳ මූලික සාකච්ඡාවක් ජනමාධ්‍ය හා මහාමාර්ග නියෝජ්‍ය අමාත්‍ය මර්වින් සිල්වා මහතාගේ හා යුනෙස්කෝ නියෝජිතයන්ගේ මූලිකත්වයෙන් ඊයේ (06) ජනමාධ්‍ය අමාත්‍යාංශයේදී පැවැත්විණි.එම අවස්ථාවට සහභාගී වූ යුනෙස්කෝ නියෝජිතයන් කියා සිටියේ නවීන තාක්ෂණයට අනුව ජනමාධ්‍ය පුහුණු කිරීමේ හැකියාව තමන් සතුව පවතින නිසා පුහුණු උපදේශකයන් හා තාක්ෂණික මෙවලම් ශ්‍රී ලංකාවට ලබා දීමට පියවර ගන්නා බවයි. පුහුණු ආයතනය ස්ථාපිත කිරීම සඳහා අවශ්‍ය ගොඩනැගිල්ල ලබා දීමට කටයුතු කරන බව ජනමාධ්‍ය නියෝජ්‍ය ඇමැති මර්වින් සිල්වා මහතා සඳහන් කෙළේය.එමෙන්ම එම පුහුණු ආයතනයෙන් ලබාදෙන දැනුම සියලුම මාධ්‍ය ආයතන වෙත ලබා දීමට පියවර ගත යුතු බවද අවධාරණය කෙළේය. රජයේ පෞද්ගලික කියා භේදයක් ජනමාධ්‍ය කලාවේ දී තමන්ට නොමැති බවද කී ඇමැතිවරයා සියලු දෙනාම එකම පවුලක සහෝදරයන් මෙන් සමගියෙන් නිහතමානීව මාධ්‍ය හැසිරවිය යුතු බවත්, ඒ සඳහා මෙම පුහුණු ආයතනය මනා පිටුවහලක් වනු ඇති බවත් ඇමැතිවරයා මෙහිදී කීය.මෙම සාකච්ඡාව භූතානය, ඉන්දියාව, මාලදිවයින හා ශ්‍රී ලංකාවේ යුනෙස්කෝ අධ්‍යක්ෂ ආරුමුගම් පර්ෂුරාමන්, යුසෙන්කෝ සඳහා වන ශ්‍රී ලංකා ජාතික කොමිසමේ ලේකම් ආර්.පී. පෙරේරා, යුනෙස්කෝ ඬ;යීජිතයන්ගේ විධායක ලේකම් මර්යාවාස් මහත්මිය හා ජනමාධ්‍ය හා මහාමාර්ග නියෝජ්‍ය අමාත්‍ය මාධ්‍ය උපදේශක සරත් වික්‍රමසිංහ, ජනමාධ්‍ය අමාත්‍යාංශයේ සහකාර ප්‍රවෘත්ති අධ්‍යක්ෂ හිල්මි මොහොමඩ් යන මහත්වරුන්ගේ ප්‍රධානත්වයෙන් පැවැත්විණි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>07</day>
    </date>
    <link>http://www.dinamina.lk/2010/05/07/_art.asp?fn=n10050713</link>
    <topic>මාධ්‍යවේදී රුවන් වීරකෝන් ඇප මත මුදාහරී</topic>
    <author>නෙල්කා මැදගෙදර හා සිරිසේන රාජපක්‍ෂ</author>
    <content>රාජ්‍ය විරෝධී කටයුතු කිරීම සම්බන්ධයෙන් හදිසි නීති රෙගුලාසි යටතේ අත්අඩංගුවට ගෙන රඳවා ගෙන සිටි “බොටම් ලයින්” පුවත් පතේ හා ඇසෝසියේටඩ් ප්‍රෙස් ප්‍රවෘත්ති ආයතනයේ ආරක්‍ෂක වාර්තාකරු මාධ්‍යවේදී රුවන් වීරකෝන් මහතා රුපියල් ලක්‍ෂය බැගින් ශරීර ඇප දෙකක් මත මුදාහරින ලෙස කොළඹ ප්‍රධාන මහේස්ත්‍රාත් චම්පා ජානකී රාජරත්න මහත්මිය ඊයේ (6) නියම කළාය.වීරකෝන් මහතා ගොනුකර තිබූ මූලික අයිතිවාසිකම් පෙත්සම ඊයේ (6) උදේ ශ්‍රේෂ්ඨාධිකරණය හමුවේ කැඳවූ අවස්ථාවේදී නීතිපතිවරයා වෙනුවෙන් පෙනී සිටි රජයේ නීතිඥ රියාද් හම්සා මහතා කරුණු දක්වමින් පැමිණිලිකාර වීරකෝන් මහතා ඇප මත මුදාහැරීමට අවසර ලබාදී ඇති බව දන්වා සිටියේය.අනතුරුව සැකකරු ප්‍රධාන මහේස්ත්‍රාත් අධිකරණය වෙත ඉදිරිපත් කළ පසු කරුණු දැක්වූ ත්‍රස්තවාදී විමර්ශන අංශය සැකකාර වීරකෝන් පිළිබඳව සිදුකළ විමර්ශන කටයුතු අවසන් කර ඇති බවත් දන්වා සිටියේය. සැකකරුට ඇප නියම කළ ප්‍රධාන මහේස්ත්‍රාත් රාජරත්න මහත්මිය ඔහුගේ විදේශ ගමන් බලපත්‍රය අධිකරණයට භාර දෙන ලෙසත් සතියකට වරක් ත්‍රස්තවාදී විමර්ශන කොට්ඨාසයට වාර්තා කරන ලෙසත් නියම කළාය. ත්‍රස්ත විමර්ශන ඒකකයෙහි රඳවා සිටින තමන් මුදාහරින ලෙස නියෝග කරන්නැයි ඉල්ලා මාධ්‍යවේදී රුවන් වීරකෝන් මහතා සිය මූලික අයිතිවාසිකම් පෙත්සමෙන් ඉල්ලා තිබේ.ශිරාණි තිලකවර්ධන, කේ. ශශ්‍රීපවන්, එස්. අයි. ඉමාමි යන ශ්‍රේෂ්ඨාධිකරණ විනිසුරු මඬුල්ල ඉදිරියෙහි මේ පෙත්සම ඊයේ (6) කැඳවන ලදී. ත්‍රස්ත විමර්ශන ඒකකයෙහි පොලිස් පරීක්‍ෂක සමන් කුමාර, එහි අධ්‍යක්‍ෂ ඩී. කේ. වාකිෂ්ඨ, අපරාධ පරීක්‍ෂණ දෙපාර්තමේන්තුවෙහි නියෝජ්‍ය පොලිස්පති නන්දන මුණසිංහ එහි පොලිස් පරීක්‍ෂක තිස්ස පිලපිටිය, පොලිස්පතිවරයා, ආරක්‍ෂක අමාත්‍යාංශ ලේකම්වරයා සහ නීතිපතිවරයා පෙත්සම මගින් වගඋත්තරකරුවෝ කර සිටිති. නීතිඥ සාලිය පීරිස් මහතා පෙත්සම්කරු වෙනුවෙන් පෙනී සිටියේය. මේ පෙත්සම ජූලි මස 07 වැනිදා නැවත කැඳවීමට නියම කෙරිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>07</day>
    </date>
    <link>http://www.dinamina.lk/2010/05/07/_art.asp?fn=n10050714</link>
    <topic>රාජ්‍ය කළමනාකරණ විභාගය හෙට</topic>
    <author>චන්දිමා එදිරිමාන්න</author>
    <content>රාජ්‍ය කළමනාකරණ සහකාර සේවයේ III වැනි පන්තියට බඳවා ගැනීමේ විවෘත තරග විභාගය හෙට (08) පැවැත් වේ.විභාග අපේක්ෂකයන් 1, 186688 දෙනෙකු භාෂා මාධ්‍ය තුනක් යටතේ මේ විභාගයට පෙනී සිටින අතර රට පුරා නගර 125ක විභාග මධ්‍යස්ථාන 869කදී විභාගය පැවැත්වීමට නියමිතය.රාජ්‍ය පරිපාලන අමාත්‍යාංශය 2009 ඔක්තෝම්බර් මස 16 වැනිදා නිකුත් කර ඇති අංක 1624 දරන ගැසට් නිවේදනයට අනුව මේ විභාගය ප්‍රකාශයට පත් කර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>07</day>
    </date>
    <link>http://www.dinamina.lk/2010/05/07/_art.asp?fn=n10050715</link>
    <topic>ප්‍රවාහනයටකොළඹ ඇළවේලියොදාගැනීමේ සැලැසුමක්</topic>
    <author>ශීලා උඩුවර</author>
    <content>ඇළ මාර්ග මගින් ප්‍රවාහන අවශ්‍යතා ඉටුකර ගැනීමේ ව්‍යාපෘතියක් නාවික හමුදාව සමඟ ඒකාබද්ධව මධ්‍යම පරිසර අධිකාරිය අරඹා තිබේ.රාජ්‍යාරක්‍ෂක ලේකම් ගෝඨාභය රාජපක්‍ෂ මහතාගේ සංකල්පයක් අනුව මෙය ක්‍රියාත්මක කෙරේ.ප්‍රවාහන පහසුකම් සලසා ගැනීම, ඇළවේලිවලට අපද්‍රව්‍ය දැමීම වැළැක්වීම, පරිසරය ආරක්‍ෂා කර ගැනීම මේ ව්‍යාපෘතියේ අරඹුන බව මධ්‍යම පරිසර අධිකාරියේ සභාපති මහාචාර්ය විමලධර්ම අබේවික්‍රම මහතා පැවසීය.මේ යටතේ දැනට වැල්ලවත්ත සිට නාවල විවෘත විශ්වවිද්‍යාලය දක්වා බෝට්ටු සේවාවක් අරඹා තිබේ.මේ දුර ගොඩබිමින් යාම සඳහා විනාඩි 45 ක් පමණ ගතවන අතර ඇළ මාර්ගය මගින් යාමේදී ගතවන්නේ විනාඩි 15 කටත් අඩු කාලයකි.විමලධර්ම අබේවික්‍රම මහතා ඇළ මාර්ග ආරක්‍ෂා කර ගැනීමේ ක්‍රියාවලිය පිළිබඳව මහජනතාව දැනුම්වත් කිරීමේ වැඩසටහන් ද පැවැත්වීමට කටයුතු කර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>07</day>
    </date>
    <link>http://www.dinamina.lk/2010/05/07/_art.asp?fn=n10050716</link>
    <topic>චිලීස් සම්මාන උළෙලට වාරණ නියෝගයක්</topic>
    <author>රෝෂන් තුෂාර</author>
    <content>ශ්‍රී ලංකා වෙළෙඳ ප්‍රචාරක සම්මාන උළෙලට ( චිලීස් ) ඉදිරිපත් වූ තරඟ ඉල්ලුම් පත්‍ර විනිශ්චය කිරීම වළක්වමින් එම උළෙලේ භාරකාර මණ්ඩලයට වාරණ නියෝගයක් කොළඹ ප්‍රධාන දිසා විනිසුරු ලෆාර්තාෆීර් මහතා (06) ඊයේ නිකුත් කෙළේය.කොළඹ 07 බාන්ස් පෙදෙසේ පීනික්ස් ඕ. ඇන්ඩ් එම්. ආයතනය ශ්‍රී ලංකා වෙළෙඳ ප්‍රචාරක සම්මාන උලෙළේ භාරකාර මණ්ඩල සභාපති ඉමල් ෆොන්සේකා මහතා ඇතුළු අට දෙනෙකුට එරෙහිව පැවරු නඩුවක් සලකා බැලීමෙන් අනතුරුව මේ වාරණය නිකුත් කෙළේය.පැමිණිලිකාර සමාගම වෙනුවෙන් නීතිඥ සුදත් පෙරේරා මහතාගේ උපදෙස් පරිදි ජනාධිපති නීතිඥ රොමේෂ් ද සිල්වා මහතා අධිකරණයට කරුණු ඉදිරිපත් කෙළේය.චිලීස් සම්මාන භාරකාර මණ්ඩලය සම්මාන උළෙල සඳහා ඇතුළත් වන දැන්වීම් ආයතන, වෙළෙඳ ප්‍රචාරක ආයතන සඳහා කොන්දේසි පනවා ඇති බවත් එසේ කොන්දේසි පැනවීමට භාරකාර මණ්ඩලයට නීතිමය අයිතියක් නොමැති බවත් පැමිණිල්ල වෙනුවෙන් අධිකරණයට කරුණු ඉදිරිපත් කෙළේය.චිලීස් 2010 තරගයට සහභාගී විය හැක්කේ ප්‍රචාරක සහ සන්නිවේදන ආයතන වශයෙන් ශ්‍රී ලංකාවේ ලියාපදිංචි 4AS හෝ IAA ශ්‍රී ලංකා කලාපයේ සාමාජිකත්වය ලබාගත් ආයතන සඳහා පමණි “ යන කොන්දේසිය නීතිය හමුවේ බල රහිත බවද සඳහන් කෙළේය.මේ කොන්දේසි අනුව පැමිණිලිකාර සමාගමේ තරග ඉල්ලුම්පත් විත්තිකාර සම්මාන භාරකාර මණ්ඩලය භාර නොගත් බවත් අධිකරණය පැවසීය.කරුණු සලකා බැලු විනිසුරුවරයා සම්මාන උළෙලේ ඉල්ලුම්පත්‍ර සම්බන්ධයෙන් තීරණයක් ගැනීම වළක්වමින් වාරණ නියෝගයක් ද නිකුත් කෙළේය.විත්තිකාර ද ශ්‍රී ලංකා ඇඩ්වටයිසින් අවෝඩ්ස් භාරකාර මණ්ඩලයට නොතිසි හා සිතාසි නිකුත් කරමින් ලබන 20 දින අධිකරණයේ කරුණු දක්වන ලෙස නියෝග කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>07</day>
    </date>
    <link>http://www.dinamina.lk/2010/05/07/_art.asp?fn=r1005071</link>
    <topic>හෙළ වාරි කර්මාන්තයේවිස්මිත නිපැයුමහියාරේ ජලාශයේවිනාශය අත ළඟ</topic>
    <author>සටහන හා ඡායාරූප අක්මීමන විශේෂ සුනිල් ගමගේ</author>
    <content>2011 වසර වන විට අවු. 100 ක් සම්පුර්ණ වන පෞරාණික වටිනාකමකින් යුක්ත වූ හියාරේ ජලාශය අද පරිහානියට පත් වෙමින් පවතින්නක් යැයි ප්‍රදේශවාසීහු පවසයි.මේ ජලාශය 1911 වසරේ එවකට මේ රටේ විශ්මිත නිර්මාණ රාශියක් කළ ඩී. ජේ. විමලසුරේන්ද්‍ර යන්ගේ තවත් සුවිශේෂී නිර්මාණයක් වේ.එදා ගාල්ල මහ නගර සභාවට මෙය සුවිශේෂී සම්පතකි. ඊට හේතුව වූයේ මහ නගර සභාවට නගරයේ සියලු ජල අවශ්‍යතා සම්පූර්ණ කරන්නට මෙය ප්‍රයෝජනයට ගැනීමට හැකිවීමයි.තවද මෙය නගර සභාවට සුවිශේෂී සම්පතක් වන්නට හේතු වූයේ ඒ අද්විතීය කම්කරු නිර්මාණ කුසලතාවයයි. මන්ද නගරයේ ඒ ජල අවශ්‍යතාවය සම්පූර්ණ කරනු ලැබුවේ මේ ජලාශයේ ජලයෙනි.කි. මී. 12 ක් පමණ දුරක් ජලය වක්වැල්ල බික්කය වෙත ගෙන ගියේ කිසිදු යන්ත්‍ර සූත්‍රයක උපකාරයකින් නොව.ඒ සුවිශේෂී නිර්මාණකරු නිර්මාණ කුසලතාවයෙන් මුහුදු මට්ටමින් අඩි 548 ක් පමණ උසින් පිහිටි ජලාශයේ සිට ගාල්ල බික්කය වෙත කදු හෙල් තරණය කරමින් නොමිලයේම ජලය පොම්ප කෙරිණි. ඒ නිසා නගර සභාවට ජලය පොම්ප කිරීමට යන වියදමක් නොමැති විය. ඒ නිසාම නගර සභාවට මේ ජලාශය ධන සම්පතක් විය.එහෙත් අද මේ ගැන ගාල්ල නගර සභාව සැලකිල්ලක් නොදක්වනවාද යන්න ප්‍රදේශවාසීන්ගේ මතය වී ඇත. මන්ද ඒ එදා තිබූ පිරිසිදු බව පිළිබඳ පැහැදිලි බව රැක බලා ගැනීම ආරක්ෂාව ගිලිහී ගිහින්ද ඊට හේතුව එදා සිටි සේවක කණ්ඩායම් අද වන විට දෙදෙනෙක් දක්වා අඩු වී යාමද සිටින සේවකයින් දෙදෙනාම මෙතරම් සුවිශාල රාජකාරියක් කරගෙන යන්නට නොහැකි වීමද කෙසේ වෙතත් ප්‍රදේශයේ පැරන්නන් පවසන්නේ දැන් දැන් මේ වටිනා සම්පතට කුඩම්මාගේ සැලකිල්ල ඇති බවයි.ජලාශයේ සුරක්ෂිත භාවය හීනවෙමින් පවතින්නකි. එදා ඩී. ජේ. විමලසුරේන්ද්‍ර මහතා ඉදි කළ විශේෂයෙන් ජලාශය මැද ඇති ජලය පිරිසිදු කර පොම්ප කිරීමට සකසා ඇති ළිදේ වැදගත් වටිනා වූ කොටස් දිරා යාමට ලක්ව ඇත්ද ?එදා ජලය ගෙන යාමට යෙදු චිනචට්ටි නළ පද්ධතිය විනාශ වී ගොසින්ද ? සුවිශේෂීව නිර්මාණය කළ (ජලාශයේ මැද ඇති) ළිඳේ බැමි වලට හානියක්වී ඇත්ද ඒවාට යම් හෝ අලුත්වැඩියාවක් කළ යුතුද සුවිශේෂී වූ ලෙසින් නිර්මාණය කර ඇති පහතින් වැව මැද ඇති ළිද වෙත ගමන් කිරීමට ඇති බිම් ගෙය කුමන ආකාරයෙන් පවතීද වැව් පතුලේ රොන් මඩ කොතෙක් පිරී ඇත්ද ඒවා ඉවත් කිරීමට ක්‍රමයක් ඇත්ද ජලාශයට ජලය ලබාදෙන ජල පෝෂක ප්‍රදේශයේ වනාන්තරය විනාශ කිරීම වලකාලන්නට ගත හැකි පියවර කුමක්ද ? නිරන්තරයෙන් වනාන්තරය මැද ජලාශය අයිනේ කෙරෙන කසිප්පු පෙරීමේ ජාවාරම සදහටම නැති කිරීමට ගත යුතු පියවර කුමක්ද ?කොතෙක් පොලිසිය සුරාබදු අංශ වැටලීම් කලත් ඊට පසුදින යළිත් වනාන්තරය තුළ ජලාශය අයිනේ කසිප්පු පෙරීමේ ජාවාරම කෙරෙන්නේ කෙසේද ජල පෝෂිත වනාන්තරය ටිකෙන් ටික මිනිසුන් අල්ලා තේ වවද්දී වන සංරක්ෂණ දෙපාර්තමේන්තුවට මේ වනාන්තරයේ වටිනාකමක් නැද්ද හොර රහසේ වටිනා දැව වනාන්තරයෙන් දවසින් දවස ලොරි ගානේ පැටවෙන්නේ කෙසේද වන සතුන් මරාගෙන යද්දී වනජීවී අංශ ඒ පිළිබඳව සොයා බැලීමක් කරන්නේ නැද්ද යන්න මේ ප්‍රදේශවාසීන්ගෙන් නැගෙන ප්‍රශ්න වැළකි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>07</day>
    </date>
    <link>http://www.dinamina.lk/2010/05/07/_art.asp?fn=r1005072</link>
    <topic>හම්බන්තොට මුහුදු තීරයේ පොකිරිස්සන්ගේ ශීඝ්‍ර වඳවීමක්</topic>
    <author>සටහන හා ඡායාරූප - තිස්සමහාරාම විශේෂ රාජා වෛද්‍යසේකර</author>
    <content>මාහැඟි ජලජීවී සම්පතක් වන මූදු පොකිරිස්සන් දකුණු පළාතෙන් මෙන්ම හම්බන්තොට දිස්ත්‍රික්කයේ මුහුදු තීරයෙන් වඳවී යාමේ තර්ජනයට මුහුණ පා සිටී.බිත්තර සහිත පොකිරිස්සන් මැරීම ළඟ තබා ගැනීම ප්‍රදර්ශනය කිරීම සහ විකිණීම නීතියෙන් තහනම් කොට ඇතත් මොවුන් මැරීම නිසා පොකිරිස්සන්ගේ ව්‍යාප්තිය අවම වෙමින් පවතී.එයට හේතුව වී ඇත්තේ බිත්තර සහිත එක් පොකිරිස්සෙකු මැරීමෙන් පැටවුන් සිය ගණනකගේ උපත අහිමි වීමයි. සාමාන්‍යයෙන් එක් පොකිරිස්සකු බිත්තර සිය ගණනක් දරාගෙන සිටී.කුඩා පොකිරිස්සන් ඇල්ලීමද නීතියෙන් තහනම් කොට ඇත. එහෙත් මේ නීති කිසිවක් නොතකා පොකිරිස්සන් දිගින් දිගටම මරා දැමීම සිදු වෙමින් පවතී.මේ අතර ශ්‍රී ලංකා මුහුදු තීරයේ පොකිරිස්සන් සංගණනයකට ලක් කිරීමට නාරා ආයතනය මගින් අරාඹා ඇත.සංගණනයෙන් පසු පොකිරිස්සාට තිරසාර කළමනාකරණ වැඩ පිළිවෙළක් සකස් කිරීමට නාරා ආයතනය සැරසේ.විශාල වශයෙන් පොකිරිස්සන් ඇල්ලීම සහ බිත්තර විනාශ කිරීම නිසා පොකිරිස්සන්ගේ ගහණය පහත වැටීමේ තත්ත්වය අවම කිරීම පිණිස වසරේ පෙබරවාරි සැප්තැම්බර් ඔක්තෝබර් යන මාස වල පොකිරිස්සන් ඇල්ලීම තහනම් කොට ඇති බව නාරා ආයතනය පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>07</day>
    </date>
    <link>http://www.dinamina.lk/2010/05/07/_art.asp?fn=r1005073</link>
    <topic>මේ අවනඩුව කාට කියම්ද</topic>
    <author>සටහන හා ඡායාරූපය - එප්පාවල සමූහ රත්න බී. ඒකනායක</author>
    <content>ගන සැරේට විදුලිය වැදී දෙපැයක් තුළ මිය ගිය මේ ‘කිරිමව‘ අයත් වන්නේ් කැටකාලේ උපසේන කිරි ගොවියාටයි.මේ කිරි මව කැලේ තණ උලා කා ගෙන යද්දී අධි බලැති විදුලි රැහැනක් දෙපයේ පැටලී එතැනම වැටී මිය ගියාය.මේ පරිසරය වටේටම දරු පවුල් පදිංචිවී සිටිති. මේ විදුලි රැහැන සුළඟට කඩා වැටී ඇත්තේ පසුගිය 28 වැනිදාය. මෙය කඩා වැටුණ ඇසිල්ලකින් අසල දරුවන්ට අනතුරක් වේ යයි බියෙන් ඒ අවට මිනිසුන් තඹුත්තේගම විදුලි අධිකාරී කාර්යාලයට දුරකථන ඇමතුම් 18 ක් ලබා දුන් බව ඔව්හු කියති. නමුත් විදුලිබල මණ්ඩලයෙන් මේ ස්ථානයට පැමිණ ඇත්තේ මේ මස 01 වැනිදාය. දරුවන්ට යම් අනතුරක් සිදුවුවත් මෙච්චර නේදැයි ගැමියෝ කම්පා වෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>07</day>
    </date>
    <link>http://www.dinamina.lk/2010/05/07/_art.asp?fn=r1005074</link>
    <topic>මදුරන්කුලිය දුම්රිය හරස්මගඅනාරක්ෂිතයි</topic>
    <author>පුත්තලම දිස්ත්‍රික් සංචාරක ඇන්ටනී ප්‍රනාන්දු</author>
    <content>පුත්තලම දුම්රිය මාර්ගයේ මදුරන්කුලියේ පිහිටි අනාරක්ෂිත දුම්රියන් හරස් මාර්ග කීපයක් සඳහා දුම්රිය ගේට්ටු හෝ දුම්රිය සංඥා නොමැතිවීම නිසා අනතුරුදායක තත්ත්වයක් උද්ගත වී ඇතැයි ප්‍රදේශවාසීහු පවසති. පුත්තලම සහ හලාවත දක්වා තිබෙන පාසල් වලට මදුරන්කුලිය මහා මාර්ගයට කිලෝමීටර් 2 ක් පා ගමනින් යන දහසක් සිසුන්ට, මගීන්ට 10 කණුව හන්දිය සහ මදුරන්කුලිය මධ්‍ය මහා විද්‍යාලයට එන සිසුන් ශාන්ත රෆායල් මාවත දුම්රිය හරස් මාර්ගය ඇතුළු මුන්දලම ප්‍රාදේශීය ලේකම් කොට්ඨාසයේ මංමාවත් කීපයකම මාර්ග වල අනතුරු සිදු වෙමින් පවතියි.මේ පිළිබඳ පුත්තලම ප්‍රාදේශීය සභාවේ සභාපති දිලුක් පතිරගේ මහතාගෙන් විමසූ විට කියා සිටියේ දුම්රිය හරස් මාර්ග ඇති අනාරක්ෂිත ස්ථානවලට ගෙට්ටු සහ විදුලි සංඥා සවි කිරීමට දුම්රිය දෙපාර්තමේන්තුවට දන්වා ඇති බවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>07</day>
    </date>
    <link>http://www.dinamina.lk/2010/05/07/_art.asp?fn=r1005075</link>
    <topic>තුරුවිල වැවේ ඇතින්න මිය ගියොත්පානීය ජලයට ගැටලු</topic>
    <author>අනුරාධපුර සමූහ අශෝක සේනාරත්න</author>
    <content>අනුරාධපුර නගරවාසීන්ට හා ඒ අවට ප්‍රදේශ ගණනාවක ජනතාවට පානීය ජලය සපයනු ලබන තුරුවිල වැවේ වෙඩිවැදී සිටින ඇතින්න වැවේ මිය ගියහොත් පානීය ජලයට යම් ප්‍රශ්නයක් මතුවිය හැකි බැවින් ඇතින්න වැවෙන් ඉවත්කැර ගන්නා ලෙස ජාතික ජල සම්පාදන හා ජලාපවාහන මණ්ඩලයේ උතුරුමැද නියෝජ්‍ය සාමාන්‍යාධිකාරී එල්. එල්. ඒ. පීරිස් මහතා වනජීවි දෙපාර්තමේන්තුවට දැනුම් දෙයි.මේ ඇතින්න තුරුවිල වැවේ නිරාහාරව සිටින නිසා කුමන මොහොතකහෝ වැවේ මිය යාමට ඉඩ ඇති බව නියෝජ්‍ය සාමාන්‍යාධිකාරීවරයා අනුරාධපුර සහකාර වනජීවී අධ්‍යක්‍ෂවරයාට දන්වා ඇත.මේ ඇතින්න වැවේ අසාධ්‍ය තත්ත්වයෙන් පසුවන බවත් කිසියම් මොහොතක ඇතින්න මිය ගියහොත් ජලය දූෂණය වන බවට පාරිභෝගික පැමිණිළි ලැබෙන බවද පීරිස් මහතා කීය.ඇතින්නගේ වම් අත පෙදෙසේ විශාල තුවාලයක් තිබෙන අතර දැනට දින 23 ක් නිරාහාරව සිටීම නිසා ඇතින්න ඉතා දුර්වල තත්ත්වයට පත්ව ඇත.ඇතින්නගේ මාස දෙකක් පමණ වයසැති පැටවාද ඇයට අහිමිවී ඇත. දරුදුක නිසාදෝ ඇගේ දෙනෙත්වලින් නිරතුරුව කඳුළු දෝරේ ගලා යන දසුන කාගේත් සිත් කම්පා කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>07</day>
    </date>
    <link>http://www.dinamina.lk/2010/05/07/_art.asp?fn=r1005076</link>
    <topic>බණ්ඩාරවෙල ෆාමසිවල වැඩිමිලට බෙහෙත්</topic>
    <author>හපුතලේ සමූහ</author>
    <content>බණ්ඩාරවෙල නගරයේ ඉංගී‍්‍රසි බෙහෙත් අලෙවිකරනු ලබන ඇතැම් ඖෂධහල්වල නියමිත මිලගණන්වලට වඩා අධික මිලකට බෙහෙත් අලෙවි කිරීම නිසා අසරණ රෝගීන්ට දැඩි අපහසුතාවකට පත්වීමට සිදුවී ඇත. අධික මිලගණන්වලට බෙහෙත් අලෙවිකරන මෙම වෙළෙඳුන් නීතියේ රැහැනට හසුකරගැනීමට අදාළ බලධාරීන්ගේ සැළකිල්ල යොමුකරන ලෙසට රෝගීහු ඉල්ලා සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>07</day>
    </date>
    <link>http://www.dinamina.lk/2010/05/07/_art.asp?fn=r1005077</link>
    <topic>දහතුªන් හැවිරිදි සිසුවකුගෙන්නව හැවිරිදි දැරියකට අතවර</topic>
    <author>කන්තලේ සමූහ</author>
    <content>වයස අවු: 9ක පාසල් සිසුවියකට අතවර කිරීම සම්බන්ධයෙන් අධිකරණය හමුවට පමුණුවා සිටි 13 හැවිරිදි පාසල් ශිෂ්‍යයකු දින 28ක් රක්‍ෂිත බන්ධනාගාරයේ තබාගෙන පසුව අනුරාධපුර අබය ළමා නිවාසයට බාරදෙන ලෙසට කන්තලේ ප්‍රධාන මහේස්ත්‍රාත් කෝසල සේනාධීර මහතා බන්ධනාගාර නිලධාරීන්ට නියෝග කළේය.මෙලෙස රක්‍ෂිත බන්ධනාගාර ගතකොට ළමා නිවාසයකට යොමුකරන ලද්දේ කන්තලේ වාන් ඇළ ජනපදයේ පදිංචි 13 හැවිරිදි කුªඩා පාසල් ශිෂ්‍යයෙකි. අගතියට පත් දැරියද එම ප්‍රදේශයේම පදිංචිකාරියක් වන අතර දැරිය මහේස්ත්‍රාත්වරයාගේ නියෝග මත දැනට කන්තලේ මූලික රෝහලට පරීක්‍ෂාවන් සඳහා යොමුකොට ඇත.මෙම කුඩා ශිෂ්‍යයා ගමේ වැඩිහිටි තරුණයන් මාර්ගයෙන් මෙවැනි නොහොබිනා ක්‍රියාවලට ඇබ්බැහිවී ඇති බවත්, මීට ඉහතදීද කීපවතාවක්ම කුඩා දැරියට අතවර කර ඇත. මෙදින මෙම සිද්ධිය දැරියගේ මවගේ අතටම අසුවූ බව අධිකරණයේදී අනාවරණය විය.වාන් ඇළ පොලිසිය සිද්ධිය සම්බන්ධයෙන් වැඩිදුර පරීක්‍ෂණ මෙහෙයවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>07</day>
    </date>
    <link>http://www.dinamina.lk/2010/05/07/_art.asp?fn=r1005078</link>
    <topic>ජල පාලන දොරටු අක්‍රීයවීමෙන් පලාතොට විලේගොඩ කුඹුරු වසර 40ක සිට පුරන්  </topic>
    <author>නාගොඩ විශේෂ එන්. විජේරත්න</author>
    <content>නාගොඩ ගොවිජන සේවා බල ප්‍රදේශයට අයත් පලාතොට සහ විලේගොඩ කොට්ඨාසවල කුඹුරු අක්කර 75ක් පමණ වසර 40ක කාලයක් තිස්සේ පුරන්ව පවතී.ප්‍රතිසංස්කරණය කර ඇති දුම්මල මෝදර ඇළ මාර්ගය හා සම්බන්ධ අතුරු ඇළ මාර්ග, ජල පාලන දොරටු අක්‍රීය වීම මීට ප්‍රධාන හේතු වේ.කිරල බැඳියායයට අයත් පලාතොට කොට්ඨාසයේ කුඹුරු අක්කර 55ක් සහ විලේගොඩ කොට්ඨාසයේ කුඹුරු අක්කර 20ක් පුරන්ව ගොස් තිබේ. පලාතොට කොටසේ අතුරු ඇළ මාර්ග 5ක ජල පාලන දොරටුද විලේගොඩ කොටසේ අතුරු ඇළ මාර්ග 3ක ජල පාලන දොරටුද මෙලෙස මුළුමනින්ම අක්‍රීයව තිබේ.පලාතොට ගොවි සංවිධානයේ නිලධාරීන් මේ යාය හා සම්බන්ධ ගොවීන් මෙන්ම කෘෂිකර්ම පර්යේෂණ හා නිෂ්පාදන සහකාර නිලධාරීන්ද මේ සම්බන්ධයෙන් බලධාරීන් වෙත අවස්ථා ගණනාවකදීම කරුණු ඉදිරිපත් කර ඇත.තවමත් මේ සම්බන්ධයෙන් කිසිදු අවධානයක් යොමුකර නැතැයි ඔවුහු පවසති.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>07</day>
    </date>
    <link>http://www.dinamina.lk/2010/05/07/_art.asp?fn=r1005079</link>
    <topic>මේ අලි නාවන වළක් නොවේජා - ඇළ බස් නැවතුම්පළයි</topic>
    <author>ඡායාරූපය :- ජා ඇළ මධ්‍යම ලෙස්ලි පෙරේරා</author>
    <content>ජා ඇළ බස් නැවතුම්පළ මඩ වගුරක් බවට පත්ව ඇති අයුරු කාලයක සිට පවතින මේ මඩ වගුර මැතිවරණ සමයටවත් බලධාරීන්ගේ අවධානයට යොමු නොවුනේ මන්දැයි බස් මගීහූ පවසති.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>07</day>
    </date>
    <link>http://www.dinamina.lk/2010/05/07/_art.asp?fn=r10050710</link>
    <topic>පාණදුර හිරණ විදුහල ඉදිරිපිට පාරට කහ ඉරි ඕනෑ</topic>
    <author>වාද්දුව සමූහ එස්. ආර්. පියදාස</author>
    <content>පාණදුර හිරණ කනිෂ්ඨ විද්‍යාලය ඉදිරිපිට පාර මාරුවන පාසල් දරුවන්ගේ හා ජනතාවගේ ආරක්ෂාව සඳහා හිරණ කණිෂ්ඨ විදුහල ඉදිරිපිට කහ ඉරි සටහන් කළ පාර මාරුවීමේ ස්ථානයක් බවට සකස් කරන මෙන් මව්පියෝ ඉල්ලති.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>07</day>
    </date>
    <link>http://www.dinamina.lk/2010/05/07/_art.asp?fn=r10050711</link>
    <topic>මිනුවන්ගොඩ කොටුගොඩපාලමේ වැඩ කඩිනම් කෙරේ</topic>
    <author>මිනුවන්ගොඩ සමූහ සිරිසේන අත්තනායක</author>
    <content>“ගම්පහ රන් අරුණ” වැඩසටහන යටතේ මිනුවන්ගොඩ කොටුගොඩ පාලම ඉදිකිරීමට ආර්ථික සංවර්ධන ඇමති බැසිල් රාජපක්ෂ මහතා පියවර ගෙන තිබේ.මන්තීරු හතරකින් ඉදිකෙරෙන එම පාලමට පෙර, දැනට පවතින මාර්ග තදබදය අවම කිරීම සඳහා ලක්ෂ 500 ක වියදමින් බේලි පාලමක් ඉදිකෙරෙනු ඇත.බස්නාහිර පළාත් ප්‍රධාන ඇමති ප්‍රසන්න රණතුංග මහතා විසින් එම ඉදිකිරීම් මේ මස 20 වැනි දිනට පෙර නිම කරන ලෙස මාර්ග සංවර්ධන අධිකාරියට උපදෙස් දෙන ලදී. වැඩබිම නිරීක්ෂණය සඳහා ප්‍රධාන ඇමතිවරයා සමඟ මාර්ග සංවර්ධන අධිකාරියේ ඉංජිනේරු නුවන් ගුණවර්ධන, ප්‍රාදේශීය සභා සභාපති කුමාර අරංගල්ල ඇතුලු පිරිසක් ද සහභාගී වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>07</day>
    </date>
    <link>http://www.dinamina.lk/2010/05/07/_art.asp?fn=s1005071</link>
    <topic>එංගලන්තයට කඩුලු 6ක ජයක්</topic>
    <author/>
    <content>බටහිර ඉන්දීය කොදෙව් දූපත්හි පැවැත්වෙන තෙවැනි පන්දුවාර විස්සයි 20 ලෝක කුසලාන ක්‍රිකට් තරගාවලියේ සුපිරි අට වටයේ තරග ඊයේ ආරම්භ විය. ආරම්භක තරගය ලෙස එංගලන්තය හා පාකිස්තානය අතර පැවැති තරගයේ කඩුලු 6ක ජයක් එංගලන්ත කණ්ඩායමට හිමිවිය.කාසියේ වාසිය දිනා එංගලන්ත පිලේ නායක මුලින්ම පන්දුවට පහරදීමේ අවස්ථාව පාකිස්ථානයට ලබාදුනි.මෙම තරගයේදී පළමුව පන්දුවට පහර දුන් පාකිස්තාන පිල නියමිත ඕවර 20 අවසානයේදී කඩුලු 9ක් දැවී රැස්කරගත්තේ ලකුණු 147ක් පමණි. මෙහිදි සල්මන් බට් 34, උමාර් අක්මාල් 30, මොහොමඩ් හෆීස් 18, කම්රාන් අක්මාල් 15 ලෙස ලකුණු රැස් කළහ.පන්දු යැවීමේදී කැපී පෙනෙන දස්කම් දැක්වූ යාඩි ලකුණු 19 කඩුලු 2ක්, සයිඩ් බොටම් ලකුණු 28 කඩලු 2ක් හා බ්‍රොඩි ලකුණු 25 කඩුලු 2ක බැගින් ලබා ගත්හ.පිළිතුරු ඉනිම ක්‍රීඩා කළ එංගලන්ත ක්‍රිකට් පිල ඕවර 19.3 කදී සිය ඉලක්කය සපුරා ගත්තේ කඩුලු 4ක් දැවී තිබියදීය.අගනා පිතිහරඹයක නියැළුණු කෙවින් පීටර්සන් නොදැවී ලකුණු 70ක් ලබා ගත්තේ පන්දු 52 කට මුහුණදී හතරේ පහර 7ක් හා හයේ පහර 2ක් සමගිනි. කණ්ඩායම වෙනුවෙන් ජේ. ලම්බි 25, කිස්වෙටර් 25, කොලිංවුඩ් 16 ලෙස ලකුණු රැස් කළහ. පන්දු යැවීමේදී සයීඩ් අජ්මාල් ලකුණු 15කට කඩුලු 2ක්, අබ්දුල් රසාක් ලකුණු 22කට කඩුලු 1ක්, සයිඩ් අෆ්රිඩි ලකුණු 28 කඩුලු 1ක් ලෙස දවාගත්හ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>07</day>
    </date>
    <link>http://www.dinamina.lk/2010/05/07/_art.asp?fn=s1005079</link>
    <topic>ශ්‍රී ලංකා කාන්තා පිලට ලකුණු 2ක තියුණු ජයක්</topic>
    <author/>
    <content>විස්සයි/20 ලෝක කුසලාන කාන්තා ක්‍රිකට් තරගමාලාවේ ශ්‍රී‍්‍ර ලංකා හා පාකිස්තානය අතර ඊයේ පැවැති තරගය ලකුණු 2 කින් ජයගැනීමට ශශ්‍රී ලංකා කාන්තා ක්‍රිකට් කණ්ඩායම සමත්විය.කාසියේ වාසිය දිනූ ශ්‍රී ලංකා කාන්තා ක්‍රිකට් පිල මුලින්ම පන්දුවට පහරදුන් අතර ඕවර 19.3කදී සියලු ක්‍රීඩිකාවන් දැවී රැස්කර ගත්තේ ලකුණු 108කි.ශ්‍රී ලංකා කණ්ඩායම වෙනුවෙන් වී. වී සිල්වා 25, එස්. පී ද සිල්වා 22, එස්. අයි. ගලගෙදර 12, ඩී. ඩී. සුරංගිකා 12 ලෙස ලකුණු ලබා ගත්තාය. සෙසු ක්‍රීඩිකාවන්ට ලකුණු අතරට පැමිණීමට නොහැකි වූ අතර පන්දු යැවිමේදී ෂානා මීර් ලකුණු 12 කඩුලු 2, නිඩා ඩර් ලකුණු 10 කඩුලු 2, ජවාරියා බොන් ලකුණු 24 කඩුලු 2, සජීඩා ෂා ලකුණු 17 කඩුලු 1ක් ලෙස ද දවාගත්හ. මෙහිදී පිළිතුරු ඉනිම ක්‍රීඩා කළ පාකිස්තාන කාන්තා ක්‍රිකට් පිල ඕවර 20 අවසානයේදී ලබාගත්තේ ලකුණු 106කි.මෙහිදී සජීඩා ෂා 12, බිස්මා මහරුෆ් 42, ජවෙරියා ඛාන් 14 ලෙස ලකුණු රැස්කළහ. පන්දුයැවීමේදී ඊ. කෞෂල්‍යා ලකුණු 30 කඩුලු 2, ආර්. සෙනෙවිරත්න ලකුණු 18 කඩුලු 1, එස්. වීරක්කොඩි ලකුණු 18 කඩුලු 1, එස්. පී. ද අල්විස් ලකුණු 19ට කඩුලු 1ක් ලෙස දවාගත්හ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>07</day>
    </date>
    <link>http://www.dinamina.lk/2010/05/07/_art.asp?fn=s1005072</link>
    <topic>සත්කාරක කොදෙව්වන්ට එරෙහිවශ්‍රී ලංකා පිල අද සටන් බිමට</topic>
    <author>වර්නන් ගුණසේකර</author>
    <content>බටහිර ඉන්දීය කොදෙව් දූපත් හි දැන් පැවැත්වෙන 3 වැනි විස්සයි 20 ලෝක කුසලාන ක්‍රිකට් තරගාවලියේ ‘සුපිරි අට’ වටයට පිවිස සිටින ශ්‍රී ලංකාව අද (7) සත්කාරක කොදෙව් දූපත් පිල සමග තරග වදී.බාබඩොස් කැරිබියන් දූපතේ බ්‍රිජ්ටවුන්හි කෙන්සිංග්ටන් ඕවල් ක්‍රීඩාංගණයේ පැවැත්වෙන තරගය ශ්‍රී ලංකා වේලාවෙන් රාත්‍රී 11.00 ට ආරම්භ වෙයි.ශ්‍රී ලංකාව ‘සුපිරි අට’ වටයේ ‘එෆ්’ කොටසට ඇතුළත්ව සිටී. ඔස්ට්‍රේලියාව, කොදෙව් දූපත් හා 2007 මංගල විස්සයි 20 ලෝක සූරයන් වූ ඉන්දියාව එම කොටසට අයත් සෙසු කණ්ඩායම් වෙති.‘සුපිරි අට’ වටයේදී සෑම කණ්ඩායමක් ම තරග තුනකට සහභාගී වනු ඇත. ශ්‍රී ලංකා කණ්ඩායමේ අනෙක් තරග දෙක ඔස්ට්‍රේලියාව සමග අනිද්දාත් (9) ඉන්දියාව සමග ලබන අඟහරුවාදාත් (11) පැවැත්වේ.ශ්‍රී ලංකාව මෙවර තරගාවලියේ මූලික වටයේ සහභාගි වූ පළමු තරගයෙන්ම නවසීලන්තයට කඩුලු 2 කින් පරාජය විය. අනතුරුව සිම්බාබ්වේ සමග තරගය ලකුණු 14 කින් (ඩක්වර්ත් / ලුවිස් ක්‍රමයට) ජය ගත්තේය.බටහිර ඉන්දීය කොදෙව් දූපත් පිල ඔවුන්ගේ මූලික වටයේ තරග දෙකම ජය ගැනීමට සමත් විය. ප්‍රථම තරගයේදී ලකුණු 70 කින් අයර්ලන්තය පැරදවූ ඔවුහු දෙවැනි තරගයේදී කඩුලු 8 කින් (ඩක්වර්ත් / ලුවිස් ක්‍රමයට) එංගලන්තය පරාජය කළහ.සිම්බාබ්වේ, අයර්ලන්තය, බංග්ලාදේශය හා ඇෆ්ගනිස්ථානය මූලික වටය අවසානයේ තරගාවලියෙන් ඉවතට විසි විණි. පෙර තරග දෙකේදී ලත් ජයග්‍රහණයන් හා තම මව් බිමේ තරග කිරීමේ වාසිය මත කොදෙව්වෝ ප්‍රතිවාදී ශ්‍රී ලංකාවට වඩා හොඳ මානසිකත්වයකින් යුතුව අද තරග බිමට පිවිසෙයි. පසුගිය විස්සයි 20 ලෝක කුසලාන අනු සූරයන් වූ ශ්‍රී ලංකාවට එරෙහිව කොදෙව් ජයග්‍රහණයක් බලාපොරොත්තුවෙන් ඔවුන්ගේ ක්‍රීඩා ලෝලීහු අද දහස් ගණනින් ක්‍රීඩාංගණයට එක් රොක් වනු ඇත.මෙවැනි පිටියකට පිවිසෙන ශ්‍රී ලංකා කණ්ඩායමේ ලොකුම ප්‍රශ්නය වී ඇත්තේ ආරම්භක පිතිකරු තිලකරත්න ඩිල්ෂාන් තවමත් ලකුණු අතරට පිවිස නොසිටීමය. පසුගිය වසරේ එංගලන්තයේ පැවැති විස්සයි 20 ලෝක කුසලාන තරග බිම ආලෝකමත් කරමින් දැඩි ආක්‍රමණශීලීව ක්‍රියාත්මක වූ ඩිල්ෂාන් ගේ පිත්ත මෙවර තරගාවලියේ මෙතෙක් නිහඬ වී සිටී. අද තරගයේදී හෝ ඩිල්ෂාන් සුපුරුදු දස්කම් අතරට පිවිසෙනු ඇතැයි යන්න ශ්‍රී ලංකා කඳවුරේ මහත් බලාපොරොත්තුව වී තිබේ.හිටපු නායක මහේල ජයවර්ධන මෙතෙක් ක්‍රීඩා කර ඇති ආකාරය ප්‍රශංසනීය වෙයි. විස්සයි 20 තරගයක ඉතාමත් අසීරු කාර්යයක් වන ශතකයක් වාර්තා කළ ඔහු හතරේ පහර හයක් එල්ල කොට මෙවර තරගාවලියේ මේ දක්වා වැඩිම හයේ පහර එල්ල කර ඇති පිතිකරුවා බවට පත්ව සිටී.මේ අතර ශ්‍රී ලංකා දඟ පන්දු යවන සුපිරි ක්‍රීඩක මුත්තයියා මුරලිදරන් දැන් ඔහුගේ ආබාධය සුව වෙමින් සිටී.ඒ අනුව ඔහු මේ තරගාවලිය පුරාම ශ්‍රී ලංකා කණ්ඩායමේ රැඳී සිටිනු ඇත.නවසීලන්තයට එරෙහිව පැවැති තරගාවලියේ ආරම්භක තරගයේදී මුරලි ඉකිළියේ ආබාධයකට ලක් විය. ශ්‍රී ලංකාව සිම්බාබ්වේට එරෙහිව ලකුණු 14 ක ජයක් වාර්තා කළ තරගයටද මුරලි ක්‍රීඩා කළේ නැත.මීට පෙර ශ්‍රී ලංකාව සහ කොදෙව් දූපත් වල විස්සයි 20 ජාත්‍යන්තර තරග පිටියේදී හමුවී ඇත්තේ දෙවතාවකදී පමණි. ඒ පසුගිය වසරේ එංගලන්තයේ පැවැති දෙවැනි විස්සයි 20 ලෝක කුසලාන තරගමාලාවේදීය.ඒ තරග දෙකම ජය ගැනීමට ශ්‍රී ලංකා පිල සමත් විය. නොටිංහැම් හි පැවැති තරගයෙන් ලකුණු 15 ක ජයක් ලැබූ ශ්‍රී ලංකාව ඕවල් පිටියේ පැවැති තරගයෙන් ලකුණු 57 ක ජයග්‍රහණයක් අත් කර ගත්තේය.“ඊ” කොටස -පාකිස්තානය, නවසීලන්තය, දකුණු අප්‍රිකාව, එංගලන්තය.“එෆ්” කොටස - ශ්‍රී ලංකාව, ඔස්ටේ‍්‍රලියාව, ඉන්දියාව, කොදෙව් දූපත්.මැයි 7:ඔස්ට්‍රේලියාව - ඉන්දියාව (බාබඩොස්) - ශ්‍රී ලංකා වේලාවෙන් පස්වරු 7.00ශ්‍රී ලංකාව - කොදෙව් දූපත් (බාබඩොස්) - පස්වරු 11.0මැයි 8: නවසීලන්තය - පාකිස්තානය (බාබඩොස්) - පස්වරු 7.00එංගලන්තය - දකුණු අප්‍රිකාව (බාබඩොස්) - පස්වරු 11.00මැයි 9:කොදෙව් දූපත් - ඉන්දියාව (බාබඩොස්) - පස්වරු 7.00ශ්‍රී ලංකාව - ඔස්ට්‍රේලියාව (බාබඩොස්) - පස්වරු 11.00මැයි 10: පාකිස්තානය - දකුණු අප්‍රිකාව (සාන්ත ලුසියා) - පස්වරු 7.00එංගලන්තය - නවසීලන්තය (සා. ලුසියා) - පස්වරු 11.00මැයි 11:ශ්‍රී ලංකාව - ඉන්දියාව (සා. ලුසියා) - පස්වරු 10.30කොදෙව් දූපත් - ඔස්ටේ‍්‍රලියාව (සා. ලුසියා) දිවා - රාත්‍රී - පෙරවරු 2.30 (මැයි 12)</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>07</day>
    </date>
    <link>http://www.dinamina.lk/2010/05/07/_art.asp?fn=s1005073</link>
    <topic>තිලාන් කොදෙව් දූපත් බලා යයි</topic>
    <author/>
    <content>වමතින් වේග පන්දු යවන ක්‍රීඩක තිලාන් තුෂාර මිරැන්ඩෝ අතිරේක ක්‍රීඩකයෙකු ලෙස ශ්‍රී ලංකා කණ්ඩායමට එක්වීම පිණිස ඊයේ රාත්‍රී කොදෙව් දූපත් බලා පිටත් විය. දැනට ආබාධයකට ලක්වී සිටින මුත්තයියා මුරලිදරන් වෙනුවට තිලාන් තුෂාර කණ්ඩායමට එක්වන අතර ඉදිරි තරග සඳහා මුරලිදරන් සහභාගි නොවුවහොත් තිලාන් තුෂාර කණ්ඩායමට ක්‍රීඩා කිරීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>07</day>
    </date>
    <link>http://www.dinamina.lk/2010/05/07/_art.asp?fn=s1005074</link>
    <topic>කොදෙව් පිල සහ ඕස්ට්‍රේලියාවජය ලබති</topic>
    <author/>
    <content>විස්සයි – 20 ලෝක කුසලාන කාන්තා ක්‍රිකට් තරගමාලාව ආරම්භ කරමින් කොදෙව් පිල සහ දකුණු අපි‍්‍රකාව අතර පැවැති තරගයේදී විස්සයි – 20 කාන්තා ක්‍රිකට් ඉතිහාසයට නව පිටුවක් එක්කළ කොදෙව් පිලේ ඩීන්ඩ්‍රා ඩොටින් විස්සයි – 20 කාන්තා තරගයකදී ශතකයක් රැස්කළ ප්‍රථම ක්‍රීඩිකාව බවට පත්වූවාය.සාන්ත කිට්ස් හී වෝනර් ක්‍රීඩාංගණයේ පැවැති මේ තරගයේදී ඩොටින් පන්දු 45 කදී හතරේ පහර 7 ක් සහ හයේ පහර 9 ක් සමඟ නොදැවී ලකුණු 112 ක් රැස්කිරීමට සමත් වූවාය.මේ තරගයෙන් දකුණු අපි‍්‍රකාව පරදවා ලකුණු 17 ක ජයක් හිමිකර ගැනීමට කොදෙව් පිල සමත් විය. ඩොටින් සහ ෂැනල් ඔලේ අතර හයවැනි කඩුල්ල සඳහා ලකුණු 118 ක සම්බන්ධතාවයක් ගොඩනැගුණු අතර එය කාන්තා කණ්ඩායමක් විස්සයි – 20 තරගයකදී ගොඩනැඟූ හොඳම සම්බන්ධතාවය ද විය.කොදෙව් පිල පළමුව පන්දුවට පහර දී කඩුලු 5 කට ලකුණු 175 ක් රැස්කළ අතර එය විස්සයි 20 කාන්තා ක්‍රිකට් තරගයකදී කණ්ඩායමක් රැස්කළ වැඩිම ලකුණු සංඛ්‍යාව ලෙසට ද වාර්තා පොතට එකතු විය. පිළිතුරු වශයෙන් දකුණු අපි‍්‍රකානු පිල කඩුලු 4 කට ලකුණු 158 ක් ලැබීය.මේ අතර ඕස්ට්‍රේලියාව සහ එංගලන්තය අතර පැවැති තරගයේ ලකුණු සමවීම නිසා “සුපිරි ඕවරය” ක්‍රියාත්මක කිරීමට විනිසුරුවන්ට සිදුවිය. එම සුපිරි ඕවරය තුළද ලකුණු සමවීමේ හේතුවෙන් වැඩිම හයේ පහර සංඛ්‍යාවක් එල්ල කළ කණ්ඩායම තෝරා ජයග්‍රහණය පිරිනැමීමට තරගාවලියේ නීතිය අනුව විනිසුරුවන් කටයුතු කළ අතර තරගය පුරාම එල්ල වූ එකම හයේ පහරට හිමිකම් කියූ ඕස්ට්‍රේලියානු පිල තරගයේ ජයග්‍රාහකයන් බවට පත් විය. එංගලන්තය ඕවර 17. 3 කදී ලකුණු 104 ක් රැස්කළේය.ඕස්ට්‍රේලියාව ඕවර 19.4 කදී ලකුණු 104 කට දැවී ගියේය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>07</day>
    </date>
    <link>http://www.dinamina.lk/2010/05/07/_art.asp?fn=s1005075</link>
    <topic>ද.අපි‍්‍රකාව-ඕස්ට්‍රේලියාව-පාකිස්තානය‘සුපිරි අට’ වටයට එති</topic>
    <author>බාබඩෝස් (ඒ.එෆ්.පී.)</author>
    <content>නවක ඇෆ්ගනිස්තාන කණ්ඩායමට එරෙහිව ලකුණු 59ක ජයග්‍රහණයක් ලැබූ දකුණු අපි‍්‍රකානු පිල විස්සයි 20 ලෝක කුසලාන තරගමාලාවේ ‘සුපිරි අට’ වටයට සුදුසුකම් ලබා ගත්තේ ය.පළමුව පන්දුවට පහර දුන් දකුණු අපි‍්‍රකානුවන් කඩුලු 7කට ලකුණු 139ක් රැස් කළේ ය. ජැක්කාලිස් ලකුණු 34 ක් ලබාගත් අතර පන්දු යැවීමේදී හමීඩ් හසන් ලකුණු 21කට කඩුලු 3ක් දවාලීමට සමත් විය.ඇෆ්ගනිස්තානු පිල ඕවර 16කදී ලකුණු 80කට දවාලීමට මෝර්නි මෝකල් (20/4) ඩේල් ස්ටේන් (6/2) සහ (කාන් ලැන්ගවෙල්ඩ් 12/3) සමත් වූහ. ඇෆ්ගනිස්තානයේ පළමු කඩුලු 8 ලකුණු 32ක් තුළ බිඳ වැටිණි.මේ අතර ඕස්ට්‍රේලියාව සහ බංග්ලාදේශය අතර පැවැති තරගයෙන් ලකුණු 27ක ජයග්‍රහණයක් හිමිකර ගැනීමට ඕස්ට්‍රේලියාව සමත් විය. මේ ජයග්‍රහණයත් සමඟ ‘ඒ’ කොටසෙන් ඕස්ට්‍රේලියාව සහ පාකිස්තානය ‘සුපිරි අට’ වටයට පිවිසීමට අවස්ථාව උදා විය.ඕස්ට්‍රේලියානු පිල මුලින්ම පන්දුවට පහර දී කඩුලු 7කට ලකුණු 141 ක් රැස් කළේ ය. පන්දු යැවීමේදී ශකීබ් අල් හසන් සහ මෂ්රෆී මෝර්ටසා කඩුලු 2 බැගින් දවා ගත්හ.බංග්ලාදේශ පිලට රැස් කරගත හැකිවූයේ ලකුණු 114 ක් පමණි. නායක ශකීබ් අල් හසන් ලකුණු 28ක් ලබා ගත්තේ ය.විශිෂ්ට පන්දු යැවීමක නිරතවූ ඔර්ත් නැනීස් ලකුණු 18කට බංග්ලාදේශ පිතිකරුවෝ සිවුදෙනෙකු දවාලීමට සමත් විය. ස්ටීවන් ස්මිත් සහ ඩේවිඩ් හසී කඩුලු 2 බැගින් දවාලූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>07</day>
    </date>
    <link>http://www.dinamina.lk/2010/05/07/_art.asp?fn=s1005076</link>
    <topic>ඩොල්ෆින් ජල ක්‍රීඩා සභාපති කේෂාන්</topic>
    <author>දකුණු පළාත් සංචාරක ඩේවිඩ් මිත්‍රසේන</author>
    <content>අම්බලන්ගොඩ ‘ඩොල්ෆින් ජල ක්‍රීඩා සංගමයේ’ 2010 නව නිලධාරී මණ්ඩලයක් පත් කර ගන්නා ලදී. නිලධාරී මණ්ඩලයසභාපති : එම්. ඩබ්ලිව්. කේෂාන් ප්‍රභාත් මහතා උ. සභාපති – ආර්. එම්. මනෝජ් කරුණාරත්න මහතා උ. සභාපති – එඩ්වඩ් ගුණවර්ධන මහතා ලේකම් : එස්. කේ. පත්මසිරි මහතා උ. ලේකම් – ආර්. පුෂ්පා චාන්දනී මහත්මිය භාණ්ඩාගාරික : ආර්. පී. ගිහාන් ඉෂාන්ත මහතා උ. භාණ්ඩාගාරික : ආර්. එම්. කාන්ත මහතා ක්‍රීඩා ලේකම් : එස්. ඩබ්ලිව්. මහේන්ද්‍ර ගුණරත්න මහතා ක්‍රීඩා පුහුණුකරු : ආර්. එම්. උෂාන් දුමින්ද මහතාවෝටර් ගෝල් (දියපන්දු) පුහුණුකරු : ආර්. එම්. කාන්ත මහතා ජීවිත ආරක්ෂක පුහුණුකරු : නාලක සමන් උඩුවගේ මහතා 15 දෙනෙකුගෙන් යුත් කාරක සභාවක් ද පත් කර ගන්නා ලදී.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>07</day>
    </date>
    <link>http://www.dinamina.lk/2010/05/07/_art.asp?fn=s1005077</link>
    <topic>ක්‍රීඩා සංගම්වල ගිණුම් වාර්තා ලබා දෙන්නැයිනව ක්‍රීඩා ඇමැතිවරයාගෙන් නියෝගයක්</topic>
    <author>පි‍්‍රන්ස් ගුණසේකර</author>
    <content>සියලුම ක්‍රීඩා සංගම්වල වාර්ෂික ගිණුම් වාර්තා ක්‍රීඩා අමාත්‍යාංශයට ලබා දෙන ලෙස ක්‍රීඩා ඇමැති සී. බී. රත්නායක මහතා නියෝග කොට ඇත.ක්‍රීඩා සංගම්වල මූල්‍ය පරිහරණය පිළිබඳ විවිධ පැමිණිලි ලැබී ඇති හෙයින් ඒ ගැන සොයා බැලීමට ක්‍රීඩා අමාත්‍යාංශය පියවර ගනිමින් සිටී. ක්‍රීඩා ඇමැතිවරයා මේ බව හෙළිකළේ ක්‍රීඩා මාධ්‍යවේදීන්ගේ හමුවකදීය.ක්‍රීඩා සංගම් මුදල් වැය කර ඇති ආකාරය මෙන්ම මූල්‍ය වාර්තා විගණනය කර ඇති ආකාරය ගැන ද විශේෂ අවධානය යොමුකිරීමට බලාපොරොත්තු වේ.”ක්‍රීඩා සංගම්වල ක්‍රියාකාරීත්වය විනිවිද භාවයෙන් සිදුවිය යුතුයි. ක්‍රීඩක ක්‍රීඩිකාවන් විනය ගරුක පිරිසක් කිරීමට පෙර ක්‍රීඩා සංගම්වල විනයක් තිබිය යුතුයි. එසේ නොවුණහොත් සියලු වැරදි ක්‍රීඩා ඇමැතිවරයාට හා අමාත්‍යාංශ ලේකම්වරයා පිට පැටවෙනවා” යැයි ඇමැති සී. බී. රත්නායක මහතා පැවැසීය.”සමහර පිරිස් ක්‍රීඩා කටයුතු සංවිධානයේදී විවිධ අකටයුතුකම් කර ඇති බවට පැමිණිලි ලැබී තිබෙනවා. බත් පැකට්ටුවෙන් පවා මුදල් ගසාගැනීමට පෙළඹී ඇති බවට තොරතුරු හෙළිවී තිබෙනවා. ක්‍රීඩාවට සම්බන්ධ සියලු නිලධාරීන් පැරණි අක්‍රමිකතා ඉදිරියේදී නොවීමට වගබලා ගත යුතුයි. වැරදි කරන අයට කිසිම සමාවක් ලැබෙන්නේ නෑ” ඇමැතිවරයා අවධාරණය කළේය.ඉදිරි කාලයේදී ශ්‍රී ලංකාවට වැදගත් ජාත්‍යන්තර තරගාවලි රැසක් ඇති බැවින් ක්‍රීඩා සංගම් ප්‍රධානීන් සැලසුම්ගත වේගවත් වැඩපිළිවෙළකට යා යුතු බව ද ඇමැතිවරයා සිහිපත් කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>07</day>
    </date>
    <link>http://www.dinamina.lk/2010/05/07/_art.asp?fn=s1005078</link>
    <topic>ලෝක රෝද පුටු ටෙනිස් සූරතාවලියේඅවසන් වටයට උපාලි-ගාමිණී එති</topic>
    <author>ප්‍රින්ස් ගුණසේකර</author>
    <content>තුර්කියේදී මේ දිනවල පැවැත්වෙන ලෝක රෝද පුටු ටෙනිස් සුරතාවලියේ කණ්ඩායම් තරග අංශයෙන් අවසන් පූර්ව වටයට පිවිසීමට ශ්‍රී ලංකාවේ ජාතික සූර උපාලි රාජකරුණා හා ඩී. එම්. ගාමිණි සමත් වූහ.උපාලි හා ගාමිණි අවසන් පූර්ව වටයේදී කොළොම්බියාවේ ක්‍රීඩකයන් දෙදෙනෙකු සමග අද තරග බිමට පිවිසෙති.මූලික වටයේදී ඉතාලිය තරග වට 2 – 1 කින් පැරදවූ උපාලි හා ගාමිණි අර්ධ අවසන් පූර්ව වටයේදී ඇමෙරිකාව තරග වට 2 – 1 කින් පැරදවීමට සමත් වූහ.කොලොම්බියානු ක්‍රීඩකයන් දෙදෙනා සමග අද පැවැත්වෙන තරගයෙන් ශ්‍රී ලංකාව ජයගත හොත් ලෝක රෝද පුටු ටෙනිස් ක්‍රීඩකයන් ශ්‍රේණිගත කිරීමේ ‘ඒ’ කාණ්ඩයට ශ්‍රී ලංකාව උසස් වීමක් ලබනු ඇත.ශ්‍රී ලංකා රෝද පුටු ටෙනිස් ක්‍රීඩා ඉතිහාසයේ වැඩිම දක්ෂතා දක්වා ඇති උපාලි රාජකරුණා හා ඩී. එම්. ගාමිණි ශ්‍රී ලංකා යුද හමුදාවේ සේවය කොට යුද්ධයේදී පාදය බැගින් අහිමි වූ දෙදෙනෙකි. ලෝක රෝද පුටු ටෙනිස් තරගාවලිය මේ මස 9 වැනිදා දක්වා පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>07</day>
    </date>
    <link>http://www.dinamina.lk/2010/05/07/_art.asp?fn=f1005071</link>
    <topic>මෙදා ජනවරමඅපට ලැබුණේරට හදන්න</topic>
    <author>සාකච්ඡා කළේ ධම්මික සෙනෙවිරත්න</author>
    <content>අමාත්‍යාංශයේ වගකීම් හා ඉදිරි වැඩ සැලසුම් පිළිබඳත්, රටේ නිවාස ප්‍රශ්නය විසඳීම, පොදු පහසුකම් නැංවීම ආදී කාරණා සඳහා ඒවා යොමු වන්නේ කෙසේද යන්නත්, යුද්ධයෙන් පසු රට ගොඩ නඟන ක්‍රියාවලියේදී අලුත් අමාත්‍ය මණ්ඩලයේ වගකීම හා ජනතා අපේක්ෂා පිළිබඳ ඉදිකිරීම් ඉංජිනේරු සේවා නිවාස සහ පොදු පහසුකම් අමාත්‍ය ජාතික නිදහස් පෙරමුණේ නායක විමල් වීරවංශ මහතා සමඟ කළ සංවාදය මෙලෙස පෙළ ගැස්වෙයි.* ඔබ වෙත පැවරී ඇති අමාත්‍යාංශයේ වගකීම් හා ඉදිරි වැඩ පිළිවෙළ හඳුනා ගනිමින්ම අපි මේ සංවාදයට ප්‍රවේශය සලසා ගනිමු ?අමාත්‍යවරු දෙදෙනෙක් යටතේ පැවතුනු විෂයයන් එක් අමාත්‍යාංශයක් බවට පත් කරලා ජනාධිපතිතුමා අප වෙත භාරදී තිබෙනවා. මේ රටේ නිවාස අහිමි ජනතාවට නිවාස ලබාදීමේ පුළුල් වැඩපිළිවෙළකට යාමේ අවස්ථාව වගේම ඉදිකිරීම් හා ඉංජිනේරු සේවා ක්‍ෂේත්‍රයේ විශාල පුනරුදයක් ඇති කිරීමට විශාල ඉඩ කඩක් මේ අමාත්‍යාංශය යටතේ තියෙනවා.මෙවර ජනවරම අපට ලැබුණේ මේ රට හදන සංග්‍රාමය පටන් ගන්න. ඒ සංග්‍රාමයේදී ඉදිකිරීම් ක්‍ෂේත්‍රයේ විශාල දායකත්වයක් අත්‍යවශ්‍යයි. අපි බලාපොරොත්තු වෙනවා ඉදිකිරීම් ක්‍ෂේත්‍රයේ නිරත කර්මාන්තකරුවන්ගේ දුක් ගැනවිලිවලට ඇහුම්කන්දීලා ඒ කර්මාන්තයේ රැඩිකල් වෙනසක් ඇති කිරීමට අවශ්‍ය පියවර ගන්න.නිවාස සංවර්ධනය පැත්තෙනුත් ප්‍රබල ව්‍යාපෘතියකට යාමට බලාපොරොත්තු වෙනවා. මේ වන විටත් අපි මේ ආයතන සියල්ල අධ්‍යයනය කරලා ඊට අදාළ සාකච්ඡා පවත්වාගෙන යමින් ඉන්නෙ.මේ රට ගොඩනඟන මහා සංග්‍රාමයේ මට පැවරුණ ක්‍ෂේත්‍රයේ ප්‍රගතිය අත්කරදීම වෙනුවෙන් ඉහළින්ම කැප වෙනවා. අපි ඒ ඉලක්ක හඹා යනවා.* නිවාස ප්‍රශ්නය ගමට සහ නගරයට කියන දෙකටම අදාළයි. අඩු ආදායම්ලාභීන්ට වගේම මධ්‍යම පාංතිකයන්ටත් මේ ප්‍රශ්නය දැනෙනවා. මේ අතරම නාගරික නිවාස ආශ්‍රිතව පහසුකම් පිළිබඳත් ගැටලු තියෙනවා. කොළඹ නගරයේ පවා පොදු පහසුකම් පිළිබඳ ප්‍රශ්නය බලවත්. මේ කාරණා පිළිබඳ ඔබ සංවේදී ද ?ඔව්. මෙතැනදී එක ප්‍රශ්නයක් තමයි පසුගිය කාලය තුළ ජාතික නිවාස සංවර්ධන අධිකාරියේ භූමිකාව එයට අහිමි වී තිබීම. නිවාස හැදීම දැන් හැමෝම කරනවා. විවිධ අමාත්‍යාංශ මගින් ඒ ඒ අයට උදාහරණයක් හැටියට රාජ්‍ය පරිපාලන අමාත්‍යාංශය, රාජ්‍ය සේවකයන්ට වතු යටිතල පහසුකම් අමාත්‍යාංශය වතුකරයේ ජනතාවට, නාගරික නිවාස සංවර්ධන අධිකාරිය නාගරික ජනතාවට ආදී වශයෙන්.මේ පසුබිම තුළ ජාතික නිවාස සංවර්ධන අධිකාරියේ භූමිකාව දුර්වල වුණා. අද වන විට එය එදිනෙදා වැටුප් ගෙවා ගැනීමේ අභියෝගයට මුහුණදී ඇති ආයතනයක්. මේ ආයතනයට තිබුණු ‘සෙවණ අරමුදලත්’ ඊට අහිමි වෙලා. දැනට මහා භාණ්ඩාගාරය සෙවණ අරමුදලෙන් සුළු මුදලක් ලබා දෙනවා.නිවාස සංවර්ධනය සඳහා අවශ්‍ය පියවර ගන්න වෙන්නෙ මේ ආයතනය මගින්.ඒ නිසා මට මුලින්ම කරන්න වෙන්නෙ ජාතික නිවාස සංවර්ධනය සඳහා අවශ්‍ය කෙරෙන බලය නිවාස සංවර්ධන අධිකාරියට නැවත ලබා ගැනීම. ඒ වගේම ජාතික නිවාස ප්‍රතිපත්තියක් හදලා මේ රටේ නිවාස අහිමි ජනතාවට නිවාස ලබාදීමේ සය අවුරුදු වැඩපිළිවෙළක් නිර්මාණය කිරීමත් අපේ අපේක්ෂාවක්. ඒ සය අවුරුදු සැලැස්ම සාර්ථක කරගන්න පුළුවන් වෙන්නෙ නිවාස සංවර්ධන අධිකාරියේ භූමිකාව ශක්තිමත් කළොත් පමණයි.පොදු පහසුකම් පිළිබඳ ගත්තොත් නාගරික මහල් නිවාසවල පොදු පහසුකම් විශාල වශයෙන් කඩා වැටිලා. මේ පොදු පහසුකම් ඉහළ නංවන්න නිවාස අමාත්‍යාශයට යන්ත්‍රණයක් නෑ. නිවාස අමාත්‍යාංශයත්, ජාතික නිවාස සංවර්ධන අධිකාරියත් ඒ කාර්යභාරයෙන් දැන් ඈත් වෙලයි ඉන්නෙ. නැවත එය ඇති කරන්න නම් රජය ප්‍රතිපත්තිමය තීන්දුවක් ගත යුතුයි.මේ පිළිබඳ මම ජනාධිපතිතුමා සමඟ සාකච්ඡා කරන්න බලාපොරොත්තු වෙනවා.පෞද්ගලික අංශයත් විශාල වශයෙන් නිවාස ක්‍රම පවත්වාගෙන යනවා. කාලයක් යද්දී ඒවායෙත් පොදු පහසුකම් කඩා වැටෙනවා. මේ ගැනත් අවධානය යොමු කර යම් වැඩපිළිවෙළකට යාම අපේ අපේක්ෂාවක්.* නිවාස පිළිබඳ අවශ්‍යතාව රටේ විවිධ සමාජ තලවලට නොයෙක් විදියට බලපානවා. සමහර අයට ඉඩම් හා නිවාස කියන දෙකම ප්‍රශ්නයක්. තවත් අයට ඉඩම් තිබුණත් නිවස කියන එක සිහිනයක්. මේ ප්‍රශ්නයේ විවිධ පැති ගැන අවබෝධයකින් යුතුව ඉදිරි සැලසුම් ක්‍රියාවට නැංවෙනවාද ?ජාතික නිවාස ප්‍රතිප්තියක් අත්‍යවශ්‍ය වෙන්නෙත් ඔය නිසා තමයි. දැන් මොකක් හරි නිවාස ව්‍යාපෘතියක් පටන්ගන්න ගියාම ඉඩම් ප්‍රශ්නය එනවා. නමුත් රජය පිළිගත් ප්‍රතිපත්තියක් නිර්මාණය කළාම ඒ මත පිහිටා ක්‍රියාමාර්ග තෝරන්න පුළුවනි. එවිට ඔබ මතුකරන ගැටලුව අපට විසඳාගන්න පුළුවනි. රජයට අයිති කුමන හෝ භූමියක් තියෙනවා නම් නිවාස සංවර්ධන ප්‍රතිපත්තියට අනුකූ®ලව අපට එය යොදා ගන්න පුළුවන්. නිවාස හැදෙන්න ඕන යටිතල පහසුකම් නැති ප්‍රදේශවල නෙවෙයි.උදාහරණයක් හැටියට දුම්රිය මාර්ගයක් ආශ්‍රිතවයි නිවාස යෝජනා ක්‍රම නිර්මාණය කරන්න ඕන. ප්‍රවාහන පහසුකම් ගැන අර්බුදයක් එන්නෙ නැත්තෙ. එහෙම වුණොත් දුම්රිය මාර්ගය වැඩි වැඩියෙන් පාවිච්චි කරන්නත් මහජනතාව පෙළඹෙන්න එය හේතුවක්. නමුත් දැනට බොහෝමයක් ඉදි කිරීම් කරලා තියෙන්නේ ප්‍රවාහන පහසුකම් ආදී කාරණා ගැන නොතකා හැරලා. සමහර විට බස් රථයක් එන්නෙ දවසකට තුන්වතාවයි. මෙවැනි ගැටලු ඇති නොවන පරිදි විශේෂයෙන් දුම්රිය මාර්ග ආශ්‍රිත නිවාස සංවර්ධන වැඩපිළිවෙළකට යාමට අපි බලාපොරොත්තු වෙනවා.ජාතික නිවාස ප්‍රතිපත්තියක් හරහා අපට මේ කාරණා මුදුන් පමුණුවා ගන්න පුළුවන්. වැදගත් වෙන්නෙ ‘මහින්ද චින්තන ඉදිරි දැක්මෙ’ කියන විදියට මේ වසර හය ඇතුළත නිවාස ලක්ෂ 6 ක් ඉදි කිරීමේ ඉලක්කය ජය ගැනීමයි. එය කරා යාමට ජනාධිපති තුමාගේ අමාත්‍ය මණ්ඩලයේත් පූර්ණ සහයෝගය අපට ලැබේවි කියල මම බලාපොරොත්තු වෙනවා.* ඉංජිනේ්රු සේවා හා ඉදි කිරීම් ක්‍ෂේත්‍රය විශේෂයෙන් යුද්ධයෙන් පසු විශාල වර්ධනයක් අත්කර ගනිමින් සිටිනවා. රටේ ආර්ථිකයටත් එමගින් යම් කොටසක් එකතු කළ හැකියි ?ඉදිරි කාලය තුළ වේගයෙන් වර්ධනය වන ක්‍ෂේත්‍ර වන සංචාරක, ධීවර, කෘෂිකර්මාන්ත ආදී ක්‍ෂේත්‍ර අතර ඉදිකිරීම් කර්මාන්තයත් තියෙනවා. මේ වෙලාවේ මේ රට ගමන් කරන්නේ විශාල පරිමාණ ඉදි කිරීම්වලට. සංචාරක ව්‍යාපාරයේ වර්ධනයත් සමඟ හෝටල් ඉදි වෙනවා. උතුරු හා නැගෙනහිර රජය හා පුද්ගලික අංශය විශාල ලෙස ඉදි කිරීම් කරනවා. මේ නිසා මේ ක්‍ෂේත්‍රයේ අවස්ථා විශාල ලෙස ඇති වෙලා. ඒත් අපේ රටේ ඉදිකිරීම් කර්මාන්තයට බලපෑ ගැටලු හා ඔවුන් මුහුණදෙන දුෂ්කරතා තියෙනවා. අප ඒවා විසඳිය යුතුයි. ඒ අතර ඉදිකිරීම් ක්‍රියාවලිය සම්බන්ධයෙනුත් අප දැඩි අධීක්ෂණයකට යා යුතුයි.මේ රටට නොගැළපෙන ඉදිකිරීම් ක්‍රමත් අපේ රටේ තියෙනවා. ඉතා ඉක්මනින් ඉදිකිරීම් කර්මාන්තයේ යෙදෙන පිරිස් එකතු කරලා ඔවුන් සමඟ අපේ පැත්තෙන් දකින අඩු පාඩුත් ඔවුන්ගේ දුෂ්කරතා ගැනත් සාකච්ඡා කරල මේ සියලු දෙනාම ජාතික අරමුණකට මෙහෙයවන වැඩපිළිවෙළකට යාමට මම බලාපොරොත්තු වෙනවා.මේ අතරම ඉදිකිරීම් කර්මාන්තයේ රජයේ පංගුව ශක්තිමත් කර ගැනීමත් අවශ්‍යයයි. එය වර්ධනය කිරීම කෙසේ වෙතත් තියෙන පංගුව ආරක්ෂා කරගන්න ඕන. ඉංජිනේරු සංස්ථාවත් ඇතුළුව ඉදිකිරීම් ක්‍ෂේත්‍රයේ රජයේ භූමිකාව ඉටු කරන ආයතන ගණනාවක් තියෙනවා. මේ ආයතන පසුගිය කාලයේ තරමක් දුර්වලව තිබී පසුව තරමක් යහපත් තත්ත්වයට පත් වුණා. නමුත් වඩා ශක්තිමත් මට්ටමකට මේ ආයතන ගෙන යා යුතුයි. එය කළ හැක්කේ මේ ක්‍ෂේත්‍රයේ රාජ්‍ය අංශයේ පංගුව රැක ගැනීමෙන් මෙරට ඉදිකිරීම් ක්‍ෂේත්‍රයේ වෙනසකට යා හැක්කේ රාජ්‍ය හා පුද්ගලික කියන අංශ දෙකේම මනා එකඟත්වයක් තුළිනුයි.* රට ගොඩනැගීම සඳහා ලැබී ඇති මේ ස්වර්ණමය අවස්ථාව නිසියාකාර මෙහෙයවා ගැනීම සඳහා අලුත් කැබිනට් මණ්ඩලයට හා ආණ්ඩුවට පැවරෙන වගකීම කෙබඳුද ?ජනාධිපතිතුමාට ලැබිල තියෙන්නෙ ජේ. ආර්. ට ලැබුණු අවස්ථාව. ජේ. ආර්. විධායක බලයත් 2 / 3 බලයත් හදා ගත්තා. යුද්ධයක් තිබුණේ නෑ. නමුත් එවැනි බලයක් තියෙද්දී ඔහු යුද්ධයක් ඇති කර ගත්තා. සංවර්ධනය කියලා මහා පරිමාණ විදේශ සමාගම්වලට මේ රට පාවා දෙන ගමනකට ගියා. ජනාධිපතිතුමාටත් ජේ. ආර්. ට තිබුණු අවස්ථාව තියෙනවා. හැබැයි ජේ. ආර්. කළ වැඩේ කරන්න නෙවෙයි. ජේ. ආර්. කළ දේට විරුද්ධ වැඩේ කරන්න. යුද්ධය නිමා කරලා අවුරුද්දක් ගෙවෙන මේ වෙලාවෙ ජනාධිපතිතුමාට පැවරිලා තියෙන්නෙ ජේ. ආර්. ට තිබුණු අවස්ථාවත් ඇතිව ජේ. ආර්. නොකළ දේ කරන එක.ඒ තමයි ජාතික රාජ්‍යයක් හැටියට අපේ රාජ්‍යය බලසම්පන්න කිරීම සමාජ, ආර්ථික, සංස්කෘතික වශයෙන් අපේ රට දියුණු කිරීම. වැරැදි ගමනක් යන්න ජේ. ආර්. පාවිච්චි කළ ක්‍රමයක් තිබුණා. ආණ්ඩු පක්ෂයේ උදවියට බලය දීලා ඔවුන් මෙහෙයවූවා. ඒත් ඒ වැරැදි ගමනකට. ඒ නිසා හරි ගමනකට මේ අමාත්‍ය මණ්ඩලය මෙහෙයවන්න ජනාධිපතිතුමාට දැන් අවස්ථාව තියෙනවා.ඒ අයට ඉලක්ක දීලා ඒවා ජය ගැනීමට පූර්ණ අවස්ථා ලබාදීලා ඔවුන් පිටුපසින් හිඳිමින් ඒ අය මෙහෙයවීමට එතුමා ක්‍රියා කරයි කියල අපි අපේක්ෂා කරනවා. නායකත්ව කළමනාකරණය ගැන අපිට විශ්වාසයක් තියෙනවා. එහෙම වෙනවා කියන්නෙ ඉදිරි අවුරුදු 5 – 6 කාලය මේ රටට සාමය ළඟා කර ගැනීමේ විපුල ප්‍රතිලාභ නෙළා ගන්නා කාලය වෙනව කියන එකයි. එහිදී මහජනතාව ජනාධිපතිතුමා කෙරෙහි රඳවා ඇති බලාපොරොත්තු සාක්ෂාත් කර ගනිමින් ඉදිරියට යන ගමනක් තමයි අප හමුවේ තියෙන්නෙ.* පසුගිය පාර්ලිමේන්තුවේ අමාත්‍ය මණ්ඩලය වැඩි නියෝජනයක් තිබීම ඇතුළු යම් යම් සාධනීය විවේචනවලට දැනටත් විසඳුම් ලැබිලා. ඒත් අත්කරගත යුතු වර්ධනයන් බොහොමයි. මේවා ගැනත් අමාත්‍ය මණ්ඩලයෙන් ජනතාව අපේක්ෂා කරන කැප කිරීමේ ගුණාංගය ගැනත් ඔබ මොන විදියටද සිතන්නේ ?සංඛ්‍යාත්මකව අඩුවීම එක කාරණයක් තමයි. ඒ සමගම ජ්‍යෙෂ්ඨත්වය කියන සාධකය මතට අමාත්‍ය තනතුරු ලබාදීමට වඩා දක්ෂතාව හා සංවර්ධන ඉලක්ක හඹායාමේ හැකියාව ආදී සුදුසුකම් මත අමාත්‍ය තනතුරු පිරිනැමීමේ ක්‍රමවේදයකට අප යා යුතුයි.නොවැම්බර් මාසයේ සිදු කෙරෙන අමාත්‍ය මණ්ඩල සංශෝධනයේදී මේ කාරණය සැලකිල්ලට ගැනීමට ජනාධිපතිතුමා ක්‍රියා කරයි කියලා මම සිතනවා. සංඛ්‍යාත්මකව නිවැරැදි වීම මෙන්ම විෂයයන් ලබාදීමේදී සුදුසුම අයට ඒවා පැවරීමත් තුළින් අපි සිතන සංවර්ධන ඉලක්කයට මේ රට මෙහෙයවන්න පුළුවන්. රියදුරු අසුනේ ඉඳගන්න ඕන දක්ෂම රියැදුරෙක්.දක්ෂම කාර්මික ශිල්පියෙකුට හදන්න දෙන්නම ඕනෑ. ඒ වගේ එකිනෙනාගේ සුදුසුකම් හැඳින ගැනීම අමාත්‍ය මණ්ඩලයටත් අවශ්‍යයයි. නොවැම්බර් මාසයේ මේවාත් සම්පූර්ණ වුණාම අමාත්‍ය මණ්ඩලය පිළිබඳ මහජනයාට සතුට බුක්ති විඳින්න පුළුවන්.* ආණ්ඩුවේ අලුත් වගකීම් පැවරීමේදී ජාතික නිදහස් පෙරමුණ පැත්තෙන් ඔබ තෘප්තිමත්ද ?ජාතික නිදහස් පෙරමුණේ අපි ආණ්ඩුවත් එක්ක ඉන්නෙ සද්භාවයෙන්. ජනාධිපතිතුමා දිනවන්න 2005 දී ජවිපෙ හිඳිමින් අපි කැපවුණෙත් 2008 යුද්ධයේ තීරණාත්මක වෙලාවෙ ජවිපෙන් එළියට ඇවිත් එය ජයග්‍රහණය කරවන්න දායක වුණෙත් සද්භාවයෙන්. ආණ්ඩුවේ අභ්‍යන්තර කොටස් කාරයෙක් හැටියට මේ අමාත්‍ය තනතුරු අරන් රට හදන සංග්‍රාමයට එකතුවෙලා ඉන්නෙත් සද්භාවයෙන්.අපට යටිකූට්ටු අරමුණු නෑ. ඒ නිසාම සමහර වැරැදි අඩු පාඩු ඇති වෙද්දී අපට යම් වේදනාවක් ඇති වෙනවා. වැරැදි වෙනකොට අපට ඒ කණස්සල්ල වැඩිය දැනෙනවා. සද්භාවය නැති අයට ඒවා එතරම් ප්‍රශ්න නෙවෙයි. මොකද වෙන අරමුණු තියෙනවා. නමුත් අපි අවංකව යන මේ ගමනේදී අපට දැනෙන දේ අපි කියනවා. ජනාධිපතිතුමාට කියන අතරම රටටත් කිය යුතු නම් අපි කියනවා.ඒක අවැඩක් නෙවෙයි. මේ ගමනේ නිරෝගී භාවය වෙනුවෙන් කරන දෙයක්. දිගු කාලීන ජයග්‍රහණ සඳහා ඉදිරියට යාම වෙනුවෙන් කරන දෙයක්. නැතිව අඳ-ගොළු-බිහිරි පාසලක ළමයි ටිකක් වගේ ඉන්න භූමිකාවක් මේ රටේ ජනතාව අපෙන් බලාපොරොත්තු වෙන්නෙ නෑ. ඒ වගේම අපි ආණ්ඩුවේ ගමන රකිනවා. යළි මේ රට එජාපය ඇතුළු දේශද්‍රෝහී බලවේග අතට යාමට අපි ඉඩ තියන්නේ් නෑ. අපි මිතුරු විවේචන කළොත් සතුරන්ට සතුරු විවේචන ගේන්න බෑ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>07</day>
    </date>
    <link>http://www.dinamina.lk/2010/05/07/_art.asp?fn=f1005072</link>
    <topic/>
    <author>චන්දන ජයවීර</author>
    <content>ලෝකයේ ප්‍රධාන චිත්‍රපට උළෙල කිහිපය අතරින් එකක් වන ඇමෙරිකාවේ හුස්ටන් සිනමා උළෙල සඳහා තරඟකාරී අංශය නියෝජනය කළ අතුල ලියනගේ ගේ “බඹර වළල්ල” චිත්‍රපටයට චිත්‍රපට 2400 ක් අතරින් ජූරියේ විශේෂ රෙමි සම්මානයට හිමිකම් කීවේය. සිනමා කර්මාන්තයේ නියුතු ප්‍රධාන රටවල් රැසක දායකත්වය ලැබුණු මෙම උළෙලේ සම්මානයක් හිමිවීම මෙරටට පමණක් නොව ආසියාවටම ලැබුණු විශේෂ ගෞරවයකි.තම කුළුඳුල් නිර්මාණයෙන්ම ජාත්‍යන්තරය ජයගත් අතුල ලියනගේ සමඟ අප කළ සංවාදය මෙලෙස පළ කරමු.* චිත්‍රපටයේ තේමාව ගැන කතා කළොත්?මෙම චිත්‍රපටයෙන් කතා කරන්නේ අමුඩයේ සිට ඩෙනිමට සංවෘත ආර්ථිකයේ හා විවෘත ආර්ථිකය අතර දෝලනය වූ ව්‍යාපාරිකයෙකුගේ ජීවන වෘත්තාන්තයකි. සංවෘත ආර්ථිකය යටතේ වී ගබඩා කළ ස්ථානයක් විවෘත ආර්ථිකය යටතේ කෘෂි කර්මාන්තයේ බිඳ වැටීම නිසා මිනී පෙට්ටි සාප්පුවක් බවට පත් වෙනවා. එතැනදී දුර දිග බලා ක්‍රියාකරන තීක්‍ෂණ මිනිසෙක් පිළිබඳ හා බිඳුණු පවුලක නූගත් තරුණයෙක් පසුබිම් කරගෙන මේ චිත්‍රපටය ගොඩනැඟෙනවා.* චිත්‍රපටයට “බඹර වළල්ල” කියලා නම් කළේ විශේෂ හේතුවක් මතද?“බඹර වළල්ල කියන්නේ දකුණු පළාතේ පහතරට නැටුමක නමක්. එය විචිත්‍ර නැටුමක්. මේ නැටුම කොයිතරම් විචිත්‍ර වුණත් ඒක නටන්න වෙන්නේ එකම වෘත්තයක් ඇතුළේ. මෙම නැටුමේ යෙදෙන්නන් එම නැටුමෙන් ඉවත්වෙන්නත් නැට්ටුවාට විශේෂ දක්‍ෂතාවයක් අවශ්‍යයයි. රවිබන්දු විද්‍යාපති නර්තනපතිවරයායි මට මේ නැටුම පිළිබඳ විස්තරයක් ලබා දුන්නේ.චිත්‍රපටයේ කතා තේමාවට ඉතා සමීප නිසා අපි එම නම යොදන්න තීරණය කළා. මුලින් අපිටත් කුකුසක් තිබුණා. මෙවැනි නමක් චිත්‍රපටයකට ගැලපෙයිද කියලා.* ඔබ නළුවෙක් හා අධ්‍යක්‍ෂකවරයෙකු ලෙස වේදිකාවේ දීර්ඝ කාලීන පළපුරුද්දක් ලබා තිබුණත් එම ආභාසයට වඩා “මරණ වර්ණ” වේදිකා නාට්‍යයේ දක්නට ලැබෙන්නේ සිනමාත්මක ලක්‍ෂණ නොවේද?එම නාට්‍යය නිෂ්පාදනය කළේ මා සිනමාව පිළිබඳව අධ්‍යනය ඇරඹූ අවදියේදීයි. ඔබ කියන කරුණ නිවැරැදියි. ඒතුළ සිනමාත්මක ලක්‍ෂණ තිබෙනවා. නාට්‍යය තුළ ආලෝකය භාවිතා කළ ආකාරය ඒ අතරින් විශේෂය. අපි එහිදී ප්‍රධාන ආලෝක ප්‍රපංචය ලෙස තෝරා ගත්තේ පසුපස ආලෝකයයි. Back light ඒ වන විට කිසිම නාට්‍යයක ප්‍රධාන ආලෝක ධාරාව හැටියට පසුපස ආලෝකය යොදාගෙන තිබුණේ නැහැ. ඒනිසා නාය්‍යයට සිනමාරූපී බවක් ලැබුණා. මීට අමතරව වේෂ නිරූපණය යොදාගත් ආකාරය අනුව පසුතලය සකස් කළ ආකාරය අනුවත් එවැනි ලක්‍ෂණ පෙනුණා. අපි “මරණ වර්ණ” නාට්‍යයට යොදා ගනු ලැබුවේ සිනමාව සඳහා සකස් කරන ආකාරයේ තාත්වික පසුතලයක්. එවැනි පසුතලයක් රංගනය විසින් ඉල්ලා සිටියා. නමුත් මේ සියල්ල අපි කළේ නාට්‍ය කණ්ඩායමේ සියලු දෙනාගේම එකඟත්වය ඇතිවයි.* ඔබ මෙයට පෙර මාධ්‍යයක් මඟින් වේදිකාව ප්‍රකාශන මාධ්‍යයක් ලෙස තෝරා ගෙන ඇති තරුණයන්ට එය අතහැර සිනමාවට පිවිසෙන ලෙස ආරාධනා කොට තිබුණා. එමඟින් ඔබ කීමට උත්සාහ කළේ සිනමාව වේදිකාවට වඩා වැදගත් බවද?වේදිකාවත් සිනමාවත් දෙකම වැදගත්, එකිනෙකට වෙනස් ප්‍රකාශ මාධ්‍ය දෙකක්. මම අදටත් වේදිකාව අතහැර ගොස් නැහැ. සමහරවිට මගේ මීළඟ නිර්මාණය වේදිකා නාට්‍යයක් විය හැකියි. මා සමඟ ගනුදෙනු කරන පරපුරක් අදටත් වේදිකාව සමඟ සක්‍රීය ගනුදෙනුවක යෙදෙනවා. කලාකරුවෙක් වේදිකා නාට්‍යයක් හරහා හෝ සිනමා නිර්මාණයක් හරහා උත්සාහ කරන්නේ තමන්ගේ කලාත්මක ප්‍රකාශිතය එළිදක්වන්නයි. නීරෝගී මිනිසුන්ගේ බලාපොරොත්තු අපිටත් තිබෙනවා.නිර්මාණකරුවෙක් තෘප්තියක් ලබන්නේ තමන්ගේ නිර්මාණය විශාල ප්‍රේක්‍ෂක පිරිසක් අතට ගෙන යාමෙන් පමණයි. ඒ අතින් සිනමාව වේදිකාවට වඩා ඉදිරියෙන් සිටිනවා. අපේ රටට ජාත්‍යන්තර අවධානය ගෙන ආ හැක්කේ සිනමාව තුළිනුයි. එයට දේශ සීමාවක් නැහැ. අද වේදිකාව තුළ සිටින දක්‍ෂතාවයක් සහිත තරුණයන්ට එම අවධානය වැඩි වැඩියෙන් මෙරටට ගෙන ආ හැකියි.* ඔබ සිනමාව පිළිබඳව විශාල බලාපොරොත්තු තබා සිටින බවක් පෙනෙනවා. නමුත් කර්මාන්තයේ නියුතු සමහර දෙනෙක් දේශීය සිනමාව බිඳ වැටී ඇති බවට අදහස් දක්වනවා. මෙම මතය ගැන ඔබට කීමට ඇත්තේ කුමක්ද?එවැනි අදහසක් ඉදිරිපත් වීමට හේතුව ලංකාවේ සිනමාව අද සමහර අංශවලින් ලබා තිබෙන පසුබැස්මයි. මම කිසිසේත්ම විශ්වාස කරන්නේ නැහැ අපේ සිනමාව ලංකාවට පමණක් සීමා විය යුතුයි කියලා. එහෙම හිතන එක අපරාධයක්. අපි දූපතක හිටියත් අපේ ගනුදෙනුව ලෝකය සමඟ තිබිය යුතුයි. ලංකාවට පමණක් චිත්‍රපට තනන එක අධ්‍යක්‍ෂවරයාත් නිෂ්පාදකවරයාත් සිය කැමැත්තෙන්ම අමාරුවේ වැටීමක්. ඒනිසා අපි අපේ හඬ මේ කොදෙව්වට එහාට ගෙන යන්න උත්සාහ කළ යුතුයි. ඒ නිසා දිගු කැපකිරීමක් හා උත්සාහයක් අවශ්‍යයි.* ”මරණ වර්ණ” නිෂ්පාදනයෙන් පසු “බඹර වළල්ල” නිෂ්පාදනය දක්වා දශකයක පමණ කාලයක් ඔබේ දායකත්වය ලැබෙන්නේ ගෘහ නිර්මාණය ශිල්පයට. ක්ෂේත්‍රය එලෙස මාරු කළේ ඇයිද?කලාවෙන් ජීවත්වෙන්න බැහැ. ලෝකයේ සිනමාව කර්මාන්තයක් වෙද්දී ලංකාවේ සිනමාව කලාවක් වෙනවා. සිනමාවෙන් ජයග්‍රහණ ලැබූ හැම කෙනෙක්ම එලෙස ජයග්‍රහණ ලැබුවේ කර්මාන්තයක් ලෙස එය සමඟ ගනුදෙනු කිරීමෙනුයි. මට සිනමාව ගැන අදහසක් පළ කරන්න හයියක් ලැබුණේ ගෘහනිර්මාණ ශිල්පයෙන් මට ලැබුණු ශක්තිය හා දැනුම නිසයි.මම මෙයට පෙර කිසි දවසක සිනමා කර්මාන්තයේ සහය අධ්‍යක්‍ෂකවරයෙක් ලෙස හෝ කාර්මික ශිල්පියෙක් ලෙස සම්බන්ධ වුවෙක් නොවෙයි.අඩුම තරමින් මෙයට පෙර වීඩියෝ මාධ්‍යයෙන් හෝ නිර්මාණයක් කර ලබපු පළපුරුද්දක් මට තිබුණේ නැහැ.එහෙමනම් මට මේ දැනුම ලැබුණේ කාලයක් තිස්සේ ෂෙල්ටන් පයාගල වැනි ගුරුවරුන් ඇසුරු කිරීමෙන් හා ගෘහ නිර්මාණ ශිල්පයෙනුයි.ගෘහ නිර්මාණ ශිල්පයේ යෙදීම නිසා මට කළමනාකාරීත්වය පිළිබඳවත් දැනුමක් ලැබුණා. සිනමාවත් කළමනාකාරිත්වය මත පදනම්වුණු කලාවක්.* ඔබේ සිනමා නිර්මාණ හරහා දේශපාලන පණිවුඩයක් සන්නිවේදනය කිරීමට උත්සාහ කරනවාද?අනෙක් කෙනාට දැනෙන දේශපාලනයක් මට තිබෙනවා. කලා කෘති හරහා මට පක්‍ෂ දේශපාලනය පිළිබඳව කතා කරන්න මම උත්සාහ කරන්නේ නැහැ. දේශපාලනය ස්වභාව ධර්මයේ තිබෙන දෙයක්. එය කිසියම් පක්‍ෂයකට පාටකට ලඝු කරන්න බැහැ. නිර්මාණ කරුවෙකුට ඔහුගේ ප්‍රකාශනය දීප්තිමත් වෙන්න ඔහුට විද්‍යාවේ පසුබිමක් තිබිය යුතුයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>07</day>
    </date>
    <link>http://www.dinamina.lk/2010/05/07/_art.asp?fn=f1005073</link>
    <topic/>
    <author>මනෝලි සුබසිංහ ඡායාරූප ටෙනිසන් එදිරිසිංහ</author>
    <content>පසුගිය දා නිමාව දුටු දෙරණ ඩ්‍රීම් ස්ටාර් තරු අභිෂේකයේ කිරුළ පළදින්නට දහඅට හැවිරිදි සුරූපි උපේකා නිර්මාණි යුවතිය පිං කර තිබුණාය. ප්‍රථම ඩ්‍රීම් ස්ටාර් තරගයේ දී ගාලු පුරවරයට රැගෙන ගිය කිරුළ උපේකා මීගමු පුරවරයට මෙවර හිමිකර දෙමින් උපන් ගමට අභිමානය රැගෙන ආවාය.කුඩා කළ සිටම සංගීතයට වැඩි ළැදියාවක් ප්‍රකට කළ උපේඛා නිර්මාණි තිඹිරිගස්කොටුව පාසලෙන් මූලික අධ්‍යාපනය හැදෑරුවා ය. තවමත් පාසල් යුවතියක් වන උපේඛා නිර්මාණි මීගමුවේ නිව්ස්ටඩ් විද්‍යාලයේ කලා අංශයෙන් මෙවර උසස් පෙළ විභාගයට පෙනී සිටින්නට සුදානම් වෙයි.උපේකා දෙරණ ඩ්‍රීම් ස්ටාර් තරගයට අයදුම්පත් යොමු කළේ ජීවිතයේ කඩ ඉම් විභාගයක් මෙලෙස අබියස පෙනෙන්නට තිබියදී ය. ඇය එසේ කළේ ඈ සතු ගායන කුසලතාවය ගැන වඩාත් හොඳින් දන්නා නිසා විය හැකියි. පනස් දහසකට වඩා අයදුම්පත් අතරින් තේරී බේරී හතළිස් අට දෙනා අතරට පැමිණ, එතැනින් ද ඉවතට යා නොදි දොළොස් දෙනා අතරට ද පැමිණ අවසානයේ එකිනෙකා හැළෙමින් ඉදිරියට ගිය උපේකා නිර්මාණී පසුගිය 24 වැනිදා සුගතදාස ගෘහස්ථ ක්‍රීඩාංගණයේ දී පැවැති අති උත්කර්ෂවත් රාත්‍රියේ දී කිරුළ පැළැන්දා ය.මේ වන විට තරු රූපවාහිනි වැඩසටහන් බොහෝ අපි දුටුවෙමු. හැම තරු තරගයකම කිරුළ පැළැදියේ පුතුන් ය. එහෙත් මෙවර දෙරණ ඩ්‍රීම් ස්ටාර් තරු තරගයෙන් ප්‍රථමවරට දියණියක් තරුවක් ලෙස කිරුළ පැළැන්දාය. ඒ වාසනාව හිමි වූයේ උපේකා නිර්මාණි නම් වූ දහඅට හැවිරිදි පාසල් යුවතියටයි.ඇත්තට ම මට මේ වාසනාව හිමි කර ගන්නට ලොකු පිටුබලයක් වුණේ, දසතින් ම ලැබුණු SMS ප්‍රතිචාරයි. මගේ ගායන හැකියාවට වයස් භේදයකින් තොරව හැමෝම ආදරය කළ බව මට මේ ලැබුණු ප්‍රතිචාරවලින් දැනෙනවා. මට මේ තරම් දුර ගමනක් ඇවිත් කිරුළ පළදින්න ශක්තියක් වුණේ මා වටා සිටි මේ ප්‍රේක්ෂක ජනතාවයි. මම ඔවුන්ට සදා ණය ගැතියි.ඒ වගේ ම මම මේ මොහොතේ දෙරණ රූපවාහිනියේ සභාපති ඇතුළු කලමණාකාරිත්වයත්, විනිශ්චය මණ්ඩලයේ සියලු දෙනාත්, මගේ අම්මා තාත්තා ඇතුළු නැදෑ හිත මිතුරන් හැමෝමත් සිහිපත් කරන්නේ ඉතාම ගෞරවයෙන්. මේ තැනට මා ඔසවා තබන්නට මේ හැමෝම ශක්තියක් වුණා.දැන් උපේකා නිර්මාණි රටම හඳුනන... ලොවම හඳුනන සුවහසක් ප්‍රේක්ෂක ආදරය ලබන ගායිකාවකි. ඇයගේ ගීතවලට මෙරට පමණක් නොව පිටරටවල ද ඇත්තේ නොමඳ ඉල්ලුමකි. උපේකා සමඟ අවසන් තරගය නියෝජනය කළ නිමේෂ් චාමිකටත් උදේශ් මනෝජ්ටත් ඕස්ට්‍රේලියාව සහ නවසීලන්තයේ ප්‍රසංග දෙකකට දැනටමත් ඇරියුම් ලැබී ඇති බව ආරංචියි. මේ ඇගේ ඇරඹුම ය. පුංචි උපේඛාට මේ ගමනේ තව බොහෝ දුරක් යෑමට තිබේ. ගායන ජීවිතයේ ඉදිරි ගමන කෙසේ යා යුතු ද යන්නත් පුංචි උපේකාගේ සිතේ සැලැස්මක් දැනටමත් ඇඳි තිබේ.මම මෙවර උසස් පෙළ විභාගයට ලියනවා. විභාගෙට වැඩි කාලයක් නැහැ. දැන් ඩ්‍රීම් ස්ටාර් ඉවරයි. මේ දවස්වල මගේ ප්‍රධාන ඉලක්කය A/L වලට හොඳින් ලියන්න ලැහැස්ති වීමයි. විභාගේ අවසන් වුණාට පස්සේ නැවැතත් ගායනය පැත්තට යොමුවෙනවා. ප්‍රේක්ෂකයන් මා කෙරෙහි තැබූ විශ්වාසය මම ඉදිරියටත් තබනවා. ඉතාම නුදුරේ දී සංයුක්ත තැටියක් කිරීම මගේ බලාපොරොත්තුවයි. ගායිකාවක් විදියට කටයුතු කරන ගමන් සංගීත අධ්‍යක්‍ෂවරියක් වීම මගේ එකම ආසාවයි.උපේකා නිර්මාණි කලා පවුලකට හිමිකම් කියන්නියකි. අප රටේ සුපතල ගායකයකු වන ජොලි සීයා නැතහොත් චන්දු ද සිල්වා උපේඛාගේ ආදරණීය පියා ය. මව උමංගා ජයසිංහ ය.තාත්තාගේ ජනප්‍රියත්වයෙන් බැබළෙන්න හෝ ගායිකාවක් වෙන්න මට අවශ්‍ය වුණේ නැහැ. එහෙම නම් මීට කලින් ඒක කරන්න තිබුණා. මේ තරගයට මම ආවේ ස්වාධීනවයි. මගේ තාත්තා ගැන කවුරුත් දැනගෙන හිටියේ නැහැ. නමුත් තරගය මැද හරියේ දී තාත්තා ගැන දැන ගත්තා. ඒත් මම තාත්තාගේ ජනප්‍රියත්වයෙන් අයුතු ප්‍රයෝජන ගත්තේ නැහැ.මෙවර ඩ්‍රීම් ස්ටාර් තරගයෙන් වෙන කිසිඳු තරු තරගයකින් ලබා නොදුන් ත්‍යාග ප්‍රමාණයක් ලබාදීමත් සුවිශේෂීය. ලක්ෂ 25ක් වටිනා සුපිරි මෝටර් රථයක්, මුදලින් ලක්ෂ දහයක්, ගාල්ල ප්‍රදේශයෙන් රුපියල් ලක්ෂ දහයක් වටිනා ඉඩම් කැබැල්ලක්, නේචර් සීක්‍රට් වෙතින් වසරක් පුරා පිදෙන රූපලාවණ්‍ය සත්කාරය ඇතුළු තවත් ත්‍යාග රාශියකට හිමිකම් කීමේ භාග්‍යය උපේකාට උදා විය. මෙතරම් පුංචි වයසකදී මේසා විශාල ත්‍යාග පොදියකට හිමිකම් කියන්නට ලැබීමද ඇගේ වාසනාව නොවෙද?තරු බොහෝ සේ නැඟ එති. එහෙත් කලක් යන්නට මත්තෙන් ඒ තරු බැසයති; නැතහොත් සැඟව යති. නමුත් මේ තරුවට එවැනි තත්ත්වයක් උදා නොවේවා! ඒ අපගේ පැතුමයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>07</day>
    </date>
    <link>http://www.dinamina.lk/2010/05/07/_art.asp?fn=f1005074</link>
    <topic>දික්වැල්ලට අරුණැල්ලක්</topic>
    <author>විස්තර හා ඡායාරූප ජයසිරි පේදුරුආරච්චි ගන්දර සමූහ ලක්ෂ්මන් කුමාරසිංහ වලස්ගල සමූහ  </author>
    <content>මහා පඬි කුමාරතුංග මුණිදාස සූරීන්ගේ් ජන්ම භූමිය වූ දික්වැල්ල ඓතිහාසික උරුමයන්ගෙන් පරිපූර්ණ වූ ප්‍රදේශයකි. වැවුරුකන්නල පිහිටි සියක් රියන් බුද්ධ ප්‍රතිමාව නිසා නගරයේ ඓතිහාසික බව මෙන් ම සුන්දරත්වය ද වැඩි වී තිබේ.එවන් සුන්දරත්වයකට හිමිකම් කියූ දික්වැල්ල 2004 දෙසැම්බර් 26 වැනිදා සුනාමියෙන් සුනුවිසුණු වී ගියේ ය.එම විනාශය තීව්‍ර වූයේ දික්වැල්ල නැවත ගොඩනැගීමට වෙන්කරන ලද මුදල් ඇතමුන්ගේ කුහක ක්‍රියා හා ඕනෑ එපාකම් හමුවේ වෙනත් ක්‍රියා සඳහා යොමු කිරීම තුළිනි. එකී ගොඩ සුනාමියෙන් ද විනාශයට පත් වූ දික්වැල්ල අද වන විට පුනර්ජීවනයේ නගරයක් බවට පත්ව ඇත. ඒ ගමට හිතැති නිර්මාණාත්මක නායකත්වය නිසයි. එම නායකත්වය ලබාදුන්නේ් අන්කවරකු නොව තරුණ කටයුතු හා රැකීරක්ෂා අමාත්‍ය ඩලස් අලහප්පෙරුම ඇමැතිතුමා ය.එදා සුනාමියෙන් මුළුමනින් ම විනාශ වී ගිය දික්වැල්ල බස් නැවතුම අද වන විට අලංකාරවත් ලෙස නැවත ගොඩනඟා තිබේ. ඒ සඳහා වැයකොට ඇති මුදල රුපියල් මිලියන 42 කි.සුනාමියෙන් පසු අනේකවිධ දුක්පීඩා මැද පවත්වාගෙන ගිය දික්වැල්ල මහජන පොළ සියලු පහසුකම් සහිතව රුපියල් මිලියන 20 ක වියදමින් ගොඩනගා මේ වනවිට ජනතා අයිතියට පත්කර ඇත.එතුළින් ප්‍රදේශයේ ව්‍යාපාරිකයන් ගේ ආර්ථිකය සවිමත් වී ඇති අතර, මහජන පොළ අලුතින් ගොඩනැඟීමෙන් පසු ස්වයං රැකියා ද විශාල ප්‍රමාණයක් බිහි වී තිබේ. එපමණක් නොව සුළු හා මධ්‍ය පරිමාන ලෙස වගාකටයුතුවල නිරතව සිටි ගොවීන්ට ද තම අස්වනු අතරමැදියන්ගෙන් තොරව වැඩි මිලකට විකුණා ගැනීමට අවස්ථාව උදාවීම මහත් සහනයක් වී ඇත.දික්වැල්ල දිසා රෝහල අද වන විට සංවර්ධනයේ හිණිපෙත්තට ම නැඟ ඇත. පැරැණි වාට්ටු සංකීර්ණය වෙනුවට පරිපාලන ඒකකය සහිත නව වාට්ටු සංකීර්ණයක් ද දන්ත ශල්‍ය ඒකකය, සෞඛ්‍ය අධ්‍යාපන ඒකකය, සංවර්ධනය කරන ලද මාතෘ ඒකකය හා රෝහල් පරිසරය අද වන විට මුළු ප්‍රදේශයට ම ආලෝකයක් වී ඇත. විශාල වියදමක් දරා වාහන සපයාගෙන හදිසි ප්‍රතිකාර සඳහා මාතර ගිය රෝගීන් අද සිය ප්‍රතිකාර ලබාගැනීම සඳහා කිසිදු බියකින්, සැකයකින් තොරව දික්වැල්ල දිසා රෝහලට පැමිණේ. ඒ සියලුම පහසුකම්වලින් රෝහල මේ වන විට සංවර්ධනය වී තිබීම නිසයි.දික්වැල්ල රෝහලේ දිස්ත්‍රික් වෛද්‍ය නිලධාරී එම්. ඩී. මිල්ටන් මහතාගේ හා වෛද්‍යවරුන්, හෙදියන්, සාත්තු සේවක සේවිකාවන් ඇතුළු කාර්යමණ්ඩලයේ සානුකම්පිත භාවයත්, කැපවීමත් නිසා රෝගීන්ට ප්‍රතිකාර සේම මානසික සුවතාව ද ඇතිවීම මෙහි විශේෂත්වයකි.මෙයට අමතරව දික්වැල්ල ප්‍රදේශයට අත්‍යාවශ්‍ය අංගයක් බවට පත්ව තිබූ පොදු ක්‍රීඩාංගනය ඉදිකිරීම සඳහා ද පියවර ගෙන ඇත. ඒ සඳහා වෙන්කොට ඇති මුදල රුපියල් මිලියන 30 කි. වැවුරුකන්නල පූජා භූ®මියේ පළමු අදියරේ ඉදිකිරිම් සඳහා රුපියල් මිලියන 2.4ක්ද, නිල්වැල්ල නැංගුරම් තොටුපළ ඉදිකිරීම සඳහා රුපියල් මිලියන 16.5ක් ද වෙන්කර ඇත.දික්වැල්ල නගරය කේන්ද්‍රකරගත් සංවර්ධනයේ අරුණලු මේ වන විට අවට ගම් සඳහා ද වැටී ඇත. ඒ නිසා මේ වන විට බෙලිවත්ත, රත්මලේ, වලස්ගල, රදම්පල සුළු නගර වශයෙන් වේගවත් සංවර්ධනයක් කරා ගමන් කරවීමේ මූලික කටයුතු මේ වනවිටත් ආරම්භ කර ඇත. එහි ප්‍රතිඵල මත සුනාමියෙන් මිනිස් ජීවිත ගණනාවක් ද සමඟින් සහමුලින් ම විනාශ වී ගිය බෙලිවත්ත පොදු වෙළෙඳ පොළ හා මාළු වෙළෙඳ පොළ රුපියල් මිලියන 10ක වියදමින් ගොඩනංවා එහි පළමු අදියරේ ඉදිකිරීම් ජනතා අයිතියට පත්කර ඇත.මැතිවරණ කාලවලට පමණක් දේශපාලන නායකයන්ගේ අවධානයට ලක් වූ, වැඩි කාලයක් කුඩම්මාගේ සැලකිලි ලැබූ ඌරුගම් දහඅට අද මහින්ද චින්තනයේ සිවුවසරේ සංවර්ධනයත් සමඟ භෞතික සම්පත්වලින් හා යටිතල පහසුකම්වලින් පරිපූර්ණ වූ ප්‍රදේශයක් වශයෙන් සංවර්ධනය වෙමින් පවතී. කුඩම්මාගේ සැලකිලි ලැබූ රදම්පල ග්‍රාමීය රෝහල දියුණුවේ කඩයිම් කීපයක් පසුකර තිබීම ගමේ ජනතාවට මහත් අස්වැසිල්ලකි. රෝහලේ පැරණි ගොඩනැගිලි අලුත්වැඩියා වී තිබේ. දන්ත ශල්‍ය ඒකකයක්, ගිලන් රථයක් අලුතින් ලැබීමත් නව ගොඩනැගිලි ඉදිවෙමින් තිබීමත් දිනෙන් දින රෝහලේ සංවර්ධනය සිදුවන බවට කදිම සාක්ෂිය.ප්‍රදේශයේ මාර්ග පද්ධතිය අද වන විට නොසිතූ විරූ ආකාරයෙන් සංවර්ධනය වී ඇත. ඒ තුළින් දසක කීපයක සිට තිබූ ප්‍රවාහන අපහසුතා බොහෝමයක් මග හැරී තිබේ. කෘෂිකාර්මික ජීවන රටාවන් ගත කරන ඌරුගම්දහඅටේ ජනතාවට එය මහත් අස්වැසිල්ලක් වී ඇත.මෙයට අමතරව ප්‍රදේශයේ පානීය ජල අවශ්‍යතාව ද සම්පූර්ණ කිරීම සඳහා විවිධ වැඩසටහන් ක්‍රියාත්මක කර ඇත. එහි වියදම මිලියන 31 කි. ජනතාවගේ සනීපාරක්ෂක කටයුතු සඳහා ද විශේෂිත වැඩසටහන් සැලසුම් කර තිබේ. පුරන් කුඹුරු යළි අස්වැද්දීම සුනාමියෙන් කඩා වැටුණ ජන ජීවිතය යළි නගාසිටුවීම සඳහා ක්‍රියාත්මක කළ වැඩසටහන් සාර්ථකත්වයට පත්ව ඇත.දිගුවැලි පුරවරයේ වර්තමාන සංවර්ධනය දෙස බැලූ විට නිහතමානී සතුටක් උපදී. අපි ඒ සතුට විඳින අතර, අප අද දකින මේ සංවර්ධනය ඇති කරන්න එදා හීන දැකපු, ඒ වෙනුවෙන් විශාල කැපකිරීමක් කරපු හිටපු මුදල් හා ක්‍රමසම්පාදන අමාත්‍ය රොනී ද මෙල් මහතා, අමාත්‍ය මහින්ද විජේසේකර මහතා, හිටපු කම්කරු හා වෘත්තීය පුහුණු රාජ්‍ය අමාත්‍ය එච්. ආර්. පියසිරි මහතා ඇතුළු පිරිස අපි කෘතවේදීව සිහිපත් කළ යුතුයි.එමෙන් ම දික්වැල්ල නගර සංවර්ධනය සඳහා තම පවුල්වල ඉඩම් පවා පරිත්‍යාග කළ එච්. ආර්. පියසිරි, හිටපු මන්ත්‍රී දේවක වීරසිංහ, මහතාත් මේ සංවර්ධනයේ කොටස්කරුවන් ය. ඔවුන් සියලුම දෙනාට අපේ කෘතවේදීත්වය, ගෞරවය පුද කළ යුතුය.අපි දසක කීපයකට පෙර පාසල් ශිෂ්‍යයන් වශයෙන් සිටිය දී දුටු හීනයයි අද සැබෑවෙමින් තිබෙන්නේ. අපේ හීනය සැබෑකරදීමේ ප්‍රධාන ගෞරවය හිමිවන්නේ ජනාධිපති මහින්ද රාජපක්ෂ මැතිතුමාටයි. ඒ අපිට ලැබුණ අපේ ප්‍රදේශයෙන් ඉවත්කර තිබූ සම්පත් නැවත අපේ ගම්මානවලට ලබාදීම නිසයි. ගම හදා රට හැදීමේ එතුමාගේ සංකල්පය නිසා අපේ ගම් ආලෝකවත් වුණ බව ද ඩලස් අලහප්පෙරුම අමාත්‍යවරයා සතුටින් ප්‍රකාශ කරයි.මේ සංවර්ධනය ඇතිවීමට තිබුණේ මීට වසර කීපයකට පෙරය. එහෙත් එක් එක් පුද්ගලයන්ගේ අදූරදර්ශ ක්‍රියා නිසා අපේ නගරයේ සංවර්ධනය කලක් ආපස්සට ගොස් තිබුණි. අපේ දිස්ත්‍රික් නායකත්වයේ කැපවීම හා හැබෑම උනන්දුව නිසා මෙවැනි සංවර්ධනයක් ඇති කිරීමට හැකිවිය. මේ මහා සංවර්ධනයේ සක්‍රීය කොටස්කරුවකු වන්න ලැබීම පිළිබඳ තමා අතිශය සතුටින් සිටින බව දික්වැල්ල ප්‍රාදේශීය සභාවේ සභාපති ක්‍රිෂාලි මුතුකුමාරණ මහතා පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>08</day>
    </date>
    <link>http://www.dinamina.lk/2010/05/08/_art.asp?fn=n1005081</link>
    <topic>තේරීම් කාරක සභාවේ වාර්තාව මාස තුනෙන් පාර්ලිමේන්තුවට</topic>
    <author>මහින්ද අලුත්ගෙදර</author>
    <content>ජාතික අධ්‍යාපන ප්‍රතිපත්තියක් සැකසීම සඳහා පාර්ලිමේන්තු තේරීම් කාරක සභාවක් පත්කිරීමට රජය තීරණය කරයි. එම යෝජනාව පාර්ලිමේන්තු මහ ලේකම්වරයා වෙත පෙරේදා (6) පස්වරුවේ දී බාර දී තිබේ.කාරක සභාවේ වාර්තාව මාස තුනක් ඇතුළත පාර්ලිමේන්තුවට ඉදිරිපත් කරන බව අධ්‍යාපන ඇමැති බන්දුල ගුණවර්ධන මහතා ප්‍රකාශ කරයි.සියලු දේශපාලන පක්ෂ නියෝජනය වන පරිදි ඒ සඳහා නියෝජිතයින් පත් කැර ගන්නා බව අධ්‍යාපන ඇමැති බන්දුල ගුණවර්ධන මහතා කියයි.ජාති භේදයකින් තොරව විවිධ විෂයය ක්ෂේත්‍රයන් නියෝජනය වන පරිදි එම තෝරාගැනීම සිදු කරන බව ද ඇමැතිවරයා කීවේය.තේරීම් කාරක සභාව දින 60ක් රැස්වෙයි. එය වාර්තා කිරීම මාධ්‍යවලට ද අවසර දෙනු ලැබේ.ඕනෑම පාර්ශවයකට මේ සඳහා යෝජනා ඉදිරිපත් කළ හැකිය. මේ සියල්ලෙන් ම අපේක්ෂා කරන්නේ අපේ අනාගත දරු පරපුර වෙත වඩා හොඳ හෙටක් නිර්මාණය කිරීම පිණිසය. වසර 2011 සිට පළමු වසර සඳහා ළමුන් ඇතුළත් කැර ගන්නේ ද නව ක්‍රමවේදයට අනුව බව ගුණවර්ධන මහතා කියා සිටී.නව ප්‍රතිපත්තිය ක්‍රියාත්මක කිරීමට හැකි වීමෙන් අධ්‍යාපන ක්‍රමයේ පූර්ණ ප්‍රතිසංස්කරණයක් ඇති කළ හැකි බව ප්‍රකාශ කළ ඇමැතිවරයා එතෙක් කල් දැමිය නොහැකි ගැටලු හඳුනාගෙන ඒ සඳහා කඩිනම් විසැදුම් ලබා දීමට පියවර ගන්නා බව ද කීය.ඊයේ සිය අමාත්‍යංශයේ පැවැති මාධ්‍ය හමුවකට එක්වෙමින් ඇමැතිවරයා එම කරුණ හෙළි කළේය.  ජනාධිපති මහින්ද රාජපක්ෂ මහතා සඳහන් කරන පරිදි දැනුම කේන්ද්‍රිය සංවර්ධන ක්‍රමය හඳුනාගෙන ඉදිරියට ගෙන යමින් ජාතික එකඟතාවයක් ඇති කැර ගත යුතු බවත් ඒ තුළ අධ්‍යාපනයේ ගුණාත්මක සංවර්ධනයක් ඇති වන බවත් ඇමැතිවරයා වැඩිදුරටත් කියා සිටියේ ය.අධ්‍යාපන නියෝජ්‍ය ඇමැති ටී. බී. ඒකනායක, අධ්‍යාපන අමාත්‍යාංශයේ ලේකම් සුනිල් එස්. සිරිසේන යන මහත්වරු ඇතුළු පිරිසක් මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>08</day>
    </date>
    <link>http://www.dinamina.lk/2010/05/08/_art.asp?fn=n1005082</link>
    <topic>බස්නාහිර පාසල් සිසුන්ට නොමිලේ ප්‍රවාහන සේවාවක්</topic>
    <author>ජීවනී පතිරණ</author>
    <content>බස්නාහිර පළාතේ පාසල් සිසුන් සඳහා නොමිලේ ප්‍රවාහන සේවාවක් ආරම්භ කිරීමට බස්නාහිර පළාත් මාර්ගස්ථ ප්‍රවාහන අධිකාරිය පියවර ගෙන තිබේ. කොට්ටාව - රුක්මල්ගම සිට පිටකොටුව දක්වා සතියේ දින පහේම මෙම බස්රථ සේවාව ක්‍රියාත්මක කැරේ. මේ සද්කාර්යය සඳහා බස්නාහිර පළාත් මාර්ගස්ථ ප්‍රවාහන අධිකාරියට අයත් පෞද්ගලික බස්රථ හිමියන් ස්වේච්ඡාවෙන් ඉදිරිපත් වී තිබේ.දැනටමත් බස්රථ 12ක් බස්නාහිර පළාත් ප්‍රවාහන අධිකාරියට අයත් ප්‍රදේශවල ධාවනයට යොදවා ඇති අතර, මෙම සේවාව නියැදි ව්‍යාපෘතියක් ලෙස ආරම්භ කර ඇත. මෙම ව්‍යාපෘතියේ සාර්ථකත්වය මත ඉදිරියේ දී පළාතේ අනිකුත් ප්‍රදේශවල ද බස්රථ සේවාව ක්‍රියාත්මක කිරීමට අපේක්‍ෂිත ය.මෙම නව සේවාව ඊයේ (06) පෙ. ව. 6.15 ට බස්නාහිර පළාත් ප්‍රවාහන ඇමති උපාලි කොඩිකාර මහතාගේ ප්‍රධානත්වයෙන් රුක්මල්ගම ප්‍රධාන බස් නැවතුම්පළින් ආරම්භ කෙරුණු අතර, මේ අවස්ථාවට පළාත් ප්‍රවාහන අධිකාරියේ සභාපති පියසේන දිසානායක මහතා ද සහභාගි විය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>08</day>
    </date>
    <link>http://www.dinamina.lk/2010/05/08/_art.asp?fn=n1005083</link>
    <topic>ප්‍රධාන නගර අවටපැල්පත් ඉවතට</topic>
    <author>භක්ති ධර්මප්‍රිය මෙන්ඩිස්</author>
    <content>ප්‍රධාන නගරවල සියලුම පැල්පත් ඉවත්කොට පහසුකම් සහිත නිවාස ලබාදීමේ වැඩපිළිවෙළක් ක්‍රියාත්මක වේ. එහි ප්‍රථම පියවර වශයෙන් කොළඹ නගරයේ පැල්පත් ඉවත්කොට ඒවායේ පදිංචිකරුවන්ට වෙනත් තැන්වල නිවාස ලබා දේ.මෙම නව වැඩපිළිවෙළ ගැන අනාවරණය කරන්නේ ආරක්ෂක ලේකම් ඝෝඨාභය රාජපක්ෂ මහතා ය.සංචාරකයන්ගේ සිත් ඇදගන්නා පරිදි කොළඹ නගරය කඩිනමින් සංවර්ධනය කිරීම ආරක්ෂක ලේකම්වරයාගේ අරමුණයි.නාගරික සංවර්ධන අධිකාරිය ආරක්ෂක අමාත්‍යංශය යටතට ගෙන ඇති බැවින් ඉදිරියේ දී සංවර්ධන කටයුතු රැසක් සිදුකරන බව ඝෝඨාභය රාජපක්ෂ මහතා දිනමිණට ප්‍රකාශ කෙළේය. ශ්‍රී ලංකාවේ ප්‍රධාන නගරවල ඇති තදබදය නැති කිරීමට ද ඔහු සුදානම් වේ.  </content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>08</day>
    </date>
    <link>http://www.dinamina.lk/2010/05/08/_art.asp?fn=n1005084</link>
    <topic>එක්නැලිගොඩට දුරකථනයෙන් කතා කළ අය ගැන පරීක්ෂණ</topic>
    <author>දයා පෙරේරා, ස්වර්ණා විජේකෝන්</author>
    <content>ප්‍රගීත් එක්නැලිගොඩ මාධ්‍යවේදියා සතුව තිබූ ජංගම දුරකථන සිම් කාඩි හතෙන් අවසාන කාඩ්පත අනුව ඔහු සමඟ සම්බන්ධවූවන් ගැන මේ දිනවල පරීක්ෂණ පැවැත්වෙන බව ජනමාධ්‍ය හා තොරතුරු ඇමැති කෙහෙලිය රඹුක්වැල්ල මහතා පාර්ලිමේන්තුවේදී ඊයේ (7) පැවැසුවේය.ජංගම දුරකතන අයිති සමාගමින් තොරතුරු ලබාගෙන එම සිම්කාඩ් පත් හත ගැනම පරීක්ෂණ පවත්වා ඇති බවත්, දැනට සිදුකරගෙන යන පරීක්ෂණවලදී මඩකළපුව, අරලගංවිල, වාලච්චේන දක්වා එම සබඳතා දිවයන බව අනාවරණයවී ඇති බවත් ඇමැතිවරයා පාර්ලිමේන්තුවට වැඩිදුරටත් ප්‍රකාශ කෙළේය.තමා මේ සම්බන්ධයෙන් වැඩි අවධානයකින් කටයුතු කරන බවත් ඇමැතිවරයා පැවැසුවේය. ජනමාධ්‍යට සම්බන්ධ වූවන්ට සිදුවන අකරතැබ්බවලදී පාට වර්ණ අනුව නොව විවෘත මනසකින් යුතුව ක්‍රියා කළ යුතු බව ද මෙහිදී ඇමැතිවරයා අවධධාරණය කෙළේය.ඇමැතිවරයා එසේ ප්‍රකාශ කෙළේ කොළඹ දිස්ත්‍රික් මන්ත්‍රී සුනිල් හඳුන්නෙත්ති මහතා (ප්‍ර. ජා. ස.) සභාව කල් තබන අවස්ථාවේ විවාදය සඳහා මතුකළ ප්‍රශ්නයට පිළිතුරු වශයෙනි.දයාසිරි ජයසේකර (එ. ජා. ප) සහ ඒ. එච්. එම්. අස්වර් (එ. ජ. නි. ස.) මන්ත්‍රීවරුන්ද අදහස් දැක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>08</day>
    </date>
    <link>http://www.dinamina.lk/2010/05/08/_art.asp?fn=n1005085</link>
    <topic>ජනමාධ්‍ය හා තොරතුරු නි. ඇමැතිකමින් මර්වින් සිල්වා ඉල්ලා අස්වෙයි</topic>
    <author>නුවන් කොඩිකාර</author>
    <content>ජනමාධ්‍ය හා තොරතුරු නියෝජ්‍ය ඇමැති ආචාර්ය මර්වින් සිල්වා මහතා ඊයේ (07) එම ධූරයෙන් ඉල්ලා අස්විය.අස්වීමේ ලිපිය ජනාධිපති මහින්ද රාජපක්‍ෂ මහතාට බාර දී තිබේ.ජනමාධ්‍ය අමාත්‍යාංශයේ ඊයේ (07) පැවැති පුවත්පත් සාකච්ඡාවේදී ඇමැතිවරයා සිය ඉල්ලා අස්වීම පිළිබඳ මාධ්‍යයට දැනුම් දුන්නේය.විශ්වවිද්‍යාල විද්වත් කමිටුවක් මගින් මහාමාර්ග අමාත්‍යාංශය පිළිබඳ ලබා දුන් ශක්‍යතා අධ්‍යයන වාර්තාවෙන් පසු තමන් ජනමාධ්‍ය අමාත්‍යාංශයෙන් ඉවත්ව මහාමාර්ග අමාත්‍යාංශයට කැපවීමට තීරණය කළ බව ද හෙතෙම කීවේය.ඉතා කෙටි කාලයක් තුළ තමන් මාධ්‍යවේදීන් සමඟ ඉතා කුළුපග වූ හෙයින් සිය නියෝජ්‍ය ඇමැති ධූරයෙන් ඉවත්ව යාම වේදනාත්මක කාරණාවක් යැයි ද මර්වින් සිල්වා මහතා පැවැසීය. තමන් කුමන ඇමැති ධූරයක සිටියද මාධ්‍යවේදීන් වෙනුවෙන් පෙනී සිටින බව ද සඳහන් කෙළේය.  </content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>08</day>
    </date>
    <link>http://www.dinamina.lk/2010/05/08/_art.asp?fn=n1005086</link>
    <topic>මාධ්‍යය කෙවිටකින් වෙනස් කරන්න බැහැ</topic>
    <author>නුවන් කොඩිකාර</author>
    <content>මාධ්‍ය සංස්කෘතිය රූ ලකින් හෝ කෙවිටක් ගෙන වෙනස් කළ නොහැකි බව ජනමාධ්‍ය හා තොරතුරු ඇමැති කෙහෙළිය රඹුක්වැල්ල මහතා පැවසීය.එය වෙනස් කළ හැක්කේ මාධ්‍යයේ නියැළෙන පුද්ගලයාගේ හැසිරීමෙන් හා මනසින් යැයිද ඇමැතිවරයා කීවේය.ජනමාධ්‍ය අමාත්‍යාංශයේදී ඊයේ (07) සිය ඇමැතිධුරයේ වැඩ බාර ගැනීමෙන් අනතුරුව පැවැති පුවත්පත් සාකච්ඡාවේදී ඇමැතිවරයා එසේ ප්‍රකාශ කෙළේය. මාධ්‍ය ආයතන හා මාධ්‍යවේදීන් සතු පළපුරුද්ද හා හැකියාව යොදා ගෙන හොඳ මාධ්‍ය සංස්කෘතියක් ගොඩ නැංවීමට සහය ලබා දෙන්න යැයිද රඹුක්වැල්ල මහතා ඉල්ලා සිටියේය.තමන් විෂය බාර ඇමැතිවරයා ලෙස සියලුම මාධ්‍යවේදීන්ගේ මාධ්‍ය නිදහස ආරක්ෂා කිරීමට පියවර ගන්නා බවද රඹුක්වැල්ල මහතා සඳහන් කළේය. හෙට දවස ගැන බලාපොරොත්තුවක් නොමැතිව වසර 30 ක් පුරාවට එළියට බැස්ස අපට අද කිසිදු බියක් සැකක් නොමැතිව එළියට බැසීමට හැකි වී ඇති බව පැවැසූ ඇමැතිවරයා එය ඉදිරියටත් ආරක්ෂා කර ගැනීමට සහාය දෙන්නයි මාධ්‍යන්ගෙන් ඉල්ලා සිටියේය.යුද සමයේදී රට වෙනුවෙන් පෙනී සිටීමට මාධ්‍ය තමන්ට ශක්තියක් වූ බවත් ඉදිරියටද එවැනිම සහයක් මාධ්‍යයන්ගෙන් ලැබෙනු ඇතැයි තමා විශ්වාස කරන බවද ඇමැතිවරයා පැවසීය. මාධ්‍යයන් සමග දීර්ඝ කාලීනව සුහදත්වයක් තබා ගැනීමට නොහැකි බවට ඇතැම් අය තුළ මතයක් තිබුණද තමන්ට එවැනි ප්‍රශ්න පැන නොනැගුණු බවද ඒ මහතා කීවේය. පරස්පර විරෝ්ධී මතයන් සමග වැඩ කර පළපුරුද්දක් ලබා ගත් තමන්ට එය පන්නරයක් කරගෙන වැඩ කරන බවද කීවේය.  අවුරුදු 30 ක් පුරා ඇදී ආ යුද්ධය අවසන් කිරීමට කළ හැකි සේවය තමා උපරිමයෙන් කළ බවද ඒ මහතා කීය. යුද වාතාවරණය අවසන් වීමෙන්පසු රට ගොඩ නැංවීමේ කාර්යය හා ආර්ථිකය ශක්තිමත් කිරීමේ ක්‍රියාවලිය ආරම්භ කර තිබේ.  ඒ සඳහා මහින්ද චින්තනය මගින් යෝජනා රැසක් ඉදිරිපත් කර තිබෙන බවද ඇමැතිවරයා කීය.මේ අවස්ථාවට පරිසර ඇමැති අනුර ප්‍රියදර්ශන යාපා, පාර්ලිමේන්තු මන්ත්‍රී නාමල් රාජපක්ෂ, මහාමාර්ග නියෝජ්‍ය ඇමැති ආචාර්ය මර්වින් සිල්වා, ආරක්ෂක ලේකම් ගෝඨාභය රාජපක්ෂ, ජනමාධ්‍ය අමාත්‍යාංශයේ ලේකම් ඩබ්ලිව්. බී. ගනේගල, රාජ්‍ය මාධ්‍ය ආයතන වල සභාපතිවරු, කර්තෘවරු සහ අමාත්‍යාංශ නිලධාරීහු රැසක් සහභාගී වී සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>08</day>
    </date>
    <link>http://www.dinamina.lk/2010/05/08/_art.asp?fn=n1005087</link>
    <topic>ඉංග්‍රීසි ගුරුවරුන් 554ක් බඳවා ගනී</topic>
    <author>නුවන් කොඩිකාර</author>
    <content>මාධ්‍ය සංස්කෘතිය රූ ලකින් හෝ කෙවිටක් ගෙන වෙනස් කළ නොහැකි බව ජනමාධ්‍ය හා තොරතුරු ඇමැති කෙහෙළිය රඹුක්වැල්ල මහතා පැවසීය.එය වෙනස් කළ හැක්කේ මාධ්‍යයේ නියැළෙන පුද්ගලයාගේ හැසිරීමෙන් හා මනසින් යැයිද ඇමැතිවරයා කීවේය.ජනමාධ්‍ය අමාත්‍යාංශයේදී ඊයේ (07) සිය ඇමැතිධුරයේ වැඩ බාර ගැනීමෙන් අනතුරුව පැවැති පුවත්පත් සාකච්ඡාවේදී ඇමැතිවරයා එසේ ප්‍රකාශ කෙළේය. අයැදුම්පත් කැඳවීම ලබන 10 දා මාධ්‍ය මගින් ප්‍රසිද්ධ කෙරේ. උතුරු හා නැඟෙනහිර ඇතුළුව දිවයිනේ උසස් පෙළ අධ්‍යනය කටයුතු කෙරෙන පාසල් 85 ක් අතරින් ඉංග්‍රීසි මාධ්‍යයෙන් ඉගැන්වීම් කටයුතු සිදු කෙරෙන පාසල්වලට ප්‍රමාණවත් ගුරුවරු නොමැති නිසා මෙම පියවර ගෙන තිබේ.  </content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>08</day>
    </date>
    <link>http://www.dinamina.lk/2010/05/08/_art.asp?fn=n1005088</link>
    <topic>ශ්‍රී ලංකාවේ ආර්ථිකය ගොඩනැගීමටජපානයේ සහාය</topic>
    <author/>
    <content>යුද්ධය අවසන් කිරීමෙන් අනතුරුව ශක්තිමත් ආර්ථිකයක් ගොඩ නැගීමට වත්මන් රජය ගෙන යන වැඩපිළිවෙළට ජපන් රජයේ සහ ව්‍යාපාරික ප්‍රජාවගේ පූර්ණ සහාය පළ වෙයි.ජපානයේ නිපොන් පදනමේ සභාපති යොහෙයි සසකාවා මහතා, ජනාධිපති මහින්ද රාජපක්ෂ මහතා අරලියගහ මන්දිරයේ දී ඊයේ (07) මුණගැසුණු අවස්ථාවේ දී මේ බව දැනුම් දුන්නේය.සසකාවා මහතා ලෝක සෞඛ්‍ය සංවිධානයේ අපි‍්‍රකාව ලතින් අමෙරිකාව සහ ආසියානු ඌන සංවර්ධිත රටවල විශේෂ කොමසාරිස්වරයකු ද වේ.ශ්‍රී ලංකාවේ ආයෝජන කිරීමට ජපානයේ විශාල පරිමාණ ව්‍යාපාරිකයන් යොමු කරන බවත් එමඟින් මේ රටේ විශාල වශයෙන් රැකියා අවස්ථා බිහි වනු ඇති බවත් කීවේය.ජපානයේ සංචාරයකට එක් වන ලෙසත් ඒ මහතා ජනාධිපතිතුමාට ආරාධනය කෙළේය. ගල්ලැහැපිටියේ ප්‍රේමරතන හිමියන් සහ ජනාධිපති ලේකම් ලලිත් වීරතුංග, සේවා ලංකා පදනමේ සභාපති හර්ෂ කුමාර ගුණරත්න මහත්වරු හා නිපොන් පදනමේ නියෝජිත පිරිසක්ද එක් වූහ.  </content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>08</day>
    </date>
    <link>http://www.dinamina.lk/2010/05/08/_art.asp?fn=n1005089</link>
    <topic>පළමු සහ අනෙක් පන්තිවලට සිසුන් ගැනීමඅභියාචනා 17තෙක්</topic>
    <author>මහින්ද අලුත්ගෙදර</author>
    <content>පළමු වසර හා අනෙකුත් පන්ති සඳහා ළමුන් බඳවා ගැනීමේදී නිශ්චිත වශයෙන් ඔප්පු කළ හැකි අසාධාරණයක් සිදුවී ඇත්නම් මේ මස 10 දා සිට 17 දා තෙක් ඒ සඳහා අභියාචනයක් ඉදිරිපත් කළ හැකි බව අධ්‍යාපන අමාත්‍යාංශය සඳහන් කරයි.තම අභියාචනය අධ්‍යාපන අමාත්‍යාංශයේ ලේකම්වරයාට ලැබෙන සේ ලියාපදිංචි තැපෑලෙන් එවිය යුතුය. එය විභාග කොමසාරිස්, ග්‍රන්ථ ප්‍රකාශන කොමසාරිස් ඇතුළු මණ්ඩලයක විමර්ශනයකින් පසුව විසැඳීමට බලාපොරොත්තු වෙයි.මෙම කාල සීමාවෙන් අනතුරුව පාසල්වලට ළමුන් ඇතුළත් කැර ගැනීම සම්බන්ධයෙන් වන ගැටලු සඳහා කිසිදු ආකාරයකින් මැදිහත් නොවන බව අධ්‍යාපන ඇමති බන්දුල ගුණවර්ධන මහතා කියයි.ජනප්‍රිය පාසල් හා ජනප්‍රිය නොවන පාසල් යනුවෙන් දෙවර්ගයක් තිබිය යුතු නැතැයි කී ඇමැතිවරයා මහින්ද චින්තන ඉදිරි දැක්මේ සඳහන් වන්නේ සෑම අධ්‍යාපන කලාපයකටම එක් පාසලක් හෝ සියලු පහසුකම් වලින් සමන්විත එකක් බවට පත් කළයුතු බවයි.  </content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>08</day>
    </date>
    <link>http://www.dinamina.lk/2010/05/08/_art.asp?fn=n10050810</link>
    <topic>නව ගෑස් සමාගම්වලටඉඩ ලබා දෙනවා</topic>
    <author>විජයානි එදිරිසිංහ</author>
    <content>දැනට තිබෙන ප්‍රධාන ගෑස් සමාගම් දෙකට අමතරව තවත් ගෑස් සමාගම් ඉදිරිපත් වන්නේ නම් ඊට අවස්ථාව ලබාදීමට සමූපකාර හා අභ්‍යන්තර වෙළෙඳ කටයුතු පිළිබඳ අමාත්‍යාංශය සූදානමින් සිටියි.උතුරු නැඟෙනහිර ප්‍රදේශවල සාමාන්‍ය ජනතාව පදිංචි කිරීමේ කටයුතු ඇරැඹීමත් සමඟ ගෑස් පරිභෝජනය වැඩි වී ඇති බව ඇමැතිවරයා කියයි.පසුගිය කාලයේ ලෝක වෙළෙඳපළේ ගෑස්මිල පහළ ගිය අවස්ථාවේදී දැනට තිබෙන සමාගම් ගෑස් මිල පහත දමා නොමැත.ගෑස් පමණක් නොව පවතින සියලුම පරිභෝජන ද්‍රව්‍යවල මිල ඉහළ පහළ යන අවස්ථාවලදී දේශීය වෙළඳපළේ මිලද ඒ අනුව තීරණය විය යුතු බව ප්‍රනාන්දු මහතා කියයි. ඇමැතිවරයාගේ උපදෙස් මත ලෝක වෙළඳපලේ එදිනෙදා මිල ගණන් පිළිබඳව සොයා බැලීම සඳහා කමිටුවක් පත්කර තිබෙන්නේ පෞද්ගලික ව්‍යාපාරිකයන් හිතුමතේට භාණ්ඩ මිල වැඩි කිරීම නිසා බවද ජොන්ස්ටන් ප්‍රනාන්දු ඇමැතිවරයා පවසයි.මේ අතර පාන්මිල රුපියලකින් වැඩිවූයේ පසුගිය කාලයේ රුපියල් දහයකින් පාන් මිල අඩුකළ නිසා ඉතා සුළු බද්දක් අය කිරීමට බවද හෙතෙම කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>08</day>
    </date>
    <link>http://www.dinamina.lk/2010/05/08/_art.asp?fn=n10050811</link>
    <topic>රාජ්‍ය වෙසක් උත්සවයමහියංගණයේ දී</topic>
    <author>උපාලි කරුණාරත්න</author>
    <content>රාජ්‍ය වෙසක් උත්සවය මහියංගණ රජමහා විහාරස්ථානයේ දී පැවැත්වීමට පියවරගෙන තිබේ.ජනාධිපති මහින්ද රාජපක්ෂ මහතාගේ උපදෙස් මත මෙම උත්සවයේ කටයුතු සංවිධාන කර ඇත. මැයි 24 දින දවස පුරා මහියංගන රජ මහා විහාරයේ දී රාජ්‍ය වෙසක් උත්සවය පවත්වනු ඇත. අස්ගිරි පාර්ශ්වයේ මහා නායක උඩුගම ශ්‍රී බුද්ධරක්ඛිත නාහිමි ඇතුළු ගෞරවනීය මහා සංඝරත්නය, අගමැති දි. මු. ජයරත්න මහතා ඇතුළු මැති ඇමැතිවරු මෙම උත්සවයට සහභාගි වෙති.  </content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>08</day>
    </date>
    <link>http://www.dinamina.lk/2010/05/08/_art.asp?fn=n10050812</link>
    <topic>ඇමැති ලොකුගේ ටසුබ උපන් දිනයක්</topic>
    <author/>
    <content>කම්කරු සබඳතා සහ මිනිස් බල ඇමැති ගාමිණි ලොකුගේ මහතාගේ 68 වෙනි උපන් දිනය අදයි. අපි ඔහුට සුබ පතමු.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>08</day>
    </date>
    <link>http://www.dinamina.lk/2010/05/08/_art.asp?fn=n10050813</link>
    <topic>ගාමිණී සෙනරත්ට උසස්වීමක්</topic>
    <author/>
    <content>ජනාධිපති කාර්ය මණ්ඩල ප්‍රධානී තනතුර අමාත්‍යාංශ ලේකම්වරයකුගේ තත්ත්වයට උසස් කෙරේ. දැනට එම පදවිය හොබවනුයේ ශ්‍රී ලංකා පරිපාලන සේවයේ ජ්‍යෙෂ්ඨ නිලධාරියකු වන ගාමිණී සේදර සෙනරත් මහතාය.රාජ්‍ය ලේකම්වරුන්ගේ සේවා සංග්‍රහයට අනුව කළ මෙම උසස්වීම ඇමැති මණ්ඩලය ඒකමතිකව අනුමත කර ඇත. මහින්ද චින්තන ඉදිරි දැක්ම යටතේ සැලසුම් කර ඇති දැවැන්ත සංවර්ධන වැඩපිළිවෙළ සඳහා ජනාධිපති කාර්යාලයේ දායකත්වය ලබාදීමේ අරමුණින් මෙම පත්වීම සිදුකර තිබේ.ගාමිණී සෙනරත් මහතාගේ පත්වීමට අදාළ කැබිනට් පත්‍රිකාව ජනාධිපති විසින් ඉදිරිපත් කරන ලදී. ගාමිණී සෙනරත් මහතා මාතර රාහුල සහ ගාල්ල රිච්මන්ඩ් විද්‍යාලවල ආදි ශිෂ්‍යයෙකි.ඔහු කැලණිය විශ්වවිද්‍යාලයේ වාණිජවේදී විශේෂ උපාධිධාරියකු සහ කොළඹ විශ්වවිද්‍යාලයේ පරිගණක විද්‍යාව පිළිබඳව පශ්චාත් උපාධිධාරියෙකි. 1984 ත්‍රිකුණාමල උපදිසාපති ලෙස රාජ්‍ය සේවයට පිවිසි ඔහු 1985 දී ආගමන හා විගමන සහකාර පාලක ලෙස පත්විය. පසුව ඔහු නියෝජ්‍ය පාලකවරයකු විය.මහින්ද රාජපක්ෂ මහතා 2004 දී අගමැති වශයෙන් පත්වූ විට අගමැති අතිරේක ලේකම් ලෙස ද ඒ මහතා පත්විය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>08</day>
    </date>
    <link>http://www.dinamina.lk/2010/05/08/_art.asp?fn=n10050814</link>
    <topic>බ්‍රිතාන්‍යයටඅස්ථාවරපාර්ලිමේන්තුවක්?</topic>
    <author/>
    <content>බ්‍රිතාන්‍ය මහ මැතිවරණයේ ඊයේ නිකුත් වූ ප්‍රතිඵල අනුව 1947 න් පසු එරට පළමුවරට අස්ථාවර පාර්ලිමේන්තුවක් බිහිවන බව තහවුරු වී ඇත.ඊයේ පුවත්පත මුද්‍රණයට යන අවස්ථාව වන විට බ්‍රිතාන්‍ය පාර්ලිමේන්තුවේ ආසන 650 න් ආසන 649 ක ප්‍රතිඵල නිකුත්ව තිබුණි.ඉන් ආසන 306 ක් දිනාගත් විපක්ෂ කොන්සර්වැටිව් පක්ෂය ජයග්‍රහණයේ පෙරමුණ ගෙන සිටියේ ය. එහෙත් තනි පක්ෂයක රජයක් පිහිටුවීමට අවශ්‍ය ආසන 326 ක බහුතරය ලබා ගැන්මට ඔවුන් අසමත්ව ඇත.ඉතිරි ආසන 35 ම ඔවුන් ජයග්‍රහණය කළද එම වරම ඔවුනට නොලැබෙනු ඇත. නිකුත්ව තිබුණු ප්‍රතිඵල අනුව පාලක කම්කරු පක්ෂය ආසන 258 ක් ද මධ්‍යස්ත ලිබරල් ඩිමොක්‍රැටික් පක්ෂය ආසන 57 ක්ද දිනාගෙන තිබිණ.නිකුත් ප්‍රතිඵලවලින් ඉතිරිය සෙසු සුළු පක්ෂ හා ස්වාධීන කණ්ඩායම් අතර බෙදීගොස් ඇත. පවත්නා තත්ත්වය යටතේ අස්ථාවර රජයක් බිහිවීම තහවුරු වී ඇති අතර මෙහිදී පාලක කම්කරු පක්ෂ අගමැති ගෝඩන් බ්‍රවුන් ඉල්ලා අස්නොවී ලිබරල් ඩිමොක්‍රැටික් පක්ෂය සමග සන්ධාන ගත වීමට ප්‍රයත්න දරනු ඇතැයි ද කොන්සර්වැටිව් පක්ෂ නායක ඩේවිඩ් කැමරොන් සුළු පක්ෂ හා ස්වාධීන කණ්ඩායම් සමග සන්ධානගතව පාලනබලය ලබාගැන්මට ප්‍රයත්න දරනු ඇතැයි ද මත පළව තිබේ.බී.බී සිය දැනට ගණනය කැර ඇති පරිදි ප්‍රකාශිත ඡන්ද ප්‍රමාණයෙන් 36%ක් කොන්සර්වැටිව් පක්ෂය දිනාගෙන ඇත. කම්කරු පක්‍ෂයට හිමිව ඇත්තේ 29%ක් පමණි. ලිබරල් ඩෙමොක්‍රැටික් පක්ය23% ක ඡන්ද ප්‍රමාණයක් ලබා තිබේ. කෙසේ වෙතත් කවරකු රජයක් පිහිටවුව ද එය අස්ථාවර රජයක් බවට පත්වනු නොඅනුමාන බව දේශපාලන විචාරකයන් පෙන්වා දී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>08</day>
    </date>
    <link>http://www.dinamina.lk/2010/05/08/_art.asp?fn=n10050815</link>
    <topic>දැඩි රස්නය ඉදිරියටත්</topic>
    <author>අනුර ප්‍රේමලාල්</author>
    <content>දැන් පවතින උෂ්ණය සහිත කාලගුණික තත්ත්වය මැයි මාසයේ තුන්වන සතිය දක්වා පවතින බව කාලගුණ විද්‍යා දෙපාර්තමේන්තුව ප්‍රකාශ කරයි.පවතින අන්තර් මෝසම් කාලගුණික තත්ත්වය නිසා සුළං ප්‍රමානය පැයට කිලෝමීටර් 5 – 10 ත් අතර වීම වායු ගෝලයේ පහළ කොටසට මුහුදු මාර්ග ඔස්සේ උණුසුම් හා ජලවාෂ්ප සහිත සුළං පැමිණීම නිසා මිනිස් ශරීරයෙන් නිමවන දහඬිය වාෂ්ප නොවීම යන හේතූන් මෙයට බලපාන බව කාලගුණ විද්‍යාඥ ගයානි එන් ද විතාරණ මහත්මිය ප්‍රකාශ කරයි.ඉහළ වායු ගෝලයේ වලාකුළු වර්ධනය වීමක් ඇති වී තිබෙන බැවින් දිවා කාලයේ පොළවට ලැබෙන හිරු එළියේ උණුසුම පිටතට යෑම වැලකීම හේතුකොටගෙන උෂ්ණත්වයේ අපහසුතාව අපට දැනෙන බවද විතාරණ මහත්මිය වැඩිදුරටත් පැවසුවාය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>08</day>
    </date>
    <link>http://www.dinamina.lk/2010/05/08/_art.asp?fn=r1005081</link>
    <topic>වළගම්බා රජු කරවූ ඌව පරණගමඋළුගල රජමහා විහාරය විනාශ මුඛයේ</topic>
    <author>වැලිමඩ සමූහ</author>
    <content>වළගම්බා රජු විසින් ඉදිකර 1 වන විමළධර්ම සූරිය රජතුමා විසින් සංවර්ධනය කරන ලද බව කියන ඌවපරණගම ඓතිහාසික උළුගල රජමහ විහාරය අදවනවිට ගරා වැටීමට පටන්ගෙන ඇත.වළගම්බා රජතුමාගේ දෙවන පාලන කාලය වන ක්‍රි.පූර්ව 89 – 76 කාලයේදී මේ උළුගල රජමහා විහාරය ඉදිකර ඇත. මෙසේ වසර 2100කට ආසන්න කාලයක් පැවැති මේ රජමහා විහාරස්ථානයේ ධර්මශාලාව බෝධි ප්‍රාකාර බැම්ම පමණක් නොව චෛත්‍යයේ කොත්වහන්සේද බිමට කඩා වැටී ඇත.උළුගල රජමහා විහාරයේ ප්‍රධාන දායකයකු වන ඩබ්ලිව්.ඩී.ජෝන් මහතා මේ උළුගල රජමහා විහාරය අන්තයේදී ඉතාමත් සෞභාග්‍යමත්ව පැවැති බව අපේ වැඩිහිටියන් නිතරම පැවසුවා. මේ විහාරස්ථානය අවට ගම් සමඟ පමණක් නොව අවට පන්සල් සමගද හිටපු භික්ෂූන් වහන්සේලා ඇල්මකින් කටයුතු කර තිබෙනවා.දැන් වසර 10ක පමණ සිට පන්සලට අපල කාලයක් උදාවෙලා. අද වන විට ධර්ම ශාලාවේ වහලය බිමට කඩා වැටිලා, චෛත්‍යයේ කොත්වහන්සේ බිමට කඩා වැටිලා. පන්සල් භූමිය කැලෑවෙන් යටවෙනවා. විහාරස්ථානයේ නායක හාමුදුරුවන් සහ භාරකාර හාමුදුරුවන් නොමැතිකම විශාල අඩු පාඩුවක්. කුඩා හාමුදුරු දෙනමක් තමයි පන්සලේ වැඩවාසය කරන්නේ.දායක සභාවේ ලේකම් හා ඌව පරණගම සමෘද්ධි සංවර්ධන නිලධාරී ඩබ්ලිව්.ඊ. වීරසිංහ පන්සලේ ගොඩනැගිලි විනාශ වෙනවා. හාමුදුරුවන් වැඩ වාසය කරන ලැගුම් ගෙයි වහලයත් හොඳටම දිරාපත් වෙලා කොයිවෙලේ කඩා වැටි පොඩි හාමුදුරුවන් දෙනමට අනතුරක් වෙයි කියා අපිට බයක් තියෙනවා.මේ ඓතිහාසික රජ මහා විහාරය රැක ගැනීම කාගෙත් යුතුකමක් හා වගකීමක්.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>08</day>
    </date>
    <link>http://www.dinamina.lk/2010/05/08/_art.asp?fn=r1005082</link>
    <topic>අංගම්මැඩිල්ල වනයේ මැණික් ගැරූ අය අත්අඩංගුවට</topic>
    <author>පොළොන්නරුව දිසා සමූහ ඇම්. පී. සරත්</author>
    <content>පොළොන්නරුව අංගම්මැඩිල්ල වන උද්‍යානයේ නීති විරෝධි ලෙස මැණික් ගරමින් සිටි සිව්දෙනකු පොළොන්නරුව වනජීවී කාර්යාලයේ නිලධාරීන් විසින් අත්අඩංගුවට ගෙන ඇත. මොවුන් සමග මැණික් ගැරීමට යොදා ගත් වට්ටි හා උදැල්ලක් ද අත්අඩංගුවට ගත් බව මහවැලි කලාප භාර වනජීවී සහකාර අධ්‍යක්‍ෂ සිසිර කුමාර ද සිල්වා මහතා කීය.කලක සිට මැණික් ගැරීමේ ජාවාරමේ යෙදී සිටි බව පරීක්‍ෂණවලදී හෙළිවූ බව සිල්වා මහතා කීය.පොළොන්නරුව පොලිසිය වැඩිදුර පරීක්‍ෂණ පවත්වයි. </content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>08</day>
    </date>
    <link>http://www.dinamina.lk/2010/05/08/_art.asp?fn=r1005083</link>
    <topic>එකම අංකයෙන්හැඳුනුම්පත් දෙකක්</topic>
    <author>ගාල්ල දිසා විශේෂ ඩී. සිරිවර්ධන</author>
    <content>එකම අංකයකට හා නමකට පුද්ගලයින් ලියාපදිංචි කිරීමේ දෙපාර්තමේන්තුව මගින් නිකුත් කෙරුණ ජාතික හැඳුනුම්පත් දෙකක් ගාල්ල දිස්ත්‍රික්කයෙන් හමු වී තිබේ.මේවායේ හිමිකරුවන් සිටිනුයේ අම්බලන්ගොඩ හා වැලිවිටිය දිවිතුර ප්‍රාදේශීය ලේකම් කොට්ඨාස දෙකක ලිපිනයන් දෙකකය.බෝවිතන්ත්‍රිගේ ජයලතා යන නමට මෙම හැදුනුම්පත් දෙකම නිකුත් කොට ඇත්තේ 585302830 V යන අංකයටය. උපන් දිනය ලෙසට සඳහන් වනුයේ 1956 ජන. 30 දින යි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>08</day>
    </date>
    <link>http://www.dinamina.lk/2010/05/08/_art.asp?fn=r1005084</link>
    <topic>මහ ඔය මග නැඟුමට රු. මිලියන නවයක්</topic>
    <author>මහඔය විශේෂ ඇල්. එච්. චන්ද්‍රරත්න</author>
    <content>ගම නැ¼ගුම වැඩ සටහන යටතේ 2010 වර්ෂයේ මහඔය ප්‍රාදේශීය ලේකම් කොට්ඨාසයේ මාර්ග අටක් කොන්ක්‍රීට් කිරීමට ජාතිය ගොඩනැඟීමේ හා වතු යටිතල පහසුකම් සංවර්ධනය කිරීමේ අමාත්‍යාංශය මගින් ලබාදුන් ලක්ෂ 40ක මුදල් ප්‍රතිපාදනවලට අමතර ව එම අමාත්‍යාංශය මගින් තවත් රු. මිලියන නවයකට ආසන්න මුදල් ප්‍රතිපාදන ලබා දී ඇති බැව් මහඔය ප්‍රාදේශීය ලේකම් මංගල වික්‍රමාරච්චි මහතා ‘ දිනමිණට’ පැවැසීය.මහඔය ප්‍රාදේශීය සභා මන්ත්‍රීවරුන්ගේ හා ග්‍රාමීය ජන නියෝජිතයන්ගේ ඉල්ලීම් මත ලබා දී ඇති මේ මුදල් ප්‍රතිපාදනයන් මඟින් ලාහුගල, මහඔය, දඹදෙණිය, බැදිරැක්ක උණුවතුරබුබුල, ඉද්දපොළ, අරන්තලාව, කුඩාහරස්ගල, හා කෑලවින්න යන ග්‍රාමසේවා වසම්වල මාර්ග ඉදිකිරීම් හා කොන්ක්‍රීට් කිරීම මේ වනවිටත් එම ප්‍රදේශවල සමෘද්ධි බළකා මගින් ආරම්භ කර ඇති අතර මුල් අදියරේ දී ලබා දුන් රුපියල් ලක්ෂ හතළිහක ප්‍රතිපාදන යටතේ මාර්ග කොන්ක්‍රීට් කිරීම් අවසන් කර ඇති බව මහඔය ප්‍රාදේශීය ලේකම් කොට්ඨාසයේ සංවර්ධන නිලධාරි ආර්. ජී. දයානන්ද මහතා පැවැසීය.මේ අනුව 2009 හා 2010 වසර තුළ මහඔය ප්‍රාදේශීය ලේකම් කොට්ඨාසයේ දුෂ්කර මාර්ගවලින් 60%ක් පමණ කොන්ක්‍රීට් කර ඇති බව මහඔය ප්‍රාදේශීය සභා මන්ත්‍රීවරු පවසති.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>08</day>
    </date>
    <link>http://www.dinamina.lk/2010/05/08/_art.asp?fn=r1005085</link>
    <topic>හිංසාකාරී ලෙස ගවයන් ගෙන ගියලොරියක් අත්අඩංගුවට</topic>
    <author>පස්සර සමූහ උභයරත්න වනසිංහ</author>
    <content>මහියංගණයේ සිට බදුල්ල හරහා වැලිමඩ ප්‍රදේශයට ගවයන් ප්‍රවාහනය කරමින් තිබූ ලොරියක් හාලි ඇල පොලිස් මුරපොළේදී පසුගියදා අත්අඩංගුවට ගෙන තිබේ.ගවයන් අත්අඩංගුවට ගන්නා අවස්ථාවේදී ඔවුන්ගේ දෙපා බැද හරහට පෙරළා ඒ මත යකඩ වැටක් යොදා ඊටත් උඩින් එලෙස දෙපා බැදි ගවයන් රඳමා තිබුණු බවත්, ඉතා හිංසාකාරී ලෙස ලොරියේ රඳවා සිටි ගවයන් 19 දෙනා අතර ගැබ්ගත් එළදෙනුන් සිවු දෙනකු සිටි බවත් බදුල්ල පොලිසිය පවසයි.ලොරියේ ගමන් ගත් පුද්ගලයන් දෙදෙනකු මේ සම්බන්ධයෙන් අත්අඩංගුවට ගෙන අධිකරණය වෙත ඉදිරිපත් කළ බවද පොලිසිය පවසයි. හාලිඇළ පොලිස් පොළේ පොලිස් සැරයන් ජයරත්න (44215) පොලිස් කොස්තාපල් රත්නායක (54248) මෛත්‍රීපාල (54166) පොලිස් සහායක සදිත් (1880) සහ කරුණාතිලක (2061) යන නිලධාරිහු මේ වැටලීම සිදුකළහ.මේ සම්බන්ධයෙන් අදහස් දක්වන ශ්‍ර‍්‍රී ලංකා අවිහිංසාවාදී සංගමයේ බදුල්ල දිස්ත්‍රික් බල මණ්ඩලයේ සභාපති මහින්ද පෙරේරා මහතා පවසන්නේ මෙවැනි සත්ත්ව හිංසන නැති කිරිමට තම සංවිධානය මේ වනවිට පියවර රැසක් ගෙන ඇති බවත්, එවැනි කටයුතු කුමනාකාරයෙන් සිදු වූවත් මහජනතාව එවැනි අවස්ථා වාහාම පොලිසියට දන්වා සහයෝගය ලබාදිය යුතු බවත්ය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>08</day>
    </date>
    <link>http://www.dinamina.lk/2010/05/08/_art.asp?fn=r1005086</link>
    <topic>අඩප්පන් ඔයලෑලි පාලම අබලන්</topic>
    <author>ගලෙන් බිඳුණුවැව සමූහ පී. ජේ. වාසුලගෙනි</author>
    <content>දුටුවැව 12 කොටස අඩප්පන්ඔය හරහා ඉදිකර ඇති ලෑලි පාලම අබලන්ව පවතී.මේ වනවිට එම පාලමට සවිකර තිබෙන ලෑලි දිරාපත්වීම හේතුවෙන් කැඩිගොස් තිබේ.එම පාලම හරහා වාහන ධාවනය කිරීමට නොහැකි තත්ත්වයක් උදාවී ඇතිබව දුටුවැව ප්‍රදේශවාසිහු පවසති.අබලන්ව පවතින අඩප්පන්ඔය ලෑලි පාලම අලුත් වැඩියා කරදෙනමෙන් දුටුවැව ප්‍රදේශවාසිහු අඩාල බලධාරීන්ගෙන් ඉල්ලා සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>08</day>
    </date>
    <link>http://www.dinamina.lk/2010/05/08/_art.asp?fn=r1005087</link>
    <topic>පොලොන්නරුව කොළඹ බස්බොහෝ වේලාවක් එක තැන</topic>
    <author>ජයන්තිපුර සමූහ</author>
    <content>අලුයම 1.00 සිට 6 - 7 දක්වා කාලවල ධාවනය කැරෙන පොලොන්නරුව - කොළඹ බස්රථ දඹුල්ල හන්දිය ඔර්ලෝසු කණුව අසල විනාඩි 20/30 ක පමණ කාලයක් නවතාගෙන සිටි මේ හේතුවෙන් මඟී ජනතාව බලවත් අපහසුතාවට පත්ව සිටිති.හිමිදිරි උදෑසනින්ම යාමෙන් කොළඹට යෑමට එම බස් රථවලට ගොඩවන්නේ හැකි ඉක්මනින් කාලවේලා ඇතිව කොළඹට ගොස් තම වැඩකටයුතු සිදුකර ගැනීමටයි. නමුත් බස්රථ එවැනි වෙලාවක් නවත්වාගෙන සිටීමෙන් එම සියලු කටයුතු අඩාල වන බවද මගීහු පවසති. අදාළ බලධාරීන් මේ අවධානය යොමුකර මීට අවහ්‍ය පියවර ගන්නා ලෙස ඒ ප්‍රදේශවාසිහු ඉල්ලා සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>08</day>
    </date>
    <link>http://www.dinamina.lk/2010/05/08/_art.asp?fn=r1005088</link>
    <topic>නාමල් ඔය ජලාශයේ වැව් බැම්මේ විශාල කුහරයක්</topic>
    <author>දිගාමඩුල්ල සංචාරක</author>
    <content>නාමල් ඔය ජලාශයේ වැව් බැම්ම සේදී යාම හේතුවෙන් එහි විශාල කුහරයක් දක්නට ඇත. වැව් බැම්මේ දිග කිලෝමීටර් 2කි. මීටර් 300ක් පමණ දුරට සේදී ගොස් විශාල කුහර සෑදී තිබේ.අම්පාර වාරිමාර්ග ඉංජිනේරු ආර්. ඇම්. පී කරුණාරත්න මහතාගෙන් දිනමිණ කළ විමසුමකදී ඒ මහතා කීවේ මේ වැව් බැම්මේ තත්ත්වය ගැන වාරිමාර්ග දෙපාර්තමේන්තුවට වාර්තාකර ඇති බවය.ඒ සඳහා ඇස්තමේන්තුද පිළියෙළ කර තිබෙන බවද ව්‍යාපාරිකයන් රැසක් එක්වී මේ කටයුත්ත සිදු කිරීමට සූදානම් ව සිටින බවද පැවසීය. ඉදිරි කාලයේ දී වාරිමාර්ග දෙපාර්තමේන්තුවේ අනුමැතිය ලැබීමෙන් පසුව ඉදිකිරීමේ කටයුතු ආරම්භ කරන බවද පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>08</day>
    </date>
    <link>http://www.dinamina.lk/2010/05/08/_art.asp?fn=r1005089</link>
    <topic>මතුගම – පැලවත්තබස් ධාවනය අඩාළයි</topic>
    <author>මතුගම සංචාරක</author>
    <content>මතුගම අගලවත්ත හා මීගහතැන්න ප්‍රදේශවල පාසල්වල ඉගෙන ගන්නා ළමයින්ට යෑමට බස් ධාවනය නොවීමෙන් ඔවුන් අපහසුතාවට පත්ව සිටිති. පැලවත්ත, මතුගම මාර්ගයේ බස් සේවාවන් ධාවනය සම්පූර්ණයෙන්ම පිරිහී ගොස් ඇත.රාත්‍රියට මේ මාර්ගයේ බස් ධාවනය වීම ඉතාමත් අඩුවෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>08</day>
    </date>
    <link>http://www.dinamina.lk/2010/05/08/_art.asp?fn=r10050810</link>
    <topic>බියගම හොර සුරාතිප්පොළ 14ක් වටලයි</topic>
    <author>මල්වාන සමූහ මහානාම විතානගේ</author>
    <content>බියගම පොලිසිය පසුගිය පෝයදා බල ප්‍රදේශයේ හොර සුරා අලෙවි කරන තිප්පොළවල් 14ක් වටලා කාන්තාවන් තිදෙනකු ඇතුළු 14ක් අත්අඩංගුවට ගෙන ඇත. මොවුන් දැනට පොලිස් ඇප මත මුදා හැර තිබෙන අතර ඔවුන්ට විරුද්ධව ගම්පහ මහේස්ත්‍රාත් අධිකරණයේ චෝදනා ගොනු කිරීමට ද කටයුතු යොදා තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>08</day>
    </date>
    <link>http://www.dinamina.lk/2010/05/08/_art.asp?fn=r10050811</link>
    <topic>දුම්රිය පොළ ඉදිරිපිට කුණු කාණුවේ අප ජලය පිටාර ගලයි</topic>
    <author>සටහන හා ඡායාරූප වත්තේගම සමූහ කේ. එච්. එස්. බණ්ඩාර</author>
    <content>වත්තේගම දුම්රිය ස්ථානය ඉදිරිපිට ඇති ප්‍රධාන කාණුවේ කැළි කසල පිරී හිරවී අපවිත්‍ර ජලය දුම්රිය ස්ථානය දෙසට පිටාර ගැලීම නිසා දුම්රිය මගීහු දැඩි අපහසුතාවකට පත්ව සිටිති.නිරතුරුව පැතිර පවත්නා අප ජලය නිසා දුම්රිය ස්ථානයට පිවිසීමට ඇති මාර්ගය මේ වන විට මඩවගුරක් බවට පත්ව ඇතැයි දුම්රිය මගීහු පවසති.වත්තේගම නගරය තුළ පිහිටි පන්විල මාර්ගයේ සිට ගලා බසින වැසි ජලය නගරයෙන් ඉවත් කිරීම සඳහා ඉදිකර ඇති කාණුව වසර කීපයකින් ශුද්ධ පවිත්‍ර නොකිරීම නිසා මේ තත්ත්වය උද්ගත වී ඇති බව නගරවාසීහු පවසති.පාතදුම්බර සෞඛ්‍ය අධ්‍යක්ෂ කාර්යාලය, වත්තේගම බාලිකා මහා විද්‍යාලයේ ප්‍රාථමික අංශය, වත්තේගම පොලිසිය, ඇතුළු ආයතන රැසක් මේ කාණුව ආසන්නයේම පිහිටා ඇතත් එම කාණුව පවිත්‍රව තබා ගැනීමට වගකිවයුතු අංශ ක්‍රියා නොකිරීම පිළිබඳව නගරවාසීහු දැඩි කනස්සල්ල පළ කරති.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>08</day>
    </date>
    <link>http://www.dinamina.lk/2010/05/08/_art.asp?fn=s1005081</link>
    <topic>ඔස්ට්‍රේලියාවට ලකුණු 49ක ජයක්</topic>
    <author/>
    <content>බටහිර ඉන්දීය කොදෙව් දූපත්හි ක්‍රියාත්මක වන තෙවැනි පන්දුවාර විස්සයි 20 ලෝක කුසලාන ක්‍රිකට් තරගාවලියේ සුපිරි අට වටයේ ඊයේ පැවැති ඔස්ට්‍රේලියාව හා ඉන්දියාව අතර තරගයෙන් ලකුණු 49ක විශිෂ්ට ජයක් ලැබීමට ඔස්ට්‍රේලියානු ක්‍රිකට් පිල සමත් විය.පළමුව පන්දුවට පහර දුන් ඔස්ට්‍රේලියානු ක්‍රිකට් පිල නියමිත ඕවර 20 අවසානයේ කඩුලු 5 දැවී ලකුණු 184 රැස් කරගන්නා ලදී.පළමු කඩුල්ල වෙනුවෙන් ලකුණු 104 ක අගනා සම්බන්ධතාවක් ගොඩනගා ගත් ඔස්ට්‍රේලියානු ආරම්භක පිතිකරුවන් වන ඩේවිඩ් වෝනර් හා ෂේන් වොට්සන් ඔවුනගේ ඉනිම ප්‍රබල තත්ත්වයකට ගෙන යන ලදී. දක්ෂ පිතිහරඹයක නියැලුණු ෂේන් වොට්ෂන් ලකුණු 54ක් රැස් කර ගත්තේ පන්දු 32 තුළ හතරේ පහර 1ක් හා හයේ පහර 6ක් ලබා ගනිමිනි.ඩේවිඩ් වෝනර් පන්දු 42 කදී ලකුණු 72 ක් ලබා ගත්තේ හතරේ පහර 2ක් හා හයේ පහර 7ක් සමගිනි. ඩේවිඩ් හසී 35, බ්‍රැඩ් හැඩින් 8, මයිකල් හසි 8, ලෙස ලකුණු රැස් කළහ. පන්දු යැවීමේදී අශීස් නේහ්රා ලකුණු 31ට කඩුලු 2 ක් යුවරාජ් සිං ලකුණු 20ට කඩුලු 2 ක් හා යුසුුෆ් පතාන් ලකුණුඔස්ටේ‍්‍රලියානු ක්‍රිකට් පිලේ දක්ෂ පන්දු යැවීම හා පන්දු රැකීම ඉදිරියේ අසරණ වූ ඉන්දීය ක්‍රිකට් පිලේ සියලු ක්‍රීඩකයෝ ඕවර 17.4 කදී සියලු ක්‍රීඩකයින් දැවී ලබාගත්තේ ලකුණු 135කි. මෙහිදී ඉන්දියාව වෙනුවෙන් අගනා ඉනිමක් ක්‍රීඩා කළ රෝහිත් ෂර්මා නොදැවී ලකුණු 79ක් ලබාගත්තේ පන්දු 46කට මුහුණ දෙමිනි.ඔහු හතරේ පහර 4 ක් හා හයේ පහර 6ක් ලබා ගත්තේය. හර්බජන් සිං ලකුණු 14ක් රැස්කළ අතර සෙසු ක්‍රීඩිකයෝ අඩු ලකුණු සංඛ්‍යාවකට දැවී ගියහ.පන්දු යැවීමේදී ඩර්ක් නැනන්ස් ලකුණු 25කට කඩුලු 3ක්ද, ෂෝන් ටේට් ලකුණු 21 කට කඩුලු 3 ක්ද ෂේන් වොට්සන්, මිචෙල් ජොන්සන්, ස්ටීවන් ස්මිත් කඩුලු 1 බැගින්ද දවා ගත්හ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>08</day>
    </date>
    <link>http://www.dinamina.lk/2010/05/08/_art.asp?fn=s1005082</link>
    <topic>දකුණු අපි‍්‍රකාවට ජය</topic>
    <author/>
    <content>මෝර්නි මෝකල් ප්‍රමුඛ දකුණු අපි‍්‍රකානු පිලේ පන්දු යවන්නන්ගේ දැඩි පීඩනකාරී පන්දු යැවීම හමුවේ අසරණ වූ නවසීලන්ත පිල විස්සයි – 20 ලෝක කුසලාන තරගමාලාවේ “සුපිරි අට” වටයේ ඔවුන් සහභාගි වූ පළමු තරගයෙන් දකුණු අපි‍්‍රකානුවන්ට ලකුණු 13 කින් පරාජය විය.පළමුව පන්දුවට පහර දුන් දකුණු අපි‍්‍රකාව ඕවර 20 අවසානයේ කඩුලු 4 කට ලකුණු 170 ක් රැස්කිරීමට සමත්විය. ඒ. බී. ඩිවිලියර්ස් නොදැවී ලකුණු 47 ක් රැස්කළ අතර ඇල්බී මෝකල් වේගවත් ලකුණු 40 ක් ලබා ගත්තේය. ජැක් කාලිස් රැස්කළ ලකුණු සංඛ්‍යාව 31 කි.හර්ෂල් ගිබ්ස් ද ලකුණු 30 ක් ලබාගැනීමට සමත් විය. පිළිතුරු වශයෙන් නවසීලන්තයට රැස්කර ගත හැකි වූයේ කඩුලු 7 කට ලකුණු 157 ක් පමණි. ජේසි රයිඩර් ලකුණු 33 ක් රැස්කළේය. නේදන් මැකලම් නොදැවී ලකුණු 26 ක් ලබා ගත්තේය.පන්දු යැවීමේදී මෝර්නි මෝකල්, ජොහාන් බෝතා සහ ලැන්ගවෙල්ට් කඩුලු 2 බැගින් බිඳ දැමූහ.මේ තරගයේදී නියමිත කාලසීමාව තුළ ඕවර 20 සම්පූර්ණ කිරීමට අපොහොසත් වීම නිසා දකුණු අපි‍්‍රකානු පිලේ ක්‍රීඩකයන්ට තරග මුදලින් 10% ක දඩයක් පැනවීමට ජගත් ක්‍රිකට් කවුන්සිලයේ තරග තීරක ඇලන් හර්ස්ට් කටයුතු කළේය.දකුණු අපි‍්‍රකානු පිලේ නායක ග්‍රැහැම් ස්මිත්ට 20% ක දඩ මුදලක් නියම විය. විස්සයි – 20 ජාත්‍යන්තර නීතිය අනුව සෑම කණ්ඩායමක්ම පැයකුත් මිනිත්තු 20 ක් තුළ ඕවර 20 සම්පූර්ණ කළ යුතුව ඇත. නියමිත කාලසීමාවෙන් පසුව යවනු ලබන සෑම පන්දු ඕවරයකටම 10% ක දඩ මුදලක් පැනවෙන අතර කණ්ඩායමේ නායකයාට එම මුදල දෙගුණ වේ.අවසන් පූර්ව වටයේ ස්ථානයක් ලබාගැනීමේ අරමුණින් දකුණු අපි‍්‍රකාව, පකිස්තානය කඩුලු 6 කින් පරාජය කළ එංගලන්තය සමඟ අද (8) තරග වදිනු ඇත. අද පැවැත්වෙන අනෙක් තරගය නවසීලන්තය සහ පසුගිය විස්සයි - 20 සූරයන් වන පකිස්තානය අතර පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>08</day>
    </date>
    <link>http://www.dinamina.lk/2010/05/08/_art.asp?fn=s1005089</link>
    <topic>ඔස්ට්‍රේලියානු කාන්තා ක්‍රිකට් පිල දකුණු අපි‍්‍රකාව පරදවයි</topic>
    <author/>
    <content>විස්සයි 20 ලෝක කුසලාන කාන්තා ක්‍රිකට් තරගමාලාවේ ඔස්ට්‍රේලියාව හා දකුණු අප්‍රිකානු කාන්තා ක්‍රිකට් කණ්ඩායම් අතර ඊයේ පැවැති තරගය ලකුණු 24කින් ජය ගැනීමට ඔස්ට්‍රේලියානු කාන්තා ක්‍රිකට් පිල සමත් විය.කාසියේ වාසිය දිනූ දකුණු අප්‍රිකානු කාන්තා ක්‍රිකට් පිලේ නායිකා ඔස්ට්‍රේලියානු පිලට පළමුව පන්දුවට පහර දීමේ අවස්ථාව ලබා දුනි. ඔවුන් ඕවර 19.3කදී සියළු දෙනා දැවී රැස්කර ගත්තේ ලකුණු 155කි. ඔස්ට්‍රේලියානු කණ්ඩායම වෙනුවෙන් ෂෙලි නිෂ්කේ ලකුණු 44, ලීහ් පෝල්ටන් ලකුණු 39, ජෙස් කැමරන් ලකුණු 27ක් ලෙස රැස් කර ගත්හ.පන්දු යැවීමේදී ෂබ්නිට් ස්මයිල් ලකුණු 30කට කඩුලු 3 ක්ද, ෂනට් ලෝබිෂර් ලකුණු 22 කට කඩුලු 3 ක්ද, කෝල් ට්‍රයොන් ලකුණු 24කට කඩුලු 1 ක්ද දවා ගත්හ.පිළිතුරු ඉනිම ක්‍රීඩා කළ දකුණු අප්‍රිකානු කාන්තා ක්‍රිකට් පිල ඕවර 20 අවසානයේදී සියලු ක්‍රීඩිකාවන් දැවී රැස්කරගත්තේ ලකුණු 131කි.දකුණු අප්‍රිකානු පිල වෙනුවෙන් ක්‍රි - ෂෙල්ඩා බ්‍රිට්ස් 11, ටීෂා චෙට් 25, සුසාන් බෙනඩේ 10, කෝල් ට්‍රයෝන් 13 මිග්නොන් ඩී ප්‍රෙස් නොදැවී 53 .පන්දු යැවීමේදී ෂෙලී නිස්කේ ලකුණු 21 කට කඩුලු 2 ක්ද ක්ලේ ආ ස්මිත් ලකුණු 23 කට කඩුලු 1 ක්ද, එලිසේ ප්‍රිටි ලකුණු 16කට කඩුලු 1 ක්ද ලීෂා තලිකාර් ලකුණු 26 කට කඩුලු 1 ක්ද දවා ගත්තාය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>08</day>
    </date>
    <link>http://www.dinamina.lk/2010/05/08/_art.asp?fn=s1005083</link>
    <topic>නවක කොළඹ ක්‍රීඩා සමාජය හාහිටපු සූර පොලිසිය අතර සටන අද</topic>
    <author>පි‍්‍රන්ස් ගුණසේකර</author>
    <content>ශ්‍රී ලංකා පාපන්දු සම්මේලනය සංවිධානය කන හොල්සිම් එෆ්. ඒ. කුසලාන පාපන්දු තරගාවලියට අළුතින්ම එක්වූ කොළඹ ක්‍රීඩා සමාජය හා 2008 වසරේ සූරතාව දිනාගත් පොලිස් ක්‍රීඩා සමාජය අතර තරගය අද බම්බලපිටිය පොලිස් ක්‍රීඩාංගණයේ දී පැවැත්වේ.එෆ්. ඒ. කුසලාන පෙර අර්ධ අවසන් පූර්ව වටයට එක්වූ කොළඹ ක්‍රීඩා සමාජය මේ තරගාවලියේ පෙරළිකාර කණ්ඩායමක් ලෙස 2007 වසරේ සූරතාව දිනා සිටි නිගම්බු යූත් පිල පරාජයට පත් කරමින් ඉදිරියට පැමිණීම විශේෂත්වයකි. එම තරගයේ දී කොළඹ ක්‍රීඩා සමාජය ගෝල් 7 - 6 කින් (දඩුවම් පහර) නිගම්බු යූත් පරාජයට පත් කළේය.එෆ්. ඒ. කුසලාන පාපන්දු තරගාවලියට මේ සතිය් සිට රත්නම්, යුද හමුදාව, සෝන්ඩර්ස්, පොලිසිය, ගුවන් හමුදාව, සිවිල් ආරක්‍ෂක බළකාය හා බ්ලූ ස්ටාර් යන කණ්ඩායම් එක්වන බැවින් උණුසුම් ස්වරූපයක් ගෙන ඇත.පසුගිය වසරේ සූරයන් වූ රත්නම් පිලට ක්‍රීඩා කළ ප්‍රබල ක්‍රීඩකයන් දෙදෙනෙකු තරග තහනමක් මත ක්‍රීඩා නොකිරීම විශේෂත්වයකි. එමෙන්ම නිව් යංග්ස්, රිනවුන් හා සෝන්ඩර්ස් ක්‍රීඩකයන් තිදෙනෙකුට ද එම ඉරණම අත්ව තිබේ.රත්නම් - ඕල්ඩ් බෙන්ස් අතර තරගය හෙට සිටි ලීග් පිටියේ දී පැවැත්වේ.එෆ්. ඒ. කුසලාන පාපන්දු තරගාවලියේ අර්ධ අවසන් පූර්ව වටයේ තරග වලින් පසුව සති දෙකක කාලයක් තරග නොපැවැත්වේ. රිනවුන් ක්‍රීඩා සමාජය මියන්මාරයේ තරග සංචාරයක් සඳහා පිටත් වන හෙයින් එෆ්. ඒ කුසලාන තරග කාල සටහනේ වෙනසක් සිදු කිරීමට සිදුව ඇත.මේ සති අන්තයේ තරගඅදපොලිසිය - කොළඹ ක්‍රි. ස. පොලිස් පිටියේ දී, සෝන්ඩර්ස් - ජාවා ලේන් කැලණිය පිටියේ දීහෙටරත්නම් - ඕල්ඩ් බෙන්ස් සිටි ලීග් පිටියේ දී සුපර් සන් - නාවික බේරුවල සහිරා පිටියේ දී මාලිගාවත්ත යූත් - දොන් බොස්කෝ මීගමුවේ ඩොන් බොස්කෝ පිටියේ දී</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>08</day>
    </date>
    <link>http://www.dinamina.lk/2010/05/08/_art.asp?fn=s1005084</link>
    <topic>ආසියානු කුසලාන ක්‍රිකට් ජූනි මාසයේ ශ්‍රී ලංකාවේදී</topic>
    <author>ෆවුස් මොහොමඩ්</author>
    <content>අමෙරිකානු ඩොලර් ලක්‍ෂ 2 ක් සූරයන්ට පිරිනැමෙන ආසියානු කුසලාන සිවුකොන් ක්‍රිකට් තරගමාලාව ජූනි 15 සිට 25 දක්වා දඹුල්ලේ දී පැවැත්වීමට නියමිතය.ශශ්‍රී ලංකාව සමග පකිස්තානය, ඉන්දියාව සහ බංග්ලාදේශය තරග වදින මෙවර ආසියානු කුසලාන තරගමාලාවේ සියලුම තරග දිවා රාත්‍රී තරග ලෙස පැවැත්වේ.1984 වසරේදී එක්සත් අරාබි එමිර් රාජ්‍යයේ සාජා හිදී ප්‍රථම වරට ආරම්භ වූ ආසියානු කුසලාන තරගමාලාව සිවු වතාවක් බැගින් ශශ්‍රී ලංකාව සහ ඉන්දියාව හිමිකර ගත් අතර 2000 වසරේ සූරතාව හිමිවූයේ පාකිස්තානයටය.ආසියානු කුසලානයේ වත්මන් සූරයන් වන ශ්‍රී ලංකාව පකිස්තානයේ පැවැති පසුගිය තරගමාලාවේදී (2008) ඉන්දියාව ලකුණු 100 කින් පරදවා සූරතාව අත්කර ගත්තේය.තරග කාලසටහනජූනි 15 - ශ්‍රී ලංකාව - පකිස්තානය ජූනි 16 - ඉන්දියාව - බංග්ලාදේශය ජූනි 18 - ශ්‍රී ලංකාව - බංග්ලාදේශය ජූනි 19 – පකිස්තානය – ඉන්දියාව ජූනි 21 – පකිස්තානය – බංග්ලාදේශය ජූනි 22 – ඉන්දියාව - ශ්‍රී ලංකාවජූනි24 – අවසන් මහා තරගය</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>08</day>
    </date>
    <link>http://www.dinamina.lk/2010/05/08/_art.asp?fn=s1005085</link>
    <topic>ටොරින්ටන් ශරීර සුවතා මධ්‍යස්ථානයේනිලධාරීන් කූද්දන්න ඇමැතිට සිද්ධ වෙයි</topic>
    <author>පි‍්‍රන්ස් ගුණසේකර</author>
    <content>කොළඹ ටොරින්ටන් පෙදෙසේ පිහිටා ඇති ශරීර සුවතා මධ්‍යස්ථානයට ගිය නව ක්‍රීඩා ඇමැති සී.බී. රත්නායක මහතා නියමිත වේලාවට රාජකාරී ආරම්භ නොකළ නිලධාරීන්ගෙන් නිදහසට කරුණු විමසා ඇත. ක්‍රීඩා අමාත්‍යංශයට අයත් මේ ශරීර සුවතා මධ්‍යස්ථානයට ඊයේ පෙරවරු 6.00 ට ක්‍රීඩා අමාත්‍යවරයා හදිසියේම ගොස් ඇති අතර ඒ වනවිට ශරීර සුවතා මධ්‍යස්ථානය භාර නිලධාරීන් පැමිණ නොමැත. එම මධ්‍යස්ථානය භාර නිලධාරීන් හා සේවකයන් පැමිණෙන තුරු ක්‍රීඩා ඇමැතිවරයා බොහෝ වේලාවක් බලා සිටියේ ය.ක්‍රීඩා අමාත්‍යාංශයේ ශරීර සුවතා මධ්‍යස්ථානය නියමිත වේලාවට විවෘත නොකිරීම සම්බන්ධව නිදහසට කරුණු විමසීමට හා අද සිට නොපමාව එය විවෘත කිරීමට කටයුතු යොදන ලෙස ඇමැති රත්නායක මහතා නියෝග කොට ඇත.ටොරින්ටන් ශරීර සුවතා මධ්‍යස්ථානය නියමිත වේලාවට විවෘත නොකිරීම ගැන මෙයට පෙර ද පැමිණිලි රැසක් ලැබී තිබුණු බව ක්‍රීඩා අමාත්‍යාංශයේ නිලධාරියෙක් ‘දිනමිණ’ ට පැවැසී ය. වත්මන් ක්‍රීඩා ඇමැතිවරයා ක්‍රීඩා අමාත්‍යාංශයේ සෑම කටයුත්තක් පිළිබඳව මනා විමසිල්ලකින් පසුවන බවද එම නිලධාරියා වැඩිදුරටත් පැවැසීය.ක්‍රිඩා ඇමැති සී.බී. රත්නායක මහතා ධූරයේ වැඩ භාර ගන්නා අවස්ථාවේදීම පැවැසුවේ අවංක වේගවත් ගමනකට සියලු නිලධාරීන් එක්විය යුතු බවයි. එසේ නව ගමනකට අකැමැති නිලධාරීන්ට හා සේවකයන්ට ඉවත්වන ලෙසද ඇමැතිවරයා එහිදී අනතුරු හැඟවීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>08</day>
    </date>
    <link>http://www.dinamina.lk/2010/05/08/_art.asp?fn=s1005086</link>
    <topic>ලෝක පාපන්දු තරගාවලියේආරක්ෂාව තර කෙරේ</topic>
    <author>කේප්ටවුන් ඒ.එෆ්.පී.</author>
    <content>එළැඹෙන ලෝක කුසලාන පාපන්දු තරගමාලාවට සහභාගිවීමට දකුණු අපි‍්‍රකාවට පැමිණෙන පාපන්දු කණ්ඩායම් සඳහා විශේෂ පොලිස් ඒකකයක් මගින් අතිරේක ආරක්ෂාවක් ලබා දීමට පියවර ගෙන ඇති බව දකුණු අපි‍්‍රකානු පොලිස් ප්‍රධානි බෙකී සෙලේ ප්‍රකාශ කෙළේ ය.දකුණු අපි‍්‍රකාවේ දිනකට වාර්තා වන ඝාතන සංඛ්‍යාව 50 කි. අපරාධ සංඛ්‍යාවෙ අඩුවක් දක්නට නොලැබෙන අතර පාපන්දු ලෝක කුසලාන තරගමාලාව අතරතුර වැඩි ආරක්ෂාවක් කණ්ඩායම්වලට සැපයීමට දකුණු අපි‍්‍රකානු රජය මීට පෙර ද ප්‍රතිඥා දී තිබිණි.“සෑම කණ්ඩායමක්ම විශේෂ ආරක්ෂක ඒකක යටතට පත් කරනු ලබනවා.නමුත් ඇතැම් තරග සහ කණ්ඩායම් සඳහා පොලිසියට අමතරව විශේෂ කාර්ය බලකායේ ආරක්ෂාවත් දකුණු අපි‍්‍රකානු ජාතික ආරක්ෂක බලකායේ සහයත් ලබා දෙනවා. සෙලේ වැඩි දුරටත් ප්‍රකාශ කෙළේ ය.මේ තරගමාලාවට සහභාගි වන කණ්ඩායම් 32 අතරින් කණ්ඩායම් 8ක් වැඩි අවදානමක් සහිත කණ්ඩායම් ලෙස හඳුනාගෙන තිබෙන අතර එම කණ්ඩායම් සහභාගි වන තරගවල ආරක්ෂාව තර කිරීමට පියවර ගෙන ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>08</day>
    </date>
    <link>http://www.dinamina.lk/2010/05/08/_art.asp?fn=s1005087</link>
    <topic>නාවික - සී. එච්. ගැටුම අද වැලිසර දී</topic>
    <author>ෆවුස් මොහොමඩ්</author>
    <content>රගර් සම්මේලනය මෙහෙයවනු ලබන අන්තර් සමාජ කැල්ටෙක්ස් කුසලාන රගර් ලීග් තරගාවලියේ දෙවැනි සතියේ තරග අද (8) සහ හෙට (9) පැවැත්වීමට නියමිතය.දිවයිනේ ප්‍රබලතම ක්‍රීඩා සමාජ අටක් තරග වදින කැල්ටෙක්ස් ලීග් රගර් තරගාවලිය අප්‍රේල් 30 දා ආරම්භ වූ අතර පුරා සති 7 ක් තරග 28 ක් පවත්වනු ලබයි.ආරම්භක සතියේ සී. එච්. සහ එෆ්. සී. පිල යුද හමුදාව සමගත්, සී. ආර්. සහ එෆ්. සී. පිල පොලීසිය සමගත් ගුවන් හමුදා පිල නාවික හමුදා පිල සමගත් මහනුවර පිල හැව්ලොක්ස් පිල සමගත් ගැටුනු අතර ඉන් ජයග්‍රහණය අත් පත් කර ගත් කණ්ඩායම් අතර මහනුවර ක්‍රීඩා සමාජය පෙරමුණේ පසුවෙයි.සී. ආර්. සහ එෆ්. සි. පිල දෙවැනි ස්ථානයේ පසුවන අතර සී. එච්. සහ එෆ්. සී. පිල තෙවැනි ස්ථානයේ් පසුවෙයි. 6 – 5 ක් ලෙස ගුවන් හමුදා පිල පරාජයට පත් කල නාවික හමුදාව ප්‍රසාද ලකුණු සටහනේ සිවුවැනි තැනට පත්ව සිටියි.අද– නාවික හමුදාව - සී. එච්. සහ එෆ්. සී. – වැලිසරදී, හැව්ලොක්ස් - ගුවන් හමුදාව - රත්මලානේදීහෙට– මහනුවර ක්‍රී. ස. - පොලිසිය – නිත්තවෙලදී යුද හමුදාව - සී. ආර්. සහ එෆ්. සී. – ගාලු මුවදොර යුද හමුදා පිටියේදී  </content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>08</day>
    </date>
    <link>http://www.dinamina.lk/2010/05/08/_art.asp?fn=s1005088</link>
    <topic>ඉතාලියේ ‘ගෝල්ඩන් ස්ටාර්’ සම්මානය මෙවර ශ්‍රී ලංකාවට</topic>
    <author>ජගත් ප්‍රේමචන්ද්‍ර</author>
    <content>ඉතාලි ඔලිම්පික් කමිටුව වසර 4 කට වරක් ප්‍රදානය කරනු ලබන “ගෝල්ඩන් ස්ටාර්” සම්මානය මෙවර හිමිකර ගන්නේ ශ්‍රී ලාංකිකයෙක් වන කැලුම් අසංක පෙරේරා ය. එරට ක්‍රිකට් ක්‍රීඩාවට සිදුකරන ලද අනූපමේය සේවය වෙනුවෙන් මෙම සම්මානය පිරිනැමුණි. සිවු වසරකට වරක් ප්‍රදානය කරනු ලබන මෙම සම්මානය 26 වැනි වියේ පසුවන කැලුම්ට හිමිවන්නේ මෙම සම්මානයට හිමිකම් කියූ එකම ආසියාතිකයා මෙන්ම විදේශිකයා ද ලෙසය. ඉතාලි ඔලිම්පික් කමිටුවේ පරිපාලන නිලධාරියෙක් ලෙස ද සේවය කරන කැලුම් ඉතාලි ක්‍රිකට් කණ්ඩායමේ සාමාජිකයෙක් මෙන්ම පුහුණුකරු ද වන්නේය.”මට ලැබුණ මෙම සම්මානය පිළිබඳව මම සතුටට පත්වෙනවා. මේ ඇගයීම ලබන්න මම වෙහෙසකර කාර්යයක් කළා. ඉතාලියේ ශ්‍රී ලංකාවෙ වගේ ක්‍රීඩා අමාත්‍යාංශයක්වත්, ක්‍රීඩා ඇමැතිවරයෙක්වත් නෑ. සියලුම ක්‍රීඩාවන් පාලනය වෙන්නෙ ඉතාලි ඔලිම්පික් කමිටුව මගින්. එහි පරිපාලන නිලධාරියෙක්ට විශාල කාර්යයක් පැවැරෙනවා.ඒ වගකීම ඉටුකිරීමේ ඇගයීමයි මේ.” කැලුම් පෙරේරා “දිනමිණ” හා පැවසුවේය.දක්‍ෂ පාපන්දු ක්‍රීඩකයෙක් ද වන කැලුම් වයස අවුරුදු 14 දී එරට ජාතික ක්‍රිකට් කණ්ඩායමට තේරීමත් සමඟ පාපන්දු ක්‍රීඩාවට ආයුබෝවන් කීමට සිදුවිය. කැලුම්ගේ පියා කුමාරදාස පෙරේරා මහතා දක්‍ෂ ක්‍රිකට් ක්‍රීඩකයෙකි. කොළඹ ආනන්දයේ ආදි ශිෂ්‍යයෙක් වන ඔහු ලේක්හවුස් ක්‍රිකට් කණ්ඩායමේ සාමාජිකයෙක් ද වී තිබේ. කැලුම්ගේ මුල්ම ක්‍රිකට් ගුරුවරයා වන්නේ ද කුමාරදාස මහතාය.”මාව ක්‍රිකට් ක්‍රීඩකයෙක් කරන්න තාත්තට තිබුණ උනන්දුව මට තිබුණෙ නෑ. ඒ දවස්වල මමත් තාත්තත් එකම කණ්ඩායමට සෙල්ලම් කළා. ඔය අවදියේ ලංකාවෙන් ආව අනූෂ සමරනායක, ජේ. සී. ගමගේ සහ දිලුම් රාමනායක කියන මහත්වරුන් ද මෙහේ සෙල්ලම් කළා.තාත්තගෙ හිතවතුන් වූ ඔවුන්ටත් ලොකු උවමනාවක් තිබුණා මාව ක්‍රිකට් ක්‍රීඩකයෙක් කරන්න.ඔවුන් මට හොඳ පුහුණුවක් ලබා දුන්නා. අද මම ක්‍රිකට් ක්‍රීඩකයෙක්, පුහුණුකරුවෙක් ලෙස යම් තැනක ඉන්නවා නම් ඒ ගෞරවය මේ තිදෙනාටත්, තාත්තාටත් හිමිවිය යුතුයි.”ලබන වසරේ පැවැත්වෙන ලෝක කුසලාන ක්‍රිකට් තරගාවලියේ සුදුසුකම් ලැබීමේ තරග තව නොබෝ දිනකින් ඉතාලියේ දී පැවැත්වීමට නියමිත බැවින් කැලුම් මේ දිනවල සම්පූර්ණ කාලය ගතකරන්නේ ඒ සඳහාය. ඉතාලි ක්‍රිකට් ක්‍රීඩාව වඩාත් දියුණු කිරීමට මෙම අවස්ථාව වඩාත් වැදගත් බව කැලුම් පවසයි.තරගාවලියට සහභාගි වන ඉතාලි කණ්ඩායමට කැලුම් ක්‍රීඩා කරන්නේ ද යන පැනයට පිළිතුරු දුන් කැලුම් පැවැසුවේ ඔහු මේ දිනවල ඇසක පවතින ආබාධයක් හේතුවෙන් වෛද්‍ය ප්‍රතිකාර ලබන බවත්, වෛද්‍යවරුන් තමන් පෙර තත්ත්වයට පැමිණ ඇති බවට නිර්දේශ කරන්නේ නම් කණ්ඩායමට එක්වීමට බලාපොරොත්තු වන බවත්ය.‘මම විශ්වාස කරනවා ක්‍රීඩකයෙක් ලෙස මට කණ්ඩායමට එක්වෙන්න ලැබෙයි කියලා. එහෙම නොවුණත් මම පුහුණුකරු ලෙස කණ්ඩායම සමග එක්වෙනවා’ කැලුම් පැවැසුවේය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>08</day>
    </date>
    <link>http://www.dinamina.lk/2010/05/08/_art.asp?fn=f1005081</link>
    <topic>මහ මැතිවරණයේදී ආණ්ඩුවට උතුරේ ඡන්ද වැඩි වුණා</topic>
    <author>සාකච්ඡා කෙළේ උදිත ගුණවර්ධන</author>
    <content>මහ මැතිවරණ ජයග්‍රහණයෙන් පසු උතුරේ ජනතාව දිනා ගැනීමට ආණ්ඩුවට ඇති සැලසුම් සහ යුද්ධයෙන් පසු උතුරු ප්‍රදේශයේ ජන ජීවිතය නැංවීමට තිබෙන සැලසුම්, සම්ප්‍රදායික කර්මාන්ත හා කුඩා ව්‍යවසාය අමාත්‍යංශය යටතේ ඉදිරියට සිදුකිරීමට බලාපොරොත්තු වන කාර්යභාරය පිළිබඳව ඇමැති ඩග්ලස් දේවානන්ද සමඟ සිදුකළ සංවාදයකි මේ.* යාපනය හා වන්නියේදී යළිත් දෙමළ සන්ධානය බහුතර ඡන්ද ප්‍රමාණයකින් ජයග්‍රහණය කරලා තිබෙනවා. ඔබේ නායකත්වයෙන් යුතු ඊ. පී. ඩී. පී. සංවිධානය බලාපොරොත්තු වූ ආකාරයේ ජයග්‍රහණයක් අත්පත් කරගැනීමට නොහැකි වුණා. මේ තත්ත්වය ගැන ඔබේ විග්‍රහය කුමක්ද?පසුගිය 2004 මහ මැතිවරණයේදී යාපනය දිස්ත්‍රික්කයෙන් අපට ජයගැනීමට ලැබුණෙ ආසන එකක් පමණයි. ඒත් මෙවර අපේ ආසන ප්‍රමාණය තුන දක්වා ඉහළ ගියා විතරක් නෙමෙයි; අපේ ඡන්ද ප්‍රමාණයත් 2004 ට වඩා තුන් ගුණයකින් ඉහළ ගියා. මෙය අපේ පක්ෂය ලැබූ ජයග්‍රහණයක් විදිහට හඳුන්වා දෙන්න පුළුවන්.ඒ විතරක් නෙමෙයි දෙමළ ජාතික සන්ධානය ඒ අයගේ ඡන්ද ප්‍රමාණය ලක්‍ෂ හයේ සිට ලක්‍ෂ තුන දක්වා පහළ ගිහින් තිබෙනවා. මේ කොයි විදිහට බැලුවත් දෙමළ ජනතාව අතර අප කෙරේ තිබෙන විශ්වාසය ඉහළ ගිහින් තිබෙන්නේ.අද දෙමළ ජනතාවට අවශ්‍ය කරලා තිබෙන්නේ වෙන්වී අමනාපවී සිටීම නෙමෙයි. රජයත් සමඟ එක්වී ප්‍රාදේශීය සංවර්ධනය හා දෙමළ ජන සමාජයේ දියුණුව සඳහා එකමුතුවී සිටීමයි. අද යුගයේ අවශ්‍යතාවය විදිහට දෙමළ ජනතාව හිතන්නේ ඒ දේයි.මෙහිදී අප තවත් කාරණයක් ගැන අවධානය යොමුකළ යුතුයි. පක්‍ෂයක් විදිහට අපේ කිසියම් දුර්වලතා තිබුණා. ඒ නිසා තමයි පසුගිය මහ මැතිවරණයේදී අපිට දෙමළ සන්ධානයේ ඡන්ද ප්‍රමාණය ඉක්මවා ඡන්ද ලබාගැනීමට නොහැකි වුණේ.ජනතාව සමඟ එක්ව කටයුතු කිරීමට විවිධ බාධා එල්ල වුණා. එයට යුදමය තත්ත්වයත් යම් ප්‍රමාණයකට බලපෑවා. ඒත් දැන් අපි ජනතාව සමඟ එකතුවී කටයුතු කිරීම ආරම්භ කරලා තිබෙන්නේ. ඒ නිසා අපිට අදට වඩා හොඳ අනාගතයක් නිර්මාණය කිරීමට පුළුවන්කමක් තිබෙනවා.අද දෙමළ සන්ධානය තනි පක්‍ෂයක් විදිහට උතුරේදී වැඩි ආසන ප්‍රමාණයක් ලබා ගත්තෙ කියලා අධි තක්සේරුවෙන් කතා කරන්නේ. ඒත් උතුරේ මහ පොළොව මත තිබෙන යථාර්ථය මෙයිට වඩා බොහෝ සෙයින් වෙනස්.බලන්න යාපනයේ දිස්ත්‍රික් ප්‍රතිඵලය දෙමළ සන්ධානය තනි පක්ෂයක් විදිහට ඡන්ද වැඩි ප්‍රමාණයක් ලබා ගත්තේ නිදහස් සන්ධානය, එජාපය ඇතුළු සෙසු පක්‍ෂ දෙමළ සන්ධානයට වඩා විශාල වැඩි ඡන්ද ප්‍රමාණයක් ලබා ගත්තා. ඒ අනුව දෙමළ සන්ධානයට වඩා දෙමළ ජාතිකයන් අතර විශාල පදනමක් දෙමළ සන්ධානයට විරුද්ධව තරග කළ කණ්ඩායම්වලට තිබෙනවා. ඒ නිසා ජනතාව අතර ඊ. පී. ඩී. පී. සංවිධානය ද ඇතුළත් නිදහස් සන්ධානයට පදනමක් නැහැ කියලා කවුරු හරි කියනවානම් ඒක අපිට පිළිගන්න බැහැ.* දෙමළ ජනතාව දිනාගෙන ඔවුන්ගේ සහයෝගය හා ආශිර්වාදය ලබා ගැනීමට ඔබ සතුව ඇති සැලසුම කුමක්ද?උතුරුකරයේ ජීවත්වෙන්නේ සුවිශේෂ වූ ප්‍රශ්න රාශියක් තිබෙන ජනතාවක්. ඒ නිසා ඒ අයගේ ප්‍රශ්නවලට ඔවුන්ටම ආවේනික විදිහට විසැඳුම් ලබාදිය යුතුයි. එහෙම කළොත් තමයි ජනතාවගේ ප්‍රශ්නවලට විසඳුම් ලබාදීමට හැකි වන්නේ. එහෙම වුණොත් තමයි අපිට දෙමළ ජනතාව දිනා ගැනීමට පුළුවන්කම ලැබෙන්නේ. දකුණේ ජනතාවට යුද්ධය කියන අත්දැකීම ලැබුණේ බෝම්බයක් පිපිරුනාම, නැත්නම් දේශපාලන ඝාතනයක් වුණාම පමණයි.ඒත් උතුරේ ජනතාව අවුරුදු තිහක් තිස්සේම යුද්ධයට මැදිවෙලා දුක් වින්දා විතරක් නෙමෙයි, සංවර්ධනය කියලා නාමයක් අත්විඳීමට ලැබුණේ නැහැ. ඒ නිසා අපි රජයක් විදිහට මූලික සංවර්ධන පහසුකම්වත් ලබාදිය යුතුයි. එහෙම වුණොත් අපිට උතුරේ දෙමළ ජනතාවගේ හදවත් දිනා ගැනීමට පුළුවන්කම ලැබෙනවා.ඒ වගේම දෙමළ ජනතාව තවත් දේවල් බලාපොරොත්තු වෙනවා. එනම් රටේ ඒකීය භාවයට හානියක් නොවන විදිහේ දේශපාලන බලතල ප්‍රමාණයක් ලබා ගැනීමයි. සංවර්ධනය, පරිපාලනය, දේශපාලන බලතල විමධ්‍යගත කළ යුතුයි. එමගින් තමයි දෙමළ ජනතාව දිනාගැනීම සඳහා වැඩපිළිවෙළක් ආරම්භ කිරීමට පුළුවන්කම ලැබෙන්නේ.* ජාතින් අතර සමඟිය තහවුරු කිරීමත් අනවබෝධය දුරු කිරීම සඳහාත් වූ විසඳුමක් විදිහටයි පළාත් සභා ක්‍රමය ආරම්භ වුණේ. ඒත් උතුරු පළාත සඳහා මෙතෙක් පළාත් සභා ක්‍රමය ක්‍රියාත්මක නැහැ. උතුරේ ජන ගැටලු විසඳීමට පළාත් සභාවක් උතුරටත් ලැබිය යුතුයි කියලා ඔබ විශ්වාස කරනවාද?අනිවාර්යෙන්ම උතුරටත් පළාත් සභාවක් ස්ථාපිත විය යුතුයි කියන ස්ථාවරයේයි මාත්, ඊ. පී. ඩී. පී. සංවිධානයත් ඉන්නේ. ජනතාව බලාපොරොත්තු වන්නේ සාධාරණ පරිපාලන හා දේශපාලන බලය විමධ්‍යගත කිරීමයි. පළාත් සභා ක්‍රමය මූලිකව ඇතිවුණේ ජනවාර්ගික ප්‍රශ්නයට විසඳුමක් විදිහටයි. ඒ නිසා තමයි එදා පළාත් සභා ක්‍රමය පිහිටවූයේ.අදත් මේ පළාත් සභා ක්‍රමය ජනවාර්ගික ප්‍රශ්නයට විසඳුමක් විදිහට හඳුන්වා දෙන්න පුලුවන්. මගේ මතය විදිහටත් මා නායකත්වය දරන ඊ. පී. ඩී. පී. පක්‍ෂයේ මතය වන්නේත් 13 වෙනි සංශෝධනයට එහා ගිය හෝ 13 වෙනි සංශෝධනය මූලික කරගත් විසඳුමක් ලබාදිය යුතුයි කියන එකයි. පළාත් සභා ක්‍රමය උතුරේ ජන ගැටලුවලට විසඳුමක් විදිහටයි අප දකින්නේ.* නැඟෙනහිර පළාත තුළ පළාත් සභාවක් පිහිටවා අවුරුදු දෙකකට ආසන්නයි. ඒත් උතුරේ යුද්ධය නිමාවී අවුරුද්දක් ආසන්න වුවත් උතුරට පළාත් සභාවක් පිහිටුවීම තාමත් සිදුවී නැහැ. උතුරට පළාත් සභාවක් පිහිටුවන්නේ නැද්ද?යුද්ධය නිමාවට පත් වී අවුරුද්දක් ගතවුවත්, උතුර සාමාන්‍ය තත්ත්වයට පත්වූයේ ඉතාමත් සෙමින්. මිනිස්සු සහන ගම්මානවල ඉද්දි ආණ්ඩුවට පළාත් සභා ඡන්ද තියන්න අමාරුයි. දැන් තමයි නියම කාලය පළාත් සභාවක් පිහිටුවීමට. මට පළාත් සභා මැතිවරණය තියෙන නියමිත දිනයක් කියන්න බැහැ. ඒත් ඉතාමත් නුදුරේදී උතුරටත් පළාත් සභාවක් ලැබෙනවා. ඒ පිළිබඳව වූ අන්තිම තීරණය ගන්න ඕනෑ ජනාධිපතිතුමා.* අලුත් ආණ්ඩුවේ මූලික කාර්යයක් විදිහට හඳුන්වන්නේ වර්තමාන ව්‍යවස්ථාව විශේෂයෙන් මැතිවරණ ක්‍රමය වෙනස් කළ යුතුය යන්නයි. උතුර නියෝජනය කරන දේශපාලන පක්‍ෂයක නායකයෙක් විදිහට වර්තමාන ව්‍යවස්ථාව සංශෝධනය විය යුතු ආකාරය පිළිබඳ ඔබේ අදහස කුමක්ද?රටේ පොදු මතයක් ඇතිවෙලා තිබෙනවා ව්‍යවස්ථාව, මැතිවරණ ක්‍රමය වෙනස්විය යුතුයි කියලා. එතැනදි උතුරේ දෙමළ ජනතාව නියෝජනය කරන දේශපාලන පක්‍ෂයක් විදිහට දෙමළ ජනතා ප්‍රශ්නවලටත් විසඳුම් ලබාදිය යුතුයි. එම කරුණු අලුත් ව්‍යවස්ථාව තුළට ඇතුළත් කළ යුතුයි. එහෙම කළොත් තමයි මුළු රටටම පිළිගතහැකි ව්‍යවස්ථාවක් ඇති කිරීමට පුළුවන්කම ලැබෙන්නේ.මැතිවරණ ක්‍රමය සංශෝධනය විය යුතු ආකාරය පිළිබඳවත් කතාබහක් ඇතිවෙලා තිබෙනවා. අපේ පක්‍ෂයේ මේ පිළිබඳව තිබෙන්නේ මිශ්‍ර ස්ථාවරයක්. අපේ අදහසට අනුව මැතිවරණ ක්‍රමය සංශෝධනය කරද්දී කේවල ක්‍රමය හා සමානුපාතික ක්‍රමය අතර මිශ්‍ර ක්‍රමයක් ඇතිකළ යුතුයි. එමගින් පමණයි සාධාරණ මැතිවරණ රටට හඳුන්වා දිය යුත්තේ.* දෙමළ ජාතික සන්ධානය හා ආණ්ඩුව අතර එකඟතාවයක් පිළිබඳව මූලික ලකුණු පහළ වී තිබෙනවා. ආණ්ඩුව හා දෙමළ ජාතික සන්ධානය අතර එවැනි එකඟතාවයක් ඇතිවුවහොත් ඒ පිළිබඳව ඔබේ ප්‍රතිචාරය මොනවගේද?බෙදී වෙන්වීමට වඩා එක්ව කටයුතු කිරීම හොඳ දෙයක් විදිහටයි අපි කල්පනා කරන්නේ. දෙමළ සන්ධානය අනුගමනය කළ පටු අවස්ථාවාදී ප්‍රතිපත්ති අතහැරලා කටයුතු කරනවානම් එම සහයෝගය පිළිගැනීමේ වරදක් මම දකින්නේ නැහැ. රටේ දියුණුවට සියලුදෙනා එක්ව කටයුතු කළ යුතුයි. එහෙම වුණොත් තමයි රටේ සුබසිද්ධිය, දියුණුව අප බලාපොරොත්තු වෙනවාටත් වඩා වේගයෙන් උදාකර ගැනීමට පුළුවන්කම ලැබෙන්නේ.* ඔබගේ අලුත් අමාත්‍යාංශය මගින් ඉටු කිරීම බලාපොරොත්තු වන සේවාව කුමනාකාරද?මම මුලින්ම බලාපොරොත්තු වුණේ උතුරු පළාතට උතුරේ ජනතාවට සේවය කළ හැකි අමාත්‍යාංශයක් භාර දෙයි කියලා. ඒත් ජනාධිපතිතුමා මට භාරදී තිබෙන්නේ මුළු රටටම සමස්ත ජනතාවටම සේවය කළ හැකි අමාත්‍යාංශයක්. ඒ ගැන මම ජනාධිපතිතුමාට ස්තුතිය පළ කරන අතර, එතුමා මා වෙත පැවරූ වගකීම් සියල්ල නොපිරිහෙලා ඉටු කරන බවට සහතික වෙන්න පුළුවන්.පසුගිය කාලයේදී සම්ප්‍රදායික කර්මාන්ත කිසිම සැලකිල්ලකට භාජනය වුණේ නැහැ. ඒත් මගේ අමාත්‍යධූරය යටතේ මේ සම්ප්‍රදායික කර්මාන්තවලට අවශ්‍ය කරන රාජ්‍ය අනුග්‍රහය හා මඟපෙන්වීම් ලබාදීමට කටයුතු කරනවා. ස්වයං රැකියා සඳහා අවශ්‍ය ආධාර අනුබල දීම් ලබාදීමට කටයුතු කරනවා. අද ස්වයං රැකියා කරන අයට ඔවුන්ගේ ජීවිතවල සැදෑ සමය ගත කිරීමට අවශ්‍ය ආර්ථික ශක්තිය නැහැ.මේ නිසා ඔවුන් ජීවිතයේ අවසන් භාගයේදී විශාල දුක් කන්දරාවක් කර ගැසීමට සිද්ධ වෙනවා විතරක් නෙමෙයි සමාජයේ ගැරහුම්වලට මුහුණදීමටත් සිදුවෙනවා. මේ හැමදේටම මූලික වුණේ ආර්ථික ප්‍රශ්න. මම විෂය භාර ඇමැතිවරයා විදිහට ආරම්භ කිරීමට බලාපොරොත්තු වෙන්නේ ස්වයං රැකියාලාභින්ට විශ්‍රාම වැටුපක් ලබාදීමටයි.ඒ පිළිබඳව සමාජ ආරක්‍ෂණ මණ්ඩලය සමඟ සාකච්ඡා කිරීමට කටයුතු කරනවා. ශ්‍රී ලංකාව ආසියාවේ ආශ්චර්ය බවට පත්වෙද්දී ඒ සඳහා සුළු කර්මාන්ත හා කුඩා ව්‍යවසාය යන අංශවලට ලොකු භූමිකාවක් තිබෙනවා. එම අංශවල සාර්ථකත්වය රටේ දේශීය ආර්ථික සංවර්ධනය සඳහා විශාල දායකත්වයක් ලබාදෙනවා. අපි එම දායකත්වය ලබාදීමට සැදී පැහැදී සිටිනවා.* හදිසි නීතිය ලිහිල් කිරීම පිළිබඳව රට තුළ විවිධ මතවාද පළවෙනවා. මේ තත්ත්වය පිළිබඳව ඔබේ මතය කුමක්ද?රටේ මේ වෙද්දි තිබෙන ආරක්‍ෂක තත්ත්වය අනුව හදිසි නීතිය ලිහිල් කිරීම හොඳ දෙයක් විදිහටයි අපිනම් දකින්නේ. අවුරුදු තිහකට වැඩි කාලයක් රට තිබුණේ හදිසි නීතියේ ග්‍රහණයට නතුවෙලා. ත්‍රස්තවාදය පරාජයවීමත් සමඟ රටට අලුත් යුගයක් ආරම්භ වෙලා තිබෙනවා. මේ ආරම්භයට හදිසි නීති රෙගුලාසි යම් ප්‍රමාණයකට හෝ ඉවත් කළ යුතුයි.එය තමයි ජනමතය වෙලා තිබෙන්නේ. ජනාධිපතිතුමා මේ තත්ත්වය හොඳින් තේරුම් අරගෙන තමයි හදිසි නීතිය ඉවත් කිරීමට කටයුතු කළේ. මෙය ජනතාව අපේක්‍ෂා කළ දෙයක්. අනාගතයේදී රටේ සාමය ස්ථාපිත වීමේ වේගය මත තවදුරටත් හදිසි නීතිය ඉවත් කිරීමට රජයට පුළුවන්කම ලැබේවි. ලැබූ නිදහසේ ප්‍රතිලාභ උපරිමයෙන් ජනතාවට භුක්ති විඳීමට පුළුවන් දිනයක් නුදුරේදී ජනතාවට ලැබේවි. එය තමයි ජනතාවගේ ප්‍රාර්ථනය වගේම ජනාධිපතිතුමාගේත් රජයේත් බලාපොරොත්තුව වෙලා තිබෙන්නේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>08</day>
    </date>
    <link>http://www.dinamina.lk/2010/05/08/_art.asp?fn=f1005082</link>
    <topic/>
    <author>සංවාදය ගාමිණි ජයලත් ඡායාරූප අනිල් ලසත් පෙරේරා</author>
    <content>‘දිනමිණ’ ‘දියවන්නාවේ නෑදෑයෝ’ විශේෂාංගය ඔස්සේ 7වන නව පාර්ලිමේන්තුවේ මහජන නියෝජිතයන් අතරින් අද ප්‍රථමයෙන් ඔබ හමුවට එන්නේ කෘෂිකර්ම ඇමැති මහින්ද යාපා අබේවර්ධන මහතා ය. පසුගිය ආණ්ඩුවේ සංස්කෘතික ඇමැතිවරයා ලෙස ද කටයුතු කළ හේ කලෙක දකුණු පළාතේ මහ ඇමැතිවරයා ලෙසද එම පළාතට සුවිශේෂී සේවාවක් ඉටු කෙළේය. මේ මහින්ද යාපා අබේවර්ධන ‘දිනමිණ’ ‘දියවන්නාවේ නෑදෑයෝ’ විශේෂාංගයට එක් වූ අයුරුයි.* අප ඔබව දන්නේ මහින්ද යාපා අබේවර්ධන නමින්. ඔබේ නමට තව නම් වාසගම් තියෙනවාද ?’ නෑ මගේ නම මහින්ද යාපා අබේවර්ධන පමණයි’.* එතකොට ඔබේ උපන් දිනය. උපන් ගම පිළිබඳව සඳහන් කළොත් ?‘මගේ උපන්දිනය 1945 වර්ෂයේ 10 වෙනි මාසේ 10 වැනිදා. දැන් මට වයස අවුරුදු 64 ක්. මගේ උපන් ගම මාතර දිස්ත්‍රික්කයේ මාකඳුර කියන සුන්දර ගම’.* මාතර අබේවර්ධන පරම්පරාව රටේ ප්‍රසිද්ධ පරපුරක්. මේ පිළිබඳව ඔබට යමක් කියන්න තියෙනවද ?’ අපි දැනට මාතර හිටියත් මම අහල තියෙන ඉතිහාසය අනුව අපේ මුල් ජන්මය තියෙන්නේ යාපහුව පැත්තේ. චන්ද්‍රභානුගේ ආක්‍රමණ කාලේ අපේ පරපුරේ පැරැණි සීයා එහෙන් පැනලා ගාල්ලේ බෝපේ කියන ගමේ පදිංචි වෙලා තියෙනවා. එතැනින් තමයි අපේ අබේවර්ධන පරම්පරාව දකුණේ ප්‍රචලිත වෙලා තියෙන්නේ. බෝපේ පදිංචි වෙලා එතැනින් ඉමදූව කෝදාගොඩට ගිහින් එතැනින් නාවිමනට ගිහින් එතැනින් තමයි මාතර මාකඳුරේ ස්ථිර පදිංචියට ගිහින් තියෙන්නේ’* ඔබේ මව හා පියාගේ නම් කොහොමද ?‘මගේ තාත්තාගේ නම චාර්ලිස් යාපා අබේවර්ධන. මවගේ නම නන්දාවතී හෙට්ටිආරච්චි’.* ඔබේ පවුලේ ඔබත් සමඟ සහෝදර සහෝදරියන් කී දෙනාද ?‘අපේ පවුලේ මට සහෝදර සහෝදරියන් 9 දෙනෙක් ඉන්නවා. සහෝදරියෝ 5 දෙනයි. සහෝදරයෝ 4 දෙනයි. මම සහෝදරයන්ගෙන් වැඩිමලා. මට වැඩිමල් තව එක අක්කා කෙනෙක් ඉන්නවා’* එතකොට වත්මන් ආණ්ඩුවේ ආර්ථික සංවර්ධන නියෝජ්‍ය ඇමැති ලක්‍ෂ්මන් යාපා අබේවර්ධන මහතාට ඔබේ තිබෙන ඥාාතීත්වය ?‘ලක්‍ෂ්මන් යාපා මගේ බාප්පාගේ පුතා. තාත්තාගේ මල්ලීගේ පුතා. එයත් කන්දපිටවලකඩ ගම් සභාවේ ඡන්දය ඉල්ලලා දේශපාලනයට පැමිණියේ. ලක්‍ෂ්මන් යාපාගේ තාත්තා මගේ බාප්පත් කන්දපිටවලකඩ ගම් සභාවට තරග කළා’* ඔබ ප්‍රථමයෙන් අකුරු කරවන්නේ්?‘මම මුලින්ම අකුරු කරවන්නේ මාකඳුර කණිෂ්ඨ විද්‍යාලයෙන්. දැන් ඒක මහා විද්‍යාලයක්. එතැනින් පසු අධ්‍යාපනය සඳහා මම මාතර රාහුල විද්‍යාලයට ඇතුල‍්‍ර් වෙනවා. උසස් පෙළ කරන්න 1964 වර්ෂයේදී මම තෙලිජ්ජවිල මධ්‍ය මහා විද්‍යාලයට ඇතුල් වුණා. තෙලිජ්ජවිල මධ්‍ය මහා විද්‍යාලයෙන් තමයි මම කොළඹ විශ්ව විද්‍යාලයට තේරෙන්නේ. ඒ 1965 අවුරුද්දේ’* විශ්වවිද්‍යාලය තුළදී විශේෂයෙන් ශිෂ්‍ය ශිෂ්‍යාවන් ‘රතු දේශපාලනයට’ නැඹුරු වීම සාමාන්‍ය දෙයක්. ඔබ ඒ තත්ත්වයට පත් වුණේ නැද්ද ?‘පත්වුණේ නැතුවා නෙමෙයි හැබැයි ඒ ‘රතු දේශපාලනය’ ට නෙමෙයි. කොළ දේශපාලනය’ ට. මම ඒ කාලේ එජාපයේ. ඒ කාලේ ඒ ශිෂ්‍ය සංවිධානයට කිව්වේ ප්‍රජාතන්ත්‍රවාදී ශිෂ්‍ය සංවිධානය කියා. මම එහි සාමාජිකයෙක්. හැබැයි විශ්ව විද්‍යාලය තුළ ප්‍රබලව තිබුණේ ලංකා සම සමාජ පක්ෂයට අනුබද්ධිත ශිෂ්‍ය ව්‍යාපාරය.ඒ වගේම ශ්‍රී ලංකාවේ කොමියුනිස්ට් පක්ෂයට අනුබද්ධ ශිෂ්‍ය සංවිධානයක්ද විශ්ව විද්‍යාලය තුළ පැවතුණා. අද වගේම එදත් විශ්වවිද්‍යාලය තුළ ශිෂ්‍ය සටන් තිබුණා. ඒ අරගලවල දී සිසුන් එකට සටන් කළා. හැබැයි දැන් වගේ ගහ ගත්තේ නෑ. ඔලු පලා ගත්තේ් නෑ. මොන දේශපාලනය කළත් සිසුන් සමඟිව හිටියා. අපේ කාලේ ඒ ශිෂ්‍යයන් දැනුත් හම්බ වෙනවා. ඒ අය එදා වගේම අදත් මිත්‍රයෝ’* ඔබ විශ්වවිද්‍යාල අධ්‍යාපනයෙන් පසු මුල්වරට රැකියාවක් ලෙස කෙළේ ?‘මම මුල්වරට රැකියාවක් ලෙස ගියේ කුඩා කර්මාන්ත දෙපාර්තමේන්තුවට. 1971 වර්ෂයේ කැරැල්ලෙන් පස්සේ සිරිමාවෝ බණ්ඩාරනායක අගමැතිතුමිය උපාධිධාරීන් වෙනුවෙන් විශේෂ වැඩ පිළිවෙළක් ක්‍රියාත්මක කළා. ඒ අනුව තමයි අපටත් එසේ රැකියා ලැබුණේ. මුල්ම පත්වීම ලැබුණේ කොළඹ ‘ලක්සල’ ට.මම එතැන අවුරුදු 5 ක් සේවය කළා. නමුත් අපි දේශපාලන වශයෙන් ඒ ආණ්ඩුවත් එක්ක නෙමෙයි හිටියේ. මම සහය දැක්වූයේ එජාපයට. ඒ අනුව 1977 වර්ෂයේ මහ ඡන්දයෙන් එජාපය බලයට ගේන්න අපි කටයුතු කළා. ඒ අනුව 1977 දී එජාප ආණ්ඩුවක් බලයට ආවා. මට පරන්තන් රසායන කම්හලේ රැකියාව ලැබුණා. එතැන මම අවුරුදු 5 1 / 2 ක් පමණ රැකියාව කළා’.* ඔබ දේශපාලනයට අවතීර්ණ වන්නේ ?‘1983 වර්ෂයේ දී අතුරු මැතිවරණයෙන් ආවා ආසන 8 කට ඒ අතුරු මැතිවරණයේදී මම එජාපයෙන් හක්මන ආසනයට ඉදිරිපත් වුණා. ඒ අතුරු මැතිවරණයෙන් ජයග්‍රහණය කර මුල්වරට මම පාර්ලිමේන්තුවට ආවා’* ඔබ එජාපයෙන් ඉවත් වන්නේ එවකට එජාප නායක ජේ. ආර් ජයවර්ධන සමඟ මතවාදී ගැටුමක් හේතුවෙන් කියායි අප අසා තිබෙන්නේ ?‘1987 වර්ෂයේ දී රටේ පැවැති ජනවර්ග ගැටලුව වෙනුවෙන් ජේ. ආර්. ජයවර්ධන ජනාධිපතිතුමා ඉන්දු – ලංකා ගිවිසුම ගෙන ආවා. බොහෝ දෙනාගේ විරෝධය මැද තමයි ඒක ක්‍රියාත්මක කරන්න ජේ. ආර්. ජනාධිපතිතුමා කටයුතු කළේ. මමත් එයට එකඟ වුණේ නෑ. ඒ අනුව ඔහු සමඟ මම මත භේදයක් හට ගත්තා. ජේ. ආර්. කියන කියන දේ කරන්න මම සූදානම් වුණේ නෑ.මෙයට විරුද්ධව මම පක්ෂය ඇතුළේ අරගල කළා. එය ගේන වෙලාවේ මම එජාපයට විරුද්ධව ඡන්දය පාවිච්චි කළා. පක්ෂය ඇතුලේ මම දැරූ මතය පිළිගන්න විශාල පිරිසක් හිටියා. හැබැයි කතා කරන්න බය වුණා. ආර්. ප්‍රේමදාස මහත්තයත් මෙයට විරුද්ධ වුණා. හැබැයි දේශපාලන අනාගතය විනාශ වෙයි කියා ඔවුන් ජේ. ආර්. ට විරුද්ධව කතා කළේ නෑ. නමුත් මම කිව්වේ මට නැතිවෙන්න දෙයක් නෑ.මම රට වෙනුවෙන් ඕනෑම තැනක කතා කරනවා කියා. ඒ වෙනුවෙන් මගේ දේශපාලන අනාගතය විනාශ වෙනවා නම් විනාශ වෙද්දෙන්. මම ඒකට බය නෑ කියලා. ජේ. ආර්. මාව පක්ෂයෙන්, මන්ත්‍රීකමෙන් අයින් කළා. අද එජාපය පත් වෙලා තියෙන ඛේදවාචකය ආරම්භ වුණේ මාව පක්ෂයෙන් සහ මන්ත්‍රී කමෙන් අස් කිරීමත් සමගයි. එදා ඉඳලා අද දක්වා එජාපය ගැලවී ලිහි ලිහී යනවා. ඒ ගරා වැටීම ඉදිරියටත් වළක්වන්න බෑ. එජාපය නම් තද ගැටේ ලිහන්න මුල් වූ මුල්ම මන්ත්‍රීවරයා මම බව අද මට ආඩම්බරයෙන් කියන්න පුළුවන්’* කලෙක ඔබ දකුණේ මහ ඇමැතිවරයා ලෙස පත්වී පළාතට සුවිශාල සේවයක් කළ බව දකුණේ ජනතාව පවසනවා. ඒ ගැන යමක් පැවසුවොත් ?‘මම දකුණේ මහ ඇමැති වුණේ පළාත් සභාවේ සිටින මන්ත්‍රීවරුන් අතර පැවැත්වූ ඡන්දයෙන්. ඒකත් මහ ඡන්දයක් හා සමානයි. ඒ නිසා තරගයක්දීලා ගත්ත මහ ඇමැතිකමක් තමයි මම එදා දැරුවේ. පළාතේ සෑම මන්ත්‍රීවරයකුටම පළාතට සේවය කරන්න මම උදව් කළා. ගාල්ල, මාතර, හම්බන්තොට, දිස්ත්‍රික්ක තුන තුළම දැවැන්ත සංවර්ධන වැඩපිළිවෙළක් මම දියත් කළා. අද දකුණේ සාමාන්‍ය ජනතාවගෙන් ඇහුවත් කියාවි පළාත් සභාව පළාත් සභාවක් ලෙස වැඩ කළේ මහින්ද යාපාගේ කාලේ කියා’* කුඩා කාලයේ ඔබ තුළ බලාපොරොත්තුවක් තිබුණද දේශපාලනයට එන්න කියලා ?‘කුඩා කාලයේ එහෙම විශේෂ ආශාවක් තිබුණේ නෑ දේශපාලනයට එන්න කියා. නමුත් මටත් නොදැනීම මම දේශපාලනයට ඇදිලා ගියා. ඒකට විශාල ලෙස බලපෑවේ පියා සහ බාප්පා දේශපාලන කටයුතු වල නිරත වීම’* ඔබේ බිරිය සහ දරුවන් පිළිබඳව ‘දියවන්නාවේ නෑදෑයෝ’ පාඨකයන් දැන ගන්න කැමැති ඇති. ඒ පිළිබඳව යමක් . . ?‘මගේ බිරියගේ නම නෙළුම් වලවගේ. ඇය හා මා විවාහ වන්නේ විවාහ යෝජනාවක් අනුව. නෝනාගේ ගම ඉමදූව. නෙළුම් දැක්ක දවසේම මට හිතුනා මගේ ජීවන සහකාරිය ලෙස ඇය සුදුසුයි කියා’* ඔබ විශ්ව විද්‍යාලය තුළ සිටි කෙනෙක්. ඒ කාලයේ එවැනි ආදර සබඳතා ඇතිවීම ස්වභාවිකයි. ඒ කාලේ එවැනි හැඟීම් ඔබට ඇතිවූයේ නැද්ද ?‘විශ්වවිද්‍යාලය තුළදී ගැහැණු ළමයි ආශ්‍රය කළා. හැබැයි ඒ ආශ්‍රය කෙළේ පුදුමාකාර සහෝදර කමකින්. මොකද මට විශාල සහෝදර සහෝදරියෝ පිරිසක් පවුලේ හිටියා. ඒ පවුල් පසුබිම මගේ ජීවිතයට තදින් බලපෑවා. විශ්ව විද්‍යාල ජීවිතය තුළදී මට හමුවූ සහෝදරියන් අතර වාසුදේව නානායක්කාර මහතාගේ නැගණියද, ඊලියන් නානායක්කාර මහතාගේ නැගණියද හිටියා. ඒ අය අපි ආශ්‍රය කළේ බොහෝම සහෝදරත්වයෙන්. අද හමු වුණත් ඒ සහෝදරකම ඒ අයුරින්ම තියෙනවා’* නෙළුම් හා ඔබ විවාහ වන්නේ් ?‘1980 ජූලි මාසේ 27 වැනි දා මම සහ නෙළුම් විවාහ වුණා. ඇය හොඳ ගෘහණියක් වගේම වෘත්තියෙන් නීතිඥවරියක්. අපට දැන් දරුවෝ පස් දෙනෙක් ඉන්නවා. ලොකු පුතා චමීර යාපා අබේවර්ධන. දෙවැනියා චරිදු යාපා අබේවර්ධන. දැන් එංගලන්තයේ ඉගෙන ගන්නවා. තුන්වැනියා චරක යාපා අබේවර්ධන. නේපාලයේ අධ්‍යාපනය ලබනවා. හතර වැනියා දුව ජයාංගි යාපා අබේවර්ධන මේ සැරේ විශ්වවිද්‍යාලයේ අවසන් විභාගය කරනවා. පවුලේ බාලයා බඩ පිස්සා යසිත යාපා අබේවර්ධන මෙදා උසස් පෙළ විභාගය කරනවා’* අපි දන්නා විදියට දේශපාලඥයන් ගේ දරුවන් බොහෝ විට පියාගෙන් හෝ මවගෙන් පසු දේශපාලනයට එනවා. ඔබේ දරුවන් එසේ දේශපාලනයට යොමු කිරීමේ අදහසක් නැද්ද ?‘මම නම් කියන්නේ මගේ දරුවන්ට දේශපාලනයට එන්න එපා කියලා. මේ දරුවන්ට අද තියෙන දේශපාලනය කරන්න බෑ. ඔරොත්තු දෙන්නේ නෑ. මොනවා හරි හේතුවක් නිසා ඒ අය දේශපාලනයට එනවා නම් මට කරන්න දෙයක් නෑ. මම කියලා තියෙන්නේ ඉගෙන ගත්ත දෙයකින් ප්‍රයෝජනයක් ගන්න කියලා. වඩා සුදුසු දෙය ඒක’* අවිවේකී දේශපාලනය තුළ නිරතවීම නිසා ඔබෙන් බිරියට දරුවන්ට පවුලට ඉටු විය යුතු යුතුකම් හරි හැටි ඉටු කරන්න බැරි වුණා කියා ඔබට පසුතැවිල්ලක් තියෙනවද ?‘මගේ බලාපොරොත්තුව දරුවන්ට උගන්වන එක විතරයි. වෙන දේපොළක් මම දරුවන්ට හදලා නෑ. මේ ගේ තියෙනවා පස් දෙනාටම ඉන්න. මවුපියන්ගෙන් ලැබුණු ඉඩ කඩම් ටිකක් තියෙනවා මාතර. පස් දෙනාටම ඒවා අයිතියි. ඒ හැරෙන්න වෙන කිසිම දෙයක් මම දරුවන්ට ඉතිරි කර නෑ. අපේ පවුලේ අය බොහොම සරල ජීවිතයක් ගත කරන්න පුරුදු පුහුණු වූ අය. ඇමැතිවරයෙක් ලෙස මම කැමැති නෑ ලොකුවට සද්ද කරන්න. මගේ දරුවෝ හොඳට හැදෙනවා නම් එච්චරයි මට ඕනෑ. මම දරුවන්ට නිතරම කියන්නේ විශාල මුදලක් අවශ්‍ය නෑ ජීවත් වෙන්න කියලා.* ඔබේ ලග්නය මොකක්ද ?‘මම කටක ලග්නේ’* නක්‍ෂ්ත්‍රය පිළිබඳව ඔබ තුළ පවතින විශ්වාසය කොහොමද ?‘පරම්පරාවෙන් අපි නක්‍ෂත්‍රය විශ්වාස කරන කට්ටිය. හැබැයි ඒ මත්තේම සියලු දේ තීරණය කරන කෙනෙක්නෙමෙයි. මමත් නක්‍ෂත්‍රය පිළිබඳව යමක් දන්න කෙනෙක්. අපේ වැඩ කටයුතු වලදී නැකතක් දෙකක් එහෙම හදා ගන්න වුනොත් ඒ දේ කරන්නේ මම’* ඔබ බෞද්ධ ?‘ඔව් මම බුද්ධාගමේ’* ‘පව‘ – ‘පින’ ඔබ විශ්වාස කරනවා ඇති.මම මේ අහන්න යන්නේ ඔබ අකුරැස්සේ කොටි බෝම්බයෙන් බේරුණේ ඒ අනුව නේද කියා ?‘මම හිතන්නේම ඒ බෝම්බයෙන් මගේ ජීවිතය අන් අයගේ ජීවිත සියල්ල දෙවියන් විසින් බේරුවා කියා. එදා සිද්ධ වුණු දේවල් යළි සිහි කරන විට මට හිතෙනවා ‘පිනක්’ ඇත්නම් ඒ ‘පින’ අවශ්‍ය වේලාවේදී ක්‍රියාත්මක වෙනවා කියා. එදා මට හිතුනේම මේ උත්සවයේදී කුමන හෝ මොහොතක කොටි ප්‍රහාරයක් එල්ල වෙයි කියා. ඒ අනුව මම එයට සහභාගී වුණේ පෙරහැරේ ගමන් කෙළේ දෙගිඩියාවෙන්.බෝම්බය පිපිරුණු වෙලාවේදීත් මට ඇසුණේ ඉතා කුඩා ශබ්දයක්. හැබැයි මගේ කන්දෙකම අගුල් වැටුණා. මූණට මොනවද විසි වුණා. බලන කොට මස් කෑල්ලක්. කවුදෝ පවුසි ඇමැතිතුමාව ඇදගෙන දිව්වා. ගජධීර ඇමැතිතුමා බිම වැටුණා. මාවත් මගේ ආරක්ෂක නිලධාරීන් ඇදගෙන දිව්වා. බෝම්බ පිපිරීම මහා ගිනි ජාලාවක් වගේ රූපවාහිනියෙන් දැක්කත් මට ගිනිකූරක රස්නයක් දැනුනේ නෑ. ඒ නිසා මට හිතෙන්නේම ඒ අවස්ථාවේ අපව බේරුවේ දෙවියෝම කියායි’</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>08</day>
    </date>
    <link>http://www.dinamina.lk/2010/05/08/_art.asp?fn=f1005083</link>
    <topic/>
    <author>සටහන - සමන්ති වීරසේකර ඡායාරූප – උදේනි රාජපක්‍ෂ</author>
    <content>වසර කිහිපයක් පුරා ශ්‍රී ලංකා හදබිම අධිකාරියේ සභාපතිවරයා ලෙස කටයුතු කළ නන්දසේන හේරත් මහතා කෘෂිකර්මාන්තය නඟාසිටුවීම සඳහා කැපවීමෙන් කටයුතු කරන පුද්ගලයෙකි. අපි වවමු රට නඟමු වගා සංග්‍රාමය හරහා ඔහු ගොවිජනතාව දිරිමත් කරමින් දේශීය ආහාර ප්‍රචලිත කිරීමේ කාර්යයේ නියැලී සිටී. එහි වත්මන් තත්ත්වය පිළිබඳව විමසමින් ඔහු සමඟ කළ සාකච්ඡාවකි මේ.* දේශීය ආහාර ප්‍රචලිත කිරීමේ වැඩසටහන යටතේ වසර තුනක් ඉදිරියට ආ ගමන් මග ඔබ දකින්නේ කෙසේද?ශ්‍රී ලංකා හදබිම අධිකාරියේ අපි සාමූහික කණ්ඩායමක් වශයෙන් එක ඉලක්කයක් කරා අරමුණක් ඇතිව කටයුතු කළා. එහි හොඳ ප්‍රතිඵල අද දක්නට තිබෙනවා. 2007 වසරේ අපි වගාකළේ අක්කර 1500යි. 2008 වසරේ ඊට තවත් අක්කර 500ක් එකතු කළා. 2010 වනවිට වගා කළ මුළු භූමි ප්‍රමාණය අක්කර 5000ක්.පාංශු ඛාදන වැඩසටහන් සමඟ සමස්ත වැඩසටහන් සියල්ල ක්‍රියාත්මක වුණේ අක්කර 17000ක තරම් විශාල භූමියකයි. මේවා ගොවීන් අතර බෙහෙවින් ප්‍රචලිත වුණා. පාංශු ඛාදනය වැළැක්වීම සඳහා වැඩසටහන් ක්‍රියාත්මක කළ සෑම ගොවියෙක්ම දිගු කාලීන වගාවකට නිතැතින්ම යොමු වුණා. 2007 වසර සිට අද දක්වා කාලයේ වගාව සඳහා යොමු වූ පිරිස වැඩි බව සංඛ්‍යා දත්තවලින් වුවද පෙන්වා දිය හැකිය.* හදබිම අධිකාරිය මඟින් පැරැණි දේශීය ආහාර වර්ග ආරක්‍ෂා කිරීම සහ ව්‍යාප්ත කිරීමට යොමු වී සිටිනවා නේද?අපි හැමදාම සාම්ප්‍රදාය ආරක්‍ෂා කළා. ඉදිරියටත් එහෙමයි. පැරැන්නෝ හීනැටි හාලේ බත් කෑවා. කොල්ලු, මඤ්ඤොක්කා, මුං, මෙනේරි කෑවා. ඔවුන්ට සෞඛ්‍ය ගැටලු ලෙඩ රෝග තිබුණෙ නැහැ. අපි අද රට හාලේ බත් කාලා පාන් බනිස් කාලා දොස්තර මහත්තුරු හොය හොයා ඇවිදිනවා. ඒ ක්‍රමය නැති කරලා දේශීය ආහාරවලට මුල්තැනක් දුන්නොත් හැම අතින්ම වාසි අත්වෙන්නේ අපටමයි.සාම්ප්‍රදායික දේශීය ආහාර වර්ග වන, කුරක්කං, මුං, මෙනේරි, බඩඉරිඟු, මෙන්ම වී වර්ග වන, මඩතවාලු, සුවදැල්, රත්වැල්, කුරුළුතුඩු, හීනැටි, පච්චපෙරුමල් වැනි වී වර්ග වගා කිරීම ආරම්භ කර තිබෙනවා.මෙම බෝග වගාව සඳහා අපට ආදීවාසීන්ගෙන් විශාල සහායක් ලැබෙනවා. ඔවුන් හදබිම වැඩසටහන් සමඟ අත්වැල් බැඳගෙන ඉන්නේ. ඔවුන් ඇතුලු ගොවීන් 100 දෙනෙකුට වී වර්ග සියල්ලෙන්ම කිලෝ ග්රෑම් 10 බැගින් අප ලබා දුන්නා. අස්වැන්න අනුව මේ ප්‍රමාණ අපි දිනෙන් දින වැඩි කරනවා. මෙය ඉතාම සාර්ථක වන බව ස්ථිරයි.* පලතුරු සහ එළවළු වගාවන් වෙනුවෙන් ගොවීන්ගේ දායකත්වය අඩුවී තිබෙන බව විවිධ අය ප්‍රකාශ කරනවා. එය සත්‍යයක්ද?එහි කිසිදු සත්‍යතාවයක් නැහැ. අද වන විට රැකී රක්‍ෂාවල නියුතු සාමාන්‍ය ජනතාව පවා මිරිස් ගහක්, කරපිංච ගහක්, ලොවි, දොඩම්, දෙහි වගේ දේවල් වගා කරගන්න පෙලඹිලා. මෙය රටේ දියුණුවට හේතුවන කාරණා.පලතුරු පැළ, එළවළු පැළ ඉල්ලුම් කරන ප්‍රමාණය විටෙක අදහාගන්නත් බෑ. එළවළු, පලතුරු පැළ පමණක් නොවෙයි, පොල්, පුවක්, ගම්මිරිස් වැනි පැළ ගෙන යන පිරිස බොහොමයි. මේ මඟින් පෙනෙන්නේ මිනිස්සු මොනවා හෝ දෙයක් වගා කරනවා. අපි ඒ අයට හැකි පමණින් උදව් කළ යුතුයි.ඕනෑම වැඩකට විවේචන තර්ක අවශ්‍යයයි. නමුත් නිගා කිරීම හෝ පහත්කොට තැකීම වැරැදියි.* කෘෂිකර්ම පර්යේෂණ සහාය නිලධාරීන්ගේ හිඟයක් රට පුරාම තිබෙනවා. එහි බලපෑමක් හදබිම අධිකාරියටත් තිබෙනවාද?නව වගා ක්‍රම, තාක්‍ෂණික විධි ක්‍රම, ගොවි ජනතාව අතරට ගෙන යාමට කෘෂි නිලධාරීන්ගේ සහාය අත්‍යාවශ්‍යයි. දැනට එවැනි අඩුපාඩු මත අපගේ වැඩසටහන් අක්‍රිය වෙලා නැහැ. නමුත් කෘෂි නිලධාරීන් දීපව්‍යාප්තව රාජකාරියේ නියැලෙනවා නම් මීටත් වඩා පහසුවක් තිබෙන බව කිව යුතුයි. අදටත් හදබිම සේවක මණ්ඩලයේ කැපවීම මා ඉහළින් අගය කරන්න කැමතියි. ඔවුන් අඩුපාඩුවක් නොදැනෙන්න සේවය නියමාකාරව ඉටු කරනවා.* “අලෙවිය” වෙත යොමු වීම හදබිම එක් ක්‍රියාදාමයක්. අලෙවිසල්වලින් ඔබ විශේෂයෙන් බලාපොරොත්තු වන්නේ ලාභයද?නැහැ හදබිම අලෙවිසල් හරහා අප බලාපොරොත්තු වන්නේ ජනතාවට අවම මිලකට ගුණදායි නැවුම් ආහාර ලබා දීමයි. අපගේ අරමුණ පැහැදිලි නිසාවෙන්ම අපට ඒ හරහා හොඳ ලාභයක් ලැබෙනවා. හදබිම අලෙවිසල නිකම්ම එළවළු කඩයක් නොවෙයි. සෑම අලෙවි සලකම දේශීය ආහාර තිබෙනවා. දුර්ලභ එළවළු, පලතුරු, හාල් වර්ග, පිරිසිදු නැවුම් මී පැණි, කිතුල් පැණි, හකුරු, මුදවපු කිරි ඇතුළු සාම්ප්‍රදායික ආහාර බෝග රැසක් තිබෙනවා. ගුණ දන්නා රස දන්නා බොහොම පිරිසක් අප වටා පෙළ ගැසී සිටිනවා.* වගා කටයුතු සඳහා ඔබ අනුගමනය කරන විශේෂ ක්‍රියාපටිපාටයක් තිබෙනවාද?අපි දිනෙන් දින අලුත් වෙන්න උත්සාහ කරනවා. එහිදී සොබාදහම වෙනස් කරන්න අපි වෙර දරන්නෙ නෑ. විද්‍යාවෙන් සොබාදම වෙනස් කරන්න කාටවත් බැහැ. ශ්‍රී ලංකාවෙ තිබෙන්නේ කෘෂි කර්මාන්තයක් නෙවෙයි, කෘෂි සංස්කෘතියක්. අප මෙය හොඳින් තේරුම් අරං කටයුතු කරන්නේ.ශ්‍රී ලංකාවෙ සෘතු ක්‍රමයට අනුව නිසි පරිදි වගාවේ නියැලීමට අපි වැඩසටහන් සකස් කර තිබෙනවා. මිරිස් පැළය පවා හදන්න නියමිත කාලයක් තිබෙනවා. ඒ නියමිත කාලය අනුව වගා කළාම කෘමි උවදුරු අඩුයි. හොඳ අස්වැන්නක් ලැබෙනවා. අපි කාලානුරූපිව වැඩ කිරීමෙන් ඉහළ ප්‍රතිඵල ලබනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>10</day>
    </date>
    <link>http://www.dinamina.lk/2010/05/10/_art.asp?fn=n1005101</link>
    <topic>රට අපකීර්තියට පත් කරනකුමන්ත්‍රණයක් ජනපති හෙළි කරයි</topic>
    <author>අසේල කුරුළුවංශ</author>
    <content>ජාත්‍යන්තර වශයෙන් රට අපකීර්තියට පත් කොට තම චරිතය ඝාතනය කිරීම සඳහා නොයෙක් අසත්‍ය ප්‍රචාර ගෙන යාමට මෙරට එක්තරා පිරිසක් උත්සාහ ගනිමින් සිටින බව ජනාධිපති මහින්ද රාජපක්‍ෂ මහතා ප්‍රකාශ කරයි.පසුගියදා වෙනිසියුලාවේදී මෙවැනි කුමන්ත්‍රණයක තොරතුරු අනාවරණය වූ බව ද ජනාධිපතිවරයා පැවැසීය. එම සිද්ධිය සොයාබැලීමට විශේෂ තානාපතිවරයකු වෙනිසියුලාවට යැවූ බවද රාජපක්‍ෂ මහතා කීය.අස්ගිරි මහා විහාරය වෙත ගොස් මහානායක උඩුගම ශශ්‍රී බුද්ධරක්ඛිත මහා නාහිමි බැහැ දැක ආශිර්වාද ලබාගත් අවස්ථාවේදී ජනාධිපතිවරයා මේ කරුණු අනාවරණය කෙළේය. ‘දෙමළ ජනතාවට ආණ්ඩුව හිරිහැර කරන බව කීපදෙනකමª වෙනිසියුලාවට ගොස් ප්‍රකාශ කැර තිබෙනවා. ඔවුන් මගේ චරිතයත්ඝාතනය කරන ආකාරයට අසත්‍ය ප්‍රචාර කැර තිබෙනවා. මිනී මරන මහා දරුණු පුද්ගලයකු ලෙස ඒ අය මා හදුන්වා දී තිබෙනවා. එහෙත් මා කවුරුන්ද කියා මේ රටේ ජනතාව දන්නවා’යි එහිදී ජනාධිපතිවරයා පැවැසීය. පාර්ලිමේන්තුවට පත්වන ඇතැමුන් තම සේවය ලබා දෙන්නේ මේ රටට නොව විදේශයන්ට බවද ඒ මහතා ප්‍රකාශ කෙළේය.මේ පිළිබඳ අදහස් දැක්වූ අස්ගිරි මහ නායක හිමියෝ මෙරටට හානිකර ප්‍රකාශ සිදු කරන පුද්ගලයෝ පිළිබඳව සැබෑ තත්ත්වය ජාත්‍යන්තරයට හෙළි කිරීම සඳහා තානාපතිවරුන් මගින් විධිමත් වැඩ පිළිවෙළක් ක්‍රියාත්මක කළ යුතුව ඇතැයි ප්‍රකාශ කළහ. එහිදී මැතිවරණයට පෙර සිද්ධියක් සිහිපත් කළ ජනාධිපති මහින්ද රාජපක්‍ෂ මහතා මෙසේද කීය.“දළඳා මාලිගාව ඉදිරිපිට පාර විවෘත කරන්න කියලා කට්ටියක් මට ඇවිත් කිව්වා. ජනපතිවරණයේදී මට තව ඡන්ද හාරපන්දාහක් වැටෙන්නත් මේ නිසා පුළුවන් බව ඔවුන් කිව්වා.මට ඡන්දවලට වඩා දළඳා හාමුදුරුවෝ වැඩ ඉන්න මාලිගාව වටිනවා. මේ පාර විවෘත කළොත් ඒ ඉදිරිපිටින් හොර හරක් මස් ලොරියි, හොර කසිප්පු ලොරියි හැම එකම යයි. මේ නිසා ඒක කරන්න බැහැ. දහඅට ලක්ෂයක් ජනතාව මට ඡන්දය දුන්නේ දළඳා හාමුදුරුවෝ රැක ගන්නයි.“මහනුවර නගරය සංවර්ධනය කරන්න කඩිනම් වැඩපිළිවෙළක් අප සකස්කරනවා. ඒ සඳහා අවශ්‍ය උපදෙස් නිලධාරීන්ට දී තිබෙනවා. බෝගම්බර හිරගෙදර පල්ලේකැලේට ගෙනියනවා. නගරයේ කාටත් නිදහසේ පහසුවෙන් ගමන්කරන්න පුළුවන් වෙන්න ඕන. පේරාදෙණිය නගරයත් අලුතින්ම හදන්න සැලැසුම් කළා. මහනුවරට සුන්දරත්වයක් එක්කරන වැව අද ජරාවාස වෙමින් තිබෙනවා.වැවට අපද්‍රව්‍ය එක්වීම මෙයට හේතුවයි. වැව පිරිසිදු කරන්න කඩිනම් පියවර ගන්නා ලෙස මා නිලධාරීන්ට උපදෙස් දුන්නා.අස්ගිරි මහ විහාරය අවට පරිශ්‍රය පූජා භූමියක් බවට පත්කිරීම සඳහා වන කාර්යය ඉටුකර දෙන්නේ නම් එය වැදගත් බව මෙහිදී මහනාහිමියෝ පැවැසූහ. ජනපති මහින්ද රාජපක්‍ෂ මහතා මල්වතු මහනායක අතිපූජ්‍ය තිබ්බටුවාවේ ශ්‍රී සිද්ධාර්ථ සුමංගල මහනාහිමියන්ද බැහැදැක ආශිර්වාද ලබා ගත්තේය.විදේශකටයුතු ඇමැති ජී. එල්. පීරිස්, මධ්‍යම පළාත් ආණ්ඩුකාර ටිකිරි කොබ්බෑකඩුව, මධ්‍යම පළාත් මහ ඇමැති සරත් ඒකනායක, බුද්ධශාසන නියෝජ්‍ය ඇමැති එම්. කේ. ඩී. එස්. ගුණවර්ධන මහත්වරුද මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>10</day>
    </date>
    <link>http://www.dinamina.lk/2010/05/10/_art.asp?fn=n1005102</link>
    <topic>‘කොන්වන අයට’ අත දෙන්නේයෞවන කටයුතු අමාත්‍යාංශයයි</topic>
    <author/>
    <content>“අසමතුන්” ලෙස පාසලේද, “නිකමුන්” ලෙස ගෙදරද “අපරාධකාරයන්” ලෙස පොලිස් ලේඛනයේද “රස්තියාදුකාරයන්” ලෙස සමාජයේද හංවඩු ගැසූ සහ ලේබල් ගැසූ දරුවන් සියලුදෙනා ආදරයෙන් වැළඳ ගැනීමට යෞවන කටයුතු අමාත්‍යාංශය සූදානම් වෙයි.මෙම පිරිස සමාජයට බරක් වන්නට ඉඩ නොදෙන බවද යෞවන කටයුතු නව ඇමැති ඩලස් අලහප්පෙරුම මහතා කියයි. “ඒ 9 ගැන වගේම එ9 ගැනත් කතා කරමු” යන සිරස්තලය යටතේ නිවේදනයක් නිකුත් කරන අලහප්පෙරුම මහතා අපොස (සාමාන්‍ය) පෙළ විභාගයේ ප්‍රතිඵල පිළිබඳ සංඛ්‍යා ලේඛනද ඉදිරිපත් කර තිබේ.අපොස (සාමාන්‍ය පෙළ) විශිෂ්ට සමතුන් පිළිබඳවත් A 9 ලබාගත් දරුවන් දෙදහසක් පිළිබඳවත් උදම් ඇනූ අප W  9 ලැබූ දරුවන් 19,000ත් W  8 ලැබූ දරුවන් 17000ත් එ W  ලැබූ දරුවන් 16000ත් වැඩ පහට අඩු 92000ත් අමතක නොකළ යුතු බව ඇමැතිවරයා කියයි.එම නිවේදනයේ මෙසේද දැක්වෙයි. “සෑම අවුරුද්දකම ජනවාරි මාසයේ දී අපේ රටේ දරුවන් තුන් ලක්ෂ තිස්දහසක් (330,000) පළමු පන්තියට භාර දෙනවා.සෑම දෙසැම්බරයකම මෙයින් විසි දෙදහසක් (22000) ක් විශ්වවිද්‍යාලයට තෝරා ගන්නවා. ඉතිරිවන තුන් ලක්ෂ අට දහසෙන් තවත් ලක්ෂයක් පමණ විවිධ වෘත්තීන්ට ඇතුළු වුණත් වාර්ෂිකව ලක්ෂ දෙකක් (200,000) පමණ දරුවන් පවත්නා ක්‍රමය තුළ අතරමං වෙනවා.දෙමවුපියන්ට සහ සමාජයට මේ දරුවන් දැනෙන්නේ ‘බරක්’ විදියටයි. යෞවන කටයුතු හා වෘත්තීය පුහුණු අමාත්‍යාංශ දෙක එකක් කොට නව අමාත්‍යාංශයක් නිර්මාණය කිරීමට ජනාධිපතිතුමන් කල්පනා කෙළේ සාම්ප්‍රදායිකව අපේ සමාජයට ‘බරක්’ ලෙසට ;ල්බල් ගසා ඇති මේ දරුවන්ගේ ශ්‍රමයෙන්, දැනුමෙන් හා තාක්ෂණයෙන් නූතන ශ්‍රී ලංකාව ගොඩනැංවීමටයි.”විභාගය අසමත් වූ දරුවන්ගේ ‘මහගෙදර’ ලෙස යෞවන කටයුතු අමාත්‍යාංශය දෙස බලන්නැයිද ඇමැතිවරයා ඉල්ලා සිටී.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>10</day>
    </date>
    <link>http://www.dinamina.lk/2010/05/10/_art.asp?fn=n1005103</link>
    <topic>ජයග්‍රහණයේ සතුටු සිනා</topic>
    <author/>
    <content>බ්‍රිතාන්‍ය මහ මැතිවරණයෙන් 300කට අධික ආසන සංඛ්‍යාවක් දිනාගත් කොන්සර්වේටිව් පක්ෂ නායක ඩේවිඩ් කැමරන් එරට නව රජය පිහිටුවීමට සූදානමින් සිටී.ජය වාර්තා කළ කොන්සර්වට්ව් පක්ෂ නායක ඩේවිඩ් කැමරන් සහ ඔහුගේ බිරිය මෙහි වෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>10</day>
    </date>
    <link>http://www.dinamina.lk/2010/05/10/_art.asp?fn=n1005104</link>
    <topic>අධ්‍යාපනයට වෙනමරූපවාහිනී නාළිකාවක්</topic>
    <author>මහින්ද අලුත්ගෙදර</author>
    <content>අධ්‍යාපනයට වෙන් වූ වෙනම රූපවාහිනී නාලිකාවක් ආරම්භ කිරීමට අධ්‍යාපන අමාත්‍යාංශය තීරණය කර ඇත.නව රූපවාහිනී නාලිකාව ආරම්භ කිරීම සම්බන්ධයෙන් ජනමාධ්‍ය ඇමැති ආචාර්ය කෙහෙළිය රඹුක්වැල්ල මහතා සහ යුනෙස්කෝ ආයතනය සමඟ දැනටමත් සාකච්ඡා කර තිබේ.මේ සඳහා තාක්ෂණික සහාය ලබා දීමට යුනෙස්කෝ ආයතනය එකඟ වී තිබේ.අධ්‍යාපනය සම්බන්ධයෙන් වෙන්වූ රූපවාහිනී නාලිකාවක් ආරම්භ කිරීමට හැකිවීමෙන් අනාගත දරුපරපුරට ගුණාත්මක අතින් ඉහළ අධ්‍යාපනයක් ලබා ගැනීමට අවස්ථාව ලැබෙන බව අධ්‍යාපන ඇමැති බන්දුල ගුණවර්ධන මහතා කියයි.  </content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>10</day>
    </date>
    <link>http://www.dinamina.lk/2010/05/10/_art.asp?fn=n1005105</link>
    <topic>සෝමාවතිය වැඳ පුදා ගැනීමට ගියවිශාල පිරිසකට ගංවතුරින් හානි</topic>
    <author>මහින්ද කුලතුංග සහ මහින්ද අලුත්ගෙදර</author>
    <content>ධාරානිපාත වර්ෂාව හේතුවෙන් ඇති වූ ගංවතුරෙන්, ඓතිහාසික පොළොන්නරුව, සෝමාවතිය චෛත්‍ය වැඳ පුදා ගැනීමට ගොස් සිටි ලක්ෂයකට අධික පිරිසක් ඊයේ (9) වන විට ගංවතුරට කොටු වී සිටි බවත්, තවත් 23 දෙනෙකු රෝහල් ගත කැර ඇති බවත් වාර්තා විය.රෝහල් ගත කළ යුතු තත්ත්වයේ සිටි පිරිස් කඩිනමින් රෝහල කරා රැගෙන ඒමට ශ්‍රී ලංකා ගුවන් හමුදාවේ හෙලිකොප්ටර් යානා යොදා ගත් බව ගුවන් හමුදා මාධ්‍ය ප්‍රකාශක කපිතාන් ජනක නානායක්කාර මහතා “දිනමිණ” ට පැවැසීය.ශ්‍රී ලංකා ගුවන් හමුදාව මගින් කොටු වී සිටින ජනතාවට බිස්කට් සහ වතුර බෝතල් ගුවනින් ලබාදුන් බවත් ඒ මහතා කීය.හදිසියේම ඇදහැළුණු ධාරාණිපාත වර්ෂාව හේතුවෙන් සෝමාවතිය චෛත්‍ය අවට ප්‍රදේශයන්හි මාර්ග සියල්ල ජලයෙන් යටවී තිබෙන අතර වාහන ගමනාගමනය ද සම්පූර්ණයෙන්ම ඇනහිට ඇතැයි ආපදා කළමනාකරණ මධ්‍යස්ථානය කියයි.මේ සිද්ධියෙන් කොටු වී සිටින සියලු දෙනාටම අවශ්‍ය පහසුකම් ඊයේ (9) රාත්‍රිය වන විට ලබාදීමට හැකි වූ බවද එම මධ්‍යස්ථානයේ ප්‍රකාශකයෙක් සඳහන් කළේය.මේ අතර ගංවතුරට කොටු වී සිටි පිරිස ඊයේ මධ්‍යම රාත්‍රිය පමණ වනවිට සෝමාවතිය පුද බිමෙන් ඉවත් වී ආරක්ෂිත ස්ථාන කරා පැමිණි බවද පොලීසිය සඳහන් කරයි. මේ හේතුවෙන් දෙදනකු ද මිය ගිය බව වාර්තාවේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>10</day>
    </date>
    <link>http://www.dinamina.lk/2010/05/10/_art.asp?fn=n1005106</link>
    <topic>ලොරියට යටවී මව සහ දුව මරුට  </topic>
    <author>බෙන්තොට විශේෂ ඩී. එච්. හෙන්රි</author>
    <content>බෙන්තොට වරාහේනේදී පෙරේදා උදේ ලොරියකට යටවීමෙන් මවක සහ දියණියක් මිය ගියහ. තවත් එක් පුද්ගලයකු බරපතළ ලෙස තුවාල ලබා කොළඹ ජාතික රෝහලට ඇතුළු කර තිබේ.මේ අනතුරෙන් මියගොස් ඇත්තේ නිරෝෂා පි‍්‍රයදර්ශනි (39) සහ ඇගේ දියණිය වන දිනූෂි ද අල්විස්ය. ඇය කැලණිය විශ්වවිද්‍යාලයේ අවසන් වසර ඉගෙනුම ලබන ශිෂ්‍යාවකි.තුවාල ලබා රෝහල්ගත කර ඇත්තේ මෙයට මාස කිහිපයකට පෙර ඇය සමඟ විවාහ ගිවිසගත් ලලිත් ජයසිංහ (26) නැමැත්තෙකි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>10</day>
    </date>
    <link>http://www.dinamina.lk/2010/05/10/_art.asp?fn=n1005107</link>
    <topic>අත්‍යවශ්‍ය ඖෂධ ගුවනින් ගෙනෙයි</topic>
    <author/>
    <content>රජයේ රෝහල්වලට අවශ්‍ය ඖෂධ වර්ග ආනයනය කිරීමට ශ්‍රී ලංකා ගුවන් හමුදාවේ ප්‍රවාහන ගුවන් යානා යොදවා ගැනීමට තීරණය කර තිබේ. රෝහල්වල පවතින අත්‍යවශ්‍ය ඖෂධ හිඟයට විසැඳුමක් වශයෙන් මේ තීරණයට එළඹ ඇත.හිඟ ඖෂධ වර්ග කඩිනමින් ගෙන්වා ගැනීමට ගුවන් හමුදාවේ යානා ලබාදෙන ලෙස සෞඛ්‍ය ඇමැතිමෛත්‍රීපාල සිරිසේන මහතා ජනාධිපති මහින්ද රාජපක්‍ෂ මහතාගෙන් සහ ආරක්‍ෂක ලේකම් ගෝඨාභය රාජපක්‍ෂ මහතාගෙන් කළ ඉල්ලීමට ලැබුණු යහපත් ප්‍රතිචාරවලට අනුව මෙම පියවර ගෙන තිබේ.මෙසේ අත්‍යවශ්‍ය ඖෂධ ආනයනය කිරීමෙන් ඉදිරි සති දෙක ඇතුළත ඖෂධ හිඟය අවසන්වනු ඇතැයි සෞඛ්‍ය අමාත්‍යාංශය විශ්වාසය පළ කරයි.ඖෂධ හිඟය සම්බන්ධයෙන් සොයා බැලීමට සෞඛ්‍ය ඇමැති මෛත්‍රීපාල සිරිසේන මහතා විශේෂ කමිටුවක් ද පත්කර තිබේ. අත්‍යවශ්‍ය ඖෂධ වර්ග කීපයක හිඟයක් පවතින බව එහිදී අනාවරණය වී ඇත.  </content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>10</day>
    </date>
    <link>http://www.dinamina.lk/2010/05/10/_art.asp?fn=n1005108</link>
    <topic>කතා කළොත් මැරිල යාවි</topic>
    <author>මහින්ද අලුත්ගෙදර</author>
    <content>ජංගම දුරකථන සඳහා විදේශ රටවලින් ලැබෙන දුර ඇමැතුම්වලට පිළිතුරු දීමෙන් කිසිදු ජීවිත හානියක් සිදු නොවන බව විදුලි සංදේශ නියාමන කොමිෂන් සභාවේ අධ්‍යක්ෂ ජනරාල් අනුෂ පැල්පිට මහතා ‘දිනමිණ’ ට පැවැසීය.විදේශ රටවලින් ලැබනෙ දුරකථන ඇමැතුම් ලබා ගැනීමේ දී ජීවිත අනතුරු සිදුවන බවට ග්‍රාහකයන්ගේ ජංගම දුරකථන වෙත කෙටි පණිවුඩ යවා තිබෙන අතර කිසියම් කඩාකප්පල්කාරි පිරිසක් මෙය සිදුකැර තිබෙන බවද හෙතෙම අවධාරණය කෙළේ ය.මෙම පණිවුඩය ජංගම දුරකථන වෙත මුලින්ම යොමුකළ පුද්ගලයා සොයා බැලීම සඳහා පුළුල් පරීක්ෂණයක් ආරම්භ කැර තිබෙන බවද ඒ මහතා කීවේ ය.මෙවැනි හානිදායක ක්‍රියාවක් සිදුකළ නොහැකි බවට ජංගම දුරකථන ග්‍රාහකයන් වෙත දැනුම් දෙන ලෙස දුරකථන සමාගම් වෙත උපදෙස් දුන් බව පවසන අනුෂ පැල්පිට මහතා එවැනි පණිවුඩයක් මුලින්ම යැවූ පුද්ගලයා සොයා දෙන ලෙසද එම දුරකථන සමාගම් වෙත දැනුම් දුන් බව කීය.එවැනි ආකාරයෙන් දුර ඇමැතුම් ලබා ගැනීමෙන් පුද්ගලයන් 27 දෙනකු මිය ගොස් ඇති බව පවසා තිබෙන අතර දුරකථන ඇමැතුම් හා කෙටි පණිවුඩ වලින් මිනිස් ඝාතන සිදුකළ හැකියි යන්න විහිළුවක් පමණක් බවද අධ්‍යක්ෂ ජනරාල්වරයා පැවැසුවේය.තවද ඒ මහතා වැඩිදුරටත් පැවැසුවේ විදුලි සංදේශ නියාමන කොමිෂන් සභාව හා ශ්‍රී ලංකා පොලිසිය ඒකාබද්ධව මේ සම්බන්ධයෙන් වැඩිදුර පරීක්ෂණ සිදු කරන බවයි.එම කෙටි පණිවුඩයේ සඳහන් දුරකථන අංකවලින් ලැබෙන ඇමැතුම් නිසා මොළේ ලේ ගැලීමක් වැනි භයානක තත්ත්වයක් ඇති විය හැකි බව සඳහන් කැර ඇත, 7888308001, 9316048121, 9876266211,9888854137 හා 9876715587 යන දුරකථන අංක මෙලෙස සඳහන් කැර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>10</day>
    </date>
    <link>http://www.dinamina.lk/2010/05/10/_art.asp?fn=n1005109</link>
    <topic>හෙළ බොදු උරුමය දින 10ක් අනුරපුරේදී</topic>
    <author/>
    <content>හෙළ බොදු උරුමය මහා ප්‍රදර්ශනය දින දහයක් පුරා අනුරාධපුර ලෝවාමහාපාය පූජා භූ®මියේ දී පැවැත්වීමට තීරණය කර තිබේ.මැයි 26 සිට 28 දක්වා දින තුනක්ද, ජුනි 24 සිට 27 දක්වා දින හතරක්ද, ජූලි 24 සිට 26 දක්වා දින තුනක්ද වශයෙන් මෙම ප්‍රදර්ශනය ජනතාවට විවෘත වෙයි. මෙහිදී සර්වඥ ධාතූන් වැඳ පුදා ගැනීමටත්, දුටුගැමුණු රජතුමාගේ භස්මාවශේෂ දැක ගැනීමටත් හැකිවනු ඇත.ප්‍රදර්ශනය නැරඹීමට ලක්ෂ තිහකට අධික පිරිසක් පැමිණෙනු ඇතැයි අපේක්ෂා කෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>10</day>
    </date>
    <link>http://www.dinamina.lk/2010/05/10/_art.asp?fn=n10051010</link>
    <topic>ඇමැතිකරල්ලියද්දටසුබ උපන් දිනයක්</topic>
    <author/>
    <content>ළමා සංවර්ධන හා කාන්තා කටයුතු ඇමැති තිස්ස කරල්ලියද්ද මහතාගේ 58 වැනි ජන්ම දිනය අදට (10) යෙදී ඇත. අපි ඔහුට සුබ පතමු.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>10</day>
    </date>
    <link>http://www.dinamina.lk/2010/05/10/_art.asp?fn=n10051011</link>
    <topic>රට පුරා පාලම් දහසක්</topic>
    <author/>
    <content>රට පුරා නව පාලම් දහසක් ස්ථාපිත කිරීමට රජය තීරණය කර තිබේ.දැනට තාවකාලික පාලම් ඉදිකර ඇති සෑම ස්ථානයකම මෙම පාලම් ඉදිකිරීමට පියවර ගන්නා බව මහාමාර්ග නියෝජ්‍ය ඇමැති ආචාර්ය මර්වින් සිල්වා මහතා පැවසීය.උතුර, නැඟෙනහිර මහා මාර්ග පිළිබඳ විශේෂ අවධානයක් යොමු කර ඇති බව පැවසූ නියෝජ්‍ය ඇමැතිවරයා, ඒ අනුව සොයාගත් තොරතුරු අනුව කිලෝමීටර් 1500ක් කඩිනමින් සංවර්ධනය කරන බවද ඒ මහතා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>10</day>
    </date>
    <link>http://www.dinamina.lk/2010/05/10/_art.asp?fn=n10051012</link>
    <topic>අකුණු සරෙන්4ක් මරුට</topic>
    <author>තෙන්නකෝන් කුලසේකර, පොළොන්නරුව විශේෂ, අනුරාධපුර මධ්‍යම විශේෂ, අනුරාධපුර විශේෂ, නාච්චාදුව සමූහ, පොළොන්නරුව දිසා සමූහ</author>
    <content>ගත වූ දින දෙක තුළදී අකුණු සර වැදීමෙන් උතුරු මැද පළාතේ පුද්ගලයන් සිවු දෙනකු මිය ගොස් තවත් පස් දෙනකු තුවාල ලබා ඇත.මිය ගිය සිවු දෙනාගෙන් තිදෙනකු පොලොන්නරුව මැදිරිගිරිය ප්‍රදේශයේ වන අතර අනෙක් පුද්ගලයා අනුරාධපුර මහ විලච්චියේ අයෙකි.මිය ගිය පුද්ගලයන් අතර නාවික සෙබළකු හා සිවිල් ආරක්ෂක සෙබළකුද සිටින බව පොලිසිය පවසයි. පොළොන්නරුව මැදිරිගිරිය ප්‍රදේශයේ තිදෙනා කුඹුරු වැඩඩවල යෙදී සිටිමින් සිටිද්දී අකුණු අනතුරුවලට ලක්ව තිබේ.මහවිලච්චියේ ප්‍රදේශයේදී මිය ගිය පුද්ගලයා මන්නාරම ප්‍රදේශයේ නාවික හමුදා කඳවුරක සේවය කළ අයෙකි.සිද්ධිය හටගත් දිනයේ මොහු ඇතුළු තිදෙනකු විලච්චිය වැවේ මාළු ඇල්ලීමට ගොස් ඇති අතර එහිදී මෙම අනතුරට මුහුණ පා ඇත.මීට අමතරව මෙම ප්‍රදේශ වල ජල ගැලීම් හේතුවෙන් නිවාස හා කුඹුරු රැසකට හානි සිදුවී තිබේ. වැව් කිහිපයක් පිටාර ගලමින් තිබෙන බවත් පොලීසිය පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>10</day>
    </date>
    <link>http://www.dinamina.lk/2010/05/10/_art.asp?fn=n10051013</link>
    <topic>කහටගහ පතලෙන් මිලියන 88ක ලාභ</topic>
    <author>අනුර ප්‍රේමලාල්</author>
    <content>කහටගහ මිනිරන් පතල රුපියල් මිලියන අසූ අටක ලාභයක් මේ වන විට ලබා තිබේ. එක්සත් ජාතික පක්ෂ ආණ්ඩුව මෙම පතල විකිණීමට තීරණය කර තිබුණු අතරමහින්ද චින්තන ප්‍රතිපත්තිය යටතේ අත්හිටුවන ලදී. 2006 වසරේ තමාට බාරවූ කහටගහ මිනිරන් පතල භාණ්ඩාගාරයෙන් සහාය නොගෙන මෙසේ ලාභ ලැබූ බව ග්‍රැෆයිට් ලංකා සභාපති නීතීඥ ඩී. කලන්සූරිය මහතා කීය.  </content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>10</day>
    </date>
    <link>http://www.dinamina.lk/2010/05/10/_art.asp?fn=n10051014</link>
    <topic>මෙරට වෙළෙඳ හා ආයෝජන අවස්ථා පුළුල් කිරීමට ෂැන්හයි සහයෝගිතා සංවිධානය කැමැත්ත පළ කළා</topic>
    <author>රක්ෂණ ශ්‍රියන්ත</author>
    <content>ෂැන්හයි සහයෝගිතා සංවිධානයේ මහ ලේකම්වරයා සමඟ පැවැති සාකච්ඡාවල ප්‍රතිඵලයක් වශයෙන් ශ්‍රී ලංකාව තුළ වෙළෙඳ හා ආයෝජන අවස්ථා පුළුල් කිරීමට වැඩි ඉඩක් ලැබී ඇතැයි කර්මාන්ත හා වාණිජ කටයුතු ඇමැති රිෂාඩ් බදියුදීන් මහතා පැවැසීය. ෂැන්හයි සහයෝගීතා සංවිධානය වූ කලී රුසියාව, මහජන චීනය, උස්බේකිස්තානය, කිරිකිස්තානය, කසකස්තානය, තජිකිස්තානය යන රටවල එකතුවෙන් සැදුම්ලත් සංවිධානයකි.කර්මාන්ත හා වාණිජ අමාත්‍යාංශයේ දී පසුගියදා (06) පැවැත්වුණු මෙම සාකච්ඡාවේදී, එම සංවිධානයේ රටවල් ශ්‍රී ලංකාව තුළ කර්මාන්ත හා සේවා ක්ෂේත්‍රයන් හී ආයෝජනය කළ හැකි අවස්ථාවන් පිළිබඳවත් තාක්ෂණ හුවමාරුව පිළිබඳවත් පුළුල්ව සාකච්ඡා කෙරිණි.දෙරටේ සම්බන්ධතා සමීප හා අවබෝධාත්මකව ඉටුකර ගැනීමත්, ශ්‍රී ලංකාව පිහිටා ඇති භූගෝලීය පිහිටීම හා කලාපීය වැදගත්කම ඔවුන් ශ්‍රී ලංකාව කරා ආකර්ශනය වීමට හේතු වූ බවත් එහි දී අනාවරණය විය.තමන්ගේ වෙළෙඳ කටයුතුවලදී ශ්‍රී ලංකාව කේන්ද්‍රස්ථානයක් ලෙස යොදාගත හැකි බවත්, එහි දී තම දායකත්වය කෙබදු වන්නේද යන්නත් සාකච්ඡා විය. මේ සාකච්ඡාවල ප්‍රතිඵලයක් ලෙස ඉදිරියේ දී නව ආයෝජකයන් මෙරට තුළ ආයෝජනය සිදු කිරීම හේතුවෙන් මේ රටේ රැකියා අවස්ථා වර්ධනය වීමත්, විදේශ විනිමය මෙරටට ගලා ඒමත්, එයින් ජනතාවගේ ජීවන තත්ත්වයන් වර්ධනය වීම යන කරුණු ‘මහින්ද චින්තනයේ’ අභිලාෂයන් මුදුන්පත් වීමක් ලෙසද ඇමැතිවරයා පෙන්වා දුන්නේය.කර්මාන්ත හා වාණිජ කටයුතු අමාත්‍යාංශයේ ලේකම් තිලක් කොල්ලුරේ මහතා ඇතුළු පිරිසක් මේ අවස්ථාවට එක් වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>10</day>
    </date>
    <link>http://www.dinamina.lk/2010/05/10/_art.asp?fn=n10051015</link>
    <topic>උගතුන් බුද්ධිමතුන් රටහැර යෑම වැළැක්වීම අපට ඇති මීළඟ අභියෝගයයි</topic>
    <author>අසේල කුරුළුවංශ සහ තිලක් පුෂ්ප කුමාර</author>
    <content>මවු බිම ආසියාවේ ආශ්චර්ය බවට පත් කිරීමට නම් උගතුන්, බුද්ධිමතුන් රට අතහැර යාම වළක්වා ගත යුතු යැයි ජනාධිපති මහින්ද රාජපක්ෂ මහතා පැවැසීය.රට හමුවේ ඇති මීළඟ අභියෝගය මෙය බව පෙන්වා දුන් ජනාධිපතිවරයා උගතුන්, බුද්ධිමතුන් අතහැර යන රටක් ගොඩනැඟීම අසීරු කාර්යයක් බවත් ප්‍රකාශ කළේ ය.ජනාධිපති මහින්ද රාජපක්ෂ මහතා මේ බව පැවැසුවේ මහනුවර අස්ගිරිය පලිපාන චන්දානන්ද බෞද්ධ විදුහලේ ඉදිකෙරුණු සය මහල් ගොඩනැඟිල්ල විවෘත කිරීම නිමිත්තෙන් පෙරේදා (08) පැවැති උත්සවයේ දීය. ගොඩනැඟිල්ල ඉදිකිරීම සඳහා රුපියල් ලක්ෂ 700ක මුදලක් වැය වී තිබේ.මෙහි දී වැඩිදුරටත් කතා කළ ජනපති මහින්ද රාජපක්ෂ මහතා මෙසේ ද කීය.මහනුවර අස්ගිරි මහා විහාරය පිහිටවලා දැන් අවුරුදු හත් සියයකට ආසන්නයි. නමුත් අස්ගිරි මහා විහාරස්ථානය යටතේ මේ චන්දානන්ද බෞද්ධ විද්‍යාලය පිහිටවලා අවුරුදු හතරකට වඩා නෑ. මේ අද අපි පවත්වන්නේ සිවු වැනි ත්‍යාග ප්‍රදානෝත්සවය.මේ පාසල පිහිටවලා වසර හතරකට වඩා වැඩි නොවුණත් මේ වෙනකොටත් මේ විද්‍යාලය අතිවිශාල දියුණුවක් ලබලා තිබෙන බව අපට බොහොම පැහැදිළිව පෙනෙනවා.කලාප මට්ටමෙන් පළාත් මට්ටමෙන් විවිධ ජයග්‍රහණ දැනටමත් ලබා ගෙන තිබෙනවා. අපොස ( සාමාන්‍ය පෙළ) ප්‍රතිඵල සියයට සියයක් සාර්ථක බව අපේ නායක හාමුදුරුවෝ ප්‍රකාශ කළා.පාසලක් ආරම්භ කරලා වසර හතරකදී මේ වාගේ් දියුණුවක් ලබන්න පුළුවන්ද කියලා කෙනෙකුට පුදුම හිතෙන්න පුළුවන්. කාට පුදුම හිතුනත්, අස්ගිරි විහාරයේ ඉතිහාසය, වාගේම මේ සාසනයේ ඉතිහාසය දන්න පුද්ගලයකුට නම් පුදුමයක් ඇති වෙන්න විදිහක් නැහැ.ආදරණීය දරුවනේ, ඔබගේ විද්‍යාල ගීතයේ එක තැනක තියෙනවා මෙහෙම‘ අස්ගිරි දම්කිත් / සඟ පරපුර වෙත - රජගුරු / පට බැඳුණේ ‘’මේ අස්ගිරි මහා විහාරයේ වැඩ සිටි නායක හිමිවරු රාජගුරු පදවි ලබාපු නාහිමිවරු, රාජගුරු කියන්නේ රජවරුන්ටත්. රාජ කුමාරවරුන්ටත් මේ විහාරස්ථානයේ භික්ෂුන් වහන්සේ ඉගැන්වූවා කියන එකයි.එදා සතුරු ආක්‍රමණ එනකොට දළදා වහන්සේ වාගේ උතුම් වස්තු වාගේම රාජ කුමාරවරුන්වත් අපේ මුතුන් මිත්තන් ආරක්ෂා කළා. රාජ කුමාරවරු තමන්ගේ ආවාසවල, ගල්ගුහාවල හංඟාගෙන ඉඳලා, තමන්ට ලැබෙන දානයෙන් කොටසක් කන්න දීලා, ශිල්ප ශාස්ත්‍ර උගන්නලා, ඒ අයව යුද්දෙට යවලා, රටත්, සාසනයත් ආරක්ෂා කර දුන්නා.පන්සලත් එක්ක අධ්‍යාපනය සම්බන්ධ වෙලා තිබුණ කාලේ මේ රටේ වැඩ කෙරුණේ එහෙමයි.රණවිරුවන්ට වාගේම මේ රටේ ජනතාවට අධ්‍යාපනය දීමේ උරුමය අවුරුදු දහස් ගණනක් තිස්සේ තිබුණේ විහාරස්ථානය භාරයේ. ඒ වාගේ පරපුරක ස්වාමීන් වහන්සේ ආරම්භ කළ පාසලක් අවුරුදු හතරක දී මේ වාගේ දියුණුවක් ඇති කර ගත්ත එක පුදුමයකට හේතුවක් නොවේ.ආදරණීය දරුවනේ ! විහාරස්ථානයක් සෙවණේ අධ්‍යාපනය ලබන ඔබ වාසනාවන්තයි කියලා මම හිතනවා.භික්ෂුන් වහන්සේ අතේ, එහෙමත් නැතිනම් විහාරස්ථාන ඇසුරේ අධ්‍යාපනය තිබුණ තාක්කල් මේ රට ආරක්ෂා වුණා. භික්ෂූන් වහන්සේ දැනගෙන හිටියා මේ රටට උවමනා දේ මොකක්ද කියලා.මේ රටට, පරිසරයට උවමනා කර්මාන්ත මොනවාද, ශිල්පය මොකක්ද කියලා අපේ භික්ෂූන් වහන්සේ දැනගෙන හිටියා. මේ රටේ සම්ප්‍රදාය ගැන උරුමය ගැන අපේ භික්ෂූන් වහන්සේ දැන ගෙන හිටියා.ඒ නිසා අපේ විහාරස්ථානය ඇසුරේ අධ්‍යාපනය තිබෙන තාක්කල් මේ රටට උවමනා බුද්ධිමතුන් බිහි වුණා.නමුත් අධ්‍යාපනය විහාරස්ථානයෙන් ඈත් කළ දවසේ ඉඳන් ජාතිය බරපතළ අර්බුදයකට මුහුණ දුන්නා. අධිරාජ්‍යවාදීන් පාසල් පිහිටවලා උත්සාහ කළේ ඒ අයට උවමනා පිරිසක් බිහි කර ගන්න. ඒ නිසා බෞද්ධ අධ්‍යාපනය විනාශ වෙන්න ගත්තා.අද වෙනකොට අපේ රටේ අධ්‍යාපනය විහාරස්ථානයෙන් බොහොම ඈත් වෙලයි තියෙන්නේ. අද අපි මේ රටේ අධ්‍යාපනයට විශාල මුදලක් වියදම් කරනවා.යුද්ධය ඉතාම දරුණුවට තිබුණ 2009 අවරුද්දේ ජාතික ආරක්ෂාවට ගිය වියදම අතිවිශාලයි. ඒ වගේම ගිය අවුරුද්දේ මේ රටේ අධ්‍යාපනයටත් ඊට ආසන්නම මුදලක් අපි වෙන් කරලා තියෙනවා.නමුත් මේ රටේ පාසල් දරුවා සතුටින් ද ? මා විශ්වාස කරනවා පාසලක් තියෙන්නේ දරුවාට, එහිදී මුලින්ම සතුටු වෙන්න ඕන පිරිස දරුවන්, තමන්ගේ අධ්‍යාපනය ගැන, පාසල ගැන, ක්‍රීඩාව ගැන සතුට දරුවාට දෙන්න ඕන. දරුවොත් සතුටු කරන්න බැරි වෙලා තියෙනවා. අදාළ විෂයන්ට ගුරුවරුන් නැහැ. දරුවෝ මේ ගැන මැසිවිලි නඟනවා.නමුත් අපි ගුරු පත්වීම් විශාල ප්‍රමාණයක් දීලා තියෙනවා. අපි කිසි විටෙක ගුරු පත්වීම් නැවැත්තුවේ නැහැ. ඒ අපේ දරුවෝ වෙනුවෙන්. අපි දන්නවා මේ ගුරු පත්වීම් අරගෙන සමහර පිරිස් නොයෙක් අමාත්‍යංශවලට අනුයුක්ත වෙලා ඉන්නවා. එතකොට ඉස්කෝලේ විෂයන් උගන්වන්න ගුරුවරු නෑ.උදේට ඉස්කෝලේ උගන්වන කොට අප්‍රිය කෙරෙන ගුරුවරයා හවසට ටියුෂන් දෙනකොට ප්‍රිය මනාප විදියට වැඩ කරනවා. එතකොට අපිට බිලියන ගානක් වියදම් කරලත් දරුවෝ සතුටු කරන්න බැරි වෙලා තියෙනවා. අපි මේවා ගැන දැන් නැවත හිතන්න ඕනෑ.අද ලංකාවේ තියෙන ලොකුම තරගය පාසල්වලට දැරුවන් ඇතුළු කර ගැනීමේ තරගය. මම දන්නවා මේ තරගය මේ රටේ දරුවන්ටත් විශාල බරක්. පාසල් පොත් බෑගය වාගේම මේ තරගයත් දරුවන්ට බරක් වෙලා. දරුවෝ අද අම්මාගෙන්, තාත්තාගෙන් පවා ඈත් වෙනවා. ඊළඟට ගමෙන් ඈත් වෙනවා. අන්තිමට උපන් බිමෙනුත් ඈත් වෙනවා.එදා විහාරස්ථානය අධ්‍යාපනය දීලා රට රැක ගන්න රජවරු හැදුවා. පර සතුරු ආක්‍රමණවලදී සතුරන් සත් සමුදුරෙන් එහාට පන්නන්න වීරවරු හැදුවා. නමුත් අද බොහොමයක් ජාත්‍යන්තර පාසල් වෙන් වෙලා තියෙන්නේ පිටරටවලට උවමනා ජනතාවක් මේ රටේ ගොඩනඟන්නයි.උගතුන් දක්ෂයන් විශේෂඥයන් රට අත හැරලා ගියහම අපේ රටත් හරියට පහේ ශිෂ්‍යත්වය සමත් වූ ළමයි අත හැරලා ගිය ඉස්කෝලයක් වාගේ් වෙයි. දක්ෂයෝ රට හැර ගියහම ඉතුරු වෙන අයගෙන් රට ගොඩනඟන්න පුළුවන්ද ? මේක අපිට තියෙන එක අභියෝගයක්.මවුබිම ආසියාවේ ආශ්චර්යය කරන්න නම් මේ ක්ෂේත්‍රවල බොහොමයක් වෙනස් කම් වෙන්න ඕනෑ කියලයි මම විශ්වාස කරන්නේ.දරුවනේ ! මේ චන්දානන්ද බෞද්ධ විද්‍යාල වාගේ විද්‍යාල ගොඩනඟලා තියෙන්නේ ඒ අභියෝග ජය ගන්න කියලා මම විශ්වාස කරනවා. නවීන විෂයන් විතරක් ඉගෙන ගෙන හොඳ පුරවැසියෙක් හදන්න බැහැ.අපි ධර්මය ඉගෙන ගන්න ඕනෑ. ධර්මය ඉගෙන ගත්තහම තමයි ප්‍රඥාව ලැබෙන්නේ. පව් පින් ගැන හැඟීම මේ බෞද්ධ රටෙන් අමතක වෙලා යනවා. මේ පවය, මේ පිනය කියන හැඟීම හදවතේ තිබුණොත් තමයි අපට සදාචාර සම්පන්න මිනිහෙක් වෙන්න ඇහැකි. පව් පින් හැඟීම ඇති කරන්න පුළුවන් බෞද්ධ අධ්‍යාපනයෙන් විතරයි.ආදරණීය දරුවනේ ! අපි අපේ ඉතිහාසය ඉගෙන ගන්න ඕනෑ. අද කන්ද උඩරට බොහොම දෙනෙකුට වුණත් මොනරවිල කැප්පෙටිපොළ නිලමේතුමාව අමතක බව මට පෙනෙනවා. ඉතිහාසය අමතක කරනවා කියන්නේ අපේ අම්මා තාත්තා අමතක කරනවා වාගේ පවක්. රටේ ජාතික ඉතිහාසය තමයි මනුස්සකම ඇති කරන්නේ.ඒ වාගේම අපි අපේ මවු බසට ගරු කරන්න ඕනෑ. මවුු බසින් කතා කරන එක උදාර මිනිසෙකුට මදි කමක් නොවෙයි. අපි ජාත්‍යන්තර සම්මේලනවලත් සිංහලෙන් වගේම දෙමළෙන් කතා කරනවා.බෞද්ධ පරිසරයක ඉඳගෙන අපි ඉංගශ්‍රීසි, තොරතුරු තාක්ෂණය වාගේ නවීන විෂයයක් ඉගෙන ගන්න ඕනෑ. චිත්‍රවල ඉඳන් ක්‍රිකට් දක්වා ජාත්‍යන්තර තලයට දරුවෙකුට යා හැකි ශිල්ප වාගේම ක්‍රීඩාවන් ඉගෙන ගන්න ඕනෑ.ජයග්‍රහණය වගේම පරාජයත් විඳගන්න ඕනෑ. අද මේ වාර්ෂික ත්‍යාග ප්‍රදානෝත්සවයේ දී ත්‍යාග ලබන නොලැබෙන දරුවෝ ඉන්න පුළුවන්. නමුත් ඒ අය හිතන්න එපා තමන්ගෙත් මේ රටට වැඩක් නැහැ කියලා. පන්ති කාමරයේ දී අසමත් වුණත් පිට්ටනියේ දී සමත් වෙන්න පුලුවන්. පිට්ටනියේ දී පරාද වුණත් වෙනත් ශිල්පයකදී ඔබ දිනන්න පුළුවන්.ස්වභාව ධර්මය මේ ලෝකයට නිකමුන් බිහි කරන්නේ නැහැ. අපි කාටත් කුමන හෝ විශේෂ හැකියාවක් තියෙනවා. ඒ හැකියාව අඳුනාගෙන ඒකෙන් ලෝකය ජය ගන්න අවශ්‍ය ධෛර්ය ඔබ වඩවා ගන්න ඕනෑ.එහෙම හිතන පරිපූර්ණ පරපුරකට විතරයි මේ රට වෙනස් කරන්න පුළුවන් වෙන්නේ. මේ චන්දානන්ද විද්‍යාලයේ ඉගෙන ගන්න දරුවන් ඉතාම වාසනාවන්තයි කියලා මම හිතනවා. ඒ නිසා මේ විද්‍යාලයෙන් මේ රට වෙනස් කරන්න සමත් පරපුරක් මේ පාසලෙන් බිහි වේවා ! යි මම ප්‍රාර්ථනා කරනවා. ඔබ සැමට සුබ අනාගතයක් !අස්ගිරිය මහා විහාරයේ පලිපාන විද්‍යාලයේ ලක්ෂ 700කින් වැඩ නිම කළ සත්මහල් ගොඩනැඟිල්ල ජනාධිපතිතුමා අතින් විවෘත විය.අස්ගිරි පාර්ශවයේ මහානායක අති පූජ්‍ය උඩුගම ශ්‍රී බුද්ධරක්ඛිත මහනා හිමියෝමේ විද්‍යාලය වසර 4ක් තිස්සේ අත්කරගත් දියුණුව ප්‍රශස්තයි. අද මේ චන්දානන්ද විද්‍යාලයේ ඉගෙනුම ලබන දරුවන් අධ්‍යාපන මට්ටමින් ඉතා උසස් තත්ත්වයකට ඇවිත් තියෙනවා.අස්ගිරි මහා විහාරයේ අනුනායක ධූරයත් මහානායක ධූරයටත් පත්ව අවුරුදු 25ක් පුරා විදේශ රටවල ධර්ම ප්‍රචාරක කටයුතුවල යෙදුණු පලිපානේ ගුණරත්න ශ්‍රී චන්දානන්ද මාහානාහිමියන්ට ගෞරවයක් හැටියටයි මේ විද්‍යාලය ආරම්භ කළේ. අස්ගිරි මහා විහාරය පිහිටුවා දැන් අවුරුදු 700ක් වෙනවා.අද මෙරට හොඳම බෞද්ධ විද්‍යාලයක් ලෙස කීර්තියට පත්ව තිබෙනවා. මේ විද්‍යාලයේ නිර්මාණශීලී දරුවන් ඉන්නවා. ඒ අයට ක්‍රීඩා අංශයෙන් ඉදිරියට යන්න හැකියාව ලැබී නැහැ. ක්‍රීඩා අංශය දියුණු කරන්න ක්‍රීඩා පිටියක් විද්‍යාලයට අවශ්‍යයි. එවිට හොඳ ප්‍රතිඵල ලැබිය හැකියි. ත්‍රිත්ව විද්‍යාල ක්‍රීඩා පිටියේ ක්‍රීඩා කරන්න අපේ දරුවන්ට ඉඩ ලැබුණොත් ප්‍රශස්ත ප්‍රතිඵල ගත හැකියි.මල්වතු පාර්ශ්වයේ අනුනායක නියංගොඩ විජිතසිරි හිමි:-පලීපාන ශ්‍රී චන්දානන්ද විද්‍යාලය අද මේ රටේ සුවිශිෂ්ට ප්‍රශස්ත විද්‍යාලයක් බවට පත්ව තිබෙනවා.නැණ නුවණින් යුත් ශිෂ්‍ය පරපුරක් මෙහි අධ්‍යාපනයට කැපවී සිටිනවා. මෙය අද ලංකාවේ තිබෙන හොඳ බෞද්ධ පාසලක්.මේ අවස්ථාවේදී පලිපාන ශ්‍රී චන්දානන්ද විද්‍යාලයේ ශිෂ්‍යයන්ගේ වාර්ෂික (2009) ත්‍යාග ප්‍රදානෝත්සවයේදී අස්ගිරි මහානායක හිමි, මල්වතු පාර්ශ්වයේ අනුනායක නියංගොඩ විජිතසිරි හිමි යන හිමිවරුන් සහ අමාත්‍ය ජී. එල්. පීරිස්, විදේශ නියෝජ්‍ය අමාත්‍ය ගීතාංජන ගුණවර්ධන, නියෝජ්‍ය බුද්ධශාසන අමාත්‍ය එම්. කේ. ඩී. එන්. ගුණරත්න, මධ්‍යම පළාත් ආණ්ඩුකාර ටිකිරි කොබ්බෑකඩුව, මධ්‍යම පළාත් ප්‍රධාන අමාත්‍ය සරත් ඒකනායක, දියවඩන නිලමේ ප්‍රදීප් නිලංග දෑල බණ්ඩාර යන මහත්වරු අතින් සිසුන්ට ත්‍යාග ප්‍රදානය කෙරිණි.පලිපාන ශ්‍රී චන්දානන්ද බෞද්ධ විද්‍යාලයේ විදුහල්පති ආචාර්ය ගොඩගම මංගල හිමියෝ විදුහල්පති වාර්තාව ඉදිරිපත් කළහ. ආචාර්ය ගොඩගම මංගල හිමියන් විසින් ජනපති මහින්ද රාජපක්ෂ මහතාට සමරු තිළිණයක් පිරිනැමූහ.චීන සමූහ ආණ්ඩුවේ ලෙන්ජින් මහතා විසින් ජනාධිපති තුමා වෙත සමරු තිළිණයක් පිරිනමන ලදී. සිහිවටන ඵලකයක් ජනාධිපති තුමා විසින්් ආචාර්ය ගොඩගම හිමියන්ට පිළිගන්වන ලදී.මේ අවස්ථාවට චීන බෞද්ධ සංගමයේ නිලධාරීහු, විදුහල්පතිවරු, රඹුක්කන සිද්ධාර්ථ හිමි ඇතුළු පූජ්‍ය පක්ෂය සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>10</day>
    </date>
    <link>http://www.dinamina.lk/2010/05/10/_art.asp?fn=n10051016</link>
    <topic>පරිසරය රකින්න පුළුල් වැඩපිළිවෙළක් ගේනවා</topic>
    <author>ශීලා උඩුවර</author>
    <content>ආර්ථික සංවර්ධනයත් පරිසරයත් අතර සමතුලිතතාවක් ඇති කරමින් පරිසරය රැකගැනීම සඳහා පුළුල් වැඩපිළිවෙළක් ක්‍රියාත්මක කරන බව නව පරිසර නියෝජ්‍ය ඇමැති ෆයිසර් මුස්තාපා මහතා පැවැසීය.නව නියෝජ්‍ය ඇමැතිවරයා මෙම අදහස් පළ කළේ පරිසර අමාත්‍යාංශයේ සිය ධූරයේ වැඩ භාර ගැනීම නිමිත්තෙන් 7 දින පැවැති උත්සවයේදීය.දේවහන්දියේ ධර්මාරාම නාහිමියන්ගේ සෙත් පිරිත් සජ්ඣායන හා සර්ව ආගමික නායකයන්ගේ ආශිර්වාද මධ්‍යයේ නව නියෝජ්‍ය ඇමැතිවරයා වැඩ භාර ගත්තේය.පරිසර අමාත්‍යාංශය ඉතාම වැදගත් සෑම ජීවියකුටම බලපාන අමාත්‍යාංශයක් බවත් පරිසරය ආරක්ෂා කිරීම අද මුළු ලෝකයේම අවධානයට ලක්වූවක් බවත් පරිසරය ආරක්ෂා කර නොගත හොත් ලෝකයටම එය බලපාන බවත් නියෝජ්‍ය ඇමැතිවරයා කීය.පරිසරය ආරක්ෂා කිරීම සඳහා පරිසර ඇමැති අනුර ප්‍රියදර්ශන යාපා මහතා ගන්නා සෑම ක්‍රියාවකටම තමා පූර්ණ සහයෝගය ලබාදෙන බව පැවසූ නියෝජ්‍ය ඇමැතිවරයා තමා දේශපාලනයට පිවිසීමට පෙර මුලින්ම උපදෙස් ලබා ගත්තේ අනුර ප්‍රියදර්ශන යාපා ඇමැතිවරයාගෙන් බවද එම ඇමැතිවරයා සමඟ සේවය කිරීමට ලැබීම සතුටක් බවද කීවේය.පරිසරය ආරක්ෂා කර ගැනීමේ වැදගත්කම අද මුළු ලොවටම දැනී ඇති බව පැවසූ ඇමැතිවරයා ඒ පිළිබඳ ක්‍රියා කිරීම සඳහා ඇතැම් රටවල පරිසර පොලිසි හා කමිටු පිහිටුවා ඇති බවද කීවේය.පරිසර ඇමැති අනුර ප්‍රියදර්ශන යාපා මහතා, තිබෙන සම්පත් ආරක්ෂා කරගෙන සොබාව සෞන්දර්ය පරිසරය, ආරක්ෂා කර ගැනීමට සෑම පියවරක්ම ගන්නා බව පැවසීය.පරිසර අමාත්‍යාංශය විවිධ අභියෝගවලට මුහුණ දිය යුතු මෙන්ම රටකට අවශ්‍යම අමාත්‍යාංශයක් බවත් ගෝලීය උණුසුම, ඕසෝන් ස්ථරයෙන් ඇතිවන බාධක ඇතුළු විවිධ ගැටලුවලට මුහුණදීමට සිදුවන්නේ පරිසරය විනාශ වූ විට බවද ඇමැතිවරයා කීය.පරිසර අමාත්‍යාංශයේ ලේකම් ආචාර්ය ආර්. එච්. එස්. සමරතුංග මහතා,පරිසරය ආරක්ෂා කර ගැනීම අද අභියෝගාත්මක ගැටලුවක් බවට පත්ව ඇති බවත් දිනෙන් දින පරිසර ගැටලු මතුවන අතර ඒවාට විසැඳුම් සෙවීමටද සිදුවන බවත් සඳහන් කළේය.වසර 30 ක් පුරා පැවැති යුද්ධය අවසන්ව සාමකාමී තත්ත්වයක් උදාවී තිබෙන මේ අවස්ථාවේදී ඒ කාලයේදී සිදුකිරීමට නොහැකි වූ ගැටලුවලටද දැන් විසැඳුම් ලබාදීමට අවශ්‍ය බව සඳහන් කෙළේය.අමාත්‍යංශය යටතේ ඇති සියලු ආයතනවල ප්‍රධානීන් ද, නව නියෝජ්‍ය ඇමැතිවරයාගේ මවුපියෝද, සේවක සේවිකාවන්ද මෙම අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>10</day>
    </date>
    <link>http://www.dinamina.lk/2010/05/10/_art.asp?fn=r1005101</link>
    <topic>ලොව ඉපැරැණිකාසි සහ නෝට්ටු</topic>
    <author/>
    <content>ක්‍රිස්තු පූර්ව තුන් වැනි සියවසේ සිට මෙරට භාවිත කළ කාසි හා නෝට්ටුවල විකාශනය දැක්වෙන මුදල් කෞතුකාගාරයක් ශ්‍රී ලංකා මහා බැංකුවේ ව්‍යවහාර මුදල් අධිකාරිය විසින් දකුණේ් ජනතාව සඳහා මාතර දී විවෘත කරන ලදී.පාසල් සිසුන්, උසස් අධ්‍යාපන ආයතනවල අධ්‍යාපනයේ යෙදෙන සිසුන් හා කාසි හා නෝට්ටු පිළිබඳ හැදෑරීම් කරන සියලු දෙනා සඳහා තොරතුරු දැනගත හැකිසේ මහ බැංකු ප්‍රාදේශිය කාර්යාලවල කෞතුකාගාර පිහිටුවීමේ විශේෂ වැඩසටහන යටතේ තෙවැනි කෞතුකාගාරය මෙලෙස මාතර දී ආරම්භ කෙරිණි.ඉකුත් 6 වැනිදා මහ බැංකු අධිපති අජිත් නිවාඩ් කබ්රාල් මහතා විසින් විවෘත කරන ලද මුදල් කෞතුකාගාරයේ දී පුරාණයේ භාවිතා කළ රජවරුන්ගේ නම සඳහන් කාසි හා කාසි භාවිතයට පෙර භාවිත කළ විවිධ ද්‍රව්‍ය ද දැකගත හැකිය.අතීත පාලකයින් වූ නිශ්ශංකමල්ල, සහස්සමල්ල, විජයබා රජවරුන්ගේ ද ලීලාවතී රැජිනගේ ද නම යෙදු කාසි හා යටත්විජිත යුග තුනේ දී පෘතුගීසින් ලන්දේසීන් හා ඉංගී‍්‍රසීන් භාවිත කළ කාසි ද මෙහිදී දැකගත හැකිය.ඉංගී‍්‍රසි පාලනයෙන් පසු 1950 අගෝස්තු 28 වැනි දින ආරම්භ කරන ලද මහ බැංකුව එතැන් සිට නිකුත් කළ කාසිද 1957 සිට විවිධ අවස්ථා හා පුද්ගලයින් සැමරීම සඳහා නිකුත් කළ කාසි ද මෙහි දක්නට ඇත.ලංකාවේදී නිකුත් කළ ප්‍රථම මුදල් නෝට්ටුවේ අනුකරන පිටපතක් හා එකල මහා භාණ්ඩාගාරයෙන් නිකුත් කළ පවුම් නෝට්ටු ද, 1951 සිට 2010 දක්වා ඛාණ්ඩ දහයක් (10) යටතේ නිකුත් කළ මුදල් නෝට්ටු හා 1970 වර්ෂයේදී අවලංගු කළ වැඩිම වටිනාකම රුපියල් 100 හා 50 නෝට්ටුද මෙහිදී දැකගත හැකි අතර, විදේශීය රටවල් 15ක කාසි හා නෝට්ටු ද මෙහි ඇත.විදේශිය වෙළෙඳාමේ ව්‍යාප්තියත් සමඟ සේද මාවත ඔස්සේ මුදල් ගමන් කළ ආකාරයේ චිත්‍ර, මුදල් හා කාසිවල විකාශය පිළිබඳ චිත්‍ර ද ;මහිදී අධ්‍යයනය කළ හැකිවීම විශේෂත්වයකි.සෙනසුරාදා , ඉරිදා සහ අනෙකුත් රජයේ නිවාඩු දිනවල හැර අනෙකුත් සතියේ දිනවලදී පෙරවරු 8.30 සිට පස්වරු 4 දක්වා මේ කෞතුකාගාරය ඕනෑම කෙනෙකුට නොමිලයේම නැරැඹිය හැකිය.නරඹන්නන් සඳහා මුදල් පරිහරණය පිළිබඳ හා ව්‍යාජ මුදල් නෝට්ටු හඳුනා ගැනීම පිළිබඳ තොරතුරු පත්‍රිකා ද නොමිලේ ලබාදේ. මහා බැංකුව විසින් නිකුත් කළ විවිධ සමරු කාසි ද මෙහිදී මිලදී ගත හැකිය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>10</day>
    </date>
    <link>http://www.dinamina.lk/2010/05/10/_art.asp?fn=r1005102</link>
    <topic> සීත ගඟුලේ දිය කළඹනතුම්මෝදර මරු කපොල්ල</topic>
    <author>සටහන හා ඡායාරූප - කුරුවිට සමූහ රූපිකා කේ. බණ්ඩාර</author>
    <content>සිරිපා වැඳ පුදාගෙන ආපසු එමින් සිටි නඩයක අත දරුවකු ඇතුළු තිදෙනෙක් සීත ගඟුලේ සැඩ පහරට හසුව ඉකුත්දා ජීවිතවලින් සමුගත්තේය. සමන් දේව අඩවියේදී මේ ඛේදජනක ඉරණම අත්වූ තිදෙනාගෙන් දැරියගේ මළසිරුර සොයාගනු ලැබුවේ ඊට සිව් දිනකට පසුවය.ඉහළ ප්‍රදේශවලට වැසි ඇතිවීමත් සමඟ හිටිහැටියේ සැඩවන කුරු ගඟ මෙවැනි විපතක් කළ පළමු අවස්ථාවයි. මෙය මතුවටත් එල්ල විය හැකි අවදානම් තත්ත්වයකි.සිරිපා කරුණා කරන හැටන් මාර්ගය, රත්නපුර මාර්ගය හා කුරුවිට – එරත්න මාර්ග අතුරින් සොබා සෞන්දර්යය අතින් විශේෂත්වයක් උසුලන මාර්ගය ලෙස ප්‍රකටව ඇත්තේ එරත්න මාර්ගයයි.වන්දනා වාරය තුළ බැතිමතුන් විශාල සංඛ්‍යාවක් මේ මාර්ගය භාවිත කිරීමට හේතුවක් වී ඇත්තේ ද මෙයයි. අවාරයේ සිරිපා කරුණා කරන පිරිස්වල කිසියම් වැඩිවීමක් ද පෙන්නුම් කරයි.එරත්න කඩමණ්ඩියේ සිට කිලෝමීටර් 6 ක් පමණ දුරක් ඔස්සේ සීත ගඟුලට ළඟාවිය යුතුය. මාර්ගයේ දුෂ්කර බව, සොබා සෞන්දර්යයේ අපූර්වත්වයෙන් මැකී යයි.සිරිපා කඳු මුදුනේ සිට එන තවත් කුඩා අතු ගංඟා 2 ක් සීත ගඟුලෙන් එගොඩ වන ස්ථානයට පහළින් කුරු ගඟට සම්බන්ධ වෙයි. එම ස්ථානය තුම්මෝදර ලෙස හඳුන්වයි. සීත ගඟුලෙන් එගොඩවන ස්ථානයේ ගංඟාවේ පළල අඩි 30 ට වැඩිය.මෙතැනින් එගොඩ විය යුත්තේ ගල් මත අඩිය තබමින් හා දියට බසිමිනි. ගඟේ ජල මට්ටම වැඩි අවස්ථාවල නැවතී සිට ගමන් ආරම්භ කිරීම හැර බැතිමතුන්ට වෙනත් විකල්පයක් නැත. මේ අවදානම් තත්ත්වයෙන් මිදීමට ඇත්තේ එකම විකල්පයකි.එනම් සීත ගඟුල හරහා පාලමක් ඉදිකිරීමය. එය සොබා සුන්දරත්වයට හානි නොවන පරිදි කළ යුතුය. කුමන අංශයක හෝ නිලධාරියකු මේ දක්වා ඒ ගැන අවධානයක් යොමුකර නැති බවත්, බැතිමතුන්ට පහසුකම් සැළසීම බලධාරීන්ගේ යුතුකමක් බවත්, මේ තොරතුරු සොයා ගිය ගමනේදී ගම්වැසියෝ අපට පැවසූහ. අඩි 08 ක වැඩි උසකින් පාලම ඉදිකළ යුතු බව ද ඔවුහු අවධාරණය කළහ.කාන්තා මළසිරුරු 2 ගොඩගත්තේ සිරිපාද මාර්ගයේ කම්කරුවන් දෙදෙනෙකු වූ යූ. ඩී. ජයරත්න හා එච්. ඩී. නන්දනදාසයි. එගොඩ වන ස්ථානයට පහළින් විශාල ගල් වළවල් 2 කි. ප්‍රපාතය අඩි 350 ට වැඩිය.වන්දනාවේ යන සමහර පිරිස් මේ ප්‍රපාතය අසල ගලෙන් නැගෙන දෝංකාරය ඇසීමට ආශාවෙන් පුංචි ගසක අත්තක එල්ලී ප්‍රපාතයට නැමීම අනතුරුදායක බව ද ඔවුන් පවසයි.දිස්ත්‍රික් දියඇළි සංවිධානයේ සභාපති අසිත ඉන්දික වීරවර්ධන මහතා පැවසුවේ සිරිපා කරුණා කරන මාර්ග තුනේම සීත ගඟුල හමුවන බවත්, අනතුරුදායක තත්ත්වයක් තිබෙන්නේ මේ ස්ථානයේ බවත් ය.සීත ගඟුලෙන් එගොඩ වන විට ආධාරකයක් ලෙස භාවිතා කළ කම්බිය ද අද නැත. සැඩ පහර ආ අවස්ථාවේ පිරිස කම්බියෙහි එල්ලී සිටිද්දී එය කැඩී ගොස් තිබේ.රත්නපුර දිස්ත්‍රික් ලේකම් එච්. ඩබ්ලිව්. ගුණදාස මහතා පැවසුවේ, ශශ්‍රීපාද වන්දනා වාරය නිමා කරමින් සධාතුක කරඬුව හා දේව ආභරණ ආපසු වැඩමවීමේ පෙරහර පිිළිබඳව 6 වැනි දින පැවැති සාකච්ඡාවේදී මේ පිළිබඳව අවධානය යොමු කළ බවයි.ඊළඟ වන්දනා වාරය ආරම්භ කිරීමට පෙර මේ ස්ථානයට පාලමක් ඉදිකිරීමට අවශ්‍ය කඩිනම් පියවර ගන්නා බව ද හෙතෙම පැවසුවේය.සමන්දේව ආශීර්වාදය ද ඇතිව එය ඉටුවන්නට අපි ප්‍රාර්ථනය කරමු.මේ තොරතුරු සොයා ගිය ගමනේදී විශාල සහයෝගයක් දැක්වූ කීරගල වසම ග්‍රාම නිලධාරී උපාලි ජයසේකර මහතාට ස්තූතිය හිමිවිය යුතුය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>10</day>
    </date>
    <link>http://www.dinamina.lk/2010/05/10/_art.asp?fn=r1005103</link>
    <topic>ගම නැගුමෙන් බුලත්සිංහලට ව්‍යාපෘති තිස් අටක්</topic>
    <author>කළුතර දිසා සමූහ දයාරත්න කුමාරසිංහ</author>
    <content>ගම නැගුම වැඩසටහන යටතේ 2010 වසර සඳහා බුලත්සිංහල ප්‍රාදේශීය ලේකම් කොට්ඨාසයට අයත් ග්‍රාම නිලධාරී වසම් පනස් හතර ආවරණය වන පරිදි ව්‍යාපෘතීන් තිස් අටක් ක්‍රියාත්මක කර ඇත.මේ වන විට ව්‍යාපෘති දහතුනක වැඩ සම්පූර්ණයෙන්ම අවසන් කර ඇති බැව් බුලත්සිංහල ප්‍රාදේශීය ලේකම් මේනකා ප්‍රියන්ත අබේරත්න මහත්මිය දිනමිණට පැවසුවාය.ව්‍යාපෘතීන් ක්‍රියාත්මක කිරීම සඳහා වැය කරන ප්‍රතිපාදන මුදල රුපියල් එක් කෝටි දාහත් ලක්ෂ අනූ දහසකි</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>10</day>
    </date>
    <link>http://www.dinamina.lk/2010/05/10/_art.asp?fn=r1005104</link>
    <topic>චෙන්නායි වෙසක් උලෙළඋත්කර්ශවත් අයුරින්</topic>
    <author/>
    <content>ශ්‍රී ලංකා මහාබෝධි සංගමය දකුණු ඉන්දියාවේ ශ්‍රී ලංකා නියෝජ්‍ය මහකොමසාරිස් කාර්යාලයේ සහය ඇතිව සංවිධානය කරන චෙන්නායි වෙසක් උළෙල මේ වසරේ දී ද අති උත්කර්ෂවත් අන්දමින් පැවැත්වීමට කටයුතු යොදා ඇත.2000 වසරේදී ඉතා සුළු පරිමාණයෙන් ඇරැඹී චෙන්නායි වෙසක් උළෙල මේ වනවිට චෙන්නායි නුවර සරසන වෙසක් පෙරහරකින් ද සමන්විත අති අලංකෘත උත්සවයක් දක්වා වර්ධනය වී ඇත්තේ දකුණු ඉන්දියාවේ දෙමළ බෞද්ධ සංවිධාන ගණනාවක ද සහය ඇතිව ය.ශ්‍රී ලංකා මහාබෝධි සංගමයේ සභාපති, දඹදිව සාංචි විහාරාධිපති සහ ජපානයේ ප්‍රධාන සංඝනායක බානගල උපතිස්ස නායක ස්වාමීන් වහන්සේගේ සහ චෙන්නායි මහාබෝධි මධ්‍යස්ථානාධිපති සහ නුගේගොඩ නාලාන්දාරාමාධිපති තිනියාවල පාලිත ස්වාමීන්වහන්සේගේ අනුශාසනා පරිදි මෙවරත් චෙන්නායි වෙසක් උත්සවය සංවිධානය කෙරෙන බව චෙන්නායි මහාබෝධි මධ්‍යස්ථානාධිකාරි කලවානේ මහානාම ස්වාමීන් වහන්සේ පැවසූහ.සිංහල හා දෙමළ ජාතීන් අතර පමණක් නොව ශ්‍රී ලංකාව සහ දකුණු ඉන්දියාව අතර මිත්‍රත්වය සහ සුහදත්වය වඩවන්නට චෙන්නායි වෙසක් උළෙල අති මහත් ශක්තියක් වී ඇති බව ද උන්වහන්සේ වැඩිදුරටත් පෙන්වා දුන්හ.චෙන්නායි නුවර මහාබෝධි මධ්‍යස්ථානය කේන්ද්‍ර කොට ගෙන ශ්‍රී ලංකා නිදහස් උළෙල සහ වෙසක් උළෙල වර්ෂිකව සංවිධානය කෙරෙන අතර මේ උත්සවද්වය සඳහාම චෙන්නායි නුවර දෙමළ ජනතාවගෙන් ලැබෙනුයේ අතිමහත් සහයෝගයකි.දෙමළ බෞද්ධ සංවිධාන ගණනාවක්ම චෙන්නායි මහාබෝධි මධ්‍යස්ථානයේ දෛනික කටයුතු සඳහා මෙන්ම නිත්‍ය වාර්ෂික උත්සව ද දායකත්වය ලබා දෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>10</day>
    </date>
    <link>http://www.dinamina.lk/2010/05/10/_art.asp?fn=r1005105</link>
    <topic>පහසුකම් කිසිවක් නැතිකොට්ටාව බස් නැවතුම්පළවැහිදාට මඩ වගුරක්</topic>
    <author>මහරගම විශේෂ වේහැල්ලේ පියතිලක</author>
    <content>ප්‍රසිද්ධ බස් නැවතුම්පළක තිබිය යුතු යටිතල පහසුකම් එකක්වත් නැති කොට්ටාව බස් නැවතුම්පළ වැහිදාට මඩ වගුරක් බවට පත්වන බව මගීහු පවසති.1999 වසරේදී ඉදිකර ඇති මේ බස් නැවතුම්පළ කිසිදු ප්‍රතිසංස්කරණයක් නොකර එදා සේම අදත් ඇත.මගීන්ට අව්වෙන් වැස්සෙන් ආරක්ෂාවීමට මගී ආවරණ්‍ය්‍යක් නැත. මගීන් සඳහා පෝළිම් ක්‍රමයක් නැත. වැසිකිළි පහසුකම් නැත. ඉදිකළ දා සිට කිසිඳු ප්‍රතිසංස්කරණයක් නොකළ මේ බස් නැවතුම් පළ වැහිදාට එකම වතුර වළකි.ඌරු කොටුුවකි. අලි නෑවිය හැකි වළවල් වතුරින් පිරීයයි. දිනකට 10000කට අධික පිරිසක් මේ බස් නැවතුම්පළට පැමිණෙති. කොළඹ, මහරගම, හෝමාගම, අවිස්සාවේල්ල, බොරැල්ල, පිළියන්දල, ගල්කිස්ස හා අතුරුගිරිය ප්‍රදේශවලට මේ බස් නැවතුම්පළින් ධාවන ගමන් ඇරැඹේ.මහරගම නගර සභාවට පැමිණිලි කළ විට ඔවුන් කියනුයේ බස් නැවතුම්පළ ඔවුන්ට පවරාදී නැති බවය.නාගරික සංවර්ධන අධිකාරියට කී විට ඔවුන් කියනුයේ බස් නැවතුම්පළ මහරගම නගර සභාවට අයත් බවය.විදුලිය නැති හෙයින් රාත්‍රියට මෙය අදුරු ගුහාවකි. මගීන්ට කිසිදු ආරක්ෂාවක් නැත. විදුලිය නැති නිසා රාත්‍රියට විවිධ අපචාර සිදුවන බව මගීහු පවසති.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>10</day>
    </date>
    <link>http://www.dinamina.lk/2010/05/10/_art.asp?fn=r1005106</link>
    <topic>සේවා මුක්ත භටයන්ගේවිශ්‍රාම වැටුප් ඉහළට</topic>
    <author>හෝමාගම විශේෂ ජිනදාස ගමගේ්</author>
    <content>සේවා මුක්ත භටයන්ගේ විශ්‍රාම වැටුප් ප්‍රතිශතය සියයට හැත්තෑවේ සිට සියයට අසූ පහ දක්වා වැඩි කිරීමට ජනාධිපතිතුමා එකඟ වීම ගැන ස්තූතිවන්ත වෙනවා යැයි යුද හමුදා විශ්‍රාමික සංගමයේ සභාපති මේජර් ජනරාල් තිලක් පරණගම මහතා පැවැසීය.ඒ මහතා එසෛ කීවේ පසුගියදා පැවැති සේවා මුක්ත භට සංගමයේ මහා මණ්ඩලයේ 57 වැනි වාර්ෂිත මහා සභා රැස්වීමට සහභාගී වෙමිනි.සේවා මුක්ත භට සංගමයේ සභාපති ජෙනරාල් හැමිල්ටන් වනසිංහ මහතාගේ ප්‍රධානත්වයෙන් සේවා මුක්ත භට සංගම් කාර්යාලයේ දී රැස්වීම පැවැත්විණි.මේජර් ජෙනරාල් තිලක් පරණගම මහතා මෙසේ ද කීය. අද අප රටේ සම්ප්‍රදායක් වී තිබෙනවා හිටපු නිලධාරීන් හා බලධාරීන් කරගෙන ආ යහපත් වැඩ පිළිවෙළවල් අතරමඟ නවතා වෙනත් න්‍යාය පත්‍රයකට වැඩ කිරීමට එම සම්ප්‍රදාය නවතා දැමිය යුතු කාලය දැන් උදාවෙලා.අලුතින් පත්වන නිලධාරි මණ්ඩලය එසේ කරාවියැයි මම විශ්වාස කරනවා.හිටපු සභාපති ජෙනරාල් එච්. වනසිංහ නව සභාපති කපිතාන් පැට්ට්‍රික් ජයසිංහ මහත්වරුද අදහස් දැක් වු අතර පොපිමල් විකිණීමෙන් වැඩිම ආදායමක් ලැබූ ලංකා පාබල හමුදා සංගමයට සමරු තිළිණයක්ද ප්‍රදානය කෙළේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>10</day>
    </date>
    <link>http://www.dinamina.lk/2010/05/10/_art.asp?fn=r1005107</link>
    <topic>කහ ඉරෙන් මාරු වූ තරුණිය වාහනයේ හැපී විසි වුණා</topic>
    <author>කැස්බෑව සංචාරක ධර්මසිරි සුරවීර</author>
    <content>මා විජේරාම සිට මහරගම දෙසට රාත්‍රී 9.30ට පමණ මෝටර් රථය පදවාගෙන යන විට කහ ඉරෙන් තරුණියන් දෙදෙනකු පාර හාරහා ගමන් කරනු දුටුවා. ඒ සමඟම වාහනයේ හැපුණු එක් තරුණියක් විසි වී ගොස් පාරේ වැටුණා යැයි රිය අනතුරකින් බරපතළ තුවාල ලබා මියගිය තරුණියකගේ් හදිසි මරණ පරීක්ෂණයේ දී සාක්කි දෙමින් මෝටර් රථයේ රියැදුරු උඩතැන්න විරාදිය ආරච්චිගේ දයානන්ද (අවු. 65) යන අය පැවැසීය.නුගේගොඩ සුපිරි වෙළෙඳ සලක සහකාර කළමනාකාරිය ලෙස සේවය කළ මොරවක දෙල්වල මියනවතුර ගොඩකොරටුව පදිංචි 28 හැවිරිදි පහළ ගමගේ හර්ෂි තමරා කුමාරි යන අය මෙසේ මිය ගියාය.දකුණු කොලඹ ශීක්ෂණ රෝහලේ හදිසි මරණ පරීක්ෂක ඩී. එම්. ධර්මසිරි අල්විස් මහතා ඉදිරියේ මරණ පරීක්සණය පැවැත්විණි.මහරගම පොලිසියේ පොලිස් කොස්තාපල් රුක්මාල් මහතාගේ මෙහෙයවීම යටතේ සාක්කි දුන් රියැදුරු දයානන්ද මහතා මෙසේ ද කීය. සිද්ධිය වූ දින රාත්‍රී 9.35ට පමණ මා විජේරාම සිට මහරගම බලා මෝටර් රථය පදවාගෙන ගියා.එම අවස්ථාවේ මෝටර් රථයේ මාගේ් භාර්යාව හා දියණියද සිටියා. මාර්ගය ටිකක් අඳුරුව තිබුණා නිසා මම පැයට කිලෝ මීටර් 35 -40 වේගයකින් මෝටර් රථය පදවාගෙන ගියා නාවින්න පසුකර ඉදිරියට යන විට කහ ඉරෙන් තරුණියන් දෙදෙනකු පාර හරහා ගමන් කරනු දුටුවා.ඒ සමඟම වාහනයේ හැපුණු එක් තරුණියක් විසි වී ගොස් පාරේ වැටුණා. පසුව තුවාල කාරිය මියගිය බව දැන ගත්තා.මියගිය අයගේ සහෝදරිය වන පහළ ගමගේ නයනී දීපිකා (අවු. 26) යන අයද සාක්කි දුන්නාය.දකුණු කොළඹ ශික්ෂණ රෝහලේ සහකාර අධිකරණ වෙද්‍ය නිලධාරී දොස්තර පී. සෙනවිරත්න මහතා පශ්චාත් මරණ පරීක්ෂණය පැවැත්වීය.හදිසි මරණ පරීක්ෂක ධර්මසිරි අල්විස් මහතා මේ මරණය රිය අනතුරකින් ඛ්ඹ්ස් කබලට මොළයට සිදු වූ බරපතළ තුවාල නිසා සිදු වූවක් බවට නිගමනය කෙළේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>10</day>
    </date>
    <link>http://www.dinamina.lk/2010/05/10/_art.asp?fn=r1005108</link>
    <topic>අක්මීමන නිවෙසකට අකුණු පහරින් බර හානි</topic>
    <author>පෝද්දල සමූහ – ජයන්ත කල්යානන්ද</author>
    <content>අක්මීමන යක්ගහ මහ ගහගොඩ පදිංචි ඔලිවර් උබේසේකර මහතාගේ නිවෙසට පසුගියදා වැදුණු අකුණු පහරකින් නිවෙසට බරපතළ හානි සිදුවී තිබේ.රූපවාහිනිය, ශීතකරණය, ගුවන් විදුලි යන්ත්‍රය, විදුලි මීටරය සහ ප්‍රධාන විදුලි රැහැන, සම්පූර්ණයෙන්ම විනාශ වී තිබේ.අකුණු පහරින් ඔහුගේ බිරියද මාලනී උබේසේකර (55) මහත්මිය කම්පනයට ලක් වූවාය. උබේසේකර මහතාගේ ශරීරයට වීදුරු කටුකැබලි වැදීමෙන් සුළු තුවාල වී තිබේ.අකුණු සර වැදීමෙන් තම නිවෙසට සිදුව ඇති හානිය රුපියල් ලක්ෂ 3 ක් පමණ වන බව උබේසේකර කියයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>10</day>
    </date>
    <link>http://www.dinamina.lk/2010/05/10/_art.asp?fn=r1005109</link>
    <topic>අක්මීමන නිවෙසකට අකුණු පහරින් බර හානි</topic>
    <author>පෝද්දල සමූහ – ජයන්ත කල්යානන්ද</author>
    <content>අක්මීමන යක්ගහ මහ ගහගොඩ පදිංචි ඔලිවර් උබේසේකර මහතාගේ නිවෙසට පසුගියදා වැදුණු අකුණු පහරකින් නිවෙසට බරපතළ හානි සිදුවී තිබේ.රූපවාහිනිය, ශීතකරණය, ගුවන් විදුලි යන්ත්‍රය, විදුලි මීටරය සහ ප්‍රධාන විදුලි රැහැන, සම්පූර්ණයෙන්ම විනාශ වී තිබේ.අකුණු පහරින් ඔහුගේ බිරියද මාලනී උබේසේකර (55) මහත්මිය කම්පනයට ලක් වූවාය. උබේසේකර මහතාගේ ශරීරයට වීදුරු කටුකැබලි වැදීමෙන් සුළු තුවාල වී තිබේ.අකුණු සර වැදීමෙන් තම නිවෙසට සිදුව ඇති හානිය රුපියල් ලක්ෂ 3 ක් පමණ වන බව උබේසේකර කියයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>10</day>
    </date>
    <link>http://www.dinamina.lk/2010/05/10/_art.asp?fn=s100510_1</link>
    <topic>ඕස්ට්‍රේලියාවට ලකුණු 81ක පහසු ජයක්</topic>
    <author/>
    <content/>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>10</day>
    </date>
    <link>http://www.dinamina.lk/2010/05/10/_art.asp?fn=s1005101</link>
    <topic>මහේල අභියෝගාත්මකපිතිකරු වෙයි</topic>
    <author>වර්නන් ගුණසේකර බාබඩෝස්හි සිට</author>
    <content>මෙවර විස්සයි 20 ලෝක කුසලාන තරගාවලියේ වැඩිම අවධානයට පාත්‍ර වූ පිතිකරුවා වෙමින් සෙසු කණ්ඩායම් වලට දැඩි අභියෝගයක් එල්ල කිරීමට ශ්‍රී ලංකා පිලේ මහේල ජයවර්ධන සමත් විය.‘සුපිරි අට’ වටයේ ශ්‍රී ලංකාව සහභාගී වූ පළමු තරගයේදීම සත්කාරක කොදෙව් පිල ලකුණු 57කින් පරාජය කිරීමට ආරම්භක පිතිකරු මහේල නොදැවී ලබාගත් ලකුණු 98 බෙහෙවින් ඉවහල් වූ අතර එය මේ තරගමාලාවේ ඔහු විසින් රැස් කරනු ලැබූ දෙවැනි අර්ධ ශතකය ද විය.තරග 3කදී ලකුණු 279ක් රැස් කරමින් තරග මාලාවේ වැඩිම ලකුණු ලාභියා ලෙස තවදුරටත් පෙරමුණේ රැඳී සිටීමට ඔහුට හැකි විය.මහේලගේ ලකුණු 98ට හතරේ පහර 9ක් සහ හයේ පහර 4ක් ඇතුලත් විය. ඔහුට අනගි සහයක් ලබා දුන් නායක සංගක්කාර රැස් කළ ලකුණු 68 ට හතරේ පහර 5ක් සහ හයේ පහර 3ක් ඇතුලත් විය.දෙදෙනා අතර දෙවැනි කඩුල්ල සඳහා සම්බන්ධතාව ලකුණු 166කි. ශ්‍රී ලංකා පිල කඩුලු 3කට රැස් කළ ලකුණු 195ට පිළිතුරු ලෙස කොදෙව්වන්ට ලබාගත හැකි වූයේ කඩුලු 8කට ලකුණු 138ක් පමණි. අජන්ත මෙන්ඩිස් සහ ලසිත් මාලිංග කඩුලු 3 බැගින් දවාලූහ.ශ්‍රී ලංකාව මෙවර තරග මාලාවේ කණ්ඩායමක් විසින් වාර්තා කරනු ලැබූ වැඩිම ලකුණු සංඛ්‍යාවට ද හිමිකම් කීය.පකිස්තානය අවදානමකපසුගිය වසරේ සූරයන් වූ පකිස්තානු පිල මෙවර තරගාවලියෙන් ඉවතට විසිවීමේ අවදානමකට තල්ලු කරමින් එක් ලකුණක තියුණු ජයක් වාර්තා කිරීමට නවසීලන්තය සමත් විය.පළමුව පන්දුවට පහර දුන් නවසීලන්තය කඩුලු 7කට ලකුණු 133ක් රැස් කළේය.පිළිතුරු ඉනිම ක්‍රීඩා කළ පකිස්තානයට රැස් කර ගත හැකි වූයේ කඩුලු 7කට ලකුණු 132ක් පමණි. සුපිරි අට වටයේ නියමිත තරග 3 න් තරග 2ක්ම පරාජයට පත්වීම නිසා අවසන් පූර්ව වටයේ බලාපොරොත්තු අතහැර ගැනීමට පකිස්තානයට සිදුවී තිබේ.පකිස්තානය අද (10) සුපිරි අට වටයේ ඔවුනගේ අවසන් තරගයට (දකුණු අප්‍රිකානු පිල සමග) මුහුණ දෙනු ඇත.එංගලන්තයඅවසන් පූර්ව වටයටඑංගලන්තයේ ‘තරග දිනා දෙන්නා’ ලෙස විරුදාවලිය ලත් කෙවින් පීටර්සන් පිට පිට තම දෙවැනි අර්ධ ශතකය රැස් කරමින් දකුණු අප්‍රිකාවට එරෙහිව ලකුණු 39ක ජයක් තම පිලට හිමි කර දීමට දායක විය.එංගලන්තය කඩුලු 7කට ලකුණු 168ක් රැස් කළ අතර පීටර්සන් ලකුණු 53ක් සහ ක්‍රෙග් කීස්වෙටර් ලකුණු 41ක් රැස් කළහ. ලකුණු 169ක ඉලක්කයක් හඹා ගිය දකුණු අප්‍රිකානුවන් ලකුණු 129කට දැවී ගියහ.‘සුපිරි අට’ වටයේ පළමු තරග 2 ම ජය ගත් එංගලන්ත පිල එම කොටසේ පෙරමුණේ පසුවන අතර අවසන් පූර්ව වටයට පිවිසීමේ බලාපොරොත්තුවෙන් පසුවෙති.එංගන්ත පිල ‘සුපිරි අට’ වටයේ සිය අවසන් තරගය ලෙස නවසීලන්තය සමග අද (10) තරග වදින අතර කෙවින් පීටර්සන් මේ තරගයට සහභාගී වන්නේ නැති බව වාර්තා වේ.ඒ පීටර්සන්ගේ බිරියගේ පළමු දරු ප්‍රසූතිය සඳහා ඔහුට නැවත එංගලන්තය බලා පිටත්වීමට සිදුවී තිබෙන බැවිනි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>10</day>
    </date>
    <link>http://www.dinamina.lk/2010/05/10/_art.asp?fn=s1005102</link>
    <topic>නෙට්බෝල් නිලවරණයඇමැති අණින් කල් දමයි</topic>
    <author/>
    <content>ශ්‍රී ලංකා නෙට්බෝල් සම්මේලනයේ හෙට පැවැත්වීමට නියමිත වූ වාර්ෂික නිලවරණය තාවකාලිකව අත්හිටුවන ලෙස ක්‍රීඩා ඇමැති සී. බී. රත්නායක මහතා ක්‍රීඩා සංවර්ධන දෙපාර්තමේන්තුවට නියෝග කළේය.නෙට්බෝල් සම්මේලන ව්‍යවස්ථාවට පටහැනි ආකාරයෙන් සාමාජික සංගම් කිහිපයකට ඡන්ද අයිතිය ලබාදීම පිළිබඳ ලැබුණු පැමිණිලි සලකා බලා මේ තීරණයට එළැඹි බව ක්‍රීඩා අමාත්‍යවරයා දිනමිණ ට පැවසීය.නෙට්බෝල් සම්මේලන ව්‍යවස්ථාවට අනුව සෑම වර්ෂයකම සාමාජික මුදල් ගෙවිය යුතු වුවද නිලවරණය පවතින වර්ෂයේදී හෝ සාමාජික මුදල් ගෙවා නැති දිස්ත්‍රික් සංගම්වලට ඡන්ද අයිතිය හිමිකරදීමෙන් ව්‍යවස්ථාව උල්ලංඝනය කර ඇත. එහෙයින් නෙට්බෝල් සම්මේලනයේ නිලවරණයට අදාල නාමයෝජනා සියල්ල නැවත කැඳවීමට සිදු වනු ඇත.නෙට්බෝල් නිලවරණයට අදාල ඡන්ද හිමි නාම ලේඛනය පිළිබඳව නීති උපදෙස් ලබාගත් බවත් එහි නීත්‍යානුකූල තත්ත්වයක් නොමැති බව පෙනී යෑමෙන් මේ තීරණයට එළැඹි බව ක්‍රීඩා අමාත්‍යවරයා වැඩිදුරටත් පැවසීය.ඒ අනුව 2008 වසර වන විට පැවැති ශ්‍රී ලංකා නෙට්බෝල් සම්මේලනයේ ක්‍රියාකාරී සංගම් සඳහා ඡන්ද බලය ලැබෙන පරිදි නිලවරණය පැවැත්වීමට ක්‍රීඩා සංවර්ධන දෙපාර්තමේන්තුවට උපදෙස් ලැබී ඇතැයි වාර්තා වේ.නෙට්බෝල් නිලවරණයේ නාම යෝජනා කැඳවීම පසුගිය මස 21 වැනිදා සිදුවූ අතර එතැන් පටන් විවිධ පාර්ශව එකිනෙකාට චෝදනා ඉදිරිපත් කළහ.එම ලිඛිත චෝදනා පිළිබඳ පරීක්ෂණ අද ක්‍රීඩා අමාත්‍යාංශයේදී පැවැත්වීමද විශේෂත්වයකි. ලේකම් තනතුරට තරග වැදී සිටින දමයන්ති ජයතිලක හා නිතරගයෙන් උප සභාපති තනතුරට තේරී පත්ව සිටින යසවතී රාමචන්ද්‍ර නිතරගයෙන් සංවිධායක තනතුරට පත්ව සිටින ඔලිවියා ගමගේ යන මහත්මීන්ට එරෙහිව ටි‍්‍රක්සි නානායක්කාර මහත්මිය ඉදිරිපත් කර ඇති චෝදනා පිළිබඳ පරීක්ෂණය අද පැවැත්වේ.එමෙන්ම කළුතර දිස්ත්‍රික් නෙට්බෝල් සංගමයේ සභාපතිනි චාන්දනී එදිරිවීර මහත්මිය, හිටපු නෙට්බෝල් අතුරු කමිටු ලේකම් ට්‍රික්සි නානායක්කාර මහත්මියට එරෙහිව නගා ඇති චෝදනාවක් පිළිබඳ පරීක්ෂණයක් ද අද පැවැත්වේ. කළුතර දිස්ත්‍රික් නෙට්බෝල් සංගමයේ ඡන්ද අයිතිය වෙනත් අයෙකුට පැවැරීම පිළිබඳව මේ පරීක්ෂණය පැවැත්වීමට නියමිතය.කළුතර දිස්ත්‍රික් නෙට්බෝල් සංගමයේ සභාපතිනි චාන්දනී එදිරිවීර මහත්මිය පැවැසුවේ නෙට්බෝල් නිලවරණය ව්‍යවස්ථා විරෝධීව පැවැත්වීමට යෑම පිළිබඳව තමා ඉදිරිපත් කළ පැමිණිල්ලට ක්‍රීඩා ඇමැතිතුමා දැක්වූ ප්‍රතිචාරය ගැන සතුටට පත්වන බවයි. ‘ක්‍රීඩාව දියුණු කිරීමට තනතුරු උදෙසා ඇති පොරය නැවැත්විය යුතුයි’ එදිරිවීර මහත්මිය පැවසුවාය. නෙට්බෝල් සම්මේලනයේ නාම යෝජනා කැඳවීමෙන් අනතුරුව සභාපති ලෙස නිතරගයෙන් තේරී පත්වූ පාර්ලිමේන්තු මන්ත්‍රී විශේෂඥ වෛද්‍ය සුදර්ශනී ප්‍රනාන්දු පුල්ලේ මහත්මිය දින 6ක් ගතවෙද්දී ඉල්ලා අස්වූවාය.ලේකම් තනතුර සඳහා තුන්කොන් සටනක් පැවැති අතර ට්‍රික්සි නානායක්කාර මහත්මිය ලේකම් නාමයෝජනාව ඉල්ලා අස්කර ගන්නා බව පැවසුවද එයට අදාල ලිපිය ඉදිරිපත් කර තිබුණේද නැත.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>10</day>
    </date>
    <link>http://www.dinamina.lk/2010/05/10/_art.asp?fn=s1005103</link>
    <topic> නවසීලන්ත කාන්තා පිලට ලකුණු 47ක ජයක්</topic>
    <author/>
    <content>බටහිර ඉන්දීය කොදෙව් දූපත් හි පැවැත්වෙන පන්දුවාර විස්සයි 20 ලෝක කුසලාන කාන්තා ක්‍රිකට් තරගාවලියේ නවසීලන්ත කාන්තා ක්‍රිකට් පිල හා ශ්‍රී ලංකා කාන්තා ක්‍රිකට් පිල අතර පැවැති තරගයේ ලකුණු 47ක ජයක් ලැබීමට නවසීලන්ත ක්‍රීඩිකාවෝ සමත් වූහ.පළමුව පන්දුවට පහර දුන් නවසීලන්ත ක්‍රීඩිකාවන් නියමිත ඕවර 20 අවසානයේ කඩුලු 7ක් දැවී රැස්කරගනු ලැබුවේ ලකුණු 154ක් පමණි. සුසෙයි බැට් 50, සාරා මැක්ග්ලේෂ් 31, අයිටී වට්කිංග් 20, නිකොලාබ්‍රවුනි 20, ලිසා පේ‍්‍ර 19 ලෙස ලකුණු රැස්කර ගත්හ.පන්දු යැවීමේ දී චමනී සෙනෙවිරත්න ලකුණු 21කට කඩුලු 4ක් ද, දීපිකා රසාංගිකා ලකුණු 34කට කඩුලු 2ක්ද, සුවිනිද අල්විස් ලකුණු 25කට කඩුලු 1 ක්ද දවා ගත්තාය.පිළිතුරු ඉනිම ක්‍රීඩා කළ ශ්‍රී ලංකා කාන්තා ක්‍රිකට් පිලට නියමිත පන්දු ඕවර 20 අවසානයේ කඩුලු 8ක් දැවී රැස් කර ගත හැකි වූයේ ලකුණු 107ක් පමණි. ඊට සුවිනි ද අල්විස් 26, චමරි අතපත්තු 21, දේදුනු සිල්වා 14 හා සඳමාලි දොලවත්ත 12 ලෙස ඇතුළත් විය.පන්දු යැවීමේ දී එරින් බර්ටිංහැම් ලකුණු 15කට කඩුලු 2ක්ද, සොෆිඩෙව්නි ලකුණු 18කට කඩුලු 2ක්ද, ලුසි ඩූලන් ලකුණු 16කට කඩුලු 1ක්ද, නිකොලා බ්‍රවුනි ලකුණු 20කට කඩුලු 1ක්ද දවා ගනු ලැබීය.මෙම තරගාවලියේ බටහිර ඉන්දීය කොදෙව් දූපත් කාන්තා ක්‍රිකට් පිල හා එංගලන්ත ක්‍රිකට් පිල අතර පැවැති තරගය ලකුණු 2කින් ජය ගැනීමට බටහිර ඉන්දීය කොදෙව් දූපත් කාන්තා ක්‍රිකට් පිල සමත් වූවාය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>10</day>
    </date>
    <link>http://www.dinamina.lk/2010/05/10/_art.asp?fn=s1005104</link>
    <topic>මුවංගල එක්සත් පරදවා යුද හමුදාව ජය ගනී</topic>
    <author>රවින්ද්‍ර මැදගෙදර</author>
    <content>දිගාමඩුල්ලට වොලිබෝල් ක්‍රීඩාව හඳුන්වා දීමට මුල් වූ අයගෙන් කෙනකු වූද, ගල්ඔය වොලිබෝල් කණ්ඩායම හා ශ්‍රී ලංකා සීනි සංයුක්ත මණ්ඩලයේ හිඟුරාණ වොලිබෝල් කණ්ඩායම නියෝජනය කරමින් වසර පනහකට ආසන්න කාලයක් වොලිබෝල් ක්‍රීඩාවට විශාල මෙහෙවරක් කළ ඩී. ජී. ජෝන් සිංඤෝ මහතාට උපහාර පිණිස ඉකුත්දා වොලිබෝල් ක්‍රීඩා තරගාවලියක් පවත්වන ලදී.මුවංගල එක්සත් ක්‍රීඩා සමාජ සංවිධානය කළ මෙම තරගාවලියට කණ්ඩායම් 20 ක් සහභාගි විය. ඉන් අවසාන මහ තරගය සඳහා සුදුසුකම් ලබාගැනීමට සත්කාරක මුවංගල එක්සත් ක්‍රීඩා සමාජය සහ ශශ්‍රී ලංකා යුධ හමුදා ක්‍රීඩා සමාජය සමත් විය.අවසාන මහා තරගයේ දී මුවංගල එක්සත් ක්‍රීඩා සමාජ පිල පරදා ශශ්‍රී ලංකා යුධ හමුදා පිල තරග වට 3 – 0 ක තියුණු ජයක් වාර්තා කළේය.ජයග්‍රාහි පිලට පළාත් සභා මන්ත්‍රී දයා ගමගේ මහතා විසින් සූරතා කුසලානය සහිත රුපියල් 25000/= ක මුදලක් පිරිනමන ලද අතර, අනු සූරයින් සඳහා අනු සූරතා කුසලානය හා මුදලින් රු: 15000/= ක් ලබාදෙන ලද්දේ සිවිල් ආරක්‍ෂක බලකා දෙපාර්තමේන්තුවේ හිටපු අධ්‍යක්‍ෂ ජනරාල් පාර්ලිමේන්තු මන්ත්‍රී රියර් අද්මිරාල් සරත් වීරසේකර මහතා විසිනි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>10</day>
    </date>
    <link>http://www.dinamina.lk/2010/05/10/_art.asp?fn=s1005105</link>
    <topic>සර්ජි බුබ්කා ශ්‍රී ලංකාවේ කෙටි සංචාරයක</topic>
    <author>ප්‍රින්ස් ගුණසේකර</author>
    <content>ලෝක රිටි පැනීමේ සූර හා ජාත්‍යන්තර මලල ක්‍රීඩා සම්මේලනයේ ජ්‍යෙෂ්ඨ උප සභාපති සර්ජි බුබ්කා මහතා ශ්‍රී ලංකාවේ කෙටි සංචාරයක නිරතවිය.ශ්‍රී ලංකා මලල ක්‍රීඩා සංගමයේ ආරාධනාවක් පරිදි පෙරේදා මෙහි පැමිණි සර්ජි බුබ්කා මහතා දියගම මහින්ද රාජපක්ෂ ජාත්‍යන්තර ක්‍රීඩාංගණයට පැමිණි අතර පසුව ක්‍රීඩා අමාත්‍ය සී. බී. රත්නායක මහතා සමඟ ක්‍රීඩා අමාත්‍යාංශයේදී සුහද සාකච්ඡාවකටද එක්විය.දියගම මහින්ද රාජපක්ෂ ක්‍රීඩාංගණයට සර්ජි බුබ්කා මහතා යනවිට ලංකා ලයන්ස් මලල ක්‍රීඩා උළෙල හා ළමා මලල ක්‍රීඩා පුහුණු කඳවුරක් පැවැති අතර එය දැක සතුටට පත්වූ බව ශ්‍රී ලංකා මලල ක්‍රීඩා සංගමයේ සභාපති මේජර් ජෙනරාල් පාලිත ප්‍රනාන්දු මහතා ‘දිනමිණ’ට පැවැසීය.ක්‍රීඩා අමාත්‍ය සී. බී. රත්නායක මහතා සමඟ පැවැති සුහද හමුවේදී යුක්රේන ජාතික පුහුණුකරුවන්ගේ සේවය ලබාදීමට එකඟතාව පළ කිරීම විශේෂත්වයකි. ශ්‍රී ලංකාවේ පුහුණුකරුවන් තවදුරටත් පුහුණු කිරීම සඳහා දිගුකාලීන හා කෙටි කාලීන වැඩසටහන් සඳහා උපකාර කිරීමට සර්ජි බුබ්කා මහතා පොරොන්දු වී ඇත.එමෙන්ම ජාත්‍යන්තර මලල ක්‍රීඩා සම්මේලනයේ සිටින ජ්‍යෙෂ්ඨ පුහුණුකරුවන් කිහිපදෙනෙකුද ශ්‍රී ලංකාවට එවීමට කටයුතු කරන බවද ඒ මහතා ක්‍රීඩා අමාත්‍යවරයාට දැනුම් දී ඇත. සර්ජි බුබ්කා මහතා පෙරේදා රාත්‍රියේම ශ්‍රී ලංකාවෙන් පිටත්ව ගියේය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>10</day>
    </date>
    <link>http://www.dinamina.lk/2010/05/10/_art.asp?fn=s1005106</link>
    <topic>නාවික-ගුවන්ජය ලබති</topic>
    <author>ෆවුස් මොහොමඩ්</author>
    <content>කැල්ටෙක්ස් ලීග් රගර් තරග මාලාවේ දෙවැනි සතියේ තරග වටය ආරම්භ කරමින් වැලිසර නාවික හමුදා ක්‍රීඩා පිටියේ දී සී. එච්. සහ එෆ්. සී පිලට එරෙහිව ලකුණු 10-3ක ජයග්‍රහණයක් ලැබීමට සමත් වූ නාවික හමුදා පිල පිට පිට දෙවැනි ජයග්‍රහණයටත් හිමිකම් කීවේය.මේ අතර රත්මලාන ගුවන් හමුදා ක්‍රීඩා පිටියේ දී හැව්ලොක්ස් පිල ලකුණු 20 – 3ක් වශයෙන් පරාජයට පත් කළ ගුවන් හමුදා පිල මෙවර තරගාවලියේ සිය ප්‍රථම ජයග්‍රහණය වාර්තා කිරීමට සමත් විය.පසුගිය සතියේ නාවික හමුදා පිලට පරාජය වූ ගුවන් හමුදා කණ්ඩායම හැව්ලොක් පිලට එරෙහිව ආරම්භයේ සිටම දැඩි ප්‍රහාරාත්මක තරග විලාශයක් පෙන්නුම් කළේය. උත්සාහක දිනුම් 3ක් සහ දඬුවම් පහරක් ගුවන් හමුදා පිලේ ලකුණු සංඛ්‍යාවට ඇතුළත් විය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>10</day>
    </date>
    <link>http://www.dinamina.lk/2010/05/10/_art.asp?fn=s1005107</link>
    <topic>ක්‍රිස් ගේල්ගේ පිති හරඹකොදෙව්වන්ට ජය ගෙනේ</topic>
    <author/>
    <content>නායකත්ව ඉනිමක් ක්‍රීඩා කළ බටහිර ඉන්දීය ක්‍රිකට් පිලේ නායක ක්‍රිස් ගේල් දක්ෂ පිතිහරඹයක නියැලෙමින් අගනා ලකුණු 98ක් ලබා ගනිමින් පෙන්නු දස්කම් හේතුවෙන්බටහිර ඉන්දීය කොදෙව් දූපත්හි පැවැත්වෙන තෙවැනි පන්දුවාර විස්සයි 20 ලෝක කුසලාන ක්‍රිකට් තරගාවලියේ බටහිර ඉන්දීය කොදෙව් දූපත් හා ඉන්දියාව අතර පැවැති සුපිරි අට වටයේ තරගයෙන් ලකුණු 14කින් ජය ගැනීමට කොදෙව් දූපත් පිලට හැකිවිය.මුලින්ම පන්දුවට පහර දුන් බටහිර ඉන්දීය කොදෙව් පිල පන්දු වාර 20 තුළදී කඩුලු 6ක් දැවී ලකුණු 169ක් රැස්කර ගනු ලැබීය.ක්‍රිස් ගේල් පන්දු 66කට මුහුණ දෙමින් ලකුණු 98ක් ලබා ගත්තේ හතරේ පහර 5 ක් හා හයේ පහර 7ක් ද සමගිනි. සිවනේරියන් චන්ද්‍රපෝල් 23ක්, ඩැරන් සමි 19ක් හා කිරාන් පොලාඩ් 17ක් ලෙස ලකුණු රැස් කළහ.පන්දු යැවීමේදී දක්ෂ පන්දු යැවීමක නිරත වූ අශිස් නේහ්රා ලකුණු 35 කට කඩුලු 3ක්ද සහිර් ඛාන් ලකුණු 37 ට කඩුලු 1 ක්ද රවීන්ද්‍ර ජඩේජා ලකුණු 27 ට කඩුලු 1 ක්ද බිඳ දැමීය.පිළිතුරු ඉනිම ක්‍රීඩා කළ ඉන්දීය ක්‍රිකට් පිලට ඕවර 20 තුළදී කඩුලු 9ක් දැවී ලබාගත හැකි වූයේ ලකුණු 155ක් පමණි. සුරේෂ් රයිනා 32ක්, මහේන්ද්‍ර සිං දෝනි 29ක්, යුෂුෆ් පතාන් 17ක් ගෞතම් ගම්භීර් 15ක්, යුවරාජ් සිං 12ක් ලෙස ලකුණු රැස් කළහ.පන්දු යැවීමේදී කමීර් රෝච් ලකුණු 38 කඩුලු 2 ක්ද, ඩැරන් සමී, ජෙරම් ටේලර්, ඩී. බ්‍රාවෝ, කිරාන් පොලාඩ්, ක්‍රිස් ගේල් හා සුලෙයිමන් චෙක් කඩුලු එක බැගින් දවා ගත්හ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>10</day>
    </date>
    <link>http://www.dinamina.lk/2010/05/10/_art.asp?fn=f1005101</link>
    <topic>ජවිපෙ බිංදුවට බහින එකවළක්වන්න බැහැ</topic>
    <author>සාකච්ඡා කෙළේ -උදිත ගුණවර්ධන</author>
    <content>වර්තමාන දේශපාලන වාතාවරණය, ව්‍යවස්ථා සංශෝධනය සිදුවිය යුතු ආකාරය, ජවිපෙ ඡන්ද පදනම බිඳවැටීම ඇතුළු කරුණු පිළිබඳ ප්‍රජාතන්ත්‍රවාදී වාමාංශික සන්ධානයේ නායක පාර්ලිමේන්තු මන්ත්‍රී වාසුදේව නානායක්කාර මහතා සමඟ සිදුකළ සංවාදයකි මේ.මන්ත්‍රීධූර එකසිය හතලිස් හතරක් ජයග්‍රහණය කරමින් නිදහස් සන්ධානය සුවිශේෂ ජයග්‍රහණයක් ලබා ගත්තා. මෙවැනි මහා ජයග්‍රහණයකට මූලික වූ කරුණු පිළිබඳව ඔබේ අදහස් කුමක්ද?මේ ජයග්‍රහණය ඉතිහාසගත වන ජයග්‍රහණයක් විදිහට සඳහන් කිරීම අතිශයෝක්තියෙන් කියන ප්‍රකාශයක් නෙමෙයි. මේ ජයග්‍රහණයට මූලික කාරණය විදියට මම දකින්නේ පොදු ජනතාවට සමීපව ඔවුන් සමඟ හිතවත්ව කටයුතු කිරීමෙන් අධිරාජ්‍ය විරෝධී ස්ථාවරයෙන් බැහැර වී කටයුතු කිරීමෙන් මේ විජයග්‍රහණයට මූලිකව බලපෑ බවයි.ජනතාව තිස් අවුරුදු යුද්ධය නිසා තිස් අවුරුද්දක් දුක් වින්දා. ඔවුන්ට එම මහා පීඩනයෙන් මිදීමට අවස්ථාව ලැබුණේ මේ රජය යටතේයි. ඒ ගැන විශාල ගෞරවයක් ජනතාව තුළ තිබෙනවා. ඒ තමයි ජනතාව ආණ්ඩුව වටා මේ තරම් ප්‍රබල විදියට එක් රැස් වුණේ ඒ නිසයි.සමහරු විවිධ තර්ක විතර්ක නගනවා. මෙවර මහ මැතිවරණයේදී ඡන්දය ප්‍රකාශ වුණේ 52% කියලා. ඇත්ත ප්‍රකාශිත ඡන්ද ප්‍රතිශතය අඩුයි. ඒත් ප්‍රකාශිත ඡන්ද ප්‍රමාණයෙන් ඇති බහුතර ඡන්ද ප්‍රමාණයක් ලබාගත්තා.මේ අනුව ගත්තහම කොයි විදියට බැලුවත්, මේ ඡන්ද ප්‍රතිඵලය මෙරට මැතිවරණ ඉතිහාසයේ නොබිදිය හැකි වාර්තාවක් විදියට සඳහන් කිරීම තමයි වඩාත් සුදුසු.ආණ්ඩුවේ ජයග්‍රහණයෙන් පසු ව්‍යවස්ථා සංශෝධනයක් සිදු කිරීමට නියමිතයි. මෙම ව්‍යවස්ථා සංශෝධනය සිදුවිය යුතු ආකාරය පිළිබඳව ඔබේ මතය මොන වගේද ?මා සිටින්නෙත් ඉතාමත් ඉක්මනින් ව්‍යවස්ථාව වෙනස් විය යුතුයි කියන මතයේ යි. මෙහිදී මූලිකව මැතිවරණ ක්‍රමය සංශෝධනය විය යුතුයි. ජනතාවගේ බලාපොරොත්තු ඉෂ්ට කළ හැක්කේ මේ ක්‍රමය මගින් පමණයි.පළමුවෙන්ම මහජන නියෝජිතයන්ගෙන් සැදුම්ලත් පාර්ලිමේන්තුව ව්‍යවස්ථා සම්පාදනයක් මණ්ඩලයක් බවට පත්කළ යුතුයි. මෙහිදී සමානුපාතික ඡන්ද ක්‍රමයත් කේවල ඡන්ද ක්‍රමයත් ඇතුළත් අලුත් ක්‍රමයක් ඇති කළ යුතුයි. එමගින් ජනතාව බලාපොරොත්තු වන ආකාරයේ වෙනසක් ඇති කළ හැකියි.බහුතර පවා සමාජය විශ්වාස කරන්නේ ව්‍යවස්ථා සංශෝධනයක් මූලික වශයෙන් සිදු විය යුතු බවයි.පළාත් පාලන ආයතනවලට දැනට වඩා ඉහළ බලතල ප්‍රමාණයක් වගේම මූල්‍ය ශක්තිය ඉහළ දැමීමක්ද සිදුකළ යුතුයි. අද පළාත් පාලන ආයතනවලට මුදල් ලැබෙන්නේ පළාත් සභා හරහායි.මගේ යෝජනාව වන්නේ පළාත් සභා ආයතනවලට ඔවුන්ට අවශ්‍ය කරන මුදල් ප්‍රමාණ මහා භාණ්ඩාගාරය ලබාදිය යුතුයි යන්නයි. පළාත් සභාවලට මහා භාණ්ඩාගාරය මගින්ද මුදල් ලබාගත හැකි අලුත් ක්‍රමයක් ඇති කළ යුතුයි.මේ අලුත් ව්‍යවස්ථාව හඳුන්වා දීම සඳහා පාර්ලිමේන්තු ව්‍යවස්ථා සංශෝධන මණ්ඩලයක් බවට පත් කිරීම තමයි හොඳම දේ විදියට දකින්නේ. මෙහිදී මෙම අලුත් ව්‍යවස්ථාව හෝ ව්‍යවස්ථා සංශෝධනය වසරක් ඇතුළත ඉදිරිපත් කළ යුතුයි.ඒ වගේම ජනාධිපතිතුමාට අවශ්‍ය නම් විධායක අගමැතිවරයා ලෙස යළි පාර්ලිමේන්තුවට පැමිණීමට හැකි සංශෝධනයක් ඇති කළ හැකියි.ජනතාව පාර්ලිමේන්තු මැතිවරණයේදී සන්ධානයට ඡන්දය ලබාදුන්නේ විවිධ බලාපොරොත්තු ඇතිව. ඒත් රජයේ අවධානය මූලිකව යොමුවෙලා තිබෙන්නේ ව්‍යවස්ථා සංශෝධනය පිළිබඳවයි. ඔබ පවා යෝජනා කළේ පාර්ලිමේන්තුව ව්‍යවස්ථා සංශෝධන මණ්ඩලයක් බවට පත්කළ යුතු බවයි. මේ තත්ත්වය තුළ මහජනතාව බලාපොරොත්තු වූ සේවය පාර්ලිමේන්තුවෙන් සලසා ගැනීමට පුළුවන්කම තිබේද?මා යෝජනා කළේ පාර්ලිමේන්තුව රැස් නොවන දිනවලදී පාර්ලිමේන්තුව විශේෂයෙන් රැස් කරලා පාර්ලිමේන්තුවේ සියලු නියෝජිතයන් ගේ අදහස් අරගෙන අලුත් ව්‍යවස්ථාවක් සම්පාදනය කළ යුතු බවයි. ඒ නිසා පාර්ලිමේන්තුවේ සාමාන්‍ය කටයුතුවලට මෙයින් කිසිදු බාධාවක් වෙන්නේ නැහැ.මෙහිදී මට තවත් දෙයක් විශේෂයෙන්ම සඳහන් කළ යුතුයි. එනම් අලුත් ව්‍යවස්ථාවක් සම්පාදනය කරනවා නම් එජාපය, දෙමළ සන්ධානය, කුසලානය වගේ සියලු පාර්ශ ව සමඟ එකඟතාවයකට පත්වෙමින් කටයුතු කළ යුතුයි. රටටත් ජනතාවටත් වැඩදායී රටක් බිහි කිරීමට පුලුවන් කම ලැබෙන්නේ එවිටයි.ආණ්ඩුවත්, ප්‍රධාන විපක්ෂය වන එජාපයත් අතර අවබෝධයක ආරම්භක සලකුණු දක්නට තිබෙනවා. මේ පිළිබඳව ඔබේ ස්ථාවරය කුමක්ද ?න්‍යායාත්මකව බලපුවහම මේ දෙගොල්ලෝ අතර සමානකම් වගේම අසමානකම්ද තිබෙනවා. මේ දෙපාර්ශ්වය දළ එකඟතාවයකට ඇවිත් යම් ස්ථාවර තත්ත්වයක් ගොඩනගනවා නම් එය යහපත් ප්‍රවනතාවයක් විදියටයි මම දකින්නේ. මොන විදිහකට බැලුවත් වෙන්වීම බෙදීම එක්වීම සමඟිවීම හොඳයි. මේ තීරණාත්මක මොහොතේදී රටට අවශ්‍ය කරලා තිබෙන්නේ මෙවැනි දෙයක්.පසුගිය දස වසර තුළ සීඝ්‍ර දේශපාලන වර්ධනයක් පෙන්නුම් කළ ජනතා විමුක්ති පෙරමුණ මෙවර මහ මැතිවරණයේදී සැලකිය යුතු බිඳවැටීමකට ලක්වුණා. මේ තත්ත්වය පිළිබඳව ඔබේ විග්‍රහය කුමක්ද ?ජවිපෙ මුලින්ම සන්නද්ධ විප්ලවයක් පිළිබඳ විශ්වාස කරමින් සන්නද්ධ දේශපාලනයක් කළ ව්‍යාපාරයක්. ඔවුන් කල්යත්ම එම දේශපාලනය අත හැරලා පාර්ලිමේන්තු ප්‍රජාතන්ත්‍රවාදය පිළිබඳව විශ්වාස කරන දේශපාලන ව්‍යාපාරයක් බවට පත් වුණා.ඉන්පසු උද්ගතවූ විවිධ හේතු නිසා ජවිපෙ යළිත් සන්නද්ධ දේශපාලනය තෝරාගෙන 1988 - 1989 කාලයේදී විශාල කැරැල්ලකට යොමු වුණා. ඔවුන් යළිත් 1994 වෙද්දි ප්‍රජාතන්ත්‍රවාදයට එළැඹෙනවා.එසේ සිට අද දක්වාම ඔවුන් ප්‍රජාතන්ත්‍රවාදය තුළ කටයුතු කරනවා. පසුගිය අවුරුදු හතළිහේදී ජවිපෙ අනුගමනය කළේ ‘සිග් සැග්” ආකාරයේ විෂම ප්‍රතිපත්තියක්. අද ජනතා විමුක්ති පෙරමුණ යම්කිසි බිඳවැටීමකට ලක් වෙලා තිබෙනවානම් ඒ ඔවුන් අනුගමනය කළ අස්ථිර වැනෙන සුළු ප්‍රතිපත්ති නිසයි. ඔවුන් අද එකක් කියනවා. හෙට තවත් එකක් කියනවා.ඔවුන් පසුගිය කාලයේදී දිගින්දිගටම අනුගමනය කළේ වැරැදි දේශපාලන ප්‍රතිපත්තියක්.ලෝක අධිරාජ්‍යවාදීන් මහින්ද රාජපක්ෂට පහර දෙද්දී, ඔහුගේ ආණ්ඩුව පෙරලන්න කුමන්ත්‍රණ කරද්දී ජවිපෙත් අධිරාජ්‍යවාදීන් සමඟ මහින්දට විරුද්ධව සිටි කඳවුරට එකතු වුණා.ඒත් මෙය සිදුවිය යුතු දෙයක් නෙමෙයි. මහින්ද රාජපක්ෂ ආණ්ඩු වේ වැරැදි තිබෙනවා නම් එම වැරැදි නිවැරැදි කර ගැනීමට ආණ්ඩුවට විවේචනාත්මක සහයක් ලබාදීමට කටයුතු කළානම් අද ජවිපෙ මේතරම් දුක්ඛිත ඉරණමකට මුහුණ දීමට සිදු නොවීමට ඉඩ තිබ්බා.මිල්ටරි කරණයට මුවා වෙලා මිල්ටරි මුහුණු ඉදිරියට දමා කටයුතු කිරීමට ජවිපෙ උත්සාහ කළත් එයටත් ජනතාවගෙන් නිසි ප්‍රතිචාරයක් ලැබුණු බවක් පෙනෙන්නට නැහැ. ඒ නිසා ජවිපෙ මේ මාවතේම තව දුරටත් ඉදිරියට ගියොත් ඊළඟ මහ මැතිවරණයේදී ජවිපෙ බිංදුවට බහින එක වලක්වන්න බැහැ.ඒත් ජවිපෙට තාම නිවැරැදි වෙන්න, අලුත් ගමනක් ආරම්භ කරන්න තාම ඉඩක් තිබෙනවා. ඒ අය මේ මොහොතේදී ජනතාවාදී ප්‍රගතිශීලී ගමනක් ආරම්භ කළ යුතුයි. එහෙම නැතිව මිල්ටර් කරණය වීමෙන් මිල්ටරි මුහුණු ඉදිරිපත් කිරීමෙන් සාර්ථකත්වයක් ලබා ගන්න බැහැ.මේ මොහොතේදී වගකිව යුතු විකල්ප මතධාරී විපක්ෂ කණ්ඩායමක් විදියට කටයුතු කර ආණ්ඩුවට සුදුසු මොහොතේදී සහ ලබාදීමත් නුසුදුසු මොහොතේදී වැරැදි දේ ට විරෝධය පෑමක් කළ යුතුයි. විපක්ෂය විදිහට ඔවුන්ගේ වගකීම නිවැරැදි විදියට තේරුම් ගත්තොත් ඉදිරි ගමන සාර්ථකව බිඳ නොවැටී ඉදිරියට රැගෙන යාමට ජවිපෙට පුළුවන් කම තිබෙනවා.ලංකා සමසමාජ පක්ෂ, කොමියුනිස්ට් පක්ෂය සහ ඔබේ පක්ෂයද ඇතුළත් වූ සමාජවාදී ජනතා පෙරමුණ බුලත් කොලය යටතේ තරග කළත්, ඔබේ කණ්ඩායමට අපේක්ෂා කළ තරමේ ජයග්‍රහණයක් ලබා ගැනීමට බැරිවණා. මෙයට මූලික වූයේ මොනවිදිහේ කරුණක්ද ?පසුගිය මහ මැතිවරණයේදී අපි උඩුගං බලා පිහිනීමක් බඳු දෙයක් කෙළේ රුපියල් බිලියන ත්‍රිලියන ගණන් වැයවූ පෝස්ටර් මෙහෙයුම්, අරක්කු මෙහෙයුම්, මුදල් මෙහෙයුම් වලට එරෙහිව තමයි අපේ සමාජවාදී අපේක්ෂකයන්ට මනාප ලැබුණේ අපිට මේ මහා තරගය අතරින් අපේ නියෝජිතයන් පස් දෙනෙකු පත් කර ගැනීමට පුළුවන් වුණා. ආසන්න වශයෙන් අපට ලක්ෂ හතරක විතර ඡන්ද පදනමක් නිදහස් සන්ධානයට එකතු කිරීමට පුළුවන්කම ලැබුණා. පසුගිය මහ මැතිවරණයේදී ජනතාව විවිධ අරමුණු ඔස්සේ ඡන්දය පාවිච්චි කළා.මා සිතන විදියට අපිට ජනතාව ලබා දුන්නේ ඉතාමත් ගැඹුරින් සලකා බලායි. අපේ ඡන්ද අතර තරුණ ඡන්ද ලක්ෂයක් පමණ තිබෙනවා. මෙය සමාජවාදී ජනතා පෙරමුණට ලැබුන අනාගත ශක්තියක් විදියට හඳුන්වන්න පුළුවන්.මෙහිදී අපේ ප්‍රමුඛ අරමුණ වෙලා තිබෙන්නේ අධිරාජ්‍යවාදී බලවේගවලට ගොදුරු නොවී ආණ්ඩුව ආරක්ෂා කරගැනීම හා විවේචනාත්මක සහයෝගයක් ලබාදීමයි. ජනතා විමුක්ති පෙරමුණ වගේ දේශපාලන පක්ෂයක් වුණත් මේ මොහොතේදී අනුගමනය කළ යුත්තේ මේ ආකාරයේ ක්‍රියාමාර්ගයක්මයි.මානව හිමිකම් උල්ලංඝණය වීම් , මාධ්‍ය නිදහස අහිමි කිරීමේ වගේ දේවල් පිළිබඳව පසු ගිය කාලයේදී ආණ්ඩුවට විරුද්ධව චෝදනා එල්ල වුණා. අද ඔබත් ආණ්ඩුවේ සෘජු කොටස් කරුවෙකු බවට පත්ව සිටිනවා. මේ තත්ත්වය පිළිබඳව ඔබේ විග්‍රහය කුමක්ද?ආණ්ඩුවේ පාර්ශ්වයක් විදිහට අපි කටයුතු කරනවා. ඒත් කිසියම් වැරැද්දක් වෙනවානම් ඒ දේවල් අනුමත කරන්න අපි සූදානම් නැහැ. මම මීට කලිනුත් සඳහන් කළා වගේ හරි දෙයක් කරද්දි අපි ඒ දේ පිළිගන්නවා.වැරදි වුණොත් එයට විරුද්ධව නැගී සිටිනවා. අපි අනුගමනය කරන්නේ ප්‍රතිපත්තිමය එකඟතාවයක්. වැරැදි දෙයක් සිදුවෙනවා නම් අපි කොතැන සිටියත් එයට විරුද්ධ වෙනවා. අපි නිතරම කටයුතු කරන්නේ ඒ විදිහටයි.හැබැයි ආණ්ඩුව පැත්තෙන් වැරැද්දක් වෙනවානම් අපි කිසිසේත්ම ආරක්ෂා කරන්නේ නැහැ. ඒත් ඇතැමුන් කියන විදිහේ මානව හිමිකම් උල්ලංඝනය වීම්. මාධ්‍ය නිදහස බාධා කිරීම් සිදුවෙන්නේ නැහැ.විපක්ෂයේ මේ වගේ දේවල් අතිශයෝක්තියෙන් උලුප්පා දැක්වීමට සමහරු උත්සහ කරනවා. මේවා විපක්ෂයේ එක් දේශපාලන උපක්‍රමයක් විදිහට හඳුන්වා දීමක් කියලා සඳහන් කළ හැකියි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>10</day>
    </date>
    <link>http://www.dinamina.lk/2010/05/10/_art.asp?fn=f1005102</link>
    <topic> </topic>
    <author/>
    <content>විභාග කේන්ද්‍රීය අධ්‍යාපන ක්‍රමයේ අවාසනාවන්ත ගොදුරු බවට මේ රටේ අනාගතය භාර ගැනීමට සිටින ශිෂ්‍ය පරපුර පත්ව ඇතැයි යන චෝදනාව කළෙක සිට ඇසෙමින් ඇත. පසුගිය වසර කිහිපයක අ. පො. ස. සාමාන්‍ය පෙළ සහ අ. පො.ස. උසස් පෙළ ප්‍රතිඵල විශ්ලේෂණය කර බලන අයෙකුට මේ චෝදනාවේ සාධාරණ අසාධාරණ බව තහවුරු කර ගත හැකිය.තත්ත්වය එසේ තිබියදී පසුගියදා නිකුත් වූ අ. පො.ස. සාමාන්‍ය පෙළ විභාගයේ ප්‍රතිඵල විමසන විට මේ කාරණය ජාතියක් වශයෙන් අප වහා ජය ගත යුතු අභියෝගයක් බවට පත්ව ඇති අයුරු පෙනෙන්නට තිබේ.එම විභාගයේදී විශිෂ්ට ප්‍රතිඵල ලැබූ ඉහළම දක්ෂතා දැක්වූ සිසු - සිසුවියන් ගැන ආඩම්බර වන අතරම විභාගයේ දී සියලු විෂයයන් අසමත් වූ හෝ උසස් පෙළට සුදුසුකම් නොලැබීම නිසා ප්‍රතිඵල දැනගත් පසු කිසිවකුටත් නොපෙනෙන්නට සුසුම්ලමින් හඬා වැටුණු සිසු - සිසුවියන් හා තම දරුවන් පිළිබඳ අපේක්ෂා දල්වා සිටි එම මවුපියන් කෙරෙහිද අවධානය යොමු කළ යුතුය.අධ්‍යාපනය සෙල්ලමට ගත් සහ විභාග තුට්ටුවකට මායිම් නොකිරීම නිසා මෙවැනි ප්‍රතිඵලයක් ලැබූ අය පිළිබඳ අප මෙහිදී කථා කරන්නේ නැත.2009 වසරේ පැවැති අ. පො. ස. සාමාන්‍ය පෙළ විභාගය සඳහා සිසු - සිසුවියන් 272,000 ක් දෙනා පෙනී සිටියේය. එයින් 129062 ක් එනම් හරි අඩකට ආසන්න ප්‍රමාණයක් උසස් පෙළ හැදෑරීම සඳහා සුදුසුකම් ලබා නැත.ප්‍රතිශතයක් ලෙස සලකන විට එය 47 % ඉක්මවයි. උසස් පෙළ සඳහා සුදුසුකම් ලබා ඇත්තේ 52 % ක් වන අතර සංඛ්‍යාත්මකව එය 142,838 කි. විභාග කොමසාරිස්වරයා විසින් සපයා ඇති තොරතුරුවලට අනුව විභාගයේ ප්‍රධාන විෂයයන් සියල්ලෙන්ම අසමත් ශිෂ්‍ය සංඛ්‍යාව 18997 කි. අඩුම තරමින් විෂයයන් හතරක් වත් සමත් නොවූ ශිෂ්‍ය සංඛ්‍යාව 53000 කි. ප්‍රතිශතයක් ලෙස එය 20 % කි.අර්බුදයේ තරම පෙනෙන්නේ මේ සංඛ්‍යා ලේඛන 2008 සාමාන්‍ය පෙළ ප්‍රතිඵලත් සමඟ සසඳන විටය. එවර උසස් පෙළ සඳහා සුදුසුකම් ලැබූ ශිෂ්‍ය ප්‍රතිශතය 55 % කි. 2008 ට සාපේක්ෂව මෙවර එය සැලකිය යුතු ප්‍රමාණයකින් තවත් ප්‍රපාතයට ගොසිනි.2009 සාමාන්‍ය පෙළ විභාගයේ ප්‍රධාන විෂයයන් කිහිපයක වාර්තා වී ඇති ප්‍රතිඵල ද කණගාටුදායකය. විභාගයට පෙනී සිටි සංඛ්‍යාවෙන් 49 % ක්ම ගණිතය අසමත්ය. එනම් උසස් අධ්‍යාපනය හැදෑරීම තමා සාමාන්‍ය පෙළ සුදුසුකම් යටතේ වත් රැකියාවක් සඳහා යොමුවීමට ඇති මූලික සුදුසුකමක් ඔවුන් සපුරාලන්නේ නැත.2008 වසරේදී ද ගණිතය විෂයය පිළිබඳ අසන්නට ලැබුණේ මෙවැනිම කතාවකි. එහෙත් 2009 වන විට වත් මේ සම්බන්ධයෙන් යම් ප්‍රගතියක් අත් කර ගැනීමට නොහැකි වී ඇති බව පැහැදිලිව පෙනී යයි. ගණිතය විෂයය සිසුන් අතර ජනප්‍රිය කිරීමට හා උසස් ප්‍රතිඵල පෙන්නුම් කෙරෙන වැඩ පිළිවෙළක් කරා යොමුවීම නොපමාව සිදුවිය යුත්තක් බව එහි තේරුමයි.2009 සාමාන්‍ය පෙළ විභාගය සම්බන්ධයෙන් ද අදාළ වන මේ කණගාටුදායක තත්ත්වය වලංගු වන්නේ ගණිතය විෂයයට පමණක් නොවේ. විද්‍යාව විෂයය පිළිබඳ තත්ත්වය ද මීට ආසන්නය. විද්‍යාව විෂයය අසමත් ප්‍රතිශතය 55 % කි. එනම් ගණිතයටත් වඩා විශාල පසුබෑමකි. මෙය 2008 සාමාන්‍ය පෙළ ප්‍රතිඵලයට සාපේක්ෂව අසමත් ප්‍රතිශතය 2 % කින් වැඩිවීමකි.2009 සාමාන්‍ය පෙළ ප්‍රතිඵල දෙස බලන විට පෙනී යන වඩා අවාසනාවන්ත තත්ත්වයක් වන්නේ සිංහල හා දෙමළ (මව්බස) අසමත් ප්‍රතිශතයද සැලකිය යුතු මට්ටමකට තිබීමයි.සිංහල (මව්බස) අසමත් ප්‍රතිශතය 20 % ක් වන අතර දෙමළ (මව්බස) අසමත් ප්‍රතිශතය 25 % කි. සිංහල විෂයයට අදාළව විභාගයට පෙනී සිටි සිසුන් පස් දෙනෙකුගෙන් එක් අයෙක් විභාගය අසමත්ය.මෙයද නොපමාව විමසා බැලිය යුතු හා වහා අවශ්‍ය පියවර කටයුතු තත්ත්වයකි. විවිධ හේතූන් මත පාසල් සිසුන් පොත – පත පරිශීලනයෙන් ඈත් වීමද මෙවැනි ප්‍රතිඵලයකට බොහෝ දුරට බලපාන්නට ඇත.බාහිර දැනුමින් තොර පිරිසක් බවට එක් අතකට ශීඝ්‍රයෙන් ඔවුන් පත්වෙමින් ඇති අතර අනෙක් අතට නිසි විෂයය දැනුමකින් ද තොර බව මේ ප්‍රතිඵල වලින් පිළිබිඹු වෙයි. ඉංග්‍රීසි විෂයය සම්බන්ධයෙන් දක්වන පසුබෑම කාලයක් තිස්සේ අවධානයට හා සාකච්ඡාවට ලක් වෙමින් පවතී.විෂයය ප්‍රවර්ධනය සඳහා යම් යම් ක්‍රියා මාර්ග ද ගෙන තිබිය හැකිය. එහෙත් ඒවා පලදරා ඇති ප්‍රමාණය පසුගිය විභාග ප්‍රතිඵල විමසා බලන අයෙකුට අවබෝධ කර ගත හැකිය.2009 සාමාන්‍ය පෙළ විභාගයේ සියලු ප්‍රධාන විෂයයන් අසමත් ශිෂ්‍ය සංඛ්‍යාව 20,000 කට ආසන්නය. මෙය අවධානයට ලක් නොවිය යුතු තත්ත්වයක් නොවේ.2009 සාමාන්‍ය පෙළ ප්‍රතිඵල සමාලෝචනය ප්‍රධාන කාරණා සමහරක් මෙපරිදිය.විභාගයට පෙනී සිටි මුළු ශිෂ්‍ය සංඛ්‍යාව - 272000 උසස් පෙළට සුදුසුකම් ලබා නැති සංඛ්‍යාව - 129063(එම ප්‍රතිශතය – 47 %)ප්‍රධාන විෂයයන් සියල්ල අසමත් සංඛ්‍යාව - 18997විෂයයන් හතරක්වත් සමත් නොවූ සංඛ්‍යාව - 53000(එම ප්‍රතිශතය – 20 %)ගණිතය අසමත් ප්‍රතිශතය – 51 % විද්‍යාව අසමත් ප්‍රතිශතය – 45 %සිංහල (මව්බස) අසමත් ප්‍රතිශතය – 20 % දෙමළ (මව්බස) අසමත් ප්‍රතිශතය – 25 %ශිෂ්‍යයකුගේ උසස් අධ්‍යාපනය තීරණය කෙරෙන කඩ ඉම බවට පත්ව ඇත්තේ අ. පො. ස. සාමාන්‍ය පෙළ විභාගයයි. එම කඩ ඉම පසු කරන්නට පවා විශාල පිරිසක් අපොහොසත් වීම මගින් තීරණය වන්නේ ඔවුන්ගේ අනාගතය පමණක් නොවේ. රටේ අනාගතයට ද එය සැලකිය යුතු බලපෑමක් ඇති කරයි.මෙහිදී අවධානයට ලක් කළ යුතු තවත් කාරණයක් වන්නේ සාමාන්‍ය පෙළ විභාගයේ මෙවැනි ප්‍රතිඵල වාර්තා වන්නේ අපේ අධ්‍යාපන ක්‍ෂේත්‍රය විශාල වශයෙන් ටියුෂන්කරණයට ලක්වූ පසුබිමක වීමයි.පළමු ශ්‍රේණියේ පටන්ම දරුවන් ටියුෂන් අධ්‍යාපනයට යොමු කරන ප්‍රවණතාවක් ගොඩනැඟී පවතී. යම් විෂයයක් හෝ විෂයය කිහිපයක් සඳහා දුර්වල සිසුන් වෙනුවෙන් අමතර අධ්‍යාපනයක් ලබාදීම අවශ්‍ය නම් ඊට යොමු වනු වෙනුවට සෑම විෂයයකටම පාහේ ටියුෂන් පන්ති කරා යොමු කරන පුරුද්දක් අතිශය තරගකාරී අධ්‍යාපන රටාව විසින් නිර්මාණය කරනු ලැබ ඇත.තම දරුවන් ටියුෂන් පන්ති කරා යවන ඇතැම් මවුපියන් එය සාධාරණීකරණය කරමින් මතුකරන ඇතැම් විවේචන පිළිබඳ ද මෙරට අධ්‍යාපනඥයන්ගේ හා අධ්‍යාපන බලධාරීන්ගේ අවධානය යොමු විය යුතුව ඇත. අධ්‍යාපනයේ සම අවස්ථා පිළිබඳ ගැටලුව ජය ගැනීමට අප තවමත් අසමත්ව තිබීම ඊට එක් හේතුවක් වන බැවිනි.සාමාන්‍ය පෙළ ප්‍රතිඵල අසාර්ථක වීම නිසා අධ්‍යාපනය අවසන් කරන ප්‍රමාණයක් ද සිටී. විරැකියාව සමාජ අසහනය වැනි වෙනත් අර්බුද වඩා සංකීර්ණ කිරීමට හා එවැනි අර්බුද නිර්මාණය වීමටද එවැනි පිරිස් හේතුවකි.සාමාන්‍ය පෙළ සමත්ව උසස් පෙළ සඳහා සුදුසුකම් ලබන පිරිසෙන් තවමත් මෙරට සරසවි අධ්‍යාපනය සඳහා වරම් ලබන්නේ සීමිත පිරිසකි. කෙසේ වුවද විශ්වවිද්‍යාල අධ්‍යාපනය සඳහා සුදුසුකම් ලබන පිරිස පසුගිය වසර කිහිපය තුළ ක්‍රමයෙන් වැඩිවෙමින් තිබීම සතුටට කාරණයකි.2007 වසරට සාපේක්ෂව 2008 දී එහි සැලකිය යුතු වර්ධනයක් තිබේ. 2004 දී 54 % ක් වූ එම ප්‍රතිශතය 2008 දී 62 % දක්වා ඉහළ ගොස් තිබේ.එහෙත් අ. පො. ස. සාමාන්‍ය පෙළ ප්‍රතිඵල සම්බන්ධයෙන් ඇත්තේ ඊට වෙනස් තත්ත්වයකි. අ. පො.ස. උසස් පෙළ සඳහා සුදුසුකම් ලබන ප්‍රතිශතය 2004 දී 44 % වන විට 2009 දී එය 53 % දක්වා ඉහළ ගොස් ඇති බව සැබෑවකි. එහෙත් එය 2008 වසරට වඩා 5 % කින් පමණ පහත වැටීමකි. 2007 ට සාපේක්ෂව 2008 දී පැහැදිලි වර්ධනයක් ඇතත් 2009 විභාග ප්‍රතිඵලයත් සමඟ එය පැහැදිලි අවගමනයකට ලක්ව තිබේ.මේ කරුණු මගින් වුව පෙනෙන්නේ අධ්‍යාපන ක්‍ෂේත්‍රය තුළ ප්‍රතිපත්තිමය වශයෙන් මෙන්ම ප්‍රායෝගික වශයෙන්ද යම් රැඩිකල් වෙනස්කම් ඇතිවිය යුතු බවයි. අධ්‍යාපන අමාත්‍යාංශයට මෙන්ම ජාතික අධ්‍යාපන ආයතනය වැනි ආයතනවලටද එහිදී පැවරෙන වගකීම සුළු පටු නොවේ.අධ්‍යාපන ක්‍ෂේත්‍රයට සම්බන්ධ ඇතැම් ආයතන පසුගිය කාලය තුළ තම භූමිකාව එයාකාරයෙන් සපුරා තිබේද යන ගැටලුව මේ ප්‍රතිඵලත් සමඟ ගැඹුරින් මතුවේ අධ්‍යාපන ක්‍ෂේත්‍රය පිළිබඳ සමීප අවබෝධයක් සහිත හා දැක්මකින් යුතු නව අධ්‍යාපන අමාත්‍යවරයාගේ ඉහළ අවධානයට මේ කාරණා ලක්විය යුතු බව අපගේ අදහසයි.ජාතික අධ්‍යාපන ප්‍රතිපත්තියක් නිර්මාණය කිරීම සඳහා ප්‍රමුඛතාව දෙන බවට දැනටමත් අධ්‍යාපන අමාත්‍ය බන්දුල ගුණවර්ධන මහතා ප්‍රකාශ කර තිබේ. එය තනිකරම රජයට පමණක් පැවරෙන කාර්යයක් නොව රටේ අනාගතය පිළිබඳ ගැඹුරින් සිතන කාගේත් සහයෝගයෙන් සිදුවිය යුතු කාරණයකි.හරවත් අදහස්වලට කන් දෙන්නට නව අධ්‍යාපන ඇමැතිවරයා නිහතමානී බව පළ වී තිබීමද සතුටකි. මේ සියල්ල ඔස්සේ අධ්‍යාපන ක්‍ෂේත්‍රය තුළ කඩිනම් හා ඵලදායක වෙනස්කම් ඇති විය යුතුව තිබේ.මහින්ද චින්තන ඉදිරි දැක්ම මගින් ඉදිරිපත් කොට ඇති පංච බල කේන්ද්‍රීය සංකල්පයේ එක් අංශයක් වන්නේ දැනුම යි. දැනුම කේන්ද්‍රීය රටක් ගොඩනැගීමයි. එය යථාර්ථයක් කර ගැනීමට නම් අපේ අධ්‍යාපන ක්‍ෂේත්‍රය එම ප්‍රතිපත්තිමය දැක්ම ඔස්සේ ශක්තිමත් ලෙස ගොඩනැංවිය යුතුව පවතී.එය තනි පුද්ගලයකුට හෝ රජයකට පමණක් කළ හැකි කාර්යයක්ද නොවේ. එය ශ්‍රී ලංකාව නම් රාජ්‍යය විසින් නොපමාව ජය ගත යුතු ප්‍රමුඛ අභියෝගයකි.සිසුන් විභාගවලින් අසමත්වීම අධ්‍යාපන ක්‍රමයෙහි වරදක් යැයි කියා ගැළවෙන්නට නොහැකිය. ගුරුවරුන් අකමැති නොවේ නම් ඔවුන්ට චෝදනාවක් වශයෙන් නොව සිහිපත් කිරීමක් වශයෙන් කිව යුත්තේ පන්ති කාමරය තුළ ඔවුන් ගන්නා වෙහෙස අල්ප බවයි.මනෝ විද්‍යාව පිළිබඳ ගුරුවරයාට අවබෝධයක් තිබිය යුතුමය. ළමයාගේ අවධානය ගැන ඔවුන්ට අවශ්‍ය දේ කියා දී විභාගවලට හුරුකරවීම ගුරුවරයා සතු භාරදුර වගකීමකි.පාසලේ පැය පහ හරි හැටි ළමයාට උගන්වන්නේ නම් විභාග සමත්වීමට ටියුෂන් අවශ්‍ය නැත. මේ තත්ත්වය යටතේ ගුරු පත්වීම් දෙන සියලු දෙනාට පන්ති කාමරයට යාමට පෙර මනා පුහුණුවක් ලබා දිය යුතු ය.ගුරු වෘත්තියේ වසර ගණනාවක් සේවය කළා. ඒ තුළින් ලද අත්දැකීම් අති විශාලයි. එදා පාසලේ දී දුටු ළමයිනුත් අද පාසලේ දී දකින ළමයිනුත් අතර කිසියම් වෙනසක් දකිනවා. එදා ළමයින්ගේ මනස ක්‍රියා කළ ආකාරයත් අද ළමයින්ගේ මනස ක්‍රියා කරන ආකාරයත් අතර පරතරය සැලකිල්ලට ගත යුතුමයි.එදා ළමයි පොත පත කෙරේ දැක්වූ උනන්දුව අද ළමයින් තුළ නෑ. ඒ සඳහා හේතු කිහිපයක් බලපානවා. ඉන් ප්‍රධානයි. විද්‍යුත් මාධ්‍ය, විද්‍යුත් මාධ්‍ය හරහා ළමයාට ගත යුතු දේ සහ නොගත යුතු දේ ලෙස කොටස් දෙකක් තිබෙනවා. මෙයින් අද ළමයි බහුතරයක් විද්‍යුත් මාධ්‍යයෙන් උකහා ගන්නේ නොගත යුතු දේමයි. විද්‍යුත් මාධ්‍ය හරහා ප්‍රචාරය වන අධ්‍යාපනික වැඩ සටහන් බලන ළමයි බොහොම අඩුයි.ගුරුවරයාට පාසලේ දී මේ පිළිබඳව ළමයාට පහදා දිය හැකියි, නමුත් කොතරම් ගුරුවරයා මේ ගැන පාසලේදී කිව්වත් නිවසේදී ළමයි ඒ ගැන දක්වන සැලකිල්ල ගැන මවුපියන් අවධානය යොමු කළ යුතුයි. මෙහිදී මවුපියන්ට විශාල වගකීමක් තිබෙනවා.අනෙක විභාග අසමත් වීමට තවත් හේතුවක් පොත පත කියවීමේ අඩුව. කියවීමට හුරු නොවු ළමයා ලියන දේ ගුරුවරයාට තේරුම් ගැනීමට අපහසුයි. ඔහු ලියන වචනවල ඉස්පිලි පාපිලි නෑ. ප්‍රශ්න පත්‍ර බලන්න ගියාම අපට හම්බවෙනවා.විභාග දෙපාර්තමේන්තුවෙන් මුද්‍රණ කර ලබා දෙන ප්‍රශ්න පත්‍රයේ ප්‍රශ්නය ඒ ආකාරයට නැවත වරක් පිළිතුරු පත්‍රයේ ලියා තිබෙන අවස්ථා අඩු තරමින් ළමයින්ට ලබා දෙන පෙළ පොත්වත් පරිහරණය නොකර ඇති බව ඉන් වැටහෙනවා. මෙහිදී ගුරුවරුන්ට දොස් කියලා වැඩක් නෑ.තවද අද වනවිට පාසලේ උගන්වන සියලු විෂයයන් සඳහා ළමයි උපකාරක පන්ති යෑමට හුරුවෙලා. මෙයින් සිදු වන්නේ ළමයාට තිබෙන විවේකය අඩුවීමක්. පාසල් ගොස් ගෙදර එන ළමයා ඒත් සමඟම ටියුෂන් යනවා.ගෙදර එන්නේ රෑ වෙලා. මෙයින් සිදු වන්නේ පාසලේ හා ටියුෂන් පන්තියේ යන දෙකෙන් එකකවත් වැඩ හරියට සිදු නොවීමයි. එනිසා සාමාන්‍ය ප්‍රතිඵල හෝ උසස් පෙළ ප්‍රතිඵල නිකුත් වුණාම පමණක් මේ ගැන කතා කරලා ප්‍රමාණවත් නෑ. ළමයා ඉගෙනීමට උනන්දු කරවීමේ මූලික වගකීම තිබෙන්නේ මවුපියන්ට. එයින් ඔවුන්ට බැහැර වන්නට බෑ.මගේ පුතා 2009 සාමාන්‍ය පෙළ විභාගයට ලිව්වා. ඉන් ඔහු සමත් වුණා. මවුපියන් විදියට අපි එයා මේ තත්ත්වයට ගේන්න ගොඩක් මහන්සි වුණා.අද ළමයි පාසල් යවලම බෑ විභාගයක් පාස් කරන්න. උපකාරක පන්තිවලටත් ඔවුන් යොමු කළ යුතුයි. ඒ පාසලෙන් ලබන දැනුම විභාගයට ප්‍රමාණවත් නොවන නිසා.අපි පාසල් ගුරුවරුන්ට එහෙම කියලා දොස් පවරන්නෙ නැහැ. බහුතරයක් ගුරුවරු ළමයින් වෙනුවෙන් කැප වෙලා වැඩ කරනවා. ඒත් අතලොස්සක් ගුරුවරු ගුරු වෘත්තියේ ඇති වගකීම තේරුම් ගෙන නෑ. උපකාරක පන්තිවලට කොතරම් ගියත් විභාගය අසමත් ළමයින් ඉන්නවා. ඒකට නම් හේතුව ළමයින්ගේ උනන්දුව මදිකම.මේ සැරේ සාමාන්‍ය පෙළ ලියූ ළමයින් විශාල පිරිසක් විෂයයන් අටම අසමත් කියලා කියනවා. අවුරුදු දහයක් එකොළහක් පාසල් ගිහිල්ලා එයිනුත් තවත් වසර තුනක් හතරක් උපකාරක පන්තිත් ගිහිල්ලා විෂයයන් අටම අසමත් කියන්නෙ ළමයාගේ පවතින දුර්වලකමමයි. ඒකට ගුරුවරුන්ට දොස් කියලා වැඩක් නෑ.මවුපියන් විදියට අපේ වගකීම තමා නිරන්තරයෙන්ම ළමයා පිළිබඳ අවධානයෙන් සිටීම, ළමයා පාසල් යැව්වාට මදි. මාස තුනකට වතාවක්වත් පාසලට ගිහින් ළමයාට උගන්වන ගුරුවරු මුණගැහිලා ළමයාගේ දුර්වලතා හදුනා ගත යුතුයි.ඒවගේම උපකාරක පන්ති යනවා නම් ඒ පන්තියට ගිහින් ළමයා කරන්නෙ මොනවාද කියලත් අවධානයෙන් සිටිය යුතුයි. දවසේ වැඩි කාලයක් ළමයා රැෙඳන්නෙ දෙමාපියන් සමඟ. එනිසා මෙහි වැඩි වගකීමක් දෙමාපියන්ට තිබෙනවා.අද මවුපියන් තම දරුවා ජනප්‍රිය පාසලකට ඇතුලත් කර ගැනීමට වෙහෙසෙනවා විනා ළමයා ඉගෙනීමේ වැඩවලට දක්වන උනන්දුව ගැන සැලකිලිමත් වෙන්නේ නෑ.තවද පසුගිය කාලයේ අධ්‍යාපන ක්‍රමයේත් යම් යම් දුර්වලතා තිබුණා. ඒවාත් අවම කර ගතයුතුයි. මේ සඳහා වගකිවයුතු ඉහළ නිලධාරීන්ගේ අවධානය යොමුවිය යුතුයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>10</day>
    </date>
    <link>http://www.dinamina.lk/2010/05/10/_art.asp?fn=f1005103</link>
    <topic>තාත්තා නැති පවුලටමම තාත්තා කෙනෙක් වුණා</topic>
    <author>සටහන හා ඡායාරූප -විචිත්‍ර චින්තක ගුණසේකර</author>
    <content>තාත්තා නැති පවුලේ මගේ කුඩා නංගිලා මල්ලිලා රැක බලා ගැනීම අද පැවැරී ඇත්තේ මටයි. ඊට පිටුපාන්නට මට කොහොමටවත් ම බැහැ. ඒ නිසා මේ මොහොතේ දේශපාලනයට පිවිසීම මා විසින් නොකළ යුතුයි.ඒ වෙනුවෙන් මා ඔබතුමියට සුදුස්සෙකු දෙන්නම්. ඒ තමයි මගේ මහින්ද මල්ලී. ටිකක් දඩබ්බරයි. ඒත් මට පුළුවන් ඔහු හොඳ නායකයෙකු කරවන්න.මා ගැන විශ්වාසය තබා ඔහුට බෙලිඅත්ත ආසනය භාර දෙන්න’ඒ එක්දහස් නවසිය හැත්තෑව වසරයි. මහ මැතිවරණ උණුසුම අගනුවරට මෙන්ම රුහුණේ ගිරුවාපත්තුවටත් තදින්ම දැනුණු මොහොතකි.එදා රුහුණේ සිංහයා නමින් විරුදාවලිය ලද ඩී. එම්. රාජපක්ෂ මැතිඳුන්ගේ ඇවෑමෙන් රාජ්‍ය මන්ත්‍රණ සභාවේ මහ සටන් කළ ඩී. ඒ. රාජපක්ෂයන්ද දැයෙන් සමුගෙන තිබුණි. එය එවකට ශ්‍රී. ල. නි. ප. යට නායකත්වය දුන් සිරිමාවෝ ආර්. ඩී. බණ්ඩාරනායක අගමැතිනියට බලගතු අඩු පාඩුවක් මෙන්ම හිඩැසක්ද වූවා සේම විරුද්ධවාදීන්ට එය එක් අතකින් සතුට දනවන කරුණක්ද විය.ශ්‍රී. ල. නි. ප. යේ ජ්‍යෙෂ්ඨයන් වූ ටී. බී. ඉලංගරත්න, මෛත්‍රීපාල සේනානායක වැනි නායකයන්ගේ ඉල්ලීම වූයේ මේ හිඩැස පිරවීමට වඩාත්ම සුදුසු පුද්ගලයා ලෙස ඩී. ඒ. රාජපක්ෂයන්ගේ වැඩිමහල් පුතණුවන් රුහුණෙන් දේශපාලන කරළියට රැගෙන ආ යුතු බවයි.පක්ෂයේ විධායකයේ සෙසු සාමාජිකයන්ගේ අදහස වූයේද එයම ය.සිරිමාවෝ බණ්ඩාරනායක මැතිනිය ගිරුවාපත්තුවට සැපත්ව සිය දේශපාලන උරුමය පැහැදිලි කර දෙමින් ඩී. ඒ. ගේ දෙටු පුතණුවන්ට කළ ඇරැයුමට මැදමුලනේ ලොකු අයියා දුන් පිළිතුරයි ඒ.එදා ලොකු අයියා සිය ලොකු මල්ලීට දෙස් පාලන නියත විවරණ ලබා දුන්නේ එසේය.ලොකු අයියා නිදහස් ශ්‍රී ලංකාවේ හත්වැනි පාර්ලිමේන්තුවේ දහහත්වැනි කථානායකවරයා ලෙස ඉකුත්දා රට කරවන මහ ගෙදරට පිවිසි චමල් ජයන්ත රාජපක්ෂ නම් වූ පරිණත, දූරදර්ශී මෙන්ම මානව හිතවාදී නායකයාය.මුල්කිරිගල වීරකැටියට නුදුරු මැදමුලන රාජපක්ෂ වලව්වේ ගෘහ මූලිකයා වූ දොන් අල්වින් රාජපක්ෂ මැතිතුමාටත්, දන්දිනා සමරසිංහ දිසානායක මැතිණියටත් 1942 වප් මස 30 වැනි දා දිනය සුවිශේෂ දිනයක්ම විය.ඒ තම කුළුඳුල් දරුවා ලෙස චමල් මෙලොව එළිය දුටු දිනය එදින වූ බැවිනි.සිය අත්තම්මාගේ නිවස පිහිටි මාතර පාලටුව දිසානායක වලව්වේ උපන් චමල් රාජපක්ෂ කුඩා දරුවා හැදී වැඩුණේ ජයන්ති, මහින්ද, චන්ද්‍ර, ගෝඨාභය, බැසිල්, ප්‍රීති, ගාන්ධිනී සහ ඩඩ්ලි යන නංගිලා මල්ලිලා අට දෙනෙකුට ලොකු අයියණ්ඩිය වෙමිනි.පවුලක වැඩිමලා යහපත්, ගුණගරුක, සිරිත විරිතට ගරු කරන අයෙකු වීම එම පවුලේ සාර්ථකත්වයට බලපවත්වනුයේ නිරායාසයෙනි. ලොකු අයියා මේ සියලු ගුණාංගයන්ගෙන් පිරිපුන් පුද්ගලයෙකු වීම රාජපක්ෂ පවුලට ආලෝකයක්ම විය.ඔහුට ප්‍රාථමික අධ්‍යාපනය වෙනුවෙන් සෙවණ දුන්නේ තංගල්ල කුසුම් කන්‍යාරාමය හා මාතර කන්‍යාරාමය යි.1947 වසරේ ඩී. ඒ. රාජපක්ෂයන් මහ මැතිවරණයට නාම යෝජනා ඉදිරිපත් කළේය. තාත්තා මහ මැතිවරණයට ඉදිරිපත් වීම නිසා පුංචි චමල්ට ද පෙරපාසල් වැඩටත් වඩා වැඩ රාජකාරී අධික කාලයක් විය.ඔහු සුදු කඩදාසියක් හා පාට පෙට්ටියක් ගෙන මැදමුලන වලව්වේ පෝටිකෝවේ ඉඳ ගත්තේය. සීරුවෙන් ශ්‍රී. ල. නි. ප. යේ ලකුණ වූ අත ලාංඡනය ඇඳ කදිමට නිල් පාටින් වර්ණවත් කොට පියාගේ ප්‍රචාරන රථය ඉදිරිපස අලවා සැරසුවේය.එය දුටු චමල්ගේ තාත්තා ‘ලොකු පුතේ, මං නැති දවසක අපේ ගිරුවායේ මිනිසුන්ගේ අයිතිකාරයා නුඹයි, ඒ හින්දා හොඳින්ඉගෙන ගන්නට ඕනෑ’ යැයි පැවැසුවේ සිය පුතණුවන් කළ පුංචි වික්‍රමය පිළිබඳව ඔහුටත් නොදැනෙන්නට තුටු කඳුලක්ද හෙළමිනි.1948 වසරේදී ගාල්ලේ රිච්මන්ඩ් විදුහලේ පළමු වසරට ඇතුළත් වූ චමල් රාජපක්ෂ දරුවා පාසල තුළද කැපී පෙනෙන චරිතයක් වෙමින් 1960 වසරේ කනිෂ්ඨ පාඨශාලා සහතික පත්‍ර විභාගයත්, 1962 වසරේ ජ්‍යෙෂ්ඨ පාඨශාලා සහතික පත්‍ර විභාගයත් මහ ඉහළින් සමත් වූයේ ගුරු දෙගුරුන්ගේද ආශිර්වාදය හා පැසසුමට බඳුන් වෙමිනි.නීල් ද අල්විස්, අයි. විජේවන්ත, එදා ඔහුගේ අතිජාත මිතුරන් විය.චමල් එවකට සමසමාජයේ ප්‍රබලයෙකු වූ වාසුදේව නානායක්කාර මහතාගේ ගුරුහරුකම් ලබමින් සිය සහෝදර පාසල වූ ගාල්ලේ මහින්දයේ මිතුරන්ද කැටුව මහින්ද – රිච්මන්ඩ් සමාජවාදී ශිෂ්‍ය සංවිධානය ගොඩනගනු ලැබුවේ සිය පියාගේ දෑහිතකාමී මෙහෙවරහි අනාගත භාරකරුවා වීමේ පෙර නිමිති පහල කරවමිනි.දේශපාලනයට පිවිසීමට නීතිය හැදෑරීම ඉතාම වැදගත් බව චමල්ට තදින්ම දැනෙන්නට විය. නීතිවේදියෙකු වීමේ දැඩි අධිෂ්ඨානයක් ඔහු සතුව තිබුණද දෛවය ඔහුට ඊට ඉඩ නොදුන්නේ සිය පියාගේ ජනහිතකාමී මෙහෙවර නිසාවෙන් නිවසේ අඟහිඟකම් උග්‍ර අතට හැරී තිබූ බැවිනි.නීති විද්‍යාල ප්‍රවේශ විභාගයට ඇතුළත්වීමට මුද්දර ගාස්තු පවා සොයා ගැනීමට එදා ඔහුට ඉතා අසීරු කටයුත්තක් විණි.ගිරුවායේ දුක් විඳින දුගී දුප්පත් ගොවි ජනතාව වෙනුවෙන් නීතිවේදියෙකු වීමේ සිහිනයෙන් අවදි වූ චමල් පවුලේ බර සැහැල්ලු කරණා අටියෙන් 1962 වසරේ හක්මන දිද්දෙනිපොත වතුයායේ වැඩ පුහුණුවට එක් විය.නීතිය ඉගෙනීමේ අවස්ථාව අහිමි වුවද නීතිගරුක මිනිසෙකු ලෙසින් නීතිය රැකීමට හැකි බව තරයේ අදිටන් කරගත් ඔහු දිද්දෙණිපොත වතුයායට ආයුබෝවන් කියා මවටත් පියාටත් නොකියාම පොලිස් සේවයට අයදුම් කළේය.ඔහුගේ දෙවැනි සිහිනය සැබෑවිය. 1963 වසරේදී පොලිස් අභ්‍යාස විද්‍යාලයට ඇතුළුව පුහුණුව ලැබ 1964 වසරේ උප පොලිස් පරීක්ෂකවරයෙකු ලෙසින් බණ්ඩාරවෙල පොලිස් ස්ථානයේ සේවයට ඔහු පිවිසියේ ‘නීතිය ඉදිරියේ සියලුම දෙනා එක හා සමානය’ යන්න පසක් කරවීමේ අභිලාෂයෙනි.අනතුරුව ඔහු ස්ථාන මාරු ලැබ මොණරාගල, බදුල්ල, ලුණුගල පොලිස් ස්ථානයන් වලද සේවය කළේය. ඒ 1965 සහ 1966 වසරවල ය.මේ අතරතුර ඔහුට තාත්තාගෙන් ලිපියක් ලැබුණි. එහි සඳහන් වූයේ මෙවැන්නකි.‘කොහොඹ ගහක මී වදයක් බැන්දට ඒ මී වදයේ පැණි තිත්ත වෙන්නේ නැහැ’ යනුවෙනි.පියාගේ ඒ රුවන් වැකිය රැගත් ලිපිය අද වනතුරුම ඔහු සතුව සුරැකිව පවතී.1967 වසරේ නොවැම්බරයේ ලුණුගල පොලිස් ස්ථානයට දුරකථන ඇමතුමක් ලැබුණි. හද සසල කරවන ඒ පණිවුඩයෙන් කියැවුණේ රුහුණේ සිංහ පරපුරේ සෙන්පති ඩී. ඒ. රාජපක්ෂ මැතිඳුන් සදහටම මෙළොවින් සමුගත් පුවතයි.පොලිසියේ ලොකු මහත්තයාගෙන් හදිසි නිවාඩු ලැබ චමල් මැදමුලනට යන විටත් දහස් ගණනින් වූ ජනතාව රාජපක්ෂ වලව්වට එක් රොක්වී සිටියහ. ජනතාව අතරින් රිංගා පියාගේ නිසල දේහය අසලට ගිය චමල්ට දැක ගන්නට ලැබුණේ සිය ලොකු මල්ලී වන මහින්ද දේහය ඉදිරිපස වූ බිත්තියට හිස තබා කඳුළු වගුරුවන අයුරුය. මහින්ද මල්ලී පසෙකට කැඳවාගෙන ආ ලොකු අයියා ඔහුට දුන් අවවාදය මෙසේය.‘තාත්තා දාලා ගියේ අපි විතරක් නෙවෙයි. බලන්න, මුළු ගිරුවාපත්තුවම විතරක් නෙවෙයි, රටම අඬනවා. ඒ හින්දා තවත් අඬා දොඩා පලක් නැහැ. තාත්තාගේ ගමන ඉදිරියට ගෙන යන එකයි අපි කරන්න ඕන. අප්පච්චි අපෙන් බලාපොරොත්තු වුණෙත් ඒකයි. ඒ වෙනුවෙන් අද පටන් වැඩ කරමු’ යනුවෙනි.මහින්ද මල්ලී එදා සිය ලොකු අයියා ආදරබර සෙනෙහසින් වැළඳ ගත්තේ ඒ ඔවදන අනුමත කරමිනි.පියාගේ අභාවයෙන් පසු පවුලේ බර කරපින්නාගත් චමල් කොළඹට ස්ථාන මාරුවක් හදා ගත්තේය. අනතුරුව 1969 වසරේදී එවකට අගමැතිව සිටි ඩඩ්ලි සේනානායක මැතිතුමාගේ පොලිස් ආරක්ෂක සේවයටත්, 1970 දී සිරිමාවෝ බණ්ඩාරනායක අගමැතිණියගේ පොලිස් ආරක්ෂක සේවයටත් සම්බන්ධ වෙමින් ඔවුන්ගේ ආරක්ෂාව සුරක්ෂිත කිරීමට කටයුතු යෙදුවේය.පොලිස් සේවයෙන් ඔහු ලද වත්කම වූයේ විනය, නීතියට ගරු කිරීම මෙන්ම මිනිස් සමාජයට සාධාරණත්වය ඉටු කිරීමේ ගුණාංගයන්ය.1972 වසරේදී ඔහු කාකි නිළ ඇඳුමට සදහටම සමු දුන්නේය. එම වසරේම රාජ්‍ය නිර්මාණ නීතිගත සංස්ථාවේ ප්‍රධාන ආරක්ෂක නිලධාරියා ලෙස සේවයට එක් විය.1973 වසරේ රාජ්‍ය වානිජ නීතිගත සංස්ථාවේ සහකාර සාමාන්‍යාධිකාරී වරයා ලෙස ඔහු පත්වීම් ලැබුවේ ඒ වන විට එම තනතුරට අදාල සුදුසුකම් පමණටත් වඩා ඔහු විසින් සපුරා තිබු බැවිනි.වමේ සමාජවාදයේ ප්‍රබලයෙකු වූ දොස්තර එස්. ඒ. වික්‍රමසිංහයන් වලස්මුල්ල රෝහලේ සේවයට පිවිසීම ඔහුගේ දේශපාලන ජීවිතයට මහඟු රුකුළක් විය. සමාජවාදී අදහස් ජනතාවට කාන්දු කරවීමේ අටියෙන් මෙන්ම මහින්ද මල්ලීගේ දෙස් පාලන ගමන බැබලවීමේ අරමුණින් ඔහු දේශපාලන මුල් ගුරුවරයෙකු ලෙස රුහුණු ගිරුවායේ ගමින් ගම ගෙන් ගෙට ඇවිද්දේය.එයින් ගිරුවායේ ජනතාව තුළ අලුත් අදහස්, සිතුවිලි ජනිත වන්නට විය.මේ ගමනේදී තවත් අපූරු සිදුවීමක් විය.හත්තොට්ටුව ගමගේ චන්ද්‍රා මාලනී විජේවර්ධන මෙනවිය හැඩිදැඩි උත්තුංග දේ්හධාරී තරුණයෙකු වූ චමල්ට මුණ ගැසුණේ මේ අවදියේය. එම හමුවීම ඇය සිය ජීවන සහකාරිය බවට පත් කරවීමට තරම් සමත් විය.1975 වසරේ දුරුතු මස 03 වැනි දින චමල් - චන්ද්‍රා අතිනත ගත්හ.ප්‍රිය බිරිඳගේ් සෙනෙහස, ආදරය, චමල්ට දිවි මගෙහි සාර්ථක ඉදිරි ගමනට සුවිසල් අත්වැලක් වුයේ නිරායාසයෙනි.චමල් චන්ද්‍රා කැදැල්ලට ඉන්ද්‍ර, දෙව් නම් ලද පුතණුවන් දෙදෙනෙකු එකතු විය. ශෂීන්ද්‍ර රාජපක්ෂ නම් වූ වැඩිමහල් පුතු අද ඌව පළාත් සභාවේ ප්‍රධාන අමාත්‍යවරයා ලෙස මුල් පුටුව හොබවයි.පොඩි පුතු ශමීන්ද්‍ර රාජපක්ෂය. ඔහු උපාධිධාරී පරිගණක ඉංජිනේරුවරයෙකි.ඔහු සිය දේශපාලන දිවියට සෘජු ප්‍රවේශයක් ලබා ගන්නේ 1985 වසරේදීය.පහරදීම් හා බිය වැද්දීම් ආදියෙන් පිරි මැරබලය වැපිරූ එම මැතිවරණයේ මුල්ගිරිගල අසුනේ ශ්‍රී. ල. නි. පයේ අපේක්ෂකයා වූ චමල් රාජපක්ෂයන්ගේ ජයග්‍රහණයේ කස හඬ හේවිසිරාවය ළඟ ළඟම ඇසෙද්දී එම ගමන ආපසු හැරවීමට එවකට ආණ්ඩු කළ දුර්ජන පාලකයන්ගේ ඡන්ද මංකොල්ලයට හැකි විය.ඒ 1985 නොවැම්බර් මස 02 වැනි දින උදා විය. චමල්, මහින්ද, ජයන්ති, බැසිල්, ගෝඨාභය ඇතුළු සොහොයුරු සොහොයුරියන්ගේ දයාබර මව්තුමිය වූ දන්දිනා සමරසිංහ දිසානායක මැතිණිය එදින සදහටම දෙනෙත් පියා ගත්තාය.මේ සියලු දුක්ඛ දෝමනස්සයන්, චිත්ත පීඩාවන් චමල් රාජපක්ෂයන් වෙස් වලාගත් ආශිර්වාදයක් කර ගත්තේ ඒකාධිපති එජාප රජය පැහැරගත් ජනතා බලය නැවත ගිරුවායේ ජනතාවට උරුම කරදීමේ සටනේ සෙන්පතියා වෙමිනි.1989 වසරේ පැවැති දුෂ්කර අතුරු මැතිවරණය ජය ගනිමින් මුල්ගිරිගල මන්ත්‍රීවරයා ලෙසින් ඔහු පාර්ලිමේන්තුවට පිවිසියේ ජනගරුත්වයේ දේශපාලනයට නැවතත් ශ්‍රී ලංකාවේ හිමි ඉඩ කඩ අත්පත් කරදීම උදෙසා වූ යෝධ පියවරක් ඉදිරියට තබමිනි.1994 දී තිස්සමහාරාම අසුනෙන් සිය සොයුරු මහින්දයන්ද සමග නැවතත් පාර්ලිමේන්තුවට පිවිසි ඔහුට භාර වූ ප්‍රධානම අභියෝගය වූයේ ප්‍රගතිශීලී දේශපාලනය පිලිගැනීමේ වරදට දහ හත් වසරක් තිස්සේ දඬුවම් විඳි ගිරුවාපත්තුවේ ජනතාවගේ ජීවිත යළි නගා සිටුවීමය.බොහෝ සංකීර්ණ ප්‍රතිපත්ති ඉතා සරල බසින් පැහැදිලි කොට ජන මනසේ තහවුරු කිරීමේදී ඔහුටම සුවිශේෂී වු කුසලතාවයක් එතුමන් කෙරෙන් දිස් විය.එතුමා මැති සබයද ජනතාවද ඇමතූ භාෂාව දේශපාලන සුභාෂිතයක්ම වෙයි. එය ඔහුගේ 21 වසරක පාර්ලිමේන්තු දිවියේ සටහන් එක්තැන්වූ හැන්සාර්ඩ් වාර්තාවෝ සාක්ෂි දරති.පාර්ලිමේන්තුවට ගොස් රට බත බුලතින් සරු කොට ජනතාවගේ බඩකට පිරවීමට නිරතුරුවම වෙරදැරූ තම පියාගේ අඩි පාරේ ගිය චමල් රාජපක්ෂයන්ට හා ඔහුගේ අනුගාමිකයනට වැඩිකල් නොගොස්ම ජන ගරුත්වය සුරකින රජයක් බිහි කිරීමට හැකි විය.එදා ගිරුවාය පිළිබඳව සුදු ජාතික ලේඛකයෙකු වූ ලෙනාඩ් වුල්ෆ් දුටු අඳුරු සෙවණැලි, කරුකුට්ටම් වූ මහ පොළොව, කේඩෑරි වී ගිය, පණ කෙන්ද ගැට ගසන්නට වෙර දැරූ ගැහැණුන්, පිපාසයෙන් හා හාමතින් මියැදුණු මිනිසුන්, දිය ඉල්ලා හැඬූ ගහකොළ, ගව මහීෂාදීන් අතර ගිලන් වූ සිළිඳුලාගේ පරපුරේ පිරිවරට උරුම වූ ‘වැලි කතරක් වූ බැද්දේගම අද නිල්ල පිරුණු කෙම් බිමකි’හෙට එය සියල් සිරියෙන් සපිරි ලංකාවේ පමණක් නොව මුළු ආසියාකරයේම අග නගරය වනු ඇත. එදා මහ වැව් තැනූ මහසෙන් රජුන් ‘මහසෙන් දෙවිඳුන්’ සේ සලකන ලද අයුරින් අද දවසේ ගිරුවායේ ජනතාවද ආදරයෙන්, භක්තියෙන් එක් ජීවමාන දෙවි කෙනෙකු නම් කොට ඇත. ඒ ‘මව්ආර දෙවිඳුන්’ ය.ඒ අන් කවරකුත් නොව රුහුණු මාගම්පත්තුවේ ජනතාවගේ භාරකරුවාණන් වූ චමල් රාජපක්ෂයන් මය.මැදමුලනේ ලොකු අයියා රට කරවන මහ ගෙදර ලොකු අයියා ලෙසින් චමල් රාජපක්ෂ කථානායකතුමන් කෙරෙන් ළඟා කරවන දිනය වැඩි ඈතක නොවන්නේය.එදා මැති සබයේ නියෝජ්‍ය කථානායකවරයෙකු ලෙසින් හඬ නැගූ ඩී. ඒ. රාජපක්ෂ මැතිඳුන්ගේ දෙටු පුතුන් තුන්කල් නුවණින් සිදු කළ ආත්ම පරිත්‍යාගය නොවන්නට අද දවසේ දැයේ දරුවන්ට හෙටක් උරුම කළ ජාතියේ ආඩම්බරකාර තාත්තා වූ ජනපති මහින්ද රාජපක්ෂයන්ගේ ගමනද නොසිතූ අයුරින් කෙටි වන්නටද ඉඩ තිබුණි.එදා ගිරුවායේ ජනතාවගේ උරුමක්කාරයා වූ එතුමන් මෙදා මංගල මැති සබය දිනයේ සිය පුතණුවන් පෙළහර කරණා හාස්කම් දැක කොහි සිට හෝ පැමිණ තුටු කඳුළු මල් වරුසාවක් වස්සන්නට ඇතැයි මට සිතේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>10</day>
    </date>
    <link>http://www.dinamina.lk/2010/05/10/_art.asp?fn=f1005104</link>
    <topic>බොහෝ අය හිතන්නේ ඉල්ලීම් ගැන විතරයි යුතුකම් ඉටු කිරීමට වුවමනාවක් නෑ</topic>
    <author>සාකච්ඡා කළේ -බුද්ධික සමන් ගුණවර්ධන ඡායාරූප -සුලෝචන ගමගේ</author>
    <content>ලෝකයේ කොතැන බැලුවත් ස්වාමියා සහ සේවකයන් අතර අරගල ඇතිවෙනවා. මේවා බොහෝ විට සටන් පාඨ හා සීමිත ඉල්ලීම් කිපයකට පමණක් සීමා වී තිබෙනවා. ටික කාලයකින් නැවත නැවත ආරවුල් ඇතිවීම ස්වභාවික දෙයක්. මේ තත්ත්වය වළක්වා ගැනීමට නම් සේව්‍ය සේවක දෙපක්‍ෂයම අධ්‍යාත්මික පරිවර්තනයකට ලක්විය යුතුව තිබෙනවා. ඒ පරිවර්තනයට බුදු දහමෙන් ලැබෙන අනුශාසනා පිළිබඳව මෙවර ධර්ම සභාවෙන් අප විමසා සිටියේ ගම්පහ හෙට්ටියාදෙනිය ශශ්‍රී සුදර්ශන ධර්ම නිකේතනාධිපති, පන්නිපිටිය ඇරැව්වල පාරේ ශශ්‍රී සුදර්ශන ශාසන සේවා සංචිතයේ අධ්‍යක්‍ෂ කැටවල හේමාලෝක හිමියන්ගෙනුයි.වර්තමානයේ ඇතැම් අවස්ථාවලදී ස්වාමි සේවක සම්බන්ධතාව දුරස්වීම නිසා පිකටින් උද්ඝෝෂණ අසන්නට ලැබෙනවා. අතීතයේදීත් මෙවැනි තත්ත්වයක් පැවතුණාද?එකල භාරතීය සේවකයා යම් කිසි ශ්‍රේණියකට සීමා වෙලා සිටියේ. ඒ සමාජයේ තිබුණා, බ්‍රාහ්මණ, ක්ෂේත්‍රය, වෛශ්‍ය, ශුද්‍ර කියලා කුල හතරක්. එයින් ශුද්‍රයන් පමණක් කම්කරුවන් නැත්නම් සේවකයන් කියලයි පිළිගැනීම තිබුණේ.හැම මොහොතකදී ම බ්‍රාහ්මණ ක්ෂේත්‍රය වෛශ්‍ය කියන කුලවල අය ශුද්‍රයන්ව පීඩනයට පත් කර තිබුණේ. ඒ වගේම ඔවුන් නියෝජනය කළ ක්ෂේත්‍රයන්ට පිවිසීමට ශුද්‍රයන්ට අවස්ථාව ලැබුණේ නැහැ.ඒ කියන්නේ පිළිවෙළින් ආගම, දේශපාලනය, ආර්ථිකය කියන කිසිදු සංස්ථාවකට ඔවුන්ට ප්‍රවිශ්ට වීමට අවකාශ ලැබුණේ නැහැ. අන්න ඒ විදියේ ස්වාමි සේවක සම්බන්ධයක් ඔවුන් ගොඩනඟා ගෙන තිබුණේ.ඒත් ඔවුන් දැන සිටියේ නැහැ ස්වාමියා පෝෂණය වෙන්නේ සේවකයාගෙන් කියලා. ඒ විතරක් නෙවෙයි ස්වාමියා එන විට කම්කරුවා කාණුවට බැස්සා. ඔවුන්ට උඩුකයට ඇඳුම් අඳින්න බැහැ, හිස රැවුල් බාන්න බැහැ, ස්වාමියාගේ අනුමැතියෙන් තොරව ක්‍රිස්තු පූර්ව හයවැනි සියවස වන විට කම්කරුවා සිටියේ එතරම් පීඩනයකින්.මේ කියන පීඩනයෙන් ශුද්‍රයන් යම් තරමකින් හෝ මුදවා ගැනීමට හැකියාව ලැබුණේ පාලක පන්තියෙන් උපත ලැබූ බුදුරජාණන් වහන්සේට නේද?ඔව්. හොඳම උදාහරණය තමයි සුනීත දරුවාගේ පැවිදි වීම. අපි කතා කළ ශුද්‍ර කුලයේ තව ස්ථර තිබුණා. වේණ, නේසාද, රථකාර, පුක්කුස, චණ්ඩාල කියලා. ඒකෙන් පහත්ම යයි සැලකූ චණ්ඩාල කුලයේ තමයි සුනීත ඉපැදුණේ.සුනීත කුණු කාණුවේ ඉඳන් බුදුන්ගෙන් අසනවා “බුදු හාමුදුරුවනේ අපි වැන්නන්ටත් ආගම අදහන්න, අවබෝධය ලබාගන්න පුළුවන්ද” කියලා. ඒ කියමනම අපි කලින් කතා කළ තත්ත්වය තහවුරු කරනවා. බුදුන් වහන්සේ ඒ කුල ක්‍රමය බැහැර කරලා තිබුණේ. සුනීත බුදු සසුනේ පැවිදි වෙනවා.කෙනෙක්ට අහන්න පුළුවන් බුදුන් වහ්නසේ කුල ක්‍රමය බැහැර කළා නම් ඇයි පස්මහ බැලුම් බලද්දි කුලය ගැන සලකලා ක්ෂත්‍රිය කුලය තෝරගත්තේ කියලා. ඇයි ශුද්‍ර කුලයේ ඉපදෙන්න තිබුණානෙ? බලන්න රටක සියලු දෙනා ඒකරාශී වෙන්නේ පාලකයන් වටායි.ඔවුන්ටයි සමාජය වෙනස් කරන්න පහසුව තිබෙන්නේ. ශුද්‍ර කුලයේ ඉපදිලා ශුද්‍රයන්ගේ අයිතීන් කතා කරන්න අමාරුයි. ඒ නිසයි බුදුරජාණන් වහ්නසේ පාලක පන්තිය ඉපදීම සඳහා තෝරා ගත්තේ.බුදුරජාණන් වහන්සේ පාලක පන්තිය හා පාලිත පන්තිය අතර තිබෙන යථාර්ථවාදී සම්බන්ධය දැක්කා. උන්වහන්සේ දේශනා කරනවා”අයියෝ ඥත්වා දාසෝ හෝතිදාසෝ ඥත්වා අයියෝ හෝති” කියලා. ඒ කියන්නේ අද ආර්යයා හෙට දාසයෙක් විය හැකියි. අද දාසයා හෙට ආර්යයෙක් විය හැකියි. මේ ආර්යයා කියන්නේ ස්වාමි පක්‍ෂයයි. වර්තමානයේ වුණත් මේක සත්‍යයක් වෙලානෙ තියෙන්නේ.ඒ වගේම හාමුදුරුවනේ සිඟාලෝවාද වැනි සූත්‍රවල සඳහන් වෙනවා සේව්‍ය සේවක යුතුකම් පිළිබඳව. ඔවුනොවුන් සලකා ගත යුතු ආකාරයක් පිළිබඳ නේද බුදුන් වහන්සේ ඒ දේශනා කරන්නේ?පැහැදිලිවම සිඟාලෝවාද සූත්‍රයේ තිබෙන්නේ මේ සමාජ සන්ධර්භය විස්තර කිරීමක්. බුදුන්වහන්සේ බණ වර්ග තුනක් දේශනා කරනවා. ඒ ජීවත්වීම, මරණය හා නිර්වාණය යන කාරණා තුනට අනුවයි. මේ තුන අතර පැහැදිලි සම්බන්ධයක් තිබෙනවා. ජීවත්වෙන පුද්ගලයාට මැරෙනතුරු ඉටුකිරීමට යුතුකම් වගකීම් රාශියක් තිබෙනවා. සිඟාලෝවාද සූත්‍රයෙන් මේ දේවල් දේශනා කරල සමාජ ශෝධනයක් තමයි උන්වහන්සේ සිදුකළේ.ඒ සමාජ ශෝධනය නිසා රට අනිවාර්යයෙන් ම සංවර්ධනය වෙනවා. අදත් කම්කරුවා පිළිබඳ තිබෙන ආකල්පය මීට වඩා වෙනස් විය යුතුව තිබෙනවා. සිඟාල පුතාගේ දිශා නමස්කාරය බුදුන් වහන්සේ අර්ථවත් කරමින් මේ යුතුකම් වගකීම් ඉගැන්නුවේ.මෙතැන දිශා පිළිබඳ සංකල්පයට හරිම අර්ථවත් ලෙසයි බුදුන් වහන්සේ ඒ ඒ පාර්ශ්වයන් බෙදා දක්වා තිබෙන්නේ. මෙතනදි සේවකයන්ට හිමිවන්නේ යට දිශාවයි.කෙනෙකුට හිතන්න පුළුවන් යට දිශාව ඒ තරම් හොඳ දිශාවක් නෙවෙයි කියලා. යට කියන්නේ අත්තිවාරමයි. ඒ මත තමයි සියලු දේ ගොඩනැඟෙන්නේ.අත්තිවාරම ශක්තිමත් නොවුණොත් සියල්ල බිඳ වැටෙනවා. කම්කරු පාර්ශවයත් ඒ වගෙයි. ලංකාවේ සඟ, වෙද, ගුරු, ගොවි, කම්කරු කියන පංච මහා බලවේගයේ අවසාන පුරුක තමයි කම්කරුවා. ඒ කියන්නේ රටේ ආර්ථික ශක්තියයි.මෙතනදී ගොවියාත් කම්කරුවකු ලෙස ගත යුතුව තිබෙනවා. මුලින් තිබෙන්නේ අධ්‍යාත්මික බලයයි. මේ අධ්‍යාත්මය හා ආර්ථිකය කියන දෙකට මැදිවයි සමාජයම තිබෙන්නේ.ගොවියා හා කම්කරුවා කියන්නේ නිෂ්පාදනයේ මුල් පුරුක්. මේ රටේ නිෂ්පාදනයක් නොකෙරෙනවා නම් දියුණුවක් දකින්න අමාරුයි. ඒ ශක්තිය තිබෙන්නේ කම්කරුවාටයි. ඒ බිම් මට්ටමේ ශක්තිය තමයි බුදුන් වහන්සේ යට දිශාවෙන් පෙන්නුම් කරන්නේ. ඒක සේවකයාට කරන අගෞරවයක් නෙවෙයි.වර්තමානයේ සේවකයන් කම්කරු දින සමරා කම්කරු අයිතීන් ඉල්ලා හඬ නඟනවා. මෙසේ ඒකරාශී වී ඉල්ලීම් ඉදිරිපත් කරන කම්කරුවාටත් විශාල වගකීම් රාශියක් පැවරී තිබෙනවා නේද?මේක ධර්මය සමඟ සම්බන්ධ කරල කතා කළ යුතු දෙයක්. අයිතිවාසිකම් නෙවෙයි මුලින් කතා කළ යුත්තේ. ස්වාමියාත් සේවකයාත් යුතුකම් ඉටුකළාද කියන කාරණය යි. අද කම්කරුවන්ගෙන් ඇහුවොත් ඇයි පිකටින් කරන්නේ් කියලා, ඔවුන් කියන්නේ ඉල්ලීම් නොදෙන නිසා කියලයි. ස්වාමියාගෙන් ඇසුවොත් ඇයි ඉල්ලීම් නොදෙන්නේ කියලා ඔවුන් කියන්නේ යුතුකම් ඉටුකරල නැති නිසා කියල.අපි බලන්න ඕනෑ ඉල්ලීම් සාධාරණ ද කියලා. ඉල්ලීම් සාධාරණ වෙන්නේ, තමන් කරන සේවය අල්ලස, දූෂණය, වංචාව, කපටිකම, හොරකමෙන්, මැරකමෙන් තොරව ඉටුකරලා තියනවා නම්, ඒ වගේම තමන්ගේ දායකත්වයට ලැබෙන වැටුප පහසුකම් සාපේක්‍ෂ වශයෙන් අවම අගයක තියෙනවා නම් පමණයි.අද බලන්න සේවයක් ස්ථිර කරන්න බැලුවත් හොයා බලන්නේ කොපමණ කාලයක් සේවය කළාද කියන කාරණයයි. මෙතන සේවයට වඩා බලපාන්නේ කාලයයි. සේවයේ ස්වභාවය එහි ගුණාත්මක භාවය ආදිය නෙවෙයි සැලකිල්ලට ගන්නේ කාලය යි. ඒත් මූලික විය යුත්තේ සේවය නේද? ඒ වගේම තමයි ස්වාමියාගේ යුතුකම් ඉටුවෙන්නත් ඕනෑ. එහි පළමුවැන්න තමයි සරිලන වැටුප් දීම.ඒ වැටුප් දීමේදීත් සේවකයා ලබන වැටුප සමකාලීන සමාජයේ ජීවත්වීමට ප්‍රමාණවත් ද කියා සොයා බැලිය යුතුයි. එහෙම නොවෙනවා නම් එක්කෝ පඩි වැඩි කළ යුතුයි නැත්නම් බඩු මිල අඩු කළ යුතුයි.කම්කරුවා තෘප්තිමත් කළ යුතුයි. ඔහු තෘප්තිමත් කරන්න ඔය දෙක පමණක් සිදුකර ප්‍රමාණවත් නෑ. ඔහු තුළ අධ්‍යාත්මික පරිවර්තනයක් ඇති කළ යුතුයි.බලන්න ජපානය බිඳවැටිලා නැවත නැගී සිටියේ ආකල්පමය වෙනසක් ඇතිකරගෙනයි. ඔවුන් ඉල්ලීම්වලට කලින් යුතුකම් ඉටුකළා. ඒ යම් කාලසීමාවක්.ඒ නිසයි ඔවුන් නැගී සිටියේ. අපේ රටත් අද තියන තත්ත්වය අනුව බලද්දී අපටත් යම් කාලයක් ඉවසා සිටින්න සිදුවෙනවා. භික්ෂුවගේ කාර්ය භාරය වෙන්නේ මෙය ජනතාවට අවබෝධ කර දීම මිසක් පිකටින් එකේ ඉස්සරහින් යාම නෙමෙයි. මේක කාටවත් ආවැඩීමක් නෙවෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>11</day>
    </date>
    <link>http://www.dinamina.lk/2010/05/11/_art.asp?fn=n1005111</link>
    <topic>ප්‍රජාතන්ත්‍රවාදය ස්ථාපිතයිලෝක සබඳතා ශක්තිමත්</topic>
    <author>ධනුෂ්ක ගොඩකුඹුර</author>
    <content>ජාතීන් අතර සුහදත්වය වර්ධනය කර ගනිමින් සංවර්ධනය කරා යන ඉදිරි ගමනට ලෝකයේ සියලු රටවල සහයෝගය ලැබෙනු ඇතැයි තමා දැඩිසේ විශ්වාස කරන බව ජනාධිපති මහින්ද රාජපක්ෂ මහතා පැවැසීය.ප්‍රජාතන්ත්‍රවාදය ස්ථාපිත කිරීමත් සමඟ පිටස්තර ලෝකයත් සමඟ වඩාත් ශක්තිමත්ව සම්බන්ධවීමේ හැකියාව දැන් අප රටට ලැබී තිබෙන බවත් ජනාධිපතිවරයා ප්‍රකාශ කෙළේය.යුද්ධය පැවැති සමයේදී රට සංවර්ධනය කිරීමට ජාත්‍යන්තර මූල්‍ය අරමුදල ලෝක බැංකුව ඇතුළු ආයතන සහ ආධාර දෙන රටවල් දැක්වූ සහායද තමන් මහත් අගය කොට සළකන බවත් ජනාධිපතිවරයා ගෞරවයෙන් සිහිපත් කෙළේය.ශ්‍රී ලංකාව, ලෝකයේ සෑම රටක් සමඟම පාහේ ඉතිහාසයේ පටන්ම මිතුදම්වලින් වෙළී සිටි බව පැවැසූ ජනාධිපතිවරයා විශ්වාසය, උද්‍යෝගය මත පදනම් වූ සබඳතාවන් වෙනුවෙන් ශශ්‍රී ලංකාව නිරතුරුව කැපවී සිටින බවත් කීවේය.ජනාධිපතිවරයා මේ අදහස් පළකෙළේ ශ්‍රී ලංකාවේ විදෙස් තානාපතිවරුන් සමඟ ජනාධිපති ලේකම් කාර්යාලයේදී ඊයේ (10) පැවැති විශේෂ හමුවකදීය.අපේ රට පිළිබඳ විවිධ මත, ඇතැමුන් තානාපතිවරුන් වෙත යොමු කරන බව පැවසූ ජනාධිපතිවරයා ඒ සියලු මත මේ රටේ ජනතාවගේ බහුතර මතය නොවන බවත් අවධාරණය කෙළේය.එවැනි වැරැදි මත රජයෙන් හෝ විදේශ අමාත්‍යාංශයෙන් නිවැරැදි කරවාගෙන තමන්ගේ රට වෙත යැවීම තානාපතිවරුන්ගේ වගකීම බව කී ජනාධිපතිවරයා එසේ නිවැරැදි දේ පමණක් වාර්තා කිරීම අප රටවල් අතර පවතින මිත්‍ර සබඳතාවන්ට වඩා යහපත් වන බවත් කීවේය.අර්බුද නිසා ජාතීන් අතර හටගත් වේදනාවන්ට පිළියම් සෙවීම කෙරෙහි රජයේ දැඩි අවධානය යොමුව ඇති බවත් රටේ ජාතික ආරක්ෂාව පිළිබඳ අවධානයෙන් රජය සිටින බවත් ජනාධිපතිවරයා පෙන්වා දුන්නේය. විදේශ කටයුතු පිළිබඳ ඇමැති මහාචාර්ය ජී. එල්. පීරිස් මහතාද මෙහිදී අදහස් දැක්වීය.ආර්ථික සංවර්ධන ඇමැති බැසිල් රාජපක්‍ෂ නියෝජ්‍ය ෂ;ද්ශ ඇමැති ගීතාංජන ගුණවර්ධන, විදේශ අමාත්‍යාංශ ලේකම් රොමේෂ් ජයසිංහ, ආරක්ෂක ලේකම් ගෝඨාභය රාජපක්‍ෂ මහත්වරු ඇතුළු පිරිසක් ද මේ අවස්ථාවට එක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>11</day>
    </date>
    <link>http://www.dinamina.lk/2010/05/11/_art.asp?fn=n1005112</link>
    <topic>සංශෝධන කෙටුම්පතඇමැති මණ්ඩලයට</topic>
    <author>සිතාරා සේනානි සහ නුවන් කොඩිකාර</author>
    <content>ආණ්ඩුක්‍රම ව්‍යවස්ථා සංශෝධන පනත් කෙටුම්පත ඉදිරි සති දෙක ඇතුළත අනුමැතිය සඳහා කැබිනට් මණ්ඩලයට ඉදිරිපත් කරනු ඇත. කැබිනට් අනුමැතිය ලැබුණු විගස එම කෙටුම්පත පාර්ලිමේන්තුවට ඉදිරිපත් කෙරේ. එවිට විපක්ෂයට ද ඒ සඳහා නව යෝජනා ඉදිරිපත් කළ හැකි වේ.මෙම කෙටුම්පත සකස් කිරීම සඳහා විදේශ කටයුතු ඇමැති මහාචාර්ය ජී. එල්. පීරිස්, නීතිපති මොහොන් පීරිස් යන මහත්වරුන්ගෙන් සමන්විත කමිටුවක් ජනාධිපති මහින්ද රාජපක්ෂ මහතා විසින් පත් කරනු ලැබ තිබේ. නව ලොවක් සඳහා ආර්ථිකය සමඟ තරග කළ හැකි ආකාරයේ සංශෝධනයක් නව කෙටුම්පතින් ඉදිරිපත් කිරීමට අපේක්ෂා කෙරේ.මහවැලි කේන්ද්‍රයේ ඊයේ (10) පැවැති මාධ්‍ය හමුවකදී මෙම කරුණු අනාවරණය කළ ශ්‍රී ලංකා නිදහස් පක්ෂයේ මහ ලේකම් ඇමැති මෛත්‍රීපාල සිරිසේන මහතා 17 වන ව්‍යවස්ථා සංශෝධනයේ තිබෙන අඩු පාඩු මඟ හරවා එය ශක්තිමත් කරන බවත් කීය.එමගින් රාජ්‍ය කොමිෂන් සභා ශක්තිමත් කොට රාජ්‍ය පාලනය කාර්යක්ෂම කිරීමට අවශ්‍ය වැඩපිළිවෙළක් ක්‍රියාත්මක කරන බවත් ඇමැතිවරයා කීය. ගමට වගකියන මන්ත්‍රීවරයකු පත් කිරීමට හැකි මැතිවරණ ක්‍රමයක් කෙරෙහි අවධානය ව්‍යවස්ථා සංශෝධනය මගින් යොමුකර ඇතැයි කීය.එළඹෙන පළාත් පාලන මැතිවරණයේ එම නව ක්‍රමය අනුගමනය කිරීමට අවශ්‍ය වැඩපිළිවෙළ සකස් කරන බවත් පැවැසීය.එක්සත් ජනතා නිදහස් සන්ධානයේ මහ ලේකම් ඇමැති සුසිල් පේ‍්‍රමජයන්ත් මහතා ද අදහස් දැක්වීය.මෙම කෙටුම්පත සකස් කිරීමට විදේශ කටයුතු ඇමැති මහාචාර්ය ජී. එල්. පීරිස්, නීතිපති මොහොන් පීරිස් මහත්වරුන්ගෙන් සමන්විත කමිටුවක් ජනාධිපති මහින්ද රාජපක්ෂ මහතා විසින් පත්කරනු ලැබ ඇත. අවශ්‍ය වැඩපිළිවෙළ ක්‍රියාත්මක කරන බවද හෙතෙම සඳහන් කෙළේ ය.එළඹෙන පළාත් පාලන මැතිවරණයේ දී එම ක්‍රමය අනුගමනය කිරීමට අවශ්‍ය වැඩපිළිවෙළ සකස් කරමින් යන බවත් ඇමැතිවරයා පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>11</day>
    </date>
    <link>http://www.dinamina.lk/2010/05/11/_art.asp?fn=n1005113</link>
    <topic>ශ්‍රී ලංකාවේ හමුදාව අපකීර්තියට පත් කරවන‘මඩ’ වීඩියෝ පටයක්</topic>
    <author>විජයානි එදිරිසිංහ</author>
    <content>වේළුපිල්ලේ ප්‍රභාකරන් ප්‍රමුඛ කොටි නායකයන් සමූල ඝාතනය කර මේ රට ත්‍රස්තවාදීන්ගෙන් නිදහස් කරගෙන වසරක් සපිරෙන ඓතිහාසික දිනයේදී ත්‍රිවිධ හමුදාව යළි අපකීර්තියට පත් කරවන තවත් ව්‍යාජ වීඩියෝ පටයක් ජර්මනියේදී එළි දැක්වීමට මෙරටින් පලාගිය සිංහල කොටි මාධ්‍යවේදීන් සූදානම් වන බවට බුද්ධි අංශ වෙත තොරතුරු ලැබී තිබේ.චැනල්-4 අංක 2 නමින් එම වීඩියෝ පටය නම්කර ඇති බවට බුද්ධි අංශවලට තොරතුරු ලැබී තිබේ.ජර්මනියේදී පැවැත්වීමට නියමිත එම වීඩියෝ පටය එළිදැක්වීමේ උත්සවයට අමතරව විශේෂ වැඩපිළිවෙළක් ද සංවිධාන කැර තිබේ. නිදහස් මාධ්‍ය ව්‍යාපාරයේ සිට මෙරටින් පළාගිය ප්‍රබලයෙක් ඇතුළු කොටි සංවිධානයෙන් අප්‍රමාන ලෙස වරප්‍රසාද ලබාගත් තවත් මාධ්‍යවේදීන් කණ්ඩායමක් මෑතදී පලාගිය පිරිසක් ද එම වීඩියෝ පටය එළිදැක්වීම ඇතුළු ප්‍රභාකරන් සිහිපත් කිරීමේ උත්සවය සංවිධානය කර තිබේ.මෙරට ත්‍රිවිධ හමුදාව සහ පොලීසිය පසුගිය උතුරු නැගෙනහිර මානුෂීය මෙහෙයුම්වලදී දෙමළ ජනතාව ඝාතනය කළ බවටත්, ආරක්ෂක හමුදා යටතේ සිටින උතුරේ ජනතාව බඩගින්නේ තබන බවටත් චෝදනා එල්ල කිරීමට මොවුන් සූදානම්ව සිටිති.ඔවුන්ට ඒ සඳහා අරමුදල් සපයන්නේ කොටි හිතවාදී රාජ්‍ය නොවන සංවිධානවලින් බව හෙළි වී තිබේ. මෙරට ආරක්ෂක හමුදා අපකීර්තියට පත් කරවන වැඩසටහන් ඇතුළත් තොරතුරු විවිධ ජාත්‍යන්තර සංවිධාන හරහා ලොව පුරා යැවීමටද මොවුන් සැළැසුම් කර ඇත.මෙරට රජය ප්‍රමුඛ ත්‍රිවිධ හමුදාව කොටි සංවිධානය විනාශ කර මෙරටට සාමය උදාකර දීමට ජීවිත පරිත්‍යාගයෙන් කටයුතු කරද්දී කොටි හිතවාදී එම මාධ්‍යවේදීන් ඇතුළු පිරිස් ප්‍රභාකරන් ඇතුළු කොටි සංවිධානය ආරක්ෂා කර ගැනීමට ජාත්‍යන්තර සංවිධාන සමඟ කටයුතු කළහ. අවසානයේ කොටි සංවිධානය පරාජයට පත් වෙමින් තිබියදී මොවුන් හොර රහසේ මෙරටින් පලා ගියහ. මොවුන් මෙරටින් පලාගිය පසුවද විදේශ රටවල සිට මෙරට අපකීර්තිමත් කිරීමට විවිධ කුමන්ත්‍රණ දියත් කරමින් සිටිති.කොටි ජාත්‍යන්තර ජාලය විනාශ කිරීමට මෙරට රජය ඉදිරිපත් කිරීම විදේශගතව සිටින කොටි හිතවාදී කණ්ඩායම්වලට බලවත් මානසික පීඩනයක් වී ඇත. එම මැදිහත්වීම වළක්වා ගැනීමටද ඔවුන් කුමන්ත්‍රණ දියත් කරමින් සිටිති. මෙරටට එරෙහිව එසේ දියත් කළ කුමන්ත්‍රණ ගණනාවක්ම බිඳ වැටී ගිය බවද බුද්ධි අංශ පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>11</day>
    </date>
    <link>http://www.dinamina.lk/2010/05/11/_art.asp?fn=n1005114</link>
    <topic>එස්. බී.උප කුලපතිවරුන්හමුවක්</topic>
    <author>දයා පෙරේරා</author>
    <content>විශ්වවිද්‍යාලයන්හි සියලු කටයුතු දැන ගැනීම සඳහා උසස් අධ්‍යාපන ඇමැති එස්. බී. දිසානායක මහතා මේ දිනවල උපකුලපතිවරුන් හමුවෙයි.එක් එක් විශ්ව විද්‍යාලයන්හි උපකුලපතිවරුන් සමග සාකච්ඡා කොට ඒවාට අනන්‍ය වූ සුවිශේෂ ගැටලු දැන ගැනීම, සමස්ත විශ්ව විද්‍යාල පද්ධතියේ වත්මන් තත්ත්වය ගැන පූර්ණ අධ්‍යයනයක් කිරීම මේ වැඩපිළිවෙළින් ඇමැතිවරයා අපේක්ෂා කරයි.උපකුලපතිවරුන් පමණක් නොව පීඨාධිපතිවරුන්, අධ්‍යයන සහ අනධ්‍යයන කාර්ය මණ්ඩල සාමාජිකයෝද සිසුන් හා ශිෂ්‍ය සංගම් නියෝජිතයන්ද හමුවීමට ඇමැතිවරයා බලාපොරොත්තු වන බව උසස් අධ්‍යාපන අමාත්‍යාංශ ප්‍රකාශකයෙක් කීවේය.එස්. බී. දිසානායක මහතා උසස් අධ්‍යාපන ඇමැති පදවියේ වැඩ බාරගැනීමෙන් පසු මේ වන විට විශ්ව විද්‍යාල ක්‍ෂේත්‍රයේ විවිධ පුද්ගලයන් රැසක් සමග අදහස් හුවමාරු කර ගෙන ඇතැයිද එම ප්‍රකාශකයා පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>11</day>
    </date>
    <link>http://www.dinamina.lk/2010/05/11/_art.asp?fn=n1005115</link>
    <topic>මාධ්‍යවේදීන්ට දෙමළ පාඨමාලා</topic>
    <author>අනූෂා ගුරුසිංහ</author>
    <content>ජනමාධ්‍යවේදීන් සඳහා දෙමළ භාෂාව පිළිබඳ විශේෂ පුහුණු පාඨමාලාවක් ආරම්භ කිරීමට රජය තීරණය කර ඇත.ජාතික භාෂා සහ අධ්‍යාපන ආයතනය මගින් එම පාඨමාලාව සඳහා අයඳුම්පත් කැඳවීමට මේ වන විට අවශ්‍ය පියවර ගෙන තිබෙන බව ජාතික භාෂා හා සමාජ ඒකාබද්ධතා අමාත්‍ය එස්. බී. නාවින්න මහතා ‘දිනමිණ’ට පැවසීය.භාෂාව මුල්වීමෙන් හටගත් ගැටළුකාරී වාතාවරණය සම්පූර්ණයෙන් නැවැත්වීමට මාධ්‍යවේදීන්ටද විශාල වගකීමක් තිබෙන බැවින් මෙම දෙමළ භාෂාව පුහුණු පාඨමාලාව මාධ්‍යවේදීන් සඳහා ආරම්භ කිරීමට තමන් තීරණය කළ බව ඇමැතිවරයා කීය.මතුගම, අගලවත්ත පිහිටි භාෂා පුහුණු මධ්‍යස්ථානයේ පළමුවෙන් ආරම්භ කරන මෙම පාඨමාලාව පසුව දිවයිනේ සෑම පළාතක්ම ආවරණය වන සේ ආරම්භ කරන බවද එස්. බී. නාවින්න මහතා පැවසීය</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>11</day>
    </date>
    <link>http://www.dinamina.lk/2010/05/11/_art.asp?fn=n1005116</link>
    <topic>ජූලි සිට දෙසැම්බර් දක්වානව අය-වැය ලේඛනයක්</topic>
    <author>සිතාරා සේනානි සහ නුවන් කොඩිකාර</author>
    <content>එක්සත් ජනතා නිදහස් සන්ධාන රජය ලබන ජූලි මාසයේ සිට දෙසැම්බර් මාසය දක්වා වූ කාලසීමාව සඳහා නව අය–වැය ලේඛනයක් ඉදිරිපත් කරන බව එජනිස මහ ලේකම් ඛනිජ තෙල් කර්මාන්ත ඇමැති සුසිල් ප්‍රේමජයන්ත මහතා පැවැසීය.ජූලි මාසය වන විට නව අය-වැය යෝජනා පාර්ලිමේන්තුවට ඉදිරිපත් කරන බවද පැවැසූ මහ ලේකම්වරයා 2011 වසර සඳහා වූ අය-වැය යෝජනා ලබන නොවැම්බර් මසදී ඉදිරිපත් කෙරෙන බව කීවේය.ඒ මහතා මෙසේ පැවැසුවේ ශ්‍රී ලංකා නිදහස් පක්ෂය මහවැලි කේන්ද්‍රයේ ඊයේ (10) පැවැත්වූ මාධ්‍ය හමුවේ දීය. රජය පිහිටු වූයේ අප්‍රේල් 22 වැනිදා බවත්, නව ඇමැති මණ්ඩලය පෙර පැවැති ඇමැති මණ්ඩලයට වඩා ප්‍රමාණයෙන් කුඩාවී ඇති නිසාත්, විෂය වෙනස්වී ඇතැම් විෂයයන් වෙනත් අමාත්‍යාංශ වෙත ගොනුවී තිබීම නිසාත් අමාත්‍යාංශවලට අයත් වැය ශීර්ෂ වෙනස් වී ඇති බව කී ඇමැතිවරයා මෙකී වැය ශීර්ෂ නැවත සලකා බැලීම අවශ්‍යව ඇති බැවින් නව අය-වැය ඉදිරිපත් කිරීමට යම් කාලයක් ගත කිරීමට සිදුව තිබෙන බවද පෙන්වා දුන්නේය.එක්සත් ජනතා නිදහස් සන්ධානයේ මහලේකම් ඇමැති සුසිල් පේ‍්‍රමජයන්ත මහතා මෙසේද කීවේය. ප්‍රාදේශීය වශයෙන් සංවර්ධන කටයුතු ක්‍රියාත්මක කිරීමට විමධ්‍යගත මුදල් වෙන් කෙරෙන්නේ ද අයවැයෙන්.ඒ නිසා අයවැයක අවශ්‍යතාව රජයට දැඩි ලෙස දැනී තිබෙනවා. මේ නිසා අයවැයක් නැතිව භාණ්ඩාගාරයෙන් රජය මුදල් ගන්නා බවට විපක්ෂය නඟන චෝදනා අප බැහැර කරනවා.ශ්‍රීලනිප ප්‍රධාන ලේකම් සෞඛ්‍ය ඇමැති මෛත්‍රීපාල සිරිසේන මහතාද කතා කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>11</day>
    </date>
    <link>http://www.dinamina.lk/2010/05/11/_art.asp?fn=n1005117</link>
    <topic>සෝමාවතියේදී තිදෙනකු මිය ගියේ හදිසි අනතුරුවලින්</topic>
    <author>පොළොන්නරුව විශේෂ ගාමිණී ඔබේසේකර හා පොළොන්නරුව දිසා සමූහ එම්. පී. සරත්</author>
    <content>පොළොන්නරුව ඓතිහාසික සෝමාවතිය පුදබිම වැඳපුදාගැනීමට පැමිණි තිදෙනකු පෙරේදා (09) මිය ගොස් ඇත්තේ හදිසි අනතුරු වලට ලක්වීමෙන් බව පොලීසිය පවසයි.මියගොස් ඇත්තේ ඇල්ල වැලිමඩ පදිංචිව සිටි ඩබ්ලිව්. පොඩිඅප්පුහාමි (70) ගලේවෙල එම්. පී. ලයනල් සමරවික්‍රම (42) හා රාජගිරියේ පදිංචිව සිටි එම්. විමලාවතී (53) යන අය වෙති.අප්පුහාමි නමැති අය තමන් පැමිණි ලොරි රථයට ගොඩවීමට ගොස් බිමට වැටී මිය ගොස් තිබෙන අතර ලයනල් නැමැති අය හෘදයාබාධයකින් මිය ගිය බව මේ වන විට අනාවරණය වී තිබේ. ඔහු පුදබිම තුළ බස් රථයකින් ගමන් කරමින් සිටියදී හදිසියේ මිය ගොස් ඇත. අනෙක් කාන්තාවද හදිසියේ ඇතිවූ පපුවේ අමාරුවකින් මිය ගිය බව හෙළිව ඇත.වන්දනා නඩයක පිරිසක් පැමිණි ලොරි රථයක ඇන්දක් කඩා වැටීමෙන්ද කීප දෙනෙකු තුවාල ලබා තිබෙන බවද තෙරපීම හේතුවෙන් රෝගී වූ තවත් 16 ක් පොළොන්නරුව රෝහල වෙත ගුවනින් හා ගිලන්රථ මගින් රැගෙන ආ බව රෝහල් ප්‍රකාශකයෙක් පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>11</day>
    </date>
    <link>http://www.dinamina.lk/2010/05/11/_art.asp?fn=n1005118</link>
    <topic>සෝමාවතියේ අසිරිමත් සිද්ධිය</topic>
    <author/>
    <content>පොළොන්නරුව ඓතිහාසික සෝමාවතිය චෛත්‍යය අබියස ඉකුත් 8 වැනිදා රාත්‍රී 7ට ආරම්භ කළ මහා සෑ වන්දනාව පැවැති අවස්ථාවේදී කඩා හැළෙන්නට වූ වර්ෂාව බුදු අනුහසින් සම්පූර්ණයෙන් නැවැත්වීමට හැකි වී ඇත.මෙදින සවස් යාමේ පොළොන්නරුව දිස්ත්‍රික්කය පුරාම අකුණු සර හා විදුලි කෙටීම් සමඟ මහ වැසි ඇදහැළෙන්නට විය. එහෙත් සෝමාවතිය පුද බිම පිහිටි ප්‍රදේශයටද වර්ෂාව ඇද හැළෙන්නට ඔන්න මෙන්න කියා තිබියදී කිරිබත්ගොඩ ඥානානන්ද හිමියෝ ලක්ෂ සංඛ්‍යාත ජනතාවගේ සහභාගීත්වයෙන් මහ සෑ වන්දනාව ආරම්භ කළහ.මේ අවස්ථාවේදී සෝමාවතිය පුද බිම සිසාරා මල් වැස්සක් වැටුණේය. බුදුරජාණන් වහන්සේගේ දකුණු දන්ත ධාතූන්වහන්සේ තැන්පත් කොට ඇති මෙම පින් බිමෙහි ලක්ෂ සංඛ්‍යාත බැතිමතුන්ගේ සාධු නාද මධ්‍යයේ පවත්වන මහ සෑ වන්දනාව පැවැත්වීමට මහ වැස්සෙන් බාධාවක් නොවේවායි බුදු අනුහසින් ප්‍රාර්ථනා කරන විට කිරිබත්ගොඩ ඤාණානන්ද හිමියන් ප්‍රකාශ කිරීමත් සමඟම ලක්ෂ සංඛ්‍යාත බැතිමතුන් ගේ සාධු නාදයෙන් සෝමාවතිය පුද බිම ගිඟුම් දෙන්නට විය.සෝමාවතිය රජ මහා විහාරාධිපති ආචාර්ය පහමුණේ ශ්‍රී සුමංගල නාහිමියන්ගේ ප්‍රධානත්වයෙන් මේ වන විට කිරිබත්ගොඩ ඤාණානන්ද හිමියන් මහ සෑ වන්දනාව ආරම්භ කොට පැය තුනක කාලයක් ගත විය. සෝමාවතිය පුද බිම හැර ඈත අහස ගිගුම් දෙමින් මහවැසි ඇඳ හැළෙන්නට වූ නමුත් මෙම පුද බිම පිහිටි ප්‍රදේශයට වැසි බිඳකින්හෝ කිසිදු හානියක් සිදු නොවීය.ශ්‍රී ලංකාවේ කිසිඳු සිද්ධස්ථානයකට එකවර එක් නොවූ ලක්ෂ සංඛ්‍යාත බැතිමතුන් රැසක් සහභාගී වීමෙන් සෝමාවතිය පුදබිම මෙදින යළි ඉතිහාසගත විය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>11</day>
    </date>
    <link>http://www.dinamina.lk/2010/05/11/_art.asp?fn=n1005119</link>
    <topic>ශ්‍රී ලංකාවේ හොඳ නම ලොවට කියා පෑමවිදේශ මාධ්‍යවේදීන්ගේ මහඟු වගකීමක්</topic>
    <author/>
    <content>ශ්‍රී ලංකාව පිළිබඳ ජගත් ප්‍රජාව තුළ ගුණාත්මක ආකල්ප ඇති කිරීම ශ්‍රී ලංකාවේ සිටින විදේශීය මාධ්‍යවේදීන්ගේ වගකීමක් යැයි අගමැති දි.මු. ජයරත්න මහතා පැවැසීය. වසර 30 ක යුද්ධය අවසන් කිරීමෙන් පසු ශ්‍රී‍්‍ර ලංකාව ගමන්කරන දිශානතිය පිළිබඳව ලෝක ප්‍රජාව දැනුවත් කරන්නැයි අගමැතිවරයා මාධ්‍යවේදීන්ගෙන් ඉල්ලා සිටියේය.අග්‍රාමාත්‍ය කාර්යාලයේ පැවැති ශ්‍රී‍්‍ර ලංකාවේ සිටින විදේශීය මාධ්‍යවේදීන්ගේ හමුවකදී අගමැතිවරයා එසේ පවසා සිටියේය.අගමැතිවරයා මෙසේද පැවැසීය.“ශ්‍රී ලංකාවට එරෙහිව විවිධ රටවල වැරදි මත පළ වී තිබෙනවා. මෙය අයහපත් තත්ත්වයක්. ලෝකයේ කුමන හෝ රටක ශ්‍රී ලංකාවට එරෙහිව කිසියම් බලවේගයක් ක්‍රියාත්මක වනවා නම් එය මර්දනය කිරීම ඒ ඒ රාජ්‍යයන්ගේ වගකීමක්. ශ්‍රී ලංකාව ප්‍රජාතන්ත්‍රවාදයට ගරු කරන රටක් ලෙස ලෝකයේ තවත් රටකට එරෙහිව ශ්‍රී ලංකාව තුළ කිසිදු බලවේගයකට නිර්මාණය වීමට ඉඩ තියන්නේ නැහැ. ඒක අපේ වගකීමක් හා යුතුකමක් ලෙසයි මා දකින්නේ.ලෝකයේ ඇතැම් රටවල් ත්‍රස්තවාදයට සෘජු ලෙසද සහාය දක්වන තත්ත්වයක් පෙනී යනවා. අපි ඒ රටවල්වලින් ඉල්ලන්නේ මේ ක්‍රියාවලිය නතර කරන්න කියලා. අපේ රටේ මානව හිමිකම් උල්ලංඝනය වෙනවා කියලා වැරැදි මතයක් තියෙනවා.ඔය මත ප්‍රකාශ කරන්නේ ඇතැම් දේශපාලන පක්ෂ ඔවුන්ගේ පටු අරමුණු සඵල කරගන්න. ඒකට ඉඩ දෙන්න බැහැ. මේ තත්ත්වය හමුවේ ශ්‍රී ලංකාවේ සිටින විදේශීය මාධ්‍යවේදීන්ට වෙන කවරදාටත් වඩා පුළුල් වගකීමක් තියෙනවා. ශ්‍රී ලංකාවේ ගමන් මග පිළිබඳව ලෝකයාට ප්‍රකාශ කරන්න.මේ සම්බන්ධව දිගින් දිගටම විදේශීය මාධ්‍යවේදීන් සමග අදහස් හුවමාරු කර ගැනීමට සූදානම්.මෙහිදී විදේශීය මාධ්‍යවේදීන් සඳහන් කෙළේ ශ්‍රී ලංකාව සම්බන්ධයෙන් ලෝකය තුළ අලුත් මතයක් ගොඩනැගීමේ වගකීම තමන් භාර ගන්නා බවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>11</day>
    </date>
    <link>http://www.dinamina.lk/2010/05/11/_art.asp?fn=n10051110</link>
    <topic>ජනතාවට යුතුකම් ඉටුකරන්නමුදල් අමාත්‍යාංශය සූදානම්</topic>
    <author>මහින්ද අලුත්ගෙදර</author>
    <content>බුද්ධිමත්ව තීරණ ගනිමින් ජනතා සේවය වෙනුවෙන් ප්‍රායෝගිකව ක්‍රියාත්මක වීමට අවශ්‍ය පූර්ණ සහාය ලබාදීම සෑම දේශපාලඥයෙකුගේම ප්‍රධාන කාර්යය යැයි මුදල් හා ක්‍රම සම්පාදන නියෝජ්‍ය ඇමැති ජනාධිපති ජ්‍යෙෂ්ඨ උපදේශක ආචාර්ය සරත් අමුණුගම මහතා පැවැසීය.මහජනතාවට යුතුකම් ඉටු කිරීමේ සම්ප්‍රදාය මුදල් අමාත්‍යාංශය සතු බවද ඒ සඳහා ඉදිරියටත් සූදානමින් සිටින බවද අමුණුගම මහතා අවධාරණය කෙළේය.ඒ මහතා මේ බව කියා සිටියේ නියෝජ්‍ය මුදල් හා ක්‍රම සම්පාදන ඇමැතිවරයා වශයෙන් වැඩ බාර ගැනීම නිමිත්තෙන් එම අමාත්‍යාංශයේ පැවැති උත්සවය අමතමිනි. එහිදී වැඩිදුරටත් කතා කළ සරත් අමුණුගම මහතා,“මීට කලකට ඉහතදී මුදල් අමාත්‍යාංශය හා රාජ්‍ය පරිපාලන අමාත්‍යාංශය එක්ව කටයුතු කළා. මුදල් හා ක්‍රම සම්පාදන අමාත්‍යාංශය රටට ඉහළ කාර්යභාරයක් ඉටු කරනවා. රටේ අනාගතයට උරදී කටයුතු කරන දක්ෂ නිලධාරීන් විශාල ප්‍රමාණයක් ඉන්නවා. අද අපේ රට නව යුගයකට අවතීර්ණ වී තිබෙනවා.අද අපට තිබෙන වගකීම ඉහළ මට්ටමක තිබෙනවා. රාජ්‍ය සේවයේ දක්ෂ නිලධාරීන් මෙහි ඉන්නවා. ඒ වගේම ජනාධිපති මහින්ද රාජපක්ෂ මහතා අපි කෙරෙහි විශ්වාසය තබමින් පැවරූ රාජකාරිය සියයට 100 කින්ම ඉටු කිරීමට කැපවෙනවා.පූජ්‍ය ඇල්ලේ ගුණවංශ හිමිමේ රටේ හදවත බඳු වැදගත් අමාත්‍යාංශයකට සම්බන්ධ වී වැඩ බාර ගැනීමට සරත් අමුණුගම මහතාට හැකි වීම සම්බන්ධව සතුටුවෙනවා. මේ රටේ ජනතාව කිසිවෙකුටත් අත නොපා දෙපයින් නැ¼ඟී සිටීමට අවශ්‍ය පරිසරය නිර්මාණය කිරීම රජයේ අරමුණ වෙනවා. වංචාව, නාස්තිය, දූෂණය වැළැක්වීමට තීරණ ගත යුතු වෙනවා.එවැනි වංචා සිද්ධීන් සම්බන්ධයෙන් ලිපි ගොනු රැසක් මා ළඟ තිබෙනවා. මම එයින් ලිපිගොනු 28 ක් ජනාධිපති මහින්ද රාජපක්ෂ මහතාට බාර දුන්නා.සංවර්ධනය වෙනුවෙන් දෙවැනි යුද්ධය ඇරැඹිය යුතු වෙනවා සේම වංචාව ඛ්ා දූෂණය තුරන් කිරීමට තෙවැනි යුද්ධය ඇරැඹිය යුතු වෙනවා.මුදල් හා ක්‍රම සම්පාදන අමාත්‍යාංශයේ ලේකම් ආචාර්ය පී. බී. ජයසුන්දර මහතාසරත් අමුණුගම මහතා දේශපාලන ක්ෂේත්‍රය තුළ වාරිමාර්ග අමාත්‍යාංශය, මුදල් හා ක්‍රම සම්පාදන අමාත්‍යාංශය හා රාජ්‍ය හා පරිපාලන අමාත්‍යාංශය යන ආයතනවල සේවය කැර තිබෙනවා. ඊට අමතරව ජාත්‍යන්තර මුල්‍ය අරමුදල හා ආසියානු සංවර්ධන බැංකුව වැනි ආයතන නියෝජනය කැර තිබෙනවා.2004 වර්ෂයේ දී මුදල් ඇමැතිවරයා වශයෙන් තේරී පත්වුණා. ඒ කාලවකවානුව වනවිට ලෝකයේ සෑම රටක්ම ගෙනයමින් තිබූ ආර්ථික දර්ශන මුළුමනින්ම විවාදයට ලක්වෙලා. තවදුරටත් ප්‍රජාතන්ත්‍රවාදය රැකීමට නොහැකි බව ප්‍රකාශ වී තිබුණා. එවැනි අවස්ථාවක දී සරත් අමුණුගම මහතා මුදල් ඇමැතිවරයා වශයෙන් කටයුතු කළා.ඇතැම් මුදල් ඇමැතිවරුන් සංවර්ධනය පිළිබඳ සමුළු පැවැත්වීමට විදේශ රටවල් යොදා ගත්තද සරත් අමුණුගම මහතා එවැනි සමුළුවක් මහනුවරදී පැවැත්වීමට තීරණය කළා. විවිධ බාධා මධ්‍යයේ අද වනවිට අපේ රට සියයට 6 ක ආර්ථික වර්ධනයක් කරා ළ¼ඟා වී සිටිනවා.සරත් අමුණුගම මහතා පැමිණෙන්නේ ආර්ථික සංවර්ධන කාර්යය සඳහා වැදගත් කාර්යභාරයක් ඉටු කිරීමේ අරමුණින් යැයි පැවැසීය.ලංකා බැංකුවේ සභාපති ආචාර්ය ගාමිණී වික්‍රමසිංහ, මහජන බැංකුවේ සභාපති ඩබ්ලිව්. කරුණාජීව, ජාතික ඉතිරි කිරීමේ බැංකුවේ සභාපති එස්. ආර්. ආටිගල මහත්වරු ඇතුළු විශාල පිරිසක් මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>11</day>
    </date>
    <link>http://www.dinamina.lk/2010/05/11/_art.asp?fn=n10051111</link>
    <topic>ජාතික අධ්‍යාපන ප්‍රතිපත්තියක් සැකසීමේයෝජනාව පාර්ලිමේන්තු න්‍යාය පත්‍රයට</topic>
    <author>රන්ජිත් පද්මසිරි හා දයා පෙරේරා</author>
    <content>ජාතික අධ්‍යාපන ප්‍රතිපත්තියක් සැකසීම සඳහා පාර්ලිමේන්තු විශේෂ කාරක සභාවක් පත් කළයුතු බවට අධ්‍යාපන ඇමැති බන්දුල ගුණවර්ධන මහතා ඉදිරිපත් කර ඇති යෝජනාව පාර්ලිමේන්තු න්‍යාය පත්‍රයට ඇතුළත් කර තිබේ.මන්ත්‍රීවරුන් 21 දෙනකුට නොවැඩි සංඛ්‍යාවකින් සමන්විත යුත් මේ කාරක සභාව පිළිබඳ යෝජනාව දින නියමයක් නොමැති යෝජනා යටතේ න්‍යාය පත්‍රයට ඇතුළත් කර තිබේ.කතානායකවරයා විසින් කාරක සභාව පත් කළ පසු මාස 3 ක් ඇතුළත එහි වාර්තාව ඉදිරිපත් කළයුතු වේ.කාරක සභාවේ කටයුතුවලට සහාය ලබා ගැනීමට ක්‍ෂේත්‍රයන්හි විශේෂඥ දැනුමැති ප්‍රවීණයන්ගේ සහාය ලබා ගැනීමටද බලය ලබාදී තිබේ.අධ්‍යාපන ඇමැති බන්දුල ගුණවර්ධන මහතා මේ කාරක සභාව පත් කිරීම සඳහා ඉදිරිපත් කර ඇති යෝජනාවේ මෙසේ සඳහන් වේ.ශ්‍රී ලකාවේ නිදහස් අධ්‍යාපන ක්‍රමය ක්‍රියාත්මක වීමෙන්් පසුව අධ්‍යාපන ක්‍රමය ප්‍රමාණාත්මකව වර්ධනය වී ඇතත් ඊට සාපේක්ෂව අධ්‍යාපනය ගුණාත්මකව සහ ව්‍යූහාත්මකව වර්ධනය නොවීම නිසා ගුරුවරුන්ටත් සිසු දරු දැරියන් සහ දෙමාපියන්ටත් පීඩාකාරී වන වටපිටාවක් නිර්මාණය වී ඇත. එම කරුණට අදාළව අධ්‍යාපන ක්‍ෂේත්‍රය තුළ විවිධ අකටයුතු හා අසාධාරණකම් මෙන්ම වංචා සහ දූෂණ සිදුවන බවට සමාජ මතයක් ඇත.සමස්ත අධ්‍යාපන ක්‍රමයේ සුවිශාල වෙනස්කම් සහ ප්‍රතිසංස්කරණ රැසක් විය යුතු බවට පොදුජන මතයක් ගොඩනැගී ඇති හෙයින් මහින්ද චින්තන ඉදිරි දැක්මෙහි දක්වා ඇති දැණුම, කේන්ද්‍රීය සංවර්ධන උපාය මාර්ගය සැලකිල්ලට ගනිමින්. සමස්ත ලාංකීය ශිෂ්‍ය පරම්පරාවේ අනාගතය නිර්මාණය කිරීමට අදාළ වන ලෙස ළදªරු පාසල් අවධියේ සිට විශ්ව විද්‍යාල අධ්‍යාපනය දක්වා සිසුන්ගේ දැනුම, කුසලතා සහ ආකල්ප වර්ධනය කිරීමට අදාළවන පරිදි ජාතික අධ්‍යාපන ක්‍රමයක් සකස් කිරීම කල් දැමිය නොහැකි සහ ජාතික ප්‍රමුඛතාව ලැබිය යුතු කරුණකි. (අ) පෙර පාසල්, ප්‍රාථමික, ද්විතියීක සහ තෘතීයික අධ්‍යාපනයෙහි ඇතිවිය යුතු ප්‍රමාණාත්මක, ගුණාත්මක සහ ව්‍යූහාත්මක වෙනස්කම් වේ දැයි සොයා බැලීම.(ආ) ජාතික, ආගමික සහ සංස්කෘතික හර පද්ධතීන් ආරක්ෂා කිරීම සඳහා අධ්‍යාපන ක්‍රමය තුළ ඇති කළයුතු වෙනස්කම් පිළිබඳව සොයා බැලීම(ඇ) පිරිවෙන් අධ්‍යාපනයේ සිදුවිය යුතු වෙනස්කම් පිළිබඳව සොයා බැලීම(ඈ) පළමු ශ්‍රේණියට ළමුන් ඇතුළත් කිරීමේදී නිශ්චිත ක්‍රමවේදයක් තිබේද යන්න සොයා බැලීමය.(ඉ) සියලුම විභාග සහ පරීක්ෂණ ප්‍රතිඵල ඉහළ මට්ටමකට ගෙන ඒම සහ උසස් අධ්‍යාපන සුදුසුකම් නොලබන සිසුන් වෙනුවෙන් අධ්‍යාපන ක්‍රමය තුªළ ලබාදිය හැකි විකල්ප ක්‍රියාමාර්ග ඇති කළ යුතුද යන්න සොයා බැලීම(ඊ) විශ්ව විද්‍යාලයට ඇතුළත්වීම සඳහා සුදුසුකම් ලැබූවත් ශ්‍රී ලංකාවේ විශ්ව විද්‍යාලයකට ඇතුළත් නොවී විදේශයන්හි අධ්‍යාපනය ලැබීම පිණිස විදේශ ගතවන සිසුන්ට මෙරට තුළදීම අධ්‍යාපන ඉඩ ප්‍රස්ථා ලබාදිය හැකි ක්‍රමවේදයන් වේදැයි සොයා බැලීම(උ) අධ්‍යාපන ක්‍රමය ක්‍රියාත්මකවීම තුළ ප්‍රාදේශීය, ජාතීන් සහ ආගමික වශයෙන් පවතින විසමතා ඉවත් කිරීමට ගතයුතු ක්‍රමවේදයන් කවරේදැයි සොයා බැලීම(ඌ) ජාතික අධ්‍යාපන ප්‍රතිපත්ති ක්‍රියාත්මක වීමේදී මධ්‍යම රජය සහ පළාත්් සභා අතර ඇතිවිය යුතු අන්තර් සම්බන්ධතාවන්හි ස්වභාවය පිළිබඳව සොයා බැලීම(එ) අධ්‍යාපන ක්‍රියාවලියේදී, ගුරුවරුන්, ගුරු උපදේශකවරුන්, විදුහල්පතිවරුන්, කොට්ඨාශ අධ්‍යාපන අධ්‍යක්ෂවරුන්, කළාප අධ්‍යාපන අධ්‍යක්ෂවරුන් සහ පළාත් අධ්‍යාපන අධ්‍යක්ෂවරුන් සමස්ත අධ්‍යාපනවේදීන්ගේ වගකීම සහ කාර්යය නිශ්චය කිරීම සඳහා ගතයුතු පියවර කවරේදැයි සොයා බැලීමපාර්මේන්තු විශේෂ කාරක සභාවක් පත් කළයුතු බවට යෝජනා සම්මත කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>11</day>
    </date>
    <link>http://www.dinamina.lk/2010/05/11/_art.asp?fn=n10051112</link>
    <topic>සැකකාර කපිතාන් සේනක ද සිල්වාලබන 21 දා තෙක් තවදුරටත් රිමාන්ඩ්</topic>
    <author>සිරිසේන රාජපක්ෂ</author>
    <content>නීත්‍යානුකූල රජයක් බලෙන් පෙරලීමට කුමන්ත්‍රණය කළැයි සැකපිට අත්අඩංගුවට ගෙන සිටි ජනරාල් සරත් ෆොන්සේකා මහතාගේ මැතිවරණ කටයුතු පිළිබඳ සම්බන්ධීකරණ ලේකම් වශයෙන් ක්‍රියා කළ බව කියන කපිතාන් සේනක ද සිල්වා මහතා, කොළඹ ප්‍රධාන මහේස්ත්‍රාත් චම්පා ජානකී රාජරත්න මහත්මිය විසින් තවදුරටත් ලබන 21 වැනිදා තෙක් රිමාන්ඩ් භාරයට පත්කෙරිණි.ඊයේ මෙම නඩුව අධිකරණය හමුවේ කථා කළ අවස්ථාවේ සැකකාර කපිතාන් සේනක ද සිල්වා මහතා වෙනුවෙන් පෙනී සිටි නීතිඥවරු අධිකරණය වෙත කරුණු දක්වමින් ඔහුට ඇප ලබාදෙන ලෙස කරන ලද ඉල්ලීම ප්‍රතික්ෂේප කළ ප්‍රධාන මහේස්ත්‍රාත්වරිය හදිසි නීති රෙගුලාසි යටතේ අත්අඩංගුවට ගෙන ඇති සැකකරුවකුට ඇපදීමට මහේස්ත්‍රාත් අධිකරණයකට බලයක් නැතැයි ප්‍රකාශ කරමින් සැකකරු රිමාන්ඩ් භාරයට පත් කළාය.එම කුමන්ත්‍රණ සිද්ධියට අදාළව අත්අඩංගුවට ගෙන සිටි යුද හමුදා හිටපු මේජර් ජනරාල් සුනිල් අමරවංශ ද සිල්වා මහතා නීතිපතිවරයාගේ උපදෙස් මත මුදාහැරීමටද ප්‍රධාන මහේස්ත්‍රාත්වරිය නියෝග කළාය.ඒ අනුව ඔහුට රුපියල් පන් දහසක මුදල් ඇප හා රුපියල් ලක්ෂය බැගින් වූ ශරීර ඇප දෙකක් මත සැකකරුට නියම කළ ප්‍රධාන මහේස්ත්‍රාත්වරිය සෑම සතියකට වරක් කොළඹ අපරාධ පරීක්ෂණ දෙපාර්තමේන්තු මූලස්ථානයට වාර්තා කරන ලෙසද සැකකරුට නියම කළාය.තවදුරටත් රිමාන්ඩ් භාරයට පත් කළ සැකකාර සේනක ද සිල්වා දැනට ලියුකේමියා රෝගයෙන් පෙළෙන නිසා ඔහු බන්ධනාගාර රෝහල මගින් පෞද්ගලික රෝහලක විශේෂඥ වෛද්‍යවරයා වෙත යොමුකර ප්‍රතිකාර ලබා ගැනීමට සැකකරුගේ නීතිඥවරු අධිකරණයෙන් කරන ලද ඉල්ලීමකටද ප්‍රධාන මහේස්ත්‍රාත්වරිය අවසර දුන්නාය.සිද්ධිය පිළිබඳ මූලික විමර්ශන පිළිබඳ කරුණු ඉදිරිපත් කරන ලෙස ප්‍රධාන මහේස්ත්‍රාත්වරිය රහස් පොලිසියට දෙන ලද දැනුම් දීමකට අනුව රහස් පොලිසියේ පොලිස් පරීක්ෂක කාලිංග ජයසිංහ මහතා මේජර් ජනරාල් සුනිල් අමරවංශ ද සිල්වා මහතා පිළිබඳ පරීක්ෂණ අවසන් වී ඇති අතර සැකකාර කපිතාන් සේනක ද සිල්වා මහතා පිළිබඳව පරීක්ෂණ අවසන් නැති බව අධිකරණයට දැන්වීය.සියලු සැකකරුවන් පිළිබඳ පරීක්ෂණ අවසන් වී ඇති බව රහස් පොලිසිය අධිකරණයට වාර්තා කර ඇතැයි ප්‍රධාන මහේස්ත්‍රාත්වරිය රහස් පොලිසියට දැනුම් දුන්නාය.සැකකාර කපිතාන් සේනක ද සිල්වා මහතා අත්අඩංගුවට ගෙන රිමාන්ඩ් භාරයට පත්කර ඇත්තේ කිසිම පදනමක් හෝ සැකයක් නොමැතිව බවත්, එය කණගාටුවට කරුණක් බවත් කීය.වැඩිදුර වාර්තා මගින් සිද්ධීන් පිළිබඳ කරුණු අධිකරණයට වාර්තා කිරීමේදී ඒවා නිවැරැදි මෙන්ම වගකීමෙන් ඉදිරිපත් කළ යුතු බවට ප්‍රධාන මහේස්ත්‍රාත්වරිය රහස් පොලිසියට අවවාද කළාය.උපුල් ජයසූරිය, ලාල් කුලරත්න, ගුණරත්න වන්නිනායක, බණ්ඩාර ඒකනායක, මර්වින් ද සිල්වා, ධම්මික රත්නායක, මදුර වෙල්ගම, හුසේන් අසාර් යන නීතිඥ මණ්ඩලය සැකකරුවන් වෙනුවෙන් පෙනී සිටියහ. රජයේ නීතිඥ ලක්මාලි කරුණානායක සහ රහස් පොලිස් පරීක්ෂක කාලිංග ජයසිංහ මහතා පැමිණිල්ල මෙහෙයවීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>11</day>
    </date>
    <link>http://www.dinamina.lk/2010/05/11/_art.asp?fn=n10051113</link>
    <topic>ශ්‍රී ලංකාවේ ප්‍රතිරූපය ආරක්ෂා කිරීමරටට ආදරය කරන සැමගේ වගකීමක්</topic>
    <author>දුමින්ද ගුරුගේ</author>
    <content>ශ්‍රී ලංකාවේ ප්‍රතිරූපය විනාශ වන ආකාරයේ ප්‍රවෘත්ති ලොව පුරා ප්‍රචාරය වීම වළක්වාලීම රටට ආදරය කරන ශ්‍රී ලාංකිකයන්ගේ වගකීමක් බව ශ්‍රී ජයවර්ධනපුර විශ්වවිද්‍යාලයේ කුලපති මහාචාර්ය බෙල්ලන්විල විමලරතන හිමියෝ ඊයේ (10) පැවැසූහ.ජාතික රූපවාහිනිය, ස්වාධීන රූපවාහිනිය ඇතුළු මෙරට ප්‍රමුඛතම රූපවාහිනී නාලිකා 14ක් එංගලන්තය ඇතුළු යුරෝපයේ වෙසෙන ශ්‍රී ලාංකිකයන්ට දැක බලා ගැනීමට අවස්ථාව උදා කරමින් වී - එක්ස් රූපවාහිනී සේවාවේ විකාශන කටයුතු ආරම්භ කිරීම නිමිත්තෙන් ඊයේ (10) පැවැති උත්සවයේ දී උන්වහන්සේ මේ බව පැවැසූහ.එංගලන්තයේ ලන්ඩන් නුවර කේද්‍ර කරගෙන ක්‍රියාත්මක වන වී - එක්ස් ටෙලිවිෂන් ආයතන හා අනුබද්ධව වී - එක්ස් ටෙලිවිෂන් ශ්‍රී ලංකා ආයතනයේ විකාශන කටයුතු ඊයේ (10) කොළඹදී ආරම්භ කෙරිණි.මෙහි දී තවදුරටත් කතාකළ බෙල්ලන්විල විමලරතන හිමියෝ මෙසේද පැවැසූහ.ශ්‍රී ලංකාවේ විකාශනය කෙරෙන රූපවාහිනී නාලිකා 14ක් එංගලන්තය ඇතුළු යුරෝපා රටවල විකාශනය කිරීම තුළින් අපේ සංස්කෘතිය පිළිබඳ ඒ රටවල ජනතාවට අවබෝධයක් ලබා දීමට මෙන්ම අපේ රට පිළිබඳ ගෙන යන වැරැදි ප්‍රචාර වළකාලීමටත් ඉවහල් වෙනවා.එංගලන්තයේ වෙසෙන ජෙයරාජ් ධර්මරත්නම් මහතාගේ සහයෝගය ඇතිව සරත් වික්‍රමතන්ත්‍රිගේ මහතා ඇතුළු කළමනාකාර මණ්ඩලය මගින් අරඹා ඇති මෙම ව්‍යාපෘතිය එංගලන්තයේ වෙසෙන ශ්‍රී ලාංකිකයන්ට මෙන්ම මේ රටේ ආර්ථිකයටත් බෙහෙවින් බලපාන බව විශ්වාසයි.වී. එක්ස් ටෙලිවිෂන් සමාගමේ මෙරට නියෝජිත සරත් වික්‍රමතන්ත්‍රීගේ මහතාමේ ව්‍යාපෘතිය මගින් මෙරට විකාශනය කෙරෙන ශ්‍රී ලංකා ජාතික රූපවාහිනිය, ස්වාධීන රූපවාහිනිය ඇතුළු ප්‍රධාන පෙළේ රූපවාහිනී නාලිකා 14ක් එංගලන්තය ඇතුළු යුරෝපා රටවලට විසුරුවා හැරීමට අප කටයුතු යොදා තිබෙනවා. ආරම්භයේදී අපි නාලිකා 10ක් විසුරුවා හරිනවා. පසුව මෙය 14 දක්වා වැඩි කරනවා. මේ සඳහා ජනමාධ්‍ය අමාත්‍යාංශයෙන් ලැබුන සහයෝගය අගය කරනවා. මේ ව්‍යාපෘතිය මගින් මෙරටට විශාල වශයෙන් විදේශ විනිමය ගලා එන බව අපට විශ්වාසයි. එසේම විශාල තරුණ තරුණියන් පිරිසකට රැකියා අවස්ථා උදාවෙනවා. අපේ රටේ නියම ප්‍රතිරූපය ලොවට ගෙන යාමටත් මෙය ඉවහල් වෙනවා.රූපවාහිනී නාලිකාවලින් විකාශනය කෙරෙන සියලු වැඩසටහන් අප විසින් ලබාගෙන ඒවායේ වෙළෙඳ දැන්වීම් ඉවත් කර විදේශයන්ට විසුරුවා හැරීමට අප ආයතනය මගින් කටයුතු කරනවා. රූපවාහිනී සමාගම්වලට අප ඒ වෙනුවෙන් යම් ගෙවීමක් සිදු කරනවා.එංගලන්තයේ වෙසෙන ශ්‍රී ලාංකිකයන්ට හෝ එරට වැසියන්ට මෙම වැඩසටහන් නැරැඹිම සඳහා අප විසින් පහසුකම් සලසා දෙනවා. ඒ වෙනුවෙන් ස්ථාපිත කර ඇති ආයතනයට යම් ගෙවීමක් කර එම පහසුකම සලසාගත හැකියි. මේ ව්‍යාපෘතිය ක්‍රියාත්මක කිරීම සඳහා අපට සහයෝගය දැක්වූ මහාචාර්ය බෙල්ලන්විල විමලරතන හිමියන් ඇතුළු මහා සංඝරත්නයට ජනාධිපති අතිරේක ලේකම් ගාමිණී සෙනරත්, ජනමාධ්‍ය අමාත්‍යාංශයේ ලේකම් ඩබ්ලිව්.බී. ගනේගල මහත්වරුන්ට රූපවාහිනී සංස්ථාවේ සභාපතිතුමා ඇතුළු මාධ්‍ය ප්‍රධානීන්ට අපගේ ස්තූතිය පුද කරනවා.ජනමාධ්‍ය අමාත්‍යාංශයේ අතිරේක ලේකම් ප්‍රියන්ත මායාදුන්නේ මහතා ද මෙහිදී කතා කෙළේ ය.ජාතික රූපවාහිනී සංස්ථාවේ සභාපති නීතිඥ සරත් කෝන්ගහගේ, අතිරේක අධ්‍යක්ෂ ජනරාල් දේවප්‍රිය අබේසිංහ, වී එක්ස් ටෙලිවිෂන් සමාගමේ ප්‍රධාන විධායක නිලධාරි ප්‍රභාත් කුලරත්න, මහත්වරු ඇතුළු නිලධාරීන්ද මේ අවස්ථාවට සහභාගී වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>11</day>
    </date>
    <link>http://www.dinamina.lk/2010/05/11/_art.asp?fn=n10051114</link>
    <topic>මොරගහකන්ද ජල යෝජනා ක්‍රමයේදීඉඩම් අහිමි වන අයට අක්කර 2 බැගින්</topic>
    <author/>
    <content>මොරගහකන්ද ජලාශ යෝජනා ක්‍රමය නිසා ඉඩම් අහිමිවන ජනතාවට මහවැලි ‘එෆ්’ සහ ‘ඩී’ කලාපවල ඉඩම් අක්කර දෙක බැගින් ලබාදීමට රජය තීරණය කරයි.මේ අනුව මඩ ඉඩම් අක්කර එකහමාරක් සහ ගොඩ ඉඩම් අක්කර භාගයක් බැගින් ලබාදීමට කටයුතු කරන්න යැයි වාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා මහතා උපදෙස් ලබාදී ඇත.මොරගහකන්ද ජලාශයේ ඉදිකිරීම් සොයා බැලීමට එහි නිරීක්ෂණ චාරිකාවක නිරත වූ ඇමැතිවරයා නිලධාරින් සමඟ පැවැති සාකච්ඡාවකදී මෙසේ උපදෙස් දුන්නේය.ජලාශය ඉදිකිරීමේදී ඉඩම් අහිමිවන ජනතාවට පහසුකම් සළසනවා මෙන්ම වන සතුන්ගේ ආරක්ෂාව උදෙසාත් පියවර ගන්නා ලෙස ඇමැතිවරයා නිලධාරින්ට උපදෙස් දුන්නේය.මේ සතුන් මින්නේරිය හා වස්ගමුව වන රක්ෂිතයන්ට යොමු කිරීමටත් ඔවුන්ගේ ජල අවශ්‍යතා උදෙසා කුඩා වැව් තුනක් ඉදිකිරීමට පියවර ගන්නා ලෙසත් ඇමැතිවරයා උපදෙස් දී ඇත.මොරගහකන්ද ජලාශයේ ඉදිකිරීම් 2014 වසරට පෙර අවසන් කොට ජනාධිපතිතුමාගේ අතින් ජලාශය විවෘත කිරීමට පියවර ගත යුතු බවත් ඇමැතිවරයා කීවේය.ජපාන අන්තර්ජාතික සහයෝගිතා ඒජන්සිය සමඟ කළ සාකච්ඡාවකදී මේ සඳහා ආධාර උපකාර කිරීමට එකඟතාව පළව ඇතැයිද ඇමැතිවරයා වැඩිදුරටත් පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>11</day>
    </date>
    <link>http://www.dinamina.lk/2010/05/11/_art.asp?fn=n10051115</link>
    <topic>ගංවතුරට අසුවූ බැතිමතුන්ට යුද හමුදාවේ සහාය</topic>
    <author>භක්ති ධර්මපි‍්‍රය මෙන්ඩිස්</author>
    <content>සෝමාවතී පුද බිමේ ඇති වූ ගංවතුර තත්ත්වයේදී එහි සිටි බැතිමතුන් දහස් ගණනකගේ ජීවිත බේරා ගැනීමට යුද හමුදාව සුවිශේෂී මෙහෙයක් ඉටු කෙළේය.ඉකුත් 08 සහ 09 වනදා සෝමාවති පුද බිමට පැමිණි බැතිමතුන් ගංවතුර තත්ත්වයකට මුහුණ දී දැඩි අපහසුතාවකට පත්වූහ.පුදබිමේ තෙරපෙමින් සිටි දහස් ගණනක් ජනතාව ඉන් මුදා ගැනීමටත් ඔවුන්ගේ අවශ්‍යතාවන් වහාම ඉටු කිරීමටත් හමුදා සෙබළු සමත්වූහ.නැඟෙනහිර ආරක්ෂක සේවා මූලස්ථානයේ ආඥාපති මේජර් ජනරාල් සුසිල් උඩුමලගල මහතාගේ උපදෙස් පරිදි එම මූලස්ථානයේ සෙබළුන් ජනතාවට ආහාරපාන ලබා දීමටද කටයුතු කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>11</day>
    </date>
    <link>http://www.dinamina.lk/2010/05/11/_art.asp?fn=r1005111</link>
    <topic>කුවේණිගේ මාලිගයට</topic>
    <author>සටහන හා ඡායාරූප අනුරාධපුර අතිරේක දිස්ත්‍රික් සමූහනිමල් විජේසිංහ</author>
    <content>විල්පත්තුව ජාතික වනෝද්‍යානය නැරැඹීම සඳහා එන දෙස් විදෙස් සංචාරකයින්ගේ සංඛ්‍යාව මේ වනවිට දිනෙන් දින ඉහළ යමින් පවතී.වනජීවී දෙපාර්තමේන්තුව යටතේ පාලනය වන විල්පත්තු වනෝද්‍යානය එල්.ටී.ටී.ඊ. ත්‍රස්තවාදී ප්‍රහාර හේතුකොටගෙන ගතවූ වසර තිහක කාලය තුළ කීපවරක් වසාදමනු ලැබීය.කොටි ත්‍රස්තවාදය නිමාවීමෙන් පසු මේ වසරේ පෙබරවාරි 27 සිට යළි දෙස් විදෙස් සංචාරකයින් සඳහා විවෘත කෙරුණි.විල්පත්තු ජාතික වනෝද්‍යානය නැරැඹීම සඳහා එන දෙස් විදෙස් සංචාරකයින් සඳහා වනෝද්‍යානය නැරැඹීමට, ගිමන් හැරීමට, සංචාරය කිරීමට හා කැලයෙන් වැසීගොස් ඇති බව කියන ෙඓතිහාසික නටබුන් ස්ථාන හා ස්මාරක දැකබලා ගැනීම සඳහා මේ වනවිට ඇත්තේ අවම පහසුකම්ය.ආරක්ෂක අමාත්‍යාංශයේ අවසරය නොලැබීම නිසා වනෝද්‍යානය තුළ රැය පහන් කිරීම සංචාරකයිනට සපුරා තහනම්ය. පෙරවරු 6.00 සිට පස්වරු 6.30 දක්වා කාලය තුළ පමණක් වනෝද්‍යානය විවෘතව පවතී.විල්පත්තුව ජාතික වනෝද්‍යානය ප්‍රකාශයට පත්කරන ලද්දේ 1938 වසරේ පෙබරවාරි 25 වැනිදාවකය. අනුරාධපුර, පුත්තලම හා මන්නාරම දිස්ත්‍රික්කවලට අයත් වනාන්තර හෙක්ටයාර් 1,40,000 කට ආසන්න භූමි ප්‍රදේශයකින් විල්පත්තුව වනෝද්‍යානය සමන්විතය. වනෝද්‍යානයට අයත් වනපෙත් අතර තබ්බෝව අභයභූ®මිය, එළුවන්කුලම රක්ෂිතය, සහ වීරක්කුලිචෝලේ රක්ෂිත ප්‍රදේශයද වේ. විල්පත්තුව තුළ විල්ලු 42 ක් පිහිටා ඇති අතර ලුනුවිල, කොක්තාරිය වැනි විල්ලු තුළ ඇත්තේ ලුනු මිශ්‍ර ජලය බව වනජීවී නිලධාරීහු සඳහන් කළහ.විල්පත්තුව ශ්‍රී ලංකාවේ විශාලතම ජාතික වනෝද්‍යානයයි. එමෙන්ම ‘මල්වතු’ ඔය සහ ‘කලාඔය’ ජල පෝෂකයන්ද විල්පත්තුව හරහා ගලාබසී. කලාඔය ‘ගඟේ වාඩිය’ ආසන්නයෙන්ද මල්වතු ඔය මොල්ලිකඩවල හා පූකුලම යන ගම්මාන අසලින්ද මහමුහුදට එක්වෙයි.විල්පත්තු සංචාරයේදී අපට හමුවූ චමින්ද කුමාර දිසානායක විල්පත්තුවට ඇදී එන දෙස් විදෙස් සංචාරකයින් සඳහා ‘සෆාරි’ වාහන සැපයීමත්, ආහාර පානාදිය ලබාදීමත් මගපෙන්වීමත් සිදුකරන තරුණයෙකි. ඔහු මෙසේ පැවැසීය.“දිනෙන් දින විල්පත්තුවට එන සංචාරකයින්ගේ ප්‍රමාණය වැඩිවෙමින් පවතිනවා. අපි 35 දෙනෙක් පමණ සංචාරකයින් සඳහා සෆාරි වාහන සැපයීමේ යෙදී සිටිනවා. මේ සඳහා සංගමයක්ද ලියාපදිංචි කර තිබෙනවා. විල්පත්තුව සම්පූර්ණයෙන් නරඹනවා නම් දින තුනක් යනවා. එක්දින සංචාරයකින් වනෝද්‍යානයේ 70% ක් හා වරුවක සංචාරයෙන් 40% ක් පමණ දැක බලාගත හැකියි.රාත්‍රි නවාතැන් ගැනීම තහනම් කර තිබීම බලවත් අවාසියක් හා සංචාරකයින්ට අවහිරයක්.” “කුවේණි මැදුරේ නෂ්ඨාවශේෂ බවට කියැවෙන පුරාවස්තු හා නටබුන් විල්පත්තු ප්‍රවේශයේ සිට කිලෝමීටර් 40 ක් දුරින් පිහිටි කාලිවිල්ලු ප්‍රදේශයේදී දැකගත හැකියි. විජය කුමරු ශ්‍රී ලංකාවට ගොඩබැස්සායැයි කියනු ලබන “තම්බපන්නිය” බවට ෙඓතිහාසික හා පුරාවිද්‍යාත්මකව විශ්වාස කරනු ලබන කුදිරමලේ විල්පත්තු ප්‍රවේශ ස්ථානයේ සිට කිලෝමීටර් 53 ක් දුරකින් පිහිටා තිබෙනවා.මේ හැරෙන්නට කැලයෙන් වැසී දැවැන්ත පුරාවස්තු, නටබුන් හා ස්මාරක ප්‍රමාණයක් විල්පත්තුව වනෝද්‍යානය තුළ තිබෙනවා. ඒ ස්ථාන වෙත යාමට කිසිදු මාර්ග (වාහන යා හැකි) පහසුකමක් නොමැති නිසා සංචාරකයින් ඒ ස්ථාන වෙත කැටුවයාම අපහසුයි.මගේ වෘත්තියේදී මට තුන්පත් රෑන, මව - පියා සහ දරු දෙදෙනෙකුගෙන් සමන්විත දිවි පවුල, වලස්සු, මුව රංචු හා තනි අලියා මේ වනෝද්‍යානය තුළදී හමුවී තිබෙනවා. මොනරු, වලිකුකුල්ලු, වර්ණවත් විවිධ පක්ෂි වර්ග, විල්පත්තුවේ විල්ලු ආශි‍්‍රතව විශාල වශයෙන් ගැවසෙන බව චමින්ද කුමාර දිසානායක දීර්ඝ විස්තරයක් කෙළේය.මේ අතර විල්පත්තු අභයභූමිය ඔස්සේ පුත්තලම – මන්නාරම නව මාර්ගයත් වෙරළ තීරය දිගේ ඉදිකර නව මංපෙත හා වෙරළ අතර බිම්තීරුව සංචාරක කලාපයක් වශයෙන් නම් කිරීමේ ව්‍යාපෘතියත් කෙරෙහි රජයේ සැලකිල්ල යොමුවී තිබේ. නව මාර්ගය කිලෝමීටර් 55 ක් දිගින් යුක්ත වේ. පරිසර සංවිධාන කීපයක් මේ මාර්ගය ඉදිකිරීමට එරෙහිව නඩුමගට බැස ඇති අතර පාර ඉදිකිරීමේ කටයුතු මේ වනවිට අත්හිටවා ඇති බව දැකගත හැකි විය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>11</day>
    </date>
    <link>http://www.dinamina.lk/2010/05/11/_art.asp?fn=r1005112</link>
    <topic>කුසට ආහරක් නැතිවගම් වදින තබ්බෝවේඅලි</topic>
    <author>සටහන හා ඡායාරූප තිහගොඩ විශේෂකැලුම් බෝධිමාන</author>
    <content>පුත්තලම තබ්බෝව රක්ෂිතය තුළ මේ වන විට අලි ගහනය තුන්සියකට අධික වී ඇත. විශේෂයෙන් උඩවලව ඇත් අතුරු සෙවණෙන් නිදහස් කරන බොහෝ අලින් සිය වාසභූමිය බවට පත් කර ගන්නේ තබ්බෝව රක්ෂිතයයි.එහෙත් ගම හා අලියා අතර යුද්ධය මේවන විට මෙල්ල කරගත නොහැකි සටහනක් බවට පත් වී තිබේ. මේ ගැටුම අද දුක් වේදනාවෙන් කල් ගෙවනා ජීවිතවල අඬහැරයයි මේ. අද අලින්ට ආහාර නැති ගැටලුව තමයි ප්‍රධාන වෙලා තියෙන්නේ. එදා අලි මානා වශයෙන් හඳුන්වන ගස් වර්ගයක් හිටවීම සිදු කළා. සිදු වුනේ ඇති කරන ගවයන් මේ ආහාර කෑමෙන් අලින්ට එම ආහාර නැති වුණා. ඒ නිසා තමයි අලිගම් වදින්නේ යැයි කුඹුක්වැව කනිෂ්ඨ විද්‍යාලයේ විදුහල්පති උපනන්ද හේන්ගොඩ මහතා පැවැසීය.“මේ ප්‍රදේශවල අලි මිනිස් ගැටුම දරුණු ආකාරයෙන් තියෙනවා. නව ගත්තේගම, ආණමඩුව, කළුවරගස්වැව යන ප්‍රාදේශීය ලේකම් කොට්ඨාසවල තමයි මේ ගැටුම උග්‍ර ආකාරයට තිබෙන්නේ.මීට එක විසඳුම ලෙස තබ්බෝව ජාතික වන උද්‍යානයක් වශයෙන් පත් කිරීම වැදගත් වෙනවා.මේ තුළින් අලින්ගේ ජීවිතවලට රැකවරණය ලැබෙනවා. ගමේ සිටින ජනතාවට වක්‍රව ආදායමකුත් ලැබෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>11</day>
    </date>
    <link>http://www.dinamina.lk/2010/05/11/_art.asp?fn=r1005113</link>
    <topic>ක්‍රි.ව. 1873 දී ඉදිවූපොලිස් ගොඩනැගිල්ලේඋළු - ජනෙල් ගලවාගෙන ගිහින්</topic>
    <author>සටහන හාඡායාරූපය හලිදුම්මුල්ල සමූහ සිරිල් සෙනෙවිරත්න</author>
    <content>ක්‍රි.ව. 1873 දී ඌව පළාත ඉංගී‍්‍රසින් විසින් නැවත බෙදීමේ දී හපුතලේ දිස්ත්‍රික්කයක් වශයෙන් වෙන් කරන ලදී.මෙහි අගනුවර වූවේ’ හල්දුම්මුල්ල ‘ වන අතර, එහිදී ඉංගී‍්‍රසින් විසින් පිහිටුවනු ලැබූ පොලිස් ගොඩනැගිල්ලයි මේ.මෑතක් වන තුරු ඉතා හොඳින් පැවැති නමුත් මාර්ග සංවර්ධන අධිකාරිය මගින් මෙහි තිබූ උළු ලී දඩු දොර ජනෙල් ගලවා ගෙන යන ලදී.මේ ඓතිහාසික වටිනා ගොඩනැගිල්ල අද විනාශ වෙමින් පවතින අතර, මීට යාව පවතින බ/හල්දුම්මුල්ල විදුහලට පවරා දෙනමෙන් දැනට වසර 30 සිට ඉල්ලීම් කරන නමුත් මේ වන තෙක් එම ඉල්ලීම ඉටු වී නොමැත.දැන් පාසල් ළමුන් අත්පන්දු ක්‍රීඩා පිටියක් නිර්මාණයකර මිදුල ප්‍රයෝජනයට ගනිති.පාසල් සංවර්ධන සමිතිය දීර්ඝ කලක් තිස්සේ කරණ මේ ඉඩම විදුහලට පවරා දුනහොත් ඉතා පුංචි බිමි කඩක පිහිටි විදුහලට නව ගොඩනැගිලි රාශීයක් ඉඳිකර ගත හැකිය. දැනට ඉඩකඩ මදිකමින් පංති ගණනාවක්ම එළි මහනේ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>11</day>
    </date>
    <link>http://www.dinamina.lk/2010/05/11/_art.asp?fn=r1005114</link>
    <topic>විදුලි කොටන විටඅපේ බඩ පපුව දනවා</topic>
    <author>හල්තොට සමූහවිනීතා මානෙල් ගමගේ</author>
    <content>මිල්ලනියේ මුල්කඩකන්ද වසමට අයත් අයිරන්තුඩු කන්දේ ඉදිකෙරුණු දුරකථන කුලුන හේතුවෙන් එම ප්‍රදේශවලට අකුණු එන බවට ප්‍රදේශවාසීන් තුළ විශ්වාසයක් පවතී. මේ ප්‍රදේශයේ බොහෝ නිවාසවල විදුලි උපකරණ විනාශවීම නිතර නිතර සිදුවෙන අතර නිවාස කීපයකට බරපතළ ලෙස අකුණු වැදී ඇති බව පැවසේ.පසුගිය වසරේ අග භාගයේදී උද්ගත වූ මෙම භයානක තත්ත්වය නිසා මේ දිනවල පවතින අයහපත් කාලගුණය හේතුවෙන් එම ප්‍රදේශයේ පදිංචිකරුවෝ දැඩි භීතියෙන් කල් ගෙවති.ජයන්ත දංවත්ත මහතා පන්සල ඉහළ පෙදෙස - සාමාන්‍යයෙන් විදුලියක් කෙටුවොත් ඉස්සරට වඩා පාරේ බල්බ් ගෙවල්වල ඒව පිච්චෙනවා. ප්‍රාදේශීය සභාවෙන් අද බ්ල්බ් එකක් දාල ගියොත් හෙට පිච්චිලා. ඉදිලන්ද වත්තේ මායිමේ අයිනේ ගෙවල්වලට ලොකු මීටරයක් හයි කරල දුන්නේ ඒ කුලුණ අයිති ආයතනයෙන්. අපට නම් තාම මොකුත් නෑ.දයාවතී සේපාල මහත්මිය මුල්කඩකන්ද - අපේ ලයිට් පිච්චුනා මෝටරේ පිච්චුනා. පිච්චෙන පිච්චෙන සැරේට මේවට සල්ලි වියදම් කරන්න අපට බෑ. මේ පැත්තේ හුඟදෙනෙකුට තියෙන්නේ මේ කරදරේ. සමහර ගෙවල්වලට ඒ සමාගමෙන් ඇවිත් මොකක්ද මීටරයක් හයි කරලා දීල ඒව අකුණු වදින්නේ නැතිලු.එච්. එමානෝනා මුල්කඩකන්ද - පහුගිය ඔක්තෝම්බර් මාසේ මේ සිද්ධිය වුණේ් එතකොට රෑ 7 1/2 ට 8 ට විතර ඇති. ගෙදර හිටියේ මගේ අවිවාහක දුවයි ධර්මදාස පුතයි පැල්පොල ඉන්න පුතයි පවුලයි ළමයි දෙන්නත් එක්ක ඇවිත් හිටිය. අපි කුස්සියේ උයන වෙලාව හයියෙන් වැස්ස. එකපාරටම විදුලි කොටල අකුණු වැදුණ ගෙට. අපේ ලේලියි ළමයි දෙන්නයි සිහිය නැතුව වැටුණ අපේ ලේලිට හුඟක් අමාරු වුණා.එයාව ලෑල්ලක් උඩින් තියල තලල තලල සෑහෙන වෙලාවකට පස්සෙයි සිහිය ආවේ. තාමත් එක රැයක් නැවතුනේ නෑ එදාට පස්සේ අපේ ගෙදර. ඊට පස්සෙත් ගෙරවිලි වලට බල්බ් පිච්චුනා. අපි දින වකවානු ලියාගත්තේ් නෑ. රාලහාමිට කිව්වා. රුපියල් පන්දාහක් දුන්න ගේ වයරින් කර ගන්න කියල. ටිප් ස්වීච් මේන් ස්විච් පිච්චිලා. පන්දාහෙන් මොනව කරන්නද හත්දාහක් විතර ගියා ගේ වයරින් කර ගන්නත්.එල්. එල්. ධර්මදාස මහතා - මේ ළඟදී ඇවිල්ල ඒ ආයතනයෙන් තඹ බටයක් අර්ත් එකට හයි කරල වහළ ගියා. මේ වටේම ගෙවල්වලට අකුණු ආවා.කුලියට හිටිය පවුලක් අත්ඇරලා ගියා. මේ අවට ගෙවල්වලට හරියට අලාභහානි වුණා.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>11</day>
    </date>
    <link>http://www.dinamina.lk/2010/05/11/_art.asp?fn=r1005115</link>
    <topic>කැටයම් වගේ ලස්සන නැතිඅපේ ජීවිත</topic>
    <author>කඩුවෙල සමූහසමන්ති මිරියගල්ල</author>
    <content>අතුරුගිරිය 609/9 ඒ, ජයන්ති පාර ලිපිනයේ පදිංචි දිමුතු කුමාරිගේ නිවෙසේ විවිධ හැඩයේ විවිධ ප්‍රමාණයන්ගෙන් පිරුණු චිත්තාකර්ශනීය කැටයම් මුහුණු නිපදවනවා. එම නිර්මාණ අපේ නාඩගම්, කෝළම් සම්ප්‍රදායන්ට බෙහෙවින්ම කිට්ටුයි. දිමුතු කුමාරි සමෘද්ධි ප්‍රතිලාභීනියක් දෙදරු මවක්.අජීවී ලී කොටයකින් සජීවී මිනිස් මුහුණු හා වෙස් මුහුණු නිපදවීම පිළිබඳව, ඇය මෙසේ කටහඬ අවදි කළා.මම කැටයම් කලාවට යොමු වුණේ විවාහයෙන් පස්සේ. මගේ මහත්තයා, ජේ. ඒ. ජගත්කුමාර ජයසිරි නිසා; එයා අවුරුදු 22 ක පමණ කාලයක ඉඳන් පාරම්පරික දැනුමෙන් කැටයම් මුහුණු කැපීමේ නිරත වෙනවා.නමුත් පසුගිය කාලේ යුද වාතාවරණයත් එක්ක අපේ වෙළෙඳාම සම්පූර්ණයෙන් අඩපණ වුණා. අපි කැටයම් කලාව අතහැරල දාල තිබුණේ.2000 වර්ෂයේ සමෘද්ධි වැඩසටහනට සම්බන්ධ වීමෙන් නැවත අපේ ව්‍යාපාරය ශක්තිමත් වුණා. සමෘද්ධි බැංකු ණය ලැබුණු නිසා අපට විශාල කැටයම් මුහුණු තොගයක් නිෂ්පාදනය කරගන්න පුළුවන් වුණා.දිමුතු කුමාරිගේ සැමියා ජේ. ඒ. ජගත්කුමාර ජයසිරි (39) මහතා මෙසේ පැවසීය.අපි ලී කැටයම් කලාව ඉදිරියට ගෙනියන්න විශාල සටනක් කරනවා. කදුරු, රුක්අත්තන වැනි දැව කඳන් සති 3 ක් 4 ක් පදම්කර වේලෙන්නට තැබීමෙන්, අනතුරුවයි කැටයමට නගන්නේ. මේ සඳහා දැව කොට වියළාගන්න ඉඩකඩ තියෙන භූමියක් ඕන. අපේ නිවසත් සමඟ පර්චස් 06 ක බිම් ප්‍රමාණයකයි මේ ව්‍යාපාරය කරන්නේ.සමෘද්ධි ව්‍යාපාරය හරහා අපේ ව්‍යාපාරය ශක්තිමත් වුණාට පස්සේ, ශිල්ප 2007, 2008 ජාතික ප්‍රදර්ශනවලදී බස්නාහිර පළාත් ප්‍රථම ස්ථානය, වගේම සමස්ත ලංකා කුසලතාව හිමි කරගන්න පුළුවන් වුණා. “සමෘද්ධි විස්කම් උදානය” ජාතික ප්‍රදර්ශනයේදී කොළඹ දිස්ත්‍රික්කයේ දෙවන ස්ථානය හිමි වුණා. 2009 වසරේ අතුරුගිරිය කලාපයේ හොඳම සමෘද්ධි ව්‍යවසායකයා සම්මානය ලැබුණා.ඒ වගේම “සමෘද්ධි විස්කම් උදානය” ජාතික ප්‍රදර්ශනයේදී අපට රු. 60000 ක අලෙවියක් \බුණා. කඩුවෙල සමෘද්ධි මහ සංගමය සංවිධානය කළ “ස්වශක්ති 2010” ප්‍රදර්ශණයේදීත් රු. 15000 ක පමණ ලාභයක් උපයන්න පුළුවන් වුණා. හුඟක් ප්‍රසිද්ධ ආයතනයන්ට අපේ නිර්මාණ අලෙවිකරන්න අවස්ථාව ලැබුණත්, ඒ අතරමැදියන් හරහා අලෙවි කරන නිසා අපට නිසි වටිනාකමක් ලැබෙන්නේ නෑ. පාරක් අයිනක, නිෂ්පාදන අලෙවි කළ හැකි ස්ථානයක් තියෙනවා නම් මේ ව්‍යාපාරය තවත් සාර්ථක වෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>11</day>
    </date>
    <link>http://www.dinamina.lk/2010/05/11/_art.asp?fn=r1005116</link>
    <topic>දිනකට ලක්ෂ ගණන් ඉපැයුවත්මඟී ජනතාවට පහසුකම්නෑ</topic>
    <author>නිට්ටඹුව සමූහජෙනට් ජයසිංහ</author>
    <content>ගම්පහ දුම්රිය ස්ථානය සතුව තිබූ ඉඩකඩ ක්‍රම ක්‍රමයෙන් අඩුවීම නිසා අද වන විට එහි දෛනික කටයුතු පවා පවත්වාගෙන යෑමට නොහැකි තරමේ ගැටලු රැසක් මතුවී තිබේ.පුරා වසර 146 ක් පැරැණි ගම්පහ දුම්රිය ස්ථානය පරිහරණය කරන ජන සංඛ්‍යාව ඉහළ ගියත් ඔවුනට සපයන පහසුකම් කෙරෙහි අවධානය යොමු වී නොතිබීම නිසා ආයතනයේ නිලධාරීහුද, සේවකයෝද දැඩි අපහසුතාවට මුහුණ දෙති.වර්තමානයෙහි ගම්පහ දුම්රිය ස්ථානයෙහි මාසික ආදායම රුපියල් කෝටිය ඉක්මවයි. දිනකට මගීන් දහස් ගණනක් මෙම ස්ථානය සිය ගමනාගමන අවශ්‍යතා සපුරා ගැනීම සඳහා පරිහරණය කරති. නමුත් මගී ජනතාව සඳහා අවශ්‍ය වැසිකිළි පහසුකම් නොමැත.දිනකට විශාල සංඛ්‍යාවක් ජනතාවගේ පා ගැටීම නිසා දුම්රිය වේදිකාවල සිමෙන්ති බදාම දෙදරා යාමෙන් ඇති වී තිබෙන විශාල වළවල්වල පය පැකිළී දුම්රියට නැගීමට හා බැසීමට පොරකන මගීන් ඇද වැටී හදිසි අනතුරු කර ගන්නා අවස්ථා එමටය.මෙම ස්ථානයෙහි රූපවාහිනිය, පරිගණකය වැනි විද්්‍යුත් භාණ්ඩ නිරතුරුවම ක්‍රියාවිරහිත වීම නිසා නිසිවේලාවට අවශ්‍ය රාජකාරී කටයුතු ඉටුකිරීමට අපහසුය. දුම්රිය ගමන් කිරීමේදී නිකුත්වන දුහුවිල්ලත් සහ තෙල් මිශ්‍ර වාතය කාර්යාල තුළට ඒම වැළැක්වීම සඳහා විධිමත් ක්‍ර‍්‍රමවේදයක් හෝ ආරක්ෂා සහිත වැඩ පිළිවෙළක් නොමැති නිසා කාර්යාලය තුළ ඇති ලිපි ලේඛන මෙන්ම විවිධ විදුලි භාණ්ඩ නිතර අලුත්වැඩියා කිරීමේ අවශ්‍යතාවයට පත්වී ඇත.සමහර නිලධාරීන් හා සේවකයින් එක දිගටම පුරා පැය 24 ක් හෝ සමහර අවස්ථාවලදී ඊටත් වඩා වැඩි කාලසීමාවක් සිය සේවා මුරයෙහි යෙදීමට සිදුවූවත් ඔවුන්ට මුහුණ කට සෝදා ගැනීම සඳහා හෝ ඇඳුම් පැළඳුම් මාරුකර ගැනීමට නිශ්චිතව වෙන් වූ තැනක් නොමැත.සියවස් එක හමාරක ඓතිහාසික වටිනාකමක් ඇති ගම්පහ දුම්රිය ස්ථානය නව යුගයට ගැළපෙන අයුරින් නවීකරණය කිරීමට ගමනාගමන නව ඇමැතිවරයාගේ විශේෂ අවධානය යොමුවනු ඇතැයි මගී ජනතාව අපේක්ෂා කරති.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>11</day>
    </date>
    <link>http://www.dinamina.lk/2010/05/11/_art.asp?fn=r1005117</link>
    <topic>පාණදුර ඩිපෝවේ බස් 134න් දුවන්නේ 70යි</topic>
    <author>අළුබෝමුල්ල සමූහ</author>
    <content>පාණදුර ලංගම ඩිපෝව මගින් දිනකට බස්රථ 134 ක් ධාවනය කළයුතුය. නමුත් ඉංජිනේරු අංශය මගින් ධාවනයට දෙනු ලබන්නේ බස්රථ 70-75 ක් අතර සංඛ්‍යාවකි. මේ හේතුව නිසා දිනකට ධාවනය කළයුතු බස්රථ සංඛ්‍යාවෙන් අඩක් වත් ධාවනය කළ නොහැකි තත්ත්වයක් උදා වී ඇත.මෙම ඩිපෝවේ බස්රථ 19 ක් පමණ ඇන්ජින් නොමැතිව අයින්කර දමා ඇත. එම බස්රථයක් අලුත්වැඩියා කිරීමට රුපියල් ලක්ෂ 3-4 ක් පමණ වැය කිරීමට සිදුවන බව සේවකයෝ පවසති. ඒත් නිසි ධාවනයක් කිරීමට නොහැකි බව ඔවුන් කියා සිටිති. මෙතරම් මුදලක් වැය කර බස්රථ අලුත්වැඩියා කරනවාට වඩා අලුත් බස්රථ ලබා ගැනීම හොඳ බව ඔවුන් කියා සිටිති.ලංගම බස්රථවල මගීන් වැඩිය ගමන් කිරීමට කැමැත්තක් දැක්වුවත්, ඒ සඳහා අවශ්‍ය තරම් බස් මෙම ඩිපෝවෙන් ධාවනය නොවේ. ඩිපෝ අවට ධාවනය කරන කිරිබේරිය, නිව්ඩාව, රුක්කහතොටුපොළ, හිරණ, මහවිල මාලමුල්ල, ඉදිගහතොටුපොළ, මොරොන්තුඩුව, මොරවින්න බස් සේවාවත් පෞද්ගලික බස් හා ඒකාබද්ධව ධාවනය කිරීම නිසා ලංගම බස්රථ නොමැතිකමින් පෞද්ගලික බස් ධාවනය හිතුමතේ කරන බවට මගීහු චෝදනා කරති.ඩිපෝ අවට ධාවනය වන බොහෝ බස්රථවල නාම පුවරු ඇතත් ඒවා ගමන අනුව මාරු කිරීමක් සිදුවන්නේ නැතැයිද, මේ නිසා මගීන්ට නොයෙකුත් අපහසුතාවයන්ට මුහුණ පෑමටසිදු වී ඇත. කළුතර දිස්ත්‍රික්කයට ලංගම ඩිපෝ 5 ක් ඇත. කළුතර, මතුගම, හොරණ, අලුත්ගම සහ පාණදුර ඩිපෝවන්ය. මෙම දිස්ත්‍රික්කයෙන් ලොකුම ඩිපෝව “ඒ” ;ශ්‍ර්ණියේ ඩිපෝව පාණදුරයි. මෙම දිස්ත්‍රික්කයේ ලොකුම ඩිපෝවේ තත්ත්වය මෙසේ නම් අනික් ඩිපෝවන් කෙසේ ඇද්දැයි තතු දන්නෝ අසති.නව ප්‍රවාහන ඇමතිතුමෙනි ඔබගේ දිස්ත්‍රික්කයේ පිහිටි ලොකුම ඩිපෝව කෙරෙහි අවධානය යොමු කර ප්‍රදේශයේ මගී ජනතාවට හොඳ බස් සේවයක් ලබාදීමටත්, මෙම ඩිපෝවේ පරිපාලනය ගැන සොයා බැලීමක් කරන ලෙස ප්‍රදේශයේ ජනතාව ඉල්ලා සිටී.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>11</day>
    </date>
    <link>http://www.dinamina.lk/2010/05/11/_art.asp?fn=r1005118</link>
    <topic>පොතුපිටියළදරු හා මාතෘ සායනයවසා දමලා</topic>
    <author>වාද්දූව සමූහ</author>
    <content>පානදුර සෞඛ්‍ය වෛද්‍ය නිලධාරී කාර්යාලයට අනුයුක්ත වාද්දූව පොතුපිටියේ මාතෘ හා ළදරු සායනය දැනට වසරක පමණ කාලයක සිට වසා දැමීම නිසා පොතුපිටිය හා අවට ගම් රැසක ගැබිනි මාතාවනට දැඩි දුෂ්කරතාවලට මුහුණපෑමට සිදුවී තිබේ.මේ නිසා එම මාතාවනට සහ ළදරුවනට කිලෝමීටර් තුනක් පමණ ඈතින් තිබෙන වස්කඩුව සායනයට යාමට සිදුවී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>11</day>
    </date>
    <link>http://www.dinamina.lk/2010/05/11/_art.asp?fn=r1005119</link>
    <topic>කුමුදුනීගේ රන් කහවනු සිහිනයවැලි කතරේදී බොඳ වී ගිහින්</topic>
    <author>කළුතර මධ්‍යම සමූහ</author>
    <content>නන්දසිරිලාගේ පුංචි කැඳැල්ල පිහිටා තිබුණේ කළුතර පන්විල අධිකාරිගොඩ නම් වූ ග්‍රාමයේය. නන්දසිරිත් බිරිය කුමුදුනීත් පුත් දුලාජ් සහ දියණිය අශානි එහි ජීවත් වූයේ මහත් සතුටිනි. කුමුදුනී බහරේනයේ ගෘහ සේවිකාවක ලෙස පිටත්ව ගියේ තම කැඳල්ල තවත් ලස්සන කර ගැනීම සඳහා රන් කහවනු රැගෙන ඒමටය.එහෙත් ඒ සිහිනය බොඳ වී ගොස්ය. නන්දසිරිලා අද බලා සිටිනුයේ ඇගේ නිසල දේහය නිවසට ගෙන එන තෙක්ය.බහරේනයේ නිවසක ගෘහ සේවිකාවක වූ කුමුදුනී එම නිවෙස තුළ එල්ලී මියගොස් ඇතැයි කියන පුවතින් මුළු ප්‍රදේශයම කම්පාවට පත් ව ගොස් තිබුණි.හෝලස්සගේ නන්දසිරි පෙරේරා (අවු. 41) නම් වූ ඔහු එම කතාව අපට මෙසේ විස්තර කළේය.මගේ බිරියගේ තම හිදැල්ල ආරච්චිගේ සමන්තා කුමුදුනි. ප්‍රේම සම්බන්ධයකින් පසුව අප විවාහ වූයේ 1988 වසරේදීය. අපට දරුවන් දෙදෙනකු සිටිනවා. පුතාට වයස අවුරුදු 13 යි. දුවට අවුරුදු 3 යි.මම ඒ කාලයේ රත්මලානේ ඇඟලුම් කම්හලක රැකියාව කළා. ඒ කම්හල වැහුවාට පසුව මට රැකියාව අහිමි වුණා.2009 දී අපට හිටියේ පුතා විතරයි. එතකොට පුතාට වයස අවුරුදු 8 යි. අපි දෙන්නාම කුවේට් රටේ එකම ගෙදරක රැකියාවට ගියා. උපයාගෙන ආ මුදලින් තමයි මේ ගේ හදා ගත්තේ අපට දුවකුත් ලැබුණා. මීට මාස හතකට පමණ පෙර නැවතත් මගේ බිරිය බහරේන්වල ගෘහ සේවිකාවක වශයෙන් රැකියාවට ගියා. මම දරුවන් බලාගෙන ගෙදර හිටියා.මේ ගෙදර කරදරයි. මට කෑම ටිකවත් නොදී වහලා යනවා කියල ඇය නිතර කීවා.මගේ බිරිඳ සේවය කරමින් සිටි නිවසේම එල්ලී මිය ගොස් ඇති බව කියමින් එම රටේ සේවය කරන තවත් ගෘහ සේවිකාවක් මට දුරකථන ඇමැතුමක් දුන්නා.ඒ ආරංචිය අනුව මා ඇයව රැකියාවට යැවූ ඒජන්සියට ගියා. එතැනින් තානාපති කාර්යාලයට දැනුම් දුන්නා. සතියකට වැඩි කාලයක් ගත වී ඇතත් තවම බිරියගේ දේහය ගෙන්වා ගන්න බැරි වුණා. කුමුදුනීගේ නිසල දේහය අද ගෙනෙයි හෙට ගෙනෙයි යැයි ඥාති හිතමිත්‍රාදීහු නිවෙසට වී මඟ බලමින් සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>11</day>
    </date>
    <link>http://www.dinamina.lk/2010/05/11/_art.asp?fn=r10051110</link>
    <topic>කුරුඳුගහමඩ අවට වැසියෝවතුර නැතිව දුක් විඳීති</topic>
    <author>මහනුවර දිසා සමූහකේ. චන්ද්‍රරත්න</author>
    <content>පෙනෙන තෙක් මානයේ මහවැලි ගඟ තිබුණ ද කුරුඳුගහමඩ සීවැලිකන්ද, රුවන්පුර, මොරවෙල , ජම්බුකොටුව, ඊරියගස්තැන්න යන ගම්මානවල පවුල් 1170ක් ජල ප්‍රශ්නයෙන් දැඩිව පීඩා විඳිති.1980 දසකයේ මේ ගම්මානවල ජීවත් වන ජනතාවගේ පානීය ජල ප්‍රශ්නයට විසැඳුමක් ලෙස මහතැන්න ජල පෝෂිත ප්‍රදේශයේ ජල ටැංකියක් ඉදිකර ජලය ලබා දෙන ලදී.එහෙත් වසර කිහිපයක් ගත වීමටත් පෙර එය විනාශ වී ගොස් තිබේ. ඉන් පසුව 1988 වසරේ මහතැන්න නිවාස යෝජනා ක්‍රමය සඳහා ඉදිකර දෙන ලද නළ ළිඳ ප්‍රදේශයේ පවුල් 1170වකගේ පානීය ජල ප්‍රශ්නයට යම් ප්‍රමාණයක විසඳුමක් ලබා දී තිබේ.එහෙත් දැඩි නියන් කාලවලදී ජල අවශ්‍යතා සපුරා ගැනීමේ දී මේ ප්‍රදේශවල ජනතාව මහත් අසීරුවකට පත් වෙති. එවිට ජලය ලබා ගැනීමට හල්ඔළුව, මහනුවර වැනි ඈත ප්‍රදේශ කරා යා යුතුව ඇතැයි ප්‍රදේශවාසීහු කියති.මේ පිළිබඳ අදහස් දැක් වූ කුරුඳුගහමඩ ශ්‍රී ශෛලාරාම අධිපති යටිහෙලගල නන්දරතන නාහිමියෝ මෙසේ කීය.මෙම ගම්මාන හතේම ජීවත් වන ජනතාව ජලය නැතිව මහත් අසරණ තත්ත්වයට පත් වෙලා. නිදහස ලැබී වසර හැටක් ගත වුණත් මේ ගම්වැසියන්ගේ ජල ප්‍රශ්නයට නම් විසඳුම් ලැබී නැහැ. අපේ විහාරස්ථානයටත් ජල ප්‍රශ්නය දැඩිව තිබෙනවා.හාරිස්පත්තුව බටහිර ජල පාරිභෝගික හා පරිසර ආරක්ෂණ සංවිධානයේ සභාපති ජිනසේන කුරුදුහගමඩ මහතා අදහස් දක්වමින් මෙසේ පැවැසීය.2009 වසරේදී ජනාධිපතිවරයාගේ මැදිහත් වීමෙන් මේ ජල ප්‍රශ්නය නිරාකරණය කර ගැනීම සඳහා කටයුතු කළා.එයද ඉකුත් ජනාධිපතිවරණය හා මහ මැතිවරණය නිසා එහි වැඩ අතරමඟ නතර වුණා.ග්‍ර‍්‍රාම නිලධාරී ඩී. ජී. සේනාරත්න මහතාජල ප්‍රශ්නයෙන් පීඩා විඳින ග්‍රාම සේවා වසම් හයට අයිති පවුල් 1170 සඳහා නළ ජලය ලබා දීමට රජයේ මැදිහත් වීම අත්‍යවශ්‍යයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>11</day>
    </date>
    <link>http://www.dinamina.lk/2010/05/11/_art.asp?fn=r10051111</link>
    <topic>අලියා මහත්තයාවපාගලා මැරුවා</topic>
    <author>ත්‍රිකුණාමලය විශේෂ ඒ. ටී. එම්. ගුණානන්ද</author>
    <content>අපි ළඟදියි ගමේ නැවත පදිංචියට ආවේ. මගේ් මහත්තයා අවුරුදු 23 ක් තිස්සේ යුද හමුදාවේ ඉන්නවා. කරදරයක් වුණේ නැහැ. ගේ ළඟට ආපු අලි ගේ කඩන කොට අපිව බේරාගන්න ගිහිල්ලා අලියා ගහලා මැරුවා යැයි ත්‍රිකුණාමලය මොරවැව කිතුල්උතුව ප්‍රදේශයේදී වල් අලි ප්‍ර‍්‍රහාරයෙන් මිය ගිය ඒ. ඒ. නිමල් කරුණාතිලක මහතාගේ බිරිය පැවැසීය.නිමල් කරුණාතිලක මහතා ශ්‍රී ලංකා යුද හමුදාවේ දෙවැනි ගැමුණු රෙජිමේන්තුවේ කෝප්‍රල් වශයෙන් තන්තිරිමලේ යුද හමුදා කඳවුරේ සේවය කරද්දී නිවාඩු ලබා නිවසේ අඹුදරුවන් සමඟ සිටියදී මෙම අබැද්දියට මුහුණ දුන්නේය.නිමල් කරුණාතිලක මහතාගේ බාල පුතා වල් අලි ප්‍රහාරයකට ලක්ව බරපතළ තුවාල ලබා ත්‍රිකුණාමලය රෝහලට ඇතුළත් කිරීමෙන් පසුව වැඩිදුර ප්‍රතිකාර සඳහා මහනුවර ශික්ෂණ රෝහලට ඇතුළත් කර තිබේ. වයස අවුරුදු පහක් වන නිර්මාල් සම්පත් කරුණාතිලක නැමැති මෙම දරුවාගේ තත්ත්වය බරපතළ බව පැවසේ.ත්‍රිකුණාමල රෝහලට ඇතුළත් කරන විටදීත් නිමල් කරුණාතිලක මහතා මිය ගොස් තිබුණි. කිතුල්උතුව ගමට කඩා වැදුණු තුන්පත්රෑන ඒ අසල තිබූ නැවත පදිංචියට පැමිණි වැසියෙකුගේ නිවසක්ද කඩා දමා තිබුණි.ත්‍රීකුණාමලය රෝහලේදී සිද්ධිය විස්තර කරන මිය ගිය අයගේ බිරිය වන කේ. එච්. ප්‍රියංකා විතාරණ මහත්මිය පාන්දර දෙකට විතර ශබ්දයක් ඇහිලා මහත්තයා ඇහැරිලා බලන කොට අලි තුන් දෙනෙක් ඇවිත් අක්කලාගේ කඩේ කඩනවා අපි කෑගහලා ගුවන් හමුදාවේ මහත්වරුන්ට කිව්වා.නමුත් ගුවන්හමුදා මහත්වරු එනකොට සේරම වෙලා ඉවරයි මහත්තයෝ. මළ කද බලන්න ඇවිත් වැඩක් තියෙනවද ?.මොරවැව කිතුල්උතුව ගම්මානයේ මෙම අකරතැබ්බයට මුහුණ දුන් පවුල 1986 දී කොටි ප්‍රහාරවලින් අවතැන්ව නිවාස අහිමිව සිට අවුරුදු 25 කට පසුව යළි පදිංචියට පැමිණ රජයේ ස්ථිර වාසස්ථාන හදා දෙන තෙක් තම ඉඩම් වල තාවකාලිකව නිවසක් සාදා ගෙන පදිංචිවී සිටි පවුලකි.සිද්ධිය සම්බන්ධයෙන් මොරවැව පොලිසිය පරීක්ෂණ පවත්වාගෙන යන අතර මොරවැව සහකාර පොලිස් අධිකාරී මහින්ද දිසානායක මහතාගේ උපදෙස් මත ස්ථානාධිපති පොලිස් පරීක්ෂක එම්. ඒ. එම්. ජරූල් මහතා වැඩිදුර පරීක්ෂණ පවත්වාගෙන යයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>11</day>
    </date>
    <link>http://www.dinamina.lk/2010/05/11/_art.asp?fn=s1005111</link>
    <topic>ශ්‍රී ලංකාව-ඉන්දියාවඅද තීරණාත්මක ගැටුමක</topic>
    <author>වර්නන් ගුණසේකර සාන්ත ලුසියාහිදී</author>
    <content>ලෝක කුසලාන විස්සයි 20 ක්‍රිකට් තරගාවලියේ ශ්‍රී ලංකාව හා ඉන්දියාව අතර තරගය සාන්ත ලුසියාහිදී අද ශ්‍රී ලංකා වේලාවෙන් රාත්‍රී 11.00ට ආරම්භ වේ.සුපිරි අට වටයේ එක් තරගයක් ජයගෙන සිටින ශ්‍රී ලංකා ක්‍රීඩකයෝ ඉන්දියාවට එරෙහි මේ තරගයේ දී දක්වන දක්ෂතා මත අවසන් පූර්ව වටයට පිවිසීමේ අවස්ථාව තීරණය කෙරෙනු ඇත. සුපිරි අට වටයේ ශ්‍රී ලංකාව සිටින ‘එෆ්’ කාණ්ඩයේ පෙරේදා වන විට තරග 2කට සහභාගී වී ඔස්ට්‍රේලියාව එම තරග දෙකම ජයගෙන මුල් තැනට පත්ව සිටී.ශ්‍රී ලංකාව එක් තරගයක් ජයගෙන දෙවැනි තැන සිටි අතර බටහිර ඉන්දීය කොදෙව් පිලද තරගයක් ජයගෙන ලකුණු ලබා ගැනීමේ වේගය මත තෙවැනි තැනට පත්ව සිටී.ඉන්දීය පිල සුපිරි අට වටයේ මුල් තරග දෙකම පැරැදී සිවුවැනි ස්ථානයේ පසු වේ. එහෙයින් එක් තරගයක් හෝ ජයගෙන වේගවත් ලකුණු ලබාගැනීමේ වේගයකින් ඉදිරියට පැමිණීම උදෙසා ශ්‍රී ලංකාව පරාජය කිරීමට දෝනිගේ කණ්ඩායම සියලු උත්සාහයන් ගනු ඇත.එමෙන්ම ශ්‍රී ලංකා පිලේ ප්‍රබලතම උත්සාහය වනුයේ ද ඉන්දීය පිල පරාජය කරමින් අවසන් පූර්ව වටයේ දොරටු විවෘත කර ගැනීමටය.නිමාවට පත් වූ ඕස්ට්‍රේලියාව සමඟ තරගයේ දී පන්දු යවන්නන්ගේ යුතුකම් සාර්ථක වූවද පිතිකරුවන් සියලු දෙනා අසාර්ථක වීම ශ්‍රී ලංකා පිලට ප්‍රබල අවාසියක් විය. එහෙයින් ඉන්දියාවේ හර්බජන්, සහීර්, නේරා, පතන්, රෙයිනා හා නවක ක්‍රීඩක ජඩේජා වැනි පන්දු යවන්නන්ට ශක්තිමත්ව මුහුණ දීමට හොඳ මානසිකත්වයක් ශ්‍රී ලංකා පිතිකරුවන් ඉක්මනින් ගොඩනඟා ගත යුතුව ඇත.මෙතෙක් ශ්‍රී ලංකාව හා ඉන්දියාව අතර විස්සයි 20 තරග 3ක් පැවැති අතර එයින් ශ්‍රී ලංකාව එක් තරගයක් ජයගෙන තරග දෙකක් පරාජයට පත් විය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>11</day>
    </date>
    <link>http://www.dinamina.lk/2010/05/11/_art.asp?fn=s1005112</link>
    <topic>උමාර් අක්මාල් පාකිස්තානයට ජය ගෙනේ</topic>
    <author/>
    <content>බටහිර ඉන්දීය කොදෙව් දූපත්හි පැවැත්වෙන තෙවැනි පන්දුවාර විස්සයි 20 ලෝක කුසලාන ක්‍රිකට් තරගාවලියේ සුපිරි අට වටයේ දකුණු අපි‍්‍රකාව හා පාකිස්තානය අතර පැවැති තරගය ලකුණු 11 කින් ජය ගැනීමට පාකිස්තාන ක්‍රිකට් කණ්ඩායම සමත්විය.කාසියේ වාසිය දිනූ පාකිස්තාන ක්‍රිකට් පිල පළමුව පන්දුවට පහර දී ඕවර 20 ඇතුළත කඩුලු 7ක් දැවී ලකුණු 148 ක් රැස් කරගන්නා ලදී. උමාර් අක්මාල් පන්දු 33 කදී හතරේ පහර 2 ක් හා හයේ පහර 4 ක් සමඟ ලකුණු 51 ක් ලබා ගත්තේය. කම්රාන් අක්මාල් 37, සහීඩ් අෆ්රිඩි 30 ක් හා අබ්දුල් රසාක් නොදැවී 11 ක් ලෙස ලකුණු රැස්කර ගන්නා ලදී. පන්දු යැවීමේදී චාර්ල් ලැන්ගවෙල්ඩ්ට් දක්ෂ පන්දු යැවීමක නිරත වූ අතර ලකුණු 19 කට කඩුලු 4 ක් ද ඩේල් ස්ටයින් ලකුණු 26 කට කඩුලු 1 ක් ද, ජැක් කලිස් ලකුණු 28 කට කඩුලු 1 ක්ද රැඩල්ෆ් මැන්ඩර්මව් ලකුණු 33 කට කඩුලු 1 ක්ද දවාගනු ලැබීය.පිළීතුරු ඉනිම ක්‍රීඩා කළ දකුණු අපි‍්‍රකානු ක්‍රිකට් පිල ඕවර 20 තුළ කඩුලු 7 ක් දැවී රැස්කරගනු ලැබුවේ ලකුණු 137 කි.ඩිවිලියර්ස් 53 ක්ද, ජැක් කලිස් 22 ක්ද, ජොහාන් බෝතා 19 ක්ද, මාක් බවුචර් 12 ක්ද, ග්‍රහැම් ස්මිත් 13 ක්ද ලෙස ලකුණු රැස් කළහ. පන්දු යැවීවේදී දක්ෂ පන්දු යැවීමක යෙදුණුු සහීඩ් අජ්මාල් ලකුණු 26 කට කඩුලු 4 ක්ද, අබ්දුර් රෙහෙමාන් ලකුණු 35 කට කඩුලු 2 ක්ද, අබ්දුල් රසාක් ලකුණු 6 කට කඩුලු 1 ක්ද දවාගනු ලැබීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>11</day>
    </date>
    <link>http://www.dinamina.lk/2010/05/11/_art.asp?fn=s1005113</link>
    <topic>නවසීලන්ත කාන්තා පිලටකඩුලු 6ක ජයක්</topic>
    <author/>
    <content>බටහිර ඉන්දීය කොදෙව් දූපත්හි පැවැත්වෙන පන්දුවාර විස්සයි 20 ලෝක කුසලාන කාන්තා ක්‍රිකට් තරගාවලියේ පාකිස්තානය හා නවසීලන්තය අතර පැවැති තරගයේ කඩුලු 6 කින් ජය ගැනීමට නවසීලන්ත කාන්තා ක්‍රිකට් පිල සමත් විය.කාසියේ වාසිය දිනූ පාකිස්තාන කාන්තා ක්‍රිකට් පිල පළමුව පන්දුවට පහරදුන් අතර ඕවර 20 ඇතුළත කඩුලු 9 ක් දැවී ලකුණු 65 ක් රැස්කර ගනු ලැබීය.සානියා ඛාන් 15 ක්, උර්ජි මුම්ටාස් 14 ක්, නෙන් අබිදි 11 ක් ලෙස ලකුණු රැස් කළහ.පන්දු යැවීමේදී දක්ෂ පන්දු යැවීමක නිරත වූ නිකොලා බ්‍රවුනි ලකුණු 15 කට කඩුලු 4 ක්ද, කේට් බ්‍රෝඩිමෝර් ලකුණු 12 ක කඩුලු 1 ක්ද, ලුසි ඩූලන් ලකුණු 5 කට කඩුලු 1 ක්ද, සොෆී ඩෙව්නි ලකුණු 9 කට කඩුලු 1 ක්ද බිඳ හෙලුවාය.පිළිතුªරු ඉනිම ක්‍රීඩා කළ නවසීලන්ත කාන්තා ක්‍රිකට් පිල ඕවර 8.2 කදී කඩුලු 4 ක් පමණක් දැවී ජයග්‍රාහි ඉලක්කය සපුරා ගන්නා ලදී.සොෆී ඩෙව්නි 23 ක්ද, අමී වොට්කින් 15 ක්ද, සාරා මැක්ග්ලාෂ් 16 ක්ද ලෙස ලකුණු රැස් කළහ.පන්දු යැවීමේදී සාදියා යුෂුෆ් ලකුණු 9 කට කඩුලු 2 ක්ද, සානා මීර් ලකුණු 6 කට කඩුලු 1 ක්ද, සානියා ඛාන් ලකුණු 21 කට කඩුලු 1 ක්ද දවා ගත්තාය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>11</day>
    </date>
    <link>http://www.dinamina.lk/2010/05/11/_art.asp?fn=s1005114</link>
    <topic>යොවුන් වොලිබෝල් පිල ඉරානයට යයි</topic>
    <author/>
    <content>අගෝස්තු මස 13 වන දින සිට 20 වන දින දක්වා සිංගප්පුරුවේ පැවැත්වෙන යොවුන් ඔලිම්පික් ක්‍රීඩා උළෙල සඳහා ආසියානු කලාපයෙන් සුදුස්සන් තේරීම් තරගාමාලාවට සහභාගි වීම සඳහා ශ්‍රී ලංකා යොවුන් බාලක වොලිබෝල් කණ්ඩායම ඊයේ රාත්‍රියේ ඉරානය බලා පිටත්ව ගියේ ය.මෙම තරගාවලිය මේ මස 13 වන දින සිට 21 වන දින දක්වා ඉරානයේ ටෙහෙරාන් නුවර දී පැවැත්වෙන අතර එහි දී ශ්‍රී ලංකාව ‘ඒ’ කණ්ඩයෙන් තරග වැදීමට නියමිත ය.ඉරානය, චීනය, දකුණු කොරියාව සහ ඕස්ට්‍රේලියාව ‘ඒ’ කණ්ඩයේ අනිකුත් කණ්ඩායම් ලෙස නම් කර තිබේ.කරුණාරත්න වික්‍රමසිංහ මහතා කණ්ඩායම් කළමනාකරු ලෙසින් කටයුතු කරයි. චාල්ස් තිලකරත්න මහතා ප්‍රධාන පුහුණුකරු වන අතර දීපාල් අල්විස් මහතා සහාය පුහුණුකරු ලෙස කටයුතු කරයි. කණ්ඩායම් අභ්‍යාසක වන්නේ නලින් සම්පත් අබේසිංහ මහතායි.ශ්‍රී ලංකා යොවුන් බාලක වොලිබෝල් කණ්ඩායම මෙසේ ය. දීප්ති රුමේෂ් - නායක,( ඩඩ්ලි සේනානායක විදුහල, මීරිගම), සඳුන් මදුසංඛ (දවිසමර විදුහල) එම්.වී. අමල් (සේනානායක විදුහල, මාදම්පේ) මනෝජ් ජයසිංහ (ආනමඩුව මහ විදුහල) දිලංක සම්පත් (ජාතික තරුණසේවා සභාව) හිරුණ්‍ය කේසල (සේනානායක විදුහල, මාදම්පේ) මනුෂ වික්‍රමසිංහ (දවිසමර විදුහල) සජීව ලහිරු (දවිසමර විදුහල) වසන්ත ලක්මාල් (ජාතික තරුණසේවා සභාව) තිලිණ මදුසංඛ (පද්මාවතී මහා විද්‍යාලය, දොම්පේ) උෂාන් සඳමාල් (දවිසමර විදුහල) අෂේන් ජීවන්ත (තොඩුවාව මහ විදුහල)</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>11</day>
    </date>
    <link>http://www.dinamina.lk/2010/05/11/_art.asp?fn=s1005115</link>
    <topic>ජාතික බීච් වොලිබෝල් සූරතාවලියට අයදුම් පත්</topic>
    <author/>
    <content>ශශ්‍රී ලංකා වොලිබෝල් සම්මේලනය මගින් මවුන්ට් ලැවිනියා හෝටල් සමාගම අනුග්‍රහයෙන් මේ මස 22 හා 23 දිනවල ගල්කිස්ස මවුන්ට් ලැවිනියා හෝටලය ආශි‍්‍රත මුහුදු වෙරළ තීරයේදී පැවැත්වීමට නියමිත ජාතික බීච් වොලිබෝල් සූරතාවලිය සඳහා අයදුම්පත් කැඳවයි.මෙවර සුපර් ලීග් හා ආධුනික වශයෙන් තරගාවලි දෙකක් පැවැත්වීමට කටයුතු සංවිධානය කර ඇති අතර පසුගිය වසරවල ශශ්‍රී ලංකා බීච් වොලිබෝල් ජාතික කණ්ඩායම නියෝජනය කළ ක්‍රීඩක ක්‍රීඩිකාවන් මෙන්ම එම වර්ෂවල ජාතික බීච් වොලිබෝල් කණ්ඩායම්වල අතිරේක ක්‍රීඩක ක්‍රීඩිකාවන් ලෙස ක්‍රීඩා අමාත්‍යාංශ අනුමැතිය ලත් ක්‍රීඩක ක්‍රීඩිකාවන් මෙවර සුපර් ලීග් තරගය සඳහා තරග වැදිය යුතුය.අයදුම් කරන අනෙක් සියලුම ක්‍රීඩක ක්‍රීඩිකාවන්ට සුපර් ලීග් හෝ ආධුනික අංශයෙන් තරග වටයට ඇතුළත් වී තරග වැදිය හැකි බව වොලිබෝල් සම්මේලනය පවසයි. සියලු අයදුම්පත් මේ මස 14 දිනට ප්‍රථම සී. රත්නමුදලි, ශ්‍රී ලංකා වොලිබෝල් සම්මේලනය, රීඩ් මාවත, කොළඹ 07 ලිපිනයට ඇතුළත්වීමේ ගාස්තුව රු. 200/= ක් සමඟ අයදුම් පත්‍රය භාරදිය යුතුය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>11</day>
    </date>
    <link>http://www.dinamina.lk/2010/05/11/_art.asp?fn=s1005116</link>
    <topic>සාන්ත පීතර් විදුහලට164-0 ක දැවැන්ත ජයක්</topic>
    <author>ප්‍රින්ස් ගුණසේකර</author>
    <content>ජනාධිපති කුසලාන අන්තර් පාසල් රගර් තරගාවලියේ දී සාන්ත පීතර් විදුහල දැවැන්ත ජයක් වාර්තා කළේ ය.හැව්ලොක් ක්‍රීඩාංගණයේ පැවැති වේල්ස් කුමාර විදුහලට එරෙහි තරගයේ දී සාන්ත පීතර් විදුහල මේ ජයග්‍රහණය අත්කර ගත්තේ ලකුණු 164 - 0ක් ලෙසිනි. සාන්ත පීතර ක්‍රීඩකයෝ ට්‍රයි 26ක් වාර්තා කළ අතර එයින් 17ක්ම ගෝල් බවට පත් කිරීමට සමත් වූහ. තරගයේ ප්‍රථම භාගය නිමා වෙද්දී ලකුණු 90 -0ක් ලෙස සාන්ත පීතර් පිල ඉදිරියෙන් සිටියේ ය.මෙයට පෙර කොළඹ රාජකීය විදුහල හා පාණදුර රාජකීය අතර තරගයකදි ලකුණු 170 - 0ක් ලෙස කොළඹ රාජකීය විදුහල වැඩිම ලකුණු ලබා වාර්තාව පිහිටුවා තිබුණි. මේ වාර්තාව බිඳ හෙලීමට සාන්ත පීතර් විදුහලට ලකුණු 6ක් අඩු විය.ඉසිපතනයට ජයමෙවර පාසල් රගර් වාරයේ ප්‍රථම ජයග්‍රහණය වාර්තා කරමින් ඉසිපතන විදුහල ලකුණු 30 - 24 කින් ප්‍රබල සාත්ත තෝමස් විදුහල පරායට පත් කෙළේ ය.තරගයේ ප්‍රථම භාගයේ දී ලකුණු 30 - 7 කින් ඉසිපතනය ඉදිරියෙන් සිටි අතර දෙවැනි භාගයේ දී සාන්ත තෝමස් ක්‍රීඩකයෝ හොඳින් තරගයට අවතීර්ණ වූවද ජයග්‍රහණයට එය ප්‍රමාණවත් නොවීය.ඉසිපතනය ට්‍රයි 2ක් ගෝල් 2ක් හා පෙනෙල්ටි 2 ක් වාර්තා කළ අතර සාන්ත තෝමස් විදුහල ට්‍රයි 2ක් හා ගෝල් 2ක් වාර්තා කෙළේ ය.රාජකීය විදුහලට ජයරාජකීය ක්‍රීඩා සංකීර්ණ පිටියේ පැවැති රාජකීය - ධර්මරාජ අතර තරගයෙන් ලකුණු 27 - 5ක ජයක් රාජකීය විදුහලට හිමිවිය. රාජකීය ක්‍රීඩකයෝ මුල සිටම ආක්‍රමණශීලී ක්‍රීඩා විලාශයක් අනුගමනය කරමින් ට්‍රයි 4ක් හා ගෝලයක් වාර්තා කළහ, ධර්මරාජ විදුහල ට්‍රයි 1 ක් වාර්තා කිරීමට සමත් විය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>11</day>
    </date>
    <link>http://www.dinamina.lk/2010/05/11/_art.asp?fn=s1005117</link>
    <topic>ඔස්ට්‍රේලියාවට ලකුණු 81ක ජයක්</topic>
    <author>වර්නන් ගුණසේකර සාන්ත ලුසියාහිදී</author>
    <content>අයි. සී. සී ලෝක කුසලාන විස්සයි 20 ක්‍රිකට් තරගාවලියේ සුපිරි අට වටයේ ශ්‍රී ලංකාව මුහුණ දුන් දෙවැනි තරගයෙන් ලකුණු 81ක පරාජයක් ලැබීය.ඕස්ට්‍රේලියාව සමඟ බාබඩෝස්හී බ්‍රිජ්ටවුන් කිංග්ස්ටන් ඕවල් ක්‍රීඩාංගණයේ පැවැති මේ තරගයේ මුලින් පන්දුවට පහරදුන් ඕස්ට්‍රේලියාව ඕවර 20කදී කඩුලු 5කට ලකුණු 168ක් ලබාගත් අතර ශ්‍රී ලංකා පිල ඕවර 16.2 කදී සියලු දෙනා දැවී ලකුණු 87ක් රැස් කෙළේ ය.කාසියේ වාසිය දිනාගත් ඕස්ට්‍රේලියාව මුලින් පන්දුවට පහරදීමට තීරණය කළ අතර කඩුලු 5ක් ලකුණු 67කට බිඳ වැටී අපහසුතාවට පත්ව සිටි මොහොතේ කැමරුන් වයිට් හා මයික් හසී එක්ව ලකුණු 101ක සම්බන්ධතාවක් ගොඩනඟා ඕස්ට්‍රේලියානු ඉනිමට ශක්තියක් විය.කැමරුන් වයිට් පන්දු 49කදී හතරේ පහර 6ක් හා හයේ පහර 6ක් එල්ල කරමින් නොදැවී ලකුණු 85ක් ලබා ලංකා පන්දු යවන්නන් අපහසුතාවට ලක් කෙළේ ය. හසී පන්දු 26කදී හතරේ 4ක් හා හයේ පහරක් එල්ල කරමින් නොදැවී ලකුණු 39ක් ලබා ගත්තේ ය.ශ්‍රී ලංකා පන්දු යවන්නන් අතර කැපී පෙනෙන ක්‍රීඩකයා වූ සුරාජ් රන්දිව් ලකුණු 20කට කඩුලු 3ක් බිඳහෙලූ අතර ආරම්භක පිතිකරු ඩේවිඩ් වෝර්නගේ කඩුල්ල හා ඩේවිට් හසීගේ කඩුල්ල පිට පිට පන්දු දෙකකදි දවා ගැනීමට සමත් විය.ඇන්ජලෝ මැතිව්ස් ලකුණු 24කට කඩුලු 2ක් බිඳ හෙළීය. එක් ඕවරයකට ලකුණු 8.40ක දළ වේගයක් සහිතව ජයග්‍රහණය බලාපොරොත්තුවෙන් පිටියට පිවිසි ශ්‍රී ලංකා පිලට මුල සිටම බලාපොරොත්තු අතහැර දැමීමට සිදු වූයේ මහේල ජයවර්ධන ලකුණු 9කට දැවී යාමෙනි.ජයසූරිය පන්දු 14කදී ලකුණු 5ක් ලබාගත් අතර නායක සංගක්කාරද ලකුණු 2කට දැවී ගියේ ය. ටී. එම්. ඩිල්ෂාන් පන්දු 12කදි හතරේ 2ක් හා හයේ 1ක් සමඟ ලකුණු 20ක් ලබාගත් අතර දිනේෂ් චන්දිමාල් ලකුණු 19ක් ලබා ගත්තේ ය. මයිකල් ජොන්සන් ලකුණු 15කට කඩුලු 3ක් බිඳ හෙලීය. තරගයේ වීරයා සම්මානය කැමරුන් වයිට්ට හිමි විය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>11</day>
    </date>
    <link>http://www.dinamina.lk/2010/05/11/_art.asp?fn=s1005118</link>
    <topic>ලංකා ලයන්ස් මලල ක්‍රීඩා උළෙලේ දීසංදීපනී-අප්පුහාමි සම්මාන දිනති</topic>
    <author/>
    <content>දියගම මහින්ද රාජපක්ෂ ක්‍රීඩාංගණයේ පැවැති 12 වැනි ලංකා ලයන්ස් මලල ක්‍රීඩා සූරතාවලියේ දක්ෂතම ක්‍රීඩිකාව ලෙස මහනුවර උසස් බාලිකා විදුහලේ සංදීපනී දයානන්ද හා දක්ෂතම ක්‍රීඩකයා ලෙස තුම්පිම්ම සූර කුමාර අප්පුහාමි සම්මාන දිනා ගත්හ.සංදීපනී දයානන්ද මීටර් 200 තරගය තත්පර 25 – 3 කින්ද කුමාර අප්පුහාමි තුම්පිම්ම ඉසව්ව මීටර් 15.64 කින්ද නිම කිරීමට සමත් වූහ. එම තරගාවලියේ දක්ෂතා දැක්වූ ක්‍රීඩක ක්‍රීඩිකාවන් මෙසේය.12 න් පහළ දක්ෂතම ක්‍රීඩකයා : ආර්. පී. එස්. ටී. රාජපක්ෂ දක්ෂතාව දුර පැනීම මී. 4.08 (ඉබ්බාගමුව ආදර්ශ විදුහල), දක්ෂතම ක්‍රීඩිකාව : සෙව්වන්දි ගුණසේන දක්ෂතාව මී. 100 තත්පර 14.7 (ගුරුකුල විදුහල)14 න් පහළදක්ෂතම ක්‍රීඩකයා : රොෂේන් වරුණ දක්ෂතාව මී. 200 තත්පර 25.1 (මීගමුව ලොයලා විදුහල)දක්ෂතම ක්‍රීඩිකාව : සුරනි ශෂිකලා දක්ෂතාව මී. 200 තත්පර 28.3 (ගම්පහ)16 න් පහළදක්ෂතම ක්‍රීඩකයා : පැතුම් වීරසේකර දක්ෂතාව මී. 200 තත්පර 22.6 (කොළඹ) නව තරග වාර්තාවකි.දක්ෂතම ක්‍රීඩිකාව : චතුරි සජානි ප්‍රනාන්දු දක්ෂතාව මී. 200 තත්පර 27.0 (කොළඹ)18 න් පහළදක්ෂතම ක්‍රීඩකයා : ඩී. එම්. එම්. එම්. දිසානායක දක්ෂතාව උස පැනීම මී. 2.02 (හංවැල්ල රාජසිංහ විදුහල) දක්ෂතම ක්‍රීඩිකාව : මධුෂානි සිරිවර්ධන දක්ෂතාව මී. 1.70 (අනුරාධපුරය)20 න් පහළදක්ෂතම ක්‍රීඩකයා : කීත් ද මෙල් දක්ෂතාව මී. 20 තත්පර 21.7 (ගම්පහ) නව තරග වාර්තාවකි. දක්ෂතම ක්‍රීඩිකාව : සංදීපනී දයානන්ද දක්ෂතාව මී. 200 තත්පර 25.3(මහනුවර උසස් බාලිකාව) නව තරග වාර්තාවකි.මෙයට අමතරව කාන්තා ඉසව්වල හොඳම දක්ෂතාව වෙනුවෙන් වයි. එන්. අබේවික්‍රම (මහනුවර) හා පිරිමි ඉසව්වල හොඳම දක්ෂතාව වෙනුවෙන් කුමාර අප්පුහාමි ද සම්මාන දිනා ගත්හ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>11</day>
    </date>
    <link>http://www.dinamina.lk/2010/05/11/_art.asp?fn=s1005119</link>
    <topic>වෙරෝනිකාගෙන් තවත් ජයක්</topic>
    <author>ඔසාකා (ඒ. එෆ්. පී.)</author>
    <content>බීජිං ඔලිම්පික්් උළෙලේ කාන්තා මීටර් 200 රන් පදක්කම් ලාභිනිය වන ජැමයිකාවේ වෙරෝනිකා කැම්බල් විවෘත ගෝන් පී‍්‍ර මළල ක්‍රීඩා උළෙලේ තවත් ජයග්‍රහණයක් අත්පත් කර ගැනීමට සමත් වූවාය.2007 වසරේ ජගත් සූරතා මලල ක්‍රීඩා තරගාවලියේ ඇය විසින් මීටර 100 කාන්තා ඉසව්වේ රන් පදක්කමක් දිනාගනු ලැබූ ක්‍රීඩා පිටියේදී පැවැති මේ තරගාවලියේ මීටර් 100 ඉසව්වේ නැවත රන් පදක්කමක් දිනා ගැනීමට ඇයට හැකි විය.වෙරෝනිකා විසින් පරාජය කරනු ලැබුවේ මීටර් 100 සඳහා ජපාන ජාතික වාර්තාව ඉසිලූ චිසාටෝ ෆුකුෂීමාගේ වාර්තාවක්ය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>11</day>
    </date>
    <link>http://www.dinamina.lk/2010/05/11/_art.asp?fn=s10051110</link>
    <topic>ජූඩෝ සූරියට තරග තහනමක්</topic>
    <author>බීජිං (ඒ. එෆ්. පී.)</author>
    <content>2008 ඔලිම්පික් උළෙලේ රන් පදක්කමක් දිනූ චීනයේ ජූඩෝ සූරිය තොන් වෙන්, තහනම් උත්තේජක භාවිතා කිරීමේ චෝදනාවට වරදකරු වීම නිසා වසර 2ක තහනමක් ජගත් ජූඩෝ සම්මේලන මගින් පනවා ඇතැයි චීන මාධ්‍ය වාර්තා කළේය.බීජිං ඔලිම්පික් උළෙලේ කාන්තා තරග ඉසව්වේ කි. ග්‍රෑ. 78 බර පන්තියෙන් රන් පදක්කම දිනූ තොන් වෙන්ට මේ තහනම පැනවූයේ පසුගියදා ටියුනීෂියාවේ පැවැති ජූඩෝ සම්මේලන කවුන්සල රැස්වීමකදීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>11</day>
    </date>
    <link>http://www.dinamina.lk/2010/05/11/_art.asp?fn=f1005111</link>
    <topic>අධිකරණය කෙරෙහි ජනතා විශ්වාසය නඟාසිටුවනවා</topic>
    <author>සටහන සන්ධ්‍යා එම්. වීරතුංග</author>
    <content>* නව අමාත්‍ය මණ්ඩලයේ අධිකරණ අමාත්‍යවරයා ඔබයි . මේ නව විෂය ක්ෂේත්‍රය සම්බන්ධයෙන් කතා කළොත්.මේ රටේ ප්‍රධාන කුලුනු විධායකය මේ රටේ සියලු ක්‍රියා දාමයන් සැකසී තිබෙන්නේ මේ සැකිල්ල උඩ. ඉතින් ව්‍යවස්ථාධායකයේ සහසම්බන්ධතාවය අධිකරණය හා ඇතිකරන අමාත්‍යංශය මෙයයි. විධායකයත් අධිකරණයත් ව්‍යවස්ථාධායකයත් බද්ධ කරන්නේ මේ රැහැන් පොටින්. එහෙම නම් කොහොමද මෙය නොවටින්නේ.* පසුගිය කාලයේදී අධිකරණයේ විශ්වාසනීයත්වය පිළිබඳ මහජනතාව තුළ ගැටලු ඇති වී තිබුණා. මෙවැනි අමාත්‍යාංශයක් ඔබට අභියෝගයක් නොවෙයි ද?අධිකරණයේ ප්‍රතිරූපයක්, විශ්වාසනීයත්වයක් ගෞරවයක් ජනතාව තුළ තිබෙනවා. එය තිබිය යුතුයි. මොකද නීතිය පසිදලන්නෙ මේ උත්තරීතර ආයතනය නිසයි. හැබැයි නඩුකාරයින්ගේ වැරැදි දූෂණ අක්‍රමිකතා පිළිබඳජනතාව තුළට පැතිරී ගියොත් මේ විශ්වාසනීයත්වය ගෞරවය ප්‍රතිරූපය බිඳෙන්න පිළිවනි. රටක යහපාලනයට යුක්තිය නීතිය ක්‍රියාත්මක කරවන්නට නම් ඒ නිර්මලත්වය අත්‍යවශ්‍යයි. ඒවගේම අපක්‍ෂපාතී විය යුතුයි. මේ නිසා තමයි මෙහි ලාංඡනය වී ඇත්තේ ඇස බැඳගත් තරාදියක් අල්ලාගත් මිනිස් රුවක්. එයින් පෙන්වන්නේ රටේ නීතිය සමතුලිතව අපක්‍ෂපාතීව සාධාරණීයකරණය විය යුතුයි.ප්‍රජාතන්ත්‍රවාදය ආරක්ෂා විය යුතුයි. මානව හිමිකම් සුරකිමින් අධිකරණය ක්‍රියාත්මකවීම තුළින් තමයි මහජනතාවගේ විශ්වාසය දිනා ගත යුත්තේ. ඒ විශ්වාසය ගොඩනඟාදීම මගේ පළමු කාර්යයි.* ඒ කියන්නේ මේ රටේ නීතිය ක්‍රියාත්මක වීමේදී යම් යම් අඩුපාඩු තිබෙන බවද?එහෙම කියනවා නොවෙයි. නීතිය ඇති නැති සෑම දෙනාටම එකසේ ක්‍රියාත්මක විය යුතුයි කියන එක අධිකරණයේ මූලධර්මයයි. එහෙත් ඒවා ක්‍රියාත්මක කිරීමේදී යම් යම් අඩු පාඩු සිදුවෙන්නේ.මුදල් අග හිඟ උදවිය අධිකරණයට ගිය විට ඔවුන්ට දක්‍ෂ නීතීඥයින්ගේ සහය ගැනීමට නොහැකිවීමය. දක්‍ෂ තර්ක විතර්ක වලින් දිනිය හැකි නීතීඥයින්ට මේ සමාජයේ විශාල මිලක් ගෙවිය යුතුයි. මේ නිසා නැති බැරි උදවියට ඒ නීතීඥයින්ගේ සහය නොලැබෙන විට විරුද්ධ පාර්ශවයෙන් ගෙන එන තර්ක බිඳීමට නොහැකිවෙනවා. මෙහිදී අවාසි සහගත තත්ත්වයන් උදාවෙනවා. හැබැයි දැනටත් නීති ආධාර කොමිසම අපේ රටේ තිබෙනවා.* ඔබ අදහස් කරන්නේ එවැනි කොමිසමක් තිබුණත් එය එතරම් යාවත්කාලීන නැති බවද?එහෙම කියන්න බෑ. හැබැයි මේ නීති ආධාරක කොමිසම තවත් ශක්තිමත් ව විධිමත්ව ක්‍රියාත්මක කළ යුතුයි. මා බලාපොරොත්තු වෙනවා අධිකරණය පිළිබඳව පුළුල් හැදෑරීමක් කරමින් වෙනස් කළ යුතු තැන්වල අවශ්‍ය වෙනස්කම් කිරීමට කොමිෂමක් පත් කරන්න.* නීතිමය ගැටලු නිරාකරණය කර ගැනීමට අධිකරණයට යන ජනතාවට එහි තීන්දු ලබා ගැනීමට දීර්ඝ කාලයක් බලා සිටීමට සිදුව තිබෙනවා. මේ ගැන මොකද කියන්නේ?එවැනි දික් ගැස්සුන නඩු ඉක්මනින් විසදා අවසන් කළ හැකි ක්‍රමවේදයක් අත්‍යවශ්‍යයයි. මා මෙයට හේතු වශයෙන් දකින්නේ අධිකරණයෙන් පරිභාහිරව විසඳිය හැකි නඩු බොහෝමයක් අධිකරණට යොමු වී තිබීමයි. වැටමායිමට කෙරෙන ආරවුල් තවත් විවිධ හේතු නිසා වෙන සුළු සුළු ආරවුල් මෙවැනි දේ අවසානයේ අධිකරණයටම යොමු කිරීම වෙනුවට කළ යුත්තේ වෙනත් ආයතන මඟින් විසඳීමට සැලැස්සීමයි.* දැනටත් එවැනි ආයතනයක් තිබෙනවා නේද?ඔව් සමථ මණ්ඩල හැබැයි ඊටත් එහා ගිය එකක් නිර්මාණය විය යුතුයි. මොකද මෙවැනි වැටමායිම් ආරවුල් වැනි දේ අවසානයේ ගම්වල මිනිස්සු ජම්මාන්තර හතුරන් බවට පත්වෙනවා. එහෙම නොවී ඔවුන්ගේ සුහදතාවය යළි වර්ධනය කරමින් ඒ ගැටලුවට නීතිමය විසඳුමක්ද ලබා දිය හැකි සරල ආයතනයක් විය යුතුයි. ගමේ පන්සල නැත්නම් ආගමික සිද්ධස්ථානය ග්‍රාම නිලධාරී හා ඒ ඒ ගම්වල ප්‍රභූන් ඒකරාශි කරගත් ඒකකයක් විය යුතුයි.* ඔබ ඔය ප්‍රකාශ කරන්නේ ඉඩම් නඩු වගේ දේයි. ඒ හැරුණුවිට මිනී මැරුම් අපරාධ නඩුවගේ දේ ද දීර්ඝ කාලීනව ඇඳී යන ඒවාට මොකද කරන්නේ.අද අධිකරණ කාලය අනුව සකස් විය යුතුයි. එදා අධිකරණ පද්ධතිය සැකසුනේ එදා ජීවත්වූ ජනතාවට සාපේක්‍ෂවයි. ඒ ජනගහනය අනුව ඒ ඒ ස්ථානවල ස්ථාපිත කෙරුණා. නමුත් අද අධිකරණයන් දිස්ත්‍රික් අනුව ආසන අනුව වැඩි විය යුතුයි. අධිකරණ නිලධාරින් නඩුකාරයින් කාර්ය මණ්ඩල මීට වඩා වැඩි කළ යුතුයි. ඔවුන්ට අවශ්‍ය යටිතල පහසුකම් නංවාලිය යුතුයි.* නීතිය පසිඳලන ගෞරව ආයතනයක් ලෙස අධිකරණයෙන් වැරැදි තීන්දු ගන්නවා නම්?ඇයි එහෙම කියන්නේ* පසුගිය මැතිවරණ සමයේ දී හිටපු අගවිනිසුරුවරයා කළ ඇතැම් තීන්දු අද මතභේදයට ලක්ව තිබෙනවා?ඇත්තටම හිටපු අගවිනිසුරුවරයා එහෙම ප්‍රකාශ නොකර ඉන්න තිබුණා. මොකද අධිකරණයේ හිටපු ප්‍රධානියා එහෙම ප්‍රකාශ කිරීම ඒ තරම් හොඳ දෙයක් නොවෙයි. එය ඔහු පමණක් නොවෙයි සමස්ථ අධිකරණ පද්ධතියම හෑල්ලුවට ලක්වෙනව ඔහු හෑල්ලුවට ලක්වීම අපට කමක් නෑ. හැබැයි අධිකරණය හෑල්ලුවට ලක්කිරීම හොඳ නෑ. ඔහු එහෙම කියනවා නම් අධිකරණයෙන් ම විමසා බලන්න පුළුවන්. අනික දේශපාලන වේදිකාවක එහෙම ප්‍රකාශයක් කරමින් රටට වගේම ජනතාවටත් කරන ලද ද්‍රෝහිකමක්.* ජනතා නියෝජිතයන්ගේ අපේක්‍ෂාව සිය ඡන්දදායකයා සතුටු කිරීමයි. ඉතින් මේ අමාත්‍යාංශයෙන් ඒ ක්‍රියාවලිය කළ හැකිද?ජනතා නියෝජිතයෙක් ලෙස අප කළ යුත්තේ හරිදේ පමණයි. සාධාරණ දේ පමණයි. එතකොට තමයි ජනතා ප්‍රසාදය ඒ තැනැත්තාට ලැබෙන්නේ. අවංකව මධ්‍යස්ථව කටයුතු කරන දේශපාලනඥයාට ජනතවගෙන් ලැබෙන්නේ ලොකු ගෞරවයක් ප්‍රසාදයක්. හරිදේ කර එහෙම නොලැබෙනවා කියා නීති කැඩීම සුසුසු නෑ. මේ අමාත්‍යාංශය තුළින් සාමාන්‍ය ජනයාට විශාල සේවාවක් කළ හැකියි. මේ රටේ අධිකරණය තුළ හිරවී තිබෙන නඩුවලට ඉක්මනින් විසදුම් ලබාදීමට පුළුවන්නම් ඒකත් ජනතාවට කෙරෙන සේවාවක්. ඒ විතරක් නෙමෙයි රටටත් ලොකු සේවාවක්. අපතේ යන මිනිස් ශ්‍රමය විශාල ප්‍රමාණයක් ඉතිරි කර දිය හැකියි. එය සංවර්ධන ක්‍රියාවලියට සෘජු ලෙස දායක කරගත හැකියි.* ඔබගේ දේශපාලන ගමන් මඟ ගැන යමක් කිව්වොත්1956 දී බෝතර ගම් 12 මං ගෙදර කොට්ඨාසයට රුපියල් 10 ක් ඇප තැම්පත් කර ඡන්දය ඉල්ලා දිනුව මම 1960 මාර්තු මාසයේදී දැදිගම ආසනයට ඩඩ්ලි සේනානායක හා තරග වැදුනා. 1965 දී රුවන්වැල්ලෙන් තරග කර ඡන්ද 417 කින් පැරදුණා. 1970 දී රුවන්වැල්ල අසුන දිනාගත්තා. 1977 දී යළි වතාවක් පරාජයට පත්වූ මම 1988 භීෂණ සමයේ පළාත් සභාවට තරග කරමින් සබරගමුව පළාත් සභා මන්ත්‍රීවරයෙක් ලෙස කටයුතු කළා. 1989 දී පාර්ලිමේන්තුවට තරග වැදී පාර්ලිමේන්තු මන්ත්‍රීවරයෙක් ලෙස පැමිණි මා දිගටම පාර්ලිමේන්තුව නියෝජනය කළ අතර 1999 දී සබරගමු පළාතේ ප්‍රධාන අමාත්‍යවරයා ලෙස කටයුතු කළා. 2004 නැවත පාර්ලිමේන්තු මැතිවරණයට ඉදිරිපත්ව පාර්ලිමේන්තුවට ආවා.* ඔබ කැමැති පාර්ලිමේන්තුවේ සිටීමටද මහ ඇමැතිවරයෙකු ලෙස කටයුතු කිරීමටදඇත්තටම පාර්ලිමේන්තුවේ අමාත්‍යවරයෙකුට වඩා පළාත් සභාවේ මහ ඇමැතිවරයා ලෙස කටයුතු කිරීමේදී ඒ පළාතේ ජනයා සමඟ සෘජුව බද්ධවෙලා ඔවුන්ට අවශ්‍ය පහසුකම් සපයාදීමට පිළිවන්. ඒ නිසා ජනතාවට සමීපව වැඩකරන්න පුළුවන් මහ අමාත්‍යවරයෙක් ලෙස සිටයි.* එසේනම් ඇයි ඔබ මහ ඇමැතිකම නො ඉල්ලන්නේසබරගමුව මහ ඇමැතිකමට ගියේ මම ඉල්ලලා නොවෙයි. චÁද්‍රිකා කුමාරතුංග ජනාධිපතිනිය කළ ඉල්ලීම අනුවයි. එහිදී මට තේරුණා ඒ පළාතේ කළ හැකි සංවර්ධනය. මා සැලසුම් සහගත සංවර්ධනයක් ක්‍රියාත්මක කළා. මා තරම් සබරගමු පළාතට කෑගලු දිස්ත්‍රික්කයට වැඩ කළ අයෙක් තව නෑ. මුදල් අමාත්‍යාංශ ලේකම් පවා කිව්වා මා වෙනත් පළාත් සභාවලට වඩා සැලසුම් සහගතව වැඩ කළා කියා.මා මහ ඇමැති කමට ගියේ කැමැත්තෙන් නොවෙයි. චÁද්‍රිකා ජනාධිපතිතුමිය ගේ ඉල්ලීමට මා නැවත පාර්ලිමේන්තුවට තරග කළා. එසේ තරග කර ජයගෙන පාර්ලිමේන්තුවට ගියාට පසු එතුමිය මට යළි පළාත් ප්‍රධාන අමාත්‍යධූරයට එන්න කියා ආරාධනා කළා. එහෙත් මම එය ප්‍රතික්‍ෂේප කළා. හැබැයි මම කෑගලු ජනතාවට දැනෙන වැඩකොටසක් කළා. ඒ නිසා තමයි අද මම පාර්ලිමේන්තුවේ සිටින්නේ.සල්ලි කඳු සේදෙනකොට මාළඟ වියදම් කරන්න ඒතරම් මුදලක් තිබුණේ නෑ. ඒත් ජනතාව මට මනාපය දුන්නේ බලයට නොවේ. මුදලට නොවේ මා කළ සේවාවට. මගේ දේශපාලන ගමන වමේ දේශපාලන ගමනක්. මගේ පරමාර්ථය පරාර්ථ සේවාවයි. ඒ සඳහා මගේ සිත කය වචන තුන්දොරම යොදවා එයින් මට ඕන කරන්නේ නීරෝගී භාවය පමණයි.* ඔබ මෙතෙක් හිටපු අමාත්‍යාංශ දෙස ආපස්සට හැරී බැලුවොත්?එහි කාර්යක්‍ෂමතාව ඵළදායිතාව මහජනතාව වෙත ලබා දෙන්න මා කටයුතු කළා කියන අවංක සතුට තිබෙනවා. හැබැයි ඉලක්ක සම්පූර්ණ කිරීමට හෝ වඩා හොඳ ප්‍රතිඵල ලබාදීම ගැන කථා කිරීමට නොහැකි ඉතා කෙටි කලකදී වරින් වර මාගේ ඇමැතිධූර වෙනස් වීමයි. හැබැයි මා සිටි කාලවකවානුවන් තුළ සතුටුදායක වැඩ කොටසක් කළා.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>11</day>
    </date>
    <link>http://www.dinamina.lk/2010/05/11/_art.asp?fn=f1005112</link>
    <topic/>
    <author>සටහන සන්ධ්‍යා කරුණාරත්න</author>
    <content>“සුද්දා බෑ කියන්න කලින් සිවලිංගම් බෑ කියනවා, සහෝදරයා “ මේ ඔවුන් නිතර දෙවේලේ මට කියන දෙයක්. ඒ කාලේ මං රැකියාව විදියට කළේ කොළඹ ගෑස් කොම්පැනියේ සේවය කරන එක. ගෑස් කොම්පැනියෙ සේවකයන්ට දිනාගත යුතු ඉල්ලීම් රැසක් තිබුණා. ඒත් සිවලිංගම් කියන තැනැත්තාත් සමඟ ඒ ඉල්ලීම් ජයගන්න අපහසු වුණා.ගෑස් කොම්පැනිය පාලනය කළේ සුද්දෙක්. සේවකයනගෙ ඉල්ලීම්වලට ඔහුට සවන් දෙන්න හැකියාවක් තිබුණත්, සේවකයන්ගෙ ඉල්ලීම් ඉදිරිපත් කරන්න කෙනෙක් හිටියෙ නැහැ. සිවලිංගම් නිතරම සුදු මහත්තයා සිටින කාමරයට ගියත්, සේවකයන් ගැන ඔහු සඳහන් කිරීමක් කරන්නෙ නැහැ. කොම්පැනියෙ සේවය කළ පුද්ගලයන් එක්වෙලා වෘත්තිය සමිතියක් හදලා තිබුණා.සිවලිංගම් වෘත්තීය සමිතියේ ප්‍රධාන ලේකම්. මං සම ලේකම්, වෘත්තීය සමිතියේ සාමාජිකයන් මට නිතරම කියා හිටියේ “ බැටී සහෝදරයා තමයි අපේ වෘත්තීය සමිතියේ ලේකම් තනතුරට සුදුසු. ඒ නිසා බැටී සහෝදරයාගේ නම අප යෝජනා කර ස්ථිර කරනවා. බැටී සහෝදරයාගේ අකමැත්තක් නෑ නේද ? “ කියලා හැමවෙලාවෙම ඇවිටිලි කරනවා.සමලේකම් කෙනෙක් විදියට වෘත්තීය සමිතියට සම්බන්ධ වෙලා හිටියත්, ඒ වන විට මං සේවය කළේ අලුත්කඩේ උසාවි සංකීර්ණයේ අධි නීතිඥවරයෙක් විදිහටයි. කොළඹ නිවාස සංකීර්ණවලට, කර්මාන්තවලට, ගෑස් ලාම්පුවලට ප්‍රධාන වශයෙන්ම ගෑස් සැපයුවේ ගෑස් කොම්පැනිය හරහායි. පොළොව යට තිබූ පයිප්පවලින් ගෑස් සැපැයීම සිදු කළා. මේ පයිප්ප දිරා තිබුණා. ඒ නිසා අවශ්‍ය පරිදි ගෑස් සැපැයීමට කම්පැනියට හැකිවුණේ නැහැ.1970 දී ශ්‍රී ලංකා නිදහස් පක්ෂය, ලංකා සමසමාජ පක්ෂය හා කමියුනිස්ට් පක්ෂය එක්ව සමගි පෙරමුණ පිහිටුවා ගත්තා. ඒ කාලයේ කර්මාන්ත ඇමැතිවරයාව සිටියේ ටී. බී. සුබසිංහ මහත්තයා. සමඟි පෙරමුණ ආණ්ඩුව යටතේ ගෑස් කොම්පැනිය අලුත් කරලා ගන්න හැකිවෙයි කියලා මං හිතුවා. අපේ සාමාජිකයන්ගෙ මතය වුණෙත් ඒක. ඒ නිසා මං ටී. බී. සුබසිංහ ඇමැතිවරයාව හමුවෙලා කොම්පැනියේ තත්ත්වය පැහැදිලි කර දීලා, පෙට්‍රෝලියම් සංස්ථාවට ගෑස් කම්පැනිය පවරාගත යුතුයි කියන අදහස ඉදිරිපත් කළා.ගෑස් කොම්පැනිය එවකට අයත්ව තිබුණෙ ඉංගී‍්‍රසි කොම්පැනියකට . වර්ක්ස් පාරේ එක පැත්තක ගෑස් කම්පැණිය තිබුණා. අනෙක් පැත්තෙ කොටුව පොඩි බස් නැවතුම්පළක් තිබුණා. ආයතනය පවතින ඉඩම් කොටස පමණක් රජයට පවරාගෙන, ඉතිරි කොටස් අත හැරීමටයි සූදානම් වුණේ. ඒකට අපි ඉඩදුන්නෙ නැහැ. ඊට විරුද්ධව අප නැඟී සිටියා.ඉතිරි ඉඩම් කොටසත් ආයතනයේ වැඩවලට යොදාගන්නේ යැයි පැහැදිලි කරමින්, කෙසේ හෝ ඒ ඉඩමත් පෙට්‍රෝලියම් සංස්ථාවට පවරා ගැනීමට කටයුතු කළා. ඒ අනුව පසු කාලයේදී ගෑස් කම්පැණිය තිබූ ඉඩමෙන් ප්‍රයෝජන නොගත් නිසා, පිටකොටුව බස් නැවතුම්පළ ඉදි කිරීමට ඒ ඉඩම ලබාදුන්නා.තෙල් සංස්ථාවේ සමස්ත ලංකා තෙල් සේවක සංගමය නියෝජනය කරන්නටත් මට සිදුවුණා. සරත් නාවන සහෝදරයා ඒ දවස්වල මේ වෘත්තීය සමිති කටයුතුවලදී මට බෙහෝ ලෙස සහාය ලබාදුන්නා. මේ කාලයේදී කොළොන්නාව තෙල් බෙදා හැරීමේ ආයතනය සහ සපුගස්කන්ද පිරිපහදුව ජනසතු කළා. මේ සම්බන්ධයෙන් අපි වෘත්තීය සමිති ව්‍යාපාරයක් ගෙන ගියා. සපුගස්කන්දට අයිති සෑම රාජකාරියක්ම, රජයේ පාලනය යටතට ගතයුතුයි කියන දේ අපේ යෝජනාවක් වුණා. ඒ අනුව සමඟි පෙරමුණු ආණ්ඩුව ක්‍රියා කළා. මාළු දැල් සෑදීමේදී නූල් නිෂ්පාදනය කළ ආයතන පවා රජයට පවරාගෙන , සාර්ථක වැඩ පිළිවෙළක් ගෙන යාමට කටයුතු කළා.ලංකා කම්කරු සංගමයේ ලේකම්වරයාව සිටී. ඩී. ජී. විලියම් සහෝදරයාගේ අභාවයෙන් පස්සේ හිස්වූ ලේකම් ධූරය මට භාරගැනීමට සිදු වුණා. සමහර සිදුවීම්වලදී ආණ්ඩුවත් සමඟ හැප්පෙන්නත් සිදුවුණා.ලංකා කම්කරු සමංගමයේ ලේකම් ලෙස මාත්, ශ්‍රී ලංකා කම්කරු වෘත්තීය සමිති සම්මේලනය වෙනුවෙන් අලවි මවුලානා, කොමියුනිස්ට් පක්ෂය වෙනුවෙන් එල්. ඩබ්. පණ්ඩිත යන අය එකල වෘත්තීය සමිති නායකයන් විදියට කටයුතු කළා. ලංකා කම්කරු සම්මේලනය වන අප, විශේෂයෙන්ම වතු ක්‍ෂේත්‍රයේ ජනතාවගේ සුබසාධනය සඳහා පෙනී සිටියා. වතු පාලනය විදේශීයන්ගෙන් මුදා ගෙන රජය සතු කරගත යුතු යැයි අපි රජයෙන් ඉල්ලා සිටියා.වතු ක්‍ෂේත්‍රය භාරව හිටි ඇමැතිවරයා වුණේ ආචාර්ය කොල්වින් ආර්. ද සිල්වා සහෝදරයා ඔහු ඒජන්සි හවුස් කමිෂන් එකක් පත් කළා. වතු පාලනයේදී රජයේ දායකත්වය මේ කොමිසම හරහා ලබාදීම තමයි එහි අරමුණ වුණේ. ඒ අනුව කොමිසම යටතේ පාලනය වන ආයතන පමණක් රජය සතු කර ගැනීමෙන්, වතුකරයේ ජනතාව අපේක්ෂා කරන දේ ලබා දිය හැකිද? එසේත් නැත්නම් වතු ආයතන සම්පූර්ණයෙන් ම රජය සතුකර ගත යුතු ද යන කාරණය ගැන කොමිසම හරහා පරීක්ෂා කළා.ඒජන්සි හවුස් කොමිසමේ සභාපති වුණේ බර්නාඩ් සොයිසා සහෝදරයායි. ඔහු එවකට පක්ෂ ලේකම් වෙලා හිටියා. ඔහුට සභාපතිකම හමුවීම නිසා, මට පක්ෂයේ ලේකම් තනතුරේ වැඩ බලන්නත් සිදුවුණා. මේ කාලයේ දී ලෝක ආර්ථික අර්බුදයක් ඇතිවුණා. ලෝක ආර්ථික අර්බුදය අපේ රටටත් බලපෑවා. මාසික වේතනයෙන් ජීවත් වූ ජනතාවට, මේ ප්‍රශ්නය බොහෝ දුරට බලපෑවා. මසකට රුපියල් 75ක් වෘත්තිකයන්ගේ වැටුප වැඩි කරන මෙන් අප සිරිමාවෝ බණ්ඩාරනායක ආණ්ඩුවෙන් ඉල්ලා හිටියා. මේ ඉල්ලීම මැතිනිය එක්වරම ප්‍රතික්‍ෂේප කළා.මේ ඉල්ලීම ගැන අප වෘත්තීය සමිති සමඟ සාකච්ඡා කිරීමටවත් එතුමිය කැමැත්තක් දැක්වූවේ නැහැ. මේ හේතුව නිසා සමස්ත වැඩ වර්ජනයක් ක්‍රියාත්මක කිරීමට අප කටයුතු කළා. කැබිනට්ටුවේ බල කිරීම මත වැඩ වර්ජනයට ඔන්න මෙන්න කියා තිබියදී මැතිනිය අපව සාකච්ඡාවකට කැදෙව්වා. පඩි වැඩි කිරීමක් හෝ රුපියල් 25ක වැටුප් වැඩි වීමක් කරන්න මැතිනිය එකඟ වුණා. වෘත්තීය සමිතිය වෙනුවෙන් මං මෙහිදී කියා සිටියේ වතුකරයේ ජනතාව උග්‍ර ආර්ථික හිඟයකින් පෙලෙන බවයි. ඒ නිසා වතු ජනසතු කරගන්නා දිනය කවදාද කියලා අපට හරියටම කියන මෙන් ඉල්ලා හිටියා.ඇමතිවරුන්ගේ මුහුණු බලමින් එතුමිය කියා හිටියේ ඒ වසරේ ජුනි, ජුලි මාස වනවිට වතු ජනසතු කරගන්නා බවයි. එදා සාකච්ඡාව එසේ අවසන් වූවත්, මැතිනියගේ හිතේ කිසි ම සතුටක් තිබුණෙ නැහැ.1974, 75 කාලය වන විට සමඟි පෙරමුණු ආණ්ඩුව බිඳ වැටුණා. වෘත්තීය සමිති අරගල ඊට හේතු වුණා. මේ කාලයේ දීම ජිනීවා නගරයේ සම්මේලනයක් පැවැත්වූවා. ජාත්‍යන්තර සේවක සංගමයේ වාර්ෂික සම්මේලනය තමයි ජිනීවාවල පැවැත්වුණේ. ශ්‍රී ලංකාවේ වෘත්තීය සමිති නියෝජනය කරමින් මේ සම්මේලනයට පෙනී සිටීමට මට අවස්ථාව ලැබුණා. මේ සම්මේලනයට අගමැතිනියත් සහභාගි වුණා. එතුමියට ජිනීවාවල විදේශ කටයුතු නියෝජිත මහතාව හමුවන ලෙසට ආරාධනා කර තිබුණා. එම අවස්ථාවට මටත් සහභාගි වෙන්න හැකි වුණා.සිරිමාවෝ මැතිනියට අතට අතට දීම සඳහා එම ස්ථානයට රැස්ව සිටි පිරිස වළල්ලක් වාගේ සකස් වී හිටියා. එතුමිය මට අතට අත දුන්නේ අහක බලාගෙන. ඇය මගේ මූණ දිහා නිකමටවත් බැලුවේ නැහැ. මං වෘත්තීය අරගල කරන නිසා එතුමිය මාත් සමඟ අමනාපෙන් සිටීම තමයි ඊට හේතුව.ලංකා කම්කරු සම්මේලනයේ සංවත්සර උත්සවයක් පැමිණියා. සංවත්සරය සැමරීම සඳහා අපි පෙළපාළියක් සංවිධානය කළා. සමසමාජ පාක්ෂික ඇමැතිවරු මේ පෙළපාළියට සහභාගි වීමට කැමැත්ත ප්‍රකාශ කළා. ඇන්. ඇම්. සහෝදරයාගේ ප්‍රධානත්වයෙන් තමයි මේ පෙළපාළිය යාමට සූදානම් කර තිබුණෙ. ඒ වන විට අගමැතිනිය බටහිර ජර්මනිය සංචාරයක් සඳහා ගොස් සිටියා.මෛත්‍රීපාල සේනානායක අගමැති ලෙස එවකට වැඩ බැලුවා. මැතිනිය සේනානායක මහතාට දුරකථන පණිවිඩයක් ලබාදෙමින් කියා සිටියේ, හදිසි නීතිය යොදා මේ පෙළපාළිය යන එක නවත්වන ලෙසයි. එම උපදෙස එක්වරම පිළිගන්න මෛත්‍රීපාල සේනානායක මහතා අකමැති වූ නිසා, සිිරිමාවෝ මැතිනියගේ නමින් හදිසි නීතිය පනවන ලෙසට ෆීලික්ස් ඩයස් බණ්ඩාරනායක මහතාට උපදෙස් ලබාදී තිබුණා. අප පෙළපාළිය සාමකාමීව පැවැත්වීමට කටයුතු යෙදුවා.ආණ්ඩුවට අපි සහාය ලබා දුන්නත්, අපේ පෙළපාළිය සාමකාමීව යාමට අපට මැතිනිය අවස්ථාව දුන්නේ නැහැ. ආණ්ඩුව සමඟ හැප්පීමට අපට අවශ්‍යතාවක් තිබුණේ් නැහැ. ඒ නිසා පෙළපාළිය යාම සඳහා කැම්බල් පිටියට රැස්වූ පිරිස අමතා, ඇමැතිවරුන් තත්ත්වය පැහැදිලි කර දී , පිරිස විසුරුවා හැරියා.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>11</day>
    </date>
    <link>http://www.dinamina.lk/2010/05/11/_art.asp?fn=f1005113</link>
    <topic/>
    <author>සටහන බන්දුල ආර් ගුලවත්ත</author>
    <content>1936 දී පැවැත්වුණු රාජ්‍ය සභා මැතිවරණයෙන් අවිස්සාවේල්ල ඡන්ද කොට්ඨාසයට තරග කර , විශිෂ්ට ජයග්‍රහණයක් හිමිකර ගනිමින් ලාංකීය දේශපාලන ක්‍ෂෙත්‍රයට පිවිසි පිලිප් ගුණවර්ධන මහතා කියවීමට අති දක්‍ෂයෙකු විය. සිය කාර්ය බහුල ජීවිතය තුළ රෑ දෙගොඩහරි යාමයේදී හෝ විශේෂයෙන් පොතක් කියවන්නට ඔහු අමතක නොකළේ ය. විශේෂයෙන් මාක්ස්වාදී දර්ශනය හැදෑරූ බහුතරයක් ම පත පොත කියවන්නට ගජ හපන්නු බව ඒ ඒ අයගේ ජීවිත කතා තොරතුරු විමසන කල පසක් වෙයි.පාර්ලිමේන්තුව - සිපිරිගෙය - වැඩ වර්ජන, හර්තාල් - කැබිනට් ඇමැති පදවි හරහා අති දුෂ්කර ගමනක් පැමිණි පිලිප් ගුණවර්ධන මහ පොත් ගණනක සටහන් කළ හැකි අදහස් ගොනු කර ඇතැයි පිලිප් ගුණවර්ධනයන් ලියු සීතාවක උරුමයට සටහනක් තබන සිය හිත මිතුරු හොරතැපෑල පාලිත හිමියෝ පවසති.පිලිප් ලියු සීතාවක උරුමය පොතෙන් අවුරුදු සිය ගණනක් තුළ ලියැවුණු ඉතිහාස පුවත්ද, එනිසා ම මුල් බැසගෙන තිබුණු ඓතිහාසික සිද්ධාන්ත ද ප්‍රතික්‍ෂේප වන බව හොරතැපෑල පාලිත හිමියෝ පසුවදනෙහි පවසති. එහෙත් “ සීතාවක උරුමය” මුද්‍රණයෙන් පළ කළ පොත ගුණවර්ධනයන්ට දැක ගැනීමට හෝ නො ලැබුණි. පොත මුද්‍රණය වූයේ 1973 දී ය. පොතට 1971 මාර්තු 11 වැනිදා සටහනක් ලියු පිලිප් ගුණවර්ධන මහතා, 1972 මාර්තු 18 වැනි දින නික්ම ගියේය.පිලිප්ගේ අභාවයෙන් පසු ඔහු මෙහෙයවු ජනතා අරගල සහ සිදු කළ අති මහත් පොදු ජනසේවාවක් උදෙසා ගෞරව උපහාර දක්වන්නට උපහාර ග්‍රන්ථ කීපයක් උත්සවාකාරයේ එළි දැක්විණි. සිය හිත මිතුරු අධිනීතිඥ වර්ණන් ගුණසේකර 1960 මාර්තු මැතිවරණ සමයේදී පිලිප් ගුණවර්ධනගේ දේශපාලන සටහන් අළලා පූර්ණ චරිතාපදානයක් ලියා පළ කළේය. පිලිප් ගුණවර්ධනයන් සතුව කෞතුක වස්තුවක් බඳු ඓතිහාසික පාකර් පෑනක් තිබුණු බව වමේ පැරැණි ඇත්තෝ පවසති.පිලිප් ගුණවර්ධනයන් 1936 - 1972 දක්වා පාර්ලිමේන්තුවේ මහජන සභාවේ සිය අවංක මතවාදය නොබියව පළ කරන්නටත්, ඒ මතවාදයන් අද දවසේත් වලංගුව පවතින්නටත් ප්‍රධාන සාධකය වූයේ ඔහුගේ විචාරශීලි ගමන් මඟ පෝෂණය කළ , නොනැවති කියවීමේ කලාව සහ නව මතවාද නිවැරැදිව නොබියව ඉදිරිපත් කිරීම බව අපට පසක් කළ හැකිය.දෙවැනි රාජ්‍ය මන්ත්‍රණ සභා අවධියේ, විශේෂයෙන් පිලිප් ගුණවර්ධන සහ ආචාර්ය ඇන්. ඇම්. පෙරේරා මන්ත්‍රීවරුන් සම¼ඟ බොහෝ අවස්ථාවන්හි උණුසුම්වාද විවාදවලට පිවිසි, එවකට කැලණිය රාජ්‍ය සභා මන්ත්‍රී සර් ඩී. බී. ජයතිලක මහතා ද කෘතහස්ත ලේඛකයෙකු විය. ඒ මහතා 1931 සහ 1936 රාජ්‍ය මන්ත්‍රණ සභාවන්හි කැලණිය අසුන නියෝජනය කළේ දෙවරම නිතරගයෙන් පත්වීමෙනි.සර් ඩී. බී..ජයතිලක මහතා කාලයක්ම සිංහල ශබ්ද කෝෂයේ කර්තෘවරයා ලෙස ද සේවය කළේය. එකළ පළවු පුවත්පත් සඟරා රාශියක ජයතිලකයනගේ හරබර ලිපි පළ විය. සිංහල ශබ්ද කෝෂයේ කර්තෘවරයා ලෙස දීමනාවක් ලබා ගනිමින්, රාජ්‍ය මන්ත්‍රණ සභභා පනත උල්ලංඝනය කළේ යැයි ඡන්ද දායකුයෙකු ඉදිරිපත් කළ චෝදනාවක් එංගලන්තයේ රාජාධිකරණය දක්වා ඇදි ගිය පුවතක් ද වාර්තා වේ. කෙසේ වෙතත් සර් ඩී. බී. ජයතිලක මහතා රාජ්‍ය මන්ත්‍රණ සභාවේ සභානායක පදවියත්, ස්වදේශ කටයුතු භාර අමාත්‍ය පදවියත් හොබවමින් පත පොතින් ලද විචක්‍ෂණ බුද්ධියක් ලේඛන කලාවෙන් ලද පරිපූර්ණ දැනුමත් නොමඳ සිය ගමන් මඟට ශක්තියත් කර ගත්තේය.1947 - 1977 දක්වා කාල පරාජසය තුළ වැල්ලවත්ත - ගල්කිස්ස සහ අගලවත්ත ඡන්ද කොට්ඨාස නියෝජනය කළ ආචාර්ය කොල්වින් ආර්. ද සිල්වා මහතා ව්‍යක්ත ලේඛකයෙකු හා විශේෂ ලිපි සම්පාදකයෙකු වශයෙන් අති මහත් චිර ප්‍රසිද්ධියට පත්ව සිටියේය.බ්‍රිතාන්‍ය ආණ්ඩුව විසින් කොල්වින් ආර්. ද සිල්වා මහතා සිරභාරයට ගෙන බන්ධනාගාර ගත කළේය. බන්ධනාගාරගතව සිටියදී ආචාර්ය කොල්වින් ආර්. ද සිල්වා මහතා ලියු බ්‍රිතාන්‍ය පාලනය යටතේ වූ ලංකාව ‘ මැයෙන් අගනා පරිපූර්ණ ඉතිහාස ග්‍රන්ථ අදත් ඉතිහාසඥයන් අතර පරිශිලනය වේ. බ්‍රිතාන්‍ය පාලනය පිළිබඳ මේතාක් ලියැවුණු සාර්ගර්භ ග්‍රන්ථය මේ පොත බව සමාජ දේශපාලන විචාරකයන්ගේ පිළිගැනීමය.‘ බ්‍රිතාන්‍ය පාලනය යටතේ වූ ලංකාව (Ceylon Under the British Rule ) ග්‍රන්ථයට ආචාර්ය උපාධිය ලැබුණි. මේ ග්‍රන්ථය අදත් ශ්‍රී ලංකාවේ අනෙකුත් විශ්වවිද්‍යාලයන්හි, විශේෂ හෝ පශ්චාත් උපාධිධාරිහු පරිශීලනය කරති.1932 පටන් ලාංකීය තරුණ පරපුරට සමාජවාදී දැක්ම සරලව හැදෑරීම සඳහා ආචාර්ය කොල්වින් , සමසමාජය පුවත්පතට ලිපි රාශියක් සම්පාදනය කළේය. සමසමාජය, සෝෂලිස්ට්, ජනදින, ජනසතිය බඳු වමේ පුවත්පත් ජාලය තුළ කොල්වින් ආර්. ද. සිල්වා මහතාගේ ලේඛන කලාවේ පරිනතභාවය විදහා දැක්වේ. ජනසතිය පුවත්පතට ඒ මහතා සතිපතා විශේෂ තීරුවක් ලීවේය.ජාතික පුවත්පත් ජාලය තුළ ආචාර්ය කොල්වින් ආර්. ද සිල්වා මහතාගේ අපරාධ නීතිය සහ සිවිල් නීතිය ගැනත් කාලීන දේශපාලන සමාජ ආර්ථික විග්‍රහයන් ගැනත් නිබඳව ලිපි පළ කෙරිණි. 1972 ආණ්ඩුක්‍රම ව්‍යවස්ථාවේ නිර්මාතෘ වශයෙන් ද අධිනීතිඥ ආචාර්ය කොල්වින් ආර්. ද සිල්වා මහතාට මහත් ගෞරවයක් හිමිවේ.1942 රාජ්‍ය මන්ත්‍රණ සභාවේ කැලණිය කොට්ඨාසය සඳහා පැවැති අතුරු මැතිවරණය ජයග්‍රහණය කර, ජාතික දේශපානනයට පිවිස විවිධ අමාත්‍යධූර හොබා, 1978 දී ශ්‍රී ලංකාවේ පළමුවන විධායක ජනාධිපතිධූරයට පත් ජේ. ආර්. ජයවර්ධන මහතා කියවීමෙහිද, ලිවීමෙහිද මනා දක්ෂතාවයෙන් පරිපූර්ණ විය. ජේ. ආර්. ජයවර්ධන මහතා ව්‍යක්ත ලේඛකයෙකු විය.ජේ. ආර්. ජයවර්ධන මහතා ලියූ බෞද්ධ ලිපි සංග්‍රහ එකල වියතුන්ගේ නොමද පැසසුමට ලක් විය. සිය ජීවිත කාලය තුළ ලියු කියු දහසක් ලිපි ලේඛන කොළඹ ජේ. ආර් . ජයවර්ධන සංස්කෘතික කේන්ද්‍රයෙහි සංරක්‍ෂණය කර, පරිශිලනය සඳහා යොමු කර ඇත. වෙළුම් දෙකකින් යුත් චරිතාපදානයක් ද එම කේන්ද්‍රය මගින් මුද්‍රණයෙන් පළ කර ඇත.1947 මහා වැඩ වර්ජනයෙන් අපට නිර්මාණශීලිත්වයෙන් පරිපූර්ණ කෘතහස්ත ලේඛකයෙකු ද , ජනහිතවාදී දේශපාලනඥයෙකු ද දායාද කිරීම ගැන අපි ඉංගී‍්‍රසි පාලකයන්ට ස්තුති කරමු.ඒ ටිකිරි බණ්ඩාර ඉලංගරත්නයන්ය. 1963 අගෝස්තු මස පළමුවැනිදා පාර්ලිමේන්තු ඉතිහාසයේ හාපුරා කියා අය-වැය කතාව සිංහල භාෂාවෙන් ඉදිරිපත් කර විශිෂ්ට වාර්තාවක් තැබූ කන්ද උඩරට ටී. බී. ඉලංගරත්නයන්ය.1948 මැයි 18 වැනිදා පැවැති මහනුවර අතුරු මැතිවරණයෙන් ජය ලබා ජාතික දේශපාලන තලයට පිවිසි ඉලංගරත්න මහතා, 1948 - 1977 දක්වා මහනුවර, ගලහ, හේවාහැට, කොළොන්නාව ඡන්ද කොට්ඨාස නියෝජනය කළේ, ජයත් පරාජයත් විඳ දරා මැතිවරණ පෙත්සම් ධනපති පක්‍ෂ කුමන්ත්‍රණ අභිබවමිනි. විවිධ ඇමැති ධූර දැරූ ඉලංගරත්න මහතා නිරතුරුවම වමේ පක්‍ෂ සමඟ සන්ධානගතවීමට මුළු හදවතින්ම පෙරමුණ ගත්තේය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>11</day>
    </date>
    <link>http://www.dinamina.lk/2010/05/11/_art.asp?fn=f1005114</link>
    <topic>උත්කර්ෂයට නැගුණුෂැංහයි එක්ස්පෝ 2010</topic>
    <author>කාංචනා අමිලානි කරුණාමුනි (චීනයේ ෂැංහයි නුවර සංචාරයකින් පසුව)</author>
    <content>මුළු නුවරම නොඉවසිලිමත් ය. වර්ණවත් ය. A තරමටම කලබලකාරීය. බැලූ බැලූ අත එකම ලාංඡනයකි’ වඩා යහපත් නගරයක්, වඩා යහපත් ජීවිතයක් “(Better city, Better life) කරා යාමට සැදී පැහැදී සිටින එකම හිස් ගොඩකි. මේ චීනයේ ෂැංහයි නුවරයි. නුවරුන් 30 වැනිදා රාත්‍රිය උදාවෙන තෙක්ගත කෙළේ අතිශය නොඉවසිලිමත් කාලයක්. මන්දයත් ෂැංහයි එක්ස්පෝ 2010 ප්‍රදර්ශනයට ඔවුන් බොහෝ කාලයක් තිස්සේ ම ලක ලෑස්ති වූ බැවිනි.වසර 150 ක් පැරැණි එක්ස්පෝ ඉතිහාසය අලුතින් ලිවීමට චීනය සූදානම් විය. රටවල් 200ක සහභාගීත්වයෙන්, මිලියන 70ක් අපේක්ෂිත නරඹන්නන් සමඟින් ෂැංහයි එක්ස්පෝ 2010 සමාරම්භක උත්සවය පැවැත්වෙන සුවිශාල ශාලාව වෙත ගරු ගාම්භීර ආරාධිත අමුත්තෝ රොද ඉදින්නට විය. කවාකාර ශාලාවේ පනවා තිබූ ආසනවලින් හරි අඩක් ම පිරී තිබුණි.වේදිකාව ඉදිරිපස පනවා තිබූ අසුන්වලට යටින් දිව ගියේ රතු පලසකි. රතු පලස බයාදුව රතු පැහැති පුටු බොහොමයක් ඔසවාගෙන සිටියේ ආඩම්බරයෙනි.හමුදා තූර්ය වාදක කණ්ඩයම එක් අන්තයකින් ශාලාව ආක්‍රමණය කෙළේ හදිසියේ ය. චීන ජන රජයේ ජාතික කොඩිය, ෂැංහයි එක්ස්පෝ නිල කොඩිය ගුවනේ ලෙළ දීමට සිනාසීගෙන බලාගෙන සිටියේ ය. මේ අතරතුර හිස්ව බිම බලාගෙන සිටි සියලු අසුන් දිග ඇදී ආරාධිත අමුත්තෝ සතපවා ගත්හ.සමාරම්භක උත්සවයකවාකාර ශාලාවේ එක් අන්තයක සියලු කැමරා උපාංගත් සමඟ කැමරා කරුවෝ රාශියක් ස්වකීය කැමරා මානාගෙන බලා උන්නේ හොඳම අවස්ථාවක් කැමරා කාචයට කොටු කර ගැනීම ය.ශාලාවේ වහලය ආසන්නයේ පනවා තිබූ ස්වයංක්‍රීය කැමරාව කඩි කෑවාක් මෙන් A අතටත් මේ අතටත් වයරයක් දිගේ දුව යමින් කිසිවකුට හසු කර ගත නොහැකි කැමරා කෝණ ලබා ගන්නට විය. ස්වයංක්‍රීය කැමරාව අතරතුර තිබූ විදුලි ආලෝක සමූහයක් යළි යළිත් වර්ණවත් වන්නට විය.හමුදා තූර්යවාදක කණ්ඩායමේ හදිසි වාදනයත් සමඟ වේදිකාව මුළුමනින්ම වර්ණවත්වී ෂැංහයි එක්ස්පෝ සමාරම්භක උත්සවය මහත් ප්‍රහර්ෂයෙන් යුක්තව අරම්භ විය. වඩා යහපත් නගරයක්.වඩා යහපත් ජීවිතයක අරමුණින් යුක්තව ආරම්භ වූ ෂැංහයි එක්ස්පෝ ප්‍රදර්ශනයේ පළමු අංගය චීන ජන රජයේ ජාතික ගීයයි. අති දැවැන්ත වේදිකාව වර්ණවත් කරමින් සපැමිණි චීන ජාතික තරුණියන් සමඟ එක්ස්පෝ තේමා ගීතය ගැයීමට සුප්‍රකට සටන් නළු ජැකී චෑන් සහ සොන්ග් සුයින්ග් සහභාගී වීම සුවිශේෂි අවස්ථාවක් විය.නදී තීරයකවාකාර වේදිකාව දෙපස තනා තිබූ කෘත්‍රිම ගස් ද්විත්වයෙන් හරිත ලෝකය පිළිබඳ චීන ජාතිකයන්ගේ අනාගත සිහිනය පෙන්වන්නට විය. අති දැවැන්ත වේදිකාව පුරා නොයෙක් වර වෙනස්වෙමින්, කැඩෙමින්. බිදෙමින්, යළි සැකසෙමින් මැවුණු බොහෝ රූ සිතුවම් අතිශය වර්ණවත්ය, A සියල්ලෙන්ම පෙනුණේ චීන ජාතිකයෝ තාක්ෂණය හීලෑ කරගෙන තිබූ ආකාරයයි.සුන්දරත්වයට එහා ගිය මවිත වීමකට පේ‍්‍රක්ෂකයාට ඉඩ තබා නිහඬව සිටීමට චීන ජාතිකයෝ රුසියෝ වූහ. විටෙක වේදිකාවේ කෘත්‍රිම ගංඟාවක් ගලා යන්නාක් බදුය. තවත් වළාකුළු අහසෙන් බිමට පාත්වී එහා මෙහා ඇවිදින්නාක්බදුය. වේදිකාවේ හරි මැදින් මතුව කවාකාරව ඉහළට එසැවෙන පියානෝවකි. A අසළ කුඩා අසුනක නිස්කාන්සුවේ පියානෝව වයන්නට ලැහැස්ති වූ මිනිසා ය.වේදිකාවේ වම් අන්තරයේ පොළොව යටින් මතුවන බෙර වයන්නෝ ය. ගායකයෝ ය. කඩි ගුලක් සේ වේදිකාවේ කොනකින් මතුව අති දැවැන්ත වේදිකාවම වසා ගන්නට තරම් සුවිසල් නර්තන ශිල්පියෝ ය. ගායකයෝ ය. A මදිවාට සහාය ගායකයෝ ය. අත්වැල් ගායනයට තරුණියෝ ය. අඩ අඳුරේ කොහෙන්දෝ මතුව සෙවනැළි මෙන් දිව ගොස් සුළඟ සේ එහා මෙහා පාවෙන බැලේ නැට්ටුවෝ ය.සර්කස් කණ්ඩායම මෙන් අහසේ පාවෙමින් නටන නොපෙනෙන නූලක එල්ලුණු තවත් නැට්ටුවෝ ය. මුළු මහත් වේදිකාව ම එකම හිස් ගොඩකි. වර්ණ පදාසයකි. මුළු මහත් පේ‍්‍රක්ෂකයාව ම දිනා ගත් අප්‍රිකානු නර්තනයකි. වේදිකාව පුපුරා හැරෙන්නට නැගැණු අත්පොලසන් හඬකි. මේ උත්කර්ෂය මධ්‍යම රාත්‍රිය වන තෙක් එක සීරුවට කදිම ගංඟාවක් මෙන් ගලා ගියේ ය.ශාලාවක් ඇතුළත දී නරඹන්නෝ කුල්මත් කළාට හිතට මදි සෙයකි. මඟ පෙන්වන්නන්ගේ ආලෝකය මාර්ගය දිගේ ෂැංහයි උත්සව භූමියේ එළිමහනට සියලු නරඹන්නෝ ඇදී ගියේ හුවාන්ග්පු නදී තීරය අසබඩට ය. නදී තීරය අසබඩ වූ පුටු රාශිය වෙලා උන්මෝ කාව හෝ අතින් ඇද තමා මත ආසනාරූඩ කර ගැනීමට ය. හුවාන්ග්පු නදී තීරය ෂැංහයි නුවරු්නට සේම සෙස්සන්ට ද හීතලම බෙදන්නට විය.නන්පු සහ ලුපු පාලම් ද්විත්වය මතින් ආලෝක රාශියක් නිකුත් වන්නට විය. 1200ක් වූ සෙවුම් ආලෝක (Search Ligts) , ලේසර් ආලෝක 16ක් සතර දිගින් නිකුත් විය. පුක්සි නගරයේ ආඩම්බර කාර ආලෝක බොහොමයක් මේ සඳහා සහභාගී විය.මීටර 7000 එල්. ඊ. ඩී. තිර මත වූයේ අලංකාර දසුන්්ය. හුවාන්ග්පු නදියේ නැව් රාශියක් නැංගුරම් ලා තිබුණි. එක්ස්පෝ 2010 ට සහභාගී වන නොයෙකුත් රටවල ජාතික කොඩි සමඟ ය. හාත්පස වූ අනන්ත වු ආලෝක සමූහය සමඟම මේ ජාතික කොඩි සීතල සුළඟේ නැලවෙන්නට විය.දස දහස් ගණනින් අහස වෙත ඇදී ගිය ගිනිකෙළි අඳුර අහස පාට කරන්නට විය. A සියලු පාට අහසින් රූරා විත් මැවුයේ නැවුම් චිත්‍රයකි. ෂැංහයි එක්ස්පෝ 2010 ප්‍රදර්ශනයේ සමාරම්භ උත්සවය කූ®ටප්‍රාප්තියට පැමිණුනේ A අයුරිනි.සමාරම්භක උළෙල අමතමින් චීන ජන රජයේ ජනාධිපති හූ ජින්ටාවෝ පැවැසුවේ ‘ මෙය ලෝකයටම අමතක කළ නොහැකි ප්‍රදර්ශනයක් වනු ඇති බවයි. එමෙන්ම ෂැංහයි එක්ස්පෝ ප්‍රදර්ශනය ලෝකය චීනයට ළඟා වීමට සෑදු පාලමක් වනු ඇති බවයි ‘ ෂැංහයි එක්ස්පෝ ප්‍රදර්ශනය මහජනතාවට විවෘත වූයේ මැයි 01 දා උදෑසන 9.00 සිටය. ප්‍රදර්ශනය නැරැඹීමට පැමිණෙනු ඇතැයි අපේක්ෂිත නරඹන්මෝ සංඛ්‍යාව මිලියන 70කි.ආරම්භක දින උදෑසන වන විට පැමිණි සංඛ්‍යාව 130,000කි. සවස වන විට A සංඛ්‍යාව 200,000 ඉක්මවා ගොස් තිබුණු මැයි 02 දා ෂැංහයි නුවර පුඩොන්ග් ගුවන් තොටුපළින් එරටට ඇතුළු වූ සංචාරකයන් සංඛ්‍යාව 50,000ක් විය. මැයි 03 වැනිදා වන විට ෂැංහයි නුවරට පුඩොන්ග් ගුවන් තොටුපළින් ඇතුළු වූ සංචාරකයෝ සංඛ්‍යාව 150,000ක් විය. විශේෂයෙන් ම චීනයට අසල්වැසි රටවල් වූ රුසියාව, ජපානය සහ කොරියාව මේ අතර ප්‍රධාන ස්ථානයක් හිමි කරගනු ලැබීය.වර්ග කිලෝ මීටර 5.28ක් පුරා පැතිරී තිබූ එක්ස්පෝ ප්‍රදර්ශන භූමිය දිස්ත්‍රික්ක දෙකකට මායිම් විය. එක් පසකින් පුඩොන්ග් දිස්ත්‍රික්කයත් අනෙක් පසින් පුක්සි දිස්ත්‍රික්කයත් මේ මායිම් විය. වසර භාගයක් මුළුල්ලේ පැවැත්වෙන ෂැංහයි එක්ස්පෝ ප්‍රදර්ශන භූමිය සැබවින්ම දැවැන්ත ය. මුළු ප්‍රදර්ශනත් භූමියම වඩා හොඳින් නැරැඹීමට නම් දින තුනක් වත් අවශ්‍ය වනු නියත ය. A අතර ම සෑහෙන තරම් වත්කමක් ද තිබිය යුතුම ය.ෂැංහයි එක්ස්පෝ නැරැඹීමට නිකුත් කර ඇති ටිකට් වර්ග 9කි. පළමුව සමූහ වශයෙන් සහ කාණ්ඩ වශයෙන් එය වර්ග කළ හැකි අතර දෙවැනුව එයද කොටස් 2කට වෙන් කෙරේ. මේ ආකාරයට එක් දින ප්‍රවේශ පත්‍ර, විශේෂ ප්‍රවේශපත්‍ර, දින ත්‍රිත්වයක් සඳහා ප්‍රවේශපත්‍ර සහ සතියක් සඳහා ප්‍රවේශ පත්‍ර ආදී වශයෙන් වෙන් කළ හැකිය. අවශ්‍ය නම් හවස් කාලයට පමණක් සති අන්තයට පමණක් ද ප්‍රවේශපත්‍ර මිලදී ගත හැකිය.ප්‍රවේශපත්‍රදින තුනකට ප්‍රවේශපත්‍රයක් මිලදී ගන්නවා නම් එහි වටිනාකම යුවාන් 400කි. (ශ්‍රී ලංකා රුපියල් 6400කට ආසන්න මුදලකි) එක් දිනයක් සඳහා යුවාන් 160ක් (ශ්‍රී ලංකා රුපියල් 2560 කට ආසන්න මුදලක්) වැය කළ යුතුය. රාත්‍රියට පමණක් ඇතුළු වීමට යුවාන් 90ක් (ශ්‍රී ලංකා රුපියල් 1440) කට ආසන්න මුදලක් වැය කළ යුතුය. උදෑසන 9.00 සිට මධ්‍යම රාත්‍රී 12.00 වන තෙක් ප්‍රදර්ශන භූ®මිය විවෘතව තැබීම විශේෂය.මේ මහා දැවැන්ත උත්සව භූමිය ප්‍රධාන කොටස් 05කට බෙදා වෙන් කර එක් එක් රටට ආවේනික ප්‍රදර්ශන කුටි සඳහා වෙන් කර තිබුණි. A කොටස අයත් වූයේ ආසියානු රටවලට අයත් කුටිය. B කොටසට නොයෙකුත් සංවිධානවල සහ තවත් ආසියාතික රටවල් කිහිපයක ප්‍රදර්ශන කුටි අයත් විය. C කොටස වෙන්ව තිබුණේ යුරෝපීය රටවලටය. D කොටස විශේෂ කුටි කිහිපයකටත් 1 2 කොටස් අනාගත පැවිලියනය ඇතුළු තවත් ප්‍රදර්ශන කුටිවලට වෙන්ව තිබුණි. මෙහිදී A සහ B C කොටස් අයත් වූයේ පුඩොන්ග් දිස්ත්‍රික්කයටය. C සහ E කොටස් අයත් වූයේ පුක්සි දිස්ත්‍රික්කයටය.මේ අතරින් වැඩිම සංචාරක ආකර්ශනයක් දිනා ගැනීමට හැකි වුයේ චීන ප්‍රදර්ශන කුටියටයි. පැය 3 - 4 ක් පුරා පෝලිමේ රැඳී සිටිමින් චීන ප්‍රදර්ශන කුටියට යන නරඹන්නෝ අති විශාල සංඛ්‍යාවක් අපට දැක ගත හැකි විය. මෙහිදී දැකිය හැකි විශේෂ ම කාරණය වූයේ මේ පැය ගණනක් පෝලිමේ රැඳී සිටිමින් බලාපොරොත්තු අතහැර නොගත්තෝ බහුතරයක් චීන ජාතිකයන් නොවීමය.අති දැවැන්ත චීන ප්‍රදර්ශන කුටිය පැය ගණනක් පෝලිමේ බලා සිටිමින් නැරඹීමට ම තරම් වටිනා එකකි. චීන ජාතිකයන්ගේ අතීත කතා විදහා දක්වමින් වීදුරු පොළවක ඇතිරූ පුරාණ ගඩොල් දැක බලා ගැනීමට ම වටී.කවාකාර බිත්තියක චිත්‍රයක් සේ පෙනී සිටිමින් චිත්‍රයේ සුළුතරයක් මිනිස් රූප සහ සත්ත්ව රූප චලනය වීම සැබැවින්ම දැක බලා ගත යුත්තකි. තාක්ෂණයේ උපිරිමය තමාට නතු කර ගැනීමට චීන ජාතිකයෝ සමත්ව ඇති වඟ චලනය වන අපුරු බිතු සිතුවම දැක්මෙන් වටහා ගත හැකිය.වැඩිම ආකර්ෂණයවඩාත් ජනප්‍රිය ප්‍රදර්ශන කුටි අතර ස්විස්ටර්ලන්තය, ප්‍රංශය, ජපානය, අමෙරිකාව, ඉතාලිය දකුණු කොරියාව, සහ ස්පාඥ්ඥය මුල් තැනක් හිමිකර ගනු ලැබීය. එක්ස්පෝ විකුණුම් කුටිවලින් මිලදී ගත හැකිව තිබූ එක්ස්පෝ ගමන් බලපත්‍රය නරඹන්නන්ගේ උනන්දුවත් ආකර්ශනයත් හිමිකර ගත් අංගයකි.මේ ගමන් බලපත්‍රයේ තමන් නැරැඹූ සෑම රටකින්ම එක් මුද්‍රාවක් තබා ගත හැකිය. එනම් එක් රටකට තමා ඇතුළු වූ බව හගවන සංඥාවක් වැනිය. නොමිලේ ලබා දෙන සිතියම් ද ජනප්‍රියාංගයක් බවට පත්ව තිබුණි. මුදල් දී එක්ස්පෝ ගමන් බලපත්‍රයක් මිලදී ගත නුහුණු සෙස්සෝ නොමිලේ ලබා දෙන සිතියම මත එක් එක් රටවල මුද්‍රාව තබා ගත්හ.ආසියානු පැවිලිනයේ එක් කේන්ද්‍රයක කුඩාවට නමුත් අලංකෘතව ශ්‍රී ලංකාවේ ප්‍ර‍්‍රදර්ශන කුටිය ද හිනැහෙමින් සිටියේ ය. දැඩි සංචාරක ආකර්ශනයක් නැතත් ප්‍රමාණාත්මක අයුරින් සංචාරකයෝ එය නැරැඹූහ. ශ්‍රී ලාංකීය ආහාර පාන වඩාත් ජනප්‍රිය අංගයක්ව පැවැතුණි.බීජිං ප්‍රදර්ශන කුටිය ද එහි විශාලත්වයත්, අපූර්වත්වයත් සමඟින් අනෙකුත් ප්‍රදර්ශන කුටි සමඟ තරගයට පිවිස තිබුණි. කවාකාරව නගා තිබූ මෙය විටින් විට විවිධ හැඩයන් වෙතට මාරු වුණි. බෝට්ටුවක හැඩයට තනා තිබූ ෆුජියෑන් ප්‍රදර්ශන කුටියත්, මුහුදු බෙල්ලෙකුගේ හැඩය ගත් ඊශ්‍රායල කුටියත්, එක් විශාල ප්‍රදර්ශන කුටියක් වු අප්‍රිකානු ප්‍රදර්ශන කුටියත් විශේෂිතය. කොළ පැහැති ඇපල් ගෙඩියක හැඩය ගත් රොමේනියානු ප්‍රදර්ශන කුටියත් වඩාත් හොඳින් කැපී පෙනුනේ එහි නිමවුමේ නැවුම් බවත් අමුතු හැඩයත් නිසාවෙනි.වසර භාගයක් පුරාවට පැවැත්වෙන ෂැංහයි එක්ස්පෝ ප්‍රදර්ශන භූමියේ නොයෙකුත් තැන්හි එක් එක් රටවලට අදාල සංස්කෘතික අංග සහ නොයෙකුත් උප උත්සව පැවැත්වීමට නියමිතය. මේ අතර නාට්‍ය, නර්තන ප්‍රසංග, සංගීත ප්‍රසංග ආදිය පැවැත්වීමට නියමිතය. ප්‍රදර්ශන කුටියේ ච් කොටසේ පිහිටා තිබෙන එක්ස්පෝ කෞතුකාගාරයෙන් වසර 150ක එක්ස්පෝ ඉතිහාසය උගත හැකිය. අති විශාල මුදලක් වැය කරමින් චීනය වෙත ගමන් කළ නොහැකි බොහෝ වූ නරඹන්නන් හට www.expo.cn වෙබ් අඩවියෙන් හෝ www.expo2010.cn  යන වෙබ් අඩවියේ එක් මවුස බොත්තම් තෙරපීමකින් ඔබට ෂැංහයි එක්ස්පෝ 2010 වෙත ළඟා වීමට හැකිය. ඉතින් මන්ද පමාවක් ?</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>12</day>
    </date>
    <link>http://www.dinamina.lk/2010/05/12/_art.asp?fn=n1005121</link>
    <topic>කැලණියේදී පැහැර ගනු ලැබූ පුංචි සෙනුනි සොයා ගනී</topic>
    <author>විජයානි එදිරිසිංහ සේයා රූ - මාරවිල සමූහ මිහිර විජේසේකර  </author>
    <content>කැලණිය රජමහා විහාරයට බෝධි පූජාවක් පැවැත්වීමට සිය මවුපියන් සමඟ ගොස් සිටියදී පසුගිය ඉරිදා (9) පැහැර ගනු ලැබූ සෙනුනි නිමංශා මාපලගම දැරිය (අවු. 2 1/2) ඊයේ මාරවිල ප්‍රදේශයේදී සොයා ගැනීමට හැකිවී තිබේ.සෙනුනි නිමංශා දැරිය පැහැරගෙන ගිය බවට සැකකරන කාන්තාවක්ද පොලිස් අත්අඩංගුවට පත්වී තිබේ.පොලිස්පති මහින්ද බාලසූරිය මහතා ඊයේ (11) මේ සම්බන්ධව පොලිස් මූලස්ථානයේ පැවැති මාධ්‍ය සාකච්ඡාවකදී හෙළි කෙළේ දැරිය පැහැරගෙන තිබෙන්නේ යම්කිසි පුද්ගලයකුට හෝ කණ්ඩායමකට විකිණීම සඳහා බවට සැකකරන බවයි.ඊට සම්බන්ධ තොරතුරු සියල්ල හෙළිකර ගැනීම සඳහා කොළඹ අපරාධ කොට්ඨාසය, පොලිස් මූලස්ථාන අපරාධ අංශය සහ කැලණිය පොලිසිය පුළුල් පරීක්ෂණ පවත්වන බවයි.පසුගිය ඉරිදා (9) දැරිය පැහැරගත් කාන්තාව දරුවාද රැගෙන ගොස් එදින රාත්‍රියේ කැලණිය ප්‍රදේශයේ නිවසක ගතකර තිබේ. නවාතැන් දුන් කාන්තාව සහ දරුවා පැහැරගත් කාන්තාව කැලණිය විහාරයේ සිල් සමාදන් වීමට ගිය අවස්ථාවලදී මිතුරු වූ දෙදෙනෙකි.ඇය නවාතැන් දුන්නද දැරිය පැහැරගෙන යන බවක් ඇය නොදැන සිටි බව පැවසේ. එදින රාත්‍රියේ එම නිවසේ සිට පසුදින උදෑසන ඇය දරුවාද රැගෙන නිවසින් පිටව ගොස් ඇත. ඇය දරුවාද රැගෙන කැලණිය ප්‍රදේශයේ දුරකථන ඇමතුම් මධ්‍යස්ථානයකින් අංක දෙකකට කතා කර තිබේ.පැහැර ගැනීම සම්බන්ධව පරීක්ෂණ පවත්වන පොලිසියට එම දුරකථන අංක දෙක ලැබී තිබුණි. පරීක්ෂා කිරීමේදී එක් අංකයක් ගල්කිස්ස ප්‍රදේශයටද අනෙකුත් අංකය මාරවිල ප්‍රදේශයට අයත් ඒවාය. පොලිසිය ඒ පිළිබඳ අවධානය යොමුකර පරීක්ෂණ ආරම්භ කර තිබුණි.දැරිය පැහැරගත් කාන්තාව ඊයේ උදේ මාරවිල ප්‍රදේශයේ නිවසකට ගොස් මේ දැරියගේ පයට ගැලපෙන සෙරෙප්පුවක් ඉල්ලා ඇත. එම නිවසේ හිමිකාර තරුණයා කාන්තාව පිළිබඳව සැක සිතී දරුවා කාගේ දැයි ප්‍රශ්න කර තිබේ.ඒ අවස්ථාවේ ඇය දුන් පිළිතුර ගැන සැක සිතූ තරුණයාට මතකයට පැමිණියේ කැලණි විහාරයේදී අතුරුදන් වූ දැරිය පිළිබඳ මාධ්‍යවලින් කර තිබූ ප්‍රචාරයයි. ඔහුට දැරියගේ රුවද මතකයට නැගුණි.ඔහු වහාම ත්‍රීරෝද රථයක් ගෙන්වා සැකකාර කාන්තාව සහ දැරිය රැගෙන මාරවිල පොලිසියට ගෙන ගොස් බාරදී ඇත. එතැන් සිට ප්‍රශ්න කිරීමේදී දැරිය පැහැර ගැනීමේ සිද්ධිය අනාවරණය වූ බව පොලිස්පති මහින්ද බාලසූරිය මහතා පැවසීය.මේ පැහැර ගැනීම පිටුපස දරුවන් විකිණීමේ දැවැන්ත ජාවාරමක තොරතුරු හෙළිවෙතැයි සැකකෙරේ. දැරිය පැහැරගෙන යන අවස්ථාවේ තිබූූ කොණ්ඩය කොටට කපා ඇයගේ පෙනුම වෙනස් කිරීමටද පැහැරගත් පිරිස උත්සාහ ගෙන තිබුණි. පොලිස් කණ්ඩායම් කීපයක් ඉදිරි විමර්ශන කටයුතු පුළුල්ව සිදුකරති.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>12</day>
    </date>
    <link>http://www.dinamina.lk/2010/05/12/_art.asp?fn=n1005122</link>
    <topic>ජනතාවගේ ආදායම් නංවමින් රට ඉදිරියට ගෙන යෑමට නීරෝගී පරපුරක් ඕනෑ</topic>
    <author>ධනුෂ්ක ගොඩකුඹුර</author>
    <content>ජනතාවගේ ආදායම් වර්ධනය කරමින් රට ඉදිරියට ගෙනයාමට නම් නීරෝගී පරපුරක් අවශ්‍ය බව ජනාධිපති මහින්ද රාජපක්ෂ මහතා පැවැසීය.ගමෙන් නගරයට එන ජන සංඛ්‍යාව අඩු කර ගත හැකි නම් වඩා නීරෝගී පරපුරක් බිහිකර ගැනීමේ හැකියාවක් ඇති බව කී ජනාධිපතිවරයා රජය ඒ සඳහා විශේෂ අවධානයක් යොමු කර ඇතැයි ද කීවේ ය.ජනතාව ගමේ රඳවා ගැනීම සඳහා රජය පසුගිය කාලය තුළ ගමේ යටිතල පහසුකම් වැඩිදියුණු කිරීමට පියවර ගත් බව පැවැසූ ජනාධිපතිවරයා පසුගිය වසර හතර තුළ රජය ලැබූ විශිෂ්ඨ ජයග්‍රහණයක් වන්නේ ගමේ යටිතල පහසුකම් කැපී පෙනෙන අයුරින් සංවර්ධනය කිරීමට හැකිවීම යැයි ද කීවේ ය.ජනාධිපති මහින්ද රාජපක්ෂ මහතා මේ අදහස් පළ කෙළේ ජාත්‍යන්තර හෙද දිනය වෙනුවෙන් රාජ්‍ය සේවා එක්සත් හෙද සංගමය අරලියගහ මන්දිරයේ දී ඊයේ (11) පැවැත් වූ සැමරුම් උළෙලකට සහභාගී වෙමිනි.නීරෝගී පරපුරක අවශ්‍යතාව රජය මැනවින් තේරුම් ගෙන තිබෙන බව පැවැසූ ජනාධිපතිවරයා රජය ඒ වෙනුවෙන් කැපවීමෙන් කටයුතු කරන බවත් කීවේය.මිනිසුන් ගමෙන් නගරයට ඇදී ඒම නිසා විවිධ සෞඛ්‍යමය ගැටලු හට ගෙන තිබෙන බව පෙන්වා දුන් ජනාධිපතිවරයා කුඩා දරුවන්ට පවා දියවැඩියාව, හෘද රෝග, මන්දපෝෂණය ඇති වන්නට මෙය හේතුවක් වී ඇතැයි ද කීවේය.ජය මීට පිළියම් ලෙස රෝහල් නවීකරණයට පියවර ගෙන ඇති බවත් ආසියාවේ පමණක් නොව ලෝකයේ ම ප්‍රමුඛ මට්ටමෙහිලා සැළකිය හැකි නවීන උපකරණවලින් සමන්විත ඒකක දිවයින පුරා ස්ථාපිත කර ඇති බවත් ජනාධිපතිවරයා පැවැසීය.රාජ්‍ය සේවා එක්සත් හෙද සංගමයේ සභාපති මුරුත්තෙට්ටුවේ ආනන්ද හිමියන් සහ සෞඛ්‍ය ඇමැති මෛත්‍රීපාල සිරිසේන මහතා ද මෙහි දී අදහස් දැක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>12</day>
    </date>
    <link>http://www.dinamina.lk/2010/05/12/_art.asp?fn=n1005123</link>
    <topic>මාධ්‍ය ඇමැති කෙහෙලිය ලේක්හවුසියට ඇවිත්  </topic>
    <author>දුමින්ද ගුරුගේ</author>
    <content>ජනමාධ්‍ය හා ප්‍රවෘත්ති ඇමැති කෙහෙලිය රඹුක්වැල්ල මහතා ඇමැති ධූරයේ වැඩභාර ගැනීමෙන් පසු ප්‍රථමවරට ඊයේ (11) ලේක්හවුස් ආයතනයට පැමිණියේ ය.ඇමැති රඹුක්වැල්ල මහතා සමඟ අමාත්‍යාංශ ලේකම් ඩබ්ලිව්. බී. ගනේගල මහතා ද මෙම අවස්ථාවට එක් විය.සීමාසහිත එක්සත් ප්‍රවෘත්තිපත්‍ර සමාගමේ සභාපතිවරයා වශයෙන් නැවතවරක් පත්ව සිටින ජ්‍යෙෂ්ඨ මාධ්‍යවේදී බන්දුල පද්මකුමාර මහතාට එම පත්වීමේ ලිපිය ප්‍රදානය කිරීම ද ඇමැතිවරයා අතින් ඊයේ (11) සිදු කෙරිණි.ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා ඉදිරියේ ලේක්හවුස් සභාපති බන්දුල පද්මකුමාර මහතා ඇතුළු අධ්‍යක්ෂ මණ්ඩල සාමාජිකයන් වැඩකටයුතු ඇරඹීම ද මෙහි දී සිදු කෙරිණි. කොළඹ සම්බුද්ධාලෝක විහාරාධිපති ඉත්තදෙමළියේ ඉන්ද්‍රසාර රඹුකන සිද්ධාර්ථ හිමිවරුන් ප්‍රමුඛ මහා සංඝරත්නය සෙත් පිරිත් සජ්ඣායනා කළහ.ඇමැති රඹුක්වැල්ල මහතා ආයතනයේ සභාපති බන්දුල පද්මකුමාර මහතා ඇතුළු අධ්‍යක්ෂ මණ්ඩල සාමාජික සාමාජිකාවන් සමග සාකච්ඡාවකට ද වෘත්තීය සමිති සාමාජිකයන් සමඟ සාකච්ඡාවකට ද එක් විය. ඉන් අනතුරුව ආයතනයේ වැඩකටයුතු නිරීක්ෂණය කිරීමේ සංචාරයකට ද එක් විය.ලේක්හවුස් ආයතනයේ සාමාන්‍යාධිකාරී අභය අමරදාස, ලේකම් කුමුදු ගුණවර්ධන, මෙහෙයුම් අධ්‍යක්ෂ උපුල් දිසානායක, නීති අධ්‍යක්ෂ රසාංග හරිශ්චන්ද්‍ර, කර්තෘ මණ්ඩල අධ්‍යක්ෂ නිහාල් රත්නායක, ප්‍රධාන පරිපාලන නිලධාරී රෝහණ ආරියරත්න, ඇතුළු නිලධාරීහු ද දිනමිණ ප්‍රධාන කර්තෘ මහින්ද අබේසුන්දර, ඩේලිනිව්ස් ප්‍රධාන කර්තෘ ජයතිලක ද සිල්වා, සිළුමිණ ප්‍රධාන කර්තෘ කරුණාදාස සූරියආරච්චි, මහත්වරු ඇතුළු කර්තෘවරු ද මේ අවස්ථාවට එක් වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>12</day>
    </date>
    <link>http://www.dinamina.lk/2010/05/12/_art.asp?fn=n1005124</link>
    <topic>මාධ්‍ය ලබා දුන් ප්‍රචාරය නිසා දැරියසොයා ගැනීමට හැකි වුණා</topic>
    <author>විජයානි එදිරිසිංහ</author>
    <content>පසුගියදා (09) කැලණි විහාරයේදී පැහැර ගැනීමට ලක්වූ සෙනුනි නිමංශා මාපලගම දැරිය පිළිබඳ විද්‍යුත් සහ මුද්‍රිත මාධ්‍ය විසින් කරන ලද පුළුල් ප්‍රචාරය නොවන්නට දැරියගේ ඉරණම මීට වඩා වෙනස් ආකාරයකට සිදුවීමට ඉඩ තිබූ බව පොලිස්පති මහින්ද බාලසූරිය මහතා පැවැසීය.දැරිය සොයා ගැනීමෙන් අනතුරුව පොලිස් මූලස්ථානයේ ඊයේ (11) පස්වරුවේ පැවැත්වූ මාධ්‍ය හමුවේදී මාධ්‍ය කළ මෙහෙවරට ස්තුති කරමින් පොලිස්පතිවරයා එසේ පැවැසීය. පැහැර ගැනීමට ලක්වූ සෙනුනි නිමංශා දැරිය සහ ඇගේ මවුපියන්ද එම අවස්ථාවට කැඳවා තිබුණි.පැහැර ගැනීමට ලක්වූ දැරිය පිළිබඳව තොරතුරු ලබාදෙන අයකුට රුපියල් ලක්ෂ දහයක මුදලක් ත්‍යාග වශයෙන් පිරිනමන බවටද ඊයේ පොලිස්පති මහින්ද බාලසූරිය මහතා දැනුම් දී තිබුණි.දැරිය පැහැරගත් අවස්ථාවේ සිට දිනපතාම මාධ්‍ය පුළුල් මෙහෙවරක් කළ බවත් එම ප්‍රචාරය තුළින් රට පුරා සෑම කෙනෙකුම දැඩි සානුකම්පිකව මේ පිළිබඳව අවධානය යොමු කර තිබුණි. එහි ප්‍රතිඵලයක් වශයෙන් දරුවා සොයා ගැනීමට හැකිවූ බැවින් සියලුම මාධ්‍යයට මේ සම්බන්ධව ස්තුති කරන බවද පොලිස්පතිවරයා පැවැසීය.  </content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>12</day>
    </date>
    <link>http://www.dinamina.lk/2010/05/12/_art.asp?fn=n1005125</link>
    <topic>පාදුක්කේ නිවුන් දරුවෝරජයේ භාරයට</topic>
    <author>බුද්ධිකා ඉඹුලාන</author>
    <content>නිසි පෝෂණය හා රැකවරණය අහිමි වූ පාදුක්ක ප්‍රදේශයේ නිවුන් දරුවන් පිරිවාස හා ළමාරක්ෂක සේවා දෙපාර්තමේන්තුව මගින් පාණදුර ප්‍රජාපතී රජයේ භාර ගැනීමේ මධ්‍යස්ථානය වෙත යොමු කර ඇත.වයස අවුරුදු 3 1/2 ක්වන ගැහැණු හා පිරිමි දරුවන් වශයෙන් වූ මෙම නිවුන් දරුවන් දෙදෙනාගේ පියා ඔවුන් විකුණන්නට සූදානම් වූ අවස්ථාවකදී දරුවන්ගේ මව එයට විරුද්ධ වී ඇති අතර එයින් පසුව පියා ඇය හැර ගොස් තිබේ.තමන් පදිංචිව සිටි නිවසේ කුලී ගෙවා ගැනීමට නොහැකිවීම නිසා නිවසින්ද පිටමං වීමට සිදු වූ ඇයට සිය දරුවන් පෝෂණය කිරීම සඳහා ස්ථිර ආදායම් මාර්ගයක්ද නොවූ බැවින් මෙම දරුවන් හදාවඩා ගැනීමට මඟක් සොයනු පිණිස පරිවාස හා ළමාරක්ෂක සේවා දෙපාර්තමේන්තුව වෙත ගෙනැවිත් ඉදිරිපත් කර ඇත.දරුවනට හදිසි රැකවරණ සැපයීම යටතේ මෙම දරුවන් ප්‍රජාපතී රජයේ භාර ගැනීමේ මධ්‍යස්ථානයට යොමුකළ අතර පසුව ඔවුන් සම්බන්ධව අධිකරණ නීති ක්‍රියාමාර්ග අනුගමනය කිරීමට කටයුතු කරන බව පරිවාස හා ළමා රක්ෂක සේවා කොමසාරිස් සරත් අබයගුණවර්ධන මහතා ‘දිනමිණ’ ට කීය.දරුවන් මරා දැමීම, ගංඟාවලට දමා ජීවිතක්ෂයට පත් කිරීම මුදලට විකිණීම, සිඟමනේ යෙදවීම වැනි ක්‍රියා නොකොට තමනට පෝෂණය ලබාදීමට නොහැකි නම් මෙම දෙපාර්තමේන්තුවට ඉදිරිපත් කිරීම සිදු කිරීමට කිසිඳු බාධාවක් නැතැයි ද අභයගුණවර්ධන මහතා පෙන්වා දුන්නේ ය.එවන් දරුවන් පරිවාස කාර්යාලවලට යොමු කරන්නේ නම් ඔවුන්ව භාර ගන්නා ලෙසත් ඒ සඳහා අවශ්‍ය ක්‍රියාමාර්ග සඳහා තමන්ව විමසන ලෙසත් කොමසාරිස්වරයා පළාත් පරිවාස නිලධාරින්ට දන්වා තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>12</day>
    </date>
    <link>http://www.dinamina.lk/2010/05/12/_art.asp?fn=n1005126</link>
    <topic>මුල්ම රණවිරු කොඩියජනපතිට පළදවයි</topic>
    <author/>
    <content>ජාතික රණවිරු සතිය ආරම්භ කරමින් මුල්ම රණවිරු කොඩිය ජනාධිපති මහින්ද රාජපක්ෂ මහතාට පැළඳවීම අරලියගහ මන්දිරයේදී ඊයේ (11) සිදුකැරිණි.මුහමලේ ඉදිරි ආරක්ෂක වළල්ලේ ක්‍රියාන්විත රාජකාරියේ යෙදී සිටියදී ජීවිතක්ෂයට පත් සැරයන් චන්ද්‍රසිරි රණවිරුවාගේ පුතනුවන් වන වරුණ රශ්මින්ද අතින් මුල්ම කොඩිය ජනාධිපතිවරයා වෙත පිරිනැමීය.මාතෘ භූමියේ ඒකීයභාවය, ස්වෛරීත්වය ආරක්ෂා කිරීම උදෙසා ජීවිත පරිත්‍යාගයෙන් කටයුතු කළ අභීත රණවිරුවන් අනුස්මරණය කිරීම හා ඔවුනට ගෞරව කිරීම නිමිත්තෙන් ඊයේ (11) සිට රණවිරු සතිය ප්‍රකාශයට පත්කළ අතර ජාතික රණවිරු දිනය මේ මස (18) දාට යෙදී තිබේ.රණවිරු කොඩි අලෙවියෙන් ලැබෙන මුදල් ආධාර රණවිරු සුබසාධනය සඳහා යෙදවෙන අතර, පළාත් මට්ටමින් අලෙවි කිරීම සඳහා රණවිරු කොඩි පළාත් ආණ්ඩුකාරවරුන් වෙත නිල වශයෙන් භාරදීම ද මෙහිදී ජනාධිපතිතුමා අතින් සිදුවිය.පසුගිය වසරේ කොඩි අලෙවියෙන් ලද මුදල් රණවිරු සේවා අධිකාරිය වෙත ලබාදීම සඳහා ජනාධිපතිතුමා වෙත භාර දීම ද පළාත් ආණ්ඩුකාරවරු අතින් සිදුවිය.ඡාතික රණවිරු සතිය නිමිති කර ගනිමින් රණවිරුවන් වෙත උපහාර පිදීමේ උත්සව ප්‍රාදේශීය මට්ටමින්, දිස්ත්‍රික් හා පළාත් මට්ටමින් මේ සතිය තුළ පැවැත්වෙන අතර, ජනාධිපති මහින්ද රාජපක්ෂ මහතාගේ ප්‍රධානත්වයෙන් ජාතික උත්සවය පැවැත්වීමට කටයුතු යොදා ඇත.මේ අවස්ථාවට ආණ්ඩුකාරවරුන් වන සී. නන්ද මැතිව්, ටිකිරි කොබ්බෑකඩුව, අලෙවි මව්ලානා, කුමාරි බාලසූරිය, මොහාන් විජේවික්‍රම, කරුණාරත්න දිවුල්ගනේ, තිස්ස බලල්ල, ජී. ඒ. චන්ද්‍රසිරි, වි. ජ. මු. ලොකුබණ්ඩාර, පාර්ලිමේන්තු මන්ත්‍රී ජේ. ආර්. පී. සූරියප්පෙරුම යන මහත්ම මහත්මීන්, ආරක්ෂක ලේකම් ගෝඨාභය රාජපක්ෂ, ගුවන් හමුදාපති රොෂාන් ගුණතිලක, පොලිස්පති මහින්ද බාලසූරිය යන මහත්වරුන් ද සහභාගි වී සිටියහ.  </content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>12</day>
    </date>
    <link>http://www.dinamina.lk/2010/05/12/_art.asp?fn=n1005127</link>
    <topic>රාජ්‍ය ඔසුසල්වලටබෙහෙත් කඩිනමින්</topic>
    <author>සන්ධ්‍යා කරුණාරත්න</author>
    <content>දිවයිනේ ඇති සියලුම රාජ්‍ය ඔසුසල්වලට ඖෂධ සපයන මෙන් සෞඛ්‍ය ඇමැති මෛත්‍රීපාල සිරිසේන මහතා ඖෂධ නීතිගත සංස්ථාවට දැනුම් දී තිබේ.ඒ අනුව සියලුම ඔසුසල්වලට ඖෂධ සැපයීම මේ වන විටත් ඖෂධ නිෂ්පාදන නීතිගත සංස්ථාව විසින් ආරම්භ කරනු ලැබ ඇත.ඉකුත් වසරේ දී ඔසු සල්වලට ඖෂධ සැපැයීම නවතා තිබීමට හේතුව වන්නේ ඖෂධ නිෂ්පාදන නීතිගත සංස්ථාවට රුපියල් ලක්ෂ තිස්පහක මුදලක් රාජ්‍ය ඖෂධ සංස්ථාව ණය වී ඇති හෙයින් බව කළ විමර්ශනවල දී හෙළි වී ඇතැයි සෞඛ්‍ය අමාත්‍යාංශය පවසයි. ඔසුසල්වල පවතින ඖෂධ හිඟය පිළිබඳව ඇමැතිවරයා කළ සොයාබැලීම්වල දී මේ බව හෙළි වී ඇත.  </content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>12</day>
    </date>
    <link>http://www.dinamina.lk/2010/05/12/_art.asp?fn=n1005128</link>
    <topic>සෝමාලියානු මුහුදු කොල්ලකරුවෝ ශ්‍රී ලාංකිකයන් 22ක් මුදා හරිති</topic>
    <author>මහින්ද අලුත්ගෙදර</author>
    <content>සෝමාලියානු මුහුදු කොල්ලකරුවන්ගේ අත්අඩංගුවේ පසු වූ ශ්‍රී ලාංකිකයින් විසිදෙනකු ඇතුළු පිරිසක් මුහුදු කොල්ලකරුවන් විසින් ඊයේ (11) දින නිදහස් කර තිබේ.මේ පිරිස රැගත් එම්. වී. තල්කා නැමැති නෞකාව පසුගිය මාර්තු මාසයේදී සෝමාලියානු මුහුදු කොල්ලකරුවන්ගේ ග්‍රහණයට නතුව තිබෙන අතර එය ඔවුන්ගේ අත්අඩංගුවට පත්ව තිබෙන්නේ ඕමාන් මුහුදු සීමාව ආසන්නයේදීය.අදාළ නෞකාව හා එහි කාර්ය මණ්ඩලයේ විසිතුන් දෙනා නිදහස් කිරීමට කප්පම් මුදලක් ගෙවන ලෙස මුහුදු කොල්ලකරුවන් විසින් නැව අයත් තල්කා සමාගමට දැනුම් දී තිබූ අතර අදාළ නැව කාර්ය මණ්ඩලය නිදහස් කර ගැනීමට ඒ නැව් සමාගම මුහුදු කොල්ලකරුවන් සමග අවස්ථා කිහිපයකදීම සාකච්ඡා පැවැත්වීය.කෙසේ වුවද එය අසාර්ථක වූ හෙයින් මේ පිරිස නිදහස් කර ගැනීමට නැව් සමාගම කප්පම් මුදල ගෙවූ බව තානාපති ආරංචි මාර්ග සඳහන් කරයි. ශ්‍රී ලාංකිකයන් මුදා ගැනීම සඳහා ඒ ඒ රටවල තානාපති අංශ මාර්ගයෙන් ශ්‍රී ලංකා විදේශ කටයුතු අමාත්‍යාංශය දැඩි උත්සහයක් ගෙන තිබෙන අතර එය සාර්ථක කර ගැනීමට හැකිවීම පිළිබඳ සෑහීමකට පත්වන බව විදේශ කටයුතු අමාත්‍යාංශයේ ප්‍රකාශිකාවක් “දිනමිණ”ට පැවැසුවාය. ශ්‍රී ලාංකිකයන් ඇතුළු සියලු දෙනාම යහපත් සෞඛ්‍ය තත්ත්වයෙන් පසුවන බවද ඇය සඳහන් කළාය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>12</day>
    </date>
    <link>http://www.dinamina.lk/2010/05/12/_art.asp?fn=n10051217</link>
    <topic>ශ්‍රී ලංකාවේ අපනයන වෙළෙඳාම 20%කින් ඉහළට</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ අපනයන සියයට 20 කින් ඉහළ ගොස් ඇතැයි ශ්‍රී ලංකා මහ බැංකුව පවසයි. පසුගිය පෙබරවාරි මාසයේ දී මේ තත්ත්වය වාර්තා කැර තිබෙන අතර කෘෂිකාර්මික හා කාර්මික අංශයන්ගේ වර්ධනය මෙහිදී කැපී පෙනෙන බව ශ්‍රී ලංකා මහ බැංකුවේ ආර්ථික හා පර්යේෂණ අංශයේ අධ්‍යක්‍ෂ කේ. ඩී. රණසිංහ මහතා “දිනමිණ” ට පැවැසීය.කෘෂිකාර්මික අපනයනයන්ගේ කැපී පෙනෙන වර්ධනයක් පෙන්නුම් කරමින් තේ අපනයනය සියයට 20.1 කින්ද රබර් අපනයනය සියයට 44.1 කින්ද ඉහළ ගොස් තිබෙන අතර එය ශ්‍රී ලංකා ආර්ථිකය ශක්තිමත් කිරීමට බෙහෙවින්ම උපකාර වන බව ශ්‍රී ලංකා මහ බැංකුව කියයි.තවද තේ හා රබර් මිල ගණන් ඉහළ යාමෙන් අපනයන ආදායම ද ඉහළ ගොස් තිබෙන අතර මීට අමතරව පළතුරු, කෝපි, කොකෝවා නිෂ්පාදන, එළවළු, පුවක්, කජු වැනි සුළු අපනයන භෝගයන්ගේ අපනයන ආදායමද ඉහළ ගොස් ඇතැයි ද සඳහන් වේ.මේ අතර විදේශ වෙළෙඳ පොළවල් කරා රැගෙන යන ශ්‍රී ලංකාවේ කුරුඳු හා කරාබු නැටිවල මිල ගණන්ද ඉහළ යාමෙන් ශශ්‍රී ලංකාවට විශාල විදේශ විනිමයක් උපයා ගැනීමට හැකි වී තිබෙන බවද ශ්‍රී ලංකා මහ බැංකුව සඳහන් කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>12</day>
    </date>
    <link>http://www.dinamina.lk/2010/05/12/_art.asp?fn=n10051218</link>
    <topic>වෙරළතීරයේඅනවසර ඉදිකිරීම් ඉවතට</topic>
    <author>ප්‍රාර්ථනා වීරසිංහ</author>
    <content>වෙරළතීරය ආරක්ෂා කිරීම සඳහා රජය ගෙන යන වැඩපිළිවෙළ ශක්තිමත් කරමින් වෙරළ ආසන්නයේ ඇති සියලු අනවසර ඉදිකිරීම් ඉවත් කිරීම කඩිනමින් ආරම්භ කරන බව වරාය හා ගුවන්සේවා නියෝජ්‍ය ඇමැති රෝහිත අබේගුණවර්ධන මහතා පැවසීය.වරාය හා ගුවන්සේවා අමාත්‍යාංශයට අලුතින් එක්වූ වෙරළ සංරක්‍ෂණ දෙපාර්තමේන්තුව නව වැඩපිළිවෙළ යටතේ මෙම තීරණය ගෙන ඇත. ඒ අනුව වෙරළතීරයේ ඇති සියලුම අනවසර ඉදිකිරීම් ඉවත් කිරීමට අදාළ සාකච්ඡා දැනටමත් ආරම්භ කර තිබේ.වෙරළ සංරක්‍ෂණ පනතට අනුව සහ සුනාමි ව්‍යසනයෙන් පසුව වෙරළේ සිට ඉදිකිරීම් සඳහා නියමිත දුර ප්‍රමාණයන්ට වලංගු නොවන සියලු ඉදිකිරීම්ද ඉවත් කෙරේ.රටේ ආර්ථිකයට වැඩි දායකත්වයක් සපයන සංචාරක කර්මාන්තය දියුණු කිරීමටත්, සංචාරකයන්ගේ වැඩි අවධානයක් දිනාගන්නා ලංකාවේ දර්ශනීය මුහුදුතීරය ආරක්‍ෂා කර ගැනීම අරමුණු කරගෙන මෙම පියවර ගන්නා බවද ඒ මහතා කීය. නියෝජ්‍ය ඇමැතිවරයා මේ අදහස් පළකළේ, වරාය හා ගුවන් සේවා අමාත්‍යාංශයේදී ඊයේ (11) පැවැති මාධ්‍ය හමුවට සහභාගී වෙමිනි.  </content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>12</day>
    </date>
    <link>http://www.dinamina.lk/2010/05/12/_art.asp?fn=n10051219</link>
    <topic>ජගත් හෙදදිනය අදයි</topic>
    <author/>
    <content>ජාත්‍යන්තර හෙද දිනය අදට (12) යෙදී ඇත. “ ප්‍රජාවට සේවය සැපයීමේදී නිදන්ගත රෝග සාත්තුව ගුණාත්මකව ලබාදීමට හෙදියන් පෙරමුණේ” මෙවර හෙද දිනයේ තේමාව වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>12</day>
    </date>
    <link>http://www.dinamina.lk/2010/05/12/_art.asp?fn=n1005129</link>
    <topic>අධිකරණ භුමියේ දී පැන ගිය‘ කුඩු ඉන්දික’ දැලේ</topic>
    <author>අමල් යශෝමන් ජයසිංහ</author>
    <content>මාස තුනකට ඉහත දී කැස්බෑව අධිකරණ භූමියේ දී බන්ධනාගාර නිලධාරින්ගෙන් මිදී පලා ගිය සැකකරුවකු කහතුඩුව පොලිසිය විසින් පෙරේදා (10) දා කුඩමාදුවේදී අත් අඩංගුවට ගෙන තිබේ.කුත් 2006 වසරේදී අත්අඩංගුවට ගෙන මත්ද්‍රව්‍ය චෝදනා සම්බන්ධයෙන් රක්ෂිත බන්ධනාගාර ගතකර සිට කැස්බෑව අධිකරණයට කැඳවාගෙන පැමිණි අවස්ථාවේදී කුඩු ඉන්දික නමැති මේ සැකකරු මෙසේ පැනගොස් තිබිණි. පොලිසියට ලැබුණු ඔත්තුවකට අනුව සැකකරු අත්අඩංගුව ගෙන ඇත.කුඩමාදුව ජාතික නිවාසවල පදිංචි මේ සැකකරු 24 වියේ පසුවන්නෙකි.කහතුඩුව පොලිසියේ ස්ථානාධිපති ප්‍රධාන පොලිස් පරීක්ෂක සරත් පෙරේරා අපරාධ අංශයේ ස්ථානාධිපති උප.පො.ප. පන්නිල සිරිපාල මහත්වරුන් ප්‍රධාන නිලධාරීන් පිරිසක් එක්ව මොහු අත්අඩංගුවට ගෙන ඇති අතර ඊයේ (11) දින අධිකරණයට ඉදිරිපත් කිරීමට නියමිතව තිබිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>12</day>
    </date>
    <link>http://www.dinamina.lk/2010/05/12/_art.asp?fn=n10051210</link>
    <topic>මාධ්‍ය ඇමැති පත්තර මහ ගෙදරට...  </topic>
    <author/>
    <content/>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>12</day>
    </date>
    <link>http://www.dinamina.lk/2010/05/12/_art.asp?fn=n10051211</link>
    <topic>ඇමැතිවරයකුට වඩා මාධ්‍ය හිතවතකු ලෙසසුහදව කටයුතු කිරීම මගේ අපේක්ෂාවයි</topic>
    <author>දුමින්ද ගුරුගේ සහ ස්වර්ණා විජේකෝන්</author>
    <content>යුදමය වශයෙන් අප ලබාගත් ජයග්‍රහණ මේ රටේ සමෘද්ධිය සහ සංවර්ධනය කරා ගෙන යාම අද දවසේ අපට පැවරෙන වගකීම බව ද ඒ සඳහා සියලු දෙනා කැප විය යුතු බව ද ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා ලේක්හවුස් ආයතනයේදී ඊයේ (11) පැවසුවේ ය.ජනමාධ්‍ය හා තොරතුරු ඇමැති ධූරයේ වැඩ භාර ගැනීමෙන් පසු ප්‍රථම වරට ලේක්හවුස් ආයතනයට ඊයේ (11) පැමිණි අවස්ථාවේදී ඇමැති කෙහෙළිය රඹුක්වැල්ල මහතා මේ බව පැවසී ය.ලේක්හවුස් ආයතනයේ සභාපතිතුමා ඇතුළු අධ්‍යක්ෂ මණ්ඩලය සාමාජිකයන්, කර්තෘවරුන් සහ සෙසු නිලධාරීන් අමතමින් ආයතනයේ රැස්වීම් ශාලාවේදී පැවැති හමුවේදී ඇමැති කෙහෙළිය රඹුක්වැල්ල මහතා මේ බව පැවසුවේ ය.හිතවතකු ලෙසමෙහිදී තවදුරටත් රඹුක්වැල්ල මහතා මෙසේද කීවේ ය.අද දවසේ මේ ආයතනයට පැමිණ මෙහි සේවක පිරිස් සමග සුහදව අදහස් හුවමාරු කර ගැනීමට අවස්ථාව සලසා දීම පිළිබඳ සභාපති බන්ධුල පද්මකුමාර මහතාට ස්තූතිවන්ත වෙනවා. ඇමැතිවරයකුටත් වඩා මාධ්‍ය ක්‍ෂේත්‍රයේ හිතවතකු වශයෙන් ඔබ සමග සුහදව කටයුතු කිරීමටයි මා බලාපොරොත්තු වන්නේ. ප්‍රශ්න පිළිබඳ මහා ගැඹුරින් සාකච්ඡා කොට ඒවා විසඳනවාට වඩා සුහදශීලීව කතා කර ප්‍රශ්න විසඳීම පහසුයි. මා අනුගමනය කරන්නේ දෙවැනි ක්‍රමයයි.මා මේ තනතුරට පත් වූයේ බොහෝ දෙනෙක් කියූ දේ වලින් කන්දෙක පුරවාගෙනයි. සමහරු අවංකවම මේ ආයතනය දියුණු කිරීමේ පරමාර්ථයෙන් මට කරුණු පවසන්නට ඇති. තවත් සමහරු ද්වේශ සහගතව මා වෙත යම් යම් තොරතුරු පවසන්නට ඇති. කෙසේ වුවද විවෘත මනසකින් යුක්තව මේ තොරතුරු පිළිබඳ අවධානය යොමු කොට මා කටයුතු කරනවා.යම් ආයතනයක් දියුණු කිරීමේ වැඩි වගකීමක් පැවරෙන්නේ දේශපාලන අධිකාරියටයි. ආයතනයේ පරිපාලන කටයුතු පිළිබඳ යම් යම් තීන්දු ගැනීමේ වගකීම ආයතන පාලනාධිකාරයට තිබුණත් ඕනෑම අහිතකර ක්‍රියාවක් සිදු වූ විට චෝදනා එල්ල වන්නේ ඇමැතිවරයාට යි.කෙසේ වුවද අප කරන කාර්යය වෙනුවෙන් අවංකවම කැප විය යුතුයි. දශක තුනක් තිස්සේ මේ රටේ පැවැති ත්‍රස්තවාදය නිමා කිරීමට අපට හැකි වුණේ එම අවංක කැප කිරීම සිදු කළ නිසයි. මා ඉතා අවංකවමයි එම කටයුතුවලට දායක වුණේ. අපගේ කාර්යය කෙටි කාලීනව විවේචනයට ලක් වුවත් අද වනවිට හැම දෙනාම අනුමත කරනවා. ඒ කාලයේ වැඩියෙන්ම කාටුන් අඳින්නට ඇත්තේ මා ඉලක්ක කරගෙන විය හැකියි. ත්‍රස්තවාදය නිමා කිරීම සඳහා ජනාධිපතිතුමන් සිදු කළ විශිෂ්ට සේවාවට සුළු හෝ සහයෝගයක් ලබා දීමට හැකිවීම ගැන අවංකවම සතුටු වෙනවා.යුදමය වශයෙන් අප ලබාගත් ජයග්‍රහණ සමෘද්ධිය සහ සංවර්ධනය කරා ගෙන යාමයි අද දවසේ අපට පැවරෙන වගකීම. ඒ සඳහා අප සැම කැප වෙමු.දැවැන්ත ආයතනයක්ලේක්හවුස් ආයතනය මෙරට තිබෙන දැවැන්ත ආයතනයක්. මේ ආයතනය මගින් සිදු කෙරෙන කාර්යය අතිවිශාලයි. මේ ආයතනයේ නිර්මාතෘ ඩී.ආර්. විජේවර්ධන මහතා ද අපි මේ අවස්ථාවේ සිහිපත් කරමු.සීමාසහිත එක්සත් ප්‍රවෘත්තිපත්‍ර සමාගමේ සභාපති ප්‍රවීන මාධ්‍යවේදී බන්දුල පද්මකුමාර මහතා- කෙහෙළිය රඹුක්වැල්ල මහතා අපගේ හදවත්වලට ඉතා සමීප වූ ඇමැතිවරයෙක්. එතුමා ජනමාධ්‍ය ඇමැති ධූරයට පත්වීම පිළිබඳ අප ඉතා සතුටු වෙනවා. විශේෂයෙන් එතුමන්ගේ පත්වීම පිළිබඳ කර්තෘවරුන් සහ මාධ්‍යවේදීන් සතුටු වෙනවා.සාමාන්‍යයෙන් ලේක්හවුස් ආයතනයට ඇමැතිවරයකු පැමිණෙන විට සේවකයන් නිලධාරීන් එතුමන්ලාව පිළිගැනීමට පොරකනවා. එවිට එතුමන්ට ආයතනය ඇතුළට එන්නත් බාධා වෙනවා. මෙවර ඒ සම්ප්‍රදාය වෙනස් කිරීමට අපට හැකි වුණා. ලේක්හවුස් ආයතනයේ සභාපති ධූරයට නැවත වරක් මා පත් කළ බවට සඳහන් ලිපිය ඇමැතිතුමා විසින් අද මට ලබා දුන්නා. ඒ පිළිබඳව මා ප්‍රථමයෙන්ම ස්තූතිවන්ත වෙනවා.දීර්ඝ අධ්‍යයනයක්මීට වසර තුනකට පෙර මා ලේක්හවුස් ආයතනයේ සභාපති ධූරයට පත් වූයේ ඊට පෙර වසර දෙකහමාරක් පමණ කර්තෘ මණඩල අධ්‍යක්ෂ ධූරයේ කටයුතු කර ලැබූ අත්දැකීම් ඇතිවයි. මේ ආයතනය පිළිබඳ දීර්ඝ වශයෙන් අධ්‍යයනය කර ආරම්භක වැඩපිළිවෙළ ඉදිරියට ගෙන යාමට බලාපොරොත්තු වෙනවා.ලේක්හවුස් ආයතනයේ සභාපතිවරයා වශයෙන් මීට වසර 3කට පෙර මා වැඩ භාර ගන්නා විට 3200ක පමණ සේවක අතිරික්තයක් තිබුණා. සේවක පිරිස අඩු නොකළහොත් ආයතනය පවත්වාගෙන යෑමට නොහැකි බව අප අවබෝධ කර ගත්තා.වසර 25ක 30 ක කාලයත් තිස්සේ මේ ආයතනයේ යන්ත්‍ර සූත්‍ර අලුත්වැඩියා කර තිබුණේ නෑ. අපි ඒ කටයුතු ඇරැඹුවා.ආදායමෙන් 70%අපේ වාර්ෂික ආදායම රුපියල් බිලියන 03 ක් පමණ වෙනවා. සේවක සුබසාධනය වෙනුවෙන් ආදායමෙන් 70%ක් පමණ යොදවනවා. වාර්ෂිකව පාරිතෝෂික දීමනා මාසික වැටුප මෙන් 4 1/2ක් ලබා දෙනවා.මේ ආයතනයට එන විට සේවකයන්ගේ කෑම වේලක් සඳහා අය කළේ රුපියල් 6යි. අපි එක් කෑම වේලක් වෙනුවෙන් සේවකයන්ට රුපියල් 60ක මුදලක් ලබා දී කෑම වේලක මිල රුපියල් 45 දක්වා ඉහළ දැමුවා.සේවක අතිරික්තය පිළිබඳ අවධානය යොමු කර ස්වේච්ඡාවෙන් විශ්‍රාම ගැන්වීමේ වැඩපිළිවෙළක් හඳුන්වා දුන්නා. සේවකයන් 653 දෙනෙක් මේ යටතේ විශ්‍රාම ගියා. අපි මේ ව්‍යාපෘතිය සඳහා රුපියල් මිලියන 518 ක් වැය කළා. මේ ව්‍යාපෘතිය සඳහා මහජන බැංකුවෙන් රුපියල් මිලියන 460ක ණය මුදලක් ලබා ගත්තා. ඒ ණය මුදලින් රුපියල් මිලියන 428 ක් මේ වනවිට ගෙවා අවසන්.වාර්ෂිකව ආයතනය රුපියල් මිලියන 240ක ලාභයක් ලබනවා. සේවක වැටුප් සඳහා මාසිකව රුපියල් මිලියන 92ක් වැය වෙනවා. රක්ෂණ යෝජනා ක්‍රමය සඳහා රුපියල් මිලියන 7.5ක්, ජීවන වියදම් දීමනාව සඳහා රුපියල් මිලියන 2.3ක්, අතිකාල දීමනා සඳහා රුපියල් මිලියන 7ක් වැය වෙනවා.වානිජ්‍ය මුද්‍රණ අංශය සඳහා රුපියල් මිලියන 136ක් වටිනා දැවැන්ත මුද්‍රණ යන්ත්‍රයක් මිලදී ගැනීමට පසුගිය කාලයේදී අපට හැකි වුණා. මා මේ ආයතනයට එන විට එය යෝජනා වී තිබූ අතර මට එය අවසන් කිරීමට හැකි වුණා. එම මුද්‍රණ යන්ත්‍රය මගින් රුපියල් මිලියන 202 ක ආදායමක් මේ වන විට උපයා තිබෙනවා.පාසල් පොත් මුද්‍රණය කිරීම වැනි කටයුතුවලටද අප මේ වනවිට අත ගසා තිබෙනවා. අපට ඇමැතිතුමාගේ උදව් උපකාර ලැබුණොත් මේ ව්‍යාපෘතිය තවත් පුළුල් කළ හැකියි.නවතම තාක්ෂණයපුවත්පත් මුද්‍රණය කිරීමේ නවතම තාක්ෂණික (ජර්මනියේ භාවිත කරන) ක්‍රමවේදය හඳුන්වා දීමට අපට හැකි වුණා. මේ ව්‍යාපෘතිය සඳහා රුපියල් මිලියන 38ක් වැය කර තිබෙනවා. ඔබ්සවර් සහ ඩේලිනිව්ස් පුවත්පත් දැනටමත් මේ තාක්ෂණයට අනුව මුද්‍රණය කෙරෙනවා.දැන්වීම් අංශය සඳහා ඉන්දියාවෙන් නවතම මෘදුකාංගයක් හඳුන්වා දීමටත් පසුගිය කාලයේදී අපට හැකි වුණා. මේ ව්‍යාපෘතිය සඳහා රුපියල් මිලියන 12ක් වැය වෙනවා. දැනට මේ සඳහා රුපියල් මිලියන 04ක් වැය කර තිබෙනවා.ස්වාධීන අදහස්ත්‍රස්තවාදයට එරෙහි මෙහෙයුම් ක්‍රියාත්මක වන අවස්ථාවේදී අපි මූලිකත්වය දුන්නේ යුද ජයග්‍රහණ වාර්තා කිරීමටයි. යුද ජයග්‍රහණ අලලා අපි අතිරේක කිහිපයක්ම පළ කළා. එම අතිරේක පළ කළ අවස්ථාවල පුවත්පත් අලෙවිය ලක්ෂය ද ඉක්මවූ බව අපට මතකයි. අපි මේ කවර ආකාරයට අපගේ ජාතික වගකීම ඉටු කළත් අපට නැගෙන ප්‍රධාන චෝදනාව වන්නේ රජයේ හොරණෑවක් ලෙස අප කටයුතු කරන බවයි.අපට රජය වෙනුවෙන් යම් වැඩ කොටසක් සිදු කිරීමට තිබෙනවා. එහෙත් අප ස්වාධීනව අපේ කටයුතු කරගෙන යා යුතුයි. මේ සඳහා දැන් අපට නිදහස ලැබී තිබෙනවා. ආණ්ඩුව මැතිවරණයක් කරන විට ලේක්හවුස් ආයතනයේ අපිත් මැතිවරණ කරනවා. පසුගිය ජනාධිපතිවරණයේදී අපි ජනාධිපතිතුමාගේ ජයග්‍රහණය වෙනුවෙන් කැප වුණා. අනෙකුත් හැම මැතිවරණයකදීම අප එලෙසම කටයුතු කළා.අප ජනාධිපතිවරණය හමුවේ දී කටයුතු කළේ ජනාධිපතිවරයා දිනවීමේ පරමාර්ථයෙන්ම නොවේ එය අපගේ ජාතික යුතුකමක් ලෙස සළකමිනුයි. අපේ කතුවරුන්ගෙන් මේ සඳහා හොඳ සහයෝගයක් ලැබුණා. එය අප අගය කරනවා. අපි ක්‍රියා කළ ආකාරය නිවැරැදි බව අද අපට පේනවා. ජනතාවගේ තීන්දුවෙන් මේ බව තහවුරු වුණා.දිනමිණ ප්‍රධාන කර්තෘ මහින්ද අබේසුන්දර මහතා- මානුෂීය මෙහෙයුම් සිදු කළ වකවානුවේදී රජයේ මාධ්‍ය ප්‍රකාශකවරයා ලෙස අමාත්‍ය කෙහෙළිය රඹුක්වැල්ල මහතා දැවැන්ත කාර්යය භාරයක් ඉටුකළා. රජයේ මාධ්‍ය ප්‍රකාශක ලෙස සිටියදී විවිධ අයගේ ප්‍රහාරයන්ට ලක්වෙමින් සිය වගකීම නිවැරැදිව රට වෙනුවෙන් ඉටු කරන්නට ඇමැති කෙහෙළිය රඹුක්වැල්ල මහතා සමත් වුනා.මාධ්‍ය සමග සමීප, මාධ්‍යයේ කාර්යය භාරය හොඳින් හඳුනන අයෙක් මාධ්‍ය ඇමැතිවරයා ලෙස පත්වීම මාධ්‍යවේදීන් ලෙස අප සතුටු වෙනවා. මධ්‍යස්ථ වාර්තාකරණයක නිරතවීම මාධ්‍ය මගින් සිදුවිය යුතුය.එබැවින් මධ්‍යස්ථ වාර්තාකරණයක නිරත වීම සඳහා අවශ්‍ය සහය සහ අප දේශපාලන රැකවරණය අපගේ පුවත්පත් වෙත ලබා දෙන ලෙස ඔබතුමාගෙන් ඉල්ලා සිටිනවා.සභාපතිතුමාගේ මෙහෙවරඒ වගේම අපගේ වත්මන් සභාපතිවරයා සම්බන්ධයෙන්ද යමක් සඳහන් කළ යුතු ය. එතුමා ආයතනයේ සභාපතිවරයා ලෙස පත්වී වසර තුනක් ගතවෙනවා. ඒ කාල සීමාවේදී එතුමා අප ආයතනය වෙනුවෙන් ඉටුකළ මෙහෙවර අති විශාලයි.අප ආයතනය වෙනුවෙන් තවදුරටත් සුවිශේෂී මෙහෙවරක් ඉටුකරන බව අපට විශ්වාසයි. තොරතුරු හා ජනමාධ්‍ය අමාත්‍යාංශ ලේකම් ඩබ්ලිව්. බී. ගනේගල, මෙහෙයුම් අධ්‍යක්ෂ උපුල් දිසානායක එක්සත් ප්‍රවෘත්ති පත්‍ර සමාගමේ සාමාන්‍යාධිකාරි අභය අමරදාස, ලේකම් කුමුදු ගුණවර්ධන, මහත්ම මහත්මීහු ඇතුළු ජ්‍යෙෂ්ඨ නිලධාරිහු පිරිසක් මෙම අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>12</day>
    </date>
    <link>http://www.dinamina.lk/2010/05/12/_art.asp?fn=n10051212</link>
    <topic>නිවැරදි යහපත් අදහස් රටට ලබා දෙනඋල්පතක් ලෙස ලේක්හවුස් පෙරමුණේ සිටිනවා</topic>
    <author>බුද්ධිකා ඉඹුලාන</author>
    <content>රටතුළ සදාචාරය, සාමය ස්ථාපිත වීමෙන් සමෘද්ධිය ඇතිවන බවත්, ඒ සඳහා නිවැරදි යහපත් අදහස් රටට ලබාදෙන උල්පතක් ලෙස ලේක්හවුස් ආයතනය පෙරමුණ ගෙන සිටින බවත් ශ්‍රී ලංකා අමරපුර සංඝසභාවේ සභාපති අග්ගමහා පණ්ඩිත කොටුගොඩ ධම්මවාස නාහිමියෝ පැවැසූහ.ජනතාවට නිවැරදි අදහස් හා තොරතුරු ලබාදීමේදී නව ජනමාධ්‍ය ඇමැති කෙහෙළිය රඹුක්වැල්ල මහතාටත්, ලේක්හවුස් ආයතනයේ නව සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතාටත් ඉතා විශාල වගකීමක් පැවැරෙන බවද ධම්මාවාස හිමියෝ අවධාරණය කළහ.සීමාසහිත එක්සත් ප්‍රවෘත්ති පත්‍ර සමාගමේ (ලේක්හවුස්) නව සභාපතිවරයා ලෙස ඊයේ (11) උදෑසන සුබමොහොතින් වැඩ භාරගත් ජ්‍යෙෂ්ඨ මාධ්‍යවේදී බන්දුල පද්මකුමාර මහතා වෙත අනුශාසනා කරමින් ධම්මාවාස හිමියෝ එම අදහස් පළ කළහ.සදාචාරයධම්මාවාස හිමියෝ මෙසේ ද පැවැසූහ. රටක් නංවාලීමට නම් පළමුව තිබිය යුත්තේ සදාචාරයයි. එසේ නොවුණු තැන එකිනෙකා අතර ගැටීම් වාද විවාද ඇතිවනවා. ඔවුනොවුන් ප්‍රියකරන, සාමකාමී බවක් රජයන සමාජයක් වේ නම් රටේ සමෘද්ධිය ඉතා ඉක්මනින් ලඟාවනවා.ශතවර්ෂයකට වැඩි කාලයක් ජනතාවට නිවැරදි අදහස් ලබාදුන් ලේක්හවුස් ආයතනය තව තවත් දියුණු කිරීමට වත්මන් තොරතුරු හා ජනමාධ්‍ය ඇමැතිවරයාටත්, ලේක්හවුස් ආයතනයේ නව සභාපතිවරයාටත් විශාල කාර්යභාරයක් පැවැරී තිබෙනවා.රටේ සාමයට බලපෑම් කරන විසම අදහස් කිසිවිටෙකත් ජනතාවට නොදිය යුතුය. එසේ වුවහොත් ජනාධිපති මහින්ද රාජපක්ෂ මහතා රට තුළ ඇතිකිරීමට යන සංවර්ධන ක්‍රියාවලියට බාධා ඇතිවෙනවා.අනඟි මෙහෙවරශ්‍රී ලංකාව පිළිබඳ පසුගිය කාලයේ දී විවිධ තොරතුරු ලෝකයේ ජනතාව අතරට ගලා ගියා. බොහෝවිට ජාත්‍යන්තරයට ගිය වැරදි තොරතුරු ඬවැරදි කරන්නට, සත්‍ය ලෝකයේ ජනතාව අතරට ගෙන යන්නට තොරතුරු හා ජනමාධ්‍ය ඇමැති කෙහෙළිය රඹුක්වැල්ල මහතා ඉටු කළ මෙහෙය අප අගය කළයුතුයි. බිහිසුණු ත්‍රස්තවාදය පැවැති ඒ කාලයේ අභීතව අදහස් පළකර අපේ ජනතාවට පණ ලබාදුන්නේ ඒ මහතායි.ඒ නිවැරදි අදහස් රටටම බෙදා දී ලේක්හවුස් ආයතනයත් විශාල සේවයක් කළා. මෙසේ නිවැරදි අදහස් බාලපරපුරට ව්‍යාප්ත කිරීම ඉතා වැදගත්. බටහිර ලෝකයේ රටවල් මෙන් ම අපට ආසන්නම ඉන්දියාව පවා අපේ රට තුළ පැවති ත්‍රස්තවාදය ලෝකයේ දරුණුතම ත්‍රස්තවාදය ලෙස හැදින්වූවා. ජනාධිපති මහින්ද රාජපක්ෂ මහතා නොබියව ඉදිරිපත්වී බාධක හමුවේ ඒ බිහිසුණු ත්‍රස්තවාදය පරාජය කිරීම අප ලද විජයග්‍රහණයක්.සංඝයා වහන්සේලා ලෙස පසුගිය කාලයේ අප විසින් ද බෝධි පූජාවන්, බුද්ධ පූජාවන්, සෙත් පිරිත් සජ්ඣායනාවන් තුළිනුත්, දේවපූජාවන් තුළින් අපේ වීරෝදාර රණවිරුවන්ට සෙත්පතමින් ඔවුනට ශක්තිය ධෛර්යය ලබාදුන්නා. අපේ හමුදාව මානසික වශයෙන් ශක්තිමත් කළා. එහි ප්‍රතිඵලය ලෙස අද අප ලබා තිබෙන සැනසිල්ල හඳුන්වන්න පුළුවන්.වගකීමයුද්ධය මෙතැනින් හමාරයැයි අපට නවතින්නට බැහැ. බටහිර ලෝකයේ ඇතැම් රටවල විවිධ පුද්ගලයින් මුදල් එකතුකරමින්, විදේශ බලවතුන් සමග එකතුවී මේ රට විනාශ කරන බලවේග ගොඩනගමින් සිටිනවා. අපේ ජනමාධ්‍ය ක්ෂේත්‍රයේ සිටින සියලුම දෙනාගේ වගකීම මේ බලවේගයන්ගෙන් අප රට ගලවාගෙන ලෝකයට නිවැරදි තොරතුරු ලබාදීමයි.ශ්‍රී ලංකා බෞද්ධ හා පාලි විශ්වවිද්‍යාලයේ මහෝපාධ්‍ය කොටුව සම්බුද්ධාලෝක විහාරාධිපති මහාචාර්ය ඉත්තදෙමළියේ ඉන්දසාර හිමිපාණන්ලේක්හවුස් ආයතනයේ සභාපතිවරයා ලෙස යළිත් පත්වූ ජ්‍යෙෂ්ඨ මාධ්‍යවේදී බන්දුල පද්මකුමාර මහතා, ලේක්හවුස් ආයතනයේ නිර්මාතෘ ඩී.ආර්. විජේවර්ධන මහතා ගිය ගමන් මග යමින්, ඒ අදහස් ගරු කරමින් මෙම ආයතනය ඉදිරියට ගෙන යනවා.නූතන තාක්ෂණය ඔස්සේ ආයතනය මෙහෙයවමින්, ආගමික වශයෙන්ද යහපත් පසුබිමක් ඇතිකර සේවක සුබසාධනයද ඇති කරමින් බන්දුල පද්මකුමාර මහතා ලේක්හවුස් ආයතනය නිවැරදි මාවතක් ඔස්සේ මෙහෙයවන බව පැවැසිය හැකිය.ගැටලුජනමාධ්‍යකරුවන් නිරතුරුව ඇසුරු කරන මට ඔවුන්ගේ ගැටලු පිළිබඳව බොහෝ විටදී අසන්නට ලැබෙනවා. සමාජය දෙස අවදියෙන් බලා සිටින සමාජයට නිවැරදි කරුණු ප්‍රකාශ කරන ජනමාධ්‍යකරුවන්ගේ මේ ගැටලු දෙස අවබෝධයෙන් බැලීමට වත්මන් ජනමාධ්‍ය ඇමැතිවරයාටත් ලේක්හවුස් නව සභාපතිවරයාටත් හැකි බව මගේ අදහසයි. නව තාක්ෂණය ඔස්සේ ආයතනය මෙහෙයවමින් මේ රටේ ජනතාවට තොරතුරු හා දැනුම නිවැරදිව ලබාදෙන ආයතනයක් ලෙස ලේක්හවුස් ආයතනය තුළ කටයුතු මෙහෙයවීමට බන්දුල පද්මකුමාර සභාපතිතුමාහට හැකිවේවායි සංඝරත්නයේ ආශිර්වාදය හිමිවනවා.ලේක්හවුස් ආයතනයේ නව සභාතිවරයා ලෙස ජ්‍යෙෂ්ඨ මාධ්‍යවේදී බන්දුල පද්මකුමාර මහතා වැඩභාර ගැනීමේ අවස්ථාවට රඹුකන සිද්ධාර්ථ හිමි සහ තොරතුරු හා ජනමාධ්‍ය ඇමැති කෙහෙළිය රඹුක්වැල්ල එම අමාත්‍යාංශයේ ලේකම් ඩබ්ලිව්.බී. ගනේගල, පාර්ලිමේන්තු මන්ත්‍රිනී කමලා රණතුංග, රජයේ ප්‍රවෘත්ති අධ්‍යක්ෂ ආචාර්ය ආරියරත්න ඇතුගල, මෙහෙයුම් අධ්‍යක්ෂ උපුල් දිසානායක ලේක්හවුස් ආයතනයේ ලේකම් කුමුදු ගුණවර්ධන, සාමාන්‍යාධිකාරී අභය අමරදාස, මහත්ම මහත්මීහු ප්‍රමුඛ පුවත්පත් කර්තෘවරුන් සහ අංශ ප්‍රධානීහු රැසක් ද සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>12</day>
    </date>
    <link>http://www.dinamina.lk/2010/05/12/_art.asp?fn=n10051213</link>
    <topic>සෑම සංවර්ධන ව්‍යාපෘතියකම ඉලක්කයරටේ අවශ්‍යතාවන්ට සරිලන සේ සකස් විය යුතුයි</topic>
    <author/>
    <content>රට තුළ ක්‍රියාත්මක සංවර්ධන ව්‍යාපෘතිවල ඉලක්ක රටේ අවශ්‍යතාවන්ට සරිලන සේ සකස් විය යුතු බව ජනාධිපති මහින්ද රාජපක්ෂ මහතා පැවැසීය.රජය ක්‍රියාවට නංවන සියලු සංවර්ධන ව්‍යාපෘතිවල ප්‍රතිලාභ සුබවාදී අයුරින් ජනතාව වෙත ලබාදීමට නිලධාරීන් කැපවිය යුතු බවත් ජනාධිපතිවරයා ප්‍රකාශ කෙළේය.ජනාධිපතිවරයා මේ අදහස් පළ කෙළේ ආහාර සුරක්ෂිතතාව හා ජීවන වියදම් පාලනය පිළිබඳ ඇමැති අනුකාරක සභාව ජනාධිපති කාර්යාලයේදී පෙරේදා (10) රැස් වූ අවස්ථාවේදීය.නව ඇමැති මණ්ඩලය හා අමාත්‍යාංශ ලේකම්වරුන් පත් කිරීමෙන් පසු ප්‍රථම වතාවට රැස් වූ කමිටුව මීට පෙර කමිටු රැස්වීම්වල ප්‍රගතිය හා තීරණ ඉදිරි වැඩපිළිවෙළ පිළිබඳව සාකච්ඡා කෙළේය.දැනට වෙළෙඳපොළ පවතින තත්ත්වයන් පිළිබඳවත් මෙහිදී සාකච්ඡා කෙරුණු අතර කුකුළු මස් මිල අධික ලෙස ඉහළ යාම නිසා පාරිභෝගික ජනතාව පත්ව ඇති අසීරුතාව පිළිබඳවත් අවධානය යොමු විය.පාරිභෝගික ප්‍රජාව වෙත සාධාරණ මිලකට කුකුළු මස් ලබාදීමට අවශ්‍ය වැඩපිළිවෙළ ක්‍රියාත්මක කිරීමටත් තවදුරටත් මිල ඉහළ ගියහොත් කුකුළු මස් ආනයනය කිරීමටත් අවධානය යොමු කෙරිණි.ධීවර නිෂ්පාදන හා කෘෂි නිෂ්පාදන ගබඩා කිරීම අවශ්‍ය ශීතාගාර පහසුකම් අවශ්‍ය පරිදි ස්ථානගත කිරීම පිළිබඳවත් කමිටුවේ අවධානය යොමු විණි.ගොවීන් වෙත ගුණාත්මක භාවයෙන් ඉහළ බීජ වර්ග නොලැබීමේ ගැටලුවක් පවතින බවත් අස්වැන්න ලැබීමේදී ඉලක්ක සපුරා ගැනීමට ගුණාත්මක භාවයෙන් යුත් බීජ ලබාදිය යුතු බවත් ජනාධිපතිවරයා පෙන්වා දුන්නේය. විශ්ව විද්‍යාල පර්යේෂණ කෘෂි ක්ෂේත්‍රයේ උන්නතියට යොදා ගැනීමේ හැකියාව පිළිබඳව අවධානය යොමු කළ ජනාධිපතිවරයා ඒ සඳහා වැඩපිළිවෙළක් සකසන ලෙස කෘෂිකර්ම අමාත්‍යාංශ ලේකම්වරයාට උපදෙස් දුන්නේය.ඇමැතිවරුන් වන බැසිල් රාජපක්ෂ, දොස්තර රාජිත සේනාරත්න, ජොන්ස්ටන් ප්‍රනාන්දු, මහින්ද යාපා අබේවර්ධන, මහින්ද සමරසිංහ, ආරුමුගම් තොණ්ඩමන්, ජනාධිපති ලේකම් ලලිත් වීරතුංග මහත්වරු ඇතුළු පිිරිසක්ද මේ අවස්ථාවට එක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>12</day>
    </date>
    <link>http://www.dinamina.lk/2010/05/12/_art.asp?fn=n10051214</link>
    <topic>තමා මන්ත්‍රීවරයකු ලෙස නම් කරන්නැයිකේ. තිරුච්චෙල්වම්ගෙන් ඡන්ද පෙත්සමක්</topic>
    <author>ශිරෝමි අබයසිංහ</author>
    <content>මෙවර පැවති මහ මැතිවරණයේදී ත්‍රිකුණාමලය දිස්ත්‍රික්කය සඳහා ඉලංගෙයි ටැමිල් අරසුකච්චු පක්ෂයෙන් තමන් තේරී පත්වූ බවට ප්‍රකාශයට පත් කරන්නැයි ඉල්ලමින් කේ. තිරුච්චෙල්වම් මහතා අභියාචනාධිකරණය හමුවේ ඊයේ (11) ඡන්ද පෙත්සමක් ගොනු කෙළේය.මැතිවරණ කොමසාරිස් දයානන්ද දිශානායක, ත්‍රිකුණාමලය තේරීම් භාර නිලධාරි ටී. එච්. ආර්. ද සිල්වා මහත්වරුන් ඇතුළුව ත්‍රිකුණාමලය දිස්ත්‍රික්කයට තරග කළ සියලුම අපේක්ෂකයින් වගඋත්තරකරුවන් ලෙස නම් කර තිබේ.පෙත්සමේ මෙසේ සඳහන් වේ.මහ මැතිවරණයේදී කුඹුරුවිට්ටි ප්‍රදේශයේ ඡන්දය වලංගු නොවන බවට මැතිවරණ කොමසාරිස්වරයා ප්‍රකාශයට පත්කළ අතර අප්‍රේල් 20 දා නැවත ඡන්දය පැවතිණි.ඡන්දයට පෙර එ.ජ.නි.ස.යේ අපේක්ෂක සුසන්ත පුංචිනිලමේ සහ ජූඩ් දේවදාසන් මහත්වරුන්ගේ ආධාරකරුවන් අයි.ටී.ඒ.කේ. පක්ෂයේ ආධාරකරුවන්ට මුදල් දී ඔවුනගේ ඡන්ද කාඩ්පත් ලබාගත් බවත් පුංචිනිලමේ මහතාගේ ආධාරකරුවන් රු: දෙදහසක්ද, දේවදාසන් මහතාගේ ආධාරකරුවන් රු: දහසක්ද ඡන්ද කාඩ් පතක් වෙනුවෙන් ලබාදී ඇතැයි පෙත්සමේ සඳහන් වේ. ඡන්දයට පෙර දිනයේදී කිලිවෙට්ටි, මනට්චෙන්නයි සහ පට්ටිතිඩාල් හි අවතැන් කඳවුරුවල පදිංචි අයගේ ඡන්ද කාඩ් සහ හැඳුනුම්පත් බලෙන් පැහැරගෙන ඡන්දයට පසුදින හැඳුනුම්පත් ආපසු ඔවුන්ට ලබාදී ඇතැයි පෙත්සම සඳහන් කරයි.අප්‍රේල් 05 දා අයි.ටී.ඒ.කේ. රැස්වීමක් පැවති පසු පුංචිනිලමේ මහතාගේ ආධාරකරුවන් රැස්වීමේ සංවිධායක වරයාට තර්ජනය කර පහර දී ඇතැයි ද මහ මැතිවරණයේදී කුඹුරුපිට්ටි ඡන්ද මධ්‍යස්ථානයේ ඡන්දය අවලංගු කිරීමට හේතු වූයේ මෙවැනි නීති විරෝධී කටයුතු නිසා යැයි පෙත්සම්කරු පවසයි.සුසන්ත පුංචිනිලමේ මහතාගේ පත්වීම වලංගු නොවන බවට ප්‍රකාශයට පත් කර තමන් නිසි ලෙස තේරී පත්වූ බව ප්‍රකාශයට පත්කරන්නැයි පෙත්සම්කරු අධිකරණයෙන් ඉල්ලා සිටී.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>12</day>
    </date>
    <link>http://www.dinamina.lk/2010/05/12/_art.asp?fn=n10051215</link>
    <topic>රජයේ රෝහල්වලසේලයින් හිඟයක් නෑ</topic>
    <author>වෙල්ලස්සේ බණ්ඩාර සහ සන්ධ්‍යා කරුණාරත්න</author>
    <content>රජයේ රෝහල්වල සේලයින් හිඟයක් ඇති බවට පළවන ප්‍රවෘත්ති සෞඛ්‍ය අමාත්‍යාංශය ප්‍රතික්‍ෂේප කරයි.රජයේ රෝහල්වලට අවශ්‍ය ඖෂධ සහ සේලයින් ඊයේ දිනයේත්, සැපයූ බවද අමාත්‍යාංශය අවධාරණය කරයි. ඉන්දියාවේ සිට ආනයනය කළ සේලයින් තොග ඊයේ දිවයිනට ලැබුණු බව ද අමාත්‍යාංශය කියයි.සේලයින් බෝතල ලක්‍ෂ 12 ක් ඉදිරියේදී ආනයනය කරන බවද කියයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>12</day>
    </date>
    <link>http://www.dinamina.lk/2010/05/12/_art.asp?fn=n10051216</link>
    <topic>ශ්‍රී ලංකා මහ බැංකුවේ අවසරයකින් තොරවබැංකු ගිණුමක මුදල් තැන්පත් කිරීමට රවී අනුබල දීලා</topic>
    <author>ශිරෝමි අබයසිංහ</author>
    <content>”සියෙරා” ගිණුමක තැන්පත් කළ යුතු මුදලක් වෙනත් ගිණුමක තැන්පත් කිරීම විනිමය නීතිය යටතේ වරදක් බවත්, නෙක්සියා සමාගමට විදේශීය ආයෝජකයින්ගේ මුදල් ලැබීමට පෙර රවි කරුණානායක මහතාගේ උපදෙස් මත දෙවැනි විත්තිකරු වන ලින්කන් පියසේන කාලීන තැන්පත් ගිණුමක් ආරම්භ කිරීමට උනන්දු වී ඇති බවත් නියෝජ්‍ය විනිමය පාලක සිසිර කුමාර පෙරේරා මහතා කොළඹ මහාධිකරණයේ සාක්කි දෙමින් ඊයේ (11) පැවැසීය.විනිමය පාලන ආඥා පනත යටතේ ඇ. ඩො. මිලියන 3 කට අදාළව සිදුකළ වරදක් සම්බන්ධයෙන් පාර්ලිමේන්තු මන්ත්‍රී රවි කරුණානායක මහතා ඇතුළු තිදෙනෙක්ට එරෙහිව නීතිපතිවරයා පවරා ඇති නඩුවේ සාක්කි දෙමින් ඒ මහතා එසේ කීය.කොළඹ මහාධිකරණ විනිසුරු දිපාලි විජේසුන්දර මහත්මිය හමුවේ නඩුව විභාගයට ගැනේ.සීමාසහිත නෙක්සියා කෝපරේටඩ් කන්සල්ටන්ස් පුද්ගලික සමාගම සහ ලින්කන් පියසේන අනෙක් විත්තිකරුවෝ වෙති.2006 දෙසැම්බර් 22 ගැලියන් ඉන්ටර්නැෂනල් මාස්ටර්ෆන්ඩ් ආයතනය විසින් මෙරටට එවන ලද ඇ. ඩො. මිලියන 2 ක් සහ රාජ් රාජරත්නම් විසින් එවන ලද ඇ. ඩො. මිලියනයක් ශශ්‍රී ලංකා මහ බැංකුවේ අවසරයකින් තොරව බැංකු ගිණුමක තැන්පත් කළේ යැයි විත්තිකරු සමාගම ද ඊට ආධාර අනුබල දුන්නේ යැයි රවි කරුණානායක මහතා ද අධිචෝදනා ලැබ සිටියි.රජයේ ජ්‍යෙෂ්ඨ අධිනීතිඥ දිලීප පීරිස් මහතාගේ මෙහෙයවීම මත සාක්කි දෙමින් සාක්කිකරු මෙසේ ද කීය.රටක විදේශ විනිමය ආයෝජන වන විට ඒවා කුමන ආකාරයකින් එනවාද, සේම ඒවා ඉවත් කර ගන්නා විටත් එය සිදුවන ආකාරයත් සුපරීක්‍ෂාකාරී වීම වැදගත්. විදේශ විනිමය සියෙරා ගිණුමකින් බැහැරව තැන්පත් වූ අවස්ථාවක මහ බැංකුවේ විශ්ලේෂණයට අයත් වන්නේ නැහැ.සියෙරා ගිණුමක තැන්පත් කළ යුතු මුදලක් වෙනත් ගිණුමක තැන්පත් කිරීම විනිමය නීතිය උල්ලංඝනය කිරීමකි. මා විසින් කළ විමර්ශනයේදී යූනියන් බැංකුවේ ;කාටස් මිලදී ගැනීමට මෙම නඩුවට අදාළ මුදල ගෙන්වා ගෙන තිබුණු බව පෙනී ගියා. බැංකුවක කොටස් සියයට දහයකට වඩා මිලදී ගැනීමට ශශ්‍රී ලංකා මහ බැංකුවේ අවසරය අවශ්‍යයි. මෙය දේශීය සහ විදේශීය ආයෝජකයින්ට වලංගු වෙනවා. මහ බැංකුවේ අවසරය ලිඛිතව ලබාගත යුතුයි.ඩොලර් මිලියනයක් සහ ඩොලර් මිලියන දෙකක් යූනියන් බැංකුවේ කොටස් මිලදී ගැනීම සඳහා යෙදවීම පිළිබඳව මා විමර්ශනය කළා. ගැලියන් ඉන්ටර්නැෂනල් සහ රාජ් රාජරත්නම් එම මුදල් මෙරටට එවා තිබෙනවා. රාජරත්නම් මහතා 2002 සිටත් ගැලියන් සමාගම 2004 වසරේ සිටත් සියෙරා ගිණුම් පවත්වාගෙන ගොස් තිබෙනවා.පළමු විත්තිකරු වන නෙක්සියා සමාගමට මුදල් ලැබීමට පෙර එහි අධ්‍යක්‍ෂ මණ්ඩලය කාලීන තැන්පත් ගිණුමක් ආරම්භ කිරීමට යෝජනා සම්මත කර තිබෙනවා. දෙවැනි විත්තිකරු ලින්කන් පියසේන එම ගිණුම ආරම්භ කිරීමට උනන්දු වී ඇති බවත්, එසේ සිදු කර ඇත්තේ රවි කරුණානායක මහතාගේ උපදෙස් මතයි.පියසේන මහතා වී. ආර්. ඩී. සිල්වා සමාගමේ හවුල්කරුවෙක් වන අතර කරුණානායක මහතා එහි ගණකාධිකාරි උපදේශකවරයෙක් වන අතර නෙක්සියා සමාගම එම සමාගමේ උප සමාගමක්. යූනියන් බැංකුවේ කොටස් මිලදී ගැනීමට සහ එහි බලය ලබාගැනීමට කරුණානායක මහතා යෙදී සිටින බවත්, රාජරත්නම් ප්‍රමුඛ මණ්ඩලයක් විසින් මුදල් ආයෝජනය කරන බවත්, ස්වාධීන මණ්ඩලයක් මගින් පවත්වාගෙන යන ගිණුමක් අවශ්‍ය බවත් නෙක්සියා සමාගම එම ගිණුම ආරම්භ කළ බවත් දැන ගත්තා. කරුණානායක මහතාගේ උපදෙස් මත නෙක්සියා සමාගම විශේෂිත ගිණුමක් විවෘත කර තිබෙනවා.විමර්ශණයේදී මුදල් ලැබීම පිළිබඳව සැකයක් මතු වුණා. මුදල් එවූ පුද්ගලයා හරිහැටි නොදන්නා බවත්, මුදල් යෙදවිය යුතු ආකාරය පිළිබඳව හරියාකාරව විස්තර ලබා දී නොමැති බවත් ලින්කන් පියසේන මහතා පැවසුවා.එම මුදල් ආපසු ලබාගෙන සියෙරා ගිණුමක් ආරම්භ කිරීමේ හැකියාවක් මුදල් එවූ තැනැත්තාට තිබුණා. සියෙරා ගිණුම ආරම්භ කර පවත්වාගෙන යා යුත්තේ මුදල් එවූ තැනැත්තා විසින්මයි. ඒ අනුව කටයුතු කළ යුතු වන්නේ රාජරත්නම් හෝ ගැලියන් සමාගමයි.එම සාක්කිකරුගේත් පැමිණිල්ලේ සාක්කි මෙහෙයවීම අවසන් වූ අතර විත්තියේ හරස් ප්‍රශ්න සඳහා නඩුව අදට (12) කල් තැබිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>12</day>
    </date>
    <link>http://www.dinamina.lk/2010/05/12/_art.asp?fn=r1005121</link>
    <topic>අංගොඩ උණ රෝහලේඅප ජල වළේ බැම්මමර උගුලක්</topic>
    <author>කොළොන්නාව සමූහ ඒ. සුමනසේන</author>
    <content>අංගොඩ උණ රෝහල් භූමියේ ඉදිකර තිබෙන රජයේ ප්‍රධාන බෙහෙත් ගබඩාවේ දිනපතා රැස්වෙන අප ජලය රඳවනයක් ලෙස කන්දක් කපා හාරා ඇති විශාල වළ හා එහි එක් පැත්තක පමණක් තැනූ කළුගල් බැම්ම ජීවිත වලට කුමන වේලාවක හෝ මරු කැඳවන උගුලක් බවට පත්වන බව ඒ අසල පදිංචි කරුවෝ කියති.තමන්ගේ දැඩි විරෝධතා මධ්‍යයේ සිය නිවාස පිටුපස තිබූ විශාල පස් කන්දක් කපා මේ වළ හෑරීමට අදාළ ගොඩනැගිලි ඉංජිනේරු මහත්වරුන් ක්‍රියා කළ බවද කියන එම නිවැසියෝ මේ හේතුව නිසා මේ වන විට අධික වර්ෂාව පවතින දිනවලදී වළේ පිරෙන ජලය ගලාවිත් අඩි තුන හතරක් උසට නිවාස යටවී යන බවද කියති.පසුගිය සතියේ පැවැති වර්ෂාවේදීද තමන්ට මේ අපහසුතාවට මුහුණ පාන්නට සිදුවූ බව කියන එම ජනතාව මීට වසර තුනකට ඉහත ඇතිවූ ධාරානිපාත වර්ෂාවකදී ජලය පිරී වළ උතුරා එම ජල පහරට හසුවූ බවද කියති.මේ සිද්ධියට මුහුණ පා ඇති නිවැසියකු වන ජේ. ජයවර්ධන මහතා මම රජයේ සේවය අවසන් කරලා විශ්‍රාම ගත්තු අයෙකි.බිරියත් දරුවන් දෙදෙනා හා මමත් දැන් අවුරුදු 17 ක සිට පදිංචි වෙලා ඉන්නෙ මේ ගෙදරයි.ගබඩාව හදලා ඉවර වෙලා මෙතැන පස් කන්ද කපන අවස්ථාවේ අපි කීවා ඔය වගේ බොරු වැඩ කරලා ඔය එන වතුර පාර නවත්වන්න බැහැ.පුළුවන් නම් විශාල බටයක් ඔස්සේ පහළ තිබෙන වෙලට ජල පාර හරවන්න කියලා. ඒක ගොඩනැගිලි ඉංජිනේරුවන් ඇහුවේ නැහැ.වළ හෑරුවා ඊට පස්සේ තමයි හැම වර්ෂාවකදීම මේ වළ පිරිලා අපේ ගෙවල් වලට වතුර එන්න පටන් ගත්තේ බැම්ම තුනට කැඩී යන්න තරම් වතුර පාරක් එනවයි කීවාම කාට වුණත් තත්ත්වය තේරුම් ගන්න පුළුවන්නේ.වර්ෂාව අධික දින වලට මගේ නිවසත් අල්ලපු වත්තේ නිවසත් අඩි දෙක තුනක් ජලයෙන් යට වෙනවා.අලුතින් බැම්ම ඉදිකළාට ඒකට අවශ්‍ය ආධාරක සවිකර ගත්තේත් මාගේම වියදමින්.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>12</day>
    </date>
    <link>http://www.dinamina.lk/2010/05/12/_art.asp?fn=r1005122</link>
    <topic>නිවැසියන් සමග උරණ වීපොල්ගසක කළ වර්ජනයමරණයෙන් නවතී</topic>
    <author>දූනාගහ සමූහ හෙක්ටර් සූරිය ආරච්චි</author>
    <content>දිවුලපිටිය පින්නලන්ද වත්තේ පදිංචිව සිටි 45 හැවිරිදි හදිරිප්පු රත්නපාල යන අය නිවැසියත් සමඟ ඇතිකරගත් ආරාවුලක් හේතුවෙන් පොල් ගසක මුදුනට නැග දින තුනක් වර්ජනයක යෙදී ඇත.එම දින තුනේ අසල්වාසීන්, හිතවතුන් ගසෙන් බසින ලෙස කොතෙක් ඇවිටිලි කළද, නොබැසීම නිසා දිවුල පිටිය පොලීසියට පැමිණිලි කිරීමෙන් පසුව පොලිස් නිලධාරීන් ද පැමිණ ගසෙන් බසින ලෙසට කරනලද ඉල්ලීම ක්‍රියාත්මක නොවූ හෙයින් අසල්වාසීන් එකමුතුව ගසින් බස්වා ගැනීමට කටයුතු කර මාගල් කිහිපයක් ද ගෙන ගසින් වැටුණොත් හෝ පැන්නොත් දිවි බේරා ගැනීමට කටයුතු කර ඇත.ඔහු ගසට නගිද්දී ගෙන ගොස් තිබූ භූ®මි තෙල් බෝතලය ඇඟට වත්කර ගෙන ගිනි තබාගෙන ඇත. මේ පුද්ගලයා ගසින් වැටෙත්ම පැදුරු අල්ලා, බිමට වැටීමෙන් වළක්වා ගින්න නිවා වහාම රෝහල්ගත කර ඇතත් ඔහු මියගොස් ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>12</day>
    </date>
    <link>http://www.dinamina.lk/2010/05/12/_art.asp?fn=r1005123</link>
    <topic>රද්දොළුගම අනවසර ඉදිකිරීම් ජයටම</topic>
    <author>සීදුව සමූහ</author>
    <content>සීදුව රද්දොළුගම නිවාස සංකීර්ණයේ නිවාස හා කඩ සාප්පු සංකීර්ණයේ සැලැස්ම වෙනස් කර නීති විරෝධීව අනවසර ඉදිකිරීම කර ඇති බව කටාන ප්‍රාදේශීය සභාවේ ප්‍රාදේශීය සභා මන්ත්‍රීවරු පවසති.සමහරු නීති විරෝධීව මාර්ගයද අල්ලා වෙළෙඳ සල් සදා ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>12</day>
    </date>
    <link>http://www.dinamina.lk/2010/05/12/_art.asp?fn=r1005124</link>
    <topic> ‘හලාවත’ නම වැරැදී‘හලාබ’ ට සවිකළආරුක්කු පාලම</topic>
    <author>සටහන හා ඡායාරූප -වැලිමඩ විශේෂ එස්. එම්. ෆාරුක්</author>
    <content>ඌව පරණගම ප්‍රාදේශීය ලේකම් කොට්ඨාසය හා හාලිඇල ප්‍රාදේශීය ලේකම් කොට්ඨාසය යා කරමින් ඌවපරණගම ‘හලාබ’ ප්‍රදේශයේ උමා ඔය හරහා ඉදිකර ඇති ‘හලාබ’ පාලම එදා ඉංගී‍්‍රසි පාලන සමයේ සිදු කළ අපූරු නිර්මාණයකි.දුම්රිය මාර්ග සඳහා ඉදිකරනු ලබන පාලමක් ලෙසින් මුළුමනින්ම යකඩ යොදා ආරුක්කු සහිතව ඉදිකර ඇති මේ පාලමේ පාදම සඳහා සිල්පර කදන් යොදා ඇත.දිගින් අඩි 327 වන මෙය අඩි 124 බැගින් වූ කොටස් තුනකින් නිමකර ඇත. මුල් හා අග කොටස් දෙකෙහි පළල අඩි 10 වන අතර මැද කොටසේ පළල අඩි 8 කි.1919 අගෝස්තු මස රජයේ කර්මාන්ත ශාලාව විසින් මේ පාලම ඉදි කළ බවට එම පාලමේ ඉහළ ආරුක්කුවේ සවිකර ඇති කුඩා පුවරුවක ඉංගී‍්‍රසියෙන් සඳහන් කර ඇත.ඌමාඔයේ ඉතා ගැඹුරු හා පළලින් වැඩි ස්ථානයක් මේ පාලම ඉදිකිරීම සඳහා තෝරාගෙන ඇත. මේ ස්ථානයේ ගඟේ පළල අඩි 300 පමණ වන අතර ගඟේ ගැඹුර අඩි 25 – 40 පමණ වන අතර පාලමේ උස අඩි 100 පමණ වේ.ඌවපරණගම තුප්පිටිය ග්‍රාම නිලධාරී වසමේ කෙළවර පිහිටා ඇති මේ පාලමේ එක් කෙළවරක් ඌවපරණගමට අයත් වන අතර අනික් කෙළවර හාලිඇලට අයත් වේ.තුප්පිටිය ඇල්ලෙගම ගෙදර අරාව පදිංචිකරුවෙකු වන ඊ. ජී. ආරියපාල මහතා - මේ පාලම පිළිබඳ මෙසේ විස්තර කෙළේය. ‘හලාවතට’ ගෙන ගොස් සවි කිරීමට නියමිතව තිබූ මේ පාලම වැරදීමකින් ‘හලාබ’ ට රැගෙන විත් සවිකළ බව අපේ ආත මුත්තලා කියලා තියනවා. කිසිදු පාරකට සම්බන්ධ නැතිව මේ පාලම විතරක් මෙතන හැදීම පිළිබඳ අපටත් හරි පුදුමයි.දෙපැත්තෙන්ම තියෙන්නෙ පොඩි අඩි පාරවල් දෙකක්. කොහොම වුනත් මේක හරි අපූරු නිර්මාණයක් එදා 1919 ඉංගී‍්‍රසි පාලන කාලයේ තමයි මේක හදලා තියෙන්නෙ සම්පූර්ණයෙන්ම යකඩ එක පීල්ලක් ටොන් ගානක් බර ඇති. පාලමේ පාදමට දාල තියන සිල්පර කඳන් දැන් දිරාපත්වෙමින් පවතිනවා.පාලම යට වළ අඩි 40 විතර ගැඹුරුයි. පාලමේ උස අඩි 100 වැඩියි. තවද අපි එදා ඉඳන් අද දක්වා ඉල්ලා සිටින්නෙ මේ වටිනා වස්තුව විනාශ වෙන්ඩ ඉඩ තියන්නෙ නැතිව මේත අලුත්වැඩියා කරලා මේ අබලන් පුංචි පාර වාහනයක් යන්ඩ පුළුවන් විදියට හදලා දෙන්ඩ කියලා යනුවෙන් ඔහු කීය.එදා ඉංගී‍්‍රසි පාලන සමයේ බදුලු දිස්ත්‍රික්කයේ ඉදිකර ඇති විශ්මිත නිර්මාණ අතර බෝගොඩ පාලම, (මෙය තනිකරම දැවයෙන් නිර්මාණය කර ඇත) දෙමෝදර ආරුක්කු 9 වලාකුල් පාලම, මෙන්ම අතිශය වැදගත් කමකින් යුත් හලාබ යකඩ පාලමත් සංරක්ෂණය කළ යුතු අගනා අපූරු නිර්මාණයකි.වැලිමඩ – ඌවපරණගම මස්පන්න මාර්ගයේ කි. මී. 20 පැමිණ බඹරපාන හන්දියෙන් හැරී මහකුඹුර මාර්ගයේ කි. මී. 7 ගිය විට තවත් අති දුෂ්කරවූ කි. මී. 3 පමණ මාර්ගයේ පැමිණි විට මේ ‘හලාබ’ පාලම දැකිය හැකිය.හාලිඇල පැත්තෙන් කැටවෙල හන්දියට පැමිණ ‘දීගල්ල හරහා පැරැණි රජ මාවතේ පැමිණ ඉන්පසු ඇති කුඩා අතුරු මාර්ගයේ පැමිණීමෙන් මේ ‘හලාබ’ පාලමට ළඟා විය හැකිය.මේ පාලම දෙපස කුඩා අතුරු මාර්ග හැරුණු විට ප්‍රධාන පාරක් නොමැත. එසේ ප්‍රධාන මාර්ගයකට සම්බන්ධයක් නොමැතිව මේ පාලම මේ ස්ථානයේ ඉදිකරන ලද්දේ කුමන හේතුවක් නිසාද යන්න ප්‍රහේළිකාවකි.තවද කිසිදු මාර්ග හෝ වෙනත් පහසුකම් නොතිබුණු අවධියක මේ පාලම ඉදිකිරීම සඳහා මේ විශාල ටොන් දහස් ගණන් බර විශාල යකඩ පීලි කොන්ක්‍රීට් ගල් හා විශාල සිල්පර කොටන් මේ ස්ථානයට රැගෙන ආවේ කෙසේද යන්න විශාල ගැටලුවකි.මේ පාලම හැදීම සඳහා එදා අපේ පැරණි මුතුන් මිත්තන් ඔවුන්ගේ ලේ දහඩිය කොපමණ හලා ඇද්ද කී දෙනෙක් තම ජීවිත පරිත්‍යාග කර ඇද්ද යන්න මේ නිර්මාණය දෙස බැලීමේ දී සිතා ගත හැකිය.මෙවන් වටිනා අලංකාර මේ පාලම මෙසේ විනාශ මුඛයට යා නොදී රැකගෙන එය අපේ අනාගත පරපුරට දැක බලා ගැනීමට හා ප්‍රයෝජනයට ගැනීමට ඉඩ සලසා දීම ජාතික යුතුකමකි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>12</day>
    </date>
    <link>http://www.dinamina.lk/2010/05/12/_art.asp?fn=r1005125</link>
    <topic>චෙන්නායි වෙසක් උළෙලේමෙවර දේශනය මහාචාර්ය ආරියරත්නගෙන්</topic>
    <author/>
    <content>ශ්‍රී ලංකා මහා බෝ්ධි සංගමය, දකුණු ඉන්දියාවේ ශශ්‍රී ලංකා නියෝජ්‍ය මහකොමසාරිස් කාර්යාලය හා එක්ව සංවිධානය කරන චෙන්නායි වෙසක් උළෙලෙහි විශේෂදේශනය මෙවර පවත්වනු ලබන්නේ මහාචාර්ය සුනිල් ආරියරත්න මහතා විසිනි.“දෙමළ බෞද්ධයා” යන මැයෙන් මහාචාර්ය සුනිල් ආරියරත්න මහතා පවත්වන දේශනය ලබන මැයි 30 වැනිදා සන්ධ්‍යාවේ චෙන්නායි මහාබෝධි මධ්‍යස්්ථානයේ දී පැවැත්වේ.ශ්‍රී ජයවර්ධනපුර විශ්වවිද්‍යාලයේ ජ්‍යෙෂ්ඨ මහාචාර්ය සුනිල් ආරියරත්න මහතා දෙමළ බෞද්ධයන් සම්බන්ධයෙන් කාලාන්තරයක් තිස්සේ විවිධ පර්යේෂණයන්හි නිරත වූවෙකි. මේ පර්යේෂණයන් පාදක කැර ගනිමින් එතුමන් විසින් රචිත “දෙමළ බෞද්ධයා” කෘතිය අතිමහත් පාඨක ප්‍රසාදයට භාජනය වූවකි.ආරියරත්න මහතා ගේ පර්යේෂණාත්මක දේශනයෙන් ශ්‍රී ලංකාවට හා දකුණු ඉන්දියාවට අතිශය වැදගත් වන්නා වූ කරුණු රාශියක් එළි දැක්වීමට නියමිතය.චෙන්නායි වෙසක් උළෙලට සමගාමීව වෙසක් සමරු දේශනයක් පැවැත්වීම ආරම්භ කැරුණේ 2003 වසරේ දී ය. මහාචාර්ය සුදර්ශන් සෙනෙවිරත්න, ආචාර්ය ශිරාන් දැරණියගල, මහාචාර්ය කේ. එන්. ඕ. ධර්මදාස, මහාචාර්ය එස්. පත්මනාදන් සහ මහාචාර්ය ජේ. බී. දිසානායක යන ලාංකේය විද්වතුන් විසින් මේ දක්වා මේ දේශන පවත්වා තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>12</day>
    </date>
    <link>http://www.dinamina.lk/2010/05/12/_art.asp?fn=r1005126</link>
    <topic>ගම්පහ පොල් ඉඩම්වලට අන්නාසි</topic>
    <author>කොටදෙණියාව විශේෂඉන්දික නිශ්ශංක පරණවිතාන</author>
    <content>ගම්පහ දිස්ත්‍රික්කයේ කුඩා පරිමාණ පොල් ඉඩම්වල අන්නාසි අතුරු වගාවක් ඇති කිරීමටත්, ඒ සඳහා පොල් ඉඩම් හිමියන්ට ආධාර කිරීමටත් පොල් වගා කිරීමේ මණ්ඩලය සැලසුම් කර ඇත.ශ්‍රී ලංකා අපනයන සංවර්ධන මණ්ඩලයේ ප්‍රාදේශීය සංවර්ධන වැඩසටහන යටතේ උදාවන මේ අවස්ථාව ගම්පහ දිස්ත්‍රික්කය තුළ අක්කර 1/2 සිට අක්කර 5 දක්වා වන කුඩා පරිමාණ පොල් ඉඩම් හිමියන්ට හිමිවෙයි.පළමු අදියරය සඳහා ඉඩම් හිමියන් 30 ක් තෝරා ගැනෙයි. අක්කර බාගයක් හෝ අක්කරයක් වෙනුවෙන් එක් පැළයකට රු. 6/- ගණනේ පැළ 6000 ක් සඳහා රු. 36,000/- ක් ආධාර මුදල් සැපයේ.එක් අවුරුදු සහන කාලයකින් අනතුරුව එම ආධාර නැවත අයකර තවත් කුඩා පොල් ඉඩම් හිමියන්ට ලබාදීමට හැකිවන පරිදි සකස් කර ඇති මේ වැඩපිළිවෙළට පොල් වගා කිරීමේ මණ්ඩලය පූර්ණ අනුග්‍රහය දක්වයි.පොල් ඉඩම්වල අතුරු භෝගයක් ලෙස අන්නාසි වගාකිරීමෙන් පොල් වගාකරුවන්ට හොඳ ආදායමක් ලබාගත හැකි බව අත්හදා බැලීම් මගින් තහවුරුව ඇතැයිද පොල් වගා කිරීමේ මණ්ඩලයේ ගම්පහ කාර්යාලය කියයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>12</day>
    </date>
    <link>http://www.dinamina.lk/2010/05/12/_art.asp?fn=s1005121</link>
    <topic>එංගලන්තය හා පාකිස්තානයඅවසන් පූර්ව වටයට</topic>
    <author>වර්නන් ගුණසේකර කොදෙව් දූපත් හි සිට</author>
    <content>3 වැනි විස්සයි – 20 ලෝක කුසලාන ක්‍රිකට් තරගාවලියේ අවසන් පූර්ව වටයට එංගලන්තය හා පාකිස්තානය පිවිසියහ. සාන්ත ලුසියා හි බෙවුස්ජෝ ක්‍රිකට් පිටියේ පෙරේදා පැවැති “සුපිරි අට” වටයේ ‘ඊ’ කොටසේ තරගවලදී එංගලන්තය කඩුලු 3 කින් නවසිලන්තය පරාජය කළ අතර පාකිස්තානය ලකුණු 11 කින් දකුණු අපි‍්‍රකාව පැරදවීය.”සුපිරි අට” වටයේ පාකිස්තානය ලත් ප්‍රථම ජයග්‍රහණය මෙය විය. එහෙත් ඔවුනට අවසන් පූර්ව වටයට පිවිසීමට නම් ඊළඟ තරගයේදී එංගලන්තය විසින් නවසිලන්තය පරාජය කළ යුතුව තිබිණි.නවසිලන්තය කඩුලු 6 කට ලකුණු 149 ක තරගකාරී මුළු ලකුණු ප්‍රමාණයක් වාර්තා කළද එංගලන්තය කඩුලු 7 කට ලකුණු 153 ක් ලබා ගෙන තවත් පන්දු 5 ක් ඉතිරිව තිබියදී තරගය ජය ගත්තේය.තරගයේ වීරයා වූ ටිම් බ්‍රෙස්නන් ජයග්‍රාහී හතරේ පහර එල්ල කළේය. ඔහු පන්දු 11 කට මුහුණ දෙමින් නොදැවී ලකුණු 23 ක් වාර්තා කළේය. ඊට පෙර ඉයොයින් මෝගන් හතරේ පහර 4 ක් හා හයේ පහරක් සමග පන්දු 34 කින් ලකුණු 40 ක් රැස්කරමින් එංගලන්ත පිලේ වැඩිම ලකුණු ලබා ගත් පිතිකරුවා බවට පත් විය.බ්‍රෙස්නන් පන්දු යැවීමෙන් ද දස්කම් දක්වමින් නවසිලන්ත ඉනිමේ 5 වැනි ඕවරයේදී ආරම්භක පිතිකරු ජෙසී රයිඩර් (9) දවාලුවේය.නවසිලන්ත ඉනිම ප්‍රාණවත් වූයේ රොස් ටේලර් හා ස්කොට් ස්ටයිරිස් සිවුවැනි කඩුල්ල වෙනුවෙන් ඕවර 6.5 කදී වාර්තා කළ ලකුණු 62 ක සබඳතාවයෙනි. ටේලර් ඔහුගේ පිලේ වැඩිම ලකුණු වාර්තා කරමින් හයේ පහර 2 ක් සමග පන්දු 33 කින් ලකුණු 44 ක් රැස් කළේය.පළපුරුදු තුන් ඉරියව්වෙන්ම කැපී පෙනෙන ක්‍රීඩක ස්ටයිරිස් හතරේ පහර 3 ක් හා හයේ පහරක් සමග පන්දු 19 කින් ලකුණු 31 ක් රැස්කිරීමට සමත් විය.මේ දෙදෙන පිටියේ එක්වූයේ පිට දඟ පන්දු යවන ග්‍රැහැම් ස්වෝන් විසින් ඒරත් රෙඩ්මන්ඩ් (16) හා ආරම්භක පිතිකරු බ්‍රෙන්ඩන් මැකලම් (33) ලකුණු හයක් ඇතුළත දවාලමින් 11 වැනි ඕවරයේ නවසිලන්ත ඉනිම කඩුලු 3 කට ලකුණු 65 ක්ව තිබියදීය.ජයග්‍රාහී ඉලක්කය හඹා යාම එංගලන්තය ආරම්භ කළේ ආක්‍රමණශීලී පිතිකරු ක්‍රෙග් කීස්වෙටර් (15) පිට දඟ පන්දු යවන නේදන් මැකලම්ට හතරේ හා හයේ පහරක් එල්ල කරමිනි.අනෙක් ආරම්භක පිතිකරු මයිකල් ලම්බ් ද ෂේන් බොන්ඩ් වේග පන්දු යවන්නාට “ලෝන්ග් ඕන්” හරහා ආයාසයකින් තොරව හයේ පහරක් එල්ල කරමින් අවසානයේ පන්දු 21 කින් ලකුණු 32 ක් වාර්තා කළේය. අංක 4 පිතිකරු ලෙසින් පැමිණි මෝගන් නියම වේලාවට හතරේ පහර එල්ල කරමින් එංගලන්ත ඉනිම ස්ථාවර කළේය.දකුණු අපි‍්‍රකාවට මෙවරද සිදුවූයේ අවසාන ඉලක්කය පෙනි පෙනී තිබියදී ගෙල සිරවීමකි. කඩුලු 7 කට ලකුණු 148 ක පාකිස්තාන මුළු ලකුණු හඹා ගිය දකුණු අපි‍්‍රකානුවන්ට රැස්කර ගත හැකි වූයේ කඩුලු 7 කට ලකුණු 137 ක් පමණි. 19 හැවිරිදි උමාර් අක්මාල් හයේ පහර 4 ක් හා හතරේ පහර 2 ක් සමග පන්දු 33 කදී ලබා ගත් ලකුණු 51 මත පාකිස්තාන ඉනිම ගොඩනැගිණි.ඒ. බි. ඩිවිලියර්ස් දකුණු අපි‍්‍රකානුවන්ගේ බලාපොරොත්තු ඉහළ නංවමින් වමතින් දඟ පන්දු යවන අබ්දුර් රහ්මාන්ට 15 වැනි ඕවරයේදී හතරේ පහරක්, හයේ පහර 2 ක් හා ලකුණු 2 බැගින් ලකුණු 20 ක් ලබා ගනිමින් සිය අර්ධ ශතකයට පිවිසියද ඊළඟ ඕවරයේදී දැවී ගියේය.පන්දු 41 කට මුහුණ දුන් විලියර්ස් ලකුණු 53 ක් වාර්තා කළේය. ඔහුගේ දැවී යාමත් සමග පාකිස්තානු ජයග්‍රහණය තහවුරු විය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>12</day>
    </date>
    <link>http://www.dinamina.lk/2010/05/12/_art.asp?fn=s1005122</link>
    <topic>ඉන්දීය කාන්තා පිල අවසන් පූර්ව වටයට</topic>
    <author/>
    <content>විස්සයි 20 කාන්තා ලෝක කුසලාන ක්‍රිකට් තරගමාලාවේ පැවැති මූලික වටයේ අවසන් තරගයේදී ශ්‍රී ලංකා පිලට ඉන්දීය පිල හමුවේ ලකුණු 71ක පරාජයක් අත්විඳ ගනිමින් තරගාවලියෙන් ඉවත්වීමට සිදුවිය.ඉන්දීය පිල අවසන් පූර්ව වටය සඳහා සුදුසුකම් ලබා ගැනීමට සමත් විය. පළමු අවසන් පූර්ව තරගය හෙට (13) ඕස්ට්‍රේලියාව සහ ඉන්දියාව අතර සාන්ත ලුසියා හී පැවැත්වෙන අතර දෙවැනි අවසන් පූර්ව තරගය අනිද්දා (14) එම ක්‍රීඩා පිටියේදීම කොදෙවි පිල සහ නවසීලන්තය අතර පැවැත්වීමට නියමිතය. අවසන් මහා තරගය 16 දා බාබඩෝස් හී කෙංග්සිංටන් ඕවල් පිටියේ පැවැත්වෙනු ඇත.ශ්‍රී ලංකා -ඉන්දීය තරගයේදී පළමුව පන්දුවට පහරදුන් ඉන්දීය පිල කඩුලු 3කට ලකුණු 144ක් රැස් කළේ ය. සුලක්ෂණ නයික් ලකුණු 59 ක් ද, මිතාලි රාජ් නොදැවී ලකුණු 52 ක් ද ලබා ගැනීමට සමත් වූහ. පන්දු යැවීමේදී ශ්‍රී පාලී වීරක්කොඩි සහ උදේශිකා ප්‍රබෝධනී එක් කඩුල්ල බැගින් දවා ගත්හ.ශ්‍රී ලංකා පිලට ලබාගත හැකිවූයේ කඩුලු 9කට ලකුණු 73ක් පමණි. දීපිකා රසාංගිකා නොදැවී ලකුණු 31ක් රැස් කළාය. අගනා පන්දු යැවීමක නිරතවූ ඩයනා ඩේවිඩ් ලකුණු 12කට කඩුලු 4ක් බිඳ දැමුවාය. ශ්‍රී ලංකා ඉනිමේ පළමු කඩුලු 6 ලකුණු 19ක් ඇතුලත බිඳ දැමීමට ඉන්දීය පන්දු යවන්නන් සමත් විය.එක් කණ්ඩායමකට තරග 3ක් හිමි වූ මූලික වටයේදී ශ්‍රී ලංකා පිල පාකිස්තානය පරාජයට පත් කළ අතර නවසීලන්තය සහ ඉන්දියාවට පරාජය විය. මෙවර තරගමාලාවේදී පාකිස්තානයට සහ දකුණු අපි‍්‍රකාවට එක් තරගයක් හෝ ජය ගැනීමට නොහැකි වූ අතර ඕස්ට්‍රේලියාව සහ නවසීලන්තය සහභාගි වූ තරග 3ම ජය ගැනීමට සමත් විය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>12</day>
    </date>
    <link>http://www.dinamina.lk/2010/05/12/_art.asp?fn=s1005123</link>
    <topic>වාර්ෂික ක්‍රිකට් තරගයෙන්ක්‍රිස්තුරාජ විදුහලට ජය</topic>
    <author>මල්වාන සමූහ මහානාම විතානගේ</author>
    <content>වැලිවේරිය ක්‍රිස්තුරාජ විදුහලත් බෝපිටිය ලොයලා විදුහලත් අතර පසුගිය ඉරිදා (09 වැනිදා) පෙරවරුවේ වැලිවේරිය කාන්ති ක්‍රීඩා පිටියේ පැවැති සීමිත ඕවර් 35 වාර්ෂික සුහද ක්‍රිකට් තරගයෙන් වැලිවේරිය ක්‍රිස්තුරාජ විදුහල ලකුණු 55 ක පහසු ජයක් හිමි කර ගත්තේය.ක්‍රිස්තුරාජ විදුහල – ඕවර් 35 දී කඩුලු 7 ක් දැවී ලකුණු 261 යිජනිත් පැතුම් – ලකුණු 101 යි සමිත උදාකර – ලකුණු 57 යි (ඇන්ටන් මධුරංග - ලකුණු 42 ට කඩුලු 02 යි, ශ්‍රීමත් ජීවන – ලකුණු 73 ට කඩුලු 02 යි)ලොයලා විදුහල – ඕවර් 29.1 ලකුණු 206 යිනායක ශ්‍රීමත් ජීවන – ලකුණු 92 යි (දිල්ශාන් වැන්ඩර්ගෙට් – ලකුණු 26 ට කඩුලු 04 යි. සමිත උදාකර – ලකුණු 19 ට කඩුලු 03 යි)තරගයේ වීරයා ලෙස ජනිත් පැතුම් (ක්‍රිස්තුරාජ) ද හොඳම පිතිකරු ලෙස නායක ශ්‍රීමත් ජීවන (ලොයලා) ද හොඳම පන්දු යවන්නා ලෙස දිල්ශාන් වැන්ඩර්ගෙට් (ක්‍රිස්තුරාජ) ද හොඳම පන්දු රකින්නා ලෙස සමිත උදාකර (ක්‍රිස්තුරාජ) ද තේරුණි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>12</day>
    </date>
    <link>http://www.dinamina.lk/2010/05/12/_art.asp?fn=s1005124</link>
    <topic>බස්නාහිර උතුර-දකුණ සිවුදින ක්‍රිකට් අවසන් ගැටුමට</topic>
    <author>ෆවුස් මොහොමඩ්</author>
    <content>ලංකා බැංකුවේ අනුග්‍රහයෙන් ශ්‍රී ලංකා ක්‍රිකට් ආයතනය මෙහෙයවනු ලබන අන්තර් පළාත් සිවුදින ක්‍රිකට් තරගමාලාවේ අවසන් මහා තරගය හෙට (13) බස්නාහිර උතුර සහ බස්නාහිර දකුණ කණ්ඩායම් අතර කොළඹ එස්. එස්. සී. පිටියේදී පැවැත්වේ.මූලික වටයේ තරග 4 කට සහභාගී වූ බස්නාහිර උතුර පිල ඉන් තරග 2 ක් ජයග්‍රහණය කළ අතර ඉතිරි තරග 2 ජය පැරදුමෙන් තොරව අවසන් කර ගනිමින් ප්‍රසාද ලකුණු සටහනේ පෙරමුණේ පසුවන්නේ මෙවර තරගමාලාවේ එකම අපරාජිත කණ්ඩායම ලෙසිනි.දෙවැනි ස්ථානයේ පසුවන බස්නාහිර දකුණ පිල තරග 4 කින් තරග 2 ක් ජයගත් අතර තරග 2 ක් පරාජයට පත් විය.රුහුණු කණ්ඩායම තරග 4 කින් එක් තරගයක් ජය ගත් අතර තරග 2 ක් පරාජයට පත් විය. එක් තරගයක් ජය පැරදුමෙන් තොරව අවසන් කරමින් ප්‍රසාද ලකුණු සටහනේ තෙවැනි ස්ථානයේ් පසුවෙයි.මෙවර තරගමාලාවේ එකදු තරගයක් හෝ ජය ගැනීමට අසමත් වූ කඳුරට පිල එක් තරගයක් පරාජයට පත් වූ අතර තරග 3 ක් ජය පැරදුමෙන් තොරව නිමා කර ගනිමින් සිවු වැනි තැනට පත් විය.ප්‍රසාද ලකුණු සටහනේ අවසන් ස්ථානයේ පසුවන වයඹ කණ්ඩායම තරග 4 කින් එක් තරගයක් ජයගත් අතර එක් තරගයක් පරාජයට පත් විය. ඉතිරි තරග 2 ජය පැරදුමෙන් තොරව නිමාවට පත් විය.මේ වන විට වැඩිම ලකුණු ලැබූ පිතිකරුවන්ගේ ලැයිස්තුවේ පෙරමුණේ පසුවන බස්නාහිර උතුර පිලේ ඩිල්ෂාන් මුණවීර (ලකුණු 421) සහ දෙවැනි ස්ථානයේ පසුවන බස්නාහිර දකුණ පිලේ ප්‍රසන්න ජයවර්ධන (ලකුණු 413) අතර මෙවර තරගමාලාවේ හොඳම පිතිකරු වීමේ දැඩි සටනක් අවසන් මහා තරගයේදී ඇතිවනු නොඅනුමානය.වැඩිම කඩුලු ලාභියා ලෙස පෙරමුණේ පසුවන්නේ බස්නාහිර දකුණු පිලේ මාලිංග බණ්ඩාරය. ඔහු කඩුලු 22 ක් දවාගෙන තිබේ.බස්නාහිර උතුර පිල තිළිණ කණ්ඩම්බි විසින් මෙහෙයවනු ලබන අතර බස්නාහිර දකුණ පිල මෙහෙයවනු ලබන්නේ චාමර සිල්වා විසිනි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>12</day>
    </date>
    <link>http://www.dinamina.lk/2010/05/12/_art.asp?fn=s1005125</link>
    <topic>ඉන්දීය ක්‍රිකට් නායකත්වය වෙනස් වෙයි</topic>
    <author>නවදිල්ලිය (ඒ. එෆ්. පී.)</author>
    <content>මේ මාසයේ අවසානයේ සිම්බාබ්වේ හි ඇරැඹෙන තුන්කොන් ක්‍රිකට් තරගමාලාවට සහභාගි වන නවක ක්‍රීඩකයන්ගෙන් සැදුම්ලත් ඉන්දීය පිලේ නායකත්වය සුරේෂ් රයිනාට පැවරූ බව එරට ජාතික තේරීම් කමිටු නිලධාරීහු පැවසූහ.23 හැවිරිදි රයිනා තුන්කොන් තරගමාලාවට පසුව පැවැත්වීමට නියමිත ඉන්දීය - සිම්බාබ්වේ ඕවර විස්සයි 20 තරග 2 සඳහා ද නායකත්වය දරනු ඇතැයි නිවේදනයක් නිකුත් කරමින් ඉන්දීය ක්‍රිකට් පාලක මණ්ඩලය ප්‍රකාශ කළේය.මැයි 28 දා ඇරැඹෙන මේ තුන්කොන් ක්‍රිකට් තරගමාලාවට සහභාගි වන අනෙකුත් රට වන්නේ ශ්‍රී ලංකාවය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>12</day>
    </date>
    <link>http://www.dinamina.lk/2010/05/12/_art.asp?fn=s1005126</link>
    <topic>නෙට්බෝල් නිලවරණය 20දා</topic>
    <author>පි‍්‍රන්ස් ගුණසේකර</author>
    <content>ශ්‍රී ලංකා නෙට්බෝල් සම්මේලනයේ නිලවරණ මේ මස 20 වැනිදා පැවැත්වීමට ක්‍රීඩා අමාත්‍යංශය තීරණය කර ඇත.ක්‍රීඩා අමාත්‍යංශයේ ත්‍රිපුද්ගල කමිටුවක් මගින් පාර්ශව කිහිපයක් කැඳවා කළ පරීක්ෂණයකින් අනතුරුව ඊයේ මේ තීරණයට එළැඹ ඇත.නෙට්බෝල් සම්මේලන ව්‍යවස්ථාවට පටහැනි ආකාරයෙන් සාමාජික සංගම් කිහිපයකට ඡන්ද අයිතිය පිරිනැමීම සම්බන්ධව ලැබුණු පැමිණිලිවලට අනුව ඊයේ පැවැත්වීමට නියමිතව තිබූ නිලවරණය ක්‍රීඩා ඇමැතිවරයා විසින් තාවකාලිකව අත්හිටුවන ලදී.නෙට්බෝල් නිලවරණය ක්‍රීඩා පනතේ වගන්ති ප්‍රකාරව ඡන්ද හිමි සංගම්වලට බලය පවරමින් පැවැත්වීමට තීරණය කළේ යැයි ක්‍රීඩා අධ්‍යක්ෂ ජෙනරාල් පී.සතරසිංහ මහතා ‘ දිනමිණ’ ට පැවැසීය.මේ අතර කලින් ඡන්ද බලය හිමිකරදී තිබූ කළුතර දිස්ත්‍රික් නෙට්බෝල් සංගමයේ ඡන්ද අයිතිය අහෝසිකර ඇතැයි වාර්තා වේ.කළුතර නෙට්බෝල් සංගමය ලෙස මේ වසරේ පෙබරවාරි 25 දා පිහිටුවාගත් සංගමය පිළිනොගෙන වසර ගණනාවක් තිස්සේ පැවැති චාන්දනී එදිරිවීර මහත්මියගේ සංගමයට නැවැත ඡන්ද අයිතිය පැවැරීමට පරීක්ෂණයකින් පසුව තීරණය වී ඇත.පැරැණි සංගමයේ දැනුවත් කමින් තොරව ඡන්ද ලබා ගැනීමේ අරමුණින්ම ව්‍යාජ සංගමයක් පිහිටුවා ඇති බවට චාන්දනී එදිරිවීර මහත්මිය ක්‍රීඩා ඇමැතිවරයාට පැමිණිලි කර සිටියා ය. කොළඹ දිස්ත්‍රික් සංගමයේ සාමාජිකාවක් අළුතින් පිහිටුවාගත් කළුතර සංගමයේ ලේකම් වී මවු සංගමයේද ලියාපදිංචිය නොලබා ඡන්ද ප්‍රකාශ කිරීමට යෑම ගැන එදිරිවීර මහත්මිය තම විරෝධතාව මගින් කරුණු දක්වා සිටියා ය.කළුතර පැරැණි හා අළුත් නිලධාරීන් කැඳවා ක්‍රීඩා අමාත්‍යාංශයේ කළ පරීක්ෂණයකදී තහවුරු වී ඇත්තේ නව සංගමය ඡන්ද ව්‍යාපාරය වෙනුවෙන් ඇට වූ ‘බෝඩ් ලෑල්ලකට ‘ සීමා වූ එකක් බවයි.නෙට්බෝල් ලේකම් තනතුරට තරග වැදී සිටින ටි‍්‍රක්සි නානායක්කාර මහත්මිය ඉදිරිපත් කර තිබූ නාම යෝජනා වංචාවක් පිළිබඳ පැමිණිල්ලක් ද පරීක්ෂාවට ලක් කෙරුණු අතර චෝදනා ලැබ සිටි ලේකම් තනතුරට තරග වදින දමයන්ති ජයතිලක, නිතරගයෙන් තනතුරුවලට පත් වූ යසවතී රාමචන්ද්‍ර හා ඔලිවියා ගමගේ යන මහත්මීන් චෝදනාවලින් නිදහස් වූ බව වාර්තාවේ.දමයන්ති ජයතිලක මහත්මිය ගම්පහ දීප්ති ක්‍රීඩා සමාජයෙ ක්‍රියාකාරී සාමාජිකාවක් බවට ගම්පහ නෙට්බෝල් සංගමයේ ලේකම් සුධර්මා ජයවර්ධන මහත්මිය ලිපියක් මගින් ක්‍රීඩා අමාත්‍යංශයට දන්වා තිබුණි.එහෙත් ඇය 2000 වසරේ සිට මේ දක්වා දීප්ති ක්‍රීඩා සමාජයෙන් නෙට්බෝල් සම්මේලනයේ ජාතික තරගවලට සහභාගී නොවු බවත්, පසුගිය ජාතික තරගාවලියේදී කුරුණෑගල දිස්ත්‍රික්කයෙන් වයඹ පළාත් නියෝජනය කළේ යැයි ට්‍රික්සි නානායක්කාර මහත්මිය ගොඩනැගූ තර්කය පිළිනොගත් බව ක්‍රීඩා අමාත්‍යංශ ප්‍රකාශකයෙකු ‘ දිනමිණ’ ට පැවැසී ය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>12</day>
    </date>
    <link>http://www.dinamina.lk/2010/05/12/_art.asp?fn=s1005127</link>
    <topic>ටෙනිස් ක්‍රීඩිකා කාවින්දාටඖෂධ මණ්ඩලයෙන් අනුග්‍රහයක්</topic>
    <author/>
    <content>කනිෂ්ඨ ලෝක ශූරතා කාන්තා ටෙනිස් තරගාවලිය යටතේ, චීනයේ පැවැත්වෙන සුදුසුකම් ලැබීමේ තරගවලට සහභාගිවීමට මීගමුව නිව්ස්ටඩ් බාලිකා විදුහලේ කාවින්දා ද සිල්වා ක්‍රීඩිකාවට අනුග්‍රහය දැක්වීමට ශශ්‍රී ලංකා ඖෂධ කර්මාන්ත මණ්ඩල Sri Lanka Chamber of Pharmaceuticals Industry ඉදිරිපත් වෙයි.ඒ අනුව පසුගිය 7 වැනි දා අදාළ චෙක්පත ඇයට භාර දීම, පාර්ලිමේන්තු මන්ත්‍රී විශේෂඥ වෛද්‍ය සුදර්ශනී ප්‍රනාන්දුපුල්ලේ මහත්මියගේ ප්‍රධානත්වයෙන් කොළඹ දී පැවැත් විය.එහිදී අදහස් දැක්වූ ශ්‍රී ලංකා ඖෂධ කර්මාන්ත මණ්ඩලයේ සභාපති ආනන්ද සමරසිංහ මහතා සඳහන් කළේ, ක්‍රීඩිකාවගේ කුසලතා අනුව ඇයට ඉදිරියටත් උපකාර කිරීමට ශ්‍රී ලංකා ඖෂධ කර්මාන්ත මණ්ඩලය බලාපොරොත්තු වන බවයි.පාර්ලිමේන්තු මන්ත්‍රී විශේෂඥ වෛද්‍ය සුදර්ශනී ප්‍රනාන්දුපුල්ලේ මහත්මිය ප්‍රකාශ කළේ ටෙනිස් ක්‍රීඩාව ගම් මට්ටමින් ව්‍යාප්ත වීමට පටන් ගෙන ඇති අතර ඒ අනුව කාවින්දා ද සිල්වා ක්‍රීඩිකාව මෙම දක්‍ෂතා දක්වා ඇති බවය.ඇයට උපකාර කරන ලෙස ආයතන කිහිපයකින්ම ඉල්ලුවද ඉදිරියට පැමිණියේ ශ්‍රී ලංකා ඖෂධ කර්මාන්ත මණ්ඩලය බව සුදර්ශනී ප්‍රනාන්දුපුල්ලේ මහත්මිය පැවසුවාය.පෙරේදා සිට 15 වැනිදා දක්වා චීනයේ පැවැත්වෙන මෙම තරගාවලියට කාවින්දා සමඟ කොළඹ විශාඛා විද්‍යාලයේ ශිෂ්‍යාවන් වන නෙත්නී වඩුගේ සහ ඉසුරී මොල්ලිගොඩ ද සහභාගී වෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>12</day>
    </date>
    <link>http://www.dinamina.lk/2010/05/12/_art.asp?fn=s1005128</link>
    <topic>විනිසුරු තීන්දු පිළිබඳ විවේචන මැදපොලිසිය 4-0කින් කොළඹ පිල පරදවයි</topic>
    <author>ප්‍රින්ස් ගුණසේකර</author>
    <content>හොල්සිම් සමාගමේ අනුග්‍රහයෙන් ශ්‍රී ලංකා පාපන්දු සම්මේලනය මෙහෙයවන එෆ්.ඒ.කුසලාන පාපන්දු තරගාවලියේ පෙර අර්ධ අවසන් පූර්ව වටයේදී පොලිස් ක්‍රීඩා සමාජය හා කොළඹ ක්‍රීඩා සමාජය අතර තරගයෙන් පොලිස් පිලට ගෝල් 4 – 0 ක ජයක් හිමිවිය.පොලිස් ක්‍රීඩා පිටියේ පැවැති මේ තරගයේ දී තරග විනිසුරුවරයාට දෙපිලේම ක්‍රීඩකයන්ගෙන් උණුසුම් වාග්ප්‍රහාර එල්ලවීම විශේෂත්වයකි. තරග විනිසුරුගේ සමහර තීන්දු පිළිබඳ උරණ වූ ක්‍රීඩකයෝ පිටිය මැදදීම විනිසුරුට ඇඟිල්ල දිගුකරමින් විනිශ්චය විවේචනය කළහ.එය ක්‍රීඩාවට යහපත් ක්‍රියාවක් නොවුනද ප්‍රථම පෙළ තරගවලට පළපුරුදු විනිශ්චය කරුවන් යොමු කළයුතු බව ක්‍රීඩා සමාජ දෙකේම නිලධාරීහු ප්‍රකාශ කළහ.කෙසේ වුවද තරගය නියමිත කාලය පුරා පවත්වාගැනීමට විනිසුරුවන් සමත් විය.තරගයේ ප්‍රථම භාගයේ දී දෙපිලම ගෝල් වාර්තා කිරීමට සමත්වූයේ නැත. 49 වැනි මිනිත්තුවේදී නදීක පුෂ්පකුමාර, 53 වැනි මිනිත්තුවේදී මොහොමඩ් රතීක් ගෝල් වාර්තා කළහ. නුවන්ත චරක පොලිස් පිල වෙනුවෙන් 55 වැනි හා 60 වැනි මිනිත්තු වලදී ගෝල් වාර්තා කළේය.සෝන්ඩර්ස් පරදාජාවාලේන් ජය ගනීකැලණිය පාපන්දු සංකීර්ණ ක්‍රීඩා පිටියේ පැවැති සෝන්ඩර්ස් ජාවාලේන් අතර තරගයෙන් ගෝල් 1 - 0 ක ජයක් ජාවාලේන් පිලට හිමිවිය.. එම්.එන්.එන්.මීනාගෙන් හිමිවූ “ඕන් ගෝලයකින්” ජාවාලේන් ජයග්‍රහණය තහවුරු විය.ස්ටෙන්වෝල්ගෙන්ගෝල් ත්‍රිත්වයක්රත්නම් ක්‍රීඩා සමාජයේ ඩඩ්ලි ස්ටෙන්වෝල් ගෝල් ත්‍රිත්වයක් ලබාගැනීම හේතුවෙන් ඕල්ඩ් බෙන්ස් පරදා පහසු ජයක් හිමිකර ගැනීමට හැකිවිය.සිටිලීග් පිටියේ පැවැති මේ තරගයෙන් රත්නම් ගෝල් 4 - 0 ක ජයක් ලැබු අතර තරිදු එරංග 17වැනි මිනිත්තුවේදී ගෝලයක් වාර්තා කළේය. ශ්‍රී ලංකා පාපන්දු පිලේ නායකයා ලෙස කලක් කටයුතු කළ ඩඩ්ලි ස්ටෙන්වෝල් 26වැනි, 30 වැනි හා 59 වැනි මිනිත්තුවලදී ගෝල් වාර්තා කළේය.දොන් බෝස්කෝට ජයමීගමුව දොන් බොස්කෝ පිටියේ පැවැති තරගයේදී මාලිගාවත්ත යූත් පිල පරදවා ගෝල් 1 – 0 ක ජයක් දොන් බොස්කෝ පිල හිමි කර ගත්තේය. ඩී.කුමාර 53වැනි මිනිත්තුවේදී ගෝලයක් වාර්තා කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>12</day>
    </date>
    <link>http://www.dinamina.lk/2010/05/12/_art.asp?fn=f1005121</link>
    <topic>තැචර් උගස් තැබූ කිරීටය සින්න වෙයි</topic>
    <author>සටහන -ධම්මික සෙනෙවිරත්න</author>
    <content>බ්‍රිතාන්‍ය පාර්ලිමේන්තු මැතිවරණයේ ප්‍රතිඵලය හා එය ශ්‍රී ලංකාවට බලපෑමක් ඇති කරන්නේ නම් ඒ කෙසේ ද යන්න පිළිබඳ ප්‍රවීණ මාධ්‍යවේදී මොහාන් සමරනායක මහතා සමඟ කළ කතාබහකි මේ.බ්‍රිතාන්‍ය පාර්ලිමේන්තු මැතිවරණයෙන් කිසිදු පක්ෂයකට බහුතර බලයක් ලබාගැනීමට අවශ්‍ය ආසන සංඛ්‍යාව දිනාගත නොහැකි වී තිබේ. බ්‍රිතාන්‍ය පාර්ලිමේන්තුවේ 650ක් වන ආසන සංඛ්‍යාවෙන් ආණ්ඩුවක් පිහිටුවීම සඳහා යම් පක්ෂයක් හිමිකරගත යුතු අවම සංඛ්‍යාව 326 කි.එහෙත්; මෙවර මැතිවරණයේ දී කලකට පසු ඉදිරියෙන් සිටින කොන්සර්වෙටිව් පක්ෂයට දිනාගත හැකි වූයේ ආසන 306 කි. හිටපු අගමැති ගොඩ්න් බ්‍රවුන්ගේ කම්කරු පක්ෂය ආසන 258 ක් දිනාගත්තේ ය. ලිබරල් ප්‍රජාතන්ත්‍රවාදී පක්ෂයට ආසන 57 ක් ලැබී ඇත.මේ ප්‍රතිඵලය අනුව බ්‍රිතාන්‍යයේ ශක්තිමත් ආණ්ඩුවක් බිහි නොවන බව ද, සභාග රජයක් බිහිවන බව ද පැහැදිළි ය. මෙවැනි අවස්ථාවක පළමුව සභාග රජයක් පිහිටුවීම සඳහා සාකච්ඡා කිරීමට නෛතික ඉඩකඩ ලැබී ඇත්තේ, බලයේ සිටි පක්ෂයටයි.එම අවස්ථාව උපයෝගී කර ගනිමින් කම්කරු පක්ෂය, ලිබරල් ප්‍රජාතන්ත්‍රවාදී පක්ෂය සමඟ සාකච්ඡා අරඹා තිබිණි. එහෙත්; කම්කරු පක්ෂය පැහැදිලිව පරාජයට පත් වී ඇති නිසා, ඔවුනට ආණ්ඩුවක් පිහිටුවීමේ සදාචාරාත්මක අයිතියක් නැති බව කොන්සර්වෙටිව් පක්ෂ නායක ඩේවිඩ් කැමරන්ගේ අදහස විය. ඒ අතර ලිබරල් ප්‍රජාතන්ත්‍රවාදී පක්ෂයේ සහාය කොන්සර්වෙටිව් පක්ෂයට ලැබීමේ ඉඩකඩ වැඩි බවක් ද පළවිය.එහෙත්; මේ සාකච්ඡාව කරන විට දැනගන්නට ඇත්තේ කොන්සර්වෙටිව් පක්ෂය හා ලිබරල් ප්‍රජාතන්ත්‍රවාදී පක්ෂය අතර සාකච්ඡා බිඳ වැටී ඇති බවයි. ලිබරල් ප්‍රජාතන්ත්‍රවාදී පක්ෂ නායක නික් ක්ලෙජ් පවසන පරිදි සභාග ආණ්ඩුවක් පිහිටුවීමේ සාකච්ඡා සඳහා දින කිහිපයක් ගතවනු ඇත. මැතිවරණ පරාජයත් සමඟ හිටපු අගමැති ගොඩ්න් බ්‍රවුන් කම්කරු පක්ෂ නායකත්වයෙන් ඉල්ලා අස්වීමට යන බව ද වාර්තා විය.කෙසේවුව ද බ්‍රිතාන්‍යයේ කොන්සර්වෙටිව් පක්ෂ නායකත්වයෙන් යුතු සභාග රජයක් බිහිවීමේ වැඩි ඉඩකඩක් අත. ඒ අනුව වසර 30 කට පසු යළිත් වරක් බ්‍රිතාන්‍යයේ බලයට පත්වන්නේ අස්ථාවර ආණ්ඩුවකි.බ්‍රිතාන්‍යයේ කම්කරු පක්ෂය (ලේබර් පක්ෂය) කම්කරු වුව ද, එය 1997 දී බලයට පැමිණි පසු අනුගමනය කළේ 1970 ගණන්වල දී බලයට පත් මාග්‍රට් තැචර් හඳුන්වාදුන් නව ලිබරල්වාදී ආර්ථික ප්‍රතිපත්තියමය.එම පිළිවෙත බ්‍රිතාන්‍යයේ බහුතර ජනතාවට ඔවුන් අපේක්ෂා කළ ප්‍රතිඵල හෝ ප්‍රතිලාභ අත්කරදුන්නේ නැත. එහෙත් අතීතයේ දී බ්‍රිතාන්‍ය කම්කරු පක්ෂය අප හැඳිනගන්නේ වාමාංශික පක්ෂයක් ලෙසයි.මාක්ස්වාදය මත පදනම් වූ පක්ෂයක් නොවුණ ද, එය සමාජවාදී නැඹුරුවක් සහිත වාමාංශික හෝ මධ්‍ය වාමාංශික පක්ෂයක් විය. මාග්‍රට් තැචර් හඳුන්වාදුන් ආර්ථික ප්‍රතිපත්ති නිසා බ්‍රිතාන්‍ය ආර්ථිකය කෙටි කලකට වර්ධනයක් පෙන්නුම් කළ ද, 1997 පමණ වන විට එරට අඩු ආදායම් ලබන පන්තිවලට බරපතළ පීඩනයක් දැනෙමින් තිබිණි.තම ප්‍රශ්නවලට කම්කරු පක්ෂයෙන් පිළියම් ලැබේ යැයි කල්පනා කළ බ්‍රිතාන්‍ය ජනතාව, 1997 දී ටෝනි බ්ලෙයාර් බලයට පත් කළේ විශාල ආසන සංඛ්‍යාවක් එම පක්ෂයට ලබා දෙමිනි.එහෙත් ජනතාවගේ ප්‍රශ්නවලට පිළියම් යෙදීමට ගත වූ වසර 13 තුළ කම්කරු පක්ෂය සමත් වූයේ නැත. සෞඛ්‍ය අධ්‍යාපනය, රැකියා සම්පාදනය ආදී සෑම ක්‍ෂේත්‍රයකින් ම ඔවුන් ඉදිරියට ගෙන ගියේ තැචර් පිළිවෙතයි. එහි ප්‍රතිඵලය වූයේ අර්බුද තවත් උග්‍රවීමය.බ්‍රිතාන්‍යයේ තවමත් දිළිඳු ජනයා මිලියන ගණනක් සිටින්නේ එබැවිනි. මෙවර මහමැතිවරණයේ දී කම්කරු පක්ෂය ජනතාවගෙන් ප්‍රතික්ෂේප වීමට බලපෑ එක් හේතුවක් වන්නේ, ඔවුන් අනුගමනය කළ එම අසාර්ථක ආර්ථික මාදිළියයි.එහෙත් 1997 දී කම්කරු පක්ෂයට ලැබුණු අන්දමේ අති විශිෂ්ට ජයග්‍රහණයක් මෙවර කොන්සර්වෙටිව් පක්ෂයට ලැබී නැත. හේතුව, බ්‍රිතාන්‍ය ජනයාගෙන් සැලකිය යුතු ප්‍රමාණයක් එම ප්‍රධාන පක්ෂ දෙක කෙරෙහි ම අවිශ්වාසයකින් පසුවීම බව පෙනී යයි.2008 දී අමෙරිකාවෙන් ආරම්භ වූ ආර්ථික අර්බුදය බ්‍රිතාන්‍යයට ඉතාමත් නරක අන්දමින් බලපෑවේ ය. ඉන් ගොඩ ඒම සඳහා කම්කරු පක්ෂ ආණ්ඩුව හඳුන්වාදුන් ප්‍රතිපත්තිවලින් අත්වූ සෙතක් නැත.නිදසුනක් ලෙස අමෙරිකාවේ මෙන් ම බ්‍රිතාන්‍යයේ ද බැංකු කඩාගෙන වැටෙන විට ඔවුන් කළේ මහජන මුදල් එම බැංකු ගොඩනැගීම සඳහා පොම්ප කිරීමයි. එංගලන්තයේ ප්‍රධාන පෙළේ බැංකුවකින් එක් දිනක් තුළ එහි තැම්පතුකරුවන් පවුම් බිලියනයකටත් වැඩි මුදලක් ඉවත් කර ගත්තේ්ය. මේ පසුබිම තුළ සමස්ත බැංකු ක්‍රමය බරපතළ අවදානමට ලක්වන බව පැහැදිලි විය.එහෙත් එම ආගාධයෙන් බැංකු ගොඩගැනීම සඳහා ආණ්ඩුව අනුගමනය කළ ක්‍රියාමාර්ගය ජනතාවගේ සතුටට හේතු වූයේ නැත. මේ අර්බුදය තුළ පෙර පරිදි විදේශ වෙළෙඳ පොළ තමන් වෙත ආකර්ෂණය කර ගැනීමට ද බ්‍රිතාන්‍ය අසමත් විය. එහෙයින් අපනයන ආදායම ද අපේක්ෂිත මට්ටමට ළඟාවූයේ නැත. මේ සියල්ලේ ප්‍රතිඵලයක් ලෙස ජනතාව අපේක්ෂා භංගත්වයට පත් ව සිටියේ ය. එහෙත්, මේ කාරණා බ්‍රිතාන්‍යයේ ප්‍රධාන ධාරාවේ මාධ්‍ය මතු කරන්නේ නැත.ලිබරල් ප්‍රජාතන්ත්‍රවාදී පක්ෂය (ඹ්ච්ර්‍ථ) දෙවැනි ලෝක යුද්ධයට පෙර බලවත් පක්ෂයක් විය. එක් කලෙක ඔවුන් විපක්ෂය බවට ද පත්විණි. මෙවර යළිත් ඔවුන් යම් මට්ටමකින් ඉදිරියට පැමිණීමක් දැකිය හැකි වූවත්, විවේචන මිස සැබෑ විසැඳුම් යෝජනා කිරීමට එය අසමත් ව සිටී.2008 මුල්වකවානුවේ වොෂිංටනයේ පැවැති ට් - 20 සමුළුවේ දී අගමැති ගෝඩ්න් බ්‍රවුන් කීවේ ‘අප ක්‍රීඩාවේ නීති – රීති වෙනස් කළ යුතු බවයි.’ තවදුරටත් ඔහු එය පැහැදිලි කළේ ධනවාදය නම් ක්‍රීඩාවේ ඇතැම් නීති මේ ආර්ථික අර්බුදයට බලපෑ ඇතැයි යනුවෙනි. එසේ කීව ද එම නීති වෙනස් කිරීම ඔවුන් අතින් සිදු නොවීය. එසේ කිරීමට සැලැස්මක් ද නොතිබිණි.කම්කරු පක්ෂය ලැබූ පරාජයට තවත් හේතුවක් වන්නේ ටෝනි බ්ලෙයාර් බලයට පත් වීමෙන් පසු බ්‍රිතාන්‍ය අනුගමනය කළ විදෙස් පිළිවෙත එරටට ඉතා අහිතකර එකක් වීමය. අගමැති බ්ලෙයාර් කරුණු විමසීමකින් තොරවම ජනාධිපති බුෂ් ගේ ආක්‍රමණකාරී, ව්‍යාප්තවාදී ව්‍යාපෘතිවලට සහාය දැක්වීය. කාටුන් ශිල්පීන් බ්ලෙයාර් නිරූපණය කළේ ජනාධිපති බුෂ් ගේ ‘ඔඩොක්කු කුක්කකු’ ලෙසයි.බ්ලෙයාර්ගේ මේ පිළිවෙත කම්කරු පක්ෂයේ ම ඇතැම් ප්‍රබලයන්ගේ විරෝධයට හේතුවිය. සමහරු පක්ෂයෙන් ඉවත්වීම පවා සිදුවිය. ඉරාකය ආක්‍රමණය කිරීම පිළිබඳ ඔහු විශාල වශයෙන් අසත්‍ය ප්‍රකාශ කළේ ය.ඊට එරෙහි ව පසුව පරීක්ෂණයක් පවා ආරම්භවිය. බ්ලෙයාර් රජයේ විදේශ ප්‍රතිපත්තිය හේතුවෙන් අමෙරිකාව මෙන් ම, බ්‍රිතාන්‍යය ද ලෝක ජනතාවගේ පිළිකුලට ලක්විය. එසේ ම බ්‍රිතාන්‍ය සෙබළු විශාල පිරිසකගේ ජීවිත ඇෆ්ගනිස්ථානයේදී ඉරාකයේ දී අහිමි විය.බ්‍රිතාන්‍ය මැතිවරණ ප්‍රතිඵලය මඟින් පිළිබිඹු වන කාරණා, ලෝකයේ පාර්ලිමේන්තු ප්‍රජාතන්ත්‍රවාදය පවතින සෑම රටකම පාහේ් දැකිය හැකි ලක්ෂණයි. ජනතාව ආණ්ඩු බලයට පත්කරන්නේ එම ආණ්ඩුවේ ප්‍රතිපත්ති හොඳ නිසා ම නොව, කළින් ආණ්ඩුව පිළිබඳ අප්‍රසාදය බලවත් බැවිනි.නිදසුනක් ලෙස 1977 දී මෙරට එජාපය ඉහළින් ම බලයට පත්වූයේ එම ප්‍රතිපත්ති හොඳ නිසා ජනතාව සහාය දැක්වීමෙන් නොවේ. එය සිදු වූයේ පෙර තිබු ආණ්ඩුවේ ඇතැම් ප්‍රතිපත්ති නිසා ජනතාව මත පැටවුණු අමතර පීඩනය නිසයි. මේ තත්ත්වය සෑම රටකම මෙපරිදිය.බැරැක් ඔබාමා ඓතිහාසික ජයක් ලබමින් අමෙරිකාවේ ජනාධිපති ධූරයට, පත් වුයේ ද ඒ හේතුව නිසාමය. ‘වෙනසක්’ සඳහා ඔබාමා බලයට පත් කළ ද, එම අපේක්ෂාවන් බිඳ වැටෙමින් ඇති බව පෙනෙන්නට තිබේ.එම රටවල් අනුගමනය කරන සුළු පිරිසකගේ සුඛ විහරණය අරමුණු කළ ලාභ චේතනා ඔස්සේ ගොඩනැඟුණු ආර්ථික ක්‍රමය පෙරට ගෙනයාමක් මිස, අන් යමක් දකින්නට නැත.බ්‍රිතාන්‍යයේ මැතිවරණ ප්‍රතිඵලය අපට බලපෑමක් ඇති කරයි ද යන කාරණය ගැනත් අවධානය යොමුව ඇත. ඇතැම් දෙනා විශ්වාස කරන්නේ ගෝඩ්න් බ්‍රවුන් පාලන සමය තුළ ශ්‍රී ලංකාව සම්බන්ධයෙන් අනුගමනය කළ ආධානග්‍රාහී, ආධිපත්‍යවාදී පිළිවෙත, කොන්සර්වෙටිව් ආණ්ඩුවක් යටතේ වෙනස් වනු ඇති බවයි.එහෙත් මා එය එපරිද්දෙන් විශ්වාස කරන්නේ නැත. හේතුව, බලයේ සිටින්නේ කම්කරු, කොන්සර්වෙටිව් හෝ ලිබරල් යන කුමන පක්ෂය වුව ද, ඒ කවර හෝ පක්ෂයක් බ්‍රිතාන්‍යයේ ගොඩනඟාගත්, ලෝක ආධිපත්‍යය අත්හැරීමට නොකැමැති බැවිනි. යම් හෙයකින් එසේ අත්හරින්නේ නම්, එසේ කරන්නේ නොකරම බැරි නිසයි.1999 දී හොංකොං විජිතය ඔවුන් ආපසු චීනයට භාර දුන්නේ, එය තමන් ට එපා නිසා නොව, චීනය ඉතා බලසම්පන්න රාජ්‍යයක් බවට පත්වීම නිසා ය. එම වකවානුවේ හොංකොංහි ආණ්ඩුකාරයාව සිටි ක්‍රිස් පැටන් දැන් ඔක්ස්ෆර්ඩ් සරසවියේ චාන්සලර් (කුලපති) වරයාය.ඔහු පසුගියදා ශ්‍රී ලංකාව සම්බන්ධයෙන් ප්‍රකාශයක් කරමින්, කීවේ යුද්ධය පැවැති වකවානුව තුළ ශ්‍රී ලංකාව සම්බන්ධයෙන් එක්සත් ජාතීන්ගේ මැදිහත්වීමක් විය යුතුව තිබූ බවකි. ඔහු එවැන්නක් සාධාරනීකරණය කළේ R2P (Responsibility to Protect) පිළිවෙත යටතේ ය. ක්‍රිස් පැටන් දැඩි කොන්සර්වෙටිව්වාදීයෙකි.ඔබාමා බලයට පත් වූව ද කැමරන් බලයට පත්වූව ද ඒ පක්ෂ නියෝජනය කරන්නේ ඒ රටවල ධනේශ්වර ඉහළ ප්‍රභූ පන්තියයි. එම පන්තිය එතැනට පැමිණ ඇත්තේ ලෝකයේ ඇති ධනය හා සම්පත් තම රටේ විශාල ලෙස ගොඩගසා ගැනීමෙනි.වරෙක වින්ස්ටන් චර්චිල් කැබිනට් මණ්ඩල සංදේශයක කීවේ (එවිට ඔහු අගමැති නොවේ) අපි සාපේක්ෂව කුඩා ජාතියක් වුව ද, අපේ ජාතියේ විශාලත්වය හා ජනගහනය මෙන් කිහිප ගුණයක ධනස්කන්ධයක් ගොඩනඟා ගෙන ඇති බවයි. තමන් ඒවා ගොඩනඟාගත්තේ සාමකාමී මාර්ගවලින් නොවන බව ද ඔහු පවසා ඇත.සත්‍යය මෙයයි. බ්‍රිතාන්‍යයේ බලය ස්වභාවික – ආර්ථික - දේශපාලන කාරණා නිසා පිරිහී ඇතත්, තවමත් ඔවුන් ද අන් ධනවාදී රාජ්‍යය මෙන් ම, තම බලය ගිලිහී යනවාට අකමැතිය. කම්කරු පක්ෂ රජය ශ්‍රී ලංකාව පිළිබඳ අනුගමනය කළ පිළිවෙත ද ඒ ඔස්සේ අපට පැහැදිලි කරගත හැකිය.බ්‍රිතාන්‍ය විදේශ ලේකම් ඩේවිඩ් මිලිබෑන්ඩ් මෙරටට ද පැමිණියේ ය. ඔහු Global Tamil Forum  නම් සමුළුවකට එරටදී සහභාගිවෙමින් කතාවක් ද කළේය. හිටපු අගමැති බ‍්‍රවුන් ද ඊට සහභාගි විය.ඔවුන් එසේ කළේ ශ්‍රී ලංකාව තවදුරටත් මෙල්ල කර තබා ගැනීමේ අධිරාජ්‍යවාදී වුවමනාව නිසයි. ඒ නිසා මේ මූලික මූලධර්මය බ්‍රිතාන්‍යයේ කවුරු බලයට පත්වූව ද, බරපතළ අන්දමින් වෙනස් වේ යැයි මා නම් විශ්වාස කරන්නේ නැත. එහෙත්, මේ අවස්ථාව ඥානාන්විත අන්දමින් ශ්‍රී ලංකා ආණ්ඩුව ප්‍රයෝජනයට ගතහොත්, එම පිළිවෙත වෙනස් කිරීම සඳහා යම් ප්‍රයත්නයක් දැරීමට හැකිය.හේතුව, දැන් යුද්ධය ද අවසන් ව ඇති බැවිනි. ඔවුන් ට නැවතත් දීර්ඝ කාලයකට එල්. ටී. ටී. ඊ. ය පණගැන්විය නොහැකිය. ඒ නිසා, මේ මොහොතේ ලංකාණ්ඩුව නිවැරැදි හා දූරදර්ශී රාජ්‍ය තාන්ත්‍රික ප්‍රවේශයක් අනුගමනය කළහොත්, ශ්‍රී ලංකාවේ සැබෑ තත්ත්වය අවබෝධ කර දී, අප පිළිබඳ වත්මන් ආකල්පය වෙනස් කර ගැනීම සඳහා ඔවුන් පොලඹවාලිය හැකිය. ඒ සඳහා ශ්‍රී ලංකා රජය නොපමාව රාජ්‍ය තාන්ත්‍රිකව ප්‍රහාරාත්මක පිළිවෙතකට (Diplomatic offensive)  යා යුතුව ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>12</day>
    </date>
    <link>http://www.dinamina.lk/2010/05/12/_art.asp?fn=f1005122</link>
    <topic> </topic>
    <author>මනෝලි සුබසිංහ</author>
    <content>ඉංග්‍රීසි ගුරුවරයකු ලෙස සේවයේ නිරතව සිටියදී ලේඛනයට පිවිසි පියසින් වත්තගේ මහතා අප මුලින්ම හඳුනා ගත්තේ පරිවර්තන ලේඛකයකු ලෙසිනි. තබීන්ද්‍රනාත් තාගෝර් විසින් ලියන ලද ‘ලවර්ස්’ කෘතිය ඔහු එවකට ‘පෙම් තිළිණ’ ලෙසින් ප්‍රකාශයට පත් කළේ නන්දජී හේමන්ත යන අන්වර්ථ නාමයෙනි. එතැන් සිට ඔහු ලීවේය. ඔහු විසින් ලියන ලද පොත් පත් අතර පරිවර්තන අනුවර්තන කෘති රැසකි. ඔහු ගීත රචකයෙකු ද වෙයි. පියසින් වත්තගේ අතින් ලියැවූ නවතම නවකතා වන්නේ ‘අංජලිකා’ සහ ‘ඩිංගි’ ය. ‘අංජලිකා’ අනුවර්තන නවකතාවකි. ‘ඩිංගි’ ස්වතන්ත්‍ර නවකතාවකි. ‘ඩිංගි’ නවකතාවට තිබෙන බහුතර පාඨක ඉල්ලීම නිසාම පියසින් වත්තගේ මෙය ඉංග්‍රීසි බසට පරිවර්තනය කිරීම ද මේ දිනවල සිදුවෙයි. නවකතාකරුවකු, ගීත රචකයකු වන දිවුලපිටියේ පියසින් වත්තගේ මෙවර ‘ලිව්සැරිය’ සමඟ එක්වෙයි.ඔබ පොත් ලියන්නට පෙර නිදහස් මාධ්‍යවේදියකු ලෙස පත්තරවලට ලියූ බවත් කියවුණා. මේ කතාව අපි එතැනින් පටන් ගනිමුද?පුංචි කාළේ ඉඳලම මම පත්තර පොත් කියවන්න හුඟක් ආස ළමයෙක්. තේරෙන කාලේ වෙනකොට සිංහලෙන් විතරක් නෙවි ඉංග්‍රීසි පොත් පත් කියවන්නත් පටන් ගත්තා. මම වෘත්තියෙන් ඉංග්‍රීසි ගුරුවරයෙක්.ඔය අතරේ තමයි පත්තරවලට ලියන්න පටන් ගත්තේ. දවස, රිවිරැස වගේ පත්තරවල මම හුඟක් ලිව්වා. විශේෂයෙන් විදෙස් නිර්මාණකරුවන් ගැන තොරතුරු, කෙටි කතා එහෙම ලිව්වා.මම මුලින්ම ලිව්වේ ‘පෙම් තිළිණ’ කියලා පොතක්. හැබැයි මගේ නමින් නෙමෙයි. නමුත් පස්සේ මම හැම පොතක්ම ලිව්වේ මගේ නමින්මයි. කොයි තරම් මම පත්තරවලට ලිපි ලිව්වත් පරිවර්තන කළත් මම ලේඛකයකු ලෙස සමාජගත වුණේ ‘අංජලිකා’ සහ ‘ඩිංගි’ නවකතා ලිවීමෙන් පස්සෙයි.කුළුදුල් නවකතාව අන්වර්ථ නාමයකින් ප්‍රකාශයට පත් කළේ ඇයි?‘පෙම් තිළිණ’ පොත නමින් මම පරිවර්තනය කළේ ‘ලවර්ස්’ කියන ලෝ ප්‍රකට නවකතාවයි. එහි තේමාව පේ‍්‍රමයයි. ඒ කාලේ මම ගුරුවරයෙක් විදියට රැකියාව කළ නිසා මගේ නමින් එවැනි පොතක් පළ කිරීම එතරම් සුදුසු නැහැ කියලා මට හිතුණා.එනිසා නන්දජී හේමන්ත යන නමින් තමයි මගේ ප්‍රථම කෘතිය ‘පෙම් තිළිණ’ පාඨකයා අතට පත්වුණේ. මේ පොත කළේ එම්. ඩී. ගුණසේන පොත් ප්‍රකාශකයිනුයි.ඔබ මුල් අවධියේ සිටම ‘පේ‍්‍රමය’ පදනම් කරගෙන පොත් ලිවීමේ මහත් රුචිකත්වයක් දක්වා තිබෙනවා. ‘පෙම් තිළිණ’, ‘ආලයේ රහස්’ වගේම මෑතකදී ලියූ ‘අංජලිකා’, ‘ඩිංගි’ නවකතාත් එහෙමයි.බොහෝ පාඨකයන්ගෙන් මට ඉල්ලුම තියෙන්නේ ආදර ප්‍රබන්ධ කතාවලටයි. ඒ ඇසුරේ ලියන පොත්පත්වලට ඉතාම හොඳ ප්‍රතිචාර ලැබෙනවා. ‘අංජලිකා’ නවකතාවට පාදක වෙන්නේ පේ‍්‍රම කතාවක්.මේ කතාව ලිවීමේ අදහස මට ඇති වුණේ ඉතාලියේ ඉන්නා විටදීයි. මගේ පුතයි බිරිඳයි එක්ක මම රෝමියෝ ජුලියට් පෙම් කතාවේ එන ජුලියට්ගේ ස්මාරකය බලන්න ගියා. ඒ ස්මාරකය නරඹන මොහොතේ තමයි ‘අංජලිකා’ නවකතාව ලිවීමේ අදහස හිතේ පසළා වුණේ.‘අංජලිකා’ ඉතාලි නවකතාවක අනුවර්තනයක්. නමුත් මම එහි එන සියලු චරිත සිද්ධි අපේ බවට පත්කළා. මේ පොත කියවා බොහෝ දෙනෙක් රසවත් කතාවක් බවට ප්‍රශංසා කළා.කොහොමත් ඉතින් පේ‍්‍රමය කියන්නේ කවදටත් සුන්දර තේමාවක් නේ. ‘ප්‍රේමය’ අපට කවදාවත් කතා කරලා අවසන් කළ හැකි තේමාවක් නෙමෙයි. වයස් භේදයකින්, ජාති භේදයකින්, කුල භේදයකින් තොරව, සීමා මායිම්වලින් තොරව හැමෝම පේ‍්‍රම කරනවා. ‘පේ‍්‍රමය’ කියන්නේ සර්වකාලීන තේමාවක්. කාටවත් එපා වෙන්නේ නැහැ.‘ඩිංගි’ නවකතාව පේ‍්‍රමයට එහා ගිහින් ශුංගාරාත්මක බවක් ඉස්මතු වනවාද යන ප්‍රශ්නාර්ථය නැතිවාම නෙමෙයි. ඒ මතයට ඔබ එකඟද? නැද්ද?‘ඩිංගි’ මම ලිව්වේ සත්‍ය කතාවක් පදනම් කරගෙන. මම පුංචි කාලේ දැකපු චරිතයක්. ‘ඩැනී’ රාළහාමි කියන්නේ ලොකු පොඩි හැමෝගෙම හිත දිනාගත්තු පංති භේදයකින් තොරව හැමෝ ගැනම හිතන දුකේදී සැපේදී පිහිට වන කෙනෙක්.මේ නිසා ගමේ හැමෝම ‘ඩැනී’ මහත්තයාට ආදරෙයි. ඔහු හරිම තේජස් මනුස්සයෙක්. බීමත්කම ඉහවහා ගිය කෙනෙක්. සල්ලාලකමක් ඔහු තුළ දකින්න තිබුණා. අවුරුදු දහය දොළහ කාලේ දැකපු මේ දැවැන්ත තේජස් පෞර්ෂය ගැන සවිස්තරව තරුණ කාලේට ආවට පස්සේ ඔහුගේ දරුවෝ ඇසුරු කිරීමේදී දැන ගන්න ලැබුණා.දීර්ඝ කාලයක් තිස්සේ මගේ හිතේ තිබුණු ඒ අදහස් තමයි ‘ඩිංගි’ නවකතාවෙන් ලියවුණේ. මෙහි කතා තේමාව වැඩිහිටි නැහැ. ශුංගාරය නැහැ. නමුත් ‘ඩැනී’ රාළහාමි සහ සමහර චරිත සමඟ තිබෙන සම්බන්ධතා එක්ක කිසියම් පේ‍්‍රමාන්විත බවක් ඉස්මතු වෙනවා. ඇත්තටම එය විය යුත්තක්.එහෙම නොවුණා නම් ‘ඩිංගි’ කතාව රසවත්ව ගලාගෙන නොයන්න තිබුණා. එහෙනම් මෙතරම් ප්‍රතිචාර නොලැබෙන්න තිබුණා. මම මුලින්ම ‘ඩිංගි’ නවකතාව මුද්‍රණය කළේ 2008 අවුරුද්දේ ජූලි මාසයේ. නැවතත් මම ඒ අවුරුද්දෙම සැප්තැම්බර්වල දෙවැනි මුද්‍රණයත් කළා.කිසිම මාධ්‍ය හෝ වෙළෙඳ ප්‍රචාරණයක් නැතිවම ඒ පොත විශාල වශයෙන් විකිණුනා. මේ දවස්වල එහි තුන්වන මුද්‍රණය සිදුවෙනවා. ‘ඩිංගි’ අසභ්‍ය කතාවක් නම් මෙතරම් ප්‍රතිචාර ලැබෙයි ද?ඔබේ නවකතාවල භාෂාව පිළිබඳවත් සැලකිය යුතුයි. බස හරිම සරලයි. කාව්‍යාත්මක බස ප්‍රතික්ෂේප කර ව්‍යවහාරික බසට මුල්තැන දීලා? එය නොවිය යුත්තක් නේද?මම නවකතා ලියද්දි යොදා ගන්නේ නිතර හුරුපුරුදු කියන බසයි. භාෂාවට ඕනෑ හැටියට අදහස් පවසන්නට යන්නේ නැහැ. එහෙම ගියොත් වෙන්නේ නැඟිය යුතු බූරුවා කරපිට තබාගෙන යෑමක් වගෙයි.කලින් කලට සමාජය වෙනස් වෙනවා වගේ භාෂාවත් වෙනස් වෙනවා. එනිසා එහි ඇති ජීවය සදාකාලික නැහැ. පැරැණි බස යොදාගෙන අලුත් අදහස් ප්‍රකාශ කිරීමට යනඑක හරියට මහලු ගොනෙක් රියක බැන්දා වගෙයි.මේ අදහස හොඳින් තේරුම්ගත් කෙනෙක් ‘වන සතා’ කතුවරයා. ‘වන සතා’ පාඨක සිත් පැහැර ගන්නෙත් එය කියවන්නාගේ සිතුම් පැතුම් මනාව නිරූපණය වන්නෙත් ඒ නිසයි.මම හිතන හැටියට බුද්ධියට වද දෙමින්, බස පිළිබඳ අනවශ්‍ය තර්ක මතු කරමින් පණ්ඩිත මානයෙන් ලියනවාට වඩා සිංහල රටේ සිංහල මිනිස්සුන්ට සිංහල පොතක් කියවන්නට පුළුවන් ආකාරයට නිතර හුරු පුරුදු කියන බසින් ලිවීම වඩාත් උචිත ක්‍රමය බව මගේ හැඟීමයි.ඔබ ලේඛකයෙක් විදියට මතුවන්නේ කර්තෘ ප්‍රකාශන හරහායි. මෙය ඔබගේ ප්‍රතිපත්තියක්ද නැතහොත් ප්‍රකාශයන්ගෙන් ආරාධනා නොලැබෙන නිසාද?මගේ මුල්ම පොත ‘පෙම් තිළිණ’ සහ ‘ආලයේ රහස් ’ කළේ ගුණසේන සමාගම. ඊට පස්සේ පොත් කළෙත් විවිධ ප්‍රකාශක සමාගම්. ‘අංජලිකා’ ‘ඩිංගි’ පොත් දෙක විතරයි කර්තෘ ප්‍රකාශන විදියට කළේ.ඇත්තටම ලේඛකයකු විසින් පොතක් ප්‍රකාශයට පත්කිරීම හරිම අසීරු කාර්යයක්. ලේඛකයාට මහ වදයක්. කොයිතරම් හොඳට අලෙවි තිබෙන පොතක් වුණත් කර්තෘ ප්‍රකාශ කිරීම නොකළ යුත්තක්.ලේඛකයාට පොත් අලෙවි කර ගැනීම අපහසුයි. පොත් සාප්පු මුදලාලිලාගෙන් සල්ලි ගන්න අමාරුයි. හැබැයි කර්තෘ ප්‍රකාශකට තමා කළ කෘතියේ සැබෑ අලෙවිය නියම ලෙස දැන ගැනීමේ අවකාශ මේ හරහා තිබෙනවා.නමුත් මෙය ලේඛකයාට නොපැටවිය යුතු බරක්. පොතක් ලියා ප්‍රකාශකයකුට බාරදීමේදී ගෙවන කර්තෘ භාගය අනිවාර්යයෙන්ම වෙනස්විය යුතුයි. දැනට කර්තෘට ලැබෙන 10% ප්‍රමාණවත් නැහැ.ජනාධිපතිතුමා ප්‍රමුඛ රජය සෑම අංශයකටම අතදීමක් කරනවා. ලේඛකයින්ගේ මේ ප්‍රශ්නයේදීත් ජනාධිපතිතුමා මැදිහත් වී යහපත් වැඩපිළිවෙළක් සකසනවා නම් ලේඛකයින්ට එය විශාල ශක්තියක්.පොත්වලට පාඨකයන්ගේ තිබෙන උනන්දුව ගැන සතුට වෙන්න පුළුවන්ද?නූතන සමාජයේ තදින්ම ඇබ්බැහි වෙලා තියෙන්නේ මෙගා ටෙලි නාට්‍ය , ‘මෙගා ස්ටාර්’, “සුපර් ස්ටාර්” වගේ රූපවාහිනි වැඩ සටහන්වලට බව පෙනෙනවා. මේ නිසා කියවීම තරමක් දුරට ඈත් වී තිබෙනවා.මඟ හැරිලා වගේ දැනෙනවා. ඒ කොහොම වුණත් හොඳ පොතක් මිලදී ගෙන හෝ පුස්තකාලයකට ගොස් රැගෙන බලන විශාල පිරිසක් තවමත් අප අතරේ ඉන්න බවත් පෙනෙනවා. ලේඛකයන් විදියට අපි ඒ පිරිස ගැන සතුටු වෙනවා.කියවීම මිනිසා සම්පූර්ණ කරනවා විනා නැරඹීම මිනිසා සම්පූර්ණ කරයි කියලා කියමනක් නැහැනේ.මේ දවස්වල කෙරෙන ලේඛන කටයුතු ගැන මතක් කළොත්?ලෝක ප්‍රකට චරිත කිහිපයක අප්‍රකට තොරතුරු සම්බන්ධයෙන් පොතක් ලියනවා. ඒබ්‍රහම් ලින්කන්, ක්ලියෝ පැට්රා, බ්‍රින් හැම්යන්ග් (ආගමික නායකවරයෝ) කැරී නේසන් (සුරාවට විරුද්ධව පෙනී සිටි සුපතළ චරිතයක්) නැපෝලියන් බිරිඳ ජොසෆින්, ලෙනින්, ලේඛක එච්. ඩී. වේල්ස් ආදී ලොව සුපතළ චරිත 20 කගේ අප්‍රසිද්ධ සිද්ධි ඇතුළත් පොතක්.දැන් මම ලියා අවසන්. ඒවගේම “බොදු ලියෝ” නමින් බෞද්ධ ඉතිහාසයේ කාන්තා චරිත ඇතුළත් ග්‍රන්ථයකුත් ලියමින් සිටිනවා. බුද්ධ කාලයේ හිටි ප්‍රධාන කාන්තා චරිත වන මහ ප්‍රජාපති ගෝතමී, යශෝධරා විශාකා, කෝසල මල්ලිකා, පටාචාරා වගේ චරිත ගණනාවක් මීට අදාළයි. එවකට පැවැති බමුණු මත, චාරිත්‍ර විධි මේ ආදී තොරතුරු බොහෝමයක් මේ පොතේ අන්තර්ගතයි.මේ පොත මම ලිව්වේ මහාවංශය, ථෙරිගාථා, ජාතක කතා වැනි ශාස්ත්‍රීය ග්‍රන්ථ ඇසුරුකර ගෙනයි. මේ පොත් දෙකම වයස අවුරුදු දොළෙහේ ඉඳලා ඕනෑම කෙනෙකුට කියවා දැනුමක් එකතු කළ හැකි පොත් දෙකක්.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>12</day>
    </date>
    <link>http://www.dinamina.lk/2010/05/12/_art.asp?fn=f1005123</link>
    <topic>ජනාධිපතිතුමාට ජනවරම දුන්නේරට ස්වයංපෝෂිත කරන්නයි</topic>
    <author>සටහන -තෙන්නකෝන් කුලසේකර ඡායාරූපය චිත්‍රාරත්න කළුආරච්චිහිදෝගම සමූහ</author>
    <content>අනුරාධපුර එ. ජ. නි. ස. පාර්ලිමේන්තු මන්ත්‍රී හා සම්ප්‍රදායික කර්මාන්ත හා කුඩා ව්‍යවසාය නියෝජ්‍ය අමාත්‍ය වීරකුමාර දිසානායක මහතා සමඟ කරන ලද පිළිසඳරකි.අනුරාධපුර දිස්ත්‍රික්කයේ මැතිවරණයකට ඉදිරිපත් වූ පළමු අවස්ථාවේදීම ඔබ ජයග්‍රහණය ලැබුවා. ඔබ බලයට පත් කළ ජනතාව ගැන මොනවද හිතන්නේ ?ජනතාව මටත් වඩා විශ්වාසය තැබුවේ අපේ පක්ෂයේ නායක විමල් වීරවංශ සහෝදරයා පිළිබඳයි. පසුගිය කාලයේ ජ. වි. පෙ. කළ පාවාදීමත් එක්ක විමල් සහෝදරයා ජනාධිපතිතුමා සමඟ රටේ පෙර ගමන්කරු වුවා.යුද්ධය දේශීය විදේශීය කුමන්ත්‍රණ පරාජය කරන්න විමල් වීරවංශ සහෝදරයා පෙරමුණ ගත්තා. රටට මෙතරම් ආදරය කළ නායකයාගේ පක්ෂය නියෝජනය කළ මා කෙරෙහි ජනතාව විශ්වාසය තැබුවා. නොපෙනෙන බලවේගයක් ජනතා හදවත් තුළ තිබුණා. මැතිවරණයේ දී ඒ බලය මතු වුණා.මම පදවියේ අලි වංගුවේ සිට කලාවැවේ දේවහුව දක්වාත් එතැන් සිට නොච්චියාගමත් අතර මුළු මහත් දිස්ත්‍රික්කයේම ඉතා නිහඬ මැතිවරණ ව්‍යාපාරයක නිරත වුණා.මට මැතිවරණ කොට්ඨාශයක් තිබුණේ නැහැනේ. එ. ජ. නි. සන්ධානයේ අපේක්ෂකයා වූ මට ගෙඩි පිටින් ඡන්ද වැටුණේ නැහැ. දිස්ත්‍රික්කය පුරාම විසිරි ගිය ඡන්දයි මට ලැබුණේ.අනෙක මම මනාප පොරයේ හිටියෙත් නෑනේ. ජනතාව ජනාධිපතිතුමාත් විමල් වීරවංශ සහෝදරයාත් කෙරෙහි තැබු පූර්ණ විශ්වාසයයි මගේ ජයග්‍රහණය. මා මන්ත්‍රීවරයකු කළ මා නියෝජ්‍ය අමාත්‍යවරයකු කළ අනුරාධපුර දිස්ත්‍රික්කයේ ජනතාවට දිවි පරදුවට තබා මා සේවය කරනවා.ලැබූ අමාත්‍යාංශයේ කාර්යභාරය විස්තර කළොත් ?සම්ප්‍රදායික කර්මාන්ත හා කුඩා ව්‍යවසාය නියෝජ්‍ය ඇමැතිකමයි ජනාධිපතිතුමා මට බාර දුන්නේ. ගමක් තුළ පාරම්පරිකව පැවැත එන කර්මාන්තකරුවෝ ඉන්නවා. සමාජයට ජනතාවට අවශ්‍ය සියලු දේම ගම තුළ ප්‍රදේශය තුළ නිපදවනවා.ඒ පොදු ජන ජීවිතයට අවශ්‍ය දේයි. පරම්පරාවෙන් පරම්පරාවට පැවැත ආ ගැමි කර්මාන්ත මෑත යුගයේ දී සෑහෙන දුරට වෙනස් වුණා. වැඩවසම් යුගයේ සමාජ අවශ්‍යතා සඳහා නිෂ්පාදනය ලබාදීම මෙම සම්ප්‍රදායික කර්මාන්තයන්ගේ් මූලික අරමුණයි.පවුලේ පියා මව දරුවන් එක්වී විවිධ දේ සමාජයට වෙළඳ පොළට ලබා දුන්නා. ඒ අතර හත් අට දෙනා දහ දොළොස් දෙනා එක්ව කුඩා කර්මාන්ත පවත්වාගෙන ගියා. මෙන්ම මේ විෂයන් පිළිබඳයි මගේ අමාත්‍යාංශය කටයුතු කරන්නේ. නියෝජ්‍ය ඇමැතිකම ලැබුණට තවම මට ලැබෙන ආයතන ගැන දැනුම් දී නැහැ. ඉදිරි දින කීපයේදී එය ලැබේවි.ඉතිං අමාත්‍යාංශය හරහා සිදු කිරීමට අපේක්ෂා කරන මෙහෙවර කුමක්ද ?ඔව් මම බලාපොරොත්තු වෙනවා. කෙඳීරි ගගා බැරි බැරිගාතේ ගෙවල් වලට වී සිදු කරන කර්මාන්ත කරුවාට ජලය ඔක්සිජන් මුදල් ආදි සම්පත් ලබා දී මෙම සම්ප්‍රදායික කර්මාන්ත නවීන තාක්ෂණය උපයෝගී කොටගෙන දියුණු කරන්න.විශේෂයෙන්ම යහපත් වෙළඳ පළක් නිර්මාණය කරන්න. අපේ ග්‍රාමීය සම්ප්‍රදායික කර්මාන්ත සඳහා ලෝක වෙළෙඳ පළේ විශාල ඉල්ලුමක් තියෙනවා. නිෂ්පාදන ඩොලර් වලට අලවි වෙන්නෙ. ඒත් දේශීය වෙළඳ පළේ මිලක් නැහැ.ජාත්‍යන්තර වෙළඳ පලට මෙම නිෂ්පාදන යන්නේ ඉතා සුළු වශයෙන්. ඒවායේ ලාබ ගන්නේ අතර මැදි ව්‍යාපාරිකයන්. නිෂ්පාදකයා එකතැන පල් වෙනවා. අත මිට මුදල් නැහැ. හොඳ ආදායමක් නැහැ.ඒත් රටට සමාජයට අවශ්‍ය නිෂපාදන, හිඟයකින් තොරව නිපදවනවා. පසුගිය ආර්ථික අර්බුදයේදී ලොව මහා පරිමාණයේ කම්හල් කඩා වැටුණා. අපේ රටේ ආර්ථිකය බිම නොවැටී රැඳුණේ මෙම ගමේ සම්ප්‍රදායික කර්මාන්තකරුවා නිසයි.තවත් එකක් එදා කැත්ත, උදැල්ල, පිහිය, අලවංගුව, වෙස් මුහුණ, ලාක්ෂා ගල් කැටයම්, හැලි වලං, හට්ටි මුට්ටි, වට්ටි, පෙට්ටි විසිතුරු දෑ නිපදවුණේ් ගමේමයි. රෙද්ද, බැනියම පවා ගමේ නිෂ්පාදනය කළා.විවෘත ආර්ථිකයත් සමග මේ සියල්ල පසු බෑමකට ලක් වුණා. ලොව තාක්ෂණය දියුණු රටවල් වල නිෂ්පාදන අපේ රටේ වෙළඳ පළ ගිළගත්තා. නිසි ප්‍රමිතිය කෙසේ වෙතත් භාණ්ඩ රටේ ගොඩ ගැහුණා.ගොරහැඬි නැහැ ලස්සනයි. කල් පැවැත්මක් නැහැ. ඒ විදේශීය නිෂ්පාදන ජනතාව අතර ජනප්‍රිය වුණා. මෙන්න මේ තත්ත්වය මත අපේ සම්ප්‍රදායික නිෂ්පාදනයට නවීන තාක්ෂණය එක් කළ යුතුයි.අපේ නිෂ්පාදන විදේශීය නිෂ්පාදන තරමට හෝ ඊට වඩා ඉහළ මට්ටමකට පත් කළ යුතුය. ගමේ රෙදි වියන මධ්‍යස්ථානය වැහිලා සම්ප්‍රදායික රැකියා සමාජයේ අවතක්සේරුවට නින්දාවට අපහාසයට ලක් වෙලා.දුපුතුන් මෙම අගනා නිෂ්පාදනවලට සම්බන්ධ වෙන්න අකමැතියි. මේ තත්ත්වය වෙනස් කරන්න එම නිෂ්පාදනවලට ඉහළ ආදායම ලැබෙන තත්ත්වයට පත් කළ යුතුයි. ගම කේන්ද්‍රීය කොට ගෙන සිදු වන සියලු කර්මාන්ත නගා සිටුවීම පුහුණු කිරීම මූල්‍ය පහසුකම් සැලසීම නවීන තාක්ෂණය හා දෙස් විදෙස් හොඳ වෙළඳ පලවල් ඇති කිරීමටත් අපේ සම්ප්‍රදායික කර්මාන්ත සමාජයෙන් ගිළිහී යෑමට ඉඩ නොදී අනාගත පරපුර වෙනුවෙන් ගම තුළම සුරක්ෂිත කරන්නත් අපේක්ෂා කරනවා.වෙළඳ දැන්වීම් විසින් ගිලගත් සමාජය පියවි තත්ත්වයට ගෙන ඒම අසීරු කරුණක්. එම අභියෝග ජය ගන්න සියලු වෙර වීරිය දරනවා. මුළු රටේම අස්සක් මුල්ලක් නෑර යමක් නිෂ්පාදනය වෙනවා නම් එම නිෂ්පාදනය දිරි ගැන්වීමට අවශ්‍ය සියලු පහසුකම් ජනතාවට ලබා දෙනවා.බලන්න ‘දෙහි’ ගස් යට වැටිලා කුණු වෙනවා. තවත් කාලයක් ගිනි ගණනට අලෙවි වෙනවා. අපි ‘කෝ්ඩියල්’ බොනවා දොඩම් වගාව වැටිලා. ඇයි අපිට බැරි ගමේ නිෂ්පාදනයෙන් ගමේ අස්වැන්නෙන් උපරිම ඵල නෙලා ගන්න. රටේ පවතින වෙළඳ සංස්කෘතිය බිඳ දැමිය යුතුයි. අපේ කමට ජනතාව යොමු කළ යුතුයි.ගෝලීයකරණයත් එක්ක වේගයෙන් ඉදිරියට ඇදෙන සමාජයක සම්ප්‍රදායික ග්‍රාමීය නිෂ්පාදන සුරක්ෂිත කැර නිෂ්පාදකයාගේ ආදායම ඉහළ මට්ටමකට ගෙන ඒම අරමුණයි. එම කාර්යට ශක්තිය ධෛර්ය තියෙනවා.මිනිසුන් බොරු සෝබන වලට ව්‍යාජ සුඛෝපභෝගිත්වයට තල්ලු කරන මාධ්‍ය වෙළද ප්‍රචාරය සල්ලි ගිල දමන්නක් මිනිසුන් හිඟන්නන් කරන්නක්. මෙයට හොඳම දේ අපේ දේ අප අගය කිරීමයි. එය ජනතා සිත් සතන් තුළට ගෙන යා යුතුයි.තවත් හය වසරකට ජනාධිපතිතුමාට ජනතාව විසින් රට බාරදීලා. ජනතා විශ්වාසය ආණ්ඩුවට රකින්න පුළුවන් වෙයිද ?ඇයි බැරි. ජනතා විශ්වාසය ජනතා අපේක්ෂා ඉටු කළ යුතුªමයි. පළමු වර ජනාධිපති තුමාට රට බාර දුන්නේ යුද්ධය අවසන් කරන්න කියලයි. එතුමා එය කළා. කවුරු ත්‍රස්තවාදයට උදව් කළත් ජනාධිපතිතුමා ගේ ගමන නතර කරන්න උත්සාහ කළත් දේශප්‍රේමීන් ජනාධිපතිතුමා සමඟ හිටියා. විශේෂයෙන් මේ අපේ රට යන හැඟීම තිබූ ජනතාව. දැන් යුද්ධය ඉවරයි.ජනාධිපතිතුමාට දෙවන වරට රට බාර දීලා තියෙන්නේ මේ රටින් නැති බැරිකම නැති කරන්නයි. ගමේ මිනිහාගේ අත මිට සරු කරන්නයි. රටේ ආර්ථිකය සවිමත් කරන්නයි. ලොව තවත් රටකින් නිෂ්පාදන අපේ රටට ගෙන එන තුරු කට ඇරගෙන සිටි යුගය අවසන් කරන්නයි.රට බතින් බුලතින් පමණක් නොව සියල්ලන් ගෙන්ම ස්වයංපෝෂිත කරන්නයි ජනතාව බාරදීලා තියෙන්නේ. එම ජනතා හැඟුම ඉටු කරන්න තමයි ‘මහින්ද චින්තනය’ ක්‍රියාත්මක කරන්නේ. ගමේ මිනිසාගේ නිෂ්පාදන ඉහළ නංවා ඔහුගේ ආර්ථිකය උසස් මට්ටමකට පත් වෙනවා කියන්නේ රටේ දැවැන්ත ආර්ථිකයක් ගොඩ නැඟුණා කියන එකයි.ජනාධිපතිතුමා සමග සියලු ප්‍රගතිශීලීන් දේශප්‍රේමීන් එකතු වෙලා ඉන්නේ ඒකටයි. රට දියුණු කරන්න අකමැති විදේශයන්ට කත් අදින රටට වින කරන දේශපාලකයන් ජනතාව විසින් කුණු කුඩෙට දාලා ඉවරයි.අපි ජනාධිපතිතුමා පෙරටු කොට ගෙන වහ වහා මහින්ද චින්තන වැඩ පිළිවෙළ ක්‍රියාත්මක කළ යුතුයි. කුමන අභියෝග වුවත් ඒ සියල්ල ජනතාවගේ හෙට දවස උදෙසා ජය ගත යුතුයි.මේ පුණ්‍ය භූමිය මේ උතුම් භූමිය ආසියාවේ ‘ෙඓශ්චර්යමත්’ රට බවට පත් කළ යුතුයි. එය මන්තරයක් සේ ජප කරමින් නොසිට වහ වහා ක්‍රියාත්මක කළ යුතුයි.රටක් සංවර්ධනය නොවීමේ දියුණු නොවීමේ රහසක් තියෙනවා. ඒ වංචාව දූෂණය හොරකම හා නාස්තිය. මේ සියල්ල ජය ගත යුතුයි. තම බඩ වඩා ගන්නා රාජ්‍ය දේපල රාජ්‍ය සම්පත් ‘ගිල’ ගැනීම නතර කළ යුතුයි.ඒ සඳහා දැඩි නීති ගෙන ආ යුතුයි. රජයක් බලයට පත් වුණත් ‘රජවෙන්නේ’ රටේ නිලධාරින් එම ක්‍රමය වෙනස් කළ යුතුයි. රටේ රජවිය යුත්තේ දේශපාලකයන් හෝ නිලධාරීන් ව්‍යාපාරිකයන් නොව ජනතාවයි.ජනතාවගේ හිස මත සංවර්ධනයේ ඔටුනු පළඳවන්න නම් මහින්ද චින්තනය ජයග්‍රහණය කරවන්න අප කැප විය යුතුයි. අපේ යුතුකම හා වගකීම ද එයයි. ඉන් එහා විමුක්තියක් නැහැ.ජනතාවට දෙන පණිවිඩය ?ජනාධිපතිතුමාත් ජනාධිපතිතුමාට අයෝමය ශක්තියක් ලබා දෙන රජය කෙරෙහි විශ්වාසය තබන්න. ඔබ තැබු විශ්වාසය අකුරටම ඉටු කරනවා. මේ රට ජාතිය ගලවා ගැනීමට ඉන්නේ මේ රජය විතරයි.පරාජිත රට පාවා දෙන්නන්ට මේ රට නැවත බාර දෙන්න අප ඉඩ තියන්නේ නැහැ. යුද්ධය ජය ගත්තා සේම දැවැන්ත ආර්ථික අභියෝගය ඉදිරි හය වසර ගත වෙන්නට පෙර අපි ජය ගන්නවා.ඒ විශ්වාසය මත ජීවත් වෙන්න. ඔබේ දරු මුණුපුරන්ට හෙට සුබ දවසක් අපි උදා කරනවා. ඒ විශ්වාසය තබන්නැයි කියා ජනතාවගෙන් ඉතා ආදරයෙන් ඉල්ලා සිටිනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>12</day>
    </date>
    <link>http://www.dinamina.lk/2010/05/12/_art.asp?fn=f1005124</link>
    <topic> </topic>
    <author>සාකච්ඡා කළේ ජයසිරි මුණසිංහ ඡායාරූපය -සුදත් මලවීර</author>
    <content>අසූ අට, අසූ නවය භීෂණ සමයේ දී විපතට පත්වූවන්ට සහන සැලසීම, වත්මන් රජය ඉදිරි අභියෝග ජය ගැනීම සහ පොදුවේ රටේ සංවර්ධනය ඇතිකිරීමේ වැඩපිළිවෙළ ජය ගන්නා ආකාරය ආදී කරුණු පිළිබඳ අතුරුදන්වූවන්ගේ මාපිය දූ දරු සංවිධානයේ ජාතික සංවිධායක ප්‍රභා නානායක්කාර මහතා සමඟ “දිනමිණ” කළ සංවාදයකි මේ.අතුරුදන්වූවන්ගේ මාපිය දූ දරු සංවිධානයේ ඔබ, විවිධ මැතිවරණ අවස්ථාවල දී ප්‍රගතිශීලී නායකත්වයන් සහ ආණ්ඩු බලයට පත් කිරීමට වෙහෙසුණා. එවැනි දේශපාලනයක නියැලීමෙන් ඔබ සංවිධානය බලාපොරොත්තු වන්නේ කුමක් ද?ඇත්තට ම අසූ හත, අසූ නවය භීෂණ සමයේ පීඩාවට පත් අති විශාල පිරිසක් සිටිනවා. ඔවුන් පවුල් වශයෙන් ගත්තොත් තිස් දහසක්, තිස්පන්දහසක් තරම් වෙනවා. මේ පිරිසට තිබෙන ආර්ථික, සාමාජීය, ප්‍රශ්නවලට විසඳුම් සපයා දීම අපේ අරමුණයි. මේ අරමුණ අපිට ජයගන්නට හැක්කේ ප්‍රගතිශීලී නායකත්වයක් නැත්නම් ආණ්ඩුවක් බිහිකර ගතහොත් පමණයි. ඒ නිසයි අපි ඉතිහාසය පුරාම රටට හිතවත් ජනතාවට හිතවත් නායකත්වයක්, නිර්මාණය කිරීමට කැප වුණේ.විපතට පත් වූවන්ගේ දුක, කඳුළ මතින් බලයට පැමිණ ඔවුන් අමතක කරන දේශපාලන ඉතිහාසයක් රටේ තිබෙනවා කියා ඇතැමුන් කියනවා. එවන් පිරිසකගෙන් ජනතාවට සහන ලබාගත හැකි යැයි ඔබ විශ්වාස කරනවා ද?හොඳ ප්‍රශ්නයක් ඇහුවේ. අපි මෙතන දී බැලිය යුත්තේ සර්ව සුබවාදීව මිස අසුබවාදීව නෙවෙයි. සාපේක්‍ෂව බැලුවොත් අපි තෝරා ගත් ප්‍රගතිශීලී කඳවුරේ නායකත්වයන් විසින් පීඩාවට පත් අපේ සාමාජිකයින්ට යම් යම් සහන ලබාදීම් සිදුකොට තිබෙනවා.එයින් අපි කියන්නෑ සියලු ප්‍රශ්නවලට විසඳුම් ලැබුණයි කියා. නමුත් අපට හැකි පමණින් ජනතාවට යම් විසඳුම් ලබා දීමට ක්‍රියා කළා. අඩුපාඩු තිබෙනවා.ඒවා නිවැරදි කර වඩාත් ඉහළ සේවාවක් ජනතාවට ලබා දීමට අතිගරු ජනාධිපතිතුමා යටතේ හැකි බවට දැඩි විශ්වාසයක් අපට තිබෙනවා. ඒ අනුවයි අපි කටයුතු කරන්නේ. මට මෙතැන දී තවත් පැහැදිලි කිරීමක් කරන්නත් හිතෙනවා.ඔබට තිබෙන ඒ පැහැදිලි කිරීම මොකක්ද?පසුගිය ජනාධිපතිවරණයේ දී මහින්ද රාජපක්‍ෂ ජනාධිපතිතුමා දෙවැනි වතාවටත් ජයග්‍රහණය කරවීමට ක්‍රියා කළා. එතැන දී එතුමා සමඟ මැතිවරණ සටනට ඉදිරිපත් වුණු අනෙක් අපේක්‍ෂකයා හිටපු හමුදාපතිතුමා.එක්සත් ජාතික පක්‍ෂයත්, ජනතා විමුක්ති පෙරමුණත්, ද්‍රවිඩ ජාතික සන්ධානයත් ප්‍රමුඛ කර ගත් ඔහු පරාජයට පත්කිරීමට අපි නොපැකිලිව ඉදිරියට ආවා. එසේ ආවේ එවන් නොගැලපීම් සහිත කණ්ඩායමක අයෙක් බලයට ආවොත් යළිත් මේ රට මහා භීෂණයකට මුහුණ දෙන නිසයි.රට අරාජික වී කැරැළි මතු වී මහා විනාශයක් සිදුවීම වැළැක්වීමටයි එදා අපි ක්‍රියා කළේ. අපි ගත් තීරණය ඉතාම නිවැරදියි. වත්මන් ජනාධිපතිතුමා ජනතාව ගේ දුක කඳුළු හඳුනන අවංක නායකයෙක්, එතුමාගෙන් අප සංවිධානයේ සාමාජිකයින්ගේ බොහොමයක් ප්‍රශ්නවලට විසඳුම් ලබාගත හැකියි. අපිට ඒ ගැන විශ්වාසයක් පවතිනවා.මානව හිමිකම් වෙනුවෙන් පෙනී සිටින සංවිධානයක් ලෙස ඔබ සංවිධානය විසින් සාමාජිකයින්ගේ සුබසෙත සැලසීමට සිදු කළ කාර්යභාරය කුමක්ද?ඇත්තට ම අපි අපට හැකි පමණින් විපතට පත්වූවන්ගේ දුක් ගැනවිලිවලට, විසඳුම් ලබා දුන්නා. විශේෂයෙන් ම මරුමුවට පත්වූවන්ට මරණ සහතිකය පවා ලබා දීම විශාල සේවයක් ලෙසයි ඔවුන් සළකන්නේ.සමහරුන්ට රුපියල් විසිපන්දහ, පනස්දාහ වන්දි මුදල් ලබා දීමට රජය සමග එක්ව කටයුතු කළා. මෙවැනි දේවල් සිදුකිරීමෙන් පමණක් කිසිසේත් ම සෑහීමකට පත්වීමට බැහැ. අපි තවදුරටත් මේ අහිංසක ජනතාවගේ දුක් ගින්දර නිවන්න වැඩ කළ යුතුයි.ඇතැම් දෙනෙක් දැන් ජීවත්වන තත්ත්වය ඉතා ම දුක්ඛිතයි. ඒවා කතා කිරීම පවා මහ වේදනාකාරී කටයුත්තක්. නමුත් අපි ඒ සියලු දුක් ගින්දර නිවීමට අධිෂ්ඨානයෙන් යුතුව ක්‍රියා කරනවා.අතුරුදන්වූවන් ගේ මාපිය දූ දරු සංවිධානයේ සාමාජිකයින් ලක්‍ෂ දෙකකට අධික පිරිසගේ හඳුනාගත් ප්‍රශ්න මොනවාද?ඔව් ඇත්තට ම අප සංවිධානයේ බොහෝ පිරිසක් ස්වාමිපුරුෂයන් අහිමිවූවන්, වැන්දඹු කාන්තාවෝ වැඩියි. එදා තරුණ වයසේ සිටි අය අද වයස්ගත වෙලා. අම්මා, තාත්තා වයසට ගිහින්.ඒ අයට බෙහෙතක් හේතක් ගන්න ක්‍රමයක් නැතිව ඉන්නේ. අනෙක් පැත්තෙන් ජීවත් වෙන්න ජීවනෝපාය ක්‍රමයක් හරිහැටි නෑ. තමන්ගේ දූ දරුවන්ට නිසි අධ්‍යාපනයක්, රැකියා අවස්ථාවක් නෑ. ඒ නිසා ඒවාට විසඳුම් අපි ලබාදිය යුතුයි.ඔබ රජයෙන් බලාපොරොත්තු වන සහන සහ විසඳුම් මොනවා ද?අප සංවිධානයේ දැනට සිටින අවුරුදු 50 ට 55 ට වැඩි කිසිදු ආර්ථික හැකියාවක් නැති වැඩිහිටි දෙමව්පියන්ට යම් කිසි මාසික දීමනාවක් ලබා දීමට රජය යොමු කර ගත යුතුයි. ඒ වගේ ම ජීවනෝපාය නැංවීමට මේ පිරිසට ස්වයං රැකියා ආධාර, බැංකු ණය, ව්‍යවසාය සංවර්ධන උපදෙස්, අතදීම් ආදිය ලබාදිය යුතුයි.විශේෂයෙන් ම මේ පවුල්වල සිටින තරුණ දූ දරුවන්ට නිසි අධ්‍යාපනයක්, නිසි වෘත්තීය අධ්‍යාපනයක් ලබාගැනීමට හැකි ජාතික වැඩපිළිවෙළක් අපි හඳුන්වා දිය යුතුයි. රජයේ රැකියා ලබාදීමේ දී මේ පිරිසට යම් ප්‍රමුඛතාවයක් ලැබිය යුතුයි.අපි ඒ සඳහා රජය සමඟ නිරන්තරයෙන් ම සාකච්ඡා කරමින් සිටිනවා. මේ විසඳුම් ලබාදීම ප්‍රමාද වන්නට ප්‍රශ්න දුරදිග යනවා. එය වැළැක්වීම ජාතික වගකීමක් ලෙසයි අපි දකින්නේ. මේ ආණ්ඩුව ජනතා හඬට කන් දෙන ප්‍රගතිශීලී ආණ්ඩුවක්. ඒ නිසා විසඳුම් ලබාගැනීම පහසුයි කියලා අපි විශ්වාස කරනවා.ප්‍රගතිශීලී ආණ්ඩුවක් බලයට පත්කිරීමට ඔබ සංවිධානය දායකත්වය දැරුවා. ඒ පිළිබඳව ඔබට දැනෙන්නේ කුමන අදහසක්ද?ඔව්. මේ රට දෙස් විදෙස් අනිසි බලපෑම්වලින් යටපත් කළ නොහැකි රටක් බව අපි ලොවට පෙන්වූවා. ත්‍රස්තවාදය සහ බෙදුම්වාදය පරාජය කළ රටක් බවට පත්කිරීමට දායක වුණා.අපිට අද තිබෙන්නේ මේ ලැබුණු ස්වර්ණමය අවස්ථාවෙන් නිසි ප්‍රයෝජනය ලබාගෙන රට දියුණු කිරීමයි. මහින්ද චින්තන ඉදිරි දැක්ම අනුව මේ රට මෙහෙයවා ආසියාවේ ආශ්චර්ය බවට පත් කළ යුතුයි. ඒ ගමනට යම් දායකත්වයක් ලබා දීමට හැකිවීම ගැන අපට සතුටුයි.ශ්‍රී ලංකාව ආසියාවේ ආශ්චර්ය බවට පත්කිරීමේ කාර්යයේ දී ඔබ සංවිධානයේ සහ පොදුවේ මුළුමහත් ජාතියේ ම වගකීම වන්නේ් කුමක් ද?හොඳ ප්‍රශ්නයක් ඇහුවේ. දැන් අපේ රට බෝම්බ, මර උගුල්, පිපිරෙන සාමය නැති රටක් නෙමෙයි. දැන් සාමකාමී පරිසරයක් රටේ තිබෙන්නේ. ලෝකයේ ඕනෑ ම රටක දියුණු වෙන්න තිබෙන්නම ඕන සාමය.අද අපේ රටේ ඒ දේ තියෙනවා. දැන් තිබෙන්නේ මේ අනගි අවස්ථාවෙන් පල ප්‍රයෝජන ලබාගැනීමයි. දැන් මෙතෙක් කලක් ප්‍රයෝජනයට නොගත් ගොඩබිම්, සාගරය, නිල් අහස, ස්වභාවික සම්පත් අපේ රටේ දියුණුවට අපි යොදා ගත යුතුයි.අපේ රටේ තිබෙන වටිනා සම්පත මානව සම්පතයි. සිංහල, දමිළ, මුස්ලිම්, බර්ගර්, මැලේ සියලු ජාතිකත්වයන් එක මවකගේ දරුවෝ වාගේ සිතා රට නැංවීමට කැපවී ක්‍රියා කළ යුතුයි.ජාති, ආගම්, කුල භේද ඉවතලා කටයුතු කළ යුතුයි. අතිගරු ජනාධිපතිතුමා ඒ සඳහා නිවැරදි දැක්මක් ඇතිව නායකත්වය සපයනවා. අපි ඒ ඔස්සේ සමඟිව සමානාත්මතාවයෙන් කටයුතු කළ යුතුයි. ඒ සියලු ශ්‍රී ලාංකිකයන්ගේ වගකීමකි.අපේ රට නව ජවයකින් ඉදිරියට යෑමට සූදානම් විය යුතුයි පවසමින් නොසිට එය ක්‍රියාවෙන් පෙන්විය යුතුයි නේද?අනිවාර්යයෙන් ම ඔව්. අපේ රට නිදහසින් පසු වඩාත් වේගයෙන් ම යටිතල පහසුකම් දියුණු කළ වසර හතර පහුගිය වසර හතරයි. ඊට ඉස්සර කථා කළ දේ ක්‍රියාවන් බවට හරියාකාරව පත් කළේ නෑ. දැන් රට අලුත් දිසාවකට ගමන් අරඹා තිබෙනවා.ඒ නිසා ජනතාවගේ යම් විශ්වාසයක් රටේ දියුණුවක් ඇතිවේ යැයි මතු වී තියෙනවා. කරන්නට නොහැකි වූ ඉහළ කොත්මලේ, නොරොච්චෝලේ බලාගාර ඉදිකිරීම් ඇරඹුවා. අධිවේගී මාර්ග ආරම්භ කළා.මොරගහකන්ද, උමා ඔය වැනි දැවැන්ත ජල යෝජනා ක්‍රම ක්‍රියාත්මක කළා. මේ හරහා රටේ විශාල දියුණුවක් ඇරැඹී තියෙනවා. අපි ඒවා වඩාත් වැඩිදියුණු කොට රටේ සියලු ජනතාවට ප්‍රතිලාභ ලැබෙන ලෙස ක්‍රියා කළ යුතුයි. එය රජයේ මැති ඇමැතිවරුන්ගේ, නිලධාරීන්ගේ වගකීමයි.නව ජවයකින් රට ඉදිරියට යෑමට වත්මන් ඇමැති මණ්ඩලය ඇතුළු නිලධාරීන් ක්‍රියාකරාවිද?ඔව්. ජනතාවට රජය කෙරෙහි විශ්වාසයක් ගොඩනැඟී තිබෙනවා. ඇමැති මණ්ඩලය අඩු කිරීම් වැනි යෝජනා ක්‍රියාත්මක කිරීම ගැන ජනතාව තෘප්තිමත්. වත්මන් ඇමැති මණ්ඩලය මේ ජනතා විශ්වාසය සුරැකෙන ලෙස කැපවීමෙන් රාජකාරි කළ යුතුයි.ඒ හරහා රටේ පොදු දියුණුව ළඟා කර ගත යුතුයි. එය එලෙසින් ම සිදුවනු දැකීම අපේ ද බලාපොරොත්තුවයි. වැඩ කළ හැකි දක්‍ෂ නවකයන්ට වුව බලගැන්වීම් ලබා දිය යුතුයි. එය රටේ සංවර්ධනයේ සුබ නිමිත්තක්.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>12</day>
    </date>
    <link>http://www.dinamina.lk/2010/05/12/_art.asp?fn=f1005125</link>
    <topic>පිරිමි ඇසක සැඟවූ ගැහැනුන්ගේ ලෝකය</topic>
    <author>පි‍්‍රයන්ති මහානාම</author>
    <content>වර්තමානය වන විට අප කාන්තා දින අනන්ත, අප්‍රමාණ ප්‍රමාණයක් පසුකර ඇත්තෙමු. බොහෝ වැඩසටහන් ආරම්භ කර නිමාවක් නොදැකම අතරමඟ ද නතර කර ඇත. කාන්තා දිනය සමරන ලෝකවාසී ස්ත්‍රී පුරුෂ දෙපක්‍ෂය ම තමා මේ දෙරණ මත දෙපා තබා සිටින්නේ තවත් කාන්තාවක් නිසා බව සිහියේ තබා ගත යුතු ය.ඕනෑම කාන්තාවක් තවත් කෙනෙකුගේ මවකි. බිරිඳකි. නැතිනම් දියණියකි. එහෙයින් කාන්තා දිනයේ දී කාන්තාවන්ගේ කාර්ය භාරය වඩාත් අගය කළ යුත්තේ. වටිනාකම් ගැන කතා කළ යුත්තේ කාන්තාවන්ගේ අනපේක්‍ෂිත ගැටලුකාරී අවස්ථාවන් හඳුනාගෙන ඒවාට පිළිසරණ සෙවිය යුත්තේ පුරුෂ පක්‍ෂයයි.මෙදින සැමරීම සඳහා රාජ්‍ය ආයතන හා රාජ්‍ය නොවන ආයතන ඉදිරිපත් වී විවිධ වැඩසටහන් පවත්වනු ලබයි. නමුත් ලෝකයේ ඉතා අසරණ වූ කාන්තාවන් හසරක් නැතිව කල් මරනු ඇත. ඔවුන්ව හඳුනාගෙන ඒ සඳහා ගත හැකි ක්‍රියාමාර්ග, පිළිසරණ පිළිබඳ සැලකිලිමත් වන්නේ නම් කොතරම් වටීද?කාන්තාව ආරක්‍ෂා කළ යුතු බව ආරක්‍ෂා විය යුතු බව නොකිවමනා ය. එසේ නොවන විටක සිදුවන්නේ විවිධාකාර ගැටලු සිත් වේදනා පීඩාකාරී තත්ත්වයන් පමණක් නොව මරණය පවා උරුම කර ගැනීමට ය.මින් පෙනෙන්නේ සිදු වී ඇති සමාජ පරිහානියේ තරමයි. රන් භාණ්ඩ සොර සතුරන්ගෙන් ආරක්‍ෂා කළ යුත්තේ යම් සේද කාන්තාවන් ද ඒ ආකාරයට රැකිය යුතු ය. කිසියම් කාන්තාවකට තමාගෙන් හිංසා, පීඩා, නින්දා අපහාස සිදුවන විටක දී සිහියට නැගිය යුතු වන්නේ අනාගතයේ දී දිනක “තමාගේ දියණිවරුන්ට එවැන්නක් සිදුවුවහොත්” යන්නයි.කුඩාම ඒකකය වන පවුල තම යුතුකම් අයිතිවාසිකම්වලට ගරු කරන විට මුළු සමාජයම නිවැරදි මාවතේ ගමන් කරන බව පැහැදිලි ය. ඉන් පසුව බිහිවන පරම්පරා තුළින් හමුවන්නේ හොඳ කායික මානසික වශයෙන් නිරෝගී පරපුරයි.අනතුරුව මෙවැනි දරු පිරිසකගෙන් තවත් කාන්තාවකට අනතුරු අතවර උද්ගත වන්නේ නැත. එම දරුවන් තම ආදරණීය අම්මා, සහෝදරිය, යෙහෙළිය කාලයක් ඉක්ම ගිය පසුව තම ආදරණීය බිරිඳ, දියණිය ආදී වශයෙන් කාන්තාවන්ට ගරු කරනු ඇත. නිසි ලෙස තම යුතුකම් ඉටුකරමින් කිසියම් වරදක දී සමාව දෙමින් ආරක්‍ෂා කරනු ඇත.කාන්තාවන් ගේ පිහිටට ඉදිරිපත් වී ඇති කාන්තා පිහිට ආයතන හා වැඩි රාජ්‍ය නොවන සංවිධානවලට වුව ද ඉටුකළ හැකි වන්නේ සීමා සහිත සේවයකි. තම සමීපතමයින් ආත්මාර්ථකාමීත්වය මුදුන්පත් කර ගැනීම තුළ ඇය ගේ ගැටලුව ඉදිරිපත් කළ ද ලැබෙන විසඳුම හමුවේ නැවත ඒ පිරිස් සමඟ ජීවත්වන්නේ කෙසේද? නැවත ඔවුන්ගෙන් ලැබෙන ප්‍රතිචාර කෙබඳු වේද? තත්ත්වය තවත් වැඩි නොවන්නේද? ආදී විවිධාකාර ගැටලු හමුවේ නතරවන්නට එම සංවිධානවලට සිදුවෙයි.කාන්තාවට ස්වභාවයෙන් උරුම වූ දුක් පීඩාවන්ට අමතරව තම හිතෛෂීන්ගෙන් හෝ වෙනත් කෙනෙකුගෙන් අත්විඳින්නට ලැබෙන තාඩන පීඩන ජනමාධ්‍යවලින් ඕනෑ තරම් පෙන්වා දෙයි. එවැනි සිදුවීම් හමුවේ කාන්තා පිහිට ආයතන වැනි සංවිධාන සමාජයට කළ හැකි දේ පිළිබඳ මීට වඩා කතිකා කර ගත යුතු නොවේ ද?ස්වාමිපුරුෂයාගේ අකටයුතුකම් හමුවේ ජීවිතයෙන් පලා යන හෝ දරුවන් වෙනුවෙන් සියල්ල විඳ දරා ගන්නා අම්මාවරුන් සමාජයේ කොතෙකුත් ඇත. කෙසේ නමුත් වීරයින් ලෙසින් අසරණ කාන්තාවන් විවිධ පීඩාවන්ට පත්කර නීතියේ සිදුරු අතරින් රිංගා ගොස් ඉහළ සමාජයේ ප්‍රසිද්ධියේ නිවැරදි අය ලෙස ජීවත්වන්නෝ කොතෙකුත් සිටිති. එසේත් නැතිනම් නීතියට හසුවන්නේවත් නැතිව සිටිති.මේ නිසා කාන්තා දිනය සැමරීමේ දී කළ යුතු වන්නේ විශේෂයෙන් මෙවැනි ගැටලුවලට මුහුණ දෙන මධ්‍යම පන්තියේ හා පහළ පන්තිවල කාන්තාවන්ට පිළිසරණක් වීමයි. මේ සඳහා ප්‍රභූ පන්තියේ කාන්තාවන් ගේ සිත් ආගමික නැඹුරුවකින් යහපත් පැත්තට යොමුකිරීම, නීති ප්‍රතිපාදන මීට වඩා නවීකරණය කරමින් ලබා දෙන විසඳුම් සාධාරණව හා යුක්තිගරුක කිරීම, අධ්‍යාපනය මගින් යහපත් ආකල්ප ගොඩනැංවීම, විශේෂයෙන් ජනමාධ්‍ය මගින් කාන්තාව කෙළිබඩුවක් කර ගන්නා අවස්ථාවන් දුරුකරලීම හා වැඩිහිටි රැකවරණය ක්‍රමවත්ව සිහිබුද්ධියෙන් ලබාදීම ආදී දේ තුළින් සිදුකළ හැකි ය.මෙවන් පෙළඹවීම් හා උපස්ථම්භන ක්‍රියාත්මක කිරීමට කාන්තාව වෙනුවෙන් එක් දිනක් සුවිශේෂී කර ගැනීමට වඩා සෑම දිනකදී ම ඇය සුවිශේෂි කර ගන්නේ නම් වඩා ඵලදායී වනු ඇත. එවිට වැඩදායක සමාජයකට ඇයගේ දායකත්වය යහපත් ලෙසින් පිරිනැමෙනු ඇත.පවුලේ දියුණුව වෙනුවෙන් රටේ සංවර්ධනය වෙනුවෙන් ඇය ඉටුකරන කාර්ය භාරය හඳුනාගෙන ඇයටත්, ඇගේ දරුවන්ටත් කායික, මානසික සුවය, සැනසීම ලැබගෙන යහපත් අනාගතයක් උදාකර ගැනීමට ඇය අවට සිටින සහායකයින්ගේ උදව් උපකාර සහයෝගය ලැබෙන්නේ නම් ඉතා අගනේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>13</day>
    </date>
    <link>http://www.dinamina.lk/2010/05/13/_art.asp?fn=n1005131</link>
    <topic>රට පාවා දෙන කතා කී ෆොන්සේකා තම ගරුත්වය නැති කර ගත්තා</topic>
    <author>රන්ජිත් පද්මසිරි</author>
    <content>රජය ජාත්‍යන්තර යුද නීති උල්ලංඝනය කරන බවට හිටපු යුද හමුදාපති ජෙනරාල් සරත් ෆොන්සේකා මහතා දැන් නිල ඇඳුම් ගැළවූ පසු ප්‍රකාශ කරනවා නම් ඔහුගේ යුද වීරත්වය කුමක්දැයි නියෝජ්‍ය සොලිසිටර් ජෙනරාල් වසන්ත නවරත්න බණ්ඩාර මහතා කොළඹ ප්‍රධාන මහේස්ත්‍රාත් අධිකරණයේ දී ඊයේ (12) විමසීය.ප්‍රධාන මහේස්ත්‍රාත් චම්පා ජානකී රාජරත්න මහත්මිය හමුවට ඊයේ (12) සැකකාර ජෙනරාල්වරයා යුද හමුදාව මගින් ඉදිරිපත් කරන ලද අවස්ථාවේ දී පැමිණිල්ල වෙනුවෙන් එසේ කී නියෝජ්‍ය සොලිසිටර් ජෙනරාල් බණ්ඩාර මහතා සැකකරු යුද්ධය ජයග්‍රහණය කිරීම සඳහා අණදුන් නිලධාරියකු වුවත්, පසුව දේශපාලන වාසිතකා රට අගාධයට ඇද දැමීමේ ප්‍රකාශ නිකුත් කර සිය ගෞරවය නැතිකර ගත් බවත් කීය.සුදු කොඩි රැගෙන එන කොටින්ට වෙඩි තබන ලෙස ආරක්ෂක ලේකම් ගෝඨාභය රාජපක්ෂ මහතා නියෝග කළ බවට ‘සන්ඩේ ලීඩර්’ පුවත්පතට ජෙනරාල් සරත් ෆොන්සේකා මහතා කළ ප්‍රකාශය පිළිබඳව රහස් පොලිසිය සිදුකරන විමර්ශනයට අදාළව ප්‍රධාන මහේස්ත්‍රාත් අධිකරණය වෙත කරුණු ඉදිරිපත් කරමින් එසේ කී බණ්ඩාර මහතා මේ ප්‍රකාශය හදිසි නීති රෙගුලාසි 28 හා 29 යන ලංකා දණ්ඩ නීති සංග්‍රහයේ 120 වන වගන්ති යටතේ එන වරදක් ලෙස සැලකෙන බව පැවැසීය.සැකකාර ජෙනරාල්වරයා වීරයකු ලෙස හඳුන්වමින් ඔහු වෙනුවෙන් පෙනී සිටි නීතිඥයින් දැක් වූ කරුණුවලට පිළිතුරු දුන් නියෝජ්‍ය සොලිසිටර් ජෙනරාල් බණ්ඩාර මහතා වරෙක ජාතික වීරයකු වන අයකු ඊට ටික දිනකට පසු ජාතිය පාවා දෙන්නකු වන අයුරු ඉතිහාසයේ ඕනෑ තරම් උදාහරණ ඇති බව කීය.ඩි ආරක්ෂාව මත යුද හමුදා පොලිසිය මගින් සැකකාර ජෙනරාල්වරයා අධිකරණය වෙත ඉදිරිපත් කළ අවස්ථාවේ මේ කරුණු සඳහන් කළ නියෝජ්‍ය සොලිසිටර් ජෙනරාල්වරයා මේ ප්‍රකාශය ගමක ‘ගොවිරාළ කෙනෙක්’ ‘ග්‍රාම සේවා නිලධාරියෙක්’ කළ එකක් නොව යුද්ධය මෙහෙය වූ හමුදාපතිවරයා මෙවැනි බරපතළ ප්‍රකාශයක් කිරීම නිසා එක්සත් ජාතීන්ගේ නිලධාරියකු මේ පිළිබඳව ජිනීවා නුවර ශ්‍රී ලංකා තානාපති නිලධාරීන්ගෙන් කරුණු විමසා තිබූ බවත් කීය.හිටපු හමුදාපතිවරයා 2009 දෙසැම්බර් 08 දින ‘සන්ඩේ ලීඩර්’ පුවත්පත් ප්‍රධාන කර්තෘ ප්‍රෙඩ්රිකා ජෑන්ස් මහත්මියට සම්මුඛ සාකච්ඡාවකදී මෙවැනි ප්‍රකාශයක් කර ඇති බවත් සැකකරු එය කළා නම් එය බරපතළ වරදක් බවත් ඔහු නොකළා නම් ලීඩර් පුවත් පත් කර්තෘවරිය බරපතළ වරදක් කර ඇතැයි කී බණ්ඩාර මහතා විමර්ශනයේ දී සැකකරු මේ ප්‍රකාශය කළ බව හා එම ප්‍රකාශය දෙසැම්බර් 13 වැනිදා එම පුවත්පතේ පළවන බව දැන සිටියා ය කියා කරුණු අනාවරණය වී ඇතැයි කීය.මේ මගින් ශ්‍රී ලංකාවේ රටවැසියන්ට එරෙහිව රජයට එරෙහිව හැඟීම් ඇවිස්සීමක් මහජන බියවැද්දීම් සහ කැලඹීම් ඇති කිරීමක් වන බව නියෝජ්‍ය සොලිසිටර් ජෙනරාල්වරයා පෙන්වා දුන්නේ ය.මේ පුවත කියවා කොළඹ හතේ ජීවත් වූ පුද්ගලයන්ට යම් බලපෑමක් සිදු නොවූවත් ඒ වන විට යුදමය වාතාවරණයක් යටතේ අවතැන් වූවන් රඳවා සිටි කඳවුරුවල සිටි දහස් සංඛ්‍යාත පුද්ගලයන්ට විශාල බලපෑමක් වූ බවද බණ්ඩාර මහතා කීය.මේ ප්‍රකාශය අසත්‍ය බවත් එවැනි නියෝගයක් ආරක්ෂක ලේකම්වරයා කර නොමැති බව අනාවරණය වී ඇති බව පෙන්වා දුන්නේ ය.ජාතිවාදය ඇවිස්සීමක්ද මේ මගින් සිදුවිය හැකිව තිබූ බව අවධාරණය කළ බණ්ඩාර මහතා රාජ්‍ය ආරක්ෂාව පැත්තෙන් බලන විට මෙවැනි ප්‍රකාශ නිසා වරක් විදේශ හමුදා ශ්‍රී ලංකාවට ගොඩබැස යම් යම් කරුණු වල නියැළී සිටි බව සිහිපත් කර දුන්නේය. මේ පිළිබඳව විමර්ශන කටයුතු තවදුරටත් සිදුකරන බවත් අවසානයේ දී සැකකාර ජෙනරාල්වරයාට එරෙහිව මහාධිකරණය හමුවේ අධිචෝදනා පත්‍රයක් ඉදිරිපත් කිරීමට පියවර ගන්නා බව කී නියෝජ්‍ය සොලිසිටර් ජෙනරාල්වරයා සැකකරු නැවත යුද හමුදාව භාරයට පත් කරන ලෙස ඉල්ලා සිටියේ ය.මෙහිදී සැකකරු වෙනුවෙන් කරුණු දැක්වූ ජ්‍යෙෂ්ඨ නීතිඥ නලීන් ලද්දුවහෙට්ටි මහතා මේ කළැයි කියන ප්‍රකාශයට අදාළ ලීඩර් පුවත්පතේ කර්තෘ සැකකාරියක ලෙස නම් කර නැති බවත් මේ ප්‍රකාශය සැකකරු සම්පූර්ණයෙන්ම ප්‍රතික්ෂේප කර ඇති බව සැකකරුට ඇප නියම කරන ලෙසත් එසේ නොමැති නම් රිමාන්ඩ් භාරයට පත් නොකර යළි හමුදාව භාරයට පත් කරන ලෙස ඉල්ලා සිටියේ ය.මෙහිදී දෙපාර්ශයම ඉදිරිපත් කළ කරුණු සළකා බැලූ ප්‍රධාන මහේස්ත්‍රාත් රාජරත්න මහත්මිය සැකකරු යළි යුද හමුදාව භාරයට පත් කළාය. හදිසි නීති රෙගුලාසි 2005/59 යටතේ චෝදනා ගොනු කරන සැකකරුවන්ගේ නඩු කටයුතුවලදී අනෙක් සියලු කටයුතුවලට වඩා ප්‍රමුඛත්වයක් ලබාදිය යුතු හෙයින් හැකි ඉක්මනින් සැකකාර ෆොන්සේකා මහතාට මහාධිකරණයේ අධිචෝදනා ගොනු කරන ලෙස පැමිණිල්ලට නියම කළ රාජරත්න මහත්මිය ලබන 26 වැනිදා යළි මේ පැමිණිල්ල කැඳවන ලෙසත් එදිනට විමර්ශනයේ ප්‍රගතිය ලබාදෙන ලෙසත් නියම කළාය.සැකකරු දැනට අධිකරණය භාරයට පත් කර ඇති නිසා ඔහුගේ ආරක්ෂාව සහතික කිරීම හමුදාවේ වගකීම බව පැවැසූ මහේස්ත්‍රාත්වරිය විශේෂීත පුද්ගලයකු වන සැකකරුට යුක්තිය ඉටුකිරීම කඩිනම් කළ යුතු හෙයින් නීතියට අනුව මේ නඩුවට නීතිපතිවරයා මූලිකත්වය දෙනු ඇතැයි අපේක්ෂා කරන බවත් කීවාය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>13</day>
    </date>
    <link>http://www.dinamina.lk/2010/05/13/_art.asp?fn=n1005132</link>
    <topic>රණවිරු උත්තමාචාර උළෙලජනපති ප්‍රධානත්වයෙන් 18දා</topic>
    <author>චන්ද්‍රිකා පෙරේරා</author>
    <content>රටේ ඒකීයභාවය ආරක්ෂා කිරීමේ විජයග්‍රහණයෙන් අනතුරුව එළැඹෙන පළමුවැනි රණවිරු දිනය මෙම 18 වැනිදාට යෙදී ඇත.ඉකුත් 11 වැනිදා රණවිරු කොඩි සතිය ආරම්භ කරමින් ජනාධිපති මහින්ද රාජපක්ෂ මහතාට ප්‍රථම රණවිරු කොඩිය පළඳවා රණවිරු සතිය සමාරම්භය සනිටුහන් කෙරිණි. දශක තුනක් තිස්සේ රටපුරා ජන ජීවිතය අඩාල කරමින් බිය සැක වැපිරූ ත්‍රස්තවාදය වසර තුනකින් නිමා කිරීමට ත්‍රිවිධ හමුදාව, පොලිසිය, සිවිල් ආරක්ෂක දෙපාර්තමේන්තුව හා විශේෂ කාර්ය බළකාය ජීවිත පූජාවෙන් කටයුතු කෙළේය.ජීවිත, ශරීරාංග ලේ දහඩිය ඔවුන් අපේ හෙට දින වෙනුවෙන් කැපකළහ.දැයේ උත්තරීතරභාවය රැකගැනීමට එදා සිට විජයග්‍රහණය ලබන තෙක් ජීවිත පුදකළ අභීත රණවිරුවන්ට ජාතියේ උත්තමාචාර පුද කිරීමේ රාජ්‍ය උපහාර උළෙල මැයි 18 දා සවස 4.30 ට ශ්‍රී ජයවර්ධනපුර කෝට්ටේ පාර්ලිමේන්තු ක්‍රීඩාංගනයේ රණවිරු ස්මාරකය අභියස දී පැවැත්වීමට කටයුතු යොදා තිබේ.ජනාධිපති මහින්ද රාජපක්ෂ මහතාගේ ප්‍රධානත්වයෙන් පැවැත්වෙන මේ උළෙලට ත්‍රිවිධ හමුදාපතිවරු හා පොලිස්පති ඇතුළු ජ්‍යෙෂ්ඨයෝ එක්වෙති. එදින සවස 6.00 ට විනාඩි දෙකක නිහැඩියාවක් පවත්වා දිවිදුන් රණවිරුවන් සිහිගන්වමින් සෑම නිවෙසකම පහනක් දල්වා උත්තමාචාර පුද කරන ලෙස රණවිරු සේවා අධිකාරිය ජනතාවගෙන් ඉල්ලා සිටී.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>13</day>
    </date>
    <link>http://www.dinamina.lk/2010/05/13/_art.asp?fn=n1005133</link>
    <topic>පෞද්ගලික අංශයේ වැටුප් වැඩිකිරීමටපඩි පාලක සභා 43ක් එකඟවෙති</topic>
    <author>අනුර ප්‍රේමලාල්</author>
    <content>පෞද්ගලික අංශයේ වැටුප සියයට විස්සේ සිට හතළිස්පහ දක්වා වැඩි කිරීමට පඩිපාලක සභා 43ක් එකඟතාව පළ කර තිබේ.ඒ අනුව පෞද්ගලික අංශයේ සේවක වැටුප් වැඩි කිරීම සම්බන්ධයෙන් ගෙන තිබෙන තීරණ ගැසට් කිරීමට සූදානම් කර ඇතැයි කම්කරු කොමසාරිස් කාර්යාලය සඳහන් කරයි.කම්කරු සබඳතා සහ ඵලදායිතා සංවර්ධන ඇමැති ගාමිණී ලොකුගේ මහතා පෞද්ගලික අංශයේ සේවක වැටුප් වැඩිකරන ලෙස කළ ඉල්ලීමකට අනුව මෙම එකඟතාව පළවී තිබේ.දැනට ගෙන තිබෙන තීරණ සම්බන්ධයෙන් විරෝධතා කැඳවීම ඉකුත් සති තුන තුළදී සිදු කර තිබේ. එහිදී හෝටල් ක්ෂේත්‍රය ඇතුළු බොහෝ ආයතනවල සේවක වැටුප් වැඩි කිරීමට කැමැත්ත පළකර ඇත. එහිදී ඒ සඳහා යම් කාල සීමාවන් ඉල්ලා ඇති අතර ඇතැම් ක්ෂේත්‍රවල ඡන්ද විමසීම් පවා සිදුකර තිබේ.වැටුප් වැඩි කිරීම සම්බන්ධයෙන් මුල් වටයේ සාකච්ඡා අවසන් කර ඇති අතර එහිදී මතු වූ ගැටලු සම්බන්ධයෙන් තවදුරටත් සාකච්ඡා පැවැත්වෙනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>13</day>
    </date>
    <link>http://www.dinamina.lk/2010/05/13/_art.asp?fn=n1005134</link>
    <topic>මහජනතාවගේ ගැටලුවලට තෘප්තිමත් වන විසඳුමක් දෙන්න</topic>
    <author/>
    <content>සතිපතා මහජන දිනයේදී තම අවශ්‍යතාවන් සඳහා අමාත්‍යාංශය වෙත පැමිණෙන සෑම පුද්ගලයකුගේම ගැටලු ඔවුන් තෘප්තිමත් වන අයුරින් විසඳීමට පියවර ගන්නා ලෙස සෞඛ්‍ය ඇමැති මෛත්‍රීපාල සිරිසේන මහතා නිලධාරීන්ට උපදෙස් දෙයි.රාජ්‍ය ආයතනවලින් තම තමන්ට අවශ්‍ය සේවාවන් ඉටුකර ගැනීම සඳහා මහජන දිනය ලෙස යොදා තිබෙන්නේ සෑම සතියකම බදාදා දිනයයි. සෞඛ්‍ය ක්ෂේත්‍රයට අදාළව තම තමන්ට ඇති ගැටළු නිරාකරණය කර ගැනීම සඳහා දිවයිනේ විවිධ ප්‍රදේශවලින් සෞඛ්‍ය අමාත්‍යාංශය වෙත සෑම බදාදා දිනකම 3000-5000 ක්, අතර ප්‍රමාණයක් පැමිණෙති.ඊයේ දින (11) පෙරවරුවේ සෞඛ්‍ය ඇමැති මෛත්‍රීපාල සිරිසේන මැතිතුමා මහජන දිනයට පැමිණ සිට ජනතාව සමඟ පෞද්ගලිකවම සාකච්ඡා කෙළේය. එසේම සියලුම නිලධාරීන් මුණ ගැසුන ඇමැතිවරයා මේ ජනතාව දුරබැහැර සිට පැමිණ ඇත්තේ තම තමන්ගේ පෞද්ගලික රාජකාරිමය ගැටලු නිරාකරණය කර ගැනීම සඳහා වන බැවින්, පළමු දිනයේම ඔවුන්ගේ ගැටලු විසඳාලන ලෙස නිලධාරීන්ට උපදෙස් දුන්නේය. එමෙන්ම දෙවන වතාවටත් කිසිම පුද්ගලයෙක් කිසිම ගැටලුවක් සඳහා අමාත්‍යාංශය වෙත පැමිණීමට ඉඩ නොතබා මහජනතාව තෘප්තිමත් වන අයුරින් මහජන සේවාවන් සැළසීමට පියවර ගන්නා ලෙසද, නිලධාරීන්ට උපදෙස් දෙන ලදී.එමෙන්ම සෞඛ්‍ය අමාත්‍යාංශයට අනුබද්ධ ආයතනවල ප්‍රදර්ශනය සඳහා අමාත්‍යවරයාගේ ඡායාරූප ඇතැම් නිලධාරීන් ඉල්ලා ඇති බැවින්, මහජන මුදල් වැයකර තමන්ගේ ඡායාරූප සෞඛ්‍ය අමාත්‍යාංශයට අනුබද්ධ කිසිදු ආයතනයක ප්‍රදර්ශනය නොකරන ලෙසද, ඇමැතිවරයා ඉහළ නිලධාරීන්ට උපදෙස් දුන් අතර, ජනාධිපතිතුමාගේ සහ අගමැතිතුමාගේ ඡායාරූප පමණක් ප්‍රදර්ශනය කරන ලෙසද, වැඩිදුරටත් උපදෙස් දුන්නේය.මේ අවස්ථාවට සෞඛ්‍ය සේවා අධ්‍යක්ෂ ජනරාල් වෛද්‍ය අජිත් මෙන්ඩිස් මහතාද සහභාගි විය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>13</day>
    </date>
    <link>http://www.dinamina.lk/2010/05/13/_art.asp?fn=n1005135</link>
    <topic>සෙනුනි සැඟවීමට උදවු දුන්තවත් කතුන් 3ක් දැලේ</topic>
    <author>චන්ද්‍රිකා පෙරේරා</author>
    <content>කැලණිය රජමහා විහාරයේදී පැහැරගත් දැරිය සඟවා ගෙන සිටි බව කියන මාරවිල පදිංචි තවත් කාන්තාවන් තිදෙනකු පොලීසිය මගින් ඊයේ (12) සවස අත්අඩංගුවට ගෙන තිබේ.ඉකුත් 9 වැනිදා සිය මවුපියන් සමඟ විහාරස්ථානය වෙත පැමිණි සෙනුනි නිමංශා (2 1/2) දැරිය කාන්තාවක විසින් පැහැර ගනු ලැබ සඟවාගෙන සිටියදී කැලණිය පොලීසිය මගින් පෙරේදා අත්අඩංගුවට ගැනිණි.අත්අඩංගුවට පත් කාන්තාව දරුවා රැගෙන ගියේ අනුකම්පාවෙන් බව පොලීසියට පවසා තිබේ. සැකකාරිය අත්අඩංගුවට ගැනීමෙන් පසු හෙළිකළ තොරතුරු අනුව ඊයේ අනෙක් සැකකාරියන් තිදෙනා අත්අඩංගුවට ගෙන ඇත. දැරිය පැහැරගෙන ගොස් සඟවාගෙන සිටීමට උපකාර කැර ඇති මේ කාන්තාවන් තිදෙනා මාරවිල ප්‍රදේශයේ පදිංචිකාරියන් වන අතර දරුවන් විකිණීමේ ජාවාරමකට මොවුන් හවුල් වී කටයුතු කරන බවට පොලීසිය සැකකරයි.දරුවා සඟවාගෙන සිටි කාන්තාව හා ඊයේ සවස අත්අඩංගුවට ගත් කාන්තාවන් හෙළිකරන තොරතුරු මත වැඩිදුර පරීක්ෂණ සිදුකෙරේ.කොළඹ උතුර නියෝජ්‍ය පොලිස්පති එච්. එස්. දයානන්ද මහතාගේ උපදෙස් මත ජ්‍යෙෂ්ඨ පොලිස් අධිකාරී කිත්සිරි ගනේගම, පොලිස් අධිකාරී ඇන්ටන් සිරිකුමාර යන මහත්වරුන්ගේ අධීක්ෂණයෙන් සහකාර පොලිස් අධිකාරී මදාරා ආරියසේන මෙනවියගේ මෙහෙයවීමෙන් කැලණිය පොලිසියේ ස්ථානාධිපති පොලිස් පරීක්ෂක අර්ජුන මාහින්කන්ද මහතා ඇතුළු නිලධාරීහු පරීක්ෂණ පවත්වති.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>13</day>
    </date>
    <link>http://www.dinamina.lk/2010/05/13/_art.asp?fn=n1005136</link>
    <topic>රූපවාහිනි විධායක අධ්‍යක්ෂගාමිණී රාසපුත්‍ර</topic>
    <author/>
    <content>ජනාධිපති මහින්ද රාජපක්ෂ මහතා විසින් ජාතික රූපවාහිනී සංස්ථාවේ විධායක අධ්‍යක්ෂ ලෙස මාධ්‍යවේදී ගාමිණී සෝමචන්ද්‍ර රාසපුත්‍ර මහතා පත්කරනු ලැබ ඇත.තංගල්ල මහා විද්‍යාලයෙන් හා මාතර ශාන්ත ස්ර්වේසස් විද්‍යාලයෙන් මූලික අධ්‍යාපනය ලබා ඇති ඒ මහතා උසස් අධ්‍යාපනය සඳහා කොළඹ විශ්ව විද්‍යාලයට ඇතුළුවිය.රාජ්‍ය සම්පත් කළමනාකරණය පිළිබඳ ප්‍රවීණ උපදේශකවරයකු ලෙසද ව්‍යක්ත දේශකයකු ලෙසද අමාත්‍යංශ කිහිපයක මාධ්‍ය ලේකම්වරයකු ලෙසද කටයුතු කර ඇති ඒ මහතා හිටපු මහ බැංකු අධිපතිවරයෙකු හා අමෙරිකාවේ ශ්‍රී ලංකා තානාපති වරයකු ලෙස කටයුතු කළ කීර්තිමත් රාජ්‍ය තාන්ත්‍රිකයකු වූ වර්ණසේන රාසපුත්‍ර මහතාගේ ඥාති මුණුබුරෙකි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>13</day>
    </date>
    <link>http://www.dinamina.lk/2010/05/13/_art.asp?fn=n1005137</link>
    <topic>කුහුඹු විසෙන්එක් දරු මවමැරිලා</topic>
    <author/>
    <content>එදිනෙදා කටයුතුවලදී සිදුවිය හැකි කුහුඹු දෂ්ඨ කිරීම් පිළිබඳව නිරන්තර අවධානයෙන් සිටින ලෙසත්, එම දෂ්ඨ කිරීම් නිසා යම් ආසාත්මිකතාවක් ඇති වූවහොත් වහාම වෛද්‍ය ප්‍රතිකාර සඳහා යොමුවන ලෙසත් කැලණිය විශ්වවිද්‍යාලයේ සත්ත්ව විද්‍යා අංශයේ මහාචාර්ය ශි‍්‍රයානි ඩයස් මහත්මිය පවසයි.දඹුල්ල බුලංවල ප්‍රදේශයේ එක් දරු මවක් කුහුඹුවන් දෂ්ඨ කිරීම නිසා මිය යාමේ අවාසනාවන්ත සිදුවීමෙන් පසු එම කුහුඹු විශේෂ පිළිබඳව කැලණිය විශ්වවිද්‍යාලයේ සත්ත්ව විද්‍යා අංශය පර්යේෂණ සිදුකර ඇත.දළ කඩියා (odontomachus simillimus) සහ Tetraponera sp. ලෙස හඳුනාගෙන ඇති මෙම කුහුඹු විශේෂ දෂ්ඨ කිරීමෙන් රෝගී තත්ත්වයන් උද්ගතවිය හැකි බවද මහාචාර්ය රත්නතිලක මහත්මිය කියයි.කුරුණෑගල ශික්ෂණ රෝහලේ කායික රෝග විශේෂඥ වෛද්‍ය අශෝකා රත්නතිලක මහත්මිය හා වෛද්‍ය චරිත් හේරත් මහතා පවසන පරිදි කුහුඹුවන් දෂ්ඨ කිරීම හේතුවෙන් තවත් රෝගීන් දෙදෙනකු කුරුණෑගල වලාකුළුපොල ප්‍රදේශයෙන් හා මිනුවන්ගැටේ ප්‍රදේශයෙන් වාර්තාවී ඇත.ඔවුන්ගෙන් එක් අයකු දැඩි සත්කාර ඒකකයෙන්ද අනෙක් රෝගියා සාමාන්‍ය ප්‍රතිකාර ද ලබා රෝහලෙන් පිටව ගොස් ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>13</day>
    </date>
    <link>http://www.dinamina.lk/2010/05/13/_art.asp?fn=n1005138</link>
    <topic>අයකු මරාගලක ගැට ගසාදඬුගං ඔයට දමලා</topic>
    <author>චන්ද්‍රිකා පෙරේරා,කොච්චිකඩේ විශේෂ</author>
    <content>පුද්ගලයෙකු ඝාතනය කැර ගලක ගැටගසා දඬුගං ඔයට දමා තිබිය දී පෙරේදා (11) සවස සීදූව පොලිසිය විසින් සොයාගනු ලැබ තිබේ.කිලෝ ග්‍රෑම් 25ක් පමණ බර ගලක් නයිලෝන් නූලක ආධාරයෙන් සිරුරට ගැටගසා එල්ලා තිබූ බව පොලිසිය පවසයි.කොළඹ මීගමුව ප්‍රධාන මාර්ගය හරහා වැටී ඇති දඬුගං ඔයේ හිඳිගොඩ ප්‍රදේශයේ පාවෙමින් තිබූ මේ පිරිමි මළ සිරුර කාගේ ද යන්න හඳුනාගෙන නැත. සිරුර විකෘතිවී ඉදිමී තිබෙන බව පොලිසිය වැඩිදුරටත් සඳහන් කරයි.කිසියම් පිරිසක් මොහු ඝාතනය කැර කිසිවෙකුටත් සොයාගැනීමට නොහැකි වන ලෙස ඔයේ පතුලේ සැඟවීම සඳහා ගල ගැටගසා දමා ඇති බව පොලිසිය විශ්වාස කරයි. සිද්ධිය පිළිබඳ සීදූව පොලිසිය පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>13</day>
    </date>
    <link>http://www.dinamina.lk/2010/05/13/_art.asp?fn=n1005139</link>
    <topic>මාතර නව පුරපති රංජිත් යසරත්න</topic>
    <author>බන්ධුල ගුණසේකර, මාතර දිසා විශේෂ ජස්ටින් කොඩිකාර සහ මාලිම්බඩ සමුහ</author>
    <content>මාතර මහ නගර සභාවේ වැඩ බලන නගරාධිපතිවරයා ලෙස හිටපු නියෝජ්‍ය පුරපති රංජිත් යසරත්න මහතා පත්ව සිටී.හිටපු පුරපති උපුල් නිශාන්ත මහතාගේ රාජකාරී කටයුතු අත්හිටුවීමට දකුණු පළාත් ප්‍රධාන ඇමැති ශාල් විජයලාල් ද සිල්වා මහතා පියවර ගැනීමෙන් අනතුරුව නියෝජ්‍ය නගරාධිපතිවරයා එම පදවියට පත් කර ඇත.වසර 2004 දී මාතර මහ නගර සභාවේ නාගරික මන්ත්‍රීවරයකු වශයෙන් තේරී පත් වූ රංජිත් යසරත්න මහතා 2006 පළාත් පාලන මැතිවරණයේදී පන්දහසකට ආසන්න ඡන්ද සංඛ්‍යාවක් ලබාගනිමින් නියෝජ්‍ය පුරපති තනතුරට පත් විය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>13</day>
    </date>
    <link>http://www.dinamina.lk/2010/05/13/_art.asp?fn=n10051310</link>
    <topic>ඔබේ හැඳුනුම්පත නැතිවුණාද?මධ්‍යම තැපෑලට යන්න</topic>
    <author>උපාලි කරුණාරත්න</author>
    <content>ගැට කපන්නන් විසින් සොරා ගනු ලබන මුදල් පසුම්බිවල තිබෙන ජාතික හැදුනුම්පත්, රියදුරු බලපත්‍ර සහ විදේශ ගමන් බලපත්‍ර දෙසීයකට ආසන්න සංඛ්‍යාවක් කොළඹ මධ්‍යම තැපැල් හුවමාරුවට දිනකට ලැබෙන බව අනාවරණය වේ.මේ බැව් හෙළි වූයේ තැපැල් හා විදුලි සංදේශ ඇමැති ජීවන් කුමාරතුංග මහතා සහ නියෝජ්‍ය ඇමැති දුමින්ද දිසානායක මහතා කොළඹ මධ්‍යම තැපැල් හුවමාරුවේ නිරීක්ෂණ චාරිකාවකට එක්වෙමින් එහි විවිධ අංශයන් නිරීක්ෂණය කළ අවස්ථාවේදීය.සමහරක් ගැටකපන්නන් මුදල් පසුම්බි සොරා ගත් පසුව එහි තිබෙන ජාතික හැදුනුම්පත හෝ රියදුරු බලපත්‍රය හෝ විදෙස් ගමන් බලපත්‍රය ළඟම තිබෙන තැපැල් පෙට්ටියට දමනු ලබයි. එම පෙට්ටිවල තිබෙන ලිපිද සමඟ මේවා තැපැල්කරුවන් විසින් සිය කාර්යාලවලට රැගෙන යයි. ඉන්පසුව එම කාර්යාලවලින් ජාතික හැඳුනුම්පත්, රියදුරු බලපත්‍ර විදෙස් ගමන් බලපත්‍ර කොළඹ මධ්‍යම තැපැල් හුවමාරුවට එවනු ලබයි.පසුව මධ්‍යම තැපැල් හුවමාරුවේ නිලධාරින් විසින් පුද්ගලයින් ලියාපදිංචි කිරීමේ දෙපාර්තමේන්තුවට, ආගමන විගමන දෙපාර්තමේන්තුවට, මෝටර් රථ ප්‍රවාහන දෙපාර්තමේන්තුවට මේවා යොමු කරයි. මෙසේ ලැබෙන ජාතික හැදුනුම්පත්, රියදුරු බලපත්‍ර, විදෙස් ගමන් බලපත්‍ර අදාළ ආයතන වෙත යොමු කිරීම සම්බන්ධයෙන් කඩිනමින් කටයුතු කරන ලෙස ඇමැතිවරයා අදාළ නිලධාරින්ට මෙහිදී උපදෙස් ලබා දුන්නේය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>13</day>
    </date>
    <link>http://www.dinamina.lk/2010/05/13/_art.asp?fn=n10051311</link>
    <topic>නිපැයුම් නංවා ජන ජීවිතය ශක්තිමත් කරනවැඩපිළිවෙළක් රජය ක්‍රියාත්මක කරනවා</topic>
    <author>චන්දිමා එදිරිමාන්න</author>
    <content>යටිතල පහසුකම් වැඩි කරන, ආර්ථික සංවර්ධනය ඇති කර, රටේ නිෂ්පාදනය ඉහළ දමන ජන ජීවිතය ශක්තිමත් කරන වැඩපිළිවෙළක් රජය විසින් ක්‍රියාත්මක කරන බව, රාජ්‍ය පරිපාලන සහ ස්වදේශ කටයුතු අමාත්‍ය ඩබ්ලිව්. ඩී. ජේ. සෙනෙවිරත්න මහතා පැවැසීය.ජනාධිපති මහින්ද රාජපක්ෂ මහතාගේ මූලිකම අරමුණ ද රට ස්වයං පෝෂිතකර ලෝකයේ සමෘද්ධිමත්ම රට බවට ශ්‍රී ලංකාව පත් කිරීම යැයි ද ඒ මහතා පැවැසීය.ලක්ෂ 360ක වියදමින් නිම කිරීමට නියමිත කුරුවිට - එරත්න ශ්‍රී පාද ප්‍රවේශ මාර්ගය පළමු අදියර විවෘත කිරීමේ අවස්ථාවට සහභාගී වෙමින් රාජ්‍ය පරිපාලන ඇමැතිවරයා එම අදහස් ප්‍රකාශ කෙළේ ය.එහි දී තවදුරටත් අදහස් දැක් වූ ඇමැතිවරයා මෙසේ ද කීය.මම රත්නපුර ආසනය බාර ගත්තේ නගරය දැකුම්කළු ස්වභාවය, වටිනාකම ආරක්ෂා කරන්න කටයුතු කරන බව පවසමින්. ඒ අනුව මා කටයුතු කරනවා.ඉදිරියේ දී නගරය සඳහා නවීන විකල්ප මාර්ග ඉදිකරන්න සැලසුම්කොට තිබෙනවා. විශේෂයෙන්ම කුරුවිට නගරය අලංකාර කිරීමට එරත්න මාර්ගය සංවර්ධනය කරලා ජනතා අයිතියට පත් කරන්න පුළුවන් වීම ගැන සතුටු වෙනවා.ඉතා ඉක්මනින් නගරයට අවශ්‍ය කරන බස් නැවතුම් පොළක් ඉදිකරන්න කටයුතු සූදානම් කර තිබෙනවා.මේ සියල්ල සඳහා භෞතික සම්පත් දෙපාර්තමේන්තුවත්, ජාත්‍යන්තර මූල්‍ය අරමුදලත්, ආසියාතික බැංකුව මගින් මුදල් ආධාර ලබා දෙනවා. කුරුවිට නගරය සංවර්ධනය කිරීම මගේ හීනයක්. ඉදිරි අවුරුදු තුන ඇතුලත සියලු සංවර්ධන ව්‍යාපෘති අවසන් කරනවා. කුරුවිට ප්‍රාදේශීය සභා ප්‍රදේශයේ ග්‍රාම සේවා වසම් 39 ක් රත්නපුරේ තිබෙනවා. 17 ඇහැලියගොඩ ආසනයේ තිබෙනවා.පටු දේශපාලන මතවාද බැහැරකොට පවතින තත්ත්වය තේරුම් ගෙන ජනතාවට සේවය කළ යුතුයි. රත්නපුරට පැහැදිලි නායකත්වයක් තිබුණේ නැහැ.ඉදිරි අවුරුදු 06 මේ රටට ඓතිහාසික කාල පරිච්ඡේදයක් වනවා. රට සංවර්ධනය කිරීම ඉතා ඉක්මනින් මෙම කාලයේ දී සිදු කරනු ලබනවා. කුරුවිට ප්‍රාදේශීය සභාවේ සභාපති සලිත කරුණාරත්න මහතාද මෙම අවස්ථාවට සහභාගී වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>13</day>
    </date>
    <link>http://www.dinamina.lk/2010/05/13/_art.asp?fn=n10051312</link>
    <topic>පෝදා-ඉරිදා පෞද්ගලික පන්ති තහනමසෙසු පළාත්වලටත් ආදර්ශයක්</topic>
    <author/>
    <content>දහම් පාසල්වලට දැරුවන් කැඳවීමේ අටියෙන් රත්නපුර සහ කෑගල්ල දිස්ත්‍රික් දෙකේ පහළොස්වක පොහෝ දිනවල සහ ඉරිදා පෙරවරුවේ පෞද්ගලික පාසල් හෝ උපකාරක පන්ති පැවැත්වීම තහනම් කරමින් සබරගමුව පළාත්සභාව මෑතකදි ගනු ලැබූ තීරණය දිවයිනේ සෙසුපළාත් සභා වලටද ආදර්ශයකැයි සියම් නිකායේ මල්වතු පාර්ශ්වයේ මහානායක අතිපූජ්‍ය තිබ්බටුවාවේ ශ්‍රී සුමංගල නාහිමි සහ මල්වතු අස්ගිරි උභය පාර්ශ්විය අනු නාහිමිවරු සඳහන් කරති.සබරගමුව මහ ඇමැති මහීපාල හේරත් සහ මෙවර පාර්ලිමේන්තුවට තේරී පත් වූ කෑගල්ල දිස්ත්‍රික් මන්ත්‍රී කනක හේරත් යන මහත්වරු (11) උදෑසන මල්වතු මහ නාහිමි සහ මල්වතු පාර්ශ්වයේ අනුනායක නියංගොඩ විජිතසිරි, අස්ගිරි පාර්ශ්වයේ අනුනායක ගලගම අත්තදස්සී හිමිවරුන් උන්වහ්නසේලා වැඩ සිටින නිල ආරාම වෙත ගොස් බැහැ දුටුහ.මෙහිදී මහීපාල හේරත් සභාව නවක මන්ත්‍රී කනක හේරත් මහත්වරු අමතමින් උන්වහන්සේලා සඳහන් කළේ සබරගමුව පළාතේ සේම සමස්ත දිවයිනේ සමාජ ආර්ථික හා සංස්කෘතික පුනරුදය පිණිස ඔවුන් වෙතින් විශාල සේවාවක් ගරුතර මහා සංඝරතනය අපේක්ෂා කරන බවය.මෙහිදී සතර කෝරලයේ ප්‍රධාන සංඝනායක හෙම්මාතගම සිද්ධාර්ථ නාහිමි සබරගමුව පළාත් සාව මෑතකදි සම්මත කරගත් පළාත් අධ්‍යාපන ප්‍රඥප්තියේ සංශෝධන කීපයක් පිළිබඳව මල්වතු මහ නාහිමි ඇතුළු සෙසු අනුනාහිමියන්ගේ අවධානය යොමු කළහ.සබරගමුව පළාතේ වයස අවුරුදු පහේ සිට දහසය දක්වා වන ළමයින් සඳහා ඉරිදා දිනවල උදෑසන අටේ සිට සවස දෙක දක්වාත් පහළොස්වක පොහෝ දිනවලත් කිසිදු පෞද්ගලික පාසලක් හෝ උපකාරක පන්තියක් නොපැවැත්විය යුතු බවට වූ එම අතුරු යෝජනාව සබරගමු පළාත් සභාව පසුගියදා (06) ඒකමතිකව සම්මත කර තිබිණි.එකී අණපනත් කඩ කරන යම් පුද්ගලයෙකු එක් වතාවකට වඩා වැරැදිකරුවෙකු වන අවස්ථාවකදී රුපියල් පන්දහස නොඉක්මවන දඩයක් සහ මාස 06 ක බරපතළ වැඩ සහිත සිර දඬුවමකට යටත් විය යුතු බවට එකී සංශෝධන පනතට ඇතුළත් විය.මෙම අනපනත් තුළින් කිසියම් පාර්ශ්වයකට අගතියක් හෝ කෙණෙහිල්ලක් කිරීමට සබරගමුව පළාත් සභාව අදහස් නොකළ බව මහ නාහිමිවරු අමතමින් සඳහන් කළ මහ ඇමැතිවරයා ගුණ ගරුක සමාජයක් නිර්මාණය කිරීමේ අරමුණින් දුරස් වුන දහම් අධ්‍යාපනය සඳහා දරුවන් කැඳවීමේ අටියෙන් මෙකී සංශෝධන ගෙන එන ලදැයි කීය. මෙහිදී මල්්වතු පාර්ශ්වයේ අනුනායක නියංගොඩ විජිතසිරි නාහිමි සඳහන් කෙළේ දහම් අධ්‍යාපනය නංවාලීම සඳහා ළමුන් තුළින්ම නායකත්වයට පුහුණුවක් ලබා දිය යුතු බවය.දහම් පාසල් අධ්‍යාපනය ළමයින් තුළින්ම මතුවීම හරහා වඩාත් ඵලදායක වනු ඇතැයි යන්න උන්වහන්සේගේ අදහස විය.මේ පිළිබඳ අදහස් දැක් වූ මල්වතු මහානායක අතිපූජ්‍ය තිබ්බොටුවාවේ ශ්‍රී සුමංගල මහා නාහිමි සඳහන් කළේ දහම් පාසල් අධ්‍යාපනය සඳහා සබරගමුව පළාත් සභාව ගනු ලැබූ මෙම තීන්දුව දිවයිනේ සෙසු පළාත් සභාවලට ආදර්ශයක් වන අතර සෙසු පළාත් සභාද මෙම වැඩපිළිවෙළ අනුගමනය කරනු ඇතැයි විශ්වාස කරන බවයි.සබරගමුව පළාතේ සමාජ, ආර්ථික, ආගමික හා සංස්කෘතික පුනරුදය සඳහා එම පළාතට මෑතකදී පත්කළ නව ආණ්ඩුකාර වි. ජ. මු. ලොකුබණ්ඩාර මහතා මහත් ශක්තියක් වනු ඇතැයිද මහනාහිමි වැඩිදුරටත් පැවැසූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>13</day>
    </date>
    <link>http://www.dinamina.lk/2010/05/13/_art.asp?fn=n10051313</link>
    <topic>වී තැම්බීමේදී සහල්වල තත්ත්ව පාලනයහඳුනාගත හැකි මෘදුකාංගයක්</topic>
    <author>සකුන්තලා ජයසිංහ</author>
    <content>ඉස්තරම් තත්ත්වයේ සහල් නිෂ්පාදනයේදී වී තැම්බීමේ ක්‍රියාවලිය මගින් සහල්වල තත්ත්ව පාලනය හඳුනාගත හැකි මෘදුකාංගයක් නිපදවීමට සමත් වෙයි.පශ්චාත් අස්වැන්න පිළිබඳ තාක්ෂණ ආයතනයේ් සම්පත් දායකත්වයෙන් ඉන්දියාවේ පන්ජාබ් කෘෂිකර්ම විශ්ව විද්‍යාලයේ සහයෝගිතාව ඇතිව පශ්චාත් අස්වැන්න පිළිබඳ තාක්‍ෂණ ආයතනයේ කෘෂිකර්ම ඉංජිනේරු විද්‍යාව පිළිබඳ වැඩබලන ජ්‍යෙෂ්ඨ පර්යේෂණ නිලධාරී ආචාර්ය චම්පති ගුණතිලක මහතා මේ නව මෘදුකාංගය හඳුන්වා දී තිබේ.නව පරිගණක මෘදුකාංගය මගින් සහල් නිෂ්පාදනයට පෙර වී තැම්බීමේ කාර්යයේදී ඒ ඒ වී වර්ගයට අනුව වී පෙඟවීම සහ තැම්බීමට වඩාත් උචිත කාල ප්‍රමාණය සහ උෂ්ණත්වය මෙමගින් ගණනය කර ගත හැකියි. විශේෂයෙන් සහල්වල ගුණාත්මක බව සහ ප්‍රමිතිය ආරක්ෂා කර ගැනීම සඳහා අවශ්‍ය සාධක කල් ඇතිව දැන ගැනීමට මෙය උපයෝගී කර ගත හැකියි.පන්ජාබ් කෘෂිකර්ම විශ්ව විද්‍යාලයේදී කළ මෙම පර්යේෂණය පසුව ලංකාවේදී බීජි 358 සම්බා සහ බීජි 352 නාඩු සහල් යොදාගෙන සාර්ථකත්වය තහවුරු කර ගෙන තිබේ.සහල් නිෂ්පාදනයේ නියැලෙන්නන්ට සුපිරි මට්ටමේ සහල් නිපදවා ගැනීම සඳහා අවශ්‍ය කාලය හා උෂ්ණත්වය පිළිබඳ නියමිත සහ නිවැරැදි දත්ත මෙමගින් ලබා ගැනීමට හැකියාව ඇති බැව් ආචාර්ය චම්පති ගුණතිලක මහතා දිනමිණට කියා සිටියේය.ශ්‍රී ලංකා කෘෂිකර්ම පර්යේෂණ ප්‍රතිපත්ති සභාවේ මූල්‍යමය දායකත්වයෙන් මේ පර්යේෂණය සිදු කර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>13</day>
    </date>
    <link>http://www.dinamina.lk/2010/05/13/_art.asp?fn=n10051314</link>
    <topic>ත්‍රිරෝද රථ රියැදුරන්ටවිශ්‍රාම වැටුප් ක්‍රමයක්</topic>
    <author>ශීලා උඩුවර</author>
    <content>ත්‍රිරෝද රථ රියදුරන් සඳහා විශ්‍රාම වැටුප් ක්‍රමයක් සකස් කරන බව ප්‍රවාහන නියෝජ්‍ය ඇමැති රෝහණ දිසානායක මහතා පවසයි.මේ සඳහා මුදල් අමාත්‍යාංශය යටතේ ඇති සමාජ ආරක්ෂණ මණ්ඩලය සමඟ මේ වනවිටත් සාකච්ඡා කර ඇතැයි නියෝජ්‍ය ඇමැතිවරයා කීය.වයස අවුරුදු 18ත් 59ත් අතර ත්‍රිරෝද රථ හිමියන්ට මෙම විශ්‍රාම වැටුපට දායක විය හැකිය.මීට අමතරව ත්‍රිරෝද රථ වලින් ගමන් ගන්නා මගීන් වෙනුවෙන් ත්‍රිරෝද රථ හිමිකරුවන් පූර්ණ රක්ෂණ ආවරණයක් ලබාදිය යුතු බව ද ඇමැතිවරයා කීය.එසේ රක්ෂණ ආවරණයක් ලබා ඇති බවට ස්ටිකරයක් එම ත්‍රිරෝද රථයේ ප්‍රදර්ශනය කළයුතුය. එවැනි රක්ෂණ ආවරණයක් නොමැති ත්‍රිරෝද රථවල ගමන් නොකරන ලෙස අමාත්‍යාංශය දැනුම්වත් කරන බව ද ඇමැතිවරයා කීය.දවසේ පැය 24 පුරාම මෙම සේවාව පවත්වා ගෙන යාම පිළිබඳව දැනටමත් සාකච්ඡා කර ගෙන යන බව ද ඇමැතිවරයා කියයි.ශබ්ද දූෂණය හා ඔරොත්තු නොදෙන කැසට් ශබ්ද තහනම් කරන අතර එවැනි අයට විරුද්ධව විනය ක්‍රියා මාර්ග ගන්නා බව ද ඇමැතිවරයා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>13</day>
    </date>
    <link>http://www.dinamina.lk/2010/05/13/_art.asp?fn=n10051315</link>
    <topic>ජනපති කාර්ය සාධන බළකායප්‍රථමවරට 25දා ජනපති හමුවට</topic>
    <author>සන්ධ්‍යා කරුණාරත්න</author>
    <content>ඩෙංගු මර්දනය කිරීම සඳහා වූ ජනාධිපති කාර්ය සාධක බළකාය ජනාධිපති මහින්ද රාජපක්ෂ මහතාගේ ප්‍රධානත්වයෙන් මෙම මස 25 වැනිදා ප්‍රථමවරට රැස්වේ.සෞඛ්‍ය ඇමැති මෛත්‍රීපාල සිරිසේන මහතාගේ සංකල්පයකට අනුව මේ ජනාධිපති කාර්ය සාධක බළකාය පිහිටුවීම සිදුකෙරේ.මේ කාර්ය සාධක බළකායට සෞඛ්‍ය, පරිසර, අධ්‍යාපන, පළාත් සභා සහ පළාත් පාලන අමාත්‍යාංශවල නිලධාරීහු ඇතුළත් වෙති.ජාත්‍යන්තර හෙද දිනය සමරමින් කොළඹ ජයවර්ධන කේන්ද්‍රයේ පැවැති උත්සවයක් අමතමින් සෞඛ්‍ය ඇමැති මෛත්‍රීපාල සිරිසේන මහතා මේ බව ඊයේ (12) දා ප්‍රකාශ කර සිටියේ ය. මෙම හෙද උත්සවය රජයේ හෙද නිලධාරීන්ගේ සංගමය විසින් සංවිධානය කර තිබිණ.ප්‍රාදේශීය ලේකම් කොට්ඨාස 65ක මේ වන විට ඩෙංගු වර්ධනය වී තිබෙන්නේ යැයි පැවසූ ඇමැතිවරයා තමා මේ කොට්ඨාස 65 ම වෙත ගොස් වීථියක් ගානේ ගෙයක් ගානේ ඇවිදිමින් ඩෙංගු මර්දනයට ජනතාව දැනුවත් කරන්නේ යැයි කීය.අමාත්‍යාංශය භාරගනිමින් ඇමැති පුටුවේ වාඩි වී සිටියට අමාත්‍යාංශයේ කටයුතු ප්‍රතිඵලදායක ලෙස සිදුනොවන බවත්, ක්‍ෂේත්‍රයට ගොස් ජනතාව සම¼ඟ සුහදශීලිව වැඩ කිරීමෙන් අමාත්‍යාංශයේ ගැටලු සාර්ථකව විසඳා ගැනීමට හැකි වන බවත් ඇමැතිවරයා පැවැසුවේ ය.ඩෙංගු මර්දනය කිරීම සඳහා ප්‍රජාවගේ ද සහභාගිත්වය ලබාගනිමින් විධිමත් ආකාරයෙන් ඩෙංගු මර්දන කටයුතු සිදුකළ යුතු යැයි ද ඇමැතිවරයා ප්‍රකාශ කළේය.තමාගේ ප්‍රතිපත්තිය හා පොදු සටන් පාඨය වන ‘සියලුදෙනාට ම සාධාරණත්වය ඉටුකරමු කිසිවෙකුට අසාධාරණයක් සිදු නොකරමු’ මුල්කර ගනිමින් කටයුතු කිරීමෙන් ක්‍ෂේත්‍රයේ තිබෙන ගැටලු බොහොමයක් අවම කරගත හැකි යැයි ද ඇමැතිවරයා සඳහන් කෙළේය.අනුන් ගැන නොසොයා තමාගේ කාර්යය තමා විසින් නිවැරදිව සිදු කරන්නේ නම් සියලුදෙනාගේ කාර්යන් නිසිලෙස සිදුවන බවත්, එසේ කටයුතු ඛ්ල;මන් සෞඛ්‍ය අමාත්‍යාංශය බලාපොරොත්තුවන ජාතික ඉලක්කයන් කරා පහසුවෙන් ළඟා විය හැකි බවත් ඇමැතිවරයා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>13</day>
    </date>
    <link>http://www.dinamina.lk/2010/05/13/_art.asp?fn=n10051316</link>
    <topic>පොළොන්නරු දිසා වැසියන් ගිය වසරේ කෝටි 211ක මත්පැන් වර්ග 10ක් බීලා</topic>
    <author>ගාමිණී ඔබේසේකර පොළොන්නරුව විශේෂ</author>
    <content>පොළොන්නරුව දිස්ත්‍රික්කයේ ජනතාව පසුගිය වසර තුළ රුපියල් කෝ්ටි 211 ක රජයේ බලපත්‍ර සහිත මත්පැන් වර්ග 10 ක් පානය කොට ඇතැයි පොළොන්නරුව දිස්ත්‍රික් ලේකම් නිමල් අබේසිරි මහතා පැවසීය.පොළොන්නරුව දිස්ත්‍රික්කයේ ව්‍යවසාය සංසදයේ සාමාජිකයින්ගේ රැස්වීමක් අමතා දිස්ත්‍රික් ලේකම්වරයා මේ බව සඳහන් කළේය.හිගුරක්ගොඩ සී. අයි. සී. ශ්‍රවණාගාරයේ (11) මෙම රැස්වීම පැවැත්විණි. නිමල් අබේසිරි මහතා මෙසේද කීය.හාරලක්ෂ පනස් දහසක්වූ පොළොන්නරු දිස්ත්‍රික්කයේ ජනතාව ගොවි කර්මාන්තයෙන් තමන්ගේ ජීවිතය පවත්වාගෙන යනවා.ගොවි කර්මාන්තයේ යෙදී සිටින බව කියන මෙම ගොවීන් තාක්‍ෂණයට ඉඩදී කුඹුරු වැඩ කරන්නේ්වසරකට දින 32 ක්. වසරේ අනෙක් කාලය කුමක් සඳහා වැය කරන්නේ දැයි ප්‍රශ්නයක්. කාලය කා දැමීමක් පෙනෙනවා.කිලෝව රුපියල් 22 බැගින් මිලදී ගෙන සහල් කිලෝව රුපියල් 60 ට අලෙවි කිරීමට හැකියි.ඒ පිළිබඳව ව්‍යාපාරිකයන් සහල් මෝල් කර්මාන්තය ක්‍රියාත්මක කළ හැකියි. මේ සඳහා ගොවිජනතාව ද හවුල් කර ගැනීමට පුළුවන්කම තිබෙනවා.පසුගිය වසර තුළදී පොළොන්නරුව දිස්ත්‍රික්කයේ ජනතාව රුපියල් කෝටි 211 ක රජයේ ලයිසන් මත්පැන් වර්ග 10 ක් පානය කොට තිබෙනවා. මෙම මත්පැන් පානය කිරීමට පැය එක්කෝටි විසිපන් ලක්ෂයක කාලයක් වැය කර තිබෙනවා. ඒ අනුව පොළොන්නරුවේ ජනතාව වසරකට රුපියල් කෝටි 311 ක මුදලක් මේ සඳහා වැය කර තමන්ගේ ජීවිත විනාශ කර ගෙන තිබෙනවා.පොළොන්නරුව දිස්ත්‍රික්කයේ ජීවත්වන ජනතාවගෙන් 28 % කට සමෘද්ධි දීමනාව ලබා දෙනවා. ඒ සඳහා රජය එක්කෝටි විසිහය ලක්ෂයක් ද ත්‍රීවිල් සඳහා එක්කෝටි තිස්හය ලක්ෂයක් ද නොමිලයේ ලබා දෙනවා.සෞඛ්‍ය සම්පන්න ජාතියක් සඳහා මත්පැන් පානය අද ප්‍රශ්නයක් බවට පත් වෙලා. ව්‍යවසායකයින් නොයෙකුත් කර්මාන්ත ඇරඹීම සිදු කළත් ජනතාව රෝගීන් නම් එයින් පළක් වේවිද ? සුළු හා මධ්‍යම පරිමාණ ව්‍යවසායකයින් එක්ව අලුත් නිර්මාණ ඉදිරිපත් කිරීමට කටයුතු කළ යුතු වනවා.මෙම රැස්වීම අමතා පොළොන්නරුව ජ්‍යෙෂ්ඨ පොලිස් අධිකාරී සිරිල් ප්‍රනාන්දු, තිලක් පුෂ්පකුමාර, පී. ආර්. එස්. එස්. චන්ද්‍රසිරි, වසන්ත ;ස්නානායක, ලක්ෂ්මන් විජේරත්න මහත්වරුද කථා කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>13</day>
    </date>
    <link>http://www.dinamina.lk/2010/05/13/_art.asp?fn=n10051317</link>
    <topic>හයිටියට අපෙන්රණවිරුවන් 200ක්</topic>
    <author>භක්ති ධර්මප්‍රිය මෙන්ඩිස්</author>
    <content>එක්සත් ජාතීන්ගේ සාම හමුදාවට එක්වීම සඳහා ත්‍රිවිධ හමුදාවේ රණවිරුවන් 200 දෙනෙක් මැයි මාසයේ හයිටි රාජ්‍ය බලාපිටත්ව යති.ශ්‍රී ලංකා යුද හමුදාවේ සිය දෙනෙකු, සහ නාවික හමුදාවේ පනස් දෙනෙක් ගුවන් හමුදාවේ පනස් දෙනෙක් මෙලෙස එක්සත් ජාතීන්ගේ සාම හමුදාවට එක්වෙති. හයිටි රාජ්‍ය බලා පිටත්ව යන හමුදා සාමාජිකයන්ට ශ්‍රී ලංකාවේදී විශේෂ පුහුණුවක් ලබා දී තිබේ. එක්සත් ජාතීන්ගේ සාම හමුදාවට එක්ව හයිටි රාජ්‍ය බලා පිටත්ව යන දසවන කණ්ඩායම මෙය වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>13</day>
    </date>
    <link>http://www.dinamina.lk/2010/05/13/_art.asp?fn=r1005131</link>
    <topic>කැලණි විහාර භූමියේ දී පැහැර ගැනුණු පුංචි සෙනුති බේරාගත් මෙහෙයුම</topic>
    <author>දුමින්ද සම්පත් සමඟ මාරවිල සමූහ මිහිර විජේසේකර</author>
    <content>පසුගිය ඉරිදා මුළු රටම කම්පා කළ සිද්ධියක් ඓතිහාසික කැලණිය පුරවරයෙන් වාර්තා විය. තම මව, පියා, මිත්තනිය සහ එකම සොයුරිය සමඟ කැලණි විහාරයට පැමිණි වයස අවුරුදු 2 1 / 2 ක් වයසැති සෙනුති ලිමන්සා මාපලගම දැරිය විහාරස්ථාන භූමියේදී ආගියඅතක් නැතිවීම මේ සිදුවීමයි.සෙනුතිගේ මව නිලුෂි මාපලගම මහත්මියගේ රෝගී පියා වෙනුවෙන් බාරහාර වීම පිණිස ඔවුන් කැලණි විහාරයට පැමිණ සිටියදී ඇය අතුරුදන්වූයේ ඉරිදා දහවල් 2.30 ට පමණය.කැලණි විහාරයට ඒ මොහොතේ පැමිණ සිටි බැතිමතුන් සෑම දෙනෙක්ම මේ සිද්ධිය අසා කම්පාවට පත් වූහ. ඔවුහු තමන්ට හැකි පමණින් විහාරස්ථානය අවට සෝදිසි කරමින් මේ දැරිය සෙව්වත් ඇය හමු නොවුණි. තම දියණිය ආ ගිය අතක් නැති බව ඒ මොහොතේම කැලණිය පොලිසියට දැනුම් දීමට සෙනුතිගේ මවුපියෝ පියවර ගත්හ. පොලිස් නිලධාරීන් එම ස්ථානයට පැමිණ කැලණි විහාරස්ථානයෙන් ඇතුළු වන හා පිටවන දොරටු අසල ආරක්ෂාව යොදා පරීක්ෂා කළත් කිසිම හෝඩුවාවක් දැන ගැනීමට නොහැකි විය.සෙනුති ඇගේ එකම සොයුරිය සමඟ විහාරස්ථාන භූමියේ සෙල්ලම් කරමින්සිටින අතර වයෝවෘද්ධ කතක සමඟ කතා බහක නිරතව සිටි බවද ඉන් අනතුරුව ඇය එම කත සමඟ එතැනින් පිටවී යනු තමන් දුටු බවද සෙනුනිගේ සොයුරිය පැවසුවාය.ඉරිදා රෑ බෝ වෙද්දී පොලිස් කණ්ඩායම් දෙකක් සිද්ධිය සම්බන්ධව පුළුල් පරීක්ෂණයක් ආරම්භ කළහ. සෙනුතිගේ අතුරුදන්වීම සම්බන්ධව ඇගේ් ඡායාරූප සහිතව ජනමාධ්‍ය මගින් ප්‍රසිද්ධ කැරිණි.සිය දියණිය ආගිය අතක්නැති සොවින් දෙමවුපියන් සහ ඥාතීහු පසුවූයේ මහත් කම්පනයකිනි.සෙනුතිගේ මව නිලුෂි මාපලගම මහත්මිය දියණිය සොයා දෙන ලෙස සෑම දෙනෙකුගෙන්ම ඉල්ලමින් හඬා වැටුණාය. කැලණිය පොලිසියේ නිලධරයින් පිරිසක් බුද්ධි අංශයේ නිලධරයන් සමඟ එක්වී විමර්ශණ කටයුතු ආරම්භ කරද්දී වැදගත් තොරතුරු රැසක් ලැබිණි.ඉන් එක් තොරතුරකින් කියවුනේ සෙනුනි අතුරුදන්වන්නට මොහොතකට පෙර උමතුවෙස් ගත් කතක් සමඟ කතා බහ කරමින් සිටි බවයි.ඒ අනුව පරීක්ෂණ පැවැත්වූ පොලිසිය කාන්තාවක් සැකපිට අත් අඩංගුවට ගෙන වැඩිදුර පරීක්ෂණ පැවැත්වීමට කැලණිය පොලිසියට ගෙන එන ලදී.මේ අතර සෙනුතිගේ අතුරුදන්වීම අසා ප්‍රදේශවාසීන් ඉඹුල්ගොඩ පහළ ඉඹුල්ගොඩ පිහිටි ඇගේ නිවසට ඇදී එන්නට වූහ.සදුදා (10) සවස් වෙද්දී පොලිස් කණ්ඩායම්වලට තවත් තොරතුරු රැසක් අනාවරණය කරගන්නට හැකි විය. පොලීසිය ඒ වන විට කැලණි විහාරය අවට ත්‍රීරෝද රථ රියදුරන්, පදික වෙළඳුන්, මල් අලෙවිකරුවන් ඇතුළු විශාල පිරිසකගෙන් ප්‍රකාශ ලබා ගෙන තිබිණි.කැලණිය සහකාර පොලිස් අධිකාරී මධාරා ආරියසේන මෙනෙවිය ගේ උපදෙස් මත තවත් පොලිස් කණ්ඩායමක් කැලණිය විහාරස්ථානය අවට සැරි සැරුවේ සෙනුනිගේ ඡායාරූපයක්ද සහිතවය.මේ ඡායාරූපයේ සිටින දැරිය ඔබ දැක්කාද ? එසේ නම් ඒ පිළිබඳ තොරතුරු පොලීසියට දැනුම් දෙන්න. කැලණිය පොලිසියේ නිලධරයෝ පොලිසිය ප්‍රදේශවාසීන් දැනුම්වත් කෙළේ එසේය.ඒ අතරේ සෙනුතිගේ් ඡායාරූප සහිත දැන්වීම් පත්‍රිකා කොළඹ, කැලණිය, ගම්පහ ප්‍රදේශවල තැන තැන ඇලවිණි.පොලිසිය මෙසේ ක්‍රියාත්මක වෙත්දී කැලණිය විහාරය අසල පදිංචි කාන්තාවක් පොලිසියට ලබා දුන් තොරතුර ඉතා වැදගත් එකක් විය.මේ දරුවා මම දැක්කා. ඈ ඊයේ රෑ හිටියේ අපේ ගෙදර. ඇය අපේ ගෙදරට ගෙනා කාන්තාවත් මම දන්නවා යැයි මේ කාන්තාව කීවාය.පොලිස් පරීක්ෂණ නියම මගට යොමුවූයේ එතැන්සිටයි. සෙනුති කිසියම් කාන්තාවක් විසින් පැහැරගෙන යන්නට ඇති බව පොලිසිය මුල්වරට තහවුරු කර ගත්තේ ඒ මොහොතේදීය. ඉරිදා රාත්‍රි සෙනුති රදවාගෙන සිටියා යැයි කියන නිවසේ හිමිකාරියද වයෝවෘද කතකි. පොලිසිය ඇගෙන් ප්‍රශ්න කෙළේය.මේ කාන්තාව මම විසි අවුරුද්දක් පුරා දන්නවා ඈ පෝයට සිල් ගන්න කැලණි විහාරයට ආවම නවාතැන් ගත්තේ මගේ නිවසේ. එදා දවල් එයා පුංචි දරුවෙකුත් අරගෙන මගේ ගෙදරට ආව. මට කීවේ ඥාාති දියණියක් කියලයි යැයි ඕ කීවාය.සැකකාර කත සහ දැරිය එදින රාත්‍රී විසිත්ත කාමරයේ සැටියේ වාඩිවී රූපවාහිනිය නැරඹූ බවද සැකකාරියගේ ඇඳුමත් මේ දැරියට පෙරවීම පිණිස ලබා දුන් බවද ඕ පොලීසියට පැවසුවාය. පොලිස් නිලධරයෝ සිය පරීක්‍ෂණ තවත් අතකට යොමු කළහ.මේ නිවස අසළ පිහිටි වෙළෙඳසලක අයිතිකරුවකු ද පොලිසියට වැදගත් හෝඩුවාවක් ලබා දුන්නේ ඒ මොහොතේදියි.”මේ ගෑනු කෙනා ඔය ගෙදරට ආපු හැම මොහොතකම මගේ කඩෙන් යෝගට් 2 ක් ගෙනිච්චා. ඔහු කීවේය.ඊට අමතරව මේ කත දරුවාට උදෑසන ආහාරය පිණිස අසල වෙළඳසලකින් ඉදිආප්ප මිලදී ගෙන ඇති බව ද පොලිසිය තොරතුරු අනාවරණය කර ගත්තේය.මේ ක්‍රියාදාමයේ වැදගත්ම හෝඩුවාව අනාවරණය වූයේ කැලණිය දුරකථන පණිවුඩ හුවමාරු මධ්‍යස්ථානයකිනි.සැකකාරිය එහි පැමිණ ඇමතුම් 2 ක් ලබා ගත් බව ද හෙළිවිය.පොලිස් නිලධරයෝ එම ඇමතුම් පිළිබඳ පරීක්‍ෂා කළහ. ඔවුනට දැකගත හැකි වූයේ එම ඇමතුම් දෙකම ගල්කිස්ස සහ මාරවිල ප්‍රදේශයේ ස්ථාන දෙකක දුරකථන අංක බවයි.ඒ අනුව වැඩිදුර පරීක්‍ෂණ ආරම්භ විය.සැකකාර කත සඳුදා දහවල් 11.00 ට පමණ සෙනුති දැරිය ද කැටුව කැලණිය නිවසින් පිටවී ඇති බව ද පොලිසියට හෙළිවිය.ඇය මේ දරුවා රැගෙන ගියේ කොහේද? එය සෙවීම විමර්ශන නිලධාරීන්ගේ ඊළඟ ඉලක්කය විය.කැලණිය පොලිසියේ නිලධරයෝ මෙසේ පරීක්‍ෂණවල නිරත වෙද්දී සැකකාර කත සිටියේ මාරවිල මහවැව වලව්වත්ත ප්‍රදේශයේ පිහිටි ඇගේ දියණියකගේ නිවසේය.සඳුදා රාත්‍රිය ඒ දැරිය සමඟ දියණියගේ නිවසේ ගත කළාය. පසුදා උදෑසන ඕ සෙනුනි දැරියට රබර් සෙරෙප්පු කූට්ටමක් ලබාගැනීම පිණිස අසල නිවසකට රැගෙන ආවාය.තමා කැලණියෙන් දැරියක කැටුව ආ බව ඕ එම නිවැසියනට පැවසුවාය.එහි සිටි අයෙක් මේ පිළිබඳව සැක සිතී මාරවිල වලව්වත්තේ ත්‍රීරෝද රථ රියැදුරකු වන චරිත් ලක්‍ෂිතට දැනුම් දුන්නේය.වහාම ක්‍රියාත්මක වූ ලක්‍ෂිත ත්‍රීරෝද රථයෙන් එහි පැමිණියේය. කැලණි විහාරයේදී අතුරුදන් වූ සෙනුති දැරිය පිළිබඳව ඔහු ඒ වන විටත් මාධ්‍ය මගින් දැන සිටියේය. සැකකාරිය සහ දැරිය ත්‍රීරෝද රථයේ නංවාගත් ලක්‍ෂිත පිම්මේ ආවේ මාරවිල පොලිසියටයි.පොලිස් නිලධරයනට මේ පිළිබඳ විස්තර කී ලක්‍ෂිත සැකකාරිය සහ සෙනුති දැරිය පොලිසියට බාර දුන්නේය.මාරවිල පොලිස් නිලධරයෝ මේ තොරතුරු ඒ මොහොතේම කැලණිය පොලිසියට සැල කලහ.තම දරුවා නැති සොවින් වැළපෙමින් සිිටි නලින්, නිලූෂි මාපලගම යුවල මේ ආරංචියෙන් උද්දාමයට පත් වූහ. ඔවුහු වහාම මාරවිල පොලිසියට දුරකථනයෙන් කතා කළෝය. සෙනුති අම්මා සමඟ දුරකථනයෙන් කතා කළාය.පොලිස් නිලධාරීන් සමග සෙනුතිගේ මවුපියෝ මාරවිල පොලිසිය බලා ගමන් ගත්තෝය. මාරවිල පොලිසියේදී සෙනුති අම්මා වැළඳ ගන්නා අයුරු බලා සිටි අයගේ නෙතට කඳුළක් එක්කළ දසුනක් විය.ඉන් අනතුරුව කොළඹට කැඳවාගෙන ආ දැරිය වෛද්‍ය පරීක්‍ෂණයකට ඉදිරිපත් කෙරිණි.සැකකාරියගෙන් ප්‍රශ්න කළ පොලිසියට දැනගැනීමට හැකි වූයේ අපූරු කතාවකි.එදා හවස මම පිටකොටුවට ගියා ගුණසිංහ පුරයේදී හමුවූ පිරිමි කෙනෙක් මේ දරුවා වඩාගෙන හිටියා. “මට මේ දරුවා රැකබලා ගන්න අමාරුයි ළමයගෙ අම්ම දාල ගිහිල්ලා” මට රුපියල් 400 ක් දෙන්න දරුවව තියාගන්න කියා මේ පුද්ගලයා මට කිව්වා. ඉන්පසු මම රුපියල් 300 ක් දී දරුවා ගත්තා. ඊට පසු දරුවා මාරවිල මගේ දුවගේ ගෙදරට ගෙනාවා.දැරිය සොයාගන්නා අවස්ථාව වන විට ඇගේ කොණ්ඩය කොටට කපා තිබිණි. වෙනත් ඇඳුමක් ද ඇයට අන්දවා තිබූ බව පොලිසිය කියයි.සැකකාරියගේ මෙම ප්‍රකාශය පොලිසිය පිළිගන්නේ නැත. පොලිස්පති මහින්ද බාලසූරිය මහතා සඳහන් කරන්නේ මේ කාන්තාව දැරිය පැහැරගෙන ආවේ මාරවිල දී කිසියම් පුද්ගලයකුට මුදලට විකිණීමට බවට තමන් සැක කරන බවයි. ඒ පිළිබඳ වැඩිදුර පරීක්‍ෂණ පවත්වන බව ද ඔහු සඳහන් කරයි.සැකකාරිය තිදරු මවකි. ඇයට ගැහැනු දරුවන් තිදෙනෙකි. වැඩිමල් දියණිය වන චන්ද්‍රකාන්ති ඩයස් මහත්මිය කියන්නේ් මෙවැනි කතාවකි.අම්මා ගෙදරට ආවා පුංචි දැරියක් සමඟ. ඇය අඬ අඬා හිටියේ. අම්මා කිව්වා මේ දුව ගෙනාවෙ කැලණිය පන්සලෙන් කියලා. මම අම්මට බැන්නා. පොලිසියට ගිහිල්ලා බාරදෙන්න කියලා.අම්මා ඊට පස්සෙ ළමයත් අරගෙන එළියට ගියා. පස්සෙ තමයි දැනගත්තෙ ළඟ ගෙදරට ගිහිල්ලා සෙරෙප්පු දෙකක් පොඩි ළමයට ඉල්ලන්න ගිහින් කියලා. ඒ අය දරුවාව හඳුනගෙන ත්‍රීරෝද රථයෙන් පොලිසියට ගෙනල්ලා තියෙනවා. අම්මා මානසික රෝගියෙක්. ගෙදර එන්නෙත් දවස් ගණන් ගිහිල්ලා. මම හරි දුක් වෙනවා මෙම සිද්ධිය ගැන.මේ සිද්ධියේ සුලමුල සෙවීම පොලිසිය තවම අත්හැර නැත. සැකකාරිය කැලණිය පොලිසිය බාරයේ සිටින්නීය. මේ කත දරුවා රැගෙන ගියේ ඇයි? කැලණි විහාරයේදී මේ කත සමඟ සම්බන්ධකම් පැවැත්වී යැයි සැකපිට ප්‍රශ්න කැරුණු කතත් මීට සම්බන්ධ ද? දැරිය කැලණියේ සිට මාරවිලට ගෙන ගියේ කෙසේද? මෙම ප්‍රශ්නවලට පිළිතුරු අද හෙටම සොයා ගැනීමට හැකිවෙනු ඇතැයි පොලිසියේ විශ්වාසයයි.සැකකාරිය පිළිබඳව නීතිමය කටයුතු ඉදිරියේදී සිදුකිරීමට නියමිතය.කැලණිය කොට්ඨාස බාර ජ්‍යෙෂ්ඨ පොලිස් අධිකාරි කිත්සිරි ගනේගම, සහකාර පොලිස් අධිකාරිනී මදාරා වීරසේන මෙනවියගේ උපදෙස් මත කැලණිය පොලිස් ස්ථානාධිපති අර්ජුන මාහිංකන්ද මහතා ඇතුළු පොලිස් කණ්ඩායමක් පරීක්‍ෂණ පවත්වති.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>13</day>
    </date>
    <link>http://www.dinamina.lk/2010/05/13/_art.asp?fn=r1005132</link>
    <topic>මුළු ගමම හඬවා ඉෂාර අවසන් ගමන් යයි</topic>
    <author>කඩවත විශේෂ විජය ශ්‍රී ගම්මන</author>
    <content>කඩවත වෑබඩ කිරිල්ලවල අංක 352/4 නිවසේ පදිංචිව සිටියදී ළිඳකට වැටීමෙන් මියගිය 15 හැවිරිදි ත්‍රිමාන හෙට්ටිගේ දොන් ඉෂාර සම්පත් සෙනවිරත්න ගේ හදිසි වියෝවෙන් ප්‍රදේශවාසීහු තවමත් වැලපෙති.ගමේ හැම කෙනකුගේත් පාසලේත් හිත් දිනා සිටි මගේ දරුවා මුළු ගමම හඬවා අවසන් ගමන් ගියා යි ඉෂාර සම්පත් ගේ පියා වන ප්‍රසාද් කුමාර සෙනවිරත්න මහතා කඳුළු පිරි දෙනෙතින් යුතුව පැවසුවේ ය.උදේ පාසල් ගිය ඉෂාර සම්පත් නිවසට පැමිණීමෙන් පසු සවස 4.25 ට පමණ දිය නෑමට ගේ ඉදිරිපිට පිහිටි ළිඳට බාල්දියත් රැගෙන ගියා. මේ ළිඳට කිසිදාක නොයන මගේ පුතා ගියේ ඇයි කියල මට තාම ප්‍රශ්නයක්.ටික වෙලාවකට පස්සේ පුතා පේන්න නැති නිසා ගිහින් බලන්නැයි දුවට කීවා. දුව ගිහින් බැලුවත් අයියා හිටියෙ නැහැ සෙරෙප්පු 2 යි බාල්දියයි පමණයි තියෙන්නෙ. අයියා නැතැයි කියාගෙන ආපසු ආවා. අපි හැමෝම ළිඳ ලඟට ගියා. මේ ළිඳ බඹ 2කට වඩා නැහැ.ඒ වෙලාවෙ දෙන්නෙක් ළිඳට බැහැල බලල ඒත් නැතැයි කීවා. පසුව එතනට පැමිණි කෙනෙක් ළිඳට බැහැල ළිං පතුළ සෝදිසි කරද්දී ඉෂාරගේ සිරුර මඩෙහි එරී තිබී සොයාගත හැකිවූවා. වහාම සිරුර ගොඩගෙන පෙවී තිබූ වතුර හලා රාගම රෝහලට ගියා.එහිදී ප්‍රතිකාර කළත් පලක් වුණේ නැහැ. ඉෂාර සම්පත් අධ්‍යාපනය ලැබුවේ ශ්‍රී පැරකුම්බා මහා විද්‍යාලයේ. ඉගෙනීමටත් ක්‍රීඩාවලටත් හරිම දක්ෂයි. ප්‍රධාන ශිෂ්‍ය නායකයා ලෙස බැජ් පළඳවා ගතවුණේ දින හතයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>13</day>
    </date>
    <link>http://www.dinamina.lk/2010/05/13/_art.asp?fn=r1005133</link>
    <topic>උකස් කළ රන් භාණ්ඩ බේරාදෙන බව පවසාමුදල් මංකොල්ලකන පිරිසක්අත්අඩංගුවට</topic>
    <author>කඩවත විශේෂ</author>
    <content>බැංකුවල උකස් තබා ඇති රන් භාණ්ඩ බේරාදෙන මුවාවෙන් මුළුමුදලෙන් අඩක් රැගෙන එන්නැයි උකස් කරුවන් පොළඹවා අතර මග රැක සිට අවි පෙන්නා මුදල් මංකොල්ලකන පිරිසක් කඩවත පොලිසිය මගින් අත්අඩංගුවට ගෙන ඇත.ඔවුන් මෙය සිදුකරන්නේ උකස් භාණ්ඩ දින අවසන් වන දිනය දන්වා අයිති කරුවන්ට යවන නිවේදන හෝඩුවාවන් අනුවයි. එවැනි අය මුණ ගැසී සින්නවන භාණ්ඩ තම මුදලින් බේරා දෙන මුවාවෙන් මෙම මංකොල්ලකෑම් සිදු කරන බව පැවසේ.මෙම කල්ලියේ 6 දෙනෙක් අත්අඩංගුවට ගත් අතර රාගම, පුණ්ඩළුඔය, නුවරඑළිය යන ප්‍රදේශවල අය ඒ අතර සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>13</day>
    </date>
    <link>http://www.dinamina.lk/2010/05/13/_art.asp?fn=r1005134</link>
    <topic>කැලණිවැලි දුම්රිය රැසක් නැවතිලා:මගී ජනතාව දැඩි අසීරුවේ</topic>
    <author>හෝමාගම සංචාරක - මංජුල හිරිපිටිය ඡායාරූප - හෝමාගම සංචාරක</author>
    <content>කැලණිවැලි දුම්රිය මාර්ගයේ ධාවනය වූ දුම්රිය රැසක් නවතා දැමීම නිසා ග්‍රාමීය ප්‍රදේශ රැසක ජනතාවගේ ගමනා ගමන කටයුතු අඩාල වී ඇත.1902 වසරේ දී කොළඹ සිට අවිස්සාවේල්ල දක්වා පුංචි කෝච්චි යොදවා ආරම්භ කළ කැලණිවැලි දුම්රිය මාර්ගය කෙටි කලක් ඇතුළත කැලණි මිටියාවතේ ප්‍රධාන ප්‍රවාහන සේවාව බවට පත් වීමත් සමඟ 1909 වසරේ දී අවිස්සාවේල්ල සිට යටියන්තොට දක්වාත් 1919 වසරේ දී රත්නපුර හරහා ඕපනායක දක්වා දීර්ඝ කෙරිණි.අනතුරුව ක්‍රමයෙන් දියුණුවට පත්ව තිබු කැලණිවැලි දුම්රිය සේවාව පරිහානියට පත් වීමත් සමඟ කොළඹ කොටුවේ සිට අවිස්සාවේල්ලට සීමා විය. එසේ වසර ගණනාවක් පැවැති කැලණිවැලි දුම්රිය මාර්ගය පුළුල් කර, කොළඹ කොටුවේ සිට අවිස්සාවේල්ල දක්වා දුම්රිය ධාවනය කිරීම ආරම්භ විය.හෝමාගම සිට අවිස්සාවේල්ල දක්වා ග්‍රාමීය ප්‍රදේශ රැසක් ආවරණය වනසේ කැලණිවැලි දුම්රිය මාර්ගය පිහිටා තිබෙන නිසා එම ප්‍රදේශවල ජනතාවගේ ප්‍රධානම ප්‍රවාහන සේවාව බවට පත් වී ඇත්තේ දුම්රියයි.මේ වන විට හෝමාගම සිට කොළඹ කොටුවට පමණක් ධාවනය වූ පෙ.ව. 10.05 , ප.ව. 12.15, ප.ව. 1.35 සහ ප.ව. 7.40 දුම්රිය සියල්ල ඇනහිට තිබේ.මීට අමතරව කොළඹ කොටුවේ සිට අවිස්සාවේල්ල දක්වා ගමන් ගත් දුම්රිය රැසක් ද ඇන හිට තිබේ.බබ්ලිව්. කේ. සෝමවති මහත්මිය මෙසේ කීවාය.වග, මොරකැලේ , පින්නවල , ගම්මාන සහ උග්ගල්ල වැනි බස් රථයක් පවා නොදුවන බස් මාර්ග නොමැති ග්‍රාමීය ප්‍රදේශ රැසක් හරහායි පාදුක්ක සිට වග දක්වා දුම්රිය ධාවනය කරන්නේ. මේ ප්‍රදේශවල ජනතාවගේ ප්‍රධාන ප්‍රවාහන සේවය වන්නේ දුම්රියයි.උදෑසන කාලයට හෝමාගම දෙස සිට අවිස්සාවේල්ල දෙසට එකම දුම්රියක් හෝ ධාවනය වන්නේ නැහැ.මේ නිසා දිනපතා පාසල් සිසුන් හා රැකියාවලට යන අය අසීරුවට පත්වෙනවා.විමල්සේන රූපසිංහ මහතා, කැලණිවැලි දුම්රිය මාර්ගයේ පුංචි කෝච්චිධාවනය වූ කාලයේදී ජනතාවට විශාල සේවයක් තිබුණා.සඳුන් කුමාර වීරසිංහ ශිෂ්‍යා,ඹුගොඩ ප්‍රදේශයේ සිටින ශිෂ්‍ය ශිෂ්‍යාවන් රැසක්ම පාසල් යන්නේ අවිස්සාවේල්ලටඋදෑසන කාලයට යාමටත්, නැවත පාසල් අවසන් වී දහවල් පැමිණීමටත් දුම්රියක් ධාවනය වන්නේ නැහැ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>13</day>
    </date>
    <link>http://www.dinamina.lk/2010/05/13/_art.asp?fn=r1005135</link>
    <topic>ඩෙංගු මදුරුවන්ට තවාන් සෑදු අයකුට වැඩ වරදියි</topic>
    <author>ගම්පහ සංචාරක</author>
    <content>ඩෙංගු මදුරුවන් බෝවෙන ලෙස ගෙවත්තක් පවත්වාගෙන ගිය අස්ගිරිවල්පොළ ප්‍රදේශයේ පුද්ගලයකු ගම්පහ අධිකරණයට ඉදිරිපත් කොට තිබුණි.එම ප්‍රදේශයේ මහජන සෞඛ්‍ය පරීක්‍ෂකවරයා විසින් මේ පැමිණිල්ල ඉදිරිපත් කරන ලදී.ඩෙංගු රෝගය සම්බන්ධයෙන් ප්‍රදේශවාසින් දැනුවත් කර තිබුණද, මේ පුද්ගලයා ඊට පටහැනිව කටයුතු කර ඇතිබව හෙතෙම එහිදී දන්වා සිටියේය.චෝදනාවට වරද පිළිගත් පුද්ගලයාට මාස 06ක ලිහිල් සිරදඬුවමක් නියම කළ ගම්පහ අතිරේක මහේස්ත්‍රාත් ඉන්දික අත්තනායක මහතා රුපියල් 1500/-ක දඩ මුදලක්ද නියම කළේය. සිර දඬුවම වසර 05කට අත්හිටුවීමටද නියෝග කළේය. දඬුවම් නියමවූවේ එස්. එදිරිසිංහ නැමැත්තෙකුටය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>13</day>
    </date>
    <link>http://www.dinamina.lk/2010/05/13/_art.asp?fn=r1005136</link>
    <topic>තාත්තාට මොකක් හරි වුණා කියලාමම කෑගහලා දරුවන්ට කීවා</topic>
    <author>මතුගම සංචාරක ඡායාරූප - මතුගම සංචාරක</author>
    <content>තද වැසි පවතින අවස්ථාවේ නිවස අසළ කොස් ගසකට වැදුණු අකුණු සරෙන් එම නිවසේ සිටි පනස් පස් හැවිරිදි පුද්ගලයකු මියගිය සිද්ධියක් බුලත්සිංහලින් වාර්තාවේ.මේ සිද්ධියෙන් මියගියේ හොබවක බදුවන්නේ පදිංචි ඒ. ඩී. තිලකරත්න වන අයයි.දරුවන් සය දෙනකුගේ පියෙකු වන මොහු වෘත්තියෙන් පෙදරේරුවෙකි. තම බිරිය හා දරුවන් සමඟ නිවසේ සිටියදි මේ සිදුවීම වී තිබේ. නිවසේ සිටි සෙසු අයට කිසිදු හානියක් වී නැත.ඔහුගේ බිරිය වන එච්. ඩී. කමලාවතී මහත්මිය තම ස්වාමිපුරුෂයාගේ හදිසි වියෝවය දරා ගත නොහැකිව මෙසේ කීවාය.කවදාවත් අප අතරේ අඩදබර ඇති වෙලා නැහැ. දරුවොත් ඔහුට පුදුම ආදරයක් තිබුණා. එයා හරිහම්බ කරගෙන එන හැම දෙයක්ම අපට දෙන්නේ.සිද්ධිය වූ දවසේ මේ ප්‍රදේශයට අධික වර්ෂාව තිබුණා. මමත් ස්වාමියාත් කුස්සියේ සිටියා. දරුවෝ නිවසේ ඉදිරිපස කාමරවල සිටියා.එකපාරට මහ හඬින් විදුලිසර වදින ශබ්දයක් ඇසුණා. නිවසේ විදුලිය විසන්ධි වුණා. මාව කුස්සියේ ඇද වැටුණා. මගේ ස්වාමියාත් ඇද වැටෙනවා දැක්කා. ඊට පස්සේ කළුවරේ නිසා සොයන්න බැරි වුණා.මම කෑගහලා දරුවන්ට කීවා තාත්තාට මොකක්හරි වුණා බලන්න කියලා. දරුවෝ ඇවිල්ලා බැලුවා. ඒ වනවිටත් කතා කළේ නැහැ. වහාම රෝහල වෙත ගෙන ගියා. ඒ වනවිටත් සිහිය තිබුනේ නැහැ. එයට ටික වේලාවකට පස්සේ දරුවෝ ඇවිත් කීවා ඔහු මිය ගිහින් කියලා.බුලත්සිංහල ප්‍රදේශයේ හදිසි මරණ පරීක්‍ෂක හේව ශ්‍රී රණසිංහ මහතා විසින් මරණ පරීක්‍ෂණය බුලත්සිංහල රෝහලේදී පවත්වන ලදී.බුලත්සිිංහල රෝහලේ වෛද්‍ය නිලධාරි ධම්මික හේරත් මහතා පශ්චාත් මරණ පරීක්‍ෂණය පවත්වා අකුණුසර වැදීමෙන් සිදු වූ මරණයක් ලෙස තීරණය කළේය.ඉදිරිපත් වූ සාක්කි හා වෛද්‍යවාර්තා සැලකිල්ලට ගත් හදිසි මරණ පරීක්‍ෂකවරයා අධික වැසි සහිත අකුණු සර වැදීමෙන් ඇති වු කම්පනය නිසා සිදු වූ මරණයක් ලෙස තීරණය කෙළේය.බුලත්සිංහල පොලිසියේ ස්ථානාධිපති ජී. එච්. සී. ගයාන් ප්‍රසන්න හා පොලිස් සැරයන් කරුණාරත්න 18554 යන මහත්වරු පරීක්‍ෂණ මෙහෙයවති.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>13</day>
    </date>
    <link>http://www.dinamina.lk/2010/05/13/_art.asp?fn=r1005137</link>
    <topic>ගාලු කොටු පවුරේසළෙලු රැඟුම්</topic>
    <author>සටහන හා ඡායාරූප ගාල්ල දිසා සමූහනන්දසිරි වැලිගමගේ</author>
    <content>ලෝක උරුම ඓතිහාසික ගාල්ල කොටු පවුරහි නඩත්තු කටයුතු හා සංරක්ෂණ කටයුතු කිරීමෙහි වගකීම වගකිවයුතු කිසිදු ආයතනයක් භාර නොගැනීම නිසා බරපතළ තත්ත්වයක් ගාලු කොටුව ආශ්‍රිත දැන් උදාවී ඇත.ගාල්ල කොටු පවුරේ සංරක්ෂණ කටයුතු කෝටි දහයකට ආසන්නව වැයකොට මධ්‍යම සංස්කෘතික අරමුදල විසින් ඉටුකොට අවසන් කෙරිණි.ඒ කටයුතු අවසන් කොට දැනට මාස හයකට අධික කාලයක් ගතවී ඇති අතර මේ වන විට කොටු පවුර මත යළිත් දෙස් විදෙස් සංචාරකයකුට යෑමට නොහැකි තරමටම වල්බිහිවී පවතී.මේ අතර විදේශිකයිනට ලැගුම් ගැනීමට පිළියෙළ කොට තිබූ බංකුද කඩාදමා ඇති අතර කොටු පවුර මත රා අරක්කු බී ඒවා පොඩිකොට දැමීම නිසා විශාල වීදුරු කෑලි පවුර මත විසිරී පවතී.මේ සියල්ලටම වඩා බරපතළ ගැටලුව වී ඇත්තේ පවුලේ දරුමල්ලන් සමග එකට යමින් හෝ පාසල් හා කුඩා ළමයින් සමඟ කොටු පවුර නැරඹීමට නොහැකි තරමටම මේ භූමි ප්‍රදේශය ඉතා අවිනීත, අශ්ශීල, අසංවර ලෙස හැසිරෙන ගණිකාවියන්ගේ හා පාදඩ සල්ලාලයින්ගේ හා මත්කුඩු උරන්නන්ගේ තිප්පලවල් බවට පත්වී තිබීමය. ගෙවීගිය දිනක කොටු පවුර මත තිබෙන දිරච්ච අත්තක් කඩා වැටී උසාවියට විත් යමින් සිටි හබරාදුව ප්‍රදේශයේ අයකුගේ හිසට කඩා වැදී ඔහු එතනම මියගියේය.කෝටි ගණනක් වැයකොට සංරක්ෂණය කළ මේ ලෝක උරුමය පවත්වාගෙන යාමට ගෙන ඇති පියවර කුමක්දැයි අප ගාලු උරුමය පදනම මගින් විමසීමු.එහි සභාපති පරාක්‍රම දහනායක මහතා අප සමග පැවැසුවේ මේ තත්ත්වය ඉතාම බරපතළ තත්ත්වයකට පත්වී ඇති බවය. මේ සම්බන්ධයෙන් අපි නගර සභාව මධ්‍යම සංස්කෘතික අරමුදල හා ගාල්ල පුරාවිද්‍යා පළාත් කාර්යාලයේ නිලධාරීන් සමග සාකච්ඡාවක් කළා.එහිදී මධ්‍යම සංස්කෘතික අරමුදල කීවේ අපට පැවැරී තිබුණේ මෙහි සංරක්ෂණ කටයුතු කිරීම පමණක් බවය. අපි ඒ කටයුතු සියල්ල සපුරා පුරාවිද්‍යා කොමසාරිස් කාර්යාලයට භාර දුන්නා. මේ කොටුවේ අයිතිය ඇත්තේ ඒ අයටයි. මේ ගැන වගකියන්න ඕන පුරාවිද්‍යා කාර්යාලය බවය.මේ ගැන ගන්නා ක්‍රියා මාර්ගය කුමක්දැයි පුරාවිද්‍යා කාර්යාලයෙන් අපි කළ විමසීමකදී ඔවුන් පැවැසුවේ මෙහි නඩත්තු කටයුතු ඔවුනට කළ නොහැකි බවය.අවශ්‍ය උපකරණ, මිනිස් ශ්‍රමය නැතැයි ඔවුහු කියමින් ප්‍රශ්නයෙන් පිට පැන්න බවය.කොටුවේ කෙරෙන අශ්ශීල දේවල් නතර කිරීම නගර සභාවෙන් කළ යුතු යයි කී නිසා නගර සභාවෙන් ඇසූ විට ඔවුන් කියා සිටියේ ඒ සඳහා මිනිස් ශ්‍රමය නගර සභාවට නැති නිසා එය ඉටු කළ නොහැකි බවය.විලිලැජ්ජා නැතුව ඇස්දෙක ඇරැගෙන බලන්නට නොහැකි කාමුක දසුන් සල්ලාලයින් මේ භූමිය අයිතිකරගෙන ඇති සැටි අපි දුටුවෙමු.එහෙත් කවුරු කවුරුත් ඇඟබේරාගැනීමට උපක්‍රම අනුගමනය කරමින් සිටින අතර කෝටි ගණනක් වැය කර සංරක්ෂණය කළ බොහෝ දේ යළිත් කඩාවැටෙන තත්ත්වයන්ට ළඟාවෙමින් ඇති බව අප දැඩි අවධාරණයෙන් පවසා සිටිමු.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>13</day>
    </date>
    <link>http://www.dinamina.lk/2010/05/13/_art.asp?fn=r1005138</link>
    <topic>කෙසෙල් පට්ටයෙන් විසිතුරු නිපැයුම්</topic>
    <author>සටහන හා ඡායාරූප මහනුවර දිසා විශේෂධම්මික බණ්ඩාර</author>
    <content>ඉවතලන කෙසෙල් කඳෙන් කෙසෙල් පට්ටා ලබාගෙන අඩු වියදමක් දරමින් අතමිට සරු කර ගත හැකි ආදායම් මාර්ගයක් වශයෙන් සාර්ථක ස්වයං රැකියා ව්‍යාපෘතියක් පාතදුම්බර ප්‍රාදේශීය සභාවෙන් හඳුන්වා දී ඇත.කෙසෙල් පට්ටා යොදාගෙන විවිධ විසිතුරු භාණ්ඩ, අත් බෑග්, මුදල් පසුම්බි, කලාල, පැදුරු, බෑග් ආදී දෑ ඉතා අලංකාර ලෙස නිර්මාණය කිරීම මෙහිදී සිදුවේ. පරිසරයට අහිතකර පොලිතින් භාවිතය අවම කිරීම මෙමඟින් අරමුණු කරගෙන ඇත. මේ ව්‍යාපෘතියෙන් කෙසෙල් ගසක පට්ටා ටික ලබාගැනීමෙන් අවම වශයෙන් රුපියල් හාරදහසකට වැඩි වටිනාකමක් ඇති භාණ්ඩ නිපදවා ගැනීමට හැකියාව ඇත. මධ්‍යම පළාත් කර්මාන්ත අමාත්‍යාංශය මේ වැඩසටහන දැනට වසර දෙකකට ඉහත දී හඳුන්වා දෙනු ලැබීය.පාතදුම්බර ප්‍රාදේශීය සභාවේ නිවාස හා ප්‍රජා සංවර්ධන කමිටුවේ මෙහෙයවීමෙන් තුඩුගල පිහිටි ප්‍රාදේශීය සභා උප කාර්යාලයේදී මුල්ම පුහුණු වැඩසටහන ආරම්භ කෙරිණි.ඒ අනුව හය මාසික පුහුණුවක් ලබා දෙන ලදී.පසුව දිගින් දිගටම පුහුණුලාභීන් කණ්ඩායම් බඳවාගෙන අඛණ්ඩව වැඩසටහන ඉදිරියට ගෙන ඒමේ ප්‍රතිඵලයක් වශයෙන් අද වන විට ඉතාමත් අලංකාර නිෂ්පාදන වෙළෙඳපොළට ඉදිරිපත් කිරීමට හැකි වී තිබේ.මේ ආදර්ශමත් ව්‍යාපෘතිය ආරම්භ කිරීමේ කටයුතු ප්‍රාදේශීය සභාවේ සභාපති එස්. බී. වෙලගෙදර මහතාගේ හා පාතදුම්බර ප්‍රාදේශීය සභා මන්ත්‍රී ඒ. ජී. විජේතුංග මහතාගේ මූලිකත්වයෙන් සංවිධානය කෙරුණි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>13</day>
    </date>
    <link>http://www.dinamina.lk/2010/05/13/_art.asp?fn=r1005139</link>
    <topic>වියළි පොල් කටු ඔප දමා තැනෙනසිත් පහන් කරවනධර්ම පහන්</topic>
    <author>සටහන හා ඡායාරූප රඹුක්කන උතුර සමූහ විපුල එස්. කුමාරතුංග</author>
    <content>නිවසෙහි පරිභෝජනයට ගනු ලබන පොල් ගෙඩියේ මදය ප්‍රයෝජනයට ගෙන ඉවතලන පොල් කටුවෙන් අලංකාර “ධර්ම පහනක්” ඇතුළුව තවත් නිර්මාණ රැසක් බිහිකළ අපූරු කලාකරුවෙකු රඹුක්කන, කඩිගමුව, පන්නිපිටිය ප්‍රදේශයෙන් හමුවිය. ඔහු නමින් කහවත්තේගෙදර විජේතුංගය.වෘත්තියෙන් දක්‍ෂ වඩු කාර්මිකයෙකි. 1986 වර්ෂයේ ආධුනිකත්ව මණ්ඩලයේ ලියාපදිංචි ගුරුවරයෙකි. මේ වෘත්තියේ සිටියදී දක්‍ෂ ගෝලයින් රැසක් සමාජයට දායාද කළ ගුරු පියෙකි.රඹුක්කන මාවනැල්ල ප්‍රධාන මාර්ගයේ ගමන් කළ විට පන්නම්පිටිය උප නගරාසන්නයේ (බීඩි කර්මාන්තය) අසලින් දිවෙන අතුරු මාර්ගයේ ගමන් කළ විට (විරිදු බණ කියන නන්දන බණ්ඩාර) යන විශේෂිත නාමයෙන් හඳුන්වනු ලබන්නේ විජේතුංග මහතාගේ නිවසයි. මේරි උක්වත්ත විජේතුංග මහතාගේ බිරියයි. නන්දන බණ්ඩාර විජේතුංග පුතණුවන් ය. ඔහු ද දක්‍ෂ කලාකරුවෙකි.මා එම නිවෙසට ගොඩවූ විට මාගේ නෙත් ඇදී ගියේ නිවසෙහි සාලයෙහි තබා තිබූ අඩි හයක් පමණ උස විශාල පහනක් දක්නට ලැබුණි. ඒ විජේතුංග මහතා අතින් නිර්මාණය වූ අලංකාර පොල්කටු “ධර්ම පහනයි.” සුහදව මා පිළිගත් ඔවුන් නිවෙසෙහි වූ තවත් පොල්කටු නිර්මාණ රැසක් මා ඉදිරිපිට තැබීය. පසුව මා අසලින් වාඩි වූ විජේතුංග මහතා පොල්කටු ආශි‍්‍රත නිර්මාණ කිරීමට යොමු වූ අයුරු විස්තර කළහ.1968 තමයි මා වඩු කර්මාන්තයට යොමු වුණේ. වසර කීපයක් රැකියාව කරමින් සිටියදී 2006 වර්ෂයේ අප්‍රේල් 01 දින මට විදුලි සැර වැදී වැටී උකුළු ඇටය බිඳීමකට ලක්ව ඇවිදින්න බැරිව එකතැන් වෙලා බෙහෙත් ගන්න සිද්ධ වුණා. වසර කීපයක් එක තැනකට වෙලා ඉන්න වුණා. දුවලා පැනලා වඩු කර්මාන්තයේ නියලී සිටීම මට බයක් දැනුණා හැමදාම එක තැන ඉන්න වෙයි කියලා.පහන ආරම්භයේම තිබෙන්නේ පෙති විහිදා ගිය පිපුණු නෙළුම් මලක් ඒ මත පුන්කලසක් තිබෙනවා. ඊට ඉහළින් ධර්ම චක්‍ර හතරක්, ආරණ්‍ය සේනාසනයක්, බෝපත් සෙවිල්ලක්, පහන් හොඬ මත තබාගත් ඇත් රූප හතරක්, එම ඇතුන්ගේම පිට මත චෛත්‍ය හතරක් බෝපත් සෙවිල්ලක්, මුරගල් සහිත දොරටුපාල රූප හතරක්, ඉහළින් ම මල් කලඹක් ඒ මත පිරිසිදු බවේ සංකේතය ලෙස සලකන හිස මත පහන් රැගත් හංස රූප හතරක් ද අවසානයේ සඳුන් ලීයෙන් කරවන ලද කඬුවක්, ඊට ඉහළින් රන්සිවිගේ තිබෙන අයුරින් තමයි මේ පහන නිර්මාණය කර තිබෙන්නේ. මේ සඳහා පොල් ගෙඩි සීයකට අධික ප්‍රමාණයක් ගිහින් තියෙනවා.බුදුන් වහන්සේ උපමා කර දැක්වීම සඳහා යොදා ගත් සංකේත රැසක් තිබෙන නිසා මේ පහන “ධර්ම පහන” නමින් මම නම් කළා. මේ නිර්මාණය කරන්න මාස තුනක් පමණ ගතවුණා. පහන නිර්මාණය කිරීම සඳහා හොඳට වේලුණු පොල් ගෙඩිවල කටු, කුරුම්බා ගෙඩිවල කටු, කලටි ගෙඩිවල කටුත්, පොල් කෙඳි යොදාගෙන තමයි රේඛා නිර්මාණය කළේ.මේ පහන කීප දෙනෙක් දැකලා ඉල්ලුවා. නමුත් මම දෙන්න කැමති නෑ. පුතාගේ කවිබණ පීස් එකක් දොරට වැඩීම සඳහා පැවති උත්සවයට තමයි මේ පහන මුලින්ම පත්තු කරන්න ගන්නේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>13</day>
    </date>
    <link>http://www.dinamina.lk/2010/05/13/_art.asp?fn=r10051310</link>
    <topic>ගොංගාලේගොඩ බණ්ඩාඔටුනු පළන් පෝය ගෙයිපරිහානිය අත ළඟ...</topic>
    <author>සටහන හා ඡායාරූප - මාතලේ දිස්ත්‍රික් සමූහ ඒ. එල්. එල්. ඩයස්</author>
    <content> 1848 වසරේ බ්‍රිතාන්‍ය පාලනයට එරෙහිව මාතලේ කැරැල්ලට නායකත්වය දුන් පෑලියගොඩ ඩේවිඩ් හෙවත් ගොන්ගාලේගොඩ බණ්ඩා රැඳී සිටි දඹුලු විහාරස්ථ ගල්ලෙන හා ඔහු ශ්‍රී වික්‍රම සර්වසිද්ධි නමින් ඔටුනු පළන් පොහොය ගෙය මේ වන විට ජරාවාස වෙමින් පවතී.එවකට රංගිරි දඹුල්ලේ විහාරාධිපතිව වැඩවිසූ පූජ්‍ය ගිරානේගම ඉන්ද්‍රජෝති නාහිමියන් විසින් එදා ගොන්ගාලේගොඩ බණ්ඩා මෙසේ ඔටුනු පළඳා ඉංග්‍රීසීන්ට එරෙහිව සටනට යොමු කෙළේ මේ ස්ථානයේ සිටය. සංස්කෘතික අමාත්‍යාංශය යටතේ ක්‍රියාත්මක කළ සංස්කෘතික ත්‍රිකෝණ ව්‍යාපෘතිය මඟින් දඹුල්ල විහාරස්ථ භූමියේ සංරක්ෂණ කටයුතු මෙන්ම නව ඉදිකිරීම් රැසක්ද නිමකර ඇතත් මේ ඓතිහාසික ස්ථානය සංරක්ෂණය කිරීමට කිසිදු අවධානයක් යොමු කර නොමැත.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>13</day>
    </date>
    <link>http://www.dinamina.lk/2010/05/13/_art.asp?fn=r10051311</link>
    <topic>අතු නොවැටෙනපොල් ගසක්...</topic>
    <author>පොළොන්නරුව විශේෂ ගාමිණී ඔබේසේකර</author>
    <content>අවුරුදු 25 කින් පොල් ගසක අතු ගැළවී බිමට වැටෙන්නේ නැතැයි කීවොත් ඔබ පිළිගන්නවාද? ඔව්. එසේම සිදුවී තිබේ.මේ පුවත වාර්තා වන්නේ කුරුණෑගල හිඳගොල්ල - නාරපොත රණවන වත්තෙන්.මේ පොල්වත්ත හිමි එම් එස්. උපතිස්ස මහතා පවසන පරිදි මේ පොල් ගසට වයස අවුරුදු 50 ක්. මීට අවුරුදු 25 කට පෙර සිට ගසේ අතු වැටීම නතර වී තිබෙනවා. මේ වත්තේ තවත් පොල් ගස් සිය ගණනක් තිබුණත් මෙවැන්නක් සිදු වී නැහැ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>13</day>
    </date>
    <link>http://www.dinamina.lk/2010/05/13/_art.asp?fn=s1005131</link>
    <topic>ශ්‍රී ලංකාව-එංගලන්තය සමඟ අද අවසන් පූර්ව ගැටුමට</topic>
    <author>වර්නන් ගුණසේකර කොදෙව් දූපත් හි සිට</author>
    <content>3 වැනි විස්සයි 20 ලෝක කුසලාන ක්‍රිකට් තරගාවලියේ ත්‍රාසය හා කුතුහලයෙන් පිරි ඉතාමත් තියුණු අන්දමින් පැවැති ‘සුපිරි අට’ තරගයේදී ඉන්දියාව සමග හයේ පහරවලින් ගනුදෙනු කළ ශ්‍රී ලංකාව කඩුලු 5 ක අති විශිෂ්ට ජයක් වාර්තා කරමින් ඉන්දියාව තරගාවලියෙන් ඉවතට වීසි කොට අවසන් පූර්ව වටයට පිවිසියේ ය. ශ්‍රී ලංකාව තරගය දර්ශනීය අයුරින් ජයග්‍රහණය කළේ චාමර කපුගෙදර අවසන් පන්දුවේදී එල්ල කළ හයේ පහරිනි.සාන්ත ලුසියාහි පෙරේදා පැවැති තරගයේ කාසියේ වාසිය දිනා ගෙන ප්‍රථමයෙන් පන්දුවට පහර දුන් ඉන්දියාව කඩුලු 5 ට ලකුණු 163 හඹා යාමේදී තරගාවලියේ අවසන් පූර්ව වටයට පිවිසීමේ බලාපොරොත්තු තබා ගැනීමට නම් ශ්‍රී ලංකාව අවම වශයෙන් ලකුණු 144 ක් ලබා ගත යුතුව තිබිණි. ඊළඟට පැවැත්වෙන තරගයේදී ඔස්ටේ‍්‍රලියාව විසින් බටහිර ඉන්දීය කොදෙව් දූපත් පිල පරාජය කිරීමේ අවශ්‍යතාවයද මතුව තිබිණි.ලකුණු ලබා ගැනීම අතින් තරගයේ මුල සිට අග දක්වාම ඉන්දියාවට වඩා පිටුපසින් සිටි ශ්‍රී ලංකාව 18 වැනි ඕවරය අවසන් වන විට කඩුලු 4 ට ලකුණු 134ක් රැස්කර ගෙන සිටියේය. ඒ අනුව පළමු අවශ්‍යතාවය සපුරා ගැනීමට තවත් ලකුණු 10 ක් අවශ්‍යාව තිබිණි. 19 වැනි ඕවරයේ 5 වැනි පන්දුවට කපුගෙදර එල්ල කළ හයේ පහරත් සමග ඉන්දියාව තරගාවලියෙන් ඉවතට වීසි විය.ඊළඟ පන්දුවටත් කපුගෙදර විසින් හයේ පහරක් එල්ල කිරීමත් සමග 19 වැනි ඕවරය අවසානයේ ශ්‍රී ලංකා මුළු ලකුණු ප්‍රමාණය කඩුලු 4 ට ලකුණු 151ක් විය. ඒ අනුව ශ්‍රී ලංකා පිලේ ඊළඟ කුරුමානම වූයේ තරගයේ ජයග්‍රහණයයි.අශිෂ් නේරා යැවූ තරගයේ තීරණාත්මක අවසන් ඕවරයේ පළමු පන්දුවට හයේ පහරක් එල්ල කළ ඇන්ජලෝ මැතිව්ස් ඊළඟ පන්දුවෙන් ලකුණක් ලබා ගත්තේය. කපුගෙදර තෙවැනි පන්දුවෙන් ලකුණු 2 ක්ද ඊළඟ පන්දුවෙන් එක් ලකුණක් ද ලබා ගත්තේය.ඒ අනුව ජයග්‍රහණය සඳහා ශ්‍රී ලංකාවට පන්දු 2 කින් ලකුණු 3 ක් අවශ්‍යව තිබිණි. පස්වැනි පන්දුවේදී මැතිව්ස් දුවද්දී දැවී යාමත් සමග ශ්‍රී ලංකාව තරගය ජය ගැනීමට නම් එක් පන්දුවකින් ලකුණු 3 ක් ලබා ගත යුතුව තිබිණි. ශ්‍රී ලාංකික ක්‍රීඩා ලෝලීන් අමන්දානන්දයට පත් කරවමින් කපුගෙදර ඒ අවසන් පන්දුවට ජයග්‍රාහී හයේ පහර එල්ල කළේය.කපුගෙදර පන්දු 16 කින් නොදැවී ලකුණු 37ක් වාර්තා කළේය. තරගයේ වීරයා වූ මැතිව්ස් හතරේ පහර 4 ක්ද සමග ලකුණු 46ක් රැස් කළේය. මේ දෙදෙනා 5 වැනි කඩුල්ල වෙනුවෙන් ලකුණු 56 ක් එක් කළහ.අවසානයේ තියුණු අන්දමින් තරගය ජයග්‍රහණය කළද ශ්‍රී ලංකා ඉනිමේ ආරම්භය ඉතාමත් දුර්වල විය. නේරා හා විනේ කුමාර් ගේ වේග පන්දු හමුවේ ආරම්භක පිතිකරුවන් දෙදෙනාම 2 වැනි ඕවරය අවසන් වන විට දැවී ගොස් සිටියහ.මහේල ජයවර්ධන ශ්‍රී ලංකා ඉනිමේ පළමු පන්දුවටම හතරේ පහරක් එල්ල කළද ඔහුට ලබා ගත හැකි වූයේ ඒ ලකුණු පමණි. නේරාගේ තෙවැනි පන්දුවට “ස්ලිප්’ හි යූසුෆ් පතාන් අතට උඩ පන්දුවක් දෙමින් ජයවර්ධන මුලින්ම දැවී ගියේය. ජයසූරිය පන්දු 5 කට මුහුණ දුන්නද එකම ලකුණක් හෝ ලබා ගැනීමට අසමත් විය. කුමාර් ගේ පන්දුවකට දිනේෂ් කාතික් අතට උඩ පන්දුවක් දෙමින් ජයසූරිය දෙවැනි ඕවරයේ දී දැවී ගියේය. ඒ අනුව ශ්‍රී ලංකා පිලේ මුල් කඩුලු 2 ලකුණු හයකට බිඳ වැටිණි.මේ අසීරු තත්ත්වයෙන් ශ්‍රී ලංකාව ගොඩ ගත්තේ තිලකරත්න ඩිල්ෂාන් හා නායක කුමාර් සංගක්කාරයි. මේ දෙදෙනා තෙවැනි කඩුල්ල වෙනුවෙන් ලකුණු 43ක සබඳතාවයක් ගොඩ නැගූහ. ඩිල්ෂාන්ගේ පිත්ත පෙරේදා යළි ක්‍රියාත්මක වූ අතර ඔහු පන්දු 26 කින් ලකුණු 33 ක් රැස් කළේය. හතරේ පහර 5 ක් ඔහුගේ ඉනිමට ඇතුළත් විය. නේරාගේ දෙවැනි ඕවරයේදී හතරේ පහර 3 ක් එල්ල කළ ඩිල්ෂාන් ඊළඟ ඕවරයේදී හර්බජන් සිංට එරෙහිව පිට පිට හතරේ පහර 2 ක්ද තවත් ලකුණු 3 ක්ද ලබා ගත්තේය.යූසූෆ් පතාන්ගේ පන්දුවකට ‘ඩීප් ස්කුවෙයාර් ලෙග්’ හි යුවරාජ් සිං අතට උඩ පන්දුවක් දෙමින් ඩිල්ෂාන් ලකුණු 33 කට 8 වැනි ඕවරයේදී දැවී ගියේය. ඩිල්ෂාන්ගේ දැවී යාමත් සමග තරගය යළි ඉන්දියාව පැත්තට බර වූවද සංගක්කාර හා මැතිව්ස් යළිත් එය ශ්‍රී ලංකාව දෙසට නැඹුරු කරවීමට සමත් වූහ. මේ දෙදෙනාද සිවුවැනි කඩුල්ල වෙනුවෙන් අගනා ලකුණු 56ක් එක් කළහ. හර්බජන් සිංගේ පන්දුවකට හයේ පහරක් එල්ල කළ සංගක්කාර යූසුෆ් පතාන්ගේ එක් ඕවරයකදී හයේ පහර 2 ක් එල්ල කිරීමට සමත් විය. හතරේ පහර 2 ක්ද සමගින් පන්දු 33 කදී ලකුණු 46 ක් රැස් කළ සංගක්කාර 15 වැනි ඕවරයේදී කුමාර්ගේ පන්දුවක් කෙළින්ම කඩුල්ලේ වැදීමෙන් දැවී ගියේය. ඕවර 20 අවසානයේ ශ්‍රී ලංකාව කඩුලු 5 ට ලකුණු 167ක් වාර්තා කළේය.ඊට පෙර ඉන්දියාව ඔවුන්ගේ ඉනිම ආරම්භ කළේ දිනේෂ් කාතික් එල්ල කළ හතරේ පහරකිනි. ඒ මැතිව්ස්ට එරෙහිවය. ඒ පළමු ඕවරයෙන් ඉන්දියාව ලකුණු 8 ක් උදුරා ගත්තේය.කාතික් හා ගෞතම් ගම්භීර් ආක්‍රමණශීලී පිති හරඹයක නියැලෙමින් ආරම්භක කඩුල්ල වෙනුවෙන් ලකුණු 30 ක් රැස් කරමින් සිටියදී 5 වැනි ඕවරයේදී එම සබඳතාව බිඳ දැමුවේ ලසිත් මාලිංගය. අනතුරුව ගම්භීර් හා සුරේෂ් රයිනා එක් වෙමින් මුළු ලකුණු සංඛ්‍යාව 96 දක්වා ඉහළ නැංවූහ. විශිෂ්ට පිතිකරණයක නියැලුනු රයිනා පන්දු 47කින් ලකුණු 63ක් රැස් කරමින් තරගයේ වැඩිම ලකුණු ලබා ගත් පිතිකරුවා බවට පත් විය.ඉන්දියා පිලේ දෙවැනි කඩුල්ල බිඳ හෙලුවේද මාලිංගය. එවර ඔහුට ගොදුරු වූයේ ගම්භීර්ය. ගම්භීර් දැවී ගියේ හතරේ පහර 2ක් හා හයේ පහරක් ද සමග පන්දු 32කින් ලකුණු 41ක් ලබා ගැනීමෙන් පසුවය.රයිනා 18 වැනි ඕවරයේදී තිලාන් තුෂාරගේ පන්දුවකට මහේල ජයවර්ධන අතට උඩ පන්දුවක් දෙමින් දැවී ගියේය. හතරේ පහර 7 ක් හා සුරාජ් රන්දිව්ට එරෙහිව එල්ල කළ හයේ පහරක්ද රයිනාගේ ඉනිමට ඇතුළත් විය. රයිනා සහ නායක මහේන්ද්‍ර සිං දෝනි තෙවැනි කඩුල්ල වෙනුවෙන් ලකුණු 48 ක් රැස් කළහ. දෝනි හයේ පහරක් ද සමග පන්දු 19කදී නොදැවී ලකුණු 23ක් ලබා ගත්තේය.මාලිංග දක්ෂ පන්දු යැවීමක නියැලෙමින් ලකුණු 25කට කඩුලු 2 ක් බිඳ හෙලීය. ඔහුගේ ඕවර 4 න් පන්දු 10ක්ම කිසිම ලකුණක් ලබා නොදුන් ඒවා වීම විශේෂයක් විය. තුෂාර ලකුණු 41කට කඩුලු 2 ක්ද තිසර පෙරේරා ලකුණු 15කට කඩුලු 1 ක්ද ලබා ගත්හ.ශ්‍රී ලංකාව අවසන් පූර්ව වටයේදී මුහුණ දෙන්නේ එංගලන්තයටය. එම තරගය අද (13) ශ්‍රී ලංකා වේලාවෙන් පස්වරු 9.00ට ආරම්භ වෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>13</day>
    </date>
    <link>http://www.dinamina.lk/2010/05/13/_art.asp?fn=s1005132</link>
    <topic>මොබිටෙල් සහය දිවීමේ සැණකෙළියමහින්ද රාජපක්ෂ ක්‍රීඩාංගණයේ දී හෙට සිට</topic>
    <author>ප්‍රින්ස් ගුණසේකර</author>
    <content>ශ්‍රී ලංකා මලල ක්‍රීඩා සංගමය මෙහෙයවන මොබිටෙල් සහාය දිවීමේ සැණකෙළිය හෙට (14) දියගම මහින්ද රාජපක්ෂ ජාත්‍යන්තර ක්‍රීඩාංගණයේ දී ආරම්භ වේ. තරගාවලිය මේ මස 16 වැනිදා දක්වා පැවැත්වේ.පාසල් ක්‍රීඩා කැලැන්ඩරයේ වැදගත් හා විශාල අවධානයක් යොමුවන මේ තරගාවලියට පසුගිය වසරේදී පාසල් 147ක් සහභාගී වූ අතර මෙවර එම සංඛ්‍යාව ඉක්මවා යනු ඇතැයි ශ්‍රී ලංකා මලල ක්‍රීඩා සංගමයේ සභාපති මේජර් ජෙනරාල් පාලිත ප්‍රනාන්දු මහතා පැවැසීය.මේ සම්බන්ධව මාධ්‍ය දැනුවත් කිරීමේ හමුවක්හා අනුග්‍රහක චෙක්පත පිරිනැමීමක් පෙරේදා ශ්‍රී ලංකා මලල ක්‍රීඩා සංගම් මූලස්ථානයේ දී පැවැත්වුණි. එහිදි අදහස් දැක් වූ ශ්‍රී ලංකා මලල ක්‍රීඩා සංගමයේ සභාපති මේජර් ජෙනරාල් පාලිත ප්‍රනාන්දු මහතා පැවැසුවේ මලල ක්‍රීඩාවේ වැදගත්ම අංශය වන සහය දිවීමේ ඉසව්වලට ක්‍රීඩක ක්‍රීඩිකාවන් වඩාත් නැඹුරු කිරීමට හා ඒ තුළින් ජාත්‍යන්තර තලයට රැගෙන යෑම මේ තරගාවලියේ අපේක්ෂාව බවයි. මෙවර දියගම ජාත්‍යන්තර ක්‍රීඩාංගණයේ මේ තරගාවලිය පැවැත්වීමට හැකිවීම විශාල ජයග්‍රහණයක් බවද ඒ මහතා පැවැසීය.අනුග්‍රහක චෙක්පත පිරිනැමූ ශ්‍රී ලංකා ටෙලිකොම් සභාපතිනි ලේෂා ද සිල්වා චන්ද්‍රසේන මහත්මිය සඳහන් කෙළේ ක්‍රීඩාවේ දියුණුව උදෙසා ශ්‍රී ලංකා ටෙලිකොම් මොබිටෙල් සෑම අවස්ථාවකදිම උපකාර කරන බවයි.මොබිටෙල් සහය දිවීමේ සැණකෙළිය සඳහා අවුරුදු 12න් පහළ සිට 20න් පහළ දක්වා ක්‍රීඩක ක්‍රීඩිකාවන් සහභාගී වේ. එයට අමතරව ක්‍රීඩා සංගම් මට්ටමින් විවෘත සහය දිවීමේ තරගයද පැවැත්වීමට කටයුතු යොදා ඇත.පසුගිය වසරේ තරගාවලියේදී නව තරග වාර්තා 9ක් බිහි වූ අතර වලල ඒ රත්නායක විදුහල හා කෑගල්ල සාන්ත ජෝශප් බාලිකා විදුහල කැපී පෙනෙන දක්ෂතා දැක්වූහ.මොබිටෙල් සහය දිවීමේ සැණකෙළිය පිළිබඳ මාධ්‍ය හමුවට මොබිටෙල් ප්‍රධාන විධායක සුරේන් අමරසේකර පාසල් මලල ක්‍රීඩා සංගමයේ ලේකම් අනිල් වීරසිංහ ශ්‍රී ලංකා මලල ක්‍රීඩා සංගමයේ ලේකම් පේ‍්‍රමා පින්නවල හා භාණ්ඩාගාරික චන්දන ඒකනායක යන මහත්වරුැන්ද සහභාගී වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>13</day>
    </date>
    <link>http://www.dinamina.lk/2010/05/13/_art.asp?fn=s1005133</link>
    <topic>ඕස්ට්‍රේලියාවඅවසන් පූර්ව වටයට</topic>
    <author/>
    <content>විස්සයි 20 ලෝක කුසලාන තරගමාලාවේ සත්කාරක කොදෙව් පිල කඩුලු 6කින් පරාජයට පත් කළ ඔස්ට්‍රේලියානු පිල අවසන් පූර්ව වටය සඳහා සුදුසුකම් ලබා ගත්තේ ය.ශ්‍රී ලංකා කණ්ඩායම ඉන්දීය පිලට එරෙහිව ජය වාර්තා කිරීම නිසා අවසන් පූර්ව වටයට පිවිසීමට නම් ලකුණු 22 ක පරතරයකින් ඕස්ට්‍රේලියානු පිල පැරදවීමට කොදෙව්වන්ට සිදුවී තිබිණි.නමුත් පළමුව පන්දුවට පහරදුන් කොදෙව් පිල ලකුණු 105 ක් වැනි අඩු ලකුණු සංඛ්‍යාවකට දැවී යාමේ හේතුවෙන් අවසන් පූර්ව වටයට පිවිසීමට කොදෙව්වන්ට තිබූ ඉලක්කය දුරස් වන්නට පටන් ගත් අතර ඕස්ට්‍රේලියානුවන් ඉතා පහසු ජයක් අත්කර ගත්තේ ය.කොදෙව් ඉනිමේ වැඩිම ලකුණු සංඛ්‍යාව වාර්තා කරනු ලැබුවේ රාම්හරේෂ් සර්වාන්ය. ඔහු ලකුණු 26ක් ලබා ගත්තේ ය.ශිවහාරින් චන්ද්‍රපෝල් රැස් කළ ලකුණු සංඛ්‍යාව 24 කි. පන්දු යැවීමේදී ස්ටීවන් ස්මිත් කඩුලු 3ක් දවාලූ අතර ඩේවිඩ් හසී සහ මිචේල් ජොන්සන් කඩුලු 2 බැගින් බිඳ දැමූහ.ඕවර 16.2 කදී කඩුලු 4ක් පමණක් දැවී ජයග්‍රාහී ඉලක්කය සපුරා ගැනීමට ඕස්ට්‍රේලියානු පිල සමත් විය. බ්‍රැඩ් හැඩින් ලකුණු 42ක් ද, ඩේවිඩ් වෝනර් ලකුණු 25ක් ද ලබා ගත් හ.ඔස්ට්‍රේලියාව හෙට (14) පාකිස්තානය සමඟ දෙවැනි අවසන් පූර්ව තරගයට සහභාගි වනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>13</day>
    </date>
    <link>http://www.dinamina.lk/2010/05/13/_art.asp?fn=s1005134</link>
    <topic>වෙළෙඳ සේවා බැඩ්මින්ටන් 20දා සිට</topic>
    <author>ජගත් ගුණවර්ධන</author>
    <content>ඒ.වී.අයි.පාවහන් නිෂ්පාදනය කරන සැම්සන් සහ පුත්‍ර සමාගමේ අනුග්‍රහයෙන් වෙළඳ සේවා ආධුනික බැඩ්මින්ටන් තරගාවලිය මේ මස 20 සිට 24 දක්වා රාජකීය විද්‍යාලයීය ක්‍රීඩාගාරයේදී පැවැත්වේ.ආයතන 37ක සහභාගීත්වයෙන් ක්‍රීඩක ක්‍රීඩිකාවන් 300ක් පමණ සහභාගිවන මෙම තරගාවලියේ තරග 387ක් පැවැත්වීමට සංවිධායක කමිටුව කටයුතු යොදා ඇත. කේවල තරග (කාන්තා / පිරිමි) , යුගල තරග ( කාන්තා / පිරිමි) , මිශ්‍ර යුගල තරග, අවුරුදු 40ට ඉහළ කේවල තරග (කාන්තා / පිරිමි), අවුරුදු 40ට ඉහළ යුගල තරග (කාන්තා /පිරිමි), අවුරුදු 50ට ඉහළ පිරිමි කේවල හා යුගල තරග කාණ්ඩ යටතේ තරග පැවැත්වේ.පිළිමලුන් පිටුදැකීමේ ක්‍රමයට පැවැත්වෙන මෙම තරගාවලියේ කේවල පිරිමි තරගය සඳහා එය බලනොපානු ඇත. පිරිමි කේවල තරගය සඳහා සුදුසුකම් ලැබීමේ තරගයන්ට මුහුණදිය යුතු බව සංවිධායක කමිටුව දන්වා සිටී.ජයග්‍රාහක ජයග්‍රාහිකාවන්ට වෙළඳ සේවා අභියෝගතා සූරතාව සමග රන් පදක්කම් හා සහතික පත්‍ර මෙන්ම ත්‍යාගද, අනුසූරතා කුසලානය සමග රිදී පදක්කම් හා සහතික පත්‍ර, ත්‍යාගද ප්‍රදානය කිරීමට බලාපොරොත්තු වේ.පළමු, දෙවන හා අවසාන දිනයන්හි පස්වරු 5ට තරග ආරම්භ කරන අතර තෙවැනි හා සිව්වැනි දිනයන්හි පස්වරු 2 ට තරග ආරම්භ කෙරේ.වෙළඳ සේවා බැඩිමින්ටන් තරගාවලිය පිළිබඳ මාධ්‍ය හමුවක් පෙරේදා කොළඹ එස්.එස්.සී. ක්‍රීඩාංගණයේදී පැවැත්වුණි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>13</day>
    </date>
    <link>http://www.dinamina.lk/2010/05/13/_art.asp?fn=s1005135</link>
    <topic>රූනිට සම්මාන ත්‍රිත්වයක්</topic>
    <author>ලන්ඩනය (ඒ. එෆ්. පී.)</author>
    <content>එංගලන්ත පාපන්දු පිලේ සහ මැන්චෙස්ටර් යුනයිටඩ් පිලේ ප්‍රහාරාත්මක ක්‍රීඩක වේන් රූනි ප්‍රිමියර් ලීග් තරගමාලාවේ දක්ෂතම ක්‍රීඩකයා ලෙස නම් කිරීමත් සමග සම්මාන ත්‍රිත්වයක් සම්පූර්ණ කිරීමට සමත් විය.24 හැවිරිදි රූනි පසුගියදා වෘත්තීය පාපන්දු ක්‍රීඩකයන්ගේ සංගමය පිරිනැමූ වසරේ හොඳම ක්‍රීඩකයා සම්මානය සහ පාපන්දු ලේඛකයන් පිරිනැමූ වසරේ හොඳම ක්‍රීඩකයා සම්මානය දිනා ගත්තේය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>13</day>
    </date>
    <link>http://www.dinamina.lk/2010/05/13/_art.asp?fn=s1005136</link>
    <topic>රන් කැට පාපැදි ජය සුමනවීර පුතුට</topic>
    <author>රත්නපුර දිසා විශේෂ – එස්. ඒ. එල්. නිකේෂන</author>
    <content>කිලෝමීටර් 180ක් දුර පැවති සී. අයි. සී. රන්කැට පාපැදි තරගයේ ජය ඒ. එම්. නිෂාන් සුමනවීරට හිමිවිය.ප්‍රවීණ පාපැදි ශූරයෙකු වන ඒ. එම්. සුමනවීරගේ පුතා වන නිෂාන් කලකට පසු යළිත් පාපැදි තරගවලට අවතීර්ණ වෙමින් මේ ජයග්‍රහණය ලැබුවේය.රක්වාන තරගයෙන් ඇරඹි විවෘත ස්ටෑන්ඩර්ට් පාපැදි තරගය අවිස්සාවේල්ල නගරයෙන් ආපසු හැරී යළිත් රක්වානට පැමිණීමෙන් නිමාවට පත්විය. තරගකරුවන් 30 දෙනෙකු ඊට සහභාගිවූහ.රක්වාන රන් ක්‍රීඩා සමාජය මෙම තරගය සංවිධානය කළේය. කඳු බහුල රක්වාන මාර්ගයේ පැවති මෙම තරගය ජයග්‍රහණය කළ තරගකරුවන්ට රුපියල් එක්ලක්‍ෂයක පනස්දහසක මුදල් ත්‍යාග පිරිනැමීය.ප්‍රථමයාගේ තරග නිමාව දක්වන කොඩිය සංඥා කළේ ප්‍රවීණ පාපැදි ශූර ඒ. එම්. සුමනවීරය. තම පුතු වෙනුවෙන් එය සිදු කිරීම විශේෂත්වයක් විය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>13</day>
    </date>
    <link>http://www.dinamina.lk/2010/05/13/_art.asp?fn=s1005137</link>
    <topic>දෙහිවල ශාස්ත්‍රානන්දයට විශිෂ්ට ජයක්</topic>
    <author/>
    <content>දෙහිවල ශාස්ත්‍රානත්ද මහ විද්‍යාලය හා පානදුර ශාන්ත අන්තෝනි (පිරිමි විදුහල) අතර පැවැති ප්‍රථම සීමිත ඕවර තරගයෙන් කඩුළු හතරක විශිෂ්ට ජයක් හිමි කර ගැනීමට ශාස්ත්‍රානන්ද විදුහල් කණ්ඩායම සමත් විය. ශාස්ත්‍රානන්ද විදුහල් කණ්ඩායමේ වමත් පිතිකරු ගයාන් සඳරුවන් පන්දු 94 කදී ලකුණු 111 ලබා ගැනීමට සමත් විය.හයේ පහර 5 ක් සහ හතරේ පහර 9 ක් එයට ඇතුළත් විය. ගයාන් සඳරුවන්ට අනගි සහයක් ලබා දෙමින් චන්න කසුන් පන්දු 100 කදී ලකුණු 70 ක් ලබා ගත්තේය. තුන්වන කඩුල්ල සඳහා වාර්තා ගතලකුණු 156 ක සබඳතාවයක් ගොඩනගා ගැනීමට ඔවුහු සමත් වූහ.මේ වසරේ එක් දින මහා ක්‍රිකට් තරගයකදී වැඩිම සබඳතාවය මෙය වේ.පානදුර ශාන්ත අන්තෝනි (පිරිමි) විදුහල 246 / 9 (ඕවර 50)මොහොමඩ් සිල්මි 69 නොදැවීරොහාන් සුරේෂ් 63, චතුරංග දේශප්‍රිය 27, චන්න කසුන් 32 / 2, ලිහිරු ප්‍රසාද් 53 / 2, ශාන්ත ෂෙහාන් 42 / 2ශාස්ත්‍රානන්ද විදුහල් කණ්ඩායම 250 / 6 (ඕවර 48.2)ගයාන් සඳරුවන් 111, චන්න කසුන් 70, දුලාජ් සුරක්ෂණ 30 / 2, ප්‍රීමාල් මලින් 53 / 2දක්ෂතම පන්දු රකින්නා ලෙස : මනෝජ් ඩිලාන් (ශාස්ත්‍රානන්ද විදුහල) දක්ෂතම පන්දු යවන්නා ලෙස : චන්න කසුන් (ශාස්ත්‍රානන්ද විදුහල) දක්ෂතම පිතිකරු ලෙස : සහ තරගයේ වීරයා ලෙස ගයාන් සඳරුවන් සම්මාන දිනා ගත්හ</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>13</day>
    </date>
    <link>http://www.dinamina.lk/2010/05/13/_art.asp?fn=s1005138</link>
    <topic>සෑම් තම්බිමුත්තු අනුස්මරණක්‍රිකට් හෙට සිට</topic>
    <author/>
    <content>මඩකලපු දිස්ත්‍රික් හිටපු පාර්ලිමේන්තු මන්ත්‍රී සෑම් තම්බිමුත්තු මහතා ගුනාණුස්මරණ උළෙලේ ප්‍රධාන අංශයක් ලෙසින් සංවිධානය කරන පන්දුවාර 20 - 20 ලෙදර් පන්දු ක්‍රිකට් තරගාවලියක් මේ මස 14, 15, 16 යන දිනවලදී මඩකලපුව වෙබර් ක්‍රීඩාංගනයේදී පැවැත්වෙයි.මෙම තරගාවලිය සඳහා මඩකලපුව බදුල්ල, හම්බන්තොට, මොනරාගල , අම්පාර සහ නුවරඑළිය යන දිස්ත්‍රික්කවලින් ක්‍රීඩා සමාජ 150ක් සහභාගි වීමට නියමිතය</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>13</day>
    </date>
    <link>http://www.dinamina.lk/2010/05/13/_art.asp?fn=s1005139</link>
    <topic>වෙරළ කබඩි පුහුණු කඳවුර 15-16 දිනවල</topic>
    <author/>
    <content>ශ්‍රී ලංකා ගුවන් හමුදා කබඩි සංගමයේ අනුග්‍රහයෙන් ශ්‍රී ලංකා කබඩි සම්මේලනය සංවිධානය කරනු ලබන දිස්ත්‍රික් කබඩි පුහුණුකරුවන් සඳහා වන වෙරළ කබඩි පිළිබඳ වැඩමුළුව 15දා සහ 16දා ඒකළ ගුවන් හමුදා ක්‍රීඩා පිටියේදී පැවැත්වේ.ඉදිරියේදී වෙරළ කබඩි තරගාවලියක් පැවැත්වීමේ අරමුණින් යුතුව මේ වැඩමුළුව සංවිධානය කර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>13</day>
    </date>
    <link>http://www.dinamina.lk/2010/05/13/_art.asp?fn=s10051310</link>
    <topic>ඕස්ට්‍රේලියා ඉන්දියා ක්‍රිකට් ගැටුම අද</topic>
    <author/>
    <content>විස්සයි 20 කාන්තා ලෝක කුසලාන ක්‍රිකට් තරගමාලාවේ පළමු අවසන් පූර්ව තරගය අද ඕස්ට්‍රේලියාව සහ ඉන්දියාව අතර සාන්ත ලුසියා හී පැවැත්වේ.දෙවැනි අවසන් පූර්ව තරගය හෙට (14) එම ක්‍රීඩා පිටියේදීම කොදෙවි පිල සහ නවසීලන්තය අතර පැවැත්වීමට නියමිතය. අවසන් මහා තරගය 16 දා බාබඩෝස් හී කෙංග්සිංටන් ඕවල් පිටියේ පැවැත්වෙනු ඇත.මෙවර තරගමාලාවේදී පාකිස්තානයට සහ දකුණු අපි‍්‍රකාවට එක් තරගයක් හෝ ජය ගැනීමට නොහැකි වූ අතර ඕස්ට්‍රේලියාව සහ නවසීලන්තය සහභාගි වූ තරග 3ම ජය ගැනීමට සමත් විය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>13</day>
    </date>
    <link>http://www.dinamina.lk/2010/05/13/_art.asp?fn=f1005131</link>
    <topic>ආර්ථිකයේ යෝධ පිම්ම හෙවත්ආසියාවේ ආශ්චර්යය</topic>
    <author>රාමන්</author>
    <content>විදේශ සබඳතා පැවැත්විය යුතු ආකාරය ගැන මහත්මා ගාන්ධිතුමාගේ මෙම සඳහන අදත් ඉන්දියානුවන් මහත් ඉහළින් අගේ කරනවා. එය ඉන්දියාවට පමණක් නොවෙයි ශ්‍රී ලංකාවටත් වැදගත්. ආසියාවේ කොයි රටටත් වැදගත්. සැබැවින් ම ඉන්දියාව අන් රටවල් සමඟ විදේශ සබඳතා පවත්වනු ලබන්නේ රටේ සමාජ ආර්ථික දේහයට අනතුරක් නොවන අයුරින්.නමුත් නවීනත්වය වැලඳගන්නේ ඓතිහාසික දේශීයත්වයට හානියක් නොවන ආකාරයෙන්. කොටින්ම විදේශ සුළං කෝඩවලට ගෙදර බඩුමුට්ටු ගසාගෙන යාමට ඉඩ නොදී ශ්‍රී ලංකාවට මෙම ස්ථාවරය අතිශයින්ම වැදගත්. 2005 ට පෙර අපේ විදේශ සබඳතා පැවැතියේ නූල කඩාගෙන ගිය සරුංගලයක් වගෙයි. අපේ අනන්‍යතාවය හා අපේකම බටහිරට උගස් තියලා වගෙයි.වත්මන් ජනාධිපතිතුමාගේ පැමිණීමත් සමඟම එම පසුබිම වෙනස් වුණා. ජාත්‍යන්තර ප්‍රජාවත් ශ්‍රී ලංකාව දෙස බලන ආකල්පය වෙනස් වුණා. ඔවුන් දැනගෙන සිටියා ඔවුන්ගේ උපදෙස් ඒ ආකාරයෙන් ම පිළිගන්නා නායකයෙක් නොවෙයි මෙතුමා කියා.සාමාන්‍යයෙන් ජාත්‍යන්තර ප්‍රජාව ක්‍රියාත්මක වෙන්නේ රටේ ජන මතය සමඟ. රටේ ජනමතය රාජ්‍ය නායකයා හා ඔහුගේ රජය වටා ගොනු වී තිබේ නම් ඊට සාපේක්ෂව ජාත්‍යන්තර ප්‍රජාවේ බලපෑමද වෙනස් වෙනවා. එසේ ම රටේ නායකයා ස්ථීරසාර ඍජු ප්‍රතිපත්තියක සිටීනම් ඔවුන් ඊට ගෞරව කරනවා. විපක්ෂ නායක රනිල් වික්‍රමසිංහ පටලවා ගත්තේ මෙතැනයි.ඔහු ජාත්‍යන්තර ප්‍රජාවේ බලපෑම රටක දේශපාලනයේ ප්‍රබල සාධකයක් සේ දුටුවා. සත්‍ය වශයෙන් ම ප්‍රබල සාධකයක් තමයි. ජාත්‍යන්තර ප්‍රජාවේ සහාය නොමැතිව වත්මන් ගෝලීය සංදර්භය තුළ රටකට පවතින්න බැහැ. එසේ ම රටක අනන්‍යතාවයත් මෙහි දී වැදගත්. එහෙත් එහි බලපෑම තීන්දු වන්නේ ජාතික වශයෙන් අදාල නායකයාට හා ඔහුගේ රජයට තිබෙන ශක්තිය මත.නායකයාගේ ඍජු ප්‍රතිපත්ති මත. ජාතික වශයෙන් පදනමක් නැති පරාජිත කණ්ඩායමක් තමන්ට පක්ෂපාතී වුණත් ඔවුන් සමඟ ස්ථීරසාරව සබඳතා පැවැත්වීමට ජාත්‍යන්තර ප්‍රජාව සූදානම් නැහැ. එල්.ටී.ටී.ඊ. ය වර්ධනය කිරීමට පෙර හා පසුව ඔවුන්ගෙන් අපේ රටට ප්‍රබල බලපෑමක් එයි කියලයි විපක්ෂය සිතාගෙන සිටියේ. මේ සියල්ල අද බොරු වෙලා. මේ නිසා විපක්ෂයේ ඉලක්කය වැරැදිලා, ඉලක්ක වැරැදිලා.මේ ගැන විශේෂයෙන් ම සඳහන් කිරීමට සිතුනේ පසුගියදා ජනාධිපතිවරයා විදේශ තානාපතිවරු හමුවීම නිමිත්තෙන්. එහිදී ජනාධිපතිවරයා ඔවුන් ඇමතුවේද සිංහල භාෂාවෙන්. වෙනත් ප්‍රධාන රාජ්‍ය නායකයන් එම ක්‍රමය අනුගමනය කරනවා.ජනාධිපතිවරයා අලුත් ආණ්ඩුවේ වගකීම් එකිනෙකට පැවරීමෙන් පසු තානාපති ප්‍රජාව එකවර ඇමතීමට කල්පනා කිරීම වැදගත්. රටේ සංවර්ධනය ඉලක්ක කර එය සිදු වූ බවයි පෙනෙන්නේ. මෙහිදී ජනාධිපති මහින්ද රාජපක්ෂ කෙටියෙන් ම අපේ විදේශ පිළිවෙත ඔවුන්ට මතක් කර දුන්නා වග වාසගමින්ම ඔහු එය විස්තර කළේ මෙහෙමයි.“ අපේ විදේශ ප්‍රතිපත්තිය කවදත් නොබැඳී ස්වාධීන ප්‍රතිපත්තියක් බව තමුන්නාන්සේලා දන්නවා. අපි ඈත අතීතයේ සිට ඉන්දියාව, චීනය, ජපානය ආදී අසල්වාසී රාජ්‍යයන් සමඟ ඉතා සමීප සම්බන්ධතා පවත්වා ගෙන ගියා. ආසියා, අපි‍්‍රකා, බටහිර මැදපෙරදිග යුරෝපා රටවල් සමඟත් පවත්වන්නේ ඉතා සමීප සම්බන්ධතාවයක් බව තමුන්නාන්සේලා දන්නවා. විදේශ ප්‍රතිපත්තියේ දී මම කළේ මගේ රටේ ජනතාවට යහපතට හේතුවන දෙයයි. ලෝකයට දැන් අපි ගැන නිවැරැදි වැටහීමක් තිබෙනවා. ජාත්‍යන්තරයටත් බලපෑම් කළ කොටි ත්‍රස්තවාදය දැන් අවසානයි.”ඒ සමඟම ජනාධිපතිවරයා ඉල්ලා සිටියේ අපේ රට පිළිබඳව නිවැරැදි දැක්මක ඉන්න කියල’ “ අපේ රට පිළිබඳව ඔබ ඔබගේ රාජ්‍යය දැනුවත් කිරීමේ දී මේ කාරණය ගැන විශේෂ අවධානය යොමු කිරීමේ දී, විදේශ අමාත්‍යාංශයත් රජයත් සමඟ අදහස් හුවමාරු කරගෙන එහි සත්‍ය අසත්‍යතාවයන් තෝරා බේරාගෙන නිවැරැදිව විදේශයන් වෙත වාර්තා කරන්නේ නම් අපි ගෙන යන මිත්‍රත්වයට දැඩි සම්බන්ධතාවයට වඩා යහපත් බවයි මම විශ්වාස කරන්නේ “මීට වසර 10කට පෙර පැවැති පසුබිමට සාපේක්ෂ්ව අද ලෝකය වෙනස් වෙලා. එකම විශ්ව ගම්මානයක් බවට පත් වෙලා. ගෝලීය පසුබිමක හුදකලා ගමනක් අපට නැහැ. බුරුමය, මොන්ගෝලියාව වගේ ලෝකයෙන් ඈත් වී සිටින්න බැහැ. එහෙම කවුරු හරි කතා කරනවා නම් එය මෝඩකමට සිදු වන්නක්. සිය රට දේ සිරි සැප දෙන බව ඇත්ත. සංකල්පයක් සේ එය නඩත්තු කිරීම අපට වටිනවා. අපෙන් නිෂ්පාදන පිට රටට යැවීමටත් , පිට රටින් එන හැම දේකටම වැට බඳින්නත් අපට බැහැ. එහෙම වුණොත් අපේ නිෂ්පාදන විදේශ වෙළෙඳ පොලේ අලෙවි වෙන එකක් නැහැ.අපට විදේශ විනිමය අවශ්‍ය වෙනවා. අපේ රටේ නිපදවන්නේ නැති අත්‍යවශ්‍ය භාණ්ඩ හා අන්තර් භාණ්ඩ ලබා ගැනීමට විදේශ විනිමය අවශ්‍යයි. එම විදේශ විනිමය සැකසෙන්නේ විදේශ වෙළෙඳාමෙන්. මේ නිසා විදේශ වෙළෙඳාම වැඩි දියුණු විය යුතුයි.ඒ සඳහා ජාත්‍යන්තර ප්‍රජාවේ අවධානය වැඩි විය යුතුයි.එදා ජනාධිපතිවරයා විදේශ තානාපතිවරුන් අමතා කීවේ අපට උදව් කරන්න කියලයි. කළ උදව්වලට ස්තූතියි කියලයි. ඉතා දුෂ්කර අවස්ථාවලදී පවා ලෝක ප්‍රජාව අප සමඟ පෙනී සිටි බව මම සංතෝෂයෙන් කියනවා. ඒ වගේම ජාත්‍යන්තරව මූල්‍ය ආයතන ඉතා සතුටුදායක අන්දමින් අපගේ සංවර්ධන ක්‍රියාවලියට දායක වූ බව මේ අවස්ථාවේ සිහිපත් කරනවා. ඒත් හැම උදව්වක්ම දේශීය අනන්‍යතාවයට හානියක් නොවන පරිදි සිදු විය යුතුයි. ජනාධිපතිවරයා රාජ්‍ය නායකයා විදියට තම කතාවෙන් පැහැදිලි කළේ එම අනන්‍යතාවයයි.විශේෂයෙන් ම පංච කේන්ද්‍රීය ආර්ථිකයකට රට ගමන් කරන්නේ නම් සංචාරක ව්‍යාපාරය, වරාය සංවර්ධනය, විදේශ වෙළෙඳාම වැනි ක්ෂේත්‍ර වැදගත්. අපේ රටේ සංචාරකයන්ගේ පැමිණීම කෙසේ වෙතත් සංචාරක ප්‍රවර්ධනයට වැය කරන ධනස්කන්ධය මීට වසර 10කට නැතිනම් පෙර පැවැති පසුබිමට වඩා වෙනස් විදියට ඉදිරියට ගිහින්. සංචාරක ප්‍රවර්ධනයට වාර්ෂිකව වෙන් වන මුදල වැඩියි.ඒත් සංචාරකයන්ගේ පැමිණීමේ ඊට සාපේක්ෂව වෙනසක් දකින්නට ලැබෙන්නේ නැත. මේවා ගැන සොයා බැලීම වැදගත්. සංචාරකයන් පැමිණීම සම්බන්ධයෙන් වුවද තානාපතිවරු දැනුවත් කළ යුතුයි. යුද සමයේ ද සංචාරකයන්ගේ පැමිණීමේ යම් වර්ධනයක් දක්නට ලැබුණා. අවශ්‍ය්‍ය වන්නේ සැලැස්මකට අනුව ඉදිරියට යෑමයි.අමාත්‍යාංශවල වපසරිය වෙනස් කරලා ඒවායේ සිටි පැරැණි ඇමැතිවරු වෙනස් කරල එම ඇමැතිවරුන්ට වෙනත් අමාත්‍යාංශ විෂයන් පවරල ජනාධිපතිවරයා සූදානම් වන්නේ අලුත් ගමනක් යන්න. මේ ගමනේදී අමාත්‍යාංශ ලේකම්වරුන් පවා වෙනස් වී තිබෙනවා. පරිපාලන සේවයෙන් පිටස්තර ලේකම්වරුන් පත් වී තිබෙනවා. ආයතන ප්‍රධානීන්ගේ පත්වීම් සිදු වන්නේ ද වෙනස් ආකාරයකට.හැරී ජයවර්ධන වැනි ව්‍යාපාරික ක්ෂේත්‍රයේ ප්‍රබලයන් පවා සංස්ථා ප්‍රධානීන් ලෙස පත්වීමට නියමිත බවයි වාර්තා වෙන්නේ. ව්‍යාපාරික, තාක්ෂණික, සංවර්ධන ක්ෂේත්‍ර නියෝජනය කරන පෞද්ගලික අංශයේ අය රාජ්‍ය අංශයට එකතු කර ගැනීමේ ප්‍රවණතාවක් දක්නට ලැබෙනවා. පංචකේන්ද්‍රීය ආර්ථික සංවර්ධනය යනු ආර්ථිකයේ යෝධ පිම්මකට සූදානම් වීමක්. එහෙම යන්නේ නැතුව ආසියාවේ ආශ්චර්යය පෙන්වීම අපහසුයි. එදා තනාපති ප්‍රජාව අමතා ජනාධිපතිවරයා සඳහන් කළේ ඊට ජාත්‍යන්තර ප්‍රජාවගේ සහයෝගය ලබා දෙන්න කියලයි. එම සහාය ද ශශ්‍රී ලංකාව ඉදිරියට යන ගමනේ දී වැදගත්.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>13</day>
    </date>
    <link>http://www.dinamina.lk/2010/05/13/_art.asp?fn=f1005132</link>
    <topic>වාරි පුබුදුවෙන් අභය වැව පුබුදමු</topic>
    <author>සටහන තෙන්නකෝන් කුලසේකර චිත්‍රාරත්න කළුආරච්චි හිෙඳීගම සමූහ ඡායාරූප චිත්‍රාරත්න කළුආරච්චිහිෙඳීගම සමූහ</author>
    <content>පණ්ඩුකාභය රජතුමා විසින් අනුරාධපුර ශුද්ධ පූජා භූමියේ මහමෙව්නා උයනේ, ඉදිකර ඇති ආකර්ශනීය අභය වැව හෙවත් බසවක්කුලම වැව ශ්‍රී ලංකාවේ ඉදිකර ඇති පළමු වැව ලෙස හැඳින්වේ. නමුත් අද වන විට එය වගකිවයුත්තන්ගේ නොසැළකිල්ල නිසා මිනිසුන්ට “ලෙඩ” බෝ කරන “ජරා” වළක් බවට පත් වී ඇත.පොසොන් පොහොයට වාර්ෂිකව පැමිණෙන තිස්ලක්‍ෂයකට ආසන්න වන්දනාකරුවන් ද විදේශීය සංචාරකයන් ද ස්නානය සඳහා වැඩි වශයෙන්ම අභය වැවේ ජලය ප්‍රයෝජනයට ගන්නා අතර මේ වන විට සම්පූර්ණයෙන් ම වල් වැදී ඇති වැවේ ජල බිඳක් නොපෙනෙන තරමට පාසිවලින් වැසී ගොස් ඇත.වසර ගණනාවකින් වැව ශුද්ධ පවිත්‍ර නොකිරීම නිසා නාන තොටුපළවල් මඩ ගොහොරු බවට පත් වී ඇති අතර කුණු වී ගිය සැල්විනියා හේතුවෙන් කළු පැහැ ගැන්වී ඇති අපවිත්‍ර ජලය පාවිච්චි කිරීමෙන් වන්දනාකරුවන්, විදේශීය සංචාරකයන් හා ගම්වාසීන් ඇඟ කසන, තුවාල, වන, දද, කුෂ්ට වැනි රෝගවලට ගොදුරු වෙමින් සිටිති.රුවන්වැලි මහ සෑය සහ ජය ශ්‍රී මහ බෝ සමිඳු පිහිටා ඇති මහ මෙවුනා උයනේ දර්ශණීයත්වයත් වියළි දේශගුණයක් පවතින විට මහා සිසිලසක් ලබා දීමටත් සමත් වූ අභය වැව නොහොත් බසවක්කුලම වැව් කොමළිය නඟන සෝ සුසුම් හා ඉකි බිඳින හඬ මුළු මහත් මහමෙව්නා උයන පුරා දෝංකාරය දෙමින් පවතී.පණ්ඩුකාභය මහ රජතුමා ඉදිකළ අභය වැව හෙවත් බසවක්කුලම වැවේ ධාරා පෘෂ්ඨය භූමි ප්‍රමාණය වර්ග සැතපුම් තුනයි දශම හයකි. උපරිම ජල ධාරිතාවය අක්කර අඩි එක්දහස් නවසියයකි. දැනට ඇති ජල ධාරිතාවය අක්කර අඩි හත්සිය හැත්තෑවකි. වැවේ ජල මට්ටමේ උස අඩි එකොළහයි අඟලකි. මෙම වැවෙන් කුඹුරු අක්කර තුන්සිය අසූපහක වී වගා කිරීමට ජලය සැපයේ.වගකිවයුත්තන්ගේ අකටයුතුකම් නිසා මිනිස් පරිභෝජනයට නුසුදුසු ලෙස ජරා වී ඇති අභය වැව පිළිබඳ අප ජනතාව සමග කතාබස් කෙළෙමු.අනුරාධපුර සාරානන්ද මහ පරිවේනාධිපති උඩුගබ්බල ඥාණාලෝක නාහිමි - ලෝක උරුමයක් බවට නම් කොට ඇති අභය වැව අද ජරාවාස වෙලා. අපායක් බවට පත්වෙලා. අවුරුදු ගණනකින් වැව ශුද්ධ පවිත්‍ර කරලා නැහැ. මැති ඇමැතිවරු උසස් රාජ්‍ය නිලධාරීන් මේ වැව ළඟින් ජය ශ්‍රී මහා බෝ සමිඳු රුවන්වැලි මහ සෑ සමිඳු වැඳ පුදාගන්න යනවා එනවා.වැව සම්පූර්ණයෙන් ම සැල්විනියාවලින් වැහිලා ගිහින්. ඒ පාසි කුණුවෙලා කුණු කඳු ගොඩගැහිලා. ජලය අපවිත්‍ර වෙලා කළු ගැහිලා. වතුර දෝතක් අතට ගත්තම මහා දුර්ගන්ධයක් හමා එනවා. යුද්ධය නැති නිසා පොසොන් පොහොයට මෙවර ලක්‍ෂ විසිපහක තිහක ජන ගඟක් අනුරාධපුරයට ගලනවා. මේ වැඩි දෙනාට දිය නාන්න තියෙන්නේ මහමෙව්නා උයනේ පිහිටි මේ වැව විතරයි.මේ වැවෙන් නෑවොත් වන්දනාවේ නෙවෙයි යන්න වෙන්නේ රෝහලකට. ඇයි මේ බලධාරීන් ඇස් කන් නැතිවා වගේ බලා ඉන්නේ. තව මාසයයි පොසොන් මහා පිංකමට. මේ වැව වහාම සුද්ධ පවිත්‍ර කරලා ලක්‍ෂ සංඛ්‍යාත බැතිමතුන්ට බයක් සැකක් නැතිව ස්නානය කරන්න කටයුතු කළ යුතුයි.අනුරාධපුර බෝ සෙවන ධර්මායතනාධිපති නාරම්පනාවේ නන්දසාර නාහිමි - අපේ වාරි ශිෂ්ටාචාරයේ පළමු වැව “අභය” වැව පණ්ඩුකාභය මහරජතුමාගෙ නම සිහිපත් කරන ඓතිහාසික වැවක්. ඒත් අද වැව ජරාවාස වෙලා.මේ වැවෙන් පොකුණු කීපයකටම ජලය සැපයෙනවා. මහමෙව්නාවේ සෞන්දර්ය ඉස්මතු වෙන්නේ මේ වැවෙන්. පොකුණුවලට දැන් ජලය ගලා යන්නේ නැත. ඒවා අක්‍රීය වෙලා. මේ ජල පොකුණුවලින් තමයි මහමෙව්නාවේ ගහකොළවලට තෙතමනය ලැබුණේ. මහනුවර ශ්‍රී දළදා මාලිගාවට අලංකාරයක් වී ඇත්තේ මහනුවර නුවර වැවයි. ජය ශ්‍රී මහා බෝ සමිඳුන්ට රුවන්වැලි සෑ සමිඳුන්ට අලංකාරයක් එක්වුණේ අභය වැව නොහොත් බසවක්කුලම වැවෙන්.අනුරාධපුර පූජා භූමියට ශුද්ධ නගරයට එන බැතිමත්තු අභය වැවෙන් නා ගෙන සිත පිරිසිදු කොටගෙනයි ජය ශ්‍රී මහා හාමුදුරුවන් වන්දනා කරන්නේ. රුවන්වැලි සෑ රජුන් වන්දනා කරන්නේ. අවුරුදු ගාණක් මේ වැව ශුද්ධ පවිත්‍ර නොකිරීම නිසා අද වැවට බැස්සොත් ඇඟ කුණු වෙනවා. හොරි, දද, කුෂ්ට, තුවාල හැදෙනවා. අපේ බලධාරීන් නිහඬව ඉන්නවා. හෙට අනිද්දා එන පොසොන් එකට ලක්‍ෂ විස්සක් විසි පහක් බැතිමත්තු වන්දනාවේ එනවා. ඒ උදවිය ස්නානය කරන්නේ කොහෙන්ද?වහාම අභය වැව ශුද්ධ පවිත්‍ර කළ යුතුයි. වැවේ බැමි අබලන් වෙලා. ඒවා හදන්න ඕනෑ. වැවට රළපනාවක් ඉදිකරන්න ඕනෑ. නාන තොටුපළවල් හදන්න ඕනෑ. වැවේ අරිප්පු පාර පැත්තට වැව් ඉස්මත්තේ කැළෑවක් තියෙනවා. මේ කැළෑව විනාශ නොකර වන්දනාකරුවන්ගේ වාහන නතර කරන ස්ථානයක් ගොඩනඟන්න ඕනෑ.අනුරාධපුර අයේෂා ලක්මාලි (23) - අපි උඩමළුවට වන්දනාවේ ආවා. නාන්න බසවක්කුලම වැවට ආවා. වැව ජරාවෙලා. මිනිස්සු කීවා නාන්න එපා. නෑවොත් ඇඟ කසනවා. තුවාල වෙනවා. කුෂ්ට රෝග හැදෙනවා කියලා. ගම්වාසීන් දැන්වීම් පුවරු සවිකරලා තියෙනවා නාන්න එපා කියලා. ඒත්.... කිසිම වගකිවයුත්තෙක්, වගකිවයුතු ආයතනයක් මෙම ජලය නෑමට පාවිච්චි කරන්න එපා කියල බෝඩ් එකක්වත් ප්‍රදර්ශනය කරන්න පියවර අරගෙන නැහැ.අනුරාධපුර රණතුංග හේරත් (68) - මම විශ්‍රාමික පරිපාලන නිලධාරියෙක්. මේ වසමේ මම කලක් ග්‍රාම නිලධාරියෙකු ලෙස බොහෝ කාලයක් සේවය කළා. එදා සිට අද දක්වා දෙනෝදාහක් මේ වැවෙන් නානවා. ඒ කාලේ වගේ නොවේ දැන් යාන වාහනවල දවසකට දහස් ගණන් මිනිස්සු වන්දනාවේ එනවා. මහමෙව්නා උයනේ ඇති එකම වැව අභය වැවයි. මේ වැව් රාජා අද කුණු වලක්. ජරා ගොඩක් වෙලා. ළඟපාත උදවිය රෙදි හෝදාගන්න, නාන්න ඈත පිහිටි වෙන වැව් වලට යනවා. බැරි උදවිය මේ වැවේ අපිරිසිදු ජලයම නානවා. ලෙඩ රෝග හදාගන්නවා. අපි රජයේ නිලධාරීන්ගෙන් මැති ඇමැතිවරුන්ගෙන් ඉල්ලා සිටින්නේ පොසොන් පොහොයට පෙර බසවක්කුලම වැව ශුද්ධ පවිත්‍ර කර දෙන්න කියලයි.ආපදා කළමනාකරණ නියෝජ්‍ය ඇමැති ඩබ්ලිව්. බී. ඒකනායක මහතා - අනුරාධපුර ශුද්ධ භූමියේ මහමෙව්නා උයනේ පිහිටි අභය වැව නැතිනම් බසවක්කුලම වැව බොහෝ කාලයක් ශුද්ධ පවිත්‍ර කරල නැහැ කියල මට පැමිණිලි ලැබුණා.ජනතාව ආපදාවකට ලක්වීමට පෙර අවශ්‍ය කටයුතු අපි කරන්න එපායැ. මම මේ වැව පරීක්‍ෂා කැර බලන්න ගියා. මේ වැවේ ජලය සම්පූර්ණයෙන් ම අපවිත්‍ර වෙලා. මුළු වැවම සැල්වීනියා පිරිල. පාසි කුණු වෙලා. වගකිවයුතු අංශ මේ වැව මෙහෙම විනාශ වෙන්න ඇරලා තියෙන්නේ ඇයි...? කියන එකත් ප්‍රශ්නයක් මේ ශුද්ධ නගරයේ මහමෙව්නා උයනේ පිහිටි එකම වැව බසවක්කුලමයි.මම මේ වැව වහාම පිරිසිදු කරලා ප්‍රතිසංස්කරණය කර පොසොන් පොහොයට අනුරාධපුරයට එන විසි තිස්ලක්‍ෂයක් ජනතාවට ප්‍රයෝජනයට ගත හැකි අයුරු කටයුතු කිරීමේ අවශ්‍යතාවය ගැන ආපදා කළමනාකරණ අමාත්‍ය ඒ. එච්. එම්. ෆවුසි මැතිතුමා දැනුවත් කළා.එතුමා මට උපදෙස් දුන්නා වහාම වැව පිරිසිදු කරන්න, අලුත්වැඩියා කරන්න ඇස්තමේන්තුවක් සකස් කරන්න කියලා. මේ දිනවල නිලධාරීන් එම ඇස්තමේන්තුව සකස් කරනවා. අපේ අමාත්‍යාංශය මේ වැව ප්‍රතිසංස්කරණය කරන්න මුදල් වියදම් කරන්නේ ලක්‍ෂ සංඛ්‍යාත ජනතාවක් ගොදුරු විය හැකි මහා ආපදාවකින් බේරාගන්නයි. මේ වැවේ ජලයෙන් ස්නානය කරන මිනිසුන්ගේ ඇඟ කසා කුෂ්ට රෝග සැදී තුවාල වෙන බව මම දැනගත්තා.ඉස්සර අභය වැවට මිනිස්සු කීවේ “මුතු ඇටය” කියලා. ඒ තරමට වැවේ ජලය නිල් කැටයක් වගේ පිරිසිදුවට තිබුණේ. වගකිවයුතු අංශ නිසි පරිදි කටයුතු නොකිරීමෙන් මේ තත්ත්වය උදාවෙලා. පොසොන් පොහොයට පෙර වැව පිරිසිදු කිරීමේ කටයුතු වහාම ඇරඹීමට අපේ අමාත්‍යාංශය සූදානමින් සිටිනවා.අනුරාධපුර වාරිමාර්ග අධ්‍යක්‍ෂ ඩබ්. බී. වසන්ත පළුගස්වැව මහතා - බසවක්කුලම වැව අපවිත්‍ර වෙලා තියෙනවා. “වාරි පුබුදුව“ වැඩසටහන යටතේ වැවට ජලය එන මාර්ගය අද හෙටම ප්‍රතිසංස්කරණය කරනවා. ආපදා කළමනාකරණ නියෝජ්‍ය අමාත්‍ය ඩබ්. බී. ඒකනායක මහතා වැව ශුද්ධ පවිත්‍ර කිරීමට එතුමාගේ අමාත්‍යාංශය මගින් මුදල් ලබා දීමට තීරණය කරලා තියෙනවා.මේ දිනවල ඒ සඳහා ඇස්තමේන්තු හදනවා. වැව් බැමි හදන්න වැව ඉස්මත්තේ උයනක් හදන්න වෙනත් මූල්‍ය ප්‍රතිපාදන යොදවනවා. කෙසේ හෝ පොසොන් පොහොයට වන්දනාවේ එන ලක්‍ෂ සංඛ්‍යාත බැතිමතුන්ට අභය වැව නොහොත් බසවක්කුලම වැවෙන් ඉතා පිරිසිදු ජලය පාවිච්චි කරන්න අවශ්‍ය සියලු කටයුතු ඉටුකරනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>13</day>
    </date>
    <link>http://www.dinamina.lk/2010/05/13/_art.asp?fn=f1005133</link>
    <topic>කෘෂිකර්මාන්තයේ පුනරුදයටනව දැක්ම</topic>
    <author>චින්තක සී. ගුණදාස මාධ්‍ය හා ප්‍රචාරක ලේකම් ශ්‍රී ලංකා කෘෂිකර්ම පර්යේෂණ හා නිෂ්පාදන සහකාර සංගමය</author>
    <content>දේශීය කෘෂිකර්මයේ නව පුනරුදයක් ඇති කළ යුතු හා ඇති කළ පරිසරයක් අද වනවිට රට තුළ නිර්මාණය වී ඇත. අද්විතීය ජනවරමක් ලබමින් පිහිට වූ නව රජයේ කෘෂිකර්ම ඇමැතිවරයා වෙත පැවරී ඇති කාර්යභාරය අතිමහත්ය. අභිමානවත් ගොවි ජනතාව ආර්ථික, සමාජයීය සහ සංස්කෘතික වශයෙන් ඔසවා තැබීමේ මහා භාරදූර කාර්යභාරයට උරදීමේ වගකීමයි.මෙහි වගකීම සාර්ථකව විජයග්‍රහණය කර ගැනීම පිණිස මතවාදීවත්, දේශපාලන වශයෙනුත් සමාජමය සහ සංස්කෘතික වශයෙන් මෙහෙයවාලීම අවශ්‍ය වේ. එයට නිර්මාණශීලිව නායකත්වය සැපයීම සඳහා අප සැමගේ කැපවීම අතිශය වැදගත් වන්නේය.කෘෂිකර්මය පිළිබඳ මෙතෙක් ක්‍රියාත්මක වූ වැඩසටහන්, සැලසුම් හා ප්‍රතිපත්ති පර්යේෂණ හා ව්‍යාප්ති කටයුතු මෙන්ම වෙළෙඳ ගිවිසුම්ද සැකසීමේදී රටේ ගොවි ජනතාව ඉලක්ක කර නොගත් නිසාවෙන් කෘෂිකර්මයේ කඩා වැටීම උග්‍රවිය. ගොවිතැන පාඩු ලබන කාර්යයන් බවට පත්විය. “මහින්ද චින්තන” කෙතට අරුණ සමඟ දේශීය ආහාර දිරිගැන්වීමේ ජාතික මෙහෙයුම “අපි වවමු - රට නගමු” ජාතික වැඩසටහන මඟින් දීනව පැවැති කෘෂිකර්මය නැවත පණ ගැන්වීය. එහෙත් ගෙවූ දශක කිහිපයේ සිට පැවත ආ කෘෂිකර්මය කඩා වැටීමේ අඳුරු සෙවණැලි පනවා ගොස් නොමැත.කෘෂිකර්මාන්තයේ පුනරුදයක් උදෙසා ග්‍රාමීය ගොවි ජනතාව මුහුණ පාන ගැටලු සහ අභියෝගයන් සඳහා තිරසාර විසඳුම් හා ජයගැනීම් ළඟාකර දීමේ කාර්යය වෙනුවෙන් සංකල්පමය පදනම බිහිකර ගැනීමත් ඒ මත ශක්ති සම්පන්නව ස්ථානගත වීමත්, යන මෙකී වැදගත් අවශ්‍යතාව සපුරා ගැනීමෙන් තොරව අඳුරේ අතපත ගාමින්, ජාතිකවාදී අලංකාරය ඇතිකර ගැනීමේ මාධ්‍යය බවට පමණක් පත් කරගෙන මේ අභියෝගයන් ජය ගත හැකි වන්නේ නැත.භෞතික හා ජෛවිය ලෙස දෙවැදෑරුම් වූ ස්වභාවික පරිසරය හා සම්පත්, ගුණාත්මක හා ප්‍රමාණාත්මක ලෙස නිරන්තර ක්ෂය වීමකට භාජනය නොවන අයුරින් භාවිත කොට ඵලදායි නිෂ්පාදනයන් උදෙසා සමස්ත ගොවි ජනතාව ප්‍රධාන කොටගෙන ඉටුකරනු ලබන කාර්යභාරය කෘෂිකර්මය ලෙස අර්ථකථනය විය යුතුය. මෙකී සංකල්පය පදනම් කරගෙන මෙකී අභියෝගයට මුහුණ දිය යුතුය. එහිදී හඳුනාගත් අභියෝගයන් හා ගැටලු වශයෙන්පවත්නා මෙම තත්ත්වයට විසඳුම් ලබාදීමෙන් අභියෝග ජය ගැනීම උදෙසා “මහින්ද චින්තන ඉදිරි දැක්ම” තුළින් වඩාත් ඵලදායි විසඳුම් ලබාගත හැකි වන්නේය.ගොවි සංවිධානසැබෑ ගොවීන් සහභාගී වන ඔවුන්ගේ මුලිකත්වයෙන් ගොවි සංවිධාන බිහිවීමට අවශ්‍ය ආකල්පමය වෙනස ගොවීන් හට ලබාදීම, ඒ තුළින් ගොවීන් ශක්තිමත් කිරීම හා ගොවි සංවිධාන ශක්තිමත් කිරීම.ගොවිජන බැංකුවගොවිජන බැංකුව ශක්තිමත් බැංකු ව්‍යාපාරයක් බවට පත්කිරීම හා ඒ තුළින් විශේෂ ප්‍රාග්ධන සම්පාදන වැඩසටහන් ඇති කිරීම. පෙර ගිවිසුම් මත කෙරෙන කෘෂි නිෂ්පාදන ප්‍රවර්ධනයට අවශ්‍ය පියවර ගැනීම.ගෙවතු හා කුඩා බිම් සංවර්ධනයසෑම නිවසකම වස විෂවලින් තොර පරිසර හිතකාමී වගා පිළිවෙළක් ඇති දේශීය කාබනික ගෙවතු ඇතිකර ගැනීම උදෙසා ගැමි කාන්තා ව්‍යාපාර සැකසීම, (කාන්තාව සවිබල ගැන්වීම සමාජමය සවිබල ගැන්වීමකි) හා ග්‍රාමීය කුඩා ඉඩම් හා සුළු ගොවීන් එකතු කොට ශක්තිමත් කෘෂි ආර්ථික ඒකක හා ගම්මාන ඇති කිරීම.තරුණ ගොවි සමාජ ව්‍යාපාරයජාතික සංවර්ධනයට සෘජුවම මැදිහත්කරුවන් විය හැකි ප්‍රබලතම ශක්තිය ලෙස තරුණයන්, කෘෂි නිෂ්පාදනය කෙරෙහි නැඹුරුවීමට අවස්ථාගත ඉඩකඩ සලසාදීම හා නව තාක්ෂණය පදනම් කොටගත් කෘෂි කර්මාන්ත දියුණු කිරීම සඳහාත් ආකර්ශනීය වැඩපිළිවෙළක් සමඟ පරිසර හිතකාමී දේශීය ගොවි සම්පත් සුරකින යහපත් තරුණ පරපුරක් බිහිකර ගැනීම උදෙසාත් තරුණයන්ට නව දර්ශනයන් ගෙන ඒම.ගොවිජන සේවා මධ්‍යස්ථානයසම්පත් මධ්‍යස්ථාන බවට පත්කිරීම ගොවීන්ගේ ගැටලුවලට ක්ෂණිකව විසඳුම් ලබාගත හැකි හා ඕනෑම කෙනෙකුට කෘෂි ක්ෂේත්‍රය පිළිබඳ හිතූ දේ යවත්කාලීන වන දත්තයන් ලබාගත හැකි මධ්‍යස්ථාන ලෙසට සංවර්ධනය කිරීම. ශ්‍රව්‍ය දෘෂ්‍ය ඒකකවලින් සමන්විත මධ්‍යස්ථාන බවට පත්කිරීම. ගොවිජන සේවා අලෙවි අංශය වෙළෙඳ පොළ තරගයට මුහුණ දිය හැකි අයුරින් සංවර්ධනය කිරීම. ගොවි ජනතාව මධ්‍යස්ථාන දේශීය බැංකු ලෙසට කටයුතු කිරීම අවශ්‍ය පියවර ගැනීම.පාංශු හා ජල සංරක්ෂණ කලාප ආරක්ෂාවඋස් බිම් සංරක්ෂණය, ජල පෝෂික ප්‍රදේශ සංරක්ෂණය වගා කරන උස්බිම් හා මඳ බෑවුම්වල පාංශු සංරක්ෂණය අනිවාර්යය කිරීම හා ඒ සඳහා ගොවීන් පෙළඹවීම. පසේ සක්‍රීය බව රැකගැනීම කෘෂි ව්‍යාපෘති සේවයේ ප්‍රධාන වගකීමක් බවට පත්කිරීම. භූමියේ හා ජලයේ සක්‍රීය බව රැකගැනීම සඳහා හැකිතරම් ජෛව සැකසුම ජනප්‍රිය කරවීම.යහපත් කෘෂි ව්‍යාප්ති සේවාවන් ඇතිකිරීමදුර්වල වී ඇති සංවිධාන හා ව්‍යුහය වෙනුවට ශක්තිමත් ව්‍යාප්ති සේවයක් නිර්මාණය කර ගැනීමට අවශ්‍ය පියවරයන් ගැනීම.ක්‍රමෝපායන්දැනට සේවයේ යෙදෙන කෘෂිකර්ම පර්යේෂණ හා නිෂ්පාදන සහකාර නිලධාරින් විපර්ය කාරකයින් ලෙස භාවිත කරමින් ගොවි සංවිධාන තරුණ ගොවි සමාජ බිහිවීමට අවශ්‍ය සහය ලබාදිය යුතු අතරම දැනට බිහිවී ඇති සක්‍රීය සංවිධානවල ක්‍රියාකාරකම් වැඩිදියුණු කිරීම.ග්‍රාමීය ප්‍රදේශ මටට්මේ නිලධාරින් හා දිස්ත්‍රික් මට්මමේ නිලධාරින් කෘෂිකර්ම සංවර්ධන වැඩ සටහන් ක්‍රියාත්මක කිරීම සඳහා සහය සේවා සපයන ඒකාබද්ධ පද්ධතියක් ලෙස සකස් කිරීම.ග්‍රාමීය නාගරික සෑම ගෘහණියක්ම දැනුම්වත් කිරීම ස්වේච්ඡා තරුණ තරුණයින්ගේ ගොවි නායකයින් හා විපර්යකාරකයින් හඳුනාගත යුතු වන්නේය.මෙකී ජාතික වැඩසටහන් ගරු අමාත්‍යතුමාගේ නායකත්වයෙන් විශේෂ මෙහෙයුම් ඒකකයක් යටතේ ක්‍රියාත්මක වන්නේනම් එහිදී ඉහළ සිට පහතට පහළ සිට ඉහළ සියලු සම්බන්ධකම් තහවුරු වෙමින් එකිනෙකා පිළිබඳ අවබෝධයෙන් කටයුතු කිරීමට හැකිවනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>13</day>
    </date>
    <link>http://www.dinamina.lk/2010/05/13/_art.asp?fn=f1005134</link>
    <topic>ඉදිරි දශකයේ දී විදුලිබල ක්‍ෂේත්‍රය ලාභ ලබන තත්ත්වයට පත්කරනවා</topic>
    <author>සංවාද සටහන චමීර ඇල්ලදෙණිය ඡායාරූප සරත් වීරසිංහ</author>
    <content>* හදිසි නීති රෙගුලාසි ලිහිල් කිරීම සම්බන්ධයෙන් විපක්ෂය චෝදනා කරනවා බටහිර රටවල බලපෑම් නිසා ජී. එස්. පි (GSP) + ලබාගන්න කළ කුමන්ත්‍රණයක් කියලා මේ සම්බන්ධව ඔබේ අදහස කුමක් ද?මහින්ද රාජපක්ෂ ප්‍රමුඛ රජය කවදාවත් විදේශ රටවලට උවමනා විදිහට මේ රටේ තීන්දු තීරණ ගත්තේ් නැහැ. දශක තුනක් පුරා මේ රටේ පැවති යුද්ධය නිසා හදිසි නීතිය ක්‍රියාත්මක වුණා. එම නිසා බොහොමයක් ජනතාව පීඩා වින්දා. නමුත් දැන් යුද්ධය මේ රටේ නැහැ. එක පාරට ම තිබූ තත්ත්වය වෙනස් කරන්න බැහැ. ක්‍රමිකව රට සාමකාමී ස්ථාවරයකට පත්ව ආරක්ෂාව ගැන සැකයක් නැති වූ වහාම හදිසි නීතිය සම්පූර්ණයෙන් ම ඉවත් කිරීමට රජය තීරණය කරලා තිබෙන්නේ.විපක්ෂය හැමදාම කළේ රජය මොන දේ කළත් විවේචනය කරන එකයි. හදිසි නීතිය තියෙද් දී ඔවුන් කිව්වේ හදිසි නීතිය ඉවත් කරන්න කියලා. හදිසි නීතියේ නීති රෙගුලාසි ඉවත් කළා ම කියනවා බටහිර රටවලට උවමනාව අනුව රජය වැනෙනවා කියලා.පහුගිය මහ මැතිවරණ සමයේ දී තමන් ගේ ආසනයවත් තමන් ගේ දිස්ත්‍රික්කවත් දිනාගන්න බැරි එජාපය අද විවිධ සටන් පාඨ මවන්න හදනවා. ඒවාට ජනතාව රැවටෙන්නේ නැහැ. ඉදිරියේ දී අපි පාර්ලිමේන්තුවේ තුනෙන් දෙකේ බලය අරගෙන මේ රට සැබෑ ආර්ථික සමාජීය සංවර්ධනය කරා ගෙන යනවා. මේ රටට වැඩක් කරන මේ රටේ අනාගතය පිළිබඳ සිතන සියලු දෙනා ම අද රජය සමඟ අත්වැල් බැඳගෙන ඉන්නවා.* කැබිනට් ඇමතිවරු සහ නියෝජ්‍ය ඇමතිවරු අනූවක් පමණ දැන් රජයේ ඉන්නවා. තුනෙන් දෙකක පාර්ලිමේන්තු බලය ලබාගන්න තව හය දෙනෙක් විපක්ෂයෙන් ආණ්ඩුවට ගත යුතුව තිබෙනවා. එවිට ජනාධිපතිතුමා ලබාදුන් කැබිනට් එක හතලිහේ සීමාවේ පොරොන්දුව කඩවනවා නේද?මහ මැතිවරණයේ දී ජනාධිපතිතුමා කියූ විදිහට ඇමැතිවරු හතලිහට සීමා කරන පොරොන්දුව ඉටුකරලා තිබෙනවා. එම නිසා තුනෙන් දෙක ලබාගන්න විපක්ෂයෙන් රජයට පැමිණියත් ඇමැති තනතුරු ප්‍රමාණය වෙනස් වෙන එකක් නැහැ කියන එකයි මගේ හැඟීම. අපේ රජය මෙවර මහමැතිවරණයට ඉදිරිපත් වෙද්දී ජනතාවට පොරොන්දුවක් දුන්නා මැතිවරණයේ දී පාර්ලිමේන්තුවේ තුනෙන් දෙකක බලයක් ලබාගෙන මේ ව්‍යවස්ථාව සංශෝධනය කරලා ජනතාවට හිතකර රටට හිතකර ව්‍යවස්ථාවක් ගොඩනගනවා කියලා.ඒක විශ්වාස කරලා ජනතාව මැතිවරණ ඉතිහාසයේ පක්ෂයක් ලබාගත් වැඩි ම ආසන ගණන එක්සත් ජනතා නිදහස් සන්ධානයට මෙවර ලබා දුන්නා. අපි කවුරුත් දන්නවා මේ මැතිවරණ ක්‍රමයේ තිබෙන දුර්වලතා මොනවාද කියලා. තමන් ගේ ගමට, ප්‍රදේශයට වැඩ කරන කෙනාට වඩා මැතිවරණය සඳහා සල්ලි විසිකරන කෙනා පාර්ලිමේන්තුවට යනවා.පාර්ලිමේන්තුවට යන්න විශාල තරගයක් තිබෙනවා. මේ මනාප පොරය නිසා එක ම පක්ෂයේ උදවිය අතර තරග අමනාපකම් ඇතිවෙලා වෛරීය දේශපාලනයක් ඇතිවෙලා. ඒක නිසා කොට්ඨාස ක්‍රමය නැවත ගෙන ඒම ඉතාම වැදගත් වෙනවා. ඒ පිළිබඳ මහින්ද චින්තනයේත් සඳහන් වෙනවා. අපි නැවත ඒ ක්‍රමය ගෙනැවිත් මේ රටට ගැලපෙන නව දේශපාලන සංස්කෘතියක් ගොඩනගනවා.* කැබිනට් ඇමතිධූර හතලිස් එකකට සීමා වෙද්දී පක්ෂයේ සමහර ජ්‍යෙෂ්ඨයන්ට අසාධාරණයක් වුණා කියලා ආරංචි පැතිරෙනවා. ඒ පිළිබඳ ඔබ ගේ අදහස කුමක් ද?මා හිතන්නේ නැහැ අසාධාරණයක් වුණා කියලා. ශ්‍රී ලංකා නිදහස් පක්ෂයේ සියලු ම ජ්‍යෙෂ්ඨයන්ට කැබිනට් ඇමතිධූර හිමි වුණා. ඔවුන් මීට පෙර කටයුතු කළ විෂයයන්වල නොවුනත් ඔවුන්ට කැබිනට් ඇමතිධූර හමු වුණා. හැමදෙනාට ම හිටපු ඇමතිධූරයම දෙන්න ඕන කියලා නියමයක් නැහැ.සියල්ල බලාගෙන ඉන්නේ විදුලිබල හෝ මහාමාර්ග තමන්ගේ ඇමතිධූරය ලෙස ගන්න. එහෙම කරන්න බැහැ. නමුත් එක දෙයක් කියන්න ඕන මෙවර කැබිනට් ඇමතිධූර ජනාධිපතිතුමා ලබා දී තිබෙන්නේ සුදුස්සාටයි. දැන් තිබෙන්නේ මේ නිදහස් රට ආර්ථික හා සමාජීය සංවර්ධනයක් කරා ගෙනයාමට. තමන්ට ලැබුණු අමාත්‍යංශ මගින් කැපවීමෙන් වැඩ කළ යුතුයි. එවිට මේ රට ආසියාවේ ආශ්චර්ය කිරීමට හැකියාව තිබෙනවා.* මේ වසර සඳහා රජය අයවැයක් ඉදිරිපත් කළේ නැහැ. අතුරු සම්මත ගිණුමක් පමණයි ඉදිරිපත් කළේ. නමුත් ඒ අතුරු සම්මත ගිණුම පසුගිය අප්‍රේල් 30 වෙනිදායින් අවසන් වුණා. එහෙම තියෙද් දී ඉදිරි මාස කිහිපය තුළ ආයතන නඩත්තුව කෙළෙස ද කරන්නේ?පසුගිය වසරේ දී අයවැයක් ගෙනාවේ නැත්තේ මේ වසරේ පත්වන ආණ්ඩුව කෙබඳුද කියල දන්නේ් නැති නිසායි. නමුත් දැන් රජයට අති බහුතර බලයක් පාර්ලිමේන්තුව තුළ ලැබී තිබෙනවා. එම නිසා ඉදිරි මාස කිහිපය සඳහා මිනි අයවැයක් පාර්ලිමේන්තුවට ගෙන ඒමට කටයුතු කරනවා.එමගින් ආයතනික නඩත්තු වියදම දැරීමට පුළුවන්. මේ වසරේ නොවැම්බර් මාසයේ දී පුරුදු පරිදි අයවැය පාර්ලිමේන්තුවට ගෙනැල්ලා ඉදිරි වසර කිහිපය තුළ මේ රටේ සංවර්ධනය වේගවත් කිරීමට කටයුතු කරනවා.* මේ දිනවල එක්සත් ජාතික පක්ෂය හා එක්සත් ජනතා නිදහස් සංධානය පිළිබඳ මිතුදමක් පෙනෙන්නට තිබෙනවා. මේ තත්ත්වය ඔබ දකින්නේ කෙළෙස ද?පහුගිය මහ මැතිවරණයෙන් පසුව ජනාධිපති මහින්ද රාජපක්ෂ මහතා විපක්ෂ නායකයා ඇතුළු සමස්ත මන්ත්‍රීවරුන්ට ආරාධනා කළා රජය සමඟ එකතු වී රට ඉදිරියට ගෙන ඒමට කටයුතු කරන්න කියලා. දැන් කිසිදු පාට, පක්ෂ භේදයක් නැතුව මේ රට ගොඩනගන්න තමයි ජනතාව මේ තරම් විශාල ජන වරමක් දීලා තිබෙන්නේ. ඒක නිසා අප සියලු දෙනා එකට එක් ව වැඩ කළ යුතුයි.එක්සත් ජාතික පක්ෂයේ හා එක්සත් ජනතා නිදහස් සන්ධානය අතර යම් යම් කරුණුවලින් සමානතා තිබෙනවා. යම් යම් අසමානතා ද තිබෙනවා. අපිට විපක්ෂයේ තිබෙන සමානතා එකතු කරගෙන මේ ගමන යන්න පුළුවන්.ජනතාව රජයට මෙවැනි දැවැන්ත ජයග්‍රහණයක් ලබා දුන්නේ ජේ. ආර්. ජයවර්ධන ජනාධිපතිතුමාගේ ව්‍යවස්ථාව සංශෝධන කරන්නටයි. එම ව්‍යවස්ථාව අනුව මැතිවරණ ක්‍රමය, විවෘත ආර්ථිකය නිසා මේ රට අගාධයට ගෙන ගියා. දැන් එය වෙනස් කිරීමට ජනතා වරම ලබා දී තිබෙනවා. එය භාවිත කර මේ රටට ගැලපෙන ව්‍යවස්ථාවක් ගොඩනැගීමට විපක්ෂයේ ද උදව් අවශ්‍යයි. රට ලෝකයේ ආශ්චර්ය බවට පත් කිරීමට පාට පක්ෂ භේද පසෙකලා කටයුතු කළ යුතුයි.* ඔබතුමාට ලැබිලා තිබෙන්නේ විදුලිබල හා බලශක්ති අමාත්‍යංශයයි. නමුත් ලංකා විදුලිබල මණ්ඩලය වසරකට විශාල ගණනින් පාඩු ලබනවා. ඔබ නියෝජ්‍ය ඇමතිවරයා වශයෙන් එය මගහරවා ගැනීමට ගන්නා ක්‍රියාමාර්ග මොනවා ද?විදුලිබල මණ්ඩලය පසුුගිය වසරවල විශාල වශයෙන් පාඩු ලැබුවා. මොකද පසුගිය කාලයේ පැවති යුද තත්ත්වය නිසා විදුලිය පාඩුවට හරි පාරිභෝගිකයන්ට ලබාදුන්නා. විදුලිබලය නිපදවන්න විශාල පිරිවැයක් දැරීමට සිදු වුණා. ඊට අමතරව විදුලිබල මණ්ඩලයේ නොයෙකුත් අක්‍රමිකතා ද මේ හේතුවට බලපෑවා. පසුගිය ඇමතිවරුන් විදුලිබල මණ්ඩලයට විශාල සේවක පිරිසක් බඳවාගෙන තිබෙනවා. දැන් විදුලිබල මණ්ඩලයේ සේවක අතිරික්තයක් ද තිබෙනවා. මේ තත්ත්වයත් පාඩු ලැබීමට බලපෑවා.නමුත් අද විදුලිබල හා බලශක්ති ඇමතිවරයා ලෙස ජනාධිපතිතුමා පාඨලී චම්පික රණවක මහතා පත්කර තිබෙනවා. එතුමාට විදුලිබල ක්ෂේත්‍රය තුළ මනා අවබෝධයක් තිබෙනවා. එම නිසා එතුමාගේ උපදෙස් හා මගපෙන්වීම මත විදුලිබල මණ්ඩලය නගා සිටුවීමට විශාල වැඩකොටසක් ඉදිරි වසර පහ ඇතුළත ක්‍රියාත්මක කරනවා. විදුලිබල මණ්ඩලයේ මානව හා භෞතික සම්පත නිසි කළමණාකරණයක් කර රටේ ඉදිරි ගමනට විදුලිබල මණ්ඩලය දායක කරනවා.* සමස්තයක් වශයෙන් ගත්විට විදුලිබල ක්‍ෂේත්‍රයේ ඉදිරි සැලසුම් මොනවා ද යන්න පැහැදිළි කළොත්?මහින්ද චින්තනයේ සඳහන් පරිදි ‘විදුලමු ශ්‍රී ලංකා’ වැඩසටහන යටතේ 2011 වන විට සැමට විදුලිය ලබා දීමට විදුලිබල අමාත්‍යංශය හැටියට අප කටයුතු කරගෙන යනවා. ඊට අමතරව අප අමාත්‍යංශය යටතේ තිබෙන සුනිත්‍ය බලශක්ති අධිකාරිය මගින් ස්වභාවික බලශක්තියට මුල්තැන ලබාදීමට කටයුතු කරනවා. විශේෂයෙන් පුනර්ජනනීය විදුලිය නිපදීම පිළිබඳ සොයාබලා එය ක්‍රියාවට නංවනවා.පසුගිය කාලයේ විදුලිබල ක්ෂේත්‍රය පාඩුු ලැබීමට හේතු වුණේ ඉන්ධනවලින් විදුලිය නිපදවීමයි. ලෝක වෙළෙඳපොළේ තෙල් මිළ ඉහළ යන විට ශ්‍රී ලංකාවේ විදුලිය නිපදවන පිරිවැයත් ඉහළ ගියා. නමුත් එහි බර ජනතාවට ලබා නොදී රජය එයින් විශාල පාඩුවක් ලැබුවා. දැන් එහෙම කරන්න බැහැ. ඒක නිසා පුනර්ජනනීය බලශක්තියට හා විකල්ප බලශක්ති පිළිබඳව පිළිබඳව කඩිනම් ව සොයා බලා කටයුතු කරනවා.ඊට අමතරව විදුලිබල කේෂ්ත්‍රයේ ප්‍රගමනය සඳහා විවිධ වැඩසටහන් ජුනි 01 වෙනිදා සිට ක්‍රියාත්මක කරනවා. ඒ සඳහා පාඨලී ඇමතිතුමා විධිමත් ක්‍රියාවලියක් සකසා තිබෙනවා. නව වානිජ ප්‍රතිපත්තියක් මෙන් ම ජනතා සැලැස්මක් ද ක්‍රියාත්මක කර ඉදිරි දශකය තුළ විදුලිබල ක්ෂේත්‍රය ලාභ ලබන තත්ත්වයට ගෙන ඒමට කටයුතු කරනවා. එමගින් ලෝකයේ ආශ්චර්ය බවට පත් කිරීමට දායකත්වය සැපයීමට අප අමාත්‍යංශයට ද හැකියාව තිබෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>13</day>
    </date>
    <link>http://www.dinamina.lk/2010/05/13/_art.asp?fn=f1005135</link>
    <topic>වයඹ ජනතාවගේ පවස නිවන ජල ව්‍යාපෘති</topic>
    <author>පොල්ගහවෙල සමූහ</author>
    <content>කුරුණෑගල දිස්ත්‍රික්කයේ පානීය ජලය නොමැති ප්‍රදේශවල ජනතාව සඳහා ජලය ලබා දීමේ කඩිනම් ව්‍යාපෘතියක් නාගරික සංවර්ධන හා ජලසම්පාදන අමාත්‍යාංශයේ අනුග්‍රහය ඇතිව වයඹ පළාත් සභාව විසින් ක්‍රියාත්මක කොට ඇත.ජල අවශ්‍යතා හඳුනා ගනිමින් ප්‍රාදේශීය සභා බලප්‍රදේශ ආවරණය වන පරිදි දෙවන ප්‍රජා ජල සම්පාදන හා සනීපාරක්ෂක ව්‍යාපෘතියේ හතරවන වටය යටතේ මෙම ව්‍යාපෘති ආරම්භ කර ඇත. මේ යටතේ ආවරණය වන ග්‍රාමසේවා වසම් සංඛ්‍යාව 108 කි. මින් පවුල් විසිතුන්දාස් නමසිය අසූ එකකට (23981) පමණ සෙත සැලසේ. ඊට වැය කෙරෙන මුදල රුපියල් මිලියන 500 කට අධිකය.ජල යෝජනා ක්‍රම සැලසුම් කිරීම, ඉදිකිරීම හා නඩත්තු කිරීම ප්‍රතිලාභී ප්‍රජාව විසින්ම ඉටු කිරීම විශේෂත්වයකි.පානීය ජල පහසුකම් නගා සිටුවීමේ වැඩපිළිවෙළට සමගාමීව සනීපාරක්ෂක වැඩසටහනක්ද ක්‍රියාත්මක වේ. මේ යටතේ වැසිකිළි නොමැති පවුල් සඳහා ඒවා ඉදිකර ගැනීමට අවශ්‍ය මූල්‍යාධාර ලබාදීමද සිදු කෙරෙයි. සෞඛ්‍ය අධ්‍යාපන වැඩසටහන් පැවැත්වීම මගින් ප්‍රජාවගේ සෞඛ්‍ය අධ්‍යාපන දැනුම වර්ධනය කිරීමද ව්‍යාපෘතියේ තවත් අරමුණකි.දීර්ඝ කාලීනව ජල හිඟයට මුහුණ පාන යාපහුව මැතිවරණ කොට්ඨාසයේ ආරම්භ කරන ලද ජල ව්‍යාපෘති දහ අටක් විවෘත කිරීම වයඹ පළාත් ප්‍රධාන අමාත්‍ය නීතිඥ අතුල විජේසිංහ මහතාගේ ප්‍රධානත්වයෙන් පසුගියදා සිදු කෙරිණි. ඊට වැය කර ඇති මුදල රුපියල් ලක්ෂ 900 කි.මහව ප්‍රාදේශීය සභා බලප්‍රදේශයට අයත් බොරවැව, රනෝරුව, උඩදිවුල්වැව, මහදිවුල්වැව, සේරුගොඩ, නැකතිකුඹුක්වැව, කෝන්වැව, තම්මිටගම, හීනුග්ගල, කුඹුක්වැව, තලගල්ල, දම්පිටිගම, මානින්ගමුව, ලියනගම, වරාගම්මන, පළාපත්වල, මැදගම, මිරිහාන්පිටිගම, මෙම ව්‍යාපෘති ආරම්භ කර ඇත.වයඹ ප්‍රධාන අමාත්‍ය නීතිඥ අතුල විජේසිංහ මහතාගේ සෘජු මැදිහත්වීම මත සිදු කෙරෙන මෙම ව්‍යාපෘතින් කුරුණෑගල දිස්ත්‍රික්කයේ ජලය නොමැති ප්‍ර‍්‍රදේශ ඉලක්ක කර ගනිමින් සාර්ථකව ක්‍රියාත්මක කොට ඇත. ඒ පිළිබඳව ප්‍රතිලාභී ජනතාව මෙසේ අදහස් දැක්වූහ.නැකතිකුඹුක්වැව ‘හඳුන්ගිරි’ ප්‍රජා මූල සංවිධානයේ සභාපතිබී. පී. කීර්ති පතිරණ මහතාඑදා අපට වතුර හොයාගෙන සැතපුම් දෙක තුන යන්න සිදු වුණා. අපි නම් කවදාවත් හිතුවෙ නැහැ අපේ ගෙදරටම ජලය ලබා ගන්න පුළුවන් වෙයි කියල. මේක නම් ආත්ම ගණනාවක් පිංසිද්ධවෙන උතුම් ක්‍රියාවක්. මෙච්චර කාලයක් වතුර වෙනුවෙන් මෙහෙ ජනතාව අපා දුකක් වින්දා. දැන් ඉතිං ඒක ඉවරයි. වයඹ පළාත් සභාව මගින් මේ වගේ් සාර්ථක ව්‍යාපෘතියක් ආරම්භ කරපු එක ගැන අපි හැම දෙනාම ස්තූති වන්ත වෙනවා. ඒ වගේම මේක සාර්ථක කරගන්න අපි හැම දෙනාම පුළුවන් විදිහට දායකත්වය ලබල දීල තියෙනවා.සේරුගොඩ ‘පරාක්‍රම’ ප්‍රජා මූල සංවිධානයේ සභාපතිජී. එම්. කිරිබණ්ඩා මහතා‘දිය දහර’ ප්‍රජා මූල සංවිධානය මගින් තමයි අපේ ගමේ මේ ජල ව්‍යාපෘතිය ක්‍රියාත්මක කරන්නෙ. පවුල් 123 ක් විතර මේකෙන් ජලය ලබා ගන්නවා. අපි මෙතෙක් කාලයක් ජලය නිසා හුඟක් දුක් වින්දා. අපේ මහන්සියේ ප්‍රතිඵල අද අපට ලැබිල තියෙන එක ගැන හුගාක් සතුටුයි. අපේ සංවිධානය හරහා මේක සාර්ථකව ඉදිරියට පවත්වාගෙන යාම තමයි අපේ බලාපොරොත්තුව. අපේ පණ වගේ මේ ජල ව්‍යාපෘතිය ආරක්ෂා කර ගන්නවා. නැකතිකුඹුක්වැව ‘හඳුන්ගිරි’ ප්‍රජා මූල සංවිාධානයේ ලේකම්බී. ජී. තිලකරත්න මහතාඋඩදිවුල් වැව ‘නිල් දිය දහර’ ප්‍රජා මූූල සංවිධානයේ ප්‍රජා දායකත්වය ඇතුව තමයි මේ ජල යෝජනා ක්‍රමය ක්‍රියාත්මක වෙන්නෙ. මේකෙන් නිවාස 179 කට පමණ ජලය ලැබෙනවා. අපේ තියෙන සාමූහිකකම නිසා ඉතා ඉක්මනින් ව්‍යාපෘතිය අවසන් කරන්න ලැබුණා. වයඹ පළාත් සභාව ඊට අවශ්‍ය ප්‍රතිපාදන වගේම අනෙකුත් සියලු පහසුකම් අපට ලබා දුන්නා.වයඹ ග්‍රාමීය ජල සම්පාදන හා සනීපාරක්ෂක ඒකකයේ අධ්‍යක්‍ෂ ඩබ්ලිව්. ජී. දයානන්ද මහතානාගරික සංවර්ධන හා පූජා භූමි සංවර්ධන අමාත්‍යාංශයේ සහයෝගය ඇතුව වයඹ පළාත් සභාවේ ග්‍රාමීය ජල සම්පාදන හා සනීපාරක්ෂක ඒකකය මගින් ක්‍රියාත්මක කරන මේ ව්‍යාපෘතිය අනෙකුත් පළාත් හා සැසදීමේදී සාර්ථකව ක්‍රියාත්මක කිරීමට අපට හැකියාව ලැබිල තියෙනවා.විශේ්ෂයෙන්ම වයඹ ප්‍රධාන අමාත්‍යතුමාගේ මග පෙන්වීම යටතේ අපට මේක ශක්තිමත්ව කරගෙන යාමට අවශ්‍ය පසුබිම සකස්වීම එහි සාර්ථකත්වයට හේතුවයි. මේ සඳහා වයඹ පළාත් සභාව විශාල මුදල් ප්‍රමාණයක් වැය කරනවා. ඒ අහිංසක ජනතාවට අවශ්‍ය පිරිසිදු පානීය ජලය ලබාදීමටයි. ඒ වගේ කැප කිරීමක් කරල ලබා දුන්න මේ සම්පත් රැක ගැනීම ප්‍රතිලාභී ජනතාවගේ යුතුකමක්.සියලු දෙනාම සාමූහිකව ඉදිරියට මේක පවත්වාගෙන යාම ඉතා වැදගත්. වතුර හොයාගෙන එදා ගව් ගණන් දුර ගිය අයගෙ නිවසටම අද වතුර ගෙනත් දීල තියෙනවා. රජයක් විදිහටත් පළාත් සභාවක් විදිහටත් ජනතාවට මේ සා විශාල සේවාවක් ඉටු කරද්දී ඒ සඳහා සහයෝගය ලබාදීම ජනතාවගේ යුතුකමක්.විශේෂයෙන්ම මේ ජල ව්‍යාපෘති ක්‍රියාත්මක කිරීමේදී අදාළ ප්‍රාදේශීය සභාවලින් විශාල සහයෝගයක් ලබා දීල තියෙනව. ඒ පිළිබඳවත් කෘතවේදීව සිහිපත් කිරීම අපේ යුතුකමක්.මහව ප්‍රාදේශීය සභාවේ සභාපතිඑස්. එම්. බන්දුල පුෂ්පකුමාර මහතායාපහුව ආසනයේ මහව ප්‍රාදේශීය සභා බල ප්‍රදේශයේ ජලය නොමැති ප්‍රදේශ සඳහා මේ වැනි ජල යෝජනා ක්‍රම විශාල ප්‍රමාණයක් ආරම්භ කිරීම පිළිබඳව අපි වයඹ ප්‍රධාන අමාත්‍ය නීතිඥ අතුල විජේසිංහ මැතිතුමාට ස්තුතිවන්ත වෙනවා.ප්‍රධාන අමාත්‍යතුමා මේ පිළිබඳ විශේෂ අවධානයක් යොමු කිරීම මේ ප්‍රදේශවල ජීවත්වන ජනතාවගේ වාසනාවක්. ජලය නිසා බොහෝ දුක් වින්ද පිරිසක් මේ ප්‍රදේශවල ජීවත් වෙන්නෙ. ඊට විසඳුමක් ලබා දෙන්න පුළුවන් වීම විශාල ජයග්‍රහණයක්.ජනාධිපතිතුමා විශේෂයෙන්ම ග්‍රාමීය ප්‍රදේශ සංවර්ධනය කිරීම පිළිබඳ අවධානයෙන් යුතුව කටයුතු කරන යුගයක්. ඒ නිසා පළාත් සභාවට අවශ්‍ය ශක්තිය එතුමා ලබා දෙනවා. මහව ප්‍රාදේශීය සභා බල ප්‍රදේශය තුළ මෙවැනි ජල ව්‍යාපෘති 18 ක් ආරම්භ කරල තියෙනව. ඒ සඳහා රුපියල් කෝටි දහයකට අධික මුදලක් වැය කරල තියෙනවා. මේවාගෙන් ප්‍රතිලාභ ලබන පවුල් සංඛ්‍යාව තුන්දහසකට අධිකයි.වයඹ පළාත් සභාවේ ප්‍රධාන අමාත්‍යනීතිඥ අතුල විජේසිංහ මහතාඅපට අවශ්‍ය පුංචි දෙයක් කරල ලොකු ප්‍රචාරයක් ලබා දෙනවට වඩා ලොකු වැඩ කොටසක් කරලා ජනතාවට වඩා වැඩි ප්‍රතිලාභයක් ලබා දීමයි.තිබහට වතුර පොදක් නැතුව ඉන්න කෙනෙකුට වතුර ටිකක් හොයල දෙන එක මහා ලොකු පුණ්‍යකර්මයක්. ඒකට පක්ෂ පාට හොයන එක නෙමෙයි වැදගත් කම. මේ ජල ව්‍යාපෘති ආරම්භ කිරීමේදී අපි හොයා බැලුවෙ කාටද වැඩියෙන්ම අවශ්‍යතාවය තියෙන්නෙ කියන එක විතරයි.යාපහුව ආසනයට විතරක් ප්‍රජා ජල යෝජනා ක්‍රම 18 ක් එකවර ලබා දෙන්න අපට හැකි වුණා. මේ සා විශාල මුදලක් අපට ලැබුණෙ ජනාධිපතිතුමන්ට පිංසිද්ධ වෙන්න. එහෙම නැතුව අහසින් ලැබුණ දෙයක් නොවෙයි.ජලය විතරක් නොවෙයි විදුලිය මාර්ග වගේ සංවර්ධන කටයුතු අද රටේ අස්සක් මුල්ලක් නෑර සිදු වෙනවා. මේ රට ඒකීය රටක් බවට පත් කළ ජනාධිපතිතුමා දෙවන සටන වන ආර්ථික යුද්ධය ජයගන්න කටයුතු කරනවා.විශේෂයෙන්ම ජල හිඟයෙන් පීඩා විඳින යාපහුව ආසනයේ ග්‍රාමීය ප්‍රදේශවල ජීවත් වන ජනතාවට පානීය පිිරිසිදු ජලය ලබා ගැනීම සඳහා සැතපුම් ගණන් දුර ගෙවීමට සිදුව තිබිණ. නව ජල සම්පාදන යෝජනා ක්‍රම මගින් පානීය ජලය තම නිවසටම ගෙන ඒමට හැකි වීම එම ජනතාව ලද භාග්‍යයකි. එහෙයින් ප්‍රතිලාභ ලැබූ ජනතාව ජනාධිපතිතුමා ඇතුළු රජයටත් වයඹ පළාත් සභාවටත් තම කෘතඥතාවය පළ කර සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>14</day>
    </date>
    <link>http://www.dinamina.lk/2010/05/14/_art.asp?fn=n1005142</link>
    <topic>පාඩු ලබන රාජ්‍ය ආයතනවලට සභාපතිවරුන් වෙනුවට නිසි බලධාරීන්</topic>
    <author>සිතාරා සේනානි</author>
    <content>රාජ්‍ය සම්පත් හා ව්‍යවසාය සංවර්ධන අමාත්‍යාංශයේ විෂය සීමාවට යටත්ව තිබෙන පාඩු ලබන රාජ්‍ය ආයතන සඳහා සභාපතිවරුන් පත් නොකිරීමටත්, ඒ වෙනුවට නිසි බලධාරියකු පත් කැර ඒවායේ කටයුතු විධිමත් කිරීමටත් තීරණය කැර තිබේ.මෙකී ආයතන සමඟ මේ වන විට අදහස් හුවමාරු කර ගනිමින් පවතින බව රාජ්‍ය සම්පත් හා ව්‍යවසාය සංවර්ධන අමාත්‍යාංශයේ ලේකම් ආචාර්ය විලී ගමගේ මහතා පැවැසීය.ඇතැම් ආයතන අනූනව අවුරුදු බදු පදනම යටතේ පෞද්ගලික අංශයට පවරා ඇති බවත්, එසේ බදු දුන් වේරහැර ඉංජිනේරු සේවා සමාගම (වෙස්කෝ) වසා දමා ඇති බවත්, හිඟුරාණ සීනි නිෂ්පාදන සමාගම වැසී ගොස් කලින් උක් වගා කිරීමට සේවකයන්ට බෙදා දුන් ඉඩම්වල දැන් වෙනත් වගාවන් සිදු කැරෙන බවත් ඒ මහතා සඳහන් කෙළේය.කන්කසන්තුරේ සිමෙන්ති සමාගම හා පරන්තන් රසායන සමාගම යුද්ධයෙන් විනාශවී තිබේ. රාජ්‍ය හා පෞද්ගලික යන අංශ දෙකටම කොටස් හිමි තවත් සමාගම්වලට කලක් තිස්සේ අධ්‍යක්‍ෂ මණ්ඩල හෝ පත්කර නොමැත.රාජ්‍ය සම්පත් අමාත්‍යාංශය පිහිටුවීමෙන් පසු අලුතින් එක්වූ ආයතන සැලැසුම්ගත කිරීම හා කඩාකප්පල් වී ඇති ආයතන නිරවුල් කිරීමට අමාත්‍යාංශය කටයුතු කරමින් සිටින බවද, විෂය භාර ඇමැති පී. දයාරත්න මහතා ඉදිරියේදී එම ආයතන වෙත ගොස් ඒවායේ කටයුතු නිරීක්‍ෂණය කිරීමට නියමිත බවද අමාත්‍යාංශයේ ලේකම්වරයා වැඩිදුරටත් සඳහන් කෙළේය.උපායමාර්ගිකමය, ආර්ථිකමය හා ආරක්‍ෂාමය වශයෙන් වැදගත් රාජ්‍ය ආයතන රැක ගැනීම සඳහා රජය විසින් 2004 වසරේදී පිහිටුවනු ලැබූ උපායමාර්ගික ව්‍යවසායකත්ව ඒජන්සියේ (සෙමා) කටයුතු වඩා විධිමත්ව හා නීත්‍යානුකූ®ලව ක්‍රියාත්මක කිරීම සඳහා ජනපති මහින්ද රාජපක්‍ෂ මහතා විසින් රාජ්‍ය සම්පත් හා ව්‍යවසාය සංවර්ධන අමාත්‍යාංශය අලුතින් පිහිටුවනු ලැබිණි.  </content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>14</day>
    </date>
    <link>http://www.dinamina.lk/2010/05/14/_art.asp?fn=n1005143</link>
    <topic>නව අධ්‍යාපන ප්‍රතිපත්තියක්සැකසීමට කැබිනට් අනුමැතිය</topic>
    <author/>
    <content>පවතින අධ්‍යාපන පනත සංශෝධනය කර ජාතික අධ්‍යාපන ප්‍රතිපත්තියක් සැකසීම සඳහා අධ්‍යාපන ඇමැති බන්දුල ගුණවර්ධන මහතා ඉදිරිපත් කළ යෝජනාවට කැබිනට් අනුමැතිය හිමි වී තිබේ.මේ සඳහා නිර්දේශ ඉදිරිපත් කිරීම සඳහා පත් කර ඇති අධ්‍යාපන උපදේශක සභාවට පළාත් සභා මට්ටමින් අධ්‍යාපන ප්‍රධානීන් ද පත් කිරීමට අධ්‍යාපන ඇමැතිවරයා යෝජනා කර ඇති අතර මධ්‍යම රජය සහ පළාත් සභා ඒකාබද්ධව මෙම ප්‍රතිසංස්කරණ යෝජනා සකස් කෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>14</day>
    </date>
    <link>http://www.dinamina.lk/2010/05/14/_art.asp?fn=n1005144</link>
    <topic>රණවිරු දින ජාතික උළෙලජනපති ප්‍රධානත්වයෙන් 20 දා</topic>
    <author>චන්ද්‍රිකා පෙරේරා</author>
    <content>ජාතික රණවිරු දින රාජ්‍ය උළෙල මේ මස 20 දා පෙරවරු 8.30 ට ජනාධිපති මහින්ද රාජපක්ෂ මහතාගේ ප්‍රධානත්වයෙන් ගාලු මුවදොර පිටියේදී පැවැත්වේ.රණවිරු දිනට සමගාමීව පැවැත්වෙන මේ උළෙලේ රණවිරු උත්තමාචාර පෙළපාළිය සඳහා ත්‍රිවිධ හමුදාව සමග සිවිල් ආරක්ෂක දෙපාර්තමේන්තුවේ පොලිසියේ හා විශේෂ කාර්ය බළකායේ රණවිරුවෝ ද සහභාගී වෙති.18 දා පාර්ලිමේන්තු ක්‍රීඩාංගණයේ රණවිරු ස්මාරකය අභියස පැවැත්වීමට නියමිතව තිබූ ජාතික දින ප්‍රණාම උළෙල ද 20දා සවස 4.30 ට එම ස්ථානයේදීම පැවැත්වීමට කටයුතු යොදා ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>14</day>
    </date>
    <link>http://www.dinamina.lk/2010/05/14/_art.asp?fn=n1005145</link>
    <topic>පරීක්‍ෂණ කටයුතු අවසන් වූ වහාම නිවැරදි තොරතුරු ලබා දෙනවා</topic>
    <author>දුමින්ද ගුරුගේ සහ ස්වර්ණා විජේකෝන්</author>
    <content>මාධ්‍යවේදී සඳුන් ජයසේකරට පහරදීමේ සහ ප්‍රදීප් එක්නැලිගොඩ අතුරුදන්වීමේ සිද්ධීන් පිළිබඳ පරීක්‍ෂණ කටයුතු අවසන් වූ වහාම නිවැරදි තොරතුරු කඩිනමින් රටට හෙළිකිරීමේ වගකීම මාධ්‍ය ඇමැතිවරයා වශයෙන් තමා බාරගන්නා බව ඇමැති කෙහෙළිය රඹුක්වැල්ල මහතා කීවේය.මෙවැනි සිදුවීමක් වූ විට එය දේශපාලනීකරණය කිරීමට බොහෝ දෙනෙක් උත්සාහ දරන බව පැවසූඇමැතිවරයා, මෙවැනි සිදුවීම් දේශපාලනීකරණය වූ විට නිශ්චිත විසඳුමක් ලබාගැනීමට නොහැකි වන බව ද, එබැවින් මෙවැනි අවාසනාවන්ත සිද්ධීන් දේශපාලනීකරණය වීමට ඉඩ නොතබන ලෙස මාධ්‍යවේදීන්ගෙන් ඉල්ලා සිටින බව ද කීවේය.මෙම සිද්ධීන් දෙක පිළිබඳවම මාධ්‍ය ඇමැතිවරයා වශයෙන් දැඩි කනගාටුව පළකරන බව පැවසූ ඇමැති රඹුක්වැල්ල මහතා යළිත් මෙවැනි ක්‍රියා සිදුවීම වැළැක්වීම තමන් වෙත පැවරී ඇති වගකීම බව ද කීවේය.ත්‍රස්තවාදයට එරෙහි යුද්ධය පැවැති කාලයේ දී මේ රටේ තිබූ තත්ත්වය සහ ත්‍රස්තවාදය නිමා කර තිබෙන වත්මන් තත්ත්වය අතර පැහැදිලි වෙනසක් පවතින බව ද, එදා අපේ මනස ක්‍රියා කළ ආකාරය මේ වන විට සම්පූර්ණයෙන් වෙනස් වී ඇතැයි ද කීවේය.අද ඕනෑම ප්‍රශ්නයකට නිරවුල් මනසකින් පිළිතුරු සෙවිය හැකි බව ඇමැතිවරයා කීවේය. කැබිනට් තීරණ දැනුම් දීම සඳහා රජයේ ප්‍රවෘත්ති දෙපාර්තමේන්තුවේදී ඊයේ (13) පැවැති මාධ්‍ය හමුවේදී මාධ්‍යවේදීන් නැඟූ ප්‍රශ්නවලට පිළිතුරු ලබා දෙමින් ඇමැති රඹුක්වැල්ල මහතා මේ බව පැවසීය.  </content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>14</day>
    </date>
    <link>http://www.dinamina.lk/2010/05/14/_art.asp?fn=n1005146</link>
    <topic>සෙනුනි සිද්ධියේ සැකකාරියෝ 24දා තෙක් රිමාන්ඩ්</topic>
    <author>සිරිසේන රාජපක්ෂ</author>
    <content>අවුරුදු දෙකහමාරක් වයසැති සෙනුනි නිමංශා මාපලගම දැරිය පැහැරගෙන යාම සම්බන්ධයෙන් සැකපිට අත්අඩංගුවට ගැනුණු හැත්තෑපස් හැවිරිදි තිදරු මව හා ඇගේ දියණිය ලබන 24 වැනිදා දක්වා රිමාන්ඩ්භාරයට පත්කිරීමට කොළඹ අතිරේක මහේස්ත්‍රාත් ප්‍රහර්ෂා රණසිංහ මහත්මිය නියෝග කළාය. රිමාන්ඩ් භාරයට පත්කෙරුණ ප්‍රධාන සැකකාරිය වන  මාරවිල, ගාල්ල වලව්වත්තේ පදිංචි, සිසි ගුණසේකර සහ ඇගේ දියණියක වන මාරවිල ඉන්ද්‍රමාලි ඩයස්ය.මේ නඩුව ඊයේ යළි අධිකරණය හමුවේ කථාකළ අවස්ථාවේ නීතිඥ එච්. කිංස්ලි පෙරේරා මහතා කළ ඉල්ලීමකට අනුව සිද්ධිය සම්බන්ධයෙන් සැකපිට අත්අඩංගුවට ගෙන සිටි දෙවැනි සැකකාරිය ගේ දියණියන් දෙදෙනා ඇපමත මුදාහැරීමටද අතිරේක මහේස්ත්‍රාත්වරිය නියෝග කළාය.ඒ අනුව සැකපිට අත්අඩංගුවට ගෙන සිටි ඇම්. පියුමි උදේශිකා මෙන්ඩිස් සහ ගීතිකා බද්ධනී මෙන්ඩිස් යන දෙදෙනා රුපියල් පන්දහස බැගින් මුදල් ඇප හා ලක්ෂය බැගින් වූ ශරීර ඇප මත මුදාහැරීමට අතිරේක මහේස්ත්‍රාත් ප්‍රහර්ෂා රණසිංහ මහත්මිය නියෝග කළාය.පසුගිය 09 වැනිදා සිය මවුපියන් සමඟ කැලණි විහාරයේ බෝධි පූජාවකට ගිය පහළ ඉඹුල්ගොඩ පදිංචිව සිටි අවුරුදු දෙකහමාරක් වයසැති මේ දැරිය පැහැරගැනීමට ලක්වූවාය. පසුව මේ පිළිබඳව දැරියගේ පියා වන පහළ ඉඹුල්ගොඩ පදිංචි නලින් නෙම්සිරි මාපලගම යන අය කැලණිය පොලිසියට මේ පිළිබඳ පැමිණිලි කර ඇත.පසුව පැහැර ගෙන ගිය දැරිය සහ සැකකාර කාන්තාව මාරවිල ප්‍රදේශයේ නිවසක සිටියදී අල්ලාගෙන ප්‍රදේශවාසීන් විසින් මාරවිල පොලිසියට භාර දී ඇත. සැකාර හැත්තෑ එක් හැවිරිදි තිදරු මව ඉඹුල්ගොඩ නැවතී සිට පසුගිය 09 උදේ කැලණිය විහාරයට සිල් සමාදන් වීමට ගොස් ඇති බව පසුව ඇය ආපසු එන විට දැරියක සමග පැමිණ පසුදා ගමට යන බව කියා එම නිවසින් පිට වූ බවට එම නිවසේ අයිතිකාර කරුණාවතී නමැත්තියක පොලිසියට පවසා ඇත.පොලිසියට ප්‍රකාශයක් කළ චරික් ලක්ෂිත ප්‍රනාන්දු නමැත්තකු ප්‍රකාශ කර ඇත්තේ සැකකාර කාන්තාව තමාගේ නිවසට දැරියක සමග පැමිණ එම දැරියට සපත්තු දෙකක් ඉල්ලා සිටි බවත්, ඒ අවස්ථාවේ රූපවාහිනියෙන් ප්‍රචාරය කරන ලද කැලණිය ප්‍රදේශයෙන් අතුරුදන්වූ දැරිය මෙම දැරියට සමාන බැවින් මේ ගැන සැකසිතී පොලිසියට භාරදුන් බවත්ය.පැහැරගැනීමට ලක්වූ දැරිය රුපියල් ලක්ෂයක බැඳුම්කරයක් මත ඇගේ මවට භාරදීමට නියෝග කළ අතිරේක මහේස්ත්‍රාත්වරිය පළමුවන සැකකාරියට අවශ්‍ය ප්‍රතිකාර ලබාදෙන ලෙස බන්ධනාගාර අධිකාරිවරයාට නියෝග කළාය.පැහැරගැනීමට ලක්වූ දැරිය කොළඹ අධිකරණ වෛද්‍ය නිලධාරිවරයා වෙත ඉදිරිපත් කර වාර්තාවක් ලබාගෙන ඇති බවත්, සැකකාර කාන්තාව මෙවැනි තවත් ක්‍රියාවලට සම්බන්ධදැයි පරීක්ෂා කරන බව පොලිසිය අධිකරණයට දන්වා සිටියේය.නීතිඥ එච්. කිංස්ලි පෙරේරා ඇප ලැබූ සැකකාර කාන්තාවන් වෙනුවෙන් පෙනී සිටියේය. කැලණිය පොලිසියේ පො.ප. කොඩිතුවක්කු මහතා සැකකරුවන් මහේස්ත්‍රාත්වරිය හමුවට ඉදිරිපත් කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>14</day>
    </date>
    <link>http://www.dinamina.lk/2010/05/14/_art.asp?fn=n1005147</link>
    <topic>ඉන්දියාවේ සිට සේලයින් තොගගුවනින් ගෙන එති</topic>
    <author>සන්ධ්‍යා කරුණාරත්න</author>
    <content>සේලයින් කට්ටල 27,500ක් ඉන්දියාවේ සිට ශ්‍රී ලංකා ගුවන් හමුදාවේ භාණ්ඩ ප්‍රවාහන ගුවන් යානාවකින් ඊයේ (13 දා ) මෙරටට ගෙන එනු ලැබීය.රජයේ රෝහල්වල අවශ්‍යතාවන් සඳහා අවශ්‍ය තරම් සේලයින් ලබාදීමට සෞඛ්‍ය ඇමැති මෛත්‍රිපාල සිරිසේන මහතාගේ උපදෙස් පරිදි වහාම මේ තොග මෙරටට ගෙන්වීමට කටයුතු යොදා තිබුණි.මේ සේලයින් තොගය C130 ගුවන් යානය  මඟින් මෙරටට ගෙනා අතර මේ තොගය ගොඩබෑමේ අවස්ථාවට සහභාගි වීමට සෞඛ්‍ය ඇමැති මෛත්‍රීපාල සිරිසේන මහතා රත්මලාන ගුවන් හමුදා කඳවුරට ඊයේ (13 දා ) පැමිණ සිටියේය.දිවයිනේ සේලයින් හිඟ සියලු රජයේ රෝහල්වලට අද ( 14 දා ) සිටම මේවා බෙදා හැරීම සිදු කෙරේ. එම ගුවන්යානයම යොදාගෙන ඊයේ ( 13 දා ) රාත්‍රි තවත් සේලයින් කට්ටල 27,500ක් ද, අද (14 දා) පෙරවරුවේ තවත් සේලයින් කට්ටල 27,500ක්ද ගෙන ඒම සිදු කෙරේ.මීට අමතරව තවත් ලක්ෂ 6ක සේලයින් තොගයක් හෙට ( 15 දා) නැව් මඟින් ගෙනඒමට නියමිතය. ජනාධිපති මහින්ද රාජපක්ෂ, ආරක්ෂක ලේකම් ගෝඨාභය රාජපක්ෂ යන මහත්වරුන් දැනුවත් කරමින් මෙම සේලයින් තොගය වහාම මෙරටට ගෙන්වීමට සෞඛ්‍ය ඇමැතිවරයා කටයුතු කර තිබේ.ඉන්දියාවේ මුම්බායි ගුවන්තොටුපළෙන් මෙම සේලයින් තොගය පැටවීම සිදු කළ බවත්, මෙම සේලයින් තොගය හැටවීම සහ බෑම සිදු කළ ගුවන් හමුදා නිලධාරීන් කටයුතු කළ බවත් පැවසූ මෛත්‍රීපාල ඇමැතිවරයා ඔවුන්ට ස්තුති කිරීම ද සිදු කෙළේය.ගුවන් හමුදා නිලධාරීන්ට පැවරී තිබු රාජකාරියෙන් එහා ගොස් මෙම සේලයින් තොග පැටවීම සිදුකළ නිලධාරීන්ට අමැතිවරයාගේ විශේෂ ප්‍රශංසාවද හිමිවිය. රජයේ රෝහල්වල හිඟ ඖෂධ හා සේලයින් ගෙන්වීම සඳහා රුපියල් කෝටි 45ක මුදලක් රජයෙන් ලැබී තිබෙන බවත්, ඉදිරි සති දෙක තුළදී මෙරට ඖෂධ හිඟය මඟහරින බවත් ඇමැතිවරයා කීය. මේ අවස්ථාවට ගුවන් හමුදාවේ ගෲප් කපිතාන් ජනක නානායක්කාර , ඖෂධ සංස්ථාවේ නිලධාරී මහත්වරු සහභාගි වූහ. </content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>14</day>
    </date>
    <link>http://www.dinamina.lk/2010/05/14/_art.asp?fn=n1005148</link>
    <topic>සම්බුදුතෙමඟුලට නව මුද්දර 4ක්</topic>
    <author>උපාලි කරුණාරත්න</author>
    <content>වෙසක් උත්සවය නිමිත්තෙන් නව මුද්දර හතරක් තැපැල් දෙපාර්තමේන්තුව මෙවර නිකුත් කරනු ලබයි.රාජ්‍ය වෙසක් උත්සවය පැවැත්වෙන මහියංගණ රජමහා විහාරස්ථානයේදී ලබන 24 දින මෙහි පළමු මුද්දරය තැපැල් හා විදුලි සංදේශ ඇමැති ජීවන් කුමාරතුංග මහතා විසින් අගමැති දි.මු.ජයරත්න මහතා වෙත පිරිනැමීමට නියමිතය.රුපියල් 4.00, 5.00, 10.00,30.00 වටිනාකමින් යුත් මේ මුද්දර සතරෙන් බුදුන්වහන්සේ මහියංගණයට වැඩමවීම මහියංගණ ස්ථූපය මිරිසවැටිය දාගැබ හා ජේතවන දාගැබ දැක්වෙයි. මෙදින මුද්දර සිහිවටන පත්‍රිකාවක්, වෙසක් සුබ පැතුම් පතක්, සහ මුල්දින කවරයක්ද නිකුත් කෙරේ.  </content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>14</day>
    </date>
    <link>http://www.dinamina.lk/2010/05/14/_art.asp?fn=n1005149</link>
    <topic>ධාරානිපාත වර්ෂාවත් සමඟනාය යෑමේ අවදානමක්</topic>
    <author>උදුලා පීරිස්</author>
    <content>මේ දිනවල පවතින ධාරානිපාත වර්ෂාවත් සමඟ දිවයිනේ ප්‍රදේශ ගණනාවක නායයෑම් තත්ත්වයක් බලපා ඇතැයි ආපදා කළමනාකරණ මධ්‍යස්ථානය පවසයි. මේ නිසා අවදානම් තත්ත්වයේ පවතින ප්‍රදේශවල ජනතාව දැනුවත් කිරීම් ආපදා කළමනාකරණ මධ්‍යස්ථානය මඟින් ආරම්භ කැර ඇතැයි එම මධ්‍යස්ථානයේ සහකාර අධ්‍යක්ෂ ප්‍රදීප් කොඩිප්පිලි මහතා දිනමිණට පැවැසීය.මේ අනුව මාතර දිස්ත්‍රික්කයේ කැකනදුර නැඟෙනහිර ඇල්ල කන්ද වැවේ සිට වැවකට වතුර ගෙනයන ප්‍රධාන ඇළ මාර්ගය නාය ගොස් ඇල්ලකන්ද ප්‍රදේශයේදීකොටසක් කඩාවැටී ඇත. මේ නිසා විදුලි රැහැන් සහිත කණුවක් සම්පූර්ණයෙන් විනාශ වී ඇත.කොළොන්නාව ප්‍රාදේශීය ලේකම් කොට්ඨාසයේ හිඹුටාන පටුමගෙ පස්කන්දක් නායයෑමේ අවදානමක් පවතී. මේ නිසා එම පස්කන්ද අවට ජනතාව දැනුවත් කිරීම් සිදුකිරීමට ආපදා කළමනාකරණ අමාත්‍යාංශය කටයුතු යොදා තිබේ. බලපිටිය ප්‍රාදේශීය ලේකම් කොට්ඨාසයේ මාදුගඟේ ගං මෝය අවහිරවී ඇලතොට ග්‍රාම නිලධාරී වසමේ නිවාස 150කට පමණ ගංවතුර තත්ත්වයක් බලපා ඇත.එම ජනතාවට ප්‍රාදේශීය ලේකම් කාර්යාල හරහා ආහාර පාන ලබාදීමට කටයුතු යොදා ඇත. පුත්තලම දිස්ත්‍රික්කයේ නාත්තන්ඩිය ප්‍රාදේශීය ලේකම් කොට්ඨාසයේ උතුරු මුහුදු කටුව ප්‍රදේශයේ මුහුදුඛාදනය නිසා නිවාස 50ක් අවදානම් තත්ත්වයක පවතින බවද එම ජනතාවද දැනුවත් කිරීම් කර ඇතැයි ආපදා කළමනාකරණ මධ්‍යස්ථානයේ අධ්‍යක්‍ෂ ප්‍රදීප් කොඩිප්පිලි මහතා වැඩිදුරටත් පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>14</day>
    </date>
    <link>http://www.dinamina.lk/2010/05/14/_art.asp?fn=n10051410</link>
    <topic>අලුතින් ලියාපදිංචි කරන වාහනවලටඉංග්‍රීසි අකුරු තුනක අංකයක්</topic>
    <author>ශීලා උඩුවර</author>
    <content>නව වාහන ලියාපදිංචි කිරීමේදී ඉංග්‍රීසි අකුරු තුනක අංකයක් හඳුන්වා දීමට මෝටර් රථ ප්‍රවාහන දෙපාර්තමේන්තුව පියවර ගනී.හදිසියේම නාරාහේන්පිට මෝටර් රථ ප්‍රවාහන කොමසාරිස් දෙපාර්තමේන්තුව වෙත ඊයේ (13) උදේ ගිය ප්‍රවාහන ඇමැති කුමාර වෙල්ගම මහතා මෙම නව වැඩපිළිවෙළ පිළිබඳවද සොයා බැලීය.කිසිදු අක්‍රමිකතාවකින් තොරව ජනතාව අපහසුතාවකට පත්නොවන අයුරින් විධිමත් ක්‍රමවේදයකට අනුව නව වැඩපිළිවෙළ ක්‍රියාත්මක කරන ලෙස මෙහිදී ඇමැතිවරයා අදාළ නිලධාරින්ට උපදෙස් දුන්නේය. 2000 වසරේදී ජී. ඒ. 0000 කාණ්ඩයේ පටන් ගත් අංක මේ වනවිට අවසන් වෙමින් පවතින අතර ඒ අනුව මෙම වැඩපිළිවෙළ ක්‍රියාත්මක කෙරේ. 2000 වසරේ සිට 2009 වසර දක්වා ඉංග්‍රීසි අකුරු සහිත අංකවලින් ලියාපදිංචි වාහන සංඛ්‍යාව 18,89,226 කි.පුද්ගලික සමාගමක් මගින් මෙම තහඩු නිෂ්පාදනය කරන අතර එම තහඩුවල ප්‍රමිතියද ඇමැතිවරයාගේ පරීක්ෂාවට ලක්විය.දිනකට අංක තහඩු 1600 ක් පමණ නිෂ්පාදනය කෙරේ. ව ලියාපදිංචිය, එක්දින සේවාව හා වාහන පැවරුම් අංශද මෙහිදී ඇමැතිවරයාගේ පරීක්ෂාවට ලක්විය.මෙම දෙපාර්තමේන්තුවේ සේවය ගැනීම සඳහා පැමිණ සිටි ජනතාව සමඟද සාකච්ඡා කර ඔවුන්ගේ ගැටලුවලටද විසඳුම් ලබා දුන්නේය.මහජනතාවගේ විවේචනවලට ලක්නොවන කාර්යක්ෂම සේවාවක් මෙම දෙපාර්තමේන්තුවෙන් සිදුවිය යුතු බව පැවසූ ඇමැතිවරයා පිබිදෙන දේශයේ සංවර්ධන අරමුණු ජය ගැනීමට රාජ්‍ය ආයතනයක් ලෙස මේ දෙපාර්තමේන්තුවේ කාර්යභාරය ඉතා වැදගත් බවද සඳහන් කෙළේය.වැඩබලන මෝටර් රථ ප්‍රවාහන කොමසාරිස් ජී. එස්. කේ. කන්නන්ගර මහතාද මේ අවස්ථාවට සහභාගි විය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>14</day>
    </date>
    <link>http://www.dinamina.lk/2010/05/14/_art.asp?fn=n10051411</link>
    <topic>මංකොල්ල කෑම් රැසකට සම්බන්ධ 5හේ කල්ලියක් අත් අඩංගුවට</topic>
    <author>මාරවිල සමූහ</author>
    <content>දීර්ඝ කාලයක් තිස්සේ සංවිධානාත්මක ලෙස කොල්ල කෑම් රැසක් සිදු කළ පස් දෙනෙකුගෙන් යුත් කොල්ල කල්ලියක් හලාවත කොට්ඨාස දූෂණ අපරාධ විමර්ශන ඒකකය මගින් අත් අඩංගුවට ගෙන ඇත. හලාවත කොට්ඨාස භාර පොලිස් අධිකාරී සී. වෙත්තසිංහ මහතාගේ උපදෙස් මත හලාවත කොටඨාසයේ මෙතෙක් අනාවරණය වී නොමැති අපරාධ සොයා බලා පරීක්ෂණ සිදු කිරීමේ වැඩපිළිවෙළ යටතේ මේ කොල්ල කල්ලිය අත් අඩංගුවට ගත් බව විමර්ශන ඒකකයේ ස්ථානාධිපති පොලිස් සැරයන් කේ. නිමල් මහතා පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>14</day>
    </date>
    <link>http://www.dinamina.lk/2010/05/14/_art.asp?fn=n10051412</link>
    <topic>අත් බෝම්බයක් අතැතිව වරෙන්තු කරුවෙක් අත්අඩංගුවට</topic>
    <author>චන්ද්‍රිකා පෙරේරා</author>
    <content>අධිකරණයේ ඇසෙන නඩු පහකට වරෙන්තු ලබා සිටින සැකකරුවෙකු ජීව අත්බෝම්බයක් සමඟ ඉකුත් 11දා ඇහැලියගොඩ පොලිසිය විසින් අත්අඩංගුවට ගෙන තිබේ.සැකකරු අවිස්සාවේල්ල මහේස්ත්‍රාත් අධිකරණය වෙත ඉදිරිපත් කිරීමෙන් පසු මේ මස 26 දක්වා රක්ෂිත බන්ධනාගාර ගතකැර ඇත. ඉලුක්පිටිය පනාවල ප්‍රදේශයේ පදිංචි 32 හැවිරිදි මේ සැකකරු අත්අඩංගුවට ගැනීම සඳහා අධිකරණය මගින් වරෙන්තු නිකුත් කැර තිබුණු බව පොලිසිය පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>14</day>
    </date>
    <link>http://www.dinamina.lk/2010/05/14/_art.asp?fn=n10051413</link>
    <topic>මදුරුවන් බෝ වන තැන් විනාශ කිරීමට සති දෙකක කාලයක්</topic>
    <author>සමන්ති වීරසේකර</author>
    <content>මහනුවර ප්‍රධාන පෙළේ පාසල් පහක ඩෙංගු මදුරුවන් බෝවන ස්ථාන පවතින බවට තහවුරු වී ඇතැයි මහනුවර මහ නගර සභාවේ ප්‍රධාන සෞඛ්‍ය වෛද්‍ය නිලධාරි අශෝක සෙනරත් මහතා පවසයි.සති දෙකක් ඇතුළත ඩෙංගු මදුරුවන් බෝවන ස්ථාන විනාශ කිරීමට කටයුතු නොකරන්නේ නම් එම විදුහල්පතිවරුන්ට විරුද්ධව අධිකරණයේ නඩු පවරන බවට විද්‍යාලවල විදුහල්පතිවරුන්ට ඊයේ (13දා) ලිඛිතව දැනුම් දී ඇත.මහනුවර මහාමායා, ත්‍රිත්ව, හේමමාලි, ඩී. එස්. සේනානායක බදුද්දීන් යන පාසල්වල විදුහල්පතිවරුන් වෙත මෙලෙස ලිඛිත දැනුම් දීම කැර ඇත.මධ්‍යම පළාත් සෞඛ්‍ය දෙපාර්තමේන්තුවේ මැලේරියා මර්දන ඒකකය අදාළ විද්‍යාලවලින් ජල සාම්පල ලබාගෙන සිදුකළ පරීක්ෂණයකින් ඩෙංගු කීටයන් සහ මදුරුවන් ඇති බවට තහවුරු වී තිබේ.පසුගිය කාලයේ මහනුවර ප්‍රධාන පෙළේ පාසල් දෙකක දරුවන් ඩෙංගු රෝගයට ගොදුරුව මිය ගිය බවත් යළිත් එවැනි සිදුවීම් නොවීමට පාසල් තුළ ශ්‍රමදාන මට්ටමින් හෝ පිරිසිදු කිරීමේ වැඩසටහන් ක්‍රියාත්මක කළ යුතු බවත් අශෝක සෙනරත් මහතා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>14</day>
    </date>
    <link>http://www.dinamina.lk/2010/05/14/_art.asp?fn=n10051414</link>
    <topic>සම්බුදු තෙමඟුල වෙනුවෙන්විශේෂ දුම්රිය සේවා</topic>
    <author>ශීලා උඩුවර</author>
    <content>වෙසක් උත්සවය නිමිත්තෙන් මෙම 26, 27 හා 28 දිනයන්හි කොළඹ කොටුව - අනුරාධපුරය හා මරදාන - දකුණු කළුතර අතර විශේෂ දුම්රිය ධාවනය කෙරේ.මීට අමතරව දිනපතා ධාවනය කෙරෙන දුම්රිය කිහිපයක ගමනාන්ත දීර්ඝ කර ඇති අතර ශීඝ්‍රගාමී දුම්රිය හතරකට 27, 28 යන දිනයන්හි පමණක් තුන්වැනි පන්තියේ මැදිරියක් වැඩිකර ඇතැයි දුම්රිය වානිජ අධිකාරි විජය සමරසිංහ මහතා කීය.26, 27 දිනයන්හි කොළඹ කොටුවෙන් ප.ව. 1.25 ට පිටත්වන දුම්රිය අනුරාධපුරයට ප.ව. 6.02 ටද, 27, 28 දිනයන්හි පෙ.ව. 8.45ට අනුරාධපුරයෙන් පිටත්වන අංක 2 දුම්රිය ප.ව. 1.40ට කොළඹ කොටුවටද, 27, 28 දිනයන්හි පෙ.ව . 10ට මරදානෙන් පිටත්වන දුම්රිය පෙ.ව. 11.07ට දකුණු කළුතරටද දකුණු කළුතරින් පෙ.ව. 11.50 ට පිටත්වන දුම්රිය ප.ව. 12.57ට මරදානටද පැමිණේ.27, 28 දින දිනපතා මරදානෙන් පෙ.ව. 4.30ට පිටත්වන දුම්රිය දකුණු කළුතර දක්වා දීර්ඝ කර ඇති අතර දකුණු කළුතරින් පෙ.ව. 6.15 ට පිටත්වන දුම්රිය පෙ.ව. 7.39 ට මරදානට පැමිණේ. මරදාන සිට වාද්දුව බලා ධාවනය වන දුම්රිය 27, 28 යන දිනයන්හි දකුණු කළුතර දක්වා දීර්ඝ කර තිබේ.මරදානෙන් ප.ව. 4.55ට පිටත්වන දුම්රිය දකුණු කළුතරට ප.ව. 6.17 ට පැමිණෙන අතර එම දුම්රිය දකුණු කළුතරින් ප.ව. 6.20 පිටත්ව මරදාන දක්වා ධාවනය වේ. දිනපතා කොළඹ කොටුවෙන් රාත්‍රී 11 ට පිටත්ව පසුදින අළුයම 1.21 ට රඹුක්කනට ළඟාවන දුම්රිය 27, 28 දිනයන්හි පමණක් කොළඹ කොටුවෙන් ප.ව. 11.15 ට පිටත්වේ.කොළඹ කොටුවෙන් පෙ.ව. 9.00 ට පිටත්ව ත්‍රිකුණාමලය දක්වා ධාවනය වන දුම්රියට හා ත්‍රිකුණාමලයෙන් ප.ව. 7.30 පිටත්ව කොළඹ කොටුව දක්වා ධාවනය වන දුම්රියන්ට 27, 28 දිනයන්හි තුන්වැනි පන්තියේ මැදිරියක්ද, මාතරින් පෙ.ව. 9.30 තාණ්ඩිකුලම දක්වා යන ජම්රියට හා පෙ.ව. 3 තාණ්ඩිකුලම සිට මාතර දක්වා ධාවනය වන දුම්රියට 27, 28 යන දිනයන්හි තුන්වැනි පන්තියේ තවත් මැදිරි දෙකක් යොදවනු ලැබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>14</day>
    </date>
    <link>http://www.dinamina.lk/2010/05/14/_art.asp?fn=n10051415</link>
    <topic>නව ආණ්ඩුක්‍රම ව්‍යවස්ථාවට නීති-රීති ඇතුළත් කරන්න</topic>
    <author>නුවන් කොඩිකාර</author>
    <content>බේදුම්වාදී හා ජාතිවාදී මත වපුරන්නන් නීතියේ රැහැනට හසුකර ගත හැකි නීති-රීති නව ආණ්ඩුක්‍රම ව්‍යවස්ථා සංශෝධනයට එක්කරන්නැයි ජාතික නිදහස් පෙරමුණ රජයෙන් ඉල්ලා සිටී.එසේ නොවුණහොත් ජාතිවාදී බලවේග එක්ව රණවිරුවන් දිනා දුන් නිදහස හෑල්ලු කරනු ඇතැයි ජාතික නිදහස් පෙරමුණේ නායක, ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතා පැවැසීය.කොළඹ ජාතික නිදහස් පෙරමුණේ ප්‍රධාන කාර්යාලයේ ඊයේ (13) පැවැති මාධ්‍ය හමුවේදි ඒ මහතා එසේ සඳහන් කෙළේය.දෙමළ සන්ධානය යළිත් වරක් දෙමළ ජනතාව අතර ජාතිවාදය වපුරමින් සිටින බව පවසන විමල් වීරවංශ මහතා එය නතර කරවීමට කටයුතු කළ යුතු යැයිද කීවේය.පසුගිය මැතිවරණවලදී දේශපාලන වේදිකාවල ජාතිවාදය අවුස්සමින් ඇතැම් අය කතා කළ බවත්, එවැනි ක්‍රියා ඉදිරියට සිදු නොවීමට නම් ඒවා වැළැක්වීමට නීති , රීති අනිවාර්යෙන් ගෙන ආයුතු බවද කීවේය.නව ආණ්ඩුක්‍රම ව්‍යවස්ථා සංශෝධනය අදියර තුනකින් පාර්ලිමේන්තුවට ගෙන ඒමට නියමිත බවත්, ඉන් පළමු පියවර නොවැම්බර් මස ගෙන එන බවද වීරවංශ මහතා සඳහන් කෙළේය. කුමන සංශෝධනයක් ගෙන ආවද මධ්‍ය බලය දුර්වල නොවන ලෙස එය ගෙන ආයුතු යැයි යන මතයේ තම පෙරමුණ සිටින බවද ඇමැතිවරයා ප්‍රකාශ කෙළේය.වීමල් වීරවංශ මහතා මෙසේද කීවේය.ආණ්ඩුක්‍රම ව්‍යවස්ථා සංශෝධනය පිළිබඳ විවිධ මත පලවෙමින් තියෙනවා. ජනාධිපතිවරයාගේ ප්‍රධානත්වයෙන් පසුගියදා පක්ෂ නායකයන් එක් වී සාකච්ඡා කළා. එහිදී කරුණු කාරණා රැසක් ගැන කතා බහ කළා. පොදු ජනතාවට සෙතක් සැලසෙන සංශෝධනයන් රැසක් මෙවර ව්‍යවස්ථා සංශෝධනයට එක්කර තියෙනවා.මේ අවස්ථාවට සම්ප්‍රදායික කර්මාන්ත හා කුඩා ව්‍යාවසාය සංවර්ධන නියෝජ්‍ය ඇමැති වීරකුමාර දිසානායක, පාර්ලිමේන්තු මන්ත්‍රී අචල ජාගොඩ, මාධ්‍ය ප්‍රකාශක මොහොමඩ් මුසාමිල් මහත්වරුන්ද සහභාගි වී සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>14</day>
    </date>
    <link>http://www.dinamina.lk/2010/05/14/_art.asp?fn=n10051416</link>
    <topic>මාන්කුලම්-ඕමන්තෙයි ආයෝජන කලාප 12ක්</topic>
    <author>මහින්ද අලුත්ගෙදර</author>
    <content>මාන්කුලම් හා ඕමන්තෙයි යන ප්‍රදේශවල නව ආයෝජන කලාප 12ක් ආරම්භ කරන බව ශ්‍රී ලංකා ආයෝජන මණ්ඩලය සඳහන් කරයි.ජනාධිපති මහින්ද රාජපක්ෂ මහතාගේ සංකල්පයක් යටතේ මේ ආයෝජන කලාප ආරම්භ කෙරේ.ඒ සඳහා ත්‍රිකුණාමලය, මඩකළපුව යන ප්‍රදේශ තෝරා ගෙන තිබේ. ආයෝජන කලාප පිහිටුවීමට යෝජිත හම්බන්තොට ප්‍රදේශයේ ඉදිකිරීම් කටයුතු මේ වනවිට ක්‍රියාත්මක බව ශ්‍රී ලංකා ආයෝජන මණ්ඩලයේ සභාපති ජයම්පති බණ්ඩාරනායක මහතා කියයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>14</day>
    </date>
    <link>http://www.dinamina.lk/2010/05/14/_art.asp?fn=n10051417</link>
    <topic>ප්‍රභාකරන්ගේ මව අසනීප වී යාපනය රෝහලේ</topic>
    <author>චන්ද්‍රිකා පෙරේරා</author>
    <content>කොටි නායක ප්‍රභාකරන්ගේ මව රෝගාතුරවීම හේතුවෙන් පෙරේදා (12) රාත්‍රී 7.00 ට පමණ යාපනය වැල්වැටිතුරේ රෝහලට ඇතුල්කැර තිබේ.ඇය විදෙස්ගතව සිට ඉකුත් 10 දා මෙරටට පැමිණි අතර වයෝවෘද්ධ බව හේතුවෙන් රෝගී බවට පත්ව ඇති බව රෝහල් ආරංචි මාර්ග පවසයි. වෙනත් විශේෂ රෝගී තත්ත්වයක් ඇයට තිබෙන බවට වෛද්‍ය පරීක්ෂණ මගින් හෙළිව නැත.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>14</day>
    </date>
    <link>http://www.dinamina.lk/2010/05/14/_art.asp?fn=n10051418</link>
    <topic>මිහිදන් කළ නීතිඥයාගේ සිරුරඅධිකරණ නියෝගයෙන් ගොඩගනී</topic>
    <author>රාවතාවත්ත සමූහ රෝහන ද සිල්වා</author>
    <content>මොරටුවේ සුප්‍රසිද්ධ නීතිඥවරයෙකු නොතාරිස් වරයෙකු හා නිලනොලත් මහේස්ත්‍රාත් වරයෙකු ලෙස සේවය කරන ලද, අභාවප්‍රාප්ත ජිනප්‍රිය පේදුරුහේවා මහතාගේ මිහිදන් කරන ලද මෘත ශරීරය නැවත ගොඩගෙන දෙවන පශ්චාත් මරණ පරීක්ෂණයක් පැවැත්වීමට මොරටුව අතිරේක දිසා විනිසුරු ඉන්දිකා කාලිංගවංශ මෙනවිය නියෝග කළාය.59 හැවිරිදි ජිනප්‍රිය පේදුරුහේවා මහතා පසුගිය අපි‍්‍රයෙල් 27 වනදා ඔහු පදිංචි මොරටුව, ඉඩම ගාලුපාරේ අංක 267 නිවස තුළ ඔහුගේ කාමරයේදී ගෙල වැළලාගෙන මියගොස් තිබුණ අතර පශ්චාත් මරණ පරීක්ෂණය පානදුර රෝහලේ අධිකරණ වෛද්‍ය නිළධාරි ප්‍රසාත් විජේතුංග මහතා විසින් පැවැත්වීමෙන් අනතුරුව මොරටුව රාවතාවත්ත පොදු සුසානභූමියේදී මිහිදන් කරන ලදී.මෙය සිය දිවි නසාගැනීමක් නොවන බවට 2010.05.07 වන දින මොරටුව දිසා අධිකරණය වෙත පේදුරුහේවා මහතාගේ සහෝදරියක විසින් කරන ලද පැමිණිල්ලක් මත නැවත පශ්චාත් මරණ පරීක්ෂණයක් කර මරණයට හේතුව සොයාගැනීම සඳහා මෘත ශරීරය ගොඩගැනීමට අතිරේක දිසා විනිසුරුවරිය විසින් නියෝග කරන ලදී.ඒ අනුව 13 දා (ඊයේ) සවස 2 ට මොරටුව රාවතාවත්ත පොදු සුසානභූමිය වෙත පැමිණි අතිරේක දිසා විනිසුරු ඉන්දිකා කාලිංගවංශ මෙනවිය ඉදිරියේ මෘත දේහය ගොඩගන්නා ලදී. ඒ සඳහා කොළඹ නියෝජ්‍ය අධිකරණ වෛද්‍ය විශේෂඥ ජානකි වරුසවිතාන හා වෛද්‍ය නිලධාරි සහ නීති වෛද්‍ය පසන් අප්පුහාමි යන මහත්ම මහත්මීන්ද සහභාගි විය.ගොඩගන්නා ලද මෘත දේහය දෙවන පශ්චාත් මරණ පරීක්ෂණය සඳහා කොළඹ ප්‍රධාන අධිකරණ වෛද්‍ය නිලධාරි ආනන්ද සමරසේකර මහතා වෙත බාර දී ඒ පිළිබඳ පරීක්ෂණ වාර්තාව තමා වෙත යොමු කරන ලෙසද අතිරේක දිසා විනිසුරුවරිය නියෝග කර සිටියේය.මේ අවස්ථාවට අම්බලන්ගොඩ, බටපොල පදිංචි මියගිය අයගේ සහෝදරියක වූ පැමිණිලිකාර පේදුරුහේවාගේ ඉන්ද්‍රසීලී මහත්මියද පැමිණ සිටියාය.මොරටුව සහකාර පොලිස් අධිකාරි ජයන්ත අතපත්තු මහතාගේ අධීක්ෂණයෙන් මොරටුව මූලස්ථාන පොලිස් පරීක්ෂක උපුල සෙනෙවිරත්න මහතාගේ මෙහෙයවීමෙන් අපරාධ අංශයේ ස්ථානාධිපති පොලිස් පරීක්ෂක එන්. එම්. සිල්වා මහතාගේ ප්‍රධානත්වයෙන් උප පො. පරීක්ෂක කන්නන්ගර, සැරයන් 19093 ප්‍රසන්න, පො.කො. 60656 ජානක 40888 මධුරංග, 60667 ලියන ආරච්චි යන මහතුන් සමග අපරාධ ස්ථාන සම්බන්ධව විද්‍යාත්මක පරීක්ෂණ අංශයේ ප්‍රධාන පොලිස් පරීක්ෂක සරත් විජයවර්ධන මහතා පරීක්ෂණ කටයුතු මෙහෙයවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>14</day>
    </date>
    <link>http://www.dinamina.lk/2010/05/14/_art.asp?fn=n10051419</link>
    <topic>ජනතාව බෙහෙත් දීමට රජයමසකට කෝටි 110ක් වැය කරනවා</topic>
    <author>සන්ධ්‍යා කරුණාරත්න</author>
    <content>නිදහස් සෞඛ්‍ය සේවාවක් ජනතාවට ලබාදීම සඳහා රජය මසකට රුපියල් කෝටි 110ක් වැය කරයි.ඒ අනුව මෙරට ජනතාවට නිදහස් සෞඛ්‍ය සේවාවක් ලබාදීමට රජය වාර්ෂිකව අවම වශයෙන් රුපියල් කෝටි 8000ක් වැය කරන බව සෞඛ්‍ය ඇමැති මෛත්‍රීපාල සිරිසේන මහතා ප්‍රකාශ කළේ ය.හෙද දින සමරමින් ජයවර්ධන කේන්ද්‍රයේ ඊයේ පැවැති උත්සවයක් අමතමින් ඇමැතිවරයා මේ බව ප්‍රකාශ කෙළේ ය.රජයේ හෙද නිලධාරීන්ගේ සංගමය උත්සවය සංවිධානය කර තිබිණි.පැරසිටමෝල් පෙත්තේ සිට හෘද සැත්කම් දක්වා නොමිලයේ ප්‍රතිකාර රජයේ රෝහල්වලින් ලබාදීම සිදුකරන බවත්. මේ සියලු ප්‍රතිකාරයන් ලබාදීමට සහ රෝහල් පද්ධතිය හා කාර්ය මණ්ඩලයන් නඩත්තු කිරීම සඳහා ද විශාල මුදලක් රජය මගින් වසරකට වැය කරන බවත් ඇමතිවරයා පැවැසුවේ ය.ඉකුත් කාලයේ දී රජයේ රෝහල්වල ඖෂධ හිඟයක් පවතින බවට තොරතුරු ලැබීමෙන් අනතුරුව ඒ පිළිබඳව සොයා බලා කඩිනමින් පියවර ගැනීමට තමා කටයුතු කළ බවද, ඉදිරි මාස තුනක පමණ කාලයේ දී මේ ඖෂධ හිඟය මඟ හැරීමට කටයුතු කරන බවද ඇමැතිවරයා කීය.මෙසේ ඖෂධ හිඟයක් ඇති වීමට බලපා තිබෙන ප්‍රධාන හේතුව වන්නේ වෛද්‍ය සැපයීම් අංශය, ඖෂධ නිෂ්පාදන නීතිගත සංස්ථාව, රාජ්‍ය ඖෂධ සංස්ථාව, මුදල් අමාත්‍යාංශය, ලංකා බැංකුව යන ආයතනවල මනා සම්බන්ධීකරණයක් නොමැති වීම බවද ඇමැතිවරයා සඳහන් කෙළේ ය.සෞඛ්‍ය අමාත්‍යාංශයට අයත් සියලු ආයතන මනා සාමූහිකත්වයකින් යුතුව කටයුතු කරන්නේ නම් සෞඛ්‍ය අංශයේ තිබෙන සියලු ගැටලු ජයග්‍රහණය කර සෞඛ්‍ය ක්ෂේත්‍රයේ ජාතික ඉලක්කයන් කරා පහසුවෙන් ගමන් කළ හැකි යැයි ද ඇමැතිවරයා ප්‍රකාශ කෙළේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>14</day>
    </date>
    <link>http://www.dinamina.lk/2010/05/14/_art.asp?fn=r1005145</link>
    <topic>ආදර්ශවත් මිනිසෙක්</topic>
    <author>බෙම්මුල්ල සමුහ ස්ටැන්ලි අබේරත්න</author>
    <content>ආදර්ශවත් ජනතා නියෝජිතයන් අප අතර තවමත් සිටී. මේ එවැන්නකි. මෙදින ගම්පහ ප්‍රදේශයට අධිකව වර්ෂාව පැවතුනි. නගර සභා ප්‍රදේශයේ වූ ඉඩමක් ප්‍රධාන පාරෙන් එන ජලයෙන් යටවෙන්නට විය. ජලය බැස යාමට කිසිම ක්‍රමයක් නොමැත. රාත්‍රි 12.00 වන විට නිවසේ කොටස් ද යටවෙන්නට පටන් ගැනුණි.මොහොතින් මොහොත ගෙහිමියෝ බිය වූහ.ගෙහිමියෝ තැන් තැන්වලට කතා කළද පලක් නොවීය. නගරාධිපතිටද දැන්වීය. මධ්‍යම රාත්‍රියේ 12.30 ට වාහන දෙකක් සමගින් අධික වර්ෂාවේම නගරාධිපති පැමිණියේ කවුරුත් මවිත කරවමින්ය. ප්‍රදේශවාසීහුද රැස් වූහ.රථයෙන් බැසගත් නගරාධිපති ඉඩම වටා ජලයේම ඇවිද්දේය. යකඩ ඉන්නක් නිවසෙන්ම ලබාගත් ඔහු ගම්වැසියන් බලා සිටියදීම ඉඩමේ තිබූ බැම්මක සිදුරක් ඇති කොට යාබද හිස් ඉඩමට ජලය යැව්වේය. විනාඩි 15 කදී ජලය හිස් වුණි. ජනතා හදවත හඳුනන මෙවැනි නගරාධිපතිවරයකු සිටීම පළාතට ආඩම්බරයක් බව ගම්වැසියෝ කීහ.ගම්පහ නගරාධිපති එරංග සේනානායක මහතා මැදිහත් වී මෙසේ තම නගර සීමාවට අයත් හිරුවලමුල්ල ග්‍රාමයේ ගංවතුරට යටවීමට ගිය නිවෙසක් බේරාගත් සත්‍ය සිදුවීමකියි මේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>14</day>
    </date>
    <link>http://www.dinamina.lk/2010/05/14/_art.asp?fn=r1005142</link>
    <topic>නාම පුවරුවට ගිය කල</topic>
    <author>ඡායාරූපය:- ජාඇළ මධ්‍යම ලෙස්ලි පෙරේරා</author>
    <content>මේ දිස්වන්නේ පමුණුගම රජයේ රෝහලේ නාම පුවරුය. මේ නාම පුවරුව මෙයාකාරයෙන් යකඩ රාමුවෙන් පහතට වැටී තිබේ’ ඒ යටිකුරුවය.සෑහෙන කාලයක් තිස්සේ මෙය මේ විදියටම තිබේ. මේ අසලින් එම රෝහලේ බලධාරීන් නිතර එහා මෙහා ගියත්, මේ දසුන නොදකින්නේ මන්දැයි ප්‍රදේශවාසීහු විමසති.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>14</day>
    </date>
    <link>http://www.dinamina.lk/2010/05/14/_art.asp?fn=r1005141</link>
    <topic>කොබවක ආදාහනාගාරයේ ඉදිකිරීම් අවසන්</topic>
    <author>බුලත්සිංහල විශේෂ – මිල්ටන් ධර්මසිිංහ</author>
    <content>බුලත්සිංහල ප්‍රාදේශීය සභාව මගින් බුලත්සිංහල, කොබවක, ගෝවින්න, රැටියල, නාරගල යන ප්‍රදේශවල ජනතාවගේ පොදු ප්‍රයෝජනය සඳහා ඉදිවන කොබවක ආදාහනාගාරයේ ඉදිකිරීම් කටයුතු දැනට නිම වෙමින් පවතී.මේ සඳහා ප්‍රාදේශීය සභා අරමුදල්වලින් රු. ලක්‍ෂ 40ක් පමණ වෙන් කැර තිබේ. මෙය බුලත්සිංහල ප්‍රාදේශීය සභා බල ප්‍රදේශයේ ඉදිවන දෙවන ආදාහනාගාරය වෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>14</day>
    </date>
    <link>http://www.dinamina.lk/2010/05/14/_art.asp?fn=r1005143</link>
    <topic>කතරගම මොනරුන්ටනරක දසාවක් ලබලා</topic>
    <author>තිස්සමහාරාම විශේෂ රාජා වෛද්‍යසේකර</author>
    <content>රුහුණේ මොනරුන්ට තදබල අපල කාලයක් උදා වී ඇතැයි ජ්‍යෙෂ්ඨ පුරවැසියෝ පවසති.මොනරමස් ප්‍රණීත ආහාරයක් වීම හේතුවෙන් එයට බොජුන්හල්වලින් සහ තරු හෝටල්වලින් ‘තරුපහේ’ සැලකිල්ලක් ලැබීම හා විශාල ඉල්ලුමක් පැවැතීම මීට හේතුවවී ඇත.කතරගම දෙවියන්ගේ අඩවියේ දී මොනරුන්ට සිදුවෙන මේ අවාසනාවන්ත තත්ත්වය ඉතා කනගාටුදායකය.මොනරමස් සඳහා වැඩිම ඉල්ලුමක් ඇත්තේ කතරගම වන්දනාවේ ඇවිත් ආපසු යන ඇතැම් බැතිමතුන්ගෙන් බව වාර්තා වේ.මේ පිළිබඳව වහාම අවධානය යොමු නොකළහොත් රුහුණට ආභරණයක් හා සම්පතක් බදු මොනරු කතරගමින් සහ දකුණෙන් වඳ වීම වැළැක් විය නොහැකි බවද එම පුරවැසියෝ කීහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>14</day>
    </date>
    <link>http://www.dinamina.lk/2010/05/14/_art.asp?fn=r1005144</link>
    <topic>මහව අවට ගම්වැසියෝ‘කබරයා’ නිසා බියෙන්</topic>
    <author>මහව සමූහ</author>
    <content>මහව ප්‍රාදේශීය ලේකම් බලප්‍රදේශයේ මොරගස්වැව කෝන්වැව, අඹගස්වැව, පහළකැලේ අංගමුගම වැනි ගම්මානවල මේ දිනවල නිදැල්ලේ හැසිරෙන අති දැවැන්ත මිනීමරු වල් අලියකු නිසා දහස් ගණනක් ගම්බද ජනතාව බියට පත්ව සිටිති. මේ අලියා මීට පෙර 7 දෙනෙකු පමණ මරාදමා නිවාස 20 කට පමණ අලාභ හානිකර ඇත.එසේම නිවාස 3ක් සම්පූර්ණයෙන්ම විනාශ කර ඇත. මෙවර සිිංහල අවුරුදු දිනවලදී පවා ජනතාව පසුවූයේ විශාල බියකිනි. කුමන මොහොතක හෝ තම ජීවිත සහ දේපළවලට මේ අලියාගෙන් හානි සිදුවෙතැයි බියෙන් ඔව්හු පසුවූහ.කබරයා - ජනේලයා ලෙසින් හඳුන්වන මෙම මිනීමරු අලියා එළවා දැමීමට කටයුතු කරන ලෙස ජනතාව අදාළ බලධාරීන්ගෙන් ඉල්ලා සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>14</day>
    </date>
    <link>http://www.dinamina.lk/2010/05/14/_art.asp?fn=r1005146</link>
    <topic>මේ ජල උල්පතෙන්අපේ පවස නිවන්න</topic>
    <author>තලාතුඔය විශේෂ පී. ඒ. කපුරුබණ්ඩාර ආරච්චි</author>
    <content>පාතහේවාහැට උඩුවෙල ජනපදය, මොනරංගල, ගාල්තැන්න, සහවතුලියද්ද යන ග්‍රාමයන්හි පානීය ජල ප්‍රශ්නය උග්‍ර වී ඇතත් මේ දක්වා එයට පිළියම් ලැබී නැත. එහෙත් මේ ප්‍රදේශයන්හී ජල ප්‍රශ්නය විසැඳීම සඳහා ජලය ලබාගත හැකි ඉඩෝර කාලවලදී ද ජලය උතුරායන ළිඳක් (ජල උල්පතක්) මේ ගම් ඉස්මත්තේ ඇත.එය උඩුවෙල හන්තාන වත්තට අයත් වේ. ජනවසම මගින් පාලනය වන මේ වත්තේ ජල උල්පත පිහිටි අක්කර විසි එකක කොටසක් පෞද්ගලික සමාගමකට පවරා දී තිබේ. මෙසේ පවරා දී වසර ගණනාවක් ගත වී ඇතත් කිසිම ව්‍යාපෘතියක් මේ දක්වා ආරම්භ කර නැත.අවසර නොමැතිව කිසිම කෙනකුට එහි ඇතුළු වීම තහනම් කර ඇත. මේ ළිඳ සකසා ජලය ලබාදෙන ලෙස අවට ජනතාව සියලුම බලධාරීන්ගෙන් ඉල්ලා ඇතත් එය ඉටු වී නැත.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>14</day>
    </date>
    <link>http://www.dinamina.lk/2010/05/14/_art.asp?fn=r1005147</link>
    <topic>කුවේට් හිදී ගබ්සාවක් කළ කතක්මීගමුව රෝහලේ දී මරුට</topic>
    <author>කොච්චිකඩේ විශේෂ ඩී. මිහිඳුකුල</author>
    <content>විදේශ රටකදී ගබ්සාවක් කළේ යැයි කියන කාන්තාවක් රෝගාතුර වී මීගමුව දිසා රෝහලට ඇතුළත් කළ පසු මිය ගොස් ඇත.මිය ගොස් ඇත්තේ වැලිමඩ ප්‍රදේශයේ මුස්ලිම් කාන්තාවකි.මිය ගිය කාන්තාව කුවේට් රටේ රැකියාවක් කරමින් සිට ඇත. එහිදී සිදු කළ ගබ්සාවකින් ඇය රෝගාතුර වී මෙරටට පැමිණ ඇත. විදේශ සේවා නියුක්ති කාර්යාංශය මගින් ඇයව (10) දා මීගමුව දිසා රෝහලට ඇතුළත් කළ පසු ඊයේ (13) දා මිය ගොස් ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>14</day>
    </date>
    <link>http://www.dinamina.lk/2010/05/14/_art.asp?fn=r1005148</link>
    <topic>අධි චෝදනාවට වරදකරු වූ යුවළට හත් වසරක සිරදඬුවම් සහ ලක්‍ෂ 3ක දඩ</topic>
    <author>දකුණු පළාත් සංචාරක</author>
    <content>ගාල්ල කරාපිටිය මහ රෝහලේ පිළිකා වාට්ටුවේ ඇති රුපියල් කෝටි තුනක් පමණ වටිනා කොබෝල්ට් යන්ත්‍රය උපයෝගී කර ගෙන ගෙවුඩ මැණික් පිළිස්සීමේ අධි චෝදනාවට වැරදිකරුවන් වූ අඹු සැමි යුවළකට ගාල්ල මහාධිකරණ විනිසුරු කුසලා සරෝජනී වීරවර්ධන මහත්මිය එක් අයෙකුට බරපතළ වැඩ සහිත වසර හත බැගින් සිරදඬුවම් සහ රුපියල් ලක්‍ෂ තුන බැගින් දඩ මුදල් ඊයේ (13) නියම කළාය.එම දඩ මුදල් නොගෙවන්නේ නම් තවත් වසර තුන බැගින් සිරදඬුවම් නියම විය.මෙසේ දඬුවම් නියම කරන ලද්දේ කරාපිටිය මහ රෝහලේ පිළිකා වාට්ටුවේ විකිරණ ශිල්පීන් ලෙස සේවය කළ අබේපාල රණසිංහ සහ බටපොල ආරච්චිගේ ශාන්ති නැමැති විත්තිකාර අඹු සැමි යුවළටය.2000 මැයි මස 10 වැනි දින හෝ ඊට ආසන්න දිනයකදී රුපියල් කෝටි තුනක් වටිනා එම කොබෝල්ට් යන්ත්‍රය ගෙවුඩ මැණික්වල වටිනාකම වැඩි කිරීමට හෝ ඒවායේ ස්වභාවය වෙනස් කිරීම සඳහා වංක ලෙස භාවිතා කිරීම සම්බන්ධයෙන් මෙම විත්තිකරුවන්ට එරෙහිව ගාලු මහාධිකරණයේ අධි චෝදනා ගොනුකර තිබුණි.රජයේ අධිනීතිඥ නදී අපර්ණා දුවන්දුරුගොඩ මහත්මිය පැමිණිල්ල මෙහෙයවූ අතර විත්තිකරුවන් වෙනුවෙන් නීතිඥ කුමාර වික්‍රම මහතා පෙනී සිටියේය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>14</day>
    </date>
    <link>http://www.dinamina.lk/2010/05/14/_art.asp?fn=s1005141</link>
    <topic>ශ්‍රී ලංකාව පරදවා එංගලන්තය අවසන් තරගයට</topic>
    <author>වර්ණන් ගුණසේකර කොදෙව් දූපත්හි සිට</author>
    <content>පිතිකරණයේ මෙන්ම පන්දු යැවීමෙන්ද පන්දු රැකීමෙන්ද ඉතාමත් දුර්වල වූ ශ්‍රී ලංකාව ඊයේ සාන්ත ලුසියාහිදී එංගලත්තය වෙතින් කඩුලු 7 ක පරාජයක් ලැබ 3 වැනි විස්සයි 20 ලෝක කුසලාන තරගාවලියෙන් ඉවතට වීසි විය.දෙපිල අතර පැවැති අවසන් පූර්ව තරගයේ ශ්‍රී ලංකාව කාසියේ වාසිය දිනා ගෙන ප්‍රථමයෙන් පන්දුවට පහර දුන්නද ඒ තීරණය නිවැරදි එකක් නොවන බව තහවුරු වෙමින් කඩුලු හයක් දැවී ලබා ගත්තේ ලකුණු 128 ක් පමණි. එංගලන්තය කඩුලු 3 ක් පමණක් දැවී ලකුණු 132 ක් ලබා ගනිමින් තරගය ජය ගත්තේය.ශ්‍රී ලංකා පිලේ එකම සාර්ථක පිතිකරුවා වූ ඇන්ජලෝ මැතිව්ස් ලකුණු 58 ක් ලබා ගත්තේය. පන්දු 45 ක ඔහුගේ ඉනිමට හයේ පහරක් හා හතරේ පහර 3 ක් ඇතුළත් විය.සනත් ජයසූරිය ඊයේ යළිත් වරක් පිත්තෙන් අසාර්ථක වෙමින් මුලින්ම දැවී ගියේය. ඔහු ලබා ගත්තේ එක් ලකුණක් පමණි. රයන් සයිඩ්බොටම්ගේ පළමු පන්දුවටම ‘ස්ලිප්’ ස්ථානයට උඩ පන්දුවක් දෙමින් ඔහු දැවී ගියේය.මහේල ජයවර්ධන හා තිලකරත්න ඩිල්ෂාන් ඔවුන්ගේ ඉනිම ඇරැඹුවේ තමන් මුහුණ දුන් පළමු පන්දුවටම හතරේ පහර එල්ල කරමිනි. එහෙත් ඔවුනට වැඩි වේලාවක් කඩුල්ලේ රැඳී සිටීමට නොහැකි විය. ටිම් බ්‍රෙස්නන්ගේ් පන්දුවකට ‘ඩීප් ස්කුවෙයාර් ලෙග්’ හි ලූක් රයිට් අතට උඩ පන්දුවක් දෙමින් ඩිල්ෂාන් ලකුණු 9 කටත් ස්ටුවර්ට් බ්‍රෝඩ්ගේ පන්දුවකට කඩුලු රකින කීස්වෙටර් අතට උඩ පන්දුවක් දෙමින් ජයවර්ධන ලකුණු 10 කටත් දැවී ගියහ.නායක කුමාර් සංගක්කාරද හතරේ පහරක් එල්ල කරමින් සිය ඉනිම ආරම්භ කළද ඔහුට මුහුණ දීමට හැකි වූයේ පන්දු 19 කට පමණි. ග්‍රහැම් ස්වෝන්ගේ දඟ පන්දුවකට කෙවින් පීටර්සන් අතට උඩ පන්දුවක් දෙමින් ඔහු ලකුණු 16 කට දැවී ගියේය. ඒ අනුව ඕවර 9 ක් අවසන් වන විට ශ්‍රී ලංකා පිලේ කඩුලු 4 ක් මුළු ලකුණු 47 කට බිඳ වැටී තිබිණි.ඇන්ජලෝ මැතිව්ස් හා චාමර කපුගෙදර එක් වෙමින් ශ්‍රී ලංකා මුළු ලකුණු ප්‍රමාණය ක්‍රමයෙන් ඉහළ නංවන්නට වූහ. බ්‍රෙස්නන්, සයිඩ්බොටම් හා බ්‍රෝඩ් යන වේග පන්දු යවන්නන්ගෙන් මෙන්ම ස්වෝන් හා මයිකල් යාඩ් යන දඟ පන්දු යවන්නන් ගෙන්ද ශ්‍රී ලංකා පිතිකරුවන්ට එල්ල වූයේ ප්‍රබල අභියෝගයකි.ශ්‍රී ලංකා ඉනිමේ පළමු හයේ පහර වාර්තා වූයේ 13 වැනි ඕවරයේදීය. ස්වෝන්ගේ පන්දුවකට ඒ පහර එල්ල වූයේ මැතිව්ස්ගේ් පිත්තෙනි. මැතිව්ස් හා කපුගෙදර පස්වැනි කඩුල්ල වෙනුවෙන් අගනා ලකුණු 46 ක් එක් කරමින් සිටියදී 17 වැනි ඕවරයේදී ස්ටුවර්ට් බ්‍රෝඩ් විසින් එම සබඳතාව බිඳ දමන ලදී. බ්‍රෙස්නන් අතට උඩ පන්දුවක් දුන් කපුගෙදර ලකුණු 16 කට දැවී ගියේය.පස්වැනි කඩුල්ල බිඳ වැටෙන විට ශ්‍රී ලංකා මුළු ලකුණු සංඛ්‍යාව 93 ක් විය.අනතුරුව පිටියට පිවිසි තිසර පෙරේරා, මැතිව්ස් හා එක්විය. අගනා පිතිහරඹයක නියැළුනු මැතිව්ස්ගේ අර්ධ ශතකය 18 වැනි ඕවරය අවසානයේදී වාර්තා විය. ශ්‍රී ලංකා ඉනිමේ තවත් පන්දුවක් පමණක් ඉතිරිව තිබියදී මැතිව්ස් දුවද්දී දැවී ගියේය.බ්‍රෝඩ් ලකුණු 21 කට කඩුලු 2 ක් බිඳ හෙලූ අතර බ්‍රෙස්නන්, සයිඩ්බොටම් හා ස්වෝන් කඩුල්ලක් බැගින් ලබා ගත්හ. ශ්‍රී ලංකා පිලේ පන්දු රැකීම තිබුනේ් ඉතාමත් පහළ තත්ත්වයකය. ප්‍රතිවාදී පිතිකරුවන් ‘ස්ටම්ප්’ කිරීමට තිබූ අවස්ථාවලින් ප්‍රයෝජන ගැනීමට අසමත් වූවා පමණක් නොව උඩ පන්දුද අතහැරිණි. ආරම්භක පිතිකරු මයිකල් ලම්බ් ‘ස්ටම්ප්’ කිරීමට ලක් කර ගැනීමට අජන්ත මෙන්ඩිස් අසමත් වූයේ ලසිත් මාලිංග ලබා දුන් පන්දුව කඩුල්ලේ සිට හරිහැටි අල්ලා ගැනීමට අසමත් වූ බැවිණි.දැඩි ආක්‍රමණශීලී පිතිහරඹයක යෙදුණු ක්‍රෙග් කීස්වේටර් හා ලම්බ් හතරේ සහ හයේ පහර එල්ල කරමින් ආරම්භක කඩුල්ල වෙනුවෙන් ලකුණු 68 ක් රැස් කළහ. එතැන් පටන් ලකුණු 129 ක ජයග්‍රාහී ඉලක්කය කරා යාම එංගලන්තයට අපහසු කාර්යයක් නොවීය. කීස්වේටර් හයේ පහර 2 ක්ද සමඟ පන්දු 29 කින් ලකුණු 39 ක්ද, ලම්බ් හයේ පහරක් සහ හතරේ පහර 4 ක්ද සමඟ පන්දු 26 කින් ලකුණු 33 ක්ද වාර්තා කළහ.පෝල් කොලින්වුඩ් ලකුණු 10කට දැවී ගියේය. කෙවින් පීටර්සන් පන්දු 26 කින් නොදැවී ලකුණු 42 ක් රැස් කෙළේය.ශ්‍රී ලංකාව තිලිණ තුෂාර වෙනුවට අජන්ත මෙන්ඩිස් මේ තරගය සඳහා කැඳවා තිබිණි. එංගලන්තය බොපාරා වෙනුවට කෙවින් පීටර්සන් කණ්ඩායමට ඇතුළත් කරගෙන තිබිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>14</day>
    </date>
    <link>http://www.dinamina.lk/2010/05/14/_art.asp?fn=s10051412</link>
    <topic>ඕස්ට්‍රේලියා-පාකිස්තාන් අවසන් පූර්ව තරගය අද</topic>
    <author>වර්නන් ගුණසේකර කොදෙව් දූපත් හි සිට</author>
    <content>3 වැනි විස්සයි – 20 ලෝක කුසලාන ක්‍රිකට් තරගාවලියේ දෙවැනි අවසන් පූර්ව තරගය ඕස්ට්‍රේලියාව හා පසුගිය තරගාවලියේ ලෝක සූරයන් වූ පාකිස්තානය අතර අද (14) සාන්ත ලුසියා හි පැවැත්වේ.මෙවර තරගාවලියේ “සුපිරි අට” වටයේ තරග දෙකකින් පිට පිටම ලත් පරාජයන් නිසා පාකිස්තානය අවසන් පූර්ව වටයට පිවිසෙනු ඇතැයි බොහෝ දෙනා සිතුවේ නැත. එනමුදු, පසුගිය සඳුදා පැවැති තරග දෙකක ප්‍රතිඵලයන්ට පින්සිඳුවන්නට පාකිස්තානයට අවසන් පූර්ව වටයට රිංගා ඒමට හැකියාව ලැබිණි.සාන්ත ලුසියා හි උදය වරුවේ පැවැති “සුපිරි අට” තරගයේදී පාකිස්තානය ලකුණු 11 කින් දකුණු අපි‍්‍රකාව පැරදවූ අතර ඒ ජයග්‍රහණයෙන් පාකිස්තානුවන්ගේ බලාපොරොත්තු ප්‍රාණවත් විණි. දකුණු අපි‍්‍රකාව තරගාවලියෙන් ඉවතට වීසි විණි.සඳුදා සවස් වරුවේ පැවැති ඊළඟ තරගයේදී එංගලන්තය කඩුලු 3 කින් නවසිලන්තය පරාජය කිරීමත් සමග සමස්ත ලකුණු ලබාගැනීමේ වේගය අතින් පාකිස්තානය නවසීලන්තයට වඩා ‘ඊ’ කොටසෙන් දෙවැනි ස්ථානයට ඉස්මතු විය.ඕස්ට්‍රේලියාව සියලු ජයග්‍රහණ අත්කරගෙන ‘එෆ්’ කොටසෙන් අවසන් පූර්ව වටයට පිවිසියේ කළින්ම ය. ශ්‍රී ලංකාව විසින් ජාත්‍යන්තර ක්‍රිකට් ක්ෂේත්‍රයට අමතක නොවන ලෙසින් ඉන්දියාවට සිදුකළ පරාජයෙන් පසුවත් මෙවර තරගාවලියේ සද්කාරක රට වන බටහිර ඉන්දීය කොදෙව් දූපත් පිලට අවසන් පූර්ව වටයට පිවිසීමේ මං විවරව තිබිණි.ඒ ඕස්ට්‍රේලියාව සමග තරගය ලකුණු 23 කට වැඩියෙන් ජයග්‍රහණය කිරීමෙනුයි. එය එසේ සිදුවූවා නම් ශ්‍රී ලංකාව මේ තරගාවලියෙන් ඉවතට වීසි වීමට පවා ඉඩ තිබිණි. එහෙත් අවසානයේ සිදුවූයේ කොදෙව්වන්ගේ හදවත් රිදවන පරාජයකි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>14</day>
    </date>
    <link>http://www.dinamina.lk/2010/05/14/_art.asp?fn=s1005142</link>
    <topic>ජෝසප් වාස් - සාන්ත මරියාමහ ක්‍රිකට් ගැටුම හෙට</topic>
    <author>ජගත් ප්‍රේමචන්ද්‍ර</author>
    <content>වෙන්නප්පුව ජෝසප් වාස් සහ හලාවත සාන්ත මරියා විද්‍යාල අතර පළමු වරට පැවැත්වෙන මහ ක්‍රිකට් ගැටුම මේ මස 15 දා වෙන්නප්පුවේදී පැවැත්වේ. විද්‍යාලවල විදුහල්පතීන් වන ප්‍රියංජීව ගුණරත්න පියතුමා සහ ඒ. එස්. ජී. අල්විස් පියතුමාගේ උපදෙස් පරිදි පැවැත්වෙන මෙම තරගය සීමිත ඕවර තරගයක් ලෙස පැවැත්වීමට නියමිතය.ජෝසප් වාස් විද්‍යාලය සිනෙත් කල්හාන් විසින් මෙහෙයවනු ලබන අතර සාන්ත මරියා විද්‍යාලය ඒ. සී. එස්. ප්‍රනාන්දු විසින් මෙහෙයවනු ලැබේ. කණ්ඩායම් දෙකේ පුහුණුකරුවන් ලෙස අසංක විජේරත්න සහ එල්. ආර්. පී. පිරිස් යන මහත්වරුන් කටයුතු කරන අතර ක්‍රිකට් භාර ආචාර්යවරුන් ලෙස රන්දීර් දිනේෂ්, ගාමිණී අකුරුගොඩ සහ එම්. එස්. එම්. ප්‍රනාන්දු යන මහත්වරුන් කටයුතු කරති.ජෝසප් වාස් විද්‍යාලය - සිනෙත් කල්හාන් (නායක) විශ්ව ධීමන්ත, නිශාන්ත ප්‍රියලාල්, මයුර විජේසිංහ, උදක නිරංජන, ඇනස්ලි ක්‍රිෂ්මල්, අරුණ පෙරේරා, කසුන් විදුර, විමුක්ති නදීර, නුවන් බණ්ඩාර, සහන් මාටිස්, අසිත ප්‍රනාන්දු, යොමාල් කීමතී, මාලක තරිඳු, චනුර ප්‍රනාන්දු, රවිඳු දිල්ෂාන්, ප්‍රිමේෂ් ඕබ්‍රිසාන්ත මරියා විද්‍යාලය – ඒ. සී. එස්. ප්‍රනාන්දු (නායක) ඩබ්ලිව්. ටී. එස්. ප්‍රනාන්දු, කේ. එන්. පී. තේජාන්, කේ. ටී. ෂෙහාන්, ඩී. එච්. ද සිල්වා, එම්. ඩබ්ලිව්. රූපසිංහ, ඩබ්ලිව්. එස්. ඩී. පිරිස්, කේ. ඒ. ප්‍රනාන්දු, එම්. එම්. හේරත්, ඩබ්ලිව්. ඒ. වීරසිංහ, ඩබ්ලිව්. ඒ. එම්. ප්‍රනාන්දු, බී. එල්. ඩී. ප්‍රනාන්දු, එස්. මල්රාජ්, එම්. එන්. විජේසිංහ, බී. එල්. ඩී. ප්‍රනාන්දු, ඩබ්ලිව්. ඩී. තමෙල්, එන්. එච්. එම්. නයනප්‍රිය</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>14</day>
    </date>
    <link>http://www.dinamina.lk/2010/05/14/_art.asp?fn=s1005143</link>
    <topic>පාසල් රගර් තරගවල ප්‍රවේශපත්මිල සියයට 150 කින් වැඩි කිරීම ගැන චෝදනා</topic>
    <author>ප්‍රින්ස් ගුණසේකර</author>
    <content>ජනාධිපති කුසලාන පාසල් රගර් තරගාවලිය සංවිධානය කරන ශ්‍රී ලංකා පාසල් රගර් සම්මේලනය විසින් ප්‍රවේශපත් ගාස්තුව විශාල ලෙස ඉහළ දමා ඇති බැවින් තරඟ නරඹන්නෝ විශාල අපහසුතාවකට පත්ව ඇත.මෙතෙක් සෑම වසරකදීම නිකුත් කළ ප්‍රවේශපත් මිලට වඩා සියයට එකසිය පනහකින් පමණ මෙවර මිල ඉහළ දැමීම බලවත් අසාධාරණයක් බව පාසල් සිසුන් මෙන්ම රගර් තරඟ නරඹන මව්පියෝ සඳහන් කරති.පසුගිය වසරේදී උපරිම මිල වූ රුපියල් 200 ප්‍රවේශ පත්‍රය මෙවර රුපියල් 500 දක්වා ඉහළ දැමීමට ශ්‍රී ලංකා පාසල් රගර් සම්මේලනය පියවර ගෙන ඇත. රුපියල් 100 කට ක්‍රීඩාංගණයේ විවෘත පෙදෙසේ ආසන රහිතව රගර් තරඟ නැරඹීමේ අවස්ථාව උදාකර දී ඇතත් කාන්තාවන්ට එම පරිසරයේ නිදහසේ තරඟ නැරඹීමට නොහැකි වාතාවරණයක් පවතින බවද මව්පියෝ සඳහන් කරති. මෙවර පාසල් රගර් වාරයේ වෙනදාටත් වඩා තරග නැරඹීමට විශාල පිරිස් පැමිණීමද කැපී පෙනෙන සිදුවීමකි.ඉසිපතනයට දෙවැනි ජයමෙවර පාසල් රගර් තරගවාරයේ දෙවැනි ජය වාර්තා කළ ඉසිපතන විදුහල ලකුණු 35 – 15 කින් වෙස්ලි විදුහල පරාජය කළේය. පසුගිය සතියේදී ප්‍රබල සාන්ත තෝමස් විදුහල ද ඉසිපතනය වෙතින් පරාජයට පත් විය. මෙතෙක් තරග 4 කට සහභාගී වී සිටින වෙස්ලි විදුහල එම සියලු තරගවලින් පරාජය වී ප්‍රබල පසුබෑමකට ලක්ව සිටී.ඉසිපතන විදුහල ලබාගත් ලකුණු 35 ට ගෝල් 2 ක්, ට්‍රයි 3 ක් හා පෙනෙල්ටි 2 ක් ඇතුළත් වූ අතර වෙස්ලි විදුහල ට්‍රයි 3 ක් වාර්තා කළේය.තරගාවලියේ වේල්ස් කුමාර හා කිංග්ස්වුඩ් අතර තරගය සී. ආර්. පිටියේදී අද පැවැත්වේ. කිංග්ස්වුඩ් පිල මෙතෙක් තරග 3 කට සහභාගී වී තරග 2 ක් ජයගෙන තරගයක් පරාජය වී ලකුණු සටහනේ සිවුවැනි ස්ථානයේ පසුවන අතර වේල්ස් කුමාර විදුහල මෙතෙක් සහභාගී වූ තරග තුනෙන්ම පරාජයට පත් විය. පසුගිය සතියේදී සාන්ත පීතර විදුහල වෙතින් ලකුණු 164 – 0 ක දැවැන්ත පරාජයක්ද වේල්ස් කුමාර ක්‍රීඩකයෝ ලැබූහ.මේ සති අන්තයේ තරගඅදවේල්ස් කුමාර – කිංග්ස්වුඩ් සී. ආර්. පිටියේදීහෙටරාජකීය - සා. අන්තෝනි – රාජකීය පිටියේදී සා. පීතර් – ධර්මරාජ බම්බලපිටියේදී ත්‍රිත්ව - සා. තෝමස් පල්ලේකැලේදී</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>14</day>
    </date>
    <link>http://www.dinamina.lk/2010/05/14/_art.asp?fn=s1005144</link>
    <topic>සෙරීනා පරදවා නාදියා ජය ගනී</topic>
    <author>මැඩ්රිඩ් (ඒ.එෆ්.පී.)</author>
    <content>ජගත් ටෙනිස් ශ්‍රේණිගත කිරීම්වල අංක 1 ස්ථානයේ පසුවන අමෙරිකාවේ සෙරීනා විලියම්ස්ගේ බලාපොරොත්තු බිඳ දමමින් මැඩ්රිඩ් ටෙනිස් සූරතාවලියේ තුන්වැනි වටයෙන් 4 - 6 ක්, 6 - 2 ක් සහ 6 - 3 ක් ලෙස පරාජය කිරීමට රුසියාවේ නාදියා පෙත්‍රෝවා සමත් වූවා ය. සෙරීනා පරාජය කිරීමත් සමඟ මේ තරගාවලියේ අර්ධ අවසන් පූර්ව වටයට සුදුසුකම් ලැබූ පෙත්‍රෝවා චෙකෝ රාජ්‍යයේ ලුසී සෆරෝවා සමඟ තරග වැදීමට නියමිතය.සෙරීනා පරාජයට පත්වුවද ඇයගේ වැඩිමල් සොයුරිය වන වීනස් විලියම්ස් අර්ධ අවසන් පූර්ව වටය සඳහා සුදුසුකම් ලබා සිටින්නීය. ලෝක ටෙනිස් ශ්‍රේණිගත කිරීම්වල නවතම ලැයිස්තුව අනුව දෙවැනි ස්ථානය හිමිකර ගැනීමට සමත් වූ වීනස් එසේ ශ්‍රේණිගත කිරීම්වල ඉදිරියට පැමිණියේ වසර 7කට පසුව වීම විශේෂයෙන් කැපී පෙනුණි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>14</day>
    </date>
    <link>http://www.dinamina.lk/2010/05/14/_art.asp?fn=s1005145</link>
    <topic>ශ්‍රී දේවානන්ද විදුහලටමේසපන්දු සූරතා 2 ක්</topic>
    <author>ජගත් ප්‍රේමචන්ද්‍ර</author>
    <content>ශ්‍රී ලංකා මේසපන්දු සංගමය සංවිධානය කළ අන්තර් පාසල් වයස් කාණ්ඩ මේසපන්දු තරගාවලියේ වයස අවුරුදු 19 න් පහළ ‘ඒ’ කොටසේ බාලිකා සූරතාව සහ වයස අවුරුදු 14 න් පහළ බාලිකා ‘බී’ කොටසේ සූරතාව දිනා ගැනීමට අම්බලන්ගොඩ ශ්‍රී දේවානන්ද විද්‍යාලය සමත් විය.ගල්කිස්ස සාන්ත තෝමස් විද්‍යාලයීය ගෘහස්ථ ක්‍රීඩාංගණයේ දී පැවැති මෙම තරගාවලියේ මීට පෙර වසරේ වයස අවුරුදු 12 න් සහ 10 න් පහළ බාලිකා ‘ඒ’ කොටසේ සූරතා දිනා ගැනීමට ශ්‍රී දේවානන්ද විද්‍යාලයීය වත්මන් වයස අවුරුදු 14 න් පහළ ක්‍රීඩිකාවෝ සමත් වීම කැපී පෙනුනි. ඡායාරූපයෙන් දැක්වෙන්නේ ජයග්‍රාහී කණ්ඩායම් දෙකයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>14</day>
    </date>
    <link>http://www.dinamina.lk/2010/05/14/_art.asp?fn=s1005146</link>
    <topic>කෑගලු පාපැදි සවාරිය 16දා</topic>
    <author/>
    <content>කෑගල්ල දිස්ත්‍රිත් පාපැදි සංගමයේ සහයෝගය ඇතිව කුමාරතුංග මාවත, සුමන යෞවන සමාජය දෙවැනි වරටත් සංවිධානය කරන තිස්ස මොලගොඩ අනුස්මරණ කෑගලු පාපැදි සවාරිය මේ මස 16 වැනි දින පෙරවරු 8.00 කෑගල්ල ප්‍රධාන තැපැල් කාර්යාලය ඉදිරිපිටින් ආරම්භ වෙයි.ස්ටැන්ඩර්ඩ් පාපැදිවලට පමණක් සීමා වූ මෙම තරගය මුළු දිවයිනටම විවෘත බව සංවිධායකයින් සඳහන් කර සිටී. ජයග්‍රාහකයාට මුදලින් රුපියල් විසි දාහක් සමග තිස්ස මොල්ලිගොඩ කුසලානය පිරිනැමෙන මෙම විවෘත ස්ටැන්ඩර්ඩ් පාපැදි තරගය කෑගල්ල රඹුක්කන, මාවනැල්ල, කෑගල්ල, හෙට්ටිගොඩ, බුලත්කොහුපිටිය, කොටියාකුඹුර, ගලිගමුව ඔස්සේ කෑගල්ලට පැමිණීමට නියමිතය. තරගයට 16 වැනි දින උදේ 8.00 දක්වා අයදුම් පත්‍ර භාර ගැනෙයි. </content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>14</day>
    </date>
    <link>http://www.dinamina.lk/2010/05/14/_art.asp?fn=s1005147</link>
    <topic>බිංගිරිය යෞවන ක්‍රීඩා සූරතාවසරණංකර පිලට</topic>
    <author>බිංගිරිය මධ්‍යම සමූහ ඒ. එම්. සරත් කුමාර</author>
    <content>බිංගිරිය ප්‍ර‍්‍රාදේශීය ලේකම් කොට්ඨාසයේ අන්තර් යෞවන සමාජ ක්‍රීඩා තරගාවලිය බිංගිරිය තරුණ සේවා නිලධාරි ඩබ්ලිව්. එම්. ආර්. පී. අබේරත්න මහතාගේ සංවිධායකත්වයෙන් බිංගිරිය ශ්‍රී සරණංකර ජාතික පාසල් ක්‍රීඩාංගණයේ දී පැවැත්විණි.එම තරගාවලියේ ප්‍රථම ස්ථානය බිංගිරිය ‘ශ්‍රී සරණංකර’ ක්‍රීඩා සමාජය ද, දෙවන ස්ථානය කඩිගමුව ‘සුහද’ ක්‍රීඩා සමාජය ද, තෙවන ස්ථානය මූකලන්හේන ‘යූත්’ ක්‍රීඩා සමාජයද හිමි කරගන්නා ලදී.අවුරුදු 19 න් පහළ දක්ෂතම ක්‍රීඩකයා ලෙස බිංගිරිය ශ්‍රී සරණංකර යෞවන සමාජයේ එන්. කේ. ධනුක සහන් චන්ද්‍රරත්න තේරී පත් විය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>14</day>
    </date>
    <link>http://www.dinamina.lk/2010/05/14/_art.asp?fn=s1005148</link>
    <topic>පළමු ජයග්‍රහණය උදෙසාපොලිස්-යුද ගැටුම අද</topic>
    <author>ෆවුස් මොහොමඩ්</author>
    <content>කැල්ටෙක්ස් ලීග් රගර් තරගමාලාවේ තුන්වැනි සතියේ තරග ආරම්භ කරමින් පොලිස් පිල සහ යුද හමුදා පිල අද (14) කොළඹ පොලිස් පිටියේදී තරග වදිනු ඇත.ප්‍රසාද ලකුණු සටහනේ 6 සහ 7 වැනි ස්ථානවල පසුවන පොලිස් පිලත්, යුද හමුදා පිලත් පළමු සති දෙකෙහිදීම පරාජයට පත්ව සිටින බැවින් අද තරගය දෙපිලටම එක සේ වැදගත් වනු ඇත.මේ වන විට ප්‍රසාද ලකුණු සටහනේ පෙරමුණේ පසුවන්නේ මහනුවර ක්‍රීඩා සමාජයයි. ඔවුන් සහභාගි වූ තරග 2 ම ජයග්‍රහණය කරමින් ලකුණු 9 ක් ලබා සිටියි. දෙවැනි ස්ථානය හිමි වී ඇත්තේ සහභාගි වූ තරග 2 ම ජය ගත් සී. ආර්. සහ එෆ්. සී. කණ්ඩායමටය. ඔවුන් ප්‍රසාද ලකුණු 8.5 ක් ලබා සිටියි. ප්‍රසාද ලකුණු 8 ක් ලබමින් තෙවැනි ස්ථානයේ පසුවන්නේ නාවික හමුදා කණ්ඩායමය.සිවුවැනි ස්ථානය ගුවන් හමුදාවට හිමි වී ඇත. ඔවුන් ලැබූ ප්‍රසාද ලකුණු ප්‍රමාණය 5 කි. සී. එච්. සහ එෆ්. සී. පිල ප්‍රසාද ලකුණු 4 ක් ලබා පස්වැනි ස්ථානයේ රැඳී සිටියි. මේ දක්වා කිසිදු තරගයක් ජය ගැනීමට අපොහොසත් වූ පොලිස්, යුද සහ හැව්ලොක්ස් පිල පිළිවෙළින් 6, 7, 8 වැනි ස්ථානවල රැඳී සිටිති.ප්‍රසාද ලකුණු සටහනේ අවසන් ස්ථානයේ පසුවන හැව්ලොක්ස් පිල හෙට (15) සී. එච්. සහ එෆ්. සී. කණ්ඩායම සමඟ හැව්ලොක් පිටියේදී තරග වැදීමට නියමිත අතර ගුවන් හමුදාව සහ මහනුවර ක්‍රීඩා සමාජය, රත්මලාන ගුවන් හමුදා පිටියේදී තරග වදිති.නාවික හමුදා පිල සහ සී. ආර්. සහ එෆ්. පී. පිල අතර තරගය අනිද්දා (16) වැලිසර නාවික හමුදා පිටියේදී පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>14</day>
    </date>
    <link>http://www.dinamina.lk/2010/05/14/_art.asp?fn=s1005149</link>
    <topic>යුරෝපා පාපන්දු සූරතාව ඇට්ලෙට්කෝ මැඩ්රිඩ් පිලට</topic>
    <author>ජර්මනිය (ඒ.එෆ්.පී.)</author>
    <content>ෆුල්හාම් කණ්ඩායමට එරෙහිව ගෝල 2 –1 ක් වශයෙන් යුරෝපා ලීග් අවසාන මහා තරගයෙන් ජය වාර්තා කළ ඇට්ලෙට්කෝ මැඩ්රිඩ් කණ්ඩායම වසර 48 කට පසුව යුරෝපියානු පාපන්දු සූරතාවක් හිමි කරගත් පළමු අවස්ථාව ලෙස ඉතිහාසයට එක්විය.ඔවුන් අවසන් වරට මෙවැනි සූරතාවක් දිනා ගනු ලැබුවේ 1962 වසරේදීය. අවසන් මහා තරගයේදී ගෝල 1 –1 ක් ලෙස නියමිත කාලය අවසානයේ තරගය සම වුවද ලබා දුන් අතිරේක කාල සීමාවේදී මැඩ්රිඩ් පිලේ ඩියාගෝ ෆෝලෑන් විශිෂ්ට ගෝලයක් රැස් කරමින් තම පිලට සූරතාව හිමි කර දීමට සමත් විය.30 හැවිරිදි ෆෝලෑන් මේ තරගවාරයේ යුරෝපීය ‘රන් සපත්තුව‘ සම්මානයෙන්ද පිදුම් ලැබුවේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>14</day>
    </date>
    <link>http://www.dinamina.lk/2010/05/14/_art.asp?fn=s10051410</link>
    <topic>කළුතර අන්තර් ක්‍රීඩා සමාජමීටර් 100 සූරයා සඳරුවන් : සූරිය ජයනී</topic>
    <author>එන්. විජේරත්න නාගොඩ විශේෂ</author>
    <content>කළුතර ප්‍රාදේශීය ලේකම් කොට්ඨාස අන්තර් සමාජ ක්‍රීඩා තරගාවලියේ මීටර් 100 පිරිමි ඉසව්ව ජය ගැනීමට සඳරුවන් ගිහාන් විජේරත්න සමත්විය. මීටර් 100 කාන්තා ඉසව්වේ ජය හිමි කර ගන්නා ලද්දේ ෆැමිලියන් ක්‍රීඩා සමාජයේ ජයනී සුවාරිස් විසිනි.කළුතර ප්‍රාදේශීය ලේකම් සිරිසෝම ලොකුවිතාන මහතාගේ ප්‍රධානත්වයෙන් පැවැති කළුතර ප්‍රාදේශීය ලේකම් කොට්ඨාසයේ 2010 අන්තර් ක්‍රීඩා සමාජ ක්‍රීඩා තරගාවලියේ තරග ප්‍රතිඵල මෙහි දැක්වේ.පිරිමි මීටර් 1001 සඳරුවන් ගිහාන් විජේරත්න 2 එස්. එම්. රුමේෂ් නිරංජන් විජේරත්න (යුනිවර්සල් ක්‍රීඩා සමාජය) 3 මාතලයේ උපුල් කුමාර (තරුණ කටුකුරුන්ද ක්‍රීඩා සමාජය)කාන්තා මීටර් 1001 ජයනී සුවාරිස් (ෆැමිලියන් ක්‍රීඩා සමාජය) 2 ශලනි පෙරේරා 3 හසාරා සවන්දි (ඔල්ඩ් විද්‍යාලයේ)පිරිමි මීටර් 2001.රුමේෂ් නිරංජන් 2 දුලාන් ජයසිංහ 3 කේ. තරිඳු සම්පත්කාන්තා මීටර් 2001. ජයනී සුවාරිස් - ෆැමිලියන් ක්‍රීඩා සමාජය 2. නිරෝෂිකා රුද්රිගු - ෆැමිලියන් ක්‍රීඩා සමාජය 3. එස්. ඩී. හිමාජි ශාලිකා - සුහදනාගොඩ ක්‍රීඩා සමාජයපිරිමි උස පැනීම1. ඩබ්ලිව්. ඒ. එන්. එස්. විජේසිංහ - යුනිවර්සල් ක්‍රීඩා සමාජය 2. ඩබ්ලිව්. එස්. නිලාශ් චාරුක - ෆැමිලියන්ස් 3. තරිඳු නිර්මාල් - රේන්බෝකාන්තා උස පැනීම1. ජී. දිලිනි මධුෂානි - රේන්බෝ ක්‍රීඩා සමාජය 2. ඩබ්ලිව්. ඒ. කේෂලී ප්‍රනාන්දු - ෆැමිලියන 3. ඒ. ඩබ්ලිව්. ආර්. අරෝෂා - තරුණ</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>14</day>
    </date>
    <link>http://www.dinamina.lk/2010/05/14/_art.asp?fn=s10051411</link>
    <topic>ත්‍රස්තවාදයෙන් කඩා වැටුණු උතුරු-නැඟෙනහිර ක්‍රීඩාව යළි නඟා සිටුවීමට වොලිබෝල් පුහුණු කඳවුරු පවත්වනවා</topic>
    <author>ප්‍රින්ස් ගුණසේකර</author>
    <content>ත්‍රස්තවාදය හේතුවෙන් කඩා වැටුණු උතුරු - නැඟෙනහිර ක්‍රීඩාව නගා සිටුවීමට වොලිබෝල් පුහුණු කඳවුරු කිහිපයක් පවත්වන බව රාජ්‍ය පරිපාලන, ස්වදේශ කටයුතු පිළිබඳ නියෝජ්‍ය ඇමැති හා ශ්‍රී ලංකා වොලිබෝල් සම්මේලනයේ සභාපති ඩිලාන් පෙරේරා මහතා පැවැසීය.ලබන ජූනි 24 වැනිදා යාපනයේ පාසල් දරු දැරියන් වෙනුවෙන් ප්‍රථම පුහුණු කඳවුර පැවැත්වීමට කටයුතු සූදානම් කර ඇතැයි ද ඇමැති ඩිලාන් පෙරේරා මහතා පැවැසීය. ඩී. එස්. අයි සමාගමේ අනුග්‍රහයෙන් පැවැත්වෙන මේ වොලිබෝල් පුහුණු කඳවුර බදුල්ල, ඇඹිලිපිටිය හා කොළඹ ප්‍රදේශවල පැවැත්වෙන බවත් එයින් සැගවුණ කුසලතා ඇති ග්‍රාමීය දරුවන් වොලිබෝල් ක්‍රීඩාවෙන් ඉදිරියට ගැනීම එකම අපේක්ෂාව බවත් පෙරේරා මතා පැවැසීය. මෙමගින් වොලිබෝල් ක්‍රීඩාවේ තාක්ෂණය නිවැරැදිව ලබාදීමද අරමුණු කෙරේ.ඒ මහතා එසේ පැවැසුවේ ඩී. එස්. අයි. සුපර්ස්පෝර්ට්ස් වොලිබෝල් තරගාවලිය පිළිබඳ මාධ්‍ය දැනුවත් කිරීමේ හමුවකදීය.ක්‍රීඩා ඇමැති සී. බී. රත්නායක මහතාගේ ප්‍රධානත්වයෙන් මේ මාධ්‍ය හමුව ජාතික ඔලිම්පික් කමිටු ශ්‍රවණාගාරයේ දී පෙරේදා සවස පැවැත්විණි.වසර 11කට පෙර කණ්ඩායම් 199කින් ආරම්භ වූ ඩී. එස්. අයි පාසල් වොලිබෝල් තරගාවලියට පසුගිය වසරේ කණ්ඩායම් 4724ක සහභාගීත්වවයක් ලැබුණි. එහිදී රටපුරා ක්‍රීඩක ක්‍රීඩිකාවන් 60000කට ආසන්න පිරිසක් ඩී. එස්. අයි. පාසල් වොලිබෝල් තරගාවලියට සහභාගී වූහ. මෙරට වොලිබෝල් ඉතිහාසයේ වැඩිම පිරිසක් සහභාගීවන වොලිබෝල් තරගාවලිය ලෙසද මෙය සැලකේ.තරගාවලිය 14න් පහළ, 16න් පහළ හා 18න් පහළ බාළක, බාළිකා ආදී වශයෙන් වයස් සීමා තුනකින් දිස්ත්‍රික් පළාත් හා ජාතික මට්ටමින් පැවැත්වේ. මෙයට අමතරව 12න් පහළ බාළක බාළිකා මිනි වොලිබෝල් තරගාවලියක් පැවැත්වීමට ද බලාපොරොත්තු වේ. එය ඩී. එස්. අයි සුපර් කිඩ්ස් වොලිබෝල් ෆියෙස්ටා ලෙස හැඳින්වේ. මෙහි අරමුණ වන්නේ කුඩා දරුවන් අතර වොලිබෝල් ක්‍රීඩාව විනෝදජනක ලෙස ප්‍රචලිත කරමින් කුඩා අවදියේ ම ක්‍රීඩාවට නැඹුරු කරවා ගැනීමය.මෙවර තරගාවලිය මැයි 19වැනිදා ආරම්භ වන අතර ජූනි 6 වැනිදා දක්වා රටපුරා සෑම දිස්ත්‍රික්කයකම තරග පැවැත්වේ. ජූනි 19දා සිට ජූලි 3දා දක්වා පළාත් තරග පැවැත්වෙන අතර අවසාන මහා තරග ජූලි 23 හා 24 දිනවල පැවැත්වීමට නියමිතය.මේ මාධ්‍ය හමුවේදී ක්‍රීඩා ඇමැති සී. බී . රත්නායක මහතා පැවැසුවේ ගමේ දක්ෂයන්ට ඉදිරියට ඒමට ජාතික ක්‍රීඩාවෙන් විශාල පිටු බලයක් ලැබීම සතුටට කරුණක් බවයි කුඩා සංඛ්‍යාවකින් පටන් ගෙන මෙවර කණ්ඩායම් 5000ක් දක්වා වැඩි කරගත් මේ පාසල් වොලිබෝල් තරගාවලිය වැදගත්ම තරගාවලියක් බව ක්‍රීඩා ඇමැතිවරයා පැවැසීය.ජාතික ඔලිම්පික් කමිටු සභාපති හේමසිරි ප්‍රනාන්දු හා ඩී. එස්. අයි සභාපති නන්දදාස රාජපක්ෂ යන මහත්වරුද මෙහිදී අදහස් දැක්වූහ. ඩී. එස්. අයි සාමාන්‍යාධිකාරී රොහාන් සෝමවංශ කළමනාකාර අධ්‍යක්ෂ ආර්. නුගලියද්ද, ක්‍රීඩා අධ්‍යක්ෂ ජෙනරාල් පී. සතරසිංහ පාසල් ක්‍රීඩා අධ්‍යක්ෂ එල්. කේ. ජයවීර හා වොලිබෝල් සම්මේලනයේ ලේකම් සුසිල් රණසිංහ යන මහත්වරුද මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>14</day>
    </date>
    <link>http://www.dinamina.lk/2010/05/14/_art.asp?fn=f1005141</link>
    <topic>විදුලිබල ක්‍ෂේත්‍රයේගැටලු විසඳන්නමට පුළුවන්</topic>
    <author>සාකච්ඡා කළේ උදිත ගුණවර්ධන</author>
    <content>විදුලිබල හා බලශක්ති අමාත්‍යංශයේ ඉදිරි කාර්යභාරය, අමාත්‍යංශයේ දියුණුව සඳහා යොදා ඇති අලුත් සැලසුම්, ව්‍යවස්ථා සංශෝධනය සඳහා ආණ්ඩුවේ සැලැසුම් හා තවත් දේශපාලන හා කාලීන කරුණු පිළිබඳ ඇමැති පාඨලී චම්පික රණවක මහතා සමඟ කළ සංවාදයකි මේ.* පරිසර අමාත්‍යංශයේ වගකීම සාර්ථක ලෙස ඉෂ්ට කළ අමාත්‍යවරයකු විදිහටයි ඔබව සැලකෙන්නේ. දැන් ඔබට පැවරී තිබෙන්නේ විදුලිබල අමාත්‍යාංශයයි. ඔබට එම අමාත්‍යංශයේ වගකීම් ඉෂ්ට කිරීමට මොන විදිහේ සැලසුමක්ද තිබෙන්නෙ ?මං විශ්වාස කරනවා මට විදුලිබල අමාත්‍යංශය මගිනුත් වෙනසක් සිදු කිරීමට පුළුවන් වෙයි කියලා. මං පරිසර අමාත්‍යංශය භාර ගනිද්දී එම අමාත්‍යංශය මහා භාණ්ඩාගාරයට බරක්වූ අමාත්‍යංශයක් විදිහටයි තිබුණේ. ඒත් මට පුළුවන් වුණා අමාත්‍යංශය භාර අරගෙන මාස කිහිපයක් යද්දී පරිසර අමාත්‍යාංශය මහා භාණ්ඩාගාරයට බරක් නොවූ ස්වයං යැපීමක් සහිත අමාත්‍යංශයක් බවට පත් කරන්න. මං විදුලිබල අමාත්‍යාංශය භාරගෙන එය ඉදිරියට අරගෙන යද්දිත් මේ තත්ත්වය පූර්වාදර්ශයක් විදිහට ඉදිරියට රැගෙන යාම තමයි මගේ බලාපොරොත්තුව.මට විශාල විශ්වාසයක් තිබෙනවා විදුලිබල අමාත්‍යාංශයේ ඉතිරි වෙලා තිබෙන ගැටලු විසඳා ගැනීමට හැකියාවක් තිබෙනවා කියලා. අමාත්‍යංශයේ වැඩ භාර අරගෙන තාම සති කිහිපයක් පමණයි ගත වුණේ. මේ කෙටි කාලය තුළ මං විදුලිබල මණ්ඩලය ඇතුළු අමාත්‍යංශය යටතේ ඇති ආයතන දියුණු කිරීමට කටයුතු කරනවා. ඒ සඳහා අවශ්‍ය නිලධාරීන්, බලධාරීන් මේ විෂය පිළිබඳ අවබෝධයක් තිබෙන අය සමීප කර ගැනීම තමයි අරමුණ. මෙහිදී මේ විෂය පිළිබඳ වූ මගේ විෂය දැනීමත් උපයෝගී කර ගැනීමට හැකියාව තිබෙනවා.* විදුලිබල මණ්ඩලය පසුගිය කාලය පුරාම මූල්‍යමය අතින් පාඩු ලැබූ ආයතනයක් විදිහටයි හඳුනාගෙන තිබෙන්නේ. මේ තත්ත්වය කළමනාකරණය කර ගැනීමට මොන විදිහේ සැලසුමක්ද ඔබ අනුගමනය කරන්නෙ ?මෙයට විවිධ හේතු රාශියක් බලපෑවා. මේ තත්ත්වය නිවැරැදි කිරීමට කටයුතු කරනවා. මේ තත්ත්වය නිවැරැදි කිරීමට අවශ්‍ය කළමනාකරණ වෙනස්කම් රාශියක් සිදු කිරීමට පුළුවන්. එහිදී පසුගිය කාලයේදී ඇතිවූ දුර්වලකම් මඟ හැරීමට කටයුතු කරනවා. එමගින් විදුලිබල මණ්ඩලයේ දුබලතා, පාඩු විසඳා ගැනීමට හැකි වේවි. ඉදිරි මාස කිහිපය තුළදී ඒ තත්ත්වය නිවැරැදි කර ගැනීමට පුළුවන්කම ලැබෙයි කියලා මං විශ්වාස කරනවා.* විදුලිබල මණ්ඩලය ඇතුළු විදුලිබල ක්‍ෂේත්‍රය තුළ වෘත්තීය සමිති රැසක් බලවත්ව තිබෙනවා. මේ විදුලිබල වෘත්තිය සමිති සමඟ ඔබ ඇමැතිවරයා විදිහට කුමන ආකාරයේ ගනුදෙනුවක්ද පවත්වාගෙන යාමට බලාපොරොත්තු වෙන්නේ ?යම් ක්‍ෂේත්‍රයක වර්ධනයට වෘත්තිය සමිතිවල බලපෑම ඉතාමත් තදින් බලපානවා. යම් ආයතනයක් වැරැදි මාර්ගයක ගමන් කරනවා නම් එය නිවැරැදි කිරීමේ ශක්තිය වෘත්තිය සමිති වලට තිබෙනවා. ඒ නිසා වෘත්තීය සමිතිවල සාධාරණ විවේචන සංවර්ධනාත්මක විවේචන අප උදක්ම බලාපොරොත්තු වෙනවා. ඒ අයිතිය වෘත්තිය සමිතිවලට තිබෙනවා වගේම, අපි ඔවුන්ගේ මේ අයිතිය පිළිගන්නවා.අමාත්‍යංශයේ කටයුතු කර ගෙන යද්දී වෘත්තිය සමිති සමග අදහස් හුවමාරු කර ගැනීමට කටයුතු කරනවා විතරක් නෙමෙයි. ඔවුන්ගේ අදහස් උදහස් සැලකිල්ලට ගෙන කටයුතු කරනවා. වෘත්තීය සමිති සමග ගැටුම් ඇති කර ගෙන ගමනක් යාමට වඩා ඔවුන් සමග එකඟතාවයකින් කටයුතු කිරීම හොඳයි.මෙහිදී වෘත්තීය සමිතිත් තමන්ගේ දේශපාලන න්‍යාය පත්‍ර හා ආයතනික න්‍යාය පත්‍ර පිළිබඳ පැටලිලි සහගත විය යුතු නැහැ. වෘත්තීය සමිතිවල වගේම දේශපාලඥයන් වන අපේ ප්‍රමුඛ වගකීම විය යුත්තේත් නිලධාරීන්ගේ වගකීම විය යුත්තේ තමන්ගේ ආයතනය දියුණු කිරීමයි. එහෙම වුණොත් තමයි අපේ ආයතන දියුණු කිරීමට පුළුවන්කම ලැබෙන්නේ. අපි භේද වෙලා, අමනාප වෙලා මේ ගමන යන්න බැහැ. රටක් විදිහට ඉස්සරහට යන්න ඕනෑ නම්, ආයතනයක් විදිහට දියුණු වෙන්න ඕනෑ නම් සමගි සම්පන්නව ඉදිරියට යා යුතුයි. අපේ අරමුණ වෙලා තිබෙන්නේ සමගි සම්පන්නව ඉදිරියට ගමන් කිරීමයි.* ශ්‍රී ලංකාව ආසියාවේ ආශ්චර්යක් බවට පත් කිරීමට ආණ්ඩුව සැලසුම් සකස් කර තිබෙනවා. මේ ඉලක්කය ජය ගැනීමට ආණ්ඩුව ගෙන යන වැඩපිළිවෙළට ඔබේ අමාත්‍යංශය පාර්ශ්වයෙන් කළ හැක්කේ මොන විදිහේ දෙයක්ද ?විදුලිබල අමාත්‍යංශයට රටේ අනාගතය ගොඩගැනීමේදී විශාල කාර්යභාරයක් පැවරී තිබෙනවා. විදුලිය මේ වෙද්දී රටට අත්‍යවශ්‍ය බලශක්තියක් බවට පත් වෙලා. ඒත් පසුගිය අවුරුදු දහයේදී නැතිනම් පහළොවේදී රටේ විශාල බලශක්ති අර්බුදයක් ඇතිවී තිබුණා. විදුලිය නිෂ්පාදනයට ජල හිඟය නිසා බාධා ඇති වුණා. ඒ නිසා විදුලිය නිෂ්පාදනය ඇන හිටියා. කර්මාන්ත ක්‍ෂේත්‍රයේ විශාල බිඳ වැටීමක් ඇති වුණා.ඒ නිසා ශ්‍රී ලාංකේය ආයෝජකයන්, කර්මාන්තකරුවන් විශාල අපහසුතාවකට පත් වුණා.අපිට අනාගතයේදී එවැනි තත්ත්වයක් ඇති වීමට ඉඩ තැබිය යුතු නැහැ. ඒ සඳහා ජනාධිපතිතුමාගේ ආණ්ඩුව විශාල කාර්යභාරයක් ඉෂ්ට කළා. අලුත් සැලසුම් සහිතව ගමනක් ආරම්භ කළා. මේ ගමනේදී විකල්ප බලශක්ති නිෂ්පාදනය, විකල්ප බලාගාර ඉදි කිරීම් කටයුතු පසුගිය කාලයේදී ආණ්ඩුව ආරම්භ කළා. අපේ අමාත්‍යංශයේ අරමුණ වෙලා තිබෙන්නේ මේ ව්‍යාපෘතිවල අරමුණු සාර්ථකව ඉදිරියට රැගෙන යමින්, අලුත් සැලසුම් සකස් කර ක්‍රියාත්මක කිරීමටයි.අනාගත සංවර්ධිත ආශ්චර්යමත් ශ්‍රී ලංකාවට විදුලිබල අමාත්‍යංශය පැත්තෙන් විශාල කාර්යභාරයක් ඉෂ්ට කිරීමට හැකියාව තිබෙනවා.* ව්‍යවස්ථා සංශෝධනය පිළිබඳ මූලික සාකච්ඡා මේ වන විට සමාජය තුළත් දේශපාලන කරලිය තුළත් ඇතිවී තිබෙනවා. ව්‍යවස්ථා සංශෝධනයක් සිදු වෙනවා නම් එය සිදු විය යුතු ආකාරය පිළිබඳ ජාතික හෙළ උරුමයේ මතය මොන වගේ ද ?ව්‍යවස්ථා සංශෝධනයක් සිදු කළ යුතුයි කියන මතයේ තමයි සමස්ත රටේම ජනතාව ඉන්නේ. එජාප, ශ්‍රීලනිප, ජවිපෙ, හෙළ උරුමය කියන දේශපාලන භේදයකින් තොරව සමස්ත රටේම පොදු මතයක් ඇතිවී තිබෙනවා. ව්‍යවස්ථා සංශෝධනයක් සිදුවිය යුතුයි කියලා අපිත් දේශපාලනිකව විශ්වාස කරනවා. එම වෙනස්කම් කිරීමේදී අපට සෙසු දේශපාලන පක්ෂ සමග සංවාදශීලීව කටයුතු කළ හැකියි. එමගින් සියලු පාර්ශ්ව පිළිගනු ලබන අලුත් ව්‍යවස්ථාවක් සම්පාදනය කිරීමට හැකියාව තිබෙනවා.1977 දී ජේ. ආර්. ජයවර්ධන මහතාගේ ආණ්ඩුව එජාපේ ව්‍යවස්ථාව හඳුන්වාදීමේදී සමාජය තුළ කිසිදු සංවාදයක් ඇති වුණේ නැහැ. ජයවර්ධන මහතාට අවශ්‍ය ආකාරයටයි ඔහු කටයුතු කළේ. ඒ නිසා වර්තමාන ව්‍යවස්ථාව රටට යහපත් ආකාරයට ක්‍රියාත්මක කිරීමට නොහැකි වුණා.මේ ව්‍යවස්ථාව පිළිබඳ ආරම්භයේ සිටම විවිධ මතවාද ප්‍රතිමත වාද ඇති වුණේ ඒ නිසයි. අද වෙද්දී සියල්ලගේම පොදු මතය වෙලා තිබෙන්නේ 1978 ආණ්ඩු ක්‍රම ව්‍යවස්ථාව සංශෝධනය විය යුතුයි කියලයි. 1978 ව්‍යවස්ථාව හඳුන්වා දුන්න එහි නිර්මාතෘවරු පවා අද මේ ව්‍යවස්ථාව සංශෝධනය වෙන්න ඕනෑ කියන ස්ථාවරයේයි සිටින්නේ.ඒ නිසා මේ බහුවිධ මත එකඟතාවක් බවට පත් වෙලා තිබෙන ව්‍යවස්ථාව සංශෝ්ධනය විය යුතුයි යන මතය ඉදිරියට රැගෙන ගොස්, ජනතාවට හිතවාදි වන ආකාරයේ සංශෝධනයක් ඇති කළ යුතුයි. දැන් සියලු දේශපාලන පක්ෂවලට එළැඹිලා තිබෙන්නේ මේ ස්වර්ණමය අවස්ථාවයි. ඒ නිසා අපි දැන් මෙහි ප්‍රතිලාභ ලබා ගත යුතුයි.* මැතිවරණ ක්‍රමය සංශෝධනය වීමකුත් මේ සංශෝධනයේදීම සිදුවිය යුතුයි කියන ස්ථාවරයේද ඔබ සිටින්නේ ?ව්‍යවස්ථාවට වගේම මැතිවරණ ක්‍රමයද සංශෝධනය විය යුතුයි කියන පොදු මතයේ තමයි අද සියලු දේශපාලන පක්ෂ පසුවන්නේ. ඒ නිසා මේ වන විට විශාල මුදල් ප්‍රමාණයක් වියදම් කරන බල තරගයක් බවට පත් වෙලා තිබෙන මේ මැතිවරණ ක්‍රමයට සාධාරණ සංශෝධනයක් ඇති කළ යුතුයි. එහිදී සම්ප්‍රදායික කේවල ක්‍රමය සම්පූර්ණයෙන් වැළඳගත යුතුයි කියලා මං කියන්නේ නෑ. එහෙත් අපට පුළුවන්කම තිබෙන්න ඕනෑ කේවල ක්‍රමයත්, සමානුපාතික ක්‍රමයත් මැදිකර ගත් විශේෂ ක්‍රමයකට යාමට. ඒ සඳහා දේශපාලන පක්ෂ සමග සාකච්ඡා කර පුළුල් එඟතාවයකට යාමට පුළුවන්කම තිබෙනවා.* මේ සියලු කාරණා පිළිබඳ එජාපය, ප්‍රජාතන්ත්‍රවාදී ජාතික සන්ධානය, දෙමළ සන්ධානය ඇතුළු විපක්ෂයේ සහාය ලබා ගැනීමට පුළුවන්කමක් ආණ්ඩුවට තිබෙනවාද ?අපි පසුගිය මහ මැතිවරණයේදී 2 / 3 ඉතාමත් ආසන්න, නැතිනම් එම බලය අත පොවන මානයේ බලයක් ලබා ගත්තේ අලුත් ව්‍යවස්ථාවක් හඳුන්වා දෙන බවට පොරොන්දු වීමෙනුයි. ජනතාවත් ඒ අවස්ථාවේදී විශ්වාස කළා ආණ්ඩුක්‍රම සංශෝධනයක් අලුත් යුගයක් අලුත් වෙනසක් ඕනෑ කියලා. විපක්ෂය වුණත් මේ රටේ ජනමතය කුමක්ද කියලා තේරුම් ගන්න ඕනෑ. එහෙම තේරුම් අරගෙන ජනතා අවශ්‍යතා සපුරන ක්‍රමවේදයක් ඇතුළත් ව්‍යවස්ථා සංශෝධනයකට ඔවුන්ගේ දායකත්වය ද, අදහස් ද ලබාදිය යුතුයි.ජනමතය වෙලා තිබෙන්නේ එයයි. මා විශ්වාස කරනවා පටු දේශපාලන ප්‍රති විරෝධතා අත හැරලා ඔවුන් මේ ජාතික කර්තව්‍ය වෙනුවෙන් හෝ එකට එක් වෙයි කියලා.ආණ්ඩු පක්ෂය විපක්ෂය එකට එක්ව අනාගත ශ්‍රී ලංකාවේ ගමන් මඟ තහවුරු කරන ව්‍යවස්ථාවක් සම්පාදනය කළ හැකි නම්, එය හොඳ ප්‍රවණතාවක් විදිහටයි මා විශ්වාස කරන්නේ. මේ සඳහා එක්සත් ජාතික පක්ෂය ඇතුළු විපක්ෂයේ සහයෝගය ලැබෙනු ඇතැයි මා විශ්වාස කරනවා.* ආර්ථික සංවර්ධනය සහ දේශපාලන ස්ථාවරය වෙනුවෙන් එක්සත් ජනතා නිදහස් සන්ධානයට බලය ලබා දෙන්න කියලා ඉල්ලා සිටියා. ජනතාව එම ඉල්ලීමට කන් දෙමින් සන්ධානයට බලය ලබා දුන්නා. ජනතාවගේ එම බලාපොරොත්තු ඉටු කිරීමට පුළුවන්කමක් තිබෙනවාද ?යුද්ධය තිබියදී පවා ආණ්ඩුවට රටේ ආර්ථික ස්ථාවරත්වයක් ඇතිකර සංවර්ධනය කිරීමට හැකි වුණා. දැන් යුද්ධය අවසානයි. ඒ නිසා රටේ සංවර්ධන ඉලක්ක, ආර්ථික ජයග්‍රහණ ලබා ගැනීමට අවශ්‍ය දේශපාලන ස්ථාවරත්වය ඇති කිරීමට පුළුවන්කම ලැබුණා. දැන් දේශපාලන ස්ථාවරත්වය ඇතිවීම තුළ රටේ සංවර්ධන ඉලක්ක ජය ගැනීමට පුළුවන්කම ලැබී තිබෙනවා.ඒ පිළිබඳ වගකීම් දැරීමට සුදුසු මැති ඇමැතිවරු, නිලධාරී මණ්ඩල පත් කිරීමට ජනාධිපතිතුමා කටයුතු කළා.ඉදිරි අවුරුදු හයේදී රටට අලුත් යුගයක් ඇතිකිරීමට, ආර්ථික ශක්තියෙන් යුතු රටක් බිහි කිරීමට පුළුවන් කම තිබෙන බව අපට විශ්වාසයි. මෙය ජයග්‍රාහී ශ්‍රී ලංකාවක් සඳහා වු ආරම්භයක් විදිහට හඳුන්වා දීම වරදක් නෙමෙයි.මෙවර ජනතාව සන්ධානයට අති බහුතර බලයක් ලබාදීමේදී මේ පිළිබඳත් විශේෂයෙන් සලකා බැලුවා. දේශපාලඥයන් වන අපිත් ජනතාවත් නිලධාරීනුත් මේ ඉලක්කය ඉදිරි අවුරුදු හය තුළදී සපුරාගත යුතුයි. එය තමයි මේ මොහොතේදී අපේ ඉලක්කය හා පරමාදර්ශය විය යුත්තේ.* ආණ්ඩුව මූලිකව සඳහන් කළේ මැයි මාසය කියන්නේ වැටුප් ඉහළ යන බඩු මිල අඩු වන මාසයක් විදිහටයි. ඒත් ජනතාවගේ මේ බලාපොරොත්තු මෙතෙක් ඉටු කිරීමට ආණ්ඩුව සමත් වී නැහැ. මේ ගැන විපක්ෂය ආණ්ඩුවට චෝදනා එල්ල කරනවා ?චෝදනා එල්ල කරන එක ලේසියි. වැඩ කරන එක අමාරුයි. ආණ්ඩුව දැන් ජනතාවට සහන ලබා දෙන, ආර්ථිකය නංවන වැඩපිළිවෙළ ආරම්භ කරලා තිබෙන්නේ. ඒ නිසා ඉදිරි මාස කිහිපය තුළ ජනතාව බලාපොරොත්තු වූ බොහෝ දේ ජනතාවට ලබාදීමට ආණ්ඩුවට හැකියාව තිබෙනවා. බඩු මිල ඉහළ යාම පාලනය කිරීම තමයි වඩාත් සුදුසු දේ විදිහට දකින්නේ. රජය පොරොන්දු වූ පරිදි රජයේ වැටුප් ඉහළ දැමීමද ඉදිරියේදී සිදු කිරීමට හැකි වෙනවා. ඒ නිසා ඉදිරියේදී විපක්ෂයේ චෝදනා නිරුත්තර වන එක වළක්වන්න බැහැ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>14</day>
    </date>
    <link>http://www.dinamina.lk/2010/05/14/_art.asp?fn=f1005145</link>
    <topic/>
    <author>මනෝලි ඡායාරූප ටෙනිසන් එදිරිසිංහ</author>
    <content>සිරස සුපර් ස්ටාර් දැවැන්ත ආධුනික ප්‍රසංග මාලාව මීට වසර කිහිපයකට පෙර සිරස රූපවාහිනි නාලිකා ප්‍රධානී සුසාර දිනාල් ඇරඹුවේ කැලේ පිපෙන මල් කැලේට ම පිපී පරව යා නොදීමේ පරම චේතනාව සිත් හි දරාගෙන බව මම දනිමි. සුසාර දිනාල් එම දැවැන්ත ව්‍යාපෘතිය හරහා කැලේ පිපී කැලේම පරව යන්නට තිබූ මල් පොකුරක්ම පිනි දියර සලා පුබුදුවා ලොවට දායාද කළේය. ඒ මල් පොකුරේ අනර්ඝතම කුසුම පසුගිය 8 වැනිදා සිරස ‘සුපර් ස්ටාර්’ අති උත්කර්ෂවත් උළෙලේදී ලොවට තිළිණ කළේය. ඇය ශානිකා මධුමාලිය. සිරස සුපර් ස්ටාර් 3 හි සමග ප්‍රථම වරට කිරුළු පළන් සිරස රාජිනිය ඇයයි.පොල්ගහවෙල උපන් ශානිකාට පියා අහිමි වන විට යම්තම් පස් හැවිරිදි විය සපිරුණා පමණය. ජීවත් වීමේ අන් මගක් නොමැතිව ජීවිත මංතලාවේ අන්ත අසරණ තත්වයට පත්වූ ශානිකාගේ මව ශානිකා ආච්චි අම්මා බාරයේ තබා මැද පෙරදිග බලා මෙහෙකාර සේවයට ගියේ පුංචි ශානිකාගේ අනාගතය ඒකාලෝක කරවීමේ බලාපොරොත්තුව ඇතිවය.එහෙත් ශානිකාගේ මවට මාසික වේතනය පවා අහිමිව ඈ ගෙවුයේද දුක්ඛිත ජීවිතයකි. පියා මෙන්ම මවගේද සෙනෙහස අහිමිව ආච්චි අම්මාගේ සෙනෙහස පමණක් උරුම වූ ශානිකාට ආච්චි අම්මා මෙලොව හැර යද්දී අවුරුදු දහයකි. අම්මාත් තාත්තාත් ආච්චි අම්මාත් අහිමි ශානිකාට එදා සිට අද මේ සිරස සුපර් ස්ටාර් කිරුළ පළඳින මොහොත දක්වාත් ඇයට ශක්තියක් වූයේ පුංචි අම්මායි.මව් පිය සෙනෙහස අහිමිව සැප පහසු ගෙයක් දොරක් නොමැති වුවද පුංචි ශානිකාට උපතින්ම අමිල දායාදයක් ලැබී තිබුණි. ඒ ඇගේ රමණීය කට හඬයි. ඇගේ ඒ සුමදුර මධුර මනෝහර හඬින් අද ඇය ලොව දිනා ඇත. ලොව නන් දෙසින් කිත් පොත් ඈ වෙත ගලා එන්නේ ශානිකාගේ හිතට අප්‍රමාණ සතුටක් ගෙන දෙමිනි. ඒ සියල්ලටම වඩා ශානිකාගේත් වසර ගණනාවක් ඈත්ව දුරු රටක අපමණ දුක් විඳිමින් සිටි ඇගේ ආදරණිය අම්මා ද අද ඇය ළඟ සිටී. මේ සියල්ල ඇයට ලබා දුන්නේ සිරස සුපර් ස්ටාර් තරගාවලියයි.පාල්ගහවෙල පරාක්‍රමබාහු විද්‍යාලයෙන් අ. පො. ස. සාමාන්‍ය පෙළ දක්වා ඉගෙනුම ලැබූ ශානිකා මධුමාලිට උසස් පෙළ හදාරන්නට තරම් ප්‍රතිඵල ;නාතිබිණි. අවසානයේ ඇය අතට පත් වූයේ සිරස සුපර් ස්ටාර් තරගයේ අයදුම්පතයි. සිරසට ලැබුණු එවැනි අයදුම්පත් එක් ලක්ෂ හත් දහසක් අතුරින් විවිධ අභියෝග යටතේ ශානිකාට මෙවර සුපර් ස්ටාර් වෙන්නට වාසනාව තිබුණාය. ඇඳුමක් ගන්නට බස් එකේ යන්නට පවා වත්කමක් නොමැතිව කොළඹට පැමිණි ශානිකා පසුගිය 8 වැනිදා මැදියම් රැයේ නැවතත් පොල්ගහවෙල බලා ගියේ ලක්ෂ සංඛ්‍යාත තෑගි කන්දරාවකට හිමිකම් කියමිනි.නවීන පන්නයේ ටොයොටා කැබ් රථයක්, ලක්ෂ දහයක මුදලක්, තවත් ලක්ෂ 2 1/2 ක චෙක් පතක්, වසරක් පුරා ජැනට් රූපලාවණ්‍ය සත්කාරය ආදි ත්‍යාග රාශියකට හිමිකම් කියන්නට මේ වාසනාවන්තිය පින් කර තිබුණාය. මේ හැමදේ්ම ලැබුණේ ශානිකාගේ ගැයිමේ මිහිරියාව නිසාමය. ‘මගේ සතුට වැඩිකමට මට වචන නැහැ. හැමෝටම පිං. . එච්චරයි’ ශානිකාට කියැවුණේ එපමණයි. ඒ තරමට ඇයට සතුටුය. මේ එළැඹ ඇත්තේ ශානිකාගේ ප්‍රාර්ථනා සඵල කරගන්නා යුගයයි.‘මට ආසයි දැන් ආයේමත් ඉගෙන ගන්න.සංගීතය ඉගෙන ගන්න’ කලා ලොවේ ජයග්‍රහණ ලබමින් ඉදිරියටම යන්නට අපි ද ඇයට සුබ පතමු.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>14</day>
    </date>
    <link>http://www.dinamina.lk/2010/05/14/_art.asp?fn=f1005142</link>
    <topic>ශ්‍රී ලංකාව සශ්‍රීක කරන්නතරුණ ජවය අවශ්‍යයි</topic>
    <author>සටහන නිලුකා ඩී. තිලකරත්න ඡායාරූප සමන්ත වීරසිරි</author>
    <content>පවතින කාලීන දේශපාලන තොරතුරු හා තැපැල් හා විදුලි සංදේශ අමාත්‍යාංශයේ ඉදිරි ගමන පිළිබඳ තැපැල් හා විදුලි සංදේශ නියෝජ්‍ය ඇමැති දුමින්ද දිසානායක සමඟ සිදුකළ සාකච්ඡාවකි මේ.* ඔබ මීට පෙර ඛණිජතෙල් සම්පත් අමාත්‍යවරයා ඊටත් ප්‍රථම වරාය හා ගුවන් සේවා අමාත්‍යවරයාව සිටියා. එහෙත් මෙවර ඔබ නියෝජ්‍ය ඇමැතිවරයෙක්. ඒ පිළිබඳ ඔබේ හැඟීම කෙබඳුද?මුල් අවධියේ අපේ ආණ්ඩුවෙ හිටියේ කැබිනට් අමාත්‍යවරු සහ කැබිනට් නොවන අමාත්‍යවරු. ඒ හැරුණු කොට නියෝජ්‍ය අමාත්‍යවරු දෙන්නයි හිටියේ. එහෙත් මෙවර තීන්දු තීරණ අනුව කැබිනට් අමාත්‍යවරු 37ට සීමා කොට, නියෝජ්‍ය ඇමැතිවරු 39ක් තෝරා පත්කරගෙන තිබෙනවා. එතැනදි නියෝජ්‍ය අමාත්‍යවරු හැටියට අපි තේරුම් ගත යුතුයි ශක්තිමත් ආණ්ඩුවක් ලෙස ජනතාවට අවශ්‍ය සේවය උපරීමව ලබා දෙන්න.එතැනදි අමාත්‍යවරයෙක්ද නියෝජ්‍ය අමාත්‍යවරයෙක් ද කියන එක සැලකිය යුතු කාරණයක් නොවෙයි. යම්කිසි කෙනෙක් එහෙම හිතනවා නම් ඒක තම තමන් තුළ ගොඩනඟා ගත්ත චිත්‍ර මත පදනම් වෙච්ච දෙයක් කියලයි. මං හිතන්නේ. තමන්ගේ රටට, ජනතාවට සේවය කිරීමේ පරම චේතනාව පවතින කෙනකුට තනතුරු බලපාන බව මා හිතන්නෙ නැහැ.* තැපැල් හා විදුලි සංදේශ නියෝජ්‍ය අමාත්‍යවරයා ලෙස එහි ඉදිරි ගමන කෙබඳු විය යුතුදඇත්තටම තැපැල් හා විදුලි සංදේශ නියෝජ්‍ය අමාත්‍යවරයා ලෙස මා මෙහි වැඩ භාර ගත්තේ සති දෙකතුනකට උඩදීයි. මට ලැබුණු අලුත් අමාත්‍යංශය පිළිබඳ සතුටුයි. කරුණු කීපයක් මත මේ අමාත්‍යංශය මට වැදගත් වෙනවා. ඉන් පළමුකාරණය තමයි මෙය ලොව පැරැණි ම සහ සෑම රටකම දක්නට ලැබෙන අමාත්‍යංශයක් ලෙස තැපැල් අමාත්‍යාංශය හඳුනාගත හැකි වීම. රටේ හැම ගම්පළාතකටම විහිද ගිය අමාත්‍යංශයක් ලෙස හා හැම පුරවැසියකුම සම්බන්ධ වන සේවා පහසුකම් ලබා ගන්නා අමාත්‍යංශයක් ලෙස මේ අමාත්‍යංශය හඳුනාගන්න පුළුවන්.මෙහි සේවකයන් 23000ක් පමණ සේවය කරනවා. ඒ වගේ ම තැපැල් කාර්යාල, උප තැපැල් කාර්යාල විශාල ප්‍රමාණයක් විහිද තිබෙනවා. මහින්ද රාජපක්‍ෂ ජනාධිපතිතුමා මෙරට ආසියාවේ ආශ්චර්ය බවට පත් කරද්දි, තැපෑලත් එම ආශ්චර්යයේ කොටසක් බවට පත්කරන බව මම කියන්න කැමැතියි.එහිදී තැපැල් හා විදුලි සංදේශ අංශයේ නවීකරණ කටයුතු කිරීමට අපි සූදානමින් ඉන්නවා. මගේ ඇමැතිවරයා ජීවන් කුමාරතුංගයි. එතුමා තරුණ වගේම වැඩක් කළ හැකි අමාත්‍යවරයෙක්. එතුමාට උපරිමව සහය දක්වමින් තැපැල් හා විදුලි සංදේශ අමාත්‍යංශය යටතේ පවතින සියලු ආයතන තුළ කැපී පෙනෙන වෙනසක් කිරීමට අපේක්‍ෂා කරනවා. මේ වනවිට ඒ සඳහා අමාත්‍යංශයේ සියලු කටයුතු හා ආයතන පිළිබඳ පූර්ව අධ්‍යයන කටයුතු සිදු කරගෙන යනවා.* තාක්‍ෂණික වශයෙන් දියුණු ලෝකයක තෑපෑල තවමත් මන්දගාමී ගමනක් යන බවයි සමාජීය මතය. සන්නිවේදන මාධ්‍යයක් මීට වඩා ප්‍රබල හා කාර්යක්‍ෂම විය යුතුයි නේද?අපේ තැපෑල එතරම් දියුණු මට්ටමක නොපැවතියත් තැපැල් කන්තෝරුව කියල කියන්නේ ඒ ඒ රටවල ජනතාවට අවශ්‍ය බිල් ගෙවීම්, බැංකු කටයුතු කළ හැකි ස්ථානයක්. මේ අමාත්‍යාංශය මට ලැබෙන්න කලිනුත් මෙය සංවර්ධන මට්ටමට ගෙන ආයුතු බවට ජී. එල්. පීරිස් අමාත්‍යවරයාට මම ඉල්ලීමක් කළා. ඒ අනුව ලංකාවේ මුදල් හුවමාරුවක් තැපෑල හරහා කාර්යක්‍ෂමව සිදු කෙරුණා. කොළඹින් ආපු මුදල් එදා අනුරාධපුරයෙන් ගන්නෙ මමයි. ඒ රණවිරුවකුගේ බිරිඳකට එවපු මුදල්. තැපෑලෙ අඩුපාඩු සම්බන්ධයෙන් අපි හැම දෙනාම අවධානය යොමු කළ යුතු තවත් වැදගත් කාරණයක් තිබෙනවා. ඒ තමයි මේ රටේ ජනතාව මෙම පහසුකම භාවිතයට ගන්න ඕනෑ.ඒ වගේම මාධ්‍ය පැත්තෙනුත් කළඑළියට නොආපු බොහොමයක් තොරතුරු ඒ හරහා ජනතාවට ලබා දිය යුතුයි.මාධ්‍ය අපි සමඟ අත්වැල් බැඳගත්තොත්, ජනතාව මීට වඩා තැපෑල වැඩියෙන් භාවිතයට ගනීවි. තැපෑල කියන්නෙ ලියුමක් යැවීමට පමණක් තිබෙන දෙයක් නොවෙයි. එහි ප්‍රතිලාභ ලැබීමට ජනතාව එය භාවිතයට ගත යුතුයි.* තැපැල් හා විදුලි සංදේශ අමාත්‍යංශය ලාබ නොලබන අමාත්‍යංශයක් බව බහුතරයකගේ හැඟීමයි. ඒ අනුව මේ අමාත්‍යංශය ඔබට අභියෝගයක් නොවෙයිද?මට හැමදාම ලැබුණු අමාත්‍යංශ අභියෝගාත්මකයි. වරාය හා ගුවන් සේවා අමාත්‍යංශය ගත්තමත් එහෙමයි. ඒත් අද අපි වරාය පහක් ගැන කතා කරනවා. දෙවැනි ජාත්‍යන්තර ගුවන්තොටුපළක් ගැන කතා කරනවා. ඛණිජතෙල් සම්පත් අමාත්‍යාවරයා ලෙස මමයි, ෆවුසි ඇමැතිතුමයි කිව්වේ මේ රටේ තෙල් සොයා ගන්නෙ අපි කියලා. අද අපි දෙන්නම ඒ අමාත්‍යංශයෙ නැති වුණත්, ඒ අභියෝගය අපි ජයගෙන තිබෙනවා.තෙල් කැණීම් සඳහා අවශ්‍ය පර්යේෂණ කරලා, වාර්තා, ගිවිසුම්, හදලා 2011 දී තෙල් හෝ ගෑස් කැණීම් සඳහා පසුබිම සැකසුවා. තැපෑල පාඩු ලැබුවා කියලා, ඒක අභියෝගයක් නොවේ. සේවාවන් ලබන සියල්ල ලාබ ලබන්නෙ නෑ. උදාහරණයක් විදිහට අද ලෝකයේ 3ට් භාවිතයට ගනිද්දි අපි තවම භාවිත කරන්නේ 2ට් විතරයි. මෙතැනදි බලපාන්නේ ලාබ හෝ පාඩු ලැබීම නොවෙයි. හොඳ සේවාවක් වශයෙන් ආදායමක් ලබන ගමන්, සුවිශේෂී සේවයක් සැපැයීමයි.* තාරුණ්‍යට විශේෂිත ඉඩක් මෙවර පාර්ලිමේන්තුව තුළ හිමිව තිබෙනවා. තරුණයෙක් ලෙස මේ අවස්ථාව පිළිබඳ ඔබේ අදහස් කෙබඳුද?ඉතාම සතටුයි. මහින්ද රාජපක්‍ෂ ජනාධිපතිතුමා තරුණයන් ගැන වැඩි අවධානයක්යොමු කිරීම හා විශ්වාසය තැබීම පිළිබඳ එතුමාට ස්තූතිවන්ත වෙනවා.මං 2000 වසරේදී ළාබාලම පාර්ලිමේන්තු මන්ත්‍රීවරයා ලෙස වාර්තාවක් තැබුවා. එතකොට මගේ වයස අවුරුදු 21යි. එය මග් තනි ජයග්‍රහණයක් නොවෙයි. අනුරාධපුර දිස්ත්‍රික්කයේ ජනතාවගේ ජයග්‍රහණයක්.එදා අපි තරුණයින් ලෙස විවිධ ගැටලුවලට මුහුණ දුන්නා. විවිධ දේශපාලන පක්‍ෂවල දේශපාලකයන්ට තරුණයන් අවශ්‍ය වුණේ ඡන්ද කාලෙට විතරයි. ඊට පස්සෙ මේගොල්ලො මොනවද දන්නෙ කියලා පැත්තකට දානවා. ඒත් මේ රටේ ජනාධිපතිතුමා අනාගතය බාරගන්න ඉන්න තරුණ පරපුරට ඉඩක් ලබාදීලා තියෙනවා. පසුගියදා පැවැති කණ්ඩායම් රැස්වීමේදී එතුමා තීරණය කළා මෙවර හදිසි නීති විවාදයේ මංගල කතාව ලබා දෙන්න.ශ්‍රී ලංකාව ආසියාවේ ආශ්චර්යය බවට පත් කළාට වැඩක් නෑ. අනාගත පරපුර එය ඉදිරියට පවත්වාගෙන යන්නෙ නැතිනම්. එහෙත් ජනාධිපතිතුමා තරුණ ජවය, ක්‍රියාකාරීත්වය පිළිබඳ විශ්වාසය තැබුවා. වෙනදා පරිණත අමාත්‍යවරයකුට ලබාදෙන ඛණිජ සම්පත් අමාත්‍යංශයට මා අනුයුක්ත වුණේ එතුමා තාරුණ්‍යය විශ්වාස කළ නිසයි.එතුමා පසුගිය සාර්ක් සම්මේලනයේදී මේ සාර්ක් රටවල තරුණ මන්ත්‍රීවරුන්ට කතා කරන්න තෝතැන්නක් සැදිය යුතු බව ප්‍රකාශ කළා. ඒ මතය සාර්ක් ලේකම් කාර්යාලය මඟින් පිළිගෙන තිබෙනවා. මහින්ද රාජපක්‍ෂ ජනපතිතුමා, අපේ තාත්තල තමන්ගෙ උත්සාහයෙන් වුවමනාවෙන් අද ජනතාවට මෙතරම් සේවයක් කරද්දි, ඔවුන්ගේ ශක්තිය, ධෛර්ය මඟ පෙන්වීම ලබන තරුණ පිරිස ලෙස අපි ඊට වඩා ජනතා සේවයක් කිරීමට බලාපොරොත්තු වෙනවා.* මෙවර සන්ධානයට වැඩි ඡන්ද ප්‍රමාණයක් හිමි වූයේ ගම්බද ගොවි ජනතාවගෙන්. එවන් ප්‍රදේශයක අයෙක් ලෙස ඒ පිළිබඳ ඔබතුමාගේ අදහස කෙබඳුද?අනිවාර්යයෙන්ම ගොවීන් අපිට නැතුව වෙන කාට ඡන්දය දෙන්නද? අපි ගොවීන්ට ගොවි ණය, පොහොර සහනාධාර, කෘෂි උපකරණ, බීජ වගේම දේශියත්වයට තැන ලබා දීල තියෙනවා. ගොවි ජනතාවත් අපිට පෙරළා කෘතගුණ දක්වල තියෙනවා. රටට වෙනසක් අවශ්‍යයි. හිතපු ජනතාව යුද්දෙන් බැටකාපු පිරිසක් ලෙස, යුද්ධය අවසන් කරපු පාලන තන්ත්‍රයට සහයෝගය ලබාදෙන්න කටයුතු කර තියෙනවා.ඒ පිළිබඳ අපි ස්තුතිවන්ත වනවා. ස්වයං පෝෂිත අර්ථ ක්‍රමයක් ගොඩනඟාගන්න අපි එදිනෙදා කන බොන දේ අපේ ගෙවත්තෙ වගා කරන්න අවස්ථාව උදා කරලා තියෙනවා. දැන් බලන්න ගොවීන් කන්නයකදි මාස දෙකක් හෝ තුනයි මහන්සි වෙන්නෙ. ඊට පස්සේ මොනවද කරන්නෙ. අපිට කතිර ගැහුවට ආණ්ඩුව ශක්තිමත් වෙන්නෙ නෑ. ආසියාවේ ආශ්චර්ය කළාට එහෙම වෙන්නෙ නෑ. අපේ සිතිවිලි, මතවාද වෙනස් වෙන්නෙ නැතිනම් , කැපවීම, දහඩිය මහන්සිය ඒ වෙනුවෙන් අවශ්‍යයයි.උදාහරණයක් විදිහට ගත්තට අනුරාධපුර ප්‍රදේශයේ බඩ ඉරිඟු හැදුවෙ එදිනෙදා කෑමට පමණයි. ඒත් කුකුල් කෑම ත්‍රිපෝෂ හදන්න අවශ්‍ය බඩ ඉරිඟු ඉන්දියාවෙන් ගෙන්නුවා. අනුරාධපුර පළාත් ප්‍රධාන අමාත්‍ය බර්ටිප්‍රේමලාල් දිසානායකගේ සංකල්පයක් අනුව අක්කර ලක්‍ෂයක බඩ ඉරිඟු වැවුවා. දැන් කෝටි ගානක පිටට ගිය මුදල් ඉතිරියි. මෙනිසා අපි ආකල්පමය වශයෙන් වෙනස් විය යුතුයි. වනසතුන්ගෙන් බේරගෙන දින ගානක් මහන්සිවෙලා නෙළා ගත්ත බඩ ඉරිගු අස්වැන්න, නියමිත මිලකට විකුණගන්න ඉවසීමක් නැති ගොවියො කළුකඩ මුදලාලීලාට අහුවෙනවා. මේ නිසා මේ ආකල්පමය වෙනස ඇතිකරගෙන අපි හැමෝම එකේ පංගුකාරයෝ විය යුතුයි.* සන්ධානයට 2/3 බලය ලැබීමට තවත් ආසන කීපයක හිඟයක් පවතිනවා. මෙවැනි තත්ත්වයක් තුළ අපේක්‍ෂිත ව්‍යවස්ථා සංශෝධනයට යා හැකිද?2/3 අපිටම ගන්නනෙ මන්ත්‍රීධූර කීපයක් අවශ්‍ය වෙන්නෙ. මැතිවරණ කාලයේදී විපක්‍ෂය කෑ ගැහුවෙත් ව්‍යවස්ථාව සංශෝධනය කළ යුතුයි. විධායක අහෝසි කළ යුතුයි. “ ආදි විවිධ දේ කියමින්. අපි කිව්වා “ ව්‍යවස්ථාව වෙනස් කරන්න නම් 2/3 බලයක් අවශ්‍යයයි. ඊට පස්සේ ජනමත විචාරණයක් අවශ්‍යයි’ කියලා. විපක්‍ෂයෙත් අපේත් බලාපොරොත්තුව එකම නම්, ඊට අවස්ථාව දැන් එළඹිලා තියෙනවා, ඔවුන් අපිට සහයෝගය නොදක්වනවා නම් ඔවුන්ගේ පාක්ෂිකයන් පහර දේවි. යුද්දෙ කාලෙදි විපක්ෂයේ 40 දෙනෙක් සමඟ එකතු වුණා. විපක්ෂයේ තවත් බොහෝ දෙනෙක් අදටත් අපි සමඟ අත්වැල් බැද ගැනීමට සූදානමින් ඉන්නවා. සහරවිට 2/3 බලය ගැනීමට අවශ්‍ය මන්ත්‍රීධූර ප්‍රමාණයට වඩා වැඩියෙනුත් අපි සමඟ එකතුවන කණ්ඩායම් ඉඳිවි.* උතුරු මැද පළාත තුළ ජවිපෙ ස්ථාවර මට්ටමක පැවැතුණත්, අද ඒ තත්ත්වය හාත්පසින්ම වෙනස් . මෙවර මැතිවරණය එයට ප්‍රබල සාක්‍ෂියක්. ඒ පිළිබඳ ඔබේ අදහස.විය යුත්තෙත් එයයි. පහුගිය 2005 මහ මැතිවරණයේදි සන්ධානය එක්ක අත්වැල් බැඳගෙන ඡන්දෙ ඉල්ලා, අනුරාධපුරෙන් පළවැනියා දෙවැනියා වුණේ ජවිපෙ අපේක්‍ෂයින් දෙන්නයි. ඔවුන් පිළිබඳ ඒ වනවිට ජනතාව තුළ යම් මතයක් පැවැතුණා. ඒත් අලුත් උපන් බබා ගැන ජනතාව දැනගෙන හිටියෙ නෑ. ආණ්ඩුවේ ඇමැතිකම අරගෙන ලක්‍ෂ කෝටි ගණන් වියදම් කරලා, අපි හදපු වැව්වලට පිඩලි අල්ලපු එකයි ඒ ගොල්ලෝ කළේ. ජ.වි.පෙ න්‍යාය හොඳ වුණාට ප්‍රායෝගික නෑ. කතාවට විතරක් දක්‍ෂ මිනිස්සු පාර්ලිමේන්තුවට වැඩක් නෑ.එනිසා එගොල්ලො හොඳ එළියේ ඉඳගෙන විවේචන කරන්නයි. ඒ නිසා වැඩක් කළ හැකි පිරිසක් පාර්ලිමේන්තුවට ඇවිත් තියෙනවා. ශ්‍රී ලංකාව ආසියාවේ ආශ්චර්ය බවට පත් කිරීමේ මහඟු කාර්යයට ඒ සියලු දෙනා මහත් කැපවීමෙන් වැඩකරන බව ජනතාවට විශ්වාසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>14</day>
    </date>
    <link>http://www.dinamina.lk/2010/05/14/_art.asp?fn=f1005143</link>
    <topic>අද ලෝකය කතා කරන්නේදැනුම පදනම් වූ ආර්ථිකයක් ගැනයි</topic>
    <author>සාකච්ඡා කෙළේ ධම්මික සෙනෙවිරත්න ජායාරූපය - සමන්ත විරසිරි</author>
    <content>යුද ජයග්‍රහණය ලබා මවුබිමේ ඒකීයභාවය සහතික කොට වසරක් ගතවෙමින් තිබිය දී රට ජයගත යුතු ප්‍රමුඛ ඉදිරි අභියෝග කළමනාකරණය පිළිබඳ පශ්චාත් උපාධි ආයතනයේ (PIM) ජාත්‍යන්තර කේන්ද්‍රයේ කළමනාකාර අධ්‍යක්‍ෂ මහාචාර්ය ගුණපාල නානායක්කාර සමඟ කළ මෙම සංවාදයේ දී විමසා බලයි.* ත්‍රස්තවාදය පරාජය කර වසරක් ගතවෙමින් තිබිය දී අලුත් රටක් ගොඩනැගීම සඳහා අප ජයගත යුතු ප්‍රධාන ම අභියෝගය ආර්ථික සංග්‍රාමයයි. මේ කාරණය ඔබ පැහැදිලි කරන්නේ කෙසේ ද?යුද්ධය පැවැති වකවානුවේ එක් පැත්තකින් ඊට විශාල වියදමක් දැරීමට සිදු වුණා. විදේශ ආයෝජකයන් ශශ්‍රී ලංකාවේ ආයෝජන කිරීමට පසුබට වුණා. මේ රටේ මිනිසුන් තුළත් යුද්ධය නිසා වෙනත් කිසිවක් කරගන්න බෑ වගේ අදහසකින් වැඩ නොකරන මානසිකත්වයකුත් ගොඩනැගිල තිබුණා. මේ කියපු අවාසිදායක කාරණා සියල්ල යුද්ධය අවසන් වීමත් සමඟ දැන් වෙනස් වෙලා.යුද්ධය සඳහාත් අපට ණය වීමට සිදු වුණා. නමුත් දැන් යුද වියදමක් නෑ. යුද්ධයෙන් පසු රට ගොඩනැඟීමේ ක්‍රියාවලිය සඳහා දැන් ආයෝජන කෙරෙනවා. ආයෝජනයට මුදල් ලැබෙන ප්‍රධාන ක්‍රමය ඉතිරි කිරීම. හැබැයි ආසියාවේ සෙසු රටවල් සමඟ සසඳන විට අපේ ඉතිරි කිරීම් තියෙන්නෙ ඉතා අඩු මට්ටමකයි.කෙනෙක් ගේ ආදායමෙන් 15% විතර ප්‍රමාණයක් පමණයි ඉතිරි කරන්නෙ. පරිභෝජනය වැඩිවීම ශශ්‍රී ලංකාවේ ආර්ථිකයේ තියෙන එක් ලක්‍ෂණයක්. ඉතිරි කිරීම් වැඩිකර ගැනීම සඳහා අපි දීර්ඝ කාලීනව යොමුවිය යුතුයි. එසේ නොවුණොත් ආයෝජන සඳහා මුදල් යෙදවීමට දේශීය හෝ විදේශීය වශයෙන් ණය ගැනීමට සිදුවෙනවා.ආසන්න මැතිවරණයත් එක්ක රට තුළ ඇති වුණු දේශපාලන ස්ථාවරත්වය නිසා ශ්‍රී ලංකාවේ දීර්ඝකාලීන ආර්ථික ස්ථාවරභාවයක් ගොඩනැඟෙමින් ඇති බව පෙනෙනවා. මේ තත්ත්වය තුළ විදේශ ආයෝජන වඩාත් ආකර්ෂණය කරගැනීමටත් අපි උනන්දු විය යුතුයි. ඒ සඳහා අපේ ප්‍රතිපත්ති හා ප්‍රමුඛතා විදේශ රටවලට මැනැවින් පැහැදිලි කළ යුතුයි. අපේ අභිමතාර්ථ සපුරාගැනීමට කැපවීමක් අප තුළ ඇති බව ඔවුන්ට පෙනී ගියොත් විදේශ ආයෝජන වඩාත් ඇදී ඒමේ ප්‍රවණතාවක් තියෙනවා.ඊළඟට ශශ්‍රී ලංකාවේ ආයතන හා ජනතාව තමන්ට පුලුවන් සෑම ආකාරයකින් ම වැඩ කරළා ප්‍රතිඵල පෙන්වීමට සූදානම් විය යුතුයි. රජය ඒක කරයි. අලුතින් පත් වූ ඇමැති මණ්ඩලය කරයි කියල හිතාගෙන අපි වැඩ නොකළොත් ප්‍රතිඵලයක් නෑ. මේ නිසා ජනතාව ගේ ආකල්පමය වෙනසකුත් සිදුවෙන්න ඕන. අවුරුදු 30ක් ඇලී ගැලී සිටි මානසිකත්වයෙන් මිදී අපේ හැකියාවන්, නිර්මාණශීලීත්වය රටට ලබා දිය යුතුයි.* පසුගිය වසර කිහිපය තුළ යුද්ධය තිබියදීත් රටේ සංවර්ධන ක්‍රියාවලිය මුළුමනින් අඩාලවුණේ නෑ. සංචාරක ව්‍යාපාරයක් යම් මට්ටමක තිබුණ. දැන් යුද්ධය අවසන්ව ඇති නිසා මෙවැනි ක්‍ෂේත්‍රවල විශාල වර්ධනයක් ඇතිවීමේ ප්‍රවණතාවක් තිබෙනවා...?අපි ආසන්න වසර කිහිපය තුළ සැලකිය යුතු ආර්ථික වර්න වේගයක් පෙන්නුම් කළා. බොහොමයක් රටවලට ඒ මට්ටමට එන්නත් අසීරු වුණා. ලෝක ආර්ථික අර්බුදය තුළ බලවත් රටවල් පවා අර්බුදයට ගියා. අපි මෙවැනි මට්ටමක් පවත්වා ගන්නේ ලෝක ආහාර අර්බුදය, ආර්ථික අර්බුදය, බලශක්ති අර්බුදය ආදී නොයෙකුත් දුෂ්කරතා මැදයි.යුද්ධය නිමාවීමත් සමඟ විශාල ප්‍රබෝධයක් ඇතිවෙමින් ඇති සංචාරක කර්මාන්තයේ අනාගතය දෙස අපි අවධානය යොමු කළත් එය සුබදායක බව පෙනෙනවා. නමුත් අපි තවමත් අපේ කලාපය තුළ පවා තරගකාරී මට්ටමකට ඇවිත් නෑ. මෙතෙක් අපි සංචාරකයන් ගෙන්වා ගැනීම සඳහා අනුගමනය කර ඇත්තේ ගතානුගතික ක්‍රියා පිළිවෙතක්. අපේ රට ස්වභාව සෞන්දර්යයෙන් අනූනයි.මේක නිරන්තරයෙන් හරිත පැහැ රටක්, මනරම් වෙරළ තීරයක්, හිරුඑළිය ආදී හැමදේ ම තියෙනවා. සංස්කෘතික උරුමයන් විශාල දායාදයක්. අපි ආගන්තුක සත්කාරය මනාව ප්‍රගුණ කළ ජාතියක්. මේ සියල්ල සංචාරක කර්මාන්තයේ ප්‍රවර්ධනයට බලපාන කරණ නමුත්, ඉන්දියාව, මාලදිවයින වැනි රටවල් සංචාරක කර්මාන්තයේ දී අපට වඩා ඉදිරියෙන් ඉන්නෙ. ඔවුන් තමන් ගේ සංචාරක ව්‍යාපාරය ලෝකයට ගෙනියන්නෙ තේමාවකට අනුවයි. අපටත් හොඳ තේමාවක් අවශ්‍යයයි.පාරිසරික සංචාරක ක්‍ෂේත්‍රය වැනි ආයතනවල අද විශාල උනන්දුවක් තියෙනවා. ග්‍රාමීය ප්‍රදේශ මේ සඳහා වඩාත් අදාළයි. සංචාරකයන් සඳහා පහසුකම් ඉහළ නැංවීමත් විය යුතුයි. අපේ හෝටල් වසර ගණනාවක් අලුත්වැඩියාවන්ට ලක් වුණේ නෑ. මේවා නවීකරණය සඳහා වඩා ආයෝජන කළ යුතුයි.* මහා පරිමාණ සංවර්ධන ක්‍රම මෙන් ම යටිතල පහසුකම් නැංවීමේ සංවර්ධන ව්‍යාපෘතින් දැන් ක්‍රියාත්මක වෙනවා. ඒවා පෙරට යන අතර සමාජමය වශයෙන් අත්කරගතයුතු වර්ධනයන් ගැන මොන විදියට ද දකින්නෙ?වරාය, ගුවන්තොටුපොළ ආදිය ඉදිවෙනවා. මාර්ග පහසුකම්, විදුලිය, විදුලි සංදේශ, ජල සම්පාදන ආදී ක්‍ෂේත්‍රවලත් වර්ධනයක් සිදුවෙමින් තියෙනවා. මේ වර්ධනයන් රටේ නිෂ්පාදන ක්‍රියාවලියට සම්බන්ධ කිරීම දැන් විය යුතුයි. අපේ නිෂ්පාදන බොහෝදුරට සම්ප්‍රදායිකයි. බොහෝ විට අපි මේවායින් යැපෙනවා පමණයි. ඇඟලුම් කර්මාන්තයේ ලක්‍ෂ ගණනක් රැකියා කරලා ලැබෙන ආදායමෙන් 85% විතර ආනයන සඳහා පිටරටවලත් ඇදෙනවා. ආර්ථිකයට එකතුවන ශූ®ද්ධ අගය ඉතා අඩුයි.රජයේ සංවර්ධන ප්‍රතිපත්තිය දෙස බැලුවා ම, අපේ ආර්ථිකයේ ප්‍රමුඛතාව යොමුවිය යුතු ක්‍ෂේත්‍ර අපි හඳුනාගන්න ඕන. ඊළඟට මේ ප්‍රමුඛතාවන්ට ගැලපෙන පරිදි තමයි, යටිතල පහසුකම් නංවන්න ඕන. අපේ අධ්‍යාපනය කෙරෙහිත් අපි විශාල අවධානයක් යොමු කළ යුතුයි. පාසල් අධ්‍යාපනය, විශ්වවිද්‍යාල අධ්‍යාපනය හා තාක්‍ෂණික අධ්‍යාපනය කියන සෑම ක්‍ෂේත්‍රයකින්ම එය විය යුතුයි.* දැනුම කේන්ද්‍රීය සංවර්ධනයක් පිළිබඳ මහින්ද චින්තන ඉදිරි දැක්ම තුළත් සඳහන්...විභාග කේන්ද්‍රීය අධ්‍යාපන ක්‍රමයක්නෙ අපට තියෙන්නෙ. යමක් කරන්න පුලුවන් කියන කාරණයට වඩා විභාගයක් සමත්වීම තමයි ඉහළින් සලකන්නෙ. මේ නිසා හැකියාවන්, දැනුම සංවර්ධනය සඳහා යොමුකිරීම සම්බන්ධයෙන් රැගෙන ඇති පියවර ප්‍රමාණවත් නෑ. ශිෂ්‍යයන්ගෙන් විශාල සංඛ්‍යාවක් සාමාන්‍ය පෙළ මට්ටමේ දී ම නවතිනවා. විශ්වවිද්‍යාල වරම් අහිමිව තවත් සැලකිය යුතු ප්‍රමාණයක් නවතිනවා. මෙහෙම නවතින අය යොමුවෙන්නෙ කොතැනට ද කියන එක විශාල ප්‍රශ්නයක්. මේ ගැන අපේ අවධානය හොඳට ම මදි.මේ නිසා තාක්‍ෂණික අධ්‍යාපනයත් දියුණු කරල කුසලතා වර්ධනය කෙරෙන පැත්තට අධ්‍යාපනය යොමු කිරීම ඉතා වැදගත් ප්‍රමුඛතාවක්. වෛද්‍ය විද්‍යාල සඳහා වසරකට ඇතුළත් කරන්නෙ 1100ක් විතර. ඉංජිනේරු, තොරතුරු තාක්‍ෂණ ආදී ක්‍ෂේත්‍රවලට බඳවා ගන්නා ප්‍රමාණයත් වීම වඩා විශාල වශයෙන් වැඩි වෙන්නෙ නෑ.මේ කියපු ක්‍ෂේත්‍රවලට බඳවාගන්නෙ විශ්වවිද්‍යාල අධ්‍යාපනයට තේරෙන සිසුන්ගෙන් 15% - 20% පමණ ප්‍රමාණයක්. මේක ප්‍රමාණවත් නෑ. පරිගණක හා තොරතුරු තාක්‍ෂණය ඉදිරියට ගෙනයනවා නම් මේ රටට ඒ ක්‍ෂේත්‍රයෙන් උපාධිධාරීන් 5000ක් වත් වර්ෂයකට අවශ්‍යයි. ඒත් 200 ක් වත් පිටවෙන්නෙ නෑ. මේ නිසා වැඩි පිරිස ක්‍ෂේත්‍රයට එකතුවෙන්නේ බාහිර පාඨමාලාවලින්. නමුත් ඒ අයගේ කුසලතාව ප්‍රමාණවත් මදි.විදේශ විශ්වවිද්‍යාල මෙහි සිට පාඨමාලා ක්‍රියාත්මක කළත් ඒවා ගැන නිසි පාලනයක් ඇතැයි පෙනෙන්නෙ නෑ. අධ්‍යාපනය සංවර්ධන ක්‍රියාවලිය සඳහා යොමු කෙරෙන ක්‍රමවේදයක් සකසා ගැනීම රට හමුවේ ඇති තවත් වැදගත් ප්‍රමුඛතාවක්.අද ලෝකය දැනුම මත පදනම් වූ ආර්ථිකයක් ගැන කතා කරනවා. අසල්වාසී ඉන්දියාවේ පරිගණක හා තොරතුරු තාක්‍ෂණ ක්‍ෂේත්‍රයේ විශාල දියුණුවක් ලබා තියෙනවා. 1990 ගණන්වල අපි ප්‍රමාණවත් අවධානයක් මේ ක්‍ෂේත්‍රයට යොමු කළා නම් තත්ත්වය මීට වෙනස්. විද්‍යාව සහ තාක්‍ෂණය දෙසට අවධානය යොමු නොකොට ලෝකයේ කිසිම රටක් ඉදිරියට ගියෙත් නෑ.හැබැයි අපේ රටේ විද්‍යාත්මක පර්යේෂණ, නව සොයාගැනීම් ආදිය සඳහා කරන ජාතික වියදම ජාතික ආදායමට සාපේක්‍ෂව 0.1% ටත් අඩුයි. ජපානයේ එය 3.6% විතර. අපි ජපානයේ මට්ටමට නොගියත් ඉන්දියාව ලබා ඇති ප්‍රගතිය දෙස බලන්න ඕන. විශ්වවිද්‍යාල මට්ටමින් කෙරෙන පර්යේෂණ මීට වඩා දියුණු මට්ටමකට ගත යුතුයි. අපේ බුද්ධිමතුන් විශාල ලෙස විදේශ රටවල සිටිනවා. මේ අය තාවකාලිකව හෝ නැවත රටට ගෙන්වා ගත යුතුයි. ඔවුන්ට පහසුකම්, දිරිගැන්වීම් ආදිය ලබා දී ඔවුන් ගේ දැනුම රටේ අනාගතය සඳහා යොමුකරවිය යුතුයි.* නිෂ්පාදන ඉහළ නැංවීම හා විය යුතු වෙනස්කම් ගැන ඔබ කතා කළා, වෙළඳපොළ ගැන...?අපේ වෙළඳපොළ සීමිතයි. විශාල ලෙස ප්‍රතිලාභ ලබන්න තරම් අපේ වෙළඳපොළ ඉල්ලුම ප්‍රමාණවත් නෑ. විශාල වෙළඳපොළක් අපට අවශ්‍යයයි. විදේශ වෙළෙඳපොළ කරා යොමුවීම, එම වෙළෙඳපොළ අවස්ථා රැකගැනීමත් ප්‍රමුඛතාවක්. යටත් විජිත යුගයේ පටන් අපි විශ්වාස කළේ අපි යම් භාණ්ඩයක් නිෂ්පාදනය කළොත් ඒක නිර්යාත කරගන්න පුලුවන් කියලා. හැබැයි අද එහෙම තත්ත්වයක් නෑ.වෙළඳපොළ තරගය බලවත්. ශ්‍රී ලංකාවේ විවෘත ආර්ථිකයක් වසර 30ක් තිස්සේ තිබුණත් අපේ මනස විවෘත වුණේ නෑ. අභ්‍යන්තර තත්ත්තවවලටම සීමා වූ අපේ මනස විවෘත විය යුතුයි.විදේශ වෙළඳපොළ පිළිබඳ හදාරා අපට ඇති වෙළඳපොළ අවස්ථා හඳුනාගෙන අපි නිෂ්පාදනය කළ යුතුයි. මම දෙවසරක් ඩුබායිවල ගතකළා. මැදපෙරදිග ආර්ථිකය දෙස බැලුවා ම පෙනෙන දෙයක් තමයි අපේ කෘෂිකාර්මික නිෂ්පාදන විධිමත්ව නිර්යාත කළහැකි නම් එයින් ම අපේ ආර්ථිකයේ 50% විතර ප්‍රගතියක් අත්කරගන්න පුලුවන් වෙයි.ඒ රටවලට බොහෝ කෘෂිකාර්මික නිෂ්පාදන එන්නෙ ඉන්දියාවෙන්. ඒවා ගුණාත්මකභාවයෙන් පවා උසස් නෑ. මේ නිසා අපේ ව්‍යාපාරිකයන් මේ වෙළඳපොළ කරා වඩ වඩාත් යොමුවෙන්න ඕන. අරාබිකරයේ ව්‍යාපාරිකයන් කෘෂිකාර්මික රටවල ආයෝජන කරන්න කැමැත්තක් දක්වනවා. අපි ඒ ගැනත් උනන්දු විය යුතුයි. අද ලෝකය කර්මාන්ත අංශයට වඩා කෘෂිකාර්මික ක්‍ෂේත්‍රයෙන් ඉදිරියට ඒමේ ප්‍රවණතාවක් දකින්න තියෙනවා.* සුබසාධනවාදී ආර්ථික ප්‍රතිපත්ති අනුගමනය කරන රාජ්‍යයක් හැටියට නව වෙළඳපොළ ප්‍රවණතා අපට ගලපාගත යුත්තේ කොහොමද?සුබසාධනයට මුල්තැන දෙන රාජ්‍ය ප්‍රතිපත්ති නිසා අපි බොහෝ හොඳ ප්‍රතිඵල පෙන්නුම් කර තියෙනවා. නිදහස් අධ්‍යාපනය නිසා පුළුල් මානව සංවර්ධනයක් ඇති වුණා. කලාපීයව අපි ඉහළ මට්ටමක ඉන්නෙ. නිදහස් සෞඛ්‍ය නිසා ලෝකයේ සිටින සෞඛ්‍ය සම්පන්නම මිනිසුන් සිටින රටක් තමයි ශශ්‍රී ලංකාව. සමෘද්ධි වැනි දිළිදුකම පිටුදකින ව්‍යාපෘති නිසාත් ප්‍රගතියක් තියෙනවා. අපි අන්ත දුගී බවින් මිදිලයි ඉන්නෙ.රටක ආර්ථික සංවර්ධනය කියලා අදහස් කරන්නෙ නිෂ්පාදනය කරල, පරිභෝජනය කරල, නිර්යාත කරලා මිනිසුන්ගේ ආදායම් මට්ටම් යම් සමතාවයකින් පවත්වා ගනිමින් ජනතාව ගේ ජීවන තත්ත්වය පොදුවේ නඟාලීමටයි. පුළුල් අර්ථයෙන් බලද් දී මුලින්කී ප්‍රතිපත්ති නිසා අපි සංවර්ධනයේ ඉදිරියෙන් සිටිනවා.නිදසුනක් ලෙස අධ්‍යාපනය මුදල් ගෙවා ලබාගත හැකි සෑහෙන පිරිසක් මේ රටේ ඉන්නවා. ඔවුන් දරුවන්ට විදේශ අධ්‍යාපනය පවා විශාල මුදලක් දරා ලබා දෙනවා. හැබැයි මෙහෙ පාසල්වල අධ්‍යාපනය ලබා දෙන්නේ නොමිලේ. මෙතැන වෙනසක් විය යුතුයි.සෞඛ්‍ය ක්ෂේත්‍රයේ වුණත් එහෙමයි. සමහර ලෙඩ රෝගවලට තවත් නොමිලේ ප්‍රතිකාර කළත්, අධික බීමත්කම නිසා ලෙඩ රෝග හදාගෙන රෝහල් ගත වෙන අයටත් අපි නොමිලේ ම ප්‍රතිකාර කරනවා. දුප්පත් අයට විශාල සහනයක් දෙන අතර මුදල් තියෙන අයට සහනය සීමා වෙන ප්‍රතිපත්තියකට අප යා යුතුයි. මොකද රාජ්‍ය අය වැයට මේ සියලු බර දරාගන්න අසීරුයි. සහානාධාර ගැන මට තියෙන්නෙ එවැනි අදහසක්. මා එහි අසාධාරණයක් දකින්නේ නෑ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>14</day>
    </date>
    <link>http://www.dinamina.lk/2010/05/14/_art.asp?fn=f1005144</link>
    <topic>ගණිත එදණ්ඩෙන් බිමට වැටෙන සා.පෙළ සිසුන්</topic>
    <author>ප්‍රේමරත්න විජේකෝන් නියෝජ්‍ය අධ්‍යාපන අධ්‍යක්ෂ ඌව පළාත් අධ්‍යාපන දෙපාර්තමේන්තුව</author>
    <content>2009 වර්ෂයේ අ.පො.ස. (සා.පෙළ) විභාගයේ ප්‍රතිඵල දැන් නිකුත් වී ඇත. මෙවරත් ගණිතය සමත් ප්‍රතිශතය 51%ක් පමණ බව පසුගිය දිනක පුවත්පතක පළ වී තිබුණි.අ.පො.ස (සා.පෙළ) විභාගයට පෙනී සිටින අයගෙන් හරි අඩක් පමණ ගණිතය අසමත් වී ඇති බව පෙනේ. 2008 වර්ෂයේ ද ගණිතය අසමත් අය 49%ක් පමණ වේ. 2007 වර්ෂයේ ද 50% කට ආසනන ප්‍රතිශතයක් ද 2006 වර්ෂයේ ද 58% කට ආසන්න ප්‍රතිශතයක් ද අසමත් විය. ගණිතය විෂයය සඳහා සිසුන් දුර්වල වීමට හේතු වී ඇතැයි සිතිය හැකි කරුණු කීපයක් මෙසේ දැක්විය හැකි ය.ප්‍රාථමික අවධිය හැරුණු විට 6,7,8 ශ්‍රේණිවල දී මූලික ගණිත සිද්ධාන්තයන් ළමුන් තුළ තර්කානුකූලව ගොඩනැගීමෙන් තොරව යාන්ත්‍රිකවීම, විටින් විට ඇතිකරන විෂයය නිර්දේශ වෙනස්කිරීම්, පෙළපොත් වෙනස් කිරීම් හා ඒවායේ පවතින දුර්වලතා, ගණිතය විෂයය සාධන මට්ටම ඉහළ නැංවීම 11 ශ්‍රේණියේ උගන්වන ගුරුභවතුන්ගේ පමණක් නොව මුළු පාසලේ ම ගණිතය ගුරුභවතුන්ගේ සාමූහික වගකීමක් ලෙස සලකා කටයුතු නොකිරීම, පාසල තුළ දී විධිමත් ලෙස පවත්වන විභාගයන්ට මුහුණදීමට වැඩි අවස්ථාවක් සිසුනට නොලැබීම, සිසුන්ගේ භාෂා දැනුම දුර්වලවීම, නූතන තාක්ෂණික ක්‍රමවේදයන් භාවිතයට නොගැනීම හා දුෂ්කර පාසල්වල පවතින ගණිත ගුරු හිඟය. එම කාරණාවල් ප්‍රධාන කොට සැලකිය හැකිය.මේ එක් එක් කාරණය පිළිබඳව වැඩිපුර කරුණු විමසා බැලීම යුක්ති සහගතය.ද්විතික අධ්‍යාපනයේ දී ගණිතය විෂයයේ ප්‍රධාන අවධීන් වන්නේ 6, 7, 8, 9 ශ්‍රේණිවල දී සරළ සමීකරණත්, 10 ශ්‍රේණියේ දී සමගාමී සමීකරණත්, 11 ශ්‍රේණියේ දී වර්ගජ සමීකරණත් ඉගෙනුම ලබයි. (දැනට 11 ශ්‍රේණියට යොදා ඇති වර්ගජ සමීකරණ පාඩමේ කොටසක් 10 ශ්‍රේණියට ඇතුළත් විය යුතුව ඇත.) සමීකරණ පිළිබඳව දැනුම භාවිතයට ගැනීමට පාඩම් කීපයක් ද ඇත.6, 7, 8, 9 ශ්‍රේණිවල දී අනුක්‍රමිකව සරල සමීකරණ පිළිබඳ අවබෝධය ලබා නොගත් අයෙකුට ඒ හා සම්බන්ධ අනෙක් සියලු ම පාඩම් අවබෝධ නොවේ. මේ දැක්වූයේ එක් උදාහරණයක් පමණි. මේනිසා යාන්ත්‍රික වීමකින් තොරව තර්කානුකූලව පියවරින් පියවර විෂයය කරුණ අවබෝධයකින් යුක්තව ඉගෙනීමට විටින් විට ඇතිකරන විෂයය නිර්දේශ වෙනස්කමේ හා පෙළ පොත් වෙනස් කිරීම හා ඒවායේ පවතින දුර්වලතා ද සිසුන් ගණිතය විෂයයෙන් දුර්වලවීමට එක් හේතුවක් ලෙස දක්වමි.පසුගිය වසර කිහිපය තුළදී කී වාරයක් විෂයය නිර්දේශ වෙනස් කළේ ද ? පෙළ පොත් වෙනස් කළේ ද? වසර කීපයක දී බහු පෙළ පොත් ක්‍රමය හඳුන්වා දෙන ලදී. ඇතැම් පොත්වල සමහර විෂයය කොටස් නොතිබුණු අතර සමහර පොත්වල පන්තියට ප්‍රමාණවත් නොවන ආකාරයේ විෂයය කොටස් ඉදිරිපත් කර තිබුණි. ඇතැම් පොත්වල අභ්‍යාසයන් ළමයාට ගණිතය එපා කරවන මට්ටමේ ඒවා විය. 2007 වර්ෂයේ නව විෂයය නිර්දේශය 6 හා 10 ශ්‍රේණි සඳහා ක්‍රියාත්මක කෙරිණි.එසේ වුවද 2008 වර්ෂයේ සිට එම නිර්දේශයට අදාළව අ.පො.ස (සා.පෙළ) ප්‍රශ්න පත්‍ර සකස් කරන ලදී. නමුත් එම විෂයය නිර්දේශයට අනුව සියලුම පන්තිවල පාඩම් හැදෑරූ සිසුන් මුලින්ම විභාගයට පෙනී සිටින්නේ 2012 වර්ෂයේ දීය. (ඒ වන විට නැවත වතාවක් විෂයය නිර්දේශ වෙනස්වීමට ඉඩ නැත්තේද නොවේ) වෙනත් විෂයයකට වඩා ගණිත විෂයේදී මේ තත්වය සිසුන්ට දැඩි ලෙස බලපායි. මේ හේතුව නිසා ක්‍රමානුකූ®ලව ඒ ඒ පන්තියේදී පාඩමට ගැළපෙන අයුරින් එහි මුල් කොටස ඊට පෙර පන්තියේදී ඉගෙනුම ලැබීමට සිසුන්ට අවස්ථාවක් නොලැබේ. මේ තත්ත්වය ගණිතය දුර්වලවීමට ප්‍රධාන ලෙස බලපා ඇති බව අත්දැකීමෙන්ම මා දනිමි.ඇතැම් පාඩම් පෙළ ගස්වා ඇති ක්‍රමයේ දුර්වලතාද සිසුන් ගණිතය දුර්වලවීමට හේතු වී ඇත. ළමයාගේ තර්කානුකූ®ල චින්තනය වර්ධනය වන පරිදි ක්‍රමවත්ව අනුක්‍රමිකව සකස් වූ පාඩම් පෙළ ගැසීමක් ජ්‍යාමිතිය පාඩම් ඉදිරිපත් කිරීම තුළ අද දක්නට නැත. 1960 දශකය දක්වා අපි භාවිතා කළ ජේ.ඊ. ජයසූරිය මහතාගේ 6 ශ්‍රේණි සිට 10 ශ්‍රේ්ණිය දක්වා වූ සීඝ්‍ර ජ්‍යාමිතිය පොත්පෙළ තුළින් ක්‍රමානුකූ®ලව ජ්‍යාමිතිය දැනුම වර්ධනය විය. ජ්‍යාමිතිය සාධනයන් තර්කානුකූ®ලව ඉදිරිපත් කිරීමේ හැකියාවද වර්ධනය විය. නමුත් පසුගිය වසර කිහිපය තුළ පෙළපොත් වෙනස් කිරීමේ හේතුවෙන් ජ්‍යාමිතිය පාඩම් ඉදිරිපත් කිරීමේ ක්‍රමානුකූ®ලභාවය වෙනස් විය. මේ නිසා සිසුන්ට ජ්‍යාමිතිය එපා විය. ජ්‍යාමිතිය කොටස් අත්හැර දැමීමට සිසුන් පෙළඹුනි. පෙළ පොත්වල ඇති අභ්‍යාසයන් තුළද ක්‍රමවත් ගොනුවීමක් දක්නට නැත.අ.පො.ස (සා.පෙළ) විභාගයේ ගණිතය විෂයයේ වගකීම පවතින්නේ 11 ශ්‍රේණියේ උගන්වන ගුරුභවතුන්ගේ පමණක් නොවේ. මුළු ද්විතියික පාසලේම ගණිත ගුරුවරුන්ගේ සාමූහික වගකීමකි. මේ නිසා ඔවුන් සියළුදෙනා මනා සම්බන්දතාවයකින් කටයුතුකළ යුතු වේ. එක් එක් පන්තියේ විෂයය කොටස් ඒ ඒ වසර තුළ අවසන් නොකිරීම හේතුවෙන් ඊළඟ පන්තියේදී එම විෂයය කොටස් සම්බන්ධ පාඩම් හැදෑරීමේදී සිසුන් මෙන්ම උගන්වන ගුරුභවතුන්ද මහත් අපහසුතාවයට පත්වේ. මේ හේතුව නිසාද ළමයින්ට ගණිතය අප්‍රසන්න විෂයයක් බවට පත්වේ. 6,7,8 ශ්‍රේණිවලදී මූලික දැනුම හොඳින් ලබාදෙන්නේ නම් අනෙකුත් පන්තිවලදී පාඩම් අවබෝධ කර ගැනීමට සිසුන්ට මහත් රුකුලක් වේ.මාසික පරීක්ෂණ, ඒකක පරීක්ෂණ, වාර පරීක්ෂණ පන්ති කාමරය තුළින් ගිලිහී යාම නිසා පාසල තුළදී විභාගයට මුහුණදීමට වැඩි අවස්ථාවක් සිසුන්ට නොලැබිණි. මේ හේතුව නිසා විභාගයට මුහුණදීමේදී මතුවන ගැටළු විසඳා ගැනීමට ඔවුන්ට අවස්ථාවක් නොවිය. එක වකවානුවක පාසල් තුළ විධිමත් අයුරින් පැවැත්වූයේ වර්ෂයකට විභාග දෙකකි. මේ හේතුවෙන් විභාගයකදී කාලය කළමනාකරණය කර ගැනීම බියෙන් තොර හොඳ මානසිකත්වයක් ගොඩනඟා ගැනීමේ අවස්ථාවන් සිසුන්ගෙන් බැහැර විය. ගණිතය දුර්වලවීමට මේ කාරණා ද හේතු වී ඇත.ගණිතය ප්‍රශ්න පත්‍රයට සාර්ථකව මුහුණ දීමට නම් භාෂා දැනුම ඉතා වැදගත් වේ. අවබෝධ කරගැනීම, සාරාංශකරණය, ගණිතය ප්‍රශ්න පත්‍රයකට පිළිතුරු සැපයීමේ දී ඉතා වැදගත් වේ. ගණිත ගැටළුවකට පිළිතුරු ලිවීමේදී මුලින් ම ප්‍රශ්නය අවබෝධ කරගෙන එහි අත්‍යාවශ්‍ය කාරණා සාරාංශ කරගෙන පිළිතුරු වශයෙන් බලාපොරොත්තුවන්නේ කුමක් ද යන්න වටහා ගත යුතු වේ. මේ නිසා දරුවන්ට භාෂා දැනුම ලබා දීමේ දී ඒ පිළිබඳ විශේෂ සැළකිල්ලක් යොමු කළ යුතුව ඇත.දැනට විශාල මුදලක් වැයකර තාක්ෂණික උපකරණ පාසල්වලට ලබා දී අදාල පුහුණුව ගුරුභවතුන් වෙත ලබාදී ඇත. නමුත් ඒවා තම පාඩම්වලට යොදාගැනීමක් වැඩි වශයෙන් දක්නට නොමැති බව පාසල් අධීක්ෂණයේ දී පෙනී යයි. එම උපකරණ යොදා ගැනීමෙන් සිසුන්ට තේරුම් ගැනීමට අපහසු ගණිත පාඩම් පහසුවෙන් තේරුම් කර ගැනීමට අවස්ථාව ලැබෙනු ඇත. මේ ගැන ගුරුභවතුන් ගේ අවධානය යොමු විය යුතුව ඇත.දුෂ්කර පාසල්වල පවතින ගණිත ගුරුවරුන් ගේ හිඟය නිසා ඒ ඒ පාසල්වල දී නියමිත විෂයය කොටස් ඉගෙනගැනීමට අවස්ථාව නොලැබී යයි. මේ කරුණ ද දරුවන් ගණිත විෂයය දුර්වල වීමට හේතුවක් වී ඇත.අ.පො.ස (සා.පෙළ) විභාගයේ ගණිතය විෂයයට සූදානම් කිරීම 11 ශ්‍රේණියේ දී පමණක් හෝ විභාගයට මාස කීපයක් තිබියදී කළ හැක්කක් නොවේ. ප්‍රතිඵළ ඉහළ නැංවීමට යැයි කියා විභාගයට සති ගණනක් තිබියදී ක්‍රියාත්මක කරන කඩිනම් වැඩ පිළිවෙළවලින් එතරම් ප්‍රතිඵලයක් නොලැබේ. 6 ශ්‍රේණියේ සිට ම යාන්ත්‍රික කිරීමෙන් තොරව අවබෝධයෙන් යුක්තව ගණිතය හැදැරීමේ අවස්ථාව සිසුන්ට ලබා දිය යුතු ය. මේ සඳහා සියලු ම ශ්‍රේණිවල ගණිතය විෂයය භාර ගුරුභවතුන්ගේ සාමූහික වගකීමක් ලෙස සලකා තම යුතුකම මැනවින් ඉටුකළ යුතුව ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>15</day>
    </date>
    <link>http://www.dinamina.lk/2010/05/15/_art.asp?fn=n1005152</link>
    <topic>ජී -15 සමුළුවට ජනපති ටෙහෙරාන් යයි</topic>
    <author>ධනුෂ්ක ගොඩකුඹුර සහ මහින්ද අලුත්ගෙදර</author>
    <content>ඉරානයේ ටෙහෙරාන් නුවර පැවැත්වෙන ජී – 15 සමුළුවට සහභාගී වීමට ජනාධිපති මහින්ද රාජපක්ෂ මහතා අද (15) අලුයම රටින් බැහැරව යයි.ජී 15 සමුළුව මේ මස 17, 18 දෙදින පැවැත්වෙන අතර ජනාධිපතිවරයා 17 වැනිදා සමුළුව ඇමැතීමට නියමිතය. ශ්‍රී ලංකාව ඇතුළු රටවල් අටක ජනාධිපතිවරු මේ සමුළුවට එක් වෙති. මෙතෙක් එහි සභාපති ධුරය දැරූ ඉරාන ජනාධිපති මහ්මුද් අහමදිනිජාඩ් මහතා මෙවර සමුළුවේ දී සභාපති ධුරය ජනාධිපති මහින්ද රාජපක්‍ෂ මහතා වෙත භාර දෙයි.සංවර්ධනය වෙමින් පවත්නා රටවල් 15 ක් එක්ව 1989 වසරේ සැප්තැම්බරයේ දී ආරම්භ කළ ජී – 15 සමුළුවට ඇල්ජීරියාව, ආර්ජන්ටිනාව, බ්‍රසීලය, චිලී, ඊජිප්තුව, ඉන්දියාව, ඉන්දුනීසියාව, ජැමෙයිකාව, ඉරානය, කෙන්යාව, නයිජීරියාව, මාලේ, වෙනිසියුලාව, පීරු හා ශ්‍රී ලංකාව යන රටවල් අයත් වේ.ශ්‍රී ලංකා රාජ්‍ය නායකයා ඉරාන ජනාධිපති සමඟ ද්විපාර්ශ්වික සාකච්ඡා පැවැත්වීමට ද බලාපොරොත්තු වෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>15</day>
    </date>
    <link>http://www.dinamina.lk/2010/05/15/_art.asp?fn=n1005153</link>
    <topic>බස්නාහිරට අදත් මහ වැසි</topic>
    <author>ශීලා උඩුවර</author>
    <content>කොළඹ, කළුතර හා ගම්පහ දිස්ත්‍රික්කවලට අදත් අධික වැසි ඇතිවිය හැකි බව කාලගුණ විද්‍යා දෙපාර්තමේන්තුව කියයි. ඊයේ උදේ කාලයේ කොළඹ ට මිලිමීටර් 116 ක වැසි පැවතිණි.නිරිතදිග මෝසම් තත්ත්වය පටන් ගැනීමට පෙර උදාවු පෙර මෝසම් තත්ත්වය නිසා ඊයේ දවස පුරාම කොළඹ, ගම්පහ හා කළුතර දිස්ත්‍රික්කවලට හා ගාල්ල දක්වාත් අධික වැසි ඇතිවූ බවත් කාලගුණ විද්‍යා දෙපාර්තමේන්තුව කීය. මැයි 20 න් පසු නිරිත දිග මෝසම් තත්ත්වය ඇතිවන බව එම දෙපාර්තමේන්තුව කියයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>15</day>
    </date>
    <link>http://www.dinamina.lk/2010/05/15/_art.asp?fn=n1005154</link>
    <topic>ලෝක බැංකුවෙන් ඩොලර් මිලියන 108ක්</topic>
    <author>මහින්ද අලුත්ගෙදර</author>
    <content>අංශ තුනක සංවර්ධන ව්‍යාපෘතීන් ක්‍රියාවට නැංවීම සඳහා ඇමෙරිකානු ඩොලර් මිලියන 108 ක ආධාරයක් ශ්‍රී ලංකාවට ලබා දීමට ලෝක බැංකුව පෙරේදා (13) තීරණය කැර තිබේ.ලෝක බැංකුවේ ණය නිකුත් කිරීමේ අංශය වන අන්තර්ජාතික සංවර්ධන සංගමය මගින් මේ ණය ආධාරය ලබා දී ඇත්තේ යටිතල පහසුකම් සංවර්ධනය, උසස් අධ්‍යාපනය හා සංචාරක අංශයේ සංවර්ධනය වෙනුවෙනි. මේ ආධාර මුදලින් ඇමෙරිකානු ඩොලර් මිලියන 50 ක ප්‍රමාණයක් උතුරු හා නැඟෙනහිර පළාත් හි ප්‍රාදේශීය සේවා කටයුතු සංවර්ධනය වෙනුවෙන් යොදා ගන්නා අතර ඇමෙරිකානු ඩොලර් මිලියන 40 ක මුදලක් උසස් අධ්‍යාපන ක්ෂේත්‍රයේ දියුණුව වෙනුවෙන් යොදා ගැනේ.ඊට අමතරව සංචාරක අංශයේ ප්‍රවර්ධනය වෙනුවෙන් වෙන්කෙරෙන මුදල අමෙරිකානු ඩොලර් මිලියන 18 කි. දශක තුනක කාලයක් පැවැති යුද්ධය සම්පූර්ණයෙන් ම අවසන් කළ ශශ්‍රී ලංකාව අද වන විට සංක්‍රාන්ති සමයකට පිවිස ඇතැයි ලෝක බැංකුවේ ශ්‍රී ලංකා නේවාසික අධ්‍යක්‍ෂිකා නඹකෝ ඉෂී මහත්මිය සඳහන් කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>15</day>
    </date>
    <link>http://www.dinamina.lk/2010/05/15/_art.asp?fn=n1005155</link>
    <topic>විදුලිබල ඉල්ලුම 8.5%කින් ඉහළට</topic>
    <author>චමීර ඇල්ලදෙණිය</author>
    <content>මේ වසරේ පළමු කාර්තුවේදී විදුලිබල ඉල්ලුම සියයට 8.5කින් ඉහළ ගොස් ඇත.පවතින පාරිසරික තත්ත්වය මත විදුලිය ඉල්ලුම ඉහළ ගොස් තිබෙන බව විදුලිබල අමාත්‍යාංශය අනාවරණය කරයි.ඉල්ලුමට සරිලන කඩිනම් සැපයුම් ලබාදීමට විදුලිබල හා බලශක්ති අමාත්‍යාංශය පියවර ගෙන තිබේ.  දැනට විදුලිබල ක්ෂේත්‍රයේ පවතින සම්පේ‍්‍රෂණ දුර්වලතා කඩිනමින් යථාවත් කර විදුලිබල මණ්ඩලය ලාභ ලබන ආයතනයක් බවට පත් කිරීම විදුලිබල හා බලශක්ති අමාත්‍යාංශයේ අරමුණයි.  </content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>15</day>
    </date>
    <link>http://www.dinamina.lk/2010/05/15/_art.asp?fn=n1005156</link>
    <topic>ඉන්දියාවේ කොටි තහනමවසර දෙකකින් දික් කෙරේ</topic>
    <author>මහින්ද අලුත්ගෙදර</author>
    <content>එල්. ටී. ටී. ඊ සංවිධානයට පනවා ඇති තහනම තවත් වසර දෙකකින් දීර්ඝ කිරීමට ඉන්දීය රජය තීරණය කරයි.එල්. ටී. ටී. ඊ සංවිධානයේ ඉතිරි වී සිටින කොටස් යළි සංධානගත වී තමිල්නාඩුව තුළ විවිධ ක්‍රියාකාරකම් වල නියැළීමට දරන උත්සාහය පිළිබඳව ඉන්දීය මධ්‍යම රජයට වාර්තා වීමත් සමග මේ තීරණය ගෙන ඇතැයි වාර්තා වෙයි.ශ්‍රී ලංකාවේ පැවැති ගැටුම්කාරී තත්ත්වය අවසන්කොට එල්. ටී. ටී. ඊ ත්‍රස්තවාදය සම්පූර්ණයෙන්ම අවසන් කළද තමිල්නාඩුව කේන්ද්‍ර කරගනිමින් ඔවුන් විවිධ ක්‍රියාකාරකම් වල නියැලී සිටින බවට තොරතුරු ලැබී තිබේ. තවද ජාත්‍යන්තර වශයෙන් එල්. ටී. ටී. ඊ සංවිධානයේ පාර්ශවයන් සමග සම්බන්ධ වී රජයක් පිහිටුවීමටද උත්සාහ ගෙන ඇතැයි තානාපති ආරංචි මාර්ග සඳහන් කරයි.මේ අතර විදේශයන්හි රජයක් පිහිටුවීම සඳහා එල්. ටී. ටී. ඊ ක්‍රියාකාරීන් වෙත කිසිදු ආකාරයෙන් හෝ සහයෝගය ලබා නොදෙන ලෙසට ශ්‍රී ලකා රජය යුරෝපා රටවලට දැනුම් දී ඇත.කොටි ත්‍රස්තවාදීන්ගේ අරගලය ඉදිරියට ගෙන යාම සඳහා එය උපක්‍රමයක් ලෙස භාවිතා කිරීමට ඉඩ ඇති බවත් හොර ඡන්ද ව්‍යාපාර පවත්වමින් විදේශ රටවල ත්‍රස්ත කටයුතු වර්ධනය කිරීමට උත්සාහ ගන්නා බවත් බෙල්ජියමේ ශ්‍රී ලංකා තානාපති හා යුරෝපා සංගමයේ නියෝජිත රවිනාත් ආරියසිංහ මහතා සඳහන් කරයි.නීති විරෝධී ලෙස යුරෝපා රටවලට ඇතුළු වී සිටින එල්. ටී. ටී. ඊ සංවිධානයේ හිතවාදීන් වහාම රටින් පිටුවහල් කරන ලෙස ඉල්ලීමක් කරන තානාපතිවරයා ශ්‍රී ලංකාව තුළ ත්‍රස්තවාදය සම්පූර්ණයෙන්ම අවසන් වුවද ලෝකයේ බොහෝ රටවල ත්‍රස්තවාදීන් සිටින බවද කියා සිටී.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>15</day>
    </date>
    <link>http://www.dinamina.lk/2010/05/15/_art.asp?fn=n1005157</link>
    <topic>උ/පෙළ නැවතසමීක්ෂණ ප්‍රතිඵලලබන සතියේ</topic>
    <author>දයා පෙරේරා</author>
    <content>අධ්‍යයන පොදු සහතික පත්‍ර (උසස් පෙළ) විභාගයේ උත්තර පත්‍ර නැවත සමීක්ෂණ ප්‍රතිඵල විශ්වවිද්‍යාල ප්‍රතිපාදන කොමිසමට ලබන සතියේ බාරදෙන බව විභාග දෙපාර්තමේන්තුව පවසයි. නැවත සමීක්‍ෂණ ප්‍රතිඵල අදාළ පාසල් හා පෞද්ගලික අයදුම්කරුවන්ට මේ සතිය අවසානයට පෙර තැපැල් කරන බව ද දෙපාර්තමේන්තුව කීය.නැවත සමීක්ෂණ ප්‍රතිඵල අනුව ඉසෙඩ් අගය සහ දිස්ත්‍රික් තරාවගච්ඪඵබපඪජබ අචදඬඝ අනිවාර්යයෙන් වෙනස් වන බවත් කලින් විභාග ප්‍රතිඵල නිකුත් කරන විට ඒ පිළිබඳව සෑම අයදුම්කරුවකුම දැනුවත් කර ඇති බවත් විභාග කොමසාරිස් ජනරාල් අනුර එදිරිසිංහ මහතා දිනමිණ කළ විමසුමකට පිළිතුරු වශයෙන් කීවේය.අලුත් ඉසෙඩ් අගය සහ දිස්ත්‍රික් තරාව අනුව විශ්වවිද්‍යාල ප්‍රතිපාදන කොමිසම විශ්වවිද්‍යාල ප්‍රවේශය සඳහා සිසුන් තෝරා ගනු ඇතැයි ද ඒ මහතා පැවැසීය.  </content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>15</day>
    </date>
    <link>http://www.dinamina.lk/2010/05/15/_art.asp?fn=n1005158</link>
    <topic>හමුදා කෝකිවරු-වේටර්වරු 3500ක් ස්ථිර සේවයට</topic>
    <author/>
    <content>යුද හමුදා කඳවුරුවල සේවයේ නියුතු සියලුම කෝකිවරුන් හා වේටර්වරුන් 3500 ක් ස්ථිර සේවයේ පිහිටුවීමට පියවර ගැනෙති.මේ සේවකයන් දැනට අනියම් පදනම යටතේ සේවයට බඳවාගෙන ඇති අතර ජනාධිපති මහින්ද රාජපක්ෂ මහතාගේ සහ ආරක්ෂක ලේකම් ගෝඨාභය රාජපක්ෂ මහතාගේ විශේෂ උපදෙස් පරිදි මොවුන් ස්ථිර කිරීමට යුතු යොදා ඇත.ඒ අනුව මේ දින වල යාපනය ආරක්ෂක සේනා මූලස්ථානයට අයත් යුද හමුදා කඳවුරුවල සේවය කරන අනියම් සේවකයන් සඳහා සම්මුඛ පරීක්ෂණ ආරම්භ කර තිබෙන බැව් සිවිල් පාලන අධ්‍යක්ෂ විනී මහගමගේ මහතා සඳහන් කරයි.  </content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>15</day>
    </date>
    <link>http://www.dinamina.lk/2010/05/15/_art.asp?fn=n1005159</link>
    <topic>සෞඛ්‍ය අමාත්‍යාංශයේ හිඟ පියවන්නරු. මිලියන 1400ක් භාණ්ඩාගාරයෙන්</topic>
    <author>සන්ධ්‍යා කරුණාරත්න</author>
    <content>සෞඛ්‍ය අමාත්‍යාංශයේ හිඟ පුනරාවර්තන වියදම් පියවා ගැනීම සඳහා රුපියල් මිලියන 1400ක මුදලක් මහා භාණ්ඩාගාරයෙන් ලබාදී ඇත.මේ මුදල් මහා භාණ්ඩාගාරයෙන් සෞඛ්‍ය අමාත්‍යාංශයට ලබාදුන් වහාම හිඟ පුනරාවර්තන වවුචර් පත් ගෙවා අවසන් කළ යුතු බවට සෞඛ්‍ය අමාත්‍යාංශ නිලධාරීන්ට මුදල් අමාත්‍යාංශයේ ලේකම් ආචාර්ය පී.බී. ජයසුන්දර මහතා උපදෙස් ලබා දී ඇත.සෞඛ්‍ය ඇමැති මෛත්‍රීපාල සිරිසේන මුදල් අමාත්‍යාංශයේ ලේකම් ආචාර්ය පී.බී. ජයසුන්දර යන මහත්වරුන්ගේ ප්‍රධානත්වයෙන් මුදල් අමාත්‍යාංශයේ දී ඊයේ (14 දා) පැවැති සාකච්ඡාවකදී මෙම තීරණය ගෙන තිබේ.රුපියල් මිලියන 1400ක හිඟ පුනරාවර්තන වියදම් පියවා ගැනීමට ලැබීම සෞඛ්‍ය අමාත්‍යාංශය ලැබූ විශාල ජයග්‍රහණයක් බව සෞඛ්‍ය ඇමැති මෛත්‍රීපාල සිරිසේන මහතා පැවැසුවේය.ඒ අනුව රජයේ රෝහල්වල විදුලි, ජල, ආහාර, ආරක්ෂක යනාදී බිල්පත් ගෙවීම සඳහා රුපියල් මිලියන 1400ක මුදල මහා භාණ්ඩාගාරයෙන් ලබාදීම සිදු කෙරේ. මෙම පුනරාවර්තන වියදම් පියවා ගැනීමත් සමඟ සෞඛ්‍ය අමාත්‍යාංශයේ සංවර්ධන කටයුතු තව තවත් ඉදිරියට ගෙන යා හැකි බව සෞඛ්‍ය අමාත්‍යාංශය ප්‍රකාශ කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>15</day>
    </date>
    <link>http://www.dinamina.lk/2010/05/15/_art.asp?fn=n10051510</link>
    <topic>අධික වර්ෂාවෙන් බස්නාහිරපවුල් 4108ක්</topic>
    <author>උදුලා පීරිස්</author>
    <content>අධික වර්ෂාව සහ සුළිසුළං හේතුවෙන් බස්නාහිර පළාතේ පවුල් 4108 ක් පීඩාවට පත්ව සිටිති.නුවරඑළිය දිස්ත්‍රික්කයේ වහළක් කඩාවැටීමෙන් එක්අයකු මියගොස් තිබේ. වර්ෂාවත් සමග ඇතිවූ සුළං තත්ත්වය නිසා නුවරඑළිය දිස්ත්‍රික්කයේ නිවාස 13 ක්ද පුත්තලම නිවාස 3 ක්ද කොළඹ නිවාස 2 ක්ද අර්ධ වශයෙන් හානියට පත්ව ඇතැයි ආපදා කළමනාකරණ මධ්‍යස්ථානය සඳහන් කරයි.අවතැන්වූවන් සඳහා දිස්ත්‍රික් ලේකම් කාර්යාල හරහා පිසූ ආහාර පාන ලබාදීමට කටයුතු යොදා ඇතැයි ආපදා කළමනාකරණ මධ්‍යස්ථානයේ සහකාර අධ්‍යක්ෂ ප්‍රදීප් කොඩිප්පිලි මහතා පැවැසීය.සුළං තත්ත්වය හේතුවෙන් හානිවූ නිවාස සඳහා තක්සේරු වාර්තා ලබා ගැනීමෙන් පසු වන්දි ලබාදීමට පියවර ගන්නා බවද ඒ මහතා කියා සිටියේය. මේ අතර නුවරඑළියේ සුළිසුළඟින් මියගිය අය වෙනුවෙන් අවසන් කටයුතු සඳහා රජය රුපියල් 15000.00 ක මුදලක් ලබාදී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>15</day>
    </date>
    <link>http://www.dinamina.lk/2010/05/15/_art.asp?fn=n10051511</link>
    <topic>පළමු වසරට ළමයින් බාර ගැනීමේනව චක්‍රලේඛය ඇමැති මණ්ඩලයට</topic>
    <author>දයා පෙරේරා</author>
    <content>පළමුවැනි ශ්‍රේණියට 2011 වර්ෂය සඳහා රජයේ පාසල්වලට ළමයින් ඇතුළත් කිරීමේ චක්‍රලේඛය නීතිපති අනුමැතිය ලද පසු කැබිනට් මණ්ඩලයට ඉදිරිපත් කරන බව අධ්‍යාපන ඇමැති බන්දුල ගුණවර්ධන මහතා කියයි.මේ වනවිට චක්‍රලේඛය නීතිපතිවරයාට බාර දී තිබෙන්නේ යැයිද ඇමැතිවරයා පැවැසීය.ඇමැතිවරයා එසේ ප්‍රකාශ කළේ අධ්‍යාපන අමාත්‍යාංශ ශ්‍රවණාගාරයේ ඊයේ (14) සවස පැවැති මාධ්‍ය හමුවකදීය. අධ්‍යාපන පොදු සහතික පත්‍ර උසස්පෙළ ඉංග්‍රීසි මාධ්‍යයෙන් ඉගැන්වීම සඳහා ගුරුවරුන් 554 දෙනෙකු බඳවා ගැනීමට මේ වනවිට ඉල්ලුම්පත් කැඳවා ඇත. රජය් පාසල් 93ක උසස් පෙළ ඉංග්‍රිසි මාධ්‍යයෙන් ඉගැන්වේ.හිටපු අධ්‍යාපන ඇමැති සුසිල් ප්‍රේමජයන්ත මහතාගේ ඉල්ලීමකට අනුව මේ උපාධිධාරී ගුරුවරුන් බඳවා ගැනීම සඳහා ජනාධිපතිතුමා මුදල් ඇමැතිවරයාද වශයෙන් භාණ්ඩාගාරයේ අනුමැතිය ලබා දුන්නා යැයිද ඇමැතිවරයා කීවේය.මේ ගුරුවරුන්ගෙන් 126ක් විද්‍යාව ඉගැන්වීමටද ඉතිරි 328 දෙනා වානිජ හා කලා විෂයයන් ඉගැන්වීමටද යොදා ගැනෙන බවත් කොළඹ වැනි පහසුකම් සහිත නාගරික ප්‍රදේශවල පාසලක ඉංග්‍රිසි මාධ්‍ය උසස්පෙළ පන්තියක සිසුන් 20ක්ද අනුරාධපුරය මුලතිව් වැනි පහසුකම් අඩු ප්‍රදේශවල පාසලක නම් එක් පන්තියකට සිසුන් 15ක්ද සිටිය යුතු බව ඇමැතිවරයා කීවේය.උසස්පෙළ ඉංග්‍රීසි මාධ්‍ය ගුරුහිඟය විසඳීමට මේ ගුරුවරුන් ලබාදිය හැක්කේ ඉහත ආකාරයෙන් පන්ති පවත්වන්නේ නම් පමණකැයි අවධාරණය කළ ඇමැතිවරයා “හතු පිපෙනවා වගේ උස්පෙළ පන්ති ඇරැඹීම දිරි ගන්වන්නේ නැහැ” යිද සඳහන් කෙළේය.මේ අවස්ථාවට අධ්‍යාපන අමාත්‍යාංශයේ ලේකම් සුනිල් එස්. සිරිසේන, අතිරේක ලේකම් වරුන් සහ විභාග කොමසාරිස් ජනරාල් අනුර එදිරිසිංහ මහතාද ජාතික පාසල් අධ්‍යාපන ශ්‍රී ලාල් නෝනිස් මහත්වරුද සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>15</day>
    </date>
    <link>http://www.dinamina.lk/2010/05/15/_art.asp?fn=n10051512</link>
    <topic>බීමත්ව රිය පැදවූවොත්බලපත්‍රය වසර 10කට අවලංගුයි</topic>
    <author>ශීලා උඩුවර</author>
    <content>බීමත්ව රිය පදවා හසුවන රියදුරන්ගේ රියදුරු බලපත්‍රය උපරිම වශයෙන් වසර 10කට අවළංගු කරන බව ප්‍රවාහන නියෝජ්‍ය ඇමැති රෝහණ දිසානායක මහතා පැවසීය.පසුගිය වසරේ රිය අනතුරු නිසා 315දෙනෙක් මරණයට පත් වී ඇති අතර 27000ක් පමණ තුවාල ලබා ඇත.බස්නාහිර පළාත් පුද්ගලික බස් රියදුරන් හා කොන්දොස්තරවරුන් මත්ද්‍රව්‍ය භාවිතයට ඇබ්බැහිවීම පිළිබඳව තමා පුද්ගලිකව සොයා බලන බවත් ඇමැතිවරයා කීය.බස්නාහිර පළාතේ තුළ ක්ෂණික විහිදුම් ඒකකයක් පිහිටුවා මත්ද්‍රව්‍ය භාවිතා කර රිය පදවන රියදුරන් මැඩලීමට විශේෂ ක්‍රමවේදයක් අරඹන බවත් රෝහණ දිසානායක මහතා කීය.රිය අනතුරු අවම කිරීම සඳහා අවශ්‍ය ඕනෑම ක්‍රමවේදයක් භාවිතා කිරීමට තමා නොපැකිලිව ඉදිරිපත් වන බව පැවසූ නියෝජ්‍ය ඇමැතිවරයා ඒ සඳහා පොලිසිය, පුද්ගලික බස්රථ හිමියන්ගේ සංගමය හා මහජනතාවගේ සහාය ලබා ගන්නා බවද කීය.රිය අනතුරු අවම කිරීම සඳහා මහජනතාවට මාර්ග නීති පිළිබඳව පුළුල් අවබෝධයක් ලබා දීමට කටයුතු කරන බවද පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>15</day>
    </date>
    <link>http://www.dinamina.lk/2010/05/15/_art.asp?fn=n10051513</link>
    <topic>කෝටි 7.5 ක මුදල් ළඟ තබාගැනීමේ නඩුවනීතිපතිගේ අවධානයට</topic>
    <author>සුරන්ජිත් පෙරේරා දෙහිවල ගල්කිස්ස සමූහ</author>
    <content>විදේශීය සහ දේශීය මුදල් රුපියල් කෝටි 7.5 ක් සන්තකයේ තබාගැනීම සහ එම මුදල් ළඟ තබා ගැනීමට ආධාර අනුබල දීමේ නඩුව විභාගයට ගැනීම සඳහා නීතිපති උපදෙස් සඳහා යොමු කොට ඇති බවත් නීතිපති උපදෙස් මෙතෙක් ලැබී නොමැති බව ද රහස් පොලිසිය වැඩිදුර වාර්තාවක් මගින් ඊයේ අධිකරණයට කියා සිටියේය.නීතිපති උපදෙස් ලැබෙන තෙක් මෙම නඩුව ඔක්තෝම්බර් 1 දින තෙක් කල් තබන ලදී.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>15</day>
    </date>
    <link>http://www.dinamina.lk/2010/05/15/_art.asp?fn=n10051514</link>
    <topic>රෝස තිරිවානා උයන අවපැහැවීමකාලගුණ විපර්යාස නිසා සිදුවන්නක්</topic>
    <author>නිමල් විජේසිංහඅනුරාධපුර අතිරේක දිස්ත්‍රික් සමූහ</author>
    <content>ඓතිහාසික නාමල් උයනේ රෝස තිරුවානා පව්ව අවපැහැයකට හැරීම කාලාන්තරයෙන් මුළුල්ලේ අව්වට වැස්සට හා විවිධ කාලගුණ විපර්යාසයන්ට නිරාවරණය වීම නිසා සිදුවන්නක් යැයි භූ විද්‍යා සමීක්‍ෂණ හා පතල් කාර්යාංශයේ සභාපති ආචාර්ය එන්. පී. විජයානන්ද මහතා සඳහන් කරයි.මෙම රෝස තිරුවාන කන්ද පොසිල වනාන්තරයක් හෝ සුවිශේෂි ඛනිජමය වටිනාකමකින් සමන්විත ස්ථානයක් වන බවද, ගෙවුඩ පිළිස්සූ විට පාට වෙනස්වන ආකාරයට තිරුවානා ගලේ පැහැයත්, දීප්තියත් වැසි සුළං වැදීම නිසා දුර්වර්ණ විය හැකි බව ද, වයසට යාම නවත්වන්න නොහැකි සේ මෙම ස්වභාවික වර්ණය දුර්වර්ණ විමත් වළක්වාලිය නොහැකි බව ද ආචාර්ය විජයානන්ද මහතා පවසයි.නාමල් උයනේ රෝස තිරුවානා කන්ද වසර කෝටි 500 ක් පැරණි යැයි කීමෙන් එයට සුවිශේෂී තත්ත්වයක් උරුම වන්නේ නැතැයි ද, ශ්‍රී ලංකාවේ දක්නට ඇති පාෂාණයන්ගෙන් 90% ක් පමණ වසර මිලියන 2000 ට වඩා පැරණි යැයි ද ආචාර්ය විජයානන්ද ප්‍රකාශ කළේය. වසර මිලියන 600 ට වැඩි පැරණි පාෂාණ ප්‍රාග් - කේම්බ්‍රීය (Pre Cambrian) යුගයට අයත් පාෂාණ වශයෙන් හඳුන්වනු ලැබේ.”ඉන්දියාවේ සුප්‍රකට “ටජ් මහල්” මන්දිරය තැනීම සඳහා ශ්‍රී ලංකාවේ මෙම රෝස තිරිවාන නිධියෙන් රෝස තිරුවානා පාෂාණය ගෙන ගිය බවට පැතිර ඇති කථාවත් සාවද්‍යයයි. “ටජ්මහල්” මන්දිරයේ කිසි තැනක රෝස තිරුවානා යොදා නැහැ. කිරිගරුඬ (Marble) ඒ සඳහා උපයෝගී කරගෙන තිබෙනවා.මේවා හුදු මතිමතාන්තර පමණයි. ඓතිහාසික පුරාවිද්‍යාත්මකව හෝ භූ විද්‍යාත්මකව සනාථ නොවන කරුණු සත්‍යය වශයෙන් පිළිගත යුතු නැහැ” භූ විද්‍යා සමීක්‍ෂණ හා පතල් කාර්යාංශයේ සභාපතිවරයා පෙන්වා දුන්නේය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>15</day>
    </date>
    <link>http://www.dinamina.lk/2010/05/15/_art.asp?fn=n10051515</link>
    <topic>බොරැල්ල ආයුර්වේද රෝහලේරණවිරු වාට්ටුවක් ඇරැඹීමට පියවර</topic>
    <author>මානෙල් පුෂ්පකුමාරි</author>
    <content>බොරැල්ල ආයුර්වේද ශික්ෂණ රෝහලේ රණවිරුවන් වෙනුවෙන් කැඩුම් බිඳුම් වාට්ටුවක් ආරම්භ කිරීමට දේශීය වෛද්‍ය ඇමැති පියසේන ගමගේ මහතා තීරණය කැර ඇත.මෙම රෝහලේ යෝජිත සංයුක්ත සැලැස්මේ දෙවැනි අදියර යටතේ මේ වාට්ටුව ඉදිකැර රණවිරුවන් වෙනුවෙන් වෙන් කරන බව ඉකුත් 12 දා නිරීක්ෂණ චාරිකාවකට එක්වෙමින් ඇමතිවරයා සඳහන් කළේය.ත්‍රස්තවාදය පරදා රට එක් සේසත් කිරීමෙන් පසු පැවැත්වෙන රණවිරු සතිය වෙනුවෙන් බොරැල්ල ආයුර්වේද රෝහල සහ වැලිසර හෝමියෝපති රෝහල මෙදින ඇමැතිවරයා ගේ නිරීක්ෂණයට ලක්විය.රට ගොඩනැඟීමට තම යුතුකම් කොටස නිසි අයුරින් ඉටු කිරීම රණවිරුවන්ට කරන උසස්ම උපහාරය බව මේ නිරීක්ෂණ චාරිකාවේ දී ඇමැතිවරයා අවධාරණය කළේය.දේශීය වෛද්‍ය අමාත්‍යාංශයේ ලේකම් බන්ධුල දසනායක මහතා ඇතුළු අමාත්‍යාංශ නිලධාරීහු ද මේ නිරීක්ෂණ චාරිකාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>15</day>
    </date>
    <link>http://www.dinamina.lk/2010/05/15/_art.asp?fn=n10051516</link>
    <topic>සපුගස්කන්ද විශාඛාවේලේ දන්දීමේ පින්කම අද</topic>
    <author/>
    <content>සපුගස්කන්ද විශාඛා බාලිකා විද්‍යාලයීය 20 වන වර්ෂ පූර්ණයට සමගාමීව සංවිධානය කරන “විශාඛාභිනන්දන” ප්‍රජා සත්කාර වැඩසටහන් මාලාවේ ප්‍රධාන අංගයක් ලෙසින් ලේ දන්දීමේ කඳවුරක් අද (15) උදේ 9.00 සිට විදුහල් පරිශ්‍රයේදී පැවැත්වේ.30 වසරක ශාපලත් යුද්ධය ජයග්‍රහණය කොට වසරක් සපිරෙන මැයි මාසයේ මවුබිම වෙනුවෙන් දිවි පිදූ රණවිරුවන් සිහිපත් කිරීමත්, සම්බුද්ධ ජයන්තිය සැමරීමත්, අසරණ තැලසීමියා රෝගීන් සුවපත් කිරීමත් වෙනුවෙන් මෙම ලේ දන්දීමේ කඳවුර සංවිධානය කරන බව විදුහල්පතිනී ඩී. එල්. පද්මසීලි මහත්මිය පැවසුවාය.විදුහල්පතිනිය ඇතුළු විද්‍යාලීය බෞද්ධ සංගමය ප්‍රජාපති තත්ත්ව කවය හා ශාන්ත ජෝන් ගිලන් රථ හමුදාව මෙය සංවිධානය කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>15</day>
    </date>
    <link>http://www.dinamina.lk/2010/05/15/_art.asp?fn=n10051517</link>
    <topic>රට වටා ධීවර වරාය ආශි‍්‍රතවආරක්‍ෂක මුරපොළ පිහිටුවීමට යයි</topic>
    <author>බන්ධුල ගුණසේකර</author>
    <content>දැනට දකුණු පළාතේ මිරිස්ස සහ ගාල්ල ධීවර වරාය ආශි‍්‍රතව පිහිටුවා ඇති වෙරළ ආරක්ෂක මුරපොළවලට අමතරව කල්පිටිය, මන්නාරම, පේදුරුතුඩුව, ඔළුවිල්, පුනරීන් හා කොළඹ යන ධීවර වරායවලද ආරක්ෂක මුරපොළ පිහිටුවීමට තීරණය කොට ඇති බව වෙරළ ආරක්ෂක දෙපාර්තමේන්තුවේ අධ්‍යක්ෂ රියර් අද්මිරාල් දයා ධර්මපි‍්‍රය මහතා සඳහන් කරයි.මේ යටතේ දැනට වෙරළ ආරක්ෂක බළකායට අයත් අධිවේගී යාත්‍රා හතර (04) සහ ආරක්ෂක නිලධාරීන් දෙසියය (200) දෙනාට අමතරව නිලධාරීන් දෙදහස් (2000) හා අධිවේගී යාත්‍රා සමූහයක් ද අලුතින් ලබා ගැනීමට කටයුතු යොදා තිබේ.වෙරළ තීරය ආශි‍්‍රතව දිගින් දිගටම සිදුවන නීති විරෝධී ජාවාරම් මැඩපැවැත්වීම පිණිස දිවයිනේ සෑම ධීවර වරායක් ආශි‍්‍රතවම මුරපොළ පිහිටුවීමේ වැඩපිළිවෙළට සමගාමීව මෙම වැඩ පිළිවෙළ ක්‍රියාවට නැංවෙන බවද අධ්‍යක්ෂ වරයා කියයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>15</day>
    </date>
    <link>http://www.dinamina.lk/2010/05/15/_art.asp?fn=n10051518</link>
    <topic>ජාතික පාසල් 62කටස්ථිර විදුහල්පතිවරුන්අයැදුම්පත් කැඳවීම ලබන සතියේ</topic>
    <author>දයා පෙරේරා</author>
    <content>ජාතික පාසල් හැටදෙකක් සඳහා ස්ථිර විදුහල්පතීන් බඳවා ගැනීමට ලබන සතියේ අයදුම්පත් කැඳවන බව අධ්‍යාපන ඇමැති බන්දුල ගුණවර්ධන මහතා කියයි.දැනට මේ පාසල් හි නිත්‍ය විදුහල්පතිවරු නොමැති බැවින් වැඩ ආවරණය කිරීම අඩාල වී ඇති බවද ඇමැතිවරයා කීවේය.මේ අතර ජාතික පාසල් කිහිපයක පැවැති අර්බුද මේ වන විට විසඳා තිබෙන බව ද කී ඇමැතිවරයා, සිසුන් ඇතුළත් කර නොගැනීම, විදුහල්පතිවරුන්ට වැඩ බාර නොදීම යනාදී කරුණු හේතුකොටගෙන උද්ඝෝෂණ පැවැති ජාතික පාසල් කිහිපයකට ම අමාත්‍යාංශයේ නිලධාරීන් යවා ප්‍රශ්න විසඳීමට ක්‍රියා කළේ යැයි ද කීවේය. ඇඹිලිපිටිය ජාතික පාසල, දෙහිඕවිට ජාතික පාසල, ගනේවත්ත ජාතික පාසල සහ මාතර තිහගොඩ ජාතික පාසල යන පාසල්හි පැවැති ගැටලු ඒ අයුරින් නිරාකරණය කළේ යැයි ද අමාත්‍යවරයා සඳහන් කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>15</day>
    </date>
    <link>http://www.dinamina.lk/2010/05/15/_art.asp?fn=n10051519</link>
    <topic>ජල ගැලීමෙන් මරදාන-කොටුවදුම්රිය ප්‍රමාදයි</topic>
    <author>ශීලාඋඩුවර</author>
    <content>ඊයේ දවසපුරාම පැවැති අධික වර්ෂාව නිසා කොළඹ කොටුව මරදාන අතර හා කැලණිවැලි මාර්ගයේ නුගේගොඩින් එහා දුම්රිය මාර්ග ජලයෙන් යටවීමෙන් එම මාර්ගවල දුම්රිය ධාවනය ඊයේ ප්‍රමාද විය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>15</day>
    </date>
    <link>http://www.dinamina.lk/2010/05/15/_art.asp?fn=r1005159</link>
    <topic>වැසි ජලයෙන් පානදුර යටවේ</topic>
    <author>පානදුර සමූහ වාර්තාකරු කපිල සෝමරත්න</author>
    <content>පාණදුර අවට ප්‍රදේශවලට ඊයේ (13) ඇඳ හැලුනු ධාරානිපාත වර්ෂාව නිසා පහත් බිම් සියල්ලම යටවිය. පාණදුර ගාලු පාර අඩියක් පමණ වැසි ජලයෙන් යටවීම නිසා ගමනා ගමනයට බාධා පැමිණියේය. පානදුර රාජකීය විදුහල සහ පානදුර සාන්ත අන්තෝනි විදුහල් භූ®මියද අඩියක් පමණ උසට වැසි ජලයෙන් යට විය. මේ නිසා පාසලේ පංති පැවැත්වීමට ද නොහැකි විය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>15</day>
    </date>
    <link>http://www.dinamina.lk/2010/05/15/_art.asp?fn=r1005151</link>
    <topic>නෙළුබෑව ග්‍රාමීය රෝහලේඅඩුපාඩුනිමක් නෑ</topic>
    <author>හිදෝගම සමූහ චිත්‍රාරත්න කළුආරච්චි</author>
    <content>අනුරාධපුරයේ සිට තරමක් ඈතින් නාච්චාදූව ගොවි ජනපදය පිහිටා ඇත. එම ජනපදයේ බොහෝ දෙනා රටටම බත එළවුළු සපයන ගොවීන්ය. ඔවුන් සැමවිටම කුඹුර, හේන සමග කැත්ත උදැල්ල අව්ව - වැස්ස - සමග ජීවිත හටන ගෙන යන පිරිසකි. එසේ වීම නිසා ඔවුන්ට පහසුකම් අඩුවනවා දැයි සැකයක් පවතී. නාච්චාදූව ජනපදයේ ග්‍රාම නිලධාරී කොටස් 15 – 16 පමණ ඇත.නාච්චාදූව ජනපදයේ – මඩවලගම - අතුරුවැල්ල - තුරුවිල - දිවුල්වැව - පාවක්කුලම - මහනෙළුබෑව - කුඩා නෙළුබෑව - සුහදගම – රත්මලේ - ශ්‍රාවස්තිපුර - කළුවිල - හිදෝගම - ආදී ප්‍රදේශවල ජනතාවට ඇති එකම රෝහල කුඩා නෙළුබෑව ග්‍රාමීය රෝහලයි.මේ රෝහල හැරුනාම අනුරාධපුර මහ රෝහලට හෝ කුරුණෑගල මහ රෝහලට යායුතුයි.කුඩා නෙළුබෑව ග්‍රාමීය රෝහලට ගියාම ඇතිවෙන ගැටලු අප සමග ප්‍රදේශවාසීහු මෙසේ පැවැසූහ.පාවක්කුලම - සමරසේකර සිරිසේන මහතා මමත් මගේ බිරියත් දැන් වයසයි. බේත් ගැනීමට නෙළුබෑව රෝහලට ගියාම දියවැඩියා පරීක්ෂණයන් (මුත්‍රා පරීක්ෂණය) කරගැනීමට නොහැකි නිසා අපට අනුරාධපුරයෙන් එය කරගෙන එන්න කීවා. ඊට පසුදා අනුරාධපුරයට ගියා. එදා දොස්තර මහතාගෙන් පරීක්ෂා කර ගෙන ඊට පසු දිනට එන්න වුණා. ඒකත් රැගෙන කීව නිසා ඊට පසු දින ගියා.එදා එය පරීක්ෂා කර ගෙන එන විට සවස 4.40යි. ආයිත් ඊට පසුවදා නෙළුබෑව රෝහලට ඒ පරීක්ෂණ ප්‍රතිඵල අරගෙන ගිහින් බෙහෙත් ගෙනාවා. දැන් සායනයෙන් බෙහෙත් ගන්නවා. මුත්‍රා පරීක්ෂණය කරගන්න මාසයකට වතාවක් අනුරාධපුර රෝහලට යනවා. අනුරාධපුර යාමට අප දෙදෙනාට බසයට පමණක් එක්දිනකට රුපියල් 120ක් යනවා. අපි බොහොම අමාරුවෙන් නොව ජීවත් වන්නේ.තම අනන්‍යතාවය හෙළිකිරීමට අකමැති රෝහල් සේවක පිරිසක් මෙසේ පැවැසූහ.සේවක හිඟය නිසා කිසිම වැඩක් කරන්න බැහැ. කම්කරුවන් දෙන්නයි ඉන්නේ. ගිලන් රථයේ සහායක ලෙස එක් අයකු ගියාම රෝහලට ඉන්නේ එක කම්කරුවයි.ඔහු තමයි හැමදේම කරන්න ඕන. ඉතාම සුළු පරීක්ෂණයක් පවා කර ගැනීමට අනුරාධපුර රෝහලට රෝගීන් යවන්න වෙලා. රෝගීන්ගේ කාලය, මුදල්, නාස්ති වනවා. ඒවාගේම අපගේ කාලයද නාස්ති වෙනවා. උපස්ථායක හිඟය අති උග්‍රයි.වෛද්‍ය නිල නිවාසය අසල හා රෝහල් භූමියේ වෙළෙඳ සල් හදලා, රෝහල් භූ®මිය ජනතාව අල්ලාගෙන පිට පළාත්වලින් පැමිණෙන වෛද්‍යවරුන්ට පහසුකම් ඇති නිල නිවාස නැහැ. ඔවුන්ට දැන් විවේකීව ඉන්න බැහැ. ඒ අවට කඩවල් දාලා. බෙහෙත් වර්ග ගබඩා කර තැබීමට ශීතකරණ නැහැ.ඊ.සී.ජී. යන්ත්‍රයත් රෝහලේ තිබෙනවා. නමුත් එය ක්‍රියාකරවීමට තාක්ෂණ නිලධාරීන් නැහැ.මේ රෝහලේ භූ®මිය අක්කර 5 ක් තිබුණේ. නමුත් දැන් අක්කර දෙකක් වත් නැහැ. වකුගඩු තත්ව පරීක්ෂණ කරගන්නත් උපකරණ නැහැ.මෝචරිය හැමදාම කලවැද්දන් ඇවිත් විනාශ කරනවා. මෝචරිය තියෙන්නේත් ඈත.රෝහලේදී හමුවූ තුරුවිල මාලා ප්‍රියදර්ශනී මහත්මිය මෙසේ පැවැසුවාය. නෙළුබෑව රෝහලේ කිසිම පරීක්ෂණයක් කර ගැනීමට උපකරණ නැහැ. ඉතා කුඩාම පරීක්ෂණයකට පවා අනුරාධපුර මහ රෝහලට යන්න ඕන.සෞඛ්‍ය - දේශීය වෛද්‍ය අමාත්‍ය පේෂල ජයරත්න මහතා නෙළුබෑව ග්‍රාමීය රෝහල පිළිබඳව සොයා බලා අවශ්‍ය පිළියම් යොදනවා.රෝහලට රසායනාගාර පහසුකම් සමග අවශ්‍ය තාක්ෂණ නිලධාරීන් දැනට ලබාදීමේ වැඩපිළිවෙළක් මා ක්‍රියාත්මක කරනවා. දැනට එම “මිනිලැබ්” 10 ක් පමණ ලබා දී තිබෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>15</day>
    </date>
    <link>http://www.dinamina.lk/2010/05/15/_art.asp?fn=r1005152</link>
    <topic>හන්තාන දැන් අධි ආරක්ෂිත කලාපයක්</topic>
    <author>සමන්ති වීරසේකර</author>
    <content>ජෛව විද්‍යාත්මක සහ පාරිසරික වශයෙන් අතිශය සංවේදී පරිසර කලාපයක් වන හන්තාන රක්ෂිතය අධි ආරක්ෂිත කලාපයක් වශයෙන් නම් කිරීමට රජය පියවර ගෙන තිබේ.ඒ අනුව ඊට අදාළ ගැසට් පත්‍රය පරිසර අමාත්‍යාංශය මගින් 2010 පෙබරවාරි 10 වන දින සිට බලපැවැත්වෙන පරිදි ගැසට් කොට ඇති බව මහනුවර දිස්ත්‍රික් ලේකම් ගෝඨාභය ජයරත්න මහතා පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>15</day>
    </date>
    <link>http://www.dinamina.lk/2010/05/15/_art.asp?fn=r1005153</link>
    <topic>විශාලතම ලොකු ලූනු ගබඩාවසුනිල් ගේ ගොවිපොළේ</topic>
    <author>දේවහූව සමූහ ඇම්. ඩී. මහින්ද</author>
    <content>ගොවියකු සතු විශාලතම ලොකු ලූනු ගබඩාව දේවහූව ගොවි ජනපදයේ නාරංගස්වැව ගම්මානයේ ඉදිවෙමින් පවතී.නාරංගස්වැව, සුනිල් රංජිත් ගොවි මහතාගේ ගොවිපොළේ දී මේ ගබඩාව ඇත. ලොකුලූනු කිලෝ එක් ලක්ෂ පනස් දහසක් ගබඩා කළ හැකි අන්දමින් ගබඩාව ඉදිකර ඇත.දක්ෂ ගොවියකු වන සුනිල් රංජිත් මහතාගේ මේ නිර්මාණය සඳහා රුපියල් ලක්ෂ විසිපහකට අධික මුදලක් වැය වී ඇත. මේ වන විට ගබඩාවේ රාක්ක ඉදිකිරීම් කටයුතු අරඹා ඇත. මේ ලූනු ගබඩාව මෙතෙක් ගොවියකු ඉදිකළ විශාලතම ලොකු ලූනු ගබඩාව බවත් අනෙකුත් ගොවියන්ට එය ආදර්ශයක් බවත් දේවහූව මූලස්ථාන කෘෂිකර්ම උපදේශක ජේ. එම්. වී. ජයවර්ධන මහතා කීවේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>15</day>
    </date>
    <link>http://www.dinamina.lk/2010/05/15/_art.asp?fn=r1005154</link>
    <topic>මාතලේ මහජන වෙළෙඳපොළ වැසි දිනට ජලයෙන් යටවෙනවා</topic>
    <author>පි‍්‍රයන්ත සුමනසේන සංචාරක උකුවෙල</author>
    <content>මාතලේ මහජන වෙළෙඳ පොළ වැසි දිනවලට අඩියක පමණ ජලය එක්රැස්වන බව ප්‍රදේශවාසීහු පවසති.මහජන වෙළඳ පොළ මාතලේ නගර සභාවෙන් පාලනය වන අතර, බලධාරීන්ගේ නොසැලකිල්ල නිසා නගරයේ උතුරු දෙසින් එන ප්‍රධාන ජල මාර්ගය වෙළළඳපොල මැදින් යන්නට සලස්වා ඇත.නගරයේ ප්‍රධාන කාණු පද්ධතිය හා මීවත්ත කුඹුර ප්‍රදේශයේ ජලය බැස යන්නේ ද මහජන වෙළඳ පොළ හරහාය.රාත්‍රී කාලයේ අධික වැස්සක් පැවතිය හොත් කඩ හිමියන් විවිධ අපහසුතාවන්ට පත්වේ.ජලය පිරී තිබීම නිසා සීනි / හාල් / පිටි ඇතුළු භාණ්ඩ ජලයෙන් තෙමීම නිසා පසුදින වියළීම සඳහා අධිත මුදලක් හා පාඩුවක් සිදුවන බවත්, නගර සභාවට කොපමණ පැමිණිලි කළත් ප්‍රතිඵලයක් නොවන බවත් වෙළඳ සල් හිමියෝ පවසති.කඩ හිමියන් කීප දෙනෙක් පැවැසුවේ පසුගිය රජය කාලයේ නාගරික සංවර්ධන ඇමැතිවරයා විසින් රුපියල් මිලියන 900/= ලබාදී ඇතත් නගර සභාව කිසිදු පියවරක් නොගත් බවය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>15</day>
    </date>
    <link>http://www.dinamina.lk/2010/05/15/_art.asp?fn=r1005155</link>
    <topic>නුවරඑළියට තද සුළං: අයෙක් මරුට</topic>
    <author>නුවරඑළිය සමූහ පී. රාජරත්න</author>
    <content>නුවරඑළියේ නේස්වි වතුයාය ඔස්සේ ඊයේ දහවල් හමා ගිය තද සුළඟකින් වතු නිවාස කීපයකට හානි සිදුවී එක් පුද්ගලයකු මරුමුවට පත්වී ඇත. තිස්අට හැවිරිදි රාමයියා උදයකුමාර් මහතා මෙසේ මරුමුවට පත් විය. වහලක තහඩුවක් ඔහුගේ හිස මත වැටීමෙන් අනතුර සිදුවී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>15</day>
    </date>
    <link>http://www.dinamina.lk/2010/05/15/_art.asp?fn=r1005156</link>
    <topic>අත්තනකඩවල අකුණු සරින් අයෙක් මරු දකී</topic>
    <author>ඇලහැර සමූහ සරත් වෙලගෙදර</author>
    <content>අත්තනකඩවල යාය 25 ප්‍රදේශයේ කුඹුරු යායක ගොවිතැන් කටයුතුවල නිරතව සිටි පුද්ගලයෙක් අකුණු සර වැදීමෙන් ඊයේ (14) සවස මියගොස් ඇත.මෙසේ මියගොස් ඇත්තේ මඩකළපුව කොක්කඩි චෝලේ ගම්මානයේ පදිංචි පනස් හැවිරිදි පී. සාන්ත ලිංගම් නැමති අයෙකි. ඔහු තිදරු පියෙකි.මෙම පුද්ගලයා කුඹුරු වැඩ කිරීම සඳහා කුලියට පැමිණ ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>15</day>
    </date>
    <link>http://www.dinamina.lk/2010/05/15/_art.asp?fn=r1005157</link>
    <topic>පිළියන්දල පොලිස් ස්ථානාධිපතිගේසේවය අත්හිටුවයි</topic>
    <author>දෙහිවල ගල්කිස්ස සමූහ සුරන්ජිත් පෙරේරා</author>
    <content>පිළියන්දල පොලිසියේ ස්ථානාධිපතිගේ සේවය ඊයේ 14 දින සිට ක්‍රියාත්මක වන පරිදි අත්හිටුවා ඇති බව නියෝජ්‍ය පොලිස්පති කාර්යාලය පවසයි.බස්නාහිර දකුණ බාර නියෝජ්‍ය පොලිස්පති ආනන්ද හෙට්ටිආරච්චි මහතා විසින් ලබාදුන් නියෝගයක් අනුව මෙම අත්හිටුවීම කර ඇත.පිළියන්දල පොලිසියට අයත් ජීප්රථයක් කලුතර මග්ගොන ප්‍රදේශයේදී රිය අනතුරකට භාජනය වී බරපතල හානි සිදුවීම සම්බන්ධයෙන් නියෝජ්‍ය පොලිස්පති කාර්යාලය සිදුකරන පරීක්ෂණ අවසන් වන තෙක් මෙම අත්හිටුවීම සිදුකර ඇති බව කාර්යාල ආරංචි මාර්ග කියයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>15</day>
    </date>
    <link>http://www.dinamina.lk/2010/05/15/_art.asp?fn=r1005158</link>
    <topic>කළුතර වැසි ජලයෙන් යටවේපවුල් 145ක් අවතැන්</topic>
    <author>කළුතර මධ්‍යම සමූහ, කළුතර දිස්ත්‍රික් සමූහ සහ කළුතර විශේෂ</author>
    <content>දින කිහිපයක් තිස්සේ ඇද හැළුණු වර්ෂාව හේතුකොටගෙන කළුතර දිස්ත්‍රික්කයේ ප්‍රාදේශීය ලේකම් කොට්ඨාස කීපයක මාර්ග හා පහත් බිම් ජලයෙන් යටවී පවතින බවත්, අවතැන්වූවන්ට පිසූ ආහාර ලබාදීමට උපදෙස් දී ඇති බවත් කළුතර දිසා ලේකම් එස්. හපුආරච්චි මහතා ඊයේ (14) සවස දිනමිණ ට කීය.මේ අතර කළුතර ප්‍රාදේශීය ලේකම් කොට්ඨාසයේ පමණක් පවුල් 145 කට අයත් සාමාජිකයන් 707 දෙනෙකු අවතැන්ව සිටින බව කළුතර ප්‍රාදේශීය ලේකම් සිරිසෝම ලොකුවිතාන මහතා ප්‍රකාශ කළේය.කළුතර ප්‍රාදේශීය ලේකම් කොට්ඨාසයේ වස්කඩුව නැෙඟනහිර, වනාතමුල්ල, ගල්කිස්ස, අළුබෝගහලන්ද, කළුතර උතුර, නාගොඩ බටහිර, ඉළුක්වත්ත යන ග්‍රාම නිලධාරි වසම්වල පහත් බිම් හා මාර්ග ජලයෙන් යටවී පවතී. මේ අතර විලේගොඩ ප්‍රදේශයේ පස් කන්දක් නිවසක් මතට වැටීමෙන් එම නිවසට අලාභහානි සිදුව ඇති අතර නිවැසියන්ට අනතුරක්වී නැතැයි කළුතර ප්‍රාදේශීය ලේකම්වරයා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>15</day>
    </date>
    <link>http://www.dinamina.lk/2010/05/15/_art.asp?fn=r10051510</link>
    <topic>මහ වැස්සෙන් දෙහිවල-ගල්කිස්ස තැන් රැසක් යටවේ</topic>
    <author>දෙහිවල ගල්කිස්ස සුරන්ජිත් පෙරේරා</author>
    <content>ඊයේ 14 දින උදෑසන සිට ඇදහැලුනු වර්ෂාව හේතුවෙන් බෙල්ලන්විල අත්තිඩිය රත්මලාන ප්‍රදේශයේ මහාමාර්ග රාශියක් සහා නිවාස රැසක් ජලයෙන් යට වී ඇත.119 මහරගම දෙහිවල බස් මාර්ගය බෙල්ලන්විල පන්සල අසල සහ අවට ප්‍රදේශය අඩි 4 ක් පමණ උසට වතුර නැගීම හේතුවෙන් පෙරවරු කාලයේ එම මාර්ගයේ ගමනාගමනයද ඇනහිට තිබුන බව බොරලැස්ගමුව පොලිසිය කියයි.එම ප්‍රදේශ වලට අමතරව ඉදිබැද්ද/ලක්ෂපතිය/ මොරටුමුල්ල සහ මොරටුවේ දහම් මාවත ප්‍රදේශයේද නිවාස රාශියක් යටවී, ගස් කිහිපයක් කඩාවැටී ඇති අතර එහිදී නිවාස වලට සහ මාර්ග රාශියකට අනතුරු සිදුවී අවහිරවී තිබුනි.ඉහල ඉදිබැද්ද ප්‍රදේශයේ කුඩා ප්‍රමාණයේ ගෙම්බෝ දහස් ගණනක් මතු වී තිබූ අතර එම ගෙම්බන් අවට නිවෙස් වල සහ මාර්ගයේ කඩසාප්පු වලද සෑම තැනම පැන පැන යාම නිසා ප්‍රදේශයේ ජනතාව ඉතාමත් අසීරු තත්ත්වයකට පත්ව සිටිනු දැක ගත හැකි විය.ප්‍රදේශවාසීන් පැවසුවේ ඉහළ ඉදිබැද්ද ප්‍රදේශය බොල්ගොඩ ගඟට මායිම්ව තිබෙන නිසා වැස්සත් සමග පොලොව යටින් ගෙම්බන් මතුවීමට පටන් ගෙන ඇති බවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>15</day>
    </date>
    <link>http://www.dinamina.lk/2010/05/15/_art.asp?fn=s1005152</link>
    <topic>විස්සයි 20 ලෝක කුසලානඅවසන් ගැටුම හෙට</topic>
    <author>වර්නන් ගුණසේකර කොදෙව් දූපත්හි සිට</author>
    <content>බටහිර ඉන්දීය කොදෙව් දූපත්හි පැවැත්වෙන 3 වැනි විස්සයි 20 ලෝක කුසලාන ක්‍රිකට් තරගාවලියේ අවසාන මහා තරගය හෙට (16) බාබඩෝස් හි පැවැත්වේ.ශශ්‍රී ලංකාවට එරෙහිව කඩුලු 7ක පහසු ජයක් වාර්තා කරමින් එංගලන්තය ප්‍රථමයෙන් අවසාන තරගයට පිවිසියේය. ඔස්ට්‍රේලියාව හා පාකිස්තානය අතර ඊයේ දෙවැනි අවසන් පූර්ව තරගයේ ජයග්‍රාහකයන් හෙට එංගලන්තය සමඟ මෙවර ලෝක කුසලානය දිනා ගැනීම සඳහා තරග වදිනු ඇත.පාකිස්තානය පසුගිය වසරේ එංගලන්තයේ පැවැති 2 වැනි විජයග්‍රාහි 20 ලෝක කුසලාන තරගාවලියේ සූරයෝ වෙති. ඔස්ට්‍රේලියාව (හෙට ජය ගතහොත්) හා එංගලන්තය විස්සයි 20 ලෝක කුසලාන තරගාවලියක අවසාන තරගයකට පිවිසෙන්නේ ප්‍රථම වතාවට ය.එංගලන්තය, ක්‍රිකට් ක්‍රීඩාවේ සෑම අංශයකින්ම ඔවුන් මෙතෙක් ප්‍රදර්ශනය කර ඇති දස්කම් නිසා මෙහි පැමිණ සිටින බොහෝ ක්‍රීඩා ලෝලීන්ගේ ප්‍රශංසාව දිනා ගෙන සිටිති.මෙවර තරගාවලියේ එංගලන්තය මෙතෙක් පරාජය වී ඇත්තේ එක් තරගයක දී පමණි. ඒ, සත්කාරක කොදෙව්වන් සමග ගයානාහි පැවැති වර්ෂාවෙන් බාධා පැමිණි පළමු වටයේ තරගයේ දීය. එම පරාජය ද ඩක්වර්ත් ලුවිස් න්‍යායෙනි. එබැවින්, විස්සයි 20 නමැති ක්ෂණික ක්‍රිකට් ක්‍රීඩාවේ ජාත්‍යන්තර මට්ටමේ ඉහළම තරගාවලියේ කුසලානය තමන් සතු කර ගැනීමට එංගලන්තය හෙට ඔවුන්ගේ සියළු ‘තුවක්කු පත්තු’ කරනු ඇත.එංගලන්ත පිතිකරු ලැයිස්තුවේ අංක 10 දක්වා සියළු දෙනාටම පාහේ හයේ පහර එල්ල කිරීමේ හැකියාව තිබේ. පන්දුවෙන් සිය රාජකාරිය කරන ක්‍රීඩකයන්ගේ කුසලතාවයන් ද ඉහළ අඩියක තිබේ.“මා ක්‍රීඩා කර තිබෙන වඩාත්ම ශක්තිමත් එංගලන්ත කණ්ඩායම මෙයයි” නායක පෝල් කොලිංවුඩ් පවසයි.‘ සුපිරි අට ‘ තර¼ඟ වටයේදී පාකිස්තානය හා දකුණු අපි‍්‍රකාවට එරෙහිව පිට පිට ප්‍රදර්ශනය කළ අනගිමත් පිතිකරණය හේතුවෙන්, මනා ශරීර සෞඛ්‍යයෙන් සිටින විට ලොව එක්දින හොඳම පිතිකරු තමා බව පීටර්සන් ඔප්පු කර තිබේ.කොලිංවුඩ්ට පසුව පිත්ත රැගෙන පිටියට එන ඔයින් මෝගන්ද ජාත්‍යන්තර ක්‍රිකට් පිටියේ ඔහු මෙතෙක් ප්‍රදර්ශනය කර තිබෙන දස්කම් එලෙසින්ම දිගටම පවත්වා ගෙන ගියහොත් තව වසර කිහිපයිත් මෙලොව හොඳම ක්‍රීඩකයෙකු වන බවට පෙර නිමිති පහළ කොට තිබෙන කෙනෙකි.මෙවර විස්සයි 20 ලෝක කුසලානය දිනා ගනිමින් ප්‍රධාන ජගත් ක්‍රිකට් කවුන්සල කිරුලක් දිනා ගැනීමට එංගලන්තය වසර 35ක් තිස්සේ කරන දඩයම හෙට අවසන් වීම පීටර්සන් හා මෝගන්ගේ හැකියාවන් මත රැඳී තිබේ.එනමුදු, ඊට පෙර ප්‍රතිවාදී පිලට ප්‍රබල අභියෝගයක් ජය ගැනීමට සිදුව තිබේ. ඒ ක්‍රෙග් කීස්වෙටර් හා මයිකල් ලම්බ් යන ආරම්භක පිතිකරු යුගළයයි. මේ දෙදෙනා ඉතාමත් වේගවත් මෙන්ම දැඩි ආක්‍රමණශීලි පිතිකරුවෝ වෙති.අයර්ලන්ත ජාතික මෝගන් තමන් විසින්ම නිර්මාණය කර ගත් වමත් පිතිකරණයකින් එංගලන්ත පිතිකරු පෙළට ශක්තියක් ගෙනදී සිටියදී තුන් ඉරියව්වෙන්ම කැපී පෙනෙන, ආරම්භක පන්දුව එවන ටිම් බ්‍රෙස්නන්ද පන්දුවෙන් මෙන්ම පිත්තෙන්ද තමන් තුළ තිබෙන දස්කම් මෙවර තරගාවලියේදී හොඳින් පෙන්නුම් කොට තිබේ. නවසිලන්තය සමග පැවැති එංගලන්තයේ අවසාන ‘ සුපිරි අට ‘ තරගයේදී තරගයේ වීරයා වූයේද බ්‍රෙස්නන්ය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>15</day>
    </date>
    <link>http://www.dinamina.lk/2010/05/15/_art.asp?fn=s1005153</link>
    <topic>පරාජයේ වගකීම සියලු ක්‍රීඩකයන් බාරගත යුතුයි</topic>
    <author/>
    <content>ලෝක කුසලාන ඕවර් විස්සයි 20 අර්ධ අවසාන තරගයේ දී කඩුලු 7 කින් පරාජය වීම සම්බන්ධ සම්පූර්ණ වගකීම සියළු ක්‍රීඩකයන් බාරගත යුතු බව ශශ්‍රී ලංකා ක්‍රිකට් නායක කුමාර සංගක්කාර පවසයි.සංගක්කාර කාසියේ වාසිය දිනාගෙන මුලින්ම පන්දුවට පහරදීමට පිටියට පිවිසියත් ප්‍රථම පන්දුවාර පහේදී කඩුලු 3 ක්ම දැවී ගියහ. මේ අනුව ශ්‍රී ලංකා පිල ලකුණු 128 කට සීමා විය.එංගලන්ත පිල පන්දු වාර 4 ක් ඉතිරිව තිබියදී තරගය ජය ගැනීමට සමත් විය.අලුතින් උපන් තම පුතා දැක බලා ගැනීමට ගොස් ආපසු පැමිණි කෙවින් පීටර්සන් නොදැවී ලකුණු 42 ක් ලබා ගත්තේ ය. “එංගලන්ත පන්දු යවන්නන් ගේ මද වේග පන්දුවලට හා බවුන්සර් පන්දුවලට ශ්‍රී ලාංකික ක්‍රිකට් ක්‍රීඩකයන්ට මුහුණ දීමට නොහැකි වුණත් එංගලන්ත පිලේ ක්‍රීඩකයන් අපේ පන්දු යවන්නන්ට සාර්ථකව මුහුණ දී ජයග්‍රහනය කරා ඔවුන්ගේ පිල රැගෙන ගියා. ආරම්භක පිතිකරු සනත් ජයසූරිය මේ තරගයේ දී එක් ලකුණක් පමණක් ලබා තරගාවලියේ දීම ලකුණු 13 ක් පමණක් ලබා ගත්තද, මෙම තරගාවලියේ දී ඔහු අසාර්ථක වුවත් බොහෝ දුෂ්කර අවස්ථාවල ශශ්‍රී ලංකා පිල ගොඩ ගැනීමට සනත් ජයසූරිය උරදුන් බව සංගක්කාර පැවැසීය.කෙසේ වෙතත් ඔහු ශ්‍රී ලංකා පිල වෙනුවෙන් ක්‍රීඩා කරන අවසාන අවස්ථාව මෙය වනු ඇද්ද යන්න ඔහු කිසිදු අදහසක් ප්‍රකාශ කළේ නැත.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>15</day>
    </date>
    <link>http://www.dinamina.lk/2010/05/15/_art.asp?fn=s1005154</link>
    <topic>බොන්ඩ් ක්‍රිකට් බිමෙන් සමුගනී</topic>
    <author/>
    <content>නවසීලන්ත පිලේ වේගපන්දු යවන ක්‍රීඩක ෂේන් බොන්ඩ් අන්තර් ජාතික ක්‍රිකට් ක්‍රීඩාවෙන් විශ්‍රාම ගැනීමට තීරණය කර ඇත. ටෙස්ට් ක්‍රිකට් ක්‍රීඩාවෙන් පසුගිය වසරේ දෙසැම්බර් මාසයේදී ඉවත්වූ බොන්ඩ් ලෝක කුසලාන විස්සයි 20 තරගාවලියට එක්වූහ. 35 හැවිරිදි ෂේන් බොන්ඩ් වසර 9 ක් නවසීලන්තය වෙනුවෙන් ක්‍රීඩා කළ අතර අන්තර් ජාතික තරග ජයග්‍රහණ 259 කට දායකවී ඇත.“මා දන්නවා මේ හොඳම වේලාව අන්තර් ජාතික තරග බිමෙන් ඉවත්වීමට නවසීලන්තයට ජය ලබාදීමට කළ හැකි උපරිමය මා කළා” බොන්ඩ් පැවැසීය. ටෙස්ට් තරග 18 කදී කඩුලු 87 ක් බිදහෙලූ බොන්ඩ් එක්දින තරග 82 කදී කඩුලු 147 ක් බිඳ හෙලීමට සමත්විය. විස්සයි 20 තරග 20 කදී කඩුලු 20 ක් ඔහු බිදහෙලීය. වසර 2007 දී ලෝක කුසලාන ක්‍රිකට් අවසන් පූර්ව තරගයේදී ඔස්ට්‍රේලියාවට එරෙහිව ඔහු කඩුලු ත්‍රිත්වයක් බිඳහෙළීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>15</day>
    </date>
    <link>http://www.dinamina.lk/2010/05/15/_art.asp?fn=s1005155</link>
    <topic>ක්‍රීඩා ඇමැති-පළාත් ප්‍රධාන ඇමැතිවරුන් හමුවක්</topic>
    <author>ප්‍රින්ස් ගුණසේකර</author>
    <content>ක්‍රීඩා අමාත්‍යංශයේ ලියාපදිංචි වී ඇති සියලුම ක්‍රීඩා සමාගම් ව්‍යවස්ථාවට අනුව කටයුතු කිරීම හා මුල්‍ය කටයුතු විනිවිද භාවයකින් පවත්වාගෙන යෑම අනිවාර්ය බව ක්‍රීඩා ඇමැති සී. බී. රත්නායක මහතා අවධාරණය කරයි. ක්‍රීඩා සංගම් මහජන මුදල් පරිහරණයේදී වගකීමකින් ක්‍රියා කළ යුතු බවත් එසේ නොවන අවස්ථාවලදී තරාතිරම නොබලා එයට එරෙහිව පියවර ගන්නා බවත් ඇමැතිවරයා පැවැසීය.පළාත් මට්ටමින් දක්ෂතා දක්වන ක්‍රීඩක ක්‍රීඩිකාවන් ජාතික තලයට හා ජාත්‍යන්තර තලයට ගෙන ඒම සඳහා පළාත් ක්‍රීඩා අමාත්‍යවරු හා පළාත් ක්‍රීඩා ඇමැතිවරු සමඟ ඔල්ම්පික් නිවහනේදී පැවැති සාකච්ඡාවකදී ඇමැති සී. බී. රත්නායක මහතා සඳහන් කළේය.මේ හමුවේදී විශේෂ කරුණු ගණනාවක් පිළිබඳ එකඟතාව පළවී ඇත. සෑම පළාතකටම අංග සම්පූර්ණ ක්‍රීීඩා පිටියක්, පිහිනුම් තටාකයක්, එක් දිස්ත්‍රික්කයකට ක්‍රීඩා වෛද්‍ය ඒකකය බැගින් ලබාදීම වැනි කරුණු කෙරෙහි ක්‍රීඩා ඇමැතිවරයා අදහස් දක්වා ඇත.පළාත් මට්ටමින් ක්‍රීඩාව දියුණු කිරීමට ඇති බාධාවන් පිළිබඳ පළාත් ක්‍රීඩා ඇමැතිවරු, ලේකම්වරු හා ක්‍රීඩා අධ්‍යක්‍ෂවරු ඇමැති සී. බී. රත්නායක මහතා වෙත අදහස් ඉදිරිපත් කළහ. පළාත් මට්ටමේ දක්ෂ ක්‍රීඩක ක්‍රීඩිකාවන් පිළිබඳ හා ක්‍රීඩා කාර්යයන් පිළිබඳ ක්‍රීඩා අමාත්‍යංශය සමග තොරතුරු හුවමාරු කරගැනීමේ තාක්ෂණික වැඩපිළිවෙලක් ක්‍රියාත්මක කිරීමට අදහස් කර ඇතැයි ඇමැති සී. බී. රත්නායක මහතා පැවැසීය.ප්‍රාදේශීය ක්‍රීඩා සංවර්ධන මධ්‍යස්ථාන ඇති කිරීමෙන් ග්‍රාමීය ක්‍රීඩක ක්‍රීඩිකාවන්ට විශාල ප්‍රයෝජනයක් අත්වන බව ඇමැතිවරයාගේ අදහස විය. ත්‍රස්තවාදය හේතුවෙන් උතුරු - නැඟෙනහිර ප්‍රදේශවල කඩා වැටුණු ක්‍රීඩා සංවර්ධනය සඳහා අවශ්‍ය පියවර ගැනීමට ද අපේක්‍ෂා කෙරේ.මේ සාකච්ඡාවට උතුරු මැද පළාත් ප්‍රධාන අමාත්‍ය බර්ටි ප්‍රේමලාල්, මධ්‍යම පළත් ප්‍රධාන අමාත්‍ය සරත් ඒකනායක, උතුරු මැද පළාත් වැඩබලන ප්‍රධාන අමාත්‍ය අශෝක වඩිගමංගාව යන මහත්වරු එක්වූහ. මෙයට අමතරව බස්නාහිර පළාත් ක්‍රීඩා අමාත්‍ය උපාලි කොඩිකාර, මධ්‍යම පළාත් හිටපු ක්‍රීීඩා අමාත්‍ය වී. රාධක්‍රිෂ්ණන් හා උතුරු මැද පළාත් ක්‍රීඩා අමාත්‍ය පේෂල ජයරත්න යන මහත්වරුද එක් වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>15</day>
    </date>
    <link>http://www.dinamina.lk/2010/05/15/_art.asp?fn=s1005156</link>
    <topic>එංගලන්තය මුල්වරට විස්සයි 20ලෝක ක්‍රිකට් අවසන් තරගයකට</topic>
    <author>සටහන-ප්‍රින්ස් ගුණසේකර</author>
    <content>ශ්‍රී ලංකා ක්‍රිකට් පිලේ ජ්‍යෙෂ්ඨ ක්‍රීඩකයන් බොහොමයක් සෑම අතකින්ම අසාර්ථකවීමේ ප්‍රධානතම හේතුව මත විස්සයි 20 ලෝක කුසලාන අවසන් මහා තරගය මෙවර ශ්‍රී ලංකාවට අහිමිවී ගියේ ය.විස්සයි 20 ලෝක අනුසූර ශ්‍රී ලංකාව දරුණු පරාජයක් ලැබුවේ මෙතෙක් විස්සයි 20 ලෝක ක්‍රිකට් අවසන් මහා තරගයකට ඉතිහාසයේ කිසි දිනෙක සුදුසුකම් ලබා නැති එංගලන්තය වෙතිනි.ක්‍රිකට් ක්‍රීඩාව ලොවට හඳුන්වා දීමේ ගෞරවය පමණක් ඉතිරිව තිබූ එංගලන්තයට විස්සයි 20 ලෝක ක්‍රිකට් තරගාවලියක අවසන් මහා තරගයකට පැමිණීමේ භාග්‍ය උදාකර දුන්නේ ශ්‍රී ලංකා ක්‍රිකට් ක්‍රීඩකයන් වීම එංගලන්ත ක්‍රිකට් ලෝලීන්ට කිසිදා අමතක නොවනු ඇත. වසර 2007 දී ආරම්භ වූ මේ ආක්‍රමණශීලී වේගවත් විස්සයි 20 ලෝක සූරතාවලියේ එදා මෙදාතුර වාර්තා ගණනාවක් ශ්‍රී ලංකා ක්‍රීඩකයන් සතු කරගෙන සිටියද මෙවර තරගාවලියේ දී සැලකිය යුතු තරම් දක්‍ෂතා ඉස්මතු නොවීය.මෙතෙක් විස්සයි 20 ලෝක සූරතාවලි තුනකදී වැඩිම ලකුණු ලබා සිටින මහේල ජයවර්ධන (තරග 17 කදී ලකුණු 605) හා තැනට සුදුසු නුවණින් ක්‍රීඩා කරන ඇන්ජලෝ මැතිව්ස් පිතිකරුවන් ලෙස සාර්ථක වූහ. ඉන්දියාවට එරෙහි තීරණාත්මක තරගයේ දී අවසන් පන්දුවේ දී හයක් එල්ල කළ චාමර කපුගෙදර ද අමතක කළ නොහැකි පිතිකරුවෙකි.දිගින් දිගටම අසාර්ථක වූ ප්‍රවීණ පිතිකරුවෙකු බංකුවේ තබා නවක දිනේෂ් චන්දිමාල් ට සමස්ත තරගාවලියේදීම අවස්ථාව ලබාදී පරාජය වූයේ නම් සමාවක් දිය හැක. පන්දු යවන්නන් ගෙන් බලාපොරොත්තු සේවය ද ශ්‍රී ලංකාවට අහිමි විය. පන්දු රැකීමේ දුර්වලතා ශශ්‍රී ලංකා පරාජය ඉක්මන් කිරීමට ප්‍රධානතම සාධකය විය. දුවද්දී දැවී යෑම් සාර්ථක කර නොගැනීම හා උඩපන්දු අතහැරීම අතින් ශ්‍රී ලංකාව ඉදිරියෙන් සිටියේ ය.මහේල ජයවර්ධන තරග 6 කදී ලකුණු 302 ක් ලබාගත් අතර ශතකයක් ලැබූ ශ්‍රී ලංකාවේ එකම පිතිකරුවාද විය. මහේල අසාර්ථකවූ තරග දෙකම පරාජයවීම කැපී පෙනුණි. ඔහු මේ තරගාවලියේදී ලකුණු 60.40 ක සාමාන්‍ය වේගයක් රඳවා ගැනීමට සමත්වීම කැපී පෙනුණි. අනෙක් සියලුම පිතිකරුවන් 30ට අඩු ලකුණු වේගයක් රඳවා ගැනීම ශ්‍රී ලංකා පිලට විශාල අවාසියක් විය.මෙවර තරගාවලියේ ශ්‍රී ලංකා පිලේ වැඩිම කඩුලු ලාභියා වූ ලසිත් මාලිංග තරග 6කදී කඩුලු 6 ක් ලබාගත් අතර ප්‍රතිවාදී පිතිකරුවන්ට බලාපොරොත්තුවූ තරම් තර්ජනයක් නොලැබුණි. නිමාවූ අයි. පී. එල්. තරගාවලියේදී තර්ජනාත්මක පන්දු යවන්නා ලෙස හැඳින්වූ ලසිත් මාලිංගට බටහිර ඉන්දීය කොදෙව් තණ තිළි හොඳ සහයෝගයක් නොදුන්නේනම් අපේ දඟ පන්දු යවන්නන් සාර්ථක විය යුතුව තිබුණි.අජන්ත මෙන්ඩිස්. ඩිල්ෂාන් සුරාජ් රන්දිව් හා සනත් ජයසූරියටද දඟපන්දුවෙන් පිතිකරුවන්ට තර්ජනයක් එල්ල කළ නොහැකි විය. විස්සයි 20 ලෝක කුසලාන ක්‍රිකට් තරගාවලියේ අවසන් පූර්ව වටයෙන් ඉවතට විසිවූ ශ්‍රී ලංකා පිල බටහිර ඉන්දීය කොදෙව් දූපත් හි සිට අමෙරිකාව බලා යෑමට නියමිතය. එය ක්‍රිකට් ඉතිහාසයට තවත් අළුත් පරිච්ඡේදයක් වන්නේ අමෙරිකාවේ පැවැත්වෙන මුල්ම අන්තර් ජාතික ක්‍රිකට් තරගාවලිය මෙය වන බැවිනි.ශ්‍රී ලංකාව හා නවසීලන්තය අතර පැවැත්වෙන මේ තරගාවලිය විස්සයි 20 ක්‍රිකට් තරග 3කින් සමන්විත වේ. මේ 20 වැනිදා එහි ප්‍රථම තරගය පැවැත්වෙන අතර 22 වැනිදා හා 23 වැනිදා අනෙක් තරග පැවැත්වේ.විස්සයි 20 ලෝක අනුසූර ශ්‍රී ලංකාව, දරුණු පරාජයක් ලැබුවේ මෙතෙක් ලෝක ක්‍රිකට් අවසන් මහා තරගයකට ඉතිහාසයේ කිසි දිනෙක සුදුසුකම් ලබා නැති එංගලන්තය වෙතිනි.ක්‍රිකට් ක්‍රීඩාව ලොවට හඳුන්වා දීමේ ගෞරවය පමණක් ඉතිරිව තිබූ එංගලන්තයට විස්සයි 20 ලෝක ක්‍රිකට් තරගාවලියක අවසන් මහාතරගයකට පැමිණීමේ භාග්‍ය උදාකර දුන්නේ ශ්‍රී ලංකා ක්‍රිකට් ක්‍රීඩකයන් වීම එංගලන්ත ක්‍රිකට් ලෝලීන්ට කිසිදා අමතක නොවනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>15</day>
    </date>
    <link>http://www.dinamina.lk/2010/05/15/_art.asp?fn=f1005151</link>
    <topic>රටේපිටකොන්ද මට බාර දුන්නා</topic>
    <author>සාකච්ඡා කෙළේ උදිත ගුණවර්ධන</author>
    <content>සංස්කෘතික හා ජාතික උරුමය පිළිබඳ අමාත්‍යංශය මඟින් රටේ අනාගතය සුරක්ෂිත කිරීමට ගෙන තිබෙන සැලැසුම් මොනවාද? අමාත්‍යංශයේ අභියෝග ජය ගැනීමට නව ඇමැතිනියට හැකියාවක් තිබේද? හා තවත් දේශපාලන හා කාලීන සිදුවීම් රැසක් පිළිබඳ ඇමැතිනි පවිත්‍රාදේවි වන්නිආරච්චි මහත්මිය සමඟ සිදුකළ සාකච්ඡාවකි මේ.* මෙවර ඔබට පැවරී තිබෙන්නේ සංස්කෘතික හා ජාතික උරුමය පිළිබඳ අමාත්‍යාංශයේ වගකීමයි. මේ වගකීම් ඉෂ්ඨ කිරීමට ඔබට තිබෙන්නේ කුමන සැලැසුමක්ද?රටක් සංවර්ධනය වීමේදී සමාජීය, ආර්ථික, දේශපාලන හා සංස්කෘතික යන සෑම අංශයක්ම දියුණුවිය යුතුයි. රටක් දියුණු වෙද්දි ආර්ථික අතින් දියුණුවීම පමණක්ම දියුණුව විදිහට හඳුන්වා දෙන්න බැහැ. ඒ නිසා රටක් සංවර්ධනය වෙද්දි මේ හැම අංශයකින්ම දියුණුවක් තිබිය යුතුයි. ඒ නිසා සංස්කෘතිය හා ජාතික යන අංශයන්ගේ දියුණුව අත්‍යවශ්‍යයි. මේ නිසාම අපිට සංස්කෘතික හා ජාතික උරුමය යන විෂයේ විශාල වැදගත්කමක් ඇතැයි විශ්වාස කරනවා.ජනාධිපතිතුමාගේ ප්‍රධාන අරමුණ වෙලා තිබෙන්නේ ශ්‍රී ලංකාව ආසියාවේ ආශ්චර්ය බවට පත්කිරීමයි.එතනදී සංස්කෘතික විෂයට විශාල කාර්යභාරයක් තිබෙනවා. කෙනෙකුට හිතෙන්න පුළුවන් ගොඩනැගිලි ඉදිවුණාට, ඒකපුද්ගල ආදායම ඉහළ ගියාම රටක් දියුණුයි කියලා. ඒත් යථාර්ථය ඒක නෙමෙයි රටේ සංස්කෘතිය විනාශ වී රටක් දියුණු වුණාට ප්‍රතිඵලයක් නැහැ. රටේ සංස්කෘතික කාන්තාරයක් තිබියදී රටක් දියුණු වෙන්න බැහැ. ඒ නිසා තමයි මම කියන්නේ රටක පිට කොන්ද විදිහට සංස්කෘතිය, සදාචාරය හා ජාතික උරුමය යන විෂයන් ගන්න පුළුවන් කියලා.මම උත්සහ කරනවා විෂය භාර ඇමැතිවරයා විදිහට මේ විෂයේ කාර්යභාරය උපරිමයෙන් ඉෂ්ඨ කිරීමටත් මෙහි සේවය මුළු රටටම ලබාදීමටත්.* ඔබ මෙතෙක් කල් වගකීම් දැරුවේ සමෘද්ධි, තරුණ කටයුතු වගේ අමාත්‍යාංශවලයි. ඒත් ඔබට මෙවර පැවරී තිබෙන්නේ වෙනස් වගකීමක් මේ විෂය ඔබට අභියෝගයක් කියලා හිතෙන්නේ නැද්ද?අවශ්‍යතාවය තිබෙනවානම් ලැබෙන විෂය පිළිබඳව හොඳ අවබෝධයක් තිබෙනවානම් අවබෝධයක් ලබා ගැනීම සඳහා අවශ්‍යතාවයක් තිබෙනවා නම් ඕනෑම අමාත්‍යාංශයක කාර්යභාරය සාර්ථක විදිහට ඉෂ්ඨ කිරීමට පුළුවන්. මම මුලින්ම සමෘද්ධි විෂය භාර ගනිද්දි ඒ විෂය මට අලුත් දෙයක් වුණා. ඒත් කාලය ගතවෙද්දි මට හොඳ අවබෝධයක් ලබාගන්න පුළුවන් වුණා. තරුණ කටයුතු අමාත්‍යාංශයත් එහෙමයි. මට මේ අමාත්‍යාංශය තුළිනුත් විශිෂ්ට සේවයක් ඉෂ්ඨ කරන්න පුළුවන් වුණා. ඒ නිසා මට මේ අමාත්‍යංශවල වගකීම් කියන එක අලුත් දෙයක් නෙමෙයි. සංස්කෘතික හා ජාතික උරුමය අමාත්‍යංශය කියන්නේ මට තවත් එක් අමාත්‍යංශයක වගකීම විතරයි. මට මේ අමාත්‍යංශයේ වගකීමක් අභියෝගයක් නෙමෙයි.* සංස්කෘතික හා ජාතික උරුමය විෂය රටේ සංචාරක ක්ෂේත්‍රයේ වැඩි වර්ධනය සඳහාද යොදාගන්නට පුළුවන්. මේ සඳහා ඔබේ අමාත්‍යංශය පැත්තෙන් මොනවගේ වගකීමක්ද තිබෙන්නේ ?මේ අමාත්‍යංශයට සංචාරක ක්ෂේත්‍රයේ වර්ධනය සඳහා විශාල කාර්යභාරයක් ඉෂ්ඨ කිරීමට පුළුවන්කම තිබෙනවා. විදේශිකයන් ශ්‍රී ලංකාවට පැමිණෙන්නේ රටේ පෞරාණික ස්ථාන, සංස්කෘතික වටිනාකම් සහිත ස්ථාන ස්වභාවික වැදගත්කම් ස්ථාන නැරඹීමටයි. ඒ නිසා මේ ස්ථානවල සුන්දරත්වය ආරක්ෂා වන ආකාරයට එහි සුන්දරත්වය ඉලිප්පි පෙනෙන ආකාරයට ප්‍රතිසංවිධානය විය යුතුයි. එමගින් මේ ස්ථාන නැරඹීමට තිබෙන සංචාරකයන්ගේ උනන්දුව ඉහළ නැංවීමට පුළුවන්කම තිබෙනවා. අනෙක අපේ වගේ ආසියාතික රටවලට සංචාරක ආකර්ශනය ලැබී තිබෙන්නේ මේ සංස්කෘතික හා ජාතික අන්‍යතාව නිසයි.* රටේ සිදුවන සංස්කෘතික විනාශයට මූලික වශයෙන් ජනමාධ්‍ය හා විද්‍යුත් නාලිකා වගකිව යුතු බවට මතයක් සමාජය තුළ තිබෙනවා. මේ තත්ත්වය පාලනය කිරීමට ඔබේ අමාත්‍යාංශය හරහා වැඩපිළිවෙළක් ඇති කළ නොහැකිද ?මෙහි යම්කිසි සත්‍ය තත්ත්වයක් තිබෙනවා. ඒත් මේ පිළිබඳව නිසි අධ්‍යයනයක් කරලා විසඳුම් සෙවිය යුතුයි. මෙවැනි තත්ත්වයක් ඇති නොවන ආකාරයට කටයුතු කිරීම තමයි හොඳ. ඒත් මෙවැනි දේ පාලනය කිරීමට නීති රීති ගෙනෙනවාට වඩා හොඳ දේ වෙන්නේ මාධ්‍ය මගින්ම තමන්ගේ වැඩසටහන් පිළිබඳව ස්වයං වාරණයක් ඇතිව කටයුතු කිරීමයි.අනෙක් පැත්තෙන් ජනමාධ්‍යයට රටක සංස්කෘතිය ආරක්ෂා කර ගැනීමටත්, ජාතික උරුමය තහවුරු කිරීමටත් හොඳ ඉවක් තිබෙනවා. ඒ නිසා මේ ගැන අවධානයකින් යුතුව කටයුතු කිරීම මාධ්‍යයේ වගකීමක් විදිහට හඳුන්වාදීම අසාධාරණ නැහැ.* ජනතාව පසුගිය ජනාධිපතිවරණයේදී හා මහ මැතිවරණයේදී ආණ්ඩුවට විශාල බහුතරයක් සහිතව ජයග්‍රහණය අත්පත් කර දුන්නේ විශාල බලාපොරොත්තු ඇතිවයි. ඒත් මේ වනවිට එම බලාපොරොත්තු කඩවන විදිහට ආණ්ඩුව කටයුතු කරනවා කියලා විපක්ෂය චෝදනා එල්ල කරනවා. මේ ගැන ඔබේ අදහස කුමක්ද?විපක්ෂයට ඕනෑම හොඳ දෙයක් නරක දෙයක් විදිහට අර්ථ ගන්වලා මිනිස්සු මුලා කරන්න පුළුවන්. ඒත් ජනතාව කිසිවිටෙක විපක්ෂය නඟන මේ චෝදනා පිළිගන්නේ නැහැ. අද විපක්ෂයේ වගකීම හා යුතුකම විය යුත්තේ රට ගොඩනැගීම සඳහා ආණ්ඩුව ආරම්භ කර තිබෙන වැඩපිළිවෙළට සහයෝගය ලබාදීමත් ආණ්ඩුවේ වැරැදි අඩුපාඩු තිබෙනවානම් සද්භාවයෙන් යුතුව විවේචනය කිරීමත් පමණයි. ඒත් විපක්ෂය ඒ යුතුකම් සදාචාරය හඳුනාගෙන නැහැ.මතකනේ රට යුද්ධයක පැටලී සිටියදී මුළු ජාතියම එකම අරමුණක් ඔස්සේ ත්‍රස්තවාදය පරාජය කිරීමේ අරගලය කරගෙන යද්දි එදා විපක්ෂය කටයුතු කළ ආකාරය. තොප්පිගල අල්ලද්දි විපක්ෂනායකතුමා ප්‍රසිද්ධියේ ප්‍රකාශ කළා තොප්පිගල කැලෑවක් කියලා. එජාපයේම තවත් මන්ත්‍රීවරයකු කීවා ඕනෑ ගොනෙකුට යුද්ධ කරන්න පුළුවන් කියලා. පාමංකඩ අලිමංකඩ කතාව කීවෙත් විපක්ෂයම තමයි. මේ විදිහේ වගකීම් විරහිත විපක්ෂයකට රට දැයට හිතැති ආකාරයට කටයුතු කරන්න පුළුවන් කමක් නැහැ. මේ විදිහේ බාල වර්ගයේ විපක්ෂයකින් රටේ ඉදිරි ගමනට ආශිර්වාදයක් සැලැසීම සැක සහිතයි. ඒත් විපක්ෂයට නිවැරැදි වීමට තවමත් ඉඩ තිබෙනවා.රජයට අලුත් ජනවරමක් හම්බ වෙලා මාසයකට පොඩ්ඩයි වැඩි. ඒ නිසා මේ ආණ්ඩුව ජනසෙත සලසන ආකාරයට වැඩ කරන්නේ නැහැ කියනවානම් එය ද්වේශ සහගතව කුහකත්වයෙන් යුතුව සිදුකරන ප්‍රකාශයක් විදිහටයි මම දකින්නේ. මම මේ මොහොතේදී ඉතාමත් වගකීමෙන් යුතුව කියනවා ඉදිරි අවුරුදු හයේදී මේ ආණ්ඩුව රටට දැනෙන සේවයක් ඉෂ්ඨ කරනවා කියලා. ඒ සඳහා අපේ ජනාධිපතිතුමාටත් ආණ්ඩුවටත් පුළුවන්කමක් ශක්තියක් තිබෙනවා.ඒ වගේම අද එක්සත් ජාතික පක්ෂයට ආණ්ඩුවට අභියෝගයක් එල්ල කරන්න තරම් ශක්තියක් නැහැ. එයාලගේ ප්‍රශ්න විසඳාගන්න බැරි තරමට එජාපය අසරණ වෙලා සිටින්නේ. ප්‍රජාතන්ත්‍රවාදය පිළිබඳව මහා ඉහළින් කතා කරන එජාපයේත් එහි නායකත්වයෙත් තරම අද වෙද්දි හෙළිවෙලා ඉවරයි. එක්සත් ජාතික පක්ෂය විතරක් නෙමෙයි ජනතා විමුක්ති පෙරමුණත් මේ වෙද්දි ජනතා ආකර්ෂණය අතින් ඉතාම පහළ අඩියකට වැටිලා ඉවරයි. පසුගිය මහ මැතිවරණයේ ප්‍රතිඵලය බලපුවහම ඒ තත්ත්වය පැහැදිලි වෙනවා.* ආණ්ඩුව අලුත් වුණත් පත්කර තිබෙන ඇමැතිවරු පැරැණි ඇමැතිවරුම නිසා ආණ්ඩුවට අලුත් ගමනක් ආරම්භ කිරීම දුෂ්කරයි කියලා විපක්ෂය කියනවා. ඒ සඳහා උදාහරණයක් විදිහට අලුත් බෝතල්වලට පරණ වයින් දැමීමක් විදිහටයි ඇමැති මණ්ඩලය පිළිබඳ ඔවුන් හඳුන්වන්නේ?ජනාධිපතිතුමා රට ඉදිරියට අරගෙන යන ගමනේදී අලුතින් හිතලා තමයි මේ තීරණ අරගෙන තියෙන්නේ. රටක් ඉදිරියට යද්දි පළපුරුදු අත්දැකීම් බහුල අයටයි වගකීම් ලබාදිය යුත්තේ. අද ඇමැති මණ්ඩලය නියෝජනය කරන්නේ අත්දැකීම් බහුල පිරිසක්. ඒ නිසා මේ ඇමැතිවරු අසමත් පිරිසක් කියලා කවුරුන් හෝ කියනවා නම් ඒක තහවුරු නොවන පිළිගන්න බැරි කාරණයක්.අපිට විශේෂ විශ්වාසයක් තියෙනවා මේ ඇමැති මණ්ඩලය යටතේ රට ආසියාවේ ආශ්චර්යක් බවට පත්කිරීමට පුළුවන් කියලා. ඒ සඳහා ජනාධිපතිතුමාගේ නායකත්වය හා මඟපෙන්වීම අපිට ඉතාමත් ඉහළින් ලැබිලා තිබෙනවා.ඇතැමුන් ද්වේශ සහගතව විවිධ චෝදනා එල්ල කළත් මෑත කාලයේදී බිහිවූ අත්දැකීම් බහුල විෂය පිළිබඳ දැනුමක් හා හැකියාවක් ඇති පිරිසක් තමයි මෙවර පත්කරලා තිබෙන්නේ. කිසිදේක හොඳක් යහපතක් දකින්නේ නැති අය විතරයි මේ විදිහේ මත පළ කරන්නේ.* ඇමැති මණ්ඩලය පත්කරද්දි බලවත් ආයතන සියල්ලම පාහේ රාජපක්ෂ පවුල වෙත පවරාගෙන ඇතැයි ජවිපෙ රට තුළ මතයක් ඇති කිරීමට උත්සහ කරනවා. ආණ්ඩුව නියෝජනය කරන ජ්‍යෙෂ්ඨ ඇමැතිවරියක් ලෙස මේ පිළිබඳව ඔබේ අදහස කුමක්ද?ජනතා විමුක්ති පෙරමුණත් ඔවුන්ට හිතවත් මාධ්‍යයත් අද සටන් පාඨ මතවාද නොමැතිව අසරණ වෙලා ඉන්නේ. ඒ නිසා තමයි කුමක් හෝ ප්‍රශ්නයක කොනක් අල්ලාගෙන එය අලෙවි කිරීමට විශාල උත්සාහයක නියැලෙන්නේ. එහෙම නැතිව මෙතැන කිසිම ප්‍රශ්නයක් නැහැ.ජනාධිපතිතුමා පැත්තකින් තියමු. ඒත් රාජපක්ෂ පරපුර කියන්නේ මේ රටේ දේශපාලන ඉතිහාසය සමඟ බද්ධ වූ සම්බන්ධයක්.ඩී. ඒ. රාජපක්ෂ, ලක්ෂ්මන් රාජපක්ෂ, ජෝර්ජ් රාජපක්ෂ වගේ මහත්වරු හම්බන්තොටින් දේශපාලනයට ඇවිත් රටත් ජනතාවත් වෙනුවෙන් විශාල සේවයක් ඉෂ්ඨ කළා. ඒ පිළිබඳව වූ වාර්තා ඉතිහාසය පුරා ඕනෑතරම් තිබෙනවා. ඒ නිසා රාජපක්ෂවරුන්ට රාජ්‍ය බලය දේශපාලනය කියන එක අමුතු දෙයක්වත් අලුත් දෙයක්වත් නෙමෙයි. ඔවුන්ට ඒ ගැන හොඳ පළපුරුද්දක් තිබෙනවා.ජනාධිපතිතුමා අභියෝග රාශියක් මැද දෙවන පාරටත් ජනාධිපතිධූරයට පත්වුණේ වැඩි ඡන්ද ලක්ෂ දහ අටකින්. එයින්ම අපිට තේරුම් ගන්න පුළුවන් රටේ ජනතාව රාජපක්ෂවරු කෙරේ තිබෙන විශ්වාසය, ආදරය හා ගෞරවය කොතරම්ද කියලා. එපමණක් නෙමෙයි පසුගිය මහ මැතිවරණයේදී ගම්පහ දිස්ත්‍රික්කයෙන් බැසිල් රාජපක්ෂ ඇමැතිතුමා මනාප ඡන්ද ලක්ෂ හතරකට වැඩියෙන් ගත්තා. නාමල් රාජපක්ෂ මහතා, චමල් රාජපක්ෂ මහතාත් විශාල මනාප ප්‍රමාණයක් ගත්තා. මේ හැම ඡන්දයක්ම ලැබුණේ රාජපක්ෂවරු ගැන තිබෙන විශ්වාසය නිසා.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>15</day>
    </date>
    <link>http://www.dinamina.lk/2010/05/15/_art.asp?fn=f1005152</link>
    <topic/>
    <author>සංවාදය ගාමිණි ජයලත් ඡායාරූප අනිල් ලසත් පෙරේරා</author>
    <content>හේ වරෙක පාර්ලිමේන්තු මන්ත්‍රීවරයෙකි. තවත් වරෙක කැබිනට් ඇමැතිවරයෙකි. තවත් වරෙක මහ ඇමැතිවරයෙකි. වසර 30ට ආසන්න දේශපාලන ජීවිතය තුළ විවිධ භූමිකා හරහා ජනතාවට සේවය සැලසූ අප කතානායකයා නමින් නන්දිමිත්‍ර ඒකනායක නම් වේ.මෙවර ‘දිනමිණ’ ‘දියවන්නාවේ නෑදෑයෝ’ විශේෂාංගය ඔස්සේ සහෘද පාඨක ඔබව හමුවන නන්දිමිත්‍ර ඒකනායක වර්තමාන ආණ්ඩුවේ උසස් අධ්‍යාපන නියෝජ්‍ය ඇමැතිවරයා ද වේ. මේ ඔහු ‘දියවන්නාවේ නෑදෑයෝ’ විශේෂාංගයට එක්වූ අයුරුයි.* අපේ කතාබහ අරඹමින් ප්‍රථමයෙන් ඔබේ සම්පූර්ණ නම කිව්වොත්...?“මගේ සම්පූර්ණ නම ඒකනායක මුදියන්සේලාගේ මහින්ද නන්දිමිත්‍ර ඒකනායක...”* එතකොට ඔබේ උපන් දිනය, උපන් ගම පිළිබඳ සඳහන් කළොත්...?“මගේ උපන් දිනය 1943 වර්ෂයේ 12 වැනි මාසේ 26 වැනිදා. දැන් මට අවුරුදු 66ක් වෙනවා. මගේ උපන් ගම ලෙස සැලකෙන්නේ වත්තල ප්‍රදේශයේ හැඳල කියන ගම... ඒ මවගේ ගම් ප්‍රදේශය...”* මව්පියන්ගේ නම් සහ තොරතුරු කොහොමද...?“මගේ අප්පච්චිගේ නම පී. බී. ඒකනායක. අප්පච්චිගේ ගම මාතලේ තිබ්බොටුවාව. මවගේ නම සිරිමා කරුණාවතී ඒකනායක. අප්පච්චි සමඟ විවාහවීමට ප්‍රථම නම සිරිමා කරුණාවතී සබරගමුව. අම්මා වත්තල...”* මාතලේ දේශපාලනය කරන ඔබේ උපන් ගම වත්තල ප්‍රදේශය වුණේ කොහොමද? ඒ ඔබේ මවගේ ගම් ප්‍රදේශය වූ නිසාද...?“අපේ පවුලටම ලොකු ඉතිහාසයක් තියෙනවා. මගේ අප්පච්චිගේ ලොකු අප්පච්චි තමයි කුලතුංග අප්පෝ කියන්නේ. එයාව හැඳින්වූවේ ‘කොළඹ අප්පුහාමි’ කියන නාමයෙන්. එයාට මුඩ්ලියර් කමකුත් තිබුණා. කොස්වත්තේ තමයි එයාගේ මහ බංගලාව තිබුණේ. එයාට විශාල ව්‍යාපාර තිබුණා. මගේ අප්පච්චි කුඩා කාලයේ හිටියේ එහෙ. ලොකු අප්පච්චි ගාව හිටිය කෙනෙක් තමයි පසුකලෙක කම්කරු නායක ලෙස ප්‍රසිද්ධ වූ ඒ. ඊ. ගුණසිංහ මහතා. ලොකු අප්පච්චිගේ පුතා හොඳටම ඉගෙන ගෙන එංගලන්තයේ ඉන්නේ.එයාට මානසික ආබාධයක් තිබුණා. ඒ නිසා ලොකුඅප්පච්චිගේ ව්‍යාපාර කටයුතු සියල්ල පැවැරුණේ මගේ අප්පච්චිට. ලොකුඅප්පච්චි ව්‍යාපාර කටයුතු කළත් කලාවට දැඩි කැමැත්තක් දැක්වූ පුද්ගලයෙක්. ඒ නිසාම ටවර් හෝල් නාට්‍ය නිෂ්පාදනය කරන්න ගිහිල්ලා ලොකුඅප්පච්චි විශාල ධනස්කන්දයක් නැතිකරගත්තා. මාතලේ තිබ්බොටුවාවේ උපන් මගේ අප්පච්චි ඔහොම වත්තලට ගිහින් ලොකු අප්පච්චිගේ ව්‍යාපාර කටයුතු කරගෙන ඉන්න කොට තමයි අපේ අම්මව මුණගැසී තියෙන්නේ. ඒ විවාහය සිදුවී ඇත්තේ යෝජිත විවාහයක් ලෙසයි. වත්තල කිව්වහම ඔය පළාතම ආගමේ වුවත් මගේ මවගේ පවුලම බෞද්ධාගමේ...”* එතකොට ඔබේ පවුලේ සහෝදර සහෝදරියෝ ගැන විස්තර කිව්වොත්...?“මට ඉන්නවා සහෝදර සහෝදරියෝ හත්දෙනෙක්. වැඩිමලා අයියා. මම පවුලේ තුන්වැනියා. හතර වැනියා පස්වැනියා නංගිලා දෙන්නා. හයවැනියා මල්ලි. එයා තමයි මධ්‍යම පළාතේ වර්තමාන මහ ඇමැති සරත් ඒකනායක. බාලයත් නංගි. අම්මයි – අප්පච්චියි එක්ක පවුලේ ඔක්කොම නම දෙනයි...”* කුඩා කාලයේ ඔබ අකුරු කරවන්නේ...?“මම ප්‍රථමයෙන් පාසල් ගියේ වත්තල විද්‍යාලෝක මහා විද්‍යාලයට. කෙටි කාලයයි එහෙ අධ්‍යාපනය ලැබූවේ. ඉන්පස්සේ මාතලේට ඇවිත් මාතලේ විජය මහා විද්‍යාලයට ඇතුල්වුණා. සා. පෙළ කරන කාලේ මගේ අධ්‍යාපනය ටිකක් කඩාකප්පල් වුණා. මගේ ම මුරණ්ඩුකම හින්දා. පස්සේ උසස්පෙළ යළි කළා. ඒ කොළඹ හුනුපිටියේ පිහිටි කොළඹ විශ්වවිද්‍යාලයට අනුබද්ධ ආයතනයකට ඇතුල් වෙලා...”* ඔබේ ළමා කාලය – තරුණ කාලය කොහොමද ගතවුණේ...?“ළමා කාලයේ මම හරි දඩබ්බරයි. ඒ දඩබ්බරකම හින්දා මම අවුරුදු දෙකක් පමණ අධ්‍යාපනය පවා කඩාකප්පල් කර ගත්තා. අපේ පවුලේ හැමෝම උගත්තු, නැහැදිච්ච එකා මම. ඒත් පහුවෙලා හරි මම යළි ට්‍ර‍්‍රැක් එකට ආවා. ඇවිත් ආපහු ඉගෙන ගත්තා. මම මුලදි චණ්ඩියෙක්. ‘චීනඩි’ වැනි සටන් ක්‍රම මම කුඩා කාලයේ ඉගෙන ගත්තා. මට හොඳට ගඟේ මුහුදේ පැනලා නාලා පිහිනලා හොඳට පුරුදුයි. ගස්, ගල් නගින්න හොඳට පුරුදුයි. කුඩා කාලයේ, තරුණ කාලයේ මම සමාජයේ විවිධ චරිත සමඟ ගැවැසී තිබෙනවා. මම හැම දෙයක්ම කර තිබෙනවා...”“1966 වර්ෂයේ පැවැති ආණ්ඩුවෙන් ග්‍රාම සංවර්ධන නිලධාරීන් බඳවා ගැනීමේ තරගයක් තිබුණා. ඒ තරග විභාගයට මම අයැදුම් පත් දාලා ඒකෙන් සමත් වුණා. ලංකාවෙන්ම ඒ තරග විභාගයෙන් බඳවා ගත්තේ 24 දෙනයි. ඒකෙන් මම සමත්වෙලා ඒ සඳහා අපට නේවාසික පුහුණුවක් ලබා දුන්නා. ඔය වෙනකොට මට අවුරුදු 21ක් පමණ ඇති. ඒ රැකියාවෙන් මම උපරිම තෘප්තියක් ලැබුවා. මට මුල්ම පත්වීම ලැබුණේ අම්පාරට.අම්පාරට පත්වීම ලබාගන්න කවුරුත් කැමැති වුණේ නෑ. මම කැමැත්තෙන්ම අම්පාරට පත්වීම ගත්තා. මම එතකොට අම්පාරට යන්න දන්නෙත් නෑ ඒ කාලේ. රෑ 8 ට කොටුවෙන් නයිට් මේල් කෝච්චියට නඟින්න ඕන. නැඟලා එළිවෙනකොට ත්‍රි’මලේට යනවා. එතැනින් තමයි අම්පාරට යන්න බස් එක අල්ලගත්තේ. අම්පාරේ රැකියාව කරන කාලේ වත්මන් ආණ්ඩුවේ ඇමැතිවරයෙක් වන පී. දයාරත්න මහතා මට දැන කියා ගන්න ලැබුණා. එතුමා ඒ කාලේ අම්පාරේ ඉලෙක්ට්‍රිකල් ඉංජිනියර්. ඒ දවස්වල පී. දයාරත්න මහත්තයයි මම එකතුවෙලා රෑට අලි බලන්න එහෙම යනවා.”* මොකක්ද මේ දි. මු. ජයරත්න අගමැතිතුමා ඔබේ ජීවිතය බේරාගත්ත කතාව...?“අම්පාරෙන් මම රැකියාව සඳහා ආවා කහටගස්දිගිලියට. ඒ අනුරාධපුර දිස්ත්‍රික්කයේ. එහෙ රැකියාව කෙළේ අම්පාරටත් වඩා විනෝදයෙන්. මම එහෙට රැකියාව සඳහා ආවේ 1968 වර්ෂයේ. 1971 පමණ වන තෙක් මම කහටගස්දිගිලියේ රැකියාව කළා. ඔය කාලේ තමයි 71 කැරැල්ල පටන් ගත්තේ. කහටගස්දිගිලිය ප්‍රදේශයේ ප්‍රචණ්ඩ ක්‍රියා විශාල ලෙස සිදුවුණා.අපේ ජීවිතවලට ද විශාල තර්ජන තිබුණා. නමුත් ඔය කාලෙම අද වත්මන් අගමැති දි. මු. ජයරත්න මහතා ඒ කාලේ අපේ ගම් පළාතේ මන්ත්‍රීවරයා. එතුමා මාව මාතලේට අරගත්තා. ඒ නිසා එදා ජවිපෙ කැරැල්ලෙන් මගේ ජීවිතය බේරුණා. ඒක මට අමතක නොවන අත්දැකීමක්. මොකද මම රජයේ සේවකයෙක් වගේම ඒ පළාතේ දේශපාලන කටයුතුවලටත් සම්බන්ධ වුණා. ඒ නිසා ජවිපෙන් මගේ ජීවිතයට බලවත් තර්ජනයක් ඒ කාලෙත් තිබුණා...”* කොහොමද ඔබේ ජීවිතය ක්‍රියාකාරී දේශපාලනය දෙසට නැඹුරු වන්නේ...?“මට මතකයි ඒ කාලේ වත්තල නිවසකට එනවා වමේ නායකයන්. ආචාර්ය කොල්වින් ආර්. ද සිල්වා, විවියන් ගුණවර්ධන, පිලිප් ගුණවර්ධන වැනි නායකයන් වත්තල මයික් ගුණදාස සහෝදරයාගේ නිවසට එනවා යනවා. ඒ අයගේ තිබුණේ පන්ති ක්‍රමයක්. සාකච්ඡා පැවැත්වෙන්නේ රාත්‍රියට. මම පොඩි එකා. මම ඒ කතා අහගෙන ඉන්නවා. එහෙම තමයි මගේ කුඩා මනසට එදා වාමාංශික දේශපාලන අදහස් ඇතුල් වුණේ.මම විශ්වවිද්‍යාල ප්‍රවේශයට ඉගෙන ගන්නා කාලේ ශ්‍රී ලංකාවේ කොමියුනිස්ට් පක්‍ෂය දෙකඩ කැඩුනා. ඒ කැඩිලා චීන පිල ඇතිවුණා. එහි නායකත්වය ගත්තේ ෂන්මුගදාසන් සහෝදරයා. එයාගේ දේශපාලන පංති තිබුණා. හයිඩ්පාක්, ජුබිලි හෝල් එකේ. මම ඒ පංතිවලට යන්න පුරුදු වුණා. මූලිකව මාක්ස්වාදය පිළිබඳව මූලික දැනුමක් මට ලැබුණේ ඒ පංතිවලට සහභාගී වීමෙන්. ඒකෙන් තමයි මගේ ජීවිතයට වාමාංශික දේශපාලන නැඹුරුවක් ඇතිවුණේ. ඔය එක්කම මම රැකියාවට ගියා.ඔය අතරේ තමයි රෝහණ විජේවීර ලංකාවට ආවේ. ඔහු ඇවිත් චීන පිලට ගොඩවුණා. ඒ එක්කම ජේ. වී. පී. බීජය රට තුළ ඇතිවන්න පටන් ගත්තා. මගේ දේශපාලන ප්‍රවේශය සිදුවුණේ මේ වාමාංශික දේශපාලනය හරහා. 1971 කැරැල්ලට සහභාගි වෙන්න මට ඉඩ ලැබුණේ නැත්තේ මම රැකියාවට ගිය නිසා. රැකියාව කරන කාලේ මට කහටගස්දිගිලියට මාරු වීම ලැබුණට පස්සේ මට එහෙදී හමුවුණා වේහැල්ලේ පියතිලක මහතාව.ඔහුත් සමඟ එකතුව ඒ ප්‍රදේශයේ අපි ශ්‍රී ලංකාවේ කොමියුනිස්ට් පක්‍ෂයේ ශාඛා පිහිටුවන්න පටන් ගත්තා. ඒ ප්‍රදේශයේ එවකට යූ. එන්. පී. ඇමැතිවරයා වුණේ ඊ. ඇල්. බී. හුරුල්ලේ මහතා. ඔහු පාරම්පරික දේශපාලනඥයෙක්. 1956 මහ මැතිවරණයෙන්වත් ඔහු පැරැදිලා තිබුණේ නෑ. 1970 මහ ඡන්දයට ප්‍රථම ඔහු ගමනා ගමන ඇමැති. ඔහුගේ ආසනය හොරොව්පතාන. එදා අපි දේශපාලනය කෙළේ එවැනි ප්‍රබල ඇමැතිවරයකුට විරුද්ධව.ඒ කාළේ අපි ගම්ගානේ ගිහින් චීන චිත්‍රපටයක් ප්‍රදර්ශනය කරනවා. චිත්‍රපට ප්‍රදර්ශනය කරන්න ඉස්සෙල්ලා ජනතාව ආමන්ත්‍රණය කරන්නේ මම. මම කතාකරන්නේ දේශපාලනය. මේ වැඩෙන් මට විශාල ප්‍රසිද්ධියක් ලැබුණා.* ඔබේ විවාහය සිදුවූ ආකාරය දෙසට මතකය අවදි කළොත්...?“මම ඒ කාලේ හිටියේ ගම්පොල ආර්. ඩී. විදිහට. මට ඒ දවස්වල මෝටර් සයිකලයක් තිබුණා. මම ගියා මාතලේ මගේ ඥාති නිවසකට. ඒ නිවසට අල්ලපු ගෙදර තමයි මගේ අනාගත සහකාරි හිටියේ. ඇගේ නම මානෙල් සුජාතා සෙනෙවිරත්න. අපි දෙන්නා දැන හැඳිනගෙන ආශ්‍රය කරන්න පටන් ගත්තා. මට තේරුණා සුජාතා මගේ ජීවන ගමන ගෙනියන්න හොඳම සහකාරිය කියලා. මගේ ජීවිතේ බොහෝ දේවල් සිදුවෙලා තියෙන්නේ ඓතිහාසික වටිනාකමක් ඇති දිනවල. අපි දෙන්නගෙ සම්බන්ධය තියෙන අතරතුර මම ගියා පිලිපීන් රටට.ඒ ශිෂ්‍යත්වයක් ලැබිලා. ඒ ශිෂ්‍යත්වය කර මම ශ්‍රී ලංකාවට එනකොට 1977 ආණ්ඩු පෙරළිය සිද්ධවෙලා. මේ නිසා මට මාතලේ ඉන්න බැරිවුණා. මොකද මම වමේ දේශපාලනය කරපු නිසා. මම කොළඹ ආවා. ඔය අතරේ මටත්, මගේ පෙම්වතිය සුජාතාටත් කොළඹ වෙනත් රැකියාවල් ලැබුණා, සුදුසුකම් අනුව. කොළඹට ආවට පස්සේ අපේ ප්‍රේමය තවත් දැඩිවුණා. ඔය අතරේ 1980 ජූලි වැඩ වර්ජනය පැමිණියා. ඒක දිගටම පැවැතියා. ඔය කාලේ තමයි අපි දෙන්නා විවාහ වුණේ. ඒ දිනය 1980 අගෝස්තු මස 6 වැනිදා.ඒකයි මම කිව්වේ මගේ ජීවිතයේ බොහෝ දේවල් සිද්ධ වෙලා තියෙන්නේ ඓතිහාසික දවස්වල කියලා. මගේ විවාහයට අත්සන් කෙළේ හිටපු කථානායක, වත්මන් සබරගමු පළාත් ආණ්ඩුකාර වි. ජ. මු. ලොකු බණ්ඩාර මහත්තයා සහ හිටපු දිසා ඇමැති කේ. ඩබ්. ආර්. එම්. ඒකනායක මහත්වරු. වෙඩින් එක ගත්තේ නුවර ක්වින්ස් හෝටලයේ. අපි දැන් විවාහවෙලා අවුරුදු 30ක් වෙනවා. අපිට එක දරුවෙක් ඉන්නවා. චින්තක බුද්ධික බණ්ඩාර ඒකනායක පුතාගේ නම. පුතා දැන් බිස්නස් මැනේජ්මන්ට් සහ කොම්පියුටර් සයන්ස් ඉගෙන ගන්නවා කැනඩාවේ...”* ඔබ මුල්වරට මැතිවරණයට තරග කරන්නේ...?1982 ජනාධිපතිවරණයත් සමඟ මම පූර්ණ කාලීන දේශපාලනයට එනවා. ජනාධිපතිවරණයේදී මම කොබ්බෑකඩුව මහත්තයාට බැහැලා වැඩ කළා. ජනාධිපතිවරණයෙන් අපි පරාජය වුණා. මගේ වැඩ තහනම් කළා. ඒ එක්කම ආවා ජනමත විචාරණය කළගෙඩි – ලාම්පු සෙල්ලම. කවුරුත් නෑ ශ්‍රී ලනිපයේ මාතලේ ඡන්ද කරන්න. චන්ඩිකමටත් එක්ක මම ඉස්සරහට ඇවිත් ඡන්දේ කළා.ඒ ජනමත විචාරණයෙන් ලාම්පුව දිනුවත් ආසන 17ක් දිනුවේ කළගෙඩිය. ඒ ආසන සඳහා යූ. එන්. පී. ආණ්ඩුව අතුරු මැතිවරණ තිබ්බා. ඒ එක්කම නගර සභා ඡන්දයත් ආවා. ඒ ඡන්දයේදී මාතලේ මහනගර සභාවට මම තරග කළා. ඒ ඡන්දය තමයි මම ප්‍රථම වරට ඡන්දය ඉල්ලූ මැතිවරණය. ඒකෙන් නාගරික මන්ත්‍රීවරයකු ලෙස තේරුණත් මම රාජ්‍ය සේවයේ සිටින නිසා මට මන්ත්‍රීකම ලැබුණේ නෑ...”ඔය අතරේ ශ්‍රී ලංකා මහජන පක්‍ෂයේ 1987 වර්ෂයේදී බිහිවුණා විජය කුමාරතුංග මහතා සහ චන්ද්‍රිකා මැතිනියගේ ප්‍රධානත්වයෙන්. එයට සම්බන්ධ වෙලා මම දිස්ත්‍රික් ලේකම් වුණා. එස්. බී. යාලේගම මහත්තයාව මම සභාපති කළා. හැබැයි ඒ අවුරුද්දේ ඔක්තෝබර් මාසය වන විට අධ්‍යයන නිවාඩු ලබාගෙන මම නෝර්වේ රටට ගියා. නමුත් විජයගේ මරණයත් සමඟ මම 1988 ආපසු ශ්‍රී ලංකාවට ආවා. යළි 1989 මහ මැතිවරණයට මම ශ්‍රීලනිපයෙන් මාතලේ දිස්ත්‍රික්කයට තරග කළා. ඒ ඡන්දයෙන් මට ප්‍රථම වරට පාර්ලිමේන්තු යන්න වරම ලැබුණා...”* ඔබේ සිත්ගත්ම දේශපාලනඥයා කවුද කියා කියන්න පුළුවන්ද...?“මගේ දේශපාලනය ආරම්භයේදී මම පිලිප් ගුණවර්ධන මැතිතුමාට දැඩි කැමැත්තක් තිබුණා. මොකද ප්‍රගතිශීලී දේශපාලනඥයෙක් නිසා. ඒ වගේම අවංක ජන නායකයෙක්. වර්තමානයේ මගේ සිත්ගත්ම දේශපාලන නායකයා මහින්ද රාජපක්‍ෂ ජනාධිපතිතුමයි. ඔහු තමයි මේ රටේ පහළවූ දේශපාලන නායකයන්ගෙන් නිර්භීතවූ පැහැදිලි දර්ශනයක් ඇති රාජ්‍ය නායකයා...”* ඔබ රංගනයට කැමැති, කලාවට හිතැති ඇමැතිවරයෙක්. එහෙම නේද...?“මගේ කලා රසඥතාවය ඇතිවුණේ මම අම්පාර ප්‍රදේශයේ රැකියාව කරන කාලයේදී. එහෙදී මම කලාකරුවන් ගණනාවක් ළඟින් ඇසුරු කළා. රංගනයට මම කැමැති පුද්ගලයෙක්. ‘හපනා’, ‘පිණිබරයාමය’ වැනි ටෙලි නාට්‍යයවල මම චරිත නිරූපනය කර තිබෙනවා. මම දේශපාලනයටත්, කලාවටත්, පවුල් ජීවිතයටත් කාලය වැය කරන්නේ කාලය කළමනාකරණය කරගෙන...”* ඔබ වර්තමාන ආණ්ඩුවේ උසස් අධ්‍යාපන නියෝජ්‍ය ඇමැතිවරයා. ඔබේ ඉදිරි දේශපාලන බලාපොරොත්තු...?“දේශපාලනඥයකු ලෙස මගේ අද ලොකුම බලාපොරොත්තුව සමාජය යහපත් තත්ත්වයට පත් කිරීමට මට කළහැකි උපරිම දේ කිරීමයි. ඒ වගේම මගේ අමාත්‍යාංශය යටතේ රටේ දුවා දරුවන්ට උසස් අධ්‍යාපනය ලැබීමට එයට පහසුකමක් ලෙස පෞද්ගලික විශ්වවිද්‍යාල රට පුරා ඇරැඹීමට මගේ ඇමැතිවරයා වන එස්. බී. දිසානායක මහතා සමඟ එක්ව කටයුතු කිරීමට බලාපොරොත්තු වෙනවා... ඒ වගේම දේශපාලන බලය නිසා අයථා දෙයක් මගෙන් සිදුවන්නේ නෑ...”* ඔබේ පුතා දේශපාලනයට ගෙන එන්න ඔබේ කැමැත්තක් නැද්ද...?“පුතා දේශපාලනයට එන්න කැමැති වුනත් මම එයාව දේශපාලනයට ගෙන එන්න අකමැතියි...”</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>15</day>
    </date>
    <link>http://www.dinamina.lk/2010/05/15/_art.asp?fn=f1005153</link>
    <topic/>
    <author>මානෙල් පුෂ්පකුමාරි සහාය - චන්ද්‍රලතා තන්තිරිවත්ත හෝමාගම – අපනයන කෘෂිකර්මදෙපාර්තමේන්තුව</author>
    <content>ශ්‍රී ලංකා කුරුඳු, ලෝකයේ ඇති අග්‍රගණ්‍යම කුරුඳු ලෙස කිසිදු සැකයකින් තොරව සඳහන් කළ හැකි අතර, ලෝක වෙළෙදපොළට වැඩි වශයෙන් කුරුඳු සපයනු ලබන්නේත් ශ්‍රී ලංකාවයි. මෙය ශ්‍රී ලංකාවට ආවේණික වූ ආර්ථික භෝගයකි.මීට වසර 500කට පමණ පෙර කොළම්බස් නාවිකයා නව මුහුදු මාර්ග සෙවීමෙහි නිරත වූ අතර, ඔහුට අවශ්‍ය වූ ප්‍රධානතම කුළුබඩු බෝගය වූයේ ද කුරුඳුය. නමුත් එය සඵල නොවූයේ ඔහුට එම මුහුදු මාර්ගය සොයා ගැනීමට නොහැකි වූ නිසා ය. පසුව පෘතුගීසීන් ලෝකයේ නැගෙනහිර දෙසට වූ මුහුදු මාර්ගය සොයා ගැනීමට සමත් වූ අතර, ඔවුන් ශ්‍රී ලංකාවට පැමිණීමට එක් ප්‍රධාන හේතුවක් වූයේ ද කුරුඳු බෝගයයි. මේ අනුව ශ්‍රී ලංකාව අදටත් ලොව අනර්ඝතම කුරුඳු සපයන්නා ලෙස එම වෙළෙඳ ඒකාධිකාරිය පවත්වාගෙන එනු ලබයි.වාණිජ කුරුඳු ලෙස ජනප්‍රියව ඇති ප්‍රධාන කුරුඳු වර්ග දෙක වනුයේ, සත්‍ය කුරුඳු (Ceylon cinnamon) සහ කැසියා (Cassia) කුරුඳුය. කුරුඳු විශේෂ 08 ක් ශ්‍රී ලංකාවේ දක්නට ලැබුණත් වාණිජමය මට්ටමින් වගා කෙරෙන්නේ එක් විශේෂයක් වන “සිනමෝමම් වේරම්” යන වර්ගයයි. කුරුඳු පොත්තේ සහ කොළයේ ඇති සැරගතිය අනුව ප්‍රධාන කුරුඳු වර්ග 05 ක් හඳුනා ගෙන ඇත.ඒවායින් පන්නි මිරිස් කුරුඳු (පැණි මිරිස් කුරුඳු), කහට කුරුඳු සහ තිත්ත කුරුඳු ප්‍රධාන තැනක් හිමිකරගෙන ඇත. අනෙක් වර්ග වන පැණි රස කුරුඳු සහ කපුරු කුරුඳු ව්‍යාප්තිය සැළකිය නොහැකිය.කුරුඳු බීජ මඟින් ප්‍රචාරණය කිරීමේ දී විශාල බීජ සහිත ඉඳුණු කුරුඳු ගෙඩි මේ සඳහා යොදා ගැනීම සුදුසු වන අතර, එම කුරුඳු ගෙඩි ලබාගත යුත්තේ මෙහි සඳහන් ලක්ෂණ සහිත මව් ගස්වලිනි. සිනිදු මතුපිටක් සහිත පොත්ත සහ සෘජු කඳක් සහිත වීම, ශීඝ්‍ර වර්ධනය, පොත්ත ඉවත් කර ගැනීමේ පහසු බව, රෝග පළිබෝධවලින් තොර බව, මිහිරි බව, සැර ගතිය සහ හොඳ රසය (පොත්ත මදක් සපා බැලීමෙන් මෙය සොයා ගත හැක).කුරුඳු සූර්යාලෝකය තදින් ප්‍රිය කරන ශාකයකි. මේ නිසා ක්ෂේත්‍රය සකස් කිරීමේදී අනෙක් විශාල ගස් ගලවා ඉවත් කළ යුතුවේ. තවද ඉඩමෙහි රබර් වගා කොට තිබුණේ නම්, සුදු මුල් රෝගයෙන් ආරක්ෂාවීම සඳහා රබර් මුල් සියල්ල ඉවත් කළ යුතු වේ.කුරුඳු පැළ වගාව කුඩා අවධියේ දී වල් පැළවලින් තොරව තබා ගැනීම වඩාත් වැදගත් වෙයි. නමුත් අධික ලෙස පස නිරාවරණය වන ලෙස වල් පැළ මර්දනය එතරම් සුදුසු නොවේ. සාමාන්‍යයෙන් පැළ වර්ධනයත් සමග අතු අතරින් සූර්යාලෝකය පහලට ලැබීම අඩුවීමනිසා වල් පැළ මර්දනයත් ක්‍රමයෙන් අඩුවේ. වැල් වර්ග වර්ධනය වීමට ඉඩ හැරිය හොත් එම වැල් කුරුඳු ශාක වසාගෙන වර්ධනය වීමෙන් ප්‍රභාසංශ්ලේෂණයට බාධා ඇති වී අස්වැන්න අඩු වේ.කාබනික පොහොර එකතු කිරීම මගින් එසේ භෞතික ලක්ෂණ වැඩි දියුණු කළ හැකි ය. කුරුඳු කොළ හා කුඩා අතු ක්ෂේත්‍රයේ ඉතිරි කිරීමෙන් තවදුරටත් පසේ සාරවත් භාවය වැඩිකළ හැක. නයිට්‍රජන් පොහොරවලට කුරුඳු වැඩි නැඹුරුවක් දක්වන බැවින් යූරියා පොහොර නිර්දේශ කළ හැකි අතර, ඇමෝනියම් සල්පේට් මඟින් පසේ ආම්ලිකතාව වැඩිකරගත හැක. මෙම මිශ්‍රනය වසරකට දෙවරක් වගාව ආරම්භයත් සමඟ යෙදිය යුතුයි. පොහොර යොදන අවස්ථාවේදී පසේ තෙතමනය තිබිය යුතුයි.කුරුඳු වගාවට පළිබෝධ හා රෝග හානි එතරම් නොමැති වුවත් කෘමි හානි කීපයක් සඳහන් වෙයි. කුරුඳු කඳ විඳින සළඹයා, කුරුඳු රිකිලි විඳීන ගුල්ලා, පැළ උකුණාගේ හානිය, ගැටිති ඇතිකරන මයිටාවන්, කුරුඳු සමනලයා, පැළ මැක්කාගේ හානිය, පත්‍ර මත උමං තනන්නන්ගේ හානිය, මුල් කන පණුවන් (කම්බිලි පණුවා) පත්‍ර ගොඩු පතන පණුවා ආදිය සඳහන් කළ හැකිය.කුරුඳු වගාව සම්බන්ධ රෝග ලෙස පොත්ත රළුවීමේ රෝගය, කොළ අංගමාරය, කළු පිටි පුස් රෝගය, ගෙඩිවල ගැට ඇතිවීම, ඇල්ගී පත්‍ර ලප ඇතිවීම, සුදුමුල් රෝගය පෙන්වා දිය හැකිය.පොත්තෙහි වර්ණය දුඹුරු පැහැ ගැන්වී ඇති අවස්ථාව අස්වනු නෙළීමට සුදුසු වෙයි. ප්‍රයෝජනවත් නොමැති අතු කප්පාදු කිරීමෙන් නුහුරු පෑහීමෙන්, වගාවේ අස්වැන්න ඉතාමත් ප්‍රශස්ත මට්ටමකට වැඩි දියුණු කරගත හැකිය.ලෝක වෙළෙඳ පොළෙහි කුරුඳු සඳහා පවතින ඉල්ලුමෙන් 80% - 90% ප්‍රමාණයක් සපයනු ලබන්නේ ශ්‍රී ලංකාවෙනි. වසරකට කුරුඳු කූරු සහ චිප්ස් මෙට්‍රික් ටොන් 10,000ක් පමණ ශ්‍රී ලංකාව මඟින් අපනයන කරයි. මීට අමතරව කුරුඳු කොළ තෙල් සහ කුරුඳු පොතු තෙල් විශාල ප්‍රමාණයක් අපනයනය කිරීම සිදු කරයි.ඵලදායීතාව ඉහළ නැංවීමේ වැඩසටහන යටතේ කුරුඳු වගා ඉඩම් වල පස සංරක්ෂණ කටයුතු ඉඩමේ වල් මර්ධනය, ඉඩමේ ඇති සෙවණ ගස් ඉවත් කිරීම, පාළු පැළසිටුවීම සහ දෙපාර්තමේන්තුව නොමිලේ පැළ සහ අඟල් 10 x අඟල් 12 පොලිතීන් බඳුන් නොමිලේ ලබා දෙනු ඇත. මීට අමතරව පොහොර සහනාධාර ද ලබා දෙනු ඇත. මේ සඳහා අවශ්‍ය උපදෙස් අපනයන කෘෂිකර්ම දෙපාර්තමේන්තුව මඟින් ලබා දෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>15</day>
    </date>
    <link>http://www.dinamina.lk/2010/05/15/_art.asp?fn=f1005154</link>
    <topic/>
    <author>සකුන්තලා ජයසිංහ ඡායාරූප උපාලි තිලකරත්න, අනුරාධපුර අධිකරණ</author>
    <content>ජාතික ආර්ථිකය සවිබල ගැන්වීමේ දී වගා ක්ෂේත්‍රය පණ ගැන්වීම දිගු සහ කෙටිකාලීන ප්‍රතිලාභ අත්කරගත හැකි කදිම ක්‍රමෝපායකි. මෙහිලා ජාතික ආදායමක් ඉපයිය හැකි සාර්ථක බෝග වගාවන් හඳුනාගෙන එම අංශයන් දිරි ගැන්වීම වඩාත් කාලෝචිත වේ. තල් වගාව මීට ආසන්නතම උදාහරණයකි.තල් වගාව ජාතික නිෂ්පාදන ක්ෂේත්‍රයේ ප්‍රමුඛස්ථානයක් ලෙස පැවැති නමුත් ඉකුත් උතුරු නැගෙනහිර ත්‍රස්තවාදී ක්‍රියාකාරකම් හේතුවෙන් ඒ ව්‍යාපෘති බොහොමයක් අඩපණ විය. විශේෂයෙන් තල් ශාකය සක්‍රීයව වැවෙන සහ එහි නිජබිම ලෙස සැලකෙන උතුරු ප්‍රදේශයේ මෙහි ව්‍යාපෘතිය සම්පූර්ණයෙන් විනාශයට පත් වීමත් සමඟ එහි නිෂ්පාදනක ක්‍රමවේදයද අඩපණ විය.තල් විවිධ නිෂ්පාදන සඳහා ගැනෙන වටිනා ශාකයකි. මේ නිසා එහි ආර්ථික වටිනාකම ඉහළය. අත්කම්භාණ්ඩ නිෂ්පාදනය, තල් හකුරු නිෂ්පාදනය, තල් අරක්කු සහ රා බෝතල් කිරීම, තල් කෙඳි සහ පල්ප් නිෂ්පාදනය මෙහි ආර්ථික වාසි අත්කරගත හැකි අංගයන්ය. මේ සෑම ක්ෂේත්‍රයක්ම අලුතින් පණ ගැන්වීම තල් සංවර්ධන මණ්ඩලය මගින් සිදුවෙමින් පවතී.තල් ශාකය හොඳීන් වැඩෙන්නේ වියළි දේශගුණයක් පවතින ප්‍රදේශවලයි. එසේම මේ ශාකයේ ආයු කාලය අවු 75, 80ක් පමණ වන නිසා එක් ශාකයකින් දිගුකාලීන ප්‍රතිලාභ අත්කර ගත හැකියි. තල් මගින් ගැනෙන සෑම නිෂ්පාදනයකටම පාහේ දේශීය සහ විදේශීය වෙළෙඳපොළක් පවතී.තල් යුෂ තල් ශාකයෙන් සැකසෙන ආහාර නිෂ්පාදන අතරින් ජනතාව අතර වඩාත් ජනප්‍රිය වී ඇත්තේ තල් යුෂවලින් කෙරෙන නිෂ්පාදනයයි. මේ නිසාම තල් ගෙඩි කදිම පලතුරක් ලෙස කවුරුත් ප්‍රිය කරති. නොමේරූ තල් ගෙඩියේ මදය හා දියර මිහිරි රසයකින් යුක්ත වන අතර එය රසවත් පානයකි.මෙය ඉතා පෝෂ්‍යදායක වන අතර මෙම යුෂ සීනි යුෂවල බහා කල්තබා ගෙන අතුරුපසක් ලෙස පාවිච්චි කළ හැකියි. තල් යුෂයෙන් කෙරෙන ප්‍රධාන නිෂ්පාදන අතර ජෑම්, කෝඩියල් වඩාත් ජනප්‍රිය වේ. පනම් පානම්, සහ පාම්ටාලෙස හඳුන්වන්නේ ඉන් නිපදවන කෝඩියල් වර්ග දෛකකි. දෙමළ සමාජයේ කැවිලි පිසීමේදී මෙම තල් යුෂ මිශ්‍රකර රසවත්බව වැඩිකර ගති.තල් මටා :- දේශීය වෙළෙඳපොළට අමතරව විදේශීය වෙළෙඳපොළ ඉලක්ක කර ගනිමින් ආර්ථික ප්‍රතිලාභ ලැබිය හැකි වඩාත් ප්‍රමුඛතම අංශයක් වන්නේ තල් මටා හෙවත් තල්කෙඳි ආශ්‍රිත නිෂ්පාදනයි. මෙම පිරිසුදු කරගත් තල්කෙඳි වලින් කොසු, බුරුසු ආදිය නිපදවන අතර ඊට විදේශීය වශයෙන් ඉහළ ඉල්ලුමක් පවතී.තල් හකුරු :- අද වෙළෙඳ පොළේ තල් හකුරු නමින් විකුණන්නේ පොල් පැණි මිශ්‍රිත ආදේශකයි. මේ නිසා තල් හකුරුවල නියම රස විඳින්නට ලැබෙන්නේ අහම්බෙනි. තල් හකුරු වඩාත් සුලභව භාවිතයට ගන්නේ දෙමළ ජනතාවයි. මේ නිසා දෙමළ ජනතාව වැඩියෙන් වෙසෙන විදෙස් රටවල් මේ සඳහා කදිම වෙළෙඳපොළකි. තල් සංවර්ධන මණ්ඩලය මගින් නිපදවන සියයට සියයක් ඉස්තරම් තල් හකුරු කැනඩාව, ඇමෙරිකාව සහ ස්විස්ටර්ලන්තය වැනි රටවල්වලට අපනයන කෙරේ.මී රා :- තල්ගසින් ලබාගන්නා ප්‍රධාන නිෂ්පාදනය මී රා නොහොත් පැසවන ලද සාරයයි. මීට අමතරව නොපැසූ සාරයෙන් පැණි හකුරු සූකිි හා සීනි ආදිය සාදනු ලබයි. තල් මලෙන් නැවුන තෙලිදිය සහ පැසුණු තෙලිදිය නිෂ්පාදනය කරයි.පැසුණු තල් රා මගින් තල් අරක්කු නිෂ්පාදනය කරයි. මෙමතල් අරක්කු නිපදවන ස්කාගාර තුනක් යාපනය දිස්ත්‍රික්කයේ පිහිටුවා තිබේ.තල් අල තල් ඇටයෙන් හටගන්නා නොමේරූ අංකුරය මගින් අමුතල් අල සහ වේලනලද තල් අල නිපදවයි.තල්පිටි – තල් ගසින් පිටි ලබාගෙන ඉන් රසවත් කෑම තැනීම ගැමි කාන්තාවන්ට රසවත් අත්දැකීමකි. තල් පිටි යොදා සුප් අග්ගලා, රොටි, තලප සාදා ගැනීම කාන්තාවන් අතින් සිදුවෙයි.අත්කම්භාණ්ඩ නිෂ්පාදනය :- මේ සඳහා යොදා ගැනෙන්නේ තල් කොළ නොහොත් තල් ගොබයයි. ක්‍රමවත්ව සකසාගත් දළු කොළය පුස්කොළ ලෙස සකසා අතීතයේ ලේඛන කලාවට යොදාගන්නා ලදි දැන් මෙම තල් කොළ මගින් අත්කම්භාණ්ඩ නිපදවීම ජනප්‍රිය කලාවකි. එමෙන්ම සතුටුදායී අන්දායමක් ඉපයිය හැකි කර්මාන්තයක් සේම ස්වයංරැකියාවකි.තල් ආශ්‍රිත නිෂ්පාදන කටයුතුවල දිගුකාලයක් තිස්සේ දෙමළ මෙන්ම සිංහල සුළු හා මධ්‍ය පරිමාණ ව්‍යාපාරිකයන් විශාල පිරිසක් නියුතුව සිටි නමුත් ඉකුත් සමයේ තල් ගහණය අඩුවීමත් එහි නියුතු දෙමළ වැසියන් ඉන් ඈත්වීමත් නිසා අමුද්‍රව්‍ය හිඟකම වඩාත් ඉස්මතු විය. නමුත් දැන් මේ සියලු බාධක ඇහිරීමත් සමඟ තල් ආශ්‍රිත නිෂ්පාදන ක්ෂේත්‍රයේ පිබිදීමක් මර්ධනය වෙමින් පවතී.යාපනය, ඩෙල්ෆ් තලෙයිමන්නාරම, මන්නාරම, ත්‍රිකුණාමලය මඩකළපුව සේම දකුණේ හම්බන්තොට, වීරවිල ආදී ප්‍රදේශයන්හි මේ නව කර්මාන්තය යළි පණගැන්වීම රජයේ අභිප්‍රායයි. විශේෂයෙන් “අපි වවමු රට නගමු” රජයේ ආර්ථික සංකල්පය පෙරදැරිව උතුරු වසන්තය සහ නැගෙනහිර නවෝදය වැඩසටහන මගින් මේ ක්ෂේත්‍රය ප්‍රවර්ධනයට ප්‍රමුඛ වූ ස්ථානයක් ලබා දී තිබේ.යුද්ධයේ විවිධ ක්‍රියාකාරකම් හේතුවෙන් තල් ගස් ලක්ෂ හතරකට වැඩි ප්‍රමාණයක් විනාශවී ඇති බැව් සමීපක්ෂණවලින් තහවුරු වී තිබේ. මේ අඩුව පිරවීම නිසා තල් නැවත වගා කිරීමට සිදුව ඇත. ඒ අභියෝගයට පිළියම් සොයන තල් සංවර්ධන මණ්ඩලය තල් නැවත වගා කිරීමේ ව්‍යාපෘති ඒ ඒ දිස්ත්‍රික්කයන්හි අරඹා ඇත. යාපනය, මන්නාරම, වවුනියාව, මොනරාගල, මඩකළපුව, අම්පාර, ත්‍රිකුණාමලය සහ හම්බන්තොට යන දිස්ත්‍රික්ක අටෙහි තල් නැවත වගා කිරීම සඳහා රුපියල් මිලියන හතරකට වැය මුදලක් ඉකුත් 2009 වසරේ පමණක් රජය මඟින් වෙන් කැරිණි.තල් ආශ්‍රිත නිෂ්පාදනයන්හි පිබිදීමක් ඇති කිරීම සඳහා රජය ක්‍රමවත් වැඩපිළිවෙළක් ආරම්භ කර තිබේ. විශේෂයෙන් මෙහි නියුතුවූවන් දිරිමත් කිරීම සඳහා මෙන්ම ක්ෂේත්‍රයන්ට පිවිසීමට කැමැති නවකයන් සඳහා පුහුණු වැඩසටහන් තල් සංවර්ධන මණ්ඩලය හරහා ක්‍රියාත්මක වෙයි. මෙම වැඩසටහන් උතුරු නැගෙනහිර මෙන්ම අනුරාධපුර මොනරාගල,, හම්බන්තොට, කුරුණෑගල, පුත්තලම, දිස්ත්‍රික්ක වල පැවැත්වෙයි. තල් සංවර්ධන මණ්ඩලය සමඟ සම්බන්ධ වී ඊටට සහභභාගී වීමට ඕනෑම කෙනකුට අවස්ථාව ඇත.එමෙන්ම සෘජුව නිෂ්පාදන අංශයට යොමු වීමට අපේක්ෂිත අයට ඒ සඳහා අවශ්‍ය අමුද්‍රව්‍ය මණ්ඩලය හරහා සහන මිලකට ලබා ගැනීමට පුළුවන. එසේම තමන්ගේ නිෂ්පාදන පෞද්ගලිකවම වෙළෙඳපොළ සඳහා ඉදිරිපත් කළ හැකි අතර එසේ නොමැති නම් මණ්ඩලය එම නිෂ්පාදන මිලදී ගැනීමට කටයුතු යොදා තිබේ.තල් නිෂ්පාදනවලට පවතින ඉහළ ඉල්ලුමට සාර්ථක සැපයුමක් ලබාදීමට හැකිනම් මෙය සතුටුදායී මුල්‍ය උත්පාදන රැකියාවකි. මෙය සුළු හෝ මධ්‍ය පරිමාණ ව්‍යාවසායකයන්ට සේම ස්වයං රැකියාවකට කදිම බැව් මුලින් අපි සඳහන් කෙළෙමු. ස්වයංරැකියාවක් ලෙස මෙහි නිරත වන අය කණ්ඩායමක් හෝ සමිතියක් ලෙස ඒකාබද්ධ වීම වඩාත් සාර්ථක බැව් මණ්ඩලයේ අදහසයි.දැනටමත් තල් සංවර්ධන මණ්ඩලය යුද හමුදාව සමඟ ඒකාබද්ධව ආබාධිත දෙමළ වැසියන්ගේ සහභාගිත්වයෙන් නිෂ්පාදන කඳවුරත් කිළිනොච්චි ප්‍රදේශයේ පිහිටුවා තිබේ.උසස් තත්ත්වයේ නිෂ්පාදන සඳහා දෙස් විදෙස් වෙළෙඳපොළක් නිර්මාණය වීමේ සුබ ගමනාරම්භයක සිටින අපට දැන් මේ ක්ෂේත්‍රයේද දොරටු විවෘත වී ඇත. මේ ආර්ථික ක්‍රමෝපායට පිවිසීමට කැමැති ඕනෑම අයකුට තල් සංවර්ධන මණ්ඩලය අතහිත දීමට මෙහිදී සිටී.දුරකථන අංක 0112586820 - 0112589185 විශේෂ ස්තුතිය - තල් සංවර්ධන මණ්ඩලයේ සභාපති ෂෙහාන් වික්‍රමපාල, වෙළෙඳ කළමනාකරු ගීත් මනාලතන්ත්‍රි සහ අතිරේක සාමන්‍යාධිකාරී ඩබ්ලිව්.එම්.සී.වනිගසේකර යන මහත්වරුන්ට.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>17</day>
    </date>
    <link>http://www.dinamina.lk/2010/05/17/_art.asp?fn=n1005171</link>
    <topic>ත්‍රස්ත මර්දනය , සටන් උපක්‍රම  </topic>
    <author>භක්ති ධර්මප්‍රිය මෙන්ඩිස් සහ කිත්සිරි වනසිංහ අනුරාධපුරය සිට</author>
    <content>ශ්‍රී ලංකා යුද හමුදාවෙන් විදේශ රටවල හමුදා සෙබළුන්ට යුද පුහුණුව ලබාදීමේ වැඩසටහනක් ඉදිරියේදී ක්‍රියාත්මක කිරීමට සැලැසුම් කර ඇතැයි යුද හමුදාපති ලුතිනන් ජෙනරාල් ජගත් ජයසූරිය මහතා පැවැසීය.ගරිල්ලා සටන් ක්‍රමවලට ප්‍රතිවිරුද්ධ සටන් ක්‍රම සහ ත්‍රස්තවාදී ප්‍රහාරයන්ට මුහුණදෙන ආකාරය පිළිබඳව අප හමුදාව සතු අත්දැකීම් මත මෙහිදී විදේශ හමුදා සෙබළුන් පුහුණු කළ හැකි බවත් හමුදාපතිවරයා කීය.මේ සම්බන්ධයෙන් රටවල් කීපයකම මේ වනවිට ඉල්ලීම් ලැබී ඇති බවත් එම රටවල් සමඟ සාකච්ඡා කර හැකි ඉක්මනින් පුහුණු කටයුතු මෙරටදී ආරම්භ කිරීමට බලාපොරොත්තුª වන බවත් හමුදාපතිවරයා අවධාරණය කෙළේය.පූර්ණ ආබාධිත සෙබළුන් වෙනුවෙන් අනුරාධපුර, නුවරවැව අසල ඉදිකරනු ලබන අභිමන්සල සුවසහන මධ්‍යස්ථානයට මුල්ගල් තැබීමේ උත්සවයට පෙරේදා (15) එක්වෙමින් හමුදාපතිවරයා මේ කරුණු අනාවරණය කෙළේය.ත්‍රස්තවාදය මුළුමනින්ම අවසන් කළ ලොව විශිෂ්ටතම හමුදාව ශ්‍රී ලංකා හමුදාව බවත් මේ සම්බන්ධයෙන් නොයෙක් රටවලින් සිය හමුදාවට පැසසුම් ලැබී ඇති බවත් හෙතෙම පැවැසීය.මියගිය රණවිරුවන් සහ යුද්ධයේදී ආබාධිත තත්ත්වයට පත්වූ රණවිරුවන් සෑම මොහොතකම අප හදවතේ සිටින බවත් ඔවුන් වෙනුවෙන් කළ හැකි සෑම දෙයක්ම යුද හමුදාව විසින් සිදුකරන බවත්, මහින්ද රාජපක්ෂ ජනාධිපතිතුමා ප්‍රමුඛ රජය මේ සඳහා පූර්ණ දායකත්වය ලබාදෙන බවත් හෙතෙම පැවැසීය.  </content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>17</day>
    </date>
    <link>http://www.dinamina.lk/2010/05/17/_art.asp?fn=n1005172</link>
    <topic>ඉරාන - ශ්‍රී ලංකා ජනාධිපතිවරු ද්විපාර්ශ්වික සාකච්ඡා අරඹති</topic>
    <author/>
    <content>ඉරාන ශශ්‍රී ලංකා අතීත මිතුදම සිහිපත් කරමින් ඉරාන ජනධිපති ආචාර්ය මොහමුද් අහමදීන්ජාඩ් මහතා විසින් ජී. 15 සමුළුවට සහභාගිවීමට ඉරානයට ගිය ශ්‍රී ලංකා ජනාධිපති මහින්ද රාජපක්ෂ මහතා උණුසුම් අන්දමින් පිළිගනු ලැබීය.ඉරානයේ ටෙහෙරාන් නුවර පැවැත්වෙන 14 වන ජී – 15 සමුළුවට සහභාගීවීමට ගොස් සිටින ජනාධිපති මහින්ද රාජපක්ෂ මහතා සහ ඉරාන ජනාධිපති ආචාර්ය මොහමුද් අහමදීන්ජාඩ් මහතා අතර නිල හමුව ඊයේ (16) පස්වරුවේ පැවැත්විණි.ඉරාන ජනාධිපති කාර්යාලයේ දී මෙම හමුව සිදුවූ අතර එහිදී ඉරාන ජනාධිපතිවරයා විසින් ජනාධිපති මහින්ද රාජපක්ෂ මහතා උණුසුම් අන්දමින් පිළිගනු ලැබීය. ඉරාන ජනාධිපතිවරයාගේ ජයග්‍රහණයට මෙහිදී ජනාධිපති මහින්ද රාජපක්ෂ මහතා පළමුව සිය සුබපැතුම් පිරිනැමීය.එමෙන්ම පසුගිය වසර කිහිපය තුළ ජී – 15 කණ්ඩායමේ සභාපතිත්වය දරමින් කණ්ඩායමේ අපේක්ෂාවන් සපුරාගැනීමට ආචාර්ය මොහමුද් අහමදීන්ජාඩ් මහතා දැක්වූ දායකත්වය මෙහිදී ජනාධිපතිතුමාගේ ඇගයීමට ලක්විය.ජී – 15 සමුළුවේ වත්මන් සභාපතිත්වය ජනාධිපති මහින්ද රාජපක්ෂ මහතාට ලබාදීමට තීරණය වීම පිළිබඳව මෙහිදී ඉරාන ජනාධිපති විසින් මහින්ද රාජපක්ෂ මහතා වෙත සිය සුභාශිංසන පළකෙළේය.එමෙන්ම පසුගිය ජනාධිපතිවරණය සහ පාර්ලිමේන්තු මැතිවරණයේ දී ශ්‍රී ලංකා ජනාධිපති මහින්ද රාජපක්ෂ මහතා ප්‍රමුඛ රජය ලැබූ විශිෂ්ට ජයග්‍රහණයට එතුමා සිය සුභාශිංසන පළ කළ අතර අද රට ස්ථාවර තත්ත්වයක පැවතීම පිළිබඳව ද සිය සතුට පළකළේය.ඉරාන රජයේ ආධාර මත සිදුවන උමා ඔය ව්‍යාපෘතිය, සපුගස්කන්ද තෙල් පිරිපහදුවේ නවීකරණ කටයුතු මෙන්ම, ගම් දහසකට විදුලිය ලබාදීමේ ව්‍යාපෘතිය යන ව්‍යාපෘතිවල ප්‍රගතිය පිළිබඳව ද දෙරටේ රාජ්‍ය නායකයින් අතර කරුණු සාකච්ඡා විය.සපුගස්කන්ද තෙල් පිරිපහදුවේ නවීකරණ කටයුතු තාක්ෂණික ගැටලු ඛ්හිපයක් හේතුවෙන් ප්‍රමාද වී ඇති අතර එම ගැටලු පිළිබඳ සාකච්ඡා කර ඊට අදාළ විසඳුම් කඩිනමින් ලබාගෙන ව්‍යාපෘතියේ කටයුතු කඩිනම් කිරීමට අදාළ පාර්ශව දැනුම්වත් කරන බව ද ඉරාන ජනාධිපතිතුමා මෙහිදී ප්‍රකාශ කෙළේය.විදේශ කටයුතු පිළිබඳ ඇමැති මහාචාර්ය ජී. එල්. පීරිස්, පාර්ලිමේන්තු මන්ත්‍රී සහ ජනාධිපති විදේශ කටයුතු සම්බන්ධීකරණ ලේකම් සජින් වාස් ගුණවර්ධන, ජනාධිපති ලේකම් ලලිත් වීරතුංග, ඉරානයේ ශ්‍රී ලංකා තානාපති එම්. එම්. සුහයිර් යන මහත්වරුන් ද මෙම අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>17</day>
    </date>
    <link>http://www.dinamina.lk/2010/05/17/_art.asp?fn=n1005173</link>
    <topic>දැහැමි සමාජයකටජාතික යෝජනාවලියක්</topic>
    <author>ධනුෂ්ක ගොඩකුඹුර</author>
    <content>දැහැමි සමාජයක් ගොඩනැඟීම සඳහා වන ජාතික යෝජනාවලියක් මේ සතියේ ඇමැති මණ්ඩල රැස්වීමට ඉදිරිපත් කිරීමට අගමැති දි. මු. ජයරත්න මහතා සූදානම් වෙයි.බුද්ධශාසන හා ආගමික කටයුතු ඇමැතිවරයා වශයෙන් අගමැතිවරයා මේ යෝජනාවලිය ඉදිරිපත් කිරීමට නියමිත අතර ජනාධිපති මහින්ද රාජපක්ෂ මහතාගේ උපදෙස් මත මේ වැඩපිළිවෙළ ක්‍රියාත්මක වෙයි.අදාළ වැඩපිළිවෙළ ප්‍රායෝගිකව ක්‍රියාත්මක කිරීමට මහා සංඝ රත්නය සහ මෙරට ප්‍රකට විද්වතුන්ගෙන් සමන්විත කමිටුවක් පත් කිරීමටත් අගමැතිවරයා අදහස් කරයි.මේ පිළිබඳව මහා සංඝරත්නය ප්‍රමුඛ සෙසු ආගමික නායකයන්ගේද අදහස් විමසීමට නියමිත අතර විශේෂ දේශන මාලාවක් පවත්වා ජනතාව දැනුම්වත් කිරීමටත් තීරණය කර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>17</day>
    </date>
    <link>http://www.dinamina.lk/2010/05/17/_art.asp?fn=n1005174</link>
    <topic>මෛත්‍රී ජනපති දැනුවත් කරයි</topic>
    <author/>
    <content>සතයක්වත් වැය නොකර මිල අධික ඖෂධ ගෙන්වාගත් මැති ඇමතිවරුන් ගැන ජනාධිපති මහින්ද රාජපක්‍ෂ මහතා දැනුවත් කිරීමට සෞඛ්‍ය අමාත්‍ය මෛත්‍රීපාල සිරිසේන මහතා සූදානම් වෙයි.මෙසේ මිල අධික ඖෂධ පිටරටින් ගෙන්වාගෙන ඇත්තේ පාර්ලිමේන්තු වෛද්‍ය මධ්‍යස්ථානයේ ගිණුමෙන් බව පසුගියදා මුදල් අමාත්‍යංශයේ පැවැති සාකච්ඡාවකදී සෞඛ්‍ය අමාත්‍යවරයා අනාවරණය කර තිබුණි.එසේ මැති ඇමතින්ට බෙහෙත් ගෙන්වීම වහාම නතර කරන ලෙස සෞඛ්‍ය ඇමැතිවරයා පසුගියදා සෞඛ්‍ය බලධාරීන්ට නියෝග කළේය.පාර්ලිමේන්තු වෛද්‍ය මධ්‍යස්ථානයේ වියදමින් මෙසේ බෙහෙත් ගෙන්වා ගත් මැති ඇමැති ලයිස්තුව මෛත්‍රීපාල සිරිසේන මහතා පරීක්‍ෂාවට ලක් කර තිබේ.“ඒ ගොල්ලෝ රටෙන් භාගයක් වුණත් සල්ලිවලට ගන්න පුළුවන් අය” බවඇමතිවරයා මුදල් අමාත්‍යාංශ සාකච්ඡාවේදී හෙළිකර තිබේ. සෞඛ්‍ය ඇමැතිවරයාට අවශ්‍ය බෙහෙතක් පෞද්ගලිකව මුදල් ගෙවා මාස තුනකට වරක් සිංගප්පූරුවෙන් ගෙන්වා ගන්නා බවද ඔහු ප්‍රකාශ කර තිබේ.</content>
  </post></root>