<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2010</year>
      <month>07</month>
      <day>04</day>
    </date>
    <link>http://www.silumina.lk/2010/07/04/_art.asp?fn=aa1007041</link>
    <topic>“බෑන් කී මූන්ගේ ක්‍රියාව හෙළා දකිනවා”</topic>
    <author>අරුණි මුතුමලී</author>
    <content>චීනයත් ශ්‍රී ලංකාව සමඟයිඅරුණි මුතුමලීඑක්සත් ජාතීන්ගේ් සංවිධානයේ මහ ලේකම් බෑන් කී මූන් විසින් ශ්‍රී ලංකාව සම්බන්ධයෙන් උපදේශක කමිටුවක් පත් කරනු ලැබීම හෙළා දකිමින් චීන මහජන සමූහාණ්ඩුව නිවේදනයක් නිකුත් කොට ඇත.ශ්‍රී ලංකාව සම්බන්ධයෙන් මෙවැනි කමිටුවක් පිහිටුවීම පිළිබඳව දැඩි විරෝධය පළ කැර ඇති චීන රජය තවදුරටත් පෙන්වා දී තිබෙන්නේ ශ්‍රී ලංකාවේ අභ්‍යන්තර ප්‍රශ්න කළමනාකරණය කර ගැනීමට රජය හා මහ ජනතාවට ශක්තිය තිබෙන අතර ලෝක ප්‍රජාව ගේ යුතුකම වන්නේ ශ්‍රී ලංකාවට ඒ සඳහා සහාය දීම බවත්ය.චීන විදේශ ඇමැති කින් ග්වැන් මහතා බීජිං නගරයේදී මේ සම්බන්ධයෙන් අදහස් දක්වමින් පවසා තිබෙන්නේ කොටි ත්‍රස්තවාදය පරාජය කිරීමේදී මානව හිමිකම් කඩවී තිබේද යන්න සොයා බැලීමට ශ්‍රීී ලංකාව විසින්ම ප්‍රතිසංධාන කොමිසමක් පත්කර ඇති අවස්ථාවක ඒ මඟින්ම කරුණු සොයා බැලිය යුතුව තිබෙන බවයි.ශ්‍රී ලංකාව හා එහි ජනතාවට ගැටලු නිරාකරණයේදී මනා හැකියාවක් ඇති බවත් එ.ජා. මහලේකම්වරයාට අන්තර්ජාතික ප්‍රජාව අතර සුබවාදී පරිසරයක් ඇති කළ හැකි බවත් චීන විදේශ ඇමැතිවරයා එහිදී අදහස් පළ කර තිබේ. එය ශ්‍රී ලංකාවේ ආර්ථික වර්ධනය තවත් වේගවත් කිරීමට හේතුවන බවත් ඔහු පවසා ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>04</day>
    </date>
    <link>http://www.silumina.lk/2010/07/04/_art.asp?fn=aa1007043</link>
    <topic>ශ්‍රී ලංකාව දැන් විශ්වාසයෙන් අනාගතයට පා තබනවා</topic>
    <author/>
    <content>- ජනපතිමෙරට අර්බුදකාරී යුගය මීට වසරකට පෙර අවසන් වූ බවත් දැන් ශ්‍රී ලංකාව විශ්වාසයෙන් සහ බලාපොරොත්තුවෙන් යුතුව අනාගතය දෙසට පා තබමින් සිටින බවත් මහින්ද රාජපක්ෂ ජනාධිපතිතුමා පැවසීය.රටේ ආරක්ෂාව තහවුරු කිරීමෙන් පසු පුළුල් ප්‍රතිසංස්කරණ, ආර්ථික, සමාජයීය සහ යටිතල පහසුකම් ගොඩනැගීමෙන් ජාතික සමගිය, සංහිදියාව ඇති කිරීමේ කාර්ය භාරයට ශ්‍රී ලංකාව උර දෙමින් සිටින බවද ජනාධිපතිතුමා පැවසීය.මහින්ද රාජපක්ෂ ජනාධිපතිතුමා මේ බව පැවසුවේ යුක්රේන් ජනාධිපතිතුමා විසින් පිරිනමන ලද දිවා භෝජන සංග්‍රහයෙන් අනතුරුව අදහස් දක්වමිනි.’කල්පවත්නා ආර්ථික සංවර්ධනය උදෙසා සමාජ ප්‍රගතියත්, ජනතාවට සාධාරණත්වයක් ඉටුවිය යුතුය’ යන යුක්රේන් ජනාධිපති යනුකොවීච් මැතිතුමා පළ කළ දර්ශනය අප රටට ද පොදු බව මෙහිදී පෙන්වා දුන් ජනාධිපතිතුමා ශ්‍රී ලංකාව සහ යුක්රේන් දෙරටේ ජනතාවගේ ප්‍රගතිය හා සමෘද්ධිය උදෙසා එක්ව ක්‍රියා කරන රාජ්‍යයන් බවද පෙන්වා දුන්නේය.ත්‍රස්තවාදයෙන් බැටකන ලොවට මග පෙන්වීමට හැකිවීම පිළිබඳ ශ්‍රී ලාංකික ජාතිය අද නිහතමානීව සතුටු වන බවද පැවසූ ජනාධිපතිතුමා ශශ්‍රී ලංකාවේ සාමය සහ සුරක්ෂිත බව තහවුරු කිරීමේ කාර්යභාරයේදී යුක්රේන් රාජ්‍ය ලබාදුන් සහයට ස්තූතිය පිරිනැමීමට ද මෙය අවස්ථාවක් කර ගත්තේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>04</day>
    </date>
    <link>http://www.silumina.lk/2010/07/04/_art.asp?fn=aa1007042</link>
    <topic>“ශ්‍රී ලංකාවට බාධා නොකළ යුතුයි”</topic>
    <author/>
    <content>ශ්‍රී ලංකාවට ජී. එස්. පී. ප්ලස් සහනය ලබාදීම අත්හිටුවීමට විරුද්ධව යුරෝපා පාර්ලිමේන්තු මන්ත්‍රීවරු දෙදෙනෙක් සිය විරෝධය යුරෝපා කොමිසමට ඉදිරිපත් කොට ඇත. ජර්මන් පාර්ලිමේන්තු මන්ත්‍රී ජෝ ලෙනින් හා ඉතාලි ජාතික මන්ත්‍රිනි ක්‍රිස්ටියානා මුස්කාඩිනි මෙසේ ලිපි ඉදිරිපත් කළ අය වෙති.ඔවුන් සිය ලිපිවල සඳහන් කැර ඇත්තේ ශ්‍රී ලංකාව සමඟ ඇති වෙළෙඳ ගිවිසුම දීර්ඝ කිරීම හා ජී. එස්. පී. ප්ලස් සහනය ලබා දීමට බාධා පැමිණවීමේදී මීට වඩා දැඩි අවධානයක් යොමු කළ යුතු බවයි.ශ්‍රී ලංකාවේ සංවර්ධනය පිළිබඳ කිසිදු සැකයක් ඇති කරගත යුතු නොවන බව සිය ලිපියේ සඳහන් කරන ලෙනින් 2010 අගෝස්තු 15 න් පසු ද ජී. එස්. පී. ප්ලස් සහනය පෙර පරිදි ලබාදීමට කටයුතු යොදන ලෙසත් ශ්‍රී ලංකාව සංවර්ධනය කරා යන ගමනේ අරමුණු ඉටු කර ගැනීමට එය ඉතා වැදගත් වන බවත් සඳහන් කරයි.මුස්කාඩිනි දක්වන්නේ ශ්‍රී ලංකාව මේ දිනවල ප්‍රජාතාන්ත්‍රික ක්‍රියාවලිය සඳහා දෙමළ ප්‍රජාවගේ ද දායකත්වය ලබා ගැනීමට කටයුතු කරන නිසා එබඳු පුළුල් කාර්යයක් සඳහා විදේශ මූල්‍යමය සහාය අත්‍යවශ්‍ය බවය. එබඳු වාතාවරණයෙක ජී. එස්. පී. ප්ලස් සහනය ඉවත් කිරීම වැනි ක්‍රියාදාමයක් මඟින් එරටේ ආර්ථික මෙන්ම දේශපාලනික ක්‍රියාවලියට ද අන්තර්ජාතික මට්ටමින් බලපෑමක් ඇතිවිය හැකි බව ඇය වැඩිදුරටත් සඳහන් කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>04</day>
    </date>
    <link>http://www.silumina.lk/2010/07/04/_art.asp?fn=aa100704_1</link>
    <topic>අයවැය වැඩි ඡන්ද 63කින් සම්මතයි</topic>
    <author>සුනිල් දයා අල්විස්, දයා පෙරේරා, දුමින්ද ගුරුගේ</author>
    <content>පක්ෂව ඡන්ද 138යි: විපක්ෂව ඡන්ද 75යිසුනිල් දයා අල්විස්, දයා පෙරේරා, දුමින්ද ගුරුගේඉදිරි මාස 6 සඳහා රජය ඉකුත් 29 වැනිදා පාර්ලිමේන්තුව වෙත ඉදිරිපත් කරන ලද අය වැය ලේඛනය දෙවන වර කියවීමේ විවාදයෙන් අනතුරුව ඊයේ පස්වරුවේ පැවැති ඡන්ද විමසීම වැඩි ඡන්ද 63 කින් සම්මත විය.මෙහිදී රජයට පක්ෂව ඡන්ද 138ක් ලැබුණ අතර විපක්ෂව ලැබුණේ ඡන්ද75කි.පසුගිය 30 වැනිදා සිට ඊයේ (3) දක්වා දින හතරක් මුළුල්ලේ අයවැය දෙවන වර කියවීමේ විවාදය පැවැත්විණි. අය වැය කාරක සභා අවස්ථා විවාදය හෙට (5) සිට ලබන 9 වැනිදා දක්වා දින 5 ක් පැවැත්වේ. හෙට සිට ලබන 8 වැනිදා කාරක සභා විවාදය උදේ 10 සිට රාත්‍රි 9 දක්වා ද 9 වැනිදා කාරක සභා විවාදය පෙරවරු 9.30 සිට පස්වරු 6 දක්වා ද පැවැත්වේ.අය - වැය තුන් වැනි වර කියවීම සඳහා ඡන්ද විමසීම ලබන 9 වැනිදා සවස 6 ට සිදු කිරීමට නියමිත ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>04</day>
    </date>
    <link>http://www.silumina.lk/2010/07/04/_art.asp?fn=aa1007046</link>
    <topic>ජී.එස්.පී. අභියෝගයට මුහුණ දිය හැකියි</topic>
    <author/>
    <content>- මහ බැංකුවජී.එස්.පී. සහනය අත්හිටුවීමෙන් ලංකාවට අහිමිවන්නේ යූරෝ මිලියන 78ක් පමණක් බවත් සැලසුම් සහගත ලෙස කටයුතු කිරීමෙන් මේ අභියෝගය ජයගත හැකි බව ඇස්තමේන්තුවලට අනුව පැහැදිලි වන බවත් ශ්‍රී ලංකා මහබැංකුව ප්‍රකාශ කරයි.2010 අගෝස්තු 15 වැනිදා වනවිට ලංකාවට ජීඑස්පී සහනය අහිමි වීමට කරුණු යෙදුණ ද එමඟින් සිදුවන්නේ යුරෝපා සංගමයට අයත් ගැණුම්කාර රටවල් කිහිපයක ආනයන සඳහා සංවර්ධනය වෙමින් පවතින තෝරාගත් රටවල් කිහිපයකට බදු සහන අහිමිවීම පමණි. එහි බලපෑම ඇතිවන්නේ සහනය ඉවත් කළ මොහොත් සිට අදාළ රටවල අපනයන කරුවන් හටය.සහනය ඉවත් කලහොත් ඇතිවන අවදානම හා එහි ප්‍රතිඵල පිළිබඳ රජය මහබැංකුව සහ අපනයනකරුවන් එක්ව සාකච්ඡා කිරීමෙන් පසු දිගුකාලීන වැඩපිළිවෙළක් හා නිසි සැලසුමක් ද යෙදීමෙන් යෙදවුම් පිරිවැය අඩු කිරීමෙන් ක්‍රමිකව සහනය ඉවත් කිරීමෙන් ඇතිවන තරගකාරිත්වයට මුහුණදීමට හැකිවන බවට තීරණය කළ බවද මහ බැංකුව ප්‍රකාශ කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>04</day>
    </date>
    <link>http://www.silumina.lk/2010/07/04/_art.asp?fn=aa100704_2</link>
    <topic>අය-වැයට පක්ෂව ඡන්දය දෙනවා</topic>
    <author>දයා පෙරේරා</author>
    <content>- එජාප මන්ත්‍රී අබ්දුල් කාදර්දයා පෙරේරාඑක්සත් ජාතික පක්ෂයේ මහනුවර දිස්ත්‍රික් මන්ත්‍රී ඒ.ආර්.එම්. අබ්දුල් කාදර් මහතාට අයවැය විමසුමේදී අදහස් දැක්වීමට එජාපයෙන් කාලය නොදීම නිසා අගමැති දි.මු. ජයරත්න මහතා තමන්ට හිමි කාලයෙන් මිනිත්තු පහළොවක් කාදර් මහතාට ඊයේ පෙරවරුවේ ලබාදුන්නේ ය.අගමැතිවරයා ලබාදුන් වේලාවේ සභාව ඇමතූ කාදර් මහතා එ.ජා.ප ය තමන්ට වෙලාව වෙන්කර නොදුන් බැවින් ඊට එකට එක කිරීමක් වශයෙන් අයවැයට පක්ෂව ආණ්ඩුව සමඟ ඡන්දය දෙන බවත් ප්‍රකාශ කෙළේය.තමාට යූ.ඇන්.පියෙන් කතාවක් ලබාදී නැති නිසා බලහත්කාරයෙන් කතා කරන බව කතානායක චමල් රාජපක්ෂ මහතා අමතමින් හෙතෙම පැවසුවේ ය.බඩුමිල වැඩිවී තිබෙන අවස්ථාවක එජාපය අයි.එම්.එෆ්, අයිෆා ගැන කතා කරනවා. අප දෙපැත්තම එකඟ වෙලා මේ ආණ්ඩුව ගෙනයන්න පාරක් හොයන්න ඕනෑ. මා නායකතුමාට විරුද්ධ නැහැ. මා බෝල සබන් කාරයෙක් යැයි එක්තරා ටයි කෝට්කාරයෙක් කියා තිබෙනවා. අපි අවුරුදු දහ හතරක් පරාදයි. පැරදුණත් මා රනිල් වික්‍රමසිංහට උදව් කළා. ඒ නිසා තමයි මට කනගාටු.මා අවුරුදු පනහක් දේශපාලනය කළ අයෙක්. මට ඇමැතිකම් අවශ්‍ය නැතැයි බැසිල් ඇමැතිතුමාට කීවා. මා පක්ෂයෙන් මුදල් අරගෙන නැහැ. අය වැයට පක්ෂව ඡන්දය දිය යුතු බව මම සෑම එක්සත් ජාතික පාක්ෂිකයකුට ම කියනවා.මොන සක්කරයා ආවත් නුවරින් මා පරද්දන්න බැහැ. රනිල් වික්‍රමසිංහ මහත්මයා නුවරින් ඉල්ලුවත් මට කමක් නැහැ. මා ත්‍රිකුණාමලේ, අම්පාර හැමතැනින් ම ඡන්දෙ ඉල්ලා නැහැ. මා අවුරුදු 22 ක් නුවරින් ආවේ. තමා රජයට සහය දෙන්න තීරණය කළ බව කාදර් මන්ත්‍රීවරයා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>04</day>
    </date>
    <link>http://www.silumina.lk/2010/07/04/_art.asp?fn=aa1007044</link>
    <topic>මතවාද දුරලා එකට පෙළ ගැසෙමු</topic>
    <author>චන්දන බණ්ඩාර</author>
    <content>- ඇමැති චම්පිකචන්දන බණ්ඩාරඑක්සත් ජාතීන්ගේ සංවිධානයේ මහ ලේකම්වරයා ශ්‍රී ලංකාව සම්බන්ධව ත්‍රිපුද්ගල කමිටුවක් පත් කිරීමෙන් ශ්‍රී ලංකාවෙන් පලි ගැනීමක් සිදු කැර ඇති බව ජාතික හෙළ උරුමයේ ප්‍රධාන ලේකම් විදුලිබල හා බලශක්ති ඇමැති පාඨලී චම්පික රණවක මහතා ප්‍රකාශ කරයි.ශ්‍රී ලංකාව මේ ගෙවා දමන්නේ අතිශය දුෂ්කර කාල සීමාවක් බවත් එහෙත් ශ්‍රී ලාංකීය ජාතිය ආපස්සට හැරවිය නොහැකි බවත් මේ මොහොතේ පක්ෂ, පාට බේදයෙන් තොරව ඒකාවන්ව රටට එරෙහි විදේශ බලවේගවලට විරුද්ධව පෙළ ගැසිය යුතු බවත් ඇමැතිවරයා අවධාරණය කරයි.ඇතැම් විදේශ බලවේග ශ්‍රී ලංකාව දේශපාලන සහ ආර්ථික වශයෙන් විනාශ කිරීමට උත්සාහ කරන බවත් තිස් වසරක යුද්ධය නිමා කර ලබා ගත් සාමය මේ රටින් තුරන් නොකිරීම සමස්ත රට වැසියන්ගේම යුතුකම සහ වගකීම බව ද ඇමැතිවරයා පෙන්වා දෙයි. එක්සත් ජාතීන්ගේ සංවිධානයේ මහලේකම්වරයා ශ්‍රී ලංකාව සම්බන්ධව පත් කළ කමිටුව පිළිබඳව ‘සිළුමිණ’ කළ විමසීමකදී ඇමැතිවරයා මේ බව ප්‍රකාශ කෙළේ ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>04</day>
    </date>
    <link>http://www.silumina.lk/2010/07/04/_art.asp?fn=aa1007045</link>
    <topic>අය-වැය ගැන විපක්ෂයේ අවලාද වැඩකට නෑ...</topic>
    <author>චන්දන බණ්ඩාර</author>
    <content>චන්දන බණ්ඩාරරජය ඉදිරි මාස පහ සඳහා ඉදිරිපත් කළ අය වැය රටේ ඉදිරි ගමනට රුකුලක් වෙන බව දැන දැනම එ.ජා.ප.ය සහ ජනතා විමුක්ති පෙරමුණ සත්‍යය වසන් කරමින් සාම්ප්‍රදායික ලෙසට අයවැයට එරෙහිව මත ප්‍රකාශ කරන බව ආර්ථික සංවර්ධන නියෝජ්‍ය ඇමැති රංජිත් සියඹලාපිටිය මහතා පවසයි.ඕනෑම රටක රජයක් සාර්ථක අයවැය ලේඛනයක් සැකසීමේදී රටේ ආරක්ෂාව තහවුරු කිරීම, ජනතාවගේ සුබසාධන කටයුතු සහ රටේ සංවර්ධනය ගැන සැලකිලිමත් වෙන බවත් වත්මන් රජය ද ඒ සියල්ල ආවරණය වන පරිදි මෙවර අයවැය ඉදිරිපත් කැර ඇති බවද නියෝජ්‍ය ඇමැතිවරයා පැවැසීය.2006 වසරේ සිට මහින්ද රාජපක්ෂ ජනාධිපතිතුමාගේ රජය පාර්ලිමේන්තුවට ගෙන ආ කිසිදු අයවැයකට එ.ජා.ප.ය ප්‍රමුඛ විපක්ෂය සහයෝගය පළ කිරීම කෙසේ වෙතත් මධ්‍යස්ථ ලෙස හෝ සහාය පල කිරීමක් නොකළ බවත් ඔහු පෙන්වා දෙයි. කෙසේ වෙතත් රජය 2005 වසරට වඩා මේ රට ඉදිරියට ගෙන ගොස් ඇති බවත් මේ රජයේ පාලන කාලය අවසන් වනවිට ශ්‍රී ලංකාව ආසියාවේ ආශ්චර්ය බවට පත් කිරීම උදෙසා රජය කැපවී සිටින බවද ඔහු පැවැසීය.ඒ නිසා මෙවර අයවැය පිළිබඳව සත්‍ය වසන් කිරීමට විපක්ෂය ගන්නා උත්සාහය අසාර්ථක බවත් අයවැය සාර්ථක අයවැයක් බව මේ වසර අවසන් වෙන විට රටට ඔප්පු කැර පෙන්වන බව ද නියෝජ්‍ය ඇමැතිවරයා වැඩිදුරටත් කියා සිටියේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>04</day>
    </date>
    <link>http://www.silumina.lk/2010/07/04/_art.asp?fn=aa10070410</link>
    <topic>ප්‍රතිසංවිධාන කමිටුව හමුවේ රනිල් කලබල වෙයි</topic>
    <author>නිරූෂි විමලවීර</author>
    <content>නිරූෂි විමලවීරඑක්සත් ජාතික පක්‍ෂ ප්‍රතිසංවිධාන කමිටුව තම යෝජනාවලිය විපක්‍ෂ නායක රනිල් වික්‍රමසිංහ මහතාට බාරදීමට ගිය අවස්ථාවේදී ඒ මහතා දැඩි නොසන්සුන්තාවයෙන් හැසිරුණු බව එජාප ආරංචි මාර්ග අනාවරණය කරයි.ජෝෂප් මයිකල් පෙරේරා මහතාගේ සභාපතිත්වයෙන් යුතු පංච පුද්ගල කමිටුව එම අවස්ථාවේ වික්‍රමසිංහ මහතා හමුවීමට කේම්බ්‍රිජ් ටෙරස් වෙත ගොස් සිටි බවත්, වික්‍රමසිංහ මහතාගේ අසාමාන්‍ය හැසිරීමෙන් ජෝෂප් මයිකල් පෙරේරා, ලක්‍ෂ්මන් කිරිඇල්ල යන මහත්වරුත් තැති ගත් බවත් එම ආරංචි සඳහන් කරයි. පක්‍ෂ නායකයාට  පක්‍ෂයේ භාණ්ඩාගාරික පත් කිරීමට බලතල නැතිනම් මම දැන් ඉල්ලා අස්වෙනවා යැයිද වික්‍රමසිංහ මහතා දැඩි ස්වරයෙන් පැවසූ බවද දැන ගැනීමට තිබේ.ප්‍රතිසංවිධාන යෝජනාවලට අනුව පක්‍ෂයේ නායක, නියෝජ්‍ය නායක, ජාතික සංවිධායක හා සභාපති යන තනතුරු ඡන්ද බලයෙන් තෝරා පත් කර ගත යුතු අතර පක්‍ෂ නායකයාට පත් කළ හැක්කේ පක්‍ෂයේ මහලේකම් තනතුර පමණකි.වික්‍රමසිංහ මහතා දිගින් දිගටම කියා ඇත්තේ පක්‍ෂ නායකායට පක්‍ෂ භාණ්ඩාගාරික පත් කිරීමේ අයිතිය තිබිය යුතු බවත්, මහලේකම් තනතුර කමිටුව මඟින් පත් කළද ඊට තමා විරුද්ධ නැති බවත්ය. අවසානයේ කමිටුවේ සියලුම දෙනා වික්‍රමසිංහ මහතාට කරුණු පැහැදිලි කිරීමට උත්සාහ දරා ඇති බවද එහෙත් වික්‍රමසිංහ මහතාගේ අදහස වෙනස් කර ගැනීමට ඔවුනට නොහැකි වී ඇති බවද දැනගැනීමට ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>04</day>
    </date>
    <link>http://www.silumina.lk/2010/07/04/_art.asp?fn=aa1007047</link>
    <topic>සුව සේවා ලොක්කන්ට විදෙස් ගමන් සීමාවක්</topic>
    <author>සුනිල් දයා අල්විස්</author>
    <content>සුනිල් දයා අල්විස්සෞඛ්‍ය අමාත්‍යංශයේ සෑම තරාතිරමකටම අයත් නිලධාරීන්ට මින්පසු හිතුවක්කාරී අන්දමින් විදේශ චාරිකාවල නිරතවීම සෞඛ්‍ය ඇමැති මෛත්‍රීපාල සිරිසේන මහතා විසින් සපුරා තහනම් කරනු ලැබ තිබේ.අමාත්‍යංශයේ බොහෝ නිලධාරීන් ශිෂ්‍යත්ව සාකච්ඡා සම්මන්ත්‍රණ හා පුහුණුවීම් වැඩසටහන්වලට යැයි කියමින් වසරකට වාර ගණනාවක් විදේශ චාරිකාවලට සහභාගි වන බවට තොරතුරු අනාවරණය වීමෙන් පසුව මේ තීරණය ගෙන ඇත. එවැනි නාස්තිකාර හා අත්තනෝමතික පියවර නතර කර දැමීමටත් අත්‍යාවශ්‍යම කරුණුවලදී වුවද වසරකට එක නිලධාරියකුට විදේශගත විය හැකි උපරිමය වාර තුනකට සීමා කිරීමට ද ඇමැතිවරයා තීරණය කර ඇත. මේ පිළිබඳව විමර්ශන කිරීමට විශේෂ කමිටුවක් ද පත්කර තිබේ.සෞඛ්‍ය ඇමැතිවරයා වශයෙන් අමාත්‍යංශයේ ගතවූ මාස දෙකක කාලයේ කටයුතු විමර්ශන කර බැලීමේදී තම නිලධාරීන්ගේ විදේශ චාරිකා ප්‍රමාණයට වැඩියෙන් කෙරෙන බව පෙනී ගියේ යයි ද මෙය කිසිසේත්ම අනුමත කළ නොහැකි තත්ත්වයක් නිසා මෙවැනි පියවරක් ගැනීමට සිදුවී තිබෙන බවද ඇමැතිවරයා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>04</day>
    </date>
    <link>http://www.silumina.lk/2010/07/04/_art.asp?fn=aa1007048</link>
    <topic>රේල් පාරේ මොබයිල් මාරයා</topic>
    <author>තාරක වික්‍රමසේකර</author>
    <content>තාරක වික්‍රමසේකරමේ වසරේ මුල් මාස හය තුළ දී දුම්රිය මාර්ගයේ ජංගම දුරකතනයෙන් කතාකරමින් ගමන්ගත් 17 දෙනකු දුම්රියේ ගැටී ජීවිතක්ෂයට පත්වී ඇතැයි දුම්රිය වාණිජ අධිකාරි විජය සමරසිංහ මහතා පවසයි. ජාඇල දුම්රිය හරස් මාර්ගයකදී පරිපාලන නිලධාරිවරයකු ජංගම දුරකතනයකින් කතාකරමින් දුම්රිය මඟට අවතීර්ණවීමේදී දුම්රියේ ගැටීමෙන් රථයේ සිටි සිව්දෙනකුම ජීවිතක්ෂයට පත්වී තිබේ.එසේම වැල්ලවත්තේදී පෙම්වතුන් දෙදෙනකු විනෝදයට දුම්රිය මාර්ගය දිගේ ජංගම දුරකථනයෙන් කතාකරමින් සිටියදී දුම්රියේ ගැටී මියගොස් ඇත. එසේම පොල්ගහවෙල වලකුඹුරේ දී සතියකට පමණ පෙර තවත් අයකු මෙසේ මරණයට පත්ව ඇත.එසේම රාගම දී එක් අයෙකුත් ගාල්ලේ දී එක් අයෙකුත්, නාවලපිටිය ප්‍රදේශයේ දී දෙදෙනකුත් අනුරාධපුර හා මහව අතරදී දෙදෙනකුත් නානුඔය ප්‍රදේශයේ දී දෙදෙනෙක් හා වේයන්ගොඩදී ශිෂ්‍යාවන් දෙදෙනකුද මෙසේ මිය ගොස් ඇත.අලුත්ගම දුම්රිය හරස් මාර්ගයෙකදී දොළොස් දෙනකු රැගත් වෑන් රථයක් පැදවූ රියැදුරකු ජංගම දුරකතනයෙන් කතාකරමින් සිටියදී දුම්රිය පැමිණෙනු දුටු පිරිස් රථය ඉක්මනින් මාර්ගයෙන් ඉවතට තල්ලු කිරීම නිසා එම 12 දෙනාගේ ජීවිත බේරී ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>04</day>
    </date>
    <link>http://www.silumina.lk/2010/07/04/_art.asp?fn=aa1007049</link>
    <topic>රබර්  සංගණනයක්</topic>
    <author>රූපාන්ති බුලත්සිංහල</author>
    <content>රූපාන්ති බුලත්සිංහලරබර් වගාවේ සෑම ක්‍ෂේත්‍රයක්ම ආවරණය වන පරිදි පුළුල් සංගණනයක් පැවැත්වීමට වැවිලි කර්මාන්ත අමාත්‍යංශය තීරණය කැර තිබේ. මේ සඳහා රබර් සංවර්ධන දෙපාර්තමේන්තුව, ගොවි ජන සේවා දෙපාර්තමේන්තුව හා ජන හා සංඛ්‍යා ලේඛන දෙපාර්තමේන්තුව එක්ව ක්‍රියා කරනු ඇත.මේ සංගණනය මඟින් රබර් වගාවේ ව්‍යුහය, පරිණත හා අපරිණත බිම් ප්‍රමාණය, දියුණු කරන ලද ක්ලෝනයට අනුව වගාවේ ව්‍යාප්තිය, ඒ ඒ දිස්ත්‍රික්කවල මුළු රබර් ඉඩම් ප්‍රමාණය, දෙපාර්තමේන්තුවේ ලියාපදිංචි වී නැති මුළු ඉඩම් ප්‍රමාණය රබර් ඉඩම්වල අයිතියේ ස්වභාවය, වගාවෙන් අතහැර ඇති ඉඩම් ප්‍රමාණය, දැනට වගාකර ඇති රබර් ගස් ප්‍රමාණය යන සියල්ල මේ සංගණනයෙන් ආවරණය කෙරේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>04</day>
    </date>
    <link>http://www.silumina.lk/2010/07/04/_art.asp?fn=aa10070411</link>
    <topic>ඇස් අන්ධ කරන දියවැඩියාවෙන් මිදෙන්න සුදු හිනැටි - ගොඩ හිනැටි - මසුරං - දික් වී</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහඅපේ සාම්ප්‍රදායික හාල් වර්ග 4 ක් වන සුදු හිනැටි, ගොඩ හිනැටි, මසුරං හා දික්වි යන හාල් වර්ග මඟින් දියවැඩියාව බෙහෙවින් අඩුවෙන බවත් දියවැඩියාව වැළැක්වීම සිදුවෙන බවත් කාර්මික තාක්ෂණ ආයතනය කළ පර්යේෂණයකින් හෙළිවී තිබේ.ශරීරය ඇතුළත දියවැඩියාව නිසා ව්‍යාකූල තත්ත්ව ඇති කරන ඒට්ඡ් නමැති සංයෝගය මෙම හාල් වර්ග මඟින් දියකර හරින බවත් එම සංයෝගය සෑදීම වළකින බවත් මෙම පර්යේෂණය කළ කාර්මික තාක්ෂණ ආයතනයේ ඖෂධ පැළෑටි පර්යේෂණ අංශයේ අධිපති ආචාර්ය සිරිමල් පේ‍්‍රමකුමාර මහතා පවසයි.දියවැඩියාව නිසා ඇස් පෙනීම දුර්වල වීම, හෘදයාබාධ ඇතිවීම වැනි මාරාන්තික ව්‍යාකූල තත්ත්වවලට හේතු කාරක වන ඒට්ඡ් නම් සංයෝගය ඇතිවන්නේ ශරීරයේ ඇතිවන අධික සීනි ප්‍රමාණය නිසයි. මෙම සංයෝගය දියකර හැරීමේ හැකියාව මේ හාල් වර්ගවලට තිබේ.මෙලෙස මේ ශරීරයේ සීනි නිසා ඇතිවන ඒට්ඡ් සංයෝගය දිය කර හැරීමට හැකි හාල් වර්ග ලෝකයෙන් සොයා ගත් ප්‍රථම අවස්ථාව මෙය බවත් මෙය අපේ රටේ විශාල ජයග්‍රහණයක් බවත් මේ සොයා ගැනීම් කළ ආචාර්ය පේ‍්‍රමකුමාර පවසයි.එමෙන්ම මෙම ඒට්ඡ් නමැති සංයෝගය දියවැඩියා රොගින්ගේ ශරීර ඇතුළත හටගැනීම වැළැක්වීමට ද මෙම හාල් වර්ගවලට පුළුවන.මෙම ගුණය ලබාගැනීමට නම් ඉහත හාල් වර්ග වැඩියෙන් ‘පොලිෂ්’ නොකර කුරුට්ට සමඟ ආහාරයට ගැනීම සුදුසු බව ද ආචාර්ය පේ‍්‍රමකුමාර පවසයි.මෙම පර්යේෂණයේ ප්‍රතිඵල අනුව ඉදිරියේදී මෙම දියවැඩියාවට උචිත සහල් ප්‍රභේද, අස්වැන්න වැඩි දියුණු ප්‍රභේද සමඟ දෙමුහුන් කර අස්වැන්න වැඩි දියවැඩියාවට උචිත නව සහල් ප්‍රභේද රටට දායාද කිරීමට කෘෂිකර්ම පර්යේෂණ ආයතන පියවර ගනු ඇතැයි කාර්මික තාක්ෂණ ආයතනයේ විද්‍යාඥයෝ අපේක්ෂා කරති.මෙම පර්යේෂණය සඳහා විද්‍යා තාක්ෂණ ඇමැති මහාචාර්ය තිස්ස විතාරණ මහතාගේ උදවු උපකාර ලැබුණු බවත් එතුමාගේ ඉල්ලීම පරිදි මහා භාණ්ඩාගාරය මීට මුදල් වියදම් කළ බවත් ආචාර්ය පේ‍්‍රමකුමාර පවසයි.දියවැඩියාවට ගුණ යැයි සිතන තවත් හාල් වර්ග 20 ක් පමණ පිළිබඳව පරීක්ෂණ කරන බව ද කෙසේ වුවත් කුරුට්ට ඉවත් නොකළ රතු කැකුළු හාල් දියවැඩියා රෝගීන්ට සුදුසු බව ද පර්යේෂණවලින් අනාවරණය වී ඇති බව ද ආචාර්ය පේ‍්‍රමකුමාර පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>04</day>
    </date>
    <link>http://www.silumina.lk/2010/07/04/_art.asp?fn=aa100704_3</link>
    <topic>බවුසරයක් පෙරළී 230 ක් මරුට</topic>
    <author/>
    <content>ටැන්සානියාවේ සිට කොංගෝව බලා ධාවනය වෙමින් තිබූ තෙල් බවුසරයක් පෙරළී පුපුරා යාමෙන් ඇතිවූ ගින්නට හසුවීමෙන් 230 ක් මරු මුවට පත්වූහ.කොංගෝවේ සන්ගේ ගම්මානයේ දී මේ අනතුර සිදුවී ඇති අතර සිදුවූ මරණ සංඛ්‍යාව තවත් වැඩිවිය හැකි බව රතු කුරුස සංවිධානය කියයි. තුවාල ලැබූවන් විශාල සංඛ්‍යාවකට ප්‍රතිකාර ලබාදී ඇති අතර ට්‍රක් රථය පෙරළී තෙල් ගලා යාම හේතුවෙන් හටගත් ගින්නෙන් පිදුරු සෙවිලි කළ පැල්පත් විශාල සංඛ්‍යාවක් ගිනි ගෙන විනාශ වී ඇත.මෙම තෙල් බවුසරය පෙරළී යාමෙන් පසු ඒ වටා රොක් වූ බහුතරය ළමයින් බව කියන පොලිසිය හෙලිකොප්ටර් යානා තුනක් යොදවා අනතුර සිදුවූ ප්‍රදේශය අවට ජනතාව ආරක්ෂිත ස්ථාන කරා රැගෙන ගිය බව කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>04</day>
    </date>
    <link>http://www.silumina.lk/2010/07/04/_art.asp?fn=ab1007041</link>
    <topic>යුක්රේන ගමන සංචාරයක් නොව අන්තර්ජාතික දේශපාලන ක්‍ෂේත්‍රයේ අප කළ නව ආයෝජනයක්</topic>
    <author>විජය දිසානායක</author>
    <content>රටක ආර්ථික සංවර්ධනය සඳහා ඇති වේගවත්ම මාවත විදේශ ආධාර ලබාගැනීම බව දශක ගණනාවක් පුරා පැවතුණු විශ්වාසයක්. දෙවන ලෝක සංග්‍රාමයෙන් පස්සේ දිළිඳුකම පිටු දැකීමේ ව්‍යාපෘතිවලට බටහිර රටවල් ඇමෙරිකානු ඩොලර් ට්‍රිලියන 2.3 ක මුදල් ප්‍රමාණයක් ලබාදීලා තියෙනව. ඒත් සංවර්ධිත රටවල් දිළිඳු රටවලට මේ විදිහට ආධාර ලබා දෙන්නේ ඇයි? මේ ආධාර ලබා දෙන්නෙ යටි අරමුණක් ඇතිවද?1970 වසරේදී ලෝකයේ පොහොසත් රටවල්, අන්තර්ජාතික නිල සංවර්ධන ආධාර හැටියට තමන්ගේ දළ ජාතික ආදායමෙන් සියයට 0.7 ක් වාර්ෂිකව දිළිඳු රටවලට ලබා දෙන්න එකඟවුණා. එතැන් පටන් මේ දක්වා ඩොලර් බිලියන ගණනක මුදලක් වැය කළත්, පොහොසත් රටවලට තමන් පොරොන්දු වූ ඉලක්කය සපුරාලන්නට සමත්වෙලා නැහැ.උදාහරණයක් හැටියට ඇමෙරිකාව තමයි ඩොලර් මුදල් ඒකකයට අනුව ලෝකයේ වැඩිම ආධාර ප්‍රමාණයක් ලබාදෙන රට හැටියට සැළකෙන්නෙ. නමුත් පොරොන්දු ප්‍රකාර සියයට 0.7 ඉලක්කය අනුව බැලුවොත් ඇමෙරිකාව ඉන්නේ පහළම ස්ථානයක. ඇමෙරිකාව විදේශ ආධාර හැටියට ලබාදෙන්නේ් තමන්ගේ දළ ජාතික ආදායමෙන් සියයට 0.15 ක්. මේක නෙදර්ලන්තය ලබාදෙන මුදලෙන් පහෙන් එකක්.අනෙක් කාරණය තමයි, මේ ආධාර ලබාදෙන රටවල් බොහොම කලාතුරකින් තමයි සංවර්ධනය වෙමින් පවතින රටකට හුදෙක් පරහිතකාමීව ආධාර කරන්න ඉදිරිපත් වෙන්නෙ. බොහෝවිට මේ ආධාර පැමිණෙන්නේ විවිධ කොන්දේසි සහිතව, පශ්චාත් සංග්‍රාම අවධියේ ලෝකයේ ප්‍රධානතම බලකඳවුරු දෙක අතර පැවති නිරවි යුද සමය තුළ ඇමෙරිකාව සහ සෝවියට් දේශය විදේශ ආධාර සෙසු රටවල අභ්‍යන්තර දේශපාලන කටයුතුවලට බලපෑම් කරන්න වගේම තමන්ට හිතවත් දුර්වල රටවල් ශක්තිමත් කරන්න විදේශ ආධාර යොදාගත්ත. යුරෝපා රටවල් කොමියුනිස්ට්වාදයෙන් මුදා ගනිමින් ධනවාදය දෙසට නැඹුරු කිරීමේ අරමුණින් තමයි ඇමෙරිකාව මාෂල් ප්ලෑන් වැඩසටහන ක්‍රියාත්මක කළේ.සෑම රටක්ම විදේශ ආධාර ලබා දෙන්නේ තමන්ගෙ විදේශ ප්‍රතිපත්තියේම එක් කොටසක් හැටියට. මේ ආධාර කිසියම් රටක දිළිඳුකම පිටුදකින්න උපකාරී වෙනවද නැද්ද කියන එක තීරණය වෙන්නේ, අදාළ ප්‍රතිපත්තියේ අරමුණු සහ ඉලක්ක මත සහ ආධාර ලබන රටේ ජාතික අභිලාෂයන් මත.පශ්චාත් සංග්‍රාම අවදියේ ශ්‍රී ලංකාව මුහුණ දුන් අභියෝග අතර ආර්ථික සටන ජයගැනීම ප්‍රධානයි. ඒත් මේ කාරණයේදී බටහිර බලවත් රටවල් ශ්‍රී ලංකාව සම්බන්ධයෙන් අනුගමනය කරන දෙබිඩි ප්‍රතිපත්තිය හමුවේ නව මිතුරන් සොයා යෑම ඇරෙන්න වෙනත් විකල්පයක් නෑ. අනෙක් කාරණය තමයි විදේශ ණය මතම අපේ සංවර්ධන ගමන තීරණය කිරීමේ හැකියාවකුත් නැහැ. මොකද අපි පරම්පරා ගණනාවකට දැනටමත් ණයවෙලා ඉවරයි. මේකට බලයේ හිටපු හැම රජයක්ම දායකත්වය දැක්වුවා. ශ්‍රී ලංකාරවේ මුළු විදේශ ණය ප්‍රමාණය දළ දේශීය නිෂ්පාදිතයේ ප්‍රතිශතයක් හැටියට ගත්තහම 2009 අවුරුද්දේ සියයට 44.5 ක්.මේ පසුබිම තුළ ජනාධිපති මහින්ද රාජපක්ෂ මහත්මයගේ යුක්රේන සංචාරය නව මිතුරන් සොයායෑමේ තවත් එක් උත්සාහයක්. යුක්රේනය වගේ රටක් සමඟ ගොඩනැඟෙන සබඳතාවයන් ශ්‍රී ලංකාවේ ඉදිරි ගමනට කෙතෙක් දුරට වැදගත් වනවාද? මේක පුළුල්ව කථාකළ යුතු මාතෘකාවක්. ඒත් යුක්රේනය තුළ මෑතකදි සිදුවූ දේශපාලන වෙනස්කම් සලකා බලනකොට යුක්රේනය සම්බන්ධයෙන් ලොව පුරා වැඩි අවධානයක් යොමුවී තිබෙන බව වටහා ගන්න එක අපහසු නෑ.2010 පෙබරවාරි මාසයේ පැවැත්වුණු යුක්රේන මැතිවරණය තුළින් රුසියාවට පක්ෂපාතී නායකත්වයක් බලයට පත්වීම යුරේසියානු කලාපයේ භූදේශපාලය හා සම්බන්ධ වැදගත් සිදුවීමක්. ඇමෙරිකාව ඉස්ලාමීය ලෝකය තුළ සංග්‍රාම ව්‍යාපාරයක නිරතවෙලා ඉන්න පසුබිමක් තුළ රුසියාවේ නායකයන්ට අවස්ථාවක් උදාවුණා කලක් තමන්ට අයත්ව තිබී පසුවට වර්ණ විප්ලව හරහා තමන්ගෙන් උදුරාගත් පාලන තන්ත්‍ර යළි පෙරළා දමමින් තමන්ට පක්ෂපාතී පාලකයින් පිරිසක් කලාපය තුළ බලයට පත්කරන්ට.සැබෑ ලෙසම ගත්තොත්, 2010 කියන්නේ රුසියාව යළි නැගී සිටීමේ වසර. මේ වසර තුළ රුසියාවට පුළුවන් වුනා යුක්රේනය, බෙලරුසය, ආර්මේනියාව, අසර්බයිජානය සහ කිර්ගිස්තානය වගේ රටවල බටහිර බලපෑම්වල නශ්ටාවශේෂ ඉවත්කරල තම බලය පතුරුවා හරින්ට. රුසියාව හෙළි පෙහෙළි කරල දෙන මේ ප්‍රදේශ සමඟ නව සබඳතා ශක්තිමත් කරගැනීම, බටහිර නව යටත්විජිතවාදයෙන් පීඩාවට පත්වුනු අපි වගේ රටවල් අනාගතය සම්බන්ධයෙන් බව තමයි අපේ විශ්වාසය සිදුකරන වැදගත් ආයෝජනයක්.ඇමෙරිකාවටත්‘චර්නෝබිල්’මෙක්සිකෝ බොක්ක ආශ්‍රිතව පිහිටල තියෙන බ්‍රිටිෂ් පෙටෙ‍්‍රීලියම් සමාගමට අයත් ඩිප්වෝටර් හොරයිසන් තෙල් අට්ටාලයේ පසුගිය අප්‍රේල් මාසයේ 20 දා හටගත් ගින්නක් සමඟ ඇති වූ අනතුරු ඇමෙරිකාවේ විතරක් නෙවෙයි ලෝකයේ මෙතෙක් සිදුවූ දරුණුතම පාරිසරික ව්‍යසනය හැටියට ඇතැමුන් හඳුන්වා දෙනව. මේක තමයි ඇමෙරිකාවේ චර්නොබිල් අනතුර මේ සිද්ධියේ යථාර්ථය අපිට නූතන ගෝලීයකරණ ක්‍රියාවලියේ සැබෑ ස්වරූපය තේරුම් ගන්න එක්තරා ප්‍රමාණයකට උපකාරී වෙනව.ගතවුණු අවුරුදු තිස්පහක විතර කාලය පුරා සිදු කෙරුණු පර්යේෂණවල දී හෙළිදරව් වුණු කාරණයක් තමයි, දශක ගණනාවක් පුරා ගෝලීයකරණ ක්‍රියාවලිය පිටුපස ක්‍රියාත්මක වුණේ සාපේක්ෂ වශයෙන් කුඩා එහෙත් බෙහෙවින් බලවත් කණ්ඩායමක් ය කියන එක. ඔවුන් තමයි ගෝලීයකරණ ව්‍යාපෘතියට කිසියම් හැඩ තලයක් ලබාල, එය මෙහෙයවමින් ලෝකය පාලනය කරන්නේ, මේ පිරිස එකට එක් කරන ප්‍රධානතම උත්තේජකය තමයි මුදලට ඇති අධික ගිජුබව.දෙවැන්න තමයි බල තණ්හාව, ගෝලීයවාදයට උඩගෙඩි දෙන ඇකඩමික්ස්ල තමයි මේ ක්‍රියාවලිය පසුපස ක්‍රියාත්මක වෙන තවත් ගාමක බලවේගයක්. ඔවුන්ට අවශ්‍ය වෘත්තීයමය පිළිගැනීම සහ ප්‍රසිද්ධිය. ඒ අනුව ගෝලීය එලිට් එක පෙරමුණු තුනක් ඔස්සේ ඉදිරියට ඇදෙනවා. සමාගම්, දේශපාලනය සහ ඇකඩමික් හැටියට. ගෝලීයකරණයට අවශ්‍ය ඉලක්ක නිර්මාණය කරන්නේ සමාගම් විසින්. ඇකඩමික්ලා මේ ගැන පර්යේෂණ සහ ධවල පත්‍රිකා සපයමින් සමාගම්වල ඉලක්ක සාධාරණීකරණය කරනව. දේශපාලනඥයන් මේ ඊනියා විද්වතුන්ගේ අදහස් තර්ක විතර්ක ජනතාවට විකුණමින්, අවශ්‍ය වුනොත් සමාගම්වලට තමන්ගේ අරමුණු මුදුන්පත් කරගැනීමට අවශ්‍ය ව්‍යුහයට නීති සංශෝධනය කරමින් ඔවුන්ට පහසුකම් සළසනව.මෙතෙන්දි ගෝලීය ජනමාධ්‍යවලටත් වැදගත් කාර්ය භාරයක් පැවරිල තියෙනවා. ඔවුන් තමයි සමාගම්වල, විද්වතුන්ගේ සහ දේශපාලනඥයින්ගේ අදහස් ජනතාවට සන්නිවේදනය කරන්නෙ. බටහිර බලවත් ජනමාධ්‍ය ආයතනවල අධ්‍යක්ෂ මණ්ඩලයේ අර මුලින් කියපු තුන් වර්ගයටම අයත් පුද්ගලයන් වාඩිවෙනව.එක ජාතියේ කුරුල්ලෝ එකට පියාඹනවා කියල කථාවක් තියෙනවා. මේක නූතන ගෝලීයකරණ ක්‍රියාවලියට ඉතාම කදිමට ගැළපෙනව. පොදු අරමුණක් සහිත අනෙක් ඕනෑම කණ්ඩායමක් වගේ ම මේ පිරිසත් තමන්ගේ අභිලාෂයන් මුදුන්පත් කරගන්න සොසයිට් එකක් පිහිටුව ගන්නවා. ඒ අනුව ගත්තහම නූතන ගෝලීයකරණ ක්‍රියාවලිය මෙහෙයවන බලවේගවල මුදුන් හිනිකඩ තමයි ට්‍රයිලැටරල් කමිෂන් කියන එකමුතුව. මේක ඩේවිඩ් රොකෆෙලර් සහ යෙව්ගිනි බ්‍රසන්ස්කි එක්වෙලා 1973 අවුරුද්දේ පිහිටුවා ගත්තෙ.නූතන ලෝකය පාලනය කරන ග්ලෝබල් එලිට් එකේ ව්‍යාපෘතිවලට ඩිප්වෝටර් හොරයිසන් සිද්ධිය සම්බන්ධවෙන්නේ කොහොමද? කවුද මේ සමස්ත සිද්ධිය පිටුපස සිටින්නේ?පළමු කොටම, මේ සිද්ධියට අදාළ බ්‍රිටිෂ් පෙට්‍රෝලියම් සමාගම බ්‍රිටිෂ් නෙවෙයි. මේ සමාගමේ කොටස්වලින් සියයට හතළිහක අයිතිය තියෙන්නෙ බ්‍රිතාන්‍යයට. සියයට 39 ක් ඇමෙරිකාව සතුයි. සියයට දහයක් ලෝකයේ අනෙකුත් රටවලට. නෝර්වේ, චීනය, ඩුබායි සහ සිංගප්පූරුව මේකට ඇතුළත්. සියයට 11 ක් පෞද්ගලික කොටස් හිමියන්ට, බ්‍රිටිෂ් පෙටෙ‍්‍රීලියම් සමාගමේ විශාලතම කොටස් හිමිකරු තමයි එස්.පී. මෝගන් චේස් බැංකුව. මේක තමයි මේ සමාගමේ අවසන් ගෝලීය හිමිකරුවා බවට පත්වෙන්නෙ. කොටස් හිමිකාරිත්වය සියයට 29 ක්.පසුගිය අවුරුද්දේ සැප්තැම්බර් මාසෙ වෙනකම් අවුරුදු 12 ක් ම බ්‍රිටිෂ් පෙට්‍රෝලියම් සමාගමේ ප්‍රධානියා හැටියට කටයුතු කළේ පීටර් සදර්ලන්ඩ් කියන පුද්ගලයා. සදර්ලන්ඩ් තමයි අර මුලින් කියපු ට්‍රයිලැටරල් කමිෂන් එකේ යුරෝපා සභාපතිවරයා.ඒ වගේ ම ඔහු බිල්ඩර්බර්ග් ගෲප් කියන බලගතු ආයතනයේ සාමාජිකයෙක්. ලෝක වෙළෙඳ සංවිධානයේ අධ්‍යක්ෂ ජනරාල්වරයත් ඔහුයි. ලෝකයේ බලගතුම සමාගමක් වන ගෝල්ඩිමන් සවිස් අන්තර්ජාතික ආයතනයේ ප්‍රධාන විධායක ලෙසත් සදර්ලන්ඩ් කටයුතු කරනව. මීට අමතරව ඔහු වතිකානයේ මූල්‍ය උපදේශකවරයෙක්. සමාගම් ගෝලීයකරණ ක්‍රියාවලියට ආවඩන ලන්ඩන් ස්කූල් ඔෆ් ඉකොනොමික්ස් ආයතනයේ සභාපතිත්වයත් ඔහුට හිමියි. එහෙම බැලුවහම සදර්ලන්ඩ් කියන්නේ ලෝකයේ ගොඩක් බලවත් පුද්ගලයෙක්.ගල්ෆ් තෙල් කාන්දුව නතර කරන්න, තෙල් ළිඳේ විවරයට සීල් තියන්න ඉදිරිපත් වුණු හැලිබර්ටන් සමාගම ඉරාක යුද්ධයේ ප්‍රධානතම කොන්ත්‍රාත්කරුවෙක්. මේ සමාගමේ මූලස්ථානය ඇමෙරිකාවෙන් ඩුබායිවලට අරන් ගියා. මේකෙ හිටපු සභාපතිවරයා අපි කවුරුත් අහල තියෙන ඇමෙරිකාවේ හිටපු උපජනාධිපති ඩික් චෙනී.ගෝල්ඩීමන් සචිස් සමාගම ගැනත් වචන කිහිපයක් නොකියම බැහැ. මේ සමාගම තමයි ඇමෙරිකාවේ මහා භාණ්ඩාගාරය සහ ඇතැම්විට ඇමෙරිකාවේ ආණ්ඩුවම මෙහෙයවන්නෙ. නිව්යෝර්ක් ටයිම්ස් පුවත්පත මේ සමාගම හඳුන්වන්නෙ ගෝල්ඩීමන් සචිස් කියල නෙවෙයි.ගවර්මන්ට් සචිස් කියල. පුදුමයකට වගේ මේ සමාගම බ්‍රිටිෂ් පෙට්‍රෝලියම් සමාගමේ තමන්ට හිමි ;කාටස්වලින් සියයට 40 ක් 2010 අවුරුද්දේ මුල් කාර්තුවේ විකුණල දැමීම. මේ තෙල් කාන්දුව නතර කරන්න ඇමෙරිකාවේ ආණ්ඩුව මොනවද කළේ? විටින් විට ජනමාධ්‍ය ඉදිරියේ බ්‍රිටිෂ් පෙට්‍රෝලියම් සමාගමට එරෙහිව දොස් කීවට ජනාධිපති ඔබාමාට මේ අර්බුදයෙදි ගන්න පුළුවන් විකල්ප ක්‍රියාමාර්ගයක් නැති තරම්. ලුසියානා ඇලබාමා ප්‍රාන්තවල ආණ්ඩුකාරවරුන්ට මෙතෙන්දි ඇමෙරිකාවේ මධ්‍යම ආණ්ඩුවට වඩා පිටකොන්දක් තිබුණා.මේ තෙල් කාන්දුවත් එක්කම ගල්ෆ් වෙරළ තීරය ආශ්‍රිතව මාස හයක කාලයක් තෙල් කැණීම් නතර කරන්ට ඔබාමා තීරණය කළා. ඒත් මාටින් ෆෙල්මන් කියන දිස්ත්‍රික් විනිසුරුවරයා ඔබාමාගේ තීරණය ප්‍රතික්ෂේප කළා. හැබැයි මේ විනිසුරුවරයාත් ප්‍රධාන පෙළේ තෙල් සමාගමක කොටස් හිමිකරුවෙක්.මේ තෙල් කාන්දුවට ලක්වෙලා තියෙන ප්‍රදේශය සමතලා මුහුදු පත්ලක් සහිත ප්‍රදේශයක් බව තමයි බ්‍රිටිෂ් පෙට්‍රෝලියම් සමාගම නිකුත් කරපු සිතියම්වලින් පෙන්නල තියෙන්නේ. ඒත් සාගර විද්‍යාඥයන් මෑතක ඉදිරිපත් කරපු සිතියම්වලට අනුව මේ ප්‍රදේශය සුවිශාල කැන්යොන් පද්ධතියක් සහිත භූ විෂමතාවයකින් යුත් ප්‍රදේශයක්. මේ තෙල් ළිඳෙන් ගන්නේ තෙල් විතරක් නෙවෙයි. සියයට 40 ක් තරම් වන මීතේන් කියන්නේ බෙහෙවින් පුපුරණ සුළු වායුවක්.ඒ වගේ ම මේ ළිඳ ආශ්‍රිතව විවරයන් හතරක් පහක් තියෙන බවත් දැන් අනාවරණය වෙලා තියෙනවා. විද්‍යාඥයන් කියන විදිහට මේ වෙනකොට සැතපුම් 15 ත් 20 ත් අතර ප්‍රමාණයේ විශාල මීතේන් බබල් එකක් - මේක අතිශයින් ම පිපිරෙන සුළුයි. මේක අඩි දහස් ගණනක් උසින් යුක්තයි. මේ මීතේන් බුබුල පිපිරුවොත් ඒක ඇලස්කාවේ ශාන්තහෙලන් ගිනිකන්ද පුපුරා යාමට සමාන තත්ත්වයක් බව ඇතැම් විද්‍යාඥයන් කියනවා. අපි අමතක නොකළ යුතුයි මේ ක්‍රියාවලිය සිද්ධවෙන්නේ දිය යට කියන එක.මේ ළිඳ පිහිටල තියෙන්නේ ලුසියානාවල සිට කිලෝ මීටර් 50 ක් ඈතින්. මේ මීතෙන් බුබුල පුපුරා ගියොත් ලුසියානාවල විතරක් නෙවෙයි සමස්ත ගල්ෆ් වෙරළ තීරය ආශි‍්‍රතවම පිහිටලා තියෙන ජනාකීර්ණ ප්‍රදේශවලට ඉහළින් විෂ වළාවක් පැතිර යා හැකියි.මේකෙන් අතැම් විට සුනාමි තත්ත්වයක් පවා ඇතිවීමේ අවදානමක් තියෙනවා. තෙල් ළිඳ පුපුරා යාම වැළැක්වීමට යොදල තියෙන බ්ලෝ අවුට් පි‍්‍රවෙන්ටර් කියන උපකරණයට යටින් මීතෙන් වායුව දැඩි තෙරපුමක් යටතේ තමයි පවතින්නේ. මේ පීඩනය ඇතැම් වාර්තාවලට අනුව වර්ග අඟලකට රාත්තල් ලක්ෂයක් තරම් අධිකයි. එක්තරා විද්‍යාඥයෙක් කියල තිබුණා මේ තෙල් ළිඳ කැණල තියෙන්නේ තෙල් ගිනිකන්දක් ඇතුළට කියල.මේ තෙල් කාන්දුව වැළැක්වීම සඳහා ඇති අවසන් විකල්පය මොකක්ද? සහන ළිං දෙකක් හැරීම බව තමයි බීපී සමාගම කියන්නේ.ඒත් ඒකට අඩුම ගානේ අගෝස්තු මාසය වෙනකම් බලා ඉන්න සිදු වෙනවා. මේ සහන ළිංවලට තෙල් කාන්දුව නතර කරන්න බැරිවුණොත් මොකද වෙන්නෙ? මේ තෙල් ළිඳ පිහිටල තියෙන්නේ මුහුදු මට්ටමේ ඉඳල අඩි 5,000 ක් ගැඹුරට ගිහින් එතැන ඉඳලත් තවත් අඩි 18,000 ක් පහළින්. මේක ලෝකයේ කවදාවත් කිසිම තැනක නොකරපු දෙයක්. මේක මේ මොහොතේ මානව තාක්ෂණයට ජයගත නොහැකි අභියෝගයක්.මේ වෙන කොට උතුරු ඇමෙරිකාවට හරිකේන් කුණාටු සමය ආරම්භ වෙලා. අයහපත් කාලගුණික තත්ත්වය තෙල් කාන්දුව මැඩපැවැත්වීමේ කටයුතුවලට විශාල බාධාවක් වෙනවාට කිසිම සැකයක් නෑ. අද ගල්ෆ් බොක්කට සීමාවෙලා තියෙන මේ තෙල් කාන්දුව ඉදිරියේදී දිය පහරවල් ඔස්සේ ඇමෙරිකාවේ නැඟෙනහිර වෙරළ තීරයට ගමන් කළ හැකියි. ඒ කියන්නේ කැනඩාවත් එහි බලපෑමට ලක් වෙනවා.එතැනින් උතුරු අත්ලාන්තික සාගරයටත්, වැඩි කලක් නොයා, ඇතැම් විට වසර කිහිපයකින් ලෝකයේ සමස්ත සාගර කලාපයටත් මේ බලපෑම දැනේවී. මේක තමයි ඇමෙරිකාවේ චර්නොබිල් අනතුර. ආර්ථික අර්බුදයෙන් දැඩි බලපෑමට ලක්වෙලා ඉන්න ඇමෙරිකාව මේ ආපදාවට මුහුණ දෙන්නේ කොහොමද? ඩීප්වෝටර් හොරයිසන් තෙල් කාන්දුව ඇමෙරිකාවේ අවසානයේ ආරම්භය විය නොහැකි ද?විජය දිසානායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>04</day>
    </date>
    <link>http://www.silumina.lk/2010/07/04/_art.asp?fn=ab1007042</link>
    <topic>බටහිරයෝ දෙබිඩ්ඩෝය</topic>
    <author>සංවාද සටහන සරත් පෙරේරා</author>
    <content>කල්‍යාණන්ද ගොඩගේ* සාධාරණයක් බලාපොරොත්තු වෙන්න බැහැබැන් කී මූන් පත් කළ උපදේශක කමිටුව ප්‍රතික්ෂේප කිරීමට ලංකාව නිවැරැදිව තීරණය කළ ආකාරයටම මෙම වැරදි ක්‍රියාමාර්ගය ගත් බැන් කී මූන් ද එම පදවියට නුසුදුසු බවට ශ්‍රී ලංකාව තම මිත්‍ර රටවල් සමඟ එක්සත්ව එක්සත් ක්‍රියාමාර්ගයකට එළඹිය යුතු යැයි විදේශ අමාත්‍යාංශයේ හිටපු අතිරේක ලේකම් හා යුරෝපා කොමිසමේ හිටපු තානාපතිවරයකු වන කල්‍යාණන්ද ගොඩගේ මහතා පවසයි.* බෑන් කී මූන් දාපු උපදේශක සභාව ගැන ඔබ කියන්නේ කුමක් ද?මේක මූන් කරපු ලොකු වැරැද්දක්.ආරක්ෂක මණ්ඩලයේවත් අනුමැතිය ලබා නොගෙන ඇමරිකාව බ්‍රිතාන්‍ය වගේ රටවල බලපෑමටයි මෙය පත් කරල තියෙන්නේ. මේ දාල තියන උපදේශකයන් තුන් දෙනාම ස්වාධීන උපදේශකයන් නෙවෙයි. ඔය ඉන්දුනීසියාවේ දාරුස්ලාම් කියන පුද්ගලයා ලංකාවේ ත්‍රිකුණාමලේ ප්‍රංස එන්ජීඕ එකක පස්දෙනකු මැරීමේ සිද්ධිය ගැන පරීක්ෂා කරන්න ආපු විද්වතුන්ගේ කමිටුවේ සාමාජිකයෙක් වෙලා ඉඳල හිටපු නීතිපතිවරයත් එක්ක විරසකයක් ඇතිකරගෙන ආපසු ගිය පුද්ගලයෙක්.දෙවැනියා ස්ටීවන් රැග්නර් කියන්නේ මිනිස් අයිතිවාසිකම් ගැන පොතක් ලියල ලංකාව කියන්නේ දකුණු අපි‍්‍රකාව කළු මිනිස්සුන්ට විරුද්ධ කරපු ආකාරයට මේ රටේ ඉන්න දෙමළ මිනිස්සුන්ට විරුද්ධ ජාතිබේදය උඩ ක්‍රියා කරන රටක් බව කියු පුද්ගලයෙක්.තුන්වැනියා දකුණු අපි‍්‍රකාවේ යැස්මින් සුකා යුරෝපා කොමිසමෙන් අවුරුදු පහකට යුරෝ මිලියන් 20 ක ප්‍රදානයක් ලබපු එරට එන්ජීඕ එකකලොක්කෙක්. එයා ඇවිල්ල සල්ලි ගත්ත අයට ලියනව ඇර වෙන මොනව කරන්න ද.* මේ අය තවම උපදේශයක් දීල නැහැනේ?මේ අය දෙන උපදේශය ඉතා පැහැදිලියිනේ. කොහොමද මෙහෙම අතීතයක් තියන අයගෙන් සාධාරණත්වයක් බලාපොරොත්තු වෙන්නේ.* දැන් අපි රටක් විදියට කළ යුත්තේ කුමක් ද?අපි කරන්න ඕන දැන් අපිට විරුද්ධව වාර්තා ගන්න කොමිසන් පත්කරන බැන් කී මූන් ඒ පදවියට සුදුසු නැති බවට ලෝක මතයක් අපේ මිතුරු රටවල් නොබැඳි රටවල් සමඟ අර ජිනීවා වලදි කළා වගේ චීනය, රුසියාව සමඟ ආරම්භ කරන්න.බැන් කී මූන් මේ හදන්නේ ඇමරිකාව බ්‍රිතාන්‍ය සතුටු කරන්න අපට විරුද්ධ යුද්ධ වාර්තාවක් හදල ගේන්න. මේ මනුස්සයා ඇමරිකාව බ්‍රිතාන්‍ය ඇෆ්ගනිස්ථානයේ ඉරාකයේ මිනිස්සු මරල දාන කොට තහනම් බෝම්බ පාවිච්චි කරන කොට කොහෙද හිටියේ. යුද්දෙන් පසුව හා පෙර බ්‍රිතාන්‍ය පාර්ලිමේන්තුව එහෙ ඉන්න දෙමළ මිනිස්සුන්ගේ ඡන්ද, සල්ලි ගන්න බලාගෙන ලංකාව ගැන හය පාරක් සාකච්ඡා කරල තියනවා.හිලරි ක්ලින්ටනුත් ඡන්දෙට කොටින්ගෙන් සල්ලි ගත්තනේ. මේක තමයි මේ ලංකාවට තියන බලපෑම.ඒකට අපි සාමූහිකව රටක් විදියට මුහුණ දෙන්න ඕන.* මෙතැනදි රට ගත යුතු මඟ කුමක් ද?මේක රට පිළිබඳ ප්‍රශ්නයක් නිසා පක්ෂ විපක්ෂ කවුරුත් මේ විදේශ බලපෑම එකහෙළා ප්‍රතික්ෂේප කළ යුතුයි.එදා යුද්දෙ යන කොට අලිමංකඩ යනව කියල පාමංකඩ යනව කිව්ව වගේ විහිළු කතා කියල රට අවදානමට පත් නොකළ යුතුයි.රජය වැරැදියට නෙවේ නිවැරැදිව ක්‍රියා කරල කොටි විනාශ කළ නිසා තමයි මේ ප්‍රශ්නය ආවේ. ඒකට අප මුහුණ දී මේ ප්‍රශ්නය බේරාගෙන රටේ සංවර්ධන ගමනට අවතීර්ණ විය යුතුයි.අර සාම ගිවිසුම් වාගේ රට පාවා දීම් නොකර දැන්වත් මේ විපක්ෂය ඥානාන්විතව ක්‍රියා කරයි කියල ජනතාව බලාපොරොත්තු වෙනවා.මහාචාර්ය ගාමිණී සමරනායක* එක්සත් ජාතීන්ගේ සංවිධානයේ ලේකම්වරයා විසින් ලංකාවේ සිදුවූ යුද්ධය පිළිබඳව උපදේශක මණ්ඩලයක් පත් කිරීම ඔබ දකින්නේ කොහොම ද?පළමුවෙන්ම කියන්න ඕන ශ්‍රී ලංකාව එක්සත් ජාතීන්ගේ සංවිධානයේ සාමාජිකයෙක් වගේම ස්වාධීන රටක් කියන කරුණ. මේක හෙළා දැකිය යුතු කරුණක් වගේ ම ස්වාධීන රටක අභ්‍යන්තර කටයුතු වලට වැරැදි ලෙස ඇඟිලි ගැසීමක්.ලෝක තත්ත්වයන් නොසලකා අඩු තරමේ ඇප්ගනිස්ථානයේ හෝ ඉරාකයේ සිදුවන දේ නොසලකා ලංකාවේ ඉතාම බිහිසුණු ත්‍රස්තවාදී ප්‍රශ්නයක් විසඳා ගැනීම පිළිබඳව එක්සත් ජාතීන්ගේ සංවිධානයේ ලේකම්වරයා ඉතාම වැරැදි අර්ථකථනයක් දෙමින් මේ කොමිසම පත්කර තිබෙන්නේ.* ඇමෙරිකාවත් ත්‍රස්තවාදයට විරුද්ධව යුද්ධයක් මහා පරිමාණයෙන් ආරම්භ කළත් ඔවුන්ට ඒ යුද්ධය ජයගන්න බැරිවනේ තියෙන්නේ...?මෙතැනදි ඔය බටහිර රටවල් දෙබිඩි පිළිවෙතක්නෙ ගෙනියන්නේ. බලවත් රටවල් කුඩා රටවලට කරන බලපෑම ඉතාම වැරැදියි. මේ ඇමරිකාව ඇතුළු බටහිර රටවල් ත්‍රස්තවාදය තුරන් කරන්න කියල වෙනත් රටවල යුද්ධ කරන අතරෙ ශ්‍රී ලංකාවේ ත්‍රස්තවාදය පරාජය කිරීම පිළිබඳව වෙනම ප්‍රතිපත්තියක් අනුගමනය කිරීම කෙසේවත් සාධාරණීකරණය කරන්න බැහැ.ඇත්තටම එක්සත් ජාතීන්ගේ සංවිධානය මෙහෙම ලංකාවට අකුල් හෙළන ප්‍රතිපත්තියක් නෙවෙයි ගන්න ඕන එහි අනෙක් පැත්ත ලංකාවට ආධාර කිරීමට පියවර ගැනීමයි සිදුවෙන්න ඕන.* මිනිස් අයිතිවාසිකම් කඩවීම ගැනනේ මේ චෝදනා කරන්න හදන්නේ?මම දරන මතය තමයි ත්‍රස්තවාදයට ගොදුරු වූ රටක ඒ තියන ව්‍යුහය වාස්ථවික තත්ත්වය තුළයි මිනිස් අයිතිවාසිකම් කඩවීම් චෝදනා ගැන සලකා බැලිය යුත්තේ. ත්‍රස්තවාදය කියන්නෙම මිනිස් අයිතිවාසිකම් උල්ලංඝනය කිරීමක්නේ. ප්‍රභාකරන් මිනිස් ජීවිත තුට්ටුවකට සලකල නෙමෙයිනේ කටයුතු කෙරුවේ. දැන්නේ ඒ ජනතාවටත් මිනිස් අයිතිවාසිකම් ලැබිල තියෙන්නේ.මම මේ ළඟදි යාපනේ තෙලිප්පිලිවල මහජන විද්‍යාලයේ තිබුණ සියවස් සමරු උත්සවයට විශේෂ අමුත්තා වශයෙන් සහභාගි වුණා. ඒ උත්සවය රෑ එකොළහ වෙනකම් තිබුණා. එහෙ මහජනයාට එහෙම ඉඩක් තිබුණ ද ත්‍රස්තවාදීන් ඉන්න කාලේ. අපි කවුරුත් දන්නවනේ සාමය සඳහා පුළුවන් තරම් උත්සාහ කරල අවසාන ක්‍රියාමාර්ගයක් විදියටනේ මාවිල්ආරු සොරොව්ව වැසීමෙන් පසුව ජනාධිපතිතුමාට යුද්ධයට යන තීරණය ගන්න සිදුවුණේ. ප්‍රජාතන්ත්‍රවාදී රටකට ඒ ඇර ගන්න වෙන විකල්ප තීරණයක් තිබුණේ නැහැ.* මේ අවස්ථාවේ විපක්ෂයේ පිළිවෙත කුමක් විය යුතු ය කියල ද ඔබ කල්පනා කරන්නේ?ඇත්ත වශයෙන්ම මෙවැනි ජාතික ප්‍රශ්නයකදී අපි රටක් වශයෙන් රටේ ස්වාධීනත්වය ස්වාධිපත්‍යය අයිතිය වෙනුවෙන් එකට ලෝකය ඉදිරියේ සිටිය යුතුයි. අපේ ජාතිකත්වය දේශපේ‍්‍රමිත්වය ලෝකයට පෙන්වා දිය යුතුයි. ප්‍රතිපත්තිමය මතබේද තිබුණත් මේ වගේ අවස්ථාවක රට වෙනුවෙන් පවතින රජයත් සමඟ කටයුතු කළ යුතුයි.විදේශ අතපෙවීමකදී විදේශිකයන් පිනවන්න නොව රටේ නිදහස ස්වාධීනත්වය ආරක්ෂා කරන්නයි විපක්ෂය කටයුතු කළ යුත්තේ. මේ යුද ජයග්‍රහණය අද රටේ ම පිබිදීමට හේතු වෙලා තියෙනවා. මේක වැඩියෙන්ම බුක්ති විඳින්නේ උතුරු නැගෙනහිර ජනතාව බවත් අමතක කරන්න එපා.ජ්‍යෙෂ්ඨ අධිනීතිඥ ගෝමින් දයාසිරියුද ජයග්‍රහණය වැළැක්වීමට තැත් කළ බටහිර සුදු ජාතීන් දැන් එම ජයග්‍රහණය හෑල්ලු කිරීමටත් රටේ ගෞරවයට හා රටේ ආර්ථිකයට හානි කිරීමටත් ගන්නා ප්‍රයත්න ලෙස මේ සියලු දේ හඳුනාගත හැකියි.බෑන් කී මූන් කුපිත කර යුද අපරාධ උපදේශක මණ්ඩලයකුත් යුරෝපා හවුල මාර්ගයෙන් ජීඑස්පී ප්ලස් අවසන් කිරීමටත් හිලරි ක්ලින්ටන් රාජ්‍ය දෙපාර්තමේන්තුව හරහා යුද අපරාධයන් තුන්සීයකට වඩා අධික ප්‍රමාණයක් අප වෙත එල්ල කිරීමත් මාර්ගයෙන් මෙය මනාව දිස් වෙනවා.අප යුද්ධය දිනුවේ බටහිරින් උපදෙස් ගෙන නොවේ.ඔවුන් කළේ පුළුවන් තරම් යුද්ධයට අකුල් හෙළීමයි.ඔවුන් කිව්වේ මේ ත්‍රස්තවාදී කල්ලිය කවදාවත් යුද්ධයෙන් පරාජය කළ නොහැකි බවයි. යුද කාලයේ ඇතිවූ මෙවැනි බටහිර බලපෑම්වලට ශක්තිමත් ස්ථාවරයක සිට පිළිතුරු දුන් රජය එම ආකාරයට ම නැවතත් එම ස්ථාවරයට යොමු වෙමින් මහින්ද රාජපක්ෂ ජනාධිපතිතුමා විසින් නිර්මාණය කරනු ලැබු නිවැරැදි බුද්ධිමත් විදේශ ප්‍රතිපත්තිය වන අපරදිග, මැදපෙරදිග, දකුණු ඇමරිකා හා නොබැදි ජාතීන් සමඟ එකට අත්වැල් බැඳගෙන මේ සම්බන්ධව අවබෝධයෙන් යුතුව ක්‍රියා කළ යුතුයි. මේ බටහිර බලපෑම්වලට කිසිසේත් හිස නොනැමිය යුතුයි.නව විදේශ ඇමැතිතුමා ඇමෙරිකාව හා හිලරි ක්ලින්ටන් මැතිනියට ළඟාවීමත් ජනාධිපතිතුමා විසින් පත්කරනු ලැබු යුද අපරාධ සම්බන්ධ පාඩම් ගැනීමේ සන්හිඳියා කොමිසම මාර්ගයෙන් එක්සත් ජාතීන්ගෙන් උපදෙස් ගැනීමේ ක්‍රියාමාර්ග වලින් ඉවත් වී ජනාධිපතිතුමා ගෙන ගිය ලෝකයේ බහුතරය දිනා ගැනීමට හැකිවූ මඟට පිවිසීමට නැවත මාවත සකස් කළ යුතුය.ඇමෙරිකාව සහ එක්සත් ජාතීන්ගේ සංවිධානය යුද සමයේදී මෙන් අපට අපේ හමුදාවට නින්දා කිරීමත් යුරෝපා හවුල කරන්නට තැත් කරන ආර්ථික තහංචි වලට පිළිතුරක් ලෙස අපේ මිතුරු රටවල් සමග එකමුතුව පියවර ගැනීමෙන් අප කිසි දිනක ඩොලර් යුරෝ, පවුම්වලට කෑදරකමින් ඇද වැටෙන ජාතියක් නොවන බව ලෝකයටම පෙන්වා දිය යුතුයි.මෙම ව්‍යායාමයේ දී විපක්ෂය අඩු තරමින් රජය ගෙන යන නිවැරැදි විදේශ ප්‍රතිපත්තිය ඉදිරියේ ජාතියේ ගෞරවය ආරක්ෂා වන ආකාරයට ක්‍රියා කිරීමට වග බලා ගත යුතුයි. බලන්න ඉන්දියාවේ රජයත් එරට විපක්ෂයත් අතර කොතෙකුත් මතබේද ප්‍රශ්න තිබුණත් ඔවුන් තම රටේ විදේශ ප්‍රතිපත්තිය පිළිබඳව රජය සමග එක ස්ථාවරයක ඉන්නවා. මේ පාඩම අපේ විපක්ෂයත් ඉන්දියාවෙන්වත් ඉගෙන ගත යුතුයි.අද ජනතා විමුක්ති පෙරමුණ ක්‍රියා කරන්නේත් කියන දේත් එන්ජීඕ ගැත්තන්ගේ කියමන්වලට සමානය. එම නිසා දේශපේ‍්‍රමී ජනතාවගේ යුතුකම වන්නේ රටට එරෙහිව ක්‍රියා කරන ඇමරිකානු, යුරෝපා සුදු ජාතිකයන්ට හිස නොනමා අපේ රටට අපේ ආරක්ෂක හමුදාවන්ට කොන්ද කෙළින් තියාගෙන ක්‍රියා කළ හැකි ආකාරයට නිවැරැදි ප්‍රතිපත්තියක පිහිටා කටයුතු කිරීමයි.විපක්ෂය මේ අවස්ථාවේදීවත් රජය සමග එක්සත්ව ක්‍රියා නොකළහොත් නැවතත් ඔවුනට සිදු වනු ඇත්තේ යුද්ධ ජයග්‍රහණයේදී මෙන් අසරණ වීමටය.ඇමෙරිකාවේ හිලරි ක්ලින්ටන්ලාට, බ්‍රිතාන්‍යයේ කැමරන්ලාට ජර්මනියේ මර්කල්් නෝනලාට හිස නැමුවොත් අපටත් සිදු වන්නේ අධිරාජ්‍යවාදී බලවතුන්ගේ අතකොලු වීමට බව රටේ කොයි කවුරුත් මේ අවස්ථාවේ මතක තබා ගත යුතුයි.සංවාද සටහන සරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>04</day>
    </date>
    <link>http://www.silumina.lk/2010/07/04/_art.asp?fn=ab1007043</link>
    <topic>මන්ත්‍රීවරුන්ට තේරෙන භාෂාවෙන් කතා කරන්න රනිල් හර්ෂ සිල්වාට කියයි</topic>
    <author>චන්දන බණ්ඩාර</author>
    <content>ගිය සතියේ ජනාධිපතිතුමා යුක්රේනයේ නිල සංචාරයක් සඳහා පිටත්ව ගියේය. ජනාධිපතිතුමා ප්‍රමුඛ දූත පිරිස යුක්රේනයේ කිවු නගරයේ බොරිස්පෝල් අන්තර්ජාතික ගුවන්තොටුපළට ළඟා වූයේ ගිය අඟහරුවාදා ශ්‍රී ලංකා වේලාවෙන් රාත්‍රී 7.30 ට පමණය.එහිදී ජනාධිපතිතුමා ඇතුළු දූත පිරිස පිළිගනු ලබුවේ යුක්රේන විදේශ ඇමැතිවරයා ඇතුළු එරට ඉහළ පෙළේ රාජ්‍ය නිලධාරින් විසිනි. ඉතා සුහද සහ ගරු ගම්භීර ලෙස මේ පිළිගැනීම සිදුවූ අතර ඉන්පසුව ජනාධිපතිතුමා ඇතුළු දූත පිරිස රතු පලස මතින් කැඳවාගෙන යනු ලැබිණි.ගිය බදාදා පෙරවරුවේ ජනාධිපතිතුමා යුක්රේනයේ කිවු නුවර ඉන්ටර්නල් ග්ලොරි උද්‍යානයේ ස්ථාපිත කැර ඇති නාඳුනන සොල්දාදුවන්ගේ සදාතනික මතකයේ ස්මාරකයට පුෂ්පෝපහාර දැක්වීය. යුක්රේනයේ පැවැති යුද කාලයේ කිසිදු ලාංඡනයක් ඉතිරි නොකර මියගිය සොල්දාදුවන් වෙනුවෙන් එම ස්මාරකය ඉදිකැර තිබේ. එම ස්මාරකය මත සදාතනික ගිනිසිළුව දැල්වෙමින් තිබේ.පුෂ්පෝහාර දැක්වීමේ අවස්ථාවට ජනාධිපති ආර්යා ශිරන්ති රාජපක්ෂ, මහත්මිය විදේශ ඇමැති ජී.එල්. පීරිස්, ජනාධිපති විදේශ කටයුතු සම්බන්ධීකරණ ලේකම් සජින් වාස් ගුණවර්ධන, ජනාධිපති ලේකම් ලලිත් වීරතුංග, රුසියාවේ ශ්‍රී ලංකා තානාපති උදයංග වීරතුංග ද එක්ව සිටියහ.ඉන් අනතුරුව ජනාධිපතිතුමා යුක්රේන ජනපති වික්ටර් යුනුකොච්චි සමඟ ද්විපාර්ශ්වික සාකච්ඡා පැවැත්වීය. මෙවර ජනාධිපතිතුමාගේ යුක්රේන සංචාරයේදී යුක්රේන ආරක්ෂක සරසවියට ද ගියේය. එහිදී ජනාධිපතිතුමා එහි ජ්‍යෙෂ්ඨ ආරක්ෂක නිලධාරින් පිරිසක් අමතා විශේෂ දෙසුමක් ද පැවැත්වීය.”මගේ ප්‍රථම යුක්රේන නිල චාරිකාවේදී යුක්රේන ජාතික ආරක්ෂක විශ්ව විද්‍යාලයේදී ආරක්ෂාව සම්බන්ධ ජ්‍යෙෂ්ඨ නිලධාරින් ඇමැතීමට අවස්ථාව ලැබීම මට මහත් සතුටක්. මා ඒ විදියට කල්පනා කරන්නේ අපෙන් මුළු ලෝකයටම ජාතික ආරක්ෂාව පිළිබඳ වැදගත් අත්දැකීම් සම්භාරයක් ලබා දිය හැකි නිසායි.ශ්‍රී ලංකාව පසුගිය වසරේදී දශක තුනක් තිස්සේ අපේ රට පීඩාවට පත් කළ ත්‍රස්තවාදී උවදුර පරාජයට පත් කළා. ඒ සුවිශේෂි ජයග්‍රහණය නිසා ලොව පුරා හමුදා විශාරදයන්ගේ අවධානය අපේ රට වෙත යොමුව තිබෙනවා.” ශ්‍රී ලංකා ජනාධිපතිතුමා යුක්රේන ආරක්ෂක සරසවියේදී කියා සිටියේය.පාර්ලිමේන්තුව සීතල වෙයිරජය ඉදිරි මාස 5 ක කාලයක් සඳහා වූ අය වැය ගිය සතියේ පාර්ලිමේන්තුවට ඉදිරිපත් කිරීම සිදු විය. මෙවර අයවැය පාර්ලිමේන්තුවට ඉදිරිපත් කරනු ලැබුයේ වැඩ බලන මුදල් ඇමැති ආචාර්ය සරත් අමුණුගම විසිනි. ඇමැති අමුණුගම අය වැය පාර්ලිමේන්තුවට ඉදිරිපත් කැර අවසන් වනවාත් සමඟම විපක්ෂය පාර්ලිමේන්තුවේදී විරෝධතා දක්වන්නට පටන් ගත්තේ විවිධ සටන් පාඨ සහිත පුවරු සභා ගැබ තුළ දී ප්‍රදර්ශනය කරමිනි.අය වැය කතාව අවසන් වූ පසුව ඇමැති බැසිල් රාජපක්ෂ මහතා, නියෝජ්‍ය ඇමැතිවරුන් වන ලසන්ත අලගියවන්න, ඩිලාන් පෙරේරා, සරත් ගුණරත්න, ජගත් පුෂ්පකුමාර, නාමල් රාජපක්ෂ මන්ත්‍රීවරයා සහ ජනාධිපතිතුමාගේ පාර්ලිමේන්තු කටයුතු ලේකම් කුමාරසිරි හෙට්ටිගේ ඇතුළු පිරිස ගියේ මුදල් අමාත්‍යංශයේ ලේකම් ආචාර්ය පී.බී. ජයසුන්දර හමුවීමට ය.“ඩොක්ටර් මොකද විපක්ෂයෙන් වෙනදා අය වැයට නැති සද්දයක් ආවේ.” හෙටිටිගේ ලේකම්වරයා ආචාර්ය පී.බී. ජයසුන්දරගෙන් විමසා සිටියේ ය.“හරියට අයවැය කථාව අවසන් වෙනතුරු අහගෙන ඉන්නේ නැතිව කෑගහනවා. සම්පූර්ණ කතාව ඇහුවා නම් තේරෙනවා රටේ අනාගතය හදන්න අපි ගන්නා උත්සාහය ගැන” පී.බී. ජයසුන්දර මැති ඇමැතිවරුන් හමුවේ කීවේය.අයවැය කතාව අවසන් වීමෙන් පසුව පැවැති තේ පැන් සංග්‍රහයට පක්ෂ විපක්ෂ මන්ත්‍රීවරු එක්ව සිටියහ. එම ස්ථානයට පැමිණ සිටි මාධ්‍යවේදීන් අයවැය ගැන අදහස් ලබා ගැනීමට මුලින් ම නාමල් රාජපක්ෂ මන්ත්‍රීවරයා අසලට ගියහ. “ඔබතුමාලා මගේ අදහස් ලබා ගන්නවාට වඩා මුලින් ම අපේ පක්ෂයේ ජ්‍යෙෂ්ඨයන්ගේ අදහස් ලබාගන්ඩ. නැත්නම් ඒක හොඳ නැහැ නේද?” නාමල් මන්ත්‍රීවරයා මාධ්‍යවේදීන්ට පැවැසුයේ සිනහ මුසු මුහුණින් යුතුව ය.තේ පැන් සංග්‍රහය අතර නාමල් රාජපක්ෂ මන්ත්‍රීවරයා විපක්ෂයේ මන්ත්‍රීවරු සමඟ ද කතා බහ කිරීමට අමතක නොකළේ ය. සරත් ෆොන්සේකා, මංගල සමරවීර, ටිරාන් අලස් යන මන්ත්‍රීවරුන් නාමල් රාජපක්ෂ මන්ත්‍රීවරයා අසලට පැමිණ කථා බහ කළේ ඉතා සුහදව ය.ගිය බදාදා අයවැය විවාදය පැවැති අවස්ථාවේදී ප්‍ර.ජා.ස මන්ත්‍රී සරත් ෆොන්සේකාට එරෙහිව අදහස් දැක්වීමට ගිය නියෝජ්‍ය ඇමැති මර්වින් සිල්වාට කථානායක චමල් රාජපක්ෂ මහතා අවවාද කළේ ය. මේ සිදුවීමත් සමඟ ම මැති ඇමැතිවරු ඇමැති මර්වින්ට කීවේ අද ටිකක් සැරට වැදුණා නේද කියා ය.“වැඩිය කතා කළොත් ඉවරයි. මේ කථානායකතුමා නීතිය හරියටම රකිනවා. එතුමා ගොඩක් සැරයි.” ඇමැති මර්වින් කීවේ ගරුසරු ඇතිවය.මෙවර අයවැය විවාදය උදේ වරුවේ සිට රාත්‍රි 9.30 දක්වා පැවැත්විණි. අය වැය විවාදය අතරතුර සභා ගැබෙන් පිටතට එන මැති ඇමැතිවරුන්ගේ ආගිය කතා ද අඩුවකින් තොරව පැවැතිණි. ඒ අතරතුර යුක්රේනයේ සංචාරයක නිරතව සිටි ජනාධිපතිතුමා අයවැය විවාදයට ආණ්ඩු පක්ෂයේ මැති ඇමැතිවරු කටයුතු කරන ආකාරය ගැන පාර්ලිමේන්තු කටයුතු ලේකම් කුමාරසිරි හෙට්ටිගේ ගෙන් විමසා සිටියේ ය.අයවැය විවාදය රාත්‍රි කාලයට ළඟා වෙත් ම පාර්ලිමේන්තුව තුළ සීතල ගතිය ද වැඩි වෙන්නට විය. සමහර මැති ඇමැතිවරු සභා ගැබෙන් පිටතට පැමිණ තේ සහ කෝපි පානය කරන්නට පටන්ගත්හ. විමල් වීරවංශ, ඩලස් අලහප්පෙරුම, ඩිලාන් පෙරේරා, ජගත් පුෂ්පකුමාර, රෝහිත අබේගුණවර්ධන, සරත් ගුණරත්න, මහින්දානන්ද අලුත්ගමගේ මේ අතරතුර සභා ගැබෙන් පිටතට පැමිණ සීතල ගැන කතා බහ කරන්නට පටන් ගත්හ.ඒ සමඟම මන්ත්‍රී ආලින්දයට පැමිණියේ අගමැති දි.මු. ජයරත්න ය... “හා මොකද ලොකු සාකච්ඡාවක්. ලොකු ප්‍රශ්නයක් ද” අගමැතිතුමා මැති ඇමැතිවරුන්ගෙන් විමසා සිටියේ ය.“ලොකු ප්‍රශ්නයක් තමයි අගමැතිතුමා. අපේ කට්ටියට සීතලක් හැදිලා” යැයි ඒ අසලට පැමිණි ජනාධිපතිතුමාගේ පාර්ලිමේන්තු කටයුතු ලේකම් හෙට්ටිගේ කීවේ ය.“පරණ පාර්ලිමේන්තුවේ නම් සීතල හැදුණාම සමහර මන්ත්‍රීවරු විනාඩි ගණනකින් එළියට ගිහින් රත් වෙලා එනවා. එහෙම ඇවිත් සමහරු දිගටම විවාදය කරගෙන ගියා.” අගමැති දි.මු. ජයරත්න මහතා කීවේය.“ඒත් අගමැතිතුමා අපට ඒ ගැන හිතන්නවත් බැහැ. අපි දැන් හැදිලා ඉන්නේ” ඇමැති ඩිලාන් පෙරේරා කියා සිටියේ ය.පාන් ගෙඩියේ බර ගැන වාදයක්ආර්ථික සංවර්ධන අමාත්‍යංශයේදී විශේෂ රැස්වීමක් පසුගියදා පැවැත්විණි. ඊට ආර්ථික සංවර්ධන නියෝජ්‍ය ඇමැති රංජිත් සියඹලාපිටිය, කොළඹ විශ්ව විද්‍යාලයේ ජ්‍යෙෂ්ඨ කථිකාචාර්ය ජනසභා අධ්‍යක්ෂ ජනරාල් ධම්ම දිසානායක, උපාධිධාරී නියෝජිතයෝ සහභාගී වී සිටියහ.”මම මේ රැස්වීමට සහභාගී වෙන්නේ පාර්ශ්ව දෙකක් නියෝජනය කරමින්. එකක් ජනසභා ක්‍රමය අයත් අමාත්‍යංශ නියෝජ්‍ය ඇමැති හැටියට. ඊළඟට ශ්‍රී ලංකා නිදහස් උපාධිධාරි සංගමයේ උපසභාපතිවරයා හැටියට. ඒ නිසා මේ දෙපැත්තම දන්නවා අපි කවදාවත් උපාධිධාරින් පාගා දැම්මේ නැහැ. සැමදාම ඔවුන් නඟා සිටුවනවා. ජනසභා ක්‍රමය මගින් රටට යහපතක් කරනවා වගේම උපාධිධාරින්ගේ බුද්ධිය නිසි ලෙස රටට ලබා ගන්න සැලසුම් කර තිබෙන්නේ.” නියෝජ්‍ය ඇමැති සියඹලාපිටිය කියා සිටියේය.සමූපකාර සහ වෙළෙඳ ඇමැති ජොන්ස්ටන් ප්‍රනාන්දු සහ බේකරි හිමියන් අතර හමුවක් පසුගියදා වෙළෙඳ අමාත්‍යංශයේදී පැවැත්විණි. ඊට නියෝජ්‍ය ඇමැති නියෝමාල් පෙරේරා ද සහභාගී වී සිටියේය.”ඇමැතිතුමා ග්‍රෑම් 450 පාන් ගෙඩියක බර ප්‍රමාණය. ග්‍රෑම් 400 කරන්ඩ අපට අවසර ලබා දෙනවා නම් වටිනවා. නැතිව අපට මේ ව්‍යාපාරය කරගෙන යන්ඩ අමාරුයි.” බේකරි හිමියෝ ඇමැති ජොන්ස්ටන්ගෙන් ඉල්ලා සිටියහ.”පාන් ගෙඩියක තිබිය යුතු බර ප්‍රමාණය පනතක් මඟින් නියම කර තිබෙන්නේ. ඒ නිසා බර අඩු කිරීමට අවසර දෙන්ඩ මට බැහැ. ඒ ගැන සලකා බලන්නම් හැබැයි දැනට පාන් ගෙඩියක නියම බර ප්‍රමාණය ග්‍රෑම් 450 විය යුතුයි. එහෙම නොවුණොත් දඩ ගෙවන්ඩ වේවි.” ඇමැති ජොන්ස්ටන් බේකරි හිමියන් හමුවේ කියා සිටියේය.එ.ජා.ප. ප්‍රතිසංවිධානයදීඝවාපී රජමහා විහාරයේ සංඝාවාසය පසුගියදා අගමැති දි.මු.ජයරත්න මහතා අතින් විවෘත වීය. මේ අවස්ථාවට එ.ජා.ප. නැඟෙනහිර පළාත් සභා මන්ත්‍රී දයා ගමගේ සහ පාර්ලිමේන්තු මන්ත්‍රීනී අනෝමා ගමගේ ද එක්ව සිටියහ. සංඝාවාසය ඉදිකිරීමට දායකත්වය ලබා දී තිබුණේ දයා ගමගේ සහ අනෝමා ගමගේ විසිනි.තිස්ස අත්තනායකඑ.ජා.ප. නායක රනිල් වික්‍රමසිංහ සහ එ.ජා.ප. මහ ලේකම් තිස්ස අත්තනායක පසුගිය සිකුරාදා මහනුවර බලා පිටත්ව ගියහ. ඒ හිටපු පාර්ලිමේන්තු මන්ත්‍රීවරයකු වූ අභාවප්‍රාප්ත ජෝර්ජ් පැල්පොළ මහතාගේ දේහයට අවසන් ගෞරව දැක්වීමටය.ගිය සෙනසුරාදා එ.ජා.ප. නායක රනිල් වික්‍රමසිංහ රැඳී සිටියේ සිරිකොත එ.ජා.ප. මූලස්ථානයේය. එදින එ.ජා.ප. නායකයා විපක්ෂයේ සෙසු දේශපාලන නායකයන් සමඟ දුරකථනයෙන් සාකච්ඡා කළේ රජය පාර්ලිමේන්තුවට ඉදිරිපත් කිරීමට සැරසෙන ව්‍යවස්ථා සංශෝධනය ගැනය. එහිදී එ.ජා.ප. නායකයා දෙමළ ජාතික සන්ධානය, ශ්‍රී ලංකා මුස්ලිම් කොංග්‍රසය සහ ප්‍රජාතන්ත්‍රවාදී ජාතික සන්ධානයේ මන්ත්‍රීවරුන් සමඟ රජය ඉදිරිපත් කිරීමට සැරසෙන ව්‍යවස්ථා සංශෝධනයට එරෙහිව ගත යුතු ක්‍රියාමාර්ග ගැන සාකච්ඡා කළේය.එ.ජා.ප. ප්‍රතිසංවිධාන යෝජනා සැකැස්ම සඳහා පත්කළ කමිටුව සිරිකොත එ.ජා.ප. මූලස්ථානයේදී ගිය සතියේ රැස්විය. ඒ එහි සභාපතිවරයාගේ ප්‍රධානත්වයෙනි. ජෝශප් මයිකල් පෙරේරා ඇතුළු සෙසු සාමාජිකයෝ එදින එ.ජා.ප. පළාත් පාලන ආයතනවල නියෝජිතයන්ගෙන් එ.ජා.ප.යේ ප්‍රතිසංවිධානයට අදාළ යෝජනා ලබා ගත්හ.මේ අතර එ.ජා.ප. පුත්තලම දිසා පළාත් සභා මන්ත්‍රීවරයකුගේ් ප්‍රහාරයකට ලක්වූ එ.ජා.ප. මන්ත්‍රී රංගේ බණ්ඩාර වෙනුවෙන් පත්කළ එ.ජා.ප. විනය කමිටුව ගිය සතියේ සිරිකොතදී රැස්විය. ඒ විනය කමිටුවේ ප්‍රධානී අශේන්ද්‍ර සිරිවර්ධනගේ ප්‍රධානත්වයෙනි. එහිදී රංගේ බණ්ඩාර මන්ත්‍රීවරයා විනය කමිටුව හමුවට පැමිණ සිටි අතර පළාත් මන්ත්‍රී ශාන්ත අබේසේකර විනය කමිටුව හමුවට පැමිණ සිටියේ නැත. රංගේ බණ්ඩාර මන්ත්‍රීවරයා සමඟ ඔහුට සිදුවූ ප්‍රහාරය පිළිබඳව සාක්ෂි ලබාදීමට කීප ;දනෙක්ද සිරිකොත එ.ජා.ප. මූලස්ථානයට පැමිණ සිටියහ.”මා සමඟ සාක්ෂි දීමට පැමිණ සිටින මේ අයට යම් ගෙවීමක් කළොත් හොඳයි” එ.ජා.ප. මන්ත්‍රී රංගේ බණ්ඩාර කියා සිටියේය. එහිදී එ.ජා.ප. විනය කමිටුව කියා සිටියේ එය විනය කමිටුවට අදාළ නොවන කරුණක් නිසා ඒ ගැන පක්ෂය සමඟ සාකච්ඡා කළ යුතු බවය.ජාතික සේවක සංගම් ශ්‍රවණාගාරයේදී කොළඹ දිස්ත්‍රික් එ.ජා.ප. පළාත් සභා මන්ත්‍රීවරුන් සහ පළාත් පාලන ආයතන මන්ත්‍රීවරුන් වෙනුවෙන් විශේෂ වැඩමුළුවක් ගිය අඟහරුවාදා පැවැත්විණි. ඒ එ.ජා.ප. නායක රනිල් වික්‍රමසිංහගේ ප්‍රධානත්වයෙනි. එ.ජා.ප. නියෝජ්‍ය නායක කරු ජයසූරිය, පාර්ලිමේන්තු මන්ත්‍රීවරුන් වන රවි කරුණානායක, මහ ලේකම් තිස්ස අත්තනායක සහ ජයලත් ජයවර්ධන ද එම වැඩමුළුවේදී විශේෂ දේශන සිදු කළහ.එහිදී දොස්තර ජයලත් ජයවර්ධන සිදු කළ දෙසුම කාගේත් අවධානයට ලක්විය.අයවැය ඉදිරිපත් කිරීමෙන් අනතුරුව එ.ජා.ප.යේ පාර්ලිමේන්තු කණ්ඩායම ගිය සතියේ රැස්විය. එහිදී අයවැය පිළිබඳව මන්ත්‍රීවරු දැනුම්වත් කිරීමේ කටයුත්ත පැවැරුණේ එ.ජා.ප. මන්ත්‍රී හර්ෂ ද සිල්වා වෙතය. එහිදී හර්ෂ ද සිල්වා මන්ත්‍රීවරයා ආර්ථික විද්‍යාවට අදාළ වචන යොදාගෙන තම දේශනය පටන් ගත්තේය.එ.ජා.ප. නායක රනිල් වික්‍රමසිංහ ඒ ගැන අවධානයෙන් සිටියේය. “මන්ත්‍රීතුමා ඔය ආර්ථික විද්‍යාවට අදාළ වචන අවශ්‍ය නැහැ. මන්ත්‍රීවරුන්ට තේරෙන භාෂාවෙන් පැහැදිලි කරන්න” එ.ජා.ප. නායකයා උපදෙස් දුන්නේය.ශෂින්ද්‍ර හින්දි බසින් පිළිසඳරෙකවැලිමඩ ප්‍රාදේශීය ලේකම් කොට්ඨාසයට අයත් දිවුරුම්වෙල විහාරස්ථානයේ විශේෂ උත්සවයක් පසුගිය සඳුදා පැවැත්විණි. ඒ එම විහාරස්ථානයේ ඉදිකිරීමට නියමිත බෝධිඝරයට මුල්ගල තැබීම නිමිත්තෙනි. එය සිදුවූයේ ඌව පළාත් මහ ඇමැති ශෂින්ද්‍ර රාජපක්ෂ සහ ඉන්දියාවේ මධ්‍යම ප්‍රදේශ් ප්‍රධාන ඇමැති ශිවරාජ් සිංගේ ප්‍රධානත්වයෙනි.බෝධිඝරයට මුල්ගල තැබීම සිදු වූයේ හින්දු චාරිත්‍රවලට අනුව වීමද කාටත් විශේෂත්වයක් වීය. මේ අතරතුර සියලු දෙනා මවිතයට පත්වන සිදුවීමක් වීය. ඒ ඌව පළාත් මහ ඇමැති ශෂින්ද්‍ර රාජපක්ෂ සහ මධ්‍ය ප්‍රදේශ් මහ ඇමැති ශිවරාජ් සිං හින්දි භාෂාවෙන් කතා බහ කරමින් සිටීමය. එහිදී මධ්‍ය ප්‍රදේශ් මහ ඇමැතිවරයා ශෂින්ද්‍ර රාජපක්ෂට ඇරැයුම් කළේ ඉන්දියාවේ සංචාරයකට එක්වෙන ලෙසටයි.ඉන් අනතුරුව ඌව පළාත්මහ ඇමැති ශෂින්ද්‍ර රාජපක්ෂ කොළඹ බලා පිටත්ව ආවේය. ඒ තම පියා වන කථානායක චමල් රාජපක්ෂ මහතාගේ නිල නිවෙසේ පැවැත්වෙන පිරිත් පිංකමට සහභාගීවීමටය.පසුදින කථානායක නිල නිවෙසේදී දානමය පිංකමක් ද පැවැත්විණි. එදින ජනාධිපතිතුමා ද මේ පිංකමට සහභාගී වූයේය. මැති ඇමැතිවරු ඇතුළු විශාල පිරිසක් ද එම අවස්ථාවට එක්ව සිටියහ. පිංකම අවසානයේ ශෂින්ද්‍ර රාජපක්ෂ මහ ඇමැතිවරයා ජනාධිපතිතුමා සමඟ කතාබහ කළේ ඌව පළාතේ සංවර්ධන කටයුතු ගැනය.කෑගල්ල වෑවලදෙනිය විහාරස්ථානය සංවිධානය කරන කෑගලු මිහිඳු මහා පෙරහර ගිය සතියේ පැවැත්විණි. පෙරහර දැකබලා ගැනීමට කෑගල්ල දිසාවේ මැති ඇමැතිවරුද පෙරහර ආරම්භයට පෙර කෑගල්ල වෑවලදෙනිය විහාරස්ථානයට පැමිණියහ. අධිකරණ ඇමැති ආතාවුද සෙනෙවිරත්න, කම්කරු නියෝජ්‍ය ඇමැති ආචාර්ය ජගත් බාලසූරිය, පාර්ලිමේන්තු මන්ත්‍රී කනක හේරත්, සබරගමුව මහ ඇමැති මහීපාල හේරත් ඒ අතර වූහ.මෙවර පෙරහර ආරම්භ කිරීම සඳහා කෑගලු දිසාවේ සියලුම මැති ඇමැතිවරුන්ට ආරාධනා කළේ වෑවලදෙනිය විහාරස්ථානාධිපති හතර කෝරළයේ ප්‍රධාන සංඝනායක හෙම්මාතගම ශ්‍රී සිද්ධාර්ථ නායක හිමියන් විසිනි.පෙරහර ආරම්භ කිරීමට ප්‍රථම විහාරස්ථානයේදී මැති ඇමැතිවරු පෙරහර පිළිබඳව කතාබහ කරමින් සිටියහ. මේ අතරතුර විහාරස්ථානය මිදුලේ ඉතාම පි‍්‍රයමනාප ගැහැනු දරුවෙක් සහ පිරිමි දරුවෙක් සෙල්ලම් කරමින් සිටියහ. මැති ඇමැතිවරු සියලු දෙනාගේම අවධානය යොමුවී තිබුණේ ඒ දෙසටය.ඒ කම්කරු නියෝජ්‍ය ඇමැති ආචාර්ය ජගත් බාලසූරියගේ දියණියගේ දරුවන් දෙදෙනා බව මැති ඇමැතිවරු දැන ගත්තේ පසුවයි. මේ දරුවන් දෙදෙනාටම මෙවර පෙරහරේ සධාතුක කරඬුව තැනපත් කිරීමට අවස්ථාව හිමිවිය. ඒ සබරගමුව මහ ඇමැති මහීපාල හේරත් සමඟයි.යුරෝපා සංගමය ජී. එස්. පී. ප්ලස් සහනය ලබා දීම සඳහා ශ්‍රී ලංකාවට කොන්දේසි මාලාවක් ඉදිරිපත් කැර තිබිණි. මේ අතරතුර එක්සත් ජාතීන්ගේ මහලේකම් බෑන් කී මූන් ලංකාවේ මානව හිමිකම් කඩවීම සම්බන්ධව විමර්ශනය කිරීමට ත්‍රී පුද්ගල විමර්ශන උපදේශක සභාවක් පත් කැර තිබිණි. ඒ සම්බන්ධව ඇමැති චම්පික රණවක විදේශ ඇමැති ජී. එල්. පීරිස් සමඟ ගිය සතියේ විශේෂ සාකච්ඡාවක නිරත වීය. ඇතිවී තිබෙන තත්ත්වයට මුහුණ දෙන්නේ කෙසේද යන්න එහිදී සාකච්ඡා කෙරිණි.“චම්පික ඇමැතිතුමා කිසිසේත්ම මේ කොන්දේසිවලට එකඟ වෙන්ඩ බැහැ. මේ කොන්දේසිවලට යට වුණොත් රටේ ස්වාධිපත්‍ය අභියෝගයට ලක් වෙනවා. මේකට විතරක් නෙමෙයි බැන් කී මූන්ගේ උපදේශක සභාවටත් අපි රටක් විදියට විරුද්ධ විය යුතුයි.” ඇමැති ජී. එල්. පීරිස් කියා සිටියේය.එක්සත් ජාතීන්ගේ මැදිහත්වීමචම්පික රණවක“මේ වෙනකොට බටහිර රටවල් ශ්‍රී ලංකාව වටලමින් සිටිනවා. මේක අපේ රටට පැහැදිලිවම තර්ජනයක්. අපි මේකට මුහුණ දිය යුතුයි. මේකට ආණ්ඩුවට විතරක් තනියම මුහුණ දෙන්ඩ බැහැ. මේ ගැන ජාතික මට්ටමේ ජනමතයක් ගොඩ නඟන්න ඕනේ. අපි ඒකට මැදිහත් වෙන්නම්.” ඇමැති චම්පික රණවක විදේශ ඇමැති ජී. එල්. පීරිස් සමඟ කීවේය.ඒ මොහොතේම ඇමැති චම්පික රණවක හෙළ උරුමයේ ජාතික සංවිධායක නිශාන්ත වර්ණසිංහට කතා කොට කීවේ හෙළ උරුමයේ හදිසි රැස්වීමක් වහාම කැඳවන ලෙසටය.එම සාකච්ඡාවට පාර්ලිමේන්තු මන්ත්‍රී අතුරලියේ රතන හිමි, පළාත් ඇමැති උදය ගම්මන්පිල, හෙළ උරුමයේ මධ්‍යම කාරක සභිකයන් වන බුදුගල ජිනවංශ හිමි, අනුරුද්ධ ප්‍රදීප් සහ චන්ද්‍රා ගුණසේකර සහභාගි වූහ.මේ සාකච්ඡාවට හෙළ උරුමයේ නායක ඕමල්පේ සෝභිත හිමියෝ සහභාගි වූයේ දුරකථනයෙනි. “බටහිර ඇතැම් උදවිය අපේ රටට එරෙහිව ප්‍රහාර වේගවත් කැර තිබෙනවා. මේකේ අරමුණ මේ රජය හිලෑ කර ගැනීමයි. බෑන් කී මූන්ගේ තුන් කමිටුවට එරෙහිව එක්සත් ජාතීන්ගේ ශ්‍රී ලංකා කාර්යාලය ඉදිරිපිට විරෝධතා උද්ඝෝෂණ සංවිධානය කරමු.” පළාත් ඇමැති උදය ගම්මන්පිල හෙළ උරුමයේ විශේෂ රැස්වීමේදී යෝජනා කළේය.ඒ අනුව එම උද්ඝෝෂණය පැවැත්වීමට තීරණය කෙරිණි. ඒ සඳහා සංඝයා වහන්සේ සහභාගි කරවීමේ වගකීම පැවැරුණේ හැඩිගල්ලේ විමලසාර හිමියන්ටය. “බෑන් කී මූන්ගේ උපදේශක සභාවට පත් කරලා තියෙන්නේ අපේ රටේ යුද්ධය පැවැති කාලයේ අපේ රටට එරෙහිව කොටි සංවිධානයට සහයෝගයෙන් කටයුතු කරපු පිරිසක්. ඒ නිසා අපේ විරෝධතා ව්‍යාපාරයේදී මේ තුන් කට්ටුවගේ අනුරූ තුනක් අරගෙන යමු.” පාර්ලිමේන්තු මන්ත්‍රී අතුරලියේ රතන හිමියෝ යෝජනා කළහ.“හාමුදුරුවනේ ඔය කියන කමිටු පත් කරන්න හේතු වුණේ යුද්ධය ජය ගත් පසුව විශ්‍රාමික ජනරාල් සරත් ෆොන්සේකා කිව්ව සුදු කොඩි කතාවයි. ඒ සුදු කොඩි කතාව අරගෙන තමයි අපේ රට දඬුකඳේ ගහන්න දෙමළ ඩයස්පෝරාව සමඟ එකතු වෙලා යූ. එන්. එක කරන්න යන්නේ.විශ්‍රාමික ජනරාල් කළේ කිරි කළයක් දොවලා ගොම බින්දුවක් දැම්මා වගේ වැඩක්.” හෙළ උරුමයේ ජාතික සංවිධායක නිශාන්ත වර්ණසිංහ කියා සිටියේය.“අපේ රටේත් හමුදාවේත් ගෞරවය අභිමානය ෆොන්සේකා නැත්තටම නැති කළා. මේ තත්ත්වයට එයා පත් කරපු එක්සත් ජාතික පක්ෂයයි ජනතා විමුක්ති පෙරමුණයි දෙගොල්ලොම වග කියන්ඩ ඕනේ.”සාකච්ඡාව නිමා වූයේ එක්සත් ජාතීන්ගේ ශ්‍රී ලංකා කාර්යාලය ඉදිරිපිට විරෝධතා උද්ඝෝෂණය පැවැත්වීමට අවශ්‍ය කටයුතු සංවිධානය කිරීමෙන් අනතුරුවය. ඒ අනුව පසුගිය 28 දා පැවැති උද්ඝෝෂණය සාර්ථකව පැවැත්විණි. ඊට සංඝයා වහන්සේ ඇතුළු විශාල පිරිසක් සහභාගි වූහ.බෑන් කී කමිටුවට එරෙහිජනිපෙන් විරෝධතාජාතික නිදහස් පෙරමුණේ දේශපාලන මණ්ඩලය පසුගිය අඟහරුවාදා රාත්‍රියේ එහි බත්තරමුල්ලේ ප්‍රධාන කාර්යාලයේදී රැස්විය. එහිදී ප්‍රධාන වශයෙන් සාකච්ඡාවට භාජනය වූයේ එක්සත් ජාතීන්ගේ මහලේකම්වරයා විසින් ශ්‍රී ලංකාවේ සිදුව ඇතැයි කියන ඊනියා යුද අපරාධ පිළිබඳව සොයා බැලීමට විද්වත් මණ්ඩලයක් පිහිටුවීම සම්බන්ධයෙනි.“මේ විද්වත් මණ්ඩලය පිහිටුවීම ඇතැම් පිරිස් සුළු කොට සලකන බව පෙනෙනවා. ඒ නිසා මෙහි ඇති බරපතළකම මේ රටේ ජනතාවට වටහා දීමත් ඒ වගේම එය අහෝසි කිරීම පිණිස ඊට එරෙහි බලවත් විරෝධයක් රටේ කුළු ගැන්වීමත් අප විසින් සිදු කළ යුතුයි.” දේශපාලන මණ්ඩල සභික, සම්ප්‍රදායික කර්මාන්ත, කුඩා ව්‍යවසාය සංවර්ධන අමාත්‍ය වීරකුමාර දිසානායක පෙන්වා දුන්නේය.“මෙය සුළුකොට තකන්න බැහැ. මේ හදන්නේ ශ්‍රී ලංකාවේ යුද අපරාධ සිදු වී ඇති බවට පරීක්ෂණයක් සිදු කරවන්න අවශ්‍ය වටපිටාව සකස් කරන එක. මේ විද්වත් මණ්ඩලය නිර්දේශ කරාවි යුද අපරාධ පිළිබඳ පරීක්ෂණ මණ්ඩලයක් පිහිටුවන්න.ඇමැති විමල් වීරවංශඒ පරීක්ෂණ මණ්ඩලය නිර්දේශ කරාවි ශ්‍රී ලංකාවේ සේනාධිනායකයා ඇතුළු රණවිරුවන් අන්තර්ජාතික යුද අධිකරණයක් ඉදිරියට පමුණුවන්න. ලෝක බලවතුන්ට හිස නොනැමූ ඉරාකයට ඔවුන් කළෙත් මේ දෙයමයි” පක්ෂ නායක, ඇමැති විමල් වීරවංශ අවධාරණය කෙළේය.“මේ තත්ත්වය හමුවේ අපට නිහඬව ඉන්න බැහැ. යුද්ධය හරියට කරලා බෙදුම්වාදී කොටි ත්‍රස්තවාදය පරදවන්න සේනාධිනායකයාට සහ ආරක්ෂක හමුදාවන්ට ධෛර්යය, ශක්තිය සපයපු කිසිම කෙනකුට මේ මොහොතේ නිහඩව ඉන්න බැහැ.” ප්‍රධාන ලේකම් පි‍්‍රයන්ජිත් විතාරණ පෙන්වා දුන්නේය.“ඔව්! අපි මේ බෑන් කී මූන්ගේ විද්වත් සභාවට එරෙහිව රටේ විරෝධයක් ගොඩනඟන්න ඕනෙ. ජාතික සංවිධාන සමඟ ඒකාබද්ධව එක්සත් ජාතීන්ගේ කොළඹ කාර්යාලය ඉදිරිපිට අඛණ්ඩ උපවාසයකට යා යුතු බවයි මගේ අදහස. ‘ශ්‍රී ලංකාවට එරෙහි බෑන් කී මූන්ගේ උපදේශක මණ්ඩලය වහා අහෝසි කරනු!’ කියන සටන් පාඨය යටතේ පක්ෂ පාට සියලු භේද අතහැරලා දෙස්, විදෙස් ශ්‍රී ලාංකිකයන් මනා සමගියකින් එක් විය යුතු මොහොතක් මේක.මේ උපදේශක මණ්ඩලය අහෝසි කරන තෙක් අපි මේ විරෝධතා ව්‍යාපාරය දියත් කළ යුතුයි. මාරාන්තික උපවාසයකට වුණත් අපි සූදානම්.” ජානිපෙ පරිපාලන ලේකම්, පාර්ලිමේන්තු මන්ත්‍රී අචල සුරංග ජාගොඩ පැවසුවේ දැඩි ආවේගයකිනි.කොළය විමල්ගේ අතටඉන්පසු දේශපාලන මණ්ඩලයේ අවධානයට යොමු වූයේ පක්ෂ ප්‍රතිසංවිධාන වැඩපිළිවෙළ පිළිබඳවය. “අපේ ප්‍රතිසංවිධාන වැඩපිළිවෙළේ පළමු මාසය, එනම් ‘සූදානම් කිරීමේ මාසය’ මේ වන විට අවසන්ව තිබෙනවා. ඒ මාසයේ සපුරා ගත යුතු ඉලක්ක සපුරාගෙන ඇති බව දිස්ත්‍රික් ලේකම්වරු වාර්තා කොට තිබෙනවා.” පි‍්‍රයන්ජිත් විතාරණ ඒ පිළිබඳ සමාලෝචනයක් සිදු කරමින් පැවසුවේය.වැඩ බලන මුදල් ඇමැති ආචාර්ය සරත් අමුණුගම පසුගිය 29 වැනිදා අය- වැය ලේඛනය ඉදිරිපත් කරන මොහොතේදී ඊට සාවධානව සවන් දෙමින් සිටි විමල් වීරවංශ එක්තරා කොළයක් විපක්ෂයේ මන්ත්‍රීවරුන් අතුරින් ඇතැමුන්ට ලැබෙන ආකාරය දක්නට ලැබිණි. මේ කොළය බෙදා හරිනු ලැබුවේ දයාසිරි ජයසේකර මන්ත්‍රීවරයා විසිනි. ඒ දුටු වහාම විපක්ෂය උද්ඝෝෂණයකට අරඅඳින බව විමල් තේරුම් ගත්තේය. කෙසේ හෝ මේ කොළ අතුරින් එකක් විමල් තමන් වෙතට ගෙන්වා ගැනීමට සමත් වීය. එහි වූයේ සටන් පාඨ කිහිපයකි. පසුව එක්සත් ජාතික පක්ෂ මන්ත්‍රීවරු එකී සටන් පාඨ කියමින් උද්ඝෝෂණයක ද නිරත වූහ.අය-වැය ලේඛනය ඉදිරිපත් කිරීමෙන් අනතුරුව විමල් වෙත පැමිණි දයාසිරි විමසුවේ තමන් හොර රහසේ බෙදු සටන් පාඨ කොළය විමල් අතට ආවේ කෙසේ ද කියාය.“විපක්ෂයෙන් ආණ්ඩු පක්ෂයට එන්න ඉන්න කෙනෙක්ද විමල් ඕක දුන්නේ” දයාසිරි මන්ත්‍රීවරයා විමසීය.“ඒක නම් අපි දන්නේ නැහැ. ඔයා ඒවා බෙදන කොට එකක් මගේ අතට ආ බව විතරයි මම දන්නේ.” විමල් වීරවංශ ඇමැතිවරයා සිනහ වෙමින් පැවසීය.ආණ්ඩු පක්ෂය වෙනුවෙන් අය-වැය විවාදයට මුලින්ම එක් වූයේ ආර්ථික සංවර්ධන ඇමැති බැසිල් රාජපක්ෂ මහතායි. ඒ මහතා තම කතාව සිදු කරන අතර විපක්ෂ නායකවරයා ද සභා ගර්භයට ඇතුළු වී සිය අසුනේ වාඩි විය.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>04</day>
    </date>
    <link>http://www.silumina.lk/2010/07/04/_art.asp?fn=af10070411</link>
    <topic>ඔව් අපි ණය ගන්නවා හැබැයි කිසිම කොන්දේසියකට යටත් වෙන්නෙ නැහැ</topic>
    <author/>
    <content>ආර්ථික සංවර්ධන අමාත්‍ය බැසිල් රාජපක්ෂඅද නිදහස් වුණු රටක, නිදහසේ අරුණලු කිරණ උතුරේ ජනතාවට ද ලැබී ඔවුන් නියෝජනය කරමින් මේ පාර්ලිමේන්තුවට පැමිණි ඔබතුමා, ඔය අසුනේ් ඉන්න අවස්ථාවක මට කථා කිරීමට ලැබීම මා භාග්‍යයක් ලෙස සලකනවා. ජාත්‍යන්තර මුල්‍ය අරමුදල ගැන කථා කරපු නිසා එක්සත් ජාතික පක්ෂය කාලය තුළ මේ ජාත්‍යන්තර මුල්‍ය අරමුදල, ලෝක බැංකුව සහ ආසියානු සංවර්ධන බැංකුවෙන් විවිධ අවස්ථාවල ණය, ආධාර ගත්තේ මොන ආකාරයටද කියන එක මම විපක්ෂයට මතක් කළ යුතුව තිබෙනවා.පළමුවෙන්ම 1980 වසරේදී ලෝක බැංකුවෙන් සහ ජාත්‍යන්තර මුල්‍ය අරමුදලෙන් රුපියල් මිලියන 60 ක් ගන්න කොන්දේසි රාශියකට එකඟ වුණා. ඒ අය මුලින්ම පෞද්ගලීකරණය කිරීම ආරම්භ කළේ මරදානේ බුහාරි හෝටලයෙන්. ඒක පෞද්ගලිකරණය කරලා කිව්වේ, “හෝටල් කර්මාන්තය - Hotel industry - privatize කළායි කියලා. අපි දන්නවා බුහාරිය කියන්නේ මොකක්ද කියලා. ඊට පස්සෙ ගියා වාහන පහක් තිබුණු බංකොලොත් වෙච්චUnited Motors Lanka Private Limited Company එකට. සමහරු හිතුවා මේක Ford Motor Company එක වාගේ එකක් කියලා. එතැනින් ඈත් වුණේ නැහැ.ඊට පස්සේ ඔබරෝයි හෝටලය, රාමඩා හෝටලය, ලංකා හෝටල් සංස්ථාව, ටයර් සංස්ථාව, වානේ සංස්ථාව, සීමාසහිත සිමෙන්ති සංස්ථාව සහ මේ වතු සියල්ලම පෞද්ගලීකරණය කරලා තමයි ඔය රුපියල් මිලියන 60 එක්සත් ජාතික පක්ෂය ගත්තේ. ඊට පස්සේ 1990 වසරේදී ආසියානු සංවර්ධන බැංකුවට ගිහිල්ලා රුපියල් මිලියන 30 ක් ගත්තේ, අපේ රටේ ජීවනාලිය වන ගොවි ජනතාව පාවා දීලා, පොහොර සහනාධාරය කපන්න එකඟ වෙලායි.ඊළඟට 2002 වසරේ පැවති ආණ්ඩුව IMF එකට ගිහින් PRGF එක අස්සන් කරලා රුපියල් මිලියන 556 ක් ගන්න කොන්දේසිවල තිබුණා. මහජන බැංකුව, ආදායම් බදු දෙපාර්තමේන්තුව, ජාතික රක්ෂණ සංස්ථාව, ඛනිජ තෙල් නීතිගත සංස්ථාව, දුම්රිය දෙපාර්තමේන්තුව යන මේ සියල්ල පෞද්ගලීකරණය කරනවා කියා එකඟ වෙලා. එකක් දෙකක් පෞද්ගලීකරණය කරලා එදා වෘත්තීය සමිති නැගී සිට උසාවි ගිහින් සමහර ඒවා නතර කරපු නිසා අන්තිමට එක්සත් ජාතික පක්ෂයට රුපියල් මිලියන 60 න් ඒ වැඩසටහන අතර මඟ නතර කරන්න වුණා.අයිතිවාසිකම්ජාත්‍යන්තර මුල්‍ය අරමුදලෙන් පමණක් නොවෙයි අපි සාමාජිකත්වය දරන ලෝක බැංකුව, ආසියානු සංවර්ධන බැංකුව වැනි ආයතන හැම එකෙන්ම සාමාජික රටක් හැටියට අපට තිබෙන අයිතිවාසිකමක් තමයි එයින් අවශ්‍ය මුල්‍ය ආධාර එහෙම නැත්නම් මුල්‍ය පහසුකම් ලබා ගැනීම කියලා.ලෝක බැංකුවේ අපේ ආධාර ගැනීමේ කොන්දේසිවලට මහින්ද චින්තනය ප්‍රකාරව අපේ ආර්ථික වැඩ පිළිවෙළ ගෙන යනවාය කියලා IMF එක ගිවිසුමේ මුලින්ම සඳහන් කරලා පළමු වැනි වතාවට බිලියන 2.6 ක් ලබා ගැනීමට අපට පුළුවන් වුණා. එතැනදි කිසිම ව්‍යාපාරයක් හෝ වෙනත් කිසිදු දේපළක් විකුණන්නේ නැතැයි කියන එක IMF ආයතනයට අපි පැහැදිලිවම කියා තිබෙනවා. ඒ විතරක් නෙවෙයි. අපි කිසිම සහනාධාරයක් අඩු කරන්නේවත් කපන්නේවත් නැති කරන්නේවත් නැහැයි කියන කොන්දේසිය දාලා තිබෙනවා.ඒ වගේම රාජ්‍ය සේවයට, රටේ රජයෙන් ඉටු කළයුතු සේවාවලට, අධ්‍යාපනයට, සෞඛ්‍යයට සහ මහාමාර්ගවලට, අනෙකුත් හැම කටයුත්තකටම කිසිම අදාළ කිරීමක් නොකරන බවත් අපි පැහැදිලිවම IMF ආයතනයට කියා තිබෙනවා. ඒ විතරක් නෙවෙයි. රජයේ සේවකයින්ට එදා විශ්‍රාම වැටුප නැති කළා. වැටුප් අඩු කිරීමක් හෝ සහනාධාර කප්පාදු කිරීමක් කිසිම ආකාරයකින් නොකරන බවත් අපි IMF ආයතනයට පැහැදිලිවම දන්වා තිබෙනවා.මේ අය වැය පරතරය සියයට 5 ට බස්සන්නයි. නමුත් දැන් අපට තේරෙනවා, අපේ මේ තියෙන ශීඝ්‍ර සංවර්ධනයට සමහර වේලාවට අපට ඒක 8 දක්වා තියා ගන්න වෙනවා, වැඩි කරන්න වෙනවා කියලා. පසු ගිය අවුරුද්දේ සියයට 9.9 යි. ඊයේ අය වැය කථාව කරනකොට ගරු වැඩ බලන මුදල් ඇමැතිතුමා කිව්වා ඒක අපට සියයට 8 දක්වා තියා ගන්න වෙනවා. ඒක රටක දියුණුවට අවශ්‍යයි.ස්වාධීනත්වයIMF ආයතනයට හෝ ලෝක බැංකුවට විතරක් නොවෙයි යුරෝපා හවුලට පවා අපි යනවා. අපෙන් අහනවා, ඇයි ගියේ කියලා. අපි යනවා. අපි ඉල්ලනවා. හැබැයි අපට එකඟ වෙන්න බැරි කොන්දේසියක් තිබෙනවා නම් අපි එකඟ වන්නේ නැහැ. ඒක නිසා තමයි ජාත්‍යන්තර මුල්‍ය අරමුදලේ ඇමෙරිකාව අපට විරුද්ධව ඡන්ය දුන්නේ. ඒ විතරක් නොවෙයි. Norway, German සහ ප්‍රංසය අයින් වුණේ. ඔවුන්ට ඕනෑ වුණා, තව කොන්දේසි දාන්න. අපි ඒවාට එකඟ වුණේ නැහැ.ඒ විතරක් නෙවෙයි. යුරෝපා හවුලට අපි ගියා, GSPPlus ගන්න. නමුත් අපි ඔවුන්ගේ කොන්දේසිවලට අපේ ස්වෛරීභාවය සහ ස්වාධීනත්වය පාවා දෙන්නේ නැහැයි කියන එක අපි කියන්න ඕනෑ. අන්න ඒකයි අපේ ප්‍රතිපත්තිය. අපට අයිතියක් තිබෙනවා, ඕනෑම ආයතනයකින් ඒ ආධාර ගන්න. ණය ගන්න. අපි ඒවා ගන්නවා. නමුත් අපේ ශ්‍රී ලංකාවේ ස්වාධීනත්වය සහ ස්වෛරීභාවය, ජනතාවගේ පරමාධිපත්‍ය අපි නැති කරන්නේ නැහැයි කියන එක අප මේ අවස්ථාවේදී පැහැදිලිවම කියනවා.අපි සමෘද්ධිමත්, වාසනාවන්ත, හොඳ, ආශ්චර්යවත් පුද්ගලයෙක් කියන්නේ කවුද? අපි හිතන විදියට මහින්ද චින්තනයේ සඳහන් වන විධියට පවුලක් කියන්නේ කවුද? සමෘද්ධිමත් ගමක් කියන්නේ මොකක්ද? සමෘද්ධිමත් පළාතක් කියන්නේ මොකක්ද? අපි ඒ ගැන කියන්නේ මොකක්ද කියලා පැහැදිලිව දැක ගන්න ඕනෑ. අපේ බලාපොරොත්තුව පුද්ගලයා හදලා පවුල ගොඩ නඟන්නයි. පවුල ගොඩනඟලා ගම හදන්න. ගම ගොඩ නඟලා රට දිනවන්නයි.අපි මේ සෑම දෙයක්ම කරන විට රටක් හැටියට අපේ පළමුවෙනි ප්‍රතිපත්තිය තමයි නෙබෙඳුණු ඒකීය රටක් ඕනෑයි කියන එක. පුවත්පත්වල මම දැක්කා, රට ගැන, ආර්ථිකය ගැන කථා කර තිබෙනවා. ආර්ථිකය විවිධ ආකාරයට ගණන් හදන්න පුළුවන්. මම එකඟ නොවුණත් විවිධ රටවල රටේ ආර්ථිකය හරි අතට යනවාද නැද්ද කියා මනින ලෝක සම්මතයක් තිබෙනවා. අපේ රවි කරුණානායක මන්ත්‍රීතුමා කියන විදියට එක් අයකුට ආදායම කෝටි ගණනක් ලැබෙන විට අනික් එක්කෙනා අඩු ආදායමක් ගන්න පුළුවන්.නමුත් ලෝක සම්මතය අනුව තමයි රටක එවැනි දේවල් මනින්නේ. පළමු වන එක වර්ධන වේගය. රවි කරුණානායක මන්ත්‍රීතුමා කිව්වා ලෝක ආර්ථිකය කඩා වැටුණා කියා. එතුමා කිව්ව එක හරි. ලෝකයේ නිෂ්පාදන මට්ටම සෘණ දශම 8කට ගියා. සංවර්ධිත රටවල සෘණ 3.2යි. යුරෝපා කලාපයේ රටවල් ගැන එතුමා කිව්වා. ඇමරිකා එක්සත් ජනපදය සෘණ 2.5යි. යුරෝපීය කලාපය සෘණ 3.9, එක්සත් රාජධානිය සෘණ 4.8යි. ජපානය සෘණ 5.3යි.මෙවැනි වේලාවක ශ්‍රී ලංකාව පිට පිට අවුරුදු තුනක් ආර්ථික වර්ධන වේගය සියයට 7කට ආසන්නව තියාගත්තා. ලෝක ආර්ථික අර්බුදය හමුවේ ශ්‍රී ලංකාව 3.5ක වර්ධන වේගයක් තියාගත්තා. දැන් බලන්න, ඒකේ දැන් තත්ත්වය. 2009 පළමු වන කාර්තුවේ 2.6ක් තිබුණු වර්ධන වේගය 2010 පළමුවන කාර්තුව වන විට 7.1 දක්වා වර්ධනයක් ලබන්න අපට පුළුවන්කම ලැබී තිබෙනවා. එක ක්‍ෂේත්‍රයකින් විතරක් නොවෙයි. මේක හැම ක්ෂේත්‍රයකින්ම වෙලා තිබෙනවා. 2009 පළමු වන කාර්තුවේ කෘෂිකර්ම ක්ෂේත්‍රයේ 3.6යි. අද 2010 පළමුවන කාර්තුවේ සියයට 9යි. කර්මාන්ත ක්ෂේත්‍රයේ 1.9ට තිබුණු එක 6.9යි. සේවා අංශයේ සියයට 1ට තිබුණු වර්ධන වේගය අද 6.7යි. එහෙම නම් රට හරි මාර්ගයේ යනවා ද ඉදිරියට යනවා ද පස්සට යනවා ද කියන එක ඔබතුමන්ලාට හිතාගන්න පුළුවන්.බලාපොරොත්තුවඊළඟට උද්ධමන වේගය පසු ගිය අවුරුද්දේ මැද භාගයේ තිබුණේ සියයට 25කට ආසන්න ප්‍රමාණයක. ඊට කලින් 1978 සිට 2008 දක්වා සාමාන්‍ය ගණන බැලුවොත් 11.7යි. හැබැයි ඊයේ වැඩ බලන මුදල් ඇමැතිතුමා කිව්වා, ගිය මාසය වනවිට 4.6 දක්වා අඩුවෙලා තිබෙනවා කියා. අපේ බලාපොරොත්තුව එය මේ වර්ෂය තුළ, ඉදිරියේදී සියයට 7කට අඩුව තියාගන්නයි. මේක අවුරුදු 10කට පස්සේ තනි ඉලක්කමක උද්ධමන වේගයක් තිබෙන පළමු වන අවස්ථාවයි කියන එක මා මේ අවස්ථාවේ සඳහන් කරනවා.ඊළඟට දිළිඳුකම ගැන කිව්වා. එනම් දරිද්‍රතාවය. එතුමා සංඛ්‍යා ලේඛන දෙපාර්තමේන්තුව ගැන කියමින් වැරදි තොරතුරු දීම ගැන අත්තටම අපි 1995/96 දි 24.3ක්ව තිබුණු දරිද්‍රතාවය – දිළිඳුකම – 2006/2007 වනවිට 12.6ට අඩුකර තිබෙනවා. ඒක තමයි 2009 අන්තිමට පිට වී තිබෙන සංඛ්‍යා ලේඛනය. ඒ විතරක් නොවෙයි. රවි කරුණානායක මන්ත්‍රීතුමා හම්බන්තොට ගැන කිව්වා. 1995/96 දී 26.2ට තිබුණු එක අද 10.5ට අඩුවෙලා තිබෙනවා. ඊළඟට සමෘද්ධි පවුල් ගැන කථා කළා.ආර්ථිකය2004 දී විරැකියාව සියයට 8.3යි. 2008 වන කොට එය සියයට 5.4 දක්වා අඩු කළා. දැන් විරැකියාව සියයට 5.8යි. මේ අනුව විරැකියාව සියයට 5 දක්වා අඩු කරන්න, සමහර විට ඊටත් වඩා අඩු කරන්න අපට හැකියාව ලැබෙනවා. ඒ විතරක් නොවෙයි. අප උපාධිධාරි ප්‍රශ්නයට උත්තරයක් දුන්නා වගේ ගමේ කටයුතු කිරීමට ගමේ උපාධිධාරීන්ට අවස්ථාව දෙමින් අපි ජනසභා ලේකම්වරුන් ඉතාම මෑත කාලයේදී බඳවා ගන්නවා. රටේ ආර්ථිකය පවත්වා ගෙන යන්න නම් විනිමය අනුපාතය ස්ථාවරව තියා ගන්න ඕනෑ. අප පසු ගිය අවුරුද්ද මුළුල්ලේම විනිමය අනුපාතය ස්ථාවරව පවත්වා ගෙන ගිහින් තිබෙනවා.වෙනදා නිතරම අවුරුද්දකට සියයට 8කින් පමණ විනිමය අනුපාතය වැඩි වුණා. අපේ අපනයනකරුවන්ට සහනයක් වශයෙන් අපි මේ අනුපාතය තබා ගෙන ඉන්නවා. ඒ වගේම අපේ විදේශ සංචිතය එන්න එන්නම වැඩිවෙලා තිබෙනවා. අද එය රුපියල් බිලියන 5.500 ඉක්මවලා. තවත් මාස 5.8ක පමණ කාලයක් තිබෙනවා. මෙසේ විනිමය අනුපාතය ශක්තිමත් වීම තුළින් සමහර විට අපට එය තවත් ස්ථාවර කර ගන්න පුළුවන් වේවි. පසුගිය සැප්තැම්බරයේ පොලී අනුපාතය සියයට 25ත් 30ත් අතරයි තිබුණේ. මෙය සුළු පරිමාණ කර්මාන්තකරුවන්ට, අපේ ව්‍යාපාරිකයන්ට ලොකු කරදරයක් වෙලා තිබුණා. ඔවුන්ගේ ව්‍යාපාර ගෙන යෑමේදී, ව්‍යාපාර පුළුල් කිරීමේදී ඔවුන් දුෂ්කරතාවකට මුහුණ දුන්නා. අද එය සියයට 14ත් 16ත් අතර මට්ටමක පවත්වා ගෙන යනවා.ආදායමවී ගොවියා, බඩ ඉරිඟු ගොවියා, කිරි ගොවියා, එළවලු හා පලතුරු ගොවියා සඳහා ඉහළ ආදායමක්, ඉහළ මිලක් ලබාදීමට අවශ්‍ය වැඩ පිළිවෙළවල් හැම තිස්සේම යෙදුවා. මේ කාලය තුළ අපි බලාපොරොත්තු වන්නේ, මේ රටේ නිපදවිය හැකි සෑම දෙයක්ම මේ රටේ නිපදවන්නයි. ඒ සඳහා අපේ සමෘද්ධිලාභීන්, ඒ වාගේම කාන්තා පක්ෂය වැඩි වැඩියෙන් සහභාගි කරවා ගෙන, නිෂ්පාදනය වැඩි කරන්න අවශ්‍ය සෑම සහනාධාරයක්ම සහ දිරි ගැන්වීමක්ම ලබා දෙන බව මේ අවස්ථාවේදී අපි සඳහන් කරනවා. අද ලෝකයේ කිරි ගොවියාට ගෙවන මිල ගණන්, ගිය සතිය දක්වා අපි ගෙව්වේ 32යි. ජනාධිපතිතුමාගේ නියෝගය පරිදි සියයට 10කින් වැඩි කළා.ප්‍රංශයේ කිරි ගොවියාට අද ලීටරයකට ගෙවනවා රුපියල් 41.16ක්. නවසීලන්තයේ ගෙවනවා 34.96ක්. ජර්මනියේ ගෙවනවා 36.96ක්. ඇමෙරිකාවේ ගෙවනවා 35.93ක්. ඉතාලියේ ගෙවනවා 46.55ක්. ඕස්ට්‍රේලියාවේ ගෙවනවා 33ක්. මැලේසියාවේ ගෙවනවා 39.62ක්. කාම්බෝජයේ විතරයි රුපියල් 9.63ක් ගෙවන්නේ. එහෙම නම් අපට පුළුවන්ද ඛ්ර පිටි මිල අඩු කරලා අපේ කිරි නිෂ්පාදනය අඩු කරන්න? අපි කිරි ගොවියාට දිරි ගන්වනවා මිසක් අපට හැකියාවක් නැහැ ඒ දෙන සහනාධාරය නවසීලන්තයේ හෝ ඕස්ට්‍රේලියාවේ ඉන්න කිරි ගොවියාට දෙන්න. ඒක ලැබිය යුත්තේ අපේ ශ්‍රී ලංකාවේ ඉන්න, අපේ ගම්වල ඉන්න කිරි ගොවියාටයි.වී නිෂ්පාදන ගැන කිව්වොත් අද සහල් මිල අඩු වී තිබෙන බව තමුන්නාන්සේලා දන්නවා. ඒක කවුරුවත් කියන්නේ නැහැ. අපි දන්නවා පසුගිය මැතිවරණ කාලයේ සමහර බලවේග විසින් අපේ ලංකාවේ වෙළෙඳ පොළේ ලොකු හාල් හිඟයක් මැව්ව බව. ඒ වන කොට වෙළෙඳ පොළට සහල් එන්න මාර්ගයක් තිබුණේ නැති නිසා සහල් මිල ඉහළ යෑමක් විතරක් නොවෙයි සහල් හිඟයකුත් ඇති කළා. ඒ වෙලාවෙදි මේ රටේ ජනතාව ආරක්ෂා කරන්න යම්කිසි පියවරක් ගන්න රජයට සිද්ධ වුණා. ඒ නිසා පිටරටින් සහල් ගෙන්වන්නට ඉඩ දෙන්න අකමැත්තෙන් වුණත් අපට සිද්ධ වුණා. ඒකෙන් සමහර ව්‍යාපාරිකයෝ වැරදි ප්‍රයෝජන අරගෙන අසීමිතව ආනයනය කෙරෙව්වා.ජනවාරි මාසයේ විතරක් සහල් මෙට්‍රික් ටොන් 80,306ක් ආනයනය කළා. ඒ වගේම පෙබරවාරි මාසයේ මාර්තු මාසයේ අපි නතර කරන තෙක් විශාල සහල් තොග ආනයනය කළා. ඒ විතරක් නෙවෙයි සහල් මිලත් එක්ක ඈඳෙන එකක් තමයි පිටි මිල. ඒ වන කොට අපි අවුරුදු හතරක් තිස්සේ ”මහින්ද චින්තන” ප්‍රතිපත්තිය අනුගමනය කොට පිටි පාරිභෝජනය එන්න එන්නම අඩු කරලා සියයට 50කින් අඩු කරලායි තිබුණේ. සහල් මිල ඉහළ යෑම නිසා ඒකට ආදේශකයක් හැටියට රුපියල් 10කින් තිරිඟු පිටිවල ආනයන බද්ධ අඩු කළා. සහනාධාරයක් නොවෙයි දුන්නේ. තිරිඟු පිටි ආනයනයට පනවපු බද්ද රුපියල් 10කින් අඩු කරලා පිටි මිලත්, පාන් මිලත් අඩු කළා. එතකොට පිටි පාරිභෝජනය වැඩිවුණා.තුන්වේලම බත් කන්නතමුන්නාන්සේලා දන්නවා අද වී අලෙවි මණ්ඩලය සතු වී මෙට්‍රික් ටොන් 40,000ක් තිබෙන බව. ඒ වගේම ගොවීන් සතුවත් වී තිබෙනවා. අද “අපි වවමු - රට නඟමු” වැඩපිළිවෙළත්, පුරන් කුඹුරු අස්වැද්දීම තුළිනුත් උතුරු හා නැඟෙනහිර අලුතෙන් කරන කුඹුරුත් අනුව බැලුවාම මේ යල් කන්නයේත් ලබන මහ කන්නයටත් අනුව දැනට තිබෙන සංඛ්‍යා ලේඛන අනුව කෘෂිකර්ම දෙපාර්තමේන්තුව බලාපොරොත්තු වෙනවා.මේ රටේ සියලු දෙනාගේම සහල් පරිභෝජනය මේ ආකාරයටම පැවතුණොත් සහල් මෙට්‍රික් ටොන් 4,49,113 ක් පමණ අතිරික්තයක හාල් තොගයක් දෙසැම්බර් මාසය වන කොට මෙහි ඇති වන බවට. එහෙම නම් අපි පිටි මිල අඩු කරලා හරි යනවා ද? මේ ආර්ථිකයේ අපි මොකක්ද කරන්නේ? අපට අවශ්‍ය මේ ආඩම්බරකාර තාත්තාට අවශ්‍ය අපේ දරුවන්ට කිරිපිටි දෙන්න නොවෙයි. මවුකිරි සහ දේශීය කිරි පොවන්න වගේම මේ රටේ ජනතාවට තුන් වේලම බත් කන්න පුළුවන් පරිසරයක් හැදීමයි.මිල ස්ථාවරත්වයතමුන්නාන්සේලා දන්නවා 2008 හා 2009 එක්ක සංසන්දනය කරන කොට හාල් මිල සෑහෙන ගණනකින් අඩු වෙලා බව. සම්බා හාල් කිලෝවක 2009 වාර්ෂික සාමාන්‍ය මිල ගණන රුපියල් 76.57 යි. දැන් එය රුපියල් 58 ට බැහලා රතු කැකුළු හාල් කිලෝවක 2009 වාර්ෂික සාමාන්‍ය මිල ගණන රුපියල් 63.64 යි. දැන් රුපියල් 48 බැහැලා. මේ විදිහට රුපියල් 65.44 කට තිබුණු නාඩු සහල් කිලෝවක දැන් සාමාන්‍ය මිල රුපියල් 48 කට බැහැලා. මේක තවත් බැස්සොත් අනිවාර්යයෙන්ම අපේ ගොවීයන්ට වී ගොවිතැන අත්හරින්න සිදු වෙනවා. ඒ නිසා අපි වගකීමකින් කියනවා මේ රටේ ගොවි ජනතාව ආරක්ෂා කිරීමට, අපේ රටේ නිෂ්පාදනය ආරක්ෂා කිරීමට, මිල ස්ථාවරව පවත්වා ගෙන යා යුතුව තිබෙනවා ය කියලා.අපට ලොකු විශ්වාසයක් තිබෙනවා. මේ රටේ ගොවි ජනතාව ලබන මහ කන්නයේදී ශ්‍රී ලංකාව බඩ ඉරිඟුවලින් ස්වයංපෝෂිත කරනවා ය කියලා. ඒක අපි ආඩම්බරයෙන් කියනවා. ඒ විතරක් නොවෙයි. පශු සම්පත් ක්ෂේත්‍රය ගැන කථා කළොත් එහි සෑහෙන ප්‍රගතියක් තිබෙනවා. නමුත් පසු ගිය මාස 6 ක කාලයක ඉඳලා යම් යම් හේතුන් මත අපේ කුකුල් මස් නිෂ්පාදනය අඩු වුණා. අපට මසකට මෙට්‍රික් ටොන් 11,000 ක් පමණ කුකුල් මස් ඕනෑ වනවා.කුකුල් මස් අවශ්‍ය වන ප්‍රමාණයෙන් නිෂ්පාදනය වන්නේ මෙට්‍රික් ටොන් 8,000 යි. එහෙම නම් මෙට්‍රික් ටොන් 3,000 ක හිඟයක් වෙළෙඳ පොළේ තිබෙනවා. අපේ කුකුල් මස් කර්මාන්තය ආදර්ශයක් හැටියට ලෝක බැංකු වාර්තාවල පවා සඳහන් වෙලා තිබෙනවා. නමුත් අවාසනාවකට නැවත වාරයක් මේ කර්මාන්තයේ යම් කිසි අඩුවක් පසු ගිය කාලයේදී සිද්ධ වුණා. කුකුල් මස් මිල ඉහළ යාම නිසා රාජ්‍ය ආයතනයක් හරහා ලක් සතොස හරහා එක වරක් පමණක් සීමිත කුකුල් මස් ප්‍රමාණයක් වෙළෙඳ පොළට දාන්න වෙළෙඳ ඇමැතිතුමාට අවස්ථාව දීලා තිබෙනවා. අපේ රජයේ අරමුණ වන්නේ, දැනට කර්මාන්තයේ යෙදිලා ඉන්න අයට කිසිම හානියක් නොවී ක්‍රමානුකූල වැඩ පිළිවෙළක් තුළින් ඒ ඇති කර ගන්න ස්වයංපෝෂිත භාවය ආරක්ෂා කර ගන්නයි.අපි පිටරටින් හාල් ගෙන්වලා ඇති වුණු තත්ත්වයම මේ කර්මාන්තයටත් ඇති නොවන්නට කටයුතු කරනවා. ඒ වගේම දේශීය නිෂ්පාදන පැත්තෙන් ධීවර කර්මාන්තයේ පසු ගිය වසරේ විතරක් මුහුදු මත්ස්‍ය නිෂ්පාදනය සියයට 6.8 කිනුත්, මිරිදිය මත්ස්‍ය නිෂ්පාදනය සියයට 4.7 කිනුත් වැඩි වුණා. මේ පිළිබඳව ඒ ඒ අමාත්‍යාංශය යටතේ කථා කරන කොට අපි පැහැදිලි කරන්න සූදානම්.මෙතෙක් කල් හැම අයවැයකින්ම පාර්ලිමේන්තුවේ මුදල් වෙන් කළේ අමාත්‍යංශයකට නැත්නම් දෙපාර්තමේන්තුවකට. පසු ගිය 2008 වර්ෂයේ පළමු වැනි වතාවට අයවැය ලේඛනයෙන් ජනාධිපතිතුමා හැම ග්‍රාම සේවක වසමකටම මිලියනය ගණනේ වෙන් කළා. ඒ නිසා තමයි අද ලංකාවේ ගම් 36,000 ක් තිබෙන්නේ. ග්‍රාම සේවක වසම් 14,000 ක් තිබෙනවා. මේ සෑම ගම් 36,000 ම, ග්‍රාම සේවක වසම් 14,000 ම අඩු ගණනේ පාරක් කොන්ක්‍රීට් කරලා තිබෙනවා.අඩු ගණනේ ලයිට් කණු කීපයක් හිටවලා තිබෙනවා. අඩු ගණනේ ඇළක්, ඇනිකට් එකක්, බෝක්කුවක් මේ සියල්ලම කරලා තිබෙනවා. ගම්වල තිබෙන සෑම යටිතල පහසුකමක්ම දියුණු කරලා තිබෙනවා ය කියන එක මේ අවස්ථාවේදී අපි සඳහන් කරනවා. ඒ වගේම විදුලිය පැත්තෙන් බැලුවොත් එදා 2005 දී තිස්තුන් ලක්ෂ අනූහයදහස් හතළිස් හතක් පාරිභෝගිකයන් හිටියා. එය සියයට 76 ක්. 2010 අපේ‍්‍රල් මාසය වන කොට විදුලිය සැපයීමේදී 43,37354 ක් සියයට 87 දක්වා වර්ධනයක් ඇති වෙලා තිබෙනවා.ග්‍රාමීය විදුලි බල ව්‍යාපෘති සඳහා 2006 දී මිලියන 2051 කුත්, 2007 දී 2737 කුත්, 2008 දී 4020 කුත්, 2009 දී 4515.2 කුත් 2010 මිලියන 6468 ක් වෙන් කරලා තිබෙන්නේ ග්‍රාමීය විදුලි බල යෝජනා ක්‍රමවලට විතරයි. නොරොච්චෝලේ, ඉහළ කොත්මලේ, කෙරවළපිටිය, උමා ඔය වැනි බල ශක්ති නිෂ්පාදනය සඳහා වෙන් කරපු එහෙම නැත්නම් සම්පේ‍්‍රෂණය සඳහා වෙන් කරපු මුදල් නැතුව ගමට විදුලිය දෙන්න පමණක් මේ මුදල වෙන් කරලා තිබෙනවා. එහෙම තිබියදී යටිතල පහසුකම් සහ මානව සංවර්ධනය සඳහා අපි මුදල් වෙන් කරලා නැහැ කියලා සඳහන් කරනවා.මහින්ද චින්තනයමහින්ද චින්තන ඉදිරි දැක්මේ පැහැදිලිව සඳහන් වන පරිදි උතුරු වසන්තය හා නැඟෙනහිර නවෝදයෙන් ලැබුණු අත්දැකීම් තුළින් ප්‍රයෝජන අරගෙන පළාත් සංවර්ධනය කිරීම සඳහා මේ අයවැයෙන් මුදල් වෙන් කරලා තිබෙනවා. විශේෂයෙන්ම දැනට තිබෙන වෙන් කිරීමට අමතරව රුපියල් මිලියන හත්දහස් පන්සීයක් වෙන් කරලා තිබෙනවා. ඒ තුළ රජරට නවෝදය, වයඹ පුබුදුව, පුබුදමු වෙල්ලස්ස, කඳුරට උදානය, සබරගමු අරුණාලෝකය සහ රන් අරුණ වැඩසටහන් සඳහා මුදල් වෙන් කරලා ඒ පළාත් නඟා සිටුවීම තුළින් එම පළාත් අතර තිබෙන සංවර්ධනය අපි ශක්තිමත් කරනවා.මා ඉතාම සන්තෝෂ වනවා. දකුණේ ඉන්න සමහර පරාජිත සංවිධාන උතුරට ගිහිල්ලා එහි ගොඩ නඟාගෙන එන සාමය, මිත්‍රකම බිඳින්න කටයුතු කරන අතරේ දෙමළ ජාතික සන්ධානය වගකීමක් ඇතිව කටයුතු කිරීම ගැන. අපි තමුන්නාන්සේලා දන්නවා නැඟෙනහිර වාගේම උතුරේත් විශාල ජනතාවක් අවතැන් වුණු බව. මේ අවතැන් වීම අද ඊයේ වුණු එකක් නොවෙයි. මේක අවුරුදු ගණනක් තිස්සේ තිබෙන අවතැන් වීමක්. සමහර අය අවතැන් වෙලා අවුරුදු 20, 30 වනවා. අපේ රිසාඩ් ඇමැතිතුමා අවතැන් වෙලා අවුරුදු 20 පන්නලා තිබෙනවා. ඒ වාගේම තවත් විශාල පිරිස් එසේ අවතැන් වී සිටිනවා.අවතැන් වුණු ජනතාවකලින් ආණ්ඩුවල තිබුණු ප්‍රතිපත්තියට වඩා වෙනත් ප්‍රතිපත්තියක් අනුගමනය කරමින් ඒ අවතැන් වන ජනතාව ඉතාම ඉක්මණින් නැවත පදිංචි කිරීමේ ප්‍රතිපත්තියක් අපි අනුගමනය කළා. ඒ නිසා තමයි ඒ අවතැන් වුණු 40,000 ක් වන මූතුර් ජනතාව දින 44 ක් තුළ නැවත පදිංචි කරන්න අපට පුළුවන් වුණේ. ඒ වාගේම එතැනින් පටන් අරන් අවසන් කළේ නැහැ. ඉච්චලම්පත්තුව, සාම්පූර්, වෙරුගල්, උප්පාරු, වාකරේ යන හැම ප්‍රදේශයකම ජනතාව අවතැන් වුණාම නැඟෙනහිර එම ජනතාව නැවත පදිංචි කිරීම අපි ඉතාම වේගයෙන් කළා.ඒ වාගේම තමුන්නාන්සේලා දන්නවා ඒ අවතැන් වීමත් එක්කම උතුරේ අවතැන් වීමත් සිද්ධ වෙන කොට අවතැන් වෙලා ඉන්න අපේ ජනතාව ඉක්මණින්ම කිසියම් නවාතැන් පහසුකමක් ලබාදීම තමයි ප්‍රධානම ප්‍රශ්නය වුණේ. ඒ වාගේම ඔවුන්ට කෑම බීම දෙන්න, ඔවුන් ලෙඩ රෝගවලින් මුදවා ගන්න, ආරක්ෂා කරන්න.ඒ සඳහා මේ රටේ ජනතාවගේ සහයෝගයත් ඇතිව, ත්‍රිවිධ හමුදාවේ හැම කෙනෙක්ම එක වාගේ මහන්සි වෙලා, ජාත්‍යන්තර සංවිධානවලත් සහයෝගය ඇතිව ඉතාම සාර්ථකව ඒ අවතැන් වුණු ජනතාව අපි ආරක්ෂා කළා විතරක් නොවෙයි. ලෝකයේ කිසිම රටක එවැනි කටයුත්තක් කරලා නැහැ කියන එක අද මුළු ජාත්‍යන්තර සංවිධාන විසින් පිළිගන්නවා.එක් අයෙක්වත් අපි කිසිම වසංගත රෝගයකින් මිය යන්න ඉඩ දුන්නේ නැහැ. කිසිම කෙනෙකුට බඩගින්නේ ඉන්න දුන්නේ නැහැ. ඒ වාගේම අවතැන් වුණු ජනතාවගේ පෝෂණ තත්ත්වය රටේ සාමාන්‍ය මට්ටමට ඉහළින් තිබෙන තත්ත්වයට ගෙනැවිත් ඔවුන්ව බලා කියා ගන්න මේ රටේ ජනතාවට, රජයට පුළුවන් වුණා.ඔවුන්ට ඉක්මනින්ම නැවත දෙපයින් හිට ගන්න පුළුවන් තත්ත්වයක් ඇති කරන්න ඕනෑ. අපි හය මාසයක් සහනාධාර දුන්නාට අපිට අවශ්‍යතාව තිබුණා ඊට පස්සේ ඔවුන්ට නියම පුරවැසියන් හැටියට කිසිම කෙනකුට අත පාන්නේ නැතිව ජීවත් වෙන්න පුළුවන් පරිසරයක් හදන්න. ඒ ප්‍රදේශයේ වැඩි ජනතාවක් ගොවීන්, ධීවරයන් සහ පශු කටයුතුවල යෙදෙන අයයි. මේ අයට ඒ ජීවනෝපායන් කරගෙන යන්න අවශ්‍ය පහසුකම් අපි සපයා තිබෙනවා. ඒ ජනතාව ඉතාම ධෛර්යසම්පන්න ජනතාවක්.ලබන මහ කන්නයෙන් පසුව සම්පූර්ණයෙන්ම ස්වාධීන පුද්ගලයන් හැටියට නිදහසේ කිසි කෙනෙකුට අත නොපා ඔවුන්ට ජීවිත් වීමට පුළුවන් තත්ත්වයක් ඇති වෙයි කියලා අපිට විශ්වාසයි. අපි ඔවුන්ට තාවකාලික නිවාස තනා දුන්නා. අපේ ජනාධිපතිතුමා පසුගියදා ඉන්දියාවේ සංචාරය කළාට පසුව ඒ සියලු ජනතාවට ස්ථිර නිවාස හදා දෙන්න අපිට පුළුවන්කම ලැබී තිබෙනවා. ඒ ප්‍රදේශවල ජනතා නියෝජිතයන් හැටියට ඒ සඳහා උදවු කරන්න ඒ ගම්වල වැඩ කිරීමට, ටී එන් ඒ එකේ මන්ත්‍රීවරු අද අපිත් එක්ක එකඟ වීම ගැන අපි සතුටු වෙනවා.ඒකීය භාවයමේ ගැන සඳහන් කරන කොට මම එක් කාරණයක් මතක් කරන්න ඕනෑ. මේ වාගේ අර්බුදයක් තුළින්, ස්වාභාවික කරුණක් ගං වතුර, ගිනි කඳු පිපිරීම්, සුනාමි වගේ ඒවා නොවෙයි. ලෝකයේ ගැටුම්කාරී තත්ත්වයකින් අවතැන් වුණු ජනතාවක් පදිංචි කිරීමේ සාමාන්‍ය කාලය අවුරුදු 20 යි. අවුරුදු 20 ක් ගත වෙලා තිබෙනවා, ඊට අඩු නොවෙයි වැඩි වුණා මිසක්. ඊට කලින් මෙවැනි ගැටුම්කාරී තත්ත්වයක් උඩ නැවත පදිංචි කිරීම් කරලා නැහැ. එයින් සියයට 80 ක් දින 180 ක් තුළ නැවත පදිංචි කරන්න අපිට පුළුවන් වෙලා තිබෙනවා. ඒක ලෝක වාර්තාවක් ය කියල මා මේ අවස්ථාවේදී සඳහන් කරනවා.ඉදිරි කාලයේදී අපි ඒ ප්‍රදේශ අවි හරණය කරලා, ප්‍රජාතන්ත්‍රවාදය ස්ථාපිත කරලා, ජනතා නියෝජිතයන්ට අවස්ථාව දීලා. පළාත් සභා ඡන්ද තියලා, ප්‍රාදේශීය සභා ඡන්ද තියලා. ඒ සියලුම සංවර්ධන කටයුතු කරලා අන්තිමේදී ඒ අවසන් විසඳුම ලබා දීමට ජනාධිපතිතුමා ඇතුළු මේ රජය ක්‍රියා කරනවා ය කියන එක මේ අවස්ථාවේදී මා සඳහන් කරනවා.ඉදිරි කාලය තුළ අප නව වේගයකින් නව ජීවයකින් රට ඉදිරියට ගෙන යන්නට අවශ්‍ය සියලු පරිසරය හදා තිබෙනවා. රටේ ඒකීය භාවය ආරක්ෂා කර තිබෙනවා. ලංකාවේ හැම තැනම නීතිය හා සාමය එක ලෙස ක්‍රියාත්මක වෙනවා. සියලු ජාතීන්ට, ජාති ආගම් කුල භේදයකින් තොරව, ඕනෑම ප්‍රදේශයක ජීවත් වෙලා. ඕනෑම කටයුත්තක් කරන්නට අවශ්‍ය තත්ත්වය උදා වෙලා තිබෙනවා. ඒ වාගේම රටේ ආර්ථික පැත්තෙන් ස්ථාවරත්වයක් ඇවිත් තිබෙනවා. ලෝකයේ කිසිම රටක නැති හොඳ උගත් ඒ වාගේම ක්‍රියාකාරී දක්ෂ පිරිසක් ඉන්න රටක්. භූගෝලීය පිහිටීම අනුවත් ඉතාම හොඳ තැනක් තිබෙනවා. ඉදිරි කාලයේදී අප අනිවාර්යයෙන්ම ශ්‍රී ලංකාව ආසියාවේ ආශ්චර්යවත් රට බවට පත් කරනවා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>04</day>
    </date>
    <link>http://www.silumina.lk/2010/07/04/_art.asp?fn=af10070412</link>
    <topic>දිග සහ පළල</topic>
    <author>කේ. සී. ජේ.</author>
    <content>ඉහත උධෘත හතර දුටුමනින්ම කෙනෙකුට හතර කොණ පටලවා නොගෙන ඇත්ත කතාව තේරුම් ගත හැකිය. ජනාධිපතිවරණ සමයේදී ෆොන්සේකා “සුදු කොඩි කතාවක්” කියන තුරුම ලෝකයේ කොතැනකවත් කිසිවකුත් මෙරට “යුද අපරාධ” ගැන කතා නොකළහ.ශ්‍රී ලංකාවට එරෙහිව වාඩුව ගැනීමට බලා සිටි පරාජිත ඊළාම්වාදීහු කුමන හෝ හෝඩුවාවක් අල්ලා ගැනීමට සෑහෙන වෙහෙසක් දැරුවෝය. කළ හැකි කිසිවක්ම නැති තැන මෙරටින් ජර්මනියට පැනගිය කොටි හිතවාදී මාධ්‍යකරුවන් කිහිපදෙනකු විසින් චැනල් 4 මඩ වීඩියෝව නිපදවා විකාශය කරමින් උත්සාහ ගත්තේ ශ්‍රී ලංකා යුද හමුදාව නිරායුධ දෙමළ තරුණයන් ඝාතනය කරන බව ඔප්පු කිරීමටයි.එහෙත් විශේෂඥ සාක්ෂි සහිතව චැනල් 4 ව්‍යාජ වීඩියෝ පටය හෙළිදරවු කිරීමත් සමඟ ම ඒ බොරුව සදහටම අපාගත කෙරිණි. ඉන් අනතුරුව විදේශගත ඊළාම්වාදීන් ශ්‍රී ලංකාවේ සහන ගම්මාන පිළිබඳ අරුම පුදුම ප්‍රවෘත්ති පතුරුවා හැරියේය. හමුදා සාමාජිකයන් දෙමළ තරුණියන් දූෂණය කරන බව ඉන් එක් බොරුවකි.එයට ද වැඩි ආයුෂ තිබුණේ නැත. සරත් ෆොන්සේකා වෙලාවටම කට ඇරියේ ඊළාම්වාදීන් කරකියාගත හැකි දෙයක් නැතිව සිටියදීය. යුද්ධයේ අවසන් දින කිහිපයේදී සුදු කොඩි රැගෙන බාරවීමට පැමිණි ත්‍රස්තවාදී නායකයන් හමුදාව විසින් ඝාතනය කරනු ලැබූ බව ෆොන්සේකා කළ ප්‍රකාශයක් ‘සන්ඩේ ලීඩර්’ පුවත්පතේ පළවිය. ඔහු එම ප්‍රකාශය නොකළ බව කී අතර දැන් ඒ පිළිබඳව අධිකරණය ඉදිරියේ විභාගයක් පැවැත්වේ.ප්‍රසිද්ධ ප්‍රකාශයක්මේ හැරෙන්නට ෆොන්සේකා මෙවැනි කතාවක් මුලින් ම අම්බලන්ගොඩදී කළ බවටත් තොරතුරු අනාවරණය විය. යුද අපරාධ කළ වුන් බේරා ගැනීමට තමන් පපුව ඉදිරියට දාන්නේ නැති බවත් ෆොන්සේකා ප්‍රසිද්ධියේ කීවේය. පසුව එවැන්නක් නොකී බවත් කීය. කොහොමටත් ෆොන්සේකා ගේ ප්‍රකාශ ගැන මෙරට මහජනතාවට මනා මතකයක් හා අවබෝධයක් ඇති හෙයින් ඒ ගැන වචන නාස්ති කිරීම පවා අපරාධයකි.කෙසේ වෙතත් මේ කාලයේදී ෆොන්සේකා ගේ මතභේදාත්මක ප්‍රකාශ විකාශය කිරීමේ නිල සන්නිවේදකයා ලෙස ක්‍රියා කෙළේ සිරස රූපවාහිනියයි. ඒ වීඩියෝ පට ලබා දෙන ලෙස රහස් පොලීසිය අධිකරණය හරහා සිරසෙන් ඉල්ලීමක් කෙළේය. පුදුමයකි කල් ඉකුත්වූ නිසා එකී වීඩියෝ පට විනාශ කළ බවට ඔවුන් ප්‍රකාශ කෙළේය.ජනතා විමුක්ති පෙරමුණට හා එක්සත් ජනතා නිදහස් සන්ධානයට පහර ගැසීමට වසර ගණනාවක් පැරණි වීඩියෝ පට හරි මහන්සියෙන් සංරක්ෂණය කර ගෙන සිට මැතිවරණ සමයේදී ඒවා ප්‍රති විකාශය කළ සිරස ෆොන්සේකා මීට මාස දෙක තුනකට උඩදී කළ අතිශය මතභේදාත්මක ප්‍රකාශ ඇතුළත් වීඩියෝ පට නිකම්ම විනාශ කොට ඇත්තේය.මේවා විශ්වාස කරන්නේ කවුද? සිරස ගිනි තැබීමේ සිද්ධිය ගැන හෝඩුවාවක් දෙන කෙනෙකුට රුපියල් මිලියන ගණන් තෑගි දෙන බව කියමින් උද්වේගකර ප්‍රචාරයක් ගෙන ගිය ඔවුන් යටත් පිරිසෙයින් තමන්ගේ කාර්යාල පරිශ්‍රයේ ආරක්ෂක වීඩියෝ කැමරා (CCTV) පද්ධතියක් වත් පවත්වාගෙන ගොස් නැති බව අනාවරණය විය.(News First)ලෝකෙටම කැමරා අල්ලන සිරස, තමන්ගේ කටවුට්වලට පවා වීඩියෝ කැමරා සවිකළ සිරස අහෝ තමන්ගේ කාර්යාල පරිශ්‍රයේ එකම එක වීඩියෝ කැමරාවක්වත් රඳවා නොතැබුවේ ඇයි? ඔවුන් (News First) වී ඇති බව කියන්නේ ඒ ආකාරයටය. මේ කතාව දෙවැනි වන්නේ ෆොන්සේකා ගේ් ප්‍රකාශ ඇතුළත් වීඩියෝ පට කල් ඉකුත් වීම නිසා විනාශ කළ බව කියන කතාවට පමණි.කෙසේ වෙතත් කොටි ත්‍රස්තවාදයත් සමඟම සමාදානයේ සැතපුණු ඊළාම්වාදීන් හා මළකුණු බුදින ගිජු ලිහිණියන් ෆොන්සේකාගේ් සුදු කොඩි කතාවෙන් නැවත පණ ලැබූ බව පිළිගත යුතු සත්‍යයකි.බෑන් කී මූන් ලංකාවට එරෙහිව කමිටු පත් කෙළේ ද, විදේශගත ඊළාම්වාදීහු සහ එරික් සෝල්හයිම් වැනි නියෝජිතයන් නැවත කරළියට පිවිස සිටින්නේ ද ෆොන්සේකාට පිංසිදු වන්නටය.කැකිල්ලේ තීන්දුවක් කරා...නමුත් ජ.වි.පෙ. අන්තර්ජාතික කටයුතු පිළිබඳ විශේෂඥයා බව කියන විජිත හේරත් පවසන්නේ ඒ කමිටුව ශ්‍රී ලංකා රජය ඉල්ලාගෙන ගෙන්වාගත් දෙයක් බවකි. ඒකෙන් මිදෙන මග කියන්නේ ද ජ.වි.පෙ. තවත් විශේෂඥයකු වන අනුර කුමාර දිසානායකය. සාක්ෂි දෙන්නට ෆොන්සේකාට ඉඩ දීමෙන් “හරි පැහැදිලිව“ ශ්‍රී ලංකා රජයට ප්‍රශ්නය බේරුමක් කරගත හැකි බව ඔහු කීවේය.ඇත්තටම මෙවැනි කතා අසන්නට ලැබුණේ ජනප්‍රවාදයේ එන මහදැනමුත්තාගේ කතන්දරවලිනි. අවසන් ප්‍රතිඵලය අනුව මුට්ටිය කුඩුපට්ටම් වී එළුවා ගේ බෙල්ල ද කැපී යන්නේ ය. ජනතා විමුක්ති පෙරමුණේ පණ්ඩිතයෝ දැන් මහදැනමුත්තාට අඳිති.එලෝ මෙලෝ පිළිගත හැකි, එකම ඇසින් දුටු සාක්ෂියක් වත් නැතිව තුට්ටු දෙකේ “බොම්බඩියර්” කෙනෙකුගේ කේලමක් අසා එයම යළි යළි කියවමින් සරත් ෆොන්සේකා ශ්‍රී ලංකාවේ රණවිරුවන් කැඳවාගෙන යෑමට සැරසෙන්නේ කැකිල්ලේ රජ්ජුරුවන්ගේ නඩු විභාගයටය. මෙවැනි මහදැනමුත්තලාටත්, කැකිල්ලේ නඩු තීන්දුවලටත් එරෙහිව කොන්ද පණ ඇති රටක් එකහෙළාම නැඟී සිටීම සාධාරණය.”ශ්‍රී ලංකාවේ කම්කරු අයිතිවාසිකම් නිසි පරිදි ක්‍රියාත්මක වන්නේ දැයි බැලීමට ඇමෙරිකාව පරීක්ෂණයක් ආරම්භ කර ඇත.” මේ සිද්ධියට හේතු වන්නේ ශ්‍රී ලංකාවේ රාජ්‍ය නොවන සංවිධාන ක්‍රියාකාරිකයකු හා වෘත්තීය සමිතියක් පවත්වාගෙන යන පුද්ගලයකු ඇමෙරිකාවෙන් කළ ඉල්ලීමකි. ජ.වි.පෙ. වචනයෙන් කිවහොත් මෙයද “හරි පැහැදිලි ගේමකි”ඇමෙරිකාවෙන් ශ්‍රී ලංකාවට ලැබෙන ජී.එස්.පී.සහනය දඩමීමා කරගෙන ශ්‍රී ලංකා රජය තවත් වටයකින් පීඩාවට ලක් කිරීම එහි සැඟවුණු අරමුණ වේ. මෙවැනි පුද්ගලයන්ට ශ්‍රී ලංකාවේ අධිකරණය, කම්කරු නීති හා අදාළ කාර්ය පටිපාටියට වඩා වැදගත් ලෙස පෙනෙන්නේ විදේශ රටවල්ය. මේ අන්තර්ජාතික මේනියාකාරයන් හැකි හැම විටම බලමින් සිටින්නේ ජාතිකව බැරිනම් අන්තර්ජාතිකව හෝ රටට එරෙහිව හෙණයක් පාත් කර ගන්නේ කෙසේද කියාය. ශ්‍රී ලංකාව අන්තර්ජාතිකව හුදෙකලා කිරීම හා ශ්‍රී ලංකාවට ලෝකයම විරුද්ධ බව මෙරට ජනතාවට ඒත්තු ගැන්වීම ඔවුන් ගේ අරමුණය.එහෙත් එක්සත් ජාතීන්ගේ සංවිධානය වත්, නොබැඳි සමුළුව වත්, පොදු රාජ්‍ය මණ්ඩලය හා මහ බලවතුන්වත් ශ්‍රී ලංකාවට විරුද්ධ නැත. ශ්‍රී ලංකාවට එරෙහිව විවිධ චෝදනා යෝජනා ඉදිරිපත් වූ හැම විටෙකම ඒවා අති බහුතර ඡන්දයෙන් පරාජයට පත් කෙරිණ. මානව හිමිකම් පිළිබඳ බොරු චෝදනා ගෙන එමින් ශ්‍රී ලංකාව පීඩාවට පත් කරන්නට උත්සාහ ගත් අවස්ථාවලදී ඉන්දියාව, චීනය, රුසියාව, ජපානය යන රටවල් මෙන්ම නොබැඳි සමුළුව ද ශ්‍රී ලංකාවේ පැත්ත ගත්හ.ලිපි තුනක්විදේශීය එන්.ජී.ඕ. ඩොලර්වලින් යැපෙන කුලියට ලියන අප්පු කෙනෙක් මෙරට එක්තරා පුවත්පතකට සතිපතා ලිපියක් එවයි. මීට පෙර සතියේදී ඔහු ලියා තිබුණේ එක්සත් ජාතීන්ගේ සංවිධානය ශ්‍රී ලංකාවට එරෙහිව කමිටු පත්කරන විට රුසියාව - චීනය අහක බලනු ඇත කියාය. එසේ ලියා ඔහු නොමඳ සතුටක් ලබන බවක් ලැජ්ජා නැති ලෙසම ප්‍රදර්ශනය කෙළේය. එහෙත් බෑන් කී මූන් ගේ තීරණය හෙළා දකිමින් රුසියාව, චීනය හා නොබැඳි සමුළුව ශ්‍රීී ලංකාවට පක්ෂව දැඩි ප්‍රකාශයක් නිකුත් කෙළේය.ඒ බව සියලු ජාතික පුවත්පත්වලින් ප්‍රචාරය කෙරිණ. තමන් පෙර සතියේ ලියුවේ අමූලික බොරුවක් හා නොදන්නා දෙයක් බව අමතක කරන ඔහු ඊළඟ සතියේ කිසිවක් නොවූ ගණනට තවත් ලිපියක් ලියයි. ඒ ලිපි දෙක ගතහොත් එකිනෙකට පරස්පරය. ඒ පරස්පරය අමතක කරන ඔහු තුන්වැනි ලිපිය ලියයි. එය අර දෙකටම එහා යන අපභ්‍රංශයකි. එදා වේල සොයාගැනීමට මිස ප්‍රතිපත්තියක් ඇතිව කිසිවක් නොලියන නිසා ඔහුට ලැජ්ජාවක් නැත. එකම වුවමනාව ඩොලර්ය. ත්‍රස්තවාදය භෞතිකව පරාජය කර ඇති බව සත්‍යයක් මුත් පාවාදෙන්නවුන් හා මළමුත්‍ර බුදින ගිජු ලිහිණියන් තවම අප අතර සිටින බවට මේ සිද්ධි දෙක නිදසුන් වෙයි.යුක්රේන සංචාරයඉන්දියාවේ සංචාරයක යෙදුණු මහින්ද රාජපක්ෂ ජනාධිපතිතුමා මෑත ඉතිහාසයේදී ඉන්දියාවෙන් ශ්‍රී ලංකාවට ලැබුණු ලොකුම හොඳහිත හා තෑගි මල්ලක් රැගෙන පෙරළා ශ්‍රී ලංකාවට පැමිණියේය. ජනාධිපතිතුමා ඉන්පසුව පිටත්ව ගියේ යුක්රේනයටය. සෝවියට් දේශයේම කොටසක් ලෙස පාලනය වූ යුක්රේනය ගෝර්බෂෙව්ගේ පෙරෙස්ත්‍රොයිකාවෙන් පසු වෙනම රටක් බවට පත්විය. ආසියාවේ නායකයකු යුක්රේනයේ සංචාරයක යෙදෙන වැදගත්ම අවස්ථාවක් ලෙසද මෙය රාජ්‍යතාන්ත්‍රික ක්‍ෂේත්‍රයේ දැඩි අවධානයට ලක්විය.”අපේ රට ආයෝජකයින්ට ආරක්ෂාවත්, ස්ථාවරත්වයත් ළඟා කර දීමට සමත් වෙලා තියෙන බව මම කියන්නේ ඉතාම සතුටින්. ලෝකයේ වේගවත්ම ආර්ථික වර්ධනයක් සහිත පළමු රටවල් කිහිපය අතර ශ්‍රී ලංකකාව සිටින බව ”The Economist” සඟරාව ප්‍රකාශ කරලා තිබුණේ මීට වසරකටත් කලින්. ඒ වාගේම ත්‍රස්තවාදය මුලිනුපුටා දැමීම නිසා අපේ රටේ සෑම තැනෙකම ආරක්ෂාව හා ස්ථාවරත්වය පවතින බව මම කියන්න ඕනෑ. අද ශ්‍රී ලංකාව නිදහස් ආර්ථික ප්‍රතිපත්තීන් ක්‍රියාත්මක කරන මධ්‍යම ආදායම් ලබන රටක් බවට පත්ව තිබෙනවා. එය දකුණු ආසියාවේ වඩාත්ම නිදහස් ආර්ථිකය ඇති රට.2009 දී ලෝකයේ වඩාත් හොඳ ප්‍රතිඵල පෙන්වන මූල්‍ය වෙළෙඳ පොළක් බවට ලංකාව පත් වුණා. ඒ වගේ ම ලොව ඉහළම සහ හොඳම කොටස් වෙළෙඳපොළ ලංකාවේ කොටස් වෙළෙඳපොළ බවට පත් වුණා. වර්තමානයේ ඇති වී තිබෙන ප්‍රබෝධය නිසා මේ වසරේදී අපට 7% ක ආර්ථික වර්ධනයක් ළඟා කර ගන්න පුළුවන් වේ යැයි අපේක්ෂා කරනවා.”යුක්රේනයේ ජනාධිපති වික්ටර් යන්කොවිච් මහතා ගේ ප්‍රධානත්වයෙන් පැවැති යුක්රේන ව්‍යාපාරික හමුවකදී ශ්‍රී ලංකා ජනාධිපතිතුමා ඉහත ප්‍රකාශය කෙළේ තිරසාර හඬිනි. ශ්‍රී ලංකාවේ පවතින උසස් කුසලතා සහිත ශ්‍රම බළකාය, ශ්‍රී ලංකාවේ භූගෝලීය පිහිටීම, වරාය, මහා මාර්ග හා සංවර්ධන ක්ෂේත්‍රයේ ඇතිවන ඉදිරිගාමී වර්ධනයන් පිළිබඳවත් මෙහිදී අවධානය යොමු කෙරිණි. මේ සියල්ලකින් පෙනී යන්නේ ශ්‍රී ලංකාව අද අලුත් ගමනක් යමින් සිටින බවය.ඉල්ලා ගෙන කෑමේ සංස්කෘතිය මීට වසර ගණනාවකට පෙර අවසන් විය. කොටි ත්‍රස්තවාදියා රට ඇතුළේ හා පිටත සිටිමින් රටට හානි කරත්දී ආයෝජකයන් ශ්‍රී ලංකාව දෙස බැලුවේ අවදානම් ඇසකිනි. ඒ මදිවාට සුනාමියත් පැමිණියේය. යුරෝපා සංගමය ශ්‍රී ලංකාවට ජී. එස්. පී. හෙවත් වරණීය බදු සහනය දුන්නේ සුනාමිය නිසාය. ඊට පෙර යුරෝපයේ ජී. එස්. පී. ශ්‍රී ලංකාවට දුන්නේ නැත.එහෙත් ඒ බදු සහනය ප්‍රයෝජනයට ගනිමින් යුරෝපා රටවලම ආයෝජකයන් පැමිණ මෙහි විවිධ ආයෝජන ව්‍යාපෘති ආරම්භ කෙළේ ජී. එස්. පී. සහනය ලාබ උපරීමයට හේතුවක් බව දකිමිනි.මීට පෙර ඇමෙරිකාව ශ්‍රී ලංකාවට ලබා දී තිබු ඇඟළුම් කෝටා ක්‍රමය නතර කෙළේය. මේ නිසා ශ්‍රී ලංකාවේ ඇඟළුම් කර්මාන්තය බිඳ වැටෙනු ඇති බවටත් දහස් ගණනකට රැකියා අහිමි වනු ඇති බවටත් භීතියක් පැතිරිණි. එහෙත් විවෘත වෙළෙඳපළේ තරග කරමින් ශ්‍රී ලංකාවට ජයගත හැකි බව වසර කිහිපයකදී ඔප්පු විය.ඇඟලුම් කර්මාන්තය වැටුණා ද?අත්‍යවශ්‍ය කොන්දේසි මත හිර වී ඉල්ලා ගෙන කෑමට වඩා තරගකාරීව නැඟී සිටීම තිරසාර සංවර්ධනය වන්නේය. ශ්‍රී ලංකාවේ ඇඟළුම් කර්මාන්තයට සදාකාලයකට ම ජී. එස්. පී. සහන මත ම පැවැතිය නොහැකි බව ද පිළිගත යුතුය. එය කවදා හෝ නැතිව යෑමට හා අහම්බෙන් අපට ලැබුණු දෙයක් මිස ශ්‍රී ලාංකිකයන් ගේ පාරම්පරික උරුමයක් නොවේ. ජනාධිපතිතුමා ගේ යුක්රේන සංචාරයේ ප්‍රතිඵලයක් වශයෙන් යුක්රේන ආයෝජකයන් ශ්‍රී ලංකාව පිළිබඳව අවධානය යොමු කිරීමට පෙළඹුණු අතර ම මෙරට සංවර්ධනය සඳහා ඉතා වැදගත් වන්නා වූ ද්වී පාර්ශ්වීය ගිවිසුම් තුනකට ද අස්සන් තැබිණි.තෙල් ගවේෂණය, ආනයන අපනයන කටයුතු සහ අන්‍යෝන්‍ය පුහුණු වැඩ සටහන් ඊට ඇතුළත්ය. මෙරටින් යුක්රේනයට අපනයනය කරන තේ, පිඟන් භාණ්ඩ වැනි ද්‍රව්‍යයන්ට තවදුරටත් පහසුකම් සලසන අතර ශ්‍රී ලංකාවට අත්‍යවශ්‍ය යූරියා වැනි ද්‍රව්‍ය පහසුවෙන් ලබා ගැනීමටත් මෙහි දී අවධානය යොමු කෙරිණි.ෆොන්සේකා ගේ සුදු කොඩි කතාව හා ඊළාම්වාදීන් ගේ ව්‍යාජ ප්‍රචාරක ව්‍යාපාරය නිසා ඇතැමුන් විසින් ශ්‍රී ලංකා යුද හමුදාව කොන් කිරීමට පියවර ගන්නා ලදී. එහෙත් ජනාධිපතිතුමා ගේ යුක්රේන සංචාරයේ ප්‍රතිඵලයක් වශයෙන් හමුදා හා තාක්ෂණික කටයුතු පිළිබඳ සහයෝගීතා ගිවිසුමක් ද දෙරට අතර අස්සන් තැබිණි. ඊට අමතරව නාවික ගමනාගමන හා සංචාරක ක්ෂේත්‍රයට අදාළ ව තවත් සහයෝගීතා ගිවිසුම් දෙකක් ඇති විය. අන්තර්ජාතිකව ශ්‍රී ලංකාව කොන් කරන්නට තැත් කරන්නේ අන්තවාදී බෙදුම්වාදී පුද්ගලයන් අතළොස්සකි.ඒ අතළොස්ස වනාහී අන්තර්ජාතික ප්‍රජාව යැයි වරදවා තේරුම් නො ගත යුතුය. ශ්‍රී ලංකාව ජාතිකව හා අන්තර්ජාතිකව අද අලුත් සහ වඩාත් ජවසම්පන්න ගමනක් යමින් සිටින බවට යුක්රේනියාවේදී ශ්‍රී ලංකාවට ලැබුණු ප්‍රබෝධමත් පිළිගැනීම තවත් එක් නිදසුනක් පමණි.මේ අතර මෙතෙක් ශ්‍රී ලංකාව දෙස වපර ඇසින් බැලු විදේශගත දෙමළ (ඩයස්පෝරා) ජනතාව පවා දැන් දැන් තම ආකල්ප වෙනස් කර ගනිමින් සිටිති.අලුත් ගමනකට ආධාර දෙන්නඉකුත් දා මැලේසියාවේදී එකතු වූ ශ්‍රී ලංකාවට හිතැති දෙමළ ප්‍රජාව ශ්‍රී ලංකාව අද සියලු අංශයකින්ම ප්‍රගතිය අත් කර ගන්නා යුගයකට අවතීර්ණ වී ඇති බවත් ලෝකය ඒ සඳහා සහාය දිය යුතු බවත් ප්‍රසිද්ධියේ කීය. බෑන් කී මූන් හා යුරෝපා සංගමය ශ්‍රී ලංකාව සම්බන්ධයෙන් ගත් පියවර මීට පෙර හෙළා දුටු දෙමළ ජාතිකයින් විශාල ගණනක් නොබියව පවසා තිබුණේ “ඔවැනි ඔලමොට්ටල වැඩ වෙනුවට ලෝක ප්‍රජාව ශ්‍රී ලංකාවේ අලුත් ගමනට ආධාර කළ යුතු බවය”කොටි ත්‍රස්තවාදය නිසා අවතැන් වූ ජනතාව දැන් තම මුල් ගම්බිම්වල පදිංචියට ගෙන යෑමේ රජයේ වැඩ පිළිවෙළ අගය කර තිබු ඔවුන් තව දුරටත් පවසා තිබුණේ තමන් ද නොබෝ දිනකින් යළි උපන් බිමේ පදිංචියට යන බවකි.අයවැයමේ දිනවල පාර්ලිමේන්තුවේ අයවැය යෝජනා විවාදයට ලක් වෙයි. “අයවැය හාස්‍ය ජනකයි” - විපක්ෂය එසේ කියත්දී “විපක්ෂයේ කතා හරසුන්” යැයි ආණ්ඩුව කීවේ ය. “මේක අන්තර්ජාතික මූල්‍ය අරමුදලේ වුවමනාවට හැදු අයවැයක්” යැයි එජාපයේ ආර්ථික විශේෂඥයින් මත පළ කරත්දී එජාප ආණ්ඩුව මීට පෙර අවස්ථා ගණනාවකදී ඉතා සුළු ණය වාරිකයක් ගැනීමට පවා අන්තර්ජාතික මූල්‍ය අරමුදල ඉදිරියේ දණින් වැටී මරදානේ බුහාරි හෝටලය පවා විකුණා දැමු අයුරු ආර්ථික සංවර්ධන ඇමැති බැසිල් රාජපක්ෂ මහතා දින වකවානු හා ගණන් හිලවු ඇතිව පෙන්වා දුන්නේය.ඒ කතාවට එජාපය මෙතෙක් පිළිතුරු දී නැත. කිසිම අවස්ථාවක රජය මහජන ආයතන විකුණුවේ නැත. සහන කැපුවේ නැත. කාගේවත් කොන්දේසිවලට යට වුණේ්ද නැත. මේ කාරණා ද ආණ්ඩු පක්ෂය මතක් කර දුන්නේ ය. එහෙත් විපක්ෂය දිගින් දිගට ම පවසන්නේ අයවැය හදා තිබෙන්නේ අ. ජා. මූල්‍ය අරමුදලේ කොන්දේසි මත බවය.මෙය ද අර ෆොන්සේකා දකින සුදු කොඩි හීනයට දෙවැනි නොවන කතාවක් මිස රටට වත් ජනතාවට වත් යමක් ඉගෙන ගත හැකි දෙයක් වත් ලාබයක් ලැබිය හැකි දෙයක් වත් නොවන්නේ ය. මේ අතර දැන් ජ. වි. පෙ. ආණ්ඩුවේ විදේශ ප්‍රතිපත්තින්ගේ දෙබිඩිකම ගැන කතා කරන්නට සම්මන්ත්‍රණ පවත්වයි. ඇත්තම දෙබිඩ්ඩෝ කවුද යන්න ඔවුන්ගේ මුහුණුවලින් ම පෙනෙයි.කේ. සී. ජේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>04</day>
    </date>
    <link>http://www.silumina.lk/2010/07/04/_art.asp?fn=af1007042</link>
    <topic>ලිපි ලේඛන ඉදිරිපත් කළොත් සති දෙකෙන් විශ්‍රාම වැටුප් ලබා දෙනවා</topic>
    <author>සුභාෂිණී ජයරත්න</author>
    <content>ඇමැතිතුමනි මේ අහන්නසිළුමිණ පුවත්පත් ආරම්භ කළ ‘ඇමතිතුමනි මේ අහන්න’ තීරය පිළිබඳව ඇමැතිවරුන්ගේ ප්‍රසාදය අප වෙත ගලා එමින් පවතියි. ජනතාවගේ සැබෑ ප්‍රශ්න තේරුම් ගෙන ඔවුන්ට පිහිට වීමට සිළුමිණ ගත් මෙම පියවර සැබැවින්ම අගය කරන බව අධ්‍යාපන අමාත්‍ය බන්දුල ගුණවර්ධන, ප්‍රවාහන අමාත්‍ය කුමාර වෙල්ගම, කෘෂිකර්ම අමාත්‍ය මහින්ද යාපා අබේවර්ධන හා සෞඛ්‍ය අමාත්‍ය මෛත්‍රිපාල සිරිසේන යන මහත්වරු පවසා සිටි අතර දැනටමත් ඔවුන් වෙත ඉදිරිපත් කළ ඔබේ ගැටලු යෝජනාවලට අදාළ ක්‍රියාමාර්ග ගෙන ඇති බව අපට ප්‍රකාශ කර සිටි බව සතුටින් ඔබ වෙත දන්වා සිටිමු. මෙම තීරය සාර්ථකව ඉදිරියට ගෙන යාමට අපට සහයෝගය දුන් සියලුම අමාත්‍යවරුන්ටත්, නිලධාරීන්ටත් අපගේ ස්තුතිය.‘ඇමැතිතුමනි මේ අහන්න’ විශේෂාංගයෙන් උපරීම ප්‍රයෝජන ගන්නා ලෙස සිළුමිණ පාඨකයින්ගෙන් ඉල්ලා සිටිමු.ඉපදීමේ සිට ජීවත්ව රැකියාවක් කර මරණය දක්වා කෙළවර වන කාලය පුරාවටම අපේ ජීවිතයට සමීප අමාත්‍යංශයකි, රාජ්‍ය පරිපාලන අමාත්‍යංශය. උප්පැන්න, විවාහ මරණ ලියාපදිංචිය මෙන්ම විශ්‍රාම වැටුප් සැකසීමටත් රාජ්‍ය පරිපාලන අමාත්‍යංශය මඟින් ඉටුවන්නේ සුවිශාල සේවයකි. ‘ඇමැතිතුමනි මේ අහන්න’ තීරයෙන් මෙවර ඔබේ පොදු හා පෞද්ගලික ගැටලු අප ඉදිරිපත් කරන්නේ රාජ්‍ය පරිපාලන අමාත්‍ය ඩබ්ලිව්.ඩී.ජේ. සෙනෙවිරත්න මහතාටය.ගාල්ල එස්.කේ. නිමල්8 ශ්‍රේණිය සමත් කණිෂ්ඨ සේවයේ අවුරුදු 15 – 20 සේවා කාලය සම්පූර්ණ කර ඇති අප වැනි අයට විශ්‍රාම යාම සඳහා චක්‍රලේඛයක් සකස් කරන්න. වසර 2, 3 ක පාරිතෝෂිකයක් සමඟ ගිය දින සිට මාසිකව විශ්‍රාම වැටුප ලබාගැනීමට හැකිවන ආකාරයට මෙය සකස් කර දිය හැකිද?රජයේ සේවකයන්ට විශ්‍රාම යන්න පුළුවන් (වෛකල්පිත) වසර 55 න්. 36/88 චක්‍ර ලේඛයෙන් වසර 20 ක් සේවා කාලය සම්පූර්ණ කළ පසුව විශ්‍රාම යා හැකියි. එහෙම විශ්‍රාම ගියත් විශ්‍රාම වැටුප අපි ගෙවන්නේ වයස 55 සම්පූර්ණ වූ පසුවයි. විශ්‍රාම ගිය දවසේ සිට අපි එහෙම වැටුප් ගෙවන්න ගියොත් කිසිම වැඩක් නොකර වසර 35 ක් පමණ මුදල් ගෙවන්න වෙනවා. නමුත් ගුරුවරියන්ට හා හෙදියන්ට පමණක් මේ නීතිය අදාළ නැහැ. ඒ අයට වසර 20 න් පසුව විශ්‍රාම වැටුප් ලබා දෙනවා.හෝමාගම විල්සන් බණ්ඩාරකලකට පෙර පැවැත්වූ රාජ්‍ය පරිපාලන සේවයට බඳවා ගැනීම (SLAS) විභාගයේ ප්‍රතිඵල කෝ? ජන සභා ලේකම්වරු 14,000 ක් පත් කිරීමට තවත් විභාගයක් නොපවත්වා ඉහත විභාගයෙන් හැලෙන උපාධිධාරින් ඒ සඳහා අනුයුක්ත කළ හැකිද?එහෙම කරන්න බැහැ SLAS කියන්නේ පරිපාලන ශ්‍රේණියට නිලධාරින් බඳවා ගැනීමක්. ඒ විභාගය ජන සභා ලේකම්වරු බඳවා ගැනීමේ විභාගයට වෙනස්. එක විභාගයකින් අනික් විභාගයට සුදුසු අය තෝරන්න බැහැ.රැකියා විරහිත උපාධිධාරියෙක්ජන සභා ලේතම් තනතුර සඳහා අදාළ අයැදුම්පත සකස් කර නියමිත දිනට කලින් (2009.12.31) යැව්වෙමි. දැන් කළ යුත්තේ සම්මුඛ පරීක්‍ෂණ මඟින් අපේක්‍ෂකයන් තෝරා ගැනීම වුවත් 2010.05.02 දින සිළුමිණ පුවත්පතේ පළවූයේ තවත් දෙයකි. එනම් අදාළ ජන සභා ලේකම් තනතුර සඳහා අයැදුම්පත් ගැසට් නිවේදනයකින් ළඟදීම ප්‍රකාශයට පත්කිරීමට නියමිත බවත් මසක කාලයක් තුළදී පත්වීම් හා අදාළ වැටුප් දීමනා ප්‍රකාශයට පත් කරන බවත්ය. නැවත නැවතත් ගැසට් නිවේදන මඟින් මෙලෙස බඳවා ගැනීම් ප්‍රමාද කරන්නේ ඇයි?අපි නෙමෙයි මීට වගකිව යුත්තේ එදා ජාතිය ගොඩනැඟීමේ අමාත්‍යාංශය යටතේයි මේ දේවල් වුණේ. දැන් මේ කරුණ අදාළ වන්නේ ආර්ථික සංවර්ධන අමාත්‍යංශයටයි.කුරුණෑගල ටී.ඇම්’ තෙන්නකෝන්(රජයේ විශ්‍රාමික)අද විශ්‍රාමිකයා පිං පඩි කාරයෙක් වගෙයි. අපිට ලැබෙන්නේ් ජීවත් වීමටත් නොහැකි ඉතා සුළු විශ්‍රාම වැටුපකි. රජයේ සේවකයාට වැටුප් වැඩිවන හැම අවස්ථාවකදීම ඊට සමානුපාතික මුදලක් විශ්‍රාමිකයන්ට වැඩිකළ යුතු බව වැටුප් කොමිසම මඟින් නිර්දේශ කරතත් මෙතෙක් ප්‍රායෝගිකව ක්‍රියාත්මක වී නැත. 2006.01.01 දින රජයේ සේවකයන්ට සෑහෙන වැටුප් වැඩිවීමක් ලබා දී තිබුණත් මේ වැඩි කිරීම විශ්‍රාමිකයන්ට ලබා දී නැත. මේ වැටුප් විෂමතාව මඟහරවා දෙන්න.පසුගිය වසර හතරේ විශ්‍රාමිකයන්ට විශාල සහන රාශියක් ලැබුණා. 1997.01.01 තිබූ වැටුප් පදනම් කරගෙන ඊට පෙර විශ්‍රාම ගිය අයගේ විශ්‍රාම වැටුප් සැකසුවා. 2006 වසරේ වැඩිකළ වැටුප් පදනම් කරගෙන ඊට පෙර විශ්‍රාම ගිය අයට විශ්‍රාම වැටුප් වැඩි කිරීමට අවශ්‍ය පියවර මේ වන විට සකසමින් තියනවා. එසේම පසුගිය කාලයේ රුපියල් 750 සිට 1500 දක්වා මුදලක් හැම විශ්‍රාමිකයකුටම ලබා දුන්නා. ප්‍රතිශතයක් ලෙස රජයේ සේවකයින්ට වැටුප් වැඩිවන විට විශ්‍රාමිකයින්ගේත් විශ්‍රාම වැටුප වැඩි කිරීමට රජය පියවර ගෙන තියනවා.කැටවල ඩී. අයෝමිසෙංකඩගල ආසනයේ කොටසකට පමණක් ජනසභා ලේකම් තනතුරට කැඳවා තිබුණ ද (මැයි) අදාළ දිනයේදී එය අවලංගු කර තිබුණි. මේ දක්වා නැවත කැඳවීමක් ද කර නැත. මේ සම්බන්ධව මධ්‍යම පළාත් ආණ්ඩුකාරතුමාට හා මහා ඇමතිතුමාට කරුණු දැක්වුවත් මෙතෙක් කිසිදු ක්‍රියාමාර්ගයක් ගෙන නැත.මේ ප්‍රශ්නය ඔබ අපට යොමු කළ ද එය අදාළ වන්නේ ආර්ථික සංවර්ධන අමාත්‍යාංශයටයි.වත්තල කපිල මහේෂ්ග්‍රාම නිලධාරින් බඳවා ගැනීමේදී මින් ඉදිරියට අ.පො.ස උසස් පෙළ අනිවාර්ය කර තියනවා. එය සාමාන්‍ය පෙළ පමණක් සමත් රැකියා විරහිත අපට බලවත් අසාධාරණයකි. ඇයි හදිසියේම උසස් පෙළ අනිවාර්යය කළේ. මෙය බහුතරයකගේ අවස්ථාව අහිමි කිරීමක් නේද?සේවා ව්‍යවස්ථාව අනුව වඩා උසස් සේවා කොන්දේසි ග්‍රාම නිලධාරින්ට ලබා දීමට අපි වැටුප් හා ලේඛන දෙපාර්තමේන්තුව සමඟ සාකච්ඡා කළා. අපේ අරමුණ මේ සේවය වඩාත් ගුණාත්මක කිරීමයි. එසේ කිරීමටත් ඔවුන්ගේ වැටුප් වැඩි කිරීමටත් මේ තනතුර සඳහා අවශ්‍ය සුදුසුකම් මට්ටම වැඩිකළ යුතුයි. අපි මේ අය සඳහා වූ සුදුසුකම් වැඩි කරනවා සේම ඔවුන්ගේ වැටුප් ද වැඩි කරනවා.ගිනිගත්හේන කුසුම් විතාන2006 රාජ්‍ය කළමනාකරණ සේවකයන් තෝරා ගැනීමේ විවෘත විභාගයක් පවත්වා 4000 ක් බඳවා ගන්නවා කීවද බඳවා ගෙන ඇත්තේ 1200 ක් පමණි. එම වසරේ මැයි මස යළි මෙම තනතුර සඳහා විභාගයක් පවත්වා ඇත. මෙය පැවැත්වූයේ කුමන පදනමක් යටතේද?අපි කිසිවිටකත් තනතුරු 4000 ක් බඳවා ගන්නවා යැයි කියා නැහැ. අවශ්‍යතාව අනුව බඳවා ගන්නා ප්‍රමාණය රජය තීරණය කළා. ඒ අනුව 1200 ක් බඳවා ගන්නවා කිව්වත් 2000 ක් බඳවා ගත්තා. 2006 න් පසු තවත් විශාල පිරිසක් කාලයක් තිස්සේ සුදුසුකම් ලැබ, මේ සඳහා බලාපොරොත්තුව සිටින නිසා 2010 මැයි 08 දා නැවත ඒ සඳහා විභාගයක් පැවැත්වුවා.ගම්පහ ජානකී අතපත්තුප්‍රාදේශීය ලේකම් කාර්යාලවල අනියම් සේවකයින් ලෙස කටයුතු කළ අය ස්ථිර කිරීම පිළිබඳ ගැටලු පවතියි. එය පහදා දෙන්න.ප්‍රාදේශීය ලේකම් කාර්යාලවල මූලික සුදුසුකම් සපුරා, නියමිත කාලයක් සේවය කර ඇති අය ස්ථිර කිරීමට කටයුතු කරනවා. විවිධ දේශපාලන හේතු මත බඳවා ගත් අය ස්ථිර කිරීමේ ගැටලු පවතිනවා. මන්ද මේ අයට නියමිත සුදුසුකම් නොමැතිවීම නිසයි. නමුත් නියමිත සුදුසුකම් ඇතිනම් ඒ අයවත් ස්ථිර කරන්නට හැකියි.හොරණ සිරිපාල වික්‍රමසූරියරාජ්‍ය සේවා විභාග නිශ්චිත කාල වකවානුවකට අනුව පැවැත්විය යුතු වුව ද පසුගිය කාලයේ එය නිශ්චිත කාල සටහනකට අනුව පැවැත්වුණේ නැත. ඉදිරියටත් මේ තත්ත්වය පැවතියහොත් එය විශාල ගැටලුවක් වනු ඇත. (මේ තත්ත්වය පවතින්නේ වාස්තු/ ඉංජිනේරු/ භාෂා පරිවර්තක/ විද්‍යාත්මක පරිපාලන/ පුස්තකාලයාධිපති/ තාක්ෂණ/ රාජ්‍ය කළමනාකරණ සහකාර ආදියටයි.රාජ්‍ය සේවකයන් සඳහා වූ විභාග නියමිත කාලයට නොපැවැත්වීම නිසා විශාල නිලධාරි හිඟයක් පැවතුණා. මේ තත්ත්වය විසඳා ගන්නට අපි දැනටමත් කටයුතු කරගෙන යනවා. පසුගිය කාලයේදී විභාග නියමිත කාලයට පැවැත්වුණේ නැහැ. නමුත් ඉදිරියට එහෙම වෙන්නෙ නැහැ. දැනට අපි කාල සටහනක් සකස් කර විභාග තිබිය යුතු දින තීන්දු කර තියනවා. ඉදිරි විභාගවලදී නිශ්චිත කාල සටහන් ක්‍රියාත්මක වෙනවා.අවිස්සාවේල්ල නිර්මලා ගුණවර්ධනරාජ්‍ය සේවයෙන් විශ්‍රාම ගිය බහුතරයකට විඳින්නට සිදුවන ගැටලු ඔබතුමා දන්නවා ඇතැයි සිතමි. අද විශ්‍රාම යන බහුතරයකට විශ්‍රාම වැටුප් සකසා ගැනීමට අපමණ වෙහෙසක් දැරීමට සිදුවෙයි. එසේ ම විවිධ නිලධාරින් පසුපස දිව ගියහොත් අඩුම තරමින් මාස 03/ 04 කින් හෝ විශ්‍රාම වැටුප සකසා ගැනීමට හැකිවෙයි. මේ කරදරය විඳීමට හැමෝටම බැහැ. අඩුම තරමින් මේ පමාව වළක්වා ගැනීමට කඩිනම් පියවරක් යොදන්න.විශ්‍රාම වැටුප් ලබා ගැනීම පමා වන අවස්ථා කිහිපයක් තියෙනවා. කෙනෙක් රාජ්‍ය සේවයට ඇතුළත් වීමේදී ඔහු පළමු මාස 03 ඇතුළත වැන්දඹු හා අනත්දරු අරමුදලේ ලියාපදිංචි විය යුතු ය. එසේ නොවුණහොත් විශ්‍රාම වැටුප් ලබා ගැනීමේදී ප්‍රශ්න මතුවෙනවා. දෙවනුව බොහෝ රාජ්‍ය සේවකයන් ඔහුගේ පරිවාස කාලයෙන් පසුව ස්ථිර කිරීමේදි එම ස්ථිර කිරීමේ ලිපිය ලිපි ගොනු වලට ඇතුළත් විය යුතු ය. බොහෝ විට සමහර දෙපාර්තමේන්තුවල මේ ලිපිය ලැබෙන්නේ විශ්‍රාම ලිපිය ද සමඟයි. උදාහරණ ලෙස අධ්‍යාපන දෙපාර්තමේන්තුවේ නිතර මේ දේ වෙනවා. එසේ ම යම් නිලධාරියෙක් ස්ථාන මාරුවීමේදී එම ලිපියත් ඉක්මනින් ම ලිපි ගොනුවට යායුතු වෙනවා. නමුත් දැන් විශ්‍රාම වැටුප සකස් කිරීමේදී තමයි එම ලිපිය ලිපි ගොනුවට එකතු වන්නේ. මෙය වෙනස් විය යුතුයි.නමුත් මේ කියන ආකාරයට හේතු නැතුවත් විශ්‍රාම වැටුප් ලබා ගැනීමේදි පමාවීම් සිදුවන බව මම දන්නවා. සාමාන්‍යයෙන් කෙනකුට සැපයූ තොරතුරු සම්පූර්ණ නම් සති 2 ක් ඇතුළත විශ්‍රාම වැටුප ගත හැකියි. මම ඉතා ඉක්මනින් විශ්‍රාම වැටුප් ලබා ගැනීමේ ක්‍රමවේදය ඒ තත්ත්වයට නැවතත් සකසනවා. ඒ වගේ ම පමාවක් ඇත්නම් අපේ විමර්ශන ඒකකයට දැනුම් දෙන්න. අපේ දුරකතන අංක 2667373, 2667100.අත්තිඩිය ජානක සමරවික්‍රමරජයේ රෝහලකින් දරුවෙක් ලැබී ගෙදර ගෙනයාමට පෙර නම ලියා පදිංචි කළ යුතු වෙනවා. මේ කෙටි කාලය තුළ මවුපිය දෙදෙනාම කාර්ය බහුලයි. දරුවකුට නම් ලියාපදිංචි කිරීම රෝහලින් පිටව යාමට පෙර කළ යුතු ද? මේ කාර්ය සඳහා රෝහලින් පසු කාල සීමවක් ලබා දුන්නොත් හොඳයි නේද?මේ පහසුකම රජයේ රෝහල් වල නැතිනම් ඉදිරියේදී සෞඛ්‍ය ඇමැතිතුමාට කතා කර මේ පහසුකම අපි ලබාදෙන්නට සූදානම්.වාරියපොල එච්.එම්. උපාලිඋප්පැන්න, විවාහ, මරණ සහතික විනාඩි 2 කින් දෙන නව තාක්ෂණ ක්‍රමය අප දන්නා පරිදි දැනට ප්‍රා.ලේ. කොට්ඨාස කිහිපයක පමණයි ක්‍රියාත්මක වන්නේ. අනිකුත් ප්‍රදේශවලත් ඒ ක්‍රමය ක්‍රියාත්මක වුණොත් සාමාන්‍ය ජනතාවට පහසුවක් නේද?දැනට මේ ක්‍රමය කොළඹ, ගම්පහ, අත්තනගල්ල, මීරිගම, පුත්තලම, කල්පිටිය, කුරුණෑගල, නුවරඑළිය, අනුරාධපුර, මහනුවර, ගාල්ල, කඹුරුපිටිය, වවුනියාව, මන්නාරම, කිලිනොච්චි, මුලතිව් යන ප්‍රදේශවල ක්‍රියාත්මක වෙනවා. අනිකුත් ප්‍රා.ලේ. කොට්ඨාස වලත් ඒ පහසුකම් සැලසීම අපේ ඉලක්කයයි. සුනාමියෙන් බලපෑ ප්‍රදේශ 60 ක ද මේ ක්‍රමය ක්‍රියාත්මක වෙනවා. අපේ ඉලක්කය සියලුම ප්‍රා.ලේ. කාර්යාල පරිගණක ගත කරන්නයි. දැනට 200 ක් පරිගණක ගත කර තියනවා.අනුරාධපුර එස්. සිමියොන්බොහොමයක් ප්‍රදේශවල ග්‍රාම නිලධාරීන් නියමිත දිනවල කාර්යාලවල නැහැ. නියමිත වේලාවන්ට ද නැහැ. ග්‍රාම සේවා නිලධාරීන් කාර්යාලවල සිටිය යුතු දින හා වේලාවන් දක්වන්න.ග්‍රාම නිලධාරීන් සතියකට දින 5 ක් උදේ 9 සිට දවල් 11.30 වනකම් තමුන්ගේ කාර්යාල වල සිටිය යුතුයි. බදාදා දිනවල පමණක් ප්‍රාදේශීය ලේකම් කාර්යාලයේදී තමන්ගේ වසමෙන් ප්‍රා. ලේ. කාර්යාලයට එන අයට පහසුකම් සැලසීම සඳහා රැඳී සිටිය යුතුයි. ග්‍රාම නිලධාරීන් දැනට ක්‍රියාත්මක ප්‍රතිපත්තිවලට අනුව නිවැරැදිව කටයුතු කරනවාද? නැද්ද යන්න අපි සොයා බලනවා. එසේ නොකරන අයට. එරෙහිව ප්‍රාදේශීය ලේකම් විසින් පියවර ගත යුතුයි.ගොඩගම අයි. ජිනපාලඋප්පැන්න මරණ ලියාපදිංචි කිරීමේදී මුදල් අය නොකළ යුතු වුවත් සමහරු මේ සඳහා මුදල් අය කරනවා. මෙලෙස මුදල් අය කිරීම නීත්‍යානුකූ®ල ද?උප්පැන්න හා මරණ ලියාපදිංචිය සඳහා කිසිසේත් මුදල් අය කරන්න බැහැ. විවාහයක් නම් මුදලක් අය කිරීමේ අයිතිය තියෙනවා. කාර්යාලයෙන් පිටත ගොස් ලියාපදිංචි කරයි නම් අනුමත මුදල (විවාහයකදී) උපරිමය රු. 1000 යි. උප්පැන්න හෝ මරණවලදී මුදල් ගත්තොත් එය අල්ලසක් වෙනවා. නමුත් ඒවායේ අමතර පිටපතක් ලබා ගන්නවා නම් රුපියල් 25/= ක් ගෙවිය යුතු යි.පොලොන්නරුව කරුණාදාසබොහොමයක් ප්‍රාදේශීය ලේකම් කාර්යාලවල වැඩකටයුතු අකාර්යක්ෂමයි. මේවායේ පුරවැසි සේවා ලාභී ප්‍රඥප්තියක් තිබුණත් හරියට ක්‍රියාත්මක වෙන්නෙ නැහැ. කලට වේලාවට අපිට වැඩක් කරගන්න බැහැ. මේවා මීට වඩා විධිමත් කළ යුතුයි නේද?මෙය ඇත්ත. ප්‍රාදේශීය ලේකම් කාර්යාලවල වැඩකටයුතු අකාර්යක්ෂම බව හැම පැත්තෙන් ම දැනගන්නට ලැබෙනවා. අපි මේ තත්ත්වය නැති කළ යුතුයි. මේ සඳහා අනිවාර්යයෙන් ම පැහැදිලි අධීක්ෂණ වැඩ පිළිවෙළක් ක්‍රියාත්මක කළ යුතුයි. දිස්ත්‍රික් ලේකම්වරුන්ගේ අධික්ෂණය යටතේ ප්‍රාදේශීය ලේකම් කාර්යාල ක්‍රියාත්මක කිරිම සඳහා අවශ්‍ය වැඩ පිළිවෙළක් ක්‍රියාත්මක කළ යුතුයි. දැනටමත් මෙවැනි වැඩ පිළිවෙළක් ක්‍රියාත්මක වන අතර එය කාර්යක්ෂම හා යාවත්කාලීන කිරීමටත් අවශ්‍යයි. මේ සඳහා දිස්ත්‍රික් ලේකම්වරයාට සහාය දීම සඳහා අතිරේක ලේකම් වරයෙක් පත් කිරීමට කටයුතු යොදනවා. නමුත් නිලධාරි හිඟය නිසා පළපුරුදු අය සොයා ගැනීමේ අපහසුවක් තිබුණත් මේ අඩුපාඩුව වහාම සකස් කළ යුතුයි.බණ්ඩාරගම එම්. කරුණාරත්නඋතුරු නැඟෙනහිර සියලුම දිස්ත්‍රික් පරිපාලන හා ග්‍රාම සේවා මට්ටමේ කටයුතු ක්‍රියාත්මක ද? ඒවායේ පරිපාලන කාර්ය භාරය හැරුණු විට වෙනත් අධීක්ෂණ සිදු කෙරෙනවා ද? සීමා නිර්ණය කමිටුව මගින් කරන්නේ කුමක්ද?නැඟෙනහිර ප්‍රාදේශීය ලේකම් කොට්ඨාසයේ සීමා නිර්ණය වෙලා තියෙනවා. දැනට උතුරු ප්‍රදේශයේ ප්‍රාදේශීය ලේකම්වරු පත් කිරිම හා කාර්යාල පිහිටුවීම ආරම්භ කර තියනවා. පලපුරුදු නිලධාරීන් නොමැතිවීම අඩුවක්. ග්‍රාම නිලධාරීන්ගේ ද විශාල හිඟයක් පවතින බැවින් ග්‍රාම නිලධාරි විභාගයක් පවත්වා බඳවා ගැනීම් කටයුතු කෙරෙන තෙක් විශ්‍රාම ගිය ග්‍රාම නිලධාරීන් 100 ක් බඳවාගෙන එම ප්‍රදේශයේ රාජකාරි සඳහා යොදා ගැනීමට පියවර ගනිමින් ඉන්නවා.රාජ්‍ය සේවකයන් පිරිසක්රජයේ සේවකයන් සඳහා පරිපාලන අමාත්‍යංශය අසලින් බස් සේවාවක් කලක සිට ක්‍රියාත්මක විය. එහෙත් එයට කලින් කලට හෙනහුරා ලබයි. රත්නපුර, කෑගල්ල, මත්තෙගොඩ, අවිස්සාවේල්ල, කැස්බෑව, කඩවත, ගම්පහ ආදි ප්‍රදේශවලට ක්‍රියාත්මක වුවද දැන් එය බස්රථ කිහිපයකට සීමා විය. එය ක්‍රමවත්ව පවත්වාගෙන යා හැකි ද?දැනට ක්‍රියාත්මක වන බස්රථ යථා පරිදි ක්‍රියාත්මක වීම අවශ්‍යයි. ඒ අනුව එම බස් සේවයන් ක්‍රමවත්ව පවත්වා ගැනීමට ප්‍රවාහන ඇමැතිතුමා සමඟ ඉතා ඉක්මනින්ම සාකච්ඡා කරනවා.මහරගම කුමාරි සිල්වාජාතික කොඩිය හා ජාතික ගීය වෙළෙඳ දැන්වීම්, ක්‍රීඩා හා වෙනත් කටයුතුවලදී වැරැදි ආකාරයෙන් යොදාගැනීම රටටත් අපටත් අගෞරවයකි. මෙය වළකාලීමට පියවර ගත හැක්කේ කෙසේ ද?අපි වෙළෙඳ දැන්වීම්වලට ජාතික කොඩිය යොදාගන්න ඉඩ දෙන්නෙ නැහැ. මේ පිළිබඳ රීති මාලාවක් තියෙනවා. මෙය 1977 දීත් නැවතත් සංශෝධනය කළා. ඇත්තෙන්ම මේ ප්‍රතිපත්තිය නීතිරීති මඟින් ක්‍රියාත්මක කරන්න අපහසුයි. තමන්ගේ ජාතික කොඩිය ගැන හැඟීමක් තියෙන්න ඕන තමන්ටමයි. මුළු ජාතියටම ඒ ගැන වගකීමක් තියෙන්න ඕනැ. ජාතික කොඩිය කියන්නේ සැරසිලි භාණ්ඩයක් නොවෙයි. හැමෝම තමන්ගේ ජාතික කොඩියට ගරුත්වයක් දැක්විය යුතුයි. අපිට නීති දාලා ඒ හැඟීම බලෙන් ඇති කරන්න බැහැ.මහනුවර සුපුන් මධුශංකකාර්යාල කාර්ය සහායක තනතුර සඳහා වූ ලිපිකරු විභාගය මීට පෙර තිබුණේ වසර 3 ක් කාර්යාල කාර්ය සේවය කළ පසුයි. මේ වන විට එය වසර 5 දක්වා සංශෝධනය කර ඇත. මේ වසර වෙනස් කිරීම් ගැන අපි කිහිප වරක්ම ඉල්ලීම් කළ ද පිළිතුරක් නැත. ඔබතුමා අපිට සාධාරණයක් ඉටු කරන්න.කළමනාකරණ සහකාර සේවය සඳහා 2004 වසරේදී ව්‍යවස්ථාවක් සම්මත කළා. එයට අනුව රජයේ ලිපිකරු තනතුර සඳහා බඳවා ගත් අ.පො.ස. සා. පෙළ වෙනුවට අ.පො.ස. උසස් පෙළ අවම සුදුසුකම් යටතට ගැනුණා. ඒ වගේම ඒ වන විට තිබු සේවා 6 ක් ඒකාබද්ධ කර (ලිපිකරු, ලඝු ලේඛක, සරප්, යතුරු ලේඛක, ගබඩා, පොත් තැබීම්) එයට අදාළ වැටුපත් වැඩි කළා. මේ වැනි බහුකාර්ය සේවයක් නිසයි සුදුසුකමත් ඉහළ දැම්මේ. මෙය සියලුම වෘත්තීය සමිති සමඟ සාකච්ඡා කරල ගත්තු තීරණයක්. සුදුසුකම වැඩි වෙනවත් සමඟම වසර තුනක ස්ථිර සේවා කාලයක් වසර 5 ක් කිරීමට සිදුව තිබෙනවා.අම්බලංගොඩ - අමල් චමින්දමා ග්‍රාම නිලධාරී විභාගයට ලියුවේ 2007.03.10 දින වුවත් අසාධාරණ ලෙස ප්‍රතිඵල ප්‍රමාද කර එවක ඇමැතිවරයා විසින් අසාධාරණ ලෙස පත්වීම් ලබා දෙන ලදී. අද මට ස්ථිර රැකියාවක් නැත. විභාගයෙන් ලකුණු 135 ක් ද ලබා ගත් මට දැනට 83 කරිත්ත කන්ද වසමේ හෝ වෙනත් ඕනෑම ප්‍රදේශයකට හෝ ග්‍රාම නිලධාරී පත්වීමක් ලබා දෙන්න. මා සියලු සුදුසුකම් සපුරා ඇති බැවින් ඒවා ඉදිරිපත් කිරීමට ද සූදානම්.සාමාන්‍යයෙන් 235000 ක් පමණ ග්‍රාම නිලධාරී විභාගයට පෙනී සිටිනවා. නමුත් පුරප්පාඩු තිබුණේ 2600 යි. සාමාන්‍ය පිළිවෙළ අනුව පුරප්පාඩු සංඛ්‍යාව වගේ දෙගුණයක් දෙනාට සම්මුඛ පරීක්ෂණයට කැඳවා ඉහළම ලකුණු සහිත අය තෝරා ගන්නවා. ඒ අනුව 6000 ක් පමණ දෙනා සම්මුඛ පරීක්ෂණයට කැඳවා ඒ සඳහා ලකුණු 50 ක් ලබා දුන්නා. ඒ බවත් අප කලින් දන්වා තිබුණා. අපි මේ විභාගය ඉතා විනිවිද බවින් යුතුවයි පැවැත්වුවේ. කෙසේ වෙතත් මේ 6000 ට කැඳවද්දි ලිඛිත පරීක්ෂණයේ ලකුණු ඇවිත් තිබුණේ නෑ. විභාග දෙපාර්තමේන්තුව කළේ ලිඛිත හා සම්මුඛ පරීක්ෂණ විභාග දෙකේම ලකුණු එක්කර අපට එවීමයි. 2008 වසරේදී ඒ අනුව 2600 ක් ග්‍රාම නිලධාරීන් පත් කළා.ඒත් මේ පත්වීම්වලින් 300 ක් පමණ වැඩ බාරගන්න ආවේ නැහැ. ඒ අතර තවත් පුරප්පාඩු 2000 ක් පමණ ඇතිවුණා. ඒ අනුව 2300 ක් පමණ පුරප්පාඩු පුරවන්න සිදු වුණා. නමුත් ජනාධිපති කාර්යාලයෙන් කීවේ 434 ක් දෙනා කලින් පැවැත්වූ විභාගයෙන් පත් කර ඉතිරි අය සඳහා යළි විභාගයක් පවත්වන ලෙසයි. ඒ වගේම අපට උපදෙස් ලැබුණා ඉදිරිපත් වූ සියලු දෙනාගේ ලකුණු තැපැල් කර හරින්න කියලා. ඒ අනුව ඔබේ ලකුණු පසුව ලැබෙන්න ඇති. ඒ වගේම ඔබට පුළුවනි 2011 පවත්වන විභාගයට පෙනී සිට යළි එම පත්වීම සඳහා ඉල්ලුම් කරන්න.ඒ වගේම කිව යුතුයි එවර කඩඉම් ලකුණු මට්ටම 136 යි.‘ඇමතිතුමනි මේ අහන්න’ තොරතුරු ලබා ගැනීමේදී අමාත්‍ය ඩබ්ලිව්. ඩී. ජේ. සෙනෙවිරත්න මහතා සමඟ එක්වූ රාජ්‍ය පරිපාලන අමාත්‍යාංශයේ ලේකම් ඩී. දිසානායක, ජ්‍යෙෂ්ඨ සහකාර ලේකම් (ග්‍රාම නිලධාරි පරිපාලන) අනුර පි‍්‍රයබන්දු මහත්වරුන්ට හා අතිරේක ලේකම් සුජාතා වීරතුංග මහත්මියට අපගේ ස්තුතිය)“ඇමතිතුමනි මේ අහන්න” සිළුමිණ කර්තෘ මණ්ඩලය ලේක්හවුස් ඩී. ආර්. විජේවර්ධන මාවත, කොළඹ 10, ෆැක්ස් - 2429260සුභාෂිණී ජයරත්නඅරුණි මුතුමලීඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>04</day>
    </date>
    <link>http://www.silumina.lk/2010/07/04/_art.asp?fn=af1007043</link>
    <topic>ඉන්දීය තරුණයාගේ ඝාතනය තවමත් අභිරහසක්</topic>
    <author>ඡායාරූප-මිහිර විජේසේකර(මාරවිල සමූහ) කීර්ති මෙන්ඩිස්</author>
    <content>ඉකුත් 27 වැනිදා මුන්දලම තොඩුවාව වෙරළට මරා විසි කර දමනු ලැබූ ඉන්දීය ජාතිකයකුගේ ඝාතනයක් සම්බන්ධයෙන් රහස් පොලිසියේ ස්ථානාධිපති වරයා සැකපිට අත්අඩංගුවට ගැනිනි. ඔහු අල්ලාගනු ලැබුවේ කිරුලපන අවන්හලක හිමිකරු ද සමඟය.මොවුන් දෙදෙනා සැකපිට අත්අඩංගුවට ගෙන ඇත්තේ කැබ් රියකින් පැමිණි තොඩුවාව වෙරළට සිරුරක් විසි කර දමා පලා යන බව දුටු මුන්දලම සින්නපාඩුවේ වැසියකු හදිසි ඇමතුම් අංකයට (119 අංකයට) දුන් ඇමතුමක් නිසාය. කොළඹට ලැබුණු ඇමතුම මුන්දලම පොලිසියට දැනුම් දීමත් සමඟ හලාවත පුත්තලම මාර්ගයේ මාර්ග බාධක දමා සැක කටයුතු කැබ්රිය අල්ලාගත් පොලිසිය සැකකරුවන් ද කොටුකර ගත්තේය.කැබ් රියේ සිටි කෙනෙකු ඒ මොහොතේ තමා රහස් පොලිසියේ නිලධාරියකු යැයි කියමින් සිය රාජකාරි හැඳුනුම්පත ද පෙන්වා එතැනින් මිදී යෑමට තැත් කළ ද ඔවුන්ට ඊට ඉඩක් නොලැබිණි. පසුව කැබ් රිය සෝදිසියට ලක්විය. ස්වයංක්‍රිය පිස්තෝලයක්, සෙරෙප්පු දෙකක්, රබර් බටයක් සහ ලණු කැබැල්ලක් ද රියේ තිබී සොයා ගැනීමත් සමඟ නිලධාරීහු කලබලයට පත් වූහ.වහා මේ පිළිබඳ ඉහළ නිලධාරීන් ද දැනුම්වත් කෙරිණි. මේ අතරතුරදී සැකකරුවන් විසින් තොඩුවාව මුහුදට දමනු ලැබු බව කියන සිරුර ඉන් ටික මොහොතකට පසු එම ස්ථානයට මීටර 150 ක පමණ දුරින් ගොඩගැසිය. සැකපිට අල්ලා ගනු ලැබු රහස් පොලිසියේ නිලධාරියා එහි ස්ථානාධිපති බව අනාවරණය කෙරිණි. ඔහු සමඟ සිටි අනෙක් තැනැත්තා අවන්හල් හිමිකරුවෙකි.පරීක්ෂණ ආරම්භ විය. අත්අඩංගුවට පත්වූ දෙදෙනා අතර රහස් පොලිස් ස්ථානාධිපතිවරයා සිටීම දැඩි කුතුහලයට හේතුවක් විය. ඔහු කිනම් රාජකාරියක් සඳහා මුන්දලමට පැමිණියේ ද යන්නත් ඔහු හා අවන්හල් හිමියා අතර ඇති ගනුදෙනුව කුමක් ද යන්නත් මරා දමා තිබියදී සොයා ගත් සිරුර කාගේ ද යන්නත් සෙවීම මූලික අවශ්‍යතාව වූයේය. වෙරළට පාවී තිබී නිරුවත් මළ සිරුර පරීක්ෂා කිරීමේදී ගෙලෙහි පමණක් තුවාල කිහිපයක් සිදුවී ඇති බව බැලු බැල්මට පෙනෙන්නට තිබිණ.සිරුර ගොඩගසා තිබියදීමියගිය තරුණයා වෙනත් ස්ථානයකදී මරා තොඩුවාව මුහුදට දමන්නට ගෙන එන්නට ඇතැයි මූලික පරීක්ෂණවලදී අනාවරණය වූ තොරතුරු අනුව සැක පල කෙරිණි. පරීක්ෂණ බාර වූයේ වයඹ බටහිර බාර නියෝජ්‍ය පොලිස්පති නන්දන මුණසිංහ මහතා වෙතය.ඔහු මීට කලින් රහස් පොලිසියේ ද නියෝජ්‍ය පොලිස්පතිවරයා විය. පොලිසියේ මුල්ම පියවර වූයේ මියගිය තරුණයා කවුදැයි හඳුනා ගැනීමය. පරීක්ෂණයේදී සියල්ල හෙළිවිය. ඔහු ත්‍යාගරාසා සෙල්වරාසා නමැති ඉන්දීය ජාතික තරුණයෙකි. විසි හතර හැවිරිදිය. අත්අඩංගුවට පත්ව සිටින අවන්හලේ හිමිකරු යටතේ අරක්කැමියකු ලෙස සේවය කළ අයෙක් බව ද දැනගත හැකි විය. ඔහු මෙරටට පැමිණ ඇත්තේ පසුගිය 11 වැනිදා බව ද අනාවරණය වූයේය.ඉන්පසු පොලිස් විමර්ශන කණ්ඩායමේ කාර්යභාරය වූයේ ඉන්දියානු තරුණයා හා අවන්හල් හිමියා අතර සබඳකම සොයා ගැනීමය. එහිදී තවත් තොරතුරු හෙළි විය. සෙල්වරාජසා ඉන්දියාවේ චෙන්නායිහි පදිංචිකරුවෙකි. ඔහු ඉන්දියාවේ දක්ෂ අරක්කැමියකු ද විය. කිරුලපන පදිංචි අවන්හල් හිමියා මෑතකදී අවන්හලක් ඇරැඹුවේය. සිය අවන්හල පවත්වාගෙන යෑමට ඔහුට හොඳ කෝකියකු අවශ්‍ය විය.ඉන්දියානු ආහාර සකස් කිරීමට නම් ඉන්දීය කෝකියෙකුම අවශ්‍ය බව ඔහුට තේරුම් ගියේය. ඒ අනුව ඉන්දියාවේ සිටින සිය මිතුරකු මාර්ගයෙන් සොයා ගත් ඉන්දියානු අරක්කැමියා ඉන්දියාවේ සිට මෙරටට කැටිව ආවේය. පසුගිය එකොළොස් වැනිදා මෙරටට පැමිණි සෙල්වරාසා අවන්හල් හිමිකරුට අයත් කිරුලපන ආපන ශාලාවක ඉන්දියානු ආහාර පිළියෙල කිරීමට යෙදවුණේ එලෙසය.දක්ෂ අරක්කැමියෙකු වූවත් සෙල්වරාසාට ඉන්දියාවේදී තම හැකියාවට සරිලන ආකාරයේ රැකියාවක් සොයා ගත නොහැකි විය.අවසානයේ මිතුරකු මාර්ගයෙන් පැමිණි අලුත් රස්සාවට ඔහු කැමත්ත පල කළේය. ඒ සඳහා රුපියල් තිස්පන්දහසකට ආසන්න මුදලක් ගෙවීමට ද අවන්හල් හිමියා කැමැත්ත පළ කොට ඇතැයි ද කියති. පැය අටක සේවා කාලයක් සඳහා රාජකාරිය කිරීමට ද එකඟතාවයක් ඇති විය. මෙලෙස තවත් සේවකයන් දෙතුන් දෙනකු සමඟ ප්‍රධාන සූපවේදියා ලෙස රැකියාව ඇරැඹු ඔහුට සතියක් දෙකක් යන්නට මත්තෙන් රැකියාව එපා වූයේය.අවන්හලඒ අවන්හලේ තිබු අධික වැඩ නිසාය. පැය අටේ රාජකාරිය පැය දොළහ දහහතර තෙක් දීර්ඝ විය. ආරවුල ඇතිවූයේ එතැනදීය. වැඩියෙන් වැඩ කරන පැය ගණනට වැඩි මුදලක් අවශ්‍ය බව සෙල්වරාසා අවන්හල් හිමිකරුට කීය. සූපවේදියාගේ කීම අවන්හල් හිමියා ප්‍රතික්ෂේප කළේ ඔහුට බැණ වදිමින්ය.“උඹට පොරොන්දු වුණු සල්ලි මම දෙනවා... මෙතන වැඩ කරන්න බැරිනම් උඹ පලයන්...”අවන්හල් හිමියාගේ කතාබහ සෙල්වරාසාගේ හිතට එතරම් ඇල්ලුවේ නැත. ඔහු අවන්හල් හිමියාට කීවේ තමාට ආපසු ඉන්දියාවට යෑමට අවශ්‍ය කටයුතු සකසා දෙන ලෙසය. සෙල්වරාසාගේ කතාවට අවන්හල් හිමියාගේ කෝපය ඇවිස්සිණ. දෙදෙනා අතර බැණ ගැනීම් ද ආරවුල් ද ඇති විය.අවන්හල් හිමියාට පොලිසියේ මිතුරෝ වූහ. සී. අයි. ඩී., ඕ. අයි. සී. ඉන් කෙනෙකි. ඔහු නිතර දෙවේලේ අවන්හලට පැමිණ අවන්හල් හිමියා සමඟ කාලය ගත කරන බව පසුව කරන ලද පොලිස් පරීක්ෂණවලදී හෙළි විය.තවදුරටත් සොයා බැලීමේදී අවන්හල් හිමියා ඉන්දීය අවන්හලට අමතරව තවත් ව්‍යාපාරයක් පවත්වාගෙන ගොස් ඇති බවද අනාවරණය විය. ඒ යුරෝපීය රටවලට තරුණ තරුණියන් යැවෙන ඒජන්සියක් පවත්වා ගෙන යෑමය. පිටරට යැවීම සඳහා අවශ්‍ය ‘ක්ලියරන්ස් සහතික’ ලබා ගැනීමට පොලිසියේ සහාය අවශ්‍යමය. ඒ සඳහා රහස් පොලිස් නිර්දේශය ද අත්‍යවශ්‍ය වනුයේ විදේශගත වන දෙමළ පිරිස් කිසිදු ත්‍රස්ත ක්‍රියාවකට හෝ අපරාධ ක්‍රියාවකට සම්බන්ධ නැති බවට ඔවුන් ද නිර්දේශ කළ යුතු නිසාය. එවන් කටයුතු පහසු කර ගැනීම සඳහා රහස් පොලිස් ප්‍රධානියා සමඟ අවන්හල් හිමියා ඇයිහොඳයිකමක් පවත්වාගෙන යන්නට ඇතැයි ද පොලිසිය සැක කරන්නේය.මෙවැනි සබඳකම් නිසා දෙදෙනා අතර හොඳ මිතුදමක් ද ඇතිවී තිබිණ. ඒ නිසාම ඉන්දීය ජාතික අරක්කැමියාගෙන් සිදුව ඇති කරදරය ඔහු සී. අයි. ඩී. මිතුරාට පවසා තිබෙන බව අනාවරණය කර ගත හැකි වී ඇත. ආරවුල දුරදිග යෑමත් සමඟ තවත් මෙතැන සිටියොත් ප්‍රශ්න ඇති වන බව දත් සෙල්වරාසා අවන්හලෙන් යා යුතු බව තේරුම් ගත්තේය. ඒත් තමා යන්නේ කොහේදැයි කල්පනා කළේය. මන්නාරමේ පදිංචි මිතුරකුගේ මතකය ඔහුට ආවේ ඉන් පසුවය.මන්නාරමේ මිතුරා ද ඉන්දියාවට ආගිය විට දී හඳුනාගත් අයෙකි. ඒ අනුව දුරකථනයෙන් ඔහුට කතා කොට තමාට සිදුව ඇති අකරතැබ්බය ඔහුට පවසා තමාට ඉන්දියාවට යන්නට හෝ උදව් කරන්නැයි ඉල්ලා ඇත. පුළුවන් වුවහොත් පසුදාම මන්නාරමට ඒමට අදහස් කර සිටින බව ද සෙල්වරාසා මන්නාරමේ මිතුරාට කීවේය.කෙසේ වෙතත් හිටිහැටියේ සෙල්වරාසා අතුරුදන් විය. අවන්හල් හිමියාට මෙය මහත් ප්‍රශ්නයක් විය. සෙසු සේවකයන්ගෙන් ප්‍රශ්න කිරීමේදී සෙල්වරාසා මන්නාරමට යන බව කියමින් සිටි බව ඔවුහු කීහ. අවන්හල් හිමියා ක්‍රියාත්මක විය. වහා මේ බව සී. අයි. ඩී. මිතුරාට දැන්වීය.කැබ්රියසී. අයි. ඩී. ප්‍රධානියා ක්‍රියාත්මක විය. ඒ පසුගිය 19 වැනිදාය. අවන්හල් හිමියාගෙන් තොරතුරු ලබාගත් ඔහු වව්නියාව සී. අයි. ඩී. කාර්යාලය ඇමතීය. පිටකොටුව සිට මන්නාරම බලා යන බසයකින් සෙල්වරාසා නමැත්තෙකු පැමිණෙන බවත් ඔහු වහා අල්ලා ගත යුතු බවත් ඔහු පැවසීය. ඔහු සෙල්වරාජසා හඳුන්වා දුන්නේ අපරාධකරුවකු ලෙසය. කොළඹ ප්‍රධානියාගේ නියෝගය ලැබූ ඒකකයේ දෙදෙනෙක් සිවිල් ඇඳුමෙන් සැරසී මැදවච්චිය මුරපළේදී බස් සෝදියට ලක් කළහ. සෙල්වරාසා ආ බව කියන බසය ද සෝදිසියට ලක් කළ ද සෙල්වරාසා එහි නොවීය. පසුව ඒ බව යළි කොළඹ ප්‍රධානියාට දැනුම් දුන්හ. ඒ අනුව යළි ලැබුණු නියෝග මත කොළඹ සිට එන බස් සෝදිසියේදී සෙල්වරාසා කොටුකර ගත හැකි විය.වහා මේ බව කොළඹ ප්‍රධානියාට දැනුම් දෙනු ලැබිණ. ඔහුගේ නියෝගය වූයේ ඔහු රැගෙන කොළඹට එන ලෙසය. සෙල්වරාසා සමඟ කොළඹ පැමිණි වව්නියා සී. අයි. ඩී. නිලධාරීන් දෙදෙනා කොළඹ කොටුව දුම්රිය පොළ අසල දී සෙල්වරාසා කොළඹ සී.අයි.ඩී. ප්‍රධානියාට බාර දුන් බව කියැවේ.එතැනින් එහාට සෙල්වරාසා ගැන තොරතුරක් කිසිවෙකුටත් දැනගත නොහැකි ය. කෙසේ වෙතත් දැනට කර ඇති පරීක්ෂණවලදී අනාවරණය වී ඇත්තේ කොළඹ කොටුවේදී ඕ.අයි.සී. ප්‍රධානියා සෙල්වරාසා රැගෙන ගිය බව ය. පසුගිය 26 වැනිදා සිට සිය අවන්හලේ ප්‍රධාන අරක්කැමියා වූ සෙල්වරාසා අතුරුදන්ව ඇති බව අවන්හල් හිමියාගේ බිරිය වැල්ලවත්ත පොලිසියේ සුළු පැමිණිලි අංශයට පැමිණිල්ලක් කරන්නේ මේ අතර ය.කොළඹට ගෙනැවිත් බාරදුන් බවට සැක කෙරෙන සෙල්වරාසා ගේ නිරුවත් මළ සිරුර මුන්දලම මුහුදේදී දක්නට ලැබෙනුයේ ඉන් පසුව ය.පොලිසිය මේ සම්බන්ධව සැකපිට අත්අඩංගුවට ගත් අවන්හල් හිමියාගෙන් ප්‍රශ්න කළේ ය. ඔහු වරින් වර වෙනත් කතා කීව ද අවසානයේ පවසා ඇත්තේ මන්නාරම බලා ගිය සෙල්වරාසා මන්නාරමේ පදිංචි ඔහුගේ හිතවතාට කතා කොට යළි ගෙන්වාගත් බවත් ය.කෙසේ වෙතත් විමර්ශන කණ්ඩායම මොහුගේ කතාව විශ්වාස නොකළ අතර වහා කණ්ඩායම් දෙකක් කොළඹට යවා අවන්හල් හිමියාගේ අවන්හල ද ඔහු පදිංචිව සිටි වැල්ලවත්ත ස්ටැෆර්ඩ් පාරෙ නිවෙස ද සෝදිසියට ලක් කළේ ය.මේ නිවෙස දැඩි සෝදිසියට ලක් කළ නිලධාරීන්ට සෝදා දමා තිබූ ලේ පැල්ලම් කිහිපයක් ද සොයාගැනීමට හැකි වී ඇත. ඔවුහු එම ලේ පැල්ලම් කොටස් විමර්ශනය සඳහා එක්කැර ගත්හ. විමර්ශන කණ්ඩායම සැක කළේ ඉන්දීය ජාතික තරුණයා මෙම නිවෙසේදී පහරදීමකින් හෝ ගෙල හිර කිරීමකින් හෝ මරා දමා ඇති බව ය. මළ සිරුර ගෝනියක දමා මුන්දලම ප්‍රදේශයට ගෙන ගොස් ඇතැයි ද ඔවුහු සැක පළ කරති.විමර්ශන කණ්ඩායම් අවන්හල් හිමියාගේ බිරියගෙන් කළ දීර්ඝ ප්‍රශ්න කිරීම්වලදී පසු ඇගෙන් ද ප්‍රකාශයක් ලබාගත්තේ ය.ඊට අමතරව අවන්හල් සේවක සේවිකාවන් හතර දෙනකු ගෙන් ද පොලිසිය ප්‍රකාශ සටහන් කර ගත්තේ ය.ඉන් අනතුරුව අවන්හල් හිමියාගේ බිරිය ද සැකපිට අත්අඩංගුවට ගෙන ඇය ගල්කිස්ස මහේස්ත්‍රාත් අධිකරණයට ඉදිරිපත් කළේ ය. සැකකාරිය ලබන මස ජූලි දෙවැනි දා දක්වා රක්ෂිත බන්ධනාගාර ගත කරන ලෙස ගල්කිස්ස අතිරේක මහේස්ත්‍රාත් රුචිර වැලිවත්ත මහතා නියෝග කළේ ය.රිමාන්ඩ් ගත කෙරුණු සැකකාරිය ඉන්දියානු ජාතික තරුණයාගේ ඝාතනය ගැන කිනම් හෝ කරුණක් දැනගෙන සිටිය යුතු බව ද විමර්ශන කණ්ඩායම් සැක කරයි. මේ අතර මුන්දලම පොලිසිය මගින් අල්ලාගත් රහස් පොලිසියේ ස්ථානාධිපතිවරයා හා අවන්හල් හිමියාද පුත්තලම මහේස්ත්‍රාත්වරයා හමුවට ඉදිරිපත් කරන්නට පොලිසිය පියවර ගත්තේ ය. ඔවුන් පැය 48 ක් රඳවාගෙන ප්‍රශ්න කිරීම සඳහා පොලිසිය වෙත බාරදීමට පුත්තලම මහේස්ත්‍රාත් සේසිරි හේරත් මහතා මුලින් නියෝග කළේය.අවන්හල හිමිකරැගේ නිවෙසඊට අමතරව පශ්චාත් මරණ පරීක්ෂණය පවත්වා අධිකරණය වෙත කැරුණු වාර්තා කරන ලෙස ද මහේස්ත්‍රාත්වරයා හලාවත අධිකරණ වෛද්‍ය නිලධාරියාට නියෝග කළේ ය. ඉන් අනතුරුව මළ සිරුර ඉන්දියානු තානාපති කාර්යාලය මගින් ඔහුගේ ඥාතීන්ට බාරදීමට කටයුතු කරන ලෙස ද උපදෙස් දුන්නේ්ය. ඒ අනුව පොලිසිය විසින් මේ බව ඉන්දීය මහ කොමසාරිස් කාර්යාලයට දැනුම් දෙනු ලැබීය.හලාවත අධිකරණ වෛද්‍ය නිලධාරි දීප්ති විජයවර්ධන මහතා විසින් පසුගිය 29 වැනිදා මෘත ශරීරය පිළිබඳ වැඩිදුර පරීක්ෂණ ඇරැඹුවේ ය. මරණයට හේතුව නිශ්චිතව සොයාගැනීමට තීරණය කළ මහේස්ත්‍රාත්වරයා මිය යෑමට හේතුව සම්බන්ධයෙන් තීන්දුවක් ප්‍රකාශයට පත් නොකර විවෘත තීන්දුවක් දුන්නේ ය.සිරුරේ ගලනාලයේ තිබී මුහුදු වැලි කිසියම් ප්‍රමාණයක් සොයා ගැනීමට ද අධිකරණ වෛද්‍ය නිලධාරියාට හැකි විය. හිසේ හා තොල්පටේ තිබූ තුවාල කෙරෙහි ද වෛද්‍ය නිලධාරියාගේ අවධානය යොමු විණ.කෙසේ වෙතත් මියගිය තරුණයාගේ මෘත ශරීරය බාරගැනීම ඉන්දීය මහ කොමසාරිස් කාර්යාලය ප්‍රතික්ෂේප කළේ ය. මෘත ශරීරයක් තබා ගැනීමට සුදුසු පහසුකම් ඉන්දියානු මහ කොමසාරිස් කාර්යාලයේ නැති බව ඔවුහු අධිකරණයට පෙන්වා දුන්හ. ඒ අනුව අධිකරණයේ අවසරය මත මිය ගිය අයගේ ඥාතීන් පැමිණෙන තුරු සිරුර කොළඹ පොලිස් මෘත ශරීරාගාරයේ තැන්පත් කිරීමට උපදෙස් ලැබිණ.ඉන්දියානු අරක්කැමියාගේ මරණය සම්බන්ධයෙන් සැකපිට අත්අඩංගුවට ගෙන සිටින රහස් පොලිස් ප්‍රධානියා හා අවන්හල් හිමියා පොලිසිය විසින් පසුගිය 30 වැනිදා යළි පුත්තලම දිසා විනිසුරු හා මහේස්ත්‍රාත් සේසිරි හේරත් මහතා හමුවට ඉදිරිපත් කරනු ලැබුවේ අත්අඩංගුවට ගත් නඩු භාණ්ඩ ද සමඟ ය.කැබ් රථයේ තිබූ පිස්තෝලය, ජීව පතරොම්, රස පරීක්ෂකවරයා වෙත ගැටීමටත් රථයේ තිබී හමුවූ ලේ සාම්පල තුනක් මෙන් ම මෘත ශරීරාගාරයේ දී ලබාගත් ලේ සාම්පල ද වැඩිදුර පරීක්ෂණ සඳහා රාගම වෛද්‍ය පීඨයේ මහාචාර්ය අබේවික්‍රම මහතා වෙත ඉදිරිපත් කිරීමටත් අධිකරණ අවසරය ලැබිණ.ඉදිරිපත් වූ සැකකරුවන් දෙදෙනා ලබන මස 14 වැනිදා තෙක් රක්ෂිත බන්ධනාගාර ගත කිරීමට මහේස්ත්‍රාත්වරයා නියෝග කළේ ය.අත් අඩංගුවට ගත් නිලධාරියා රහස් පොලිසියේ ස්ථානාධිපතිවරයා ලෙස වැඩ බාරගෙන ඇත්තේ 2007 සැප්තැම්බර් 2 වැනිදා ය. ඒ වනවිට ඔහුට වඩා ජ්‍යෙෂ්ඨ නිලධාරීහු දෙදෙනෙක් රහස් පොලිසියේ සේවය කළහ. එක් අයෙක් ප්‍රධාන පොලිස් පරීක්ෂක සේරසිංහය. ඉන් පසුව අම්පාවිල මහතා ය. ඒත් එම නිලධාරීන් දෙදෙනා ඉවතලා ස්ථානාධිපති තනතුර ලැබුණේ ඔහුට ය.රහස් පොලිස් ආරංචි මාර්ග පවසන අන්දමට අත්අඩංගුවට පත්ව සිටින සැකකාර ස්ථානාධිපතිවරයාට එරෙහිව චෝදනා කිහිපයක් සම්බන්ධයෙන් විමර්ශන පැවැත්වෙන බව ද කියැවේ. මේ පරීක්ෂණයට අනුව සමහර උසස් නිලධාරීන් ගෙන් පවා මේ වනවිට ප්‍රකාශ ලබාගෙන තිබේ.කෙසේවෙතත් ඉන්දියානු ජාතික තරුණයාගේ ඝාතනය පිටුපස කිසියම් මුදල් ගනුදෙනුවක් ඇති බවට ද යන්න සොයා ගැනීමට විමර්ශනය කෙරෙතත් ඝාතන සිදුවීම තවමත් අභිරහසක්ව පවතී.ඊට අමතරව දැනට රිමාන්ඩ් බන්ධනාගාර ගත කැර ඇති රහස් පොලිස් නිලධාරියා හා අවන්හල් හිමිකරුගේ පසුගිය ක්‍රියා කලාප විශේෂ විමර්ශනයට ලක් කැරෙමින් පවතින බව ද දැනගන්නට ඇත. කෙසේ වෙතත් මේ වනවිට රහස් පොලිස් ස්ථානාධිපතිවරයාගේ සේවය තහනම් කර ඇති බව රහස් පොලිසිය බාර නියෝජ්‍ය පොලිස්පති ජයන්ත කුලතිලක මහතා ‘සිළුමිණ’ ට කීවේය.ඡායාරූප-මිහිර විජේසේකර(මාරවිල සමූහ) කීර්ති මෙන්ඩිස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>04</day>
    </date>
    <link>http://www.silumina.lk/2010/07/04/_art.asp?fn=af1007044</link>
    <topic>මගමරුවා වසරකට 2000 ක් බිලිගනී වරද කා අතද?</topic>
    <author>සුමේධා නවරත්න</author>
    <content>“මල්ලි මේ කාලේ පාර තොටේ ඇවිදින්නෙ පරෙස්සමට.”“ඔව් අක්කේ, හැම තැනම ඇක්සිඩන්ට් නේද?” ඔහු අදහස් කළේ රිය අනතුරු ගැන ය.“නැහැ අපි කිව්වේ බෝම්බ පුපුරන එක ගැන.එදා කිලිනොච්චිය අල්ලා ගතහොත් කොළඹ ලේ විලක් බවට පත් කරන බවට ප්‍රභාකරන් පාරම් බෑවේය. ආණ්ඩුවත් හමුදාවත් ප්‍රභාකරන් ගේ අභිමතයන්ට ඉඩ නොතැබීම වෙනම කථාවකි. ඒ ගැන විශ්වාසයෙන් සිටියත් යුද්ධය අවසන් වන තුරු ජනතාව බෝම්බ බියෙන් ඇළලී සිටියහ. එබැවින් නිතර ඒ පිළිබඳ කථා බහ ද ඇති විය. කාර්යාලයේ එවැනි කථා බහක් වෙන අවස්ථාවක අප සමීපයට ආවේ අපේ සහෝදර ඡායාරූප ශිල්පී දුෂ්මන්ත මායාදුන්න ය. අප ඔහුට උපදෙස් දුන්නේ බෝම්බ බිය ගැන ය. එහෙත් ඔහු බිය වී සිටියේ රථ වාහන අනතුරු ගැන ය.ඒ බිය සාධාරණය. මන්දයත් මේ රටේ දිනකට මාර්ග අනතුරුවලින් පස් දෙනකුට වැඩි සංඛ්‍යාවක් මිය යන බැවිනි. වසරක් පාසා දෙදහසකට අධික සංඛ්‍යාවක් මිය යන බැවිනි. වසරකට සිදුවෙන රිය අනතුරු සංඛ්‍යාව හතලිස් දහස ඉක්මවයි. එහිදී බරපතල තුවාල ලබන්නෝ පන්දහසකට අධික වෙන අතර සුළු තුවාල ලබන පිරිස එකොළොස් දහසකට අධිකය. වාහන අලාභ දාහතර දහසකට වැඩි ය.මේ අනුව බලන විට අපේ සහෝදර ඡායාරූප ශිල්පියා බෝම්බවලට වඩා මාර්ග අනතුරුවලට බිය වීම සාධාරණය.පසුගියදා දැදුරුඔය පාලම අසලදී සිදුවූ රිය අනතුරෙන් එකම පවුලේ හය දෙනකු මිය ගියහ. ඒ අතර සිඟිති දරු දෙදෙනකු ද විය. වෑන් රථයේ ගිය ඉතිරි පිරිස බරපතල තුවාල ලැබූහ. මේ මෑත කාලයේ අසන්නට ලැබුණු එකම රිය අනතුර නොවේ. දිනපතා පුවත්පතක් දිනකට සිය ප්‍රවෘත්තිවලින් කැපී පෙනෙන ඉඩක් වෙන් කරන්නේ රිය අනතුරු ගැන වාර්තා කිරීමට ය. එක පුවත්පතකින් අඩුම තරමේ රිය අනතුරු හතරක් හෝ පහක් වාර්තාවේ.නොසැලකිල්ලවසරකට දෙදහසකට වැඩි පිරිසක් මෙලෙස අනතුරුවලින් මිය යන්නේ ඇයි?පොලිසිය හා සෞඛ්‍ය ක්ෂේත්‍රය නිරන්තරයෙන් මේ අනතුරු සමඟ ගැටෙන ක්ෂේත්‍රයන් ය. රථවාහන පොලිසියට අනුව මාර්ග අනතුරුවලට බලපාන හේතු අතරින් පළමු ස්ථානය දරන්නේ වාහනයක් පසුකර තවත් වාහනයක් ඉදිරියට යාමට උත්සාහ දැරීම ය. අධික වේගය ඊළඟ හේතුවයි.මේ සම්බන්ධයෙන් අදහස් දක්වන රථවාහන පොලිසිය පවසා සිටින්නේ ජනතාවගේ් කාලය කළමනාකරණයේ විධිමත් බවක් නැති වීම මීට ප්‍රධාන හේතුව බවයි. වෙලාවට අනුව වැඩ නොකිරීම නිසා ඇති වෙන හදිසිය තම ජීවිතය මෙන්ම අන් අයගේ ජීවිත ද අනතුරට පත්කරන බව අමුතුවෙන් කිව යුතු නැත. බස් රථ රියැදුරන් මුදල් පසුපස හඹා යාම ද අනතුරුවලට ප්‍රධාන හේතුවක් බව රථවාහන පොලිසියේ අදහස ය.එදා මේ චෝදනාව තිබුණේ පෞද්ගලික බස් රථ රියැදුරන්ට ය. එහෙත් වර්තමානයේ දි ඇතැම් ලංගම රියදුරන් ද නොහික්මුණු ලෙස හා නුපුරුදු ලෙස බස් රථ ධාවනය කරනු පෙනෙන්නට තිබේ. ඇතැම් විට රියදුරු හික්මීමෙන් රථය ධාවනය කිරීමට උත්සාහ දැරුව ද ඊට ඉඩ දෙන්නේ කොන්දොස්තර නොවේ. රියැදුරාට පිටුපසින් සිටිමින් මගීන් උදෙසා රථය නැවැත්විය යුතු ස්ථාන ද, වේගය ගැන ද අණ දෙන්නේ කොන්දොස්තරවරයා ය. එහිදී රියැදුරාට සිය රාජකාරිය නිසි ලෙස ඉටු කිරීමට නොහැකි වන අතර එය අනතුරුවලට අත වැනීමක් බඳු ය.වාහන හැරවීම් වලදී ඉවක් බවක් නැතිව වාහන හැරවීම ද බීමත්කම වාහනයේ යාන්ත්‍රික දෝෂ හා පදිකයන්ගේ නොසැලකිලිමත්කම වැනි වැරදි ද අනතුරු බහුලවීමට ප්‍රධාන හේතු බව රථවාහන පොලිසියේ අදහසයි.රියැදුරන් මෙන් පදිකයන් ද මාර්ග නීති රීති උල්ලංඝනය කිරීම අනතුරු ඇතිවීමට බලපාන තවත් ප්‍රධාන හේතුවකි.“කිලෝ මීටර් අනූ අටදාහක මාර්ග පද්ධතියක් අපට තිබෙනවා. මේ මාර්ග පද්ධතියේ හැම බිම් අඟලක් ම ආවරණය වෙන විදියට පොලිස් නිලධාරීන්ට යොදන්න අපිට බැහැ. මේ මිනිස්සු විනයගරුක වෙන්නෙ, නීතිගරුක වෙන්නෙ පොලිසිය දුටු තැන විතරයි.පොලිසිය නැත්නම් රතු ලයිට් පත්තු වෙද්දිත් රියැදුරෝ වාහනය පදවගෙන යනවා. පොලිසිය දැක්කොත් වේග සීමාව පාලනය වෙනවා. නැත්නම් හැටට හැටේ යනවා. අනික මේ රටේ නීති වැඩි ප්‍රමාණයක් තිබෙන්නෙ රියැදුරාට. පදිකයාට නීති අඩුයි. සමහරවිට අනතුරේදී වැරැද්ද කරන්නෙ පදිකයා. ඒත් හිරේ යන්නෙ, දඩ ගෙවන්නෙ, වන්දි ගෙවන්නෙ රියදුරා. මේ නීති සංශෝධනය විය යුතුයි.විශේෂයෙන් ම පදිකයො මාර්ග නීති රීති ගැන බොහෝ විට සැලකිලිමත් වෙන්නෙ නැහැ. ඇතැම්විට මහාමාර්ග මැද වැටවල් උඩින් පවා ජනතාව පැන යනවා. ටයි දාගත්ත මහත්වරුන් පාර මැද වැටවල් මතින් පැනලා යනවා. ඒ නිසා නීති රීති ආරක්ෂක ක්‍රම වලින් පමණක් අනතුරු වැළැක්වීම අපහසුයි. ජනතාවගේ ආකල්පමය වෙනසකුත් අවශ්‍යයයි.” රථවාහන පොලිසියේ පොලිස් නිලධාරියෙක් අනතුරු ගැන සිය අත්දැකීම් විස්තර කළේ එලෙසය.කහ ඉරකහ ඉර මත සිදුවෙන අනතුරු සම්බන්ධයෙන් රියැදුරන් මෙන් ම ඇතැම් විට පදිකයන් ද වැරැදි කරන බව පොලිසියෙ අදහසයි. කහ ඉරක් තිබූ පමණින් රියැදුරාට වාහනය නතර කර ගැනීමටවත් ඉඩක් නොතබා පාර පැනීම, රියැදුරා වෙත අතින් සංඥාවක් නොකිරීම කහ ඉර මතදී පදිකයා කරන විශාල වැරැද්දකි. එහිදී පදිකයා අනතුරට ලක්වෙන අතර රියැදුරා දඬුවම් විඳිය යුතුය. එබැවින් ඥානාන්විතව, මාර්ග නීති රීති ගරු කිරීම රියැදුරාගේ මෙන්ම මගියාගේද යුතුකමය. පදිකයාගේ වැරැදි සම්බන්ධයෙන් යම් විදියක නීති රීති සංශෝධනය විය යුතු වුවත් පවතින නීති රීති මාර්ග අනතුරු වැළැක්වීමෙහිලා ප්‍රමාණවත් බව රථවාහන පොලීසියේ අදහසයි.කොළඹ ජාතික රෝහලේ හදිසි අනතුරු අංශය පවසන්නේ ජාතික රෝහලට පමණක් ගිය වසරේ වාර්තා වූ හදිසි අනතුරු 88000 කට ආසන්න ප්‍රමාණයෙන් සීයට 27 ක්ම මාර්ග අනතුරු බවය. පසුගිය වසරේ ජාතික රෝහලෙන් වාර්තා වූ මරණ සංඛ්‍යාව 350 කි. ඒ අතරින් හැත්තෑ තුනක්ම පිරිමිය. ඒ අතරින් ද වයස අවුරුදු විස්සේ සිට හතලිස් පහ දක්වා වූ තරුණ පිරිස වැඩි වශයෙන්ම මිය යන බවද ජාතික රෝහල පවසයි. පසුගිය වසරේ ජාතික රෝහලෙන් පමණක් වාර්තා වූ මරණ සංඛ්‍යාව 350 කි.වැඩි වශයෙන් පිරිමි උදවිය මේ මාර්ග අනතුරුවලට ලක් වෙන්නෙ ඇයි? හදිසි අනතුරු අංශයේ පුහුණු කිරීමේ හෙද නිලධාරනි පුෂ්පා රම්‍යානි ද සොයිසා මහත්මිය පවසන්නේ රටේ නිෂ්පාදනයට උර දෙන පිරිස ඒ වෙනුවෙන් නිරන්තරයෙන් දරන වෙහෙස නිසා ඔවුන් වැඩි වශයෙන් අනතුරුවලට ලක්වන බවයි.”මේ පිරිසට විවේකය නින්ද ප්‍රමාණවත් ලෙස ලැබෙන්නෙ නැහැ. ඔවුන් නිතරම ඉන්නෙ අධික වෙහෙසකින්. ඒ වෙහෙස අනතුරුවලට අත වැනීමක්. විශේෂයෙන්ම ඇමැතිවරු නොසිතුවට ඔවුන්ගේ ජීවිත හරිම අවදානම්. මොකද හැම මොහොතකම ඇමැතිවරු තමන්ට විශ්වාසවන්තම රියැදුරා සිය ගමන් බිමන්වලට එකතු කර ගන්නවා. ඒ සඳහා රැයක් දවාලක් නැහැ. ඇමැතිවරයා කාර්ය බහුල තරමටම රියැදුරා ද කාර්ය බහුලයි. අනෙක ඉතා වේගයෙන් රිය පැදවීමට ද ඔහුට සිදු වෙනවා. මේ අවදානම රියැදුරාට මෙන්ම ඇමැතිවරයාට ද මාර්ගයේ ගමන් කරන සෙසු වාහන හා මගීන්ටද බලපානවා. ඒ නිසා අඩුම තරමේ රියැදුරන් දෙදෙනකු හෝ යොදා ගැනීම අත්‍යවශ්‍ය කාරණයක්.”මාර්ග නීතිඇය පවසන ආකාරයට රිය අනතුරුවලින් සීයට 75 ක්ම පුද්ගල හේතු මත සිදුවන අනතුරුය. අධික වෙහෙස, නිදිමත, බීමත්කම, අධික වේගය, ආරක්ෂක උපක්‍රම භාවිතා නොකිරීම එනම් හිස්වැසුම්, ආසන ආරක්ෂක පටි පැළඳ නොසිටීම යනාදි හේතු ඒ අතරින් ප්‍රධාන වේ.ජාතික රෝහලේ හදිසි අනතුරු අංශයට වාර්තා වන ආකාරයට වැඩි වශයෙන්ම අනතුරට ලක්වන්නේ ත්‍රිරෝද රථ, පා පැදි හා යතුරු පැදිය. එම වාහන විවෘත වාහන හේතුවෙන් අනතුරට ලක් වීමේදී ඇතිවන හානිය වැඩිය.මාර්ග නීති රීති උල්ලංඝනය කිරීම රිය අනතුරු අවම කර ගැනීමේ එක් පියවරක් ලෙස ආණ්ඩුව මෑත කාලයේ ගත් පියවරක් වූයේ ඉහළ දඩයක් නියම කිරීමය. මේ ක්‍රියාව රියැදුරන් හික්මවීමකට යම් ප්‍රමාණයකින් හෝ දායක වී නැති බව රථවාහන පොලීසියේ අදහසයි. පොලිසියත්, හදිසි අනතුරු අංශයත් පවසන්නේ මාර්ග අනතුරු වැළැක්වීම නීති රීති හා දඬුවම්වලින් පමණක් කළ නොහැකි බවය.ඒ සඳහා ආකල්පමය වෙනසක් අත්‍යවශ්‍ය බව අනතුරු සම්බන්ධව මනා අත්දැකීම් තිබෙන මේ දෙඅංශයේම අදහසය. ඒ පිළිබඳ පාසල් කාලයේ සිටම දරුවන් හැඩ ගැස්වීම අත්‍යවශ්‍යය.අනෙක් පැත්තෙන් උසස් මාර්ග නඩත්තුවක්, සියලු දෙනාට නිවැරැදි ක්‍රමානුකූල ලෙස ගමන් කළ හැකි මාර්ග පද්ධතියක් සැකසීම අනතුරු අඩු කර ගැනීමෙහිලා අවශ්‍ය වන සාධක බවද මේ දෙපිරිසේම අදහසයි.රියැදුරු පුහුණුවනිසි ලෙස රියැදුරු පුහුණුව නොලබා වංචනිකව රියැදුරු බලපත් ලබා ගැනීමද අනතුරු වැඩිවීම කෙරෙහි බලපෑ ප්‍රධාන හේතුවක් විය. පසුගිය කාලය පුරාම වංචනික රියැදුරු බලපත් ලක්ෂ එකහමාරක් පමණ රියැදුරන් අත තිබූ බව ද පොලීසිය පවසයි.එහෙත් මෝටර් රථ වාහන කොමසාරිස් දෙපාර්තමේන්තුව හඳුන්වා දී ඇති නව බලපත්‍ර නිසා මේ වනවිට වංචනික බලපත්‍රවලට ඉඩක් නැති බව පොලීසියේ අදහසයි.මේ සම්බන්ධයෙන් අදහස් ප්‍රකාශ කරන පොලිස් නිලධාරින්ගේ අදහස වන්නේ් රියැදුරු බලපත් හොරුන් තවම මේ නව තාක්ෂණික ක්‍රම පුහුණුවී නැති බවය.එවන් තත්ත්වයක් උදාවුවහොත් නැවත අලුත් තාක්ෂණයකට යෑමට රථවාහන කොමසාරිස් දෙපාර්තමේන්තුවට සිදුවන බවද ඔවුන්ගේ අදහසය.සුමේධා නවරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>04</day>
    </date>
    <link>http://www.silumina.lk/2010/07/04/_art.asp?fn=af1007045</link>
    <topic>අනාරාධිතව පැමිණි අමුත්තා</topic>
    <author>කසුරි</author>
    <content>සාර්ගේ හමුදාවේ දඩ බල්ලන්ගෙන් ගැලවීම සඳහා “ලෙනින්” තැන තැන සැඟවෙමින් එහෙත් බොල්ෂෙවික් පක්ෂය ගොඩනංවමින් සිටියේය. ඒ වනවිට සැඟවී සිටි නවාතැනින් හැකි ඉක්මනින් පිටව යන ලෙස ලෙනින්ට පණිවිඩයක් ලැබිණි. එහෙත් හදිසියේ යාමට තැනක් නැත.එතැන සිටි කම්කරුවෙක් හිම කබායෙන් ලෙනින් ව ආවරණය කරගෙන තමාගේ නිවෙසට කැඳවාගෙන ගියේය. එය ඉතා කුඩා නිවෙසකි. තිබුණේ එකම කාමරයකි. හිම වැටෙන රාත්‍රියේ පැමිණීම නිසා ලෙනින් ගේ සිරුර ගැහෙමින් තිබිණි. කම්කරුවාගේ බිරිඳ උදුනට දර කැබලි කිහිපයක් දමා ගිනිදැල්වෙන්නට හැරියේය. ඒ ලෙනින් ට උණුසුමක් ලබාදීම සඳහා ය. ලෙනින් උදුන ළඟ උණුසුම ලබන විරාමයේ කම්කරුවා සහ බිරිඳ ඔහුට නිදාගැනීමපිණිස ඇඳ සකස් කළෝය.ඒ නිවෙසේ තිබුණේ එකම කාමරයකි. එසේම එකම ඇඳකි. ලෙනින්ට නිදාගැනීම සඳහා ඇරැයුම් ලැබිණි.”ඔබගේ ගැබිනි බිරිඳට ඇඳ දෙන්න. මට බිම සකස් කර දෙන්න. කොට්ටයත් ඈට දෙන්න. පත්තර මිටියක් මට දෙන්න”ඇඳෙහි නිදාගැනීම ප්‍රතික්ෂේප කළ ලෙනින් නම් වූ මානව හිතවාදී විප්ලවවාදියා කලාල කෑල්ලක් බිම එළාගෙන හිසට පත්තර මිටියක් තබාගෙන ඒ රාත්‍රිය පහන් කෙළේය.*****ඒබ්‍රහම් ලින්කන් ගේ ළමා කාලය අතිශයින්ම දුක්ඛිත එකක් වීය. ඔහුට අයත් වූයේ ඒ තරමට ම දුප්පත් ළමා කාලයකි.ඒ ගමේ ළමුන්ගේ එක් විනෝදාත්මක සෙල්ලමක් වූයේ ඉබ්බන්ගේ පිට උඩ දැවෙන ගල්අ¼ගුරු කැට තැබීමය. ගිනියම් බව දරාගත නොහැකිව ඉබ්බෝ දඟලති. එවිට ළමෝ උඩපනිමින් සිනාසෙති. සමහර ඉබ්බෝ වේදනාව දරාගත නොහැකිව මියයති.ලින්කන් කවදාවත් මේ සෙල්ලමට සහභාගි වූයේ නැත. සහභාගි නොවූවා පමණක් නොව අනෙක් ළමුන් ඉවත්ව ගිය පසු ඔහු තම නිරුවත් යටිපතුල්වලින් පාගා දැවෙන ගල් අ¼ගුරු කැට නිවා දැම්මේය. ඒ නිසා ඔහුගේ යටි පතුල් පිළිස්සුණු වාර අනන්තය. ඒ ඔහුට සපත්තු සෙරෙප්පු නොතිබූ නිසාය.ඒබ්‍රහම් ලින්කන් ගේ සංවේදී බව පිළිබඳ මේ සටහන ඇත්තේ ඔහු පිළිබඳව ඩේල්කාන හී ලියූ පොතකය. ඒ පොතෙහි තවත් තැනෙක මෙවැනි කතාවක් ද තිබේ. ”එක් කාලයක ලින්කන් යව්වනයා ජීවත්වීම සඳහා ගඟ හරහා පාරු පැද්දේය. ඔහුගේ පාරුවෙන් දුප්පත් මිනිස්සු සහ විශේෂයෙන් වහල් මිනිස්සු ගඟෙහි එගොඩ මෙගොඩ ගියහ. එහෙත් ලින්කන් ගේ මේ රැකියාවට හතුරුකම් කළ නොසණ්ඩාල නිග්‍රෝ ජාතිකයන් පිරිසක් ද අවට ගම්වල සිටියහ.දිනක් හත් අට දෙනෙක් පැමිණ කඹ කපා පාරුව පැහැරගෙන යාමට සැරසුණාහ. ලින්කන් එක්වරම එතැනට පැන දෙදෙනකුට පහර දී ගඟට තල්ලු කෙළේය. ඉතිරි අය සමඟ පොර බැදූ ලින්කන් පොල්ලක් ගෙන පහර දී උන් පළවා හැරියේය. (එක් අවස්ථාවකදී දයානුකම්පාවෙන් කඳුළු සැලූ ලින්කන් තවත් අවස්ථාවකදී පන්නරය ලබා වීරයකු වූ සැටි ඒ පොතෙහි එසේ කදිමට විස්තර කොට තිබිණි.දේශපාලකයන්ගේ් සහ වෙනත් සුවිශේෂ පුද්ගලයන්ගේ මෙවැනි කතා වැදගත් වන්නේ ඔවුන්ගේ තත්කාලීන සමාජයට නොව ඈත අනාගතයටය. ලෙනින්ගේ සහ ලින්කන්ගේ කතා ඊට කදිම නිදසුන්ය. ඒවා අද කියවන විට කෙතරම් සුන්දර ඒවා දැයි මොනවට පසක් වෙයි.මේ එවැනි ම කතාවකි.”මහින්ද ගේ සොහොයුරිය ජයන්තිය. ජයන්තිත් මහින්දත් ගියේ කොළඹ උසස් විද්‍යාල දෙකකටය. දෙදෙනා ගෙදර සිට පැමිණෙන්නේ එකම මෝටර් රථයෙනි.ඒ විද්‍යාලාන්තර මලල ක්‍රීඩා තරග පැවැත්වෙන සමයයි. මහින්ද ඔහුගේ විද්‍යාලයේ සිටි දක්ෂ ධාවකයෙකි. ඔහු දිස්ත්‍රික් මලල ක්‍රීඩා තරගයේදී මීටර් 400ය4 ඉසව්වට සහභාගිවීම පිණිස දිස්ත්‍රික් ක්‍රීඩාපිටියේ මිතුරන් සමඟ රැඳී සිටියේය. ජයන්ති ද ඇගේ විද්‍යාලයේ මිතුරියන් සමඟ ක්‍රීඩා පිටියේ රැඳී සිටියාය.අසංවර තරුණයෝ ද තැනින් තැන ඇවිදිමින් තරුණ ශිෂ්‍යාවන්ට විහිළු කරමින් සිටියහ. මරුමුස් පෙණුමක් සහිත එක් ගැටයෙක් ජයන්තිට අනවශ්‍ය විහිළුවක් කරනු මහින්ද දුර සිට බලා සිටියේය. ඔහු ඊ ගසක වේගයෙන් එතැනට කඩා පාත්වී “වහාම සමාව ගන්නැ”යි තරුණයාට කියා සිටියේය. තරුණයා සමාව ගත්තේ නැත. මහින්ද තරුණයා වෙතට කඩා පැන්නේය. ගෝරියක් ඇතිවිය. විදුහල්වල මිත්‍රයෝද ගෝරියට එක්වූහ. මහින්ද ද ඇරියේ නැත. ක්‍රීඩා පිටියේ සිටි සිසුහු එතැනට එක්රොක් වූහ. බැරිම තැන පොලිසිය ආවේය. දෙකොටසටම පොලිසි යන්නට සිදුවිය. ඒ තරුණයාත් මහින්දත් පොලිසියේ පෙනී සිටියහ. එහෙත් මහින්ද තමාගේ නම හෝ කාගේ කවුද යන්න කිසිවිටෙකත් හෙළි කෙළේ නැත.ඔහු තමාගේ ක්‍රියාවේ ප්‍රතිඵලයට තනිවම මුහුණ දුන්නේය. එහෙත් පොලිසියේ සිටි පොලිස් නිලධාරියෙක් මහින්ද හඳුනාගත්තේය. ඔහු දකුණු පළාතේ කෙනෙකි.”ඩී.ඒ.රාජපක්ෂගේ පුතා”අවවාද කිරීමෙන් පසු දෙපාර්ශ්වයටම නිදහස්ව පොලිසියෙන් පිටව යාමට හැකිවිය.මේ සිද්ධියේදී පියාගේ නම හෝ පියා ඇමැතිවරයකු බව නොපැවසීමට “මහින්ද” වගබලාගත්තේය.ඒ ඔහුගේ හැටිය.මහින්ද රාජපක්ෂ නම් දේශපාලනඥයා පිළිබඳව මුතු පද්මකුමාර ලියූ ”MAHINDA” නම් වූ කෘතියෙහි මේ සිද්ධිය ද මෙවැනිම තවත් රසබර සිද්ධින් ගණනාවක් ද ඇතුළත් වෙයි.මේ සටහන් වඩාත් වැදගත් වන්නේ මෙකලට නොව ඈත අනාගතයටය. අද අපි ලෙනින් ගැන ලින්කන් ගැන කියවන්නාක් මෙන් මතු අනාගතයේදී පාඨකයෝ සහ විමර්ශකයෝ මහත් අභිරුචියකින් මේ කතා ද කියවනු ඇත්තාහ. මහින්ද රාජපක්ෂ ජනාධිපතිතුමාගේ ජීවිතයේ විවිධ වකවානු පසුබිම් කොටගෙන මුතු පද්මකුමාර ඉංග්‍රීසි බසින් සම්පාදනය කොට ඇති ”MAHINDA” නම් වූ කෘතිය නිසා දැනටමත් අන්තර්ජාතික පෞරුෂයක් බවට පත්ව ඇති මහින්ද රාජපක්ෂ චරිතය අන්තර්ජාතික තලයේ වඩාත් කතාබහට පත්වනු නොඅනුමානය.මම එම පොත එළිදකින මොහොතේ හිල්ටන් හෝටලයේ විසල් සම්භාෂණ ශාලාවේ අසුන්ගෙන සිටියෙමි. මනෝජ් පීරිස් කණ්ඩායමේ සුමියුරු සංගීත රාවය සිහින් හ¼ඩින් පැතිර ගියේය. රවීන්ද්‍ර රන්දෙණියගේ ඉදිරිපත් කිරීම ආකර්ෂණීය විය. ආචාර්ය සරත් අමුණුගම සහ මහාචාර්ය ජී.ඇල්.පීරිස් දෙපළගේ දේශන පිරිපුන් විය.එහෙත් මගේ සිත හිල්ටන් හෝටලයේ විසල් ශාලාවේ සිට තත්පරයකටත් අඩු කාලයකදී දයාවංශ ජයකොඩි සමාගමේ කුඩා සොල්දර තට්ටුවට දිව ගියේය. මේ සටහන පුරාජේරුවක් බවට පත්වන්නේ ඒ දිව යෑමත් සමඟය.”ටොක්.. ටොක්.. ටොක්..”ඒ හඬ මට තවම ඇසේ. ඒ එක්දහස් නමසිය අනූවේ දශකයයි. මගේ “නෝමා සහ සෝමා” නවකතාව එළිදකින මොහොතයි.දයාවංශ ජයකොඩි පොත් සාප්පුවේ උඩ තට්ටුවේ විසිපහකට තිහකට වඩා රැස්විය නොහැකිය. අපි වැඩ සටහන ආරම්භ කෙළෙමු.දිවයිනේ නාරද නිශ්ශංක නිවේදකයා වීය. එවකට මත්ද්‍රව්‍ය මර්දන අංශයේ පොලිස් අධිකාරිව සිටි පූජිත් ජයසුන්දර මහතා සිය දේශනය පවත්වමින් සිටියේය. එය මත්ද්‍රව්‍යවලට ඇබ්බැහිවූ තරුණියකගේ කතාව තේමා කොට ගත් නවකතාවකි. දේශනය අවසන්වීමට ද ආසන්නය.”ටොක්... ටොක්.. ටොක්”තරප්පු පෙළ පාමුලින් සපත්තු හඬක් ඇසේ. එහෙත් ඒ කවුරුන්දැයි තවම පෙනෙන්නේ් නැත. එහෙත් බර හඬකි.”ටොක්.. ටොක්.. ටොක්..”කාගෙත් අවධානය ඒ හඬට යොමුවී ඇත.”මහින්ද රාජපක්ෂ විපක්ෂ නායකතුමා”බර අඩි තබමින් උඩට පැමිණියේය. ඉඳගන්නට ඉඩක් ද නැත. කවුරුන් හෝ නැඟිට පුටුවක් දුන්නේය.කිසිදු ආරාධනාවක් නොමැතිව ඒ අවස්ථාවට පැමිණීම ගැන මම විමතියට පත්වීමි. අපි හැමෝම විමතියට පත්වීමු. ඒත් ඒ මහින්ද මහත්තයාගේ හැටිය.පත්තරකාරයින්ට කවදත් ළෙන්ගතු මහින්ද මහත්තයාට පත්තරකාරයකු වූ මගේ නවකතාව එළිදකින අවස්ථාවට පැමිණීමට ආරාධනාවක් අවශ්‍ය නොවීය.මට මුලින් හමුවී නම් මහින්ද මහත්තයා පත්තරකාරයින්ට දැක්වූ ළෙන්ගතු බව පිළිබඳව මේ කතාවත් මුතු පද්මකුමාරට කියන්නට තිබුණා නොවේදැයි දයාවංශ ජයකොඩි සමාගමේ සොල්දර තට්ටුවේ සිට තත්ත්පරයක් ඇතුළත සිතින් ආපසු හිල්ටන් හෝටලයට පැමිණි මට සිතිණි.”අපේ පත්තර මිත්‍රයා” ජාත්‍යන්තරයට හඳුන්වා දුන් මුතු පද්මකුමාර මෙනෙවියට ස්තුති වේවා.කෙසේ වුවද මුතුගේ ”MAHINDA” කෘතිය ජනාධිපති ආර්යා ශිරන්ති රාජපක්ෂ මැතිනියට ප්‍රදානය කළ මොහොතේ මට සිහිපත් වූයේ මගේ පොත පුංචි සොල්දර තට්ටුවේදී මහින්ද රාජපක්ෂ විපක්ෂ නායකතුමාට ප්‍රදානය කළ මොහොතයි.කසුරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>04</day>
    </date>
    <link>http://www.silumina.lk/2010/07/04/_art.asp?fn=af1007046</link>
    <topic>රේඛා</topic>
    <author>රූපාන්ති බුලත්සිංහල</author>
    <content>ගුරු විද්‍යාලයට අමුත්තෙක් පැමිණියේය. ළමෝ තරමක් කලබලයෙන්. අමුත්තා ඒවා කණකටවත් ගත්තෙ නෑ. අමුත්තා. තමාගෙ අත පෙන්නුවා. අත රතුපාට වෙලා. හැමෝම කලබලයෙන් ඒ දිහා බැලුවා. කතා කරන්න භාෂාව දන්නෙ නැහැ. එහාට මෙහාට ඇවිදින්න පටන්ගත්තා. ළමයි එකිනෙකාගේ මූණ බලාගත්තා. බඩපොත්ත පිට කොන්දට ඇලිලා. මේ අපූරු පුවත මුලින්ම පදවලට හැරෙව්වෙ 30 වෙනිදා ලංකාදීපය.අප්පේ... අතේ තුවාලයක්. හැමෝගෙම ඇස් කඳුළුවලට ඇරැයුම් කළා. හදවත හිරවුණා. දරුවො විතරක් නෙවෙයි ගුරුතුමාත් කලබල වුණා.ඇසිල්ලකින් අමුත්තාගේ තොරතුරු විමසීමට දරුවෝ ළං වුණා. මේ විපත ගැන සානුකම්පිත වූ ඔවුහු හැමදේම කිරීමට ඉදිරිපත් වුණා. පශු වෛද්‍ය අයෝමි දර්ශිකා වෙත අමුත්තා කැටුව පිරිස ගියේ ඇති වූ දයාව පෙරදැරි කරගනිමිනි. අඟල් හතක් දිග ඇණයක් ඇනීමෙන් වේදනාවට පත් අතට බෙහෙත් කළත් එය සුවවෙන තෙක්, හැට පිරුණත් බිමින් නොයන අමුත්තාටත් බිමින්ම යන්න වෙනවා. උඩ යන්න හදන අයටත් මේවා පාඩම්, උඩගියත් කොයි මොහොතක හරි බිම වැටෙනවා.අම්මා මිය ගියාය. ඇගේ දෑසින් කඳුළු වැටුණි. ඈ දුව ආවාය. මවුපිය සෙනෙහස අතර බැඳීම එදා මෙදාතුර අපරිමිතය. අන් බැඳීම් සියල්ලටම වඩා එය උසස්ය. තත්ත්වය තරාතිරමට වෙනසක් නැත. ලොව චිත්‍රණය වූයේ මෙලෙසය. ඈට අම්මා අමතක කළ නොහැකි වූ බව 01 වෙනිදා දිනමිණ හෙළි කළේය.එහෙත් ඒ බැඳීම සරදමක් විය. ඇය අම්මාගේ කණකර රැගෙන යන්නට ගියාය. මියෑදුන මවගේ සිරුර බාර ගැනීමට ඇය නොකැමැති විය. ඒකත් එහෙනං එච්චරයි. මවුපිය දූ දරු සබඳතාව මිල මුදලට තීන්දුවෙලා.ගෙවල්වල අය පෙරහර බලන්න ගියා. ඒ අය හිස් අතින්ම ගෙදර ඇත්තෝ බලන්න ආවා. වටේටම කෑලි කැපිය හැකි තරම් තිත්ත කළුවරයි. රෑටවත් ගෙදර ඉන්න බැරි හැටි, ඒ පාර රැහේ එවුන් ටිකට පුදුම තරහක් ආවා. දොරවල්වලට ගහගෙන ගහගෙන ගියා. ඒ පාර ඇතුළට ගිහිල්ලා බඩු මුට්ටු කුඩු පට්ටම් කළා. අනේ මේ වගේ වැඩ, 29 වෙනිදා ලක්බිම ඡායාරූප සමඟ පෙළ ගැස්සුවා.ගෙදර ඇත්තො ආවේ, මේ ඔක්කොම ඉවර වුණාට පස්සෙ, වෙලා තියෙන විපත දැකලා දෙලොව රත් වුණා. අනේ, ඉතින් වෙච්ච දෙයක්. අලි කලබලේ ගැන අලි මත එක එක්කෙනා කිව්වා.හැමදේම විලාසිතාවෙන ලෝකෙ හොරකමත්, ස්ටයිල් වෙලා, අනික් වෙළෙඳුන් වගේම ඔවුන් වෙළෙඳාමට ආවේ, බස් රථවල, කෝච්චිවල, ලාභයි ගන්න, ගන්න, කාන්සියට රස බලන්න මහන්සි වෙලා හැදුව තල, වචන වල රසවත්කමට හැමෝම පොර කෑවා. තල විකුණුනත්, නැතත් ඇය පොහොසත් වුණා.ඇය පොහොසත් වුණේ් ඇගේ උත්සාහයෙන් ද මේ සැකය මත බොහෝදෙනා තොරතුරු සෙව්වා. රහට වහදෙන තල පිළිබඳ රස වැකියක් 01 වෙනිදා දිනමිණ හෙළි කළා.මෙතෙක් කලක් තල ගුලිවලට මත්කුඩු දමා විකුණූ බව හෙළිවිය. මත්වීමෙන් තද නින්දට වැටෙන පාරිභෝගිකයන්ගේ ජංගම දුරකථන, මිල මුදල් රැගෙන ඇය ධනවත් වන බව බොහෝදෙනා වටහා ගත්තේ පූරුවෙ වාසනාවට. රට රවටන්නට උත්සහ කරන්නෝ ඔවුන්ම රැවටෙන කල් නොදනි බව ඇයට දැනුණි.අම්මා දරුවන් සමඟ නින්දට ගියාය. දරුවොත් අම්මාට තුරුල්වෙලා නිදාගත්හ. ඒක භයංකාර හීනයක් නෙවෙයි, ඇත්තක්. දරුවන්ගේ අම්මා නිදි ඇඳේම මරලා දාලා. මේ පුවත හැම පුවත්පතකම වාර්තා කර තිබුණා.අනේ අපේ අම්මා, දරුවෝ දෙන්නාගේ ඇඬිල්ල නවත්තන්න කාටත් බැරි වුණා. මංජුලා ලේ විලක් මැද, අම්මායි, තාත්තායි සුසුම් ලෑවා. මේ මොන අපරාදයක්ද? හිතාගන්න බැහැ. කඩේ කිසිම බඩුවක්වත් ගෙදර කිසිම බඩුවක්වත් නැතිවෙලා නෑ. උන් අරං ගියේ අපේ මුළු ලෝකෙම, ස්වාමියාගෙ හැඬුම හද කම්පා කරනවා.විසඳන්න අමාරුයි. හොයාගන යන්න බෑ අගමුල අපි අසරණයි. ඇයි අපිට මෙහෙම වුණේ, ජීවිතේ කියන්නෙ, මේකටද හැමෝම හීල්ලුවා.රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>04</day>
    </date>
    <link>http://www.silumina.lk/2010/07/04/_art.asp?fn=af10070410</link>
    <topic>සුවහසක් රසිකයන් පිනවූ පුංචි තාරකා</topic>
    <author>ටිරෝනි</author>
    <content>සිත නැවතුණු තැනක්වසර කිහිපයක සිට මම රූපවාහිනිය නොබලමි. උනන්දුවෙන් වැඩසටහන් තෝරා ගෙන නොබලමි. යම් හෙයකින් නොවැළැක්විය හැකි ලෙස එදෙස බලා සිටීමට සිදු වුවහොත් බලා සිටිමි. විඳින්නට සිදුවූ මානසික වදය ගැන දුක්වෙමි. රූපවාහිනි නාලිකා සියල්ලේ විකාශය වන සියලු ම වැඩසටහන් කමකට නැතැයි මා අදහස් කරන්නේ නැත. එහෙත් අවාසනාවකට මෙන් බහුතරය එසේ ය. ඒ බහුතරය අතරින් සුළුතරය පෙරා වෙන් කර ගැනීමට කාලයක් ද මට නොමැත්තේ ය. එසේ හෙයින් ම දැන් රූපවාහිනී යන්ත්‍රය මට ආගන්තුකය.එහෙත් එක් දිනක, එක් නිමේෂයක ඒ ගී හඬ මට ඇසුනි. මට මතක හැටියට ඒ ඉරිදාවකි. එබැවින් ම විවේක සුවයෙන් රාත්‍රි ආහාරය ගැනීමේ දුලබ වරම ද මට හිමි විය. අවධානයට ලක් නොවුව ද රූපවාහිනී යන්ත්‍රය ද ආලින්දයේ ක්‍රියාත්මකව පැවතුණි. ඒ ගී හඬ මගේ දෙසවන වැටුණේ එවිටය. තිරයෙ දිස් වූයේ පුංචි ගායකයෙකි. එහෙත් හඬ පරිණතය. ආයාසයෙන් තොරය. බිය සැක නැත. පැකිලීමක් ද නොපෙනේ. ඒ හඬ මා රූපවාහිනී තිරය දෙසට ආකර්ශනය කරවීය. බොහෝ කලකට පසු මම රූපවාහිනිය නරඹන්නට වූයෙමි.මම මුණගැසී තිබුණේ තරු තෝරන වැඩසටහනකි. තරග වැදී සිටියෝ පුංචි පොඩිත්තෝ ය. මා දැහැන් ගත කළ ඒ ගී හඬ අයත් වූයේ ද ඔවුන් අතරේ සිටි අහිංසකයකුට ය. මට පෙනී ගිය අන්දමට මේ පොඩිත්තාට වයස අවුරුදු හයක් පමණ වන්නට ඇත. කෙසේ වුව ද ඔහු ගැයුවේ ය. ගීතය තෝරා දෙන්නට ඇත්තේ මවුපියන් හෝ ගුරුවරුන් වන්නට ඇත. එහෙත් නිසග ගායන හැකියාව නම් ඔහුට පමණක් ම උරුමය.මම තවත් මොහොතක් රූපවාහිනිය දෙස බලා සිටියෙමි. තවත් පොඩිත්තෝ කිහිප දෙනෙක් ම ගී ගැයූහ. ඒ සියල්ලෝ ම සැබෑ දක්ෂයෝ ය. එක් පුංචි දියණියක් රුක්මණී දේවිය ගේ ගීතයක් ගැයුවා ය. ළමා ස්වරය මුසු වූ ඒ පැරණි ගීතය මගේ දෙනෙත් කඳුළින් පුරවාලන්නට සමත් විය. ඇතැම් විට ඒ දියණිය ගීතයේ අර්ථය නොදන්නවා වන්නට පුළුවන. එහෙත් ඇය ඒ කිසිවක් තම ගායනයට බාධාවක් කර ගත්තේ නැත.දෙමවුපියන් විසින් තරගයට ඉල්ලුම් කරන ලදුව, දෙමාපියන් විසින් ම පුහුණු කරන ලදුව, දෙමවුපියන්ගේ ම පෙළඹවීම මත තරග කිරීමට පැමිණි මේ පොඩිත්තෝ කොතරම් අවිහිංසක දැයි මට සිතුණි. ඔවුන් කළ එකම දෙය නම් වේදිකාව මතදී බොහොම නිරායාසයෙන් තම ගීතය ගැයීම පමණි. රශ්මි සංගීතාත්, කිත්සිරි ජයසේකරත් මේ ගීත අගය කිරීමෙහි යෙදී සිටියහ.මේ පුංචි ගායක ගායිකාවෝ කොතෙක් වේලා මා රූපවාහිනිය කෙරෙහි ආකර්ෂණය කර ගත්තා දැයි මතක නැත. ඇතැම් විට ඒ පැය බාගයක් පමණ වන්නට ඇත. අවසානයේ ඔවුහු ඉන් නික්ම ගියහ. තරු තෝරන තරගයක තවත් පියවරක් එසේ අවසාන විය. එහෙත් තිරයෙන් ඔබ්බෙහි ඔවුන් එස්.එම්.එස් ඉල්ලමින්, තව තවත් ගී පුහුණු වෙමින් සිටිනවා විය යුතු ය. තරු තෝරන තරග සම්බන්ධව මගේ මතය මෙතනට අවශ්‍ය වන්නේ නැත. බුදුන් පිදුමට ද තරග පවත්වන මේ ලෝකයේ කුඩා දරුවන්ගේ සහජ හැකියාව මත තරග පැවැත්වීම පුදුමයට කරුණක් වන්නේ නැත. එසේ හෙයින් තමන්ට උපතින් හිමි වූ මධුර හඬ මත ජීවිතයේ හෙට දවස තීරණය කරන තැනකට මේ දූ දරුවන් පැමිණීම ඔවුන්ගේ වරදක් නොවේ ම ය.මේ සියලු දේ අතර ඒ සෞම්‍ය ගී හඬ වරින් වර මගේ දෙසවනේ ඇසෙන්නා සේ ය. අනේ, ඒ හඬ බෙහෙවින් අව්‍යාජ ය. අහිංසකය. අනාගතයේ සුවහසක් රසිකයින් පිනවන මධුර ගායකයන් බිහි කරන බවට ඉඟි සපයන්නේ ය. තරගයක් නොමැතිව මේ සිඟිත්තන්ගේ හැකියාවන් ප්‍රේක්ෂකයා අභිමුවට ගෙන ඒමට නොහැකි ද? වැඩිහිටියන්ගේ තරගකාරී ලෝකයට ඔවුන් ද දිනෙක නිසැකවම එක්වනු ඇත. එහෙත් ඒ පොඩිත්තන් ලෙස නොව වැඩිහිටියන් වශයෙනි. එහෙත් හැකියාව අගයන අතරම තරගයෙන් ඔවුන් ඈත්කර තැබීම ඔවුන්ට කරනා යහපතක් නොවේද?මේ ප්‍රශ්නවලට පිළිතුරු සෙවීම වැඩිහිටියන් සතු ය. එහෙත් එක් දෙයක් මම දනිමි. ඒ අර සුරතල් සිඟිත්තාගේ හඬ මා වසඟ කළ බවයි.ඒ හඬ මගේ සිත පතුලේම තැන්පත් විය. දැනුදු එය මගේ දෙසවනේ දෝංකාර දෙන්නා සේ හැඟේ. මේ සියල්ල සිදු වූයේ බෙහෙවින් ම අහඹු ලෙස ය. ඒ අහඹුවට හේතු වූයේ මා රූපවාහිනිය දෙස මඳක් වේලා බලා සිටීමයි.ටිරෝනිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>04</day>
    </date>
    <link>http://www.silumina.lk/2010/07/04/_art.asp?fn=as1007041</link>
    <topic>අනේ ඇවිත් අපව බලලා යන්න</topic>
    <author>ඉනෝකා සමරවික්‍රම</author>
    <content>අනේ ඇවිත් අපව බලලා යන්නකලක් ඔවුහු අතට ලැබෙන දේ කාබී රාත්‍රිය උදා වූ විට කොහේ හෝ වැටී නිදාගත්හ. රාත්‍රිය හෝ දහවල පිළිබඳව කිසිදු අවබෝධයක් නොතිබූ ඔවුහු අණකිරීම්, විධාන ඔස්සේ දවස ගත කළහ. එහෙත් අද වනවිට ඔවුහු දවසක ආරම්භය හා අවසානය පිළිබඳව තේරුම් ගෙන ඇත්තා හ. උදේ හිරු නැගෙන විට අවදිවන ඔවුහු දවස ආරම්භ කරන්නේ ගහකොළ අතර ගැවසෙමිනි. දවස අවසන් වන විට ද ඔවුන් හිඳින්නේ ගහකොළ අතර ය. ඔවුන්ගේ මනස නිරවුල් ය. නෑදෑයෙක්, මිත්‍රයෙක් නැති ඔවුන්ගේ ලෝකය කොටු වී ඇති සේ ය. එහෙත් ඔවුහු ජීවත් වෙති.බලාපොරොත්තු මවාගෙන ජීවත්වෙති. අතීත මතක අතරේ හිඳිමින් ජීවත් වන්නා වූ ඔවුහු කොයි මොහොතේ හෝ තමන් කැඳවාගෙන යෑමට ගෙදරින් පැමිණෙතැයි ද බලා සිටිති. තවකෙකු සියල්ල අමතක කර ගහට කොළට ආදරය කරමින් එහි මල් ඵල බලා සතුටු වෙති. ඔවුන් ගේ ලෝකය අලුත් කළේ දෙවිවරු බඳු වෛද්‍යවරු ය. හෙදියෝ ය.“අපට හැමදාම තිබෙන ප්‍රශ්නයක් තමයි මානසික රෝහලේ සුවය ලැබූ රෝගීන්ව ඔවුන්ගේ අයිතිකරුවන් විසින් රැගෙන නොයෑම. අපි බොහෝ විට රෝගීන්ගේ අයිතිකරුවන්ට දැනුම් දෙනවා මේ අයව රැගෙන යන්න කියලා. නමුත් ඔවුන් විවිධ හේතු කියලා එන්නේ නැහැ. මුලින් ම මුල්ලේරියාව හා අංගොඩ රෝහල් දෙක වෙන වෙනම පැවැතුණේ. නමුත් මුල්ලේරියාව රෝහලත් අංගොඩ මානසික රෝහලේ පරිපාලනය යටතට බාරගත්තට පස්සේ අපි කල්පනා කළා මේ සුවය ලබා සිටින අය වෙනුවෙන් කළ හැකි විකල්ප ක්‍රියාමාර්ගයන් පිළිබඳව.ඒ අනුව තමයි මේ අය වෙනුවෙන් වෘත්තිය පුහුණුව ලබාදීමට තීරණය කළේ. කඩදාසි නිෂ්පාදනය, තේ කවර සෑදීම පිළිබඳව වෘත්තිය පුහුණුව ලබාදුන්නා. ඒ වගේ ම මෙහි සාර්ථකම වැඩපිළිවෙළ තමයි ගොවිපළ ආරම්භ කිරීම. අපේ තිබෙන දැක්ම තමයි රෝගියා සමාජගත කිරීම. නමුත් මානසික රෝගියා සිටිය යුතු තැන නොවෙයි ඉන්නේ. සුව වී ගෙදර යා යුතු අය ඉන්නේ වාට්ටුවල. කොටු වී සිටි රෝගීන්ට අප නිදහස ලබාදුන්නා. මුල්ලේරියාවේ පවත්වාගෙන යන ගොවිපළේ සියලු කටයුතු කරනු ලබන්නේ සුවය ලැබූ කාන්තාවන්”.අන්නාසි වගාවට සාත්තු කරමින්රෝහල් අධ්‍යක්ෂ වෛද්‍ය ජයාන් මෙන්ඩිස් මහතා පවසයි.බොහෝ කල් සිට මෙම රෝහලේ සිටින සුවය ලැබූ කාන්තාවන්ට අයිතිකරුවන් නැත. ඇතැම් අයිතිකරුවන් මේ වනවිට මිය ගොස් ය. ඇතැම්හු තම ඥාතියා අමතක කර ඇත්තාහ. එය එසේ වුවත් වෛද්‍යවරුන්ට, හෙදියන්ට ඔවුන් අතහැර දැමිය නොහැක. ඒ නිසා ම ඔවුහු මේ කාන්තාවන්ගේ අභිවෘද්ධිය වෙනුවෙන් කැපව හිඳින්නා හ.“උද්‍යාන භෝග වගාව කියන්නෙත් මානසික රෝගීන්ට චිකිත්සක ක්‍රමයක්. පරිපාලනය වෙනස් වීමත් සමඟ තමයි මෙය ආරම්භ කෙරුණේ. දෙදහස් අටේ නොවැම්බර් මාසය වනවිට මුල්ලේරියාව රෝහලට අයත් මේ කොටස අමු කැලෑවක්. අපට කවුරුවත් පිටින් ඇවිත් සහාය දුන්නේ නැහැ.මේ අයම තමයි කැලෑව ටික ටික සුද්ද කළේ. මුල් කාලයේ දි මේ ව්‍යාපෘතිය බාරව කටයුතු කළේ වෛද්‍ය ශාන්ත කරුණාරත්න. ඒ වගේ ම හෙද නිලධාරිනි පද්මාමාලනි මිස්. මෙහි මුල් අදියර වශයෙන් කළේ කැලෑව එළිපෙහෙළි කිරීම. අපේ මේ ව්‍යාපෘතියට මුල සිට ම උදව් කළ කෙනෙක් තමයි අක්ෂි රෝග විශේෂඥ මානෙල් පැස්කුවල් මහත්මිය. ඇය තමයි රාජකීය විද්‍යාලය මේ ව්‍යාපෘතිය සඳහා සම්බන්ධ කළේ.රාජකීය විද්‍යාලයේ විදුහල්පති උපාලි ගුණසේකර, ජයතිලක, ස්වර්ණා ප්‍රේමරත්න යන ගුරුමහත්මීන් හා රාජකීය විද්‍යාලයේ දරුවෝ මහත් උනන්දුවෙන් මේ කටයුත්තට දායක වුණා. ජිනසේන සමාගම විසින් ජල නළ සහ වතුර මෝටර් ලබාදීමට කටයුතු කළා. ඒ වගේ ම ගොතටුව ගොවිජන සේවා ආයතනයේ කෘෂිකර්ම නිලධාරීන් ගංගා මහත්මියත් මේ සද්කාර්යයට දායක වුණා.ගොවිපළේ ආරම්භයේ සිට මේ දක්වා සිදුවන ක්‍රියාවලිය පිළිබඳව අදහස් දක්වමින් වෛද්‍ය බුද්ධිනි ඉඹුල්පිටිය මහත්මිය පැවසුවා ය.මෙම ව්‍යාපෘතිය බාරව රෝගීන් සමඟ කටයුතු කරන්නී හෙද නිලධාරිනී පද්මා මාලනි මහත්මයයි.“මේ අයව හුරු කර ගැනීම ඉතාම අමාරු කාර්යයක්. කාලයක් තිස්සේ ඔවුන් ඔවුන්ට ඕන විදිහට හිටියේ. මුලින් ම නම් අපි ඔවුන්ගේ පස්සෙන් ම හිටියා. උදේ 6 වන විට අපි ඔවුන් සමඟ ගොවිපළට එනවා. දහය එකොළහ වනතුරු ගොවිපළේ වැඩ කරනවා. නැවත සවස දෙක හමාර පමණ වනවිට ඇවිත් හවස පහමාර පමණ වනතුරු ඉන්නවා. ඒකාකාරි පරිසරයකට කොටු වෙලා හිටපු මේ අයට අද කණ්ඩායම් හැඟීම තියෙනවා. මොවුන්ට මුදල් පරිහරණය පිළිබඳව අවබෝධයක් තිබුණේ නැහැ. මිරිස්, බටු, කතුරුමුරුංගා, කාමරංගා ආදිය අපි කඩාගෙන මුල්ලේරියාව මූලික රෝහලට අරගෙන යනවා.එහිදී වෛද්‍යවරුන් එහෙම මේ ඵලදාව මිලට ගන්නවා. වගාවෙන් ලැබෙන ආදායමෙන් සියයට පනහත් ගොවිපළේ කටයුතු කරන නේවාසිකයන්ට ලබාදෙන අතර ඉතිරි සියයට පනහ නඩත්තුව සඳහා විය පැහැදම් කරනවා. ඒ වගේ ම මේ ගොවිපළේ ස්ථිර ආදායම් ලබන දහදෙනෙක් පමණ ඉන්නවා. මේ වනවිට අපි රුපියල් අසූදාහක ආදායමක් ගොවිපළෙන් ලබා ගෙන තිබෙනවා’.කිසිදු බලාපොරොත්තුවක් නොතිබූ ඔවුහු කැලෑවක් බවට පත් ව තිබූ බිමක් අද සරුසාර ගොවිපළක් බවට පත් කර ඇත්තාහ. අක්කර දෙකකට ආසන්න භූ®මි භාගයක් පුරා බටු, මාළු මිරිස්, මෑ කරල්,, වැටකොළු, පතෝල වැනි එළවළු වර්ග මෙන් ම කෙසෙල්, අන්නාසි, අඹ කාමරංගා ආදී පලතුරුත් මඤ්ඤොක්කා බතල, කිරිඅල ආදී අල වර්ගත් සිටුවා ඇත්තේ ය.අයාලේ ගිය සිත ගහට, කොළට, මලට, ආදරය කරන්නට පටන්ගෙන ඇත. තම දෑතින් සිටවූ ගසක, ඵලදාව දැක ඔවුහු අප්‍රමාණ සතුටක් විඳින්නාහ.“ආ... මෙන්න...”කහපාටට ඉදුණු කාමරංගා ගෙඩි කිහිපයක් රැගෙන පැමිණි ඇය අපට ඒවා දිගු කළා ය.ජයාන් මෙන්ඩිස් රෝහල් අධ්‍යක්ෂහෙද නිලධාරිනි පද්මාමාලනි“මට හරි සතුටුයි. මේවා හිටෙව්වේ අපි” ඇය උදම් අනන්නීය.“ඔයා කොයි කාලෙද මෙහෙම ආවේ” මම ඇයට ළංවී ඇසුවෙමි.“මෙහෙට ඇවිල්ලා අවුරුදු දහතුනක් විතර වෙනවා. මගෙ ගම ගාල්ලේ. දැන් මට අවුරුදු පනස් එකයි. මං දන්නෙ නෑ මොකට මාව මෙහෙ ගෙනාවද කියලා. අයියලා තමයි ගෙනල්ලා ඇරලුවේ. මං ගෙදරින් එනකොට මගෙ පුතාට අවුරුදු අටයි. දුවට අවුරුදු හතයි. කවුරුවත් මාව බලන්න එන්නේ නැහැ. මට ආසයි මගෙ දුවයි පුතයි බලන්න’.ඇය ඇස නැඟි කඳුළු පිසිමින් පවසන්නීය. ගාල්ලේ සිට පැමිණි සිරිමා දැන් නිරෝගීය. ඇය ගොවිපළේ සෑම කටයුත්තකම නියැළෙන්නීය. එහෙත් අවාසනාව නම් ඇගේ ඥාතීන් ඈ බලන්ට නොපැමිණීම ය.“මට දැන් හොඳයි. අපි උදේ ම නැගිටලා ගොවිපළට එනවා. උදලු ගානවා. ගස් හිටවනවා. සමහරදාට පොළෙත් යනවා. අපිට සල්ලි ලැබෙනවා. මං ඒවා එකතු කරනවා කරාබු දෙකක් ගන්න.”ගොවිපළේ ස්ථිර වැටුප් ලබන්නියක වන ප්‍රේමවතී කරාබු දෙකක් ගැන සිහින මවමින් පවසන්නීය.වසර තිස් ගණනකට ආසන්න කාලයක් තිස්සේ මානසික රෝහලේ සිටින ඇය දැන් සුවය ලබා සිටිති. එක්දහස් නමසිය හැත්තෑ එකේ කැරැල්ලේ දී තම පෙම්වතා මිය යෑමත් සමඟ කම්පනයට ලක් වූ ඇය හැත්තෑ දෙකේ දී පමණ මානසික රෝහලට ගෙනැත් ඇරලවන ලද්දේ ඇගේ ම සොයුරන් විසිනි.“ඒ දවස්වල නම් ගෙදර අය බලන්න ආවා. දැන් නම් කාලෙකින් කවුරුවත් ආවේ නැහැ. අම්මා තාත්තා මැරිලා ඇති. අයියලා දෙන්නෙකුයි, නංගිලා දෙන්නෙකුයි හිටියා. මට ඉඩකඩම් එහෙමත් තිබුණා. ඒ අය ඒවා භුක්ති විඳිනවා ඇති. මට ඒවා ඕන නැහැ. ඒත් කවුරු හරි ඇවිල්ලා අපිව බලලා යනවා නම්...”ඇගේ දෑසේ බලාපොරොත්තුවේ සේයාවක් ඇත. ඇගේ පමණක් නොව සුවය ලබා ගොවිපළේ කටයුතුවල නියැළෙන කොයි කාගේත් බලාපොරොත්තුව හෙට හෝ අනිද්දා තමන් බැලීමට කවුරුන් හෝ පැමිණේ වි කියා ය.බලාපොරොත්තුවේ දෑස් දල්වාගෙන බලා සිටියත් ඔවුහු ගොවිපළේ කටයුතු අතපසු කරන්නේ නැත.“මුල් දවස්වල නම් හරි අමාරුයි මෙයාලව පාලනය කරන්න. දැන්නම් අපි කියන්නත් කලින් මේ ගොල්ලෝ උදේට දවල්ට ගොවිපළට එනවා. උදුළු ගානවා. ඉස්සර මේ ගොල්ලෝ කිසිම දෙයක් කරගන්න දන්නේ නැහැ. උයන්න, තේ හදන්නවත් බැහැ. දැන් අපි ඒ අයට එවැනි දේවල් කරන්න කියලා දීලා තියෙන්නේ. මඤ්ඤොක්කා, බතල වගේ දේවල් ගැලෙව්වම අපි එයාලටම දෙනවා තම්බගන්න. ඒ ගොල්ලෝ දැන් එවැනි දේවල් කරගන්න හුරුවෙලා ඉන්නේ. අපට මෑතකදී ගොවිජන සේවා දෙපාර්තමේන්තුවෙන් අන්නාසි පැළ දාහක් ලබාදුන්නා. මේ අය තමයි ඒවා හිටෙව්වේ. අද වනවිට මේ කාන්තාවන්ගේ ප්‍රගතිය දැකලා මට දැනෙන්නේ් පුදුම සතුටක්.”හෙද නිලධාරිනි පද්මා මාලනී පවසන්නීය.දැන් ඇය අණ කරන්නේ නැත. කාන්තාවන් සමඟ ඇය ද ගොවිපළේ වගා කටයුතුවල නියැළෙන්නීය. සියල්ලෝම එකාමෙන් වගා කටයුතුවල නියැළෙති.ගොවිපළේ කටයුතු කරන අයට අමතරව රෝහල් භූමියෙන් පිටත නිවසක නතර වී විවිධ ආයතනවල සේවයට යන කාන්තාවෝ ද මෙහි සිටිති.“අපි මේක ආරම්භ කළේ මේ පුනරුත්ථාපනය වූ රෝගීන්ගේ තත්ත්වය වඩාත් යහපත් කිරීම සඳහා ඒ අය නිදහසේ ඉන්නවා. වෘත්තීය පුහුණුව ලැබූ අයගෙන් කිහිප දෙනෙක් රෝහලේ ම සේවය කරනවා. තවත් පිරිසක් ගෙවල් කුලියට අරගෙන ඒ ගෙවල්වල නැවතී රැකියාවට යනවා. මේවා රෝහල් පාලනය යටතේ තමයි තිබෙන්නේ. මේ සුවය ලබා සිටින අයව තවදුරටත් රඳවා කොටුකර තැබීම නොවෙයි අපේ අරමුණ, ඔවුන්ගේ ජීවිත වලට වඩ වඩාත් සහනයක් ලබාදීමයි අරමුණ” අධ්‍යක්ෂ වෛද්‍ය ජයන් මෙන්ඩිස් මහතා පවසන්නේ ය.ඔවුහු සුවය ලබා සිටිති. අමතකව තිබූ මතකය යළිත් අලුත් වී ඇත. ගහකොළ සමඟ ගත කරන ජීවිතය ඔවුන්ට සැනසිල්ලකි. එහෙත් ලැබෙන විවේකයේදී ඔවුන්ගේ සිත් තම අතීත සබැඳියාවන් සොයා යන්නේ ය.“අනේ අපේ ගෙවල් වලට කියන්න ඇවිත් බලලා යන්න කියලා.” දෑස් හි කඳුළු පුරෝගන ශ්‍රීමතීලා, ප්‍රේමවතීලා එක හඬින් කියන්නීය.ඔවුන්ගේ ඒ හඬ ඔබට ඇසේ නම් ශ්‍රීමතීලාගේ ප්‍රේමවතීලාගේ ඥාතින් සිත් සුවපත් වූ ඔවුන් බලන්නට මොහොතකට ඇවිත් යන්න එන්න.ඉනෝකා සමරවික්‍රමඡායාරූප - දුෂ්මන්ත මායාදුන්න  වගාවට වතුර රැගෙන එමින්වගාවට වතුර දමද්දීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>04</day>
    </date>
    <link>http://www.silumina.lk/2010/07/04/_art.asp?fn=as1007042</link>
    <topic>‘රත්තරං අම්මා’ සාර්ථක වුණේ අම්මාගේ ආභාසයෙන්</topic>
    <author>සටහන -උපාලි සමරසිංහ</author>
    <content>‘රත්තරං අම්මා’ සාර්ථක වුණේ අම්මාගේ ආභාසයෙන්අතීත දිවියේ අනන්ත අඳුරේ විඩාව නිමවේ වියෝග කඳුළේ අනන්ත එළියයි දයාව මවගේ මගේම දෑතින් පළන්ඳවන්නයි මෙදා මාලෙ මා ගෙනාවෙ අම්මේ සමාව ඉල්ලා දෙපා වඳින්නම් - සමාව දෙනු මැන පුතාට අම්මේමේ හෘදයාංගම අනුවේදනීය ගීය ඔබට මතකද? ධර්මසිරි ගමගේ රසවතා “රත්තරං අම්මා’ චිත්‍රපටය සඳහා කළ මේ පබැඳුම එදා සුවහසක් රසිකයන් අසා සිටියේ හැඬූ කඳුළිනි. පියාද අහිමිව තම පුතු ළෙහි හොවා වැඩූ තම දුප්පත් මවගේ වචනයට පිටුපා ඒ පුතා නොයෙක් නොහොබිනා කම් කළේය. ඇගේ රන් මාලයද සොරාගත්තේය. මිනීමැරුමක් ද කැර එල්ලුම් ගසට නියම විය. මව රට පුරා ඇවිද ගොස් පෙත්සමක් අස්සන් කැර රාජ්‍ය ප්‍රධානයාගේ විශේෂ අවසරයකින් පුතා පෝරකයෙන් නිදහස් කැර ගත්තාය. එහෙත් තම උත්සාහය ව්‍යර්ථවී පුතු පෝරකයට නියම වී යැයි සිතූ මව දාරක ප්‍රේමයෙන් උමතුව දිවි තොර කැර ගත්තාය.මේ අනුවේදනීය කතාවේ පුතා ලෙස රංගනය කළේ අද්විතීය නළු ගාමිණී ෆොන්සේකාය. රත්තරං අම්මා වූයේ ප්‍රවීණ රංගවේදිනී ශ්‍රියානි අමරසේනය. චිත්‍රපටයට පසුබිම් වූ මේ කතාව කොම්පඤ්ඤවීදිය ප්‍රදේශයේ සිදුවූ සත්‍ය කතා පුවතක් බව දන්නෝ අල්පයහ. ඒ රත්තරං අම්මාට ප්‍රාණ වායුව පිඹි ශ්‍රියානි තම රත්තරං අම්මා ගැන කියන්නට මා අබිමුව හිඳී. කල්‍යාණි ගංගා, අහසින් පොළොවට, තරණය, හතරදෙනාම සූරයෝ ඇගේ රංගනයේ තවත් දිදුළ කඩඉම් කීපයකි. මීටත් අමතරව ශ්‍රියානි අද ටෙලිනාට්‍ය නිෂ්පාදිකාවක හා අධ්‍යක්ෂිකාවක ද වෙයි.මගෙ අම්මා එමලින් විමලාවතී වීරකෝන්. විවාහයට පෙර විමලාවතී කොඩිකාර. කොළොන්නාව මීතොටමුල්ල ඇගෙ මහගෙදර තමයි මං ඉපදුණෙත්. විශාල ආරුක්කු වා කවුළු ආදිය තබපු ලැටිස් අල්ලපු ගෙයක්. තාත්තා පාලමකුඹුර හේරත් මුදියන්සේලාගේ වීරකෝන් බණ්ඩා. ගම නුවර. කොළඹ මහ නගර සභාවේ ලිපිකරුවෙක් විදියට වැඩ කළා. අපේ අම්මා කොලොන්නාව විද්‍යාලයෙන් තමයි ඉගෙන ගෙන තියෙන්න. අම්මගෙ අක්කා ඇසිලින් කොඩිකාර ගුරුවරියක්. දැන් ජීවතුන් අතර නෑ. තවත් අම්මගෙ නංගි කෙනෙක් හිටියා. එයා තරමක් මන්දබුද්ධිකයි.මං පුංචිකාලෙ - නොදැනුවත්කමටයි හුරතලයටයි ඇයට කතා කළේ ‘පිස්සු චම්මා’ කියලයි. තාත්තයි අම්මයි එක්කාසු වෙලා තියෙන්නෙත් යෝජනාවකින්. තාත්තා ආරියසිංහල ඇඳුම ඇඳලා ගිනිරතට රතේ සාලය මැද ඉන්නකොට ඔහුට හෙප්පුව දීලා ආපු කතාව අම්මා මට දවසක් කිව්වා. ඒ දෙන්නට හිටිය එකම හුරතලී මං විතරයි. මාව ලැබිලා තියෙන්නෙත් බැඳලා අවුරුදු හතකට පස්සෙ. දරුවකු පතා බාර හාර නොවුණු දේවාලයක් පන්සලක් නැති තරම්ලු. දැන් මං කියන කතාව කෙනෙකුට හිතෙන්න පුළුවන් කිසියම් විදියක ප්‍රබන්ධයක් ද කියලා. ඒත් පිරිසුදු ඇත්ත මං කියන්නෙ.මාව පිළිසිඳගත්ත දවසට පෙර දවසෙ අම්මා අපූරු හීනයක් දැකලා නිල් කැටේට වතුර තියෙන ලස්සන නෙළුම් විලක්. ඒ අතර සුදු ඇත් පැටියෙක් වතුරේ බැහැලා ඉඳලා සොඬින් වතුර ගෙන අම්මගෙ කුස පැත්තට විද්දලු. ඒත් එක්කම අම්මට අවදිවෙලා. අද අවුරුදු 96 ක් වෙලා සිහියත් හරිහැටි නැතිව ඇඳේ ඉන්නා අම්මා ඒ කාලෙ මගෙ ජීවිතේ විවිධ අවස්ථාවල මේ හීනය ගැන මට කීවා.මාව ඉස්කෝලෙ අරන් ගියෙ අම්මා. මීතොටමුල්ල මධ්‍ය විද්‍යාලයට මුලකුරු කරන්න ගිය කාලෙ මට තවමත් මතකයි. මං ස්කෝලෙ හිටියාට නිතරම පාසල් වැට මායිමට ඇස් ගහගෙන ඉන්නෙ. හේතුව විවේක කාලයට කොහොම හරි අම්මා පාසල් වැට අයිනට එන රුව බලාපොරොත්තුවෙන්. ඇය උණුවතුර බෝතලයක තේවතුර ගේනවා. බිස්කට්, කොකිස්, කැවුම් වගේ ජාතියක්, බනිස් වගෙ දෙයක් එක්ක මෙහෙම තේවතුර දෙන්න ඇය වරු ගණන් එතැන හිටගෙන බලා ඉන්නවා.ඒක තමයි මවකගේ හැබෑ සෙනෙහස. පොඩි කාලෙ මං හරිම දඟ ළමයෙක්. නිතරම ළමයින් එක්ක ගෝරි. පැමිණිලිත් ගොඩාක් අම්මට එනවා. ගෙදර වුණත් නිකමටවත් ඇවිදගෙන යන්නෙ නැහැලු. දුවන එකමයි වැඩේ. ගේ බඩුමුට්ටු පෙරළගෙන. එකම දරුවා නිසා තාත්තත් හුරතලේට හදන්නෙ. ඒ නිසා අම්මව යටත් කරගෙන ජීවත්වෙන්නයි හදන්නෙ. තාත්තා ආවම කේලම් කියනවා විශේෂයෙන් අම්මා ගහපුවාම. තාත්තත් ඉතින්! මෙහෙම ළමයින්ට ගහනවද කියලා අම්මට ටිකක් සැරෙන් කතා කළාම මං රැජණක් වගේ ආඩම්බර වෙනවලු.පස්සෙ පස්සෙ අපේ මහගෙදර කුලුනක් උඩ නිතරම වේවැලක් තිබුණ මතකයි. වරදක් කළාම අම්මා වේවැල දිහා බලනවා. ගන්ඩ ඕනෑ නෑ. වේවැලට නම් පණ බයයි. දවසක් වරදක් කරලා තදින් වේවැල් පාරක් කාලා කකුල ඉදිමිලා තිබුණා. මහරාත්‍රියෙ අම්මයි තාත්තයි ඇවිත් ඒ ඉදිමුමට තෙල් ගෑවා. මාත් බොරුවට නිදි වගේම උන්නා. අම්මා තාත්තට හැමවිටම ගරු කළා. දෙන්නා අතර යම් යම් බහින්බස් වීම් සිද්ධ වුණත් අන්තිමේ මුල් තැන තාත්තට. මට මතකයි ඊට පස්සෙ මාව කොළඹ මියුසියස් විදුහලට ඇතුළු කළා. ඒ වන විට තාත්තට තිබුණෙ බයිසිකලයක්.මාව බයිසිකලේ තියාගෙන තාත්තා මියුසියස් එකට එක්ක යන්නෙ. අම්මා මේකට පණබයයි. රෝද අස්සෙ කකුල යාවි කියලා. ඇයි? කොහොමත් දඟකාරිනෙ. අම්මා ආගමික ජීවිතයට පුදුමාකාර විදියට නැඹුරුයි. කොලොන්නාව පන්සලේ කුලඟන සමිතියේ සභාපතිනිය වෙලා හිටියෙ ඇයයි. තාත්තට අවශ්‍ය හයි හත්තිය දෙන්න අම්මා සීට්ටු දානවා. වෙන්දේසි සීට්ටු. වෙලාවට සීට්ටු බේරනවා. හැබැයි! සීට්ටු නොදී ඇරියොත් අම්මා ඒ ගෙවල් ඉදිරිපිටටත් යනවා. ඇඳුම් මහන්න ඇය සතුව තිබූ දක්ෂතාව අපට නෑ. අපේ ඇඳුම් විතරක් නොවෙයි පිටස්තර අයටත් ඇඳුම් මහලා ඇය හම්බ කළා. ඇයට සිංගර් මැෂිමක් තිබුණ. ගෙදර වැඩ අහවර කරලා ඇය මැෂිමෙ වාඩිවුණාම ඉතින්! කීයක් හරි උපයාගෙන මිසක් නැගිටින්නෙ නෑ. මමත් මේවා බලාගෙන ඉන්නවා.කැන්ඩියන් ඉන්දියන් විදියට අඳින්නත් ඈ කැමතියි. අපේ ගෙදර මස් අනුභවය අඩුයි. මාළු, බිත්තර, කරවල තමයි නිතර හැදුවෙ. ඇගෙ සත්ත්ව කරුණාව ඉහළයි. පූස් පැටව් හිටියා. ඒ ආභාසය මටත් ආවා. මං කිරිසප්පයා කාලෙ ඉඳලම චිත්‍රපට බැලූ ගැහැනියක්. අලුතින් චිත්‍රපට ආවම තාත්තයි අම්මයි දෙන්නාම ඒවා බලන්න මාත් එක්ක යනවා. එඩී, රුක්මණී තමයි ඒ අයගෙ සිනමා වීරයන්. රුක්මණීලගෙ මිනර්වා නාට්‍ය සංගමය කාලෙ ඉඳන්ම ඒ අය ඔවුනට පෙම්බැන්දා. දෙවොල් මඩු, කොහොඹා කංකාරිය, දහඅට සන්නිය, පළාතේ කොතැනක තිබුණත් මේ අය මාත් එක්ක ඒ තැන්වලට යනවා. ඒකෙ “අයිලා පැදීම” කියන අංගය තමයි අම්මා මට වර්ණනා කරමින් පෙන්වූවේ.බලාපු චිත්‍රපටවල, නාට්‍යවල දර්ශන සමහර ගීත, නැටුම් මං අභිනය පාමින් අම්මට ගෙදරදි නටලා පෙන්වනවා. ඇය අත්පොඩි ගගහා ඒවාට තාල ඇල්ලුවා. මගේ නිර්මාණාවේශය හඳුනාගත් අම්මා ඒ හැඟීම් බොඳ කළේ නෑ. එනිසාම ඒ චමත්කාරයෙන් මා මත්වුණා. අර්ධ නාගරික පරිසරයෙන් මිදිලා ගහකොළ, සතා සීපාවා, බැත කෙත, නිල් ගොයම පෙන්වන්න ඔවුන් නිවාඩුවට තාත්තගෙ ගමට යනවා. ගුන්නෑපාන වගේම දුම්බර මිටියාවතටත් ඔවුන් නිතර ආවා ගියා.අම්මා පුංචි කාලෙ ඉඳලාම මගේ පොත්පත් නිතර බැලුවා. ඇය හඳුනාගත්තා මට ගණිතය බෑ. විද්‍යාව වගේ විෂයයන් බෑ කියලා. සිංහල සාහිත්‍යයට මට ඉහළ ලකුණු. සංගීතයටත් මට ලකුණු තිබුණා. මං ගේ ඉදිරිපිට කෑ ගසමින් සින්දු කියනවා අහගෙන ඉඳලා අම්මා තමන්ගෙ ඥාතියෙක් වූ සිරි අයියාට (යූ.එස්.පෙරේරා මහත්මයාට) මා ගැන කීවා. ඒ අනුව රේඩියෝ සිලෝන් එකේ ‘ළමා පිටියෙ’ මට අවස්ථාවක් ලැබුණා.එතකොට මට යන්තම් අවුරුදු 7ක් හෝ 8ක් ඇති. දයා අබේසේකර මාත් සමඟ ඩුවට් එකක් කීවා. සිරි අයියා එමලි අක්කගෙ දූ හොඳට සින්දු කියනවනෙ කියලා මට පොඩි ඇගයීමකුත් කළා. ඒත් කාලයත් එක්කම මගෙ සින්දුව නැවතිලා රංගනය පැත්තටයි හිත ඇදුණෙ. ඊටත් පස්සෙ එස්.එස්.සී. කරන කාලෙ පාසලේ ප්‍රහසනයක ‘කුමාරිහාමි’ කියලා පිස්සු චරිතයක් මං රඟපෑවා. අම්මත් මේක බලන්න ආවා. ඇය ඇත්තටම මට පිස්සු හැදුණද කියලා බයවෙලා ඇඬුවා. ටිකින් ටික මගෙ සිතට කාන්දු වුණේ රංගනයේ වටිනාකමයි. මං අම්මට කියලා සිංහල සංස්කෘතික ආයතනය ඉදිරිපත් කළ ‘තම්මැන්නාව‘ නාට්‍යයේ කුවේණි චරිතයට සම්මුඛ පරීක්ෂණයට ගියා.පසුකාලයක හඳුනාගත් ධම්ම ජාගොඩ, වික්ටර් මිගෙල් වගෙ අය විනිශ්චයට හිටියෙ. ඔවුන් කීවා මගේ ඉදිරිපත් කිරීම හොඳයි. නමුත් කුවේණියට ඔයා ගැළපෙන්නේ නෑ. කුවේණිය කියන්නෙ අතපයවල සවි ශක්තියේ ලකුණු පෙන්වන ටිකක් ළඳ බොළඳ නැති කාන්තාවක්. ශක්තිමත් කාන්තාවක්. ඒත් ඔබේ ඉදිරිපත් කිරීමට අපි චරිතයක් දෙන්නම් කියලා. පසුකාලයක ඒ.ඩී.එල්.පෙරේරා මහත්මයගෙ කලාපෙළටත් සම්බන්ධවෙලා යම් යම් දේ හැදෑරුවා. මේ සියල්ලම වුණේ අම්මගෙ මඟපෙන්වීමෙන් කිව්වොත් නිවැරැදියි.මේ අතර අපි මහගෙදරින් ඇවිත් බත්තරමුල්ලෙ කුලී ගෙදරක හිටියා. දවසක් උස මහත මහත්මයෙක් එක්ක කුමාර පතිරණ කියලා මා දන්නා වේදිකා පරිපාලකවරයා අපේ ගෙදර ආවා. ඇවිත් කීවා “නරිබෑනා” නාට්‍ය කරන දයානන්ද ගුණවර්ධන කියන්නෙ මේ මහත්මයට. එයාට අවශ්‍යයි ඔබ ගම දුවට ගන්ඩ කියලා. අම්මට පුදුමාකාර සතුටක්. පුංචි කාලෙ අම්මා කියාදුන් ඒ ජනකතාව දැන් නාට්‍යයක්. ඒකෙ රඟපාන්න දැන් එයාගෙ දුවට ලැබිලනෙ. නරිබෑනා පුහුණුවීම් කළේ තර්ස්ටන් එකේ. මහරගම විදුහලක පළමුවැනි දර්ශනය කළා. අම්මා නාට්‍යාවසානයේ දුවගෙන විත් මගෙ බෙල්ල බෙදාගත්තා. “දුවේ, උඹ හොඳට රඟපානවා. පුංචි කාලෙ උඹේ කේන්දරේ තිබුණා මේ වගේ ජනප්‍රිය වෙනවා කියලා.. ඇය කඳුළු සලමින් කීවා. මගේ දුප්පත් හිත තවත් දිරිය වීරිය ගත්තා.දැන් නාට්‍ය ලෝකෙ මට නාට්‍ය ගලාගෙන එනවා. සුගතපාල සිල්වාගේ හිත හොඳ අම්මණ්ඩි, ඒ වගේම වෙස්මුහුණු වගෙ නාට්‍ය. නරිබෑනා දර්ශන 5 ක් විතර ගියාට පස්සෙ මට ඒ නාට්‍ය කණ්ඩායමෙන් රුපියල් 15 ක් දීමනාවක් ලෙස ලැබුණා. ඉතිරි කිරීමේ පුරුද්ද අදත් තියෙන්නෙ අම්මා නිසයි. මං ඒකෙන් ඇඳුම් ගන්ට ගියාම අම්මා කීවා දුවේ ඒක උඹේ තැපැල් පාස් පොතේ (අවුරුදු 17 ක ශිෂ්‍යාවක්නෙ) දාගනින්. මං ඒවා අරගෙන දෙන්නම් කියලා. මේ විදියට කලා ලෝකෙ ඉස්සරහට එනකොට අම්මා තවත් අපූරු කතාවක් කීවා.දුවේ, උඹ මගෙන් අවුරුදු 7 ක් කිරි බිව්වා. ලෝකෙ කොයි අම්මටවත් කිරි නැතිවෙන්නෙ නැහැ දරුවන්ට ලැබීම තියෙනවා නම්. මටත් ඒ අවුරුදු හතම කිරි තිබුණා.. උඹ ඒ අම්මගෙ කිරිවලට ගරු කරලා මවකට රඟපාපු දවස තමයි මට සතුට ගෙන දෙන්නෙ.. කියලා. ඒත්, ඒ හීනය මගේ හිතේ කැකෑරෙමින් තිබුණ විතරයි. මේ අතර අමරෙ පත්තරේ දැන්වීමක් දාලා තමා සොයන තරුණිය ගැන. අම්මත් මේකට ලියලා. මට මතකයි දවසක් අමරෙ අපේ ගෙදර ආවා. ආවෙ ඔගස්ටස් විනයාගරත්නම් එක්ක. මාත් අම්මා වගේම බුලත් හෙප්පුව ඇල්ලුවා. රතට රතේ තාත්තා ගේ මැද සාලෙ එදා හිටියා කීවානෙ අම්මා. ඒ වගේම සුදට සුදේ අමරෙත් හිටියා. අම්මා ඇහුවා කැමැතිද කියලා. මාත් කීවෙ අම්මලගෙ කැමැත්තක් කියලයි.හිටිගමන් මගෙ පුංචි කාලෙ සිදුවීම් අතර අම්මගෙ සෙනෙහස ගැන මතකය එකක් දෙකක් යළි මගෙ සිහියට එනවා. මං ඒ කාලෙ කියවන්න හරිම ආසයි. ඩබ්ලිව්.ඒ.සිල්වාගෙ හිඟන කොල්ලා, විජයබා කොල්ලය වගෙ පොත් අත්හැරියෙ නෑ. ඩීමන් ආනන්ද අපේ තවත් වීරයෙක්. ඒ රහස් පරීක්ෂක කතා මං ආසාවෙන් කියෙව්වා. අතට අහුවුණු හැම දෙයක්ම කියවන පුරුද්ද ආවෙ අම්මත් හොඳට කියවපු ගැහැනියක් නිසයි. අම්මගෙ පොත් අතරෙ වැඩිහිටි ප්‍රශ්නයක් ගැන කියැවෙන පොතක් තිබිලා. ඒකෙ යෞවනත්වය, වැඩිවිය, ඉන්ද්‍රිය ක්‍රියාකාරිත්වය ගැනත් තිබුණා. පොතේ නම ස්ත්‍රී චිකිත්සාව. අම්මගෙන් නොතේරුණු තැනක් තෝරාගන්න හිතලා ඒ ගැන ඇහුවා. අම්මා කලබල වුණා. අනේ, මේ ළමයා කියවන පොත් කියලා අරගෙන ගිහින් කොහේදෝ හංගාගත්තා. එතකොට මට වයස 10-12 ක් විතර ඇති.”අවුරුදු හත විතර කාලේ මීතොටමුල්ලෙ මහගෙදර ඉන්නා කාලෙ මහ ගංවතුරක් ආවා. කැලණි ගඟ උතුරලා බන්ට් එක ළඟ වතුර පිරුණා. රූපට් සිල්වා අප දන්නා සල්ලිකාරයකුගෙ ළමයෙක්. එයා පරණ හිල්මන් කාරයකින් ඇවිත් මගෙන් ඇහුවා නංගි ගංවතුර බලන්න යමුද කියලා. මාත් ඉතින්! පැනලා කාරයට නැංගා. අම්මා කලබලවෙලා කීවා පුතේ, මෙයාට වතුරෙන් අගුණයි. එක්ක යන්ඩ එපා කියලා. අපි සමඟ සෙල්ලම් කරන අනෙක් කොල්ලො කුරුට්ටොත් කාරයෙ හිටියා. රූපට් අයියා කීවා නැන්දා බයවෙන්න එපා. අපි ගංවතුර බලලා සුරුස් ගාලා එනවා කියලා. එහෙම කියලා අපි ගංවතුර පිරුණු තැනට කාරයෙන් ගියා. පාර පෙනෙන්නෙ නැති තරම් කාරයත් ගිලෙන තරමට වතුර. මීතොටමුල්ල බන්ට් එක ළඟ බෝක්කුව උඩින් කාරය ගන්ඩ රූපට් අයියා උත්සාහ කළා.අපි දන්නෙ නෑ වතුර නිසා පේන්නෙත් නෑ, බෝක්කුව කැඩිලා. කෙළින්ම කාරය වතුර යටට ගියා. මට මතකයි මඩ වතුර යට මා ගිලිච්ච ආකාරය. රූපට් කලබලයෙන් බහිනකොට තහඩුවකට කකුල කැපිලා මිනිස්සු ස්පිරිතාලෙ ගෙනිච්චා. ගංවතුර බලන්න ආපු මිනිස්සු කාරයත් අපිවත් ගන්ඩ පුදුම සටනක් කරලා. මාවත් කවුරුදෝ අරන් ගොඩින් තිබ්බා. මඩ වතුර පෙවිලා කතා කරන්ඩවත් බෑ. අම්මා එතැනට දුවගෙන ඇවිත් තියෙන්නෙ පිස්සියක් වගේ. ඇය පොළොවේ හැපි හැපි වැලහින්නක වගෙ අඬාපු බව මිනිස්සු කිව්වා. මාවත් වැළඳගෙන ඇය නොකියූ විලාපයක් නෑ. බලනකොට රූපට්ගෙ කකුලට මැහුම් 16ක් ගහලා. මාව ගොඩින් තිබ්බට මගේ එක් උරයක් පල්ලෙහාට නැවිලා. උරපත්තෙ පැත්තක ඇටයක් බිඳිලා. අම්මගෙ විලාප හඬ.. බෙහෙත්.. ස්පිරිතාලෙ... හෙදියො මගෙ රූප රාමු ඊට පස්සෙ.අවුරුදු 9 හෝ 10 කාලෙ කතරගම වන්දනාවේ ගිය වෙලාවක් මත මතකයට එනවා. කේන්දරේ බලලා අපේ අම්මා ඕනෑම වැඩක් කරන්නෙ. වතුරෙන් අගුණයි කියලා තියෙන නිසා ඇය මැණික් ගඟෙන් නාවන්න අකමැති වුණා. මැණික් ගඟත් එදා පිරිලා තිබුණු දවසක්. පෙරදා වැස්සට ගංවතුර ටිකක් අවපැහැ ගැන්වී තිබුණා. මං මැණික් ගඟේ නාන්ඩ ඕනෑමයි කීවා. බැරිම තැන තාත්තා මාවත් අරන් මැණික් ගඟට බැහැලා මාව තුරුලු කරගෙන වතුර ටික ටික ගානවා. අම්මත් වතුරට බැහැලා ළඟටම වෙලා ‘පරෙස්සමින්’ කිය කියා ඉන්නවා. ටිකක් වෙලා මාව හෝදලා එතැන තිබුණ ගලක් උඩ මාව තියලා ඒ දෙන්නත් අතපය හෝදගන්නවා මට යම්තම් මතකයි.එකපාරටම කකුලක් ලිස්සලා මාව ගලෙන් වතුරට වැටුණා. අඩි 5-6 ක් විතර වතුර. දිය කඳට මාව පහළට ඇදිලත් ගියා. අම්මා විලාප තියාගෙන වතුරෙ දුවගෙන එනවා. තාත්තත් දුවගෙන එනවා. යම්තම් තාත්තගෙ සවිබල අතට මගෙ කකුලක විලුඹ අහුවුණා. නැත්නම් එදා මං ඉවරයි. එදාත් අම්මා මොනතරම් විලාප තිබ්බද කියලා මට දැනුත් ඇහෙනවා වගේ.මං බැන්දෙ අවුරුදු 18දි. බැන්දට පස්සෙ මං චිත්‍රපට රංගනයට ආවෙ. “ගොළු හදවතේ” වරකාගොඩගෙ පවුල ලෙසයි චරිතය ලැබුණෙ. එතකොට මගෙ දුව ඉනෝකාටත් අවුරුදු 1 1/2ක් විතර. මේ විදිහට දෑස නිසා, කල්‍යානි ගංගා හරහා ආ ගමන් මඟේ ‘රත්තරං අම්මා’ චිත්‍රපටයත් එක්ක අම්මගෙ හීනය සැබෑ කරන්නත් මට අවස්ථාව ආවා. ඒ මව්ගුණ ගැන හිතමින් මා චිත්‍රපටය රඟපෑවේ. මගෙ අම්මා වැඩියෙන්ම කැමැති මා රඟපෑ එම චිත්‍රපටයටයි. ප්‍රදර්ශනය කළ පළමු දවසෙම අම්මා සතුටින් හැඬුවා. මගෙ දරුවො ලොකු මහත් කළේ මගේ අම්මා.අමරෙට පිටින් කන්ඩ බැරි හින්දා බත් බැඳලා දීලා දරුවත් පාසල් යවලා සියලු කටයුතු කළෙත් මගෙ රත්තරං අම්මා. මට චිත්‍රපට ජීවිතයේ මේ තාක් දුර එන්න ලැබුණේ මගේ අවිවේකී දිවියට යම් සහනයක් ලබා දුන්නේ අම්මා නිසයි. ඇය මට යෝධ ශක්තියක් හෙවණැල්ලක් වුණා. දෛවය හරිම පුදුමාකාරයි. අම්මගෙ උපන් දිනේ ජූනි 12. මගෙ උපන් දිනය ජූනි 14. අම්මගෙ විවාහය සිද්ධ වෙලා තියෙන්නෙ නොවැම්බර් 12. මගෙ විවාහය සිද්ධ වුණේ නොවැම්බර් 11. අපේ චිත්‍රපට ශිල්පීන් අතර අම්මා විජය කුමාරතුංගට හරිම ආදරෙයි.මගේ අම්මා හරිම නිර්භීතයි. කිසිම දෙයකට බය නෑ. 89 කාලේ එක්තරා කණ්ඩායමක් ගෙවල්වල ලයිට් නිවන්නත් හැමෝටම නියෝග කළානෙ. ඉතින්! අපේ ගෙදරත් බයෙන් හිටියෙ. අමරෙත් ගෙදර නොහිටි රාත්‍රියක මාත් අම්මත් දරු පැටවුත් විතරයි ගෙදර. හිටිගමන් ඉදිරිපස දොරේ අගුළු කරකවන ශබ්දයක් ඇසුණා. ආත්මාරක්ෂාවට තියාගෙන හිටපු කිසියම් ආයුධයක් මං අතට ගත්තෙ අම්මා උස් හඩින් කතාකරගෙන ඉදිරියට යන්ඩ ලෑස්ති වූ නිසයි. එළියෙ කට්ටිය ඇතුළට එන්න කරන කලබලයට වඩා ඇතුළෙ සිටි අම්මා එළියට යන්ඩ හදන එක වළක්වන්න මට කලබල කරන්ඩ සිද්ධ වුණා. මගෙ අතේ ආයුධය දැකලා විප්ලවවාදීන්ගේ නමින් ආපු හොරු රැළ පලාගියා.අපේ අම්මගෙ පරම්පරාවෙ අය කොහොමත් දිගු ආයුෂ භුක්ති විඳිනවා. අපේ ආච්චිත් ගොඩාක් කල් ජීවත්වුණා. අද අම්මට සිහිකල්පනාව නෑ. අවුරුදු 96ක්. අම්මගෙ සියලු කටයුතු අපි කරන්නෙ හරි සතුටකින්. ඒක මට අම්මා පින් රැස් කරගන්ඩ දුන්නු උතුම් අවස්ථාවක් ලෙස කල්පනා කරනවා. ඇය මා වෙනුවෙන් කළ මහාමෙරක් වැනි දෙයට මගෙන් සිදුවන්නෙ සුළු උපකාරයක් විතරයි.සටහන -උපාලි සමරසිංහඡායා - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>04</day>
    </date>
    <link>http://www.silumina.lk/2010/07/04/_art.asp?fn=as1007043</link>
    <topic>ලද දෙයින් සතුටුවීමේ ගුණය අද දරුවන්ට ඉගැන්විය යුතුයි</topic>
    <author>සාකච්ඡා කළේ - රමණී සුබසිංහ</author>
    <content>ලද දෙයින් සතුටුවීමේ ගුණය අද දරුවන්ට ඉගැන්විය යුතුයිඅප ජීවත්වන සමාජයේ මිනිසුන්ගේ සිතිවිලි වැඩිපුරම යොමු වන්නේ වරදට ය. ධර්මයට අනුව නම් අකුසලට ය. මෙය කුසලාකුසල විභාගය ලෙසින් බණ පොතේ සඳහන් ය. මිනිසා අධර්මයෙහි ම ඇළෙන්නේ කුමක් නිසා ද? ධර්මය අවබෝධ කර නොගැනීම නිසා ය.බෝධි සත්ත්වයන් වහන්සේ ලොව්තුරා බුද්ධත්වය ලැබීමට පෙර ඒ සමාජයේ මිනිස් කණ්ඩායම් අතර මංගල වාදය පැවතුණි. එය යහපත එනම් හොඳ සොයා ගිය ගමනකි. වර්තමානයේ ද මේ පිළිබඳ නොයෙකුත් මතවාද පැමිණේ. විවිධ සංකල්ප ගොඩනැඟේ. හොඳ සොයා යෑමේ ප්‍රවණතාවයක් දකින්නට ලැබේ. එහෙත් ඊට සහභාගි වන පිරිස සීමිත ය. යහපතට එක්වන පිරිස අඩු ය.යහපතෙහි හැසිරෙනවා යැයි සම්මත පිරිසෙන් ද සිදුවන වරදකි. එනම් අයහපතෙහි හැසිරෙන්නා ප්‍රතික්ෂේප කිරීම ය. යමෙක් සුළු සොරකමක හෝ නිරතවූයේ නම්, සුරාවෙහි ලොල් වූවකු නම්, මොහු සොරෙකි. මොහු බේබද්දෙකි. ඔහු සමඟ ඇසුරක් අවශ්‍ය වන්නේ නැත. යනුවෙන් නරකට යොමු වූ පුද්ගලයා තව තවත් දුරස් කිරීම ය. පරිභව කිරීම ය.එහෙත් බුදුරජාණන් වහන්සේ වැරැදි කළ පිරිස් ප්‍රතික්ෂේප නොකළහ. වරද කරුවන් බුදු සසුනෙන් බැහැර කළේ නම් අපට අංගුලිමාල චරිතයක් හමු වන්නේ නැත. බෞද්ධයන් වූ අප බුද්ධ දර්ශනය අනුවම අප ගේ චර්යා ධර්මයත් හසුරුවා ගත යුතු ය. ඇතැම් විට භික්ෂුන් වහන්සේ පවා සොරුන්, බේබදු පුද්ගලයින් ලෙසින් නම ගිය අය පන්සලට පැමිණීම පවා ප්‍රතික්ෂේප කරති. එහෙත් බුදුරජාණන් වහන්සේ අංගුලිමාල වැනි දරුණු මිනීමරු පුද්ගලයින්ට පවා ධර්මාවබෝධය ලබා දී යහපතෙහි පිහිට වූහ.නරක යැයි ප්‍රතික්ෂේප වූ පුද්ගලයාට හොඳ හඳුනා ගන්නට නො ලැබෙන්නේ ය.“මම හොඳ දේ කළත් මිනිස්සු මාව හොඳ කෙනෙක් හැටියට සලකන්නේ නෑ. ඒ නිසා හොඳ කරල වැඩක් නෑ. මම සිටිය යුත්තේ මෙතැනමයි.” ඔහු ගේ සිතිවිලි ක්‍රියාත්මක වන්නේ ඒ ආකාරයට ය.අප කෙරෙහි වූ තවත් වැරැදි සිතිවිල්ලකි. යම් පුද්ගලයෙක් මිය ගිය අවස්ථාවක හෙතෙම කවරකු වුව ද පාංශුකූලයට වැඩම කරන භික්ෂූන් වහන්සේ දේශනා කරන්නේ ඔහු ගේ හොඳ ගුණාංගය. සමහරෙක් එය විශාල වරදක් කොට දකින්නේ ය. යමෙක් වැරැදි කරන්නේ නොදන්නාකම නිසා ය. එහි ආදීනව පිළිබඳව නිසි අවබෝධයක් නොවන නිසා ය. ඇසුරු කළ අය යහපත් නොවූ නිසා ය. යහපත් මිතුරන් ඇසුරට ලැබුණා නම් ඔහු කිසි කලෙකත් නරක වැඩ කරන පුද්ගලයකු වන්නේ නැත. සඳුන් ගස යට රෝපණය වන්නේ සඳුන් පැළ මිස නුග පළ නොවන්නා සේ ය.බුදුරජාණන් වහන්සේ මෙසේ දේශනා කළහ.“සුඛරානී අසාදුනී”වැරැදි කිරීම ඉතා ලෙහෙසි ය.“තං වේ පරම දුක්ඛරං”හොඳ දේ කිරීම ඉතා දුෂ්කර ය.මේ නිසා අපි පුද්ගලයාට හොඳ දිය යුතු ය. හොඳ දිය යුතු වන්නේ කෙසේද? පුද්ගලයා ළාබාල වියේ දී ම ය. පුංචි දරුවාට හොඳ දිය හැකි හොඳම තැන ළදරු පාසල ය. අද බොහෝ දහම් පාසල් පොත පතට පමණක් සීමා වී ඇත. දරුවන්ට හොඳීන් ජීවත්වීම පිළිබඳ ප්‍රායෝගික දැනුමක් ලැබෙන්නේ නැත. තමන් කරන කියන දේ යහපත් ද අයහපත් ද යන්න තෝරා බේරා ගැනීමට දරුවන්ට බුද්ධියක් නැත. දහම් පාසල, ළදරු පාසල දැන උගත්, යහපත් ගුරුවරුන්ගෙන් යුතු තැනක් වන්නේ නම් එහි ඉගෙන ගන්නා දරුවන්ට ද යහපත් වූ අත්දැකීම් ලැබෙන්නේ ය.ඔබ ගේ පුංචි දරුවා යම් නරක වැඩක් කළා යැයි සිතන්න. ඒ පිළිබඳ තරහෙන්, කෝපයෙන් දරුවාට දඬුවම් දීම, නරක ළමයකු යැයි පරිභව කිරීම නුසුදුසු ය. නරක දරුවෙක් යන සංඥාව දරුවාට නොදිය යුතු ය.“මගේ පුතා මොනතරම් හොඳ දරුවෙක් ද? මේ වගේ වැරැදි වැඩක් කළේ ඇයි පුතේ?” මෙලෙස ආදරයෙන් විමසුවේ නම් ඔබගේ දරුවා අයහපතෙන් ගලවා ගැනීම අසීරු වන්නේ නැත.දරුවාට ජීවත්වීම සඳහා යහපත් පරිසරයක් නිර්මාණය කර දීම ද මෙහිදී අතිශයින් වැදගත් ය. තම දරුවන් ගේ වැරැදි හා අශීලාචාරකම් හමුවේ පාසලට, ගුරුවරුන්ට චෝදනා කරන මවුපියන් ද කොතෙකුත් ය. ඔබ වඩාත් හොඳින් දැනගත යුතු කරුණකි. දරුවා වැරැදි මගට යොමු කරවීමේ බරපතළ වරද සිදුවන්නේ තමන් ගේ ම නිවෙසෙනි. බුදුරජාණන් වහන්සේ මව සහ පියා හඳුන්වා දුන්නේ පූර්වාචාර්යවරුන් ලෙසට ය. අම්ම ගේ තාත්තා ගේ ආදර්ශය දරුවා ගේ මානසික සංවර්ධනයට අතිශයින් ම වැදගත් ය.අද සමාජයේ වැඩි දෙනකු අපේක්ෂා කරන්නේ සමාජ රැල්ලට අනුගත වීම වඩා වැදගත් වන බව ය. “අපි මේ සමාජයත් එක්ක ඉදිරියට යන්න ඕන” “මේ රැල්ලේ අපි ඉන්න ඕනැ” මේ ඔවුන් ගේ අදහස් ය. එවන් අපේක්ෂා හමුවේ කෙනෙක් වරදට යොමු වීමට ඇති ඉඩ වැඩි ය. තමන් ගේ උවමනා සහ ආශා වැඩිවන තරමට සිතිවිලි නරකට යොමු වීමේ අවකාශය ද ඉහළ ය. පසුගියදා කාර් රථයක් සොරකම් කළ තරුණයකු පවසා තිබුණේ ලස්සන වාහනයක යෑමට තිබූ ආශාව නිසා එම සොරකම සිදු කළ බව ය. කුඩා දැරිය ගේ පටන් මහලු කාන්තාව දක්වා අතවරයට ලක්වන්නේ, වනාන්තර විනාශ කරමින් මහා ගහ කොළ බිම ඇද දමන්නේ, වංචා දූෂණ වැඩිවන්නේ, මේ ආදී අනේකවිධ වරදට සමාජය යොමු වන්නේ අසීමිත ආශාවන්ගේ ප්‍රතිඵල නිසා ය.“තණ්හාය ජායතී ශෝකෝ” තණ්හාව නිසා ශෝකය උපදින්නේ ය.“තණ්හාය ජායතී භයං”තණ්හාව නිසා බිය උපදින්නේ ය. ආශාවන් අඩු කරගන්නා ලෙස බුදුරජාණන් වහන්සේ දේශනා කොට වදාළේ මේ නිසා ය. මිනිසා ගේ සිතිවිලි අයහපත් වීමත් සමඟ හෙතෙම කල් නොගොසින් ම රෝගියෙක් බවට පත්වන්නේ ය. සමාජයට ද විශාල හිරිහැරකාරයකු වන්නේ ය. යමක් කරන්නට පෙර ඔබට එහි පසු ප්‍රතිවිපාක පිළිබඳ සිතන්නට හැකියාවක් තිබිය යුතු ය. මාගේ සිතිවිලි නිවැරදි ද? මාගේ දැක්ම නිවැරැදි ද? තමන්ගේ සිතිවිලි පිළිබඳ දෘෂ්ඨි විභාගයක් ඇති කරගත යුතු ය.ඔබ සර්පයෙක් දුටුවේ යැයි සිතන්න. මේ සතා මරා දැමීම පිණිස ඔබ මුගුරක් ගනී. මුගුර එසවූ සැණින් ‘අනේ මේ සතෙක් නේද?’ යන සිතිවිල්ල මතු වේ. එස වූ මුගුර ඔබත් නොදැනීම පහළට වැටේ. මෙවන් සිතිවිලි ඇති වීමට නම් ඔබ කෙරෙහි යම් ප්‍රමාණයක හොඳ තිබිය යුතු ය. ධර්මය තිබිය යුතු ය.ධාර්මික සිතිවිලි, හොඳ සිතිවිලි අප සිත වර්ධනය කර ගැනීමට නම් ධර්මය ශ්‍රවණය කළ යුතු ය. බණ දහම් ඇසෙන්නේ නැති නම්, කියවන්නේ නැතිනම් ධර්මය පිළිබඳ අවබෝධයක් ලැබෙන්නේ නැත. අද ජනමාධ්‍ය මඟින් නිරතුරුව ම ධර්මදේශනා ඇතුළු ආගමික වැඩසටහන් කොතෙකුත් ඉදිරිපත් කැරේ. කනගාටුවට කරුණ නම් වැඩසටහන් කොපමණ තිබුණත් ඒවා අසන, නරඹන, ග්‍රහණය කරගන්නා පිරිස සීමිත වීම ය.හොඳ දේ දැකීමේ උනන්දුව ද අපේ සමාජයේ මිනිසුන් කෙරෙන් දුරස් වී ගොසිනි. අපි වෙසක් සිරි නැරඹුවෙමු. පොසොන් සිරි නැරඹුවෙමු. එහෙත් වෙසක් තොරණ ළඟ, පොසොන් තොරණ ළඟ රැඳුණ පිරිස අල්ප ය. එයින් කියැවුණු ජාතක කතාව ශ්‍රවණය කළ පිරිස ඊටත් අඩු ය.ස්වාමීන් වහන්සේ නමක් නිවසක බණට වඩින අවස්ථාවක පෙර දී අප ඇසුවේ උන්වහන්සේ බණට වඩින වේලාවය. දැන් බොහෝ විට ඇසෙන්නේ බණ හමාර වී ආපසු වඩින වේලාවය. නිවසට මිනිසුන් රොක්වන්නේ ධර්ම දේශනය අවසන් වන මොහොතේ ය. පෙර දී අපි සතර පෝයට සිල් සමාදන් වූයෙමු. ආච්චි, සීයා, මව, පියා පමණක් නොව ගෙදර දූ දරුවෝ ද ඊට සහභාගි වූහ. අද සිල් සමාදන් වෙනවා වෙනුවට ‘සිල් ගන්නවා’ යන වදන ව්‍යවහාරයට පැමිණ තිබේ. සමහර පිරිසකට සීල සමාදානය ද මෝස්තරයක් වී ඇත.තවත් කෙනෙක් රටට, ලෝකයට පෙනෙන්නට එහි නිරත වන්නේය. මෙවන් පුද්ගලයන් වෙතින් සැබෑ අධ්‍යාත්මික සංවර්ධනයක් අපේක්ෂා කළ නොහැකි ය. අද අපේ බෞද්ධ දරුවන්ට උතුරු සලුව පැළඳින ආකාරය ගැනවත් අවබෝධයක් නැත. මෙවැනි සාර ධර්ම දරුවන් කෙරෙහි යළි ගොඩ නැඟිය යුතු ය. එවිට දරුවාගේ හදවතේ හොඳ පැත්ත වැඩි කිරීම අපහසු නොවන්නේ ය. අසීමිත ආශාවන් පසු පස හඹා යනවා වෙනුවට ලද දෙයින් සතුටු වී ගුණ ගරුක ලෙස ජීවත්වන ආකාරය පෙන්වා දිය යුතු ය. වරදෙහි ආදීනව, වරදක් කළොත් දඬුවම් ලැබෙන බව අවධාරණය කළ යුතුම ය.විශේෂයෙන් ම පින පව යනු කුමක් ද යන්න දරුවාට පැහැදිලි කර දිය යුතු ය. බණ කතා කියා දෙන්නට, අද ආච්චි අම්මාට සීයාට ඉඩ හසර නොලැබුණත් රසවත් ව ලියැවුණ බණ කතා පොත් සුලබ ය. මේවා ඇසුරු කරන්නට දරුවා පෙළඹිය යුතු ය. ලෝවැඩ සඟරාව හොඳම බණ පොතකි. සිරිත්මල් දමින් යහපත් බොහෝ දේ ලබාගත හැකි ය.අපගේ ජීවිත මෙලෙස ධාර්මිකව හැඩ ගසා ගත හැකි වූයේ නම් දැනට වසර පනහකට හැටකට පෙර මෙරට තිබූ සංස්කෘතියට නැවත ගොඩනඟා ගත හැකිවනු නියත ය. හොඳ නරක හඳුනන ධාර්මික සමාජයක දිවි ගෙවන්නට අවකාශය සැලසෙනු නියත ය.සාකච්ඡා කළේ - රමණී සුබසිංහඡායාරූප - ගීත් ද මැල්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>04</day>
    </date>
    <link>http://www.silumina.lk/2010/07/04/_art.asp?fn=as1007044</link>
    <topic>මං පුංචි කාලෙත් මුරණ්ඩුයිලු මෙහෙට ආවෙ ඒ නිසාලු</topic>
    <author>ටෙක්ලා පද්මිණී කාරියවසම්</author>
    <content>මං පුංචි කාලෙත් මුරණ්ඩුයිලු මෙහෙට ආවෙ ඒ නිසාලු“ඔක්කොටම වැරැදිකාරයා තාත්තා තමයි. ඒ වුණාට මම වැඩියෙන් ම ආදරේ තාත්තාට. අම්මා හමුවුණොත් මම ඉස්සෙල්ලම අහන්නේ ඇයි මාව දාලා ගියේ කියලා.”“අම්මා ඔයාව දාලා ගිහින් ද දුවේ...?“ඔව් මම කියන්නේ එහෙම තමයි. ඒත් තාත්තා කියන්නේ තාත්තා මාව අම්මගෙන් උදුරාගෙන ආවා කියලා. ආච්චිලා බණින්නේ තාත්තට...”ඉතිං දැන් මොකද වෙලා තියෙන්නේ?”“කව්රුත් මොකුත් කියන්නේ නැහැ. තාත්තා කියූ දේවල් විතරයි මම දන්නේ. මාව අවුරුදු තුනේ දී ළමා නිවාසෙකට දීලා තියෙන්නේ මම මුරණ්ඩුයි කියලා.”අවුරුදු තුනේ දී මොකක්ද පුතේ පුතා කළ මුරණ්ඩු කම?”“අනේ මංදා මිස් එච්චර චූටි කාලෙත් මම මුරණ්ඩුයි ලු. එහෙමයි මගේ ෆයිල් එකේ තියෙන්නේ මගේ තාත්තා කියන්නෙත් අම්මා දාලා ගිය දවසෙ ඉඳලා මම මුරණ්ඩුයි කියලා. අපේ බාප්පටත් මම කැමැති නැහැ. එයා මට ආදරෙයි. බාලම්මත් මට ආදරෙයි. එයාලට චූටි මල්ලි කෙනෙකුත් ඉන්නවා අපේ ආච්චි ඉන්නේ එයාලගේ ගෙදර. ඒත් මගේ තාත්තාගේ මහගෙදර අපේ ගෙදර තියෙන්නේ කන්ද උඩට වෙන්න. ආච්චිගේ ගෙදර තියෙන්නේ බන්ට් එකට එහා. මම ඉස්කෝලේ ගියේ නිවාසේ ඉඳගෙන.මම ටිකක් ලොකු වුණාම ඉස්කෝලේ පහේ පන්තියේදී තාත්තා මාව ගෙදර එක්ක ගියා. ඊට පස්සේ ගෙදර ඉඳගෙන ඉස්කෝලෙ ගියේ අපේ ගෙදරට එහා තමයි මම ගිය ඉස්කෝලේ තිබුණේ. අපිට තිබුණේ පොඩි ගෙයක්. අපේ වත්තේ රබර් හිටවලා තියෙන්නේ. අපේ ආච්චි හැමදාම උදෙන් ම ඇවිත් මාව ලෑස්ති කරලා ඉස්කෝලෙ යවනවා. ආච්චි ඇවිත් තමයි අපිට කෑම උයන්නේ. ඊට පස්සේ එයා කිරි කපනවා. කිරි අකුළලා තැටියට වත්කරලා ඒවා මිදුනහම අරගෙන යනවා. මම ඉස්කෝලෙ ඇරිල එනකම්ම ආච්චි ඉන්නවා.ඊට පස්සේ ආච්චි ගෙදර යනවා. අපේ නැන්දා ඉන්නේ අපේ ගෙවල් ළඟ ඉඳල ටිකක් දුර. කැලෑ පාරේ යන්න ඕනෑ තාත්තා ගෙදර එන්න රෑ වුණොත් මම නැන්දගේ ගෙදර යනවා. එහේ ඉන්නේ නංගි කෙනෙක් එයා හොඳයි.ආච්චි ගියාට පස්සේ මම හවස් වරුවෙම ළමයි එක්ක වෙලේ සෙල්ලම් කරනවා. අපි ගෑනු ළමයි තුන් දෙනයි. අනිත් යාළුවො පිරිමි ළමයි. ඇති වෙනකම් සෙල්ලම් කරලා මම ගෙදර එන්නේ හොඳටම රෑ වුණහම. ඒ එනකොට තාත්තා නැත්නම් නැන්දලගේ ගෙදර යනවා. තාත්තා වේලාසනින් ගෙදර ඇවිත් තිබුණොත් මට එළව එළව ගහනවා. උඹවත් අම්මව වගේ දාලා එනවා කියනවා.ඇයි එහෙම කියන්නේ?“ඇයි මම කීවේ. තාත්තා වැඩට ගිහින් එද්දී මං පොඩි දවසේ අම්මා උයලා තියෙන්නේ සම්බෝලයි බතුයි. ගෙදර උයන්න දෙයක් තිබිලත් නැහැලු. ඒත් තාත්තා අම්මා එක්ක රණ්ඩු වෙලා. එදා රසට කන්න තිබුණෙ නෑ කියලා. මම ඉතින් චූටි ම චූටි බබාලු. ඊට පහු වෙනිදා අම්මා මාවත් වඩාගෙන පොලිසියේ පැමිණිල්ලක් දාන්න ගිහින්. පැමිණිල්ල කරල ඇවිත් අම්මා අම්මගේ අම්මා ළ¼ඟට යන්න බස් හෝල්ට් එකේ ඉන්න කොට තාත්තා ඇවිත් මාව හොයලා. තාත්තා මාව අරන් දුර කොහෙද හැංගිලා ඉඳලා. මට පිටි කිරි තමයි දීලා තියෙන්නේ. ඊට පස්සෙ තමයි ළමා නිවාසෙට දීලා තියෙන්නේ අවුරුදු තුනේදී. මගේ අම්මා හිතන් ඉන්නේ තාත්ත මාව බෝඩින් කරලා හොඳට උගන්නනවා කියලා.මාව බලන්න අම්මගේ මල්ලිලා එනවා. එයාලා තාත්තා එක්ක කතා කරනවා. තාත්තා මට එයාලා එක්ක කතා කරන්න දෙන්නේ නැහැ. අම්මත් දවසක් ත්‍රීවිල් එකක ඇවිත් පාරේ ත්‍රීවිල් එක නවත්තලා මාව බලලා ගිහින්. තාත්තා කැමැති නැහැ මම අම්මව අඳුන ගන්නවට.”ඉතිං අම්මා ආව කියලා දැනගත්තම මොකද හිතුණේ?“අනේ මිස් හරි සතුටු හිතුණා. අම්මා එක්ක කතා කරනවත් අම්මා දකින්නවත් වුණේ නැති හන්දා දුක හිතුණා. එදත් මං හරියට ඇඬුවා. ආච්චි කීවා අඬන්නැතිව ඉන්න කියලා. ඒත් ඉතිං මට ඇඬෙනවා.”“ඔයා අම්මා අඳුනන්නෙ ම නැද්ද?”“නෑනෙ මිස් මොන වගේ ද කියලවත් දන්නෙ නැහැ. හැබැයි ආච්චි කියනවා මම අම්ම වගේමලු, මගේ කොණ්ඩෙත් අම්ම වගේමලු.”ආච්චිලා අම්මා අඳුනනවද?“ඔව්. හැමෝම අඳුනනවා. කවුරුත් මට මොකුත් කියන්නේ නැහැ. ආච්චි දවසක් තාත්තට කීවා “මේ කෙල්ලට අම්මව පෙන්න පං කියලා” මට බෑ අම්මට ඕන නං එක්ක ගිහින් පෙන්නන්න කියලා තාත්තා කියනවා. ඒ වුණාට යන්න දෙන්නෙ නැහැ.”ඉතිං නිවාසෙන් තාත්තා දුවව ගෙදර එක්ක ගියානේ. නේද?“ඔව්. ඒ වුණාට ගමේ මිනිස්සු පෙත්සම් ගහලා තිබුණා. මාව වැඩකාරකමට යවනවා කියලා. පරිවාසයේ නෝනලා ආවා. මම කීවා එහෙම නැහැ මම ගෙදර ඉන්නේ තාත්තා එනකල්. අපේ නැන්දලාගේ ගෙදර යනවා කියලා ආරක්ෂාවට හොඳයි. රෑ වෙලා මේ කාලේ පාරේ යන එක අනතුරු දායකයි කියලා කෝකටත් හොඳයි නේ මෙහේ ඉඳන් මොනවා හරි ඉගෙන ගන්න කීවා.ඉතිං දැන් මෙහේ ඉන්නවා. මෙහේ හොඳයි මිස්. කෑම ටික ළඟට හම්බවෙනවා. ඇඳුම, සබන්, බෙහෙත්, ඉගෙන ගන්න පුළුවන් මෙහේ හොඳයි. ගෙදර ගියහම මට පාළුයි. සෙල්ලම් කරන්නවත් කතා කරන්නවත් කෙනෙක් නැහැ. මම මෙහේ ඉඳලා ලබන මාසේ රස්සාවට යනවා. අපේ මැඩම් රස්සාවට දානවා කීවා. ඒ ගිහින් මාස හතරක් පහක් වැඩ කරලා ගමේ යනවා. ගමේ ගිහින් තාත්තව සොයා ගන්නවා. ඊට පස්සේ අම්මව සොයා ගන්නවා.“තාත්තව සොයා ගන්නවා? ඇයි තාත්තා ගෙදර නැද්ද?”“ඔව්. තාත්තා ගෙදර නැහැලු. ආච්චිත් ගෙදර නැහැලු. එයාලා බේරුවල ගිහිල්ලා වෙන්නැති. අපේ පරිවාස මිස් හැම තැනම හොයලා. හොයා ගන්න බැරි වෙලා. අපේ තාත්තා දන්නේ නැහැ මම මෙහේ ඉන්නේ කියලා. දන්නව නම් මාව බලන්න එනවා. තාත්තා මට හරිම ආදරෙයි.“මම රස්සාව කරලා ගියහම මම අම්මව හොයා ගන්නවා. ඊට පස්සේ අම්මවයි තාත්තවයි එකතු කරනවා. අපිට එක ගෙදරක ඉන්න පුළුවන්.“දූගේ තාත්තාගේ රස්සාව මොකක්ද?”“කුලී වැඩ කරන එක. එක තැනක නැහැ.දූ ඒ විදිහට කතාව කීවේ අම්මගෙන් උරුම වුණු ලස්සන ආඩම්බර කොණ්ඩේ දෑතින් ම අත ගාමින්. දූට තියෙන්නේ ඇත්තටම ලස්සන ම ලස්සන නිල් පාට ඇස් දෙකක්. මා එක්ක කතා කරන වෙලාවේ දූගේ කම්මුල් රෝස පාට වුණා. තොල් කලුවෙලා නොපිට පෙරළුණා. බිම බලා ගෙන තොල් ඇද කර කර පෙරළුවට දුව එක කඳුළක්වත් හැලුවේ නැහැ.ඒ ලස්සන දූ පොඩිත්තිට එයාගේ අම්මව චූටිම කාලේ අහිමි වුණේ. දැන් තාත්තාත් ගෙදර නැහැ. එයා මේ ලෝකේ තනිවෙලා අසරණ දැරිවිට කවුරු පිහිට වෙන්නද? මට තේරෙන්නේ නැහැ.කව්ද වැරදි කියලා. දූ කියන්නේ තාත්තා වැරැදියි කියලා. ඒත් දුවේ දූ කීව කතාවට වඩා ලොකු කතාවක් ඔයාගේ කතාව ඇතුළෙ හැංගිලා තියෙනවා කියලමයි මට නම් හිතෙන්නේ.අම්මා ගෙදර ළඟට ම ඇවිල්ලත් ඔයාව බලන්න නොලැබුණු එක මට දුකයි. අම්මා දකින්න ඕන කියලා අඬන ඔයාට ඔය තරම් ආදරේ තාත්තා බැණ අඬගහන්නේ ඇයි කියලා මම දන්නේ නැහැ. දුවෙකුට අම්මගේ ආදරෙත් ඕනෑ කියලා නොහිතුණේ ඇයි කියලා මම නම් දන්නෙම නැහැ. දූගේ මාමලා දුව බලන්න ආච්චිගේ මහ ගෙදර එනව නම් ඇයි අවුරුදු 18 ක් වෙනකම්ම දුවට අම්මව පෙන්නුවේ නැත්තේ.“මගේ අම්මගේ නම ‘තිලකාවතී’” දුව ඇස් කරකවලා ලස්සනට කීවා.“ඔයා ගේ අම්මා මම. ඔයා මාත් එක්ක යන්න එනවද?” මම ඇහුවා.“අපෝ බෑ. තාත්තා හරි ආච්චි හරි බාප්ප හරි නැන්දා හරි මට අඳුන්නලා ජන්නොත් විතරයි මම පිළිගන්නේ. ඒත් යන්නෙ නැහැ.තාත්තා ළඟම ඉන්නවා.” දූ තාත්තට හුඟක් ආදරෙයි. තාත්තාත් එහෙම වෙන්න ඇති. අම්ම අඳුනන්නේ නැති දූට තාත්තත් නැති වුණා. දිනුෂි එයාගේ කතාව එහෙම කීවා. එයාගේ ගම මතුගම පැත්තේ. ඒ පළාතේ දුවෙකුට තාත්තා වැඩට ගිහින් එනකං තනියම ගෙදර ඉන්න බැහැ තමයි. ළඟ ළඟ ගෙවල් නැහැ. කඳු. රූස්ස ගස්. කළුවර රජකරන කැලෑ.“මෙහේ මට හොඳයි. මිස් මම ළඟදිම වැඩට යනවා.”මම එන්න නැගිට්ටහම දුව දණ බිම ඔබලා වැඳලා එහෙම කීවා. ඊට පස්සේ හිනා වුණා. අනේ ඒ ලස්සන හිනාව, හැමදාම තියෙනව නම්. ඒ හිනාවේ හැංගිලා තියෙන දුක මැකුණා නම්... ඒ හිනාව කොච්චර වටිනවද?ටෙක්ලා පද්මිණී කාරියවසම්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>04</day>
    </date>
    <link>http://www.silumina.lk/2010/07/04/_art.asp?fn=as1007045</link>
    <topic>සැණෙකින් වැනසී ගිය ජපානයේ සිහින නගරය</topic>
    <author>ප්‍රියන්ත ආර්. රුද්‍රිගු, ගුරු උපදේශක, කොළඹ අධ්‍යාපන කලාපය.</author>
    <content>සැණෙකින් වැනසී ගිය ජපානයේ සිහින නගරයබෝම්බය වැටීමෙන් පසුඒ දෙවැනි ලෝක මහා සංග්‍රාමයෙන් මුළු ලොවම ඇළලී ගිය කාල වකවානුව ය. 1945 අගෝස්තු මස 06 වැනි දිනට ජපානයේ හිරෝෂීමා නගරයට හිරු උදා වූයේ දහසක් පැතුම් සඵල කරවන දිනයක සේයා පළ කරමිනි. නගර වැසියෝ ද යුහුසුලුව තම දෛනික කටයුතුවල නියැළී සිටියහ.කම්හල් සේවක පිරිස් තම දෛනික වැඩමුරය අරඹා තිබූ අතර හය හතර නොතේරෙන දරු දැරියෝ තම මව්පියන්ගෙන් සමුගෙන පාසල් වෙත රොක් වී තම ළබැඳි ගුරු භවතුන් සෙවණෙහි පසු වූහ. එය සදාකාලික සමුගැනීමකැයි ඔවුහු කිසි විටෙකත් දැන නොසිටියහ.නැවුම් ප්‍රබෝධයකින් වෙළෙමින් ජනයාගෙන් පිරෙමින් පැවැති නගරය බැලූ බැල්මට තවත් කාර්ය බහුල දිනයක් පිළිගැනීමට සැදී පැහැදී සිටින බවක් පළ කළේ ය. සෑම අයෙකු වෙතින් ම පළවූයේ දැඩි උද්දාමයකි. නමුත් ඒ කිසිවෙකුටවත් ඉදිරියේ සිදුවීමට නියමිත මහා ව්‍යසනයක කිසිදු සේයාවක් දැක ගැනීමට හැකියාවක් නොතිබුණි.නමුත් එළඹෙමින් පැවතියේ යක්ෂයාගේ හෝරාව බව කිසිවෙක් දැන නොසිටියහ. හරියටම පෙරවරු 8.15 ජපානයේ හෝරා යන්ත්‍ර මත සටහන් වෙද්දී මුළු නගරයම, ගිගුම් දෙමින් ඇතිවූ මහා පිපිරීමක් සමඟ ඉහළ අහසට එසැවුණු දැවැන්ත ගිනි ජාලාවකින් වෙළී ගිය අතර ප්‍රහාරය එල්ලකර අහස් තලයේ නොපෙනී යන බී - 29 ඇමෙරිකානු ගුවන් යානය දර්ශනය කරගැනීමේ පියවි සිහිය නගර වාසීන් කිසිවෙකුටත් නොතිබිණි. ටී.එන්.ටී ටොන් 12.500 ක තරමේ අධි බලයකින් යුත් ‘ පුංචි කොල්ලා’(Little boy) යන අන්වර්ථ නමින් හැඳීන් වූ පරමානු බෝම්බය තත්පර හතළිස් තුනක් තිස්සේ පොළොවට ඇද වැටෙද්දී සිදු වූ පිපිරීමත් සමඟම අවට පරිසරයේ උෂ්ණත්වය සෙල්සියස් අංශක දශ ලක්ෂය ද ඉක්මවීය. ඊට අමතරව දසත සිසාරා ගිය දරුණු පීඩනය සැණෙකින් මුළු නගරයම සුන් බුන් ගොඩක් බවට පත් කළේ ය. එහි ක්ෂණික ප්‍රතිඵලය වූයේ අනූ දහසක් පමණ වූ නගර වාසීන්ට අලංකාර හිරෝෂීමාව එළිමහන් චිතකයක් බවට පත්වීම ය.මිය ගිය දරු පරපුර සැමරීමට ගොඩනැඟුණු ස්මාරකයළදරුවාගේ සිට මහල්ලා දක්වා වූ කිසිවකුටත් මරණයෙන් ගැලවී ගත හැකි මඟක් නොවී ය.මහ මග ගමන් කළවුන් සේම ආරක්ෂිත ගොඩනැගිලිවල රැඳී සිටියවුන් ද අකාරුණික වූ මරණය ළඟා වී තිබුණි. පාසල් දරු දැරියෝ ගුරු භවතුන් තුරුල්ලේ ම ජීවිත වලින් සමුගෙන සිටියහ. රෝහල්වල නේවාසික රෝගීන් තම ජීවිත රැක දුන් වෙදැදුරන් සමඟම අළුගොඩවල් බවට පත්වී සිටිනු දක්නා ලදී.විලාපයකටත් ඉඩක් නොතබා මුළු හිරෝෂිමාවම සැණෙකින් නටබුන් නගරයක් බවට පත් කළ එම රුදුරු විනාශයෙන් යන්තම් දිවි ගලවා ගත්තවුන් අතරින් බොහෝ දෙනෙක් ඉතා දරුණු පිළිස්සුම් තුවාලවලින් පීඩා වින්දහ. 1945 අවසානය වනවිට හිරෝෂීමා නගරයේ පමණක් 1, 40,000 ක් පමණ ජනයා මියගොස් සිටි අතර ඔවුන් ගෙන් බහුතරයක් ලැබූ තුවාල වල බරපතළකම නිසා ම ජීවිතවලින් සමුගත් අය වූහ.එහෙත් සතුරාගේ මනදොළ එතෙකින් වුව ද සපිරුණු බවක් නොපෙනිණි.හිරෝෂිමාවට බෝම්බ ප්‍රහාරය එල්ල කර හරියටම දින තුනකට පසු එනම් 1945 අගෝස්තු 09 දින පෙ.ව. 11.02 වනවිට ටී.එන්.ටී. ටොන් 22,000 ක ප්‍රබල ශක්තියකින් යුතු වූ ‘මහත මිනිසා (Fat Man) ලෙසින් නම් කළ අනෙක් බෝම්බය රැගත් ගුවන් යානයක් නාගසාකි නගරයට ඉහළ අහසේ දිස් විය.එම ප්‍රහාරයෙන් සිදුවූයේ ද යුද්ධයට කිසිදු සබඳතාවයක් නොමැති අහිංසක සිවිල් ජනයාගෙන් 40,000 කට පමණ ක්ෂණිකව අමිහිරි මරණය වැළඳ ගැනීමට ය. පසුව දරුණු තුවාල හේතුවෙන් මියගිය අයත් සමඟම මුළු ගණන 75000 ද ඉක්ම වීය. විකිරණය හේතු කොට ගෙන තුවාල ලැබූ සංඛ්‍යාව ද ඉතා ඉහළ අගයක් ගත් අතර ප්‍රහාර නිසා බිහිවූ පරම්පරා ගත රෝගීන් ප්‍රමාණය ද සුළු පටු නොවීය.1945 අගෝස්තු 14 දින ජපානයේ හිරෝහිතෝ අධිරාජ්‍යයා කොන්දේසි විරහිතව යටත් වීමට එකඟ වූයේ ද සැප්තැම්බර් 02 දා මැක් ආතර් සෙනෙවියා ඉදිරියේ යටත්වීමේ ලියවිල්ලට අත්සන් තැබුවේ ද මෙම මහා ඛේදවාචකයේ ප්‍රතිඵල වලින් ඇති වූ කම්පනය මත බව පෙනේ.මෙම සමූල ඝාතන පිළිබඳ පුවත් දසත පැතිරෙද්දී මුළුමහත් ලෝක වාසීන්ගේ ම දැඩි අනුකම්පාව ජපන් ජනයා වෙත යොමු වූ අතරම නිරර්ථක යුද්ධයකට ජපානය ඇද දැමූ පාලක පක්ෂය ද දැඩි අප්‍රසාදයට ලක් විය.ඒ හැර එම ප්‍රහාරයන් සාධාරණීකරණය කරමින් ඒ මතින් ලොව සතු නවතම යුද අවි ශක්තිය හා එහි ක්‍රියාකාරිත්වය පිළිබඳ උදම් අනමින් සිටි අය සමඟම එය අනුමත කළ පිරිසක් ද බිහිවීමෙන් පෙනී ගියේ මුළු මානව සංහතියම යළිත් විනාශයේ පත්ලටම ඇද දැමීමට දරන නිර්දය ප්‍රයත්නය ලෙස ය.මෙම රුදුරු විනාශය ලෝක වාසී බහුතරයකගේ දැඩි පිළිකුලට ලක් වුව ද ඉන්පසුව ලොව බල කඳවුරු දෙකකට බෙදී එකිනෙක අබිභවමින් තරගකාරීව සමූල ඝාතන න්‍යෂ්ටික අවි ගබඩා කර ගැනීමට පෙළඹුණ අතර, වර්තමානයේ එම බලකඳවුරු නොමැති වුව ද විඛණ්ඩන බෝම්බයටත් වඩා ඉතා බලවත් ‘විලයන බෝම්බ’ ද ලොව බලවත් රාජ්‍ය ගණනාවක් විසින් බිහිකරගෙන තිබීම දැනටමත් මිනිස් වර්ගයාගේ අවසානය ඇරැඹී ඇති බවට කෙරෙන කදිම ඉඟි කිරීමකි.එවැන්නකින් සිදුවිය හැකි විනාශය පෙර විනාශයන්ට වඩා සිය දහස් ගුණයකින් ඉහළ යනු නොඅනුමානය.හිරෝෂිමා හා නාගසාකි ව්‍යසනයන්ට වසර හැට හතරක් සපිරෙන මෙ සමයෙහි මුළුමහත් ලෝකයාම දැඩිව අදිටන් කරගත යුත්තේ එවන් විනාශකාරී පරිසරයක් යළි මිහිතලය මත ඇතිවීමට හැකි සියලු මං පෙත් අහුරා දැමීමට ය.අකාලයේ ජීවිත හැර ගියවුන් වෙනුවෙන් එම පුරවර පුරා ඉඳිවී ඇති සිය ගණනක් වූ ස්මාරක නියමාකාරයෙන් අර්ථ ගැන්වෙන්නේ එවිට ය.ප්‍රියන්ත ආර්. රුද්‍රිගු, ගුරු උපදේශක, කොළඹ අධ්‍යාපන කලාපය. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>04</day>
    </date>
    <link>http://www.silumina.lk/2010/07/04/_art.asp?fn=as1007046</link>
    <topic>යෝධ ගස්වැල් මැදින් අප්‍රකට රජ දහනකට ගියෙමි</topic>
    <author>ඡායාරූප සහ සටහන</author>
    <content>යෝධ ගස්වැල් මැදින් අප්‍රකට රජ දහනකට ගියෙමිඉන්දීය බලපෑම්වලට එරෙහි වීමට සවියක් නැති වූ අවස්ථාවල රජරට සිහල රජවරු බොහෝ දෙනෙක් රැකවරණ පතා දකුණු දෙසට පලා ගියහ. එසේ පැන ගිය ඔවුන් ගෙන් කීප දෙනෙක් ඒ ඒ පෙදෙස්වල වන ගහණයෙන් පිරුණු ගිරිදුර්ග ඇසුරෙන් මහ සෙල්පව් මත සිය රජ දහන් කරවීමට තෝරා ගත්හ. සීගිරිය, වාකිරිගල, යාපහුව, ආදී සෙල් මත වූ රජ දහන් එයට සාධකයෝ වෙති.රුහුණු දනව්වේ උතුරු පෙදෙසේ (මොනරාගල) ගොවිඳුහෙල නම් මහ සෙල්පව්ව මත ද හෙළ රජ දහනක් බිහි වූයේ ඒ අයුරෙනි. එහි යටගියාව විමසා බැලීමෙන් ඒ බව මනාව පැහැදිලි වේ.මාඝ නම් අති බිහිසුණු කළිඟු සෙන්පතියා කිතු වසින් 1215 වැන්නේ සුවිසිදහසක් පමණ වූ සෙබළ මුළුවක් සමඟ ලක්දිවට බටුයේය.එවකට පොලොන්නරුවේ පාලකයා වූ පැරකුම් පඬි රජු පරාජය කළ මාඝ ඔහුගේ නෙත් ගලවා දස වධ දී මරා දැමී ය. ඉන්පසු පොලොන්නරුවේ පාලනය තමන් යටතට ගත්තේ ය. රජරට පබු දන්ටත් ගම් වැසියන්ටත් හීම සමය උදා වූයේ එයින් අනතුරුව ය. මාඝගේ මේ අති බිහිසුණු දුර්දාන්ත ක්‍රියාවන් ලක්දිව තැනින් තැන කුඩා රජදහන් බිහිවීමට හේතු විය. රජරට විසූ මහ සඟ ගණ දළදාවත් පා දාවත් ගෙන සිය දිවි රැක්ම පතා රුහුණු මායා රටවලට පලා ගියහ. රජ පෙළපතට උරුමකම් ලැබූ මෙන් මැ නොලැබූ පබු දනෝ ද සිය දිවි රැක්ම පතා නෑසියන් ද ගෙන රජරටින් ඉවත් වූහ.එසේ ගිය ඔවුහු රුහුණේ මෙන් මැ මායා රටේ ද මහත් රැකවරණ ඇති වන ගහනයෙන් පිරුණ දුෂ්කර ගිරි පව් ඇසුරු කොට ගෙන නව රජදහන් පිහිටුවා ගත්හ. සුබ නම් සෙනවි තැන මායා රටේ යාපහුව නම් සෙල් පව්ව මත සිය රජදහන ඇරඹී ය. සංඛ සෙනවි මයියංගනය සමීපයේ මිනිපේ නම් තැන රජදහන කරවී ය.සෙල්පව්ව මත සිට බැලූ විට ඈත පෙනෙන අයුරුමහවැලි ගඟින් එතෙර වී රුහුණට පැමිණි බුවනෙකබා ඈපා තෙමේ සිය රජදහන ගොඩනැඟීමට තැනක් සොයින් සරනුයේ උතුරු පෙදෙසේ (වත්මන මොනරාගල දිස්ත්‍රික්කය) පිහිටි ගොවිඳුහෙල මහ පව්ව දිටී. ‘මේ නම් රජදහන ඇරැඹීමට කදිම තැනක්’ යැයි සනිටුහන් කැරගත් බුවනෙකබා ඈපාණන් ඒ සෙල් පව්ව මත සිය රජදහන කරවී ය.කිතුවසින් 1215 වැන්නේ සිට වසර විසිපහක පුරා මෙහි වෙසෙමින් රුහුණු රට පාලනය කළ බුවනෙකබා ඈපා පොලොන්නරුවෙන් පලා ආ මහ සඟරුවන ද රැගෙන ආ දළදාව හා පාදාව ද රැක ගනිමින් බුදු දහමට මහත් මෙහෙයක් ඉටු කෙළේ ය.සියඹලාන්ඩුවේ සිට අම්පාර මගෙහි කිලෝමීටර 13 ක පමණ දුරක් ගමන් කළ පසු අහස අරා නැඟී සිටිනා ගොවිඳුහෙල මහ පව්ව දැක ගත හැකි ය. “මුගලන් කුමරුවෝ එති” යි යන බිහෙන් පළමුවැනි කසුබුවන් (ක්‍රි. ව. 480 - 498) සීගිරි පව්ව මත සිය රජදහන ඉදි කළ සෙයින් බුවනෙකබා ඈපාණෝ ද ගොවිඳුහෙල මහ පව්ව මත සිය රජ දහන ඉදි කළෝ කළිඟු මාඝගේ පැමිණීම අපේක්ෂාවෙනි.මේ රජදහන සොයා අප ගියේ අති බියකුරු මෙන් මැ ඉතා දුෂ්කර ගමනකි. බුවනෙකබා වෙහෙර බිමේ සිට මේ පව්ව මතට මිනුම් දෙපාර්තමේන්තුවේ මැනුම් වලට අනුව සෘජු උස මීටර් 1600 ක් පමණ වේ. එහෙත් පව්ව මතට නැගීමට මීටර් 4800 ක (සැතපුම් 03 ක) දුරක් කන්ද නැඟීමට අපට සිදු විය. මෙපමණ උස් වූ මේ කන්ද තරණය කිරීමට හෝරා දෙකකට වැඩි කලක් ගෙවී ගියේ ය.මහගිරිදඹයක් සේ සෘජුව නැගී සිටිනා මේ මහ හෙළ වසර දහස් ගණනක් තිස්සේ වැඩී ගිය විසල් තුරු ලතාවලින් ගහණ නෑඹුල් තුරුණුවියක බඳු නිමල් වනයකි. සලෙළු ලියන්ගෙන් ඉඳුල් නොවූ ගැමි තුරුණුවන් බඳු වට අඩි දහය දොළහ තරම් විසල් බුරුත, මිල්ල, කලුවර, වෑවරණ, ගල්සියඹලා, මොර, වෙලන්, දොඹ, කෝන්, රෑණ, ආදි වනස්පතීහු දසමහ යෝධයින් මෙන් අහස්කුස දක්වා නැගී හිරු රසින් මිහිකත වළකා සිටියහ. එයින් නැගී අඩ අඳුරත් සිසිලසත් පරිසරය පුරා ගලා ගියේ ගතේ නැඟි ගිම් නිවා දමමිනි.පැතිරී ඇති අඩ අඳුර තුළට වී සිය පතියන් වෙලා ගත් පතිණියන් මෙන් පුස් වැල්, තිත්තවැල්, එළකිරිත්ත වැල්, වට වැල්, කල වැල්, තෙල්ලබු වැල්, ඉද්ද වැල්, ආදි ලතාවෝ රූස්ස වනස්පතීන්ගේ බඳ වෙලී ඉහළට ඇදී අතුපතර පැටලී කුසුම් කැන් විකසිත කළහ. ඒ කුසුම් රොන් උකහා ගත් මදනළ සිසිලස ද මුසු කොට හෙලට සමාන්තරව ඇදී ගියේ පහළින් ඇති ගම්මානය ද සුවඳින් පුරවමිනි.තුරු ලතාවන්ගේ මේ පෙම් දසුනෙන් මිහිරියාවට පත් රැහැයියෝ තුරු බඳට වී තොරතෝංචියක් නැතිව ඔවුනට ආසිරි ගී ගැයූහ. ඉඳුසව් පැහැ ගත් සමනලුන් කුසුම් නැතත් තැනින් තැන වසමින් තුරු අතර සැරුවේ අපගේ නෙත් ද සිත් ද සනහාලමිනි. මේ පලබර සමය නොවුණත් පෙර කල ඒ සමය සිහි කරමින් දෝ විහඟ කැළ තුරු මතට පනිමින් පියා සලමින් සිතු සේ කෙළිදෙලෙන් තුටු වූහ. සාමුවන් රැළක් අප දැක ඈතට පැන ගියෝ මුව අයා දසන් පෙන්වා අපට උසුලු විසුලු කරමිනි. තුරු මුලක බැඳි තුඹසක් දෙපා වලින් පහුරු ගාමින් සිටි තලගොයකු අප දෙස නෙත් හෙළමින් මැ සෙමින් සෙමෙන් සිව් පා මැන්නේ ය.ගොවිඳුහෙල රජ දහන ඈතට දිස්වෙන අයුරුමේ මනරම් දසුන් වලින් නෙත් පුරවා ගනිමින් වෙහෙස නොබලා අපි පියෙන් පිය පිය තබමින් ඉහළ නැංගෙමු. බුවනෙකබා ඈපාණන් විසින් කැරුණු පියගැට පෙළේ ශේෂ වූ පියගැට කීපයක් තැනින් තැන දැක ගන්නට ලැබුණි. හෙල මුදුනට නැගීමට ඇති පියගැට පෙළේ ඉමක් දක්නට නැත. සෘජුව නැඟී සිටිනා මේ පියගැට පෙළෙහි වරෙකැ ගිලි ලෙනක් සමීපයෙන් ද වරෙකැ සෙල් දෙබොක්කාවක් අතරෙන් ද නැගීමට සිදුවිය. තැන්නේ සිට හෙල මුදුන දක්වා මැ එකදු තැනිතලා බිම් කඩක් නැති මේ මඟ මීටර් 4800 ක පමණ දුරක් යා යුත්තේ පියගැට වලට දෙපා බර කරමිනි. මීටරයකට පියගැට තුනක් යැයි ගණන් බැලු විට ගමනේ ඉම දක්වා පියගැට 1200 ක් නැඟිය යුතු වේ. මෙහි දුෂ්කර බව එයින් පැහැදිලි වේ.අප යන විට එහි ඉනිමං යකඩවලින් නිමවා තිබිණි. ඇතැම් ඉනිමගක ලෑලි සවිකර නො තිබිණි. එහි පා තැබිය යුත්තේ අඟල් දෙකක් පමණ වූ යකඩ පටිය මත ය. එය ඉතා බියකුරු ගමනක් විය. පසුගිය සමයේ මේ සෘජු කොටස තරණය කිරීම සඳහා දැව දඬුවලින් තැනූ ඉනිමං භාවිත කළ බව අප සමඟ ගිය පල්ලෙවෙල පදිංචි ඩී. එම්. ගුණපාල මහතා පැවසීය. ඌව පළාත් හිටපු මහ ඇමැති ගාමිණි විජිත විජයමුනි සොයිසා මහතා යකඩ ඉනිමං තැනීමටත් මගෙහි පියගැට තැනීම සඳහාත් මුදල් ලබා දුන් බව ද ඒ මහතා කීය.හෝරා දෙකකුත් කාලක ගමනකින් පසු අපි සෙල් පව්ව මතට පා තැබුවෙමු. හිරු මල මුදුනේ දිලිණි. සෙල ගිනියම් වූ සෙයක් කියා පෑ වේ ය. අක්කර දෙකක් පමණ විසල් වූ සෙල් පව්ව මත අඩක් ගන කැලෑවකි. සෙසු අඩ මහ සෙල් තලය වේ. ගන කැලෑව තුළ බුවනෙකබා ඈපාණන් විසින් නිමැවුණු රජ පහයේ නටබුන් සැඟවී පවතී. පහය කරවා තිබු බිත්තිවල පාදම යැයි සිතිය හැකි ඉතා සවිමත් ගල් බැම්මක් තවමත් පැහැදිලිව දක්නට ඇත. එය විසල් ගල් කුට්ටි වලින් නිමවා තිබේ. තැනින් තැන ගල් කුට්ටි කීපයක් ගැලවී ගොස් ඇති නමුත් අඩි සියයක් පමණ දිගට මේ පාදම නොනැසී තිබීම නව පරපුරේ වාසනාවක් සේ සැලකිය හැකි ය. සෙල්මුවා කුළුණු රැසක් කැලෑවේ තැනින් තැන වැටී තිබේ. ඒවා පහයේ කුලුනු සේ සැලකිය හැකි ය. කුලුනක් ඇත්තේ නිදන් සොරුන් විසින් කණින ලද වළකය. නිදන් සොරුන් විසින් එහි තිබුවටිනා පුරාවස්තු පැහැර ගෙන ඇතැයි සිතිය හැක.රජ මැදුරේ දොරටුව හා බැඳුණු පියගැට පෙළ ඉමේ සවිකර තිබුණු සඳකඩපහනත් සෙල්මුවා කුලුනු සමීපයේ මැ ඇත. එය පොලොන්නරු යුගයට අයත් සඳකඩපහනක් බව නිගමනය කළ හැක. අනුරාධපුර යුගයේ සඳකඩපහනෙහි ඇත්, අස්, සිහ, ගව යන සත්තු සිව් දෙනෙක් සිටිති. එහෙත් පොලොන්නරු යුගයේ නැගී තිබු හින්දු බලපෑම මත ගවයාගේ රුව සඳකඩපහනෙන් ඉවත් කැරිණි. එහෙයින් එහි ඇත්තේ ඇත්, අස්, සිහ යන සතුන් තිදෙනෙකුගේ රූ පමණි. ගොවිඳුහෙල රජ මැදුරේ නටබුන් අතර ඇති සඳකඩපහනෙහි ද දක්නට ඇත්තේ ඇත්, අස්, සිහ යන රූ තුන පමණි. ගව රුව එයින් ඉවත් වී ඇත. මෙය පොලොන්නරු යුගයට අයත් යැයි නිගමනය කළ හැක්කේ එහෙයිනි.ගොවිඳුහෙල රජ මැදුරේ සෝපාන පාමුල තිබී හමුවී ඇති මුරගල මිනිස් රුවකින් සමන්විත නොවේ. එහි ඇත්තේ පුන්කළසක බහාලු විහිදී ගිය නෙරළු (පොල්) මලකි. මෙය කලාත්මක බවින් අනූන උසස් නිමැවුමකි. පුන්කළසෙහි පළාපෙති වැනි අලංකාර නිමැවුම් නැතත් විහිදී ගිය නෙරළු මලෙහි ඇට පවා නිමවීමට කලාකරුවා සමත් වී ඇත. රජමැදුරු බිමේ පස යට තිබී හමුවී ඇත් මේ මුරගල දැනට සෙල්පව්ව තලය මත තබා ඇත. මෙහි කලාත්මක අගය අමිලය.එසේ වන්නේ මෙවැනි මුරගලක් වෙල්ලස්සේ අනෙක් පුරාවිදු බිමකින් හමුවී නැති හෙයිනි. එහෙයින් මේ දුලබ වූ අගනා පුරා වස්තුව රැක ගැනීම කාගේත් වගකීමකි. සෙල් තලය මත කැණ ඇති පොකුණු දෙකකි. එක් පොකුණක් විසල් ය. අනෙක එයට මඳක් කුඩා ය. පොකුණු දෙක මැ හරිත පැහැ දියෙන් පිරී තිබේ. මේවා බුවනෙකබා ඈපාණන් සහ බිසෝවරුන් දිය ඇවැසි යාවන් ඉටු කැර ගත් පොකුණු විය යුතුය. මේවාට ජලය ලබා ගෙන ඇත්තේ කෙසේ දැයි විමසීමේ දී කිසියම් තාක්ෂණික ක්‍රමවේදයක් භාවිත කරන්නට ඇතැයි සිතය හැක. ඒවා සෙල්තලය කැණ සකසා තිබීම අසිරිමත් ය.ගොවිඳුහෙල රජ දහනේ තිබී හමුවී ඇති සෙල්මුවා මුරගලසෙල් පව්ව මත අක්කර දෙකක් තරම් විසල් බිම් කඩක් පුරා සෙල්මුවා කුලුනු ඇතුළු නටබුන් බොහෝ පමණක් කැලෑවට යටවී සැඟවී තිබේ. පහය නිම කිරීමට යොදා ගත් ගඩොල් කැබලි ඒ අතර වෙසෙසි තැනක් ගනී. පසට යට වී තැනින් තැන මතු වී ඇති මේ ගඩොල් අඩියක පමණ දිගින් යුක්ත බව පෙනේ.මෙහි තිබූ සෙල්මුවා කුලුනු බොහෝ ගණනක් නිදන් සොරුන් විසින් ගලවා දමා තිබුණ බවත් විනෝදය සඳහා මෙහි පැමිණි ඇතැම් අයෙකු ඒවා පව්වෙන් පහළට දමා ඇති බවත් ප්‍රදේශවාසීන්ගෙන් දැනගන්නට ලැබිණි. පුරාවිදු ඇසට මේ රජ දහන මෙතෙක් නොපෙනීම නිසා මේ මහත් විනාශය සිදුවී ඇත.රජ මැදුර කරවීම සඳහා මීටර් 1600 ක් පමණ සෘජුව උස් වූ විසල් සෙල් පව්ව මතට ගල් කුට්ටි, වැලි, ගඩොල් ආදිය රැගෙන ගිය ආකාරය විස්මජනකය. ඒ සඳහා කිසියම් යතුරක් (යන්ත්‍රයක්) උපයෝගී කර ගන්නට ඇතැයි සිතිය හැක. සෙල් පව්වේ තැනින් තැන දක්නට ලැබෙන කපන ලද කට්ටා එවැනි යන්ත්‍රයක් ක්‍රියාත්මක කිරීමට අත්වැල් සවි කිරීමට උපයෝගී කර ගත් ස්ථාන බව පෙනේ. මේ පිළිබඳ නිගමනය කළ හැක්කේ පුරාවිදු පිරික්සුමකින් පමණකි. එහෙත් මේ රජ දහන පිළිබඳ පුරාවිදු පිරියෙසුමක් මෙතෙක් කර නැත.එහෙයින් මේ රජ දහනේ සැබෑ තොරතුරු තවමත් කැලෑ වේ. ඈත සිතිජය තෙක් විහිදී යන හරිත පැහැ වන පරිසරය අතරින් සේනානායක සමුදුර, මුතුකන්ඩිය ජලාශය, සුගලාදේවි වැව, හැවන්අරාව වැව, හුලන්නුගේ මහ වැව, බක්මටියාව වැව, ආදි ජලාශ පලාවන් තලයක් මත විසුරුවන ලද රිදී කැටි සමූහයක් සේ දිස්වෙයි. ඒ අතර පිහිටි කුඩා කඳුගැට සිය ගණනක් දැක ගැනීමට හැක්කේ කුඩාවුන් කෙළියට තනන කෝන්පිට්ටු පරිද්දෙනි. ගැඹුර දකින්නට ඔබ බිය නම් සෙල්තලය ඉමේ සිට පහත නොබලන්න. එසේ නෙත ලූ පසු මීටර් 1600 ක් පමණ උස සෘජු බෑවුම (ප්‍රපාතය) දැක ගත හැක. එය කුඩා ලෝකාන්තයක් යැයි සඳහන් කිරීම නිවැරැදිය. සදාහරිත වන වියන සහිත ඒ මනරම් දසුන දෙස බොහෝ වේලාවක් නොබලන්න. එසේ බලා සිටිය විට ඔබටත් නොදැනී ඔබේ හිස බමන්නට පටන් ගනු ඇත. ප්‍රපාතය එතරම් බියකරු ය.මෑත් කල්හී දී නැගීමට පහසු වෙන පරිදි මෙහි පියගැට හා යකඩ ඉනිමං ඉදි කර ඇත. එහෙයින් මෙය බැලීම සඳහා නන් දෙසින් බොහෝ දෙනෙක් මේ හෙල තරණය කරති. එහෙයින් වෙල්ලස්සේ අනාගත දරු පරපුරට උරුම වූ පළමුවැනි බුවනෙකබාවන් විසින් ගොඩනගන ලද මේ ගොවිඳුහෙල රජ දහන රැක ගැනීමට පුරාවිදු අධිකාරීන්ගේ සහ වනජීවී නිලදරුවන්ගේ අවධානය යොමු කිරීමට අදිටන් කර ගනිමින් බුවනෙකබා රජ දහනින් අපි සමු ගතිමු.(මේ ලිපිය සැකසීමේ දී නොමඳ සහාය දැක්වූ මඩුල්ල ප්‍රාදේශීය සභා මන්ත්‍රී වයි. පී. කුලරත්න මහතාට අපගේ තුතිය පළවේ.)ඡායාරූප සහ සටහනකේ. බී. රත්නායකමොනරාගල සමූහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>04</day>
    </date>
    <link>http://www.silumina.lk/2010/07/04/_art.asp?fn=as1007047</link>
    <topic>විස්කම් අයුරින් වාහන අනුරූ තනන කලාකරුවෙක්</topic>
    <author>සටහන සහ සේයාරූ :</author>
    <content>විස්කම් අයුරින් වාහන අනුරූ තනන කලාකරුවෙක්සෝමදාස ලේකම්ගේ කලාකරුවා‘ලොවින් එකෙක් එක් දෙයකට වෙයි සමත’ යන ඉපැරැණි කියමන සනාථ කරමින් ගන කඩදාසි වර්ගයක් උපයෝගී කැර ගනිමින් සියයට සියයක්ම නිවැරැදිව, ක්‍රමවත්ව සහ ඉතා කලාත්මකව වාහන අනුරූ නිපදවන උපන්ගෙයි කලාකරුවෙක් ඇහැලියගොඩට නුදුරු වියලගොඩ ගමේදී මුණගැසිනි.ඒ වියලගොඩ වත්තේ එක් දරු පියකු වූ හැට හය හැවිරිදි සෝමදාස ලේකම්ගේ කලාකරුවාය.වයස 14දී පමණ නිකමට මෙන් කුඩා කාඩ්බෝඩ් බස් රථයක් නිපදවූ මොහු එතෙක් මෙතෙක් නිපදවා ඇති විවිධ වූ වාහන සංඛ්‍යාව 6500 ද ඉක්මවයි.ඒ අතර ලංකාවේ ඉපැරැණිම ‘ඕපන් බොඩි’ වර්ගයේ බස් රථය ද, නවීනතම සුඛෝපභෝගී බස් රථය ද, ඩබල් ඩෙකර්, ටිපර්, කාර්, වෑන්, ලොරි යනාදිය ද වෙයි.මොහුගේ නිමැයුම් කෙතරම් චිත්තාකර්ශණීය ද යත් ඒවායේ පැති කණ්ණාඩි සුක්කානම්, ‘ඩෑෂ් බෝඩ්’ සීට්, හැංගර්ස්’ ඇතුළු අංගෝපාංග නොඅඩුවම සවිකැර ඇත.තමන් මේවා නිපදවනුයේ විනෝදයට බවද මේ වනතුරු එකකුදු අලෙවි කැර නැතත් තම නිදන කාමරය තුළ බිත්තියේ සවිකැර ඇති වීදුරු පෙට්ටිවල තැන්පත් කරන ලද වාහන අනුරූ විශාල ප්‍රමාණයක් සහිත කුඩා ‘කෞතුකාගාරයක්’ අනාගත පරපුර වෙනුවෙන් පිහිටුවා ඇති බවද සෝමදාස මහතා කියයි.වැඩි ඉඩකඩක් සහිත කුටියක් සහ කපන, නවන, අලවන, සායම් කරන යන්ත්‍ර යනාදිය ලද හොත් ගමේ කිහිප දෙනෙකුට රැකියා අවස්ථා මේ මඟින් උදාකැර දිය හැකි බවද ඔහු අවධාරණය කරයි.සටහන සහ සේයාරූ :නිමල් විජයතුංගඇහැලියගොඩ විශේෂවාහන අනුරූ කෞතුකාගාරයෙන් කොටසකි මේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>04</day>
    </date>
    <link>http://www.silumina.lk/2010/07/04/_art.asp?fn=as1007048</link>
    <topic>අපි දෙන්නා විතරයි</topic>
    <author>ප්‍රේමදාස රොඩ්රිගෝ</author>
    <content>අපි දෙන්නා විතරයිඔහු තම පෙම්වතිය වූ නිලූට ජංගම දුරකථනයෙන් ඇමතුවේය.”නිලූ – ඔයා අද එනවද මාත් එක්ක පාටියකට යන්න සවස 6ට විතර; කන්න, බොන්න, නටන්න සිංදු කියන්න, ඇති තරම් විනෝද වෙන්න පුළුවන්””හානේ හරි ෂෝක් නේ. මං ෂුවර් එකටම එනවා.... ඒක නෙවි ඔය පාටියට වෙන කවුද එන්නේ?””වෙන කවුරුවත් නෑ. අපි දෙන්නා - ඔයයි මමයි. විතරයි”සාදය ජයටම පැවැත්වෙයිසංගීත රාවය ද මනස්කාන්තයඔහු ඇයට ඇරයුම් කළේ මත්පැන් බිඳක්ගැනීමටය.”පිස්සුද....? මං ජීවිතේට කටේ තියලා නෑ. මට එපා...””ඒකට කමක් නෑ.. අදට විතරයි නේ. මේ ඉන්න හුඟාක් ලේඩීස්ලා... පොඩ්ඩක් ගන්නවා.. මේ හොඳ පිටරට විස්කි... චුට්ටක් ගන්න””අනේ මට එපා...” ඇය සිය සුන්දර මුව කමල පසෙකට හැරෙව්වාය.... ඔහු යළි යළිත් පෙරැත්ත කරන්ට විය. අන්තිමේදී මේ කරදරයෙන් මිදීමට ඇය මත්පැන් වීදුරුව ගෙන තොල ගෑවාය.”අපොයි.. මේ විස්කියැ - ගල් අරක්කුනේ....”ප්‍රේමදාස රොඩ්රිගෝකළුතරගමේ ගොඩේ කැවුම් ඉවීමේ දක්ෂ කෙතරම් බවලතුන් සිටිය ද මැංචි නෝනා උයන කොණ්ඩ කැවුම් තරම් රස, මිහිරෙන් සුරුබුහුටිකමෙන් අනූන නැත. සතියට වරක් දෙකක් කැවුම් උයන ඇය සිය කෝපි කඩයේ තබා පනමට දෙක ගණනේ (සතහය) විකුණන්නීය. මැංචි නෝනාගේ ස්වාමිපුරුෂයා තරමක නෝංජල් අයෙකි. ඉඳහිට කුලියක් මලියක් කළත් ඔහුද යැපෙන්නේ, බිරිය උපයන පනන් හතරෙනි. මෙදින ද මැංචි නෝනා ළිප ළඟ කැවුම් උයමින් සිටී. ඉදෙන ඉදෙන කැවුම ඇය ඇස්වට්ටියට බාන්නීය. එහෙත් ඉතා ලස්සනට හැඩ වැඩ ඇතිව ඉදෙන කැවුම් ළඟම ඇති වංගෙඩිය තුළට බාන්නේ සියදෝරිස්ට නොපෙනෙන ලෙසය. ඒ මැංචි නෝනාගේ සොරසැමියා වන “හීන් අප්පු” ආවිට සංග්‍රහ කරනු පිණිසය.මේ අතර තරමක කපටියකු වන උපාසක ලොක්කා කඩයට ගොඩවී, බංකුව උඩ වාඩිවී ‘දිනමිණ’ පත්‍රයේ යුද ප්‍රවෘත්ති කියවන්නට පටන්ගත්තේය. (මේ දෙවන ලෝක සංග්‍රාම අවධියයි) මඳ වේලාවකින් පත්‍ර පිටු යටින් මැංචි නෝනාගේ කැවුම් හරඹය ඔහු දුටුවේය. කටකොණකට සිනාවක් නඟාගත් ඔහු “මැංචි දුවේ මටත් දියන්කො කැවුම් ගෙඩි දෙකක්” යැයි කීය. සිය කොක්කනය ඇද පනමක් අතට ගත් ඔහු එය මැංචි නෝනාට දී, වට්ටියෙන් කැවුම් දෙකක් ගත්තේය. එකක් මුවට ළංකොට”අම්මෝ මගෙ මේ යටි ඇන්දෙ දත් දෙකක් බුරුල් වෙලා මොනම දෙයක්වත් විකල කන්න බෑනෙ. මැංචි දුවේ මං මේක වංගෙඩියට දාල කොටාගෙන කංඤං.ඔහු කවුම් දෙක වනට දමා ළඟම තුබුණු මෝල්ගහෙන් කොටන්නට පටන්ගත්තේය. මැංචි නෝනා දත්මිටි කමින් පුපුර පුපුරා එහෙ මෙහෙ ඇඹරෙද්දී, සේරු බාගයකට වැඩි කැවුම් කුඩු තොගය පත්‍රකැබැල්ලක ඔතා ගෙන ඔහු මඟට බැස්සේ, “මේ කොටා කැවුම් වඩිය ගෙදර ඇත්තන්ටත් දීලම කඤ්ඤං දුවේ” කියාගෙනය.අමරදාස දූවගේවීදාගමකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>04</day>
    </date>
    <link>http://www.silumina.lk/2010/07/04/_art.asp?fn=as1007049</link>
    <topic>නෙළුම් විල</topic>
    <author/>
    <content>නෙළුම් විලකැලණි ගං අතු ගඟෙහි පිහිටි රංවල තොටුපළ නෙත පිනවන තැනකි.එය රංවල දෙවියන්ගේ අඩවියයි.අද එය මධුවිත තොල ගාන්නන්ගේ පාරාදීසයක් වී තිබේ. පදම අවරට ගිය ඇතැම් අය නදියෙහි සැඟවී ගොස් ද තිබේ. බවලතුනට කරන ලද උසුළු - විසුළු නොපිට යෑමෙන් වූ ගැටුම් ද නැතුවා නොවේ.මේ කතාවට පාදක වන්නේ ද රංවල තොටුපළේ දී වූ සිද්ධියකි.ගං තෙර පොල් රුප්පාවෙහි මධු විතෙන් සැනසෙමින් සිටි පිරිසකි. ඔවුන් පැමිණ තිබුණේ නගරයෙනි. පිරිස අතර දැරියක් ද සිටියා ය.ඇගේ දෑස යොමුව පැවතියේ ගලා යන ජල දහර වෙත ය. නිවසෙහි ජල පෙරණයෙන් නා ඇති ඇයට ගං දියෙහි බැස සැනසෙන්නට සිතක් පහළ වූ යේ ය.ඇඳුම් උනා රෙදි කඩක් ගත දවටා ගත් ඇය දියට බැස්සා ය. ඇගේ කරේ රන් මාලයක් විය.‘මාල දාගෙන නාන්න එපා! ගඟේ යයි. ගලවල තියල නාන්න’ කාරණා දන්නා ඇත්තෙක් උපදෙසක් දුන්නේ ය.දැරිය එබස පිළිගත්තා ය. වහා මාලය හිසින් ගැල වූ ඇය ඉවුරේ සිටි වැඩිහිටියාට එය දිගු කළා ය. එහෙත් වැඩිහිටියා අත පොවන විට ම රන් මාලයේ පෙන්ඩනය ගඟට වැටිණ.දැරිය හඬන්නට වූවා ය.ගඟෙහි ගිය පෙන්ඩනයක් සොයා ගැනීම සිහිනයක් වන බව දත් වැඩිහිටියෝ හිත හදා ගත්හ.දැරියට නෑම අමතක විය. හඬා ගෙන ම ගොඩ ආ ඇය ගඟ දෙපස බලාගෙන ඉකි ගසන්නට වූවා ය.දිගින් දිගට ම හඬන දැරිය දෙස අවධානයෙන් බලා සිටි තවත් පුංචි දෑසක් ගඟෙහි ම විය. ඒ දැරියටත් වඩා කුඩා දරුවෙකි. ඔහු ගඟෙන් ගොඩ වී දැරිය අසලට ආවේ ය.‘අක්කෙ, ඇයි ඔයා අඬන්නෙ?’‘මල්ලියෙ, මගෙ චේන් එකේ පෙන්ඩන්ට් එක ගඟේ ගියා’‘කොයි හරියෙ ද වැටුණෙ?’දැරිය ඉසව්ව පෙන්නුවා ය.කොලු පැටියා ගඟට බැස්සේ ය. හෙමිහිට ගඟෙහි කිමිදුණේ ය. කිමිදී ගිය තැන ටික වේලාවක් බුබුලු ලෑවේ ය. ඉන්පසු කිමිද ගිය වගක් හෝ නොපෙනිණ.කවුරුත් මුහුණට මුහුණ බලා ගත්හ.විනාඩි කිහිපයකින් දරුවා දියෙන් මතු වී ලොකු හුස්මක් ගෙන ගොඩ වූයේ අතක් මිට මොළවා ගෙන ය.දැරිය වෙත ගිය ඔහු අත්ල දිග හළේ ය.‘මේං අක්කෙ ඔයාගෙ මාල කෑල්ල!’දැරිය එය දෝතින් ගත්තේ විස්මයෙන් මුව අයා ගෙන ය.මොහොතකට පෙර හඬා වැටෙමින් සිටි නන්නාදුනන සොයුරිය ගේ මුහුණ සතුටින් පිරී ගිය හැටි දුටු පුංචි කොලුවා ගේ හිත පිරී ගියේ ය.මේ විස්මිත ක්‍රියාවෙන් මුසපත් වූ දැරිය ගේ පියා පුංචි කොලුවාට පන්සීයේ නෝට්ටුවක් මිට මොළවන්නට හැදුවේ ය.‘ඔන්න ඔය ළමයට රුපියල් සීයක් විතර දෙන්න!’ ගැහැනු කටහඬක් නැගී ආවේ ය.නෝට්ටුව මිරිකා ගත් පුංචි වීරයා දිව ගියේ කොයි ඉසව්වට දැයි හිතා ගැනීමට නොහැකි වූයේ ඔහුට සැලකීම හෑල්ලු කිරීම පිළිබඳ ගං තෙරෙහි විවාදයක් පැන නැඟුණු බැවිනි.ගං දියෙහි සැඟවී ගිය පෙන්ඩනය මොහොතකින් අතට දී නෙතු මානයෙන් සැඟව ගිය නන්නාඳුනන පුංචි වීරයාණනි, උතුම් දරුවාණනි, නුඹේ දිවි මග සරු වේවා! නුඹේ මාපියනට ස්තුති වේවා!රංවල තොටුපලේ විස්තර අපට කියන සරත් මිත්‍රයාණනි, ඔබට සැරදේවා!  අඹගස්පිටියේ, සාම විනිසුරු, විල්ප්‍රඩ් බොනිපස් මැල්ලව මහතා විසින් යොමු කරන ලද ලිපියක් ඇසුරිනි.  මගේ ඥාති සහෝදරයා සිය මනමාලිය කැන්දාගෙන ආවේ ජයට මගුලක් කමිනි.මනමාලියට මා කීවේ අක්කා කියා ය.ඇය ඉතා හොඳ තැනැත්තියක් බව මට වැටහිණ.ඔවුහු යහපත් පවුල් ජීවිතයක් ගතකළහ. ඔවුනට කුළුඳුළේ පුතෙක් ද, දෙවනුව නිවුන් දූවරු දෙදෙනෙක් ද උපන්හ.මගේ ඥාති සහෝදරයාගෙ අම්මා හෙවත් මගේ ලොකු අම්මා හෙවත් මනාලියගේ නැන්දම්මා ටිකක් ලෝබය. පිටට යමක්-කමක් දෙනවාට ඇය කැමැත්තක් නොදැක්වීය. ඇගේ ලේලිය එසේ නොවීය. ඇය අසල්වැසියනට ද ගම්මුන්ට ද පුළුවන් හැටියට උදව් උපකාර කළා ය.මේ නිසා පසු කාලයේ දී නැන්දා - ලේලි ගැටුමක් ද හටගත්තේය.මෙබඳු අවස්ථාවකදී ඥාතීන් ගන්නේ තම ඥාතියාගේ පැත්තය. ඒ අනුව අපේ ඥාතීහු වැඩි දෙනා ලොකුªඅම්මාගේ් පැත්ත ගත්හ. සමහරු පැත්තක් නොගත්හ. අක්කා සාධාරණ චරිතයක් නිසාත්, ඇයට ශක්තියක් තිබිය යුතු නිසාත් අපි ඇගේ පැත්ත ගත්තෙමු.මෙසේ කලක් ගතවිය.ලොකු අම්මා හිසේ නහරයක් පුපුරා අසාධ්‍ය වූවාය. රෝහල්ගත කරන ලද ඇගේ තත්ත්වය මුල් දිනවල ඉතා නරක අඩියේ තිබිණ. පසුව තත්ත්වය හොඳ අතට හැරිණ. කලක් යන විට සිහිකල්පනාව එනු ඇතැයි වෛද්‍යවරු කීහ.දෑත දෙපය අප්‍රාණික ලොකු අම්මා ගෙදර ගෙන එන ලදී. ඇගේ තත්ත්වය ‘එකතැන්වීමට’ සමාන විය.ලොකු අම්මාට සලකන්නට කෙනකු නැති වන බව ඥාතීන්ගේ උපකල්පනය විය.මෙබඳු උපකල්පන බොහෝ විට හරියයි. එහෙත් මෙය නම් හරි ගියේ නැත.ලොකු අම්මා ගෙදර ගෙන එනු ලැබූ දින රාත්‍රියේ අක්කා ලොකු අම්මා ගේ ඇඳ අසල බිම නිදා ගත්තා ය.එතැන් පටන් ලොකු අම්මාට කෑම කැව්වේ ද, බෙහෙත් දුන්නේ ද, ඇගේ මළමුත්‍ර ඇද්දේ ද, රෙදි සේදුවේ ද අක්කා ය. ඒ සියල්ල කරන ගමන් අක්කා දරුවන්ගේ අවශ්‍යතා ද ඉටු කළා ය.දිගු කලක් මෙසේ කැපවීම ලෙහෙසි කටයුත්තක් නොවේ. ඒ සඳහා ඉවසීමත්, වගකීමත් තිබිය යුතු ය. අක්කාට ඒ ගුණාංග පිහිටා තිබිණ.දිනක් අක්කා සියලු මෙහෙයයන් නිම කොට අහර බුදිමින් සිටියා ය.’දුවේ’ ලොකු අම්මා කෑගෑවාය.බත්පත වසා දැමූ අක්කා අත සෝදාගෙන නැන්දම්මා කරා ගියේ ‘මේ එනවා’යි කියමිනි.ලොකු අම්මා සිටියේ මළපහ නොවන අපහසුතාවෙන් පෙළෙමිනි. බෙහෙත් දිගින් දිගට ගැනීම නිසා ඇගේ ඉන්ද්‍රියයන් වියැළී ගොස් තිබිණ.සිය නැන්දනිය මළපහ කිරීමට බැරිව විඳවන විඳවිල්ල ලේලියට ඉවසිය නොහැකි විය. ඇය කළේ ඇඟිල්ල ගසා මාර්ගය පාදා දෙමින් සියල්ල පිටතට ගැනීමය. අවසානයේ විශාල සැනසිල්ලක් ලද ලොකු අම්මා ලේලියට පිං දුන්නාය.මෙබඳු ලේලියක් ලබන නැන්දම්මා අවාසනාවන්ත කෙනෙකැයි කිව හැකිද? ලේලිය ගේ ගුණ යහපත්කම නිසා ම දැන් ලොකු අම්මා තමා ගේ වැඩපළ කරගන්නා මට්ටමට පැමිණ සිටී.අක්කා බඳු උතුම් ලේලිලා මේ රටේ කොතෙකුත් සැඟවී සිටින්නේ යැයි මට සිතේ. ඒ හැම කෙනකුටම මේ ලිපිය උපහාර පිණිස වේවා!ප්‍රියංකා අක්කේ, ඔබේ දිවිය වාසනාවන්ත වේවා!  බෙම්මුල්ලේ, බටේපොළ ඉරේෂ් නිශාන්ත මහතා විසින් යොමු කරන ලද ලිපියක් ඇසුරිනි.  ‘මංනං වඳින්නෙ හාමුදුරුවන්ට නෙමේ සිවුරට. බුදු හාමුදුරුවො නිසා අපි කවුරු සිවුරු දරා හිටියත් සිවුරට වඳින්න එපායැ’‘ඔව්. සමහර හාමුදුරුවන්ට වැන්දට පින් සිද්ධ වෙන්නෙ නෑ. ඒත් ඉතිං අපි වඳිනව සිවුරට.’මේ දෙබස ඇසුණේ වැඩිහිටියන් දෙදෙනකු ගෙනි.මේ අතර දහම් පාසල් ධර්ම දේශනාවකදී දේශක හිමිනමක් පාසල් දරු පිරිසට ප්‍රශ්නයක් යොමු කරනු මට ඇසිණ.‘දරුවනේ අපි වඳින්නෙ ස්වාමින්වහන්සේට ද, එහෙම නැත්නම් සිවුරට ද?’‘සිවුරට’ යැයි දරුවෝ එක හඬින් පිළිතුරු දුන්හ.මෙය ම’සිත පෙළන ප්‍රශ්නයකි.දැන් අප වෙසෙන්නේ වැලිවිට අසරණ සරණ සරණංකර සංඝරාජ හිමිපාණන් බිහිවීමට පෙර විසූ ගණින්නාන්සේලා ගේ යුගයක නොවේ. (ගණින්නාන්සේලා විසින් සිදු කරන ලද සේවාව ලෙහෙසි - පහසු සේවාවක් නොවන බව ද දනිමි)කෙසේ වුවද, උතුම් මහ සඟ රුවනට පින් සිදුවන්නට අද ද අප අතර සුපේෂල ශික්ෂාකාමී මහ සඟරුවන් වැඩ සිටිති.ධර්මධර, විනයධර බුද්ධ පුත්‍රයාණ කෙනකු අප ගේ කුකුස පළවා හැර අප දැනුම්වත් කරනු ඇතැයි විශ්වාස කරමි.  රුවන්වැල්ලේ, ගෝනගල, නිහාල් දර්ශන බෝගහගේ මහතා විසින් යොමු කරන ලද ලිපියක් ඇසුරිනි.  වේලාව රාත්‍රි හත පමණ වී තිබිණ. මම කිසියම් සටහනක් ලියමින් සිටියෙමි. කිසිවකු නිවසේ ගේට්ටුව ශබ්ද කරනු ඇසිණ. මගේ සොහොයුරා ඒ දෙසට ගියේ ය.“නයනා මිස් ඉන්නවද?” විමසුම් හඬක් ඇසිණ.අඩ අඳුරේ මම ද ඒ දෙසට ගියෙමි. උස, මහත තරුණයෙක් ගේට්ටුව අසල සිටගෙන සිටියේ ය. ඔහු පිටුපසින් වෑන් රථයක් ද නවත්වා තිබිණ.“ඔයා කවුද?” මුහුණ හරි හැටි නුදුටු බැවින් මම විමසීමි.“මිස්, මම ආනන්ද. මිස්ගේ පන්තියේ හිටියේ...”ඔහු ගේ වදන් සවන් වැකෙත් ම මම අධික සතුටට පත්වීමි. මම ඔහු නිවසට කැඳවූයේ ඒ සතුටිනි. ඔහු වෑන් රථයට නැඟී එය අප මිදුලට ගන්නා තෙක් මම නිවසේ අයට මේ බව දැන්වීම සඳහා නැවතත් නිවස ඇතුළට පැමිණියෙමි.මද වේලාවකින් ආනන්දත්, ඔහු ගේ බිරියත්, කුඩා දරුවන් දෙදෙනාත් සාලයට පැමිණ අසුන් ගත් හ. මා ඉදිරියට පැමිණ ආනන්ද දණක් වැටී ප්‍රථමයෙන් ම මට වැන්දේ ය. මගේ දෙනෙතට කඳුළක් නැගෙනු දැණින.. ඔහුට ද එසේ ය. මොහොතක් අපි නිහ¼ඬව එකෙ’කා දෙස බලා සිටියෙමු.“මිස් නිසා තමයි අද මම මේ තත්ත්වයෙ ඉන්නේ. මට මිස්ව දකින්න හරිම ආසාවක් තිබුණේ. මිස්ට මතකද මගේ බැංකු පොතේ හැම මාසෙම සල්ලි දැම්මා? ඒවා මට කවදාවත් අමතක වෙන්නේ නැහැ මිස්...”ඔහු දිගින් දිගටම කියා ගෙන ගියේ ය. සිය බිරියට ද ඒ අතීතය සිහිපත් කර දුන්නේ ය.මට ද ඒ අතීතය සිනමා සිත්තමක් සේ මැවී පෙනෙන්නට විය. ඒ මා විශ්වවිද්‍යාලයේ අධ්‍යාපනය හදාරමින් සිටි අවධිය යි. අයදුම් කළ ගුරු පත්වීම ද ලද බැවින් ආසාවට මෙන් ඒ රාජකාරිය ද බාර ගෙන සිටියෙමි. ඒ කොළඹ ප්‍රදේශයේ ඉතාමත් ජනාකීර්ණ, දුෂ්කර ප්‍රදේශයක පිහිටි කුඩා පාසලකි.උසස් අධ්‍යාපනය හදාරණ අතරතුර පාසලේ දරු දැරියන්ට ඉගැන්වීම ද මට මහත් තෘප්තියක් විය. පාසලේ දරුවන් හා මා අතර දැඩි බැඳීමක් ඇති විය. ඔවුන් මගේ ලෝකය විය. මා ලද සුළු වැටුප ද ඔවුන් ගේ යහපත වෙනුවෙන් ම වැය කළෙමි. මගේ මාපියන් ගෙන් ද ඊට අනුබලය ලැබිණ.ආනන්ද ඒ අතර වූ ඉතාමත් යහපත් අවංක දරුවෙකි. අපචාරී ක්‍රියාවන්ට ඉතා පහසුවෙන් නැඹුරු විය හැකි පරිසරයක මේ දරුවා ප්‍රවේශමෙන් ජීවත් වූයේ ය. විදුහල්පති කන්‍යා සොයුරිය ද සෑම විට ම ආදර්ශයට ගත්තේ ඔහු ය.“බලන්න මේ ආනන්ද. නෙළුම් විලක, මඩ ගොහොරුවක පිපුණ නෙළුම් මලක් වගේ. කිසි ම ජරාවක් ඇඟේ ගාගන්නේ නැතුව නෙළුම් මල උඩට මතුවෙනවා වගේ මේ දරුවත් මේ පරිසරයේ හැදෙන්නේ. දරුවනේ ඔයාලත් ඒ වගේ හැදෙන්න.”පාසල් වියේදීම පියා අහිමි වූ ඔහු මවත්, නැගණියත් සමඟ දිවා ආහාර විකුණා ජීවත් වූයේ ය. මව ද ඉතාමත් යහපත් දිරිය කතකි. අන් දරුවන්ටත් වඩා විශේෂයෙන් මම ආනන්ද වෙනුවෙන් මුදල් වියදම් කළෙමි. ඔහුටත්, නැගණියටත් අවශ්‍ය ඇඳුම්, පොත් පත්, සපත්තු ආදිය අවශ්‍ය වූ විට සැපයීමි. ඒ සියල්ල තරමක් හෝ දැන සිටියේ විදුහල්පති කන්‍යා සොයුරිය පමණි.“මිස් මට දැන් ගෙයක් තියෙනවා. වාහනයක් තියෙනවා. රස්සාව කරන තැන අයත් මට ආදරෙයි. ඕනෑම වගකීමක් පවරනවා. හොඳ සිංහල ලියුමක් ලියාගන්න ඕන වුණහම කියන්නෙත් මටයි. ඒ ගෞරවෙත් මිස්ටයි.”මම ඔහුගේ බිරියට මෙසේ පැවසීමි.“ඔයා හරි වාසනාවන්තයි. අද කාලේ ආනන්ද වගේ කෙනෙක් ලබන්නෙ වාසනාවන්තියක්. ඒ වගේ තාත්තා කෙනෙක් ලබන දරුවොත් වාසනාවන්තයි. ඒ දරුවා වැදූ අම්මත් වාසනාවන්තයි. ඒ දරුවට උගන්වන්න ලැබුණු මාත් වාසනාවන්තයි.”බොහෝ වේලාවකට පසු ඔහුත්, පවුලේ අයත් මට වැඳ සමුගත්හ.“මිස් මං ගැන වරදවා හිතන්න එපා! මට ජීවිතේට ම මිස් කරපු උදවුවලට, උගන්වලා හරි මඟ පෙන්නුවට ණය ගෙවල ඉවර කරන්න බැහැ. මං මිස්ට පොඩි තෑගි ටිකක් ගෙනාවා. වරදවා හිතන්නෙ නැතුව ඒවා බාරගන්න ඕන. මම ඉස්තොප්පුවේ ඒවා තියලා ආවේ. කලින් දැක්ක නම් මිස් දොස් කියාවි කියලා බයට.”ඒ මගේ ජීවිතයේ මතක ඇති කලෙක එකවර එතරම් විශාල ත්‍යාග ප්‍රමාණයක් ලද පළමු අවස්ථාව විය යුතු ය. ඔහු එතරම් මුදලක් මා වෙනුවෙන් වැය කළේ ණය ගෙවීමට නොවන බව මම දනිමි. ඒ ගුරු - ගෝල සබඳතාවේ සෙනෙහස යි. මව් - පුතු සෙනෙහස යි.  කැලණියේ නයනා දීප්ති ගුණරත්න මෙනෙවිය විසින් යොමු කරන ලද ලිපියක් ඇසුරිනි.නෙළුම් විල, සිළුමිණ,ලේක්හවුස්, කොළඹගුණසිංහ හෙට්ටිආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>04</day>
    </date>
    <link>http://www.silumina.lk/2010/07/04/_art.asp?fn=as10070410</link>
    <topic>ප්‍රැන්සිස් පී.ගුණසේකර මුද්දර ලොවෙන් සමුගනී</topic>
    <author>ජා–ඇල මධ්‍යම - ලෙස්ලි පෙරේරා  </author>
    <content>ප්‍රැන්සිස් පී.ගුණසේකර මුද්දර ලොවෙන් සමුගනීවර්ෂ 1840 මැයි 06 වැනිදා ලොව ප්‍රථම මුද්දරය බිහිකළේ බ්‍රිතාන්‍ය ජාතික රෝලන්ඩ් හිල් නමැති පාසල් ගුරුවරයෙකි.රෝලන්ඩ් හිල්ගෙන් ආරම්භ වූ මුද්දරය පිළිබඳව මෙරට මුද්දර එකතු කරන අයගේ අවධානය යොමු කරවූ ශ්‍රී ලංකාවේ මුද්දර විශාරදයා ඔහුය. “ආසියාවේ මුද්දර රජා” යන විරුදාවලියෙන් කීර්තියට පත් ගුණසේකර මහතා මුද්දර විනෝදාංශය වෙනුවෙන් ශ්‍රී ලංකාවේ “පිනි බිඳු” මුද්දර ළමා සමාජය නමින් සංවිධානයක් බිහි කෙළේය.ශ්‍රී ලංකාවේ මුද්දර ගැන කතා කරන විට ඕනෑම අයකුට මුලින්ම මතකයට නැඟෙන තරමට ඔහු මුද්දර කලාව හා බැඳී සිටියේය. පසුගිය 24 වැනිදා වසර 87ක් ආයු වළඳා දිවියෙන් සමුගත් ඔහු ප්‍රවීණ ලේඛක මාධ්‍යවේදී ෆ‍්‍රැන්සිස් පී.ගුණසේකර මහතාය.ඥානාර්ථ ප්‍රදීපයෙන් ලේඛන කලාවට පන්නරය ලැබූ ගුණසේකර මහතා, ලොව මුද්දර සම්බන්ධව සිළුමිණ, දිනමිණ, මිහිර, ඩේලිනිවුස්, සන්ඩේ ඔබ්සර්වර්, වැනි පුවත්පත්වලට නිතරම හරබර ලිපි සැපයුවේය. 1923 ජූනි මස 16 වැනිදා උපත ලැබූ ගුණසේකර මහතා විගනකාධිපති දෙපාර්තමේන්තුවේ ගණන් පරීක්ෂකයකු ලෙසින් සේවය කර විශ්‍රාම ලබා සිටියේය.සාම විනිසකරුවකු වූ ගුණසේකර මහතා, වර්ෂ 1991 මැයි මස 29 වැනිදා මුද්දර විනෝදාංශය වෙනුවෙන් කළ මෙහෙවර අගයමින් ආර්.ප්‍රේමදාස දිවංගත ජනාධිපතිතුමා අතින් උපහාර ලැබීය. පාසල් දරු දැරියන් වෙනුවෙන් කළ සේවය වෙනුවෙන් දේශබන්ධු ඉඩිත් ඇම්.ඒ.ප්‍රනාන්දු මැතිනිය වෙතින් 1992 වසරේදී වත්තල පෙගාසස් රීෆ් හෝටලයේ පැවැති විශේෂ උපහාර උලෙළකදී ‘ශ්‍රී ලංකා මුද්දර විශාරද’ යන ගෞරව නාමයෙන් ද පිදුම් ලැබීය.1991 වසරේ කඳාන සාන්ත සෙබස්තියන් බාලිකා විදුහලේ දී පැවැති ජා-ඇල ප්‍රාදේශීය රාජ්‍ය සංස්ථා සේවක සුබසාධක සමිතිය මෙහෙයවූ කුසලතා සම්මාන උළෙලේදී සම්පත් ලේඛන කලා ගෞරව අධි සම්මානයෙන් පිදුම් ලැබීය. ගුණසේකර මහතා ඥානාර්ථ ප්‍රදීපය හොඳම ලිවිසුරු සම්මානය ද හිමිකර ගත්තේය.ගුණසේකර මහතා ලේඛන කලාවේ මහ මෙහෙයක් ඉටුකළ ලංකා පුත්‍රයෙකි. එකම තේමාවක් පිළිබඳව නොකඩවා අවුරුදු 40කට වැඩි කාලයක් සතිපතාම, සිංහල සහ ඉංග්‍රීසි දෙබසින්ම පුවත්පත් සඟරා ආදියට ලිපි 5000 ක් පමණ සැපැයූ ඔහු අපේ රටට ආඩම්බරයකි.ජනමාධ්‍ය උදෙසා සිය මුළු ජීවිත කාලයම කැප කළ මේ විශිෂ්ට මාධ්‍යවේදියාගේ අවසන් කටයුතු කඳාන සාන්ත සෙබස්තියන් රෝමානු කතෝලික සුසාන භූමියේ දී පසුගියදා සිදු කැරිණි. අපේ රටේ මුද්දර කලාවට සේවාවක් කළ ෆ‍්‍රැන්සිස් පී.ගුණසේකර මහතා නමින් මුද්දරයක් නිකුත් කළොත් ඒ ඔහුට කරන ගෞරවයක් වනු ඇත. තැපැල් ඇමැති තුමනි ඔබතුමාගේ අවධානය මීට යොමුවනු ඇතැයි බලාපොරොත්තු වෙමු.ජා–ඇල මධ්‍යම - ලෙස්ලි පෙරේරා  මාධ්‍යවේදි ඡායාරූප ශිල්පීන්ගේ සංගමයේ මෙහෙයවීමෙන් දීර්ඝ කාලීන සේවා උපහාර උලෙළක් පසුගියදා කොළඹ “කොළොම්බෝ සිටි හෝටලයේදී පැවැත්විණි. එහිදී ජ්‍යෙෂ්ඨ මාධ්‍යවේදි ඡායාරූප ශිල්පීන් සඳහා උපහාර තිළිණ ප්‍රදානය සිදු කෙරුණි.ප්‍රධාන ආරාධිතයන් ලෙස සහභාගි වූයේ ශ්‍රී ජයවර්ධනපුර විශ්ව විද්‍යාලයේ පශ්චාත් උපාධි කළමනාකරණ ආයතනයේ ජාත්‍යන්තර අංශයේ කළමනාකාර අධ්‍යක්ෂ මහාචාර්ය ගුණපාල නානායක්කාර, ලේක්හවුස් ආයතනයේ කර්තෘ මණ්ඩල අධ්‍යක්ෂ සීලරත්න සෙනරත්, සාමාන්‍යාධිකාරී අභය අමරදාස සහ සන්ඩේ ඔබ්සවර් පුවත්පතේ ප්‍රධාන කර්තෘ දිනේෂ් වීරවංශ යන මහත්වරුය.ඡායාරූප කර්තෘ ඉන්ද්‍රජිත් පෙරේරා, ඡායාරූප සම කර්තෘ උපාලි ෆොන්සේකා සහ ප්‍රධාන ආරාධිත අමුත්තන් ද සම්මානලාභීන් වූ වමේ සිට (පසුපෙළ) බන්දුල විජේසුරේන්ද්‍ර, ජයන්ත දිවිසේකර, සුනිල් සමරසිංහ, පි‍්‍රයන්ත හෙට්ටිගේ, සංජීව කැල්ලපත, මංගල මුණසිංහ, රංජිත් පේ‍්‍රමදාස, මානෙල් වික්‍රමසිංහ, රේණුකා අල්විස්, ඇස්. කේ. ජයවර්ධන, ඇල්. බී. කොස්වත්ත සහ ආර්. ජී. ජයරත්න යන මහත්ම මහත්මීහු මෙහි වෙති.(සේයාරුව - සමන් මෙන්ඩිස්)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>04</day>
    </date>
    <link>http://www.silumina.lk/2010/07/04/_art.asp?fn=as10070411</link>
    <topic>රට පිට</topic>
    <author>(ඡායාරුපය-ශ්‍රී ලාල් ඩයස් )</author>
    <content>රට පිටඑතෙර සිටින දියණියට, පුතාට, සැමියාට, බිරියට ලියන ලිපියක් සඳහා මේ ඉඩකඩ වෙන්වෙයි.අපේ ලිපිනය”ලියුං කඩදහිය””රට පිට”සිළුමිණ ලේක්හවුස් කොළඹ 10.ෆැක්ස් - 2429260මේල් - editor @ silumina.lkප්‍රංශයේ සිටින සරත් ගුණසේකරටරත්තරං ඉතිං කෙලසද තොරතුරු? ඔබ කනවාද? බොනවාද? නිදියනවාද? පරිස්සමින් ජීවත් වනවාද යන්න දැනගැනීමට නොහැකිව මා ගත සිත ගිලන් වී ඇත. එහෙත් ඔබට මා අමතක වී ඇති. එය වටහා ගතිමි. ඔබ සතුටින් නම් මෙලොව වාසනාවන්ත ගැහැනිය මා පමණකි. අයියේ එය ඔබ තවමත් වටහා ගෙන නැතැයි සිතමි. නැවත වතාවක් මා අමතන්න. ලොව කොහේ සැඟවී සිටිනවාද කියා මම නොදනිමි. මා වෙත එන්නැයි ඔබට කරදර නොකරමි. එහෙත්... මුළු ලොවට හොරෙන් විලාප නඟන මා හද මඬල දැවෙද්දී, ඔබ හොඳින් ඇතැයි සිතීමෙන් සිතට සහනයක් ඇතිවෙයි.එනමුත් ඔබට කරදරයක් වී ඇතිද සිතා මා නොයෙක් වර බියට පත් වී නින්දෙන් නැඟිටිමි. එයට පිරිත් මතුරා නූල් බැඳ කටයුතු කැර දුන්නේ අම්මායි. අයියේ ඔබ නිවැරැදි බවත් මාව ඔබ අමතක කළේ මගේ වරදින් බවත් ලොවට කීවෙමි. එබැවින් ඔබ මා අත්හැර දැමූ බවත් කීවෙමි. එහි සත්‍ය අසත්‍ය බව දන්නේ ඔබත් මමත් පමණි. එහෙත් දෑසින් ගලන කඳුළු ගඟ නිමාවී නොමැත. අවුරුද්දක් පුරා වැගිරූ දිනෙන් දින දුකට පත්වන මාගෙ හිත ගිලන්ව ශරීරය දුබලව ගොසිනි. හිත හදා ගැනීමට එක වතාවක් අමතන්න රත්තරං. දුක නිමා කර ගනිමින් තවදුරටත් ඔබ වෙනුවෙන්, ලෝකය වෙනුවෙන් ජීවත්වීම අත්‍යවශ්‍ය වී ඇත.එම ජීවත්වීමේ අවශ්‍යතාව අම්මාය. ලෝකය යනු අම්මාය. අයියේ, වැරදි මම වෙමි. සිහිනයේ නිර්මාණකරු මම ය. එහෙත් නිර්මාණය වූයේ ඔබ නිසාය. ගිලන්ව තිබූ හද තවදුරටත් ගිලන්කර කඩා බිඳ පොඩිකර දැමීමට මම ඔබට කිසිම වැරැද්දක් නම් නොකළෙමි. මා දුක දරාගන්නම් අයියේ ජීවිතය ඇති තුරා ඔයාට ආදරේ කිරීමට සිත් වෙන නිසා. ඔයා හිත හදාගන්න “අපි වෙන්වෙමු” කියූ වචනය මට අදත් දෝංකාර වී ඇසෙනවා. එය අමතක කිරීම අසීරුයි.කෙසේ හෝ ජීවත්වීමට අවශ්‍ය වටපිටාව සකස් කර ගැනීමට අයියාගේ උදව් මට ලබල දෙන්න මගෙ අයියේ. එබැවින් මා අමතන්න වතාවක්. වැරැද්ද මම පිළිගනිමි. මා වෙනුවෙන් ලංකාවට ඇවිත් යන්න ආවොත් ඔබව මා සුරක්ෂිත කර ඇත. මා භාරගැනීමට නොව මා අත්හැර දැමීමට සතරවරම් දෙවි පිහිටෙන් පැමිණෙන්න. ලොවේ සිටින අහිංසකම බිරිඳ මම කියා ඔබ දනියි.  ආදර බිරිය දයාංගනී  මහනෙල් මලකි නුඹ විල් තෙර මත පිපුණ නෙළා ගන්න දුර හින්දම මඟ රැඳුණ ඉස්සර වුණ ඔහු පියවර වැඩි ගණන පුන් පෝදාට නුඹ මා අත රැඳුනඅභියස බුදුන් මල් අසුනේ තබන්නෙමි දහසක් පැතුම් අතරේ නුබ පතන්නෙමි පිං මදි වුණා මේ භවයේ නැතිව හිමි මතු භවයේදි මහනෙල් මල නුඹ නෙළමිඅත්තිඩියේ නිමල් සිරි තිස්ස දම්මාම් ජාත්‍යන්තර ගුවන් තොටුපළ  නුඹේ දෑතෙ වෙලී ගිහින් ගුරු ගෙදරක ඇසුරේ අකුරු කළත් ඒ සියල්ල ගහන් ගිහින් වතුරේ දිවි පාරුව පැදයන්නට නිම් නැති දුක් සයුරේ පුංචි දෝනි තනියම අද මහ සටනක කතරේනිතර දොහේ ගම සිහිවී මතකය නිති හඬන්නේ දොළොස් මහේ ගිනි සිසිලස අතරේ ගත දැවෙන්නේ නොමිනිස් රුපු දන යටතේ තැවුලෙන් දිවි ගෙවෙන්නේ නුඹෙ සෙනෙහසෙ සුවඳයි මට දිවා රැයේ දැනෙන්නේසඳ තරු එක විට පිපුණත් මගෙ ලොව නැහැ දිලෙන්නේ හිතේ දුකට හැම මොහොතෙම නෙත කඳුළයි ගලන්නේ හැම රැයේම සිහිනයෙනුත් නුඹ රුවමයි පෙනෙන්නේ කවදද යළි හුරතලේට නුඹෙ තුරුලේ රැඳෙන්නේනුඹෙ උණුසුම හැරදාවිත් මේ රුදු කටු නිම්මේ විඳිනා දුක ගැන පල නැහැ නුඹට ලියා අම්මේ මරු කතරම අතැරදමා නුඹේ ළඟට පිම්මේ ඉගිල එන්ඩ හැම මොහොතෙම හිතෙනව මට අම්මේචම්පිකාපද්මපෙරුමඇල්.එන්. නගරයේදී  රෑ සිහිනයක පැටලීගෙන නුඹ එනවා මොනවද? ගොඩක් මා හමුවේ පවසනවා කඳුළැලි සැලී දෑසම මගෙ තෙත් වෙනවා නාඬ ඉඳින් අම්මා අද හෙට එනවානංගී ගෙට වුණා පොඩි අම්මා කීවා කොහොමද කෙල්ල ඊයේ සිහිනෙන් දුටුවා එන්නට බැරි වුණා තවමත් ළතැවෙනවා ඈ සතුටින්ද නිතරම ඇය සිහිවෙනවාගුවනින් එවූ පණිවිඩ දෙකටම ලිව්වා බයවෙන්න එපා පොඩි අම්මා කිව්වා ඈ හැම විටම නුඹලා දෙන්නව සෙව්වා මා එනතෙක් ඉඳින් නුඹලාට ජයවේවාදෝහාකටාර් සිට අම්මා සුමනලතා  මේ පාර ඔයාට ලියුමක් ලියන්නත් ප්‍රමාද වුණා. වැඩ වැඩ ඉවරයක් නැහැ. වෙලාවකට මට එපා වෙනවා. මෙච්චර වැඩ කන්දරාවක් මං කරනවා කිව්වාම මටමත් පුදුමයි. ස්ටෝස්වලට බඩු පටවනවා කිව්වහමත් ලේසි නැහැ. මං සවුදියට ආපු අලුත මට ඒක හිසරදයක්. ඒත්, දැන් නම් එහෙම නැහැ. මේ මාසෙ මගේ් පඩිය ටිකක් වැඩි කළා. ඒත් මං හිතන්නෙ නෑ අපේ අලුත් ගෙදර වැඩ කරගන්න එවන මුදල් ප්‍රමාණවත් කියලා. ඔයා රැකියාවකට යනවා කියලා මට ලියලා තිබුණා. මොනවා කරන්නද? අපේ දුක් අපිම උහුලාගෙන යන්න ඕනෙ.මං හිතන්නෙ අවුරුදු තුනක්වත් තව කල් ගතවේවි, අපේ ගේ හදලා ණයතුරුස් ටිකත් බේරන්න. මං හොඳ පාඩමක් ඉගෙන ගත්තා. ආයිත් නම් ණය වෙන්නෙ නෑ. ඒක හිතට මහ වදයක්. ණය නැතුව ජීවත් වෙනවා තරම් සැපතක් තව කොහින්ද? මේ රටවල ඉන්න කොට අපේ ලංකාව කොච්චර හොඳද? කියලා හිතෙනවා. අලුත් ගෙය හදාගන්න පුළුවන් වෙන්න කියලා ප්‍රාර්ථනා කරන්න.නුවර වසන්ති - සවුදි සිටඕස්ට්‍රේලියාවේ, මෙල්බර්න්හි,  සන්‍ධ්‍යා දන්වත්ත දියණියට. වාද්දුවේ පුංචි අම්මාගෙන්.ගුවණින් එදා දුරු රටකට ගිය දවස අද මෙන් මතක ඇත කඳුළැලි පිරුණු ඇස මිහිදන් වීය සොයුරිය යම්කිසි දවස පුදමින් නුඹ ව මට මගෙ දියණිය විලසදුරු රට ගොසින් විසි එක් වසරක් ගෙවුනයි මුදු මොළකැටි වයස දියණියෙ මට මතකයි වැදූ මවගේ හිඩැස පිරුවට මම පිනැතියි නෙතු පියවෙන්ට පෙර දකිනට සිත පොපියයිපින්බර සැමිය හා සමඟින් වෙහෙස වෙමින් පෙම්බර සොහොයුරන් හට මං පෙත් පාමින් දුෂ්කර දිවි මඟේ අරමුණු ජය ගනිමින් පින්බර වීම නියතයි තෙරුවන් සරණින්මා වැදූ දරුවො නෙත ගැටෙනට පෙර මෙලොවේ දියණියෙ නුඹයි නුඹෙ සොහොයුරු මා වැඩුවේ දෝතට ගත් විටදි නැගි සෙනෙහස දැඩිවේ පින් කර නැතිද අප හට ළං වෙන්න බවේවාද්දුවේ, මැලෑගම, ඩබ්ලිව්.ජී. සෝමා මානගේ  පණිවුඩ සිය ගණන් එව්වත් සෙනෙහෙ පපා මා හැර ගිය ඔබගෙ බොරු පෙම තවත් එපා මා රවටන්න හැදුවත් මොන තරම් උපා මම රැවටෙන්නෙ නැහැ ආයෙත් බොරුම එපාැරෙන තුරුම දාලා යන් නැහැ කිව්වා වසර දෙකක් මා තනිකර දා දිව්වා ආපසු ඇවිත් යළි පෙර බොරුවම කිව්වා මං පිළි ගන්නෙ කොහොමද බොරුමද ඔව්වාඅත කනකර පුරවන්න රන් මසු ගෙනාවත් ගත දවටන්න රන් සළු පිළි ගෙනාවත් වත තවරන්න නෙක නෙක දෑ ගෙනාවත් ගෙවු දුක සිහිවෙද්දි අපුලයි ඔයාවත්එන්නට තිබුණා නම් ඔබ හා පියඹාලා එනවා යන්න මේ හැම වස්තුව දාලා කවුරුන් ළං උනත් අප සිත් රවටාලා ඒ හැම සිටියෙ තනිවුණු විට පිටුපාලාඔබ ගිය දා පටන් කොට්ටය තුරුලු කරන් මම විතරයි දන්නෙ මගෙ නෙත් අඬපු තරන් ආවත් දුක් කඳුළු දිවියට උරුම කරන් සිත සැනසුවා ඔබ පෙම ලය ළඟට කරන්මගෙ රත්තරන් මේ ටික සිහියට ගන්න මාවයි මගෙ පුතයි යළි තනි නොකරන්න දුක් කම් කටොළු ආවත් අප ගිල ගන්න ඒවා සෙනෙහසින් හැකි වෙයි වළකන්නමේ කවදත් ඔබට ආදරසුදූ  පුතේ ඔයාගේ අධ්‍යාපන කටයුතු කොහොමද? අම්මා ළඟ නැහැ කියලා හිතන්න එපා, ඒ හැම දෙයක්ම හොඳින් කරගන්න. මං දන්නවා ඉස්කෝලේ යන එකයි, නංගිලා මල්ලිලා බලාගන්න එකයි දෙකම අමාරුයි කියලා. ඒත් පුතේ අපි කොහොම හරි ජීවත්වෙන්න ඕනේ, වෙලාවකට මට උඹ ගැන ආඩම්බරයි. මම මේ රටට වෙලා ඉන්නෙ උඹ හොඳ හින්දා.කුවේට්වලට මේ දවස්වල හොඳටම රස්නෙ. අව්වෙ පිච්චි, පිච්චි වැඩ කරනකොට මේ ජීවිතේ මොකටද කියලා හිතෙනවා. ඒත් පුතේ මේ හැම දෙයක්ම උඹලා නිසා. පුංචිලාගේ ගෙදර කට්ටිය කොහොමද? මං ළඟදි ලොකු අම්මාටත් ලියුමක් එව්වා. හැමදේම පරිස්සමට කරන්න පුතේ. තව මාස හයකින් මම ලංකාවට එනවා.  අම්මා සුමනාවතී පඬුවස්නුවරකුවේටි සිට   බක් මහ සැණකෙළිය අපේ රටට මතු නොව අපේ රටින් පිටරටට ගිය ඇත්තන්ට ද නැවුම් අත්දැකීමකි. ඉකුත් බක්මහේදී ලන්ඩන්හි හවුන්ස්ලෝ මිඩ්ල්සෙක්ස් හිදී පැවැති අවුරුදු උළෙල ඊට කදිම සාක්ෂියකි. සිංහල ජාතියේ එකමුතුව හා සංස්කෘතිය කැටපත් කළ මේ අවස්ථාව එහි පැමිණ සිටි බොහෝ විදේශීය පිරිසකගේ අමන්දානන්දයට හේතු විය. හවුන්ස්ලෝ ජනහඬ පදනම සංවිධානය කළ බක්මහ උළෙලේ විශේෂ අවස්ථාවක් හා ජයග්‍රහණය කළ අවුරුදු කුමරියෝ ඡායාරූපයේ වෙති.(ඡායාරුපය-ශ්‍රී ලාල් ඩයස් )මොහොතකට මෙරට හැර පිටරට වෙසෙන ඔබටයිඔබේ සෙනෙහෙබර අම්මාට, තාත්තාට, ආදරය කළ බිරියට, සැමියාට, දයාබර දරුවන්ට ඔබේ සිතේ ඇතිවෙන හෘදයාංගම පැතුම්, සිතට දැනුණු හැඟීම් සිදුවුණු රසවත් සිදුවීම්, කෙටියෙන් පැහැදිලිව, නිර්මාණාත්මකව ලියා ඔබ වෙනුවෙන් ම වෙන්වූ සිළුමිණ ‘රට පිට’ වෙත එවන්න.සිංහල බසින් එවන විට එම ලිපිය ඡායාරූපයක් (IMAGES JPG) ආකාරයට එවන්න.සංස්කාරක ‘රටපිට’ සිළුමිණ ලේක්හවුස්, කොළඹ - 10, ශ්‍රී ලංකාව ෆැක්ස් - 2429260 මේල් - editor @ silumina.lkකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>04</day>
    </date>
    <link>http://www.silumina.lk/2010/07/04/_art.asp?fn=av1007041</link>
    <topic>රාජකීය විදුහලේ භානුක රාජපක්ෂ</topic>
    <author>ඉඳුනිල් වීරරත්න</author>
    <content>රාජකීය විදුහලේ භානුක රාජපක්ෂලේක්හවුස් ආයතනයේ අභිමානවත් සතිඅන්ත ඉංග්‍රීසි පුවත්පත වන ‘ඉරිදා ඔබ්සර්වර්’ (Sunday Observer)  සංවිධානය කරන ‘ඔබ්සර්වර් - මොබිටෙල් වසරේ පාසල් ක්‍රිකට් ක්‍රීඩකයා’ සම්මාන ප්‍රදානය පසුගියදා ජනමාධ්‍ය ඇමැති කෙහෙලිය රඹුක්වැල්ල, අධ්‍යාපන ඇමැති බන්දුල ගුණවර්ධන සහ ක්‍රීඩා ඇමැති සී.බී.රත්නායක මහත්වරුන්ගේ ප්‍රධානත්වයෙන් අතිඋත්කර්ෂවත් ලෙසින් පැවැත්විණි.එහිදී කොළඹ රාජකීය විද්‍යාලයේ භානුක රාජපක්ෂ 2010 වසරේ ඔබ්සර්වර් - මොබිටෙල් පාසල් ක්‍රිකට් ක්‍රීඩකයා සම්මානය හිමිකර ගත්තේය.වසර 32ක් පුරා වාර්ෂිකව පවත්වාගෙන එන මෙම තරගය 1978 වසරේ හිටපු ලේක්හවුස් සභාපතිවරයකු වූ දිවංගත රණපාල බෝධිනාගොඩ මහතාගේ සංකල්පයකට අනුව ආරම්භ වූවකි. පළමු ඔබ්සර්වර් පාසල් ක්‍රිකට් ක්‍රීඩකයා ලෙස එවක කොළඹ රාජකීය විද්‍යාලයේ ක්‍රිකට් කණ්ඩායම් නායකයාව සිටි ජාත්‍යන්තර ක්‍රිකට් කවුන්සිලයේ වත්මන් ප්‍රධාන තරග තීරක රන්ජන් මඩුගල්ලේ සම්මානය දිනාගත්තේය.එදා මෙදා තුර වසර 32 පුරාවට අපේ රට නියෝජනය කරමින් ශ්‍රී ලංකා නාමය ජාත්‍යන්තර ක්‍රිකට් ඉතිහාස පොතේ සටහන් කරන්නට දායක වූ සුවිශේෂී ක්‍රීඩකයන් රැසක්ම පාසල් ක්‍රිකට් තරු ලෙසින් අභිෂේක කරන්නට ඔබ්සර්වර් පුවත්පතට හැකිවීම ආඩම්බරයට කරුණකි.ඒ අතරින් අර්ජුන රණතුංග, අසංක ගුරුසිංහ, රොෂාන් මහානාම, සනත් ජයසූරිය, මුත්තයියා මුරලිදරන්, මාවන් අතපත්තු, කුමාර් ධර්මසේන, තිලාන් සමරවීර, කැපී පෙනෙන ක්‍රීඩකයින් ලෙසින් හැඳින්විය හැකිය.වර්තමානයේ මේ සඳහා අනුග්‍රාහකත්වය දක්වන්නේ ශ්‍රී ලංකා ටෙලිකොම් - මොබිටෙල් සමාගමයි.මෙම අවස්ථාවට ලේක්හවුස් ආයතනයේ සභාපති සහ කළමනාකාර අධ්‍යක්ෂ ජ්‍යෙෂ්ඨ මාධ්‍යවේදී බන්දුල පද්මකුමාර, අයිසීසී ප්‍රධාන තරග තීරක රන්ජන් මඩුගල්ලේ, ශ්‍රී ලංකා ටෙලිකොම් - මොබිටෙල් ප්‍රධාන විධායක නිලධාරි සුරේන් ජේ. අමරසේකර, ශ්‍රී ලංකා ටෙලිකොම් ප්‍රධාන විධායක නිලධාරි ග්‍රෙග් යන්ග්, ලේක්හවුස් සාමාන්‍යාධිකාරි අභය අමරදාස සහ ‘ඉරිදා ඔබ්සර්වර්’ ප්‍රධාන කර්තෘ දිනේෂ් වීරවංශ යන මහත්වරු ඇතුළු විශාල පිරිසක් සහභාගි වූහ.ඉඳුනිල් වීරරත්නඡායාරූප - කවීන්ද්‍ර පෙරේරා, චින්තක කුමාරසිංහජනමාධ්‍ය ඇමැතිතුමාගෙන් කුසලානය ලබන භානුකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>04</day>
    </date>
    <link>http://www.silumina.lk/2010/07/04/_art.asp?fn=av1007042</link>
    <topic>පිස්සු හැදෙන සඳ</topic>
    <author/>
    <content>පිස්සු හැදෙන සඳදවසක් දා කන්ද උඩ බංගලාවේ ගුණවර්ධන හාමු තම මෙහෙකරු ජෝන් අමතා මෙසේ කීවේ ය.“ජෝන් උඹ අපි ළඟ අවුරුදු විසි පහක් බොහොම අවංකව ඒ වගේ ම කීකරුව වැඩ කරලා තියෙනවා. ඒ හින්දා මම තීරණය කළා ඒ වෙනුවෙන් උඹට විශේෂ සැලකීමක් කරන්ඩ...”“අනේ ඒක නං ලොකු උදව්වක් සර්. ඉතින් මොකද්ද ඔය සැලකීම? ජෝන් නොඉසිලිමත්ව ඇසුවේ තම හාම්පුතා ඉදිරියේ දෙකට නැවෙමිනි.“අපි හැමෝම මීට පස්සෙ උඹට කතා කරන්නෙ මිස්ටර් ජෝන් කියල...” ගුණවර්ධන හාමු කීය.පාරේ ගමන් කරමින් සිටි ප්‍රේමදාස කුඩයක් ඉහළා ගෙන පැද්දෙමින් ලතාවකට ඇවිද යන තරුණිය පසු කරන ගමන් මෙසේ කීය.“නංගි අද හරි අව්වයි නේද?”තරුණිය කටකාරියකි. ඈ තරුණයා අපහසු තත්වයට පත් කරන අදහසින් රළු මුහුණක් පෙන්වා මෙසේ කීය.“මේ... ඔව්වට විතරක් එන්න එපා මාත් එක්ක. තේරුණා ද?”“නෑ නෑ නංගි වරදවල තේරුම් ගන්න එපා. අනිත් එව්වාවලට පස්සෙ එන්නම්... කී ප්‍රේමදාස යන්නට ගියේ ය.“තමුසේ ගිය සුමානෙ පත්තරේ දැන්වීමක් දානවයි කිව්වා නේද? ඇත්තටම අයිසෙ, ඔය දැන්වීම්වලින් ප්‍රයෝජනයක් තියෙනවද?” සුමනවීර තම අසල්වැසි ව්‍යාපාරික ජයසේකර ගෙන් ඇසීය.“ඇයි නැත්තෙ? බොහොම ඉක්මන් ප්‍රතිඵල දැන්වීම්වලින් ලැබෙනවා. මම පෙරේදා මුරකාරයෙක් ඉල්ලලා පත්තරේ දැන්වීමක් දැම්මා. ඊයෙ රෑ හොරු සාප්පුව කඩලා...” ජයසේකර කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>04</day>
    </date>
    <link>http://www.silumina.lk/2010/07/04/_art.asp?fn=av1007043</link>
    <topic>මට ලැබුණු ආචාර්ය උපාධිය ගැන මුළු හදවතින්ම සතුටු වෙනවා</topic>
    <author/>
    <content>මට ලැබුණු ආචාර්ය උපාධිය ගැන මුළු හදවතින්ම සතුටු වෙනවාමාලිනී ෆොන්සේකාසිංහල සිනමාවේ අග්‍රගණ්‍ය නිළි රැජන ලෙස අභිෂේක ලැබූ ඇය ජාතියේ පිනෙන් පහළ වූ රංගන ශිල්පිණියයි. කාගෙත් ආදරය, ගෞරවය දිනූ මේ ප්‍රවීණතම රංගන ශිල්පිනිය යළිත් වරක් ගෞරව බුහුමානයට පාත්‍රව ඇත්තීය. ඒ පසුගිය 18 වැනි දා කොළඹ බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේ පැවැත්වුණු 2010 සෞන්දර්ය කලා විශ්වවිද්‍යාලයේ උපාධි ප්‍රදානෝත්සවයේදී හෙළ සිනමාව වෙනුවෙන් මාලනිය සිදුකළ අභිමානවත් මෙහෙවර උදෙසා ‘දර්ශනසූරී’ ආචාර්ය සම්මාන උපාධියකින් පුද ලබමිනි.මාලනිය ලැබූ මේ ගෞරවනීය අභිමානයත් ඇගේ දේශපාලන හා කලා දිවියේ නවතම තොරතුරුත් අප සමඟ බෙදා හදා ගන්නට අපි ඇයට ආරාධනා කළා. මාලිනිය රසඳුන සතුටු සාමිචියට ගොඩවැදුණු ඒ පින්බර සුවිශේෂී මොහොතයි මේ.පසුගියදා ඔබ පිදුම් ලැබූ ආචාර්ය උපාධිය පිළිබඳ තොරතුරුවලින්ම අපේ කතාබහ අරඹමු.ලංකාවේ තිබෙන පිළිගත් විශ්ව විද්‍යාලයකින් ඉතාම ගෞරවනීය විදිහට මට පුද දුන්නු මේ ‘දර්ශනසූරී’ ආචාර්ය සම්මාන උපාධිය පිළිබඳව මගේ හිතට ලොකු සතුටක්, ගෞරවයක් තියෙනවා. මේ විදිහට මට උපාධියක් පිරිනැමිය යුතුයි කියලා යෝජනා වුණේ මීට වසර කීපයකට ඉහතයි. මට මතකයි මා වෙනුවෙන් මගේ පාසලේ උපහාර උළෙලක් පැවැත්වුණා.ඊට සමගාමීව කොළඹදීත් උපහාර උළෙලක් පැවැත්වුණා. මේ අවස්ථා කීපයේදීම ගාමිණී කාරියවසම්, මහාචාර්ය සුනිල් ආරියරත්න වැනි විද්වතුන් බොහෝ පිරිසක් මේ යෝජනාව ගෙන ආවා.මෙය ක්‍රියාත්මක වුණේ සෞන්දර්ය කලා විශ්ව විද්‍යාලයේ මූලිකත්වයෙන්. එය මට සතුටක්. එහි උපකුලපති මහාචාර්ය ජයසේන කෝට්ටේගොඩ, ධම්මික දිසානායක මෙහිදී මම විශේෂයෙන් මතක් කළ යුතුයි. මේ වෙනුවෙන් කැපවුණු සැමටම ස්තූතිවන්ත විය යුතුයි. මට ලැබුණු මේ ගෞරව බුහුමානය ගැන මම මුළු හදවතින්ම සතුටු වෙනවා.ලංකාවේ ආචාර්ය උපාධියකින් පිදුම් ලැබූ එකම සිනමා කලා රංගන ශිල්පිනිය ඔබ. මේ සුවිශේෂී සිදුවීම පිළිබඳ සතුට ඔබට දැනෙන්නේ කොහොමද?මෙරට රංගන ශිල්පී, ශිල්පිනියන් අතුරින් ඉස්සෙල්ලාම මෙවැනි ;ගෟරවයකට පාත්‍රවීමට ලැබීම ගැන මම නිහතමානීව සතුටු වෙනවා. මට මේ වෙලාවෙදි සිහිවෙනවා මට වඩා ප්‍රවීණ, ජ්‍යෙෂ්ඨ ගාමිණී ෆොන්සේකා, ජෝ අබේවික්‍රම යන අය. මම හිතන විදිහට මේ උපාධිය හැම අංශයකින්ම අගය කරලා මට ලබා දෙන්න ඇත්තේ. මම මෙය දකින්නේ් අපි හැමෝටම රංගන ශිල්පී ශිල්පිනියන් වෙත පුද කරපු උපහාරයක් ලෙසයි.මෙය මගෙන් සීමාවිය යුතු නැහැ. ඉදිරියටත් දක්ෂතාවයන්ගෙන් පරිපූර්ණ, විශිෂ්ට ගණයේ රංගන ශිල්පී ශිල්පිනියන් වෙත මෙලෙස උපාධි පිරිනැමිය යුතුයි. එහි දොර මගෙන් විවෘත වුණා කියලයි මම හිතන්නේ.පසුගිය දිනවල ඔබ වෙනුවෙන් සුවිශේෂී උපහාර උළෙලක් පැවැත්වීමට සැලසුම් කළා. නමුත් එය හිටි හැටියේ කල්ගත වුණා. එයට විශේෂ හේතුවක් තිබුණා ද?ඇත්තටම එයට විවිධ හේතු තිබුණා පසුගිය කාලේ රටේ පැවති වාතාවරණයත් එක්ක. මේ උළෙල සංවිධානය කරපු ආයතනවල ප්‍රධානීන් විවිධ ආයතනවලට මාරු වුණා. ඒ නිසා මෙය යම් තරමක් ආපස්සට ගියා. විශේෂයෙන් දින වෙනස් වීමක් සිදුවුණා. මේ දවස්වල එය පැවැත්වීම පිළිබඳව කතා බහ කරගෙන යන බව පෙනෙනවා.ඔබ අද දවසේ කලා කටයුතුවලින් තරමක් දුරස්වෙලා කියලා මට හිතෙනවා. ආයෙමත් ඔබේ රඟපෑම් අපට දැකගන්න නොලැබේවිද?අනේ! මොහොතකටවත් එහෙම වෙන්නේ නැහැ. කලාවෙන් කිසි දවසක මම දුරස් වෙන්නේ නැහැ. ලබන සැප්තැම්බර් මාසයේ අලුත්ම චිත්‍රපටයකට දායක වෙන්නට සූදානමින් ඉන්නේ. ඊට පෙර ටෙලිනාට්‍යයකටත් සම්බන්ධ වෙන්න බලාපොරොත්තු වෙනවා.ඔබේ දේශපාලන කටයුතු නිසා ඔබ කාර්ය බහුල නැත්ද?මං වෙනදට වඩා කාර්ය බහුලයි තමයි. ඒ කාර්යබහුල කමට මං ආසයි.පාර්ලිමේන්තු මන්ත්‍රීවරියක් විදිහට කටයුතු කරන එක පහසුද?පරිසරය වෙනස්. නමුත් මීට පෙර සිටම පාර්ලිමේන්තු කටයුතු කරන විදිය මම දැකල තියෙනවා. නවක මන්ත්‍රී මන්ත්‍රිනියන් විදිහට අපිට පුහුණුවීම් ලැබුණා. ඒ අනුව පාර්ලිමේන්තුවේ වගකීම්, එයින් කෙරෙන කටයුතු, ස්ථාවර නියෝග, කාරක සභා මේ හැම දෙයක් ගැනම විශාල දැනුමක් ලබා දුන්නා. ඇත්තටම පාර්ලිමේන්තුව මතුපිටින් සරලව පෙනුනත් ඒ තුළ තිබෙන බැරෑරුම් බව, වගකීම් සහගත බව ගැන හොඳ අවබෝධයක් මා සතුයි. මේ නිසා පාර්ලිමේන්තු මන්ත්‍රීවරියක් විදිහට කටයුතු කරන එක වගකීමකින් මට කළ හැකියි කියා සිතනවා.මට හිතෙන්නේ 2010 වර්ෂය ඔබට සුබදායක වසරක් ලෙසයි. ඔබට ජයග්‍රහණ බොහොමයක් ලබා දුන් වසරක් නේද?මේ අවුරුද්ද තරමක් වෙනස් තමයි. හැම අවුරුද්දෙම මොනවා හරි ;වනස් දෙයක් සිදුවෙනවා. ඇත්තටම මගේ යටි හිතේ තිබුණා මගේ වෘත්තියට අමතරව මේ රටට ජනතාවට යහපතක්, සේවයක් වෙනත් අංශයකින් හෝ මට යමක් කරන්න ඇත්නම් කියා. ඇත්තටම මේ වසරේදී මට ඒ අවස්ථාව හිමිවුණා. පාර්ලිමේන්තු මන්ත්‍රීවරියක් විදිහට කටයුතු කරන්න ලැබීමෙන් මට ඒ කාර්යය ඉතාම හොඳින් සිදුකළ හැකියි කියා හිතනවා.බොහෝ දෙනෙකු ඔබ හඳුන්වන්නේ සිංහල සිනමාවේ සිටින අතිශය නිහතමානී නිළියක ලෙසයි. මේ තරම් නිහතමානී වුණේ කොහොමද?(මාලනී හඬ නගා සිනහවෙයි) අපෝ මම ආඩම්බරයි. මට තරහ යන වෙලාවල් තියෙනවා. හැම තිස්සේම මම හිතන දෙයක් තමයි මනුස්සකම කියන දෙය අපි තුළ තිබිය යුතුයි කියන එක. මනුස්සකම නැත්නම් රජකම ලැබුණත් වැඩක් නැහැ. ඇත්තටම මට ආදරය කරන මා අගයන මගේ රසික ජනතාවගෙන්, මනුෂ්‍ය හිත්වලින් ලැබෙන තැන තමයි මට හැම මොහොතකදීම වටින්නේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>04</day>
    </date>
    <link>http://www.silumina.lk/2010/07/04/_art.asp?fn=av1007044</link>
    <topic>හදවතක වේදනා</topic>
    <author>වසන්ත ජයසිංහ ආරච්චිගේ</author>
    <content>හදවතක වේදනාහදවතක වේදනාවට එකතුවුණ තවත් කතාවක් මේ. ඔබ මේ දකින පුංචි පුතා ඉන්නේ කොළඹ මෝදර පෙදෙසෙයි. රුසිරු ෂාලුක නම් මේ පුංචි පුතාට මේ වන විට වයස අවුරුදු තුනයි මාස දෙකයි. ශාලිකා පෙරේරා වගේම රොෂාන් පෙරේරාගෙත් කැදැල්ලට එකතුවුණ දෙවැනි දරුවා විදිහට රුසිරුට ඇත්තේ කන් ඇසීමේත් කතා කිරීමේත් හැකියාවක් නොමැති බවයි. මේ වෙනකොටත් මේ පුංචි පුතා රැගෙන මේ මව්පියන් රෝහල් කරා පියානැගුවත් අවසානයේ ඔවුන්ට ලැබුණු එකම විසඳුම වුණේ හැකි ඉක්මනින් කර්ණශංඛ බද්ධයක් කරන්න කියලයි.”කුඩා කාලේදීම පුතාගේ වෙනස අපි තේරුම් ගත්තා. එතැනදියි දැනගත්තේ පුතාට කතාකරන්න බැහැ කියලා. මේ නිසා කර්ණශංඛ බද්ධයක් කරන්න කියලයි රිජ්වේ ආර්ය ළමා රෝහලේ යසවර්ධන වෛද්‍ය තුමන් කිව්වේ. ඒත් ඒක පුළුවන් ඉක්මනට කරන්න කියලා කියනවා. ඇත්තටම දැනටමත් අපි ටිකක් පරක්කුයි. අවුරුදු තුනක කාලයක් ඇතුළත මේ සැත්කම කළොත් ඉක්මනින් ප්‍රතිඵලයක් බලාපොරොත්තු වෙන්න පුළුවන් කියලා කිව්වා.ඒත් තවමත් අපිට මේ සැත්කම පුතාට කරන්න බැරිවුණේ රුපියල් ලක්‍ෂ විසිඅටක් හොයාගන්න බැරිවුණ නිසයි. ඒ වගේ ලොකු මුදලක් අපිට හොයාගන්න විදිහක් නැහැ. ඒත් අපි ටිකට් ගැහැව්වා. ඒත් ඒ දෙයින් හොඳ ප්‍රතිඵලයක් ලබාගන්න බැරිවුණා. පස්සේ අපි ජනාධිපති අරමුදලට දන්වලා ලක්‍ෂ තුනක මුදලක් ලැබුණා. අපි ළඟ එකතු කරගෙන තියෙන මුදලත් එක්ක ලක්‍ෂ හතරක් විතරයි තියෙන්නේ.”හැම අම්මා කෙනකුගේම තාත්තා කෙනකුගේම පැතුම යහතින් තමන්ගේ දරුවන් සමාජගත කරන එක. ඒත් අද මේ බලාපොරොත්තු ඉටුකරගන්න නොහැකිව මොනතරම් මව්පියන් හිස් අහසට හූල්ලනවද? ඒ මව්පියන් අතර රුසිරු ගේ අම්මයි තාත්තයි අක්කයි ඉන්න බව අපි ඔබට කියන්න ඕන. ඒත් රුසිරු පුතාට ශක්තියක් වෙන්න දැන් ඔබට අවස්ථාව එළැඹිලා තියෙනවා.ඒ මේ පුංචි පුතාට ඒ සැත්කම හැකි ඉක්මනින් කරන්න සරණක් විය හැකි නම් පමණයි. පින් සිත් ඇති දයාබර ඔබේ දෑත් මේ පුංචි පුතාට දිගු වුණොත් හෙට දවස ඔහුට පැහැබර වේවි. ඒ වගේම මේ අම්මගෙයි තාත්තගෙයි අක්කගෙයි ජීවිතවලටත් බලාපොරොත්තුවක් එක්වේවි. එහෙම වුණොත් ඒක ලොකු පිනක් නේද?ඔබ මේ දකින පුංචි පුතා වෙනුවෙන් රුපියල් ලක්‍ෂ විසි අටහමාරක මුදලක් මේ ආදරණීය මව්පියන්ට හොයාගන්නම වෙලා තියෙන්නේ කාගේ වරදින්ද කියන දේ අපි දන්නේ නැහැ. කතාව ආරම්භයේදීම අපි මෙවැනි දෙයක් ඔබට කියන්න හිතුවේ මෙය කාට කාටත් හොඳ පාඩමක් වේවියැයි කියන අරමුණින්. ඒත් දැන් කාට දොස් කිව්වත් සියල්ල සිදුවී හමාරයි. එයින් සිදුවුණේ එකම එක දෙයයි. ඒ හයක් හතරක් නොදන්නා මේ පුංචි පුතාට ජීවිතය පිළිබඳව අවදානමක් ගන්න සිදුවුණ එකයි. ඒ වගේම මේ අම්මයි තාත්තයි අසරණ වුණ එකයි.ඔව් දැන් මේ කතාවේ හෙළිදරව්ව අපි ඔබට කියන්නම්. ඒ විතරක් නෙවෙයි යහතින් මෙලොව එළිය දුටු මේ පුංචි පුතා වෙනුවෙනුත් ඔබට හැකි අයුරින් උපකාරයක් කරන්න තීරණයක් ගන්නම වේවි. එහෙම වුණොත් මේ හුරතල් පොඩ්ඩා ආයෙමත් ජීවිතය සුවසේ විඳින්න වාසනාව ළඟා කරගන්නවා කියන එකනම් සිකුරුයි.2006 මාර්තු 30 දා කාසල් රෝහලේදී නිරෝගීව මෙලොව එළිය දකින්නට වාසනාව ළඟාකරගත් උදිත නිර්මාල් පුංචි පුතා කා අතරත් ආදරය සෙනෙහස ලබමින් සුවසේ ජීවත් වුණා. මේ නිමල් විජේවර්ධනගෙත් දිස්නා සාගරිකාගෙත් බාලම පුතා වගේම දියණියන් දෙදෙනක් ඉන්න පවුලේ එකම පිරිමි දරුවයි. යහතින් මෙලොව එළිය දකින්න වාසනාව ළඟාකරගත් මේ පුංචි පුතා ගැන හැමෝම බලාපොරොත්තු පොදිබැන්දා. ඒත් ඒ ටික කාලයකට විතරයි. දැන් ඔවුන් මේ පුංචි පුතාත් රැගෙන ජීවිත බලාපොරොත්තුව හොයාගෙන යනවා.”පුතාට අවුරුදු දෙකක් විතර වෙනකොට එයා හොඳින් සාමාන්‍ය දරුවකු විදිහටයි හිටියේ. ඒ අතර තුරදියි පුතාට දවසක් උණක් හැදුණේ. ඒත් ඒ උණ අඩුවුණේම නැහැ. පස්සේ අපි වෛද්‍යවරයකු ළඟට පුතා අරගෙන ගියා. වෛද්‍යතුමා කිව්වා සාමාන්‍ය වෛරස් උණක් කියලා. ඒ සඳහා බෙහෙත් දුන්නා වගේම අපිත් විශ්වාස කළා ඒ බෙහෙත්වලට අඩුවෙයි කියලා. ඒත් ටික දවසක් ඉඳලා ආයෙමත් පුතාට උණ හැදෙන්න ගත්තා. අපිට වෛද්‍ය තුමා කිව්වේ මේක වෛරස් උණක් කියලා විතරයි.ඒ අතරෙදි පුතාගේ ඔළුව ගොඩක් රස්සේ බව අපිට තේරුණා. කාටවත් අල්ලන්න දෙන්නෙත් නැහැ. නිතරම ඔළුව කොහේ හරි තියාගෙන ඉන්නයි එයාට ඕනකම තිබුණේ. ඊට පස්සෙයි තවත් දොස්තර කෙනෙකු පෙන්නමු කියලා අපි හිතුවේ.””අපි පුතාව එක්කරගෙන තලවතුගොඩ රසික අමරනාත් වෛද්‍යතුමන් මුණගැහුණා. එතනදි අපෙන් වෛද්‍ය තුමන් ඇහැව්වේ පුතාට හිබ් එන්නත විදලා තියෙනවද කියලා. ඇත්තටම අපි විදලා තිබුණේ නැහැ. ඒක අත්‍යවශ්‍යයයි කියලා අපි දැනුවත් වෙලා හිටියෙත් නැහැ.”ඉන්පසුයි උදිත පුතාව රිජ්වේ රෝහල වෙත රැගෙන යන්නේ. නමුත් දින කිහිපයක් යනතුරුම මේ පුතාට වැළඳී ඇති ලෙඩේ පිළිබඳ නිශ්චිත නිගමනයකට එන්නට කාටත් හැකියාවක් ලැබුණේ නැහැ. ඒත් සිදුකළ පරීක්‍ෂණ වලින් පසු උදිත පුතාගේ මොළයට විෂබීජයක් ඇතුළු වී ඇති බව මේ මව්පියන්ට දැනගන්නට ලැබුණා.ඒත් මෙවන් තත්ත්වයක් මේ පුතාට ඇතිවුණේ දෛවයේ සරදමක් නිසා වෙන්න ඇති. ඉන්පසු මසකට වැඩිකලක් රෝහලේ නේවාසිකව ප්‍රතිකාර ලබන්න මේ උදිත පුතාට සිදුවුණා.”පුතා ගෙදර එක්කරගෙන එනකොට එයා ගොඩක් දුර්වලයි. ඇවිද ගන්නවත් බැහැ. අපි පුළුවන් උපරිමයෙන් පුතාව බලාගත්තා. ඊට පස්සේ එයා සාමාන්‍ය දරුවෙක් විදිහට හිටියා. ඒත් අපිට තේරුණා පුතාගේ වෙනසක් තියෙනවා කියලා.ඒ වෙනසින් සිදුවුණේ මේ ඔබ දකින පුංචි පුතාගේ කන්දෙක නොඇසී කතාකරන්නට නොහැකිවීමයි.”අන්තිමේදී මේ ලෙඩේ නිසා පුතාට තිබුණු හැම බලාපොරොත්තුවක්ම නැතිව ගියා. අපි කරන්න පුළුවන් හැම දේම කළා. දේවාල ගානේ ගියා. ඒ දේවල් වලින් හරි පිහිටක් ලැබෙයි කියලා. ඒත් රිජ්වේ රෝහලේ යසවර්ධන වෛද්‍ය තුමන් කිව්වේ පුතාට අනිවාර්යයෙන්ම කර්ණ ශංඛ බද්ධයක් කරන්න ඕන කියලයි. ඒ සැත්කමට සූදානම් වෙන්න රුපියල් ලක්‍ෂ විසිඅට හමාරක (28,50000) මුදලක් හොයා ගන්න වෙනවා. දැන් අපි ටිකට් ගහලා ලක්‍ෂ දෙකක් හොයාගෙන තියෙනවා. ජනාධිපති අරමුදලින් ලක්‍ෂ තුනක් දෙනවා කිව්වා. ඒ දේත් එක්ක ලක්‍ෂ පහක් දැන් අපි ළඟ තියෙනවා.”ඔව් දැන් ඇති එකම අභියෝගය නොවැම්බර් මස 30 දින වෙනකොට මේ සැත්කම බද්ධ කළ යුතුම වීමයි. එසේ නොවුණහොත් සදාකාලිකවම මේ පුතාට ඇසීමවත් කතාවවත් ලබා දෙන්න බැරි බවයි වෛද්‍යතුමන් කියන්නේ. මේ වෙනකොටත් හරිහමන් රැකියාවක් නොමැති මේ අම්මයි තාත්තයි පුතා වෙනුවෙන් ඒ මුදල හොයාගෙන අව්කාස්ඨකේ පාරක් තොටක් ගාණේ ඇවිද යනවා. සමහර විටක ඔබටත් ඔවුන් මුණගැසේවි.මෙවන් දෙයක් මේ පුතාට උරුම වුණේ කාගේ වරදින්ද? අපි එතැනට ප්‍රශ්නාර්ථයක් තියන්නේ දැන් ඒ ගැන හොයා පලක් නැති නිසයි. හැකිනම් ඔබ මේ දකින පුංචි පුතා හෙට දවසට බලාපොරොත්තු රාශියක් රැගෙන මේ මහපොළවේ දෙපයින් හිට ගනීවි. ඒත් ඒ ඔබේ පින්බර දෑත්වල ශක්තිය මේ පුතාට යොමුවුණොත් විතරමයි කියන දේ අපි ඔබට කියනවා. පුළුවන් නම් තවත් රුපියල් ලක්‍ෂ විසිතුනහමාරක් සොයා දී මේ ජීවිතයට ආලෝකයක් දෙන්න එහෙම වුණොත් ඔබට ඒක ආත්ම ගාණකට රැස්කරගත් ලොකු කුසලයක් වෙයි.වසන්ත ජයසිංහ ආරච්චිගේපුවත්පත් කලාවේදියකු, සිනමා විචාරකයකු වශයෙන් ප්‍රකට ගාමිණි සුමනසේකර මහතා ප්‍රසිද්ධ රැඟුම් පාලක මණ්ඩලයේ නව සභාපතිවරයා වශයෙන් පත්ව සිටී. ගාමිණි දැනට ‘දිවයින’ ඉරිදා සංග්‍රහයේ ප්‍රධාන කර්තෘවරයා වෙයි.ගීත් ගුණසේකර ලියූ අලුත්ම නවකතාව ‘අහස අහිමි කුරුල්ලෝ’ දොරට වැඩීමේ උත්සවය මේ මස 06 වැනිදා සවස 3.30 ට කොළඹ 07, නිදහස් මාවතේ ජාතික පුස්තකාල හා ප්‍රලේඛන සේවා මණ්ඩලයේ ශ්‍රවණාගාරයේදී පැවැත්වේ.ගිය වසරේ ඔස්කාර් සම්මාන උළෙලේ කතාබහට ලක්වුණු එසේම හොඳම නිළිය සඳහා වන සම්මානය ද ලද ‘රීඩර්’ චිත්‍රපටයට පාදක වුණු ජර්මන් ජාතික බර්න්හාඩ් ෂ්ලින්ක් ගේ එනමින් යුතු නවකතාව ලබන සාහිත්‍ය මාසයේදී සිංහලයට පරිවර්තනය වී පළකෙරේ. එය සිංහලට නඟා ඇත්තේ ප්‍රවීණ සාහිත්‍ය පරිවර්තක රංජිත් කුරුප්පුය. ‘කාන්තාරයේ කුසුම’, ‘මරණයේ දොරටුව‘ වැනි ප්‍රකට පරිවර්තන පොත් ඔහුගේ කෘතින් වෙයි.ප්‍රවීණ මෝස්තර නිර්මාණ ශිල්පිනි චූලා නානායක්කාර ආරියරත්න වසරක් පාසා මෙහෙයවන ‘සන්ඩේ ඔබ්සර්වර් විලාසිතා’ දැක්ම මෙවරත් සැප්තැම්බර් 11 වැනි දින පැවැත්වීමට කටයුතු සංවිධානය කර ඇත.ඒ සඳහා අයදුම්පත් යොමු කිරීමට කූපන් පත් සන්ඩේ ඔබ්සර්වර් හි සහ ඩේලි නිවුස් පුවත්පත්හි පළ කරනු ලබන අතර ගැහැනු පිරිමි බේදයකින් හා වයස් බේදයකින් තොරව අයදුම්පත් යොමු කළ හැකිය. සාරි විලාසිතා, සැදෑ විලාසිතා සහ කාර්යාලීය විලාසිතා යන අංගයන්ගෙන් මේ සඳහා අයදුම්පත් යොමු කළ හැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>04</day>
    </date>
    <link>http://www.silumina.lk/2010/07/04/_art.asp?fn=av1007045</link>
    <topic>ඒ ගොල්ලො ප්‍රබුද්ධ නම් ජෝතිපාල සුප්‍රබුද්ධයි</topic>
    <author>කසුරි</author>
    <content>ඒ ගොල්ලො ප්‍රබුද්ධ නම් ජෝතිපාල සුප්‍රබුද්ධයිජෝතිපාල ගැන දැන් හුඟක් කතා වෙනවා. ජීවත් ව සිටි ජෝතිපාලට වඩා මියගිය ජෝතිපාල හුඟක් ජනප්‍රිය යි.අවුරුදු ගණනාවකට ඉස්සර ජෝතිපාල හමුවෙලා විශේෂාංගයක් කරන්න මම මාලිගාවත්ත නිවාස සංකීර්ණයේ ඔහුගේ නිවාසයට ගිය දවස මට අද වගේ මතක යි.ඒ දවස්වල මම දිවයින ඉරිදා සංග්‍රහයේ ශාස්ත්‍රීය පිටුවක ‘කාලීන සංවාද’ නමින් විශේෂාංග පෙළක් සම්පාදනය කරමින් සිටියෙ. විවිධ කලාකරුවන්... විද්වතුන්... තම තමන්ගේ ක්ෂේත්‍ර ගැන අදහස් දැක්වූවා.ප්‍රබුද්ධ යැයි කියා ගන්නා වූ ගායක ගායිකාවන් කිහිප දෙනකු සමඟ ම සාකච්ඡා කළාට පසු ජෝතිපාලත් එක්ක කතා කරන්න මට සිතුණේ ඇයි ද කියන එක මට අදටත් හිතාගන්ඩ බැහැ. ඒ වෙනකොට පුවත්පත්වල ජෝතිපාලට හිමිවෙලා තිබුණේ සිනමා පිටු විතරයි. එහෙමත් නැත්නම් සිනමා පුවත්පත් විතරයි. ඉරිදා පත්තරේක ශාස්ත්‍රීය පිටුවක ජෝතිපාලට තැනක් ලැබේවි කියල හිතන්ඩත් බැරි කාලයක්.විශ්ව විද්‍යාලයක් පැත්තකින් වත් යන්ඩ බෑ හූ කියනවා. සංගීත සංදර්ශනවල දී හූ කියනවා. ප්‍රබුද්ධ යැයි කියාගන්නා උදවිය ජෝතිපාලව තුට්ටු දෙකට දානවා. බොළඳ හරසුන් හින්දි කොපි ගායකයෙක් කියලා.ඒත් මගෙ හිතේ ජෝතිපාල ගැන ඒ කාලෙත් මොකක්දෝ ආසාවක් තිබුණා. ඒ නිසා තමයි මම ඔහු හොයාගෙන ගියේ.ඡායාරූප ශිල්පී ගාමිණී මෙන්ඩිස් මිත්‍රයාත් මා සමඟ ගියා. ඒ වෙනකොට මම ජෝතිපාල එක්ක එක වචනයක්වත් කතා කරලා තිබුණේ නැහැ. කොටින් ම ළඟට දැකලාවත් නැහැ.අපි යන කොට ජෝතිපාල නිදි... ඔහුට ආවතේව කරපු සහෘදයා ගිහින් ජෝතිපාලට අපි ගැන කියන්ඩ ඇති.ඇස් පොඩි කර කර හොඳ ලොකු ඈනුමකුත් අරිමින් ජෝති අපි ඉදිරියට ආවා.ගාමිණී මෙන්ඩිස්, ජෝතිපාල ඊට පෙර දන්නවා. ඔහු කලාකරුවන් පිළිබඳ විශේෂාංග සඳහා ඡායාරූප ගන්නවා.“දිවයින ඉරිදා පත්තරේට ජෝති අයිය එක්ක සාකච්ඡා කරල ලිපියක් හදන්නයි ආවෙ...”ගාමිණී එහෙම කියන කොට ජෝති ගෙ මුහුණ එකපාරට බැරෑරුම් එකක් වුණා.“මල්ලි අද පාන්දර හයයි ගෙදර එනකොට... ඊයෙ රෑ පුරාම මියුසිකල් ෂෝ... කතා කරගන්ඩ බෑ... පේන් නැද්ද මූණ එම්බාම් කරල වගේ. පිංතූරයක් ගන්ඩත් බැරි සයිස්. අනිත් එක අඳින්ඩ කියල හරි හමන් ෂර්ට් එකකුත් නෑ.... එහෙම නෙමේ මල්ලිල එන සඳුදට එන්ඩ. මම මල්ලිල වෙනුවෙන් උදේ නමයෙ ඉඳල ඉන්නවා...”ගාමිණිත් මමත් හිස වනා ඒක පිළිගත්තා.“දැනට පොඩි අඩියක් ගහමු...”“තාම උදේ අට හමාරයිනෙ ජෝති අයියෙ... කන්තෝරුවෙ වැඩ වගයකුත් තියෙනවා.”එදා අපි එහෙම කියාගෙන ආපහු ආවා. ඊළඟ සඳුදා හරියටම අට හමාරට විතර ගියා. ඒත් ජෝති හිටියෙ නැහැ.ඒත් නමය හමාර විතර වෙන කොට කඩාගෙන බිඳගෙන ඇවිත් එක දිගට සමාව ඉල්ලන්ඩ පටන් ගත්තා පමාව ගැන...අපි සාකච්ඡාව පටන් ගත්තා... ජෝති එක තැනකදී මගෙන් අපූරු ප්‍රශ්නයක් ඇහුවා.“දැන් මල්ලි ඉන්නවනෙ ප්‍රබුද්ධ ගායකයො කියල කොටසක්. එතකොට අපි කවුද?”ඒ ප්‍රශ්නයෙන් මම අන්දමන්ද වෙලා ගියා.“ජෝති ජනප්‍රිය ගායකයෙක්...”“නැහැ... ඒ ගොල්ලොත් ජනප්‍රියයිනෙ...”මම නිරුත්තර වෙලා බලාගෙන හිටියා... එතකොට ජෝතිම උත්තර දුන්නා.“මල්ලි ඒ ගොල්ලො ප්‍රබුද්ධ ගායකයො... අපි පීචං ගායකයො.”ඔය ප්‍රකාශය ඊළඟ ‘දිවයින ඉරිදා සංග්‍රහයෙ’් කාලීන සංවාද ශාස්ත්‍රීය සංග්‍රහයේ ලොකු සිරස්තලයක් වශයෙන් පළවුණා.ප්‍රබුද්ධ - පීචං සංවාදය පටන් ගත්තෙ ඔය විදියට. හැබැයි ඔය ලිපිය පළවෙලා දවස් දෙකකින් මට නිහාල් නෙල්සන් කතා කළා.“මොකක්ද කසුරි... ජෝතිපාලට පිස්සුද? එයා කොහොමද පීචං ගායකයෙක් වෙන්නෙ...”ජෝතිපාල වගේ ම නිහාල් නෙල්සන් කියන්ඩ යන්නෙත් මොන වගේ දෙයක් ද කියලා හිතාගන්ඩ බැරුව මම නිහඬවෙලා හිටියා.“කසුරි... ඒ ගොල්ලො ප්‍රබුද්ධ නම් ජෝතිපාල ලා සුප්‍රබුද්ධයි.”පස්සෙ දවසක නිහාල් නෙල්සන් එක්කත් සංවාදයක යෙදුණා. ඒ ලිපියේ සිරස් තලය වුණේ “ඒ ගොල්ලො ප්‍රබුද්ධ නම් ජෝතිපාල සුප්‍රබුද්ධයි” කියන එක.ඔවුන්ගේ ජීවිතයේ පළමු වතාවට ඉරිදා පුවත්පතක ශාස්ත්‍රීය පිටු ජෝතිපාලලා, නිහාල් නෙල්සන්ලා වෙනුවෙන් වෙන්වුණේ ඔය විදිහට.පස්සෙ දවසක නන්දා මාලිනී සමඟත් සුනිල් එදිරිසිංහ සමඟත් කාලීන සංවාද දෙකක් පැවැත්වූවා. ඒ දෙන්නාම ජෝතිපාල ගැන කතා කෙරුවෙ මහ ඉහළින්.“දවසක් මරදාන හරියේදී මගෙ කාරෙක හැප්පුණා... තවත් වෑන් එකක... වෑන් එකේ මිනිස්සු බැහැලා මට දොස් කියන්ඩ පටන්ගත්තා.එතකොට මිනිස්සු පිරුණා... එතකොට කොහෙන් ආවද මන්දා ජෝතිපාල ආවා...“නන්දක්කා මොකද මේ?”“කාරෙක වෑන් එකේ හැප්පුණා...”“සුළු දෙයක්නෙ මල්ලී...”ජෝතිපාල එහෙම කිව්වා විතරයි වෑන් කාරයෝ යන්ඩ ගියා.සුනිල් එදිරිසිංහ කිව්වේ අමුතුම කතාවක්.“එංගලන්තෙට ගියාම අපේ කලාකාරයො නවතින්නෙ දන්න අඳුනන ශ්‍රී ලාංකිකයන්ගෙ ගෙවල්වල. හැබැයි ඔය ගෙවල්වල නවතින සමහර දෙනා ඒ ගෙවල්වලින් එක දිගට ටෙලිෆෝන් කෝල් ගන්නවා. එහෙම ගන්නේ නැති එක්කෙනෙක් හැටියට ජෝතිපාල හරි ප්‍රසිද්ධයි. ඔහු ඒ ශ්‍රී ලාංකිකයන්ට කිසිම කරදරයක් නොවූ කලාකරුවෙක්...”ආචාර්ය ප්‍රේමසිරි කේමදාසයන් ජෝතිපාල ගැන කතා කෙළේ බොහොම ගෞරවයෙන්.“ජෝතිපාල සංගීතය හදාරලා නැහැ... ඔහු ගී ගැයුවේ ‘ඉයර් එකට’ (ඇසීම අනුව) ජෝතිපාල තරම් ඉයර් එකට සන්දු කියන්ඩ පුළුවන් කිසි කෙනෙක් තව නැහැ...”ජෝතිපාල ගැන මේ අදහස් පළවුණේ ඔහු ජීවත්ව සිටියදී.ඒත් එදා ඔහුට සමහරු හූ කිව්වා. ඒත් අද සුපර් ස්ටාර්ස්ලා ගයන්නේත් ජෝතිපාල ගේ සිංදු.මොනව වුණත් ඉරිදා ජාතික පුවත්පතක ශාස්ත්‍රීය පිටුවක ජෝතිපාලට ඡායාරූප සහිතව ඉඩක් ලබාදෙන්නට හැකිවීම ගැන මගේ හිතේ පුංචි ආඩම්බරයක් තියෙනවා. එහෙම සංවාදයක් එහෙම පිටුවක ගිය පළමු අවස්ථාව කියලයි මම හිතන්නෙ.කසුරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>04</day>
    </date>
    <link>http://www.silumina.lk/2010/07/04/_art.asp?fn=av1007046</link>
    <topic>සමාජ යහපත උදෙසා පනස්දාහක් එපා කියූ ජෝති</topic>
    <author>ආචාර්ය අජන්තා රණසිංහ</author>
    <content>සමාජ යහපත උදෙසා පනස්දාහක් එපා කියූ ජෝතිඑච්.ආර්. ජෝතිපාල අදින් විසිතුන් වසරකට පමණ ඉහතින් අපෙන් සදහටම සමුගත් නමුදු ඔහු දැනුදු අප අතර ජීවමානය යනු මගේ විශ්වාසයයි. ඒ මක්නිසාද යත් පුද්ගල ස්වරූපයෙන් අපට ඔහු හමුනොවුණද ස්වකීය ගායනාවන් ගෙන් ඔහු නිරන්තරව අප අතර ගැවසෙන බැවිනි. ඔහු හා සමීප ඇසුරක් පැවැත්වුවනට ඔහුගේ උදාර මිනිස් ගුණාංග ද ඒ සමීපතමයන් ගේ මතකයෙන් බැහැර නොවන්නේය.කාලීන අයුරින් ජෝතිපාල දැනුදු ජීවමාන වනුයේ එබැවිනි.ජෝති ගැයූ ගීත සියයක් වේ නම් ඒ සියයෙන් අනූවක්ම ගීත ශ්‍රාවකයෝ ඇද බැඳ වැළඳ ගත්හ. එදවසට වඩා අද අරුමය වනුයේ ජෝති මිය යන විට නූපන්ව සිටි දරුවන් ද අද යුගයේ ඔහුගේ අප්‍රමාණ රසිකයන් වීමයි.ගීතයක් පටිගත කිරීමට පෙර එය චිත්‍රපට ගීතයක් නම් ගීතය අන්තර්ගත වන ජවනිකාව පිළිබඳව මනා වැටහීමක් ඔහු විමසා සොයා ගත්තේ ඊට අනුරූපව ගීය උපරිමයෙන් ගැයීමේ පරමාර්ථයෙනි.මානුෂීය උදාර ගුණධර්මවලින් සෙවුණා වූ ජෝති තම ශක්ති ප්‍රමාණයෙන් අතදිග ඇති සහ නැති මානයේ උන් නැතිබැරි සියල්ලන්ටම ඇප උපකාර කළේය. ඒවා ඔහු ප්‍රචාරය නොකළේය. ක්ෂේත්‍රයේ වැඩිහිටි සියල්ලන්ටම ඔහු ගෞරුවය දැක්වීය. තම දර්ශනය පරිදි ඔහු සිය ආගමික කටයුතු කළේය. මඳක් ඈත්ව සිටියත් ඔහු සිය අඹු දරුවන්ට අතිශයින් ආදරය කළේය.ජෝතිපාල ජීවිතය ඉතා සැහැල්ලුවෙන් ගෙන ගිය, ස්වකීය වගකීම් පිළිබඳ අවධානයක් නොදැක්වූ අයෙකැයි ඇතැම්හු උපකල්පනය කළහ. මේ උපකල්පනය සඳහා අවශ්‍ය වන අමුද්‍රව්‍ය ජෝතිගේ ගායනයෙන් ඉවත විසිවුණු ඇතැමුන්ගේ සැලසුම් ද විය.එහෙත් ජීවිතය රෝස මල් යහනාවක් නොවන බවත් දුක්ඛ දෝමනස්සයන්ගෙන් සුඛ විහරණයෙන් ජය මෙන්ම පරාජයෙන් අයස මෙන්ම යසසින් ද මිශි‍්‍රත ගමනක් බැව් ඔහු ඉතා නිරවුල්ව අවබෝධ කොටගෙන සිටියේය. එවැන්නක් ජෝතිගේ චර්යාවෙන් නුදුටුවන් ජෝති පිළිබඳව එම වැරදි ආකල්පය ඇතිකර ගන්නට ඇත.ගීත පටිගත කිරීමකට පෙර ඔහු දින කිහිපයක් මුළුමනින්ම මධු පානයෙන් වැළකී සිටියේය. ඒ දිනවල සිගරැට්ටුව මුළුමනින්ම බැහැර කිරීමට ඔහුගේ එම දුම්පානයේ පුරුද්ද විසින් වළක්වනු ලැබිණි. ඇතැම් විට චිත්‍රපට ගීතයක්, නොඑසේ නම් කැසට් ගීත දොළහක් හෝ දාහතරක් ඉතා මනරම් ලෙස අඛණ්ඩව ගායනා කරන ඔහු අවසන චිත්‍රාගාර දොරටු ඇරගෙන යුහුසුලුව පිටතට පැමිණෙන්නේ ‘මහත්මයා මට සිගරැට් එකක් දෙන්න’ යන ඉල්ලීම කරමිනි. ගීතයට සාධාරණය ඉටු කිරීම සඳහා එම දින දෙක තුන තුළ ඔහු හැකි පමණ දුම් බීමෙන් වැළකී විඳි වදය ඒ ඉල්ලන සිගරැට්ටුව ලැබුණු මනතින් අවසන් වන්නේය.ශ්‍රී ලංකාවේ දෙබස් කැවූ ඉන්දීය චිත්‍රපටයක් වන ‘පයිලට් ප්‍රේමනාත්’ හි ප්‍රමුඛ චරිතය වන දකුණු ඉන්දීය අද්විතීය නළු ශිවාජි ගනේෂන්ට පසුබිම් ගී ගැයුවේ ජෝති බව දන්නෝ විරල වෙති. ඒ ගීත මගේ රචනාය.පකිස්ථානය ශ්‍රී ලංකාවේ කාන්තාවක් පදනම් කරගෙන නිර්මිත ‘මිස් ලංකා’ චිත්‍රපටයේ පකිස්ථාන් ප්‍රධාන නළුවාට පසුබිම් ගී ගැයීමට එම නළුවා විසින් තෝරාගනු ලැබුයේ ජෝති ගේ හඬය. එක්තරා සිංහල චිත්‍රපටයක සකල කලා ශිල්පී ශිල්පිනියන් වෙනුවෙන් ඔහු ගැයූ අප්‍රමාණ අසීරු ගීතයට සම්මාන නම් ලැබුණේ නැත. ඔහු ගේ නාමය නිර්දේශ වුණේ හෝ නැත.සංගීත මඬලේ ප්‍රතිරාව නැංවූ නිර්මාණ ගී ශිල්පියාණෝසීගිරි ලෙනේහි රූ අප්සරාවන් ඇන්දා වූ ඒ සිත්තරාණෝකවි ගී ලියුවෝ පිළි රූ නෙළුවෝ වෙන් වී ගියත් ලෝ නියාවෙන්ආකාශ තලයේ ඔවුහු සරන්නෝ දෙව් දේවතාවුන් විලාසෙන්රචනය – ආචාර්ය අජන්තා රණසිංහසංගීතය - සරත් ද අල්විස්එච්.ආර්. ජෝතිපාල සමස්ත ශ්‍රී ලංකාවම ස්වකීය ගායනා ප්‍රතිභාවෙන් දශක හතරක් තුළ තම දෝතට ගත් නමුදු දුම්බීම මධු පැන් බීම දුරාචාරයක් සේ ඔහු සැමදා සැලකීය.එක්තරා සිගරැට් කොම්පැනියක්, තම සිගරැට්ටුවක් දල්වාගෙන තම ප්‍රචාරය සඳහා ඡායාරූපයකට පෙනී සිටීමට රුපියල් පනස්දාහක් ඔහුට දීමට යෝජනා කළ නමුදු පනස් ලක්ෂයකටවත් බැරියැයි ඔහු එය ප්‍රතික්ෂේප කළේය.එච්.ආර්. ජෝතිපාල අපෙන් සමුගෙන විසිතුන් වසරක් ඉක්ම ගොස් ඇත. ජනපි‍්‍රයත්වයත් සාර්ථකත්වයත් අතර දෝලනය වුණු ඔහුගේ ගායන ජීවිතය මෙන්ම ඔහුගේ පෞද්ගලික ජීවිතය ද එපරිදිම විය. ඔහු සුරාපානයෙන් රෝගි වී මිය ගියේ යැයි යන අපකීර්ති නාමය ඔහු පිට පැටවීමට ඇතැමුන් මෙතරම් වෙහෙසෙන්නේ් ඇයිදැයි යන්න අපට ගැටලුවකි. ඔහු මිය ගියේ හෘදයාබාධයකිනි.රාජකුමාරයෙක් සේ සමාජයේ වැජඹුණු ඔහු ඒ තරාතිරමේම රැඳී සිට මිය ගියේය. දින තුනක් මුළුල්ලේ දස දහස් ගණනක් සිවු දෙසින් පැමිණ සිය ශෝකය පළකළහ.ඔහු ගේ අවමඟුල සැබැවින්ම රාජකීය අවමංගල්‍යයක ස්වරූපය ගත්තේය.ගායන ශිල්පී රූකාන්ත ගුණතිලක, ජෝති පිළිබඳව ලිවීමට තබා තිබූ සටහන් පොතේ මෙබන්දක් ලියා තිබිණ.”ජෝති අයියා! මාර සෙනඟක්. හම්බුවෙච්ච දාක කියන්නම්.”ආචාර්ය අජන්තා රණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>04</day>
    </date>
    <link>http://www.silumina.lk/2010/07/04/_art.asp?fn=av1007047</link>
    <topic>කනත්තෙන් බිහිවූ ජනපි‍්‍රය සංස්කෘතික සංවාදය</topic>
    <author>සුනිල් මිහිඳුකුල</author>
    <content>කනත්තෙන් බිහිවූ ජනපි‍්‍රය සංස්කෘතික සංවාදයජෝති හෙවත් එච්. ආර්. ජෝතිපාල මිය ගියේ අපූරු දවසකය. ඒ අසූහතේ හත්වැනි මාසේ හත්වැනිදාය. ඒ වන විට ප්‍රවීණ පුවත්පත් කලාවේදියකු වූ පේ‍්‍රම් දිසානායක ‘විචිත්‍ර’ නමින් සිනමා පුවත්පතක් සංස්කරණය කරමින් සිටියේය. එහි අදෘශ්‍යමාන අර්ථපතියා වූයේ ආචාර්ය සරත් අමුණුගම ය.ජෝතිපාලගේ මළගමට ආ අතිමහත් කලා ලෝලී ජනකාය දුටු ආචාර්ය අමුණුගම විස්මයෙන් ඇළලී ගියේය. ප්‍රබල සමාජ හා සංස්කෘතික හර පෙරළියක් සිදුව ඇති බව ඔහුට ප්‍රත්‍යක්ෂ වූයේය. මේ හර පෙරළිය ගැඹුරින් වටහා ගැනීමේ සියුම් අන්තර්ඥානයක් ද ඔහු සතුව තිබිණි. ඒ ඔහු සමාජ විද්‍යාඥයකු වූ බැවිනි.ජෝතිපාලගේ අභාවය නිමිත්තෙන් ‘විචිත්‍ර’ පත්‍රය විශේෂ අතිරේකයක් පළ කළේය. ආචාර්ය අමුණුගම ද ඊට ලිපියක් ලීවේය. ‘බිඳ වැටුණු සංස්කෘතික බලකණුව‘ නම් වූ එකී ලිපියෙන් හෙතෙම කියා සිටියේ ජෝතිපාල උසස් ගායකයකු බව නොවේ. ආචාර්ය අමුණුගම අවධාරණය කළේ නූතන සිංහල සංස්කෘතියේ ප්‍රබල හර පෙරළියක් සිදුව ඇති බවයි. ඊට හේතු දෙකක් ඔහු සඳහන් කළේය. එකක් ජනගහණයේ අනුපාතයයි. අනික බහුජන මාධ්‍යයේ විකාශනයයි.නූතන සිංහල සංස්කෘතිය හැඩ ගැසෙන්නේ ලාංකේය ජනගහණයෙන් සියයට හැටක් පමණ වන අවුරුදු තිහට බාල නව තරුණ වෙළෙඳ පොළේ අවශ්‍යතා අනුව බව කියු ආචාර්ය අමුණුගම, ජෝතිපාල මේ තරුණ කල්ලියේ සංස්කෘතික වීරයකු බව ප්‍රකාශ කළේය.ආචාර්ය අමුණුගමගේ පූර්වෝක්ත ලිපියේ ආ මතිමතාන්තරවලින් කිපුණු මහාචාර්ය එදිරිවීර සරච්චන්ද්‍ර ඊට පිළිතුරු ලිපියක් එක්තරා ඉංගී‍්‍රසි පුවත්පතකට ලීවේය. එම ලිපියේ වැදගත්කම දුටු විශිෂ්ට පුවත්පත් කලාවේදියකු වූ බී. ඒ. සිරිවර්ධන එම ලිපිය පසුව ‘ඇත්ත’ පුවත්පතේ ද (සිංහලට පරිවර්තනය කොට) පළ කළේය. සරච්චන්ද්‍රයන්ගේ පිළිතුර මහා සංස්කෘතික සංවාදයකට මුල පිරුවේය. පසුව ‘ජයදේව‘ යන ආරූඩ නමකින් ඉංගී‍්‍රසි පුවත්පතකට ලිපි ලියු මහාචාර්ය ඒ. ජේ. ගුණවර්ධන, රෙජි සිරිවර්ධන, අජිත් සමරනායක වැනි විද්වත්හු ද එකී සංවාදයට මතවාදීමය වශයෙන් එක්වූහ.මේ අතර තවත් ප්‍රවීණ සිනමා කලා විචාරකයකු වූ සිරිල් බී. පෙරේරා ද ජෝතිපාලගේ කාර්ය සාධනය අගය කරමින් ලිපියක් ලියු බව මෙහිලා සඳහන් කළ යුතුය.ආචාර්ය අමුණුගම තමන්ට එරෙහිව ලියැවෙන ලිපිවලට පිළිතුරු සැපයුවේ ද තම පළමු ලිපිය පළ කළ ‘විචිත්‍ර’ පුවත්පතටමය. ඒ අනුව ‘විචිත්‍ර’, මෙරට ජාතික තලය දක්වා දිව ගිය සංවාදයක් ආරම්භ කළ සුවිශේෂ සිනමා පුවත්පතක් ලෙස පුවත්පත් කලා ඉතිහාසයට එක්වෙයි. ‘ජෝතිපාල හා පොදුජන සංස්කෘතිය’, ‘ජෝතිපාල සහ සරච්චන්ද්‍ර’, ‘ජෝතිපාල සහ සමරනායක’ යන සිරස්තලවලින් යුතු ආචාර්ය අමුණුගමගේ පිළිතුරු ලිපි ඒ වන විට සංස්කෘතිය හා සම්බන්ධයෙන් මෙරට සංස්ථාපිතව පැවැති ආචිර්ණ කල්පිත අදහස් දැඩි විවේචනයට හසු කරන්නක් වූ බව එම ලිපි සියල්ල කියවු පාඨකයකු වශයෙන් මට කිව හැකිය. ‘කනත්තේ සංස්කෘතිය’ නමින් ප්‍රකට වූ එකි ජනපි‍්‍රය සංස්කෘතික සංවාදයට අදාළ ලිපි සියල්ල පොතක් ලෙස පළවන්නේ නම් ඉතා වැදගත් යැයි ද මම සිතමි.විවිධ පුවත්පත් හා සඟරා හරහා දික් ගැස්සි ගිය යථෝක්ත සංවාදයට ඉහත කී විද්වතුන් පමණක් නොව තවත් ලේඛකයෝ ද එක්වූහ. නාමිකව සඳහන් කළොත් ගාමිණි විජේතුංග, නිහාල් පීරිස්, සිරිමල් විජේසිංහ, කථිකාචාර්ය අත්තනායක එම්. හේරත්, දීප්ති කුමාර ගුණරත්න, සමන් වික්‍රමආරච්චි, හෙන්රි වර්ණකුලසූරිය, මනුබන්දු විද්‍යාපති, චන්ද්‍රරත්න බණ්ඩාර, චන්ද්‍රසිරි දොඩංගොඩ, සුජීව ප්‍රසන්නආරච්චි, පී‍්‍රති බණ්ඩාර ධනපාල, කීර්ති ගුණවර්ධන, දර්ශන මේදිස්, නිශාන්ත ද අල්විස් ඔවුන් අතර වූහ.ඒ හැරුණුකොට එකල ලියැවුණු පොත් කීපයක් ද ජනපි‍්‍රය සංස්කෘතිය මාතෘකා කොට ගත්තක් විය. නිහාල් පීරිස්ගේ ‘අමරදේවලා, නන්දා මාලිනිලා, රූකාන්තලා සහ අපි’, සේනක සෙනෙවිරත්නගේ ‘ජනපි‍්‍රය සංස්කෘතිය සහ ජනමාධ්‍ය’ යන පොත් දෙක ඒ අතර විශේෂය. ‘සාහිත්‍යය සමාජ විද්‍යාව පිළිබඳ හැඳින්වීමක්’ යන මැයෙන් මහාචාර්ය චන්ද්‍රසිරි පල්ලියගුරු ලියු පොතකට ද ජනපි‍්‍රය සංස්කෘතිය ගැනවූ ලිපියක් (ජනපි‍්‍රය සංස්කෘතිය සහ සමාජ විද්‍යා පර්යේෂණ) ඇතුළත්ව තිබිණි.මහාචාර්ය සරච්චන්ද්‍ර තම පිළිතුරු ලිපියේ මෙවැන්නක් කියා ඇත. “අමුණුගම කවරදාක හෝ ජෝතිපාලගේ ගායනාවලට සවන් දී තිබේ ද? සවන් දුන්නා නම් එය කොපමණ වේලාවක් ඉවසා සිටීමට ඔහුට හැකිවූයේ ද යන්න මම නොදනිමි. එම ගීවල අඩංගු සාහිත්‍යය වෙත ඔහු කවරදාවත් සිත යොමු කැර තිබේ ද? වැඩිහිටි ශ්‍රාවකයකුගේ බුද්ධියට ඒවා අපහාසයක් බව ඔහු සිතන්නේ නැද්ද?”මහාචාර්ය සරච්චන්ද්‍ර යනු ගැඹුරු සංගීත කලා රස විඥානයකින් හෙබි විද්වතකු බවට කිසිදු තර්කයක් නොමැත. ඔහු ශාන්ති නිකේතනයෙන් ද රාගධාරී සංගීතය හැදැරුවෙකි. මහාචාර්ය සරච්චන්ද්‍රයන් සංගීතය අරභයා දැක්වූ එකම මතවාදය වූයේ දේශීය සංගීතයක් තැනීමට භාරතීය සංගීතය පදනම් කර ගැනීම හැර අන් මඟක් අපට නොමැතිය යන්නය. (බලන්න ඩබ්ලිව්. බී. මකුලොලුවගේ ‘අභිනව මූලික ගීත’ නම්වූ ග්‍රන්ථයේ පෙරවදන) ජෝතිපාලගේ ගීත ඔහු විචාරය කරන්නේ එබඳු ශාස්ත්‍රීය පසුබිමක් සහිත වටාපිටාවක් මැද්දේය.එසේ වුවත් මහාචාර්ය සරච්චන්ද්‍ර සේම අන් විචාරකයන් ද වරද්දා ගත් එක් තැනක් ඇත. ඒ නම් ‘වචන’ මූලික කරගත් විචාර මිනුම් දඬුවලින් ගීත හෝ සංගීතය විචාරය කිරීමට පෙලඹීමයි. මේ දුබලතාව සිනමා කලාවේ ද දැක්ක හැකිය. ජෝතිපාල ගැයු ගීවල පදමාලා විමසා බලන කල්හි ඒ ගීතවලින් බහුතරය බොළඳ පේ‍්‍රම විරහාලාප බව සැබෑය. එසේම බොහෝ ගී තනු හින්දි චිත්‍රපටවල ගී අනුකරණය. එසේ වුවත් ජෝතිපාලගේ හඩේ තිබු මියුරු බවත් විශේෂයෙන් චිත්‍රපට පසුබිම් ගායනයේදී ඔහු සතුව තිබු තිර කටහඬක් (SCREEN VOICE) මහාචාර්ය සරච්චන්ද්‍ර ප්‍රමුඛ බමුණුකුල විචාරකයන්ගේ ප්‍රශංසාවට කිසිදා ලක්වූයේ නැත.මහාචාර්ය සරච්චන්ද්‍රයන්ගේ විවේචනාත්මක පිළිතුරු ලිපිය හුදෙක් ජෝතිපාලට එල්ල වුවක් පමණක් යැයි මම නොසිතමි. එය එක්තරා සංගීත සම්ප්‍රදායකට, එක්තරා සංගීත ප්‍රකාරයකට එල්ල වූ පොදු විවේචනයක් ලෙස හඳුනා ගැනීම වැදගත් ය. එක් පැත්තකින් මහාචාර්ය සරච්චන්ද්‍රයන්ද අනිත් පැත්තෙන් පී. ඩන්ස්ටන් ද සිල්වා වැනි සංගීත ඥානයක් තිබු ගුවන්විදුලි බලධරයන් ද එක්තරා කලකදී ගුවන්විදුලියෙන් බටහිර සංගීතය පිටු දුටුවේ සංගීතය යනු එක් සම්ප්‍රදායක් පමණක් යන මතිභ්‍රමයේ රැඳී සිටි බැවිනි. ඒ අරභයා පුළුල් විග්‍රහයක් ආචාර්ය තිස්ස අබේසේකර විසින් සංගීතය සම්බන්ධයෙන් ලියනු ලැබු ලිපිවලින් ඉදිරිපත් කෙරී ඇත.මෙරට ජනපි‍්‍රය සංස්කෘතියේ සමාරම්භකයා ජෝතිපාල නොවේ. ඔහු එක්තරා සංස්කෘතික බලකණුවක් පමණි. ජෝතිපාල ජීවතුන් අතර සිටියදී පවා මේ රටේ ජනපි‍්‍රය සංස්කෘතිය පැවතුණේය. දේශපාලන වේදිකාවට පමණක් නොව මැයි දින උත්සවවලට පවා ගායක ගායිකාවන් යොදවාගෙන ඒවා සංගීත සංදර්ශන බවට පත්කරන ලද්දේ එවක සිටි දේශපාලනඥයන් පවා මේ ජනපි‍්‍රය සංස්කෘතිය මැනැවින් හඳුනාගෙන සිටි බැවිනි. අපේ මැයි දිනය කාබාසීනියා කළේ ජනපි‍්‍රය සංස්කෘතිය බව ආචාර්ය අමුණුගම පැහැදිලිවම පෙන්වා දී ඇත. මැයි දින වමේ බලය බිඳීමට ජේ. ආර්. හා පේ‍්‍රමදාස වැනි දක්ෂිණාංශික නායකයන් ජනපි‍්‍රය සංස්කෘතිය යොදාගත් ආකාරය ආචාර්ය අමුණුගමගේ විමසුමට හසු වූවකි.ප්‍රවීණ කවියකු වන පරාක්‍රම කොඩිතුවක්කු ‘ජෝති රශ්මි’ නමින් කාව්‍ය සංග්‍රහයක් ලියා පළකිරීම, ජාතික රූපවාහිනිය ‘සමන් මල් පියල්ලේ’ නමින් ස්වර්ණ ජෝති සංගීත සම්මාන උළෙලක් පැවැත්වීම (එහි සියලු ගෞරවය එවක රූපවාහිනි සංස්ථාවේ සභාපති ව සිටි ආචාර්ය ආරියරත්න ඇතුගලට හිමිවිය යුතුය) ජෝතිපාල ප්‍රමුඛ කොටගත් ජනපි‍්‍රය සංස්කෘතික සංවාදයේ ප්‍රතිඵල සේ මම දකිමි.ජෝතිපාල මියගොස් දසවසරක් පිරීම නිමිත්තෙන් මම ‘සරසවිය’ පුවත්පතට ආචාර්ය සරත් අමුණුගම සමඟ කළ සාකච්ඡාවකදි අමුණුගම මහතා ප්‍රකාශ කළේ තමා තවමත් (දසවසරකට පසුත්) ජෝති, සංස්කෘතික බලකණුවක් සේ සලකන බවය.එසේ වුවත් මීට දෙවසරකට ඉහත (2008 සැප්තැම්බර් 02) කරු පරණවිතාන ලියූ ‘සිවුවැනි ආණ්ඩුවේ දේශපාලනය’ නම් වූ ග්‍රන්ථය දොරට වැඩීමේ උළෙල දා දේශනයකට ආ ආචාර්ය අමුණුගම තම කතාවේදී ජනපි‍්‍රය සංස්කෘතිය විවේචනය කරන ආකාරයේ ප්‍රකාශ කීපයක්ම කළේය. එහෙත් ඔහු එයින් ජෝතිපාල අරභයා තමා දැරූ ආකල්පය වෙනස් කළ බවක් ප්‍රකට නොකළේය. ඔහු කී දේ නිශ්චිතව දැක්වීමට මෙහිදී අපහසු වුවත් ඔහු කීවේ මෙවැන්නක් බව නම් පැහැදිලිය.”ජනපි‍්‍රය සංස්කෘතියෙන් අපේ රටේ තිබෙන සම්භාව්‍ය සංස්කෘතිය යටපත් වෙන්න දෙන්න නරකයි. ජනපි‍්‍රය සංස්කෘතිය තිබිය යුතුයි. එය බැහැර කළ යුතු නැහැ.නමුත් විනෝදාස්වාදය පිණිස ජනපි‍්‍රය සංස්කෘතියත් බුද්ධි ප්‍රබෝධය පිණිස සම්භාව්‍ය සංස්කෘතියත් සමබර ආකාරයෙන් පවත්වාගෙන යා යුතුයි.”මේ කරුණු කෙසේ වෙතත් වසර 23 කට පසු අපට සාක්ෂාත් වන්නේ එදා මෙන්ම අදත් ජෝතිපාල සංස්කෘතික වීරයකු, සංස්කෘතික බලකණුවක් වන බවය. ආචාර්ය අමුණුගම පසුකලෙක කීවාක් සේ අප ජෝතිපාල අගය කළ යුත්තේ ආචාර්ය පණ්ඩිත් අමරදේවයන් සිංහල සුභාවිත ගීතයට ඉෂ්ට සිද්ධ කළා වූ යුග කාරක මෙහෙවරද බුහුමන් පෙරදැරි කොටගෙනය. අද අපට වුවමනා ජෝතිපාල සේම පණ්ඩිත් අමරදේවයනුත් පණ්ඩිත් අමරදේවයන් සේම ජෝතිපාල ද අගයන සංස්කෘතික සමාජ පරිසරයකි.සුනිල් මිහිඳුකුලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>04</day>
    </date>
    <link>http://www.silumina.lk/2010/07/04/_art.asp?fn=av1007048</link>
    <topic>පිවිතුරු-සුමිතුරු විජය-ජෝති</topic>
    <author>සු. මි.</author>
    <content>පිවිතුරු-සුමිතුරු විජය-ජෝතිවිජය කුමාරතුංග හා එච්. ආර්. ජෝතිපාල මෙන් පොදු ජන හදවත්වලට බෙහෙවින් සමීපවූ කලාකරුවන් දෙපලක් සිංහල සිනමාවේත් - සංගීත ක්ෂේත්‍රයේත් තවත් නොසිටි තරම්ය. ඔවුන් දෙදෙනාගේම මළගමට සහභාගිවූ ලක්ෂ සංඛ්‍යාත කලාලෝලී ජනකායෙන් ම එය වඩාත් සාක්ෂාත් වන්නේය.විජයත් ජෝතිත් කලා ලෝකයේ ළබැඳි මිතුරෝ වූහ. චිත්‍රපට නළුවකු වශයෙන් විජයගේ ජනපි‍්‍රයත්වය කෙරෙහි බලපෑ සාධක අතරින් ජෝති, විජය උදෙසා පසුබිම් ගී ගැයීම ප්‍රමුඛතම සාධකයක් වූයේය. ‘හතර දෙනාම සූරයෝ’, ‘මේ දෑස කුමට ද’, ‘තුෂාරා’ වැනි මුල් යුගයේ චිත්‍රපට මෙන්ම ‘නොම්මර 17’, ‘ජය අපටයි’, ‘මමයි රජා’, වැනි පසුකාලීන චිත්‍රපටවලට ද විජය වෙනුවෙන් ජෝති ගැයු ගීත ඊට මනා සාක්ෂ්‍ය වන්නේය.විජය හැත්තෑව දශකය අග භාගයේදී පමණ ගීත ගායනයට ප්‍රවිෂ්ට වුවත් ‘ගඟ අද්දර’ වැනි චිත්‍රපටයක දෙකක හැරුණු කොට ජෝති මියයන තුරුම විජය තමා වෙනුවෙන් යොදාගත්තේ ජෝතිගේ ගී හඬය. විජයගේ සුන්දර රූපයත් ජෝතිගේ මධුරතර ගී හඬත් සිනමා තිරයට අත්‍යන්තයෙන්ම ගැලපුණේය. විජයත් ජෝතිත් දේශපාලනමය වශයෙන් සිටියේ කදවුරු දෙකකය. මේ දෙදෙනාගේ අකලංක මිත්‍රත්වයට එය බාධාවක් නොවිණි. ඔවුන් කොයිතරම් එකිනෙකා හා ළබැඳිව සිටියා ද කිවහොත් 1977 මහා මැතිවරණ අවස්ථාවේ විජය තරග කළ කටාන ආසනයේ එජාප දේශපාලන රැලිවල ගීත ගායනා නොකිරීමට ජෝති වග බලා ගත්තේය.“කෝටියක් දුන්නත් මම විජයට විරුද්ධව කටානේ සින්දු කියන්නේ නැහැ.”ජෝති එකල කියා සිටියේය.ජෝති මිය යන විට විජය සිටියේ රුසියාවේය. එහෙයින් ඔහුට තම මිතුරාගේ අවමඟුල් උළෙලට සහභාගි වීමට අවස්ථාවක් නොලැබිණි. ජෝතිගේ අකල් වියෝව අසා කම්පා වූ විජය තම ශෝක පණිවුඩය ජෝතිගේ ඥාතින් වෙත ලියා එව්වේය. එහෙත් බොරැල්ල කනත්තේ පැවති ජෝති අවමඟුල් උළෙලේදී විජයගේ එම ශෝක පණිවුඩය කියැවුණේ නැත. ඊට හරස් වූයේ දේශපාලනයයි. කෙසේ වෙතත් 1988 පෙබරවාරි 12 වැනි දින මරදාන ටවර් රඟහලේ පැවැති ජෝති අනුස්මරණ උළෙලට විජය සහභාගි වූයේය. එහිදී ඔහු කතාවක් ද පැවැත්වීය. එසේ ම එම උළෙල වෙනුවෙන් මුද්‍රිත සමරු කළඹට විශේෂ ලිපියක් ද ලිව්වේය.ඊට දින හතරකට පසු විජය ඝාතනය කෙරිණි. ජෝති ස්වභාවිකව මිය ගියත් විජය ඝාතනය වුවත් අවුරුදු 23 කට 24 කට පසු අදටත් විජය හා ජෝති අමරණියය. ඔවුහු දෙදෙනා තවමත් පොදු ජන රසික හදවත් හි ජීවමාන වන්නාහ.සු. මි.අසහාය ගායක එච්.ආර්. ජෝතිපාල මියගිය පසු ඔහු විසූ නිවෙස පිහිටි මාවත ‘එච්.ආර්. ජෝතිපාල මාවත’ යනුවෙන් නම් කෙරිණ. ඔහුගේ නිවෙස පිහිටා තිබුණේ මාලිගාවත්ත මහල් නිවාස සංකීර්ණයේය. එහෙයින් එම නිවාස සංකීර්ණය ‘ජෝතිපාලපුරය’ යනුවෙන් නම් කරන්නැයි මානව හිතවාදි කලාකරු - ජෝති ගේ් අකලංක මිතුරු විජය කුමාරතුංග වරක් යෝජනා කර සිටියේය. අද විජය ද ජීවතුන් අතර නැත. අවුරුදු 23 ක් තිස්සේ තවමත් ඉහත යෝජනාව ක්‍රියාත්මකව නැත.මාලිගාවත්ත මහල් නිවාස විවිධ ක්ෂේත්‍රයන්ට අයත් කලාකරුවන් රැසක් වෙසෙන නිවාස සංකීර්ණයකි. එහෙයින් එය ‘ජෝතිපාල පුරය’ ලෙස නම් කිරීම පොදුවේ එම කලාකරුවන්ට ද කරන්නාවූ ගෞරවයක් වන්නේය.එච්.ආර්. ජෝතිපාල වෙනුවෙන් මහා පාඩුවක් වෙච්ච තවත් ලංකාවේ මිනිහෙක් ඉන්නවා නම් ඒ විජය කුමාරතුංගයි. අවුරුදු විස්සක් නළුවෙක් හැටියට ජීවත් වෙච්ච මට අවුරුදු විස්සක් මං වගේම, මටම ගැලපෙන විදියට අවුරුදු විස්සක් තිස්සේ මට සින්දු කිව්වේ එච්.ආර්. ජෝතිපාලයි. ඒ හඬ මට ලබා දෙන්න වෙනකෙකුට තියා මටවත් පුළුවන්කමක් නැහැ.  (විජය කුමාරතුංග ජෝති අනුස්මරණ උළෙලේදී)එච්.ආර්. ජෝතිපාල මියගිය දිනයේදී විජය කුමාරතුංග සිටියේ රුසියාවේය. ජෝතිගේ අභාවය සැළවුණු විජය ඉන් මහත් සේ කම්පිතව ශෝක පණිවුඩයක් මෙරටට ලියා එව්වේය. එහෙත් කොළඹ කනත්තේ පැවති ජෝති අවමඟුල් උළෙලේදී එකී ශෝක පණිවුඩය කියැවුණේ නැත. ඒ දේශපාලන හේතු මතය. එදා නොකියැවුණු විජයගේ එම ශෝක පණිවුඩයයි මේ.“දශක දෙකකට අධික කාලයක් කලාකරුවකු ලෙසත් කල්‍යාණ මිතුරකු ලෙසත් මා ඇසුරු කළ එච්.ආර්. ජෝතිපාල පොදුජන හදවත් දිනාගත් හා සාමාන්‍ය ජනතාව සමඟ එකට එක්වී ජීවත්වූ අවංක, නිහතමානී කලාකරුවෙකි.ජීවත්වූ කාලය තුළ මිනිස්කම හොඳින් වටහාගත් ජෝති වචනයේ පරිසමාප්ත අර්ථයෙන්ම නියම මහත්මයෙකි.සිනමාවටත් පොදුවේ කලා ලෝකයටත් ජෝති කළ මෙහෙය හා ඔහුගෙන් ලැබුණු ආලෝකය කෙතෙක් ද යත් ඔහුගේ වියෝවෙන් ඇතිවූ පාඩුව, පාළුව කෙසේ මකන්නද යන සිතුවිල්ල සිතන්නට පවා නොහැකියි.ආදරණීය ජෝති අවසන් ගමන් යන මේ අනුවේදනීය මොහොතේ මගේ හදපත්ලෙන් නැගෙන දැඩි ශෝකය ප්‍රකාශ කිරීමට සහෝදර කලාකරුවන් අතර සිටින්නට නොහැකිවීම මා ඉමහත් සන්තාපයට පත් කරයි.මොස්කව් නුවර සිට මේ ශෝක පණිවුඩය මෙසේ එවීමට සිදුවීම ගැන ජෝතිගේ පවුලේ සියලු දෙනාගෙන්ද, ඥාති මිත්‍රාදීන් ඇතුළු හිතවත් සියලු දෙනාගෙන් ද මම සමාව අයදිමි.මගේ කල්‍යාණ මිත්‍ර ජෝතිගේ හදිසි අභාවය මා ඉමහත් වේදනාවට පත් කරවන්නක් වන අතර මගේ ශෝකය ජෝතිගේ පවුලේ සියලු දෙනාටත් ඥාතිමිත්‍රාදීන් ඇතුළු හිතවත් සැමදෙනා වෙතත් පුද කරන ලෙස ඉල්ලන අතර ජෝති අප අතරම නැවත ඉපදේවායි යන්න මාගේ එකම ප්‍රාර්ථනාවයි.”කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>04</day>
    </date>
    <link>http://www.silumina.lk/2010/07/04/_art.asp?fn=av1007049</link>
    <topic>එකම රාත්‍රියක උත්සව දෙකකින් ජෝතිට සම්මාන</topic>
    <author>තිස්ස කරුණාසේකර</author>
    <content>එකම රාත්‍රියක උත්සව දෙකකින් ජෝතිට සම්මානරූපසේන සිල්වාගේ මතකයෙන්දිනය 1986 ජූලි 19 වැනිදාය. ස්ථානය මොරටුව බෞද්ධ මන්දිරයයි. එදින සුවිශේෂත්වය වූයේ 201 වැනි ‘ජෝති රාත්‍රිය’ එහි පැවැත්වීමයි. එම ජෝති රාත්‍රිය සංවිධානය කළේ ප්‍රවීණ සිනමා ලේඛක රූපසේන සිල්වා හා ප්‍රවීණ ගීත රචකයකු වූ හේමසිරි හල්පිටය.මේ එහි අත්දැකීමක් අළලා රූපසේන සිල්වා දැක්වූ මතක සැමරුමක්.”මේ ප්‍රසංගයට සමගාමීව තිබුණා මොරටු සංගීත සහෘද පිරිසක් සංවිධානය කළ සම්මාන උළෙලක්. කලා ලොවට කළ සේවය වෙනුවෙන් එදින සම්මාන පිරිනැමුණේ ගායන ශිල්පිනී ලතා වල්පොලට, සංගීතවේදී ස්ටැන්ලි පීරිස්ට, මාධ්‍යවේදී ප්‍රැන්සිස් වන්නිආරච්චිට සහ ජෝති අයියාට.එදා රෑම බණ්ඩාරනායක සම්මන්ත්‍රණ ශාලාවේදී පැවැත්වුණා සරසවි සම්මාන උළෙල. එදා ජෝති අයියටත් සම්මානයක් වෙන්වී තිබුණා 1985 හොඳම චිත්‍රපට පසුබිම් ගායනයට. ‘ඔබට දිවුරා කියන්නම්’ චිත්‍රපටයේ ‘පාළු සුසානේ’ කියන ගීතය මට මතක ඇති හැටියට. ඉතින් කොහොම හරි ජෝති අයියා මොරටුවේ ප්‍රසංගයත් ඉවර කරලා එතැනින් සම්මානයත් අරන් සරසවි සම්මාන උළෙලට ඇවිත් ඒ සම්මානය ගත්තා.මං දන්න විදියට මෙහෙම එකම දවසේ එකම රාත්‍රියක සම්මාන උත්සව දෙකකින් සම්මානයට පාත්‍රවූ කලාකරුවෙක් ඉන්නව නම් ඒ ජෝති අයියා පමණක් විය යුතුයි.එදා මොරටු සම්මාන රාත්‍රියේදී ජෝති අයියගේ ඡායාරූප 500ක් මුද්‍රණය කරලා රසිකයන් අතරේ බෙදාදුන්නා. ඒ එක් පින්තූරයක් තමයි මේ. එදා ෂෝ එකට හේමසිරි හල්පිට ගොඩක් උදව් කළා. ජෝති රාත්‍රිය හැමදාම නිවේදන කටයුතු කළේ රම්‍යා ශ්‍රියානි පතිරණයි. හේමසිරි හල්පිටයි. නමුත් එදා අපි විශේෂයෙන් පි‍්‍රයානන්ද විජේසුන්දරව ගෙන්වා ගත්තා. එදා ෂෝ දෙකම 2.30 සහ 6.30 හෝල් එක පිරෙන්න සෙනඟ හිටියා.සවස ෂෝ එක මුදල් දී හිටගෙනත් සමහරු බැලුවා. විශේෂත්වය වුණේ මේ ෂෝ දෙකේම එක ටිකට් එකක්වත් කලින් විකුණුවේ නෑ. ඔක්කොම එදින දොරටුවෙන්.මේ ‘ජෝති රාත්‍රිය’ වෙනුවෙන් පළමු සමරු කලාපෙට අපි ඇතුළත් කළා විවිධ කලාකරුවන් ජෝති අයියා පිළිබඳව දැක්වූ අදහස්. මේ සමරු කලාපය දකින හැමවෙලාවකම මට ආදරණීය ජෝති අයියා පිළිබඳ මතකය අලුත් වෙනවා. ජෝති අයියා ගේ හඬ සදාකාලිකයි. ඔහු මියගිහින් අවුරුදු ගණනාවක් වෙලත් තාමත් අලුත් චිත්‍රපටි එනවා ඔහුගේ පසුබිම් ගීත ඇතුළත්ව.ඒකයි මං කිව්වේ ජෝති හඬ සදාකාලිකයි කියලා.තිස්ස කරුණාසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>04</day>
    </date>
    <link>http://www.silumina.lk/2010/07/04/_art.asp?fn=av10070410</link>
    <topic>ඩැඩා ඉතිරි කරලා ගිය ආදරණීය මතකයම ඇති අපිට ජීවත් වෙන්න</topic>
    <author>ඉනෝකා පෙරේරා බණ්ඩාර</author>
    <content>ඩැඩා ඉතිරි කරලා ගිය ආදරණීය මතකයම ඇති අපිට ජීවත් වෙන්නඑච්.ආර්. ජෝතිපාලගේ දියණි ක්‍රිෂ්ණි ජෝතිපාලවුරුදු 23 ක් කියන්නෙ ලොකු කාලයක්.ඒත් මොහොතකටවත් ක්‍රිෂ්ණිට හිතෙන්නෑ ඒ අවුරුදු විසි තුනම ගත වුණේ තාත්තා නැතිව කියල.දවසට එක සැරයක්වත් තාත්තගෙ හඬ සින්දුවකින් හරි ඇහුණා.පේන්න නොහිටියට හැම වෙලාවෙම හිතුණෙ කොහේ හරි ඇතියි කියල.ඇත්ත.තාත්තෙක් ගැන දුවෙකුට දැනෙනව වැඩියි.ජීවත් වෙලා හිටියත් නැතත් ඒ බැඳීම් - හැඟීම් නැතිවෙන්නෙ නැත්තෙත් ඒ නිසා.ක්‍රිෂ්ණිට විතරක් නෙවෙයි, වරුණි, අයෝනිෂිකා, එස්තර් දූලටත් ඒ හැඟීම පොදුයි.නොකීවට ජෝති බිරිය, වින්ටර් බ්ලොසම්ට මේ කාටත් වඩා ජෝති මතක් වෙනව ඇති.ආදරේ දුක දැනෙන්නෙ වෙන් වුණාම.කවදාවත් ආයෙ එන්නෙ නෑ කියල හිතෙනකොට ඒ දුක තවත් වැඩියි.ජීවිතේ හැටි එහෙම තමයි.ඇතිවීම්, නැතිවීම්, බැඳීම්, වෙන්වීම් හැමදේම දරාගන්න වෙනවා.ඒ දරා ගැනීම දැන් ක්‍රිෂ්ණිලට පුරුදුයි.දුක මත්තෙම හැපි හැපී ඉන්නවට වඩා, සතුටු වෙන්න පුළුවන් හුඟක් දේ ‘ඩැඩා’ ඉතිරි කරල ගිය හින්දා.තාත්තගෙ අච්චුවෙම අඹාපු මුහුණ කට හින්දා ක්‍රිෂ්ණිලට මේ සමාජෙ කොයි මොහොතෙත් සැලකිලි ලැබෙනව.“ඩැඩා කොයි තරම් හම්බ කළත් ඉතුරු කරල ගිය කෙනෙක් නෙවෙයි.ඒ ගැන අපේ කිසිම දොසක් නෑ. ඩැඩාගෙ නමට මිනිස්සු අපිට සලකනව.නොදන්න උදවිය ගෙන් පවා තැනකට ගියාම අපිට ලැබෙන සැලකිල්ල වෙලාවකට හරි පුදුමයි.ඉන්න කාලෙ අපි ගැන හරියට හොයල බැලුවා. ඉල්ලන පරක්කුවෙන් දේවල් ලැබෙනව හතර දෙනාටම. හුඟක් අය හිතාගෙන ඉන්නෙ ඩැඩයි මමීයි දික්කසාද වෙලා කියල. ඒ දෙන්න ඈත් වෙලා හිටිය විතරයි. ඒත් පුළුවන් හැම වෙලාවෙම ඩැඩා ගෙදර ආවා. මමීගෙන් හැම වෙලාවෙම අපේ අඩුපාඩු ඇහුවා.ඒ දෙන්නා යාළුවො වගේ කතා බහ කළා.මට මතකයි දවසක් රෙකෝඩින් එකකට ගිහින් එන ගමන් ඩැඩා ආවා සරමක් ඇඳගෙන.එයාගෙ කකුල් අමාරුවක් නිසයි එදා සරමක් ඇඳගෙන ඇවිත් තිබුණෙ. එළියට යද්දි බොහොම පිළිවෙළට ඇඳල - පැලඳල යන කෙනෙක් ඩැඩා.මමී ඇහුවා. ‘අයියෝ මොකද ජෝති මේ ඔයා කවදාවත් මෙහෙම එළියට ගියා ද...” කියලා.ඊළඟ දවසෙ ලස්සනට ඇඳල ඒත් ගමනක් යන ගමන් ඩැඩා ආවා.“වින්ටර්... කොහොමද අද මං... හොඳයි නේද...”කියල පොඩි එකෙක් වගේ හිනා වුණා.ළඟ නොහිටියට එයා හැම වෙලාවෙම මන්තරයක් වගේ කියපු දෙයක් තමයි “මං දන්නව මං මොන දේ කළත් මගේ ගෑනි කෙල්ලො ටික හොඳට හදාගෙන ගෙදරට වෙලා ඉන්නව...” කියන එක.එයා මමී ගැන හරි ආඩම්බර වුණා.ඩැඩා නැතිවෙනකොට මට අවුරුදු 16 යි. විවාහ වෙලා හිටියෙ අයෝනි අක්කා විතරයි.ඩැඩා වගේ ම මුහුණ තියෙන පුංචි මුණුපුරෙක් හම්බ වුණු එක ගැන හරි සන්තෝස වුණා. අයෝනි අක්කාගේ පුතා එරන්තගෙ අවුරුද්ද පිරුණහම ලොකු පාටියක් ගන්න ඕනෙ කියල ඩැඩා හිටියෙ.ක්‍රිෂ්ණි - සැමියා රිචඩ් සහ දියණිය සමගඒත් ඔක්තෝබර්වල පුතාට අවුරුද්ද පිරෙන කොට ඩැඩා නැහැ...”තාත්තෙකුගෙ වියෝවත් එක්ක අන්ත අසරණ වෙන දරු පවුල් මොන තරම් ද?...“ඒත් අක්කල හැමෝම රස්සාවල් කළා. මාත් පස්සෙ කාලෙක මොන්ටිසෝරි ගුරුවරියක් විදියට වැඩ කළා.වරුණි අක්කා විවාහවෙලා කැනඩාවේ පදිංචි වුණා. එයාටත් දැන් දුවෙක් ඉන්නව. එයා මලීසා. එස්තර් අක්කත් කැනඩාවේ හෙදියක්. මමී ඉන්නෙ එස්තර් එක්ක. එයා නම් තවම අවිවාහකයි.අයෝනි අක්කාගෙ පුතා එරන්තට දැන් අවුරුදු 23 ක්. එච්.එස්.බී.සී. බැංකුවේ සේවය කරනවා. මමීට කැනඩාවේ පුරවැසිභාවය තියෙන නිසා විශ්‍රාම වැටුපක් ලැබෙනව. ඉඳ හිටල තමයි ලංකාවට එන්නෙ.අපි හැමෝම සතුටින් සැහැල්ලුවෙන් ජීවත් වෙනව. ඩැඩා නැති එක විතරයි දුකකට තියෙන්නෙ.ඩැඩාට ආදරය කරන රසිකයින්ගෙන් පිරිච්ච ජෝති මිතුරු සංගමය සහ ‘ජෝති ගුණ සමරු සංගමය’ අපි ඒකාබද්ධ කළා. මමයි මගේ මහත්තයා රිචඩුයි තමයි මේ වැඩවලට දුවල පැනල යන්නෙ.මොකද මමී මට ඇටර්නි බලය පවරල ගිය නිසා.ලබන 07 වැනිදා අපි බොරැල්ල කනත්තෙදි ඩැඩාගෙ පිළිරුව ළඟ වියළි ආහාර බෙදා දෙනවා. අවුරුදු 18 ක ඉඳන් අපි ඩැඩාගෙ මිය ගිය දිනයට කරන දෙයක් ඒක...”මේ දේවල්වලින් පින් පෙත් පැමිණුවත් ජෝතිගෙ නම විනාශ කරන ඇතැම් පුද්ගලයො ගැන ක්‍රිෂ්ණිට තියෙන්නෙ කලකිරීමක්.“ඒ මනුස්සයා කවදාවත් ඩැඩාගේ හිතවතෙක්වත් නෙවෙයි. මිය ගිය ජෝකීම් පෙරේරා, දාස මුදලාලි, පද්මසිරි කොඩිකාර, ආචාර්ය අජන්තා රණසිංහ වගේ අය තමයි ඩැඩා ළඟින් ම ඇසුරු කළේ.මේ පුද්ගලයා සාප්පුවලටත් ගිහින් ජෝති ගුණ සමරුවට කියල සල්ලි එකතු කරනවලු. කවදාවත් කාගෙන්වත් සල්ලි එකතු කරල අපි ගුණ සමරු තියන්නෑ. මේ අය හිතවතුන් වගේ පෙනී හිටිමින් ඩැඩාගෙ නම විකුණන් කනවා. ඒ මදිවට මාධ්‍යයෙන් හොඳ මිනිස්සු වගේ පෙනී ඉන්නව. ඩැඩාගෙ සින්දුවක් කියල හරි කී දෙනෙක් කුස පුරවගන්නවද?ඩැඩා වගේ හිත හොඳ මනුස්සයකුට එහෙම කරන එක වැරදියි. ඇතැමුන් හොරාට කැසට් ගහගන්නවා.ඩැඩා නැතත් අදටත් කී දෙනෙකු ගෙ කුසවල් පිරෙනවද මේ ගීත හොරකම් කරන එකෙන්.ඒ පිනත් ඩැඩාටමයි කියල හිත හදාගන්නව.මමී නම් ඇහැවත් ඇරල බලන්නෑ. වෙන මිනිස්සු තියා පවුලෙ කෙනෙක්වත් ඩැඩාගෙ සින්දුවක් කියනවට මමී කැමැති නැහැ.“ජෝතිගෙ හඬ තියෙන්නෙ ජෝතිට විතරයි...” එයා කියන්නෙ එහෙම.කොහොම වුණත් ඩැඩාගෙන් තවමත් ප්‍රයෝජන ගන්නෙ මේ සමාජෙ දුෂ්ශීල චරිත. ඩැඩා ඉතිරි කරල ගිය ආදරණීය මතකයම ඇති අපිට ජීවත්වෙන්න...”අදත් ක්‍රිෂ්ණිල හිත හදාගන්නෙ එහෙම හිතල.ඉනෝකා පෙරේරා බණ්ඩාරඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>04</day>
    </date>
    <link>http://www.silumina.lk/2010/07/04/_art.asp?fn=av10070411</link>
    <topic>නැති බැරි අයගේ දුකේදී ජෝති තරම් පිහිටවුණු කලාකාරයකු මට හමුවී නෑ</topic>
    <author>ගාමිණී සුසන්ත</author>
    <content>නැති බැරි අයගේ දුකේදී ජෝති තරම් පිහිටවුණු කලාකාරයකු මට හමුවී නෑෂෙල්ටන් ජයසිංහජෝතිපාල ඉතා ලස්සනට ඇඳීමට පැලඳීමට පි‍්‍රය කළ අයෙකි. ජෝතිගේ කඩවසම් සිරුරට අලංකාරවත් ඇඳුමක් එක්වූ විට දිස්වන්නේ මනා පෞරුෂයකින් හෙබි, කඩවසම් ප්‍රසන්න පුද්ගලයෙකි. ජෝතිපාල සැමවිටම තම ඇඳුම පිළිබඳව සැලකිලිමත් වූ අයෙකි. ඒ; සමාජයේ කැපී පෙනීමට නොව ගායකයකු ලෙස තමන්ගේ රසිකයින් අතරට යනවිට ප්‍රසන්නව පි‍්‍රයමනාපව යායුතු නිසාය. ජෝතිගේ රුව තවමත් බොහෝ දෙනෙකුගේ මතකයේ රැඳී තිබීමට ජෝති ඇඳි ඇඳුම් පැලඳුම් ද ඉවහල් වූ බව නොරහසකි.ලංකාවේ ප්‍රසංගවලට මෙන්ම විදෙස් සංචාරවලට සහභාගීවීම සඳහාත් ජෝතිට අවශ්‍ය ඇඳුම් නිර්මාණය කළ තැනැත්තා ජෝති ඉතාම සමීපව ඇසුරු කළ අයෙකි. කොතරම් සමීපව ඇසුරු කළේද යත්, ජෝති තමා මිය ගිය පසුව තම අවසන් කටයුතු සිදුවිය යුතු ආකාරය ඇතුළත් අන්තිම කැමැති පත්‍රය ලියා දුන්නේත් ඔහුටය. ඔහු ප්‍රවීණ ඇඳුම් නිර්මාණ ශිල්පී ෂෙල්ටන් ජයසිංහ මහතාය.”මට ජෝතිපාලව මුලින්ම හමුවුණේ මගේ මිත්‍ර නන්දසිරි දළුගොඩගේ නිවෙසේදීයි. ඒ 1958 දි. පසු කාලෙක මම ඇඳුම් මැසීමේ ව්‍යාපාරයක් පටන්ගත්ත කොල්ලුපිටියෙ. එතැනට ලංකාවෙ ජනපි‍්‍රය කලාකරුවන් බොහොමයක් ආව මගෙන් ඇඳුම් නිර්මාණය කරගන්න. ඔවුන් මගෙන් ඇඳුම් මහගෙන ගියා වගේම ඔවුන් ඉතා ළඟින් ඇසුරු කළා. සනත් නන්දසිරි, විජය කුමාරතුංග, මගෙ සාප්පුවට නිතර ආව ගිය අය. ජෝතිපාලත් ආව මගෙන් ඇඳුම් මසාගෙන යන්න.ඉන්පසුව මගෙයි ජෝතිගෙයි මිත්‍රකම වැඩිවුණා. අවසානයේ ජෝතිගේ අන්තිම කැමැති පත්‍රය මට ලියල දෙන්න තරම් ජෝති මට සමීප වුණා. ජෝතිපාල මියගොස් මාසයක් ගෙවුණු දවසේදී මම බෝධි පූජාවක් කරල පසුවදා දානයක් දුන්නා. ඊට පසුව සෑම අවුරුද්දකම ජෝතිපාල මියගිය ජූලි 07 වැනිදට මම සුළුවෙන් හෝ දානයක් දෙනවා ජෝති සිහිපත් කරලා. ඒක සමහරවිට දුප්පත් මිනිසුන්ට දෙන බත් පාර්සල් 25 ක් වෙන්න පුළුවනි. ඒත් මම ඒක නොවරදවාම කරනවා.””1983 එක දවසක මට ජෝති ගෙදරට එන්න කිව්ව. ගියාට පසුව ජෝති මට කිව්ව ෂෙල්ටන් මම මැරුණු දවසක මගෙ මරණෙ වැඩ කටයුතු සිදුවෙන්න ඕන විදිය මේ අන්තිම කැමැති පත්තරේ ලියල තියෙනව. මගෙ පවුලෙ අය කොපණ සිටියත්, යාළු මිත්‍රයො කොපමණ සිටියත් මම මේක දෙන්නෙ ඔයාට ඒ; මගේ අන්තිම කැමැත්ත ඒ විදියටම ඉෂ්ටවෙයි කියන විශ්වාසය නිසා” කියල. ඒ අන්තිම කැමති පත්‍රයේ තිබුණු කරුණු කීපයක්ම මට මතකයි. ජෝති මැරුණු වෙලාවෙ ඉඳල සොහොන ළඟට ගෙනයන තෙක්ම ජෝතිගෙ ගීත වාදනය කරන්න කියල ඒ අන්තිම කැමති පත්‍රයේ තිබුණා. ඒ වගේම දේහය සොහොන් කරන විට “පාළු සුසානේ - ප්‍රේම පුරාණේ” ගීතය වාදනය කරන්න කියලත් එහි සඳහන් වෙලා තිබුණා.ඒ වගේම දේහයට ඇඳුම් දෙකක් අන්දවන්න කියලත් සඳහන් වෙලා තිබුණා. ඉන් එක සූට් එකක් විශේෂ එකක්. ඒක; එංගලන්තයෙ ඇල්බට් ශාලාවේ ජෝතිගෙ ප්‍රසංගයක් පැවැත්වුණු අවස්ථාවේ ඒ වෙනුවෙන්ම මම නිර්මාණය කළ සූට් එක. ඒක සුදුපාට සූට් එකක්. ඒ සම්පූර්ණ ඇඳුමටම මම සීකුවීන්ස් ඇල්ලුවා. සපත්තු දෙකේ ඉඳල සෑම දෙයක්ම සූදානම් කළේ මම. මම ජෝතිට කිව්ව මේ සූට් එක ඇඳල රතු රෝස මලකුත් කෝට් එකට ගහන්න කියල. ඒ ඇඳුම තමයි මුල් දින දෙකේ දේහයට අන්දවල තිබුණෙ.ඊට පසුව අලුත් සූට් එකක් මහල දේහයට ඇන්දුවා. ඒක ජෝතිගෙ අන්තිම ඉල්ලීමනෙ. ජෝති මට අන්තිම කැමැති පත්‍රය දෙනගමන් කිව්ව බැරි වෙලාවත් ජෝතිට ඉස්සරවෙලා මම මැරුණොත් මගේ ගෙදර ඇවිත් දවස් 7 ක් මළ පොත කියවනව කියල.””ජෝතිපාල කියන්නෙ හිතට එකඟව වැඩකරන, කියන්න තියන දේ මූණටම කියන පුද්ගලයෙක්. අහිංසක මිනිසුන්ගේ දුකේදී තම හදවත උණුවන කෙනෙක්. ජෝති ඉතාම ජනපි‍්‍රය දවස්වල සල්ලි ගොඩක් හම්බ කළා. ඒත් සතයක්වත් පොතේ දාගෙන ඉතිරි කළේ නෑ. දුප්පත් මිනිසුන් වෙනුවෙන් හරියට වියදම් කළා. දවසක් මම මාලිගාවත්තෙ ෆ්ලැට් එකේ ජෝතිගෙ ගෙදරට ගියා හැන්දෑවෙ පහමාරට විතර. මම යනකොට දොර වහලා. ගේ ඇතුලෙ ඉඳගෙන ජෝති කාටදෝ හයියෙන් බනිනවා.මම දොරට තට්ටු කළා. දොර අරිනකොට ජෝති හිටියෙ තුවායක් ඇඳගෙන. මම ඇහුව ඇයි ජෝති මේ තුවායක් ඇඳගෙන කෑ ගහන්නෙ කියල. “නෑ මචං මම මුනිදාසයට කිව්ව මරදානට ගිහිං සරමක් අරගෙන වරෙන් කියල. ඌ මගෙන් අහනව කෝ තිබුණු සරම කියල. ඌට වැඩක් නෑනෙ මචං ඒක.” කියල ජෝති කිව්ව. ඊට පස්සෙ මම ඇහුව ඇත්තටම ජෝති කෝ ඇඳගෙන හිටිය සරම කියල. එතකොට ජෝති කිව්ව “මචං මීට ටිකකට ඉස්සර වෙලා මගෙ තාත්තා වගේ මනුස්සයෙක් ආව පිනට යමක් ඉල්ලගෙන.ඉතින් මම රුපියල් සීයක් දුන්න. ඊට පස්සෙ ඒ මනුස්සය කිව්ව “අනේ පුතේ මට හරිම සීතයි අඳින්න පරණ සරමක් තියනව නම් දෙන්න කියල. ඉතින් ෂෙල්ටන් උඹ දන්නවනෙ මට තියෙන්නෙ එක සරමයි කියල. තුවාය ඇඳගෙන මම ඇඳගෙන හිටිය සරම ඒ මනුස්සයට දුන්න.” කියල ජෝති මට කිව්ව.ඒ වෙලාවෙ මට පුදුමත් හිතුණා ජෝතිපාල කියන මනුස්සය ගැන. ජෝති මිනිස්සුන්ට ආදරය කළා වගේ ම මිනිස්සුත් ජෝතිට ආදරය කළා. පාර තොටේ ජෝතිත් එක්ක යන විට මම ඒක හොඳට අත්දැකලා තියෙනව. සමහර මිනිස්සු ඇපල්, දොඩම් බෑග් ගෙනත් ජෝතිට දෙනව. ඒ ජෝතිගෙ පින.””මට මතකයි ජෝති හමුවුණු අන්තිම දවස. ඒ ජෝති මැරෙන්න දවස් 5 කට ඉස්සර වෙලා. මට එන්න කියල ජෝති ජචතතඑකක් දුන්න. මම ගියෙ ජෝතිට අලුත් ඇඳුම් කීපයකුත් අරගෙන. ජෝති කතරගම ගම් උදාවෙ සින්දු කියන්න තිබුණෙ ඊට පහුවැනිදා. එදා ගෙදර ජෝතිගෙ අම්මත් හිටියා. ජෝති මම ගෙනිච්ච ඇඳුම් බලල කිව්ව, “උඹ මට ඇඳුම් මහල දුන්නට මට දෙන්න සල්ලි නම් නෑ” කියල. “සල්ලි පස්සෙ ගමු” කියල මම කිව්ව. ටික වෙලාවකින් මගෙ කාර් එකේ අපි පාරට ආව.ඒ අතරමගදි මට කාර් එක නවත්තන්න කියල පාරෙ ගිය මනුස්සයකුට ඉනේ තිබුණු සල්ලි වගයක් දුන්න. මම ඇහුව ඒ මොකද කියල. “නෑ මචං ඒ මනුස්සය දවස් කීපයකට ඉස්සර වෙලා ඇවිත් හදිසියකට කියල සල්ලි ටිකක් ඉල්ලුවා. ඒ වෙලාවෙ මගෙ අතේ තිබුණෙ නෑ.දැන් හම්බවුණු වෙලාවෙ දුන්න” කියල ජෝති කිව්ව. ජෝති නැතිවෙලා අවුරුදු 23 ක් ගතවෙලත් ජෝතිට මේ තරම් මිනිස්සු ආදරේ ඇයි? ඒ ජෝතිගෙ ගීත වගේම ජෝති මිනිසුන්ට දැක්වූ අසීමිත ආදරය නිසයි. ජෝති මරණින් පසුව ඉතාම හොඳ ආත්මයක ඉපදෙන්න ඇති බව මට විශ්වාසයි.” ෂෙල්ටන් ජයසිංහ මහතා තම හිතවතා පිළිබඳව එසේ සඳහන් කළේ දයාබර හැඟීමෙනි.ගාමිණී සුසන්තඡායාරූපය – ගීත් ද මෙල්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>04</day>
    </date>
    <link>http://www.silumina.lk/2010/07/04/_art.asp?fn=av10070412</link>
    <topic>ජෝති කවදාවත් සල්ලි පස්සෙ දිව්වෙ නෑ</topic>
    <author>චන්ද්‍ර ශ්‍රී සෝමසිරි</author>
    <content>ජෝති කවදාවත් සල්ලි පස්සෙ දිව්වෙ නෑ‘ජයනන්ද’ රෙකෝඩ් බාර් අධිපති ජයසේන ද අල්විස්ලොවින් සමුගත් ජෝතිපාලයන් ජීවත්ව උන් ජෝතිපාලයන්ට වඩා බොහෝ දෙනා අතර ජනාදරයට පත්වූ වග රහසක් නොවේ. ජෝති සමුගත් දා අගනුවරට රොක්වූ සුවහසක් සෝබර මුහුණුවලින් එය මැනවින් පසක් විණි.ජෝතිපාල ඒ තරමටම පොදු ජන හදවත්වලට සමීප විය. ඒ තම ගීතවලින් පමණක් නොවේ. තමන්ට උපකාර කළ අයට, ළඟින් ඇසුරු කළ අයට, ආදරය කරන අයට මෙන්ම දන්නා හඳුනන සෑම අයෙකුටම ඔහු කුලුපගව සිටියේය. බොහෝ දෙනා පෙරළා ජෝතිට ළෙන්ගතුකම් පෑවේ ද ඒ උතුම් මනුස්සකමටය. ගැහැනු - පිරිමි, බාල - මහලු, උස් - පහත් භේදයකින් තොරව ජෝති මේ සැවොම ඇසුරු කළේ හද පත්ලේ සඟවා ගත් මිතුදමකිනි. ජන සම්මානයෙන් පිදුම් ලැබූ ජෝති 80 දසකයේදී, එවන් මිතුරෙකුගේ ඇසුරට වැටුණි. එදා ‘සින්දු මාවත’ නමින් හැඳින්වූ පිටකොටුවේ මල්වත්ත පාරේ ජයනන්ද රෙකොඩ්බාර් හිමිකරු වූ ඔහු ජයනන්දය. (ඩබ්ලිව්. ජයසේන ද අල්විස්)1980 වසරේ ඇරැඹු ‘ජයනන්ද රෙකොඩ්බාර්’ හී ජෝති ගැයු හැම ගීතයක් ම පාහේ සංරක්ෂණය වී පවතී. ‘ජෝති මන්දිර්’ නමින් ද හඳුන්වන මෙහි පිවිසෙන්නකුට මුලින්ම දක්නට ලැබෙන්නේ ජෝතිපාලයන්ගේ සුවිසල් පින්තූර පෙළකි. තම හිත මිතුරු ගායකයා තාමත් ජීවතුන් අතර සිටින සෙයක් නිතර ම තමාට දැනෙන බව ජයනන්ද අප සමග පැවසුවේ ජෝතිපාලයන්ට කෘතගුණවේදීත්වය පළ කරමිනි. ‘ජෝතිමත් ගී’, ‘කිරි ඉතිරේවා නව වසරේ’ ඇතුළු කැසට් පට සහ සී. ඩී. තැටි 50 කට අධික ප්‍රමාණයක් නිෂ්පාදනය කර ඇති ජයනන්දයන් ඒවා එදා මෙන්ම අදත් එකසේ අලෙවි වන බව පැවසුවේ දැඩි අභිමානයකිනි.“ඇත්තෙන්ම ජෝති අයියව මං ඇසුරු කළේ එක පවුලෙ සහෝදරයකුටත් වඩා ළඟින්. මම එයා මුලින්ම දැක්කෙ 1962 වසරේ මා දහම් පාසල් යන කාලෙ. සාන්ත සෙබස්තියමේ සුචරිත දහම් පාසලේ එක එක උත්සවවලට ජෝති අයියත් එනවා. ඒත් දැන හඳුනා ගෙන කතාබහ කරන්න පටන් ගත්තෙ 71, 72 වගේ කාලෙ. කොහොමහරි 80 ගණන්වල වෙන කොට අපි හොඳ යාළුවො. ඔහුගේ ගීත පුහුණුවීම් ඇතුළු හැම කලා වැඩකට ම මාත් යන්න පුරුදු වෙලා හිටියා. ජයනන්ද රෙකොඩ් බාර් එකේ දෙවැනි නිෂ්පාදනය විදිහට ‘ජෝතිමත් ගී’ කැසට් එක කළේ ජෝතිගෙ ඉල්ලීමට. ඒක එදා පුදුම විදිහට විකිනුණා.”මේ වන විට ජෝතිපාලයන් කැසට් නිෂ්පාදකවරුන්ට නැතිවම බැරි ගායකයකුව සිටි බව පැවසූ ජයනන්ද තමන් කෙරෙහි තැබූ විශ්වාසය මත හැම මුදල් ගනුදෙනුවක්ම හරියාකාරව සිදු කළ බව ද කීය.“ජෝති අයියා සමඟ වැඩ කරද්දි කිසිම අපහසුවක් ඇතිවුණේ නෑ. සමහර අය කැසට් එකක් කරලා සතියකින් සල්ලි ඉල්ලාගෙන එනවා. ජෝති අයියා කීවෙ මල්ලි, පුළුවන් වෙලාවක දෙන්න කියලා. අපි කරන ව්‍යාපාරය ගැන හොඳ අවබෝධයක් එයාට තිබුණා. කවදාවත් සල්ලි පස්සෙ පන්නපු ගායකයෙක් නෙමේ එයා. යමක් කියන්නෙ හොඳට හිතල බලලා. අනික කියන්න ඕන නම් ඒක කෙළින්ම කියන සිරිතකුත් එයාගෙ තිබුණා. විශ්වාසයෙන් වැඩ කරන අයට, අවංකව කතා කරන අයට ඕන උදව්වක් කරන්න එයා පැකිළුණේ නෑ.”ජෝති ඇසුර තම ව්‍යාපාරික ජීවිතයට මෙන්ම පෞද්ගලික ජීවිතයට ද මහත් ශක්තියක් හා ආලෝකයක් ලබා දුන් බව ජයනන්ද පවසන්නේ ගෞරව පූර්වක හැඟීමකිනි. ජෝතිගේ ජෝතිමත්ම කාලයේ රසවත් තොරතුරු රැසක් මතකයෙන් එකින් එක දිග හරිමින් ඔහු අප 80 දසකයට කඳවාගෙන යයි.“ජෝති අයියා ඕනම කෙනෙකුගෙ ඉල්ලීමක් පැහැර හැරියෙ නෑ. උපන්දින සාද, කොටහළු මඟුල්, මේ හැම එකකටම එදා ජෝති අයියට ආරාධනා ලැබුණා. මගේ මිත්‍රයෙකුගෙන් බේරෙන්නම බැරි තැන හවස පාටියකට එන්න කියල මා ජෝතිට ආරාධනා කළා. ‘හරි මල්ලි මං එනවා’ ඔහු සතුටින් බාරගත්තා. ඒ කාලෙ ජෝති ජනපි‍්‍රයම කාලෙ. සරමයි, සර්ට් එකයි ඇඳගෙන මාත් එක්ක ඒ ගෙදරට ගිහින් පැය ගාණක් විනෝද වුණා. සාන්ත සෙබස්තියමේ ඒ ගෙදර එදා ජෝති ඉන්නව ආරංචි වෙලා පේ‍්‍රමදාස මහත්තයත් ඇවිදින් සින්දු කිව්වා. ”ජෝතිපාලයන්ගේ හදිසි අභාවය ජයනන්දගේ ලෝකයට අඳුරු සේයාවක් එක් කළේය. ජෝති හදිසියේ මියගිය පුවත ඔහු මුලදී විශ්වාස කළේ නැත. නිතර සෙම් අසනීපවලට ගොදුරු වන ජෝති මහ රෝහලට යාම සිරිතක් කරගෙන සිටියේය. මහ රෝහලේ දොස්තර මහත්තුරු ද හෙද හෙදියන් ඇතුළු කාර්යය මණ්ඩලය ද ජෝතිගේ අසනීප තත්ත්වයන් හොඳින් තේරුම් ගෙන ප්‍රතිකාර කිරීමට පුරුදුව සිටියහ. ඒ අවසන් දවස් කිහිපය ජයනන්ද සිහිපත් කළේ සංවේගානුකූලවය.“ජෝති අයිය මොන ලෙඩේ හැදුණත් යන්නෙ මහ ඉස්පිරිතාලෙ මර්චන්ට් වාට්ටුවට. වැඩියෙන් ආනමාලු, ගස්ලබු වැනි පලතුරු කන නිසා එයාට විටින් විට ලොකුවට සෙම් අමාරු හැදුණා. ඒක මර්චන්ට් වාට්ටුවෙ හැමෝම තේරුම් අරගෙන ප්‍රතිකාර දුන්නා. සමහර අවස්ථාවල මැෂිමෙන් සෙම ඉවත් කළා. ටික දවසකින් සනීප වෙලා එය ගෙදර ඇවිත් සුපුරුදු වැඩවල යෙදෙනවා. මේ කියන දවසෙ එයාව අරන් ගිහින් තියෙන්නෙ වෙන පෞද්ගලික රෝහලකට. එතනදි කරන්න ඕන වෛද්‍ය ප්‍රතිකාර ප්‍රමාද වෙලා. ලෙඩේ මොකක්ද කියන එකත් හොයාගන්න බැරිවෙලා. අවසානයේ සෙම හිරවෙලා කතා කරන්න බැරුව පැය ගාණක් සිහිය නැතුව ඉඳලා. පුරුදු තැනට අරන් ගියානම් එයා අදත් ජීවතුන් අතර ඉන්නව කියල හැමෝම එදා කිව්වා. අනික “ජෝති බීල මළා” කියල වැරැදි ප්‍රචාරයක් කරපු මිනිස්සුත් එදා හිටියා.රට පුරා අඩබෙර ගසමින් ජෝති සමරු උත්සව පවත්වද්දී, ජයනන්ද තම මිතුරන් හා ජෝති පවුලේ කිහිප දෙනෙකු එක්ව නිහඬව ජෝති සැමරුම් උත්සව දෙකක් වාර්ෂිකව පවත්වයි. ඒ ජූලි 7 වැනිදා බොරැල්ල කනත්තේ ජෝති ස්මාරකය අසලදීත් ජෝතිගේ උපන් දිනය යෙදෙන පෙබරවාරි 12 වැනිදා මාලිගාවත්ත ජෝති පිළිරුව අසලදීත්ය. දුගී මගී අසරණයින්ට වියළි ආහාරත් අසරණ පවුල්වල දූ දරුවන්ට පොත් පාර්සලුත් බෙදා දී ජෝතිට පින්පමුණු වීම මෙහි අරමුණ බව එච්. ආර්. ජෝතිපාල ගුණ සමරු සංවිධානයේ ලේකම් ධුරය ද දරන ජයනන්ද අප සමඟ පැවසීය.චන්ද්‍ර ශ්‍රී සෝමසිරිඡායාරූප - ගීත් ද මෙල්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>04</day>
    </date>
    <link>http://www.silumina.lk/2010/07/04/_art.asp?fn=av10070413</link>
    <topic>ජෝති වගේ ගායකයෙක් අතීතයේ හිටියෙත් නැහැ</topic>
    <author/>
    <content>ජෝති වගේ ගායකයෙක් අතීතයේ හිටියෙත් නැහැශ්‍රීමාලි - සවුන්ඩ් ලංකා නිර්මාතෘ ස්වර්ණදාස හේරත්ශ්‍රීමාලි - සවුන්ඩ් ලංකා නිර්මාතෘ ස්වර්ණදාස හේරත් මහතා ගීත කැසට්පට නිෂ්පාදනය සඳහා රාජ්‍ය සම්මාන හිමිකරගත් නිෂ්පාදකවරයෙකි. ඒ ආචාර්ය ප්‍රේමසිරි කේමදාසයන්ගේ ‘පහන් තරුව‘ කැසට්පටය (1986) නිපදවීම වෙනුවෙනි. අසහාය ගායක එච්.ආර්. ජෝතිපාලගේ ගීත වැඩිම ප්‍රමාණයක් කැසට් හා සංගත තැටි (සී.ඩී) වලට නඟා ඇත්තේ ද හේරත් මහතාය.එසේම ඔහු පෞද්ගලිකව මට්ටමෙන් ජෝතිපාලයන්ගේ ගීත සංරක්ෂණය කරන්නකු වශයෙන් ද අපේ සුවිශේෂ බුහුමනට ලක්වන්නෙකි. (හේරත් මහතා ගීත රචකයකු වශයෙන් කුසලතා ප්‍රකට කර ඇත. ආචාර්ය දයාරත්න රණතුංග සහ මහාචාර්ය අමරා රණතුංග ගයන ‘අමරාදේවි’ ගීතයේ පද රචනාව මොහුගේය.)ඔබට කොහොමද ජෝතිපාල මුලින්ම මුණගැහුණේ?මට ජෝති මුලින්ම මුණගැහුණේ මා ගුවන් විදුලියේ සහන නිවේදකයකු වශයෙන් කටයුතු කරන අවදියේ. ඒ කියන්නේ 1974 රෙදි විතර. එකල ඉරිදා දහවල් ප්‍රචාරය වූ ‘වෙලෝනා ගීතධාරා’ මා නිවේදකයකු වශයෙන් ඉදිරිපත් කළ ජනපි‍්‍රය සංගීතමය වැඩසටහනක්. මම ඒ දවස්වල ‘තරංගා ඇඩ්වටයිසින්’ යන නමින් වෙළෙඳ ප්‍රචාරණ ආයතනයක් ද (ඒජන්සියක්) පවත්වගෙන ගියා. ඒ අතරතුරදි තමයි මට ජෝති මුණ ගැහුණේ.ජෝතිගේ ගීත, කැසට්පටවලට නැඟීමේ කාර්යයට ඔබ සම්බන්ධ වුණේ කොහොමද?ලංකාවේ කැසට් ව්‍යාපාරය පටන් ගැනීමේ පුරෝගාමිත්වය හිමිවන්නේ ‘තරංගා’ අධිපති විජය රාමනායක මහතාට. මම තමයි එම ව්‍යාපාරයට එක්වුණු දෙවැනි පුද්ගලයා. මම ජෝතිපාලගේ ගීත කීපයක් එකතු කරලා ‘දීපශිඛා’ යන නමින් කැසට් පටයක් නිෂ්පාදනය කළා. ඒක තමයි මම නිපැයූ මුල්ම ජෝති කැසට්පටය.මේ වනවිට මම මවිසින්ම නිෂ්පාදනය කරන ලද ජෝතිගේ කැසට්පට 22 ක් ද වෙනත් අයගෙන් මිලටගත් ජෝතිගේ ගී ඇතුළත් කැසට්පට 27 ක්ද එළිදක්වා තිබෙනවා.ඔබ ජෝතිපාලයන්ගේ ගීත සංරක්ෂණය කිරීමේ අද්විතීය කාර්යයේ ද නියැලී සිටිනවා.ජෝතිගේ ගීත විතරක් නෙමෙයි ජෝතිගේ ඡායාරූපද මම සංරක්ෂණය කරනවා. මා ළඟ ජෝතිගේ ගීත 600 ක් පමණ තිබෙනවා. ජෝතිගේ කැසට්පට සඳහා ගැනුණු ඡායාරූප රැසක් ද මා සතුයි. ජෝතිගේ ඡායාරූප අද ඇතැම් පුවත්පත් ආයතනවල පවා නැහැ. ජෝතිපාල උපහාර උත්සව සඳහා පවා රාමුකරන ලද ජෝතිගේ ඡායාරූප ලබා දෙන්නේ මම.ඔබ වැන්නකුගේ මෙකී කාර්යභාරය මෙතෙක් ප්‍රමාණවත් ඇගැයීමකට ලක්ව නැහැ නේද?ඒ ගැන මට තියෙන්නේ කනගාටුවක්. අද පෞද්ගලික ගුවන්විදුලි නාලිකාවල වැඩිපුරම ඇසෙන්නේ් අප නිෂ්පාදනය කළ ජෝතිගේ ගීතයි. ඒවා ස්ටිරියෝ නාද රටාවකට මුසු කළේ අපියි.එම ගීත නොතිබෙන්න අද රසිකයන්ට අහන්න වෙන්නේ පරණ මොනෝ ක්‍රමයට පටිගතවුණු ජෝතිගේ ගීත. ඒ ගීතවල කාර්මික අංශය දුර්වලයි. එනිසා ඒවා රසවිඳින්න අපහසුයි. එබඳු පසුබිමක අපි කරපු කාර්යභාරය කිසිවකුගේ ඇගැයීමට ලක්නොවීම ඇත්තටම කනගාටුදායක දෙයක්. අපේ රටේ බොහෝවිට සිද්ධ වෙන්නේ නිෂ්පාදකවරුන්ට ද්වේෂයෙන් බැණවැදීම පමණයි.එච්.ආර්. ජෝතිපාලයන්ට ඉහළම ගෙවීමක් කළ කැසට්පට නිෂ්පාදකවරයාත් ඔබ බව ක්ෂේත්‍රයේ අය කියනවා.ජෝතිගේ වෘත්තිය වුණේ ගීත ගායනය. අපි ඔහුගේ වෘත්තියට සරිලන ඉහළම ගෙවීම් කළා. ‘ඇල්හේන’, ‘උන්මාදනියේ’ වැනි ගීත කැසට්පට නිෂ්පාදනය කළාට පස්සේ මම ජෝතිට මෝටර් රියක් පවා තෑගි කළා. ඒ ලැන්සියා බීටා වර්ගයේ කාර්එකක්.කැසට් හා සංගත තැටි ක්ෂේත්‍රයේ පුරෝගාමියකු වන ඔබ අද වනවිට නිහඬ ඇයි?ඒකට එකම හේතුව වංචනික ලෙස ව්‍යාජ සංගත තැටි වෙළෙඳපොළට මුදා හැරීමයි. මේක නීති විරෝධි ක්‍රියාවක්. 2003 අංක 36 දරන බුද්ධිමය දේපළ පනතට අනුව ගීතයක ව්‍යාපාරික අයිතිය පැහැදිලිවම තහවුරු කරලා තිබෙනවා. ඒ අනුව පොලිසියට බලය තියෙනවා, ඕනෑම තැනකදි මේ කොල්ලකරුවන් අත්අඩංගුවට ගන්න. බුද්ධිමය දේපළ කාර්යාංශයේ අධ්‍යක්ෂවරයා පවසන ආකාරයට රහස් පොලිසියේ මේ පිළිබඳව විශේෂයෙන් පුහුණු කළ අංශයක් පවා තිබෙනවා. ඒත් අදටත් මේ ව්‍යාජ සංගත තැටි වෙළෙඳපොළේ විවෘතවම විකිණෙනවා.මේ ප්‍රශ්නය නිසා අපිට පුළුවන්කම් නැහැ නව නිර්මාණ ඇතුළත් අලුත් නිෂ්පාදනයක් කරන්න. ඉස්සර මේ කර්මාන්තයෙන් ලක්ෂ තුනක පමණ පිරිසකට ජීවනෝපාය සැලසුණා.ගීත රචකයන්, සංගීතඥයන්, ගායක ගායිකාවන්, වාදකයන්, ශබ්ද පටිගත කරන ශිල්පීන්, බෙදා හරින්නන්, රෙකෝඩ්බාර් හිමියන් ඔවුන් අතර ප්‍රධානයි.මේ ජාවාරමෙන් ඒ සියලු දෙනාම දැවැන්ත වෘත්තිමය අර්බුදයකට ඇදහෙළා තිබෙනවා. ශ්‍රී ලංකා සීඩී, කැසට් නිෂ්පාදක සංගමයේ හිටපු සභාපතිවරයා වශයෙන් මම ගරු ජනාධිපතිතුමාගෙන් ඉල්ලා සිටින්නේ මේ කෙරෙහි අවධානය යොමුකර නීතිය ක්‍රියාත්මක වන තැනට කටයුතු සලස්වන ලෙසයි.යළිත් ජෝති ගැන කතා කළොත්; ඔබ ජෝතිගේ දකින සුවිශේෂතා මොනවාද? කොටින්ම ඔහු අදටත් ජනපි‍්‍රය ඇයි?ඔහුගේ ජනපි‍්‍රයත්වයට ප්‍රධානම හේතුව ලෙස මා දකින්නේ ඔහු පොදුජනතාවට ගීත ගැයීමයි. ජෝති ගීතයකට දුන් ජීවය, එයින් හැඟීම් උද්දීපනය කළ ආකාරය විස්මිතයි. ජෝතිගේ තවත් විශේෂතාවයක් තමයි ඕනෑම ශෛලියක ගීත ගායනා කිරීමේ තිබූ සුවිශේෂ හැකියාව.ඒ හැකියාව තිබුණේ ඔහුටම පමණයි.අනික තමාගේ වෘත්තීය කෙරෙහි පුදුමාකාර කැපවීමක් ඔහුට තිබුණා. ඔහු සල්ලිවලට වහල්වෙලා කලාව පාවා දුන්නේ නැහැ. ඒත් තම වෘත්තියට පුදුමාකාර ලෙස ආදරය කළා, ගරු කළා.පෞද්ගලිකව ගත්තොත් ජෝති මොනවගෙ ගතිගුණ තිබුණු කෙනෙක්ද?ජෝති වචනයේ පරිසමාප්ත අර්ථයෙන්ම ‘රත්තරන් හදවතක්’ තිබූ ගායකයෙක්. එච්.ආර්. යන්නෙන් අදහස් කෙරෙන්නේ ‘හදවත රත්තරන්’ කියන තේරුම බව තවත් ජනපි‍්‍රය ගායකයකු වන නිහාල් නෙල්සන් වරක් කියා තිබුණා. ඒක සහතික ඇත්ත. ජෝතිපාල කියන්නේ රැකියා බැංකුවක් බවත් නිහාල් කියලා තිබුණා.අද හුඟක් පෞද්ගලික ගුවන්විදුලි නාලිකා යැපෙන්නේ ජෝතිගේ ගීතවලින්. අලුත් චිත්‍රපටවලට පවා අද ජෝතිගේ් පරණ ගීත ඇතුළත් කෙරෙනවා. ආධුනිකයන් ‘සුපිරි තරු’ බවට පත් කරන්නෙත් ජෝතිගේ සින්දු. කොටින්ම අපේ රටේ හිඟන්නෝ ජෝතිගේ සින්දුවක්, දෙකක් කියලා තමයි ජීවිතය ගැටගසාගන්නේ.ඒ අනුව අපිට කියන්න පුළුවන් ජෝති වගෙ ගායකයෙක් අතීතයේ හිටියෙත් නැහැ. අනාගතයේ උපදින්නෙත් නැහැ.ඔබ ජෝති වෙනුවෙන් වාර්ෂිකව මොනවද කරන්නේ?මම බොහෝ විට ජෝතිගේ පෝස්ටරයක් මුද්‍රණය කරලා රටපුරා බෙදා හරිනවා. මගේ කාර්යාලයේ තියෙන ජෝතිගේ රාමුකළ පින්තූරයට මං උදේ හවා පින් දෙනවා.ජෝති මිය ගියෙත් මගේ් පියා මිය ගියෙත් එකම මාසයේ. වසරක් පාසා ඔවුන් දෙදෙනාම සිහි කරලා මම දානයක් දෙනවා. වාර්ෂිකව ශ්‍රී මහා බෝධියට පහන් පූජාවක් කරනවා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>04</day>
    </date>
    <link>http://www.silumina.lk/2010/07/04/_art.asp?fn=av10070414</link>
    <topic>මාව මතක් වෙන්නේ නත්තලටයි ජෝති අනුස්මරණ දවසටයි විතරයි</topic>
    <author>හේමාලි</author>
    <content>මාව මතක් වෙන්නේ නත්තලටයි ජෝති අනුස්මරණ දවසටයි විතරයිග්‍රේෂන් ආනන්දඑච්.ආර්.ජෝතිපාලයන්ගෙන් පසු චිත්‍රපට පසුබිම් ගීත ක්ෂේත්‍රයට පැමිණි අපූරුම හඬ හිමිවෙන්නේ ග්‍රේෂන් ආනන්දට. පුරා දශක ගණනාවක් ඔහු අපේ රටේ සහෘද රසික රසිකාවියන් ගේ හදවතට ආමන්ත්‍රණය කළා.බිළිඳුනේ... දරුවනේ මගේ පැලෙත් රජමැදුරේ අම්මා පෙව් කිරි කඳුළින්මේ ලොව මෙතරම් හැඩවුණේ... ගීතයේ පද මතක් කළත් ඒ හඬ ඈතින් ඇහෙනව වගේ දැනෙනවා. ඒ විතරක්ද? ඈත දුරක දෑස පාවෙලා, හිම රේණු වැටෙනා, තරු යායේ ඈතින් ඈතට, සිහින අහසේ වසන්තේ, බාලේ පුංචි කාලේ මගේ, ඉපදී ලොවේ.. එකින් එක පෙළින් පෙළට මතක් වෙනවා. කෙළවරක් නැතුව. ගායකයෙක් විදියට පමණක් නොවෙයි වාදකයෙක්, සංගීත අධ්‍යක්ෂවරයෙක් විදියට ඔහු අපට තිළිණ කරපු නිර්මාණ අප්‍රමාණයි. මේ වන විට පුරා දශක තුන හමාරක් ඔහු සංගීතය වෙනුවෙන්ම ජීවිතය කැපකර හමාරයි.1975 ප්‍රවීණ සංගීතඥ සරත් දසනායකයන් ළඟ ගිටාර් වාදකයකු සහ කී බෝඩ් වාදකයකු වශයෙන් ග්‍රේෂන් සංගීත ක්ෂේත්‍රයට පිවිසුණේය. ඔහුගේ පළමුවැනි ගීතය තැටිගත කළේ 1978 දීය. ඒ ‘ඈත දුරක දෑස පාවෙලා’ ගීතය විශාරද නීලා වික්‍රමසිංහ සමඟිනි. ලංකාවේ අවසන් වරට නිකුත් වුණු වෙළෙඳ තැටිය වුණේද එයයි. ඉන්පසු කැසට් පට හඳුන්වාදීම සිදුවිණ.’මම ඉස් ඉස්සරලම චිත්‍රපට පසුබිම් ගායනයට එක්වුණේ ‘තනි තරුව‘ චිත්‍රපටයේ සනත් ගුණතිලකට පසුබිම් ගායනය කරලා. එදා ඉඳලා චිත්‍රපට ක්ෂේත්‍රයේ ජනප්‍රිය තරු රැසකට අද පරම්පරාව දක්වාම පසුබිම් ගීත කියනවා. ජෝතිපාලයන්ගේ වියෝවෙන් පස්සෙ රවීන්ද්‍ර රන්දෙනිය, ජෝ අබේවික්‍රම, ගාමිණී ෆොන්සේකා වැනි දැවැන්ත නළු චරිතවලට මම පසුබිම් ගායනයෙන් එක්වුණා. එදා ඒ පටන්ගත්ත ගමන තව අද වෙන තුරුත් ගමන් කරනවා. අද අලුතින් සිනමාවට එක්වෙන චන්න පෙරේරා, සම්පත් ශ්‍රී රෝෂන්, රොෂාන් රණවන දක්වාම ගීත ගායනා කරනවා. දෙවියන් වහන්සේ මට දුන්න මිල කළ නොහැකි සම්පත මගේ කටහඬ”හැබෑවටම ඒ කටහඬ දෙවියන් තමයි ඔහුට දීලා තිබෙන්නේ. විශේෂයෙන්ම චිත්‍රපට පසුබිම් සංගීතයේ සුවිශේෂී ලකුණ වූ එච්.ආර්.ජෝතිපාලයන්ගේ වියෝවෙන් පසු ලතා වල්පොල, ඇන්ජලින් ගුණතිලක වැන්නන් සමඟ යුග ගීත ගැයීමට අවස්ථාව හිමිවූයේ ග්‍රේෂන් ආනන්දටය. ජෝති ජීවමාන කරන්නට සමත් අයෙක් නොවූවත් ග්‍රේෂන් ඔහුගේ අඩුව පිරවීමට සිය උපරිම දායකත්වය පිරිනැමුවේය.මේ සියලු කාරණා මැද තවමත් නොසැලී සංගීත ක්ෂේත්‍රයේ රැඳී සිටින ග්‍රේෂන් පසුගිය දිනක කොළඹ බණ්ඩාරනායක සම්මන්ත්‍රණ ශාලාවේ පවත්වන්නට යෙදුණු ‘ආනන්ද රාත්‍රිය’ සංගීත ප්‍රසංගයේ ඩිජිටල් සංගත තැටිය ටොරානා ලේබලයෙන් නිකුත් කෙරිණි.”මේ සඳහා මගේ ජනප්‍රියතම ගීත 18ක් ඇතුළත් වෙනවා. ඈත දුරක, හවසට පායා, හිමරේණු, තරුයායේ, හිතුමතේ, නිල්නුවන්, සිහින අහසේ, බාලේ පුංචි කාලේ, ඉපදී ලොවේ, තිසරවිලේ, රැල්ලෙන් රැල්ල, සීතාදෝ, ආදර සීනුව, රනින් මාල, ඇතුළු ගීත රැසක් මේකට ඇතුළත් වෙනවා. සරත් ද අල්විස් ප්‍රමුඛ වාදක මණ්ඩලය තමයි සංගීතය සැපයුවේ. රැජිණි සෙල්වනායගම්ගේ අලංකාර නර්තනයෙන් මේ ප්‍රසංගය හැඩවෙනවා. කලාශූරී ලතා වල්පොල, ඇන්ජලින් ගුණතිලක, නීලා වික්‍රමසිංහ, ශ්‍රියානි ෆොන්සේකා, නිරෝෂා විරාජිනී, සමිතා මුදුන්කොටුව, ශ්‍යාම් ෆොන්සේකා මේ සඳහා යුග ගායනයෙන් එක්වෙනවා.ග්‍රේෂන්ගේ ගීතවලට කොයිතරම් රසිකයන් ආදරේ කළත් අද විද්‍යුත් මාධ්‍යවලින් තමාගේ නිර්මාණවලට තැනක් නෑ කියලයි ඔහු කියන්නේ.’අද අපේම ගීත තරගවලට ගායනා කරලා සුපර් ස්ටාර්ස්ලා හදලා ඒ අය කෝටි ගණනින් හම්බකර ගන්නවා. සමහරු පිටරට සංදර්ශනවලට ගිහින් කියන්නෙත් අපේ ගීත. මේක මට විතරක් නොවෙයි බොහෝ ප්‍රවීණ ගායක ගායිකාවන්ට වන දෙයක්. අද ලංකාවේ එකම එක විද්‍යුත් මාධ්‍යයකවත් මගේ හොඳ ගීතයක් නෑ. හොඳ ගීතයක් රූප රචනා කරමු කියලා ආරාධනා ලැබෙන්නෙත් නෑ.මට ආරාධනා කළොත් කරන්නේ එක්කෝ නත්තලට. එහෙම නැතිනම් ජෝතිපාලයන් අනුස්මරණ දවසට විතරයි. එච්.ආර්.ජෝතිපාලයන් මට මුණගැසුණේ මම වාදකයෙක් හැටියට ඉන්න කාලේ. මම නුවර ඉඳලා කොළඹ ආවේ ජෝතිපාලයන්ගේ සරල ගී වැඩසටහනට ගිටාර් ගහන්න. සරත් දසනායකයන් මාව මඟුල් ගෙදරකදි දැකලා හඳුනාගෙන තමයි මේ අවස්ථාව ලබල දුන්නේ. එදා ඒ කියන්නේ 1977 මම ජෝතිපාලයන් ගායනා කළ ටජ් මහලක්, සමනල මුදුනේ, කීවෙමි ඔබ හට සිය දහස්වර, කියන ගීතවලට ගිටාර් වාදනය කළා. මට මතකයි වැඩසටහන ඉවර වෙලා අපි ජෝතිපාලයන්ගේ ගෙදර ගියා. ඊට පස්සේ අපි හුඟාක් ළඟින් ආශ්‍රය කළා. කොටින්ම කිව්වොත් ඔහු දරුවකුට වගේ මට ආදරේ කළා. සමහර වෙලාවට ඔහු කිව්වා ‘මටත් ග්‍රේෂන් වගේ පුතෙක් හිටියා නම්’ කියලා.අන්තිමට කොහොමහරි ඔහුත් සමඟ ගීත ගායනා කරන්නත් මට අවස්ථාව ලැබුණා. ඒ ‘නැවත හමුවෙමු’ චිත්‍රපටයේ ‘සිහින අහසේ වසන්තේ’ ගීතය. මට ගීත ගායනා කරන්නට පුළුවන් වුණාට චිත්‍රපට පසුබිම් ගායනය කියන එක ගැන ජෝතිපාලයන්ගෙන් මම බොහෝ දේ ඉගෙන ගත්තා.ඇත්තටම කිව්වොත් අපි මේ කරන්නේ ස්වයං රැකියාවක්. අපිට පුළුවන් කල් විතරයි හැම දෙයක්ම. අපට කවදාවත් බැංකු ලෝන් දෙන්නෙත් නෑ. මම සංගීත ක්ෂේත්‍රයට ආවේ පරම්පරාවේ සල්ලි අරගෙන නොවෙයි. මට කියලා ජීවත්වෙන්න අඟලක්වත් නෑ. එහෙම දෙන්න කවදාවත් කවුරුත් ඉදිරිපත් වෙලත් නෑ.ග්‍රේෂන් කියන්නේ හිත් අමාරුවෙන් කියලා අපට හිතුණා. එක පැත්තකින් සරසවි සම්මාන කිහිපයක්ම දිනාගත් ප්‍රවීණ ගායකයෙක්. ඒ වගේම ‘සිග්නිස්’ අන්තර්ජාතික සම්මාන දිනාගත් ගායකයෙක්. දෙවියන් ඔහුට දුන් මේ තිළිණවලට ඔහු හැමදාමත් කෘතඥවෙනවා.’ඒ වුණාට මගේ ජීවිතේ දිහා ආපස්සට හැරිලා බලත්දි මට කනගාටුවකුත් දැනෙනවා. ඒ මොකද මගේ දරුවෝ ඉගෙන ගන්නවා. ඔවුන්ට සුව පහසු ජීවිතයක් මම හදල දෙන්න ඕන.අපි සින්දු කියනකොට නම් උජාරුවට බොහෝ දෙනෙක් කියනවා ජෝතිපාලගෙන් පස්සෙ අපිට ඉන්නේ මෙයා විතරයි කියලා. ඒ වුණාට මොනව හරි කරගන්න ගියොත් ඒ වෙලාවට ගණන් ගන්නෙ නෑ.ගෙවුණු අතීතය ගැන සතුට දුක කනගාටුව මිශ්‍ර හැඟීමක් ග්‍රේෂන් තුළ තිබුණත් ඉදිරි කාලය ඇතුළත ඔහු සූදානම් වන්නේ තම කලා දිවියට තිස් පස් වසරක් පිරීම නිමිත්තෙන් අපූරු සංගීත ප්‍රසංගයක් එළිදැක්වීමටයි. මේ දිනවල ඔහු ඒ කටයුතු සඳහා සූදානම් වෙනවා.හේමාලි  කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>04</day>
    </date>
    <link>http://www.silumina.lk/2010/07/04/_art.asp?fn=av10070415</link>
    <topic>ජෝති ගැන කලාකරුවන්ගේ අදහස්</topic>
    <author>තුෂාරි වික්‍රමසිංහ</author>
    <content>ජෝති ගැන කලාකරුවන්ගේ අදහස්මහාචාර්ය කාලෝ ෆොන්සේකාජෝතිපාල තරම් අපේ රටේ, අපේ දැයේ හැම සමාජ ස්ථරයකම මේ තරම්ම ජනපි‍්‍රය වූ ගායකයකු ගැන අපේ කාලයේදී මම නම් දන්නේ නැහැ. ඔහුගේ ගායනය පිළිබඳ වැදගත් වුණේ ඔහු ගයන්නේ හින්දි අනුකාරක ගීත ද නොඑසේ නම් අපේ රටේ සංගීතඥයන් නිර්මාණය කළ ගී ද යන්න නොවේ. වැදගත් වුණේ ගායන විලාසයයි. ජෝතිපාලගේ ගීවල වැදගත් වුණේ ඒ ගීවල අඩංගු අර්ථය ආදිය නොවේ. ඔහුගේ ගායන විලාසයයි.ලතා වල්පොල1950 ගණන්වල වසන්තා සන්දනායකත් සමඟ ගීතයක් ගායනා කරන්න ජෝති ඇවිත් හිටියා. එතැන දී තමයි මුල් වරට මම ජෝතිපාල දැන හඳුනා ගත්තේ. පසුව ජෝතිපාල සමඟ ගීත ගායනා කරන්න මට අවස්ථාව උදාවුණා. ඒ අනුව මම ‘අනුපමා’ චිත්‍රපටයට ‘සිහින විලේ’ කියන ගීතය ජෝතිපාලයන් සමඟ ගායනා කළා. ජෝතිගේ හඬ බොහෝ දුරට යුග ගී ගයන්න ගැළපුණේ ඇන්ජලීන් ගේ හඬට.ලංකාවේ අංක එකේ ජනපි‍්‍රය ගායකයා වුණත් ජෝති හිස උදුම්මවා ගත් පුද්ගලයෙක් නෙවෙයි. එයා හුඟාක් හොඳ පුද්ගලයෙක්. දුප්පත් අයට ගොඩාක් උදව් උපකාර කළා. සැරපරුෂ කෙනෙක් නෙවෙයි.අනුන්ට ඊර්ෂ්‍යා කරපු කෙනෙකුත් නෙවෙයි. කලාතුරකින් කෙනෙකුගෙන් දකින්න පුළුවන් දුර්ලභ ගතිගුණ රැසක් ජෝතිට තිබුණා. සාමාන්‍යයෙන් ඔහු ඉතාම හොඳ මනුෂ්‍යයෙක්. ක්ෂේත්‍රයේත් ඉන් පරිබාහිරවත් කා සමඟත් ජෝති හරිම සුහදයි. කාටත් වැදගත් විදිහට කතා කරන, සලකන පුද්ගලයෙක් ඔහු. ඔහු නැති අඩුව අදටත් මෙරටේ චිත්‍රපට කලාවට බොහෝ සේ දැනෙනවා කියන එකයි මගේ හැඟීම.පණ්ඩිත් ආචාර්ය අමරදේවමගේ සංගීත රචනා යටතේ ජෝති ගැයුවේ එකම එක ගීතයයි. ඒ එකම ගීතයෙන් ඔහු තුළ පැවති සුවහසක් පැතුම් සහ සිතුම් මා මැනවින් දැක ගත්තා; හඳුනා ගත්තා. ජෝතිපාල කියනකොට අපිට වාචාර්ථයෙන් පෙනී යනවා, ජෝති නම් ආලෝකයයි. ඔහු මැනවින් ආලෝකය හෙවත් ස්වභාව රූප සම්පත්තිය පාලනය කළ ගායකයෙක්. නමුත් ඊට අමතරව ඔහු ස්වරය, තාලය මැනවින් පාලනය කළා. ඊටත් වඩා හොඳින් ඔහු පාලනය කළේ මිත්‍රත්වයයි.ඇන්ජලීන් ගුණතිලකජෝතිපාලයන් සහ මම ළඟින්ම ගායනා ක්ෂේත්‍රය තුළ ඇසුරු කරන්න පටන්ගත්තේ චිත්‍රපට පසුබිම් ගායනය හරහායි. මුල දී මාත් එක්ක චිත්‍රපට පසුබිම් ගීත ගායනාවලට එකතු වුණේ සිඩ්නි ආටිගල, මොරිස් දහනායක වගේ ගායකයන්. 1950 ගණන්වලදී ජෝතිපාලයන් මාත් සමඟ ‘ජීවනේ වීණාවේ’ ගීතය ගායනා කළා. ඉන්පසුව ‘දස්කම’, ‘ගැහැනු ගැට’ වගේ චිත්‍රපට ගණනාවකටම ජෝති සහ මම එක්ව ගීත ගායනා කළා. ඉන්පසුව සිනමාවේ දිගින් දිගටම අපි දෙන්න ගේ ගීත ඉතාම ජනපි‍්‍රය වුණා. ජෝතිපාල හරිම සරල කෙනෙක්. බොහෝ වෙලාවට සංගීත සංදර්ශනවලට ගියහම ජනතාව ජෝතිවයි මාවයි වටකර ගන්නවා. ඒ තරමට ඔහුගේ සහ මගේ ගීත ජනතාව අතර ජනපි‍්‍රයයි.මට මතකයි මගේ ඔළුවෙ ගහල තියෙන මල් පවා රසිකයන් ගලවා ගන්නවා. ඒ ඔවුන්ට සිහිවටන විදිහට. ඇත්තටම රසිකයන් අපිට නරක විදිහට කරදර කළේ නැහැ. ඔවුන් හරිම ආදරෙන් තමයි අපි වටා රොක් වුණේ. අපි ඒ කාලෙ අම්පාර, ගල්ඔය වගේ ඈත ප්‍රදේශවල පවත්වන සංගීත ප්‍රසංගවලට සහභාගි වෙන්න කොළඹින් පිටත් වෙන්නේ පාන්දර එකට දෙකට විතර රෑ දෙගොඩ හරියාමෙ එහෙම යන කොට මම, ජෝති, රෝහිණි, සුදුසිංහ, ජී. එස්. බී. රාණි, මල්ලිකා කහවිට අපි කට්ටිය එකට තමයි යන්නේ. ඊට පහුවදා අපි කාලා, බීලා විනෝද වෙලා දවල් වරුවේ ක්‍රිකට් ගහනවා. ඒ අතීතය හරිම විනෝදයි.ආචාර්ය ප්‍රේමසිරි කේමදාසවාණිජ චිත්‍රපට ඔය තරම් දුරට ආවේ ජෝතිපාලගේ හඬ නිසා. ස්ක්‍රීන් වොයිස් කියන එක මහා විශාල සම්පතක්. ඉන්දියාව වගේ රටවලත් කීපදෙනාටයි තියෙන්නේ. ලංකාවේ වුණත් ජෝතිපාල, හරූන් ලන්ත්‍රා, ධර්මදාස වල්පොල වගෙ ගායකයන් ස්ක්‍රීන් එක දැඩිව ග්‍රහණය කරගත්තා.ඒකයි ජෝතිපාලගෙන් පස්සේ කවුරුත් නැත්තේ. ඔය කවුරු කවුරු ඇවිත් සින්දු කිව්වත් ජෝතිපාලගේ කිසිම තැනකට එන්න බැරිවුණා. ඔය වාණිජ චිත්‍රපට හදපු අය ඇදගෙන වැටුණේ ඇත්තටම ජෝතිපාලගේ වොයිස් එකත් එක්ක. ඒක ස්ක්‍රීන් වොයිස් එකක්. මුළු තිරයේම දැවැන්තව නැඟී හිටිච්ච වොයිස් එකක්.ජෝතිපාල කියන්නේ මිනිසත් බව උතුරා ගිය මිනිසෙක්. වාදක මණ්ඩලයෙන් වුණත් කොහොමද මල්ලි, කෑවද බීවද කියලා අහනවා. අන්න ඒ වගේ පුදුම ගුණාංග තිබුණා. ඉන්දීය ශාස්ත්‍රීය සංගීතය හදාරලා ආපු අය ස්වර ස්ථානවල නොපිහිටා ගයනකොට මේ මනුස්සයා කොහොමද මේ පරිචය ලබා ගත්තේ? අන්න ඒක ගැන රිසර්ච් එකක් කරන්න වටිනවා.නිහාල් නෙල්සන්මම එච්. ආර්. ජෝතිපාලයන් හඳුනාගත්තේ 1965 දී විතර. ඒ ප්‍රසංග වේදිකාවේදී. එදා මෙදා තුර ඔහු සමඟ ඔහු මිය යන තෙක් වසර 40 ක 45 ක බැඳීමක් අප අතර පැවතුණා. ජෝති ඉතාම හොඳ මිත්‍රයෙක්. නිහතමානී පුද්ගලයෙක්. ඔහු කාටවත් ඊර්ෂ්‍යා, වෛර, ක්‍රෝධ කරපු පුද්ගලයෙක් නෙමෙයි. වචනයේ පරිසමාප්ත අර්ථයෙන්ම මනුෂ්‍ය ගතිගුණ ඇති කෙනෙක් කියල කියන්න පුළුවන්. මම දකින විදිහට ශ්‍රී ලංකාවට ජෝතිපාල කියන ගායකයා වටිනා සම්පතක් වුණා. නමුත් අවාසනාවකට ඔහුට තමාගේ දක්ෂතාවලින් ජාත්‍යන්තර ලෝකයට යන්න ඉඩ ප්‍රස්ථාවක් තිබුණෙ නැහැ.කොහොම වුණත් ජෝති වගේ වටිනා සම්පතක් මිත්‍රයෙක් වශයෙන් ඉතා ළඟින් ඇසුරු කරන්න ලැබීම මම ලබපු ලොකු භාග්‍යයක් ලෙසයි මා සලකන්නේ. ඇත්තටම ජෝතිට ඔහුගේ හඬ ජාත්‍යන්තර තලය දක්වාම රැගෙන යන්න තිබුණා නම් එය ජෝති විතරක් නෙමෙයි ලංකාවම ලබන භාග්‍යයක්. නමුත් ජෝති අපි සැමත් මේ රටත් අතැර යළි නොඑන්න යන්න ගියා. මම අනාගත පරපුරට කියන්න කැමැතියි ජෝතිගේ ගීතවලට ඇහුම්කන් දීල, ඔහු වචන හසුරුවන විදිහ, ආරය හොඳින් හදාරල ජෝතිව අනුකරණය කරන්නැතිව ඔහු අනුගමනය කරමින් ගායන ක්ෂේත්‍රයට පිවිසෙන්න කියල.ඇත්තටම ජෝතිපාල වගේ කලා ශිල්පීන් රටකට බිහිවෙනවා අඩුයි. එවැනි කලාතුරකින් බිහිවෙන අදටත් මුළු රටේම ජනතාව අතර ජනපි‍්‍රය මේ කලාකරුවාට මෙහෙම හරි උපහාර පිදීම අගය කළ යුතුයි. ඒ වගේම ජෝතිපාල ආදර්ශයට අරගෙන දැන් ඉන්න කලා ශිල්පීන්ටත් උපහාර දක්වනවා නම් එයත් මම දකින්නේ ජෝතිපාල කළ සේවයට කරනු ලබන ප්‍රති සේවයක් ලෙසයි. ජෝතිපාල මිය ගිය වෙලාවේ අවසාන කටයුතු කරන මොහොතේ දී මම ඔහු හැඳින්වූවේ ‘හදවත රත්තරං ජෝති’ කියලා.අද වන විට එය මුළු ලංකාවේම ජනපි‍්‍රයයි. නමුත් ඒ හැඳින්වීමටත් අද එක එක්කෙනා ලේබල් ගහගෙන. කනගාටුදායකයි කොහොම නමුත් ජෝතිපාල කියන්නේ ඉතාම හොඳ යහපත් මනුෂ්‍යයෙක්.සුනිල් පෙරේරාජෝතිපාල කියන්නේ බොහොම සුන්දර මනුෂ්‍යයෙක්. සාමාන්‍යයෙන් ඔහු කාත් එක්කත් කුලුපඟ, අනම්මනම් බොරු සෝබන නැති මනුස්සයෙක්. ඇත්තට ම ඒ විදිහෙ මනුෂ්‍යයින්ට තමයි මම හුඟාක් කැමැති. ජෝතිපාලයන් ප්‍රසංග වේදිකාවේදී තමයි ජීප්සීස් කණ්ඩායමේ අපිට මුණ ගැහුණේ. එතකොට මට වයස අවුරුදු තිස් පහක් විතර ඇති.ජෝතිපාල අවසන් වතාවට විදේශ සංචාරයකට එක්වුණේ අපිත් එක්ක. 1987 වර්ෂයේ අපේ‍්‍රල් මාසෙ ඩුබායිවල පැවැත්වුණු ගීත ප්‍රසංගයකට සහභාගිවෙන්න ඔහු අපිත් සමඟ ඩුබායි ගියා. ඇත්තටම ඔහු සමඟ ගත කරපු කාලය හරිම විනෝදජනකයි. ඔහු හොඳට කන බොන මිනිහෙක්. අපිත් එක්ක ඔහු විනෝද වුණු හැටි, කියපු කතා මාධ්‍යයට කියන්න බැහැ. මොකද අද මාධ්‍යවලින් හුඟාක් වෙලාවට කරන්නේ ඕනම කෙනෙකුට සුදුහුණු ගාන එකයි. ඒ හින්දා ඒ ගැන කතා කරන්න මම කැමැති නැහැ.මම ජෝතිපාලයන් දකින්නේ මේ රටේ බිහිවුණු වාසනාවන්තම ගායකයන් අතරින් එක්කෙනෙක් ලෙසයි. ගායකයෙක් හැටියට ඔහු අදත් ලංකාවේ අංක එකේ ජනපි‍්‍රයතම ගායකයා මෙවැනි ආකර්ෂණයක් ලබන්න පින් කරන්න ඕන. ඔහු මිය ගිහින් වසර 23 ක් ගත වුණත් ඔහුගේ ගීතවල ජනපි‍්‍රයත්වය, මතකය තවමත් එලෙසමයි.තුෂාරි වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>04</day>
    </date>
    <link>http://www.silumina.lk/2010/07/04/_art.asp?fn=av10070416</link>
    <topic>ජනාධිපතිතුමා පිළිබඳ තැබූ විශ්වාසය මේ පොත ලිවීමට හේතුවුණා</topic>
    <author>හේමාලි විජේරත්න</author>
    <content>ජනාධිපතිතුමා පිළිබඳ තැබූ විශ්වාසය මේ පොත ලිවීමට හේතුවුණාමුතු පද්මකුමාර ඉතිහාසයේ රන් අකුරින් ලියැවෙන නාමයක් හිමි ජන නායකයෙක් වත්මනේ මේ රට පාලනය කරන්නේය.ශ්‍රී ලාංකිකයන් වන සියලු දෙනාට මේ නාමය වඩාත් වැදගත් වනුයේ පුරා තිස් වසරක් මුළුල්ලේ මෙරට ජනතාව තලා පෙළා දැමු - දුක් සුසුම් කඳුළු ගංගා මැද ජීවත්වන්නට සැලැස්වූ රුදුරු ත්‍රස්තවාදය මෙරටින් සහමුලින්ම තුරන් කිරීමට සමත් වූ එකම නායකයා ඔහු බැවින්ය. මේ ඉතිහාසගත වන අපූරු නාමය මහින්ද රාජපක්ෂ නම් වන්නේය.මෙරට දේශපාලන ඉතිහාසයේ සුවිශේෂී සන්ධිස්ථාන රැසක් පසු කරමින් විත් පාර්ලිමේන්තු මන්ත්‍රීවරයකු, ඇමැතිවරයකු, අගමැතිවරයකුගේ සිට විධායක බලතල හිමි ජනාධිපතිධුරය දක්වා ආ ගමන්මඟ දෙපස විසිරුණු බොහෝ දෑ එක්තැන් කරමින් ‘මහින්ද’ නම් වූ ග්‍රන්ථය එළිදුටුවේය.ඉංගී‍්‍රසි භාෂාවෙන් ලියැවුණු එහි කර්තෘ තරුණ ලේඛිකාවක වන මුතු පද්මකුමාරයි. කොළඹ සුජාතා විද්‍යාලයෙන් හා කොළඹ සී. අයි. එස්. ජාත්‍යන්තර පාසලෙන් මූලික අධ්‍යාපනය ලැබු මුතු කැනඩාවේ යෝර්ක් විශ්ව විද්‍යාලයෙන් ‘ජනමාධ්‍ය හා ඉංගී‍්‍රසි’ පිළිබඳ ගෞරව උපාධියක් දිනා ගත්තියකි.ඔබ ලේඛන කලාවට පිවිසුණු පසුබිම ගැන සඳහන් කළොත්?මම ලියන්න ආස වුණේ ඉස්කෝලෙ යන කාලෙදිමයි. ඉස්සරලම මට මතකයි මම ලිව්වේ කවියක්. ඒක ඉස්කෝලෙ තිළිණ දිනාගත් කවිය වුණා. එතැනින් පස්සෙ දිගින් දිගටම මම ලියන්න ගත්තා.ඒවා ලිව්වේ කවදාවත් මුද්‍රණය කරනවා ය කියන බලාපොරොත්තුවකින් නොවෙයි. නමුත් පස්සෙ කාලෙක කවි පොත් 4 ක්ම කළා.ඔබේ මවගේ සහ පියාගේ ආභාෂය ලේඛන කලාවට බලපාන්න ඇති?ඒ දෙන්න මාව මේ පැත්තට තල්ලු කළේ නෑ. නමුත් මම පුංචි කාලේ ඉඳන් හැදුණේ වැඩුණේ කලාවට සාහිත්‍යයට නැඹුරු වුණු පරිසරයක. මගේ වටේ හැම තැනම ඕන තරම් පොත් පත් තිබුණා. චිත්‍රපට තිබුණා. මේ හැම දෙයක්ම එක්ක තමයි මම හැදුණේ.‘මහින්ද’ නම් වූ ජනාධිපතිතුමන් ගැන ලියැවුණු මේ ග්‍රන්ථය රචනා කිරීමේ අරමුණ කුමක් ද?මම හිතන්නේ මේක මම මගේ රට වෙනුවෙන් කළ සේවයක් කියලයි. ජනාධිපතිතුමන් පිළිබඳව රට ඇතුළත අය පවා දෙගිඩියාවකින් හිටියා.ඔහු දිහා අවිශ්වාසයෙන් බැලුවා. ඔහු කෙරෙහි විශ්වාසයක් නොමැතිව, ඔහුට එරෙහිව යන අයටත් මේ පුද්ගලයා මෙන්න මේ විදියේ කෙනෙක් ය කියන එක අවබෝධ කරවන්න මට ඕන වුණා. ඔහු ජනතාවගේ පුතෙක් ජනතාවගේ පියෙක් කියන එක කියන්න, ඔහු සතුවන ප්‍රශංසනීය ගතිගුණ පෙන්නුම් කරන්න මට ඕන වුණා.‘මහින්ද’ ග්‍රන්ථයේ මංගල පිටපත ජනාධිපති ආර්යාවට පිළිගැන්වූ අවස්ථාවමෙය ජනාධිපතිතුමන් පිළිබඳ ලියැවුණු චරිතාපදානයක් ද?ජනාධිපතිතුමන් ඉපදෙන්නටත් පෙර පටන්, එතුමාගේ ළමා කාලය, තරුණ කාලය, පෞද්ගලික ජීවිතයේ විවිධ භූමිකා පිළිබඳවත් විමසීමකට ලක්කරනවා. එදා සිට වර්තමාන ජනාධිපතිධුරය දක්වා වන සුවිශේෂ කරුණු රැසක් මෙහි අඩංගු වෙනවා.මේ සඳහා මූලාශ්‍ර සොයා යාමේදී අත්දැකීම් රැසක් ලැබෙන්න ඇති?‘මහින්ද’ ග්‍රන්ථය මා අතින් රචනා වුණේ පුරා වසර 1 1/2 ක්, දෙකක පර්යේෂණ කාර්යයකින් පසුව. ජනාධිපතිතුමාගේ ළමා විය, තරුණ විය පිළිබඳ සොයා යත්දී මැදමූලන ගමේදී ලැබුණු මූලාශ්‍රය බෙහෙවින්ම වැදගත් වුණා. විශේෂයෙන් එතුමාව පුංචි කාලේ බලාකියා ගත්තු අය, ළඟින් ආශ්‍රය කරපු නැදෑ හිතමිතුරන්, ඥාතින්, පවුලේ අය, අසල්වැසියන්. මේ හැම දෙනාගේම ඇසුර මට ඉතාම හොඳ මතකයක්.විශේෂයෙන් දේශපාලන ජීවිතේදී එතුමන් ළඟින් ඇසුරු කරපු අය. මේ මොහොතේදී මතක් කරන්න ඕන ජෙයරාජ් ප්‍රනාන්දුපුල්ලේ මැතිතුමාව. පොත මුද්‍රණයෙන් එළියට එනකොට එතුමා ජීවතුන් අතරත් නෑ. අනිත් කාරණය තමයි දැනට ජනාධිපතිධුරයේ ඉන්න කෙනෙක් ගැන මෙවැනි ග්‍රන්ථයක් රචනා කිරීමේ අපහසුව.ඔබේ පර්යේෂණය අතරතුර ලද අත්දැකීම් සහ විශේෂ මතක සටහන් මොනව ද?හැම මොහොතක්ම මට විශේෂ මතක සටහනක්. මේ පොත කරන්න විශේෂයෙන් මා පෙලඹෙව්ව එක හේතුවක් එතුමා කෙරෙහි මා සතු වුණ විශ්වාසය. ඔහු කියපු දේ කරපු කෙනෙක්. අතීතයේ ඉඳන්ම ඒ දේවල් ඒ ආකාරයට සිද්ධ වුණේ කොහොමද කියලා පොත කියවන කොට තේරුම් ගන්න පුළුවන්.යුද්ධය නිම කිරීමෙන් ලද මේ සමාජ පෙරළිය තරුණ ලේඛිකාවක් විදියට ඔබ දකින්නෙ කොහොමද?මගේ ජීවිතේ පුරාම මට දකින්න අහන්න ලැබුණේ යුද්ධය ගැන විතරයි. යුද්ධයත් සමඟ නිර්මාණය වුණු ලෝකයකුයි අපි ඉපදුණ දවසේ ඉඳලා දැක්කේ.එහෙත් දැන් ඒ යුද්ධය නිමා කරලා තිබෙනවා. දැන් කවුරු කොහොම කිව්වත් යුද්ධය නිමා කරපු නායකයා වර්තමාන ජනාධිපතිතුමායි. මගෙන් පස්සෙ එන නංගිලා මල්ලිලාට යුද්ධයෙන් තොර වෙනස් රටක් වෙනස් ලෝකයක් දැන් ඇතිවෙලා තිබෙනවා.ඔබ ලේඛන කටයුතු සඳහා ඉංගී‍්‍රසි භාෂාවම තෝරා ගත්තේ?මම මගේ කැමැත්තෙන්මයි ඉංගී‍්‍රසි භාෂාව තෝර ගත්තේ. නමුත් ඉංගී‍්‍රසි හැරුණු කොට වෙනත් භාෂා පිළිබඳවත් මගේ උනන්දුවක් තිබෙනවා.ඉදිරි නිර්මාණ කටයුතු කොයි වගේ ද?තවම මොනවත් හිතලා නෑ. මේක ඉවර වුණා විතරනේ. මට ලියන්න මගේ හිතට එන්න ඕන. ඒක අවුරුද්දකින් එයිද, මාස දෙක තුනකින් එයිද කියලා මට කියන්න බෑ. ඒ අවස්ථාව ආවම ලියයි. කොහොමත් ඉදිරියට මගේ අධ්‍යාපන කටයුතුත් සමඟ නිර්මාණත් එක්ක මගේ ජීවිතේ ගෙවෙයි.හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>04</day>
    </date>
    <link>http://www.silumina.lk/2010/07/04/_art.asp?fn=av10070417</link>
    <topic>මට ඉන්වයිට් කරලා නැහැනෙ අප්පච්චි</topic>
    <author/>
    <content>මට ඉන්වයිට් කරලා නැහැනෙ අප්පච්චිලියන්නේ නිව්ටන් ගුණසේකරඅඳින්නේ හර්ෂ ගුණවර්ධනඒ වනවිට ඉර බැස යන්නට ආසන්න වෙමින් තිබිණ. නෙක පැහැගත් වලාකුළුවලින් අහස් ගැබ විචිත්‍රවත් වී ඇත. අව් රශ්මියට කැකෑරෙමින් තිබුණ මිහිකත හෙමි.. හෙමින් ඉහළට... පහළට හුස්ම අල්ලයි. තුරු හිස් මුදුන්වලින් පහළට රූරා වැටෙන හිරුරැස් තැඹිලි පැහැතිය. වරින්වර ගහ කොළ සොලවමින් හමා ගිය මද පවන ඇඟපත නිවාලන විලේපනයක් බඳු විය.ඒ මොහොතේ ඩග්ලස් දැරණියගල ආලින්දයේ වූ සුව පහසු අසුනේ දිගාවී සිටියේ විසිතුරු සිනමා ලෝකයක සැරිසරමිනි. යෝජිත චිත්‍රපටයේ මූලික සැලසුම් කටයුතු ඒ වන විට බොහෝදුරට නිමවී තිබිණ. මාරසිංහ ඒ සියලු කටයුතු එහාට මෙහාට දුව පනිමින් ඉතා උනන්දුවෙන් ඉටු කළේය.තව ඉතිරිව තිබුණේ නළු නිළියන් තෝරාගෙන චිත්‍රපටයේ මුහුරත් උළෙල පැවැත්වීම පමණි. දැරණියගල නෙත.. සිත පැහැරගත් එම රූමත් නිළියම කෙසේ හෝ චිත්‍රපටයට එක් කරගත යුතු බව ඔහු මාරසිංහට තදින්ම කියා සිටියේය. එම යෝජනාවට මාරසිංහ දුන් පිළිතුර තවමත් දැරණියගලගේ හිතයට අත්තටු සලයි.”මං දැනටමත් කුසුම්රානිට කතා කරලයි තියෙන්නෙ බොස්. කිසි දේකට බයවෙන්න එපා.. වැඩේ හරිගියා කියලා හිතාගන්නකො..”කුසුම්රානිගේ සුන්දර රූසපුව සිතින් මවා ගනිමින් ඩග්ලස් අපූරු ආශ්වාදයක් වින්දේය.”ඩගී.. ඔයා ඉන්නෙ නම් වෙන කොහෙද ලෝකයක?”සැමියාගේ මුහුණේ රැඳී තිබුණ ඉරියව් නිරීක්‍ෂණය කරමින් සේරා කටහඬ බින්දේ දෙතොලඟට සෝපාස සිනාවක් නඟා ගනිමිනි.ඇගේ කටහඬින් එකවරම තිගැස්සුණු ඩග්ලස් දෑස් විදහා ඇය දෙස බැලුවේ ලැජ්ජාවෙනි. තමා මනසින් සිටියේ චිත්‍රපට නිළි කුසුම්රානිගේ ‘ආදර ලෝකයේ’ බව සේරා දැනගත්තා නම් කුමකින් කුමක් සිදුවේදැයි ඔහුට සිතා ගත නොහැකි තරම් විය.සේරා හොඳින් හැද පැලඳගෙන සිටිනු දුටු ඩග්ලස් නළල රැළි ගන්වා ඇය දෙස බැලුවේ කුතුහලයෙනි.”ඔයා මේ කොහෙ යන්නද සේරා...””අද හවස හයට අපේ කුලඟන සමිතියේ කොමිටි මීටින් එකනෙ?” ඔයාට බැරිද ඩගී මාව වයි.ඩබ්ලිව්.සී.ඒ. (y.w.c.a) එකට ඩ්‍රොප් කරලා එන්න...””මන් මේ අර සුරනිමල එනකන් බලාගෙන ඉන්නෙ... ඔයා හොඳ ළමයා වගේ ඩ්‍රයිවර් එක්ක ගිහින් එනවද ඩාලිං...””සුරනිමල කිව්වෙ අර ඉස්සර ඔයාගෙ ‘වර්ක් සයිට්’ එකේ වැඩකරපු හාදයාද?””ඔව්.. දැන් මිනිහා ලේක්හවුස් එකේනෙ. මොකක්ද උත්සවේකට මට ඉන්වයිට් කරන්න එනවලු...””හ්ම්.. ඒකත් එහෙමද? එහෙනම් මං ඩ්‍රයිවර් එක්ක ‘ඩබල් කැබ්’ එකේ යන්නම්කො..”සේරා සාරිපොට සකස් කර ගනිමින් ඩ්‍රයිවර් පියදාසට ඇසෙන හඩින් කතා කළාය.”මේ එනවා මැඩම්..” කොහේදෝ සිටි පියදාස අඩියට.. දෙකට පෝටිකෝව දෙසට දිව ආවේය.සේරා නිවසින් පිටවී වැඩි වේලාවක් යන්නට මත්තෙන් සඳුන් සහ සුරනිමල රැගත් යතුරු පැදිය දැරණියගලගේ සුවිසල් නිවෙස වෙතට සේන්දු වෙමින් තිබිණ. මේ ගැන කල්තියාම තිසරුව දැනුම්වත් කර තිබූ නිසා ඇය සිටියේ ඔවුන්ගේ පැමිණීම බලාපොරොත්තුවෙනි.එක අතකට සඳුන් එවැනි උපායමාර්ගයකින් හෝ තම පියා සමඟ සුහදත්වයක් ඇතිකර ගැනීමට කල්පනා කිරීම කොයිඅතටත් නුවණට හුරුයැයි ඇය කල්පනා කළාය. සේරා නිවෙසේ නොසිටි නිසා තිසරුගේ හිතට ලොකු නිදහසක් හා අස්වැසිල්ලක් දැනිණි. ඇය ඒ මොහොතේ වෙනදාට වඩා පියකරු ලෙස හැඩ වැඩ වී සිටියාය.යතුරු පැදියක හඬ ඇසුණ සැණින් කාමරයේ කැඩපත ළඟට වී සිටි තිසරු අඩියට.. දෙකට ආලින්දය දෙසට දිව ආවාය.හොඳින් හැඳ පැලඳ සිටි සඳුන් සහ සුරනිමල යතුරු පැදියෙන් බැස නිවෙස දෙසට පිය නඟන අයුරු ඇය බලාසිටියේ දෑසේ කාන්තිය විහිදුවමිනි.”දුව දන්නවද ඔය එන්නෙ කව්ද කියලා.. ඒ දවස්වල මගෙ ‘වර්ක් සයිට්’ එකේ වැඩ කරපු සුරනිමල..””මන් අඳුනගත්තා අප්පච්චි..” ඇය සතුටින් සිනාසුණාය.”ඔන්න සර්.. කියපු වෙලාවටම අපි ආවා.. මේ සඳුන් කලුපහන.. මගෙ හොඳම යාළුවෙක්.. මෙයාගෙ තමා සර් “එක්ස්ෂිබිසන් එක..”මට හිතුණා.. වාඩිවෙන්න... වාඩිවෙන්න.. මං ඔයාලා එනකම් තමා මේ බලාගෙන හිටියෙ..””කෝ අපේ මැඩම්.. කොහෙවත් ගිහිල්ලද?” නිවෙස තුළට එබෙමින් සුරනිමල මදහස පෑවේය.”සේරා මේ දැන් එළියට ගියේ.. අද ඒ ගොල්ලන්ගෙ කුලඟන සමිතියේ කොමටි මීටින් එකක්. එයානෙ ඒකෙ වයිස් ප්‍රසිඩන්ට්””මැඩම් ඉතින් සමාජ සේවයටනෙ කැප වෙලා ඉන්නෙ..””ඒක නෙමේ සඳුන් කොහෙද වර්ක් කරන්නෙ..? මං අදමයි ඔයාව දැක්කෙ..””මන් “ජර්නලිස්ට්” කෙනෙක් මිස්ටර් දැරණියගල.. ලේක්හවුස් එකේ වැඩ කරන්නෙ.. ෆොටෝග්‍රැපි තමා මගේ හොබී එක.. මේ මගේ මුල්ම එක්ස්ෂිබිසන් එක.. සුරේන් තමා යෝජනා කළේ ඔබතුමාටත් ඕපනින් එකට ඉන්වයිට් කරමු කියලා..” සඳුන් ඉතා පැහැදිලි හඩින් දිගටම කියාගෙන ගියේය.තිසරු වරින් වර දෑස් කොණින් සඳුන් දෙස බලමින් මිහිරි සතුටක් වින්දාය. මේ මොහොතේ සේරා නිවෙසේ රැඳී නොසිටීම හිතට කෙතරම් සහනයක්දැයි ඇයට දහස්වර සිතුණාය.”දැන් කවදටද මිස්ටර්ගෙ ඔය ප්‍රදර්ශනේ තියෙන්නෙ?””ප්‍රදර්ශනේ නම් දවස් දෙකක්ම තියෙනවා... මේ ඉන්විටේෂන් එක ඕපනින් එකට.. හෙට හවස හතරට.. ලයනල් වෙන්ඩ්ට් එකට ආවා නම් හරි..””මට නම් මේ දවස්වල වැඩ ගොඩවෙලා.. ඒත් ඉතින් ඔය ළමයා ගෙදරටම ඇවිත් කරපු මේ ආරාධනාව නොපිළිගෙනත් බැහැනෙ.. නේද දුව?””ඔව්.. අප්පච්චි?” ඇය දෑස් කොණින් සඳුන් දෙස බලමින් මදහස පෑවාය.”දුවත් එනවද යන්න..?””මාත් ආසයි එන්න නම්.. ඒත් මට ඉන්වයිට් කරලා නැහැනෙ අප්පච්චි?””නැහැ.. නැහැ.. මිස්.. මේ ආරාධනාව ඔයාලා සේරටම. ගෙදර කට්ටියම එනවා නම් මං හුඟක් කැමැතියි. ඒක මට ලොකු ශක්තියක් මිස්ටර් දැරණියගල.” සඳුන් ඒ ටික කිව්වේ තිසරුව නොදන්නා තාලයටය.”හොඳයි.. අපි එන්න බලන්නම්කො..””සර් ලබන පාර පළාත් සභාවට ඡන්දෙ ඉල්ලන්න ලෑස්ති වෙනවා කියලත් ආරංචියි.. ඒ කතාව ඇත්තද සර්..” කතාව වෙනත් ඉසව්වකට යොමු කරමින් සුරනිමල දෑස් ලොකු කොට ඩග්ලස් දෙස බැලුවේය.”කව්ද ඔය කතාව සුරනිමලට කිව්වෙ?””පත්තරකාරයින්ට ඔය වගේ හොට් නිව්ස් පට ගාලා එනවා බොස්..””එහෙම අදහසක් නම් තියෙනවා තමයි.. කොච්චර සල්ලි බාගෙ වතුපිටි යාන වාහන තිබුණත් බලය නැත්නම් වැඩක් නැහැ සුරනිමල.. බොරුද මං කියන්නෙ..?””ඒක නම් ඇත්ත සර්.. බලය ලබාගන්න තමා අද කව්රුත් ට්‍රයි කරන්නෙ..””අද සල්ලිම තිබිලා බැහැ.. බලයත් තියෙන්න ඕනැ..” ඩග්ලස් ඒ වචන ටික කිව්වේ හිස ඔසවා තරමක් බර කොටය.දේශපාලන ගැන කතා කරන්නට සුරනිමල හා සඳුන් තුළ එතරම් කැමැත්තක් තිබුණේ නැත. මේ උදාවී ඇති අහඹු අවස්ථාවේ ඊට වඩා මිහිරි දෙයක් ගැන කතා කළ යුතුයැයි ඔවුනට සිතිණ.”තිසරු මිස් මේ දවස්වල මොකද කරන්නේ?” නිහඬව බලාසිටි තිසරුගේ පියකරු වත කමල දෙස බලමින් සුරනිමල මදහස පෑවේය.”විශේෂ මොකුත් නැහැ..” ඇය දෑස් විකසිත කොට සිනාසුණාය.”මං දුවට කියන්නෙ “ලෝ” කරන්න කියලා... කෝ ඒකට මෙයාගෙ කිසිම උනන්දුවක් නැහැනෙ.. මෙයා මොනවා කරන්න හිතාගෙන ඉන්නවද මන්දා..?” ඩග්ලස්ගේ එම ස්වරයේ රැඳී තිබුණේ කලකිරුණු ගතියකි.”මං ඔය උසාවිගානෙ රස්තියාදු වෙන්න කැමැති නැහැ අප්පච්චි..””ඔයා ලෝයර් කෙනෙක් වුණොත් ඒකෙ වාසිය මටයි දුව.. එතකොට මගෙ රෙස්පෙක්ට් එකයි වැඩි වෙන්නෙ.. ඔයාට ඒක තේරුම් ගන්න බැරිද?””අප්පච්චි බලන්නෙ මගෙ පානෙන් එළිය බලන්න නේද? මං ඒකට කැමැති නැහැ.”ඩග්ලස් හිස හරවා ඇය දෙස බැලුවේ නුරුස්නා බැල්මෙනි. පිටස්තර තරුණයන් දෙදෙනෙකු ඉදිරිපිට ඇය එවැනි කතාවක් කීම සුදුසු නැතැයි ඔහු සිතුවේය.”ඔයා ගිහින් මෙයාලට බොන්න මොකුත් ලෑස්ති කරනවද?” හිත සන්සුන් කරගන්නට වෑයම් කරමින් ඔහු දියණිය දෙස බැලුවේය.”ඔයාලා මොනවද බොන්න කැමැති? තේද.. කෝපිද..? නැත්නම් කූල් ඩ්‍රින්ක් එකක්ද?””ඔය ඕනැ දෙයක් මිස්..” සුරනිමල සැහැල්ලු හඬින් සිනාසුණේය.තිසරු අඩියට දෙකට ‘පැන්ට්‍රිය’ දෙසට දිව ගියාය. තමා මීට මොහොතකට පෙර කී වචනවලට පියාගේ හිත රිදෙන්නට ඇතැයි ඒ සමඟම සිතිණ.”මං මේ දවස්වල තවත් අලුත් වැඩකට අතගහලයි ඉන්නෙ සුරනිමල” පුටුවේ හරි බරි ගැසෙමින් ඩග්ලස් කතාව වෙන අතකට යොමු කළේය.”මැණික් ගරන්නවත්ද බොස්?””එක අතකින් බලපුවාම මේකත් මැණික් ගරනවා වගේ වැඩක් තමයි.. මට හිතුණා හොඳ ෆිල්ම් එකක් කරන්න.. මූලික වැඩ ටික නම් දැනටමත් ඉවර කරලයි තියෙන්නෙ.. මං කැමැතියි ඒ ගැන ඕගොල්ලන්ගෙ අදහසත් දැනගන්න..”(රසදුන නව කථාව)&amp;pgl=http://www.silumina.lk/2010/07/04/_art.asp?fn=av10070417&amp;tom=editor@silumina.lk" rel='iframe' title='සිළුමිණ : ඔබේ අදහස් අපට ලියන්න :: :: width: 650, height: 430' class='lightview'&gt; කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>04</day>
    </date>
    <link>http://www.silumina.lk/2010/07/04/_art.asp?fn=av10070418</link>
    <topic>සෙමෙන් සෙමෙන් දිගු ගමනක් ආ පෘතුගාලය ලෝක කුසලාන</topic>
    <author>ඉඳුනිල් වීරරත්න</author>
    <content>සෙමෙන් සෙමෙන් දිගු ගමනක් ආ පෘතුගාලය ලෝක කුසලානලොව සුපිරි පාපන්දු තරගාවලියේ ශූරතාව හිමිකර ගත් ප්‍රබල රටවල් පසුබැස යත්දී, ජනපි‍්‍රයත්වයේ හිණිපෙත්තට යමින් විශිෂ්ට දස්කම් දක්වමින් ඉදිරියට පැමිණි කණ්ඩායමක් ලෙසින් පෘතුගාල කණ්ඩායම හැඳින්විය හැකියි.19 වැනි ෆීෆා ලෝක කුසලාන තරගමාලාවේ ලක්ෂ සංඛ්‍යාත ක්‍රීඩා ලෝලීන්ගේ ආදරණීය තරුව බවට පත් වී සිටින 25 හැවිරිදි ක්‍රිස්ටියානෝ රොනාල්ඩෝ ගේ නායකත්වයෙන් තරග වදින පෘතුගාලය පළමු වටයේ තරගවලදී ජී කාණ්ඩය යටතේ තරග වැදුණි.පළමුවැනි තරගය ජූනි 15 වැනිදා කෝට් ඩි අයිවරි සමඟ පැවැත්වුණු අතර තරගය 0 - 0 ලෙසින් ජය පැරදුමින් තොරව නිමා වුණි. දෙවැනි තරගය ජූනි 21 උතුරු කොරියාව සමඟ පැවැති අතර එහිදී ගෝල 7 : 0 ලෙසින් ප්‍රබල ජයක් ලැබීමට ඔවුනට හැකි වුණා. එහිදී මෙයිරලස් තරගයේ පළමු ගෝලය වාර්තා කළ අතර, ඉන්පසු සිමායෝ, හියුගෝ, තියාගෝ, ලිඩ්සන් සහ රොනාල්ඩෝ ඉතිරි ගෝල වාර්තා කිරීමට සමත්වුණා.මූලික වටයේ තුන්වැනි තරගය ලෙසින් පෘතුගාලය තරග වැදුණේ් බ්‍රසීලය සමඟයි. එහිදී ඉතාමත් තියුණු ලෙස තරග වැදුණු පෘතුගාලය එම තරගය ජය පැරදුමින් තොරව අවසන් කරගත්තා.ලකුණු 7 ක් ලබා ගනිමින් බ්‍රසීලය ජී කාණ්ඩයේ ඉහළින්ම සිටි අතර සහභාගි වූ තරග 3 න් එකක් ජයගෙන 2 ක් ජය පැරදුමෙන් තොරව අවසන් කර ලකුණු 5 ක් ලබා ගනිමින් පෘතුගාලය දෙවැනි තැනට පත්වුණා.මූලික වටයේ පැවැති තරග තුනේදීම තරගයේ වීරයා ක්‍රිස්ටියානෝ රොනාල්ඩෝ වීම මෙවර තරගාවලියේ විශේෂත්වයක්. 1985 පෙබරවාරි 5 වැනිදා උපන් රොනාල්ඩෝ සෙන්ටිමීටර් 185 උස කඩවසම් ක්‍රීඩකයෙක්. පෘතුගාලයේ රියල් මැඩ්රීඩ් (Real Madrid)  කණ්ඩායමට ක්‍රීඩා කරන ඔහුගේ පළමු ජාත්‍යන්තර තරගය වූයේ 2003 අගෝස්තු 20 දා කසකස්ථානය සමඟ පැවැති තරගයයි. මේ දක්වා ජාත්‍යන්තර ගෝල 23 ක් ලබා තිබේ.පෘතුගාල කණ්ඩායමේ මෙතෙක් ආ ජයග්‍රාහී ගමනේ නියමුවා වූයේ එහි පුහුණුකරු කාලොස් කුයිරොස් ය. (Carlos Queiroz) 1953 මාර්තු 01 දා උපන් 57 හැවිරිදි කාලොස් 2008 සිට මේ දක්වා කළ කැපවීමේ ප්‍රතිඵලයක් ලෙසින් මෙම ජයග්‍රහණ හැඳින්විය හැකිය.පෘතුගාලය ලෝක ශූරතා තරග මාලාවක මෙතෙක් වාර්තා කර ඇති හොඳම ජයග්‍රහණය වන්නේ 1966 වසරේ එංගලන්තයේ පැවැති 8 වැනි ලෝක ශූරතාවලියේදී 3 වැනි ස්ථානයට පත්වීමයි. එහිදී ඔවුන් අතින් පරාජය වූයේ සෝවියට් දේශයයි. එම තරගාවලියේදී ගෝල්ඩන් ෂූ සම්මානය පෘතුගාලයේ එමුසෙබියෝ විසින් දිනාගන්නා ලදී.(Eusebio do Silva Ferreira)  මේ ජයග්‍රාහී කණ්ඩායමට නායකත්වය ලබා දී තිබුණේ මාරියෝ ක්ලුනා(Mario Cluna) ක්‍රීඩකයායි.යළිත් ලෝක ශූරතා තරගාවලියක කැපී පෙනෙන ජයක් ලබා ගන්නට පෘතුගාලය සමත් වූයේ පළමු ජයග්‍රහණයෙන් වසර 40 කට පසුව එනම් පසුගිය (2006) ලෝක ශූරතා තරගාවලියේ දීය.2006 වසරේ පැවැත් 18 වැනි ෆීෆා ලෝක ශූරතා තරගාවලියේදී සිවුවැනි ස්ථානයට පත්වීමට පෘතුගාලයට හැකි විය.මෙවර තරග වදින කණ්ඩායමේ සිටින ගෝල රකින්නා වූ එඩුවාඩෝ(Eduardo)  මේ වන විට ඉතා විශිෂ්ට අන්දමින් සිය කාර්යය ඉටුකරන අතර නායක රොනාල්ඩෝ පෙරටු කරගත් ප්‍රහාරක බලඇණිය සුපිරි තරග රටාවක් පවත්වාගෙන එයි. අනාවැකි පවසන්නන්ගේ අවධානයට මුලින් ලක් නොවී හෙමින් ගමනක් පැමිණි පෘතුගාලය ඉදිරි තරගවලදී ද සිය දක්ෂතා උපරීමව දැක්වුවහොත් 19 වැනි ලෝක කුසලාන තරගාවලියේදී පෙරළිකාර කණ්ඩායම බවට පත්වනු ඇත.23 දෙනකුගෙන් සමන්විත සංචිතයෙන් නිත්‍ය දැල් රකින්නා වන්නේ එඩුවාඩෝ යි. මීට අමතරව බෙටෝ සහ ඩැනියල් ෆර්නැන්ඩස් සිටිති.ආරක්ෂකයින් ලෙස බෲනෝ ඇල්වෙස්, පාවුලෝ පෙරෙයිරා, රොලැන්ඩෝ, ඩූඩා, රිකාඩෝ කාවෙලෝ, මිගුවල්, රිකාඩෝ කොස්තා, ෆැබියෝ කොඑන්ට්‍රාවෝ සංචිතයට ඇතුළත්ව සිටිති.මැද පෙළ ක්‍රීඩකයින් ලෙසින් පෙඩ්රෝ මෙන්ඩෙස්, මිගුවල් වෙලෝසෝ, පෙපේ, රාවුල්, රුබෙන් අමොරියුම්, තියාගෝ සහ ඩෙකෝ සංචිතයේ සිටින අතර, ඉදිරිපෙළ ප්‍රහාරකයින් ලෙසින් ක්‍රිස්ටියානෝ රොනාල්ඩෝ, ලයිඩ්සන්, ඩැනී, සිමායෝ සහ හියුගෝ අල්මෙයිඩා කටයුතු කරති.ඉඳුනිල් වීරරත්නලෝක කුසලාන පාපන්දු තරගාවලියේ පළමුවැනි වටයේ තරග නිමා වන විට නොසිතූ විරූ පෙරළි රැසක් සිදුවී තිබේ. සත්කාරක දකුණු අපි‍්‍රකානුවන්ට පළමු වටයේ සහභාගි වූ තරග 3 න් ජයගත හැකි වූයේ එක් තරගයක් පමණි. මේ නිසා ඔවුන් තරග වැදුණු ‘ඒ’ කාණ්ඩයේ තුන්වැනි තැනට පත්වෙමින් මූලික වටයෙන් නවතින්නට ඔවුනට සිදුවී තිබේ.එෆ් කාණ්ඩය යටතේ තරග වැදුණු 2006 ලෝක පාපන්දු ශූරයින් වූ ඉතාලිය සහභාගිවූ තරග තුනෙන් එකක් පරාජය වූ අතර ඉතිරි තරග දෙක ජය පැරදුමින් තොරව අවසන් කළ ද මූලික වටයෙන්ම තරගාවලියෙන් ඉවතට විසිවී ගියේය.ඒ කාණ්ඩයෙන් උරුගුවේ සහ මෙක්සිකෝවත්, බී කාණ්ඩයෙන් ආර්ජෙන්ටිනාව සහ දකුණු කොරියාවත්, සී කාණ්ඩයෙන් ඇමරිකාව සහ එංගලන්තයත්, ඩී කාණ්ඩයෙන් ජර්මනිය සහ ඝානාවත්, ඊ කාණ්ඩයෙන් නෙදර්ලන්තය සහ ජපානයත්, එෆ් කාණ්ඩයෙන් පැරගුවේ සහ ස්ලෝවැකියාවත්, ජී කාණ්ඩයෙන් බ්‍රසීලය සහ පෘතුගාලයත්, එච් කාණ්ඩය යටතේ ස්පාඤ්ඤය සහ චිලී රටත් 16 දෙනාගේ වටයට සුදුසුකම් ලබා තිබේ.ඒ අනුව මේ ලියන මොහොත වන විට 16 දෙනාගේ වටයේ තරග 6 ක් පවත්වා අවසන් වී ඇති අතර, තවත් පැවැත්වීමට ඉතිරිව ඇත්තේ පැරගුවේ සහ ජපානය අතරත්, ස්පාඤ්ඤය සහ පෘතුගාලය අතරත් යන තරග දෙක පමණි. ප්‍රතිමල්ලවයන් පිටුදැකීමේ ක්‍රමයට පැවැත්වෙන මෙම 16 දෙනාගේ වටයෙන් උරුගුවේ සහ දකුණු කොරියාව අතර තරගයෙන් උරුගුවේ 2 : 1 ක ජයක් ලබා අර්ධ අවසන් පූර්ව වටයට සුදුසුකම් ලැබීය. උරුගුවේ කණ්ඩායමේ ගෝල 2 ම ලබා ගත්තේ (ඉභචපඥල) විසිනි. ඇමරිකාව සහ ඝානාව අතර තරගයෙන් 2 : 1 ලෙසින් ජයගන්නට ඝානාව සමත් වූ අතර, එංගලන්ත ජර්මන් තරගයේදී ජර්මනිය ගෝල 4 : 1 ලෙසින් ජයගෙන අර්ධ අවසන් පූර්ව වටයට සුදුසුකම් ලැබීය. ආර්ජෙන්ටිනා මෙක්සිකෝ තරගයේදී ආර්ජෙන්ටිනා කණ්ඩායම 3 : 1 ලෙසින් ජයග්‍රහණය කළේය.කෙසේ වෙතත් පුවත්පත මුද්‍රණයෙන් එළිදකින විට අර්ධ අවසන් පූර්ව වටයේ තරග සියල්ල අවසන් වී තිබෙනු ඇත.ඒ අනුව 06 වැනිදා සහ 07 වැනිදා අවසන් පූර්ව තරග දෙක පැවැත්වෙයි. 10 වැනිදා නෙල්සන් මැන්ඩෙලා ක්‍රීඩාංගණයේදී 3 වැනි ස්ථානය තෝරා ගැනීම සඳහා තරගය පැවැත්වෙන අතර 19 වැනි ෆීෆා පාපන්දු ශූරතාව සඳහා අවසන් මහාාතරගය 11 වැනිදා ජොහැන්නස්බර්ග් නුවර දී පැවැත්වෙයි.තරගාවලියේ මෙතෙක් දක්වා ඇති දස්කම් අනුව, ආර්ජෙන්ටිනාව සහ ජර්මනිය ඉදිරියෙන්ම සිටින අතර, උරුගුවේ කණ්ඩායම ද ජයග්‍රහණ පිපාසයෙන් තරග වදිනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>04</day>
    </date>
    <link>http://www.silumina.lk/2010/07/04/_art.asp?fn=av10070419</link>
    <topic>මනිෂා කොයිරාල දෙවැනි වරටත් යුග දිවියට</topic>
    <author>සුජීව තේවහෙට්ටිගේ</author>
    <content>මනිෂා කොයිරාල දෙවැනි වරටත් යුග දිවියටබොලිවුඩ්පුරයට එක්වුණු තවත් මධුරියක් හැටියටයි ඇය මීට වසර 15 කට පමණ එපිටදී සිනමා විචාරකයන් දුටුවේ. ඒ, එකල බොලිවුඩ් සිනමාවේ අංක එකේ නිළිය ලෙස වැජඹුණු සුරූපී මධුරි ඩික්සිත් ගේ රුවට සමාන බවක් ඇය තුළින් දිස්වූ නිසයි. අනූව දශකයේදී ඉමහත් ජනපි‍්‍රයත්වයක් ලද ඇය, මනීෂා කොයිරාල. මේ රුවැත්තිය ජූනි 11 වැනිදා යුග දිවියට එළැඹුණා.මනීෂාගේ අත ගත්තේ ඉන්දියාවේ ප්‍රකට ව්‍යාපාරිකයකු වන සම්රාට් දහාල්. ඔහු, මනීෂාට වඩා වසර 7 කින් ලාබාල බවයි, දැන ගන්නට ලැබුණේ.විවාහ මංගල උත්සවය නේපාලයේ කත්මණ්ඩු නුවර පිහිටි ‘ගෝකර්ණ රෙසෝට්’ නම්වූ සුපිරි හෝටලයේදී පැවැත්වුණා. මේ සඳහා විශේෂ ආරාධිත අමුත්තන් 150 දෙනෙකු සහ මනීෂා සම්රාට් යුවළගේ ඥාතීන්, සමීප හිතවතුන්, හිතවතියන් මෙන්ම බොලිවුඩ් සිනමාවේ ජනපි‍්‍රය නළු නිළියන් කිහිප දෙනෙකු ද එක්වී සිටියා.විශේෂ ආරාධිත අමුත්තන් අතරින් කැපී පෙනුණේ නේපාලයේ ජනාධිපති රාම් බරන් යාදව්, එරට අගමැති මාධව් කුමාර්, මාවෝවාදී සංවිධානයේ ප්‍රධානී ප්‍රචණ්ඩා, හිටපු රජ ගයනේන්ද්‍ර සහ ඔහුගේ බිරිඳ කෝමල් ශා මෙන්ම නේපාලයේ සෙසු දේශපාලන පක්ෂ නායකයන්. මනීෂා, නේපාලයේ හිටපු අගමැතිවරයකු වූ බී. වී. කොයිරාල ගේ ඥාති දියණියක්.තවත් හිටපු අගමැතිවරයකු මෙන්ම මනීෂාගේ ඥාතිවරයකු වූ ගිරිජා ප්‍රසාද් කොයිරාල ගේ අභාවය නිසා මෙම විවාහ මංගල්‍යය මාස දෙකක් පමණ ප්‍රමාද කරන්නට සිදුවුණා. මනීෂා සහ සම්රාට් පෙමින් බැඳුණේ මීට වසරකට පමණ ඉහතදීයි. දෙදෙනාගේ විවාහ මංගල උත්සවය ජූනි 11 දා පැවැත්වීම සුදුසු බව දන්වා තිබුණේ නේපාලයේ ප්‍රවීණ ඡ්‍යොතිෂවේදියෙක්.මනීෂා මීට පෙර නේපාලයේ ඔස්ට්‍රේලියානු තානාපතිවරයකු ලෙස සේවය කළ ක්‍රිස්වින් කොන්රෝයි සමග විවාහ ගිවිසගෙන සිටියා. නමුත්, 2001 දී සිදුවූ එම විවාහ ගිවිස ගැනීම ඉතාම ඉක්මනින් කටු ගෑවුණා.ඉන් පසුව පසුගිය වසරේ මුල් භාගයේදී ඇමරිකානු ග්‍රන්ථ කර්තෘවරයකු වන ක්‍රිස්ටෝපර් ඩොරිස් සමඟ ඇය පෙම් සබඳකමක් පැවැත්වූ බවට කටකතා පැතිරී ගියා. එම ඇසුර ද නිමාවට පත්වූ බවයි ඉක්මනින් ම දැන ගන්නට ලැබුණේ.මනීෂා ගේ අතගත් සම්රාට්, කත්මණ්ඩු නුවර වෙසෙන ප්‍රකට ව්‍යාපාරික පවුලක කෙනෙක්. ඔහු, ඇමරිකා එක්සත් ජනපදයේ විශ්ව විද්‍යාලයකදී ක්ෂුද්‍ර ජීව විද්‍යාව පිළිබඳ පශ්චාත් උපාධියක් ද හදාරා තිබෙනවා. එම උපාධිය සම්පූර්ණ කළ ඔහු, නේපාලයට පැමිණියේ මෑතකදීයි.විවාහ මංගල උත්සවයෙන් පසුවදා එනම් ජූනි 12 දා පැවැති උත්සවයට ජනපි‍්‍රය බොලිවුඩ් නළු නිළි පිරිසක් එක්වී සිටියා.ඒ අය තමයි, ගෝවින්ද, ජැකී ශ්රොෆ්, ගුල්ෂාන් ග්‍රෝවර්, විවේක් මුෂ්රාන්, සුමන් රංගනාදන් සහ දීප්ති නවාල්. කත්මණ්ඩු නුවර පිහිටි සොල්ටී ක්‍රවුන් ප්ලාසා නම්වූ සුපිරි හෝටලයේ දී පැවැති මෙම උත්සවය සඳහා අමුත්තන් තුන් දහසකට පමණ ඇරයුම්පත් යවා තිබුණු බව දැන ගන්නට ලැබුණා.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>04</day>
    </date>
    <link>http://www.silumina.lk/2010/07/04/_art.asp?fn=av10070420</link>
    <topic>අනුපම්, ‘හිට්ලර්’ ට බෑ කියයි</topic>
    <author>සුජීව තේවහෙට්ටිගේ</author>
    <content>අනුපම්, ‘හිට්ලර්’ ට බෑ කියයිඅනුපම් ඛෙයර්, බොලිවුඩ් සිනමාවේ අති දක්ෂ, ප්‍රවීණ නළුවෙක්. ඔහු පසුගියදා ශ්‍රී ලංකාවේ පැවැත්වුණු අයිෆා සිනමා උළෙලටත් සහභාගි වුණා. මීට දෙසතියකට පමණ පෙර මේ ප්‍රවීණ රංගන ශිල්පියාට තරුණ චිත්‍රපට අධ්‍යක්ෂවරයකු වන රාකේෂ් රන්ජන් කුමාර් වෙතින් ඇරයුමක් ලැබුණා.එමගින් ඔහු අනුපම් ගෙන් ඉල්ලා සිටියේ ජර්මනියේ ආඥාදායකයකු වූ ඇඩොල්ෆ් හිට්ලර් ගේ ජීවිත කතාව ඇතුළත් චිත්‍රපටයක රඟපාන්නට එක්වන්න ය කියලයි. චිත්‍රපටයේ අධ්‍යක්ෂවරයා රාකේෂ්. මේ ඔහුගේ කුලුඳුල් අධ්‍යක්ෂණයයි. අනුපම්ට පැවරුණේ හිට්ලර්ගේ චරිතය නිරූපණය කරන්නටයි.මේ පුවත විදුලි වේගයෙන් බොලිවුඩ්පුරය සිසාරා පැතිරී ගියා. අනුපම්ගේ ගුරුවරයා ලෙස සැලකෙන ප්‍රවීණ චිත්‍රපට අධ්‍යක්ෂ මහේෂ් භාට් ද මේ බව දැන ගත්තා. ඔහුගේ බිරිඳ සෝනි රස්වාන්. ඇය ගේ මව ජර්මන් ජාතික කාන්තාවක්. ඇයට ද මේ ආරංචිය ලැබෙන්නට වැඩි දවසක් ගතවුණේ නැහැ. අනුපම්ගේ හිට්ලර් භූමිකාව ගැන වගතුග දැන ගත්ත හැටියේ ම ඇය නොසන්සුන් වුණා.වහාම අනුපම්ව ඇමතුවා “හිට්ලර් නිසා යුදෙව් ජාතිකයන් විතරක් නෙමෙයි ජර්මන් ජාතිකයන් පවා අදත් පසුතැවෙමින් ඉන්නවා. මමත් ඒ විදිහට පසුතැවෙන ජර්මන් කාන්තාවක්. ඒ නිසා මම කරුණාවෙන් ඉල්ලන්නෙ ඔය චරිතයට ආයෙමත් පණ දෙන්න එපා ය කියලයි.” මහේෂ් භාට් ගේ නැන්දණිය අනුපම්ගෙන් එලෙස ඉල්ලා සිටියා. ඇය, ආඥාදායක හිට්ලර් පිළිබඳව තවත් නොයෙකුත් කරුණු කාරණා පවසන්න ඇති. ඒ නිසාදෝ මේ ජර්මන් ජාතික කාන්තාවගේ ඉල්ලීම කෙරෙහි අවධානය යොමු කරන්නට අනුපම්ට සිදුවුණා.අනුපම්, මානසික ආබාධයන්ට ලක්වුණු අසරණ දරුවන් රැඳී සිටින ආයතනයක වැඩ කටයුතුවලට සම්බන්ධ වී සිටිනවා. එම ස්ථානයෙහි සේවය කරන කන්‍යා සොහොයුරියක වන ඩොලොරෙස් ද, අනුපම් ගේ අලුත්ම චරිතය දැන ගත්තා. ඇය ද අනුපම්ගෙන් ඉල්ලා සිටියේ හිට්ලර් ගේ චරිතය නිරූපණය නොකරන ලෙසයි. “සෝනි රස්ඩාන් ගේ අම්මා කියපු කතාවට මගේ හිත වෙනස් වුණා. සිස්ටර් ඩොලොරෙස් මගෙන් ඉල්ලුවෙත් හිට්ලර් ගෙ චරිතය රඟපාන්න එපා කියලයි.මුලදී මම තීරණය කළේ මේ චරිතය රඟපාන්නයි. මොකද, මේක අභියෝගාත්මක චරිතයක් නිසා. මීට කලින් නිර්මාණය වුණු බටහිර චිත්‍රපට කිහිපයකම ප්‍රවීණ නළුවන් හිට්ලර් ගේ චරිතය සාර්ථකව නිරූපණය කරලා තියෙනවා. ඉතින්, මටත් හිතුණා මේ ලැබුණු අගනා අවස්ථාවෙන් ප්‍රයෝජනයක් ගන්න. ඒත් සෝනි ගේ අම්මා වගේ ම සිස්ටර් ඩොලොරෙස් කියපු දේවල් නිසා මගේ තීරණය වෙනස් වුණා.”අනුපම් එලෙස පැවසුව ද අධ්‍යක්ෂ රාකේෂ් රන්ජන් කුමාර් තවමත් බලා සිටින්නේ අනුපම් තම තීරණය වෙනස් කර හිට්ලර් ගේ චරිතය භාර ගන්නා තුරුයි. නමුත්, අනුපම් පවසන්නේ හිට්ලර් වෙනුවට වෙනත් කතා තේමාවක් තෝරා ගතහොත් එහි රඟපෑමට එකඟ වන බවයි.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>04</day>
    </date>
    <link>http://www.silumina.lk/2010/07/04/_art.asp?fn=am1007041</link>
    <topic>ග්ලූකෝමා හඳුනාගන්නා විට ඇසෙන් බාගයක් විනාශ වී ඉවරයි</topic>
    <author>සාකච්ඡා කළේ -ගාමිණී සුසන්ත</author>
    <content>ග්ලූකෝමා හඳුනාගන්නා විට ඇසෙන් බාගයක් විනාශ වී ඉවරයි අක්ෂි ශල්‍ය විශේෂඥ වෛද්‍යරංගික ගුණරත්නග් ලූකෝමා සැබැවින්ම බිය විය යුතු රෝගී තත්ත්වයකි. ඒ; අප නොදැනුවත්වම අප සදහටම අන්ධභාවයට පත්කිරීමට ග්ලූකෝමා රෝගයට හැකියාව ඇති නිසාය.ලෝකයේ අන්ධ භාවයට පත්වන්නන්ගේ තොරතුරු සොයා බැලීමේදී අන්ධ භාවයට හේතුවන ප්‍රධාන කරුණු 3ක් හෙළිවේ. ඉන් එක් හේතුවක් වන්නේ ග්ලූකෝමා නම් රෝගී තත්ත්වයයි. සුද ඇතිවීම, දෘෂ්ටිවිතානය දිරාපත්වීම අනෙක් හේතු දෙකයි.අප රටේ ග්ලූකෝමා රෝගීන් බහුලව දැක ගත හැකිය. ග්ලූකෝමා රෝගයේදී සිදුවන්නේ ඇස තුළ පීඩනය වැඩිවීම නිසා දෘෂ්ටි ස්නායුව හානියට පත්වීමය. ඇස තුළ පීඩනය වැඩිවීම අප නොදැනුවත්වම සිදුවන දෙයකි.ග්ලූකෝමා රෝගයට වැඩියෙන් ගොදුරු වන්නේ වයස අවුරුදු 40ට වැඩි පුද්ගලයෝය. වයස්ගත වනවිට මෙම රෝගයට ගොදුරුවීමේ ප්‍රවණතාවය වැඩිවේ.රෝගය ආරම්භයේදී පෙනීමේ පරාසය අඩුවෙයි. එන්න එන්න එම තත්ත්වය වර්ධනය වී රෝගය උත්සන්න වූ විට පෙනෙන්නේ ඇසේ මැදින් පමණි. ග්ලූකෝමා රෝගයට ගොදුරුවී මුල් අවස්ථාවේ පසුවන අයකු වාහනයක් පදවන විට දෙපැත්තෙන් පෙනීමේ අඩු බවක් දැනෙයි. රෝගය උත්සන්න වූ විට දෙපැත්තෙන් පෙනීමත් බොහෝදුරට අඩුවී ඇස මැදින් පමණක් පෙනීමට පටන්ගනී.ඇසට ක්‍රමයෙන් සිදුවන හානිය නිසා ග්ලූකෝමා රෝගියකුට ඉදිරිය පෙනෙන හැටිඒ හැරෙන්නට ග්ලූකෝමා රෝගයේ මුල් අවස්ථාවේදී විශේෂ රෝග ලක්ෂණ පෙන්නුම් කරන්නේ නැත. රෝගයේ මුල් අවස්ථාවේදීම රෝගය හඳුනාගත හැකි එකම ක්‍රමය වන්නේ සුදුසු වෛද්‍යවරයකු වෙත ගොස් ඇස් පරීක්ෂා කරවා ගැනීමය.ග්ලූකෝමා රෝගයට ගොදුරු විය හැකි අවදානමක් සහිත පුද්ගලයින් කාණ්ඩ කීපයක් හඳුනාගෙන තිබේ.පවුලේ එක් සාමාජිකයකුට ග්ලූකෝමා තිබේනම්, අනෙක් සාමාජිකයන්හටද රෝගය හටගැනීමේ හැකියාවක් ඇත. එමෙන්ම මවට හෝ පියාට ග්ලූකෝමා ඇත්නම්, දරුවන්ට රෝගය හට ගැනීමේ ඉඩකඩ වැඩිවේ. දුර පෙනීම අඩු අයට ද ග්ලූකෝමා රෝගය හටගැනීමේ හැකියාව වැඩිය. දියවැඩියා රෝගීන් සහ ඉරුවාරදයෙන් නිතර පීඩා විඳින අයද, ග්ලූකෝමා රෝගයට පහසුවෙන් ගොදුරුවන බව පෙනීගොස් තිබේ. එවැනි අවදානමක් සහිත පුද්ගලයන් අක්ෂි වෛද්‍යවරයකු වෙත ගොස් නිතිපතා ඇස් පරීක්ෂා කරගැනීම ඉතා වැදගත්ය.ග්ලූකෝමා ලෙස අප බොහෝවිට කතා කරන්නේ කලක් තිස්සේ ඇසේ පීඩනය වැඩිවීම නිසා ඇතිවන ග්ලූකෝමා තත්ත්වය පිළිබඳවය.ඇසේ සුද මතුවී පෙනීම අඩුවූ විට එම සුද ඉවත් කිරීමෙන් පෙනීම නැවත ලබාගත හැකිවුවත් ග්ලූකෝමා රෝගයට ගොදුරු වී ඇස්පෙනීම නැතිවූ විට නැවත පෙනීම ලබාගත නොහැකිය. ග්ලූකෝමා රෝගයේ ඇති භයානකකම එයයි. බොහෝ දෙනෙකු තමාට ග්ලූකෝමා රෝගය ඇතැයි හඳුනාගන්නා විට ඇසෙන් සියයට හතළිහක් පනහක් විනාශවී හමාරය.බොහෝ දෙනෙකු සිතන්නේ අධි රුධිර පීඩනය සහ ග්ලූකෝමා (ඇසේ පීඩනය) අතර සම්බන්ධයක් ඇති බවය. එහෙත් අධිරුධිර පීඩනයෙන් පෙළෙන අයට ග්ලූකෝමා රෝගය හටගන්නා බව කියන කතාවේ සත්‍යතාවයක් නැත.එම රෝග දෙක අතර සෘජු සම්බන්ධතාවයක් ඇති බව මෙතෙක් සොයාගෙන නැත. සමහර විට අඩු රුධිර පීඩනයෙන් පෙළන අයද ග්ලූකෝමා රෝගයට ගොදුරු විය හැකිය.ග්ලූකෝමා රෝගයේදී සිදුවන්නේ දෘෂ්ටි ස්නායුව මිය යාම බව කලින් සඳහන් කළෙමු. සිරුරේ කුමන හෝ ස්නායුවක් මියගිය පසුව එය නැවත සකස් කළ නොහැකිය.අපේ ඇසක් තුළ ස්නායු මිලියන 12ක් පමණ තිබේ. වයස්ගත වන විට එම සංඛ්‍යාව ස්වභාවිකවම ක්‍රමයෙන් අඩුවේ. ග්ලූකෝමා රෝගීන්ගේ එම අඩුවීම වේගවත්ය.මුලින්ම විනාශ වන්නේ ඇස වටා තිබෙන ස්නායුය. ක්‍රමයෙන් එය ඇස මැද ඇති ස්නායු දක්වා පැතිරේ. රෝගයේ මුල් අවස්ථාවේදී ග්ලූකෝමා රෝගීන්ගේ වටේ පෙනීම ක්‍රමයෙන් අඩුවන්නේ ඒ නිසාය. අවසානයේ ඇසේ පෙනීම සම්පූර්ණයෙන්ම නැතිවී යයි.ඇසේ පීඩනය වැඩි බව ඇස් පරීක්ෂාවෙන් හෙළි වුවහොත් ඖෂධ ලබා දෙනු ලැබේ. එහිදී ඇසට යොදන ඖෂධීය දියර බිංදු දිනපතා යෙදිය යුතුය.මෙතෙක් පැවැති මතය වුණේ ඇසේ පීඩනය 21, 22 වැනි අගයක පැවතීම සාමාන්‍ය තත්ත්වය බවය. එහෙත් ඇසේ පීඩනය 12, 14 වැනි අගයක් පෙන්නුම් කළ විටත් ඇසට හානිවූ අවස්ථා තිබේ.ඇතැම් විට ඇසේ කුනීතයේ ගනකමේ වෙනස්කම් නිසා ඇසේ පීඩනය නිවැරැදි ලෙස උපකරණ මඟින් පෙන්නුම් නොවිය හැකිය. ඒ නිසා නවීන උපකරණ ඇති ස්ථානයකින් ඇසේ පීඩනය පරීක්ෂා කරවාගත යුතුය.ඖෂධ මඟින් ග්ලූකෝමා පාලනය කළ නොහැකි නම්, ශල්‍යකර්මයකට යා යුතුය. මෙය විනාඩි 10ක් පමණ ගතවන සුළු ශල්‍යකර්මයකි.ශල්‍යකර්මයක් කළද නැවත රෝගය මතුවීමේ හැකියාවක් තිබේ. එබැවින් ඖෂධ ප්‍රතිකාර දිගටම කළ යුතුය.ග්ලූකෝමා සඳහා ඇති නවීනතම ප්‍රකිකාරය වන්නේ ලේසර් ප්‍රතිකාරයයි. එමඟින් වසරක් හෝ දෙකක් ග්ලූකෝමා රෝගය පාලනය කරගත හැකිය.ග්ලූකෝමා කලින් හඳුනාගැනීමෙන් සාර්ථක ප්‍රතිඵල ලබාගත හැකි නිසා වයස අවුරුදු 40 වැඩි අය වසර 2කට වරක් ද වයස අවුරුදු 60ට වැඩි අය වසරකට වරක් ද ඇස් පරීක්ෂා කරවාගැනීම ඉතා වැදගත්ය.සාකච්ඡා කළේ -ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>04</day>
    </date>
    <link>http://www.silumina.lk/2010/07/04/_art.asp?fn=am1007042</link>
    <topic>දෙකක් දා ගත්තාම එන කික් එක නවතින්නේ ‘පිරිමිකම’ නැතිවෙලා</topic>
    <author>සාකච්ඡා කළේ -සාගරිකා දිසානායක ජයසිංහ</author>
    <content>දෙකක් දා ගත්තාම එන කික් එක නවතින්නේ ‘පිරිමිකම’ නැතිවෙලාමොනරාගල දිස්ත්‍රික් සෞඛ්‍ය සේවා අධ්‍යක්ෂ වෛද්‍ය තිලක් සිරිවර්ධනමත්ද්‍රව්‍ය භාවිතයට අද අපේ තරුණ පරපුර යොමුවන්නේ පාසල් අවදියේ පටන්ය. සම වයස් කණ්ඩායම්වල පෙලඹවීම මත හෝ නිවසේදී පියා හෝ වැඩිහිටියන් නිතර මත්පැන් පානයට ඇබ්බැහි වූ පවුල් පරිසරයකින් එන දරුවෝ වයස අවුරුදු දාහතර පහළොව වැනි නව යොවුන් වියේදීම මත්පැන් හෝ මත්ද්‍රව්‍ය භාවිතයට යොමු වීම අවාසනාවන්ත තත්ත්වයකි.වැඩිහිටියන් මතට යොමු වන්නේ සම කණ්ඩායම්වල බලපෑම, ආතතිය හෝ මානසික ගැටලු යන ප්‍රධාන කරුණු තුන හේතු කොටගෙනය. කුමන කරුණක් හේතුවෙන් හෝ මතට යොමු වන්නකු කවර වයස් මට්ටමක සිටිය ද ඉන් සිදුවන හානිය ඉමහත්ය. එය තමන්ට මෙන්ම තම පවුලේ සාමාජිකයන්ට ද පොදුවේ සමාජයට ද සිදුවන හානියකි. මත්ද්‍රව්‍යවලට යොමුවන්නා ඉතා ඉක්මනින් ඊට ඇබ්බැහි වේ. මෙසේ ඇබ්බැහි වූවකුට ඉන් ගැලවීම මහත් අසීරු කාරියකි.මතට ඇබ්බැහි වීමෙන් මිනිසා ශාරීරිකව මෙන්ම මානසිකව ද රෝගී වෙයි. ශාරීරිකව සිදුවන හානි රැසකි. පළමුව සිදු වන්නේ මත්පැන්වල ඇති මධ්‍යසාර ශරීරයට විස වීමයි. ශරීරයේ පරිවෘත්තිය ක්‍රියාකාරිත්වයට බාධා පැමිණෙයි.මධ්‍යසාර අධිකව ශරීරගත වීමෙන් මොළයේ මතක ශක්තිය ඇති කරවන පූර්කින්ජේ සෛල විනාශයට පත් වෙයි. එසේ විනාශ වන සෛල නැවත අලුතින් නිපදවන්නේ නැත. මොළයේ සෛල විනාශ වීමෙන් ක්‍රමයෙන් මතකය අඩු වෙමින් ඩිමෙන්ෂියා වැනි රෝග තත්ත්වවලට පහසුවෙන් ගොදුරු වේ.මද්‍යසාර හේතුවෙන් ප්‍රධාන වශයෙන් හානි සිදුවන ඉන්ද්‍රියකි, අක්මාව. ආහාර මඟින් සිරුරට එකතු වන විස මෙන්ම සිරුරේ නිපදවෙන විස උදාසීන කිරීම අක්මාවේ එක් කාර්යයකි. අක්මාවට හානි සිදු වූ විට ඒ විසහරණ ක්‍රියාවලිය හරි හැටි සිදු නොවේ.ඒ විසත් මද්‍යසාරවල විසත් එකතු වීමෙන් ආමාශය වියළි ස්වභාවයකට පත් වේ. එසේ වූ විට ග්‍රැස්ටයිටීස් රෝගයට ගොදුරු වේ.මද්‍යසාර නිසා අක්මාව ප්‍රදාහයට ලක්වීමෙන් අක්මාව හරහා හෘදය වෙත කෙරෙන රුධිර සංසරණයට බාධා සිදුවේ. එවිට ගලනාලය, ෆ්ලීහාව බඩවැල් වැනි ඉන්ද්‍රියන් හරහා රුධිරය ගමන් කිරීමට තැත් කරයි. එවිට ඒ ඉන්ද්‍රියන් හි සියුම් රුධිර නාළ ඉදිමී පිපිරීමට ලක්වෙයි. ලේ වමනය සිදු වෙයි.එවැනි තත්ත්වයකට පත් වන විට අක්මාවට දරුණු ලෙස හානි සිදු වී අවසානය. සිරෝසිස් නමින් හඳුන්වන්නේ ඒ තත්ත්වයයි.මද්‍යසාර හෘද ස්පන්දනය වේගවත් කරයි. එවිට අධික රුධිර පීඩනය ඇතිවේ. රුධිරයෙහි කොලෙස්ටරෝල් මට්ටම ඉහළ යාමට මද්‍යසාර සෘජුවම බලපායි. මත්පැන් සමඟ අධික ලෙස තෙල් යෙදු කටගැස්ම බහුලව ආහාරයට ගැනීමෙන් ද කොලෙස්ටරෝල් මට්ටම ඉහළ යයි. රුධිරය සමඟ මද්‍යසාර මිශ්‍ර වීමෙන් ඒවා වකුගඩු වෙත ගමන් කරයි. එවිට වකුගඩු හානියට පත්වේ. වකුගඩුවලට හානි වූ විට මුත්‍රා පෙරීමෙහි ක්‍රියාවලියට බාධා පැමිණෙයි.මද්‍යසාර ස්නායු පද්ධතියට හානි කරයි. ස්නායු පද්ධතියට හානි සිදුවීම මෙන්ම මද්‍යසාර හේතුවෙන් ස්නායු උද්දීපනය ද සිදු වේ. ක්‍රමයෙන් මද්‍යසාරවලට හුරු වන ස්නායු මද්‍යසාර නැතිව ක්‍රියා කිරීමට නොහැකි තත්ත්වයක් ඇතිවේ. අධික ලෙස මතට ඇබ්බැහි වූවන්ට සෘජුව ඇවිදීමට නොහැකි වීම, අතපය වෙව්ලීම, ඇඟ ගැහීම වැනි රෝග ලක්ෂණ පහළ වන්නේ එහෙයිනි.ස්නායු දුර්වල වීම නිසා අපස්මාර හෝ වලිප්පු තත්ත්වයක් ඇතිවෙන රෝගීනට නිතර නිතර එම රෝග තත්ත්ව ඇතිවීමට මද්‍යසාර හේතු වෙයි.මද්‍යසාර ගැනීමෙන් පසු සිරුර වැඩිපුර ක්‍රියාකාරී වන්නේ ය යන මිථ්‍යාවට හේතු වී ඇත්තේ ඉහත සඳහන් කළ පරිදි ස්නායු උද්දීපනය සමයි. එසේ ස්නායු උද්දීපනය වීම කෘත්‍රිමව සිදුවන අස්වාභාවික ක්‍රියාවලියකි. එහෙයින්ම කලක් යාමේදී ස්නායු අක්‍රියකාරී වී ලිංගික බෙලහීනතාව මෙන්ම මානසික ව්‍යාකූලතා ද ඇතිවිය හැකිය.මද්‍යසාර හේතු කොට ගෙන බඩවැල් ඉදිමෙයි. එවිට රුධිර තරලය බඩවැලින් එළියට විත් බඩවැල් වතුරෙන් පිරෙයි. අධික ලෙස මත් වතුර බොන පුද්ගලයන්ගේ උදරය ඉදිරියට නෙරා එන්නේ එසේ බඩවැල් තුළ අධික ලෙස වතුර පිරීමෙනි.මත් වතුර හෝ මත්ද්‍රව්‍යවලට කලක් තිස්සේ හුරුවූ පුද්ගලයන් බොහෝ විට මානසික ගැටලුවලට මුහුණපාති.අධික කෝපය, මානසික ආතතිය, මානසික අසහනය මෙන්ම මානසික විකෘතිතාවන්ට ගොදුරු වීම ද එමඟින් සිදු වෙයි. මෙසේ මානසික ව්‍යාකූලතාවන්ට ලක්වූ පුද්ගලයන්ට තමාගේ කටයුතු කර ගැනීමට ආත්ම ශක්තියක් නැත. සිහි කල්පනාව නැතිව හැසිරීමෙන් සමාජයේ අවමානයට පාත්‍ර වෙයි. තම පවුලේ සාමාජිකයන් ගේ අප්‍රසාදයට පාත්‍ර වෙයි. බීමත් පියවරුන් ගේ හිංසාවන්ට ගොදුරු වන දරුවෝ ශාරීරිකව ද මානසිකව ද දැඩි සේ පීඩාවට පත් වෙති. ඔවුහු සමාජයට වෛර කරන, ප්‍රකෝපකාරී වැඩිහිටියන් බවට පත් වී සමාජයට හානිකර අයුරින් හැසිරෙති.බීමත්කම හෝ මතට ඇබ්බැහි වීමෙන් පළමුව තමාට තමා අහිමි වෙයි. දෙවැනුව තම බිරිය ද දරුවෝ ද තමා කෙරෙන් දුරස් වෙති.සාකච්ඡා කළේ -සාගරිකා දිසානායක ජයසිංහමත්පැන් හෝ මත්ද්‍රව්‍ය භාවිතා කිරීමෙන් කිසියම් රෝගයකට ගොදුරු වී ඇතැයි වෛද්‍ය වාර්තාවලින් නිගමනය කෙරුණු රෝගීන්ට රජයේ රෝහල්වලින් ප්‍රතිකාර ලබා දීමේදී ඒ සඳහා මිලක් අය කළ යුතු යැයි තමා පුද්ගලිකව අදහස් කරන බව සෞඛ්‍ය ඇමැති මෛත්‍රිපාල සිරිසේන මහතා පසුගියදා ප්‍රකාශ කළේය.2010 ජාතික මානසික සෞඛ්‍ය සංසදයේ වාර්ෂික සමුළුව අමතා ඇමැතිවරයා ඒ බව ප්‍රකාශ කළේය.මෙවර ජාතික මානසික සෞඛ්‍ය සමුළුවේ තේමාව වූයේ “මද්‍යසාර භාවිතය සහ අයහපත් සෞඛ්‍යය” යන්නයි.අධික මිලක් වැය කොට මත්පැන් හෝ මත්ද්‍රව්‍ය භාවිතා කොට තමන් විසින්ම රෝගී වන්නන්ට සුවපත් කිරීමට එවැනි මුදලක් වැය කරනවාට වඩා දහස් ගණනක් වූ අසාධ්‍ය රෝගීන් සුවපත් කිරීම සඳහා එම මුදල් සම්භාරය වැය කිරීම වඩා සුදුසු බව ද ඇමැතිවරයා කීය.එයින් අදහස් කළේ බීමත්ව හෝ මත්ද්‍රව්‍ය ගෙන රෝගී වන්නන් බෙහෙත් නොදී මිය යන්නට ඉඩ හැරීම නොව ඔවුන් බීමට හෝ මතට වැය කරන මුදලින් කොටසක් හෝ ප්‍රතිකාර සඳහා ද යෙදවීමට සිදු වුව හොත් ඔවුන් එයින් කිසියම් පාලනයකට යටත් වෙනු ඇතිය යන්නයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>04</day>
    </date>
    <link>http://www.silumina.lk/2010/07/04/_art.asp?fn=ay1007041</link>
    <topic>වැඩිදුර ඉගෙන ගන්න එංගලන්තේ ගිය කාලේ ගත්තු අත් ඔරලෝසුවයි තාමත් දාන්නේ</topic>
    <author>සාගරිකා දිසානායක ජයසිංහ</author>
    <content>අද අපේ කතා නායකයා නිර්වින්දන විශේෂඥ වෛද්‍ය තිස්ල් ජයවර්ධන. පොදු ජනතාව අතර ඒ තරම් ප්‍රකට නමක් නොවුණත් ඔහු වෛද්‍ය ක්ෂේත්‍රයේත්, ඔහුගේ කාලයේ සෞඛ්‍ය ක්ෂේත්‍රයේත් පතළ කීර්තියක් හිමිවූ මිනිස් ජීවිත බේරා ගැන්මට නිහඬව මහත් වූ මෙහෙවරක් ඉටුකළ නිහතමානී ප්‍රාඥයෙක්.ශ්‍රී ලංකා වෛද්‍ය ක්ෂේත්‍රයේ “නිර්වින්දනය” හෙවත් “සැත්කමට පෙර රෝගියා” සිහි නැති කිරීම සහ සැත්කමෙන් පසුව “යළි සිහි ගැන්වීමේ” මහත් වූ බැරැරුම් රාජකාරිය නොපිරිහෙලා ඉටු කළ ඔහු ඔහුගේ කාලයේ වෛද්‍ය ශිෂ්‍යයින් හා සමකාලීනයින් හැඳින්වූයේ “නිර්වින්දනයේ පියා” ලෙසයි.නිර්වින්දන ක්‍රමවේදය පිළිබඳ ලොව පිළිගත් රෝහල්වලින් විශේෂඥ පුහුණුව ලබා මෙරට පැමිණ ජාතික රෝහලේ පළමු දැඩි සත්කාර ඒකකය බිහිකරන්නටත් ශ්‍රී ජයවර්ධනපුර රෝහලේ හෘද ශල්‍ය දැඩි සත්කාර ඒකකය, හමුදා රෝහලෙහි දැඩි සත්කාර ඒකකය මෙන්ම ඩර්ඩන්ස් රෝහලේ දැඩි සත්කාර ඒකකයත් පිහිටුවා නිර්වින්දනය පිළිබඳ දැනුම හා පුහුණුව වෛද්‍යවරුන්ට හා හෙද කාර්ය මණ්ඩලය වෙත ලබා දීමේ පුරෝගාමී මෙහෙවරක් ඉටු කළේ වෛද්‍ය තිස්ල් ජයවර්ධන. ජීවිතයේ සැඳෑ සමයට එළැඹ සිටින වෛද්‍ය තිස්ල් රාජ්‍ය සේවයෙන් විශ්‍රාම ලබා සිටියත් තවමත් පෞද්ගලික අංශයට හා හමුදා රෝහලට තම සේවය ලබා දෙනවා.මොරටුවේ ඉඩම් හිමි වැවිලිකරුවකු මෙන්ම ගණකාධිකරණ වෘත්තිකයකු වූ කිරිකංකානම්ගේ ලාසරස් ෆ‍්‍රැන්සිස් පෙරේරා ජයවර්ධන සහ රෙබෙකා බියට්‍රිස් යුවළට දාව උපන් එකම පුත්‍රයා තිස්ල්. නොවැම්බර් මාසේ නව වැනිදාවක මෙලොවට බිහිවූ පුංචි පුතාට මවුපියො තිබ්බේ කිරිකංකානගම්ලාගේ ඇල්බර්ට් තිස්ල්වේට් විල්හෙල්ම් පෙරේරා ජයවර්ධන යන නම. ආදරේට කුඩා කාලෙ පටන්ම කවුරුත් ඔහු හැඳින්නුවේ ‘තිස්ල්’ යන කෙටි නමින්.ජයවර්ධන පවුල පදිංචි වෙලා හිටියේ දෙහිවල ඇල්බට් පෙදෙසේ. දෙහිවල ඇල්බට් පෙදෙසේ ඉඩකඩම් බොහොමයක් ජයවර්ධන පවුලට අයත් වෙලා තිබුණා. තිස්ල් ගේ සීයාට හිමි ඉඩම් ගාලු පාරේ ඉඳලා මූදු වෙරළ දක්වාම පැතිරිලා තිබුණා. ඒ කාලේ ඇල්බට් පෙදෙසේ තිබුණේ ගෙවල් කිහිපයක් පමණයි. තිස්ල්ගේ පවුලත් ඔහුගේ ඥාතිනුත් ඒ අවට පදිංචි වෙලා හිටියා. විශාල ඉඩම් කට්ටිය මැද තිබු ගෙදර මිදුලේ ඔහු වටපිට දරු දැරියොත් එක්ක ක්‍රීඩා කළා. ක්‍රිකට් ගහපු එකයි වැඩිය කළේ.වැල්ල ළඟ නිසා වැලි මාලිගා හදන්නත් ගියා. වැල්ලෙ තරගෙට දුවපැන සෙල්ලම් කළා. පුංචි කාලේ තිස්ල් තරමක් දඟයි. දඟ වැඩ කරලා අහු වුණාම තාත්තගෙන් වේවැල් පාර කාපු අවස්ථාත් තිබුණා. පවුලේ එකම පිරිමි දරුවා නිසා ඔහු සහෝදරියන් ගෙත්, අම්ම ගෙත් ආදරයට පාත්‍ර වුණා. සහෝදරියො දෙන්නා සමඟ පුංචි කාලෙ වගේම තවමත් බොහෝම එකමුතුයි කියලා අද ඔහු කියන්නෙ සතුටින්.1934 දී තිස්ල් ගල්කිස්සේ ශාන්ත තෝමස් විද්‍යාලෙ ළදරු පන්තියට ඇතුළත් කළා. කේම්බ්‍රිජ් ජූනියර් විභාගයත් සමත්ව සිටි අම්මා දරුවන්ගේ ඉගනුමට විශේෂ සහයක් ලබා දුන්නා. පොත පත කියා දුන්නා. ඒ වගේම මවගේ නීතිරීතිවලට අනුව හොඳ හික්මීමකින් කටයුතු කරන්නත් ඔවුන්ට සිදු වුණා.තිස්ල් පාසල් ගියෙ බක්කි කරත්තෙන්. මේ බක්කි කරත්තෙ ඔහුගේ අසල්වැසි මිතුරන් කිහිප දෙනෙකුත් පාසල් ගියා. පුංචි කාලේ ඉඳන්ම තිස්ල් වඩා දක්ෂ ගණිතයට. ඒත් පසු කලෙක ඔහු වඩාත් පි‍්‍රය කළේ භෞතික විද්‍යාවට. පාසලේදී එතරම් දඟකාරයකු නොවූ තිස්ල් ක්‍රීඩා අංශයට එතරම් යොමු වුණේ නෑ.1939 දී ලෝක යුද්ධ ඇරැඹුණාම කොළඹ පාසල් බොහොමයක් වැහුණා. ශාන්ත තෝමස් විද්‍යාලෙ බ්‍රිතාන්‍ය හමුදාවේ රෝහල බවට පත් වුණා. පාසල මහනුවරට හා ගුරුතලාවට ගෙන ගියා. තිස්ල් ගෙදරින් පිට යවන්න මවුපියන් කැමැති වුණේ නෑ. ඔහු ඇතුල් කළේ බම්බලපිටියේ ශාන්ත පාවුළු මිලාගිරි විද්‍යාලෙට. කාන්තා විද්‍යාලයක් වූ එහි උදේ වරුවෙ බාලිකාවන්ටත් හවස් වරුවේ පිරිමි ළමයින්ටත් ඉගැන්නුවා.ඔවුන්ට ක්‍රීඩා පුහුණුව ලබා දෙන්නට වැල්ලවත්තේ පොලිස් පිටියට ගෙන ගියා. එහිදී ඔහු ක්‍රිකට් වගේම වොලිබෝල් ක්‍රීඩාවලටත් සහභාගි වුණා. යුද්ධය ඉවර වුණාම ආයෙත් ගල්කිස්සටම පාසල ගෙන ගියා. ජපනුන් කොළඹට බෝම්බ දමාපු දවසෙ ඔවුන් පල්ලියෙ පූජාවට සහභාගි වෙමින් සිටියා. සයිරන් නළාවේ සද්දෙ ඇහෙන කොටම එහි සිටි සුදු ජාතිකයෙක් පල්ලියේ විදුලිය ක්‍රියා විරහිත කළ අයුරුත් ඔහුට තවම මතකයි.සාමාන්‍ය පෙළ විභාගෙට ලියනකොට සිංහල විෂයත් සමත් විය යුතුය කියලා අලුත් නීතියක් පැනවුණා. ඉංගී‍්‍රසි මාධ්‍යයෙන් උගත් තිස්ල්ගේ සිංහල දැනුම මදි. තාත්තා ඉස්සරහ ගෙදර හිටපු ගුරුවරයාට තිස්ල්ව බාර දුන්නා සිංහල උගන්වන්නට. පළමු දවසෙ පාඩමෙන් පසුව ගුරුතුමා පියා හමුවෙලා තිස්ල්ගෙ තත්ත්වය පහදා දුන්නා. ඔහු සිංහල හෝඩියේ අකුරු දා හතරක් හැඳින සිටියේ නෑ. විභාගයට මාස දෙකයි.ඒත් තිස්ල් හිතට ගත්තා. උත්සාහයෙන් වැඩ කළා. සිංහල විෂයයට සම්මානයකුත් හිමි කරගත්තා. උසස් පෙළ සඳහා ඔහු ජීව විද්‍යා අංශය තෝර ගත්තා. කවදා හරි වෛද්‍යවරයෙක් වෙනවා යන අධිෂ්ඨානය ඔහු වෙත තිබුණා. උසස් පෙළ උසස් ලෙස සමත් වූ ඔහු කොළඹ විශ්ව විද්‍යාලයේ වෛද්‍ය පීඨයට තේරුණා. පළමු වසර කොළඹ විශ්ව විද්‍යාලයේ ඉගෙන ගන්නට එකල සිසුන්ට සිදු වුණා. ඔහු වෛද්‍ය විද්‍යාලයට ගියේ පාපැදියෙන්.ඒ කාලෙත් නවක වදේ තිබුණා. අහිංසක විහිළු විතරයි. කෝට් සාක්කුවේ සපත්තු මලක් පැළඳගෙන එන්න වැනි සරල අහිංසක විහිළු. අවසන් විභාගෙට පස්සෙ සීමාවාසික පුහුණුවට කළුතර රෝහලට දමන්නැයි තිස්ල් තවත් මිතුරන් කිහිප දෙනෙකුත් සමඟ අමාත්‍යාංශයෙන් ඉල්ලා සිටියේ ඔවුන් ගේ ජ්‍යෙෂ්ඨ සිසුන් කීප දෙනෙක්ම ඒ වෙන විට කළුතර රෝහලේ හිටි නිසයි. ඉල්ලීම ඉටු වුණා.කළුතර දී ශල්‍ය වෛද්‍ය අබේවික්‍රම මහත්තයා යටතේ පුහුණුව ලැබුවා. උගුර කන හා නාසය පිළිබඳ සායනය තනිවම කරන්නට තිස්ල්ට සිදු වුණා. වෛද්‍ය සහායකයන් සමඟ එක්වෙලා ශල්‍යාගාරයේ කටයුතු සූදානම් කොට සොයා බැලුවා. කළුතර පොලිස් අභ්‍යාසලාභීනට දන්වා රුධිරය ලබාගෙන ශල්‍යකර්මයට සියලු අවශ්‍යතා සපුරා සූදානම් කරනවා. සීමාවාසික පුහුණුව වුණාට රෝහලේ බරපතළ වගකීම් කරට අරගෙන වැඩ කරන්න ඔවුන් පුහුණුව ලැබුවා.ඉන් පසුව නෑබොඩ දිස්ත්‍රික් රෝහලට පත්වෙලා ගියා. එහි සේවය කළ දිස්ත්‍රික් වෛද්‍ය නිලධාරිතුමා වයසයි. ඔහු තිස්ල්ට අවවාදයක් දුන්නා. “මට දැන් වැඩ කළා ඇති. මුළු රෝහලම බාර අරන් ඔබ වැඩ කරන්න.”නෑබොඩ රෝහල තිබුණේ තේ වතු ආශි‍්‍රත ප්‍රදේශයක. බොහෝ විට මිනිසුන් ගුටි ඇන ගෙන, පිහියා ඇනුම් තුවාලකාරයො රෝහලට ගේනවා. දුර බැහැර වතුවල ඩිස්පෙන්සරිවලත් වැඩ බලන්න වෙනවා. අමාරු ලෙඩෙක් නම් තනිවම වාහනය පදවා ගෙන රෝගීන් බලන්නට ගියා. අවුරුද්දක් වැනි කෙටි කාලයක් ඇතුළත සම්පූර්ණ රෝහලක කටයුතු මෙහෙයවන්නට හොඳ පුහුණුවක් තිස්ල්ට ලැබුණා.1958 දී කොළඹ මහ ඉස්පිරිතාලෙට මාරුවක් අරගෙන තිස්ල් ආවේ නිර්වින්දන පිළිබඳ විශේෂයෙන් ඉගෙන ගන්න. වෛද්‍ය ලැඩී ප්‍රනාන්දු, වෛද්‍ය ඇන්තනීස් වැනි ප්‍රවීණ වෛද්‍යවරුන් යටතේ ඔහු පුහුණුව ලැබුවා. නිර්වින්දනය ඉතා වගකිවයුතු කාරියක් වන්නේ යමකු ශල්‍ය කර්මයකට භාජනය කිරීමට පෙර සිහි නැති කිරීමත් සිහි ගැන්වීමත් මත රෝගියාගේ ජීවිතය රඳා පවතින හෙයින්. ශල්‍ය කර්මය කොතරම් සාර්ථක වුවත් නිසි කලට සිහිය නොආවොත් ලෙඩා මිය යන්නට පුළුවන්.1961 වන තුරු මහ රෝහලේ සේවය කළ තිස්ල් අනතුරුව මහරගම පිළිකා රෝහලට පත්ව ගියා. 1961 අගදි වෛද්‍ය තිස්ල්ට එංගලන්තයේ පශ්චාත් අධ්‍යයන කටයුතු කරන්නට ශිෂ්‍යත්වයක් හිමි වුණා. ඔහුගේ ගුරුවරයකු වූ වෛද්‍ය බී. එස්. පෙරේරාගේ උපදෙස් පරිදි ඔහු එංගලන්තයේ රෝයල් කොලේජ් ඔෆ් ෆිශිෂන්ස් හි විභාග වසර එකහමාරක් ඇතුළත දක්ෂ ලෙස සමත් වුණා. එංගලන්තයේ හැමර්ටන් රාජකීය රෝහලෙන් නිර්වින්දනය පිළිබඳ ඩිප්ලෝමාව ලබා ගත්තා.වෛද්‍ය තිස්ල් යුග දිවියට ඇතුළත් වුණේ 1957 දී. එය යෝජිත විවාහයක්. මවුපස ඥාතීත්වයක් තිබු ඈ මොරටුවේ අමරා ද සිල්වා. 1959 දී ඔවුන්ගේ කුළුඳුල් දියණිය ධරණී උපන්නා. ඈ දැන් නවසීලන්තයේ ඕක්ලන්ඩ් විශ්ව විද්‍යාලයේ තොරතුරු තාක්ෂණය පිළිබඳ ආචාර්ය උපාධිය ලබා එහිම ආචාර්යවරියක ලෙස කටයුතු කරනවා. 1961 දී උපන් චලක පුතා ගුවන් ඉන්ජිනේරුවරයකු ලෙස එමිරේට්ස් ගුවන් සමාගමේ සේවය කරනවා. 1964 දී උපන් ලක්මිණි දියණිය විවාපත් වෙලා දරුවන් හා මවුපියන් බලාගෙන මෙරට ජීවත් වෙනවා.වෛද්‍ය තිස්ල් එංගලන්තයේ පශ්චාත් උපාධියට සූදානම් වෙන කොට විභාගයට සුමාන දෙකකට කලින් අඹු දරුවන් එහි ගෙන්වා ගත්තේ පොත පතින් මදකට ඈත් වෙලා ඔළුව සැහැල්ලුවෙන් තියා ගන්නට. විභාගයකට මුහුණ දෙන විට අවසාන මොහොතේ පාඩම් කිරීම ඔහුගේ සිරිත නොවෙයි. කල්තියා කෙටි සටහන් තබා ගෙන ඒවා හොඳින් ධාරණය කරගෙන සැහැල්ලු මනසින් යුතුව විභාගයට මුහුණ දීමයි ඔහුගේ ක්‍රමය.එංගලන්තෙදි ඉගෙන ගන්න අතරෙම රෝහලේ නිර්වින්දන ලියාපදිංචි කිරීමේ අංශයේ කටයුතු කරමින් පොඩි මුදලක් ඉතිරි කරගත්තා. විභාගයෙන් පස්සෙ බිරියත් දරුවනුත් සමඟ ප්‍රංශයට සවාරියක් ගියා. ඒ ගමනෙදි මිලදී ගත්ත රොලෙක්ස් අත් ඔර්ලෝසුව අදටත් ඔහු පලඳනවා. ඒ කාලේ පවුමක් රුපියල් දහතුනයි ශත පනහයි.1963 දී ආයෙත් ලංකාවට ඇවිත් කොළඹ මහ රෝහලේ මාස 3 ක් වැඩ කළා. ඉන් පස්සේ බදුල්ල රෝහලටත් කුරුණෑගල රෝහලටත් මාරු වී ගියා. කුරුණෑගල රෝහලේ මාස තුනක් වැඩ කරන කොට කොළඹ මහ රෝහලේ විවෘත හදවත් සැත්කම් අරඹන්නට අලුතින් හෘද රෝගීන් සඳහා දැඩි සත්කාර ඒකකයක් පිහිටුවීමට සැලසුම් කළා. වෛද්‍ය තිස්ල්ට එම දැඩි සත්කාර ඒකකය පිහිටුවන ලෙස මහ රෝහලෙන් ආරාධනා කළා. ඒ ඇරැයුම පිළිගෙන ලංකාවේ හෘද සැත්කම් සඳහා වූ ප්‍රථම දැඩි සත්කාර ඒකකය පිහිටුවීමට වෛද්‍ය තිස්ල් මූලික වුණා. ලෝකයේ උසස්ම තාක්ෂණයෙන් යුතු වෛද්‍ය උපකරණ ගෙන්වා, වෛද්‍යවරුන් හා හෙදියන් ඇතුළු කාර්ය මණ්ඩලය පුහුණු කොට 1968 දී එය ඇමැති ඊ. එල්. සේනානායක මහතා අතින් විවෘත කැරුණා.පුරා වසර විසි නවයක් කොළඹ මහ රෝහලේ දැඩි සත්කාර ඒකකය භාර ප්‍රධාන නිර්වින්දන විශේෂඥ වෛද්‍යවරයා ලෙස කටයුතු කළ වෛද්‍ය තිස්ල් කොළඹ වෛද්‍ය පීඨයේ නිර්වින්දන වෛද්‍ය විද්‍යාව පිළිබඳ ආචාර්යවරයා ලෙසත් පශ්චාත් උපාධි පරීක්ෂණ සඳහා පරීක්ෂකවරයකු ලෙසත් කටයුතු කළා. 1988 දී රජයේ සේවයෙන් විශ්‍රාම ලැබුවත් තවත් වසර හතරක් ඔහු මහ රෝහලේ සේවය කළා. කලක් පටන් ඔහු ස්වේච්ඡාවෙන් ශ්‍රී ලංකා ගුවන් හමුදාවට බැඳී සේවය කළා. 1984 දී ඔහු ගුවන් හමුදාවේ බලගණ නායක ධුරයට පත් වුණා. හමුදා රෝහලේ දැඩි සත්කාර ඒකකය පිහිටුවීමටත් ශ්‍රී ජයවර්ධනපුර රෝහලේ හෘද හා ශල්‍ය දැඩි සත්කාර ඒකක පිහිටුවීමටත් මූලික වී කටයුතු කළ වෛද්‍ය තිස්ල් ජයවර්ධන මෙරට හා විදේශීය රෝගීන් දහස් සංඛ්‍යාවකගේ ජීවිත ගලවා ගැනීමට දායක වී තිබෙනවා.1985 දී ඇමෙරිකාවේ හෘද නිර්වින්දන වෛද්‍යවරුන්ගේ ආයතනයේ සාමාජිකත්වයෙන් පුදනු ලැබු වෛද්‍ය තිස්ල් 1991 දී ශ්‍රී ලංකා වෛද්‍ය සංගමයේ සභාපති ධුරයට පත්වුණා. 1991 දී කොළඹ ඩර්ඩන්ස් පෞද්ගලික ආරෝග්‍ය ශාලාවේ ඇරැයුම මත එහි දැඩි සත්කාර ඒකක පිහිටවූ එතුමා තවමත් ඩර්ඩන්ස් රෝහලේ අධ්‍යක්ෂ මණ්ඩලයේ සාමාජිකයකු ලෙස කටයුතු කරනවා.ශ්‍රී ලංකා නිර්වින්දන වෛද්‍යවරුන්ගේ සංගමය අරඹා එහි පාලක මණ්ඩලයෙහි සාමාජිකයකු ලෙස වසර දහසයක් කටයුතු කළා. නිර්වින්දනය පිළිබඳ ඉගැන්වීම් කරන අතරම නිර්වින්දනය පිළිබඳ පශ්චාත් උපාධි විභාග මෙරට ඇරැඹු දා පටන්ම විභාග පරීක්ෂකවරයකු ලෙස කටයුතු කළා. තමා උගත් පාසල වූ ශාන්ත තෝමස් විද්‍යාලයේ පාලක මණ්ඩලයේ සාමාජිකයකු ලෙස වසර 16 ක් සේවය කරනවා. වසර 2000 දී එංගලන්තයේ අන්තර්ජාතික ජීව විද්‍යාඥයන්ගේ සංගමය විසිවන සියවසේ ලෝකයේ කැපී පෙනෙන විද්වතුන් ගෙන් කෙනෙක් ලෙස තේරුවා.1990 දී සිංහ සමාජය මඟින් එතුමා මෙරට වෛද්‍ය ක්ෂේත්‍රයේ කැපී පෙනෙන පුද්ගලයා ලෙසට රන් සම්මානයෙන් පුදනු ලැබුවා. එවක පැවැති රජයෙන් එතුමා මෙරට වෛද්‍ය ක්ෂේත්‍රයට ඉටු කරන ලද සේවය අගයමින් විශ්ව ප්‍රසාදිනී සම්මානයෙන් පුදනු ලැබුවා. සම්මාන පදවි තානාන්තර කොතෙක් ලැබුණත් ඔහු තෘප්තිමත් වන්නේ සුවහසක් අසරණ රෝගීන් ගේ ජීවිත බේරා දීමට තමා සතු වූ ශක්තිය මෙනෙහි කරමින්.සාගරිකා දිසානායක ජයසිංහඡායාරූපය – විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>04</day>
    </date>
    <link>http://www.silumina.lk/2010/07/04/_art.asp?fn=ay1007042</link>
    <topic>මුහුද යටකොට ඉදිවන කොළඹ නව වරාය</topic>
    <author>සුභාෂිණී ජයරත්න</author>
    <content>සාමයේ අරුණලු විඳිමින් අපේ පුංචි දිවයින ක්‍රම ක්‍රමයෙන් දැවැන්ත සංවර්ධනයකට මුල පුරයි. ඓතිහාසික වශයෙන් ශ්‍රී ලංකා ද්වීපයට හිමිවූ ස්ථානය නිසා අතිශය දියුණු වාණිජ කේන්ද්‍රස්ථානයක් ලෙස ජාත්‍යන්තරයේ කීර්තියක් උසුලයි. අපේ රටේ මේ වනවිට දැවැන්ත සංවර්ධන ව්‍යාපෘති රාශියක් ක්‍රියාත්මක වෙමින් පවතී.දියුණු ආර්ථිකයට මං පෙත් විවරකරන මෙම දැවැන්ත සංවර්ධන ව්‍යාපෘති අතරට වරායන්ට හිමිවන්නේ සුවිශේෂ ස්ථානයකි. ඉදිවෙන නව හම්බන්තොට වරායට සාපේක්ෂව කොළඹ වරාය පුළුල් කිරීමේ ව්‍යාපෘතියක් ද මේ වනවිට ආරම්භ කර ඇති දැවැන්තම සංවර්ධන ව්‍යාපෘති අතරට එක්වෙයි.ජාත්‍යන්තර සමුද්‍රික කර්මාන්තයේ නැගීගෙන එන සේවා අවශ්‍යතා සඳහා ඉඩ ප්‍රස්ථා ලබාදීම සඳහා කොළඹ නාගරික තදබදය අවධානයට ලක්කරමින් මේ වන විට දුටුවන්ගේ දෙනෙත් පුදුමයට පත් කරමින් ගැඹුරු මුහුද ගොඩබිම් බවට පත්කරමින් නව වරායක් ඉදිවෙමින් පවතී. මේ පිළිබඳව මාධ්‍යවේදීන්ට පසුගියදා එම ස්ථාන නැරැඹීමේ අනගි අවස්ථාවක් උදාවිය.එදා ගැඹුරු මුහුදු තීරය අද ගොඩබිමක් බවට පත්කළ ආකාරය අපූරුය. වරායට ඇතුළු වන දොරටුවෙන් අපි ප්‍රවිශ්ට වූයේ නව වරාය ඉදිවන භූමියටයි.ඉදිවෙමින් පවතින දියකඩනයනව වරායේ කි.මී.6.8ක් දිගට ඉදිවන දියකඩන තවමත් ඉදිවෙමින් පවතී. මේ දියකඩන මුහුද මැද ඉදිවන අතර ඒ කාර්යය අතිශය බැරෑරුම්ය. දියකඩනයේ ශක්තිමත් බව රැකීම ඉංජිනේරුවන්ගේ වගකීමක්. මේ වන විට කි.මී. 3 ක් පමණ දිගට නිමවූ දියකඩනයේ අග අපේ ගමනේ කෙළවර විය. වරාය සභාපති ආචාර්ය ප්‍රියත් බන්දු වික්‍රම මහතා වරායේ ඉදිවීම් ඉතා පැහැදිලිව පියවරෙන් පියවර මාධ්‍යවේදීන්ට පැහැදිලි කර දුන්නේය. අපි දැන් සිටින්නේ අඩි 20 ක් පමණ වූ ගැඹුරු මුහුදේය. අද මේ ගැඹුරු මුහුද ඉතා අපූරු ගොඩබිමකි.වරායක ඉතා වැදගත් වන්නේ දියකඩනයයි. කොළඹ වරායේ ඉදිකෙරෙන නව දියකඩනවල සමස්ත දිග කි.මී. 6.8ක් වෙයි. එහි වම් දියකඩනය කි.මී. 8 ක්ද, දකුණු දියකඩනය කි.මී. 5.8 ක් ද වෙයි. මේ සියල්ලම සකස්කරන්නේ මුහුද ගොඩකරමින් අතිශය දුෂ්කර කාර්යයකිනි. අතිවිශාල මුදල් ප්‍රමාණයක් වියදම් කරන්නට සිදු වුවද අපේ ඉංජිනේරු තාක්ෂණයේ දියුණුව හේතුවෙන් මේ වියදම් බොහෝදුරට අඩුකර ගන්නට අපට හැකියාව ලැබී ඇත. අන් වරායවල මෙන් නොව දියකඩන ඉදිකිරීමේදී විශේෂ ක්‍රමයක් මෙහිදී උපයෝගී කරගෙන ඇත.ඒ කළුගල් වෙනුවට අභ්‍යන්තරයට වැලි පිරවීමෙනි. මේ වැලි සඳහා රුපියල් මිලියන 15.5 ක් අවශ්‍ය වෙයි. කළු ගල් භාවිතා කරන්නේ නම් ඒ සඳහා රුපියල් මිලියන 21 ක් අවශ්‍ය වෙයි. මේ නිසා ඉංජිනේරුවන් යොදාගත්තේ වරායට ප්‍රවිශ්ට වන මාර්ගය කැනීමෙන් ලබාගත් වැලි මෙම දියකඩන සඳහා භාවිතා කිරීමයි. වැලි භාවිතා කළද දියකඩන වල ආරක්ෂාව පැවැත්ම තවත් වර්ෂ දහස් ගණනකට ඔවුන් සහතික කරති.අද වනවිට කොළඹ වරායට ඇත්තේ විශාල ඉල්ලුමකි. වරාය සභාපතිතුමා පැවසූ ආකාරයට නම් පසුගිය වසරට සාපේක්ෂව සියයට 25ක වර්ධන වේගයක් ඇති අතර මෙයද පාලනය කරගත් වර්ධන වේගයකි. මේ තත්ත්වය දිගින් දිගටම පැවතියහොත් තව නොබෝ දිනකින් උපරිම වර්ධන වේගයට ළඟා වෙන අතර නුදුරේ ඇතිවන ආර්ථික අවශ්‍යතා සඳහා අප ඉක්මනින්ම සූදානම් විය යුතුව ඇත. වරායේ උපරිම ධාරිතාවය 2012 දී බලාපොරොත්තු වුණත් 2011 දීම මේ උපරිම ධාරිතාවයට පැමිණ තිබේ. දැනටමත් බහාලු මිලියන 5 ක් දක්වා වූ උපරිම ධාරිතාවයට පැමිණ ඇත. මේ ආකාරයෙන් දිගටම පැවතියහොත් එය අප රටේ අනාගතයට මෙන්ම දැවැන්ත සංවර්ධනයටත්, ආර්ථිකයටත් බාධාවකි.ඉදිකෙරෙන නව වරාය තුළ බහාලු මිලියන 2.5 ක් නැංවිය හැකි පර්යන්ත 3ක් නව ව්‍යාපෘතිය යටතේ ඉදිකිරීමට නියමිතය. ඉදිරියේදී සියලුම රටවලට කේන්ද්‍රිය වරායක් ලෙස සංවර්ධනය කෙරෙන මෙම ව්‍යාපෘතියේදී බහාලු මිලියන 12.5ක් දක්වා වැඩි වෙතැයි අපේක්ෂිතය.මුලින්ම ඉදිවන්නේ දකුණු පර්යන්තයි. දැනටමත් යන ඕනෑම කෙනකුට එම පර්යන්තයේ ආරම්භක ඉදිකිරීම් කටයුතු දැකගත හැකිවෙයි. පළමු පර්යන්තය මීටර් 1200 ක් දිගින් යුතු අතර ඒ සඳහා ඇමෙරිකානු ඩොලර් මිලියන 480 ක් වැයවෙයි. සමස්ත ධාරිතාව මිලියන 10කි. පළමු පර්යන්තය ඉදිවීමෙන් අනතුරුව අතිවිශාල නැව් 4 ක් එහි නැංගුරම් ලා හැකිය. දෙවන තුන්වන පර්යන්ත ද එසේමය. ඒ පර්යන්ත ඉදිවන්නේ මෙහි මෙහෙයුම් ප්‍රගතිය අනුවය.මාධ්‍යයට අදහස් දක්වන වරාය අධිකාරියේ සභාපති ආචාර්ය ප්‍රියත් බී.වික්‍රමකොළඹ වරාය සංවර්ධන ව්‍යාපෘතියේ ප්‍රධාන ඉංජිනේරු සුසන්ත අභයසිරිවර්ධන මහතා අපට පැවසූයේ නව පර්යන්ත 3ම ඉදිවීමෙන් අනතුරුව විශාලම නැව් 12 ක් පමණ එකවර නැංගුරම් ලා හැකි පරිදි විශාල වරායක් තැනෙන බවයි. නමුත් මේ සියලු නැව් එකවර පැමිණෙන්නේ ද නැත. ලොකු පොඩි නැව් එකතු වූ විට මේ ප්‍රමාණය තවත් වැඩිවෙයි.ඉදිකෙරෙන නව ව්‍යාපෘතිය පර්යන්ත 3 කින් පමණක් අවසන් නොවෙයි. ඉදිරියේදී එය පර්යන්ත 4 ක් දක්වා වැඩිකිරීමට අපේක්ෂිතය. මේ පර්යන්ත 4 ඉදිවීමෙන් අනතුරුව බහාලු මිලියන 10 ක් වර්ෂයකට මෙහෙයවීමේ හැකියාව ලැබෙයි.මෙහි කොන්ත්‍රාත් කරුවන් වන්නේ කොරියාවේ හයිහුන්ඩායි සමාගමයි. ඔවුන් විසින්ම සකස් කළ කොන්ක්‍රීට් බ්ලොක් ගල් විශේෂයක් වන ටෙට්රා ස්පොට් ඉදිවන නව දියකඩනවල තැන්පත් කෙරෙයි. වියදම අඩු මෙම ගල් වැදෙන රළට ඔරොත්තු දෙයි. නව ඉදිකිරීම් භූමියට පැමිණෙන ඕනෑම අයකුට දෙපස දක්නට ලැබෙන්නේ අපූරු හැඩයකට නිර්මිත මෙම ගල්ය. තවත් මෙම ගල් ඉදිකෙරෙයි. මෙහි එකක බර ටොන් 20ක්.ඉදිවෙන කොළඹ නව වරාය ව්‍යාපෘතියේ පිවිසුම් මඟ මීටර් 600 පළල අතර ගැඹුරින් මීටර් 20කි. මහා සාගරය මැද අතිවිශාල නැව් යොදා කැනීම් කරන ආකාරය විස්මයජනකය. අතිවිශාල භූමි ප්‍රමාණයක් ගොඩකරමින් මහමුහුද මැද කැණීම් කරයි. ලොව ලොකුම තෙවන විශාලත්වයෙන් යුතු නැවක් ලොව ඇති දියුණු තාක්ෂණයන් යොදාගෙන කරන තාක්ෂණ වික්‍රමයන් අතිශයින් විස්මයජනකය. වරායට අවශ්‍ය සියලු ගල් ගෙන එන්නේ වාද්දුවේ සිටය.එම ගල් මුහුදු මාර්ගයෙන් හා ගොඩබිමෙන් ප්‍රවාහනය කෙරෙන අතර ඒ සඳහා වාද්දුවේ කුඩා වරායක් ද ඉදිකර ඇත. මුහුද ගොඩකර ගොඩබිම් බවට පත්කිරීම අතිශයින්ම බැරෑරුම් කාර්යයක් වුවත් හෙක්ටයාර් 280ක් වරාය සඳහාත් ඉතිරි කටයුතු සඳහා තවත් අක්කර 450 ක් ද පිරවීමට නියමිතය. අද මුහුද ගොඩකර තාවකාලික පරිපාලන කාර්යාල ද ඉදිකර ඇත. මේ සියල්ල විස්මයජනකය. ඉදිරියේදී මෙතෙක් තිබූ විශාල අඩුවක් සම්පූර්ණ කරමින් සියලු කාර්යයන් එක් තැනකට කැටි වූ පරිපාලන සංකීර්ණයක් ද මේ බිමේ ඉදිවෙයි.මුහුද මැද වැලි ගොඩදමන ලොව 3වන විශාලම තාක්ෂණික නෞකාවකොළඹ නගරය අතිශය ජනාකීර්ණය. එසේම අතිශය නාගරීකරණයට ලක්ව ඇත. කොළඹ නව වරාය ව්‍යාපෘතිය ඉදිවීමත් සමඟම සියලු දෙයින්ම සම්පූර්ණ වූ නව සැලසුම් සහගත නගරයක් ද ඉදිවෙයි. ඉදිරියේදී මෙය හැමෝටම දැකගන්නට අවස්ථාව උදාවේවි.මෙම සැලසුම් සහගත නගරය කොළඹ නගරයට වඩා අතිශයින් විධිමත්ය. මුහුද ගොඩකර ඉදිවෙන මේ නගරයට ප්‍රවිශ්ට වීමට මාර්ග 3කි. විධිමත් මාර්ග හා ජලනළ පද්ධතියකින් යුතු මේ නගරය කොළඹ නගරයට නව ප්‍රවිශ්ටයක් කැන්දනු නියතය.2012 වනවිට කොළඹ වරායේ පළමු පර්යන්තයේ වැඩ අවසන් කිරීමට සූදානම්ය. මේ පළමු පර්යන්තය සඳහා රුපියල් මිලියන 450 ක් ද වැය කිරීමට අපේක්ෂිතය. එසේම දෙවනුව ඉදිවෙන අනෙකුත් පර්යන්ත 2 සඳහා ඇමෙරිකානු ඩොලර් මිලියන 1500 ක් ද වැය වෙතැයි ගණනය කර ඇත. මේ සියලු කටයුතු සිදුකෙරෙන්නේ පාරිසරික ගැටලු අවම වන ආකාරයටය.මේ දැවැන්ත ව්‍යාපෘතියට ආසියානු සංවර්ධන බැංකුව හා ශ්‍රී ලංකා වරාය අධිකාරිය ඒකාබද්ධව යටිතල පහසුකම් සඳහා මූල්‍ය පහසුකම් සපයයි. 2012 අප්‍රේල් මාසය පමණ වනවිට වරාය යටිතල පහසුකම් ඉදිකිරීම් නිමාවීමත් සමඟම එහි කටයුතු ද අවසන් වෙයි.මේ වනවිට ඉදිකිරීම් ප්‍රගතිය සොයාබැලුවහොත් දියකඩනයේ මූලික ඉදිකිරීම් කටයුතුවලින් මීටර් 2100ක ප්‍රමාණයක් අවසන් කර ඇත. මුහුදු මඟ ඔස්සේ බත්තල් මඟින් ප්‍රවාහනය කරන කළුගල් වාද්දුව කළුතර ප්‍රදේශයේ සිට සතියකට බත්තල් 15-20 ප්‍රමාණයක් වරායට ගෙන එයි. මේ වනවිට කොන්ක්‍රීට් කියුබික් මීටර් මිලියන 11ක ප්‍රමාණයක වැඩ නිමවී ඇත. වරාය පරිශ්‍ර මුහුදු අභ්‍යන්තරයේ නව තෙල් නළ මාර්ග එළීමේ කටයුතු මේ වනවිට සම්පූර්ණයෙන්ම නිමකර ඇත. මේ වනවිට සමස්ත ඉදිකිරීම් ක්‍රියාවලියෙන් ඉතා සාර්ථකව සියයට 22ක් නිමාව දැක ඇත.නව වරාය ව්‍යාපෘතිය ඉදිවීමෙන් අනතුරුව මෙතෙක් ආර්ථිකයට ලබා දී ඇති දායකත්වය සියයට 35ක 40ක වේගයක් දක්වා වර්ධනය කරන්නට හැකියාව ලැබෙනු ඇත.(කොළඹ වරාය පුළුල් කිරීමේ ව්‍යාපෘතියේ කළ චාරිකාවක් ඇසුරෙනි)සුභාෂිණී ජයරත්නඡායාරූප - සුදත් මලවීරදියකඩන ආරක්ෂාවට යොදන ටෙට්රා ස්පොට් ගල්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>04</day>
    </date>
    <link>http://www.silumina.lk/2010/07/04/_art.asp?fn=aj1007041</link>
    <topic>මැද පෙරදිගින් තවත් ගුවන් සේවාවක් මෙරටට</topic>
    <author/>
    <content>මැද පෙරදිගින් තවත් ගුවන් සේවාවක් මෙරටටශ්‍රී ලංකාව ජනප්‍රිය සංචාරක ගමනාන්තයක්ඩුබායිහි ප්‍රථම අඩු වියදම් ගුවන් සේවය වන ෆ්ලයි ඩුබායි ගුවන් සේවය පසුගිය 23 වැනිදා රාත්‍රියේ දී ශ්‍රී ලංකාවට සිය ප්‍රථම ගුවන් ගමන සිදු කෙළේ ය.ශ්‍රී ලංකාවට පැමිණි පළමු ෆ්ලයි ඩුබායි ගුවන් යානයෙන් මෙරටට පැමිණි එම ගුවන් සේවයේ ප්‍රධාන විධායක නිලධාරි ගායිත් අල් ගායිත් මහතා මේ පිළිබඳව අදහස් ප්‍රකාශ කරමින් පැවසුවේ, “ශ්‍රී ලංකාවට ගුවන් ගමන් ආරම්භ කිරීමත් සමඟ දකුණු ආසියානු උප මහාද්වීපය තුළ අප සේවය සපයන ගමනාන්ත ගණන වැඩි කිරීමට හැකිවීම ගැන අපි දැඩි සතුටට පත්වෙනවා.ශ්‍රී ලංකාව ජනප්‍රිය සංචාරක ගමනාන්තයක්. ශ්‍රී ලංකාවට පැමිණීම තවත් පහසු කරමින් වියදම් අඩු සංකීර්ණත්වයෙන් අඩු ගුවන් සේවයක් සැපයීමට අපට හැකිවිම නිසා අපේ ගුවන් සේවය සාර්ථක හා ජනප්‍රිය එකක් කිරීමට හැකිවනු ඇතැයි අපි විශ්වාස කරනවා” යනුවෙනි.“ශ්‍රී ලංකා සංචාරක මණ්ඩලයට අනුව මෙම වසර තුළ ශ්‍රී ලංකාවට සංචාරකයන් පැමිණීම කැපී පෙනෙන ලෙස ඉහළ ගොස් තිබෙනවා. 2010 වසරේ පළමු කාර්තුව තුළ එම වර්ධනය 106% ක් තරම් වෙනවා. ගුණාත්මකබවින් වැඩි හා අඩු වියදමින් යුත් ෆ්ලයි ඩුබායි ගුවන් සේවය ශ්‍රී ලංකාවට එන සහ ශ්‍රී ලංකාවෙන් පිටතට යන දෙපිරිස අතරම ජනප්‍රිය වෙන බව අපිට විශ්වාසයි.”“එක්සත් අරාබි එමීර් රාජ්‍යය හා ඇති කරගත් වෙළඳ ගණුදෙනු, විදේශීය ආයෝජනයන් වැනි සාධක මත 2009 වසර තුළ ශ්‍රී ලංකාව 3.5% ක දළ දේශීයව නිෂ්පාදනයේ වර්ධනයක් දක්වා ඇති අතර මෙම හේතුව නිසා දෙරටම ද්විපාර්ෂික වෙළඳ ගණුදෙනු වර්ධනය කරගැනීම කෙරෙහි උනන්දුවෙන් නැඹුරු වෙමින් සිටී. මෙම බැඳීම් තවදුරටත් ශක්තිමත් කිරීමට ද ෆ්ලයි ඩුබායි ගුවන් සේවය බොහෝ සෙයින් උපකාරී වනු ඇති බව ද ඒ මහතා කීය.ෆ්ලයි ඩුබායි ගුවන් සේවය සතියේ සඳුදා, බදාදා, බ්‍රහස්පතින්දා සහ සෙනසුරාදා යන දිනවල ගුවන් ගමන් 04 ක් ක්‍රියාත්මක කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>04</day>
    </date>
    <link>http://www.silumina.lk/2010/07/04/_art.asp?fn=aj1007042</link>
    <topic>ලින්ක් සමහන් කැනඩා සෞඛ්‍ය අධිකාරියේ බලපත්‍රය ලබයි</topic>
    <author/>
    <content>ලින්ක් සමහන් කැනඩා සෞඛ්‍ය අධිකාරියේ බලපත්‍රය ලබයිශාක ඖෂධයක් වශයෙන් දේශීය වෙළෙඳ පළ වසර 15ක් දිනාගත් ලින්ක් සමහන්, සුව සත්කාරක නිෂ්පාදනයක් ලෙස කැනඩාවේ අලෙවි කිරීම සඳහා එරට බලපත්‍රය ලබාගත්තේ ය.කැනඩාවේ ස්වාභාවික සුව සත්කාරක නිෂ්පාදන සඳහා පනවා ඇති ඉතා දැඩි නීතිමය සීමා යටතේ පවා ලියාපදිංචි වන්නට, ලින්ක් සමහන් සමත් විය.මේ සම්බන්ධයෙන් පැවැති මාධ්‍ය සාකච්ඡාවේ දී සීමාසහිත ලින්ක් නැචුරල් සමාගමේ සභාපති, ආචාර්ය දේවප්‍රිය නුගවෙල මහතා පැවසූ යේ, කැනඩාවෙහි ස්වාභාවික සෞඛ්‍ය නිෂ්පාදන අධිකාරිය වෙතින් බලපත්‍රය ලබාගැනීම, ඉමහත් ජයග්‍රහණයක් බව ය. සුව සත්කාරක නිෂ්පාදන සම්බන්ධයෙන් කැනඩාවේ පවතින නීති යටතේ අනුමැතිය ලබාගැනීම සඳහා වසර දෙකක් ගත වූ බව ද හෙතෙම පැවැසීය.ඒ සඳහා කැනඩාවෙහි ස්වාභාවික සෞඛ්‍ය නිෂ්පාදන අධිකාරිය වෙත වසර දෙකක් පුරා ඉදිරිපත් කරන ලද විද්‍යාත්මක හා ආයුර්වේද සාක්ෂි සහ පර්යේෂණ කිලෝ 50ක් පමණ මුද්‍රිත ලේඛන සාකච්ඡාවෙහි දී ඉදිරිපත් කරන ලදී.ලින්ක් නැචුරල් සභාපති, කළමනාකාර අධ්‍යක්ෂ ආචාර්ය දේවප්‍රිය නුගවෙල, මහාචාර්ය කොල්වින් ගුණරත්න, ලින්ක් නැචුරල් නිෂ්පාදන සමාගමෙහි අධ්‍යක්ෂ, මහාචාර්ය ටියුලි ද සිල්වා සහ ගම්පහ වික්‍රමාරච්චි ආයුර්වේද ආයතනයේ හිටපු ජ්‍යෙෂ්ඨ කථිකාචාර්ය සරත්චන්ද්‍ර විජේසිංහ මහත්වරුන් මාධ්‍ය සාකච්ඡාවට එක්වෙමින්.1989 සිට 95 දක්වා අවුරුදු පහමාරකට අධික කාලයක් ප්‍රවීණ ආයුර්වේද වෛද්‍යවරුන් විද්‍යාඥයන් හා අනෙක් අදාළ වෘත්තිකයන් ගෙන් සැදුම්ලත් කණ්ඩායමක් නොකඩවා පවත්වා ගෙන ගිය පර්යේෂණවල ප්‍රතිඵලයක් වශයෙන් ලින්ක් සමහන් නිෂ්පාදනය කළ බව ද නුගවෙල මහතා කීය.රාජ්‍ය ඖෂධ නීතිගත සංස්ථාවේ හිටපු සභාපති මහාචාර්ය කොල්වින් ගුණරත්න, ලින්ක් සමහන් සමඟ ඇති සිය සම්බන්ධය ගැන මෙම මාධ්‍ය සාකච්ඡාවේදී පැවසූයේය.”සමහරුන්ගේ අදහස වූයේ බටහිර ඇලෝපතික ඖෂධ කවලම් කිරීමෙන් ලින්ක් සමහන් අසාමාන්‍ය ශක්‍යතාවක් ලබාගෙන තියෙනවා කියලා”විවෘත වෙළෙඳපලින් අහඹු ලෙස මිලට ගත් ලින්ක් සමහන් පැකෙට්ටු විශාල ප්‍රමාණයක් යොදා ගනිමින් තියුණු පරීක්ෂණයන්ට ලින්ක් සමහන් භාජනය කළා.එහිදී කිසිදු ආකාරයක බටහිර ඖෂධ ලින්ක් සමහන් හි අඩංගු නොවුනු බවත් එය ඉතා නිරවුල් ශාකමය නිෂ්පාදනයක් බවත් තහවුරු වුණා” මහාචාර්යවරයා කීය.ලින්ක් නැචුරල් අධ්‍යක්ෂවරයෙකු මෙන්ම නාවින්නේ ආයුර්වේද පර්යේෂණ ආයතනයේ හිටපු අධ්‍යක්ෂ, යුනිඩෝ ආයතනයෙහි ශාකමය නිෂ්පාදන සම්බන්ධ විශ්‍රාමික විශේෂ තාක්ෂණික උපදේශක මහාචාර්ය ටියුලී ද සිල්වා විසින් සංවර්ධනය වූ රටවල් වෙත අපනයන කිරීමේ දී බොහෝ ශාකමය ඖෂද නිෂ්පාදන සඳහා අනුමැතිය ලබා ගැනීමේ අසීරුව විස්තර කරන ලදී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>04</day>
    </date>
    <link>http://www.silumina.lk/2010/07/04/_art.asp?fn=aj1007043</link>
    <topic>ඔඩෙල් මූලික කොටස නිකුතුව හෙට</topic>
    <author/>
    <content>ඔඩෙල් මූලික කොටස නිකුතුව හෙටඔඩෙල් හෙට (05) තම මූලික කොටස් නිකුතුව නිල වශයෙන් විවෘත කරයි.මූලික කොටස් නිකුතුවක් හඳුන්වා දුන් ශ්‍රී ලංකාවේ ප්‍රථම විලාසිතා අලෙවි ශාඛා ජාලය වන ඔඩෙල් එමඟින් සමාගමේ ව්‍යාප්තිය සඳහා රුපියල් මිලියන 250 ක මුදලක් රැස් කිරීමට බලාපොරොත්තු වෙයි.සමාගමේ සේවකයන්ට හා මහජනතාවට සමාගමේ කොටස් වලින් සියයට 11.52 ක ඛණ්ඩයක් නිකුත් කිරීමට අදහස් කරන අතර කොටස් මිලියන 16.7 ක් කොටසකට රුපියල් 15 බැගින් මේ සඳහා ඉදිරිපත් කරනු ඇත.මේ මූලික කොටස් නිකුතුව මඟින් වසර 20 කට පෙර කොළඹ 05 ඩික්මන් පාරේ පළමු ශාඛාව විවෘත කරන ලද පෞද්ගලික ව්‍යාපාරයක් වූ ඔඩෙල් සමාගමෙහි අයිතිය පුළුල් කෙරෙනු ඇත.රුපියල් මිලියන 2, 348 ක වත්කමකට හිමිකම් කියන ඔඩෙල් සමාගම පසුගිය වසර පහ තුළ තම ශුද්ධ ලාභය පස් ගුණයකින් පමණ වර්ධනය කර ඇත. වර්තමානය වනවිට සමාගමේ ශාඛා ජාලය ශාඛා 12 කින් යුතු වන අතර සේවකයින් 700 කටත් වඩා සංඛ්‍යාවක් සේවයේ නියුතු වෙයි.යුද්ධයෙන් පසු රට තුළ ඇති පුනර්ජීවනය සමඟ විවිධ ප්‍රදේශවල වෙසෙන ජනතාවට තම අනන්‍ය සේවාව සඳහා පහසු ප්‍රවේශයක් ලබාදීම පිණිස ශාඛා ජාලය තවදුරටත් ව්‍යාප්ත කිරීමට ඔඩෙල් සමාගම බලාපොරොත්තු වෙයි. ඔඩෙල් හි අධ්‍යක්ෂක මඩුල්ල රුචි ගුණවර්ධන (සභාපති) ඔටාරා ගුණවර්ධන (ප්‍රධාන විධායක නිලධාරිනී) පෝල් ටොපින්ග්, සන්ජය කුලතුංග සහ අර්ඩ්ලි පෙරේරා යන මහත්ම මහත්මීන් ගෙන් සමන්විත වෙයි.ශ්‍රී ලංකාවේ රෝහල් සඳහා අවශ්‍ය ඖෂධ සැපයීම මෙන්ම නිෂ්පාදන කිරීම කඩිනම් කිරීමේ අරමුණින් මෙන්ම ආර්ථික ඉලක්කයන් ජයගැනීමේ අරමුණින් රාජ්‍ය ඖෂධ සංස්ථාවත්, රාජ්‍ය ඖෂධ නිෂ්පාදන නීතිගත සංස්ථාවත්, එකම අධ්‍යක්ෂ මණ්ඩලයක් සහ එක් සභාපතිවරයෙක් යටතට පත් කෙරිණි.එම සංස්ථා දෙක එකම කළමනාකාරිත්වයක් යටතට පත්කිරීමෙන් අනතුරුව සෞඛ්‍ය අමාත්‍ය මෛත්‍රීපාල සිරිසේන මහතා පසුගියදා රාජ්‍ය ඖෂධ නිෂ්පාදන නීතිගත සංස්ථාවේ ඖෂධ නිපදවීමේ කටයුතු සොයාබැලීමට ගිය අවස්ථාව.සෞඛ්‍ය ලේකම් වෛද්‍ය රවීන්ද්‍ර රුබේරු, රාජ්‍ය ඖෂධ සංස්ථාවේ සභාපති මහාචාර්ය එස්.ඩී.ජයරත්න මහත්වරු ද මෙහි වෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>04</day>
    </date>
    <link>http://www.silumina.lk/2010/07/04/_art.asp?fn=aj1007044</link>
    <topic>LB ෆිනෑන්ස් ඉස්ලාමීය මූල්‍ය ඒකකය අරඹයි</topic>
    <author>කැලණිය සමූහ</author>
    <content>LB ෆිනෑන්ස් ඉස්ලාමීය මූල්‍ය ඒකකය අරඹයිLB ෆිනෑන්ස් තවත් විප්ලවීය පියවරක් තබමින් අල් සලාමා නමින් ඉස්ලාමීය මූල්‍ය ඒකකයක් අරඹයි. ආයෝජන තැන්පතු, ෆිනෑන්ස් පහසුකම්, කල්බදු සහ උකස් සේවා ආදී මූල්‍ය සේවාවන් අල් සලාමා මඟින් සපයයි. ඉස්ලාමීය පාරිභෝගික ජනතාවට පමණක් නොව සියලු ශ්‍රී ලාංකික පාරිභෝගික ජනතාව වෙනුවෙන් විවෘත වන අල් සලාමා, ෂරියා නීතියට අනුකූලව පවත්වාගෙන යයි.ආරම්භයේදී අල් සලාමා ඒකකය සිය ඉජාරා කල්බදු සේවාව පිළිබඳව මූලික අවධානය යොමුකර ඇත. කුලී සින්නක්කර සේවා සහ ආයෝජන තැන්පතු යන සේවා මුදරභා නියමයන් යටතේ සැපයීමට ද කටයුතු යොදා ඇත. එමෙන්ම අල් සලාමා, මුස්ලිම් සමාජයේ අවශ්‍යතා පරිදි ඉස්ලාමීය ෂරියා නීතියට යටත්ව රන් භාණ්ඩ උකස් සේවාව අර් රහ්නු යන නමින් ලබාදෙයි.LB ෆිනෑන්ස්, මෙම මූල්‍ය ඒකකය ආරම්භ කිරීමට වසර කිහිපයක් තිස්සේ සැලසුම් කළද පැවැති අයහපත් ආර්ථික වාතාවරණයන් මත කල් දැමීමට සිදුවිය.LB ෆිනෑන්ස් හි කටයුතුවලින් සම්පූර්ණයෙන් පරිබාහිරව අල් සලාමා හි කළමනාකාරිත්ව සහ මූල්‍ය ගිණුම්කරණ කටයුතු සිදුවෙයි.LB ෆිනෑන්ස් හි කළමනාකාර අධ්‍යක්ෂක සුමිත් ආදිහෙට්ටි මහතා පවසන පරිදි “අල් සලාමා” යන්නෙන් නිරූපණය වන්නේ ආරක්ෂාව, සුරක්ෂිතතාව සහ අවංකත්වයයි.අප ලබාදෙන සියලුම සේවා සුදුසුකම් ලත් ෂරීයා නීති පාලනය පිළිබඳ කවුන්සිලයක් මඟින් අධීක්ෂණය කරන අතරම එමඟින් අප සේවා සියයට සියයක් ෂරියා නීතියට යටත්ව සිදුකෙරෙන බව සහතික කෙරෙනවා. ආරම්භයේදී ප්‍රධාන සේවා හතරක් අප ලබාදෙනවා. මුදරභා ආයෝජන තැන්පතු, මුරාබා ෆිනෑන්ස් පහසුකම්, ඉජාරා කල්බදු සහ අර් රහ්නු උකස් සේවා යන ඒවා වෙයි.ශ්‍රී ලංකා රතු කුරුස සමාජයේ අධ්‍යාපන ශිෂ්‍යත්ව වැඩසටහන යටතේ 2009 සාමාන්‍ය පෙළ සමතුන්ගෙන් උසස් පෙළ අධ්‍යාපනය සඳහා ශිෂ්‍යත්ව පිරිනැමීමට අයදුම්පත් කැඳවයි.රට පුරා පිහිටි රතු කුරුස සමාජ ශාඛාවලින් හෝ 307, ටී.බී. ජයා මාවත, කොළඹ 10 ලිපිනයෙන් වැඩි විස්තර ලබාගත හැකියි.කැලණිය සමූහLB ෆිනෑන්ස් ඉස්ලාමීය මූල්‍ය ඒකකය අරඹයි&amp;pgl=http://www.silumina.lk/2010/07/04/_art.asp?fn=aj1007044&amp;tom=editor@silumina.lk" rel='iframe' title='සිළුමිණ : ඔබේ අදහස් අපට ලියන්න :: :: width: 650, height: 430' class='lightview'&gt; කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>04</day>
    </date>
    <link>http://www.silumina.lk/2010/07/04/_art.asp?fn=aj1007045</link>
    <topic>යුනීලීවර් උතුරේ පදිංචි වූවන්ගේ ළිං පිළිසකර කර දෙයි</topic>
    <author/>
    <content>යුනීලීවර් උතුරේ පදිංචි වූවන්ගේ ළිං පිළිසකර කර දෙයියුනිලීවර් ශ්‍රී ලංකා සමාගම උතුරේ නැවත පදිංචි කරන ලද ගම්මාන කීපයක් වෙත අත්‍යාවශ්‍ය ජල පහසුකම් ලබාදීමට ඉදිරිපත්ව සිටී. සමාගම මඟින් වව්නියාව දිස්ත්‍රික්කයේ ළිං 20 ක් ප්‍රතිසංස්කරණය කිරීම සඳහා රුපියල් මිලියන 3 ක මුදලක් ආයෝජනය කොට ඇත.එසේ ප්‍රතිසංස්කරණය කරන ලද ප්‍රථම ළිං දෙක සභාපති අල් කබ්රාල් විසින් කෝකිලිය ග්‍රාම වෙත භාර දෙන ලදී. තවත් ළිං 18 ක් පමණ වව්නියාව දිස්ත්‍රික්කය තුළ ප්‍රතිසංස්කරණය කිරීමට නියමිතය.”අපි පිරිසිදු ජල ප්‍රභවයන් තෝරා ගනිමින් මොවුනට සිය ජීවිත පවත්වා ගෙන යා හැකි අන්දමේ වාතාවරණයක් උදා කළා නිෂ්පාදනය සඳහා ජලය අත්‍යාවශ්‍ය වන අතර තේ වැනි අපගේ නිෂ්පාදනයන් සැකසීම සඳහා එය අතිශය වැදගත් වෙනවා. එම නිසා ප්‍රජා අවශ්‍යතා සහ අපගේ ව්‍යාපාරයන් අතර දැඩි සබඳතාවයක් පවතිනවා.” යනුවෙන් සභාපතිවරයා පැවසීය.සර්ෆ් එක්සෙල් මගින් මන්නාරම සහ ත්‍රිකුණාමල දිස්ත්‍රික්කයන්හි පාසල් 8 ක් වැඩිදියුණු කිරීම සඳහා රුපියල් මිලියන 5.5 ක මුදලක් යොදවන ලදී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>04</day>
    </date>
    <link>http://www.silumina.lk/2010/07/04/_art.asp?fn=aj1007046</link>
    <topic>උතුරු - මිතුරු ව්‍යාපෘතියට කැල්ටෙක්ස් සමාගමෙන් මිලියන 10ක්</topic>
    <author/>
    <content>උතුරු - මිතුරු ව්‍යාපෘතියට කැල්ටෙක්ස් සමාගමෙන් මිලියන 10ක්කැල්ටෙක්ස්, හැවොලින් සහ ඩෙලෝ ලිහිසි තෙල් මෙරට වෙළෙඳපොළට රැගෙන එන ෂෙව්රෝන් ලුබ්‍රිකන්ට්ස් ලංකා “උතුරු - මිතුරු” ව්‍යාපෘතිය උදෙසා මිලියන 10 ක පරිත්‍යාගයක් සිදු කළා.“උතුරු - මිතුරු” ව්‍යාපෘතියේ අරමුණ වන්නේ උතුරු පළාත සහ රටේ අනෙකුත් පළාත් අතර සබඳතා යළි ඇති කරමින් උතුරු පළාත් දුම්රිය මාර්ගය ජාතික දුම්රිය මාර්ග පද්ධතිය හා සම්බන්ධ කිරීමයි. උතුරු පළාත, ජාතික දුම්රිය ජාලය හා සම්බන්ධ කිරීම ඔස්සේ විවිධ ජාතීන් එකට එක්කාසු කරමින් මෙරට සමාජ ව්‍යුහය යළි නැංවිය හැකි බව අප විශ්වාස කරනවා. ඒ ඔස්සේ තිරසාර සාමය සහ සංවර්ධනය අප රටට උදාකර ගත හැකි වේවි.”ෂෙව්රොන් ලුබ්‍රිකන්ට්ස් කළමනාකාර අධ්‍යක්ෂ / ප්‍රධාන විධායක නිලධාරී කිෂූ ගෝමස් මහතා පැවසීය.ෂෙව්රොන් සමාගම කවදත් සමාජ වගකීම් නිසි ලෙස වටහා ගත් සමාගමක්. නොයෙක් ව්‍යාපෘති ඔස්සේ සමාජයීය සහ ආර්ථික සංවර්ධනයන් උදෙසා දායක වීම එම සමාගම සලකන්නේ තමන් විසින් ඉටු කළ යුතු යුතුකමක් ලෙසයි.  ෂෙව්රොන් ලුබ්‍රිකන්ට්ස් ලංකා කළමනාකාර අධ්‍යක්ෂ / ප්‍රධාන විධායක නිලධාරී කිෂූ ගෝමස් මහතා විසින් මිලියන 10 ක පරිත්‍යාගය, ප්‍රවාහන අමාත්‍ය කුමාර වෙල්ගම මහතා හට ප්‍රදානය කළ අවස්ථාව. ප්‍රවාහන අමාත්‍යාංශයේ ලේකම් ලලිතසිරි ගුණරුවන් සහ ෂෙව්රෝන් සමාගමේ අධ්‍යක්ෂ / සාමාන්‍යාධිකාරී මූල්‍ය අනුර පෙරේරා යන මහත්වරු මෙහි වෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>04</day>
    </date>
    <link>http://www.silumina.lk/2010/07/04/_art.asp?fn=aj1007047</link>
    <topic>ජනාධිපති සංචාරක සම්මාන ප්‍රදානයේදී ඉකෝ ටීම් සමාගමට ජයග්‍රහණ රැසක්</topic>
    <author/>
    <content>ජනාධිපති සංචාරක සම්මාන ප්‍රදානයේදී ඉකෝ ටීම් සමාගමට ජයග්‍රහණ රැසක්ජනාධිපති සංචාරක සම්මාන ප්‍රදාන උළෙලේදී, ශ්‍රී ලාංකීය පාරිසරික සංචාරක ක්‍ෂේත්‍රයේ පුරෝගාමී ආයතනයක් වන ඉකෝ ටීම් (පෞද්ගලික) සමාගම සුවිශේෂී ක්‍ෂුද්‍ර වෙළෙඳපොළ අංශය යටතේ ජනාධිපති සම්මානයට පාත්‍ර විය. මේ සුවිශේෂී ක්ෂුද්‍ර වෙළඳපොළ අංශය 2009 වසරේදී මුල්වරට මෙම සම්මාන ප්‍රදානෝත්සවයට හඳුන්වා දෙන ලදී. ඒ අනුව එම අංශය යටතේ මුලින්ම ජනාධිපති සම්මානයට පාත්‍ර වීමට සමත්වූයේ ඉකෝ ටීම් ආයතනයයි.ඊට අමතරව, ඉකෝ ටීම් ආයතනයේ කළමනාකාර අධ්‍යක්‍ෂ හා ප්‍රධාන විධායක නිලධාරී අනුරුද්ධ බණ්ඩාර මහතා, “වසරේ සුවිශේෂී කැපීපෙනෙන පුද්ගලයා” සම්මානයෙන් පිදුම් ලැබීය. එම සුවිශේෂී සම්මානය සඳහා තෝරාගැනීමේදී, ඒ මහතා පාරිසරික හා වික්‍රමාන්විත සංචාරක ක්‍ෂේත්‍රයට ලබාදුන් සුවිශාල දායකත්වය, ජනතා සුභසිද්ධිය මුල් කරගත් සංචාරක ව්‍යාපෘති, පරිසර සංරක්‍ෂණ හා සජීවි සංවර්ධනය තුළින් ග්‍රාමීය ජනකොටස්වලට තිරසාර සංවර්ධනයක් ලබාදීමට දරන ලද විශාල පරිශ්‍රමයද ඇගයීමට ලක්කරන ලදී.  සම්මාන දිනූ ඉකෝ ටීම් කණ්ඩායම. රොෂානි වික්‍රමසිංහ, ගණකාධිකාරිනි මල්මි ජයවර්ධන – මානව සම්පත් විධායක, හප්රීන් ජුහාරා - සංචාරක කළමනාකරු, දිලීපා මානවඩු - අලෙවි කළමනාකරු, රුවිඳු බර්නාඩ් – ප්‍රධාන නිලධාරි (ශ්‍රී ලංකා දෛනික සංචාර), නිශාන්ති කුලතුංග - සංචාරක සහකාර කළමනාකාරිනී, ඒඩ්‍රියන් ගෝමස් - ජ්‍යෙෂ්ඨ ආහාරපාන කළමනාකරු, කේ.වී. ජයසේකර - ජ්‍යෙෂ්ඨ කණ්ඩායම් නායක. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>04</day>
    </date>
    <link>http://www.silumina.lk/2010/07/04/_art.asp?fn=aj1007048</link>
    <topic>CDB මිලියන 1519 ක ලාබ උපයයි</topic>
    <author/>
    <content>CDB මිලියන 1519 ක ලාබ උපයයිසීමාසහිත සිටිසන්ස් ඩිවලොප්මන්ට් බිස්නස් ෆිනෑන්ස් ලිමිටඩ් 2010 මාර්තු මස 31 දිනෙන් අවසන් වූ වර්ෂය සඳහා බදු ගෙවීමට පෙර ශුද්ධ ලාභය රුපියල් මිලියන 71 ක් ඉක්මවන ලදී. බදු ගෙවීමෙන් පසු ශුද්ධ ලාභය රුපියල් මිලියන 64 ක් ඉක්මවා වඩා සවිමත් ස්ථාවරත්වයක් පෙන්වා ඇත.එම මූල්‍ය වර්ෂයේ පිරිවැටුම රුපියල් මිලියන 1519 ක් වූ අතර ශුද්ධ පොලී ආදායම සියයට 19.7 කින් වර්ධනය විය. එම අගය රුපියල් මිලියන 483 ක් වූ අතර එය රුපියල් මිලියන 404 ක වැඩිවීමකි. මූල්‍ය වර්ෂ අවසානයේ මුළු වත්කම් සමූහය රුපියල් මිලියන 6676 ක් වූ අතර ශුද්ධ වත්කම් ප්‍රමාණය 2010 මාර්තු 31 දින වන රුපියල් මිලියන 513 ඉක්මවා ඇත.ඉහත වර්ධිත මූල්‍ය ප්‍රතිඵල සඳහා ආයතනයේ සියලුම අංශ විශාල ඉහළ ක්‍රියාකාරී දායකත්වයක් ලබා දී ඇති අතර සමාලෝචනයට ලක්වන මෙම කාල පරිච්ඡේදයේ දී නැවත ණය නොගෙවන අනුපාතය 7.52 ක් වූ අතර එය මෙම කර්මාන්තයේ සාමාන්‍ය අගයට වඩා බෙහෙවින් ප්‍රශස්ත මට්ටමකි.අධ්‍යක්ෂ / ප්‍රධාන විධායක නිලධාරී මහේෂ් නානායක්කාර මහතා මූල්‍ය ප්‍රතිඵල සමාලෝචනය කරමින් අපගේ මෙම ප්‍රතිඵල පදනම් වී ඇත්තේ ගනුදෙනුකරු කේන්ද්‍රීයගත ව්‍යාපාරික සංකල්පය හා ව්‍යාපාරය සමඟ අපගේ කාර්ය මණ්ඩලයේ පවතින ඓන්ද්‍රිය සහ සම්බන්ධතාව මෙන්ම ආයතනික යහපාලනය කෙරෙහි අප තුළ පවතින දැඩි කැපවීම මත බව යැයි කීය.CDB මිලියන 1519 ක ලාබ උපයයි&amp;pgl=http://www.silumina.lk/2010/07/04/_art.asp?fn=aj1007048&amp;tom=editor@silumina.lk" rel='iframe' title='සිළුමිණ : ඔබේ අදහස් අපට ලියන්න :: :: width: 650, height: 430' class='lightview'&gt; කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>04</day>
    </date>
    <link>http://www.silumina.lk/2010/07/04/_art.asp?fn=aj1007049</link>
    <topic>බ්රේව් හාර්ට්ස් ව්‍යාපෘතියට සෙලාන් බැංකුවෙන් පරිත්‍යාග</topic>
    <author>ඡායාරූපය - විමල් කරුණාතිලක</author>
    <content>බ්රේව් හාර්ට්ස් ව්‍යාපෘතියට සෙලාන් බැංකුවෙන් පරිත්‍යාගසෙලාන් බැංකුවේ සභාපති ඊස්ට්මන් නාරංගොඩ මහතා විසින් සේවා වනිතා යුද හමුදා ශාඛාවේ සභාපතිනිය මංජුලිකා ජයසූරිය මහත්මියට පරිත්‍යාගය භාරදෙන අයුරුයි මේ සාමාන්‍යාධිකාරි ප්‍රධාන විධායක නිලධාරි අජිත පැස්කුවල් ජ්‍යෙෂ්ඨ නියෝජ්‍ය සාමාන්‍යාධිකාරි ලියොන් සෙනෙවිරත්න, යුද හමුදා සේවා වනිතා ඒකකයේ කාංචන හේරත්, රෝහිනී වසන්තා කුමාරි මහත්ම මහත්මීහු ද මෙහි වෙති.යුද බිමේදී ආබාධිත තත්ත්වයට පත් වූ සොල්දාදුවන්ගේ සුබ සාධනය වෙනුවෙන් කටයුතු කළ සේවා වනිතා යුද හමුදා ශාඛාව ‘බ්රේව් හාර්ට්ස්’ නමින් ආබාධිත සොල්දාදුවන් රැඳවීමේ මධ්‍යස්ථානයක් ඉදිකිරීමට පියවර ගෙන තිබේ.එම ව්‍යාපෘතිය වෙනුවෙන් සෙලාන් බැංකුව රුපියල් දස ලක්ෂක මුදලක් පරිත්‍යාග කළේ ය.ශ්‍රී ලංකා පාසල් රගර් පාපන්දු සංගමය මෙහෙය වන 2010 පාසල් රගර් පාපන්දු පිළිමළුන් පිටු දැකීමේ තරගාවලියට මයිලෝ අනුග්‍රහය ලබා දෙයි. නෙස්ලේ සමාගමේ සහකාර උපසභාපති නොර්මන් කන්නන්ගර මහතා අනුග්‍රාහක චෙක්පත පාසල් රගර් පාපන්දු සංගමයේ සභාපති පුණ්‍යදාස කුරුප්පු මහතාට පිරිනමන අයුරුයි මේ. අනුග්‍රාහක හා ක්‍රියාකරී කළමනාකරු සංජීව වික්‍රමසිංහ, පාසල් රගර් පාපන්දු සංගමයේ ලේකම් ඩෙන්සිල් ඩාර්ලින්, එහි භාණ්ඩාගාරික ඒ.කේ.බී. දොඩන්වල මහත්වරුද මෙහි වෙති.ඡායාරූපය - විමල් කරුණාතිලකලෝක කුසලාන පාපන්දු සමරු තිළිණ වැඩ සටහන දියත් කිරීම වෙනුවෙන් ගාලු මුවදොර හෝටලයේදී පැවැති මාධ්‍ය හමුවේදී ඇපොලොයි සමාගමේ කළමනාකාර අධ්‍යක්ෂ සමීර බෝදරගම මහතා පාපන්දුව ශ්‍රී ලංකා පාපන්දු සංගමයේ සභාපති රියර් අද්මිරාල් සරත් වීරසේකර මහතාට පිරිනැමූ අයුරු. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>11</day>
    </date>
    <link>http://www.silumina.lk/2010/07/11/_art.asp?fn=aa100711_1</link>
    <topic>ජනපතිගේ ඉල්ලීමට එකඟ වෙමින් විමල් උපවාසය අත් හරී!</topic>
    <author>සුනිල් දයා අල්විස්</author>
    <content>සුනිල් දයා අල්විස්එක්සත් ජාතීන්ගේ සංවිධානයේ මහ ලේකම් බෑන් කී මූන් විසින් පත් කරන ලද විශේෂ කමිටුව අහෝසි කරන ලෙස ඉල්ලමින් අමාත්‍ය විමල් වීරවංශ මහතා තෙදිනක් තිස්සේ පැවැත්වූ මාරාන්තික උපවාසය මහින්ද රාජපක්ෂ ජනාධිපතිතුමා විසින් කරන ලද ඉල්ලීමට අවනත වෙමින් අවසන් කෙළේ ය. ජූලි 8 වැනිදා පෙරවරුවේ සෙත් පිරිත් සජ්ඣායනා මධ්‍යයේ එම උපවාසය ආරම්භ කරන ලදී.විමල් වීරවංශ මහතා උපවාසයේ යෙදී සිටි බෞද්ධාලෝක මාවතේ එක්සත් ජාතීන්ගේ කොළඹ කාර්යාලය අබියසට ඊයේ සවස 4.30 ට පමණ ගිය ජනාධිපතිතුමා වතුර වීදුරුවක් ලබාදී උපවාසය අවසන් කරන ලෙස ඔහුගෙන් ඉල්ලා සිටි අතර වීරවංශ මහතා මෙහිදී ජනාධිපතිතුමා ලබාදුන් වතුර පානය කරමින් එම අවස්ථාවේදී උපවාසය අවසන් කෙළේ ය.වීරවංශ මහතා මේ උපවාසය ආරම්භ කිරීමත් සමඟ රටේ ප්‍රබල මහජන මතයක් ගොඩ නැංවෙන්නට පටන්ගත් අතර මහා සංඝරත්නය රජයේ මැති ඇමැතිවරු මෙන් ම වීරවංශ මහතාගේ හිතවත්තු ද පවුලේ සාමාජිකයෝ ද උපවාසය පැවැති ස්ථානයේ රැඳී සිටියහ. ජනාධිපති ලේකම් ලලිත් වීරතුංග, ආරක්ෂක ලේකම් ගෝඨාභය රාජපක්ෂ, ජාතික නිදහස් පෙරමුණේ හිටපු අමාත්‍ය පියසිරි විජේනායක මහත්වරු ද එම ස්ථානයට පැමිණ සිටියහ. අනතුරුව විශේෂ ගිලන් රියකින් වීරවංශ මහතා ප්‍රතිකාර ලබාදීමට රෝහල කරා රැගෙන යන ලදී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>11</day>
    </date>
    <link>http://www.silumina.lk/2010/07/11/_art.asp?fn=aa100711_2</link>
    <topic>ජනපති-විපක්ෂ නායක හමුවක්</topic>
    <author/>
    <content>ඉදිරි ව්‍යවස්ථා සංශෝධනය පිළිබඳව දීර්ඝ සාකච්ඡාවක්මහින්ද රාජපක්ෂ ජනාධිපතිතුමා සහ විපක්ෂ නායක රනිල් වික්‍රමසිංහ මහතා අතර විශේෂ හමුවක් අරලියගහ මන්දිරයේදී ඊයේ සිදු විය. ඉදිරියේදී සිදු කිරීමට නියමිත ආණ්ඩුක්‍රම ව්‍යවස්ථා සංශෝධනය පිළිබඳව මෙහිදී දීර්ඝව සාකච්ඡා කෙරුණු බව පැවසේ.විපක්ෂයේ මන්ත්‍රීවරුන් සමඟ ද මේ පිළිබඳව සාකච්ඡා කිරීමට අවස්ථාවක් ලබාදෙන ලෙස විපක්ෂ නායකවරයා ජනාධිපතිතුමාගෙන් ඉල්ලීමක් කෙළේ ය.ඒ සම්බන්ධයෙන් ජනාධිපතිතුමා එකඟතාව පළ කළ බව ද දැන ගන්නට ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>11</day>
    </date>
    <link>http://www.silumina.lk/2010/07/11/_art.asp?fn=aa1007111</link>
    <topic>විමල්ගේ ඉල්ලා අස්වීම ජනපති පිළි නොගනී</topic>
    <author>සුනිල් දයා අල්විස්</author>
    <content>සුනිල් දයා අල්විස්ජාතික නිදහස් පෙරමුණේ නායක විමල් වීරවංශ මහතා තම ඇමැති ධූරයෙන් ඉල්ලා අස්වීමට ඉදිරිපත් කළ ලිපිය බාර නොගැනීමට මහින්ද රාජපක්ෂ ජනාධිපතිතුමා තීරණය කැර තිබේ.මේ බව දැනගන්නට ලැබුණේ ජාතික නිදහස් පෙරමුණ විසින් ඉකුත් සිකුරාදා පවත්වන ලද ප්‍රවෘත්ති සාකච්ඡාවේදීය.විමල් වීරවංශ මහතාගේ ඉල්ලා අස්වීමේ ලිපිය බාර දීම සඳහා ජා.නි.පෙ. නියෝජිත පිරිසක් ජනාධිපතිතුමා හමුවීමට ගිය අතර එකී ඉල්ලා අස්වීම බාර නොගන්නා බව ජනාධිපතිතුමා පැවසූ බව ජා.නි.පෙ. ලේකම් ප්‍රියන්ජිත් විතාරණ මහතා පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>11</day>
    </date>
    <link>http://www.silumina.lk/2010/07/11/_art.asp?fn=aa1007113</link>
    <topic>මේ විරෝධය එ.ජා. සංවිධානයට නොවේ</topic>
    <author>රූපාන්ති බුලත්සිංහල</author>
    <content>- ඇල්ලේ ගුණවංශ හිමිරූපාන්ති බුලත්සිංහලඅපේ මේ විරෝධය බෑන් කී මූන් ඇතුළු ඔහුගේ කණ්ඩායමට මිස එක්සත්ජාතීන්ගේ සංවිධානයට විරුද්ධව නොවන බව පූජ්‍ය ඇල්ලේ ගුණවංශ හිමියෝ පැවසූහ. මෙතෙක් කලක් මානුෂික මෙහෙයුමෙන් දිනාගත් දේශය යළිත් පරාධීන කිරීමට කිසි විටෙකත් ඉඩ නොතබන බව උන්වහන්සේ අවධාරණය කළහ.මෙවැනි අවස්ථාවක දේශ ද්‍රෝහීන් කවුද? දේශ ප්‍රේමීන් කවුද යන වග පැහැදිලිව ඔප්පු වන බව තවදුරටත් පැහැදිලි කළ ප්‍රවීණ චිත්‍රපටි අධ්‍යක්‍ෂක හා නිෂ්පාදකවරයකු වන සෝමරත්න දිසානායක, ජාතියක් වශයෙන් අප සැවොම එක්සත් විය යුතු බවද පැවැසීය.මේ සඳහා ඍජුවම විරෝධය පළ කළ ජ්‍යෙෂ්ඨ ඇමැතිවරයකු වන විමල් වීරවංශ මහතාගේ ක්‍රියාකලාපය අගය කළ යුතු අතර හැකි පමණ ඔහුට සහය ලබාදීම අපේ යුතුකම බවද පෙන්වා දුන්නේය.මෙහිදී කරුණු දැක්වූ රවීÁද්‍ර රන්දෙනිය මහතා, මෙවැනි අවස්ථාවක සියලු බේද අමතක කර දමා දේශප්‍රේමයෙන් එකට එකමුතු විය යුතු බවද පැවැසීය. රටේ ස්වාධීනත්වය අඛණ්ඩව පවත්වා ගෙන යා යුතු බවද ඒ මහතා ප්‍රකාශ කෙළේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>11</day>
    </date>
    <link>http://www.silumina.lk/2010/07/11/_art.asp?fn=aa1007116</link>
    <topic>අයවැය වැඩි ඡන්ද 68 කින් සම්මතයි</topic>
    <author/>
    <content>පක්ෂව ඡන්ද 139විපක්ෂව ඡන්ද 71අය - වැය තුන්වැනි වර ඡන්ද විමසීම සිකුරාදා (9) සවස පාර්ලිමේන්තුවේදී වැඩි ඡන්ද 68 කින් සම්මත විය.මෙහිදී රජයට පක්ෂව ඡන්ද 139ලැබුණි. විපක්ෂව ලැබුණ ඡන්ද සංඛ්‍යාව 71කි. රජය සමඟ මහනුවර දිස්ත්‍රික් එජාප මන්ත්‍රී අබ්දුල් කාදර් මහතා ද ඡන්දය පාවිච්චි කෙළේ ය.එක්සත් ජාතික පක්ෂය, දෙමළ ජාතික සන්ධානය සහ ප්‍රජාතන්ත්‍රවාදී ජාතික සන්ධානයේ මන්ත්‍රීවරු අය - වැයට විරුද්ධව ඡන්දය දුන්හ.මේ වසරේ අවසන් මාස 6 ක කාලය වෙනුවෙන් පසුගිය ජූනි 29 වැනිදා වැඩබලන මුදල් ඇමැතිවරයා වශයෙන් මුදල් හා ක්‍රම සම්පාදන නියෝජ්‍ය ඇමැති ආචාර්ය සරත් අමුණුගම මහතා විසින් 2010 අය - වැය පාර්ලිමේන්තුව වෙත ඉදිරිපත් කරනු ලැබීය.අනතුරුව අය වැය කාරක සභා අවස්ථා විවාදය ඉකුත් 30 වැනිදා සිට පසුගිය 3 වැනිදා දක්වා දින හතරක් පාර්ලිමේන්තුවේදී විවාද කැරිණි.එදින පැවැති දෙවැනි වර අය වැය ඡන්ද විමසීමේදී ඡන්ද 138 ක් ද විපක්ෂව ඡන්ද 75 ක් ද ලැබුණි.අය - වැය කාරක සභා අවස්ථා විවාදය පසුගිය 5 වැනිදා ආරම්භ වූ අතර තුන්වැනි වර අය වැය ඡන්ද විමසීම ඉකුත් සිකුරාදා (9) සිදුවිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>11</day>
    </date>
    <link>http://www.silumina.lk/2010/07/11/_art.asp?fn=aa10071110</link>
    <topic>හම්බන්තොට වරාය ජලයෙන් පිරේ! ප්‍රථම නැව නොවැම්බරයේ</topic>
    <author>සුභාෂිණී ජයරත්න</author>
    <content>අගෝස්තු දෙවැනි සතියේදීසුභාෂිණී ජයරත්නලෝක ඉතිහාසයේ සුවිශේෂී අවස්ථාවක් සනිටුහන් කරමින් අගෝස්තු මස දෙවැනි සතියේදී හම්බන්තොට වරායේ නැව් පිවිසුම් මාර්ගය විවර කොට ජලය පිරවීම සිදු කෙරෙයි. ඒ අනුව නොවැම්බර් මාසයේදී ප්‍රථම නැව හම්බන්තොට වරායට පිවිසෙනු ඇතැයි අපේක්ෂා කෙරේ. වරාය අධිකාරියේ සභාපති ආචාර්ය ප්‍රියත් බී.වික්‍රම මහතා සඳහන් කෙළේ; මේ සුවිශේෂී අවස්ථාව ලෝක ඉතිහාසයේ මෙතෙක් නොවූ සිදුවීමක් බවයි.ගොඩබිමක වරායක් සාදා එය ජලයෙන් පුරවන ප්‍රථම අවස්ථාව මෙයයි. මේ සුවිශේෂී අවස්ථාව මහින්ද රාජපක්ෂ ජනාධිපතිතුමාගේ ප්‍රධානත්වයෙන් උත්සවාකාරයෙන් සිදු කෙරේ.හම්බන්තොට වරායේ ප්‍රථම අදියරේදී නැව් 3ක් නැවැත්වීමේ ඉඩකඩ ලැබෙන අතර මුල්ම නැව පැමිණීම නොවැම්බර් මාසයේ දී සිදුවනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>11</day>
    </date>
    <link>http://www.silumina.lk/2010/07/11/_art.asp?fn=aa1007114</link>
    <topic>රුවන්වැලි මහ සෑයට අට පිරිකර 2010ක පූජාවක්</topic>
    <author>රමණී සුභසිංහ</author>
    <content>රමණී සුභසිංහජනාධිපතිතුමා ඇතුළු සමස්ත ශ්‍රී ලංකාවාසී ජනතාවට සෙත්පතා රුවන්වැලි මහ සෑයට අටපිරිකර දෙදහස් දහයක් පුජා කිරීමේ පුණ්‍යොත්සවය ලබන 25 වැනිදාට යෙදෙන ඇසළ පුර පසළොස්වක පොහෝ දින අතිඋත්කර්ෂවත් ලෙස සිදු කැරේ.මේ හා සමගාමීව එදින දහවල් මහා සංඝයා වහන්සේ උදෙසා දානමය පුණ්‍ය කර්මයක් සහ රාත්‍රි විදුලි ආලෝක පූජාව, චෛත්‍ය වන්දනාව සහ චිත්තාභිනන්දනීය ධර්ම දේශනාවක් ද පැවැත්වේ.රුවන්වැලි මහ සෑ අධිපති නුවර කලාවියේ ප්‍රධාන සංඝනායක පල්ලේගම හේමරතන හිමියන් ගේ අනුශාසකත්වයෙන් හා මඟපෙන්වීමෙන්, එලීට් සිට්සන් පදනමේ සංවිධානයෙන් සිදු කැරෙන මෙම පුණ්‍ය උත්සවය සඳහා ඔබට ද දායක විය හැකි ය. වැඩි විස්තර 011 4 - 901158 දුරකථන අංකයෙන් ලබාගත හැකි ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>11</day>
    </date>
    <link>http://www.silumina.lk/2010/07/11/_art.asp?fn=aa1007115</link>
    <topic>කතරගම ඇසළ පෙරහර හෙට සිට...</topic>
    <author>ඊ.එච්.සෝමපාල</author>
    <content>ඊ.එච්.සෝමපාලරුහුණු කතරගම මහාදේවාලයේ වාර්ෂික ඇසළ මහා පෙරහර ජූලි මස 12 දා ඇරඹෙයි.පෞරාණික චාරිත්‍ර පුද සිරිත්වලට මුල් තැනක් දෙමින් ලංකාවේ විවිධ නර්තන කණ්ඩායම් හා රුහුණු ප්‍රදේශයට ආවේණික මොනර, සිංහ, හනුමන්තා හා භක්ති කාවාඩි නැටුම්වලින්ද අලි ඇතුන්ගෙන්ද යුතුව ඉතාමත් අලංකාර ලෙස පෙරහර පැවැත්වීමට ඌව පළාත් සභා ප්‍රධාන අමාත්‍ය රුහුණු කතරගම මහා දේවාලයේ බස්නායක නිලමේ ශෂීන්ද්‍ර රාජපක්ෂ මහතා කටයුතු සම්පාදනය කර ඇත.ඇසළ පෙරහැර ආරම්භ කිරීමට ප්‍රථම පැවැත්වෙන සර්වරාත්‍රික පරිත්‍රාණ ධර්මදේශනාව අද (ජූලි 11) කතරගම මහා දේවාලය සමීපයේ ඇති විශේෂ පිරිත් මණ්ඩපයේ ශෂීන්ද්‍ර රාජපක්ෂ බස්නායක නිලමේතුමාගේ දායකත්වයෙන් ඇරඹීමට නියමිතය.ජූලි මස 13 දින සිට පෙරහර පිටවීදියේ ගමන් කැර වල්ලි අම්මා දේවාලයට ගොස් පෞරාණික චාරිත්‍ර පුද සිරිත් ඉටුකර මහාවීදියේ ගමන්කර මහ දේවාලයට පැමිණේ.ඇසළ පෙරහරේ පෞරාණික චාරිත්‍ර රැසක් ඉටුකරන ජූලි මස 17 දින 6 වන පෙරහර පැවැත්වේ.මෙදින මහා දේවාලය ඉදිරිපිට ඇති අතුපන්දමට අලුතින් අතු දමා සකස් කිරීම සිදුවේ.බස්නායක නිලමේතුමාගේ නිල නිවාසයේ ගොම මැටි ගාන ලද විශේෂ කාමරයේ මහා සංඝරත්නය වෙනුවෙන් දානය පිරිනමා කතරගම දෙවියන්ට පිං අනුමෝදන් කරවීම සිදුකෙරේ.පෞරාණික චාරිත්‍රානුකූ®ලව එදින සිට ඇසළ පෙරහරේ බස්නාක නිලමේ ශෂීන්ද්‍ර රාජපක්ෂ මහතා ගමන් කිරීම ඇරඹෙයි.ජූලි මස 22 දින ගිනිපෑගීම සිදුකෙරේ. ජූලි මස 25 දින අවසාන මහා පෙරහර පැවැත්වෙන අතර ජූලි මස 26 දින මැණික් ගඟේ දියකැපීමෙන් පෙරහර කටයුතු අවසන් වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>11</day>
    </date>
    <link>http://www.silumina.lk/2010/07/11/_art.asp?fn=aa1007117</link>
    <topic>අර්බුදය මැද එජාප මහ සමුළුව කල් යයි</topic>
    <author>නිරූෂි විමලවීර</author>
    <content>නිරූෂි විමලවීරඑක්සත් ජාතික පක්ෂ මහ සම්මේලනය අගෝස්තු මාසයේදී පැවැත්වීම දැඩි අර්බුදකාරී තත්ත්වයකට පත්ව තිබේ.පක්ෂ ව්‍යවස්ථා සංශෝධනය, තනතුරුවලට සුදුස්සන් තේරීම හා රහස් ඡන්දය භාවිත කිරීම ආදි කරුණු ගණනාවක් පිළිබඳව පක්ෂයේ දැඩි අර්බුදයක් හට ගෙන ඇති බව එජාප ආරංචි මාර්ග අනාවරණය කරයි.අගෝස්තු මස 07 දා පක්ෂ මහ සම්මේලනය පැවැත්වීමට යෝජනා වී තිබුණ ද එය කිසිසේත් එදින පැවැත්වීමට නොහැකි තත්ත්වයක් උද්ගත වී ඇති බව එම ආරංචි මාර්ග කියයි.එජාප මහ සම්මේලනය පැවැත්වීමට මසකට පෙර සම්මේලනය පැවැත්වෙන දිනය පිළිබඳ කෘත්‍යාධිකාරී මණ්ඩලයේදී එකඟතාවකට පැමිණිය යුතු බවත්, එසේම මහ සම්මේලන පැවැත්වීමට මසකට පෙර මහ සම්මේලනයට ඉදිරිපත් කෙරෙන යෝජනා හා සංශෝධන කෘත්‍යාධිකාරී මණ්ඩල රැස්වීමකදී සම්මත වී තිබිය යුතු බවත් එජාප ආරංචි සඳහන් කරයි.ප්‍රතිසංවිධාන අනුව සිදු කෙරෙන ව්‍යවස්ථා සංශෝධනයේදී පක්ෂ නායක, නියෝජ්‍ය නායක, සභාපති, ජාතික සංවිධායක, භාණ්ඩාගාරික ආදි තනතුරු තෝරා පත් කිරීම සඳහා ඡන්ද අයිතිය ලබා දිය යුත්තේ කාට ද යන්න ගැටලු සහගත තත්ත්වයක් උද්ගත වී ඇත. එසේම පක්ෂ කෘත්‍යාධිකාරී මණ්ඩලය, පාර්ලිමේන්තු මන්ත්‍රී කණ්ඩායමට අමතරව පළාත් සභා හා ප්‍රාදේශීය සභා මන්ත්‍රීවරුන්ට ද එම අවස්ථාව ලබා දිය යුතු බව බොහෝ දෙනා යෝජනා කරන බවත් එම ආරංචි වැඩිදුරටත් සඳහන් කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>11</day>
    </date>
    <link>http://www.silumina.lk/2010/07/11/_art.asp?fn=aa1007118</link>
    <topic>මෙහෙම ගියොත් එජාපයේ ඔක්කොම ආණ්ඩුවට එකතු වේවි</topic>
    <author>සුමේධා නවරත්න</author>
    <content>- අබ්දුල් කාදර්සුමේධා නවරත්නඑ.ජා.ප.යේ සියලු මන්ත්‍රීවරු ඉදිරියේදී ආණ්ඩුවට එකතුවීමට ඉඩ ඇති බව එම පක්ෂයේ පාර්ලිමේන්තු මන්ත්‍රී අබ්දුල් කාදර් මහතා පැවසුවේය. දිගින් දිගටම පක්ෂය පරාජයට ලක්වූ බවත් ඉදිරි වසර හය ද විපක්ෂයේම සිටීමෙන් රටට සේවයක් කිරීමට මන්ත්‍රීවරුන්ට නොහැකි බවත් ඔහු පවසයි.එමෙන්ම තමාද ඉදිරියේ ආණ්ඩුවට එකතුවීමට ඉඩ ඇති බවද ඔහු පවසයි.කෙසේ වුවද මින්පසු සිය සහයෝගය සම්පූර්ණයෙන්ම ලබා දෙන්නෙ මහින්ද රාජපක්ෂ ජනාධිපතිතුමාට බවද ඔහු කීය.ජනාධිපතිධූරයේ වාර ගණන වැඩි කිරීමේ යෝජනාවට තමා එකඟ බවද එවැනි ව්‍යවස්ථා සංශෝධනයකට තමා සහයෝගය ලබා දෙන බවද අබ්දුල් කාදර් මන්ත්‍රීවරයා වැඩිදුරටත් ප්‍රකාශ කළේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>11</day>
    </date>
    <link>http://www.silumina.lk/2010/07/11/_art.asp?fn=aa1007119</link>
    <topic>බස් වර්ජනයක් නෑ!</topic>
    <author>තාරක වික්‍රමසේකර</author>
    <content>- ගැමුණු විජේරත්නතාරක වික්‍රමසේකරපසුගිය සිකුරාදා මධ්‍යම රාත්‍රියේ සිට ගාස්තු ඉහළ දැමීම සම්බන්ධව දිවයින පුරා පෞද්ගලික බස් රථ වර්ජනයක් පවත්වන බව ඇතැම් මාධ්‍ය මඟින් ප්‍රකාශ වුවත් තම සංගමය ඒ සඳහා කිසිසේත්ම ඉදිරිපත් නොවන බව ලංකා පෞද්ගලික බස් රථ හිමියන්ගේ සංගමයේ සභාපති ගැමුණු විජේරත්න මහතා පවසයි.දිවයින පුරා ඇති 17000ක් පමණ වන බස්රථ සංඛ්‍යාවෙන් 75% ක්ම තම සංගමයේ සාමාජිකයන් බවත් එම කිසිදු බස් රථයක් මෙම වර්ජනයන්ට සහභාගි නොවන බවත් ඔහු පවසයි.මේ නිසා මඟීන්ට කිසිදු ආකාරයක බාධාවක් නොවන බවත් ඔහු පැවසූ අතර මේ අවස්ථාවේදී රජය හෝ මඟී ජනතාව හෝ අසීරුවේ දමා ගාස්තු ඉහළ නැංවීමක් ගැන කතා කිරීමට තම සංගමය කිසිසේත්ම සූදානම් නැති බව පවසයි.එසේම සෑම වසරකම ජූලි පළවැනිදාට බස් ගාස්තු සම්බන්ධව ගාස්තු සංශෝධනයක් විය යුතු නම් ඒ වෙනුවෙන් රජය හා බස් සංගම් සාකච්ඡා කරන බවත් බස් ගාස්තු සම්බන්ධව ඇති ජාතික ප්‍රතිපත්තියක් ඒ සඳහා තිබෙන බවත් ඔහු පෙන්වා දෙයි.ජාතික ප්‍රතිපත්තියට අනුව ගාස්තු වැඩි විය යුතුª නම් ඒ සම්බන්ධව සාකච්ඡා කර විසඳුමක් නොලැබුවහොත් ඒ සඳහා නීති මාර්ගයෙන් කටයුතුª කරනු විනා මඟීන් අතරමං කර ගාස්තු ඉල්ලීම අසාධාරණ බවත් ඔහු කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>11</day>
    </date>
    <link>http://www.silumina.lk/2010/07/11/_art.asp?fn=aa10071112</link>
    <topic>‘සුනාමි පෙරහුරුව’ 13දා සවස 3ට දිස්ත්‍රික්ක 14ක ගම් 14කදි</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහඅපේ රටට සුනාමියක් ඇතිවුවහොත් එහිදී ජීවිත බේරා ගැනීමට ගත යුතු ක්‍රියාමාර්ග පැහැදිලිවම පෙන්වා දෙන සුනාමි පෙරහුරුවක් 13 වැනිදා සවස තුනට දිස්ත්‍රික්ක 14 ක ග්‍රාම නිලධාරි වසම් 14 කදි පැවැත්වේ.කාලගුණ විද්‍යා දෙපාර්තමේන්තුවට මේ ‘සුනාමි පණිවුඩය’ ලැබීමේ මොහොතේ සිට අදියර 4 ක් යටතේ මේ පෙරහුරුව පවත්වන බව ජාතික ආපදා කළමනාකරණ මධ්‍යස්ථානයේ අධ්‍යක්ෂ ජනරාල් මේජර් ජනරාල් ගාමිණි හෙට්ටිආරච්චි මහතා සිළුමිණට පැවසීය.ඒ අනුව කොළඹ ලුණුපොකුණ ප්‍රදේශයේත්, වත්තල පල්ලියවත්ත උතුර ප්‍රදේශයේත්, කළුතර කලපුව ප්‍රදේශයේත්, අම්බලන්ගොඩ පටබැදිමුල්ල ප්‍රදේශයේත්, මාතර පොල්හේන ප්‍රදේශයේත්, අම්බලන්තොට, අම්පාරේ, තිරුක්කෝවිල්, මඩකලපුවේ ඉරවුර් පත්තු යන ප්‍රදේශවලත්, ත්‍රිකුණාමලයේ කින්නියා ප්‍රදේශයේත් පුත්තලම මහවැව ප්‍රදේශයේත් යාපනයේ වැල්වැටිතුරේ ප්‍රදේශයේත්, කිලිනොච්චි විලිපඩු ප්‍රදේශයේත්, මන්නාරමේ අරිප්පු බටහිර ප්‍රදේශයේත් මේ පෙරහුරුව පැවැත්වෙනු ඇත.මේ අතර කාලගුණ විද්‍යා දෙපාර්තමේන්තුවේ නියෝජ්‍ය අධ්‍යක්ෂ එස්.ආර්. ජයසේකර මහතා පැවසුවේ ලෝකයේ යම් තැනක රිච්චර් මාපකයයේ 7.9 ක බලයක් ඇති භූමිකම්පාවක් ඇතිවුවහොත් මුහුද අසල සිටින ජනතාව වහා ඉවත් කළ යුතු බවට අන්තර්ජාතික ලෙස දැනුම් දී ඇති බවද පැවසීය.කාලගුණ විද්‍යා දෙපාර්තමේන්තුවේ නිලධාරින් 7 දෙනෙක් එක්සේවා මුරයක කටයුතු කරන බවත් ඒ අනුව ලොව යම් රටක රිච්චර් මාපකයේ 7 ට වැඩි භූමිකම්පාවක් සිදු වුවහොත් වහා ඒ පිළිබඳව තොරතුරු ලබාගෙන එය අප රටට බලපෑම් සිදුවෙන ආකාරයේ එකක් දැයි වහා සොයා බලන බවත් ඒ අනුව අනතුරු ඇඟවීම් නිකුත් කරන බවත් ජයසේකර මහතා පැවසීය.මේ අතර සුනාමි අනතුරු ඇඟවීමක් ආපදා කළමනාකරණ මධ්‍යස්ථානයට ලැබුණු විගස ආපදා කළමනාකරණ අමාත්‍යාංශයේ ලේකම්වරයා මෙම අනතුරු ඇඟවීම ප්‍රකාශ කරනු ලැබේ. ඉන්පසුව හමුදා කඳවුරු, පොලිසි, පන්සල් පල්ලි, විද්‍යුත් මාධ්‍ය, කෙටි පණිවුඩ හා සුනාමි අනතුරු ඇඟවීමේ ආපදා කුළුණු මගින් මේ පණිවුඩය ගම්වල ජනතාවට ගෙනයන බවත් අනුව ක්‍රියාකාරී විය යුතු ආකාරය ඒ ගම්වල සුනාමි කමිටුවලට උපදෙස් දී ඇති බවත් ජාතික ආපදා කළමනාකරණ මධ්‍යස්ථානය පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>11</day>
    </date>
    <link>http://www.silumina.lk/2010/07/11/_art.asp?fn=aa10071113</link>
    <topic>ආසියාන් අන්තර් සාමයික සමුළුව ඉන්දියාවේ කාෂ්මීර් ප්‍රාන්තයේ දී</topic>
    <author/>
    <content>ඉන්දියාවේ කාෂ්මීර් ප්‍රාන්තයේ ශ්‍රී නගර් හී පැවති ආසියාන් අන්තර් සාමයික සමුළුවට විවිධ ආගම්වලට අයත් විද්වත්තු රාශියක් සහභාගි වූහ. එහිදී ආගමික සහජීවනය සහ අධ්‍යාපනය මැයෙන් මහාචාර්ය බෙල්ලන්විල විමලරතන නාහිමියන් මූලික දේශනය පැවැත්වූ අතර කාෂ්මීර් ප්‍රාන්තයේ ආණ්ඩුකාර ආචාර්ය කරන් සිං මහතා මුලසුන හොබවන ලදී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>11</day>
    </date>
    <link>http://www.silumina.lk/2010/07/11/_art.asp?fn=ab1007112</link>
    <topic>මේ ඔක්කොම අවුල් ෆොන්සේකාගේ සුදු කොඩි කතාව නිසයි</topic>
    <author>කේ. සී. ජේ.</author>
    <content>යුද අපරාධ ගැන බොරු සාක්ෂි දුන්නොත් මුලින් ම අමාරුවේ වැටෙන්නේ තමන් බව සරත් ෆොන්සේකා ඉකුත් දා ප්‍රකාශයක් කර තිබිණ. එහෙත් දැන් මේ කතාව කියන්නේ මුළු රටම අමාරුවේ දැම්මාට පසුව ය. තමන්ගේ නොහොබිනා කට නිසා මුළුමහත් ජාතියම කැළඹීමට පත්ව ඇති බව දන්නා. ඔහු තම වරදකාරී හැඟීම (Guilty Conscious) සඟවා ගැනීමට අසාර්ථක ප්‍රයත්නයක යෙදී සිටී.ශ්‍රී ලංකාවේ යුද අපරාධ සිදුවූ බව මුලින් ම ප්‍රකාශ කෙළේ සරත් ෆොන්සේකා ය. අම්බලන්ගොඩ පැවති රැස්වීමකදී ඔහුගේ කටින් ‘සුදු කොඩි’ කතාව එළියට පනින තුරු කිසිවකු ශ්‍රී ලංකාවේ යුද අපරාධ ගැන කතා නො කළේ ය. දෙවැනි වරට රත්නපුර ප්‍රදේශයේ දී ෆොන්සේකා කියා සිටියේ යුද අපරාධ කළවුන් බේරා ගැනීමට තමන් පපුව නො දෙන බවයි. ඔහු කළ ඒ ප්‍රකාශය රූපවාහිනි නාළිකා ඔස්සේ විකාශය කෙරිණ.මෙයින් පසුව ප්‍රවෘත්ති සාකච්ඡාවක දීත් ඔහු ඒ බව කීවේය. එහෙත් තමන් කෙළේ නොහොබිනා පාවාදීමක් බව පසක් වීමත් සමඟම ෆොන්සේකා එතෙක් කියමින් සිටි කතාව වෙනස් කොට, තමන් සුදු කොඩි කතාවක් නො කී බව කීවේය.එසේ පැවසීමෙන් සතියක් දෙකක් ගත වීමෙන් පසුව විදේශ ප්‍රවෘත්ති සේවයකට ෆොන්සේකා නැවත කියා තිබුණේ සුදු කොඩි රැගෙන බාරවීමට පැමිණි ත්‍රස්තවාදී නායකයන් ඝාතනය කිරීමක් සිදුවී ඇති බවත් ලෝකයේ ඕනෑම, අධිකරණයක් ඉදිරියේ ඒ පිළිබඳව සාක්ෂි දීමට සූදානම් බවයි.ඛ්ව්ව්, ඕඕඛ්, අල් ජසීරා වැනි විදේශ ප්‍රවෘත්ති සේවා මඟින් වරින් වර ඒ පුවත ලොව වටා ප්‍රචාරය කෙරිණ. ෆොන්සේකා ඒ එකම ප්‍රවෘත්තියක් වත් ප්‍රතික්ෂේප කෙළේ නැත.ඒ වෙනුවට කෙළේ එකිනෙකට පරස්පර ප්‍රකාශ කරමින් තමන් ගේ බොරුව හා ද්‍රෝහීත්වය ලොවටම විදහා දැක්වීමකි. යුද අපරාධ සිදුවූ බව විදේශ රටවලට කී ෆොන්සේකා ලංකාව ඇතුළේ කුමන ප්‍රකාශ දැන් සිදු කළ ද රටට වී ඇති හානිය වළක්වා ගත නොහැකි ය. ඔහු එදා සුදු කොඩි කතාවක් නොකීවේ නම් බෑන් කී මූන් ශ්‍රී ලංකාව සම්බන්ධයෙන් කමිටු පත් කරන්නේ නැත. අද ශ්‍රී ලංකාවට මේ විදේශ බලපෑම් එල්ල වන්නේ ෆොන්සේකා කී බොරු කතාවක් අල්ලා ගෙන ය. ඒ අතින් ගත් කළ තරු හතරේ ජෙනරාල් අද ශ්‍රී ලංකාවේ අංක එකේ ද්‍රෝහියා වී සිටී.පරස්පර ප්‍රකාශ හා ද්‍රෝහිත්වයමොහුගේ ප්‍රකාශය පිටුපස ඇත්තේ ද්වේශය හා වෛරය යි. ජනාධිපතිවරණ සමයේදී රට ගිනි තියන ප්‍රකාශ සිදු කළ ඔහු ආරක්ෂක ලේකම් ගෝඨාභය රාජපක්ෂ මහතා සහ එවකට බ්‍රිගේඩියර් ශවීන්ද්‍ර සිල්වාට එරෙහිව මේ අභූත චෝදනාව නොකළා නම් ඊළාම්වාදීන්ට හා රටට වින කිරීමට බලා සිටින විදේශීය නියෝජිතයන්ට ඒ සඳහා කිසිම අවස්ථාවක් ලැබෙන්නේ නැත.සරත් ෆොන්සේකා හැරෙන්නට වෙන එකම පුද්ගලයකුවත් ‘සුදු කොඩි කතා’ නො කීවේය. ත්‍රස්තවාදීන්ට පක්ෂව ලිපි ලියූ බ්‍රිතාන්‍යයේ මාරි කොල්වින් වත් මෙරට යුද අපරාධ ගැන වචනයක් වත් ලියා තිබුණේ නැත. එහෙත් ෆොන්සේකා පෞද්ගලික වෛරය මත කළ ප්‍රකාශයක් නිසා ලෝක පරිමාණව ශ්‍රී ලංකාවට ඇති වී තිබෙන්නේ අහිතකර තත්ත්වයකි. ඒ තත්ත්වය ඇති කළ ෆොන්සේකා ජාතියෙන් සමාව ඉල්ලුවත් ඔහු විසින් කරන ලද්දේ කිසිදු සමාව දිය නොහැකි ද්‍රෝහීකමකි.ද්වේශය - වෛරය හා අභූත චෝදනාශ්‍රී ලංකාවට එරෙහිව වාඩුව ගැනීමට බලා සිටි පරාජිත ඊළාම්වාදීහු කුමන හෝ හෝඩුවාවක් අල්ලා ගැනීමට සෑහෙන වෙහෙසක් දැරුවෝය. කළ හැකි කිසිවක්ම නැති තැන මෙරටින් ජර්මනියට පැනගිය කොටි හිතවාදී මාධ්‍යකරුවන් කිහිපදෙනකු විසින් චැනල් 4 මඩ වීඩියෝව නිපදවා විකාශය කරමින් උත්සාහ ගත්තේ ශ්‍රී ලංකා යුද හමුදාව නිරායුධ දෙමළ තරුණයන් ඝාතනය කරන බව ඔප්පු කිරීමටයි.එහෙත් විශේෂඥ සාක්ෂි සහිතව චැනල් 4 ව්‍යාජ වීඩියෝ පටය හෙළිදරවු කිරීමත් සමඟ ම ඒ බොරුව සදහටම අපාගත කෙරිණි. ඉන් අනතුරුව විදේශගත ඊළාම්වාදීන් ශ්‍රී ලංකාවේ සහන ගම්මාන පිළිබඳ අරුම පුදුම ප්‍රවෘත්ති පතුරුවා හැරියේය. හමුදා සාමාජිකයන් දෙමළ තරුණියන් දූෂණය කරන බව ඉන් එක් බොරුවකි.එයට ද වැඩි ආයුෂ තිබුණේ නැත. සරත් ෆොන්සේකා වෙලාවටම කට ඇරියේ ඊළාම්වාදීන් කරකියාගත හැකි දෙයක් නැතිව සිටියදීය. යුද්ධයේ අවසන් දින කිහිපයේදී සුදු කොඩි රැගෙන බාරවීමට පැමිණි ත්‍රස්තවාදී නායකයන් හමුදාව විසින් ඝාතනය කරනු ලැබූ බව ෆොන්සේකා කළ ප්‍රකාශයක් ‘සන්ඩේ ලීඩර්’ පුවත්පතේ පළවිය. ඔහු එම ප්‍රකාශය නොකළ බව කී අතර දැන් ඒ පිළිබඳව අධිකරණය ඉදිරියේ විභාගයක් පැවැත්වේ.කෙසේ වෙතත් කොටි ත්‍රස්තවාදයත් සමඟම සමාදානයේ සැතපුණු ඊළාම්වාදීන් හා මළකුණු බුදින ගිජු ලිහිණියන් ෆොන්සේකාගේ් සුදු කොඩි කතාවෙන් නැවත පණ ලැබූ බව පිළිගත යුතු සත්‍යයකි. බෑන් කී මූන් ලංකාවට එරෙහිව කමිටු පත් කෙළේ ද, විදේශගත ඊළාම්වාදීහු සහ එරික් සෝල්හයිම් වැනි නියෝජිතයන් නැවත කරළියට පිවිස සිටින්නේ ද ;ෆාන්සේකාට පිංසිදු වන්නටය.එලෝ මෙලෝ පිළිගත හැකි, එකම ඇසින් දුටු සාක්ෂියක් වත් නැතිව තුට්ටු දෙකේ “බොම්බඩියර්” කෙනෙකුගේ කේලමක් අසා එයම යළි යළි කියවමින් සරත් ෆොන්සේකා ශ්‍රී ලංකාවේ රණවිරුවන් කැඳවාගෙන යෑමට සැරසෙන්නේ කැකිල්ලේ රජ්ජුරුවන්ගේ නඩු විභාගයටය. මෙවැනි මහදැනමුත්තලාටත්, කැකිල්ලේ නඩු තීන්දුවලටත් එරෙහිව කොන්ද පණ ඇති රටක් එකහෙළාම නැඟී සිටීම සාධාරණය.එහෙත් එක්සත් ජාතීන්ගේ සංවිධානය වත්, නොබැඳි සමුළුව වත්, පොදු රාජ්‍ය මණ්ඩලය හා මහ බලවතුන්වත් ශ්‍රී ලංකාවට විරුද්ධ නැත. ශ්‍රී ලංකාවට එරෙහිව විවිධ චෝදනා යෝජනා ඉදිරිපත් වූ හැම විටෙකම ඒවා අති බහුතර ඡන්දයෙන් පරාජයට පත් කෙරිණ. මානව හිමිකම් පිළිබඳ බොරු චෝදනා ගෙන එමින් ශ්‍රී ලංකාව පීඩාවට පත් කරන්නට උත්සාහ ගත් අවස්ථාවලදී ඉන්දියාව, චීනය, රුසියාව, ජපානය යන රටවල් මෙන්ම නොබැඳි සමුළුව ද ශ්‍රී ලංකාවේ පැත්ත ගත්හ.අද ඇත්තටම මෙරට මහජනතාව උද්ඝෝෂණ කළ යුත්තේ බෑන් කී මූන්ට නොව සරත් ෆොන්සේකාට එරෙහිව ය. මෑත ඉතිහාසයේ මෙතරම් ද්‍රෝහීකමක් කළ කිසිවෙක් මේ මහ පොළවේ වාසය නො කළේ ය.කේ. සී. ජේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>11</day>
    </date>
    <link>http://www.silumina.lk/2010/07/11/_art.asp?fn=ab1007111</link>
    <topic>“නංගි කථාව හදන්න මං උදව් කරන්නම්”</topic>
    <author>චන්දන බණ්ඩාර</author>
    <content>මහින්දානන්ද උපේක්ෂාට කියයිගිය සතියේ ජනාධිපතිතුමාගෙන් මාලදිවයින් රජයේ ජනාධිපති මොහොමඩ් නෂිඩ් විශේෂ ඉල්ලීමක් කළේය. එනම් මාලදිවයින් රජයේ ඇතිවී තිබෙන දේශපාලන අර්බුදය විසඳීම සඳහා මැදහත් වෙන ලෙසය. එම ඉල්ලීම සමඟම මහින්ද රාජපක්ෂ ජනාධිපතිතුමා විදේශ ඇමැති මහාචාර්ය ජී.එල්.පීරිස් මාලදිවයින බලා පිටත් කැර හැරියේය. ඒ එරට ව්‍යවස්ථාව අධ්‍යයනය කරන ලෙස උපදෙස් ලබා දෙමිනි.ඉන් අනතුරුව ජනාධිපතිතුමා මාලදිවයින බලා පිටත්ව ගියේය. ජනාධිපතිතුමාගේ් මාලදිවයින් සංචාරයේදී එරට ජනාධිපති මොහොමඩ් නෂීඩ්, එරට හිටපු ජනාධිපති අබ්දුල් ගයුම් සහ එරට විපක්ෂයේ නායකයන් සහ පාර්ලිමේන්තු මන්ත්‍රීවරුන් ද හමුවී එරට දේශපාලන අර්බුදය පිළිබඳව සාකච්ඡා කළේය.එහිදී එරට විපක්ෂයේ මන්ත්‍රීවරුන් පිරිසක් මහින්ද රාජපක්ෂ ජනාධිපතිතුමාගෙන් ඉල්ලා සිටියේ නිවාස අඩස්සියේ පසුවන තම මන්ත්‍රීවරු දෙදෙනා නිදහස් කරදෙන ලෙසටය.ඉන් පසුව මාලදිවයිනේ පවතින දේශපාලන අර්බුදය විසඳීම සඳහා ගත යුතු ක්‍රියාමාර්ග පිළිබඳව ජනාධිපතිතුමා එරට ජනාධිපතිතුමාට සහ විපක්ෂ මන්ත්‍රීවරුන්ට උපදෙස් ලබා දුන්නේය. අවසානයේ එරට දේශපාලන අර්බුදය විසඳීම සඳහා ආණ්ඩු පක්ෂයේ මන්ත්‍රීවරුන් තිදෙනකුගේ සහ විපක්ෂයේ මන්ත්‍රීවරුන් තිදෙනකුගේ සහභාගිත්වයෙන් විශේෂ කමිටුවක් පත් කරන ලෙස ජනාධිපතිතුමා උපදෙස් දුන්නේය.”යම් රටක අභ්‍යන්තර ගැටලුවක් තිබෙනවා නම් ඒ රටම එය විසඳාගැනීම ඉතාම වැදගත්. එහෙම නැතිව වෙන රටවලට ඒ ප්‍රශ්න දෙන්ඩ හදන්න එපා. මාලදිවයිනේ මිතුරකු ලෙස මට කළ ඇරැයුම මම පිළිගත්තා. හැබැයි ඉදිරියේදී ඔබේ රටේ ප්‍රශ්න ඔබම විසඳා ගැනීමට කටයුතු කරන්න. වෙනත් රටවලට තමුන්ගේ රටේ ප්‍රශ්න විසඳීමට ඉඩකඩ ඇති නොකිරීමට ඔබතුමාලා වගබලා ගත යුතුයි. ජනාධිපතිතුමා මාලදිවයිනේ දේශපාලන නායකයන්ට උපදෙස් දෙමින් තම එක් දින මාලදිවයින් සංචාරය නිමා කළේය.එ.ජා.ප. ගම්පහ දිසා පාර්ලිමේන්තු මන්ත්‍රීනී උපේක්ෂා ස්වර්ණමාලි ගිය සතියේ පාර්ලිමේන්තුවේ පුස්තකාලයේදී තම පාර්ලිමේන්තු කතාව සකසමින් සිටියේය. ඒ ගිය බදාදාය. මේ අතරතුර පාර්ලිමේන්තු පුස්තකාලයට නියෝජ්‍ය ඇමැති මහින්දානන්ද අලුත්ගමගේ සහ නාමල් රාජපක්ෂ මන්ත්‍රී ප්‍රමුඛ මන්ත්‍රී පිරිසක් පැමිණියහ. ඔවුහු උපේක්ෂා ස්වර්ණමාලි මන්ත්‍රීවරිය දැක ඇය අසලට ගියහ.”මොනවද ලියන්නේ” මහින්දානන්ද නියෝජ්‍ය ඇමැතිවරයා විමසා සිටියේය.”මම හෙට පාර්ලිමේන්තුවේ කරන කතාව හදනවා” මන්ත්‍රීවරිය කීවාය. “හොඳයි. හොඳයි. ඒ කාළේ ඔයාලගේ මන්ත්‍රීවරු පාර්ලිමේන්තුවේදී තාරුණ්‍යයට හෙටක් සංවිධානයට හොඳටම ගැහුවා. ඔබතුමියත් ඒකම කරන්න. එතකොට තාරුණ්‍යයට හෙටක් එකට ප්‍රචාරයක්වත් ලැබෙනවානේ” මන්ත්‍රී නාමල් රාජපක්ෂ කීවේය.”නැහැ නැහැ මන්ත්‍රීතුමා ඒවා ඡන්ද කාලේ විතරයිනේ” ස්වර්ණමාලි මන්ත්‍රීවරිය කීවාය. “එහෙම නම් මොකක්ද හදන කතාව“ නාමල් මන්ත්‍රීවරයා යළිත් විමසා සිටියේය.”මේ කතාව කිව්වොත් ඔයාලා මා බයිට් එකට ගනියි. ඒ නිසා ඒක හෙටම පාර්ලිමේන්තුවේදී අහගන්න” මන්ත්‍රී ස්වර්ණමාලි කීවාය.”හරි හරි නංගී මම ඔයාට කතාව හදන්න උදව් කරන්නම්” නියෝජ්‍ය ඇමැති මහින්දානන්ද අලුත්ගමගේ එසේ කියමින් පුස්තකාලයේ නතර වුණේය. ඉන් අනතුරුව නාමල් රාජපක්ෂ මන්ත්‍රීවරයා ඇතුළු මන්ත්‍රීවරු පුස්තකාලයෙන් පිටවූහ.ගිය සතියේ පාර්ලිමේන්තුවේදී පැවැතියේ අයවැය පිළිබඳ කාරක සභා විවාදයන් ය. පාර්ලිමේන්තු විවාදවලට සහභාගි වෙන අතර මැති ඇමැතිවරු පාර්ලිමේන්තු කොරිඩෝවේ සහ මැති ඇමැතිවරුන්ගේ කාර්යාලවලට යාමට ද අමතක නොකරති. ඒ විවිධ දේශපාලන තොරතුරු සහ ආගිය තැන් පිළිබඳ තොරතුරු හුවමාරු කර ගන්නටයි.පාර්ලිමේන්තුවේ මැති ඇමැතිවරුන් වැඩි වශයෙන් ම යන එන ස්ථානයක් වන්නේ ජනාධිපතිතුමාගේ පාර්ලිමේන්තු කටයුතු ලේකම් කාර්යාලයයි.ඇමැතිවරුන් වන මහින්ද යාපා අබේවර්ධන, විමල් වීරවංශ, අනුර ප්‍රියදර්ශන යාපා සහ නියෝජ්‍ය ඇමැතිවරුන් වන ඩිලාන් පෙරේරා , ජගත් පුෂ්පකුමාර, රෝහිත අබේගුණවර්ධන, සරත් ගුණරත්න සහ පාර්ලිමේන්තු මන්ත්‍රීවරුන් වන ලක්ෂ්මන් වසන්ත පෙරේරා, සරණ ගුණවර්ධන, මාලනී ෆොන්සේකා, චන්දිම වීරක්කොඩි ගිය අඟහරුවාදා සිටියේ ජනාධිපතිතුමාගේ පාර්ලිමේන්තු කටයුතු ලේකම් කාර්යාලයේ ය. මේ පිරිස අතරට එ.ජා.ප. මන්ත්‍රී අබ්දුල් කාදර් ද පසුව පැමිණියේ ය.“එදා විවාදය වේලාවේ එ.ජා.ප නායක රනිල් වික්‍රමසිංහ මහත්තයා පැත්තට වතුර බෝතලයක් ගියේ කොහොමද? තාමත් ඒක සොයා ගන්න බැරි වුණා නේද?” ජනාධිපතිතුමාගේ පාර්ලිමේන්තු කටයුතු ලේකම් කුමාරසිරි හෙටිටිගේ විමසා සිටියේ ය.සරත් කුමාර ගුණරත්න“ඒ වැඩේ කරන්න ඇත්තේ මෙයා ද දන්නේ නැහැ” අබ්දුල් කාදර් මන්ත්‍රීවරයා සරත් කුමාර ගුණරත්න නියෝජ්‍ය ඇමැතිවරයා දෙස බලමින් කීවේය. “ඒකට මගේ නම කියවිලා තිබුණා තමයි. ඒත් මම නම් ඔය වැඩේට සම්බන්ධ නැහැ” නියෝජ්‍ය ඇමැති සරත් කුමාර ගුණරත්න කීවේය.“ඇත්තටම ඔය ගැන ඔච්චර හොයන්න දෙයක් නැහැ. ඕක ප්ලාස්ටික් වතුර බෝතලයක් නේද? අනෙත් එක ඔය වතුර බෝතලය ඒ පැත්තට වේගයෙන් යවන්නේ කොහොමද කියලායි හොයන්න ඕනේ” සරණ ගුණවර්ධන මන්ත්‍රීවරයා කියා සිටියේ ය.“ඇත්තටම ඒක හරියටම චිත්‍රපටයක කොටසක් වගෙයි” මාලිනී ෆොන්සේකා කීවාය.“වතුර බෝතලය එ.ජා.ප ය පැත්තට යවපු කෙනාට හොඳට සලකන්න ඕනේ” මන්ත්‍රී සරණ ගුණවර්ධන කීවේ සියලු දෙනාම සිනහ ගස්සවමිනි.“හොඳයි සලකන්නේ කොහොමද” නියෝජ්‍ය ඇමැති ජගත් පුෂ්පකුමාර විමසා සිටියේ ය. “වතුර බෝතලය ඒ පැත්තට යවපු කෙනා නියෝජ්‍ය ඇමැතිවරයෙක් නම් එයාට ඇමැති පදවියක් දෙන්ඩ ඕනේ. නැත්නම් මන්ත්‍රීවරයෙක් නම් නියෝජ්‍ය ඇමැතිකමක් දෙන්ඩ ඕනේ. හැබැයි මම කියන්නේ වතුර බෝතලය යවපු කෙනා දක්ෂ විදියට ඒක කළා. නැතිනම් කාටවත් හිරිහැරයක් කරනවාට කරදරයක් කරනවාට අපි කැමැති නැහැ” මන්ත්‍රී සරණ ගුණවර්ධන කීවේ ය.“හොඳයි දැන් ඔබතුමාලා සභාවට යන්ඩ. ජනාධිපතිතුමාත් සභාවේ කටයුතු ගැන අවධානයෙන් ඉන්නේ” ජනාධිපතිතුමාගේ පාර්ලිමේන්තු කටයුතු ලේකම් කුමාරසිරි හෙට්ටිගේ කීවේය.ගිය සඳුදා ජනාධිපතිතුමා හදිසියේම පාර්ලිමේන්තුවට ගියේය. ඒ ජනාධිපති වැය ශීර්ෂය පිළිබඳ කාරක සභා අවස්ථාවේ විවාදය දැක බලා ගැනීමටය. ජනාධිපතිතුමාගේ පැමිණීම දැනගත් මැති ඇමැතිවරු පාර්ලිමේන්තුවේ ජනාධිපතිතුමාගේ කාර්යාලයට පැමිණියහ.”මට අද හවස තිබුණු රාජකාරිය කල් ගියා. ඒ නිසා මට හිතුණ ඇවිත් යන්ඩ කියලා. ඒකයි ආවේ” ජනාධිපතිතුමා ඉතා සැහැල්ලුවෙන් කියා සිටියේය. ”සර් ආපු එක කොච්චර දෙයක්ද? අපට හරි සතුටුයි.” මැති ඇමැතිවරු කීහ. මේ අතර මැති ඇමැතිවරු ඩිලාන් පෙරේරා, ජගත් පුෂ්පකුමාර, මහින්දානන්ද අලුත්ගමගේ සහ මර්වින් සිල්වා සම්බන්ධ කැර ගනිමින් ජනාධිපතිතුමාට විවිධ කතා කියන්නට පටන් ගත්හ. ජනාධිපතිතුමා මේ සියල්ල අසාගෙන සිටියේ ඉතා අවධානයෙනි.”අයවැයේදී විපක්ෂය වැඩකට නැති කතා කියමින් විවාදයට සහභාගී වුණේ.” ඇමැති විමල් වීරවංශ කියා සිටියේය. මේ අතර දි.මු. ජයරත්න අගමැතිතුමා, දිනේෂ් ගුණවර්ධන සහ නිමල් සිරිපාල ද සිල්වා ඇමැතිවරු ද ජනාධිපතිතුමා හමුවට පැමිණියේය. ජනාධිපති ලේකම් ලලිත් වීරතුංග ද එදින පාර්ලිමේන්තුවේ ජනාධිපති කාර්යාලයේ රැඳී සිටියේය.පාර්ලිමේන්තුවේ පැය තුනහමාරක් පමණ රැඳී සිටි ජනාධිපතිතුමා ජනාධිපති වැය ශීර්ෂයේ ඡන්ද විමසීම ආරම්භ වීමත් සමඟම පාර්ලිමේන්තු සංකීර්ණයෙන් පිටව ගියේ සියලු දෙනාටම සුබ පතමිනි.ගිය සතියේ ආරක්ෂක අමාත්‍යංශයේ වැය ශිර්ෂය ද විවාදයට ගැනිණි. ඒ නිසා ආරක්ෂක ලේකම් ගෝඨාභය රාජපක්ෂ මහතා සහ ත්‍රිවිධ හමුදාපතිවරු සහ පොලිස්පතිවරයා ද එදින පාර්ලිමේන්තුවට පැමිණ සිටියහ. පාර්ලිමේන්තුවේ නිලධාරින්ට අයත් කොටසේ රැඳී සිටි ඔවුහු පසුව පාර්ලිමේන්තුවේ ජනාධිපති කාර්යාලයට ගොස් පාර්ලිමේන්තුවේ කටයුතු පිළිබඳව අවධානයෙන් සිටියහ.”පදික වේදිකාවල වාහන නතර කිරීමට ඉඩ නොදීමට පොලිසිය ගත් ක්‍රියාමාර්ගය ගැන ඇතැම් අය කරන විවේචනවලට මගේ නමත් පටලවාගෙන. මම කියලා තියෙන්නේ නීතිය ක්‍රියාත්මක කරන්න කියලා විතරයි.” ආරක්ෂක ලේකම් ගෝඨාභය රාජපක්ෂ මහතා කීවේය.කරු ජයසූරිය”නාගරික සංවර්ධන අධිකාරිය ඔබතුමා යටතට ගත්තාට පස්සේ නගරවලට අලුත් එළියක් වැටීගෙන යනවා. මේක හැම අමාත්‍යංශයකටම ආදර්ශයට ගන්නවා නම් මොනතරම් වටිනවාද? සමහර නිලධාරින් වැඩ කරන්නේ ලිපිකරුවන් වගේ සර්.” කුමාරසිරි හෙට්ටිගේ ලේකම්වරයා ආරක්ෂක ලේකම්තුමාට කියා සිටියේය.ගම්පහ දිස්ත්‍රික් එ.ජා.ප පළාත් සභා සහ පළාත් පාලන මන්ත්‍රිවරුන්ගේ හමුවක් පසුගිය සිකුරාදා පැවැත්විණි. ඒ එ.ජා.ප නායක රනිල් වික්‍රමසිංහ සහ නියෝජ්‍ය නායක කරු ජයසූරිය ඇතුළු එ.ජා.ප මන්ත්‍රීවරුන් කිහිප දෙනකුගේ සහභාගීත්වයෙනි.”දැන් රජය ව්‍යවස්ථා සංශෝධනයකට සූදානම් වෙනවා. ඒ නිසා අපි ඊට එරෙහි විය යුතුයි.” එ.ජා.ප නායකයා පළාත් පාලන මන්ත්‍රීවරුන් සහ පළාත් සභා මන්ත්‍රීවරුන් හමුවේ පැවැසුවේය.ඉන් අනතුරුව රැස්වීම ඇමැතුයේ එ.ජා.ප නියෝජ්‍ය නායක කරූ ජයසූරියයි. “පළාත් සභා සහ පළාත් පාලන මන්ත්‍රීවරුන්ට පිළිගැනීමක් ලැබෙන ආකාරයේ වැඩසටහනක් දැන් අපි සකසමින් පවතිනවා. සෑම පළාත් පාලන ආයතනයකම අපේ මන්ත්‍රීවරුන්ට ඉදිරියේදී අපි වගකීම් පවරනවා.” එ.ජා.ප නියෝජ්‍ය නායක කරූ ජයසූරිය කියා සිටියේ පළාත් පාලන මන්ත්‍රීවරුන්ගේ අත්පොළසන් හඬ මධ්‍යයේය.එම හමුව අවසානයේ එ.ජා.ප නායකයා සහ නියෝජ්‍ය නායක කරු ජයසූරිය ආවේ පාර්ලිමේන්තුවටය. පාර්ලිමේන්තුවේ එ.ජා.ප නායකයාගේ කාර්යාලයේදී එදින විපක්ෂයේ පක්ෂ නායකයන්ගේ හමුවක් පැවැත්විණි’ එ.ජා.ප නායක රනිල්, කරු ජයසූරිය, සරත් ෆොන්සේකා, ටිරාන් අලස්, අර්ජුන රණතුංග, ආර් සම්බන්දන් එම සාකච්ඡාවට සහභාගි වී සිටියහ. එම සාකච්ඡාවේදී තීරණය වූයේ ප්‍රධාන කාරණා තුනක් යටතේ එක්ව කටයුතු කිරීමටය.මේ අතර ගිය සතියේදී එ.ජා.ප නියෝජ්‍ය නායක කරු ජයසූරිය ඇතුළු එ.ජා.ප මන්ත්‍රීවරු පිරිසක් නීතිපතිවරයා හමුවූහ. ඒ නීතිපතිවරයාගේ් නිල නිවෙසේදීය. තිස්ස අත්තනායක, ලක්ෂ්මන් සෙනෙවිරත්න, ලක්ෂ්මන් කිරිඇල්ල සහ සුජීව සේනසිංහ යන මන්ත්‍රීවරු එම අවස්ථාවට එක්වූහ. එහිදී එ.ජා.ප නියෝජ්‍ය නායකයා ඉල්ලා සිටියේ මෙතෙක් රිමාන්ඩ් බාරයේ පසුවන පාර්ලිමේන්තු මන්ත්‍රී පාලිත තෙවරප්පෙරුම සහ පළාත් මන්ත්‍රී හසිත මුහන්දිරම්ට ඇප ලබා දීමට අවශ්‍ය කටයුතු සලසා දෙන ලෙසටය.බම්බලපිටිය වජිරාරාමයේ නායක හිමියන්ට අක්තපත්‍ර ප්‍රදානය කිරීමේ උත්සවයක් පසුගියදා පැවැත්විණි. ඒ කථානායක චමල් රාජපක්ෂ සහ එ.ජා.ප නියෝජ්‍ය නායක කරූ ජයසූරියගේ ප්‍රධානත්වයෙනි. මේ අතරතුර ගිය සතියේ එ.ජා.ප පාර්ලිමේන්තු කණ්ඩායම එ.ජා.ප නායකයාගේ ප්‍රධානත්වයෙන් රැස්වීය.ගිය සතියේදී එ.ජා.ප නියෝජ්‍ය නායක කරූ ජයසූරිය කථානායක චමල් රාජපක්ෂ හදිසියේම හමුවුණේය. ඒ එ.ජා.ප මන්ත්‍රීවරුන්ට පාර්ලිමේන්තුවේදී සිදුවන අපහසුතා ගැන කථානායකවරයා දැනුම්වත් කිරීමටය. “මට පාර්ලිමේන්තුවේදී විනාඩි පහළොවක වේලාවක් ලැබුණා. එයින් විනාඩි 8 ක්ම වැය වුණේ බාධා කිරීම් වළක්වා ගන්න. පාසල් ළමයි මේ දිනවල අමුත්තන්ගේ ගැලරිවල සිටිනවා. ඒ අයට පාර්ලිමේන්තුව ගැන ලබා දෙන චිත්‍රය ඒ තරම් හොඳ මදි.” එ.ජා.ප නියෝජ්‍ය නායකයා කථානායක චමල් රාජපක්ෂ මහතාට පැහැදිලි කළේය.මධ්‍යම පළාත් මන්ත්‍රී පරාක්‍රම දිසානායක සහ ප්‍රවාහන නියෝජ්‍ය ඇමැති රෝහණ දිසානායක සහෝදරයෝය. පසුගියදා ඔවුන් දෙදෙනා හමුවූයේ විශේෂ කටයුත්තක් සංවිධානය කිරීමටය.එක්සත් ජාතීන්ගේ මහ ලේකම්වරයා පත්කළ කමිටුවට එරෙහිව අපි මොනවා හරි කරමු. පරාක්‍රම දිසානායක පළාත් සභා මන්ත්‍රීවරයා යෝජනා කළේය.”මමත් ඒ ගැන කල්පනා කළා. මාතලේ හැම ජන කොටසක්ම එකතු කරගෙන ලාංකිකයෝ විදියට හොඳ වැඩක් කරමු” ප්‍රවාහන නියෝජ්‍ය ඇමැති රෝහණ දිසානායක කියා සිටියේය.”හොඳයි එහෙම නම් එක්සත් ජාතීන්ගේ සංවිධානයේ පත් කළ කමිටුවට විරෝධය පළකරලා මාතලේ දිසාවේ සෑම නිවෙසකම කළු කොඩි එසවීමට කටයුතු කරවමු. ඒ වෙනුවෙන් ජනතාව දැනුම්වත් කරමු. ඊට පස්සේ ලංකාවේ සෑම නිවෙසකම කළු කොඩි එසවේවි. මේ වැඩේ මාතලේ දිස්ත්‍රික්කයෙන් පටන් ගමු” ඇමැති රෝහණ දිසානායක කියා සිටියේය. හොඳයි එහෙමනම් මෙදා සැරේ බෑන් කී මූන්ට එරෙහි කළු කොඩි එසවීමේ කැරැල්ල මාතලෙන් පටන් ගමු” පළාත් මන්ත්‍රී පරාක්‍රම දිසානායක කියා සිටියේය.කැස්බෑව හිටපු ශ්‍රී.ල.නි.ප. ආසන සංවිධායක සහ හිටපු නියෝජ්‍ය ඇමැතිවරයකු වූ චන්දන කත්‍රිආරච්චි ගිය සතියේ බන්ධනාගාරගත කැර තිබිණි. ඒ උසාවි නියෝගයක් අනුවය. බන්ධනාගාරගත කෙරුණු හිටපු නියෝජ්‍ය ඇමැතිවරයා බැලීමට ගිය සතියේ මැති ඇමැතිවරු රැසක් බන්ධනාගාරයට ගොස් තිබිණි.නාමල් රාජපක්ෂපාර්ලිමේන්තු මන්ත්‍රී නාමල් රාජපක්ෂ, ඇමැති තිස්ස කරල්ලියද්ද, නියෝජ්‍ය ඇමැතිවරුන් වන විජිත් විජිතමුණි සොයිසා, මහින්දානන්ද අලුත්ගමගේ, පාර්ලිමේන්තු මන්ත්‍රී තිලංග සුමතිපාල සහ ආර්.දුමින්ද සිල්වා යන මන්ත්‍රීවරුන් හිටපු නියෝජ්‍ය ඇමැතිවරයා හමුවීමට බන්ධනාගාරයට ගොස් තිබිණි.”චන්දන අයියා අපි ඔයා තනිකරන්නේ නැහැ. ශ්‍රී.ල.නි.ප. ආණ්ඩු හදන්න ඔයා කරපු කැප කිරීම අපි දන්නවා” පාර්ලිමේන්තු මන්ත්‍රී නාමල් රාජපක්ෂ චන්දන කත්‍රිආරච්චිට කියා සිටියේය.”චන්දන ඔයා ඒ කාළේ කැස්බෑව ආසනය රැක ගන්න වැඩ ගොඩක් කළා. කැස්බෑව ඒ කාලේ අමාරුවෙන් හදපු ආසනයක් බව අපි දන්නවා” නියෝජ්‍ය ඇමැති මහින්දානන්ද කියා සිටියේය.එක්සත් ජාතීන්ගේ මහ ලේකම් බෑන් කී මූන් පත් කළ උපදේශක කමිටුවට විරෝධය දක්වමින් පසුගියදා ජාතික හෙළ උරුමය විරෝධතා පා ගමනක් සහ උද්ඝෝෂණයක් සිදු කළහ. ඉන් අනතුරුව ඇති වෙමින් පවතින තත්ත්වය පිළිබඳ ඉදිරියේදී ගත යුතු ක්‍රියාමාර්ග ගැන සාකච්ඡා කිරීම සඳහා ජාතික හෙළ උරුමයේ මධ්‍යම කාරක සභාව ගිය සතියේ රැස්වීය. ඒ නායක ඕමල්පේ සෝභිත හිමියන්ගේ ප්‍රධානත්වයෙනි.“අපි පවත්වපු ප්‍රථම උද්ඝෝෂණය ඉතාම සාර්ථක වුණා. මෙරට යුද්ධය පැවැති අවසාන කාලයේ අපි මසකට උද්ඝෝෂණ තුන හතරක් කළා. හැමදාම තානාපති කාර්යාල ඉදිරිපිට උද්ඝෝෂණ පෙත්සම් අස්සන් කිරීම තමයි කළේ. යුද්ධය ඉවර වෙලා අවුරුද්දක් ගිහිල්ලාත් අපේ රටට හුස්ම ගන්න දෙන්නේ නැහැ. බටහිර රටවල් ඊනියා මානව හිමිකම් සංවිධාන සහ යූ. එන්. එක අපට රටක් විදියට හිස ඔසොවන්න දෙන්නෙ ම නැහැ.” ජාතික හෙළ උරුමයේ නායක ඕමල්පේ සෝභිත හිමියෝ හෙළ උරුමයේ මධ්‍යම කාරක සභාවේදී තම අදහස් දක්වන්නට පටන් ගත්හ.එක්සත් ජාතීන්ගේ සංවිධානය ඉස්සරහට දාගෙන බටහිර පෙරමුණ අපට පහර දෙනවා. හරියට කොටි ත්‍රස්තවාදීන් දෙමළ ජනතාව පලිහක් කර ගත්තා වගෙයි මේ වැඩේත්. ඇතැම් බටහිර රටවල් අපට පහර දෙන්ඩ බෑන් කී මූන්ව පලිහක් කරගෙන ඉන්නේ” ඕමල්පේ සෝභිත හිමියෝ වැඩි දුරටත් ප්‍රකාශ කළහ.ඉන් අනතුරුව ජාතික හෙළ උරුමයේ මහ ලේකම් ඇමැති චම්පික රණවක බෑන් කී මූන් ගැන රහසක් හෙළි කළේය. “නායක හාමුදුරුවනේ මේ කුමන්ත්‍රණ පිටුපස වෙනත් රහසක් තිබෙනවා. බෑන් කී මූන් මේ විදියට වැඩ කරන්නේ දෙවෙනි වතාවටත් එක්සත් ජාතීන්ගේ මහ ලේකම් තනතුර හිමි කර ගන්ඩයි. මිනිහා බටහිර සතුටු කරලයි ඒක කරන්ඩ යන්නේ. අපේ බෙල්ල හිර කරන්නේ ඇතැම් බටහිර රටවල් සහ දෙමළ ඩයස්පෝරාවයි එකතු වෙලා.” ඇමැති චම්පික රණවක කියා සිටියේය.“මේ මොහොතේ බෑන් කී මූන් බටහිර රටවලට උවමනාවට පිටු පෑ ගමන් ඔහු එක්සත් ජාතීන්ගේ සංවිධානයෙන් ඉවත් කරනවා. මීට කලින් එක්සත් ජාතීන්ගේ මහ ලේකම්වරුන් ලෙස කටයුතු කළ බූතෝස් බූතෝස් ගාලිට, කොෆී අනන්ට කළේත් ඕකම තමයි. අපි බෑන් කී මූන්ට පෙන්වලා දෙන්ඩ ඕන ඇමෙරිකාව, ප්‍රංසය, බ්‍රිතාන්‍ය විතරක් නෙමෙයි චීනය සහ රුසියාව කියලා බලවතුන් දෙදෙනෙකු ද සිටිනවා කියලා. ලෝකයේ තවත් රටවල් රාශියක් තිබෙනවා.ඒ රටවල් අපි දැනුම්වත් කරන්න ඕනේ මූන්ට මේ තනතුර නැවත දෙන්න එපා කියලා. නමුත් ප්‍රශ්නය තියෙන්නේ මේ තනතුර මෙවරත් අයිති ආසියාවට. ඒ නිසා අපි ඒක නැති කරගන්න එක හොඳ ද කියලා ටිකක් කල්පනා කරලා බලන්න ඕන.” ඇමැති චම්පික කියා සිටියේය.ඉන් අනතුරුව හෙළ උරුමයේ පාර්ලිමේන්තු මන්ත්‍රී අතුරලියේ රතන හිමියෝ මධ්‍යම කාරක සභාවට තම අදහස් ඉදිරිපත් කළහ. “ඇතැම් බටහිර රටවල් මේ මොහොතේදී නවසීලන්තයට හෝ ඕස්ට්‍රේලියාවට මේ තනතුර ලබා දීමේ උත්සාහයක නිරතව සිටිනවා. ඒකට අපි ඉඩ නොදිය යුතුයි.” අතුරලියේ රතන හිමියෝ කියා සිටියහ.“අපේ හාමුදුරුවෝ කියන කතාවේ ඇත්තක් තිබෙනවා. නමුත් මේ තනතුරුවලට පත් වෙන්ඩ ඕනේ බටහිර පදේට නටන ආසියානුවකු නෙවෙයි. බටහිරට යටත් නොවන ආසියාවට හිතවත් පුද්ගලයකු ඊළඟ එක්සත් ජාතීන්ගේ මහ ලේකම් විය යුතුයි. ඒ නිසා නැඟිටින ආසියාවට අත දෙන මහ ලේකම්වරයකු පත් කැර ගැනීමේ වගකීම අපි ආසියාවට හිතවත් රටවලට පැහැදිලි කර දිය යුතුයි.” බස්නාහිර පළාත් ඇමැති උදය ගම්මන්පිල කියා සිටියේය.ඉන් අනතුරුව හෙළ උරුමයේ මධ්‍යම කාරක සභාවට අදහස් දැක්වූයේ හෙළ උරුමයේ නායක ඕමල්පේ සෝභිත හිමියන්ය. “අපි පළමුවෙන්ම රුසියාවේ සහ චීනයේ නියෝජිතයන් දැනුම්වත් කරමු. තානාපති කාර්යාලවලට ගිහින් ඒ ඒ රටවල තානාපතිවරු දැනුවත් කරමු. විශේෂයෙන්ම ජපාන සහ ඉන්දියානු තානාපති කාර්යාලවලට යා යුතුයි. මේක අපි ආසියානු රටවල් දැනුවත් කරන කැම්පේන් එකක් කරමු.” හෙළ උරුමයේ මධ්‍යම කාරක සභික විමලසාර හිමියන් පැවැසූහ.ඒ අනුව විදේශීය රටවල් දැනුම්වත් කිරීමේ ලිපිය සැකසීමේ වගකීම බස්නාහිර පළාත් ඇමැති උදය ගම්මන්පිලට පැවැරිණි. විදේශ තානාපති නිලධාරීන් හමුවීමේ වගකීම පැවැරුණේ හෙළ උරුමයේ විදේශ ලේකම් නරේන්ද්‍ර ගුණතිලකටය.ඉන් අනතුරුව හෙළ උරුමයේ මධ්‍යම කාරක සභාවේදී තවත් තීරණයක් ගැනිණි. එනම් චීන සහ රුසියන් තානාපති කාර්යාලවලට මල් වට්ටි සහිත පෙරහරකින් ගොස් ශ්‍රී ලංකාවට සහයෝගය දැක්වීම වෙනුවෙන් තුති පිදීම සඳහා කටයුතු කිරීමටය.එක්සත් ජාතීන්ගේ සංවිධානයේ මහ ලේකම්වරයා ශ්‍රී ලංකාව පිළිබඳ උපදෙස් ලබා ගැනීමට පත් කළ ත්‍රිපුද්ගල කමිටුවට එරෙහිව පසුගිය සතියේ ජාතික නිදහස් පෙරමුණ උපවාසයක් ආරම්භ කළේය.එම උපවාසය ඇරැඹීමට පෙර ගිය අඟහරුවාදා ජාතික නිදහස් පෙරමුණේ සාමාජිකයෝ එක්සත් ජාතීන්ගේ සංවිධානයේ කොළඹ කාර්යාලය වට කළහ.ඉන් අනතුරුව එම කාර්යාලයේ ප්‍රධාන දොරටුව අවහිර කළ උද්ඝෝෂකයෝ දැවැන්ත විරෝධතාවක නිරත වූහ.ඉන් අනතුරුව ජානිපෙ දේශපාලන මණ්ඩල සභිකයෝ හතර දෙනෙක් උපවාසය ඇරැඹූහ. හිටපු ඇමැති පියසිරි විජේනායක, හිටපු පාර්ලිමේන්තු මන්ත්‍රී මොහොමඩ් මුසාමිල්, හිටපු මන්ත්‍රී නිමල් පේ‍්‍රමවංශ සහ වයඹ පළාත් සභා මන්ත්‍රී සේනාරත්න ද සිල්වා ඊට එක්වූහ.ඉන් අනතුරුව පොලිසිය පැමිණ උපවාසකරුවන් සමඟ ඇතිවූ වචන හුවමාරුවකදී හිටපු ඇමැති පියසිරි විජේනායක පොලිස් ප්‍රහාරයට ලක්වී රෝහල්ගත කෙරිණි. එහෙත් මොහොමඩ් මුසාමිල් සහ සේනාරත්න ද සිල්වා ඇතුළු පිරිස දිගටම උපවාසයේ නිරත වූහ. උපවාසය අතරතුර රාත්‍රී කාලයේදී එම ස්ථානයේදී ශාන්ති කර්මයක් ද පැවැත්විණි.මේ අතර ගිය බදාදා ජානිපෙ නායක විමල් වීරවංශ ගේ ප්‍රධානත්වයෙන් ප්‍රවෘත්ති සාකච්ඡාවක් පැවැත්විණි.“එක්සත් ජාතීන්ගේ උපදේශක මණ්ඩලයේ අරමුණු ශ්‍රී ලංකාවෙන් ප්‍රභාකරන් මැරූ පළිය ගැනීමයි. මෙය සුළු කොට තකන්න බැහැ. මේ උපදේශක මණ්ඩලයේ අවසාන අරමුණ මෙරට සේනාධිනායකයා ඇතුළු ත්‍රිවිධ හමුදා ප්‍රධානින් අන්තර්ජාතික යුද අධිකරණයට ගෙන යාමයි.” ජානිපෙ නායක ඇමැති විමල් වීරවංශ එම මාධ්‍ය හමුවේදී කියා සිටියේය.ඉන් අනතුරුව එදින රාත්‍රියේ ජානිපෙ විශේෂ මධ්‍යම කාරක සභා රැස්වීමක් කැඳවා තිබිණි. එහිදී ජානිපෙ නායක විමල් වීරවංශ, පාර්ලිමේන්තු මන්ත්‍රී අචල ජාගොඩ සහ නියෝජ්‍ය ඇමැති වීරකුමාර දිසානායක ඉල්ලා සිටියේ රට වෙනුවෙන් තම ජීවිතය කැප කිරීමට මාරාන්තික උපවාසයට සහභාගි වීමට තමන්ට ඉඩ දෙන හැටියටය.අවසානයේ ජානිපෙ නායක විමල් වීරවංශ ඇමැතිවරයාට එම මාරාන්තික උපවාසයට සහභාගි වීමට ජානිපෙ මධ්‍යම කාරක සභාවේ අනුමැතිය ලැබිණි.ඒ අනුව ගිය බ්‍රහස්පතින්දා ජානිපෙ නායක විමල් වීරවංශ කොළඹ එක්සත් ජාතින්ගේ කාර්යාලය ඉදිරිපිටදී මාරාන්තික උපවාසයක් ආරම්භ කළේ එක්සත් ජාතින්ගේ මහ ලේකම්වරයා ශ්‍රී ලංකාව පිළිබඳ පත්කළ කමිටුව වහාම අහෝසි කරන ලෙස බල කරමිනි. ගිය සිකුරාදා වෙන විට උපවාසයේ යෙදී සිටි ඇමැති විමල් වීරවංශ ජලය පානය කිරීමෙන් පවා වැළකී සිටියේය.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>11</day>
    </date>
    <link>http://www.silumina.lk/2010/07/11/_art.asp?fn=ab1007114</link>
    <topic>අද වපුරන මිත්‍රත්ව බිජුවට වල අස්වැන්න හෙට යි</topic>
    <author>යුක්රේනයේ ශ්‍රී ලංකා තානාපති උදයාංග වීරතුංග</author>
    <content>රුසියානු සමූහාණ්ඩුව හා යුරෝපා රටවල් අතර පිහිටා තිබෙන යුක්රේනය වැදගත් රාජ්‍යයකි. මේ රටවල් සියල්ලම යුක්රේනය හා රාජ්‍ය සම්බන්ධතා සාර්ථකව පවත්වා ගෙන යන්නට උත්සාහ දරන්නේ ඒ නිසාය.මහින්ද රාජපක්ෂ ජනාධිපතිතුමාගේ යුක්රේන සංචාරය පසුගියදා නිමාවට පත්විය. යුක්රේනයේ සංචාරය කළ ප්‍රථම ශ්‍රී ලාංකික රාජ්‍ය නායකයා වීමත් යුක්රේන ජනාධිපති වික්තර් යනුකෝවිච් මැතිතුමාගේ ජනාධිපති ධුර ප්‍රාප්තියෙන් පසු යුක්රේනයේ සංචාරය කළ දෙවන රාජ්‍ය නායකයා වීමත් මේ සංචාරය අපට මෙන්ම යුක්රේනයට කෙතරම් වැදගත් දැයි පැහැදිලි වේ. රුසියානු ජනාධිපති ද්මිත්‍රී මෙද්වේදෙව් මැතිතුමා ප්‍රථමයෙන් යුක්රේනයේ සංචාරය කළ අතර යුක්රේනයේ දෙවන අවධානය ආසියාවේ ශ්‍රී ලංකාව කරා යොමු කරවීමට හැකිවීම මා ලැබූ ජයග්‍රහණයක් මෙන්ම අපට මහත් ආඩම්බරයක් වන කරුණකි.තාක්ෂණික සහයෝගිතාවශ්‍රී ලංකාවේ නව විදේශ ප්‍රතිපත්තියේ තවත් එක පියවරක් ඉදිරියට තබමින් මහින්ද රාජපක්ෂ ජනාධිපතිතුමා හා විදේශ කටයුතු අමාත්‍ය මහාචාර්ය ජී.එල්. පීරිස් මහතා ප්‍රමුඛ රාජ්‍ය දූත කණ්ඩායම යුක්රේන ජනාධිපති වික්තර් යනුකෝවිච් හා අග්‍රාමාත්‍ය මිකොලායි අසාරොව් මැතිතුමන් සමඟ ද්වි පාර්ශ්වික සාකච්ඡා වල නිරත වූහ.ශ්‍රී ලංකාවත් යුක්රේනයත් අතර ගිවිසුම් කිහිපයකට මෙහිදී අස්සන් තැබුනි. සංචාරක ක්ෂේත්‍රයේ සහයෝගීතාව පිළිබඳ ගිවිසුමට ශ්‍රී‍්‍ර ලංකාව වෙනුවෙන් මා අස්සන් කළ අතර යුක්රේනය වෙනුවෙන් සංචාරක අමාත්‍ය මිහායිල් කලින්යාක් මැතිතුමාත්, හමුදා සහ තාක්ෂණික සහයෝගිතාවය පිළිබඳව ගිවිසුමට යුක්රේන ආරක්ෂක අමාත්‍ය මිහායිලෝ යෙසෙල් මැතිතුමාත්, රහස්‍ය තොරතුරු අන්‍යොන්‍ය වශයෙන් ආරක්ෂා කිරීම සම්බන්ධයෙන් ගිවිසුමට යුක්රේන ආරක්ෂක සේවා අංශයේ ප්‍රධාන නියෝජිත මිහායිල් පොරොද්කෝත් සමඟ ජනාධිපති ලේකම් ලලිත් වීරතුංග මහතා අස්සන් තැබූහ.ද්වි පාර්ශ්වික සාකච්ඡා වලදී විශේෂයෙන් ශ්‍රී ලංකාවේ පසුගිය ත්‍රස්තවාදී ක්‍රියාදාමයන් නිසා අකර්මණ්‍යව පැවැති ප්‍රදේශවල සංවර්ධනය සඳහා යුක්රේනයේ දායකත්වය ලබා දීමටත් ශ්‍රී ලංකාවේ තෙල් ගවේෂණ කටයුතු සඳහා යුක්රේනයේ දායකත්වය ලබා දීමට එකඟතාවකට පැමිණීමටත් ජල විදුලි බලාගාර ඉදිකිරීම් සඳහා අවශ්‍ය ආධාර ලබා දීමටත් ජනාධිපති වික්තර් යනුකෝවිච් මැතිතුමා සමඟ එකඟතාවකට පැමිණීමට මහින්ද රාජපක්ෂ ජනාධිපතිතුමාට හැකි විය.මහින්ද චින්තන තුළින් ගොවියාට ලබා දෙන සහන අතර සහන මිලකට යූරියා පොහොර සැපයීම ප්‍රධාන අවශ්‍යතාවකි. මේ සඳහා අවශ්‍ය යූරියා පොහොර අපට ලබා ගැනීමට යුක්රේන රජයේ සහයෝගය ලබා ගැනීමට මම උනන්දු වුනෙමි. යුක්රේන කර්මාන්ත අමාත්‍යංශය සහ ශ්‍රී ලංකාවේ කෘෂිකර්ම අමාත්‍යංශය අතර ද්වි පාර්ශ්වික අවබෝධතා ගිවිසුමක් මේ කි‍්‍රයාදාමය වෙනුවෙන් අස්සන් කිරීමට පියවර ගැනුණි.එමඟින් සහන මිලකට ඉදිරි පස් වසරේ යූරියා පොහොර ශ්‍රී ලංකාවට සැපයීමට යුක්රේන රජය කටයුතු යොදනු ඇත. යුක්රේනය ලොව යූරියා පොහොර අපනයනය කරන ප්‍රධාන රටවල් තුනෙන් එකක් බව මේ අවස්ථාවේදී සඳහන් කළ යුතුය.ශ්‍රී ලංකාවේ ශිෂ්‍යයන් යුක්රේනයේ අධ්‍යාපනය ලැබීමේදී ලබා දිය හැකි නව පහසුකම් හා අවස්ථා පිළිබඳ යුක්රේන රජය මෙහිදී කරුණු ඉදිරිපත් කළ අතර ප්‍රථම වරට ශ්‍රී ලංකා සිසු සිසුවියන්ට යුක්රේන වෛද්‍ය ආයතනවල උසස් අධ්‍යාපනය ලැබීම සඳහා ශිෂ්‍යත්ව ලබා දීමට හැකිබව යුක්රේන රජය විසින් දන්වන ලදී. ශ්‍රී ලංකාවේ ආරක්ෂක අංශවල ගුවන් හා යුද උපකරණ අලුත්වැඩියාව සඳහා ද ආධාර ලබා දීමට හා ආරක්ෂක අංශවල නිලධාරින් පුහුණු කිරීමේ අවශ්‍ය පාඨමාලා ලබාදීමට ද මේ සාකච්ඡා වලදී එකඟතාවයකට එළැඹිණි.සංචාරක කටයුතුයුක්රේන සංචාරකයින්ගේ ශ්‍රී ලංකාවට පැමිණීම ප්‍රතිශතයේ සීග්‍ර වර්ධනය ගැන සතුට ප්‍රකාශ කළ දෙරටේ ජනාධිපතිවරු 2011/2012 වසරවල දෙරටේ සංස්කෘතික අංග සැමරීමේ වැදගත්කමද අවධාරණය කළහ. එසේම සංචාරක ව්‍යාපාරයේ නව ව්‍යාපෘති පිළිබඳව අධ්‍යයනය කිරීමෙහිලා විශේෂ දූත කණ්ඩායමක් නුදුරු අනාගතයේදී ශ්‍රී ලංකාවේ සංචාරය කිරීමට ද යුක්රේනයේ අගනුවර වන කීව් නගරයේ සිට කොළඹ දක්වා ගුවන් ගමන් ඇති කිරීම ගැනද මෙහිදී සාකච්ඡා වුණු අතර යුක්රේන ජනාධිපති යානුකෝවිච් මැතිතුමා එදිනම මේ සඳහා අවශ්‍ය පියවර ගැනීමට අවශ්‍ය විධි විධාන යොදන ලෙස යුක්රේන ගමනාගමන අමාත්‍යවරයා වෙත උපදෙස් දුන්නේය. නුදුරු අනාගතයේදී මේ ගුවන් ගමන් මල් පල ගැන්වෙනු ඇත.ධීවර කර්මාන්තයේ ඵලදායීතාව වර්ධනය සඳහා අවශ්‍ය වන ට්‍රෝලර් යාත්‍රා සහ අධිශීතකරණ ශ්‍රී ලංකාවට සැපයීමටද යුක්රේනය මෙහිදී කැමැත්ත පළ කළ අතර දැනට යුක්රේනය හා ශ්‍රී ලංකාව අතර ඇති වෙළෙඳ සම්බන්ධතා තවදුරටත් වර්ධනය කිරීමට ද දෙරට අතර ගිවිස ගැනුණි. එහි ප්‍රතිඵලයක් වශයෙන් නුදුරු අනාගතයේදී වෙළෙඳ හා නාවික කටයුතු පිළිබඳ සම්මුතියක් අස්සන් කිරීමට ද නියමිතය.ව්‍යාපාරිකයන්ට පහසුකම්ශ්‍රී ලංකාව හා යුක්රේනය නියෝජනය කරන වෙළෙඳ ව්‍යාපාරිකයින් ගේ විශේෂ හමුවක් ද ශ්‍රී ලංකා ජනාධිපතිතුමා හා යුක්රේන ජනාධිපතිතුමාගේ ප්‍රධානත්වයෙන් යුක්රේන වාණිජ මණ්ඩල ශාලාවේදී උත්සවාකාරයෙන් පැවැත්විණි. ශ්‍රී ලංකාව වෙනුවෙන් ශ්‍රී ලංකා ආයෝජන මණ්ඩලය, ශ්‍රී ලංකා තේ මණ්ඩලය, අපනයන සංවර්ධන මණ්ඩලය හා තවත් පෞද්ගලික අංශයේ ප්‍රධාන වෙළෙඳ ව්‍යාපාරිකයින් සමඟ යුක්රේනයේ ප්‍රබල වෙළෙඳ ව්‍යාපාරවල නියෝජිතයෝ ද සහභාගි වූහ.ශ්‍රී ලංකා සංචාරක මණ්ඩලයට මේ අවස්ථාවට සහභාගිවීමට නොහැකි වුවත් ශ්‍රී ලංකාවේ සංචාරක ව්‍යාපාරය හා යුක්රේනියානු ජාතිකයින්ට ලබා ගත හැකි පහසුකම් පිළිබඳව මෙහිදී මට රුසියානු භාෂාවෙන් දීර්ඝ වශයෙන් කරුණු ඉදිරිපත් කරන්නට අවස්ථාවක් ලැබුණු අතර යුක්රේන සංචාරකයින් ගේ ශ්‍රී ලංකාවට පැමිණීමේ වර්ධනය වෙනුවෙන් අප තානාපති කාර්යාලය අනුගමනය කළ ක්‍රියාදාමයන්ගේ ප්‍රතිඵල ලැබීම සතුටට කරුණකි.එසේම ශ්‍රී ලංකා තේ වලට යුක්රේනයේ විශාල වෙළෙඳ පොළක් ඇති බව සඳහන් කළ යුතුය. දැනට 32%ක පමණ වෙළෙඳ පොළ ප්‍රතිශතයක් තේ වෙනුවෙන් අපට හිමි වී ඇත.මෙහිදී සභාව ඇමතූ මහින්ද රාජපක්ෂ ජනාධිපතිතුමා ශ්‍රී ලංකාවේ ආයෝජනය සඳහා යුක්රේන වෙළෙඳ ව්‍යාපාරිකයින්ට විශේෂ ආරාධනාවක් ඉදිරිපත් කළ අතර ඒ සඳහා ලබා දී ඇති සහන මෙන්ම ලබා දෙන විශේෂ පහසුකම් සම්බන්ධයෙන් ද ඉතා දීර්ඝ වශයෙන් කරුණු ඉදිරිපත් කළේය.ශ්‍රී ලංකාවේ අනාගතය ගොඩ නැගීමේ දර්ශනය සහ සමාජ සාධාරණත්වය හා මානව සංවර්ධනය ඇති කළ හැකි දේශීය ආර්ථිකයක් ගොඩ නැඟීමේ බලාපොරොත්තුව ඉෂ්ට වීමත් සමඟම ශ්‍රී ලංකා ආර්ථිකය ශක්තිමත් වන බව පැවැසූ ජනාධිපතිතුමා වර්තමානයේ ශ්‍රී ලංකාවට 7% ක ආර්ථික වර්ධනයක් කරා ළඟා වන්නට හැකි වූයේද රජයේ ආර්ථික ප්‍රතිපත්ති නිසා බව පැහැදිළි කළේය.යුක්රේනය යුරෝපය හා රුසියානු සමූහාණ්ඩුව අතර පිහිටා ඇති මෙන්ම ශ්‍රී ලංකාවද උපාය මාර්ගිකව ලෝක සිතියමේ වැදගත්ම ස්ථානයක පිහිටා ඇති බව සඳහන් කළ ජනාධිපතිතුමා අප රටවල් වලට ආර්ථික හා වෙළෙඳ සම්බන්ධතා වර්ධනය කර ගැනීමේදී එකට සම්බන්ධව ක්‍රියා කළ හැකි ව්‍යාපෘතිවලට වැඩි ඉඩකඩක් ලැබෙන බවත් පැවැසීය.ලෝකයේ ආයෝජනය කළ යුතු හොඳම රාජ්‍යයක් හැටියට දැන් ශ්‍රී ලංකාව ඉදිරියෙන් පවතින නිසා නුදුරු අනාගතයේදී යුක්රේනියානුව්‍යාපාරිකයින්ට ශ්‍රී ලංකාවට පැමිණෙන ලෙස ජනාධිපතිතුමා යුක්රේන වෙළෙඳ ප්‍රජාවට ඇරැයුමක් කෙළේය.යුක්රේන අග්‍රාමාත්‍ය මිකොලායි අසාරොව් මැතිතුමා හමුවන්නට ද මහින්ද රාජපක්ෂ ජනාධිපතිතුමාට මෙම සංචාරයේදී අවකාශ ලැබුණි. ශ්‍රී ලංකාව හා යුක්රේනය අතර ඇති වෙළෙඳ සම්බන්ධතාවල නිත්‍ය වර්ධනයක් උදෙසා ඉක්මනින් කටයුතු කිරීමේ අවශ්‍යතාව මෙහිදී දෙරටේ ජනාධිපතිවරු අවධාරණය කළ අතර දෙරට අතර රාජ්‍ය මට්ටමින් වෙළෙඳ කොමිසමක් ආරම්භ කිරීමේ අවශ්‍යතාව ද සඳහන් විය. මේ කොමිසමේ සභාපති වශයෙන් අග්‍රාමාත්‍ය අසාරොව් මැතිතුමා පත් කිරීමට අදහස් කරන බව දැන ගත් විට මම අතිශයින් සතුටට පත් වුනෙමි. එය අප ලත් තවත් ජයග්‍රහණයක් මෙන්ම ගෞරවයකි. මහින්ද රාජපක්ෂ ජනාධිපතිතුමා මෙහිදී තම යුක්රේන සංචාරය සාර්ථක වීම ගැන අග්‍රාමාත්‍ය අසාරොව් මැතිතුමාට ස්තුතිය පුද කෙළේය.කීව් නගරයේ අලංකාරත්වය ගැන ශ්‍රී ලංකා ජනාධිපති තුමා පැවැසුවේ එය උද්‍යානයක් තුළ පිහිටි නගරයක් බවයි. එවැනි අලංකාර නගරයකට පැමිණීමට අවස්ථාව ලබා දීම ගැන යුක්රේන ජනාධිපතිවරයාට තම ස්තුතිය ද පළ කෙළේය.එසේම ශ්‍රී ලංකා ජනාධිපති තුමා යුක්රේන පාර්ලිමේන්තුවේ කථානායක වොලොදමිර් ලිත්වින් මහතා සමඟ විශේෂ සාකච්ඡාවකට සහභාගි වී පාර්ලිමේන්තු සභා ගැබ නැරැඹීමට ද ගියේය. පාර්ලිමේන්තු සැසිවාරවලදී ඡන්දය ප්‍රකාශයට පත් කිරීම සඳහා යොදා ගන්නා නව තාක්ෂණික ක්‍රම ගැනත් මෙහිදී ජනාධිපති තුමාට පැහැදිලි කිරීමක් ද සිදු විය.හමුදා මෙහෙයුම්ශ්‍රී ලංකා පාර්ලිමේන්තුවත් යුක්රේනියානු පාර්ලිමේන්තුවත් අතර සම්බන්ධතා වර්ධනයෙහි ලා කටයුතු කිරීමේ අවශ්‍යතාවත් නුදුරු අනාගතයේ පාර්ලිමේන්තු දූත කණ්ඩායමක හුවමාරු අවශ්‍යතාවත් දෙපාර්ශ්වයේම අදහස් විය. යුක්රේන පාර්ලිමේන්තුවේ පළමුවෙන් ලියාපදිංචි වී ඇති පාර්ලිමේන්තු මිත්‍ර සම්බන්ධතා කණ්ඩායම් 5 න් ශ්‍රී ලංකා මිත්‍ර කණ්ඩායමේ ප්‍රධානී තරාස් චෙර්නොවෙත්ස්කි මහතා ගේ විශේෂ දායකත්වය මෙහිදී අගය කරන අතර මේ මිත්‍ර සම්බන්ධය තුළින් අප රටේ පාර්ලිමේන්තුවේ ද යුක්රේන මිත්‍ර කණ්ඩායමක් බිහි වනු ඇතැයි මම බලාපොරොත්තු වෙමි.යුක්රේන ආරක්ෂක අමාත්‍යංශයේ සහයෝගය ඇතිව යුක්රේන ආරක්ෂක විශ්ව විද්‍යාලයේ කුලපතිතුමා විසින් ශ්‍රී ලංකා ජනාධිපති තුමා පිළි ගැනීමේ විශේෂ උත්සවයක් සංවිධානය කර තිබිණි. එයට යුක්රේන ආරක්ෂක අමාත්‍ය සහ ආරක්ෂක අංශයේ ප්‍රධානීන් සමඟ 725 කට අධික ඉහළ පෙළේ යුක්රේන ආරක්ෂක නිලධාරීන් පිරිසක් සහභාගි වූහ. ශ්‍රී ලංකාවේ ත්‍රස්තවාදය පරාජය කිරීමේ ක්‍රියාදාමයේදී ශ්‍රී ලාංකික හමුදාවන්ගේ ක්‍රියාදාමය හා මානුෂික මෙහෙයුම් පිළිබඳ විශේෂ දේශනයක් මෙහිදී මහින්ද රාජපක්ෂ ජනාධිපතිතුමා ඉදිරිපත් කෙළේය.ත්‍රස්තවාදීන්ගේ බිහිසුණු ක්‍රියාදාමයන් හමුවේ අහිංසක ජනතාවගේ ආරක්ෂාව සඳහා ශ්‍රී ලාංකික හමුදා ගෙන ගිය අරගලයට යුක්රේන රජයේ සහයෝගීත්වය ගැන විශේෂ ස්තුතියක් ද මෙහිදී ජනාධිපතිතුමා පුද කළේ ය. මේ විශේෂ දේශනය රුසියානු භාෂාවට ද පරිවර්තනය කෙරුණු අතර අවසානයේදී නවීන යුක්රේන අවි ආයුධ සහිත යන්ත්‍ර හා වාහන නැරැඹීමට ද එතුමා අමතක නොකළේය.ශ්‍රී ලංකා ගුවන් හමුදාවේ සංස්කෘතික කණ්ඩායම ඉදිරිපත් කළ විශේෂ සංස්කෘතික සංදර්ශනයක් ද මෙම සංචාරයට සමගාමීව පැවැත්විණි. මේ සංස්කෘතික සංදර්ශනය පැවැති ‘යුක්රේන දොම්’ රංග ශාලාව ගැන ද යමක් පැවැසිය යුතු ය. ජනාධිපති යනුකෝව්ච් මැතිතුමා ලෙස ජනාධිපති දිවුරුම් දීමෙන් පසුව පළමු පි‍්‍රය සම්භාෂණය පැවතියේ මේ ස්ථානයේය. එම රංග ශාලාව අපට ලබා දීමෙන් කීව් නගරාධිපතිතුමා අප රටට දැක්වූ ගෞරවය ද මෙහිදී සිහිපත් කළ යුතුය.මේ සංචාරයේදී දෙපාර්ශ්වයේම අවශ්‍යතා හඳුනාගෙන යුක්රේනයේ ප්‍රථම නායකයන් පස් දෙනා එනම් ජනාධිපති, කථානායක, අග්‍රාමාත්‍ය, විදේශ කටයුතු අමාත්‍ය සහ ආරක්ෂක අමාත්‍ය වරුනට අප ජනාධිපතිතුමා හමුව සාකච්ඡා කිරීමට හැකි විය. විදේශ රටක සංචාරයේදී මෙවැනි පිළිගැනීමක් ලැබුණු අවස්ථා විරලය. මහින්ද රාජපක්ෂ ජනාධිපතිතුමාගේ රාජ්‍ය තාන්ත්‍රික පරිනත භාවය අගය කිරීමක් හැටියට ද මෙය අපට හැඳින්විය හැක.ශ්‍රී ලංකා විදේශ අමාත්‍ය මහාචාර්ය ජී. එල්. පීරිස් මහතාගේ විදේශ කටයුතු පිළිබඳව පරිනත භාවය ද මෙහිදී කැපි පෙනුණි. සාකච්ඡා ඉතා ඉහළ තලයකට රැගෙන යාමට එතුමාගේ හැකියාව යුක්රේන නායකයන් අගය කිරීමට ද අමතක නොකළ හ.මහින්ද රාජපක්ෂ ජනාධිපතිතුමාගේ නායකත්වය සහ රාජපක්ෂ පරපුරේ ඉතිහාසය ගැන රුසියානු භාෂාවෙන් මා විසින් රචනා කෙරුණු පිටු 224 ක විශේෂ ග්‍රන්ථයක් එළි දැක්වීම ද මේ සංචාරයට සමගාමීව සිදුවිය. එම ග්‍රන්ථයේ මුල් පිටපත ජනාධිපති ආර්යාව ශිරන්ති රාජපක්ෂ මැතිනිය වෙත පිළිගන්වනු ලැබු අතර ජනාධිපති ලේකම් ලලිත් වීරතුංග මහතා පැවැසුවේ ලාංකික දේශපාලන නායකයින් සම්බන්ධයෙන් ලියැවී ඇති ග්‍රන්ථ අතරින් මේ ග්‍රන්ථය කැපී පෙනෙන හරවත් ග්‍රන්ථයක් බවය.මහින්ද රාජපක්ෂ ජනාධිපතිතුමාගේ විදේශ ප්‍රතිපත්තියේ ප්‍රතිඵල නිසා අපට අසීරු අවස්ථාවලදී විදෙස් රටවල්වලින් ලැබිය යුතු සහයෝගය නිරතුරුවම ලැබෙනු ඇත. යුක්රේනය සමඟ සම්බන්ධතාවල ප්‍රතිඵල හෙට දින මල්පල ගැනෙනු ඇත. ශ්‍රී ලංකාව ආසියාවේ දිදුලන රාජ්‍යය බවට පත් වීමේ සංවර්ධන ක්‍රියා දාමයට සහයෝගය දෙන රටක් හැටියට යුක්රේනය පත්වීම මට පෞද්ගලිකව ද සතුට ගෙන දෙන්නකි. ඒ මා යුක්රේනයේ උසස් අධ්‍යාපනය ලැබු තවත් ශ්‍රී ලාංකිකයෙක් වන බැවිනි.යුක්රේනයේ ශ්‍රී ලංකා තානාපති උදයාංග වීරතුංගකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>11</day>
    </date>
    <link>http://www.silumina.lk/2010/07/11/_art.asp?fn=af1007111</link>
    <topic>ඉතිහාසයේ කෙදිනකවත් නොතිබූ අයුරින් දරාගැනීමේ සහ ජයගැනීමේ ශක්තියක් අපට ලැබී තිබෙනවා!</topic>
    <author>ඡායාරූපය - ගීත් ද මෙල් සංවාද සටහන සරත් පෙරේරා</author>
    <content>කොළඹ විශ්වවිද්‍යාලයේ දේශපාලන විද්‍යා හා රාජ්‍ය ප්‍රතිපත්ති අධ්‍යයන අංශයේ මහාචාර්ය ලක්සිරි ප්‍රනාන්දු* මේ මොහොතේ අංශ කීපයකින්ම ශ්‍රී ලංකාවට විරුද්ධව එල්ලවී ඇති බාහිර අතපෙවීම් බාහිර බලපෑම් ගැන මුලින්ම කතා කළොත්...?ත්‍රස්තවාදය පරාජය කිරීමේ පළමු වැනි සංවත්සරය සමඟ අපට දැකිය හැකිව තිබෙන්නේ ශ්‍රී ලංකාව සම්බන්ධයෙන් බටහිර රටවල් කරනු ලබන බලපෑම් තීව්‍ර කර ඇති බවයි. ජයග්‍රහණයේ සංවත්සර උත්සවය ආසන්න වනවාත් සමඟම එක්සත් ජාතීන්ගේ සංවිධානයේ නියෝජ්‍ය ලේකම් ලින් පැස්කෝ මහතාගේ පැමිණීමෙනුත් ඇමෙරිකාවේ ඔබාමා ජනාධිපතිවරයාගේ ආරක්ෂක උපදේශිකාවක වන සමන්තා පවර් ඇතුළු ඉහළම නිලධාරීන් දෙදෙනෙකුගේ පැමිණීමෙනුත් එසේම ජපානයේ සාම නියෝජිත යසුෂි අකාෂි මහතාගේ පැමිණීමත් වාර්තා වුණා.එපමණක් නොව මේ කාලය තුළ ජී.එස්.පී. ප්ලස් බදු සහනය සම්බන්ධයෙන් යුරෝපා කොමිසම කොන්දේසි දැමීමෙනුත් ඊටත් වඩා එක්සත් ජාතීන්ගේ මහලේකම් විසින් ත්‍රස්තවාදයට විරුද්ධ යුද්ධයේ අවසාන මොහොතේ සිදුවූවා යැයි කියන ලද සිද්ධීන් සම්බන්ධයෙන් විශේෂ කමිටුවක් පත්කිරීමෙනුත් මේ බව වඩාත් පැහැදිලි වෙනවා.* මෙය නොසිදුවිය යුත්තක්. ත්‍රස්තවාදය අවසන් කිරීම පිළිබඳව ප්‍රශංසාව වෙනුවට ඊට ප්‍රතිවිරුද්ධව යාම පිළිගත නොහැකි තත්ත්වයක්..?මෙම තත්ත්වය ශ්‍රීී ලංකාවට අභියෝගයක් මිස පරාජයක් හෝ පසුබැසීමක් ලෙස නොසැලකිය යුතුයි. මක්නිසාද වෙන කවරදාටත් වඩා විදේශ බලපෑම්වලට ඔරොත්තු දීමේ හැකියාවක් ශ්‍රී ලංකාව අද පෙන්නුම් කරයි.මේ වසරේ ජනවාරි මාසයේ පැවැත්වූ ජනාධිපතිවරණයේදීත් පසුව අප්‍රේල් මාසයේ පැවැත්වූ මහ මැතිවරණයේදීත් ශක්තිමත් හා අතිවිශිෂ්ට ජයග්‍රහණයක් මහජනතාව විසින් රජයට ලබාදී තිබේ. එසේම ජී.එස්.පී. වැනි බදු සහන ඉවත් කරගැනීම වැනි ආර්ථික බලපෑම්වලට ඔරොත්තුªදීමේ ශක්තියක් මෙරට ආර්ථිකයට අද ලැබී තිබේ.එසේම අන්තර්ජාතික වශයෙන් ත්‍රස්තවාදය පරාජය කිරීම මඟින් වගේම මැතිවරණ ක්‍රියාවලියක් මඟින් ප්‍රජාතන්ත්‍රවාදය තහවුරු කිරීමෙන් ඒ කිසිවකටත් වඩා යුද්ධයෙන් සරණාගතභාවයට පත් ලක්ෂ තුනක පමණ ද්‍රවිඩ ජනයා කඩිනමින් නැවත පදිංචි කිරීම මඟිනුත් ශ්‍රී ලංකාවට සාර්ථක රාජ්‍යයක් වශයෙන් ඉමහත් කීර්තියක් අන්තර්ජාතික වශයෙන් අද හිමිව තිබේ. මේ නිසා ලෝක ජනතාව හා අන්තර්ජාතික ප්‍රජාව අතර ඉතා කුඩා කණ්ඩායමක් වන බටහිර රටවල්වල බලපෑම අභියෝගයක් විනා පරාජයක් නොවේ.* බටහිර බලවේග ලෝකයට කරන බලපෑම පිළිබඳව තවමත් අඩුවෙන් තක්සේරු කරන්න බැහැ. නිව්යෝර්ක් නුවරට හෙම්බිරිස්සාව හැදෙන කොට අපට උණගැනෙනව කියලයි කිව්වේ?මේක පිරිහෙන බලවේගයක්.මේක අභියෝගයක් තමයි.එය අභියෝගයක් වන්නේ මෙම රටවල් සියවස් පහක පමණ කාලයක් තිස්සේ දියත් කරන ලද අධිරාජ්‍යවාදී සහ යටත්විජිතවාදී ප්‍රතිපත්ති මඟින් එක්තරා දේශපාලන ආර්ථික ශක්තියක් තවමත් අත්කරගෙන තිබෙන නිසයි. දියවී යන අධිරාජ්‍යයක සහ ලෝක ආධිපත්‍යයක අවසාන ප්‍රහාර ඔවුන්ට තවමත් ශ්‍රී ලංකාව වැනි රටකට එල්ල කළ හැකියි. මෙසේ කිරීම ඔවුන් ක්‍රමානුකූ®ලව බාර දෙමින් සිටින්නේ අවාසනාවකට මෙන් එක්සත් ජාතීන්ගේ සංවිධානය වැනි අන්තර්ජාතික සංවිධාන තුළින්.මෙය මෙසේ කිරීම පිළිගත් රාජ්‍යතාන්ත්‍රික නීතිවලටත් පිළිවෙත්වලටත් විරුද්ධව යමින් කිරීම අතිශයින්ම පැහැදිලි වන කරුණක්ව තිබේ. මේ සම්බන්ධයෙන් ප්‍රධාන කරුණු දෙකක් කෙරෙහි අපගේ අවධානය යොමු කළ හැකියි. එකක් නම් එක්සත් ජාතීන්ගේ සංවිධානයේ මහලේකම් බෑන් කී මූන් මහතා පත්කර තිබෙන විශේෂඥ කමිටුවයි. අනෙක් කරුණ නම් ජී.එස්.පී. ප්ලස් බදු සහනය සම්බන්ධයෙන් යුරෝපා සංගමය ප්‍රකාශයට පත්කර තිබෙන තීන්දුවයි.* මොවුන් නඟන්න හදන මේ චෝදනා පිළිගත් නීති පද්ධතියක් තුළ ප්‍රජාතන්ත්‍රවාදී ආයතන පද්ධතියක් ක්‍රියාත්මක වන ශ්‍රී ලංකාවට විරුද්ධව නැඟිය නොහැකි ඒවා නේද?ශ්‍රී ලංකාව කිසිසේත්ම මානුෂිකවාදී හෝ මානව අයිතිවාසිකම් පිළිබඳව අන්තර්ජාතික නීතියට හෝ පිළිවෙත්වලට විරුද්ධව යන රටක් නොවේ. 1972 වැනි කාලයක සිට මානව අයිතිවාසිකම් ශ්‍රී ලංකාවේ ව්‍යවස්ථාවට ඇතුළත් කර තිබේ. හාස්‍යයට ලක්විය යුතු කරුණ නම් මානව අයිතිවාසිකම් ඇතුළු කර නොතිබුණේ බ්‍රිතාන්‍යයන් විසින් ලංකාවට දෙන ලද ;සීල්බරි ව්‍යවස්ථාවේ පමණි.එසේම ස්වාධීන හා ශක්තිමත් අධිකරණ පද්ධතියක් ඇති රටක් වශයෙන් මූලික අයිතිවාසිකම් ආරක්ෂා කිරීම සහ නීතිය ඉදිරියේ සමානතාවය ආරක්ෂා කිරීම මනාව සිදුවන රටක් වශයෙන් ශ්‍රී ලංකාව හැඳින්විය හැකියි. එසේම නිදහස් බහු පක්ෂ ක්‍රමයක් යටතේ මැතිවරණ පැවැත්වීමෙන් පමණක් නොව මහජන කැමැත්ත අනුව ආණ්ඩු වෙනස් කිරීමේ ප්‍රජාතන්ත්‍රවාදී ක්‍රමයක් මෙරට පවතී.මා සඳහන් කළ අපේ ප්‍රජාතන්ත්‍රවාදී ව්‍යූහයේ හා මානව අයිතිවාසිකම්වල යම් අඩුපාඩු ගැටලු සහ යම් උල්ලංඝනයන් සිදුවූවා නම් එසේ සිදුවූයේ ප්‍රධාන වශයෙන්ම බෙදුම්වාදී ත්‍රස්තවාදීන්ට විරුද්ධ යුද්ධයක් පසුගිය තිස්වසරක පමණ කාලයක් තුළ සිදුවීම හේතුකොටගෙනය.ත්‍රස්තවාදය පරාජය කිරීම මෙම තත්ත්වය වෙනස් කිරීමක් වන අතර මානව අයිතිවාසිකම් හා ප්‍රජාතන්ත්‍රවාදය ශක්තිමත් කිරීමේ මහඟු අවස්ථා ලාභ විවෘත කරදී තිබේ. මේ රට සහ මේ රටේ ජනයා පසුගිය වසර තුළ දුටුවේ මෙම වර්ධනයයි. මෙවැනි තත්ත්වයක් තිබියදී එක්සත් ජාතීන්ගේ සංවිධානය මෙවැනි අතපෙවීමකට උත්සාහ කිරීම මේ රටේ සාමකාමී හා ස්ථාවර වාතාවරණය අවුල් කිරීමට ගන්නා උත්සාහයක් බව පෙනේ.ත්‍රස්තවාදීන් මහ බැංකුවට පහරදීමත් කටුනායක ගුවන් තොටුපොළට පහරදීමත් අරන්තලාවේදී භික්ෂු ඝාතනයත් කැබිතිගොල්ලෑවේ බස්මගීන් ඝාතනය කරනවිටත් ඒ පිළිබඳව කමිටු පත්කිරීමට එක්සත් ජාතීන්ගේ සංවිධානය ඉදිරිපත් වූයේ නැත. ඒ වෙනුවට ඔවුන් ත්‍රස්තවාදීන් පරාජය කොට මේ රට සංවර්ධනය හා ප්‍රජාතන්ත්‍රවාදය ස්ථාපිත කිරීමට උත්සාහ කරන අවස්ථාවේ එය පරාජය කිරීමේ ව්‍යායාමයෙන් අවසානයේ සිදුවී යැයි කියන සමහර සිද්ධීන් ගැන පරීක්ෂණ කමිටු පත් කිරීමට උත්සුක වී ඇත.මෙයින් අදහස් වන්නේ එක්සත් ජාතීන්ගේ සංවිධානය ශ්‍රී ලංකාව ප්‍රතික්ෂේප කරන බව නොවේ. එක්සත් ජාතීන්ගේ් සංවිධානය ලෝක සාමය හා ස්ථාවරභාවය ආරක්ෂා කිරීම සඳහා අවශ්‍ය වන ප්‍රධානම ජාත්‍යන්තර සංවිධානය වෙයි. එය ලෝකයේ සෑම රටක්ම නියෝජනය වන සංවිධානයකි. එය එසේම විය යුතුයි. මෙහිදී අප විවේචනය කරන්නේ් එම සංවිධානයේ බටහිර බලපෑම් හමුවේ ඇතිව තිබෙන එක්තරා විකෘති ස්වභාවයක් සම්බන්ධයෙනුයි.* මෙතනදී එක පැත්තකින් රටක අභ්‍යන්තර කටයුතු වලට ඇඟිලි ගැසීමට මහලේකම් වරයා ගත් උත්සාහයන් වගේම ඔහුගේ සීමාව ඉක්මවා කටයුතු කිරීමක් ද පෙන්නුම් කරනවා නේද?එක්සත් ජාතීන්ගේ සංවිධානය ප්‍රජාතන්ත්‍රවාදී සංවිධානයක්. එහි තීන්දු ගත යුත්තේ ප්‍රජාතන්ත්‍රවාදී ආකාරයෙන්ය. නමුත් බැන් කී මූන් මහතා ශ්‍රී ලංකාව සම්බන්ධයෙන් කමිටුවක් පත් කිරීමට තීන්දු කර ඇත්තේ පැහැදිලි වශයෙන්ම පෙනීමට ඇති බටහිර බලපෑම් යටතේ අත්තනෝමතික ලෙසයි. ඔහුගේ පරිපාලනය සහ වෘත්තීමය කටයුතු සම්බන්ධයෙන් උපදෙස් දීමට විශේෂඥ කමිටුවක් පත්කර ගැනීමට ඔහුට අයිතියක් ඇත.එවැන්නකට විරුද්ධ වීමට අපට හේතුවක් ද නැත. නමුත් පත්කර ඇති කමිටුව දේශපාලන අරමුණක් ඇති කමිටුවක් වන අතර එය අප රටේ ස්වාධිපත්‍යයට හා අභ්‍යන්තර කටයුතුවලට ද ඇඟිලි ගැසීමක් වේ. එක්සත් ජාතීන්ගේ ප්‍රඥප්තිය අනුව යම් රටක අභ්‍යන්තර තත්ත්වයන්ට අදාළව තීන්දුවක් ගැනීමට එම සංවිධානයට පුළුවන්කම ඇත්තේ එක්කෝ මහ මණ්ඩලයේ එසේත් නැතිනම් ආරක්ෂක මණ්ඩලයේ තීන්දුවක් අනුව පමණි.නමුත් ලංකාව සම්බන්ධයෙන් පත්කරන ලද කමිටුව සඳහා එවැනි තීන්දුවක් ඇත්තේ නැත. මානව අයිතිවාසිකම් කවුන්සිලයට පවා එවැනි වරමක් ලබාදීමේ හැකියාවක් මහ ලේකම්වරයාට ඇත්තේ නැත. කළ හැක්කේ යමක් යෝජනා කිරීම පමණි. පසුගිය වසරේ මැයි මාසයේ ශ්‍රී ලංකාවට විරුද්ධව බටහිර රටවල් සම්මත කිරීමට උත්සාහ කළ යෝජනාවට සිදුවූයේ ආසියා - අපි‍්‍රකා හා ලතින් ඇමෙරිකානු රටවල සහයෝගය ඇතිව එම යෝජනාව ශ්‍රී ලංකාවට පක්ෂපාතී යෝජනාවක් බවට පරිවර්තනය වීමයි.මෙවැනි වාතාවරණයක් තුළ මහ ලේකම්වරයා විසින් ගෙන ඇති තීන්දුව අත්තනෝමතික අසාධාරණ මෙන්ම ජාත්‍යන්තර නීතියට සහ ජාත්‍යන්තර රාජ්‍ය තාන්ත්‍රික සදාචාරයට විරුද්ධ තීන්දුවකි. මෙය පිටුපස දැකිය හැක්කේ බටහිර රටවල ගිලිහී යන අධිරාජ්‍යයේ නොවිමසිලිමත් බව සහ හිස්මුලා වූ ස්වභාවයයි. මෙම වසරේ මාර්තු මාසයේදී නොබැදි ජාතීන්ගේ සමුළුව මෙවැනි කමිටුවක් පත් කිරීම නොකළ යුතු බවට ද අනතුරු හඟවා තිබිණි. නොබැදි ජාතීන්ගේ සමුළුවට රටවල් 118 ක් අයත් වන අතර එක්සත් ජාතීන්ගේ සංවිධානයේ විශාලම දේශපාලන සභාගයයි. මේ වන විට රුසියාවත් චීනයත් මෙවැනි කමිටුවක් පත් කිරීමේ අනවශ්‍යභාවය පැහැදිලි කර තම විරෝධය පළ කර තිබේ.නිත්‍යානුකූල හා සදාචාරාත්මක තත්ත්වය එසේ තිබියදී බෑන් කී මූන් මේ පත්කිරීම කර තිබෙන බව අපට පෙනෙන්නේ සමහර රටවල්වල බලපෑම යටතේ බව කිව යුතුයි.* මේ කමිටුව පත්කිරීම ගැන කලබලයට පත් නොවිය යුතු බවත් එය ශ්‍රී ලංකාවට උදව් කිරීමට ගත් පියවරක් බවත් ඔවුන්ගේ පැත්තෙන් කියනවා...?ඇත්ත කතාව මීට වෙනස්.මේ පියවරේ ඇති භයානකකම වන්නේ මේ උත්සාහය 1989 දී අන්තර්ජාතික යුද අපරාධ අධිකරණය පිහිටුවීමට ඇති කරන ලද රෝම ප්‍රඥප්තිය අයථා ලෙස පාවිච්චි කිරීමේ අභිමතාර්ථයෙන් කළ එකක් බව කිව යුතුව තිබෙනවා. මේ ප්‍රඥප්තිය යටතේ අන්තර්ජාතික යුද අපරාධ අධිකරණයක් බ්‍රසල්ස් නුවර පිහිටුවා ඇති අතර පසුගිය කාලයේ දී පැහැදිලි වූයේ අතිශයින්ම ව්‍යාකූල හා පදනම් විරහිත ආකාරයෙන් යුද අපරාධ චෝදනා විවිධ රටවලට සහ එහි නායක පුද්ගලයන්ට එල්ල කරමින් තිබෙන බවයි.මේ ප්‍රඥප්තිය එක්තරා ප්‍රමාණයකට ඇති කරනු ලැබුවේ අන්තර්ජාතික ප්‍රජාවේ වැඩිමනත් බහුතරයේ කිසියම්ම පැහැදිලි අනුමැතියක් නැතිව බව කිව යුතුයි. මේ ප්‍රඥප්තිය මඟින් එම අධිකරණයේ විනිශ්චය කරුවන්ටත් එය ඉදිරියේ චෝදනා ගොනු කරන නීතිඥයන්ටත් ඒ සඳහා බොහෝ විට ව්‍යාජ කරුණු එකතු කර දෙන අන්තර්ජාතික මාධ්‍ය සංවිධානවලටත් ඒ සියල්ල පිටුපස සිටින සමහර රාජ්‍ය නොවන සංවිධානවලටත් අතිශයින්ම භයානක වූ අධිකාර බලයක් බාර දී තිබේ. මෙම ප්‍රඥප්තියට එවක සිටි එක්සත් ජාතික පක්ෂ රජය එකඟ නොවූ බව ඇත්තකි. නමුත් එම ප්‍රඥප්තියේ භයානකකම ලෝකයට පෙන්වා එය පරාජය කිරීමේ කිසිම උත්සාහයක් එම රජය හෝ වෙනත් කිසිම රජයක් විසින් ක්‍රියාත්මක කර නොමැත.* පත්කර ඇති කමිටුව පරීක්ෂණ කොමිසමක් නොවන නිසා එය එතරම් ගණන් ගත යුත්තක් නොවන බව කියන්න ඇතැමුන් තැත් කරනවා නේද?එය එසේ අඩුවෙන් තක්සේරු කළ යුත්තක් නොවෙයි.බැන් කී මූන් පත්කර තිබෙන කමිටුවේ භයානකකම වන්නේ අන්තර්ජාතික යුද අපරාධ අධිකරණ මර උගුලට ශ්‍රී ලංකාව නතුකර ගැනීමේ හැකියාවක් හෝ ඒ සඳහා උත්සාහයක් මෙම පිරිස විසින් ද දරනු ලැබීමට ඉඩකඩ ඇති නිසයි. මේ නිසා මේ ව්‍යායාමයට ප්‍රබල විරුද්ධත්වයක් පළ කිරීමත් එසේම ඒ සම්බන්ධයෙන් ජාත්‍යන්තර මතයක් ගොඩනැගීමට පියවර ගැනීමත් ශ්‍රී ලංකාව විසින් කළ යුතු කාර්යභාරයක් වේ. එසේ නොකිරීමෙන් මෙම ව්‍යායාමය භයානක පූර්වාදර්ශයක් වනු ඇති අතර මෙහි අනිසි ප්‍රතිඵලවලට ඉදිරි කාලයේදී අප වැනි ඉදිරියට එන රටවලට මුහුණ දීමට සිදුවනු ඇත. මෙම ප්‍රයත්නය පරාජය කිරීම සඳහා ආසියා, අපි‍්‍රකා, හා ලතින් ඇමෙරිකානු පුළුල් සමගියක් අවශ්‍ය වන්නේ මේ නිසාය.* එක්සත් ජාතීන්ගේ කමිටුව පත් කිරීමට පසුව ඇඟලුම් සම්බන්ධයෙන් ලබා දුන් ජී. එස්. පී. බදු සහනය නතර කිරීමත් පසුගිය සතියේ ප්‍රකාශයට පත් කෙරුණා. මේ ගැනත් කතා කළොත්?මේ සියල්ල සිදුවන්නේ එක්තරා සැලසුම් සහගත ආකාරයකට බව පැහැදිලි වන්නේ යුරෝපා සංගමය ජී. එස්. පී. ප්ලස් බදු සහනය සම්බන්ධයෙන් ගන්නා ලද තීන්දුව නිසයි. මෙම බදු සහනය මහ විශාල ආර්ථික සහනයක් ලංකාවට ලබා දෙන්නේ නැත. මෙහි සමස්ථ වාර්ෂික වටිනාකම යුරෝ බිලියන 89 කට වැඩි නොවන බව මහ බැංකුව ප්‍රකාශ කරයි. අප යුරෝපයට යවන්නේ අපේ ඇඟලුම් වලින් සීයට පනහක් පමණි.එම ප්‍රමාණයෙනුත් මෙම බදු සහන අයත් වන්නේ එයින් සීයට හැටකට පමණි. මෙම බදු සහනය සුනාමියට පසුව දෙන ලද්දක් වන අතර මෙය සදාකාලිකව දෙනු ලබන සහනයක් නොවේ. මේ බව ලංකාව හොඳාකාරව දැන සිටි අතර රජයත් ඇඟලුම් කර්මාන්ත ව්‍යාපාරයත් මෙම සහනය නැතුව ඉදිරියට යාමට අවශ්‍ය පියවරයන් විශාල ප්‍රමාණයක් මේ වන විටත් ගෙන තිබේ.නමුත් මෙයින් කිසිම අවාසියක් හෝ ආර්ථික බලපෑමක් ඇති නොවන බවක් මෙයින් නොකියැවේ. මෙයින් කියැවෙන්නේ මෙම වාසිය සඳහා ශ්‍රී ලංකාවේ ගරුත්වය හෝ මේ රටේ ස්වාධිපත්‍යය හෝ පාවා දිය නොහැකි බවයි. යුරෝපා සංගමයට අපට වඩා අපේ මිනිසුන්ගේ මානව හිමිකම් ගැන කැක්කුමක් තිබිය නොහැක. ඔවුන් කොන්දේසි එකක් දෙකක් වෙනුවට කොන්දේසි පහළොවක්ම ඉදිරිපත් කර ඇත්තේ නොකෙරෙන වෙදකමට කෝදුරු තෙල් හත් පට්ටයකුත් තවත් ටිකක් ඕනැ යයි කියන කියමන අනුව විය යුතුයි.* ඔවුන් 17 වැනි ව්‍යවස්ථා සංශෝධනය ගැනත් කතා කර තිබෙනවා...?යුරෝපා සංගමයට මානව අයිතිවාසිකම් ගැන පමණක් නොව රජයේ විවිධ සේවාවන්ට නිලධාරීන් පත් කිරීම හා එසේ පත් කරන ආකාරය ගැන ද කැක්කුමක් ඇති වී තිබේ. 17 වැනි සංශෝධනය සම්පූර්ණයෙන් ක්‍රියාත්මක කළ යුතු යැයි කොන්දේසියක් ඉදිරිපත් කර තිබෙන්නේ මේ හේතුවෙනි. මේ කතා හරියට මෙරට විකල්ප ප්‍රතිපත්ති මධ්‍යස්ථානය ඉදිරිපත් කරන සටන්පාඨවලට සමාන වේ.17 වැනි සංශෝධනයෙන් කියැවෙන්නේ මේ රටේ අභ්‍යන්තර පරිපාලනයට අතිශයින් අදාළ වන කරුණුයි. ඒවා සම්බන්ධයෙන් යුරෝපා සංගමයට කිසියම්ම අයිතිවාසිකමක් ඇත්තේ නැත. මෙවැනි දේශපාලන කොන්දේසි මානව අයිතිවාසිකම්වල ඊනියා නාමයෙන් ඉදිරිපත් කර තිබෙන්නේ ලංකාව හා යුරෝපා සංගමය අතර පවතින වෙළෙද ගනුදෙනුවක් සඳහායි. මෙමඟින් ඔවුන් හාස්‍යයට ලක්කර ඇත්තේ ඔවුන් සහ ලෝක වෙළෙඳ සංවිධානය නිරන්තරයෙන්ම ප්‍රකාශයට පත්කරන විවෘත වෙළෙදාම පිළිබඳ නව ලිබරල්වාදී මූලධර්මයි.මේ සියල්ල සිදුවන්නේ යුරෝපා සංගමයේම ප්‍රමුඛ රටක් වන ප්‍රංශය තුළ මුස්ලිම් කාන්තාවන්ට තම ආගමික පිළිවෙත් අනුව මුහුණ වසා ගැනීමේ මොට්ටැක්කිලිය පාවිච්චි කිරීමට විරුද්ධව නීති සම්පාදනය කර ඇති වාතාවරණයක් තුළයි. මේ හේතු කොට ගෙන යුරෝපා සංගමයේ ඊනියා මානව අයිතිවාසිකම් ප්‍රචාරයන් හුදෙක් දේශපාලන අරමුණු අරභයා කරන ව්‍යායාමයක් බව පැහැදිලිව පෙනී යයි.* මේ අභියෝග ජයගැනීමට ගත යුතු ක්‍රියාමාර්ග ගැනත් කතා කළොත්?ශ්‍රී ලංකාවට එල්ල වී ඇති මේ අභියෝගය පැහැදිලිව ජයගත හැකිවා මෙන්ම එය ජය ගැනීමට ද කටයුතු කළ යුතුයි. මෙහිදී අප අභ්‍යන්තර වශයෙන් පවතින සුළු මතබේද කුමක් වුවත් එක්සත්ව මේ රට ආර්ථික වශයෙන් ශක්තිමත් කර ගැනීමටත් එසේම මේ රට අසාධාරණ ජාත්‍යන්තර බලපෑම් වලින් ආරක්ෂා කරගැනීමට ක්‍රියා කිරීමද කළ යුතුය.දෙවැන්න නම් ශ්‍රී ලංකාව කුඩා වුවත් ඉන්දියාව, චීනය, රුසියාව, මැදපෙරදිග රටවල සහ පුළුල් වශයෙන් නොබැදි ජාතීන්ගේ සමුළුව සමග එක්සත් ජාතීන්ගේ අසාධාරණයන්ට හා බටහිර රටවල අධිරාජ්‍යවාදී යැයි කිව හැකි බලපෑම්වලට විරුද්ධව එක්සත් සටන් ක්‍රියාමාර්ගයක් අනුගමනය කළ යුතුයි. ශ්‍රී ලංකාව කුඩා වුවත් මෙවැනි කාර්ය භාරයක් ඉටු කිරීමේ හැකියාව අප රටට තිබේ. විශේෂයෙන්ම එක්සත් ජාතීන්ගේ සංවිධානය ලෝක බහුතර මතයට ඇහුම්කන් දෙන සංවිධානයක් ලෙසත් ප්‍රජාතන්ත්‍රවාදී සංවිධානයක් ලෙසත් වෙනස් කිරීමට ශ්‍රී ලංකාවට වැදගත් කාර්යභාරයක් ඉටුකළ හැකියි.මගේ මතය අනුව ශ්‍රී ලංකාවට අන්තර්ජාතික වශයෙන් ඇති කරන මේ බලපෑම ගිලිහී යන අධිරාජ්‍යයක අවසාන ප්‍රතික්‍රියා ලෙස හඳුනාගත හැකිය. ඊට හේතුව නැගෙනහිර ආසියාවත් චීනයත්, දකුණු ආසියාවත් ඉන්දියාවත් ලතින් ඇමෙරිකාවේ බ්‍රසීලයත් ප්‍රමුඛ කරගෙන සියවස් ගණනාවක් පෑහී සිටි තුන්වැනි ලෝකයේ රටවල් රාශියක් පෙරමුණට ඒමයි. නමුත් තමුන්ට පසුගිය කාලයේ පැවැති දේශපාලන හා ආර්ථික ශක්තිය මත බටහිර රටවල් තවමත් ශ්‍රී ලංකාව වැනි නැගී එන රාජ්‍යවලට එදිරිවාදිකම් කරමින් සිටී. මෙසේ සිදු කිරීමේ දර්ශකය ලෙස ඔවුන් පාවිච්චි කරන්නේ තමන්ගේ මතයට හා ප්‍රතිපත්තිවලට යම් කිසි රටක් එකඟ වනවා ද නැද්ද යන කරුණයි.* මේ බටහිර රටවල් ත්‍රස්තවාදයට විරුද්ධව සටන් කර ජය ගත් ශ්‍රී ලංකාවට විරුද්ධව මානව අයිතිවාසිකම් නීති ගේන්න හැදුවත් පලස්තීනයට විරුද්ධව නිර්දය ලෙස ක්‍රියා කරන ඊශ්‍රායලයට විරුද්ධව කිසිවක් කරන්නේ නැහැ...?ඒක තමයි මෙතන වෙනස.මෙසේ බටහිර මතයට හිස නොනමා ක්‍රියා කරන රටවල් ගණනාවක් පසුගිය කාලයේදී ඉස්මතුව තිබුණා. ඒ අතර ප්‍රමුඛ රාජ්‍යයක් නම් ඉරානයයි. මේ හා සමාන තවත් රාජ්‍යයන් නම් බ්‍රසීලය, වෙනිසියුලාව සහ මෑතදී පැහැදිලි වූ අයුරින් තුර්කියයි. මෙවැනි කාර්ය භාරයක් පසුගිය කාලය තුළ මැලේසියාව ද ඉටුකර තිබේ. මේ අතර අද්විතීය ස්ථානයක් ශ්‍රී ලංකාවට ද හිමි වෙයි. මහින්ද රාජපක්ෂ රජයේ විදේශ ප්‍රතිපත්තිය එක්සත් ජාතික පක්ෂයේ විදේශ ප්‍රතිපත්තියට වෙනස් වන්නේ ද මේ කරුණ මතයි.* සරත් ෆොන්සේකාගේ සුදු කොඩි කතාවෙන් පසුවයි මෙවැනි යුද අපරාධ චෝදනා ගින්නක් ඇතිවුණේ. ඔහුම අද කියනවා හමුදාව අන්තර්ජාතික නීතිවලට අනුව මේ යුද්ධය කළ බව...?සරත් ෆොන්සේකා මේ සම්බන්ධයෙන් අනුගමනය කර ඇති ප්‍රතිපත්තිය කරනු ලැබු කතා කලින් කලට එකින් එකට වෙනස් වන බොහෝ දුරට පරස්පර විශ්වසනීයත්වයෙන් අතිශයින්ම අඩු ප්‍රතිපත්තියක් බව කනගාටුවෙන් වුවද කිව යුතුයි. මක් නිසාද යුද අපරාධ පිළිබඳ චෝදනා ඉදිරිපත් කිරීමේ කිසිදු වාතාවරණයක් නොවූ තත්ත්වයක් තුළ 2009 දෙසැම්බර් මාසයේදී සන්ඩේ ලීඩර් පුවත්පතට ප්‍රකාශයක් කිරීමෙන් මෙම ප්‍රශ්නය මුලින්ම ඇති කරන ලද්දේ ජෙනරාල් ෆොන්සේකා විසිනුයි.ඔහු කළ ප්‍රකාශවල භයානකකම ඔහු සමහරවිට අද තේරුම් ගෙන තිබෙනවා විය හැකියි. නමුත් ඔහු එක්සත් ජාතීන්ගේ මහලේකම් විසින් පත් කරන ලද කමිටුවට විරුද්ධත්වයක් කිසිසේත් පළ කර නැත. එයට විරුද්ධ විය යුත්තේ තමන්ගේ වැරැදි කිසිසේත් වසා ගැනීමේ අරමුණක් නිසා නොවේ. දේශපාලන විද්‍යාවේ පාරදෘෂ්‍යභාවය නමින් හඳුන්වන්නේ තමන්ගේ අවංකභාවය පැහැදිලි කිරීම සඳහා ඕනෑම පුද්ගලයකුට හෝ බාහිර සංවිධානයකට තමන්ගේ කටයුතුවලට ඇඟිලි ගැසීමට පරීක්ෂා කිරීමට ඉඩ දීම නොවේ.විශේෂයෙන්ම රාජ්‍යයක ස්වාධිපත්‍යය සම්බන්ධයෙන් ඉතාමත් වැදගත් වන්නේ තමන්ගේ අභ්‍යන්තර කටයුතු තමන් විසින්ම පාලනය කර ගැනීමයි. සාමාන්‍යයෙන් යුද්ධයක් අවසාන වූ විට සිදුවන්නේ යුද්ධය ජයග්‍රහණය කරන අය යුද්ධයෙන් පරාජයට පත් වූවන්ට විරුද්ධව යුද අපරාධ අධිකරණ පැවැත්වීමයි. මේ අදහස පරිදි ශ්‍රී ලංකාවට මෙසේ එල්ටීටීඊ සංවිධානයට විරුද්ධව මෙවැනි යුද අධිකරණ පැවැත්වීමේ හැකියාව ඇත.* දෙවැනි ලෝක යුද්ධයේදී පරාජයට පත් ජපානයට විරුද්ධව ඇමෙරිකාවත් මෙලෙස ක්‍රියා කළා නේද?දෙවැනි ලෝක යුද්ධයේදී ජපානය පරාජය කළ ඇමෙරිකාව කළේ ජපානය කළ යුද අපරාධ පරීක්ෂා කිරීමට ටෝකියෝ නඩු පවත්වා ගෙන යාමයි. එහිදී තමන් විසින් පරමානු බෝම්බ දමා හිරෝෂිමා නාගසාකි වල කරන ලද අපරාධ පරීක්ෂා කළේ නැත.එසේම ජර්මනිය පරාජය කළ මිත්‍ර ජාතීන් ජර්මනිය විසින් කරන ලද යුද අපරාධ පරීක්ෂා කළා මිස තමන් විසින් කරන ලද යුද අපරාධ විභාග කරගත්තේ නැත. මෙය එක්සත් ජාතීන්ගේ සංවිධානය ඇති කිරීමට කළින් සිදුවූවක් නොව ඒ සංවිධානය ඇති කිරීමට පසුව ඇතිවූ දේවල්ය.ඡායාරූපය - ගීත් ද මෙල් සංවාද සටහන සරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>11</day>
    </date>
    <link>http://www.silumina.lk/2010/07/11/_art.asp?fn=af10071110</link>
    <topic>අලිමංකඩ මහ විරුවාට ලංකාවේ ලොකුම වීර සම්මානය</topic>
    <author>ඡායාරූප - සරත් වීරසිංහ දයා ඩී.ෆොන්සේකා</author>
    <content>ඒ ත්‍රස්තවාදයේ උග්‍රතම අවස්ථාවයි. එල්ටීටීඊ ත්‍රස්තවාදීහු මුළු උතුරම සිය අණසකට යටත් කර ගැනීමට යත්න දරමින් අලිමංකඩ යුද හමුදා කඳවුරට මහා ප්‍රහාරයක් එල්ල කරමින් සිටියහ. පරන්තන් සිට උතුරට ඔවුන්ගේ ත්‍රස්තවාදී හමුදා මෙහෙයවමින් සිටී. දරුණුම ගණයේ ත්‍රස්තවාදීහු අලිමංකඩ කඳවුර සිය යටතට ගැනීමට විවිධ උපක්‍රම අනුගමනය කළහ.එදා 1991 ජුලි මස 13 වෙනිදා මධ්‍යම රාත්‍රිය පසුවී 14 දාට එළිවන මොහොත වන විට ත්‍රස්තවාදීන් ගේ උපක්‍රමය වී තිබුණේ පුපුරන ද්‍රව්‍ය කිලෝ 1000 කට වඩා පිරවූ බුල්ඩෝසරයක් මරාගෙන මැරෙන ත්‍රස්තවාදියකු සමඟ යුද හමුදා කඳවුර වෙත එවා මුළු කඳවුරම විනාශ කරවීමයි. මේ බව දැනගත් වීරෝදාර රණවිරුවෝ පරන්තන් දෙසින් එන ත්‍රස්තවාදීන්ට සිය සියලුම අවි මඟින් පහර එල්ල කළහ.එහෙත් මරණය ද රැගෙන එන බුල්ඩෝසර මාරයා නැවැත්වීමට ඒ කාලතුවක්කු වෙඩි උණ්ඩ සමත් නොවීය. දුම්රිය මඟ ඔස්සේ ඉදිරියට ආ ත්‍රස්තවාදී බුල්ඩෝසරය ඒ - 9 මහාමාර්ගයට පැන ඒ ඔස්සේ කඳවුර දෙසට එයි.මෙය දුටු හසලක ගාමිණී කුලරත්න නම් වූ රණවිරුවා ස්ථිර අදිටනින් ඉදිරියට ගියේ සිය සහෝදර නිලධාරීන් හා සෙබළ සොහොයුරන් මෙන්ම අලිමංකඩ කඳවුර ද බේරා ගැනීමටය. ඔහු කළේ දෑතට අත්බෝම්බ දෙකක් ද රැගෙන වෙඩි හඬ මැද බුල්ඩෝසරය වෙත දිවීමය. වහා ගොස් බුල්ඩෝසරය මතට නැග සිය දෑතේ තිබු අත්බෝම්බ පුපුරුවා ගනිමින් ඔහු එය ඇතුළට පැන්නේය.ප්‍රදේශය එකම ගිනි ජාලාවක් වී බුල්ඩෝසරයට මුවා වී ආ සියලුම ත්‍රස්තවාදීන් ද සමඟ එය ගිනි ගත්තේය. ත්‍රස්තවාදීන්ගේ ගමන්මඟ වැරදිණි. අරමුණ ද ව්‍යාර්ථ විය. දහස් ගණනකගේ ජීවිත හා අලිමංකඩ යුද කඳවුර ද මහා විනාශයකින් වැළකී ගියේය. ඒ හසලක සිට යුද හමුදාවට එක්වූ සෙබළ 34553 දරන ගාමිණි කුලරත්න සිය රට උදෙසා දිවි පිදු කතාවයි.ඒ මීට වසර 19 කට පෙරය. මේ පුවත ඇසු ඔහුගේ මව වයි. ජී. ජුලියට් මහත්මිය මහා හඬින් හඬා වැළපුණේ නැත. ඇය සිය පුතු ගැන ආඩම්බර වූවාය. දැයේ විරු පුතුන් දහස් ගණනකගේ ජීවිත බේරා දෙමින් සිය පුතු කළ ජීවිත පූජාව පිළිබඳව මේ දිරිය මවගේ සිතේ පවතින්නේ දැඩි සතුටකි.“මං මගේ පුතාගේ මරණය ගැන දුක් වෙන්නේ නැහැ. එයා එයාගේ ජීවිතය පූජා කළේ රට වෙනුවෙන්. දහස් ගණනකගේ ජීවිත බේරා ගැනීමටයි. ඔහු මගේ දෙවැනි පුතා. එයා හමුදාවට බැඳුණේ 1986 දී. මැරෙන කොට අවුරුදු 24 යි. මට මගේ පුතා මැරුණු තැන බලන්න ලොකු ආශාවක් තිබුණා. ඒත් මේ යුද්ධය නිසා ඒක බැරි වුණා. අතිගරු ජනාධිපති මහින්ද රාජපක්ෂ මහත්තයා අගමැති වෙලා ඉන්න කාලේ මාව බලන්න හසලකට ආවා.හසලක වීරයා නැවැත්වූ  කොටි බුල්ඩෝසරයමං ඒ වෙලාවේ එතුමාට කීව මගේ පුතා මැරුණු තැන බලන්න ආසයි. ඒත් යන්න බැහැනෙ කියල. එතුමා මට පොරොන්දු වුණා ජනාධිපති වුණු කාලෙක මං ඒ ආශාව ඉෂ්ට කරනවා කියලා. අද එතුමා ඒ කළ පොරොන්දුව ඉෂ්ට කළා. රට බේරා ගත් අතිගරු ජනාධිපති තුමාටත්, ආරක්ෂක ලේකම් ගෝඨාභය රාජපක්ෂ මහතාටත් මං පින් දෙනවා. රට බේරා ගත්තට. එතුමා වෙනුවෙන් මධ්‍යම පළාත් මහ ඇමැති සරත් ඒකනායක මහත්තය ඒ පොරොන්දුව ඉෂ්ට කරලා අද අපේ ගෙදරටම වාහනයක් යවලා මහ පෙරහැරින් අපිව මෙතනට එක්කගෙන ආවා එතුමාටත් පිං.”හසලක ගාමිණී කුලරත්න රණවිරුවාගේ මව එසේ කීයේ ඔහු දිවිපිදු අලිමංකඩ ඒ බුල්ඩෝසරය ඉදිරිපිට පැවැත්වූ පුෂ්පෝපහාර උලෙළේදීය.එදා ජුලි 1 දා මධ්‍යම පළාත් මහ ඇමැති සරත් ඒකනායක මහත ගේ ප්‍රධානත්වයෙන්. මධ්‍යම පළාත් මහාමාර්ග ඇමැති බන්දුල යාලේගම, මධ්‍යම පළාතේ ප්‍රධාන ලේකම් පී. ජී. අමරකෝන් යන මහත්වරුත් මහනුවර මහ දිසාපති ගෝඨාභය ජයරත්න ඇතුළු පළාත් සභා අමාත්‍ය ලේකම්වරුන් කීප දෙනකු මෙන්ම හසලක වීරයාගේ ඥාතින්ගේ සහභාගිත්වයෙන් එම ගමන ඇරැඹුණේ මහනුවර දළදා මැදුරේදී දළදා වහන්සේ වැඳ පුදා ගැනීමෙන් අනතුරුවය.ජනපතිට මධ්‍යම මහ ඇමැතිට ප්‍රශංසාසියල්ලටම මූලිකත්වය දුන් මධ්‍යම පළාත් මහ ඇමැති සරත් ඒකනායක මහතා විසින් සියලුම පහසුකම් සලසා තිබිණි.30 වසරක කුරිරු යුද්ධය නිමා වීමත් සමඟම දැන් මුළු රට පුරා බිය සැක නැතිව සංචාරය කිරීමට අප කාටත් හැකිය. මේ සංචාරයේ අරමුණ වූයේ අලිමංකඩ දී හසලක වීරයා දිවිදුන් ඒ ‘යකඩ මාරයා බුල්ඩෝසරය අසළ දී ඔහුට පුෂ්පෝපහාර පවත්වා පින් දීම ය. ඒ සඳහා ගාමිණිගේ මව වන ජුලියට් නෝනාට අමතරව ඔහුගේ බාල සොයුරු ලයනල් සරත් කුමාර, ඔහුගේ බිරිය නැගණිය හා මස්සිනා ඇතුළු පිරිසක් ද සහභාගි වූහ.ගාමිණිගේ මළනුවන් වූ ලයනල් සරත් කුමාර මෙහිදී අප සමඟ කතාවට එක්විය.“අයියාගේ ජීවිත පූජාව අප කාටත් ගෞරවයක්. අපිට දුකක් ඇති වුණත් අයියා කළ වීරකම ගැන හිතා අපි දුක නිවාගත්තා. මීට අවුරුදු 19 කට පෙර අයියා දිවිපිදු ස්ථානය දැක ගැනීමත් අපිට සතුටක්. මට හරියට අද ඊයේ වගේ ඒ දවස. අපි ගරු මහින්ද රාජපක්ෂ ජනාධිපති තුමාටත් මධ්‍යම පළාත් මහ ඇමැති සරත් ඒකනායක මැතිතුමාටත් අපට මේ අවස්ථාව ලබාදීම ගැන ස්තුතිවන්ත වෙනවා.”හසලක වීරයා දිවි පුදා නවතාගත් බුල්ඩෝසර් මාරයා අද අලිමංකඩ හමුදා කඳවුර තිබූ ස්ථානයේ තබා තිබෙන්නේ 30 වසරක කුරිරු යුද්ධයේ එක් සන්ධිස්ථානයක සිහිවටනයක් ලෙසිනි.පෙරහරින් හසලක වීරයා ගේ මව වන ජුලියට් මහත්මිය එහි කැඳවාගෙන ගිය මධ්‍යම පළාත් මහ ඇමැති සරත් ඒකනායක මහතා එම ස්ථානයේ පුෂ්පෝපහාර දක්වන අවස්ථාවේදී ඒ මව හැඬුවාය. එහෙත් ඒවා දුක් කඳුළුවලට වඩා සතුටු කඳුළු විය. සිය පුතා දිවි දුන් ස්ථානය දැක බලාගත්තේ වීර මාතාවක පරිද්දෙනි. සිය වීර පුතු සිහිවී මෑණියන්ගේ දෙනෙතින් නැඟුණු කඳුළු”මගේ පුතා සදාකාලික වීරයෙක්” මේ උතුම් වීර ක්‍රියාව කළ මගේ පුතා ගැන මට හරි ආඩම්බරයි. මගේ පුතා නේද මේ වැනි වීරක්‍රියාවක් කළේ කියලා මට අදහා ගන්නත් බැරිතරම්. මගේ පුතා සදාකාලික වීරයෙක් වුණා” ඇය කීයේ නෙත කඳුළු පිසදමමිනි.මෙහිදී කතාකළ මහ ඇමැති සරත් ඒකනායක මහතා ද සුරතින් කඳුළු පිසින අයුරු අපට දකින්නට ලැබිණ. එතුමා සිය කතාවේ ද මෙසේ සඳහන් කළේය.’2004 දී මා සමඟ හසලක ප්‍රදේශයේ සංචාරය කළ එවකට අගමැතිව සිටි අද මහින්ද රාජපක්ෂ ජනාධිපතිතුමා ගාමිණී කුලරත්න රණවිරුවාගේ ගෙදරට ගොඩවදින්නට අමතක කළේ නැහැ. එහිදී මේ මෑණියන් සමඟ එතුමා කතාබහ කළා. එහිදී ඒ මාතාව ආශිර්වාද කළා ඔබතුමා ජනාධිපති ධූරයට පත්වේවා කියා.අතිගරු ජනාධිපතිතුමා එදා මේ මෑණියන්ගෙන් විමසීමක් කළා අපෙන් යමක් කෙරෙන්නට තියෙනව නම් කියන්න යැයි කියා. ඒ වනවිට මේ රටේ මුළු උතුරු නැඟෙනහිර කුරිරු ත්‍රස්තවාදය විසින් වෙලාගෙන තිබුණු යුගයක්. අපිට වවුනියාවෙන් එහාට යන එකත් සිහිනයක්. මේ රටේ කිසිම කෙනෙකුට ඉරණමඩු ගැන අහන්නට හැකිවුනු යුගයක් නොවෙයි. කිලිනොච්චිය කොටින්ගේ රාජධානියක්. ඒ අවස්ථාවේදී මේ මාතාව ඉල්ලා සිටියේ ඔබතුමා මේ රට ත්‍රස්තවාදයෙන් නිදහස් කරගෙන 1991 ජූලි 13දා මගේ පුතා ජීවිතය පූජා කළ ස්ථානය දැකගන්නට මට අවස්ථාවක් ලබාදෙන්න කියා.එතුමිය ගෙවල් දොරවල් දරුවන්ට රස්සාවල් ඉල්ලා සිටියේ නැහැ. ඇයට අවශ්‍ය වුණේ පුතා දිවි පිදූ ස්ථානය බැලීමයි. ඒ අවස්ථාවේ අපේ රට මුදවාගත් මේ අසහාය නායකයා ඒ පොරොන්දුව දුන්නා සටන මෙහෙයවා රට මුදාගත්තා. අද රටේ ඕනෑම තැනක නිදහසේ ගමන් කරන්නට පුළුවන්. එතුමාගේ ඒ ගෙනගිය අධිෂ්ඨානශීලී සටන නොවන්නට මේ රට දෙකඩ වූ රටක් වෙනවා.එතුමා රට නිදහස් කරගත්තා වගේ මේ මෑණියන්ට වූ පොරොන්දුව ඉෂ්ඨ කිරීමේ ප්‍රතිඵලයක් වශයෙනුයි අද අපි මේ මෑණියන් ඇතුළු නෑදෑ පිරිස මෙතැනට පැමිණියේ.රට නිදහස් කරගත් පසුව දිනක් හසලකදී මහින්ද රාජපක්ෂ ජනාධිපතිතුමා මේ වයි.ජී.ජුලියට් වීර මාතාව මුණගැසිණ. වීරමාතාව එවේලේ ජනාධිපති තුමා ඉතා සතුටින් පිළිගත්තාය.ඉතින් අම්ම කිව්වා වගේම අපි රට මුදාගත්තා. දැන් ඔබතුමියට මොකද හිතෙන්නෙ. එදා ජනාධිපතිතුමා ඇගෙන් ඇසීය.ඇයට හැඬුම් ආවේය. නෙතින් කඳුළු සළමින් ඇය දුන්නේ කදිම පිළිතුරකි.”ජනාධිපති තුමනි මගේ පුතා මැරුණේ වීරයෙක් විදිහට. මගේ ඇස්වලින් අද ගලන්නෙ දුක් කඳුළු නෙවෙයි. ඔබතුමා මගේ පුතා වගේ ජීවිත පූජා කළ වීරයන්ගේ ජීවිතවලට නියම වටිනාකමක් ලබාදුන්නා. ඒ තමයි මගේ මුණුබුරු මිණිබිරියන්ට අනාගත පරම්පරාවට බේරාදුන්නු මේ රට”විරුවාගේ අම්මාජනපතිගේ දෑත සිපගත් මොහොතක්ඇය අනතුරුව ජනාධිපතිතුමාගේ දෑත් ගෙන සිපගත්තාය. මේ කරුණු අපට හෙළි කළේ මධ්‍යම පළාත් මහ ඇමැති සරත් ඒකනායක මහතාය.මේ සියලු කරුණු කාරණා එක්කොට එදා ජනාධිපතිතුමා වීර මාතාවට දුන් පොරොන්දුව ඉටු කිරීම බාරවුණේ මහ ඇමැතිතුමාටයි. හසලක ගාමිණී කුලරත්න රණවිරුවා දිවි පිදූ ස්ථානයට ඔහුගේ මෑණියන් රැගෙන ගොස් එතැනදී පුෂ්පෝපහාර දැක්වූයේ ඒ අනුවය. පරම වීර විභූෂණ පදක්කම මධ්‍යම පළාත් මහ ඇමති සරත් ඒකනායක මහතා අතින් රණවිරු ගාමිණී කුලරත්නගේ මවගේ දෝතට. මධ්‍යම පළාතේ ප්‍රධාන ලේකම් පී. ජී. අමරකෝන් මහනුවර දිසාපති ගෝඨාභය ජයරත්න ඇතුළු නිලධාරීහු ද වෙති.අනතුරව ශ්‍රී ලංකාවේ සෙබලෙකුට පිරිනමන උසස්ම වීර සම්මානය වන ‘පරම වීර විභූෂණ’ සම්මානය ජනාධිපතිතුමා වෙනුවෙන් මහ ඇමැති තුමා විසින් හසළක ගාමිණී කුලරත්න රණවිරුවා වෙත පිරිනමන ලදී. එය දෝතින් ගෙන ළයට තුරුළු කරගත්තී වීර සෙබළාගේ දිරිය මාතාවයි.ජාතියේ කළගුණ සැලකීමේ සත්කාරය එතෙකින් නිම නොවීය. අනතුරුව එම ස්ථානයේ ජුලියට් මාතාව හා දූදරුවන් අතින් ද මහ ඇමැතිතුමන් අතින්ද සිහිවටනයක් පිණිස රුක් රෝපණයක් ද සිදුවිය.ඇත්තෙන්ම මඟතොටදී හමුවන සියලු හමුදා අනුඛණ්ඩවලින් ඇය ලද සත්කාර නිම නොවීය. සියලු දෙනාටම අවශ්‍ය ආහාර පාන හමුදා අනුඛණ්ඩවලදී ලැබුණේ ආරක්ෂක ලේකම් ගෝඨාභය රාජපක්ෂ මහතාගේ විශේෂ අනුග්‍රහයෙනි.මධ්‍යම පළාත් සභාවටත්උපහාරය පිරිනමමුඇත්තෙන්ම හසලක ගාමිණී මෙන්ම මේ සටනේදී සිය දිවි පුද කළ රණවිරුවන් දහස් ගණනකි. ඔවුන් සියලු දෙනාම සිහිගන්වමින් කතාකළ වයි.පී.ජුලියට් මාතාව කිසිවිටක තම දරුවා උස්කොට සලකා කතා නොකිරීම අප මෙහිදී දුටු විශේෂයකි.ඇය නිතරම කීයේ “මගේ දරුවා වගේ තවත් දරුවන් රට වෙනුවෙන් ජීවිත පූජා කළා” යනුවෙනි.මේ රණවිරු සත්කාරය සැබැවින්ම විශිෂ්ටය.මධ්‍යම පළාත් මහ ඇමැති සරත් ඒකනායක, පළාත් මහාමාර්ග ඇමැති බන්දුල යාලේගම, මධ්‍යම පළාත් ලේකම් පී.ජී.අමරකෝන්, මහනුවර මහදිසාපති ගෝඨාභය ජයරත්න මැතිවරුන් ප්‍රධාන කොට පළාත් සභාවේ විවිධ නිලධාරීන් මේ ගාමිණී කුලරත්න උපහාර උත්සවය සඳහා සිදුකළ දායකත්වය පිළිබඳව ජාතියේම ප්‍රණාමය හිමිවිය යුතුය.ඡායාරූප - සරත් වීරසිංහ දයා ඩී.ෆොන්සේකාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>11</day>
    </date>
    <link>http://www.silumina.lk/2010/07/11/_art.asp?fn=af1007112</link>
    <topic>තල්පත් හසුනක වරපට කියූ රහස්</topic>
    <author>සුමේධා නවරත්න</author>
    <content> මහින්ද රාජපක්ෂ ජනාධිපතිතුමා කෞතුකාගාරය නරඹමින්ශ්‍රී ලංකා ජාතික තැපැල් කෞතුකාගාරය පසුගිය 06 වෙනිදා විවෘත වූයේ මහින්ද රාජපක්ෂ ජනාධිපතිතුමා අතිනි. වසර දෙසිය දොළහකට වැඩි ඉතිහාසයකට හිමිකම් කියන ශ්‍රී ලංකා තැපැල් සේවය පිළිබඳ කතා කළ යුතු දේ බොහෝ ය. එදා තැපෑලට භාවිතා කළ මෙවලම්, කෞතුක වස්තූන් ලෙස මෙන් ම අදටත් ප්‍රයෝජනයට ගැනෙන වස්තූන් ලෙස තවමත් පවතී. අතීතයේ තැපෑල ගැනත් තැපැල් කෞතුකාගාරය ගැනත් ‘සිළුමිණ’ කළ විමසා බැලීමකි මේ.තැපැල් කෞතුකාගාරයට දැන් වයස අවුරුදු දාසයකි. මේ කෞතුකාගාරය මුලින්ම පටන් ගත්තේ 1994 දීය. ඒ කොටුව ජනාධිපති මාවතේ ප්‍රධාන තැපැල් කාර්යාලයේ ය. තැපෑලට කෞතුකාගාරයක් හදන්නට යෝජනා ස්ථිර කැර ගනිමින් ඊට ප්‍රධාන තැපැල් හලේ කුඩා ඉඩකඩක් වෙන්කර ගන්නට කටයුතු කළ මහත්වරු දෙදෙනෙකි.ඒ නියෝජ්‍ය තැපැල්පතිවරුන් වූ ඒ සිවපුත්‍රරාසන් හා ඇඩොල්ෆස් යන මහත්වරු ය. ඔවුන් මේ කාර්යයේ වගකීම බාර දුන්නේ තැපැල් හලේ නිලධාරියකුව සිටි කේ.ඒ.වී.ආර්. කාරියප්පෙරුම මහතාට ය.එහෙත් වැඩි කලක් කෞතුකාගාරයට ප්‍රධාන තැපැල් හලේ සෙවණ ලබන්නට ඉඩක් නොලැබුණි. ඒ ත්‍රස්තවාදී කලබල හේතු කොට ගෙන සිය ආරක්ෂාව සඳහා නිලධාරින් රැඳවීමට ප්‍රධාන තැපැල් හල, එවකට සිටි ජනාධිපතිනිය විසින් පවරාගනු ලැබීම නිසා ය. එදා සිට පසුගිය හය වෙනිදා වෙනතුරු කෞතුකාගාරයේ මෝස් සංඥා යන්ත්‍රය, තැපැල් ප්‍රවාහනයේ යෙදුණු ගුවන් යානා ඇතුළු වාහන සහිත ඡායාරූප, ලිපි හා පාර්සල් කිරා බැලූ පඩි තරාදි, තැපැල් මුද්‍රා, සියලුම යාන්ත්‍රික උපකරණ තැපැල් පෙට්ටි, මලු යනාදී සියලු බඩු බාහිරාදිය ගෝනි මලුවල දමා පරෙස්සම් කරන්නට කාරියප්පෙරුම මහතාට සිදුවිය. මේ ගෝනිමලුවලට ද වරින් වර සිය වාසස්ථානය වෙනස් කරන්නට සිදු වූයේ එහාට මෙහාට විසිවන කුණු මාළු කෑල්ලක් පරිද්දෙනි. එහෙත් උදේ හවා සිය දෙනෙක් මේ ගෝනි බහා යතුරු ලූ කාමරයේ ඉබ්බා වෙත යොමු කරවන්නට කාරියප්පෙරුම මහතා අමතක නොකළේ ය.කෞතුකාගාරයේ බඩු බාහිරාදිය පිළිබඳ ඔහුට තිබුණේ මහත් වගකීමකි. බියකි. ඔහුගේ ඒ බිය පහව ගියේ පසුගියදා තැපැල් මූලස්ථාන ගොඩනැගිල්ලේදී ආරක්ෂාව සේම ස්ථීර නවාතැනක් ද මේ බඩු බාහිරාදියට ලැබුණ නිසා ය. තවත් විදියකින් පැවසුවහොත් අවුරුදු දෙසිය දොළහක් වයසැති තැපැල් කෞතුකාගාරයට ස්ථිර ස්ථානයක් ලැබුණු නිසා ය.ලංකාවේ ප්‍රථම මුද්දරයමේ කෞතුකාගාරය පසුගිය හය වෙනිදා විවෘත වූයේ මහින්ද රාජපක්ෂ ජනාධිපතිතුමා අතිනි.තැපෑලේ කෞතුකාගාරය මැදින් වසර දෙසිය දොළහකට වඩා පැරණි අතීතය ගැන මඳක් විමසා බලමු.මෙරට තැපෑලේ නිත්‍ය වයස අවුරුදු දෙසිය දොළහක් යැයි පැවසේ. එසේ කියන්නේ එම සේවය නිත්‍ය වශයෙන් ම පටන් ගැනුණේ 1798 දී බවට යම් යම් වාර්තා තිබෙන නිසා ය. එහෙත් තැපෑලේ ආරම්භය ඊට වඩා පැරණි ය. එය විජය රජු සමය තෙක් ම විහිදී යයි. දියුණු ක්‍රම භාවිතා නොවුණ ද සන්නිවේදන මාර්ග ලෙස ඔව්හු විවිධ ක්‍රම යොදා ගත්හ. ශිලා ලේඛන ඉන් එක් ප්‍රධාන මාර්ගයකි. රාජ නීති, ආඥා තීන්දු, තීරණ, නීති රෙගුලාසි, යුද අවස්ථා දැන ගැනීමට ශිලා ලේඛන බෙහෙවින් යොදා ගෙන තිබිණි. එමෙන් ම පණිවුඩකරුවන්, අණ බෙරකරුවන්, පක්ෂීන් මෙන් ම සිව්පාවුන් ද යොදා ගෙන ඇති අතර කන්දක් මුදුනේ දුම් ගැස්වීමෙන් සතුරන් එන බව දැනුම් දීම වැනි සන්නිවේදන මාර්ග ද විය.රජුගේ හෝ රාජ්‍ය නිලධාරීන් ගේ පණිවුඩ තල්පත්වල ලියා හීයක් මාර්ගයෙන් තවත් හී පොළකට විදීම පණිවුඩ යැවූ තවත් මාර්ගයකි. රහස්‍ය පණිවුඩ යවන විට පුස්කොළය ඔතා ඇති ලණු පටවල වාර ගණනින් පණිවුඩය ලබන කෙනා පිළිබඳ ඉඟියක් ද ලැබෙන ක්‍රමයක් එදා විය. ඒ සඳහා ලියැවුණ ගාථාවක් ද විය.පැරණි ගොඩනැගිල්ලඑනම් එක් වරපටයක් නම් එය සතුරාට ය. දෙකක් නම් මිතුරාට ය. තුනක් නම් නෑයකු සඳහා ය. වරපට හතර යොදනුයේ ප්‍රභූන්ට වන අතර, පහක් යොදනුයේ පියාට මවට හෝ සොයුරාට, සොහොයුරියට ය. හය වරක් නම් එය ගුරුවරයාට ය. වරපට හත් වරක් ඔතා ඇත්නම් එය ලැබිය යුත්තේ රජතුමා ය.සිංහල රජ දවස සන්නිවේදනය මේ ආකාරයෙන් සිදු වූ අතර පරදේශක්කාරයන් මෙරට යටත් කර ගැනීමත් සමඟ තැපෑල ක්‍රමවත්, විධිමත් හා නිත්‍ය සේවයක් ලෙස ක්‍රමයෙන් මෙරට ස්ථාපිත වන්නට විය.දාහත් වන සියවසේ අග භාගයේ දී ලන්දේසින් සිය යටත් විජිත අතර පණිවුඩ හුවමාරුව සඳහා විශේෂ බෝට්ටු සේවයක් ආරම්භ කර තිබේ. එය හඳුන්වා ඇත්තේ ‘පැකට් බෝට්ටු සේවය’ නමින් ය. ලංකාවේ මුහුදු බඩ ප්‍රදේශ යටත් කර ගත් ලන්දේසීහු රට අභ්‍යන්තරයේ පණිවුඩ හුවමාරුව සඳහා තැපැල් කාර්යාල පහක් පිහිටුවා ගත්හ.කොළඹ, ගාල්ල, ත්‍රිකුණාමලය, මන්නාරම හා යාපනය යන ප්‍රදේශවල ප්‍රධාන තැපැල් කාර්යාල පිහිටවූ අතර පසුව සෙසු ප්‍රදේශ කීපයකද තැපැල් කාර්යාල පිහිටුවන්නට විය. ලන්දේසින් අතින් බ්‍රිතාන්‍යය වෙත ලංකාව ගිලිහෙද්දී ඉතා හොඳින් ක්‍රියාත්මක වූ තැපැල් සේවාවක් මෙරට තිබුණ බවට සාක්ෂි ඇත.මෙරට ප්‍රථම තැපැල් ස්ථානාධිපතිව පත්කරනු ලබන්නේ බ්‍රිතාන්‍ය ජාතිකයන් විසිනි. කපිතාන් ඒ. කෙනඩි ප්‍රථම තැපැල් ස්ථානාධිපතිවරයා විය. ඔහු යටතේ තැපැල් දෙපාර්තමේන්තුව ද ආරම්භ වූ අතර පළමු තැපැල්පති වූයේ ද ඔහු ය.මුලින් ම පදික තැපැල්කරුවන් මඟින් කෙරුණු තැපැල් කටයුතු ක්‍රමයෙන් ගොනුන් බැඳි කරත්ත දක්වාත් එතැනින් තවලම්, අශ්ව කරත්ත, පාපැදි මෝටර් රථ, දුම්රිය, නැව් හා ගුවන් මඟින් ද කිරීමට තැපැල් ෙ දපාර්තමේන්තුව කටයුතු කර තිබේ. තැපැල් කටයුතු සඳහා බ්‍රිතාන්‍ය ජාතිකයෝ මුල් කාලයේදී වෙළෙඳ නෞකා යොදා ගත්තත් 1850 වනවිට ඒ සඳහා වෙනමම නෞකා යොදා ගත්හ.ඔවුන් පළමු වරට ඒ සඳහා ගිවිසුමක් ඇතිකරගනු ලැබුවේ පෙනිසියුලා ඇන්ඩ් ඔරියන්ටල් ස්ටීම් නැව්ගේෂන් සමාගම සමඟය. මුලින්ම ලන්ඩනය, ඇලෙක්සැන්ඩ්‍රියාව, ඊජිප්තුව සූවස් ඇළ හරහා මදුරාසිය, කොළඹ, ඉන්දුනීසියාව හා ජාවා දූපත් ඔස්සේ ඕස්ට්‍රේලියාව සිඩ්නි හා මෙල්බර්න් හරහා දිවෙන මාර්ගයක් යොදා ගනු ලැබිණි. පසුව විවිධ නැව් මාර්ග ඔස්සේ විවිධ සමාගම් සමඟ තැපැල් ප්‍රවාහන කටයුතු සිදුකර ඇති අතර ලංකාව ද විවිධ සමාගම් හා එක්ව තැපැල් ප්‍රවාහන කටයුතු කර තිබේ.1914 දී ඉන්දු ලංකා ජංගම තැපැල් කාර්යාලය ආරම්භ වන්නේ තැපැල් කටයුතු තවත් කාර්යක්ෂම ඉටු කිරීමටය. ඒ අනුව කොළඹ සිට මදුරාසිය දක්වා මේ ජංගම තැපැල්හල ක්‍රියාත්මක වූ අතර කොටුව දුම්රිය ස්ථානය කොළඹ සිට මදුරාසියටම සිය ප්‍රවේශ පත්‍ර නිකුත් කළේය. මේ දුම්රියෙන් තැපෑල වගේම මඟීහු ද ගමන් ගත්හ. කොළඹ සිට තලෙයිමන්නාරම දක්වා දුම්රියෙන් ද එතැන් සිට ධනුෂ්කොඩි දක්වා බෝට්ටුවෙන් ද ධනුෂ්කොඩි සිට මදුරාසිය දක්වා නැවත දුම්රියෙන් ද ගමන් ගැනීමට තැපෑලට මෙන්ම මඟීන්ට ද අවසර ලැබිණි.තැපැල් නිලධාරීන් එලෙස මදුරාසිය තෙක් ගෙන යන තැපැල් මලු එතැන් සිට කරච්චිය බලා ගුවන් ගත වෙයි. එම තැපැල් මල්ලේ ඇති ලන්ඩනයට යා යුතු ලිපි නැවතත් කරච්චියේ සිට ලන්ඩනයට යන්නේ ද ගුවනින් ය. ඒ අනුව කොළඹ සිට ලන්ඩනයට දින පහළොවක් ඇතුළත ලිපියක් යැවීමට ඉන්දු ලංකා ජංගම තැපැල් කාර්යාලයෙන් හැකියාව ලැබිණි.කේ.ඒ.වී.ආර්. කාරියප්පෙරුමඅද මෙන් එදා ද, තැපැල් කාර්යාල කවුළු සහ තැපැල් පෙට්ටි මාර්ගයෙන් ලිපි භාර ගනු ලැබිණි. තැපැල් කාර්යාලවල ද තැපැල් පෙට්ටිවල ද කලින් කලට එංගලන්තයේ රජකළ රැජන හෝ රැජනගේ ඔටුන්න සහිත නම් කොටා තිබිණි. පිළිවෙලින් වික්ටෝරියා රැජන හා VII වන එඩ්වඩ්,V වන ජෝර්ජ්, VI වන ජෝර්ජ් යන රජවරුන්ගේ සංකේත සහ යකඩ තැපැල් පෙට්ටි ප්‍රධාන නගරවල සවි කෙරිණ. ඒවායේ ඇති ශක්තිමත් බව නිසාම අදටත් එම පෙට්ටි සවි කරනු ලැබූ ස්ථානවලම ඇති අතර ජනතාව හා තැපැල් දෙපාර්තමේන්තුව අදටත් තැපැල් කටයුතු සඳහා එම පෙට්ටි භාවිතයට ගනී. නිදහසින් පසු බ්‍රිතාන්‍යයෙන් ආ යකඩ තැපැල් පෙට්ටි වෙනුවට ලංකාවේ සවි කෙරුණේ සිමෙන්තියෙන් සාදනු ලැබූ තැපැල් පෙට්ටිය.1857 වනවිට විදුලි සංදේශ සේවය ද තැපැල් දෙපාර්තමේන්තුව යටතේ ආරම්භ විය. ඒ අනුව ප්‍රථම විදුලි සංදේශ පරිපථය ඉදිකරනු ලැබුවේ කොළඹ සිට ගාල්ල දක්වාය. එතැන් සිට ව්‍යාප්ත වූ විදුලි සංදේශ පද්ධතිය 1880 තෙක් මෙරට පවත්වාගෙන ගියේ ඉන්දීය රජයයි. 1880 දී ඉන්දීය රජය ලංකාවට මෙය බාර දෙන විට දුරකථන රැහැන් සැපයුම් 1653 කින් හා විදුලි සංදේශ රැහැන් සැතපුම් 3366 කින් සමන්විත විදුලි සංදේශ ක්‍රමයක් මෙරට පැවැතිණි.තැපැල් ක්ෂේත්‍රයේ මුද්දරය උපත ලබන්නේ ද බ්‍රිතාන්‍යයෙන්ය.අතීතයේදී තැපැල්කරුවාට මුදල් ගෙවනු ලබන්නේ ලිපිය හෝ පාර්සලය ලබන තැනැත්තා විසින්ය. එකල ද බර හා දුර ප්‍රමාණය අනුව මුදල තීරණ වූ අතර එය අධික මිලක් විය. එබැවින් එම සේවය ලබන්නා කල්යාමේදී මුදල් නොදී සිටීම හා සේවය බාර නොගෙන සිටීමෙන් විවිධාකාර ප්‍රශ්න ගැටුම් ඇතිවිය. මුද්දරය බිහිවුණේ ඊට විසඳුමක් ලෙසය.ඉංග්‍රීසි ජාතික ශ්‍රීමත් රෝලන්ඩ් හිල් මහතා විසින් මේ විසඳුම ඉදිරිපත් කරනු ලැබූ අතර එහිදී තීරණය වූයේ ලිපිය යවන්නාගෙන් ඉතා අඩු ගාස්තුවක් අය කර ගැනීමටය. බ්‍රිතාන්‍ය රජය මේ යෝජනාව පිළිගත් අතර ප්‍රථම මුද්දරය නිකුත් වූයේ 1840 දීය. වික්ටෝරියා රැජනගේ උඩුකය සහිත සිතුවමකින් එම මුද්දරය සැකසිණ. මේ ක්‍රමය ලොව පුරා ප්‍රචලිත වූ අතර ලංකාව මුද්දරය භාවිත කිරීම ආරම්භ කළේ 1857 දීය. එහිද තිබුණේ වික්ටෝරියා රැජනගේ උඩුකය සිතුවමයි. එදා පැන්ස හයකට අලෙවි වූ මේ මුද්දරයේ වර්තමාන වටිනාකම ස්ටාර්ලින් පවුම් හත්දහස් පන්සියකි.සිංහල රජ දවස පටන් මේ දක්වා තැපෑලේ ඉතිහාසය පිළිබඳ බොහෝ දත්තයන්, අතීතයේ සිට භාවිතා කළ උපකරණ, ඡායාරූප සියල්ලෙන් හෙබි ශ්‍රී ලංකා ජාතික තැපැල් කෞතුකාගාරයක් දැන් අපට හිමිය. පාසල් සිසුන්ට, විශ්වවිද්‍යාල සිසුන්ට මෙන්ම සන්නිවේදනය ගැන උනන්දුවන ඕනෑම අයකුට, දැනුම් බොහෝමයක් ලබන්නට මේ කෞතුකාගාරය පරිශීලනය කිරීමෙන් පුළුවන. රජයේ නිවාඩු දින හැරෙන්නට කාර්යාල වේලාව ඇතුළත ඕනෑම වෙලාවක කෞතුකාගාරය නැරඹීමට ඒමට ජනතාවට දැන් පුළුවන.සුමේධා නවරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>11</day>
    </date>
    <link>http://www.silumina.lk/2010/07/11/_art.asp?fn=af1007118</link>
    <topic>අහුවෙන එකා අල්ලන් කෑම සහ ඉල්ලන් කෑම</topic>
    <author/>
    <content>ගලබොඩ සිරි ඥානිස්සර නායක ස්ථවිර(ගංගාරාමයේ පොඩි හාමුදුරුවෝ)මුදල් අමාත්‍යංශ ලේකම් ආචාර්ය පී.බී.ජයසුන්දර මහතාගේ ඉල්ලීමක් අනුව පොළොන්නරු දිස්ත්‍රික් ලේකම් / දිසාපති එකමුතුව “අපි කොයිබටද?” යන මාතෘකාව යටතේ ප්‍රකාශිත ශ්‍රී ලාංකිකයන්ගේ මත් බීම සංගණන වාර්තාව දැක මේ අදහස් ටික ඉදිරිපත් කරන්නට කල්පනා කළෙමි.එම සංගණන වාර්තාවට අනුව මුළු මහත් ශ්‍රී ලාංකික ජනතාවගෙන් අඩක් අඩුකර බලද්දී ශ්‍රී ලාංකික සමස්ත ජනතාවගෙන් එක් පුද්ගලයෙකුගේ මත් බීම වියදම මසකට රු. 2,431/-ක් පමණ වනු ඇතැයි ගණන් බලා ඇත.මේ නීත්‍යානුකූලව විකුණන මත් බීම සම්බන්ධයෙනි. නීතියෙන් පිටස්තරව නිෂ්පාදනවල භාවිතය ගත් විට මේ අනුපාතය වෙනස්වනු ඇත.වසර 30ක සිට ත්‍රස්තවාදීන්ගෙන් බැට කෑ ශ්‍රී ලාංකික ජනතාවට තරුණ අසහනකාරී තත්ත්වය මුවාවෙන් ද බැට කෑමට සිදුවී තිබිණ.ලෝක ආර්ථික අර්බුදය හමුවේ විවිධ රටවලට මුහුණ පෑමට සිදුව ඇති ප්‍රශ්න ගැන කථාකර වැඩක් නැත. ඒවා අපට ආදර්ශ විය යුතුය.එදා මෙදා මේ රටේ අර්බුදකාරීන් තම ඉලක්කය කරා යාමට උපයෝගී කරගත්තේ යමක් කමක් නොතේරෙන පාසල් දරුවන් සහ ළාබාල තරුණ කොටස්ය.විදේශීය බලවේග දරුවන් අපේ රටේ සංවර්ධනයට එරෙහිව විවෘතව මෙන්ම වක්‍රව ගන්නා ක්‍රියාමාර්ග ඔස්සේ ධනයට කෑදර අය බිල්ලට ගෙන රටේ සංවර්ධනය විනාශ කිරීමේ කුමන්ත්‍රණයක් ක්‍රියාත්මක වන බව රටවාසීහු නොදනිති.රටේ ජනතාව කුපිත කර නොමඟට යවා රටේ සංවර්ධනය කඩාකප්පල් කිරීමට උපාය මාර්ග රාශියක් ක්‍රියාත්මක වන බබවක් පෙනේ.කොළඹ නගරයේ ජාතික පාසල් කිහිපයකම විදුහල්පතිවරුන් පාසල්වලින් නෙරපා දමා ඇත. පාසල් හිතකාමී සංවිධාන නමින් මුවා වූ සංවිධාන අද පාසල් අධ්‍යාපනය අවුල්කරන තත්ත්වයක් පෙනේ. ඒ මඟින් ළමා පරපුර විප්ලවකාරී ග්‍රහණයකට පත්කර ගනිමින් පවතී.දුරකථන වීඩියෝ දර්ශන මඟින් දරුවන්ගේ මනස බොහෝ දුරට අවුල්කර ඇත. ඒ නොමඟ යාම මඟින් මත්කුඩු සහ විවිධ අපචාරවලට දරුවන් යොමුකර ඇත.තත්ත්වය මෙසේ නම් අපේ දරු පරපුරේ නිරෝගිකම අද අහෝසිවෙමින් පවතී. වැරදි ගමන්මඟ නිසා ගෙදරටත් හොරකම් කරන තත්ත්වයට දරුවන් පත්ව ඇත. දරු පරපුර විනාශ වෙතොත් අනාගත පරපුර ගැන කුමන කථා ද?දේශපාලන වාසි තකා රටට හානි පැමිණවීමට කවුරු උත්සාහ දැරුවත් එය තම නහය කපා ගැනීම වැනි අනුවන ක්‍රියාවකි.ජාති – ආගම් - දේශපාලන භේද සියල්ල ඉවතලා වසර කීපයක් රටේ සංවර්ධනයට සැම එකමුතුව ක්‍රියාකළ යුතු අවධියකි.රෝහල් රෝගීන්ගෙන් පිරී ඉතිරී ගොස් ඇත. පාසල් අධ්‍යාපනයේ විනය, සංවරකම විනාශව ඇත. ගුරුවරු, විදුහල්පතිවරු මේ තත්ත්වය හොඳීන් දනිති. නමුත් තම දරු පරපුර රැකගන්නට ඒ අයට බැරි තත්ත්වයක් උදාවී අවසානය. සියලු ගුරුවරු තමුන් ද, දෙමවුපියන් බව අමතක නොකර කරුණාව, මෛත්‍රිය ඇතිව ක්‍රියාකළ යුතුව ඇත.පාසල් දරුවන් ලවා කෘෂිකර්මාන්තය සඳහා ශ්‍රමදාන පැවැත්විය යුතුය. ගොයම් සිටුවීමෙන් විදේශීය රටවලට ධනය ඇදී යන කෘමිනාශක බෙහෙත් ආදිය සීමාකළ හැක. එවිට වස විෂ නැති සහලක් ද ලබාගත හැකිවනු ඇත.මිනිස් ශ්‍රමය නොමැති යුගයක තම දෙමවුපියන්ගේ් කෘෂි වගාවන් රැකගැනීම සඳහා දරුවන් පුහුණු කළ යුතුය.අද පාසලකට ළමයකු ඇතුළත් කරගත නොහැක. ඒ ප්‍රශ්නය ගුරුවරුන්ට විදුහල්පතිවරුන්ට විසඳිය හැකි ලේසි කාර්යභාරයකි.බොහෝ ගම්වල පාසල් වැසී ගොස් ඇත. දෙමවුපියන් පාසල් ගැන දක්වන උනන්දුව සැලකිල්ල අඩුය.පෞද්ගලික පාසල් ආරම්භකර පවත්වාගෙන යන අය තමන් ලබන ධනයෙන් කොටසක් හෝ වැයකර සෑම දිස්ත්‍රික්කයකම ජාතික පාසල බැගින්වත් සාදා දී තමන් අධ්‍යාපනය ලබාගත් නිදහස් අධ්‍යාපනය සුරක්ෂිත කරදිය යුතුව ඇත. එවැනි කරුණාවක්, මෛත්‍රියක් ඇති අය මේ රටේ විරලය. සාරධර්ම ගොඩනැඟීමට සියලු ආගමික පිරිස් මූලිකත්වයක් ගෙන ක්‍රියාකළ යුතුය.සුරාවෙන්, සූදුවෙන්, දුශ්චරිතයෙන් දරු පරපුර රැක ගැනීමට සෑම දෙමවුපියෙක්ම, වැඩිහිටියෙක්ම වගබලා ගතයුතුය.අලසකම ඉහවහා ගොස් ඇත. තම ආහාර ටිකවත් ගෙදර උයාපිහාගෙන කන්නට බැරි තත්ත්වයට සැම අලසය.ජීවන බරේ අපහසුතාව කතා කරන කවුරුත් නාස්තිය නැතිකර නැත. කාගෙන් හෝ යමක් ගන්නවා මිස කාටවත් යමක් දී උපකාර වන්නට සිතන අය අඩුය.පගාව, ආශාව ඉහවහා ගොස් ඇත. වැරදි අයුරින්වත් උපයන දේ නාස්ති නොකර ඉතිරිකර ගන්නට සමත් අය අඩුය. අල්ලසක් නොදී මොනම කටයුත්තක්වත් කරගන්නට බැරි තත්ත්වයක් රටේ උද්ගත වී තිබේ.මනුස්සකම අමතක කර ඇති බොහෝ අය තිරිසන් ගති ද ඉක්මවා ගොස් ඇත. ධර්මය ඇසීමට නොව ප්‍රචාරයට මුල්තැන දී ධර්ම මාර්ගයෙන් පිට පැන්න සමාජයක් මඟින් සැපවත් අනාගතයක් කෙසේ බලාපොරොත්තු වන්නද?තම ගෙදර, තම ගම, තම පරපුර හා රට ගැන සිතා දුරදක්නා නුවණින් සියල්ලන් ක්‍රියාකළ යුතු වන්නේය.ජන සන්නිවේදන මඟින් රටේ සැම රැකගන්න ක්‍රමවත් වැඩසටහන් එළිදැක්විය යුතුය.වරදට නිසි දඬුවමක් නැත. නීතිය පිළිපදින්නන් ද නැත. වැදි සමාජයේ නීති අකුරටම ක්‍රියාත්මක වේ.ආශාව, තෘෂ්ණාව කාටත් තිබිය හැක. ධර්මය ඇත්තේ එයින් මිදීමටය. එවැනි තත්ත්වයක් රටේ දක්නට ඇත්තේ ඉතා අඩුවෙනි.කාටවත් දොස් කියනවා නොව, රටේ පරිහානිය ගැන කථා නොකර සිටීමෙන් අප රටේ සියලු සාරධර්ම විනාශ වී යන බවක් පෙනෙන නිසා කවුරුත් ඇස් ඇර අවධානයෙන් සියලු අංශයක වගකීම ඉටුනොකර මේ රට ගොඩගත නොහැකිය.තම රැකියාව හරියාකාරව කරන කෙනෙක් නැත. පළපුරුදු අය දැන් මහලුය. අලුත් අයගේ සාරධර්ම පිරිහී ගොස් ඇත. සෑම අංශයකම සාර්ථක පුහුණුවක් ලබාදීම රටට අවශ්‍යය.කථාව හැර වැඩක් නොමැති තත්ත්වයට රජයේ සහ පෞද්ගලික අංශවල සේවා තත්ත්වය පරිහානිය කරා ගොස් ඇත.මුදල් අමාත්‍යංශ ලේකම් ආචාර්ය පී.බී.ජයසුන්දර මහතා දිනකට පැය 14කට වඩා වැඩකරන නිශ්ශබ්ද පුද්ගලයෙකි. ලෝකයේ ආර්ථිකය කඩාවැටෙද්දී මේ තරමින්වත් අප ආර්ථිකය රැකගැනීමට එතුමා ගෙන යන සත්කාර්යයට කවුරුත් ණයගැතිය. එවැනි පුද්ගලයෙකු නැවත සේවයේ යෙදවීමට ජනාධිපතිතුමා සමත්වීම ද අපට සතුටකි.මත් වතුර ගැන එතුමා කළ පරීක්ෂණයේ වාර්තා එළිදක්වා ඇත. තත්ත්වය එසේනම් මේ රටේ කාන්තා පක්ෂය ද මත් වතුරට ඇබ්බැහි කරවීමේ භයානක උපක්‍රමශීලී වැඩසටහනක් දැන් දැන් ක්‍රියාත්මක වේ. ඒ නිසා මවුවරුන් රැක ගැනීමට කවුරුත් ආචාරශීලී විය යුතුව ඇත.මැහුම් කර්මාන්තය අද පහත වැටී ඇත්තේ කාන්තා පක්ෂය එවැනි රක්ෂාවලට නොයන නිසාය. අද සැළුන් සංස්කෘතිය ගම් නියම්ගම් දක්වා කළඑළි බැස ඇත.කාමර විකිණීමේ වැඩසටහනට කිසිම අවසරයක් අවශ්‍ය නැත. දරුවන් සිටින දෙමවුපියන් මේවා සඳහා නිසි ක්‍රියාදාම යොදා තම ගම-රට රැකගත යුතුය. නීතියක් නැති රටක ශිලාචාර ජනතාව නීතිය අතට ගත යුතුය.කැත්තේ, උදැල්ලේ කර්මාන්තයට සේවක සම්පත් නොමැත. පිටරටින් හෝ කම්කරුවන් ගෙන්වා කර්මාන්ත, කෘෂිකර්මාන්තය නංවාලීමට සුදුසු ක්‍රියාමාර්ග ගත යුතුය.තේ-රබර් කර්මාන්ත සඳහා සේවක පිරිස් නැත. ඒ සඳහා අවශ්‍ය ප්‍රමිතියට අයත් කිරි කපන පිහියා ආදී ආයුධ නොමැත. ඒවා ගැන සොයන්න බලන්න සංවිධාන ද නොමැත.”රට නඟමු ගොඩ ගනිමු” යනාදී සංවිධාන බිහිවූවත් ඊට අදාළ ප්‍රශ්න විසඳීම් රටේ නැත.එදා “ජනසවිය” නමින් දුප්පත් ජනතාව නඟාසිටුවීමේ සංකල්පනාව ගංගාරාමයෙන් බිහිවිය. අද එය ‘සමෘද්ධි’ නම් වේ.සමෘද්ධි ව්‍යාපෘතිය සත් කාර්යයක් වුවත් ඒ දෙන දීමනාවෙන් කාටවත් ප්‍රයෝජනයක් නැත. ඒ ක්‍රමයට වෙනත් විකල්ප ප්‍රතිසංවිධාන වැඩසටහනක් රටට හඳුන්වා දීමට කාලය එළඹ ඇත.දඬුවම ගමෙන්ම දී ගම රැකගැනීමේ පොදු සංවර්ධන ව්‍යාපෘතියක් ගමෙන් ඇරඹිය යුතුය. නමුත් අද ගමේ තරුණ පිරිස් නැත. මහලු වූ දුර්වල වූ පිරිස පමණක් ගම රැකගෙන ජීවත්වෙති. මේ නිසා ගම තුළින් රටේ විශාල සංවර්ධනයක් කළ නොහැකි තත්ත්වයක් උදාවී තිබේ. මේ නිසා ගමෙන් යළි නැගිටීමක් බලාපොරොත්තු විය නොහැක. එය උදාකිරීමට රටේ නායකත්වය කල්පනා කළ යුතුය.නිරෝගිකමට මුල්තැන දී නාස්තිය පිටු දකින්නට දැනුම ලබා දී, දරු සම්පත්වල වටිනාකම අවබෝධකර, අනාගත ප්‍රජාව සංවර්ධනය කිරීම සඳහා ක්‍රමවත් වැඩසටහනක් දියත් කළ යුතුව ඇත.ඇමැතිකම් නැති මන්ත්‍රීවරු දේශපාලන භේදයෙන් තොරව සත්කාර්ය සේවාවලට පත්කිරීමෙන් ඒ උදාර සත්කාර්යයට මුල්තැනක් දිය හැකි තත්ත්වයක් අපට පෙනේ. ගම හදන්න පළාත් සභා, ප්‍රාදේශීය සභා මීට වඩා දූරදර්ශී විය යුතුව ඇත.ගමේ ළිඳේ වතුර ටික ගැන විශ්වාසය නැති, වතුර බෝතලය ගැන සිතන තත්ත්වයට ගම්බද ජනතාවගේ මනස විකෘති වී තිබේ. තත්ත්වය එසේ නම් සංවර්ධනය කොතැනින් කොයි අයුරින් පටන්ගත යුතුද? යන්න පිළිබඳ කවුරුත් සිතා-මතා, යහපත් යෝජනා-අදහස් ජනසන්නිවේදන මාර්ගයෙන්වත් එළිදැක්වීමට උනන්දුවෙත්වා.ජනසන්නිවේදකයින් වල්පල් සඳහා වෙන්කෙරන කාලය රටේ සංවර්ධනයට අවශ්‍ය සැලසුම් යෝජනා සඳහා වෙන්කෙරෙත්වා.වෙන්න තියෙන දේ හුඟාක් දුරට වී අවසානය. නමුත් එසේ කියා බේරීමට අප කාටවත් බැරිය. අපේ අනාගත පරපුර සඳහාවත් කවුරුත් වාද-භේද ඉවත ලා දුර්වලකම් වලින් මිදී රට ගොඩනැඟීමේ සත්කාර්යයට තම-තමන් තනි- තනියෙන් හෝ උරදී ක්‍රියාකෙරෙත්වා.කාගේත් ජීවිත, චරිත බිළිගන්නා භූ®තයන්, කුම්භාණ්ඩයන් වැඩිවී ඇත. තම තමන් ගැන සිතා, සතුට සැපත රට ගැන සිතා, සැම අවදියෙන් ක්‍රියාකෙරෙත්වා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>11</day>
    </date>
    <link>http://www.silumina.lk/2010/07/11/_art.asp?fn=af1007113</link>
    <topic>රේඛා</topic>
    <author>රූපාන්ති බුලත්සිංහල</author>
    <content>නිදහස ලැබුණ ඇසිල්ලෙන් ඌ ඉගිලී ගියා. නිදහස ලැබුණාම අපේ ඈයොත් එහෙම එකේ, කුරුල්ලෙක් වුණාම කොහොම වෙන්න ඕනෙද? සීමා මායිම් වැට කඩුලු කිසිම දෙයක් ගැන නිනව්වක් නෑ. කරදරයක් අතුරු අන්තරාවක් වුණාම තමයි, සීමාව මතක් වෙන්නේ. එතකොට සිද්ධ වෙන්න තියෙන හැම දෙයක්ම සිද්ධ වෙලා අහවරයි. අනේ අනිච්චං මෙහෙමත් නාටක කියලා හිත හදාගන්වා ඇරෙන්න මොනවා කරන්න ද?නිදහස සොයා ගිය පරවියෙක් නිසා දෙපිරිසක් උදහස්වූ පුවත ඇස ගැසුනේ 30 වෙනිදා දිනමිණ මුල් පිටුවෙන්. යාබද නිවෙසක ඇති කරන පරවියෙක් අනෙක් ගමේ නිවෙසකට යාම නිසා මේ ගැටුම ඇති වූ බව පැහැදිලි කර තිබුණි.අනේ ඉතින් පරවියාට මොනවා තේරෙනව ද? තටු නැතුවත් අපේ අය ඉගිලෙන්න හදන එකේ. පරවියා ගැන කුමන කතා ද? මේ ටික හිතාගන්න තරම්වත් ශක්තියක් මිනිස්සුන්ට නැද්ද? සාමය ගැන ලොකු කතා කිව්වට වැඩක් නෑ. ඒ සියල්ලම ක්‍රියාවෙන් පෙන්වන්න ආසා නැද්ද?පුංචි එවුන් පංතියට ආවා. නිදා වැටෙනවා. ඈනුම් අරිනවා. ඒත් වේවැල සැර වුණේ නැහැ. ගුරුතුමාට ඉවසන්න සිද්ධ වුණා. සැර වැර මොකටද පුංචි වයසට, පුංචි එවුන්ගේ තාරුකාවගේ ඇස් දිහා බලාගෙන බැහැ තවත් රවලා බලන්න.සමහර ළමයි වෙලාවට ආවෙ නැහැ. තවත් අය සති ගණන් ආවෙ නැහැ. ළංවෙලා අහන්න හිතයි. ඒත් කොහොමද පුංචි හිත් පාරවන්නේ, සමනළ තටුවක් වුණත් ආසාවට අල්ලා බලන කොට ඒකට රිදෙනවා. ඒ හින්දමයි පසුබසින්න සිද්ධ වුණේ,එකපාරටම මතකයට ආවේ අතීතය. වෙඩි හඬට බය වෙලා එහාට මෙහාට දුවන පුංචි පැටව්. රිදුන හිත් තවත් රිද්දන්න බෑ දෙයියනේ, විදුහල්පතිතුමාට එහෙම හිතුණා. 30 වෙනිදා දිනමිණ වාර්තා කළේ සියලු පුවත් හෙළි දක්වමින්.කියාගන්න බැරි දුකක් පුංචි එවුන්ගෙ හිත්වල ඇති, එදා වේල සරි කරගන්න බැරුවාවත් ද? දිඹුලාගල පැත්තේ පාසලක විදුහල්පතිතුමාගෙ ආදරය පිය සෙනෙහස සේ ගලන්න පටන් ගත්තා. ආදරණීය තාත්තා පිටරට යාළුවකුට සියලු පුවත් දන්වමින් ලිපියක් යැව්වා.දරුවන්ට ආහාර වේලක් දීමට යාළුවා සහයෝගය දුන්නා. ආහාර වේල් දෙකම පුංචි එවුන්ට දෙන්න විදුහල්පතිතුමාට හැකි වුණා. අනේ අපේ ගුරු තාත්තා, වචනයෙන් කියාගන්න බැරි බොහෝ දේ පුංචි අයගේ ඇස්වල ලියවිලා තිබුණා. හැම තාත්තා කෙනකුටම විදුහල්පති කෙනෙක් වෙන්න බැරි වුණත්, හැම විදුහල්පති කෙනෙකුටම දරුවකුට අම්මා කෙනෙක්, තාත්තා කෙනෙක් වෙන්න පුළුවන්. මුදල් ගැන නොසිතා පිය සෙනෙහසින්, මවු සෙනෙහසින් දරුවන් දකින්න විදුහල්පති නෙත් වාසනා වේවා!ගාමිණී පුතා දිවිදුන් ඉසව්වට අම්මා ආවා. පුතේ මං ආවා ඔයා බලන්න. කඳුළු අතරින් අම්මාගේ දෑස කතා කළා. මේ පුවත ඡායාරූපයක් සමඟින් 03 වෙනිදා ලක්බිම හෙළි කළා. අම්මට අතීතය සිහිපත් වුණා. ඇගේ උගුර හිරවුණා. පුතාගේ ආදරණීය රුව ඇයට මැවී පෙනුණා. ඇය ලේන්සුවෙන් දෑස තද කරගත්ත මගේ පුතා වීරයෙක්, එකපාරටම අම්මාගේ සිතට එඩිතර බවක් ආවා.අවුරුදු 19 ක් ගෙවිලා ගියා. පුතා මිය ගිය තැන දැකගන්න අම්මා පෙරුම් පිරුවා. බෝම්බ පුපුරණ භයංකර ඉසව්වට අම්මාට එන්න හැකියාවක් තිබුණෙ නැහැ. කවදාහරි මං මගේ පුතා වීරයෙක් වුණු තැනට යනවා. ඒ අම්මාගෙ අධිෂ්ඨානය. අම්මාගෙ ඉල්ලීම නොපිරිහෙලා සපුරන බවට ජනාධිපතිතුමා පොරොන්දු වුණා. යුද්ධය අවසන් කළා. අම්මාගෙ පොරොන්දු ඉටුවුණා.ඇයි අම්මේ, තවමත් ඇස් දෙකේ කඳුළු. ඔයාගෙ පුතා වීරයෙක්. අපි යුද්දෙට නොගියාට අපිටත් ඒ හැඟීම දැනෙනවා. පරම විභූෂණ සම්මානයෙන් පිදුම්ලත් එකම රණවිරුවා ඒ අම්මාගෙ පුතා. ඉතින් කඳුළු පිස දාලා ටිකක් හිනාවෙන්න. තුන් සිංහලේ ම අම්මාවරුන්ට අම්මා ආදර්ශයක්... සාමාන්‍ය අම්මාවරුන් අතර උත්තම අම්මා කෙනෙක්.පුතා එනකම් මොන්ටිසෝරියෙ යාළුවො බලාගෙන හිටියා. ඒත් පුතාට එදා යන්න බැරි වුණා. යාළුවො හිතන්නැති පුතාට සනීප නැතුව ඇති කියලා. හෙට ඒවි... යාළුවො හිත හදාගත්තා. ලොකු මිනිස්සු වගේ නෙවෙයි පුංචි එවුන් හරිම සමගියි. ගහගත්තත් බැණ ගත්තත් ඒ වෙලාවට විතරයි. හිතේ තියාගෙන පලිගන්න පුංචි එවුන්ට බැහැ.අපි කොහොමද කියන්නෙ පුතා ආයි කවදාවත් මොන්ටිසෝරි එන්නෙ නැහැ කියලා. හරියටම බණ්ඩාරවෙල නගරයේ කහ ඉරක් මත ලේ විලක පුතා නිදාගෙන හිටිය බව 08 වෙනිදා දිනමිණ මුල් පිටුවෙ ලියලා තිබුණා. අසංවර රියදුරෙක් පුතාගෙ ජීවිතය තලා කුඩු පට්ටම් කෙරුවා. මේ වගේ සිද්ධි සිය ගණනක් ඉතිහාසයේ වෙලා තියෙනවා. මේ පණිවුඩය රථවාහන පදවන අයටයි. කහ ඉරි හරහා රිය පදවන විට ඉවසන්න පුරුදු වෙන්න. ඔබේ ජීවිතය වගේම මගී ජීවිතත් වටිනවා. මේ ටික හිතුවා නම් පුතා තවමත් ජීවත් වෙනවා.පුංචි නංගි කෙනෙක් කර පින්නාගෙන ගිනි මද්දහනෙ අක්කා කෙනෙක් ඇවිදින කොට බලාගෙන ඉන්න හැමෝගෙම නෙත් කඳුළින් බර වුණා. අනේ... අම්මා තාත්තා කවුරුත් නැතිව ඇති. බොහෝ දෙනාට එහෙම හිතුණා. එහෙම හිතලා තමයි මොනවා හරි උපකාරයක් කරන්න පෙළඹුණේ. කවුරුත් හිතුවෙ නැහැ ඇය කරන්නෙ වංචාවක් කියලා. එහෙම හිතන්න බැහැ ඒ අහිංසක මූණ දැක්කහම හැමෝම උපකාර කළා.ඒ අහිංසක මූණ වෙස් මූණක් කියලා, ඔබට වගේම බොහෝ දෙනාට දැනෙන්න පටන්ගත්තේ පස්සෙ, මේ පුවත අනාවරණය කර තිබුණේ 08 වෙනිදා දිවයින, මේ වෙනකොට මේ අහිංසක අක්කා මාතර නගරය වටා තිබුණ ලක්ෂයකට වඩා වටිනා ජංගම දුරකථන හොරකම් කරලා තිබුණා.රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>11</day>
    </date>
    <link>http://www.silumina.lk/2010/07/11/_art.asp?fn=af1007115</link>
    <topic>ඇමතිතුමනි මේ අහන්න</topic>
    <author>සුභාෂිණී ජයරත්න</author>
    <content>මෙවර ‘ඇමතිතුමනි මේ අහන්න’ තීරය වෙන්වන්නේ මහාමාර්ග අමාත්‍යංශයටයි. ජන ජීවිතයට බලපෑම් එල්ලවන මහාමාර්ග දුෂ්කරතා, මාර්ග අබලන්වීම් වැනි ප්‍රශ්නවලට පිළිතුරු දෙන්නේ මහාමාර්ග නියෝජ්‍ය අමාත්‍ය නිර්මල කොතලාවල මහතාය. ඔබේ ගැටලු, යෝජනා මෙන්ම චෝදනා සියල්ලම ඉතා ඉක්මනින් විසඳුම් ලබාදෙන බවට ඇමැතිවරයා පොරොන්දු විය.අතුරුගිරිය එම්.කේ. ගුණදාසබොහෝමයක් ප්‍රදේශවල මාර්ග සාදා තිබුණත් පාර දෙපස ඇති පදික වේදිකා ඉතාමත් අක්‍රමවත් ලෙස සකසා ඇත. කොන්ක්‍රීට් ස්ලැබ් අල්ලා ඇති තැන්වල ඒවා ඉතා අක්‍රමවත් නිසා බොහෝ දෙනෙක් ඒවායේ කකුල් පැටලී වැටෙන වාර අනන්තය. මේවා කාගේ උවමනාකම් මත සෑදූ ඒවා ද?මාර්ග සංවර්ධන අධිකාරියට අයත් බොහොමයක් මාර්ග දෙපස තියෙන පදික වේදිකා හොඳ තත්ත්වයෙන් නිමකර තිබුණත් තැන් කිහිපයක විවිධ හේතූන් නිසා අබලන්වී තිබෙනවා. පදික වේදිකා කැඩි බිඳී ගිය තැන් කඩිනමින් අලුත්වැඩියා කරන්න අවශ්‍ය පියවර ගන්නවා.මහරගම විනීතා කොඩිකාරවැසි දිනවල පාරට ගියවිට අපිට සිදුවන්නේ අනේකවිධ හිරිහැර. මහාමාර්ග හොඳට තිබුණාට ක්‍රමවත් ලෙස ජලය බැසයාමේ කාණු පද්ධතියක් නොමැති කම නිසා වැසි වතුරින් මාර්ග යටවන වාර අනන්තය. දැන් සුළු වැස්සකට වුවද මාර්ග යටවෙයි. දකින දකින හැම තැනකම පාරවල් හැදීමේ අවසානයක්ද නැත. මේ ගැන දැන්වත් ඔබතුමාගේ අවධානය යොමු කර ඉක්මණින් විසඳුමක් දෙන්න.මාර්ග සංවර්ධන අධිකාරිය අලුතින් මාර්ගයක් සංවර්ධනය කරන කොට ප්‍රධාන වශයෙන්ම වතුර බැසයාමේ කාණු පද්ධතිය ගැන විශේෂ අවධානයක් යොමු කරනවා. බොහෝ මාර්ගවල කාණු පද්ධතියක් තිබුණාට විවිධ හේතු නිසා ඒවා අවහිර වෙලා. මහජනතාවගේ ක්‍රියාකාරකම් ද හුඟක් වෙලාවට මේ සඳහා බලපානවා. තම ගෙදරට, ආයතනයට යන්න පාර හදාගන්නේ කාණුව වහලා. අනෙක් අතට වගුරු බිම්, පහත් බිම් හිතුමනාපෙට ගොඩකරනවා. කුණු ටික දාන්නේ කුණු භාජනයට නෙමෙයි කාණුවට. ඝන අපද්‍රව්‍ය කාණුවලට දැම්මාම කාණු හිරවෙනවා. කොහොම වුණත් මහාමාර්ග දෙපස කාණුවල ඇති අවහිරතා සියල්ල ඉවත් කිරීමටත්, කාණු පද්ධති නොමැති අවශ්‍ය තැන්වලට ජලය බැසයාමේ ක්‍රමවේදයක් සකස් කරන්නත් මම නිලධාරීන්ට උපදෙස් දී තිබෙනවා.කෝට්ටේ වසන්ත වික්‍රමනායකමහාමාර්ග දෙපස අලංකාර කිරීමට අධික වියදමක් දරා ගස් වැවීමට රජය කටයුතු කරනවා. නමුත් නගරය අලංකාර කළත් මේවායේ කිසිම නඩත්තුවක් නැහැ. මාසයෙන් දෙකෙන් මේ සියල්ල නැවත පරණ තත්ත්වයට පත්වෙයි. මේ ගැනත් අවධානය යොමු කළොත් හොඳයි.මාර්ග සංවර්ධන අධිකාරිය මාර්ගය දෙපස අලංකාර කිරීමේ නව වැඩසටහනක් ආරම්භ කර තියෙනවා. උදාහරණ ලෙස පාර්ලිමේන්තු අවතීර්ණ මාවත අලංකාර කර නඩත්තු කටයුතු දිගටම කරගෙන යාම අධිකාරිය විසින්ම සිදුකරනවා. අනෙකුත් ප්‍රධාන මාර්ග දෙපස අලංකාර කිරීම හා පවත්වාගෙන යෑමට මාර්ග සංවර්ධන අධිකාරියේ කොන්දේසි වලට යටත්ව පෞද්ගලික ආයතන හා පළාත් පාලන ආයතන සඳහා ලබාදීමට පියවර ගන්නවා. එවිට මෙම තත්ත්වය මඟහැරීයයි කියා මම විශ්වාස කරනවා.වෙන්නප්පුව අයි.ඒ. සුබසිංහවෙන්නප්පුව කනත්ත අයිනේ ඇති අඩි 12 ක් පමණ පළල පාර ගෙවල් 10 ට යාමට ඇති එකම පාරයි. මේ පාර වැහි දිනවල මඩ වගුරකි. මෙය කොන්ක්‍රීට් යොදා සකස්කර දෙන මෙන් කරන ලද ඉල්ලීමට වෙන්නප්පුව ප්‍රාදේශීය ලේකම් කොට්ඨාසයෙන් යහපත් ප්‍රතිචාරයක් ලැබුණත් ගෙවල් 08 න් දෙදෙනෙක් විරුද්ධ වීම නිසා මෙය අතරමඟ කඩා ඉහිරිණි. කිසිම හේතුවක් නැතිව මේ විරුද්ධවීම නිසා අද වන විටත් මේ පාර සාදා නැත. ජනාධිපතිතුමාගේ මගනැගුම සංකල්පය යටතේ මේ පාර සකසා දෙන්න.වෙන්නප්පුව කනත්ත අයිනේ පාර සංවර්ධනය කිරීමට මෙයට පෙර මුදල් ප්‍රතිපාදන වෙන් කර තිබුණත් කිසියම් හේතුවක් නිසා එය සංවර්ධනය වී නැහැ. මේ මාර්ගය ප්‍රාදේශීය සභාවට අයත් මාර්ගයක්. වෙන්නප්පුව ප්‍රාදේශීය සභාවේ සභාපතිතුමා මෙම මාර්ගය සංවර්ධනය කිරීම සඳහා යන ලක්ෂ 10 ක මුදලින් රුපියල් ලක්ෂ 05 ක ප්‍රතිපාදන මහාමාර්ග අමාත්‍යාංශයෙන් ඉල්ලා තිබෙනවා. එය 2010 වසරේ ප්‍රතිපාදන වලින් අනුමත කර තිබෙනවා. 8 වැනි මාසයේ සිට ආරම්භ කළ හැකියි. ජනාධිපතිතුමාගේ මඟනැගුම සංකල්පය යටතේ ඉදිරියේදී මේ සඳහා අවශ්‍ය ප්‍රතිපාදන ලබාදීමට කටයුතු කරනවා.වීරඹුගෙදර ඇන්ටන් කල්දේරාදැනට වසර 2 ක පමණ පෙර සිට හීලවගෙදර වැවේ වැලි ඇදීමේ කොන්ත්‍රාත්තුව බාරගත් කොන්ත්‍රාත්කරු වැලි ගොඩදමා දිනපතාම විශාල ටිපර් රථවලින් වැලි අදින්නේ පඹේහන්දිය වාරියපොළ පාරේ කළුගමුව හරහාය. මේ විශාල ටිපර් රථ දිනපතාම යාම නිසා මේ පාර ඉතා අබලන් තත්ත්වයට පත්ව ඇත. කළුදෑලිය පාසලේ සිට ඇති පාරද මේ හේතුවෙන් අබලන් වී, වාහනයක් ගමන් කළ නොහැකි තත්ත්වයට පත්ව ඇත. මීට විරුද්ධව පොල්ගහවෙල ප්‍රාදේශීය සභාව කටයුතු කරගෙන යද්දී දේශපාලන බලපෑම් නිසා අතරමඟ ඇනහිටුණි. අසරණ අපිට පිළිසරණක් වී පාර සාදා දෙන්න.මෙය ප්‍රාදේශීය සභාවට අයත් පාරක් නිසා වැලි අදින්නන් සමඟ ප්‍රාදේශීය සභාව ගිවිසුමක් ඇති කර ගත යුතුයි පාරේ නඩත්තුවට. පාර අබලන් වනවා නම් ඒ ගිවිසුමට අනුව වැලි අදින කොන්ත්‍රාත්කරුවන් පාර සාදා දිය යුතුයි.කොහොම වුණත් ජනතාව ගැන සිතා තාවකාලිකව මේ අබලන් තත්ත්වය පිළිසකර කරන්න කටයුතු කරනවා. ඉන්පසු අදාළ ගිවිසුම ඇති කරගෙන වැලි අදින්නන්ගෙන් ඒ නඩත්තු මුදල ලබා ගත යුතුයි.(ගැටලුව අපට ඉදිරිපත් කළ අයට දුරකථනයෙන් අමාත්‍යවරයා සම්බන්ධ කර දීමට අපට හැකි විය. ඔහුගෙන් විස්තර දැනගත් අමාත්‍යවරයා මෙසේ ද කීවේය.)මම මේ පාරේ මගක් ගිහින් යන්න බැරුව හැරිලා ආවා. පාර අබලන් තමයි මම දන්නවා. ඒක හදන්න ඕන.දොඩන්දූව ආර්.කේ.විනීගාලු - කොළඹ ප්‍රධාන මාර්ගයට මුහුණලා මාගේ නිවස පිහිටා ඇත. වැසි දිනවල වාහනවලින් විසිවී යන ජලය ගලාබසින්නේ මාගේ් නිවෙස තුළිනි. මේ නිසා මාගේ නිවෙසේ ජනෙල් දොරවල් පවා දියබත් වෙයි. වගකිවයුතු අයට වසර කිහිපයක් දැනුම් දුන්නද ප්‍රතිඵලයක් නැත. වතුර බැස යාමට කාණු පද්ධතියක් හෝ සකස් කර දෙන්න.මෙය දීර්ඝ කාලයක් තිස්සේ පවතින ගැටලුවක්. එයට විසඳුමක් ලෙස මෙම ස්ථානයේ එක්රැස් වන ජලය මුහුද දෙසට බැස්සවීම සඳහා ඉඩම් අත්පත් කරගෙන තියෙනවා. එයට විරුද්ධව එම ඉඩම් හිමියා මාර්ග සංවර්ධන අධිකාරියට එරෙහිව නඩු පවරා තිබෙනවා. එහිදී පවරාගත් ඉඩම් කොටස නැවත අයිතිකරු වෙත පවරා දීමටත් එම ඉඩමේ දකුණු මායිමෙන් නැවත අත්පත් කැරගැනීමක් සිදුකිරීමටත් එකඟතාවකට පැමිණ තිබෙනවා. නමුත් මේ ඉඩමේ දකුණු මායිම සම්බන්ධයෙන් ද ආරවුලක් පැන නැඟී තියෙනවා. එම ඉඩම් හිමියාට මෙම පැමිණිලිකරු තවත් නඩුවක් පවරා තිබෙනවා. මෙම නීතිමය තත්ත්වය නිසා තාවකාලික ව හෝ මෙම ඉඩම් තුළින් ජලය බැස්සවීමට කටයුතු කිරීමට නොහැකිව තියෙනවා. මෙම නීතිමය ගැටලුවට විසඳුම් ලබාගැනීම කඩිනම් කරන ලෙස මාර්ග සංවර්ධන අධිකාරියේ නීති අධ්‍යක්ෂවරයා වෙත උපදෙස් ලබාදුන්නා.මැල්සිරිපුර ටී.ඒ.අබේරත්නහිරියාල ආසන්නයේ ඉබ්බාගමුව ප්‍රාදේශීය ලේකම් කොට්ඨාසයේ අංක 413 නාබැට ග්‍රාමනිලධාරි වසමේ පරණගම පාර ගමනැඟුම ව්‍යාපෘතිය යටතේ ලක්ෂ 17 1/2 වියදමින් කොන්ක්‍රීට් කර වසරක් යෑමට පෙර පාර අබලන් විය. කොන්ත්‍රාත්කරුට මුදල් ගෙවීමේදී කාර්මික නිලධාරි වාර්තාව අවශ්‍යයි නේද? අවශ්‍ය නම් කාර්මික නිලධාරීන්ගේ පරීක්ෂාව නිවැරැදිද? ගමට අවශ්‍ය පාර නැවත සකස් කරන්නේද? මහින්ද චින්තනයේ සංවර්ධන ක්‍රියාදාමය මෙයද?මෙය ගම නැඟුම ව්‍යාපෘතිය යටතේ ක්‍රියාත්මක වූ වැඩසටහනක්. එය එවකට ජාතිය ගොඩනැඟීමේ අමාත්‍යංශය යටතේ සිදුකල සංවර්ධන ව්‍යාපෘතියක්.නමුත් මේ පිළිබඳව සොයාබැලීමේදී මේ මාර්ගය සංවර්ධනය කිරීමේ කොන්ත්‍රාත්තුව ලබාගෙන තිබෙන්නේ නාබැට පුබුදු ගොවි සංවිධානය විසින්. සියයට විස්සක ශ්‍රම දායකත්වයක් සහිතව ගමේම අය විසින් ඉදිකළ මාර්ගයක්.මේ පිළිබඳව සොයාබලා අවශ්‍ය පියවර ගන්න මම නිලධාරීන්ට උපදෙස් ලබා දී පිළිසකර කිරීමට පියවර ගන්නවා.ලුණුවිල පාඨකයෙක්ලුණුවිල බොරලැස්ස හරහා බෝලවත්ත දක්වා දිවෙන මහාමාර්ගය ඉතා අබලන්. වරින් වර පැලැස්තර දැමුවත් පලක් නැත. මේ සම්බන්ධව ක්‍රියාමාර්ගයක් ගන්න.මෙයත් පළාත් සභාවට අයත් මාර්ගයක්.ලුණුවිල හන්දියේ ඉඳලා බෝලවත්තට වැටෙන තැනට, පල්ලිය අසලට වෙනකම් මාර්ගය කිලෝමීටර් හයක් – හතක් විතර ප්‍රමාණයක් අබලන් වෙලා තියෙනවා.පළාත්බද මහමාර්ග අමාත්‍යංශය සමඟ සම්බන්ධවෙලා මෙම මාර්ගය පිළිසකර කරන්න ඉදිරියේදී ක්‍රියාමාර්ග ගන්නවා.  බටගොල්ල එස්.අමරසිරියක්කල මංසන්ධියේ සිට කිරිඳිවැල දක්වා පාර වලවල් හෑරී ඇති අතර මාර්ගයේ දෙපස ද සාදා නැත. දන්නා කාලයේ සිටම කෙරෙන්නේ පැලැස්තර දැමීම පමණි. වළවල් මඩෙන් පිරීම නිසා නගරය ද අපිරිසිදු වී ඇත. වහා පිළියමක් යොදන්න.මේ මාර්ගයේ නවීකරණ කටයුතුවලට අවශ්‍ය සියලු පියවර රැගෙන අවසන්. ඉදිරි (2011) වසර ඇතුළත කාපට් අතුරා නිමකිරීමට නියමිතයි.කහතුඩුවේ කේ.එස්.අබේසිංහහොරණ - කොළඹ මාර්ගයේ කහතුඩුව මංසන්ධියේ මහ වැස්සේ කාපට් අතුරනු පසුගියදා (ජූනි 23 දා රාත්‍රී 7.00 ට පමණ) අපට දක්නට ලැබුණි. මෙය මහා ජාතික අපරාධයකි. දන්නා තරමින් කි.මී. 1ට ලක්ෂ 30ක් වැයවෙයි. මෙවැනි අපරාධ නවත්වන්න. සොයා බලා අවශ්‍ය පියවර ගන්න.හොරණ - කොළඹ ප්‍රධාන මාර්ගය ඉතා කඩිනමින් සංවර්ධනය කළ යුතු ඉතාම අත්‍යවශ්‍ය මාර්ගයක්. මෙම මාර්ගය කඩිනමින් සංවර්ධනය කරලා නිමකරන්න මාර්ග සංවර්ධන අධිකාරියට උපදෙස් ලබාදී තියෙන්නේ. මේ චෝදනාව පිළිබඳව මා සොයා බැලුවා. කාපට් මිශ්‍රණය සකස් කළාට පස්සේ නියමිත කාලයේදී අතුරන්න වෙනවා. නැත්නම් ඒවා ඉවත දමන්න වෙනවා. කාපට් අතුරන්න පටන් අරගෙන ටික වෙලාවකින් වැහැලා තියෙනවා. තාක්ෂණික නිලධාරීන් කියන්නේ් උෂ්ණත්වය නියමිත පරිදි පාලනය කරමින් මඳ වර්ෂාවේ වුවත් කාපට් ඇතිරීම සිදුකරන්න පුළුවන් කියලා. මෙම මාර්ගයේ සංවර්ධන කටයුතු කරන්නේ සෘජුවම මාර්ග සංවර්ධන අධිකාරිය මඟින්. අතරමැදියන් නැහැ. ඒත් මේ ගැන තවදුරටත් සොයා බලා අවශ්‍ය පියවර ගන්නවා. රටේ ජනතාවගේ සල්ලි කාටවත් අවශ්‍ය විදියට නාස්ති කරන්න අපෙන් ඉඩක් නැහැ.වේයන්ගොඩ මුද්දරගම ආර්.ජයසූරියයෝජිත කෙළඹ – නුවර අධිවේගී මාර්ගය සඳහා අවශ්‍ය ඉඩම් හා අහිමිවන නිවාස සඳහා වන්දි ගෙවීමට සියලු තොරතුරු ලබාගෙන සෑහෙන කලක් ගොස් ඇත. (ගම්පහ දිස්ත්‍රික්කයට අයත් අඹේපුස්ස දක්වා) අද මේ අය සිටින්නේ දෙලොවක් අතර, මේ මාර්ගය ස්ථිර වශයෙන් ක්‍රියාත්මක වේද?අධිවේගී මාර්ග ඉදිකර රටේ සංවර්ධනය වේගවත් කිරීම ජනාධිපතිතුමාගේ බලාපොරොත්තුවක්. එතුමා රට භාරගත්තාට පස්සේ මේ රටේ පාරවල් නම් කීයක් හැදුවද? මේ වෙනකොට මාතර -කොළඹ අධිවේගී මාර්ගය ඉදිකිරීම් අවසන් අදියරට ඇවිල්ලා. ඒවා කරන්න බැහැ කියලා, ඕවා හීන කියලා කියපු දේවල් කීයක් මහින්ද චින්තනයෙන් සැබෑ කරලා තියෙනවාද? අධිවේගී මාර්ග වැනි විශාල සංවර්ධන ව්‍යාපෘති ක්‍රියාත්මක කරන්නේ දේශීය හා විදේශ මුදල්වලින්. නුවර - කොළඹ අධිවේගී මාර්ග ව්‍යාපෘතියට විදේශ ආධාර ලබාගැනීමට අවශ්‍ය සියලු කටයුතු සූදානම් කරලා තියෙන්නේ. ශක්‍යතා වාර්තාව ලැබුණු වහාම ව්‍යාපෘතියේ වැඩ අදියර දෙකකින් ආරම්භ කරනවා. පළමුවැනි අදියර කඩවත ඉඳලා අඹේපුස්ස දක්වා කිලෝමීටර් 48.3ක්.මෙහිදී කියන්න ඕනේ දේශීය මුදල්වලින් තමයි ඉඩම් අත්පත්කරගැනීම ශක්‍යතාවාර්තා ආදිය ලබාගත යුත්තේ. ඒ වගේම ව්‍යාපෘතිය ගැසට් කළ දිනයේ පටන් වැඩ පටන් ගත්තත් නැතත් අනිත් මුදල් සඳහා අපි පොළිය ගෙවිය යුතුයි. ඒ නිසා ඉක්මනින්ම කටයුතු අවසන් කරන්නම වෙනවා.වැලිමඩ දික්කාපිටියආර්.එම්. විජේරත්නඌව පළාත් සභාවට අයත් වැලිමඩ මැතිවරණ කොට්ඨාසයේ කොස්කණුවේගම ඇති ප්‍රධාන මාර්ගය දැඩි සේ අබලන්ව වර්ෂ ගණනාවකි. වගකිවයුතු සියල්ලන්ට දැනුම් දුන්නද මේ වන තෙක් පිහිටක් හෝ අවධානයක් යොමු කර නැත. අපේ පාර පිළිසකර කර දෙන්න.කොස්කණුවේගමට තියෙන මාර්ගය ඌවපළාත් මහාමාර්ග අමාත්‍යංශයේ විෂය පථයට අයත් වූවක්. නමුත් මහාමාර්ග අමාත්‍යංශය විදිහට අපි වගකීමෙන් නිදහස් වෙන්න උත්සාහ කරන්නේ නැහැ. මේ මාර්ගයේ ප්‍රතිසංස්කරණය කරන්න තියෙන දුර ප්‍රමාණය දළ වශයෙන් කිලෝමීටර් පහක් විතර. සාමාන්‍යයෙන් ලක්ෂ 350 – 400 ක් අතර මුදලක් වැයවෙනවා කියලා වැලිමඩ පළාත් ඉංජිනේරු කාර්යාලය ප්‍රකාශ කරනවා. මහාමාර්ග අමාත්‍යංශය මඟින් ඉදිරියේදී ක්‍රියාත්මක කරන ග්‍රාමීය මාර්ග සංවර්ධන ව්‍යාපෘතියකට (2011 ආසියානු සංවර්ධන බැංකු ප්‍රතිපාදන වැඩසටහන යටතේ) ඇතුළත් කර සංවර්ධනය කිරීමට බලාපොරොත්තු වෙනවා.නාපාන ගුන්නෑපානකේ. ඩී. පෙරේරාමහනුවර සිට සිරිමල්වත්ත දක්වා මහවැලි ගඟ හරහා ලේවැල්ලේ ඉඳිවූ යෝධ පාලම නිසා අද ප්‍රදේශවාසීන්ට මහත් සේවයක් සිදුවී ඇත. එහෙත් මීට පෙර වසර ගණනක් පැවැතියේ ගඟ හරහා එල්ලෙන පාලමකි. එල්ලෙන පාලම දිනෙන් දින දිරාපත් වෙමින් පවතියි. මෙම පාළම වෙනත් ස්ථානයක් සඳහා ප්‍රයෝජනයට ගත නොහැකි ද? කුඩා ගඟ හරහා යාමට පාලමක් හදා දිය හැකි ද?හොඳ යෝජනාවක්. මේ පාලම 1997 සිට පරිහරණයට අරගෙන නැහැ. ඒ වගේම දීර්ඝ කාලයකින් අලුත්වැඩියාවක් සිදුකරලා නැහැ. මේ පාලමේ ගමන් කිරීමේදී උපකාරී වන අත්වැල් හොයාගන්නවත් බැහැ. කේබල් දෙකක් හොඳ තත්ත්වයේ තියෙනවා. ප්‍රතිසංස්කරණය කර යථා තත්ත්වයට ගන්න පුළුවන් ද කියලා සොයා බලන්න අදාළ නිලධාරීන්ට උපදෙස් ලබා දුන්නා.ඒ වගේම අපි ඉංගී‍්‍රසි ආණ්ඩුව පැවැති කාලයේ සිට තැනු භාවිතයට නොගන්නා පාලම් ගලවා ඉවත් කර අවශ්‍ය තැන් වලට යෙදීමට වෙනමම ඒකකයක් පිහිටුවා තියෙනවා. මේ පැරැණි පාලම් උපාංග යොදා තැනීමට රජයෙන් රුපියල් ලක්ෂ 200 ක් වෙන්කර තියෙනවා. සෑම වසරකම මේ මුදල අපි ඒ සඳහා වෙන් කරනවා. ඔබ ඉදිරිපත් කළ යෝජනාවට ස්තුතියි. ඒ වගේම මෝල්කාව හා අයගම (කුඩා ගඟට) වැටෙන පාලම ඉදි කිරීමට කටයුතු කරනවා.සුවාරපොළ පියදාස වීරසිංහපිළියන්දල කොස්පැලෑන දක්වා වූ කි. මී. 03 ක මහා මාර්ගය දෙපස සංවර්ධනය නොකිරීම හේතුවෙන් මහාමාර්ගයේ ගමන් කරන මගීන් ද පාර දෙපස පදිංචිකරුවන් ද මහත් අසහනයට පත්ව සිටිති. වළවල්, මඩ ආදිය නිසා මහා මාර්ගය දෙපස ගමන් කිරීම ද අපහසුය. මේ මාර්ගය සංවර්ධනය කර දෙන්න.මේ කියන පාර (මොරටුව කැම්පස් පාර) අලුත්වැඩියා කරන්න මැනුම් කටයුතු සිදු කර අවසන් වෙලා තියෙන්නේ. අමාත්‍යංශයට වෙන් වී ඇති මුදලින් මාර්ගයේ සංවර්ධන කටයුතු ආරම්භ කරනවා.අලුදෙනිය සුනිල් ජයරත්නඅනුරාධපුරයට යා හැකි කෙටිම මාර්ගය වන කළුගමුවෙන් හැරි යන වාරියපොළ පාර (521 කළුගමුව හරහා වාරියපොළ පාර) මේ වන විට ඉතා අබලන් තත්ත්වයට පත්ව ඇත. පොල්ගහවෙල හා වාරියපොළ යන කොට්ඨාස දෙකම අයත් වුවත් මේ එක් අයෙක්වත් මේ පාර මේ වන තෙක් පිළිසකර කර නැත. අනුරාධපුරයට යන වන්දනා බැතිමතුන්ටත් මේ මාර්ගය අද පරිහරණය කළ නොහැකි තත්ත්වයට පත්ව ඇත. වරිපනම් ගත්තාට පාර හැදීමක් නැත. අනන්තවත් වාහන අනතුරුය. ඔබතුමාගේ අවධානය මේ වෙත යොමු කරන්න.වාරියපොළ නගරයේ සිට මහව නොච්චියාගම තඹුත්තේගම දක්වා මාර්ගය සම්පූර්ණයෙන්ම හදනවා. මේ සඳහා මුදල් පවා වෙන්කර තියෙනවා. ඒ වගේම ඔබ ඉල්ලන පාර එනම් 521 කළුගමුව හරහා වාරියපොළ පාර 2011 දී පිළිසකර කරන්නට කටයුතු යොදනවා.මහව, යද්දිගම වරුණ ගුණතිලකමීට වසර 03 ට පෙර සිට දළදාගම සිට මඩගල්ලගම දක්වා මාර්ගය කාපට් ඇතිරීමට පටන් ගත්තත් අද වන විට එහි කාපට් අතුරා ඇත්තේ අඩක් පමණි. (එනම් දළදාගම සිට යද්දිගම ඉන්ද්‍රසුමනාරාම පන්සල තෙක්) එතැන් සිට මඩගල්ලගම දක්වා මේ වන තෙක් කාපට් අතුරා නැත. ජනජීවිතයට සිදුවන පීඩාවන් ද වාහන අනතුරු ද එමටය. අදාළ නිලධාරීන්ට දැනුම් දී මේ පාරේ ඉතිරි කොටසත් පිළිසකර කර දෙන්න.රට දරුණු යුද්ධයකට මුහුණ දී තියෙන වෙලාවකදීත් මේ රජය රටේ සංවර්ධනයට විශාල මෙහෙයක් කළා. විශාල මුදලක් වැය කරන සංවර්ධන ව්‍යාපෘති ක්‍රියාත්මක කරන්නේ කොටස් වශයෙන්. ඒ සංවර්ධනය මුළු රටටම ගලා යා යුතු නිසා. දැන් යම් යම් හේතුන් නිසා මන්දගාමීව සිදුවුන මාර්ග සංවර්ධන ව්‍යාපෘති කඩිනම් කරන්න ජනාධිපතිතුමා උපදෙස් දී තියෙන්නේ. මෙම ව්‍යාපෘතියේත් ඉතිරි කොටස් සංවර්ධනය කිරීම ආරම්භ කරන්න අපි නිලධාරීන්ට උපදෙස් ලබා දී තියෙන්නේ.මොරටුව ඇල්බට් කරුණාසේකරඅපේ රටේ මාර්ගවලට කොන්ක්‍රීට් අතුරන විට නිතරම දෙපැත්තේ විශාල කාණු හැදෙනවා. හේතුව දෙපැත්ත නොපිරවීමයි. ඒ වගේම සමහර පළාත්වල පාර කොන්ක්‍රීට් කරන්නේ සමහර දේශපාලනඥයින්ගේ උවමනා එපාකම් මතයි. මේ තත්ත්වය නැති කර සැමට සාධාරණ ආකාරයෙන් පාර හදන්නට උත්සාහ ගන්නේ නම් වඩාත් හොඳයි.ග්‍රාමීය මාර්ග සංවර්ධනය කිරීමේදී කොන්ක්‍රීට් යොදා ගැනීම ලංකාවේදී ඉතා සාර්ථක වූ ක්‍රමයක්. කොන්ක්‍රීට් යෙදීමෙන් පසුව මාර්ගය පෙර තිබුණාට වඩා අගල් කිහිපයකින් උස් වෙනවා. පාර දෙපස පහත් වෙනවා. මග නැඟුම ව්‍යාපෘති ක්‍රියාත්මක වෙන්නේ ප්‍රජාවගේ දායකත්වය සහිතවයි. දෙපස ගොඩකිරීම වැනි තාක්ෂණික දැනුමක් අවශ්‍ය නොවන කාර්යයන් ප්‍රජා දායකත්වයට අයත් වෙනවා. තමන්ගේ ගමේ පාර වෙනුවෙන් සුළු ප්‍රමාණයක හෝ ශ්‍රම දායකත්වයක් දැක්වීම ගමේ මිනිසුන්ගේ වගකීමක් වගේම යුතුකමක්. අනෙක් අතට පාර හදන කොන්ත්‍රාත් එක දෙන්නේ ප්‍රදේශයේ ග්‍රාම සංවර්ධන සමිතියට නැතිනම් සමෘද්ධි බලකායට හෝ ගොවි සංවිධානවලට.මාර්ග සංවර්ධන යෝජනා ලබාගන්න කොට ඒ පිළිබඳව අදාළ ප්‍රදේශයේ මහජන නියෝජිතයින්ගෙන් අදහස් හා යෝජනා ලබා ගැනීම අවශ්‍ය කාරණයක්. ඒ අය පසෙකට කර ඒ ප්‍රදේශ සංවර්ධනය කරන්න බැහැ. තමන්ගේ මිනිස්සුන්ට වඩාත් අවශ්‍ය මොනවාද කියලා දන්නේ ජනතාව විසින් පත්කරපු නියෝජිතයෝ. ඒ අයගේ අදහස් ගත්තත් නියමිත තාක්ෂණික ක්‍රමවේදයට අනුව තමයි මාර්ග සංවර්ධන කටයුතු කරන්නේ.තොරතුරු ලබා දුන් සැමට ස්තුතිය“ඇමතිතුමනි මේ අහන්න” සිළුමිණ කර්තෘ මණ්ඩලය ලේක්හවුස් ඩී. ආර්. විජේවර්ධන මාවත, කොළඹ 10, ෆැක්ස් - 2429260ඉදිරි සතිවල පහත දැක්වෙන අමාත්‍යංශවලට අදාළ ගැටලු ඔබට ඉදිරිපත් කළ හැකි ය.. උසස් අධ්‍යාපන. ආර්ථික සංවර්ධන. විදුලිබල හා බලශක්ති. පරිසර. ඉඩම් හා ඉඩම් සංවර්ධනසුභාෂිණී ජයරත්නඅරුණි මුතුමලීඡායා - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>11</day>
    </date>
    <link>http://www.silumina.lk/2010/07/11/_art.asp?fn=af1007116</link>
    <topic>නොපිපෙන මල්</topic>
    <author>ටිරෝනි</author>
    <content>සිත නැවතුණු තැනක්අප රිය වංගුවටකින් හැරෙත්ම මම ඔහු දුටුවෙමි. නිවැරැදිව පවසන්නේ නම් ඔහුට පෙර ඔහු අත වූ අති වර්ණවත් මල් පොකුර දුටු බව පැවැසිය යුතුය. කෙසේ වුවද මම ඔහු දුටුවෙමි. ඒ මොහොතේ හාත්පස අඳුර පැතිරෙමින් තිබුණි. අප සිටි පෙදෙස වසා ගැනීමට නොහැකි වුවද අපට ඉහළ අහසේ මීදුම ගලා යමින් පැවතිනි. තෙතබරිත පරිසරය තවත් තෙතබරිතකරමින් පොද වැස්සක් බිමට වැටුණු බව ද මට මතකය.මේ අදින් වසර කිහිපයකට පෙරය. ස්ථානය ද පැවසිය යුතුමය. ඒ නුවර, නුවරඑළිය මාර්ගයේ එක්තරා වංගුවකි. සමාවන්න. ඒ වංගුව අයත් ප්‍රදේශයට කියන නම මා දන්නේ නැත. එහෙත් දෙනෙත් පියා ගන්නා සෑම මොහොතකම මගේ මනසේ ඒ මිහිදුමින් වැසුන මාර්ගය අසබඩ සිතේ ඇඳේ. ඒ වංගුව නුවර සිට නුවරඑළිය බලා ගමන් ගන්නා විට මාර්ගයේ වම් පසට බරවී නිමැවී තිබිණි. ප්‍රපාතාකාර මාර්ගයේ ගමන් ගන්නා රථවාහනවල ආරක්ෂාව සඳහා යකඩයෙන් කෙරුණු වැටක් වංගුව වටා බැඳි රැළි පටියක් සේ දිස් විය. ඔහු හිඳ සිටියේ ඒ යකඩ වැට මතය.අප මේ මාර්ගයේ ගමන් ගත්තේ අරමුණකින් තොරවය. කඳුවලින් හෙවණ වූ මහනුවර නගරයේ තවත් නැරඹීමට තැනක් නොමැත්තේ යැයි සිතුනු බැවින් මෙලෙස පාර දිගේ ගමන් ගතිමු. ඒ ගමනේදී අවට සුන්දරත්වය මිස මට වෙන කිසිවක් දැකගැනීමට ලැබුණේ නැත. එහෙත් මට ඔහු හමුවූයේ ද ඒ අරමුණක් නැති ගමනේ දී ය.ඔහුට වයස අවුරුදු දහයක් පමණ වන්නට ඇත. නැතහොත් ඊටත් වඩා අඩුය. වැඩිනම් නැත. දෙපා නිරුවත්ය. තෙතබරිතය. ඊටත් වඩා වැටෙන බරැති පොද වැස්සෙන් හිස ද හොඳටම තෙමිලාය. බොහෝ වේලා සීතල දරා සිටි කුඩා ඇඟිලි ඇකිලී, මලානිකව ගොස් ඇති බව මා දුටුවේ ඔහු අප අසලට පැමිණි පසුවය.මට මල් ඕනෑ වූයේ නැත. එහෙත් ඒ දෑස මඟහැර යාමට අපට හැකියාවක් තිබුණේ නැත. දුරතියාම අප දුටු ඔහු යකඩ වැටෙන් බැස මල් පොකුර අප දෙසට දිගු කළේය. විවිර වූ රිය කව්ලුව තුළින් හමා ආවේ ඇඟ හිරිවට්ටන සීතලකි. මෙවන් වූ තද සීතලක් ඔහු කෙසේ ඉවසා සිටිනවාදැයි මම පුදුමයට පත්වූයෙමි. අත වූ මල් පොකුර ඔහුටත් වඩා විශාල විය. එහෙත් ඔහු ඒ සඳහා ඉල්ලා සිටියේ සුළු මුදලකි. කොළඹ නගරයේදී නම් ඒ මුදලින් හොඳ බත් පාර්සලයක් මිලදී ගත හැකිය.මම මල් පොකුර අතට ගත්තෙමි. එය සෑහෙන තරම් බරය. තෙතබරිතය. මල් නටු වෙනුවට දිගට විහිදී ගිය බට වැනි කොළ පැහැ කෝටු විශේෂයක් තබා බැඳ තිබුණි. එහි වූ මල් අතිශයින් වර්ණවත් විය. මේ දැන් පඳුරින් නෙළා ගත්තාක් වැනි ජීව ගුණයක් ඒවායේ මම දුටිමි.ඔහු බයාදු සිනාවක් පෑවේය. මම මල්වල වටිනාකම වටහා ගතිමි. ඇතැම්විට මේවා අන්සතු උයනකින් නෙළා ගත්තා විය හැකිය. අප ලබාදෙන මුදල ඔහුගේ රාත්‍රී බත සරි කරනු ඇත. රථයෙන් එපිට ශීතල දරුණුය. තවමත් අප දෙස දෙනෙත් අයා සිටින ඔහුගේ පුංචි අතැඟිලි සියුම් ලෙස වෙව්ලනු මගේ ඇසට හසුවිය. අප දුන් මුදල දුටු ඔහුගේ බයාදු මුහුණ සිනහවකින් විකසිත විය. ඔහු සමඟ වචනයක් හෝ දොඩන්නට මට ඇවැසි විය. එහෙත් තර්ජනාත්මක සීතල ඒ දෙබසට බාධා කරයි. ඔහු යළිත් බයාදු සිනාවක් මා වෙත පෑවේය. ඉන්පසු නිමේෂයකින් වංගුවෙන් පහළට බෑවුම් වූ කැළෑ වදුලේ නොපෙනී ගියේය.තවමත් දියබිඳු රැඳි මල් පොකුර මා දෑතේය. දැන් නම් මීදුම කපු මෙන් මාර්ගය ද වසා ගනිමින් පැතිරේ. දර්ශනය අතිශයින් සුන්දරය. එහෙත් එය රසවිඳීමේ ආශාව මවෙතින් තුරන්ව ගොසිනි. කැලෑ වදුලේ නොපෙනී ගිය ඔහු යළි මා අබියසට පැමිණේ. ඒ හැබැහින් නොව සිතුවිලි අතරෙනි. රිය හරවාගත් අපි පෙරළා පැමිණියෙමු. දින කිහිපයක් සිනාවූ මල් පොකුර ද වියළී පරව ගියේය.යළිත් මා එම මාර්ගයේ ගමන් ගත්තේ ඒ මල් පොකුර වියළී ගොස් වසර කිහිපයකට පසුය. හුරුපුරුදු වංගුව දකිත්ම මට ඔහු සිහි විය. ඒ අසල වූ කැළෑ වදුල අසලින් මල් මිටියක් ද රැගෙන ඔහු ආවේය. සිතිවිලි අතරින් නොව හැබැහිනි. ගෙවී ගිය කාලය ඔහු මඳකින් හෝ වෙනස්කර නැතැයි මට සිතුනි. හැදෙන වයසේ පුංචි කුසට ආහාර මඳ වන්නට ඇත. පෙර මෙන්ම දුගී බවේ ලකුණු ළමා සිරුර පුරා විය. නිරුවත් තෙතබරිත දෙපා මා සිත අතීතයට කැඳවීය. අත වූ සුන්දර මල් පොකුර අප දෙසට දිගු කළ ඔහු බයාදු සිනාවක් පෑවේය.ටිරෝනිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>11</day>
    </date>
    <link>http://www.silumina.lk/2010/07/11/_art.asp?fn=af1007117</link>
    <topic>කරදරෙන් බේරෙන්න කැලේට අරන් ගියා</topic>
    <author>පිංතූර – ඒ.ටී.එම්. ගුණානන්ද ත්‍රිකුණාමල විශේෂ සහපවර සුජිත් මාරඹගේ</author>
    <content>මොරවැව පාසල් සිසුවිය මරා පුළුස්සා දැමීමපාසල් සිසුවියක ඝාතනය කොට පුළුස්සා දැමීමේ සිද්ධියක් දුරදිග යෑමෙන් මොරවැව ප්‍රදේශය පසුගියදා දැඩි නොසන්සුන්තාවකට පත්විය. ඊට හේතුව වූයේ ඝාතනයට ලක්වූ සිසුවිය සමඟ පේ‍්‍රම සබඳතාවක් පවත්වාගෙන ගිය බව කියන ගමේම තරුණයකු ගම්මුන් විසින් අල්ලා පොලිසියට බාර දෙනු ලැබීමෙන් පසු ඔහු පොලිසියෙන් මිදී පලා යෑමය.ඒත් සමඟම කුපිත වූ ගම්වැසියෝ ඔහු යළි අත්අඩංගුවට ගන්නා ලෙස බල කරමින් පොලිසිය ඉදිරිපිට විරෝධතා ව්‍යාපාරයක් ඇරැඹු අතර ටයර් පුළුස්සමින් කලහකාරීව හැසිරීම නිසා ත්‍රිකුණාමල අනුරාධපුර මාර්ගයේ වාහන ගමනාගමනය ද මුළුමනින්ම ඇන හිටියේය.කෙසේ වෙතත් පලා යමින් සිටි තරුණයා යළි පොලිසිය මඟින් අත්අඩංගුවට ගැනීමත් සමඟ ප්‍රදේශය පුරා පැවැති නොසන්සුන්කාරී තත්ත්වය පහව යන්නට විය.දිල්හානිගේ ඝාතනයේ සුලමුල හෙළි වන්නේ ඉන් අනතුරුවය. සැකකාර පේ‍්‍රමවන්තයා පොලිසිය මඟින් දෙවැනි වරටත් අත්අඩංගුවට ගෙන ප්‍රශ්න කරද්දීය. එසේ නම් පොලිසියේ ක්‍රියා කලාපයට වඩා ගම්මුන්ගේ සැකය තහවුරු වූ බව වැටහෙන්නේය.දිල්හානි මොරවැව දකුණ සිංහල විද්‍යාලයේ අධ්‍යාපනය ලැබුවාය. ඇය මෙවර සාමාන්‍ය පෙළ විභාගය ලියන්නට සූදානමින් සිටියාය. පාසල් යද්දීම ඇයට මල්හීසර එව්වේ ගමේම තරුණයෙකි. ඔහු ග්‍රාමාරක්ෂකයකු ලෙස සේවය කළේය.හිටිහැටියේ දිල්හානි නිවෙසින් අතුරුදන් වන්නේ පසුගිය විසිහත් වැනිදාය.මරා දමන ලද දිල්හානි“මම දුර පළාතකට යනවා... මාව හොයන්න එපා...” ඇය ලියන ලද ලිපියක් ඇගේ මව පොලිසියට දුන්නාය.“හැබැයි මහත්තයා... මේ අත් අකුරු මගේ දුවගේ නම් නෙමේ...” ඇය දුව සමඟ පේ‍්‍රම සබඳකමක් පවත්වාගෙන ගිය ගමේ තරුණයකු ගැන ද කීවේය.පොලිසියට ලැබුණු පැමිණිල්ල විභාග විය. දිල්හානිගේ අතුරුදන් වීමට සැක කරන බව කියන තරුණයා සොයන්නට ගිය පොලිසියට ඔහු හමු විය. පොලිසිය ඔහුගෙන් ප්‍රශ්න කළේ දිල්හානි ගැනය. දිල්හානි ගැන තමන් නොදන්නා බව ඔහු පොලිසියට කීය. පොලිසිය ප්‍රකාශයක් සටහන් කරගෙන ඔහු මුදා හැරියේය.“ඔය අතරතුර තමයි ඔය ළමයාගේ අම්මගේ මල්ලිගේ (මාමාගේ) ෆෝන් එකට කෝල් එකක් ඇවිත් තියෙන්නේ...”“දිල්හානි දුව මරලා කැලේ ඇතුළේ පුච්චලා තියෙනවා. ගියොත් බලාගන්න පුළුවන් කියලා.”මොරවැව සිට කිලෝමීටර හතරක් පමණ ගිය තැන මහ කැලේ දඹගහ උල්පත ප්‍රදේශයේ පුළුස්සා දමන ලද ඇටකටු කොටස් ගම්වාසීන්ට හමුවන්නේ ඉන් පසුවය.තරුණියගේ සිරුර පිළිස්සු බවට සැක කෙරෙන ස්ථානයක් පොලිසියට හමුවූ අතර ඒ ආසන්නයේ ම මළසිරුරක කොටස් වළ දමා තිබියදී පොලිසිය සොයාගන්නේය. ඒ අවට ලේ පැල්ලම් කිහිපයක් ද නිරීක්ෂණයේදී හමු වන්නේය. ඉරා දැමු ලිපියක කොටස් ද එහි විය.ගම්වාසින් මෙන්ම දිල්හානිගේ දෙමවුපියන් කුමක් කීවද හමුවුණු ඇටකටු අතුරුදන් වූ තරුණියගේම යැයි පොලිසිය මුලින් විශ්වාස නොකරන්නේය. සොයා ගත් ඇටකටු තම දියණියගේ බව පවසන දෙමවුපියෝ ඇය මරා පුළුස්සා දමා ඇත්තේ දියණිය සමඟ පෙමින් වෙලී සිටි කලින් කී තරුණයාම බව පොලිසියට යළිත් කියන්නට වූහ.“ඒත් අපිට ඔහු ගැන කිසිම වෙනත් සාක්කියක් හෝ ඇසින් දුටු සාක්කියක් නැහැ... පස්සේ තමයි ගමේ පිරිස් ඔහු අල්ලලා අපිට ගෙනත් දුන්නේ... අපි ඔහුගෙන් නැවත ප්‍රශ්න කළා... අතුරුදන් වූ දිල්හානි ගැන. ඔහු කීවේ ඔහු මෙන්ම තවත් තරුණයකු සමඟ ද ඇය පෙමින් වෙලී සිටිය බව පමණයි...එතැනින් එහාට ඔහුගෙන් අපට කිසිදු හෝඩුවාවක් හෝ තොරතුරක් ලබාගත හැකි වුණේ නැහැ...” මොරවැව පොලිසියේ නිලධාරියෙක් කීය.වියෝව දරාගත නොහැකි මවසැකකාර තරුණයා කුමක් කීවත් ගම්වාසින් පොලිසියට කීවේ දිල්හානි මරා පුළුස්සා දැමුවේ මොහුම බවය. පොලිසිය කියන්නේ ඇසින් දුටු කිසිදු සාක්කියක් නැතිව නිකරුණේ ඔහු ‘කූඩු’ කළ නොහැකි බවය. පොලිසියේ එම තීරණය නිසා ගම්වාසීහු කෝප වූහ.“ඇසින් දුටු සාක්කියක් නැහැ... සැකයක් පමණයි තියෙන්නේ... සැකකරු ගමෙන් පැනලා ගිහින් නැහැ... එහෙමවත් වුණානම් අපිට ඔහු ගැන සැක කරන්න තිබුණා. අත්අඩංගුවට ගන්න තරම් නීතියේ ප්‍රතිපාදන නැහැ.” මොරවැව පොලිසියේ නිලධාරියෙක් මේ සම්බන්ධව කළ විමසීමකදී අපට කීවේ එලෙසය. එහෙත් පොලිසියේ කතාව ගම්වාසීහු මෙන්ම ;දමව්පියෝ ද නොපිළිගත්හ.පොලිසියෙන් තමාට එතරම් කරදරයක් නැති බව සැකකාර තරුණයාට තේරුණේය.ටික මොහොතක් පොලිසියේ රැඳුණු සැකකාර තරුණයා කාටත් නොකියා පොලිසියෙන් අතුරුදන් වූයේ ඉන් පසුවය. පොලිසියට අල්ලා දුන් ඔහු පොලිසිය මඟින් ම මුදාහැර ඇති බව ගම්වාසීහු දැනගත්තේ ද පොලිසියෙන්මය. මින් කෝපයට පත් ගම්වාසින් එකා දෙන්නා පොලිසිය ඉදිරියේ කෑකෝ ගැසුවේ ඉන් අනතුරුවය.“අල්ලලා දුන්න මිනිහා පොලිසියෙන් යවලා... මිනීමරුවාට පොලිසිය උදව් කරලා...”කුපිත වූ ගම්වාසිහු පොලිසියට එරෙහිව උද්ඝෝෂණයක් පටන් ගත්හ. ඊට පාසල් සිසු සිසුවියෝ ද එක්වූහ. ටයර් ගිනි තබමින් පාර අවහිර කරමින් ඇතිවූ උද්ඝෝෂණය සමඟ පොලිසියද කලබලයට පත්විය. උද්ඝෝෂණය නිසා මහ පාරේ වාහන ගමනාගමනයද ඇන හිටියේය.තත්ත්වය වහා කන්තලේ කොට්ඨාශ බාර පොලිස් අධිකාරී නීල් හෙට්ටිආරච්චි මහතාට දැනුම් දෙන ලදී.වහා මොරවැවට පැමිණි ඔහු සහකාර පොලිස් අධිකාරි මහින්ද දිසානායකද සමඟ මෙවන් තත්ත්වයක් ඇතිවීමට හේතු වූ කරුණු සොයා බලන්නට විය. ඒ වනවිටත් පොලිසියෙන් අතුරුදන්වූ සැකකාර තරුණයා අල්ලා යළි ගෙනෙන ලෙස නියෝග කළේය.උත්සන්නවූ තත්ත්වය පාලනය කිරීමට නොහැකි බව දත් ජ්‍යෙෂ්ඨ නිලධාරීහු වහා ගම්වාසීහු සමඟ කතා කොට තත්ත්වය සමථයකට පත් කරන්නට උත්සාහ කළහ.කන්තලේ කොට්ඨාස බාර පොලිස් අධිකාරි නීල් හෙට්ටිආරච්චිසැකකරු නොපමාව අත්අඩංගුවට ගන්නා බවත් සැකකරු පොලිස් අත්අඩංගුවෙන් පලා යෑමේ සිද්ධියට අදාළ පොලිස් නිලධාරීන්ට එරෙහිව විනය පියවර ගන්නා බවත් ගම්වාසීන්ට දැනුම් දීමෙන් අනතුරුව ඔවුහු ඊට එකඟ වී විසිර ගියහ.පොලිස් කණ්ඩායමක් වහා සැකකාර තරුණයා සොයා ගියේ ඉන්පසුවය.නිවෙසටද යන්නට බියෙන් සිටි ඔහු කැලෑ පාරකින් පලායමින් සිටියදි පොලිස් නිලධාරින්ට කොටුවිය. යළි පොලිසියට ගෙනෙන ලද ඔහුගෙන් නිලධාරිහු යළි ප්‍රශ්න කළහ.”ඇත්ත කියනවා... තමුසෙ නේද ඒ කෙල්ල මැරුවේ.””අනේ නැහැ සර්.. මම එහෙම කෙනෙක් නෙමේ..”පොලිසිය යළි නිරුත්තර විය. ඒත් මොහු කුමක් හෝ සඟවන්නට උත්සාහ කරන බව ජ්‍යෙෂ්ඨ නිලධාරිහු සිතූහ. කොට්ඨාශ බාර පොලිස් අධිකාරිවරයාගේද උපදෙස් මත මොරවැට පොලිස් ස්ථානාධිපතිවරයා ප්‍රශ්න කිරීම ආරම්භ කළේය.”මුලින් මුලින් මේකා මුකුත් කිව්වේ නැහැ. අපිත් ප්‍රශ්න කිරීම නතර කළේ නැහැ... පස්සේ මිනිහා දැනගත්තා කරන්න දෙයක් ඇත්තෙම නැහැ කියලා..”මෙතෙක් දවස් දිල්හානිට වූ දේ නොකී සිටි සැකකරු සිය කටහඬ අවදි කරමින් දිල්හානි මරා දැමුවේ තමා බව පොලිස් නිලධාරීන් ඉදිරියේ කීවේ සියල්ලන්ම පුදුමයට පත්කරමින්ය.දැනගන්නට ඇති පරිදි ඇය මරා දමන්නට හේතු වී ඇත්තේ ඇය පාසල් වියේම ගැබ්බර වීමය. ගැබ්ගෙන ඇති බැවින් තමා විවාහ කර ගන්නා ලෙසට ඇය ඔහුට බලකර ඇතැයි කියති.ඇගේ කරදරය ඉවසාගත නොහැකි වූ ඔහු නිවෙසින් යන්නට කතාකොට ඇය ලවා ලිපියක් ද ලියවා ඇය රැගෙන ගොස් ඇතැයි මෙතෙක් කරන ලද පරීක්‍ෂණවලදී හෙළි වූ බව කන්තලේ කොට්ඨාශ බාර පොලිස් අධිකාරි නීල් හෙට්ටිආරච්චි මහතා සිළුමිණට කීය.ඇය පුළුස්සා මරා දැමූ ස්ථානය”සැකකාරයා තවත් යාළුවෙක් එක්ක ඔය කියන ගෑනු ළමයා අරගෙන කැලේ ඇතුළට ගිහින් තියෙනවා. කිලෝ මීටර් තුන හතරක් විතර කැලේ ඇතුළට.. එතන වතුර වළක් තිබිලා ඒ වතුරේ බැහැලා දෙන්නා විහිළු කරගෙන වතුර ගහගෙන පවා තියෙනවා...””ඉන්පස්සේ තමයි කෙල්ලව වතුර වළේම ඔබාගෙන ඉඳලා තියෙන්නේ... මිනිහගේ් යාළුවා කෙල්ලගේ කකුල් දෙකෙන් අල්ලාගෙන ඉඳලා.කෙල්ල මැරුණාම පස්වලින් වහලා මුකුත් දන්නේ නැති විදියට ගෙදර ඇවිත් ඉඳලා තියෙනවා.. ඔය අතරතුරේ තමයි කෙල්ලගේ අම්මා කෙල්ල නැති බව කියල පොලිසියට පැමිණිල්ලක් කළේ..””පොලිසිය කෙල්ල හොයන්න මහන්සි වුණා. කෙල්ල හම්බ වුණේ නැහැ. පොලිසිය සැකකරුගෙනුත් ප්‍රශ්න කරලා ප්‍රකාශ සටහන් කරගෙන තියෙනවා. දවස් තුනකට පස්සේ මිනිහා ආයේත් කැලේට ගිහිල්ලා සිරුර උඩට වියළී ගිය ගස් කොළන් දාලා පුළුස්සලා තියෙන්නේ””ගෑනු ළමයා සතුව තිබූ මුද්ද සැකකරු ළඟ තියලත් අපි සොයාගත්තා..” යැයි කොට්ඨාශ බාර පොලිස් අධිකාරිවරයා කීවේය.”පොලිසිය සැකකරුගේ ප්‍රකාශය සටහන් කර ගත්තේය. ඔහු අධිකරණයට ඉදිරිපත්කොට රිමාන්ඩ්ගත කළේය. මොරවැව වැසියන්ගේ සැකය මින් තහවුරු විය. ඔවුන් පවසන්නේ පොලිසිය මීට කලින්ම සැකකරුගෙන් තදින් ප්‍රශ්න කළේ නම් පොලිසිය අපහසුතාවයට පත්නොවන බවයි.කෙසේ වෙතත් දිල්හානිගේ අතුරුදන්වීමෙන් කම්පාවට පත්වූ මොරවැව ප්‍රදේශවාසීන්ගේ සිතට කිසියම් හෝ සැනසුමක් ලැබුණේ අපරාධකරු නීතියේ රැැහැනට කොටුකර දෙන්නට ඔවුන් ගත් උත්සාහය සාර්ථක වූ නිසාය.පොලිසිය ඊළඟට කළේ සැකකරු සමඟ ගිය මිතුරා සොයා ගැනීමය. ඒ වනවිට ඔහු වෙනත් වරදක් සම්බන්ධයෙන් රිමාන්ඩ් බන්ධනාගාරගතව සිටියේය.”අපි ඔහුගෙන් ප්‍රකාශයක් ගත්තා.. ඔහුත් කතාව පිළිගත්තා. මොනවා වුණත් අපිට මේ පිළිබඳ පරීක්‍ෂණ පවත්වාගෙන යන්න සිදුවී තියෙන්නේ පර්යේෂණ සාක්කි මතයි. ඩී.එන්.ඒ. පරීක්‍ෂණයක් කරන්න අප අදහස් කරනවා.මියගිය බව කියන ගැහැනු ළමයාගේ බව කියන දත් පවා සොයාගත්තා.පිළිස්සුණු රෙදි කැබැල්ලකින් ඇගේ අම්මා හඳුනාගත්තා ඒ තම දියණිය හැඳ සිිට ඇඳුමේ කොටසක් බව.. අප ඒ ඇඳුම ලබාගත් මොරවැව ප්‍රදේශයේ කඩය ගැනද විමසා බැලුවා. ඔවුන් පිළිගත්තා එය තම කඩයෙන් මිලදී ගත් ඇඳුමක් බව.””ඔය ගැහැනු ළමයා දරුවෙක් ලැබෙන්න හිටියත් විසිහතර වැනිදාත් පාසල් ගිහින් තියෙනවා. පාසල් සමිතියක පවා ඇය ගැන කතාබස් වෙලා තියෙනවා..කෙල්ල මරා දාලා එනකොට කැලේ තියෙන ඇළක නනා සිටි සිවිල් ආරක්‍ෂක භටයෙක් සැකකරුවන් දෙදෙනා කැලේ ඇතුළේ සිට එනවා දැකලා තියෙනවා.””මේ වන විට පරීක්‍ෂණවල ප්‍රගතියක් පෙනෙන්නට තියෙනවා. ඇසින් දුටු වෙනත් සාක්කි මුකුත් නැහැ. තියෙන්නේ සැකකරුත් ඔහුගේ මිතුරාගේත් ප්‍රකාශ පමණයි. ඒවා අධිකරණය ඉදිරියේ ඔප්පු කළ යුතු වෙනවා.” යැයිද කොට්ඨාශ බාර පොලිස් අධිකාරිවරයා අවධාරණය කළේය.”සැකකරු සිතුවේ මේක අහුවෙන එකක් නැහැ කියලා. ඒත් අපරාධයක් කවදාවත් සඟවා සිටිය නොහැකි බව මෙයින් පෙන්නුම් කරන්නේ ස්වභාව ධර්මය පවා අපරාධකරුට එරෙහිව සිටි නිසයි.” යනුවෙන් ද ඔහු පැවසීය.පොලිසිය විසින් කරන ලද පරීක්‍ෂණ හා විමර්ශන මත ලිපිය සැකසිණි.පිංතූර – ඒ.ටී.එම්. ගුණානන්ද ත්‍රිකුණාමල විශේෂ සහපවර සුජිත් මාරඹගේකීර්ති මෙන්ඩිස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>11</day>
    </date>
    <link>http://www.silumina.lk/2010/07/11/_art.asp?fn=af1007119</link>
    <topic>ජීවිතය සුන්දරයි</topic>
    <author/>
    <content>වර්තමානයේ මම අසන දකින බොහෝ දේ සමඟම මගේ හිත අතීතයට යන අවස්ථා කොපමණදැයි මට හිතෙනවා. එවැනි ඇතැම් අවස්ථාවල මම ජීවත්වෙන්නෙ අතීතයේ.ලෝක කුසලාන පාපන්දු තරග බලද්දීත් මගේ හිත වැඩිපුර තිබුනෙ අතීතයේ. මම ඒ ගැන සිතමින් සිටියදී අචල ගෙදරට ආවා. අචල තරුණ නීතිඥයෙක්. අයුක්තිය අසාධාරණය පෙන්නන්න බැහැ. මගේ අලුත්ම සංවාද සගයා ඔහුයි. බොහෝ දේ ගැන ඔහුට හොඳ වැටහීමක් තියෙනවා. ඒ සංවාද අතරතුර මගේ මුවින් පිටවෙන හුඟාක් දේ සහ පුද්ගලයින් ගැන ඉන්ටර්නෙට් එකේ බලා ඔහු වැඩි විස්තර මට කියනවා. ඒකෙන් මමත් යම් යම් දේ ඉගෙන ගන්නවා.“සුනිල් අයියා මැච් බැලුවද?”“මායි පුතයි බැලුවා.”“ගී‍්‍රසිය පරාද වුණු මැච් එක බලනකොට මට සුනිල් අයියා මතක් වුණා.”“ඒ මැච් එක බලද්දි ඇලිකෝස් විතරක් නෙවෙයි ඔරියානා ෆලචිවත් මතක් වුණා.”ඇලිකෝස් කියන්නෙ, ගී‍්‍රසියේ හිටිය ඒකාධිපතියා ඝාතනය කරන්න ගිහින් අහුවෙලා ලෝකයේ මහත් ආන්දෝලනයකට ලක්වුණු පුද්ගලයා. ඔරියානා ෆලචි කියන ඉතාලි මාධ්‍යවේදිනිය ඔහු ගැන ලියූ පොත නිසා ඔහු අමරණීය වුණා.”අචල වසර කීපයකට පෙර එංගලන්තයේ සිට මට දුරකතනයෙන් කී දෙය ඔහු මා ඉදිරියේදී යළිත් කිව්වා.“මා එක්ක ඉගෙන ගත්ත ගී‍්‍රසියේ කෙල්ලගෙන් මම අහුවා ඇලිකෝස් දන්නවද කියලා. ඒ කෙල්ල දන්නවා. ඒත් මම ගී‍්‍රසියේ. ලංකාවේ ඉන්න උඹ කොහොමද ඇලිකෝස් ගැන දන්නෙ කියල ඇහුවා. ඇලිකෝස් ගැන ලියපු මිනිස්සු ලංකාවෙත් ඉන්නවා කියල මම කිව්වා. ඒකිට අදහගන්න බැරිවුණා.”“ඇත්තම කියනවානම් අචල මේ මැච් බලද්දී මම හුඟක් වෙලාවට හිටියෙ අතීතයේ. ක්‍රීඩා සම්බන්ධව මුළු ලෝකයේම තහනමට ලක්වෙලා තිබුණ දකුණු අපි‍්‍රකාව අද ලෝක ශූරතාව පවත්වනවා. ඒ ගැන හිතන විට නෙල්සන් මැන්ඩෙලාටත් වැඩිය මට මතක් වුණේ ස්ටීව් බිකෝ. බිකෝගෙ දර්ශනය වුනේ සුදු කළු ඔක්කෝටම සමගියෙන් ජීවත්වෙන්න පුළුවන් දකුණු අපි‍්‍රකාවක්. බිකෝ මරා දැම්මෙ නැත්නම් වැඩියෙන්ම අද සතුටු වෙන්නෙ ඔහුයි. බිකෝ ගැන මතක් වෙන හැම මොහොතකම ඩොනල්ඩ් වුඩ්ස් කියන සුදු පත්තර කාරයාත් මතක් වෙනවා. සොවෙටෝ නගරයේ පෙළපාලී ගිය ළාබාල පාසල් ශිෂ්‍යයො හාරසිය ගණනක් සුදු පොලිස්කාරයින් වෙඩි තියල මරා දැමු හැටිත් මට මතක් වුණා.”“බ්‍රසීල - චිලි මැච් එක බලන කොට චිලියේ අයියන්ඩේ ජනාධිපති මරා දාපු හැටිත් වික්ටර් හාරා මරා දාපු හැටිත් මතක් වුණා. පිනෝචේ ඒකාධිපතියා වෙලා ලක්ෂ ගණන් චිලී ජනතාව මරා දැමු හැටි උඹ දන්නවා ඇතිනෙ.”ලෝකයේ වැඩිම මුඩුක්කු තියෙන්නෙ බ්‍රසීලයේ. සාඕපෝලෝ නගරය තමයි ලෝකයේ වැඩිම මුඩුක්කු තියෙන නරගය. ඒ නගරයේ මුඩුක්කුවක ජීවත් වුණ කැරොලිනා බඩගින්නේ සංකේතයක් හැටියටයි ලෝකය පිළිගත්තෙ. ඒ වුණත් අද බ්‍රසීල කණ්ඩායමේ ඉන්න කාකාගෙ දවසක පඩිය ඩොලර් ලක්ෂ ගණනක්. රොනල්ඩිනියෝ එහෙමයි. අනිත් අයත් කෝටිපතියෝ.“ආජන්ටිනාව තරග කරද්දී පුහුණුකරු මැරඩෝනා හැසිරෙන්නෙ හුරතල් පොඩි දරුවෙක් වගේ. මැරඩොනාගේ වාසනාවට කියුබාවේ දොස්තරලා මැරඩෝනා මත්ද්‍රව්‍යවලින් බේරලා ජීවිතය ආපහු ලබා දුන්නා. ඒ වුණත් ආජන්ටිනාවෙ හැම මැච් එකක් බලද්දීම මට වැඩියෙන් මතක් වෙන්නෙ චේ ගුවේරා යි.නිහඬව මා දෙස බලා සිටි අචල කතා කළා.“හැම රටකටම ඉතිහාසයක් තියෙනවා සුනිල් අයියේ.”ඒ ඉතිහාසයේ ද්‍රෝහියෝ වගේම වීරයෝත් ඉන්නවා. මිනිසුන් මරා දමන ඒකාධිපතියෝ වගේම මිනිසුන්ට ආදරය කරන මිනිස්සු වෙනුවෙන් ම දිවි පිදූ හොඳ මිනිස්සුත් ඉන්නවා.”“මේ ලෝක ශූරතා තරගවලදී බ්‍රසීලයත් ඝානාවත් අවසාන මහා තරගයට එන්න ඉඩ තියෙනව කියල පේලේ කිව්වා. ඒත් ඒ බලාපොරොත්තුව ඉටු වුණේ නැහැ. ඝානාවෙ අවුරුදු කීපයක් හිටිය කෝසල එන්කෲමාගෙ කතා තියෙන පොතක් මට ගෙනත් දුන්නා. ඝානාව සුදු පාලකයන්ගෙන් බේරා ගත් නිදහස් සටනේ නායකයා එන්කෲමා. ඔහු ක්‍රීඩාව ගැනත් කතා කරල තියෙනවා. එක තැනක ඔහු මෙහෙම කියනවා.“සුද්දා අපේ ජනතාව වහල්ලු හැටියට ගෙන ගියේ යකඩ මාංචු දාලා. ඒ මාංචු කඩා බිඳ දාන්න තරම් ශක්තියක් අපිට තියෙනවා. නිදහසින් පසුව අලුතෙන් බිහිවන ඝානාවට සුද්දන් පරාද කරන්න තරම් ශක්තියක් තියෙනවා. විශේෂයෙන් අපේ ක්‍රීඩකයින්ට ඒ ශක්තිය තියෙනවා. එදාට බිහිවන ඒ ක්‍රීඩකයින්ට මා සුබ පතනවා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>11</day>
    </date>
    <link>http://www.silumina.lk/2010/07/11/_art.asp?fn=af10071111</link>
    <topic>ඒ හන්දිය සහ මේ හන්දිය</topic>
    <author>කසුරි</author>
    <content>නියෝජ්‍ය පොලිස්පති පූජිත් ජයසුන්දර මහතා මගේ “නෝමා සහ සෝමා” නවකතාව එළිදැක්වූ දිනයේ අපූරු දේශනයක් පැවැත්වීය. මත්ද්‍රව්‍යවලට ඇබ්බැහිවූ තරුණියක් පිළිබඳව වූ ඒ නවකතාව පූජිත් ජයසුන්දර මහතාගේ නොමඳ ඇගැයීමට පාත්‍ර විය. ඔහු එවකට පොලිස් මත්ද්‍රව්‍ය මර්දන ඒකකයේ පොලිස් අධිකාරිවරයා වශයෙන් සේවය කෙළේය.මේ පිළිබඳ තොරතුරු කිහිපයක් පසුගිය සතියේ ‘පුරාජේරුව‘ තීරයේ සටහන් කෙළෙමි. මෙවරද එය මෙසේ සටහන් කෙළේ පොලිසිය සහ මා අතර තිබූ සම්බන්ධතා එක දිගට සිහිපත් වෙන්නට පටන්ගත් නිසාය. ඒවා එසේ සිහිපත් වෙන්නට පටන්ගත්තේ පසුගිය දිනෙක මිරිස්වත්ත මංසන්දියේ දී ඇතිවූ සිද්ධියක් නිසාය.පොලිසිය හා මා අතර වූ සිද්ධි මාලාවේ මගේ මතකයේ ඈත කෙළවරේම ඇමිනී ඇත්තේ ගලහිටියාව මැදි විදුහලේ හත්වැනි පංතියේ සිටින කාලයේ ඇතිවූ සිද්ධියකි. එවකට මා සිටියේ පාසල් නේවාසිකාගාරයේය. පුංචි සූට්කේසයක බඩු දමාගෙන මසකට වරක් ගෙදර පැමිණෙන්නෙමි.ගණේමුල්ලේ සිට ගම්පහට කෝච්චියෙන් පැමිණ එක්වරම ගෙදර නොගොස් ගම්පහ පොලිසිය ඉදිරිපිට තිබූ ‘ආනන්ද භවාන්’ තෝසේ කඩයට යමි. (දැන් එය නැත) තෝසේ මගේ ප්‍රියතම කෑමක්ව තිබිණි. (අදටත් එය එසේමය)එදා තෝසේ දෙකක් කා හෝටලයෙන් පිටතට පැමිණෙන විට සිගරැට්ටුවක් ද දල්වා ගතිමි. මහා පුතයකු මෙන් පපුව පුරා දුම් උගුරක් ඇද අඩි දෙක තුනක් ඉදිරියට ගියෙමි. පාසල් නේවාසිකාගාරයේ විනය නීතිවලට යටත්ව සිට පිටතට පැමිණීම නිසා මහා නිදහසක් දැනුණ නිසා එසේ කරන්නට ඇත.”මෙහෙ වරෙං”නපුරු.. දැවැන්ත.. භයංකාර.. පොලිස් නිලධාරියකු ගම්පහ පොලිසියේ ඉස්තෝප්පුවේ සිට ගෝරනාඩු කෙළේය. සිගරැට්ටුව මගේ අතින් වීසිවිය.”ඕක ගනිං අතට.. වරෙං මෙහාට..”මම බිමට නැවී සිගරැට්ටුව අහුලාගෙන ඒ නපුරු භයංකාර දැවැන්ත පොලිස් නිලධාරියා වෙතට ගැහෙමින්.. හෙමින් පා තැබුවෙමි.”සිගරැට් එකක් විතරවත් උස නෑ..”ඔහු මගේ කන්කෙටියෙන් අල්ලා පොලිසියේ සාලයට ඇදගෙන ගියේය.එතැන තවත් නිලධාරීහු සිටියහ. හැමෝම මා දෙස බැලූහ.”ඉඳගනින්.. සිගරැට් එකත් පැත්තක තියාගෙන.. පුච්චන්ඩ හිතෙනව සිගරැට් කොටෙන් තට්ටම.. සයිස් එකට නෙමෙයි වැඩ”අර නපුරු .. දැවැන්ත. භයංකාර පොලිස් නිලධාරියා පොලිසිය දෙකක් වෙන්නට කෑ ගැසුවේය. මම හඬන්නට පටන් ගතිමි. තව මොහොතකින් කලිසම් කෙටිය පහලට ඇද ඒ වනවිටත් දැල්වෙමින් තිබූ සිගරැට් කොටය තට්ටමට තබනු ඇතැයි බියට පත්ව හඬනඟා හඬන්නට වීමි.ටිකකින් ඒ හැඬුම ඉකියක් බවට පත්විය. තවත් ටිකකින් හිහඬ වීමි. බිම බලා ගතිමි.සිගරැට් කොටය දැවී අවසාන වී නිවී ගියේය.”නැගිටපං.. මීට පස්සෙ සිගරැට් බීල අහුවුණොත් ඇහේ ඉඳල පට්ට ගහනවා. මේක ගනිං.. යන ගමන් ලොසින්ජරයක් කකා පලයං..”ඒ නපුරු.. භයංකාර.. දැවැන්ත එහෙත් කරුණාවන්ත පොලිස් නිලධාරියා මා දෙසට ශත පහේ තඹ කාසියක් වීසි කළ ආකාරය මට මතකය. ඇත්තටම ඒ කාසියෙන් මම නාරං බික් ගත්තෙමි. ඒ කාසිය අද වනතෙක් තබාගත්තේ නම් කෙතරම් වටිනවා දැයි දැන් මට සිතේ. මන්ද දැන් වසර විස්සක පමණ සිට සිගරැට් නොබොමි. බොන තැනක සිටින්නට ද නොහැකි තරම්ය. ඉඳහිට හෝ ගම්පහ පොලිසියට ගිය විට ඒ මුල්ල දෙසට මගේ ඇස යාම වැළැක්විය නොහැකිය.මෙහෙම පොලිස් කතා රැසක් මගේ අතීතයේ තැන්පත්ව ඇත. ගම්පහ පොලිසියේ උඩුගම්පොළ යුගයේ ද ගාමිණී සිල්වා යුගයේ ද මම සමීපව සිටියෙමි.ලසන්ත වික්‍රමතුංග ඝාතනයත්, උපාලි තෙන්නකෝන්ට පහරදීමත් නිසා පුවත්පත් කතුවරුන්ගේ හමුවක් අරලිය ගහ මන්දිරයේදී පැවැත්විණි. එවකට පොලිස්පතිව සිටි ජයන්ත වික්‍රමරත්න මහතා ද ඒ සාකච්ඡාවට සහභාගි විය. ජනාධිපතිතුමා පවසා සිටියේ් කතුවරුන්ට උපරිම ආරක්ෂාව සලසන ලෙසය.”කසුරිට නම් ගම්පහදී විශේෂ ආරක්ෂාවක් ඕනැ නෑනෙ. ගම්පහ කසුරිට ගෙදර වාගෙනෙ..”පොලිස්පති ජයන්ත වික්‍රමරත්න සාකච්ඡාවෙන් පසු මගේ පිටට තට්ටුකොට සිනාසෙමින් කීවේය. ඊට පසුදින ගම්පහ පොලිස් අධිකාරි එදිරිසූරිය මහතා මූලස්ථාන පොලිස් පරීක්ෂක තුමාත් අපේ නිවෙසට පැමිණ මගේ ආරක්ෂාව පිළිබඳව කතාබහ කළහ. මා නිවසෙන් පිටවෙන විට යක්කල තෙක් පෙර ගමන් මෝටර් සයිකලයක් ද ලබා දුන්හ. එය මගේ නිදහසට බාධාවක් වූ බැවින් දවසකින් දෙකකින් එය අවශ්‍ය නැති බව පැවසීමි.මට හමුවූ වඩාත් සංවේදී පොලිස් රාළහාමි සිටියේ කැලණිය සරසවිය අසලය. සරසවි සිසුන් එහා මෙහා යන ස්ථානයේ සිටි ඔහු ඉතාම ප්‍රියමනාප තරුණ රාළහාමි කෙනෙකි.ඔහු යන එන කා සමඟත් ප්‍රියමනාප ලෙස සිනාසුණේය. යන එන හැමදෙනාම ඔහු සමඟ සිනාසුණා.මමද ඔහුට අත වැනීමට පුරුදු වීමි. සමහර දාට ඔහු පළමුව අත වැනුවේය. කාටත් ඔහු වෙනසක් නොකොට සිය සමීපතාව ප්‍රදර්ශනය කෙළේය.ඔහුගේ් මේ ප්‍රියමනාප බවට උපහාරයක් ලෙසින් මම මේ වසර මුලදී මට ලැබුණු වටිනා දිනපොතක් පරිත්‍යාග කළෙමි. දැන් ඔහු එතැන නැත.එහෙත් ඔහු සිිටින සේවා ස්ථානයේ සිට සිය ප්‍රසන්න සිනාව කා හටත් බෙදා දෙනවා නිසැකය. ඔහුගේ සිනාව ඉදිරියේ නුවර පාරේ ධාවනය වූ සියලු වාහන කදිමට පාලනය විය. සිනාවට බොහෝ මිනිසුන් දමනය කරගත හැකිය.පොලිසිය සහ මහජනතාව සමීප වන්නේ මෙවැනි පොලිස් නිලධාරීන් නිසාය.මේ සියල්ල මට සිහිපත් වූයේ මිරිස්වත්ත මංසන්ධියේ සිටි කඨෝර භාෂාවක් උරුමව සිටින පොලිස් නිලධාරියකු ගේ අප්‍රසන්න වාග් විලාශය අත්විඳින්නට සිදුවූ නිසාය.එහෙත් යක්කල මංසන්ධියේ සිටින ප්‍රියමනාප සහ කඩිසර පොලිස් රාළහාමි දකින විට මිරිස්වත්ත හන්දිය මට අමතක වෙයි.කසුරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>11</day>
    </date>
    <link>http://www.silumina.lk/2010/07/11/_art.asp?fn=af10071112</link>
    <topic>ජර්මනියට පාපන්දු අනාවැකි කියන බූවල්ලා</topic>
    <author>සේමාලි කැල්ලපත</author>
    <content>ලොව පුරා මුහුදේ බූවල්ලෝ බොහෝ වෙසෙති. එහෙත්, මේ බූවල්ලා නම් එසේ මෙසේ බූවල්ලකු නොවේ. අනාවැකි කියන බූවල්ලෙකි. පෝල් යනුවෙන් නම්කර ඇති මේ බූවල්ලා අනාවැකි පළ කළේ ලෝක කුසලාන පාපන්දු තරගාවලිය වෙනුවෙනි.2010 වසරේ ලෝක කුසලාන පාපන්දු තරගාවලිය මෙවර හේතු කීපයක් නිසා වැදගත් වෙයි. ඉන් එකක් වන්නේ අප්‍රිකානු රටක් ඉතා සාර්ථකව ප්‍රථම වරට මෙම තරගාවලියේ සත්කාරක රටවීමය. අනෙක අර්ධ අවසන් පූර්ව වටයේදී ප්‍රථම වරට ස්පාඤ්ඤය, ජර්මනිය පරදවා අවසන් තරගයට සුදුසුකම් ලැබීමය. මේ සියල්ලටත් වඩා මුළු මහත් ලෝකයේ ම අවධානයට ලක් වූ අනෙක් කරුණ වූයේ ‘පෝල්’ මෙම තරගාවලිය සම්බන්ධයෙන් අනාවැකි පළකිරීමය.පෝල් එංගලන්තයේ උපත ලද සාමාන්‍ය වර්ගයේ බූවල්ලෙකි. වයස අවුරුදු දෙකක පිරිමි සතකු වූ ඌ දැන් වාසය කරන්නේ ජර්මනියේ ඔබර්හෝර්සන් නගරයේ සාගර ජීවී මින් මැදුරකය. 2010 ලෝක කුසලාන පාපන්දු තරගාවලියේදී ජර්මානු කණ්ඩායම තරග වදින සෑම අවස්ථාවකම පෝල් ගෙන් අනාවැකි ඇසීම සිදුකරයි. එය කරන්නේ මෙසේය.එක හා සමාන පෙට්ටි දෙකක පෝල් ප්‍රියකරන ආහාර දමා ඉන් එකක ජර්මානු කොඩියත් අනෙක් පෙට්ටියේ ජර්මානු කණ්ඩායම හා තරග වදින රටේ කොඩියත් අලවනු ලැබේ. මේ පෙට්ටි දෙක පෝල් ඉදිරියේ තැබූ විට අදාළ තරගයෙන් ජයගන්නා රටේ කොඩිය සහිත පෙට්ටියට පෝල් ගොඩවේ. එම අදාළ පෙට්ටිය අයත් රට තරගයේ ජයග්‍රාහකයා වෙයි.මේ වසරේ පමණක් නොව පෝල් කලක සිටම මේ ලෙසට ජර්මනිය වෙනුවෙන් අනාවැකි කියා ඇත්තේය. 2008 වසරේදී පෝල් මේ ආකාරයට කියූ අනාවැකි අතරින් වැරැදී ඇත්තේ එක් අනාවැකියක් පමණි. 2010 වසරේ ලෝක පාපන්දු කුසලානය වෙනුවෙන් ජර්මනිය තරග කළ සෑම අවස්ථාවකදීම පෝල් පළ කළ අනාවැකි සියල්ල සැබෑ වී තිබේ.කණ්ඩායම් අදියරේ තරගවලදී ජර්මනිය සර්බියාවට පරදින බවත් අර්ධ අවසන් පූර්ව තරගයේදී ජර්මනිය ස්පාඤ්ඤයට පරදින බවත් පෝල් සිය අනාවැකි මඟින් නිවැරැදිව පෙන්නුම් කර තිබිණි.පෝල් අනාවැකි පළකරද්දී ජර්මනියේ ඔට්ටු අල්ලන්නෝ එම අනාවැකිය සම්බන්ධයෙන් ද ඔට්ටු ඇල්ලූහ. එහෙත්, එතැන ඇති ප්‍රශ්නය වන්නේ පෝල් අනාවැකි පළ කරන්නේ් ජර්මනිය සම්බන්ධයෙන් පමණක් වීමය. පෝල් ගේ මේ අනාවැකි පළකිරීමේ හැකියාව වෙනත් රටවල් සම්බන්ධයෙන් ද ක්‍රියාත්මක වේද යන්න තවමත් ගැටලුවකි. මුළුමහත් ලෝකයේ ම අවධානය දිනාගත්තත් පෝල් ගේ මේ අනාවැකි කීම සමච්චලයට පත්කරන්නන් ද නැතුවා නොවේ. ජර්මනිය පැරදෙන බවට අනාවැකි පළකිරීම නිසා කිපුණු ඇතැම්හු පෝල් මරාදැමීමට තැත් දරතැයි වාර්තාවන අතර මෙනිසා පෝල් රැකගැනීඹට පරිසරවේදීහු එක්ව සිටිතැයිද වාර්තාවේ.කෙසේ වුවද, කවුරුන් මොනවා කීවත් මෙවර ලෝක කුසලාන පාපන්දු තරගාවලියේ ලොකුම ජයග්‍රාහකයා සහ තරුව වූයේ පෝල් බව පාපන්දු ලෝලීහු පවසති.සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>11</day>
    </date>
    <link>http://www.silumina.lk/2010/07/11/_art.asp?fn=as1007111</link>
    <topic>සදාකාලිකව සමුගත් සාගර සහ සෞම්‍යා</topic>
    <author>අරුණි මුතුමලී</author>
    <content>සදාකාලිකව සමුගත් සාගර සහ සෞම්‍යාපෙරවදනවසර හතරක් යනු දිගු කාලයක් ද? කෙටි කාලයක් ද? වාද කිරීමෙන් පලක් නැත. සැබෑව නම් එය සාපේක්ෂය. කෙනකුට එය නිමේෂයක් බඳු විය හැකි මුත් තවත් කෙනෙකුගේ මුළු ජීවිත කතාවම වසර හතරකට ලඝු විය හැකිය. තවත් විටෙක මතකයේ සටහන් වූ තරම අනුව වසර හතරකට පෙර වූ සිදුවීමක් ඊයේ පෙරේදා මෙන් දැනෙන්නට ද පුළුවන. ජීවිතේ පුදුමාකාර අත්දැකීම් ඇත්තේ අපට පමණක් නොවේ. අපේ ඒ කතා හැමෝම විඳින්නේ ඒවා අප පුන පුනා කියන නිසාය. එහෙත් තව නොකියූ කතා කෙතරම් ද? ගමන නොනිමෙන ජීවිතේ සාගරයක් බඳු සෙනෙහසේ කතාව ද එවැන්නකි.කථාවහරියටම 2006 මාර්තු 29 වැනිදා කොළඹ මහ රෝහල අසල පාරට අපි ගියේ ‘සාගර’ මුණ ගැසෙන්නටය. මද්දහනේ හිරු තාපය ඉවසාගෙන යන එන පරම ලාභය අහිමි වූ මිනිසුන් අතරින් අප ගමන් කළේ වරින් වර කර දිගු කරමින්. කාගේ හෝ වරදකට තනිකම උරුම කරගත් මිනිසකු සහ ඔහුගේ එකම වස්තුව වූ තවත් පණ ඇත්තකු පිළිබඳ ප්‍රධාන කර්තෘ කරුණාදාස සූරියආරච්චි මහතා ලබා දුන් තොරතුර අනුව අපේ ඒ ගමන ඇරැඹිණි.රෝගී වූවන් මෙන්ම ඔවුන්ගේ නෑ හිතමිතුරන් අසීමිත දුක් කන්දරාවලින් මිරිකී සිටියදී පවා මතුවිය හැකි වාසනාවක් තිබේ දැයි උරගා බලන්නට ලොතරැයි මිලදී ගනු අපට දැකිය හැකි විය. ඔවුන්ට වාසනාවේ කුතුහලය බෙදා හැරියේ ඉතා සිහින් වූ පණ නැති දෙපා සහිත වුවද පිරුණු උඩුකයක් සහිත තරුණයෙකි.ඔයාගේ නම සාගර නේද?මිස් කොහොමද දන්නේ?රෝද තුනේ මාලිගාවේ සිංහාසනාරූඪව සිටි ඔහු විස්මයෙන් ඇසු පැනයට මගේ පිළිතුර වූයේ ‘පත්තරේ නිසා’ යන්නය.එදා ඔහු ඒ පිළිතුරෙන් සෑහී අප සමග හෙළි කළ ජීවන දුක් ගීතය ඒ සතියේ ඉරිදා පල කෙරිණි. ‘සාගරයක් බඳු සෙනෙහසක්’ හිසින් යුතු වූ ඒ ලිපියේ ඔහුගේ ආදරවන්තිය වූයේ ‘සෞම්‍යා’ය. සෞම්‍යා ඔහුට හමු වූයේ මහ පාරේදීමය. කිසිදාක පාසල් නොගිය සාගර ඒ වන විට වසර එකොළහක් පමණ ස්විප් ටිකට් විකුණා ජීවන බර හෑල්ලු කර ගත්තෙකි. වසර 9 ක් හොඳින් පවුල් ජීවිතයක් ගත කර දුවක ලද ඔහු ආදරණීය තාත්තා කෙනෙකි.දෛවයේ සරදමට වරින් වර ලක් වූ සාගර ‘පේමන්ට්’ එකට වැටුණේ අවුරුදු 14 දී පමණය. මවුපියන්ට සිදු වූ අමතක වීමක් නිසා පෝලියෝ එන්නත ලබා නොදීමෙන් ඔහු ආබාධිතයෙක් බවට පත්විය.“පුංචි කාලේ මමත් පයින් ගිහින් තියෙනවා” හීන්දෑරි කකුල අතින් උස්සා පැත්තකට තබන ගමන් ඔහු කී අයුරු අද ද මැවී පෙනෙන සේය.ඔහුගේ රෝද තුනේ මාලිගාවෙන් වාසනාව විකුණන්නට නොගිය දිහාක් ද නොමැත. ඒ සියල්ලට හිතට දිරිය දුන්නේ පුංචි දියණියගේ හිනාවයි. ඔහුගේ නෙත් බොර වී බොඳ වී ගිය අයුරු අපව ද මොහොතකට ගොලු කළේ සිංහබාහු කතාවේ “ඈත් ගොසින්ය ඈත් ගොසින්ය ඇයි සුදු දියණිය නුඹවත් නොසිටියේ” පද පෙළ සිහි කරමිනි. ඉන් පසු ඔහුට තවත් අහිමි වන්නට දෙයක් ජීවිතේ නැත. බිරිඳ ද දියණිය ද දැන් වෙනකෙකු සතුය. ඔහු ශාප කළේ කිසිවෙකුටත් නොව පෝලියෝ රෝගයටය.ඔහු සෞම්‍යා නම් මානවිකාවගේ යෝජනාවට එකඟ වූයේ එය යම් අස්වැසිල්ලක් වනු ඇතැයි සිතු නිසා වුවත් එය ද වැඩිකල් විඳින්නට ඔහුට ඉඩ ලැබුණේ නැත. “සෞම්‍යා වෙන පිරිමි ළමයි එක්ක යාළු වුණා.” ඔහු කීවේ බිඳුණු ස්වරයෙනි.ඒ සමගම පිටුපසට හැරුණු සාගර රෝද පුටුවේ පිටුපස බක්කිය දෙස බැලුවේය. “මම එයාට ගොඩාක් ආදරෙයි. එයාගේ මතකය හිතේ තියාගන්න තමයි මම මෙයාට සෞම්‍යා කියලා නම තිබ්බේ” කියමින් ඔහු බක්කියට අත දිගු කළා පමණි ‘සෞම්‍යා’ නගුට වේගයෙන් වනමින් සාගරගේ තුරුලට පැන අතොරක් නැතිව මුව හා දෑත් ලෙව කන්නට විය. මනුෂ්‍ය ප්‍රාණියෙකුගෙන් කිසිදා නොලද සෙනෙහසක් මේ බලු පැටික්කිගෙන් ලබන සාගරගේ මුහුණ සෙනෙහසින් දීප්තිමත් විය.“මෙයාට මාස තුනයි. මගේ බත් එකෙන් බාගෙ දෙන්න ඕන. උදේට බිත්තර පාන් එකක් හවසට ආප්ප. එහෙම නුදුන්නොත් මා එක්ක තරහ වෙනවා. මම දැන් හම්බ කරන්නෙ මෙයා වෙනුවෙන්.”සාගරගේත් සෞම්‍යාගේත් අපූරු බැඳීමට අරුතක් දීම අපහසුය.“මම නාන කොට රුපියල් 20 ක් දීලා මෙයාවත් නාවනවා. බෙහෙත් විදිනවා. ටිකට් විකුණන්න බැරිව සල්ලි නැතිවුණ දාට මම බඩගින්නේ හිටියත් සෞම්‍යාව බඩගින්නේ තියන්නේ නෑ. මෙයා බඩගින්නේ ඉන්නවා දැක්කම මට කඳුළු එනවා. මම දන්න මනුස්ස ලෝකේ අයට වඩා මේ ‘මනුස්සයා’ හුඟක් හොඳයි.”සාගර කීවේ මිනිසුන් නිසා ඔහු විඳි අනේක අප්‍රමාණ දුක් වේදනා ඔහුගේ මුහුණෙන් ලෙව ලෙවා පිසලන ‘සෞම්‍යා’ ගේ හිස පපුවට තුරුලු කරගෙනය.වසර හතරකට පෙර සාගර හා සෞම්‍යාගැන සිළුමිණේ පළ වූ අයුරුමම සාගරගේ සිත විමසුවෙමි. “මෙයාත් දාලා ගියොත්?”මොහොතක් ඇසිපිය නොහෙළා මා දෙස බලා සිටි සාගර අහක බලා ගත්තේය. “එහෙම වුණොත්... එදාට මට දරාගන්න බැරිවෙයි. දෙවි කෙනෙක් වගේ මට උදව් කරපු මැඩම් ඇරුණම මගේ හැමදේම කියන්නේ සෞම්‍යාට.”ඒ එදා කතාවය. 2006 අපේ‍්‍රල් 2 දා සාගර හා සෞම්‍යාගේ අපූරු අන්දරය අපේ පුවත්පතේ පිටු භාගයක් ලබා ගන්නට සමත් විය. එදා තිබුණු දහසකුත් එකක් කාලීන සිදුවීම් සාගරත් සෞම්‍යාත් අපේ මතකයේ යටපත් චරිත බවට පත් කළේය. කාලය වේගයෙන් ගෙවිණි.ප්‍රවෘත්තියක් සොයාගෙන මේසය කරා යන මට කර්තෘ තුමාගෙන් පණිවිඩයක් ඇති බව කන්තෝරුවේ සගයන්ගෙන් දැනගන්නට ලැබුණි. කර්තෘ කාමරයේ දොර හෙමින් තල්ලු කළ විට කසුරි මහත්තයා ‘එන්නැයි’ සංඥා කළේය.“ඔයාට මතකද අර සාගරයි සෞම්‍යයි”දෙබැම රැළි කළ මම කර්තෘ තුමා දෙස මොහොතක් බලා සිටියෙමි.“ඇයි ළමයෝ අර රෝද පුටුවේ බලු පැටියෙක් අරන් ගිය මනුස්සයා”“ආහ් ඔව්. ඔව්. මතකයි. ඒත් මේ නම් දෙක කීවට එක පාරට ඔලුවට ආවේ නෑ.”“අන්න. ඒ සතා හැප්පිලා. අර මනුස්සයා පිස්සුවෙන් වගේ අඬනවලු.”“අය්යෝ... මිනිහට මේ සෞම්‍යත් නැති වෙයිද?” මට සාගරගේ අන්තිම වචන ටික ඇහෙන්නා සේය.කර්තෘතුමත් මමත් පශු වෛද්‍ය ගාල්ලගේ මහතාගේ සායනයට ගියෙමු. සේලයින් බටයකින් පණ දෙන අපේ ‘සෞම්‍යා’ට සිහිය තිබුණේ නැත. එහෙත් ඇයගේ එක පාදයක් ගැහෙයි. කිසිම ප්‍රාණියෙකු එසේ දුක් විඳිනු බලන්නට හිතක් පපුවක් ඇති කාටවත් පහසු වනු ඇතැයි නොසිතමි.“මෙයා හැප්පිලා තියෙන්නේ සාගර බේරගන්න ඉස්සරහට පැනලාලු” එතැන සිටි කවුදෝ කීවේය. “සාගර හඬ හඬා හැම තැනම යනවා ඒත් බලන්න එන්නේ නෑ. පව් ඒ අසරණ මනුස්සයා.”තවත් එතැන බලා සිටීමෙන් ඇස් දෙක පව් කර ගත් තරම ගැන හිත රිදෙනවා පමණි. සාගර හමුවන්නේ ද නැත. කතාවේ ඇත්ත නැත්ත සොයා ගන්නට ද ක්‍රමයක් නැත. අපි ආපසු හැරුණෙමු.“කොච්චරනම් මිනිස්සු මැරෙන කාලයක් ද මේක, කොහෙවත් යන බලු පැටියෙක් ගැන ඔය තරම් දුක් වෙන්න ඕන නෑ” මටම කියාගත් මම හිත හදාගතිමි.කාර්ය බහුල වනවිට කාලය ගෙවී යන බවවත් නොදැනේ. රටේ සිදුවූ බොහෝ දේ නිසා වරෙක දුක ද වරෙක සතුට ද ජනතාව භුක්ති වින්දේ අනෙක් බොහෝ දේ අමතක කරමිනි. වසර හතරක කාලය තුළ මගේ භූමිකාව ද වෙනස් වූ බැවින් ‘සිළුමිණ’ කර්තෘ මණ්ඩලයේ කතා බහ පිළිබඳව ද සොයා බැලීමක් සිදු නොවිණි.2010 වසර මැද වන විට මම යළිත් පත්තර ලෝකයේ සතුටින් සැරිසරන්නට අවස්ථාව උදාකර ගතිමි. අලුත් ලිපියක් පිළිබඳ කර්තෘ තුමාට යෝජනා කරන්ට සුපුරුදු පරිදි දොර හෙමිහිට තල්ලු කළෙමි. සුපුරුදු සංඥාව පැමිණෙන ලෙසයි.“මම මේ ඔයාට කතා කරන්නමයි හිටියේ. අර අර එයාට එංගලන්තෙන් රෝද පුටුවක් ගේන්න යනවනේ.”“එයා? කවුද?”“මේකයි. දැන් මට කෝල් කරපු නෝන මහත්තයාගෙන් මම බලු පැටිය ද කියල ඇහුව ම එතුමියට කේන්ති ගිහින් ෆෝන් එක තිබ්බා. බලු පැටියා කියනවටවත් ඒ අය කැමැති නෑ. අර ‘සෞම්‍යා’, සාගරගේ මතකද?”“හානේ ඌ... නෑ... මේ... එයා තාම ඉන්නවද?”“විස්තරේ අහගන්නකෝ. ආ... මෙන්න අංකෙයි... නමයි.දුරකතනය නාද විය.“හලෝ ... මිස් සංජීවනී ද? මම සිළුමිණේ අරුණි මුතුමලී කියලා කෙනෙක් කතා කරන්නේ.”“අනේ... අරුණි මම ඔයාට ගොඩක් කල් ඉඳන් කතා කරන්න හිටියේ...”ඇය කතා කළේ බොහෝ කල් හඳුනන ඇත්තියක ලෙසිනි. මම පුදුමයට පත් වීමි. එය මැඬගෙන මම යළි විමසුවෙමි.“කොහොමද “සෞම්‍යා”ට?“ඔයා විස්තරේ දන්නේ නැද්ද? අනේ එදා අර ඇක්සිඩන්ට් එකෙන් පස්සේ අනේ එයා අපේ ගෙදර ගෙනාවා. මට ඊෂා ඒකට ගොඩක් උදව් කළා. සාගර ඔයාට මතකද? එයත් අපේ ගෙදර නවත්වාගෙන හිටිය මේ සෞම්‍යාට තනි හින්දා? සෞම්‍යාට නිතර නිතර ෆිට් එක හැදෙනවා අනේ. එයාට එක වෙලාවකට මතක නැතුව වගේ දුවනවා. ඒ වුණාට හරිම අහිංසකයි. හරි හොඳයි. එයාට බෙහෙත් ගොඩක් දෙන්න වුණා. ඔයා කියන්නේ මගේ බබා ලැබෙන්න ඉද්දිත් එයාට ෆිට් එක හැදෙද්දී මම අල්ලගෙන ඉන්නවා. නැත්නම් වෙව්ලලා හරි අමාරු වෙනවා. එහෙම වෙලාවට මට ගොඩාක් උදව් කළේ ඩොක්ටර් කොඩිකාරයි ඩොක්ටර් ගාල්ලගේයි පශු වෛද්‍ය ඒකකයේ අනුරාධ කියල මහත්මයෙකුයි කරුණානායක කියලා දොස්තර නෝනයි මහත්තයයි ජෝඩුවක්. අනේ අරුණි මනුස්සකම තියෙන ගොඩාක් අය සෞම්‍යා නිසා මම අඳුන ගන්න ලැබුණා. ඇක්සිඩන්ට් එක නිසා සෞම්‍යා කොහොමත් ගියේ විසි වෙවීනේ. අනේ ඊට පස්සේ ළඟදී...මෙතෙක් වෙලා තොරතෝංචියක් නැතිව කියාගෙන ගිය හඬ බිඳී ගිය බවක් මට දැනුණි. මට අවස්ථාවක් ආවේ එවිට ය.ළඟදී මොකද? කෝ සාගර?”“ළඟදී එයාට පක්ෂගාත රෝගේ හැදුණා. අපි ඔක්කොම එකතු වෙලා එයාට බෙහෙත් කළා. එංගලන්තේ මේ වගේ අසනීප වුණ සෞම්‍යාවගේ අයට රෝද පුටු වගයක් තියෙනවා කියලා ඒකත් ගෙන්වන්න හැදුවේ. ඒත්...ඒත් ඇයි...?අනේ... ඊයේ සෞම්‍යා...“එතකොට සාගර?සාගර මාස හයක් පමණ සෞම්‍යා සිටි නිවෙසේ සිටිය ද ඔහුට ගෙන්දගම් පොළොවේ කාෂ්ඨක අව්වේ තම කල්ලිය සමඟ දෙඩුම් බස් නැතිව පාලුවක් දැනෙන්නට ඇත. යළි රෝහල් භූමියට ඔහු ලොතරැයි වාසනා විකුණන්නට ආවේ සෞම්‍යාට දැන් හොඳ කලක් ගෙවෙන නිසා ය. ඇරත් අවශ්‍ය සෑම මොහොතේ ම ඔහුට සෞම්‍යා ළඟට වී සිටිය හැකිවා මෙන් ම ඒ නිවසේ නවාතැන් දොර ද ඔහුට විවෘතව තිබිණි. ඔහු සිටියේ සතුටිනි.එහෙත් සෞම්‍යා නැති වුවහොත් ඔහුට වාවාගන්න බැරි බව දන්නා දෛවය රිය අනතුරකින් සාගරව සෞම්‍යාට පෙර මෙලොවින් වෙන් කර දැමී ය. අව් කාෂ්ටකයට වියැළුණු හදවත් ඇති මිනිසකුගේ තවත් එක් හපන්කමකි ඒ. අනතුරට පත් මොහොතේ සෞම්‍යා බේරා ගැනීමට සාගර සිටිය ද අනතුරටපත් වූ සාගර බේරා ගැනීමට කිසිවෙක් සිටියේ නැත.“මට ඔයාට සෞම්‍යාගේ පින්තූර එවන්නම්. එයා වෙනුවෙන් අපි ලබන සෙනසුරාදා දානයක් දෙනවා.“ඒක හොඳයි. මමත් මෙහෙ ඉඳන් හරි පින් අනුමෝදන් කරන්නම්. මේ අසරණයෝ දෙන්නට සැළකුවාට ඔයාලටත් ගොඩාක් පින්.මම දුරකථන සංවාදය නතර කළෙමි. වසර හතරක කතාව නිමවිය.පසුවදනදෙකෝටියක් ජනගහනය වෙසෙන මේ භූමියේ කුමක් හෝ හේතුවක් නිසා දුකට පත් වූවෝ ද බොහෝ ය. උපතින් ආබාධිත වුවන්, කාගේ හෝ නොසැලකිල්ලෙන් අසාධාරණයට ලක්වුවත්, සුනාමියෙන් විපතට පත් වුවත් මෙන් ම යුද්ධය නිසා ආබාධිත වුවන් අසරණ වුවන් මෙන් ම අවතැන් වූවන් ද දහස් ගණනින් දැකිය හැකි ය. එවන් මොහොතක සාගර හා සෞම්‍යා යනු වැදගත් මාතෘකාවක් ද? මෙවැනි කතා කොතරම් තිබේද? කෙනකුට සිතන්නට අයිතිය ඇත. එහෙත් සාගර හා සෞම්‍යා ගැන අප කතා කළේ තවත් ආබාධිත මිනිසකු සහ බල්ලකු අතර ඇති වූ සාමාන්‍ය බලු සෙනෙහසක් ගැන කීමට නොවේ. ඔවුන් දෙදෙනා වටා එකතු වුණු තවත් බොහෝ ‘මිනිසුන්’ ගැන ඔවුන්ගේ මනුෂ්‍යත්වය ගැන කීමට ය.බෞද්ධයෙකු වන මා දන්නා තරමින් සෑම ප්‍රාණියකුටම එක හා සමාන ය. බුද්ධදාස රජුගේ පරපුරෙන් පැවතෙන අපට ඒ බව අමුතුවෙන් කිව යුතු නොවේ. අපේ රටේ මිනිසුන් අනෙකා ගැන කෙතරම් සිතනවාද යන්න පැහැදිලි වූ හොඳම අවස්ථාව සුනාමි ව්‍යසනයයි. ඒ අතර මිය ගිය අයගේ සිරුරුවලින් රන් බඩු කොල්ල කෑ නොමිනිසුන් ද නැත්තේ ම නැත.සාගර හා සෞම්‍යා අන්දරය ඔබට කීවේ ම්ලේච්ඡ ත්‍රස්තවාදීන් මිනිසුන් බල්ලන් මෙන් වැනසූ යුගයක පවා අසරණ බලු පැටික්කියක් වෙනුවෙන් උණුවන හදවත් සහිතව වෙසෙන මේ රටේ ම මනුෂ්‍යයන් වෙනුවෙනි. ඔවුන්ගේ නාමයෙන් හැම මිනිස් හදකම සියලු සතුන් වෙනුවෙන් සාගරයක් තරම් වූ සෞම්‍ය සිතිවිලි වැඩේවා!අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>11</day>
    </date>
    <link>http://www.silumina.lk/2010/07/11/_art.asp?fn=as1007112</link>
    <topic>ලෝකෙ සිංහල කෑම පිළිබඳ තානාපති තනතුර මට ලබා දුන්නෙ මගේ අම්මායි</topic>
    <author>සටහන -උපාලි සමරසිංහ</author>
    <content>ලෝකෙ සිංහල කෑම පිළිබඳ තානාපති තනතුර මට ලබා දුන්නෙ මගේ අම්මායිමේ සිංහල රටේ ආහාර පිළිබඳ සංස්කෘතිය ඇරැඹෙන්නේ කවරදාද? බොහෝ වියතුන් පවා කල්පනා කරන්නේ විජයගේ පැමිණීමෙන් පසු අපේ ආහාර රටා සකස් වූ බවකි. ඒත් අපේ අක් මුල් සොයා යන විට කුවේණිය හා සිවුහෙළ පරම්පරාවේ ඇත්තන් මහා ආහාර සංස්කෘතියකට හිමිකම් කියූ බව තර්ක කැර පෙන්වන මිනිසෙක් ගල්කිස්ස මහ හෝටලයේ සිටී. කෝකියා යන ග්‍රාම්‍ය වචනයට වටිනා අරුතක් එක් කළ මේ මහා සූපවේදියා පබිලිස්ය. ලෝකයේ ආචාර්ය උපාධියක් ලද එකම සූපවේදියා ද පබිලිස්ය.ලොව පුරා රටවල් ගණනාවක සූපවේදය පිළිබඳ වැඩමුළු පවත්වන මේ පුංචි මිනිසා මොනාකෝ රටේ රජ්ජුරුවන් කෑමෙන් පිස්සු වට්ටා තිබිණ. පබිලිස්ගේ රස කෑම ඇණවුම් කිරීමට හෙතෙම තවමත් කැමැතිය. ගල්කිස්ස මහ හෝටලයට මුලින්ම පබිලිස් ආවේ ගිනි උදුනට ගල්අඟුරු දමන කම්කරුවකු ලෙසිනි. අවුරුදු 56 ක සේවයකින් පසු අද පබිලිස් ගල්කිස්ස මහ හෝටලයට අභිමානයකි. මේ අභිමානවත් සූපවේදියා නිර්මාණය කළේ කවුරුන්ද? ඒ ඉවසීම, කැපවීම, උනන්දුව, අනලස් බව ඔහු කෙරෙහි තම ආදරණීය අම්මා කැටපත් නොකළා නම් අද පබිලිස් කෙනෙක් නැතැයි හෙතෙම කියයි. අපි ඔහුගේ මෑණියන්ගේ කතාව කියවමු.”මට දැන් අවුරුදු 76 ක්. මගේ අම්මා අවුරුදු 107 ක් ජීවත් වුණා. අබ පියල්ලක් තරම්වත් බොරුවක් නොකියා මං අම්මගෙ කතාව ඔබට කියන්නම්. මගේ මුල් නම තුම්මාදුර පබිලියෙස් සිංඤෝ පොල් හාලි නිසා මං පස්සෙ භාවිතා කළේ පබිලියෙස් ද සිල්වා කියන නම. මගේ අම්මා කුමාරසිංහ පොඩිහාමි. රත්ගම කැඳල ප්‍රදේශයේ කාන්තාවක්. පියා තුම්මාදුර අප්පු සිංඤෝ. අප්පු වුණාට හරිහමන් රස්සාවක් නෑ. පන්සලේ තමයි නිතරම හිටියෙ. දෙන්නටම එකම අකුරක්වත් කියවන්ඩ බෑ. අපේ පවුලේ එකම හයිය අම්මා. දරුවන් 10 දෙනෙක් හිටියත් ඉතිරි වුණේ හතර දෙනයි. මැලේරියා, කොළරාව වැනි වසංගතවලින් පුංචි කාලෙම දරුවන් මැරිලා. එක මල්ලි කෙනෙක් මැරිලා තියෙන්නෙ යුද්ධකාලෙ යුද්ධ ටැංකියකට යටවෙලයි. මට බාල නංගිලා තුන් දෙනෙක්. වැඩිමල් අක්කා කෙනෙක්. නොමැරී ඉතිරි වුණු එකම පිරිමි දරුවා මමයි.මිනිස්සු අගෞරවයෙන් පන්සලේ අප්පුගෙ පුතා කියලා මට කීවෙ. ඒත් ගමේ පන්සලේ දායක සභාවෙ මූලිකත්වය තිබුණෙ තාත්තට. පියා තමයි දන් සීට්ටු ගැමියන්ට බෙදලා දුන්නෙ. රජකම ලැබුණා වගෙ පන්සලේ දියවඩන නිළමේ වගෙ ඔහු හිටියෙ. පියා රත්ගම ගම්මැද්දගොඩ. අපට කියලා ගෙයක් දොරක් නෑ. තාත්තගෙ මහගෙදර පාළුවට ගිය කෑල්ලක අපි හිටියෙ. ගෙදරට සත පහක ආදායමක් නැති හින්දා මට මතකයි අම්මා උදේ පාන්දර 5 ට විතර අවදිවෙලා ගමේ ඉඳලා පයින්ම ගාල්ලට යනවා. පොඩි දුරක් නොවේ මෙහෙම යන්නෙ. හැතැප්ම 6 ක්. හිස් කූඩයක් අරගෙන මෙහෙම යන්නෙ කොහෙදැයි මගේ පුංචි සිතට තේරුණේ නෑ.ටික ටික ලොකු වෙනකොට මාවත් එක්කගෙන ඇය මේ ගමන ගියා. එයා කෙළින්ම යන්නෙ ගාල්ලෙ එළවළු මාර්කට් එකට. තැලිච්ච කැරට්, ගෝවා, බීට්, මාළුමිරිස් බාගෙට කුණු වෙච්ච අල පොඩිවුණු සූරන ලද වට්ටක්කා (බොහෝවිට පොත්ත විතරයි) මේවා අරමල්ලෙ පුරවාගෙන ඇය ආයිත් පයින්ම ගමට එනවා. මාත් ඇගෙ පස්සෙන්ම මේ විදියට එනවා. මෙහෙම එනකොට දවල් 12 විතර වෙන්න ඇති.ඊට පස්සෙ මේ එළවළුවල තැලිච්ච පොඩිවෙච්ච කොටස් ඉවත් කරලා කෑලි කපලා පොඩි මිටි වශයෙන් බැඳලා ආයිත් අර මල්ලෙ දාගෙන ගමේ ගෙන් ගෙට යනවා. දුප්පත්කම අපේ ගම්වල පිරිලා තිබුණු නිසා වෙළෙඳාමකුත් තිබුණා. ගොඩවල් වශයෙන් තමයි විකුණන්නෙ. ඇයි තරාදි පඩි නැහැනෙ. ඉස්කෝලෙ යන වයස ආවම මාව පාසල් ඇරියා. පාසල ඇරිලා ආවහම ආයිත් වෙළෙඳාම. ඉගෙනීමේ අගය තේරුම් අරගෙන නොවේ මගේ අම්මා මාව පාසල් ඇරියෙ. දරුවකු පාසල් නොයැව්වොත් ඒ කාලෙ නිලධාරින් පැනලා දඩ ගහනවා. මං ගියෙ ආගම් ඉස්කෝලෙකට. පොල්කට්ටයි, ගල්කූරයි, ගල්ලෑල්ලයි අරන් පොඩිඑවුන් එක්ක පාසලට යවලා ඇය හරියට සතුටු වුණා.ගමේ බොහෝ අයට තිබුණේ පොල්කටු. පිඟන් ගන්නට අපට සල්ලි නෑ. දවාලට මේ ඉස්කෝලෙ දරුවනට කඩල, මුංඇට, බතල, පාන් වගෙ දෙයක් පරිප්පු හොද්දක් අල හොද්දක් එක්ක දුන්නා. ඒක කන්න තමයි අර පොල්කට්ට ගෙනියන්නෙ. එක පැත්තක් ඇරුණු කර උසින් ලේස් ගැටය ගහපු බැනියමයි සරමයි තමයි පාසලට අඳින්නෙ. හැබැයි ඉස්කෝලෙ තිබුණෙ දවල් 11 වෙනකම් විතරයි. අම්මා එළවළු මාර්කට් ගිහින් එන්නෙ ඒ වෙලාවට. ඒවා ගෙන් ගෙට ගිහින් විකුණලා අම්මා ගෙනාපු නරක්වෙන්න ගිය පලතුරු දෙන්නත් එක්ක එකතුවෙලා කපනවා. අඹ, අන්නාසි වගේ දේවල් තැලුණු පොඩිවුණු තැන් ඉවත්කරලා ගෙන් ගෙට ගිහින් නැවතත් විකුණනවා. ඊළඟට මං සිරිසුමන විදුහලට ගියා. 4 පන්තිය දක්වා විතරයි ඒත් ගියෙ.මේ කාලෙ අති දුෂ්කර කාලයක්. අපි කෑවෙ වට්ටක්කා තම්බලා පොල් ටිකක් ගාගෙනයි. එක වේලක් රොටී. එක වේලක් එළවළු බතක් වශයෙන්. තාත්තා ගෙදර ඇවිත් ගියාට එයාගෙන් කිසිම වැඩක් ගෙදරට සිද්ධ වුණේ නෑ. පවුලක් ජීවත් කරන්ඩ අම්මා විඳින දහදුක දැකලා පස්සෙ දවසක තාත්තා පන්සලේ ඉන්නා ගමන් කුලී වැඩ කරන්ඩත් පටන් ගත්තා. බූස්ස රේස්කෝස් හන්දියෙ කෑම්ප් එකේ ගෙවල් හදද්දී තාත්තා කුලී වැඩට ගියෙ 1945 දි විතර. මේකෙ වැඩකරන වෙනත් කුලීකරුවන්ට උදේම ඉදියප්ප හදන්න අම්මා පටන් ගත්තා අනෙක් වැඩවලට අමතරව. ඉදියප්ප තම්බලා කිරිහොද්දක් හදලා පොල් මැල්ලුමත් එක්ක ඇය මෙහෙම හදපු ඒ රස ආහාරය සුවඳ මගේ නැහැ පුඬු අතර තවමත් දැවටෙනවා.ලෝකයේ කොතැනකට ගියත් ඉඳියප්ප කිරිහොද්දක් සමඟ තිබුණොත් මට මුලින්ම දැනෙන්නෙ අම්මාගේ කිරිහොද්දෙ සුවඳයි. ඇයට බොහොම රසට උයන්ඩත් පුළුවන්. ඇය රොටි තැටිය තියාගෙන රොට් පුච්චනකොට මාත් පුංචි පුංචි ගුලි අල්ලෙ තලපයක් ලෙස හදාගෙන අර තැටියට තියලා පුච්චගෙන කනවා. අම්මා මේවා අගය කළා. එළවළු කපන්න, පරෙස්සමට අහක නොයන විදියට තෝරාගන්න මා උගත්තෙ අම්මගෙන්. කොස් ඇටයක් ලිපට දාලා පුළුස්සගෙන කනකොටත් ඇය මට බැන්නෙ නෑ.අම්මගෙ වෙළෙඳාමෙන් ලැබෙන මුදල වැඩිවෙද්දි ඇය මුදලක් ඉතිරි කරන්ඩත් ගත්තා. සිරිල් ද සොයිසා බස් සමාගමෙන් අපේ ගමටත් බස් කීපයක් වැටුණා. දැන් අම්මා ගාලු යන්නෙ බස් එකේ. එහෙම යනකොට ඒ බස්වල රියැදුරන්ට - කොන්දොස්තරලට සුළු පොලියට ඇය අතමාරුවට මුදල් දෙනවා. දැන් කුණු එළවළු ගෙනෙන්නෙත් නෑ. අලුත් එළවළු අඩු මුදලට ගෙනැත් ගමේ වැඩි මුදලකට අලෙවි කළා. ඇය දිරිය කතක් වගේ අපවත් හදාගෙන ටිකින් ටික දියුණු වෙද්දි මෙන්න එළවළු ගෙනෙන්න කොළඹ මාර්කට් එකටත් ආවා. දැන් එළවළු ගෝනි 4 ක් විතර ගමට ඇය අරන් යනවා. ගෝවා, කැරට්, තක්කාලි, ලීක්ස්, මාළු මිරිස් වගේ දේවල් මේ විදියට ගෙනාවා. ගමේ පොළ තිබෙන දවස්වලට අම්මා මේවා පොළටත් දානවා. දැන් අම්මට ගමේ මේවා ගෙනියන්න කූඩයට වඩා විශාල දෙයක් අවශ්‍යයි. එතුමිය කදක් හැදෙව්වා.මං තමයි කදෙන් එළවළු ගෝනි පොළට ගෙනියන්නෙ. මේක මට හරිම අමාරුයි. “අම්මේ කදෙන් නම් එළවළු ගෙනියන්න බෑ ඇඟපත හොඳටම රිදෙනවා.” මං අම්මට කිව්වා. ඇය උණු කැවුමක් හදලා මගේ කර තවලා ඊට පස්සෙ කද විකුණලා දැම්මා. ගතවුණෙ දින දෙකයි. ඇය පොළට බඩු ගෙනියන්න කරත්තරයක් මිලට ගත්තා. ඒකෙන් තමයි ඊට පස්සෙ බඩු ටික ගම හරහා ගෙනිච්චෙ. කරත්තෙ තල්ලු කළෙ මම. පිටුපස්සෙන් අම්මා “එළවළු” “එළවළු” කියාගෙන ආවා. අම්මා මේ අතර සීට්ටුත් දානවා. මේ සීට්ටුවලින් තමයි ඇය මුලින්ම ඉඩමක් ගත්තෙ. ඒකෙ පුංචි පැල් කොටයක් ඇය අටවා ගත්තෙ ගමේ මිනිස්සුන්ගෙන් සහාය අරගෙනයි. සාමාන්‍යයෙන් ගැමියන් අතර ඒ සුහදතාව තිබෙනවා. එරමුදු කොට හිටවලා ඒ හරහට බට ගැට ගසා මැටි ගුලි හිර කරලයි මේ පුංචි ගෙය සකස් වුණේ. බිම ගොම ගාලා තිබුණා. අපට මේක විශාල වලව්වක්.අම්මා ඒ වත්තෙ හැම අවුරුද්දකම දෙවතාවක් ලොකු ශාන්තිකර්මයක් කරවනවා. කොහොඹ යක් කංකාරිය, දෙවොල් මඩුව, දහඅට සන්නිය වගේ දෙයක්. මේවා නැතිනම් තොවිලයක් කොහොම හරි අටවා ගන්නවා. ආතුරයට ඉන්නෙ බොරුවට. එක්කො අම්මා නැතිනම් අක්කා. මෙහෙම මුළු ගමටම තොවිලයට ආරාධනා කරනවා රෑට බතටත් එක්කම. සල්ලි හොයන්නයි මේවා කළේ. බතට ආපු මිනිස්සු කීයක් හරි දීලා යනවනේ. තාත්තා ආයිත් ගෙදර ආවෙම නැති කාලයක්. අම්මා රත්ගම මාර්කට් එකේ එළවළු ලෑල්ලක් තමන් වෙනුවෙන් ම ගත්තා. අම්මගෙ දියුණුව දැකලා ආයිත් තාත්තා අම්මා ළඟට යන්න ගත්තා. එයා ලෑල්ල බාර ගත්තා. එළවළු විකුණන සල්ලි රේස් පොළටයි ගියේ. අපි ආයිත් දරිද්‍රතාවෙ ප්‍රපාතයටම වැටුණා. තාත්තා යන්න ගියා. මේ අතර නංගිට පෙළවහක් ආවා. උඩවලවේ පළාතෙන්.ආයිත් අම්මා එළවළු වෙළෙඳාම ටිකින් ටික පටන් ගත්තා. අපේ ගෙදර අම්මගෙ කටයුතුවලටත් හවුල්වෙච්ච පළාතේ ගුණවත් දැරියක් සමඟ මගෙත් සම්බන්ධයක් ඇතිවුණා. අම්මා මේකට ඉහළින්ම විරුද්ධ වුණා. “පුතේ, දෑවැද්ද නැතිව ගෑනු එපා.” ඇය කීවා. මට අම්මගෙ හිත රිදවන්නත් බෑ. අර ගෑනු ළමයා අමතක කරන්ඩත් බෑ. මං ගෙදරින් පැනලා මඩකලපුවට ගියා. රස්සාවක් හොයාගෙන ඇවිද්දා. මට රස්සාව හැටියට ලැබුණෙ දැල් වට කරන්න. මේ මුහුදු රස්සාව හරිම දුෂ්කරයි. උදේම දැල් අදින්න ඕනෑ. රෑට දැල් මුර කර ගන්ඩත් ඕනෑ. නැතිනම් හොර හතුරො දැල කපනවා. ඊටත් වඩා ඔය මඩකලපු වැල්ලෙ හරියට සර්පයන් ඉන්නවා. වැල්ලෙ තබාපු ලී කොටයකට ඔළුව තියාගෙන තමයි එදා නිදාගත්තෙ. සර්පයන් එන නිසා දැලේ එක කොණක් ඔරුවේ පටලවාගෙන අනෙක් කොණ ගල් තබලා වටකරලා මං මැද්දෙන් නිදියනවා. නිකම්ම වැල්ලෙ. සර්පයන්ට දැල අස්සෙන් එන්ඩ බෑ. හය මාසයක් විතර මෙහෙම ගියා.උදේට තේ කහට පොල්කට්ටයි සීනි ටිකයි. දවාලට වාඩි බත තමයි ලැබුණෙ. වාඩිබත කියන්නෙ විශාල බත් පිඟානයි මාළු කෑලි දෙකයි හොදි ටිකයි. රාත්‍රියට වැල්ලෙ නිදියන වාරයක් පාසාම මට මතක් වෙන්නෙ අම්මා. මං සල්ලි ටිකක් හොයාගෙන අම්මා බලන්න යන්ඩ හිතුවා. ඊළඟට මගේ රස්සාව වුණේ පොල් කැඩීම. පොල් කඩලා සුළු මුදලක් එකතු වුණා. මං ඒකත් අරන් පහුවදා කොළඹ ආවා. ඒ එනවිට අම්මගෙන් සුළු පොලියට ණය ගත්ත බස් කොන්දොස්තර කෙනෙක් ඇයි පුතේ, අම්මා අරහෙ වැලපෙනවා යමං මාත් එක්ක ගෙදර කියලා මාවත් ඇදගෙන ගමට ගියා. මාව දැකපු අම්මා බොඳවුණු දෑසින් මා දිහා බැලුවා. පුතේ, මං උඹලව හදාගත්තෙ හරිම අමාරුවෙන් මගේ හිත තලන්න එපා, ඇය කීවෙ හැඟීම්බරව. අපි දෙන්නාම එකට බදාගෙන හැඬුවා. ඒත් මගෙ විවාහය ගැන ඇගෙ හිත වෙනස් වෙලා තිබුණෙ නෑ.අම්මා කීවා එහෙනම් අර ළමයා කසාද බඳින්න පුළුවන් පස්සෙ. කැන්දන් වරෙන් ගෙදර කියලා. අපි නම් ප්‍රසිද්ධ කරලා ඒ මාපියන්ගෙ කැමැත්තත් ඇතිව ඇයව පයින්ම ගෙදරට එක්කගෙන ආවා. ඇයත් අපේ වෙළෙඳාම් කටයුතුවලට උදව් වුණා. අම්මට හරියට තිබුණෙ දෑවැදි ප්‍රශ්නය. මගේ නෝනා අම්මට ආදරයෙන් සැලකුවා. මාස 3 ක් ඉක්ම ගියාම විවාහ වුණේ නැත්නම් නම් ප්‍රසිද්ධ කළාට වැඩක් නැහැනෙ. මේ අතර අම්මා විවාහ වෙනවාට දැඩි ලෙස ආයිත් විරුද්ධ වුණා. ඒ වන විට ඇය අපේ ගෙදර මාස 3 ක් ඉඳලත් ඉවරයි. මං අම්මට විරුද්ධව ආයිත් තීන්දුව ගත්තා. මාත් ඇයත් ඇඳ සිටි ඇඳුමින්ම බූස්සෙ රෙජිස්ට්‍රාර් ළඟට ගෑනු ළමයගෙ පැත්තෙ සාක්‍ෂිකාරයන් එක්ක ගිහින් ඇය විවාහ කර ගත්තා. මං ඇන්ඳෙ සරමයි කමිසයයි. ඇය රෙද්දයි හැට්ටයයි ඇඳලා හිටියෙ. බැඳලා දෙන්නා දෙපැත්තට යළිත් ගියා. අම්මට ඇත්ත කතාව කීවාම ඇය මට සැර වුණා. ඒත් කලබල වුණේ නෑ.මගේ නෝනත් දක්‍ෂයි. එයා අනුන්ගේ පොල්වළවලින් පොල්ලෙලි සල්ලි දීලා අරන් තලලා ලිහලා වේලලා කොහු ඇඹරුවා. මාත් ඒ වැඩම කළා. ඊට පස්සෙ වැඩියෙන්ම සල්ලි හොයන්න කියලා මං උදේම කොළඹ ඇවිත් පේව්මන්ට් එකේ නොයෙක් බඩු විකුණුවා. 56 බණ්ඩාරනායක මහත්මයගෙ පෙරළිය කාලේ හාබර් එකට මිනිස්සු ගන්නකොට පේව්මන්ට්කාරයොත් රස්සාවට ගත්තා. මං විතරයි කොළඹ පේව්මන්ට් එකේ ඉතිරි වුණේ. නෝනා ඇවිත් කීවා ලණු අඹරලා හරි ජීවත් වෙමු. අපි ගෙදර යමු කියලා. මං ආයිත් ගෙදර ගියා.ඒත් මගේ අම්මව බලන්න මං නිතර ඒ ගෙදර ගියා. ඇය යකඩ ගැහැනියක්. දවස් කිහිපයක් අම්මා බලන්ඩ බැරිව එහි යනකොට අම්මා උඩවලවේ නංගිලාගේ ගෙදර ගිහින්. මෙන්න ඒ වත්තේ ගොවිතැන් වැඩ කරනවා. මං ගියාම මයියොකු කන්ඩ දෙන්ඩ පඳුරක් ගලවන්න කීවා. පුදුමයි! මට ඒ මයියොකු පඳුර ගලවන්ඩ බැරිවුණා. ඇය ඇවිත් ඔහොම නොවේ බං මේවා ගලවන්නෙ කියලා පඳුර එක්තරා ක්‍රමයකට අල්ලා උඩට ඇද්දා. පුදුමයි. එක අලයක්වත් නොසීරී පැතිර ගිය අලයක් ගැලවුණා. අම්මට මේ තරම් ශක්තිය ආවෙ කොහොමද කියලා මා කල්පනා කළා. ජීවිතය පුරා ඇය විඳි දුක් කන්දරාව කියලා මට හිතුණා. අම්මා හරිම අරපරෙස්සමින් කටයුතු කළේ. ඉතිරිවෙන බත් ඇට සියල්ලම වේලනවා. තම්බහු කොස් ටික වේලනවා. දෙල් ටික වේලනවා.ඇය මට කොතරම් ආදරය කළාද කිව්වොත් මගේ ඇඳ යට මේවා කඩවැස්මකින් කට බැඳපු මුට්ටිවල තියලා තියෙනවා. අවශ්‍ය වේලාවක කන්න. මං දන්නා කාලෙක ඉඳලා මගේ අම්මා කවරදාවත් සිල් ගත්තෙ නම් නෑ. හැබැයි! සිල් ඇත්තන්ට දන් දෙනවා. ඇය හරිම ආසයි බලු කපුටු දානය දෙන්න. මේ බලු කපුටු දානය දෙන්නෙ ගමම එකතු කරගෙන. කරත්තය එදාට ගෙන් ගෙට ගෙනියනවා. ඉතින් එක ගෙයකින් සහල් තවත් තැනකින් පරිප්පු. මේ විදියට කරවල, අල, තක්කාලි, ලූනු, එළවළු නොයෙක් දේ එකතු කරලා මස් මාළු කටු ආදියත් දමලා බල්ලන්ට කපුටන්ට මේ දානෙ දෙනවා. ඒ කරපු දවසට ඇය පුදුමාකාර සතුටක් ලැබුවා මතකයි.1956 දි මගේ ජීවිතේ ලොකු වෙනසක් වුණා. මගෙ නෝනාගේ අයියා වැඩ කළේ ගල්කිස්ස හෝටලයෙ. එයාගෙ මාම කෙනෙකුත් ඒකෙ වැඩ කළා. මට දවසක් ඒ අයියා කීවා හෝටලේ ප්‍රධාන සූපවේදියා හම්බවෙන්න අරක්කු බෝතලයක් අරන් ගිහින් කතා කරමු. රස්සාව ෂුවර් කියලා. මාත් අමාරුවෙන් අරක්කු බෝතලයක් අරන් එතුමා හම්බ වුණා. අරක්කු බෝතලේ නම් ගත්තා. රස්සාව දන්වන්නම් කීවා. ගිහින් සති 2 ක් විතර හිටියත් පිළිතුරක් නෑ. මං කිව්වා අයියාට මට රස්සාව එපා.අරක්කු බෝතලේ නම් නැවත ඕනෑ කියලා. අයියා කීවා කලබල වෙන්ඩ එපා කියලා. ඊට පස්සෙ අප ගිහින් හෝටලේ ළඟම පල්ලියෙ පාදිලි උන්නාන්සේ හම්බවෙලා රස්සාව ගැන කීවා. උන්නාන්සෙ මට ලියුමක් දුන්නා හෝටලේ මැනේජරට දෙන්න. මැනේජරට හිටියෙ සුදු මහත්මයෙක්. නම පැටිසන්. අද වැඩ දීලා හෙට ආයිත් රාජකාරිය නැවැත්තුවා. මං ලොකු මහත්මයා හමුවෙලා ඇහුවා ඇයි මට රස්සාව දීලා ආයිත් ගත්තෙ කියලා. බලනකොට අපේ මාමාගෙ වැරැදි වැඩකට මට රස්සාව නවත්වන්න තීන්දු කරලා තියෙන්නෙ.සුදු මහත්මයා කරුණු තේරුම් අරන් මට ආයිත් රස්සාව දුන්නා. මට ලැබුණෙ නිලධාරින්ගෙ නිලනිවාසෙ ළඟ ඉඳන් හෝටලයෙ මහ උදුනට ගිනි අඟුරු අදින්න. මං ඒ දුක දවසක් අම්මට කීවා. අම්මා කීවෙ “පුතේ කන්දක් නැංගොත් තමයි පල්ලම අහුවෙන්නෙ. අතහරින්න එපා” කියලයි. අම්මගෙ ජීවිතේත් ඒ වගේමනෙ. ඇය කිසිම දේකින් සැලෙන්නෙ නැති හින්දා මාත් ඒක පිළිගෙන වැඩ කළා. කිලෝ මීටර් 1/2ක් දුර කන්දක් උඩින් නැඟලා ඇවිත් දුක් විඳලයි මං ඒක කළේ. මේ විදියට ටිකින් ටික මං ප්‍රධාන බාස්උන්නැහැ (ඒ කාලෙ ප්‍රධාන කෝකියාට කීවෙ එහෙමයි) ළඟට කිට්ටු කළා. ජේමිස් මාමා මට අත දුන්නා. ඔහු අරලිය කොළවලින් එළවළු මාළුවක් හදලා මටත් කන්න දුන්නා. හරිම රසයි. දියවැඩියාවටත් හොඳයි. මං රස්සාව ටිකින් ටික උසස් කරගෙන එළවළු කපන්න, සුළු අත්උදව්වට මුළුතැන්ගෙට ආවා.මගේ දක්‍ෂකම් අනුව ටිකින් ටික ඉහළට ආවා. ලෝකයේ කීර්තියත් ලැබුණා. කාලයාගේ ඇවෑමෙන් හෙඩ්බාස් වුණා. මට ලෝකයේ සිංහල කෑම තානාපති විරුදාවලි ලැබුණ. රටවල් ගණනාවක සංචාර ආවා. ලොකයේ තරු පහේ හෝටල් මාව ගන්න පොර කෑවා. ඒත් හෝලටයෙන් තමයි මට ඉඩම්, ගෙවල්, කාර් මේ සියල්ල දුන්නෙ. මගෙ අම්මා තනි ප්‍රතිපත්තියේ හිටි ගැහැනියක්. එක ගෙදරකට ගෙනෙනවා කිවු එළවළු ඒ මිල වගේ පස් ගුණයක් දුන්නත්, කොච්චර උසස් පවුලක් වුණත් විකුණුවෙ නෑ. දුන්නෙ මුලින් පොරොන්දු වූ තැනටමයි. මාත් ඒ ගුණය පිළිගත්තා. මං කවරදාවත් මේ හෝටලය දාලා යන්නෙ නැත්තෙ ඒකයි. අම්මා අවුරුදු 107 ක් ජීවත් වුණා. එතුමිය වඩාත් සතුටු වුණේ මොන තරම් සම්මාන ප්‍රසාද ආවත් මං ප්‍රතිපත්ගරුකව ඉන්නා බව දැකලයි. දවසක් සර් ඔලිවර් ගුණතිලක එතුමාගේ අරක්කැමියා වශයෙන් මාව ගන්න මහ සටනක් කළා. මං එතුමාට මාසයක් පමණ සේවය කළත් හෝටලය අත්හැරියෙ නෑ. මගේ අම්මා මට කීවේ පුතේ,රට වෙනුවෙන් විතරක් නොවේ පුළුවන් නම් ලෝකය වෙනුවෙන් අපේ දේ ගෙනියපන් කියලයි. ඒ අනුව ලෝකයේ තරු පහේ හෝටල්වල අද හදන ‘කෝම් පිට්ටු’ කොහිල බත මා නිර්මාණය කළා. එවැනි බොහෝ ආහාර මා සකසා තිබෙනවා. අරලිය මාලුව විතරක් නොවේ පිරිවැස්ස කියලා දෙයකුත් මා හදනවා. සිංහල වචනවලින් මේ ආහර හඳුන්වන්නේ. මා සිංහලෙන් ලියූ සූපශාස්ත්‍ර පොත් කියවන්න ලෝකයේ කෝකිවරු දැන් සිංහල ඉගෙන ගනිමින් ඉන්නවා. ඒ ඔක්කොම අම්මට වූ පොරොන්දු.මගෙ අම්මගෙ මව්කිරිවලට සමානව මා ගල්කිස්ස හෝටලය සලකනවා. මගෙ අම්මා දරුවන් වෙනුවෙන් කළ ඒ මෙහෙවරට මට කවරදාවත් ණය ගෙවන්න බෑ. කෝකියා කියන වචනය ලෝකයේ සූපවේදියා වශයෙන් ගෞරවයකට ලක්කළේ ඒ අම්මට පින්සිදු වන්නයි. සූපවේදී සංගමයක් පළමුවරට ආරම්භ කළෙත් මම. ඒක අම්මගෙ සීට්ටු ක්‍රමයෙ, බලුකපුටු දානෙ සංවිධානය කිරීම්වලින් මා තුළ ඉපැදුණු සංවිධාන ශක්තියක්. ඒත් මගෙ දරුවකුගෙ මංගල්ලයක් කෙරෙන්න ගිය වෙලාවෙ ඒ පැත්තෙ මනමාලිගෙ මාමා කෙනෙක් මනමාලිගෙ අම්මට කියලා තියෙනවා අක්කේ උඹ කොල්ලා දෙන්න හදන්නෙ ගල්කිස්ස හෝටලේ එළවළු කපන්නාගේ දූටැ කියලා. පහුවදාම මා ඒ මංගල්ලෙට විරුද්ධ වුණාම ඒ මායියො කලබල වුණා. මං කීවා ඒ මාමාට වෙනම මේසයක් මට දාන්න දෙනවා නම් මංගල්ලෙ කරමු කියලා. ඒ අය කැමැති වුණා. මංගල්ලෙ දවසෙ ඒ මනමාලිගෙ මාමාට වෙනම මේසයක්. මං විවිධ ක්‍රමවලට හදාපු පලා වර්ග හා සලාද 7 ක් ඒ මේසයට තිබ්බා. වෙනත් මුකුත් තිබ්බේ නෑ. ඔහු නැගිටලා යන්න ගියා. මඟුල කෙරුණා. මේ ගතිගුණයත් මට ආවෙ අම්මගෙන්.සටහන -උපාලි සමරසිංහඡායා - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>11</day>
    </date>
    <link>http://www.silumina.lk/2010/07/11/_art.asp?fn=as1007113</link>
    <topic>ගණිත පරම්පරාවේ නම ගෙනියන මීපේ ගණිතයා</topic>
    <author>කේ.සී.ජේ.රත්නායක</author>
    <content>ගණිත පරම්පරාවේ නම ගෙනියන මීපේ ගණිතයාබරණ ගණිතයා අපේ රටේ ජීවත්වුණු නම් දරාපු දෛවඥයෙක්. ඔහු සිකුරටම සැබෑවන විස්මිත අනාවැකි කිව්වා. වික්ටෝරියා වේල්ල ගැන අනාවැකිය කිව්වේ අවුරුදු සිය ගණනකට කලින්. ඒ ගණිත පරම්පරාවේ මී මුණුපුරෙක් ශ්‍රී ජයවර්ධනපුර විශ්වවිද්‍යාලයේ ඉන්නවාය කියන ආරංචිය අපට දුන්නේ ශ්‍රී ලංකා ගුවන්විදුලි සංස්ථාවේ මිතුරියක්.”... මේක මගේ පරම්පරාවේ සාත්තරේ. මගේ පියා සරතියෙස් ගුරුන්නාන්සේ. අත්තා මුත්තා පනත්තා කිරි කිත්තලා සනුහරේම ගුරුන්නාන්සේලා. නක්ෂත්‍රය, යන්ත්‍ර-මන්ත්‍ර ශාස්ත්‍රයට ඒ අය ප්‍රසිද්ධයි. අපිට කුඩා කාලේ ඉඳන්ම ශාස්ත්‍රය ඉගැන්නුවා. අපි පරම්පරාවෙන්ම ගණිතයෝ. පණ්ඩුකාභය රජ්ජුරුවන්ගේ මෞලි මංගල්ලයට නැකැත් දුන්නේ අපේ මුතුන් මිත්තෝ. ඉන්දියාවෙන් ලංකාවට ආව දහඅට කුලයට ඒ අය ඇතුළත්. කාලයකදී අපේ පරම්පරාව රටේ ප්‍රදේශ ගණනාවක විසිරිලා ගියා.මිහින්තලේ බඩල් ගණිතයා, තිබ්බොටුමුල්ලේ ගණිතයා, හඟුරන්කෙත ගණිතයා, නයාකුඹුරේ ගණිතයා, හීනටිගල ගණිතයා, බරණ ගණිතයා ඕන්න ඔය විදිහට ඇවිත් මගේ නම මීපේ ගණිතයා වුණා. මම මගේ පාරම්පරික පෙළපත් නම හංගන්නේ නෑ. ඒත් අපේ ගණිත පරම්පරාවේ සමහරු නම වෙනස් කළා. තවත් අය අදත් බොහෝම අප්‍රසිද්ධියේ ජීවත්වෙනවා. පෙතංගොඩ ගණිතයා රාජසිංහ රජ්ජුරුවන්ට උණකටුවේ ගුරුකම කළාට පස්සේ අපේ පරම්පරාවම රාජ උදහසට ලක්වුණා. අපිව පහත් කරන තැනට වැඩ කටයුතු කෙරුණා. ඉතිං බොහෝ දෙනෙක් පෙළපත් නම වෙනස් කරලා අප්‍රසිද්ධියේ ජීවත්වෙන්න ගත්තා. මහා දක්ෂකම් තියෙන අය අදටත් හැංගිලා ඉන්නවා. නමුත් මම මගේ පෙළපතවත් පාරම්පරික ශාස්ත්‍රයේ උරුමයවත් අත හරින්නේ නෑ...”මීපේ ගණිතගේ චන්ද්‍ර භාරතී සිසුවා පල්ලියගොඩැල්ල බෞද්ධ විද්‍යාලය හා පානදුර ශ්‍රී සුමංගල විද්‍යාලයෙන් මූලික අධ්‍යාපනය ලබලා පේරාදෙණිය විශ්වවිද්‍යාලයට ඇතුළත් වුණා. එහිදී ඔහු ශාස්ත්‍රවේදී ගෞරව උපාධිය දිනා ගත්තා. ඉන්පසුව එම්.ඒ. හා එම්.ෆිල් කියන විශේෂණත් නම අගට එකතු කෙරෙන තුරු දිගටම ඉගෙන ගත්තා. අනෙක් පැත්තෙන් පාරම්පරික ඡ්‍යොතිෂය හා ගුප්ත විද්‍යාවත් අමතක කළේ නෑ. පේරාදෙණිය ෂශ්වවිද්‍යාලයේ උප ශාලාධිපතිවරයකු හැටියට පළමු රැකියාව ලබන චන්ද්‍රභාරතී මහතා විශ්‍රාම ගියේ ශ්‍රී ජයවර්ධනපුර විශ්වවිද්‍යාලයේ ජ්‍යෙෂ්ඨ ශාලාධිපති ධූරය දරමින් සිටියදීය. එහෙත් ඔහු අදත් විශ්වවිද්‍යාලයේම සේවය කරනවා. ඒ ඡ්‍යොතිෂය හා පාරම්පරික ගුප්ත විද්‍යාව උගන්වන උපදේශකයෙක් හැටියට. ඡ්‍යොතිෂ විභූෂණ සම්මානලාභියකු වන ඔහු දේශීය වෛද්‍ය ක්‍රම පිළිබඳ ජාතික ආයතනයේත් උපදේශකවරයෙක් හැටියට ක්‍රියා කරනවා.චන්ද්‍ර භාරතී”...මට කේන්දරයක් බලලා යන්ත්‍රයක් මතුරලා මුදල් උපයන්න තියෙන කාලය මම වැය කරන්නේ මතු පරපුරට මේ ශාස්ත්‍රය උරුම කරලා දෙන්නයි. ශ්‍රී ජයවර්ධනපුර විශ්වවිද්‍යාලයේ දරුවන්ට මම මේ ශාස්ත්‍රය උගන්වනවා. කලා, වාණිජ, විද්‍යා ඔය කිසිම බේදයක් නැතිව හැම අංශෙකම ළමයි මගෙන් ඉගෙනගන්නවා. ඊට අමතරව ආයුර්වේද වෛද්‍යවරුන්ටත් උගන්වනවා. දැන් තවත් විශ්වවිද්‍යාලවලින් ඉල්ලීම් එනවා. ඒවායේත් ඡ්‍යොතීර් විද්‍යා දේශනා කරන්න කියලා. ඒක හොඳ තත්ත්වයක්...”ඡ්‍යොතිෂය හා යන්ත්‍ර මන්ත්‍ර ශාස්ත්‍රය කවදත් විවාදාත්මක මාතෘකාවක්, මේවා මුළු හදින්ම පිළිගන්න අය අතර පවා මතභේද බහුලයි. අපි මුලින්ම කතාකළේ ඒ ගැනයි.”....පත්තරවල රූපවාහිනියේ නොයෙකුත් ගුරුකම් ගැන ප්‍රචාර යනවා. පට්ටපල් බොරු. මිනිස්සු මුලා වෙනවා විතරයි. අපිට උගන්වලා තියෙන්නේ වශී ගුරුකම් නොකළ යුතු දේ හැටියටයි. විශ්ව බලය නිකං අතට ගන්න බෑ. ඇඟට අත තියලා රෝග සුව කරනවාය කියන්නේ අමු බොරුවක්. අනුන්ගේ විපතකදී හිත උණුවෙන මෛත්‍රීසහගත කෙනෙකුට තමා විශ්ව ශක්තිය ලැබෙන්නේ. මෛත්‍රිය නැත්නම් විශ්වශක්තිය එන්නෙම නෑ. “ධම්මෝ හවේ රක්ඛති ධම්මචාරි” සියල්ලට ඉහළින් තියෙන්නේ ධර්මය. පන්සිල් පද පහ රකින්නේ නැත්නම් ගුප්ත ශාස්ත්‍රය පිහිටන්නේ නෑ. පව් කාරයන්ට විශ්ව ශක්තියෙන් ලෙඩ හොඳ කරන්න බෑ..”ෆෙංසුයි මේ දිනවල නිතර කතාවෙන මාතෘකාවක්. නමුත් මීපේ ගණිතයා ඒ ගැන කියන්නේ වෙනස්ම කතාවක්.”...අලිබඩ තියෙන දේවරූප, කකුල් තුනේ ගෙම්බෝ, මකර රූප, චීන කාසි, මේවා ළඟ තියාගත්තම වාසනාව උදාවෙනවාය කියන්නේ තවත් මිථ්‍යාවක්. අපේ ඡ්‍යොතිෂය, ගුප්ත විද්‍යාව ඔය සියල්ලටම ඉහළයි. නමුත් සමහරු බොරුව පස්සේ දුවනවා. මට නං ඕවා විහිළු. බලන්න අපිට තියෙනවා බලවත් වාස්තු විද්‍යා ශාස්ත්‍රයක්. දැන් ඒකටත් හායි- හූයි වචන ඇවිත් විකෘතියක් වෙලා තියෙන්නෙ. මට වාස්තු ඉගැන්නුවේ වේගිරිස් ගුරුන්නාන්සේ. ඒ මගේ බාප්පා. අති දක්ෂයෙක්. දේවල් ඇහැට පෙන්නලා තමයි ශාස්ත්‍රය ඉගැන්නුවේ. ගෙයි ඉදිරි දොරේ ඉඳන් පිටිපස්සෙ දොරෙන් එළිය පේනවා නම් අන්න භූමි පාළුව. ගෙයි මට්ටමට වඩා මිදුල උස නම් ඒකත් භූමිපාළුව.පාර හෝදගෙන එන වතුර වත්ත හෝදගෙන යනවා නම් ඒකත් භූමිපාළුව. තුන් පූට්ටුව තියෙන කුරුපාව ඒ වගේ. එහෙම ගෙදරක ඉන්න ගෘහමූලිකයට මාරකයි. මේවා අපි ඇහින් දැකලා විපාක අත්දැකීමෙන් දැනගෙන ඉගෙන ගත්ත උසස් ශාස්ත්‍රයක්.”ෆෙංසුයි සංකේතකේන්දර බැලිල්ල ලංකාවේ අපිට අලුත් දෙයක් නෙවෙයි. ඒත් කෙනෙකුට කාලෙන් කාලෙට හොඳ හා නරක විපාක ඇති වෙන්නේ කොහොමද කියන කාරණය ගැන මීපේ ගණිතයා උත්තර දුන්නේ මෙහෙමයි.”...පූර්වයේ කළ කුසල් අකුසල් අනුවයි මෙලොව ජීවිතය තීරණය වෙන්නේ. විපාක ලැබෙන්නේ නියාම ධර්ම පහක් අනුවයි. බීජ නියාමය, සෘතු නියාමය, උතු නියාමය, කම්ම නියාමය, ධම්ම නියාමය කියන පහම එකතු වෙන්න ඕනේ. සිදුහත් බෝසතාණෝ සාරාසංඛ්‍ය කල්ප ලක්ෂයක් පෙරුම් පුරලා අවසන් මොහොතෙත් පස්මහ බැලුම් බැලුවා. ඔස්ට්‍රේලියාවේ හැදෙන ඇපල් බීජයක් මොන තාක්ෂණය දැම්මත් ලංකාවේ පොළවට හරියන්නේ නෑ. ඇයි අර කිව්ව නියාම පහ එකතු වෙන්නේ නැති නිසා. ඒ වගේමයි හොඳම හොඳ බිත්තර වී නිකං පොළවට දැම්මට පැලවුණත් හොඳ අස්වැන්නක් දෙන්නේ නෑ. කර්ම ශක්තිය තිබුණත් අනිත් නියාම එකතු නොවුණොත් විපාක දෙන්නේ නෑ. රාජයෝග තිබුණට හැමෝටම රජවෙන්න බෑ. පිරිත් යෝගය, බුද්ධි යෝගය, ධනයෝගය වගේ පරිවාර යෝග එකතු වෙන්න ඕනේ....””දෛවය වෙනස් කරන්න බෑ” මේ නිතර කියවෙන තරමක අසුබවාදී සිතිවිල්ලක්. අපි ඒ ගැනත් මීපේ ගණිතයාගෙන් ඇහුවා.”... ඡ්‍යොතිෂය නියතවාදයක් නෙවෙයි. වෙනස් වෙන්න පුළුවන්. පසළොස්වක පෝයදාට පුරහඳ දකින්න ලැබීම නියතයි. ඒත් එදාට වැහි වලාකුළුවලින් අහස වැහුණොත් හඳ පෙනෙන්නේ නැතුව යනවා. ග්‍රහ ශක්තියත් ඒ වගෙයි. අති ශ්‍රේෂ්ඨ අධිමානසික ශක්තිය තියෙන උතුමන්ට දෛවය වෙනස් කරන්න පුළුවන්. රසායන විද්‍යාවේ ගැඹුරු නියාම අරගෙන නැති දේ හදන්නත් තියෙන දේ විනාශ කරන්නත් පුළුවන්. හැබැයි අපිට ඉගැන්නුවේ ගහක කොළයකට වත් හානියක් කරන්න මන්ත්‍ර ශාස්ත්‍රය යොදාගන්න එපා කියලයි. යන්ත්‍ර විද්‍යාවයි මන්ත්‍ර විද්‍යාවයි දෙකම එකට ගත්තොත් ග්‍රහ අපල මඟ හරවන්න පුළුවන්. යන්ත්‍රයක් ජප කරනවා කියන්නේ සමාධියකට වගේ කැප වෙන්න ඕනේ. ඔය රූපවාහිනියේ අතපය හෙලවිල්ලෙන් විශ්ව ශක්තිය ගන්න බෑ....”ඡ්‍යොතිෂය ඉපැරැණි ශාස්ත්‍රයක් වුණත් අද ඒක රූපවාහිනිය පරිගණකය හා අන්තර්ජාලය එක්ක හරි අපූරුවට මුහුවෙලා තියෙනවා. එහෙත් චන්ද්‍රා භාරතී මහතා කියන්නේ පරිගණකයෙන් කේන්දර බැලීම හා රූපවාහිනියේ ක්ෂණික සජීවී අනාවැකි පැවසීම යන දෙකම වැඩක් නැති වැඩ කියලයි.”.... සජීවී රූපවාහිනී වැඩසටහනකදී ප්‍රේක්ෂකයෙක් දුරකථනයෙන් ප්‍රශ්නයක් අහනවා. මේන්න තත්පර ගණනකදී පලාපල විස්තරය කියනවා. අමනාප වෙන්න එපා මේක වංචාවක් මිස ඇත්තටම කරන්න පුළුවන් දෙයක් නෙවෙයි. අනාවැකියක්, පලාපල විස්තරයක් ඉතාම නිවැරදිව කියන්න නං ජන්ම පත්‍රයේ උත්පත්ති ග්‍රහචාරය, දවසේ ගෝචර ග‍්‍රහචාරය, ග්‍රහස්ඵුටය ග්‍රහයෝ ගමන් කරන නැකත්, අතුරු දශා මහා දශා බලන්නම ඕනේ. දුරකථනයෙන් අහන ප්‍රශ්නයකට ක්ෂණිකව උත්තර දෙන්න බැරි මොකද කියලා දැන් පැහැදිලි ඇති. මේ උතුම් ශාස්ත්‍රය පාවිච්චි කරලා මිනිස්සු මුලා කරන්න, බඩවඩාගන්න හොඳ නෑ. අවංකව තව දෙයක් කියන්නං... රූපවාහිනියෙන් හරියටම අනාවැකි, පලාපල විස්තර කියන්නේ ගාල්ලේ සුමනදාස අබේගුණවර්ධන දෛවඥයා විතරයි. මොකද ඔහු ප්‍රශ්න කල් ඇතිව ලබාගෙන ඒවා එකින් එක පරීක්ෂා කිරීමෙන් පසුවයි ප්‍රකාශයක් කරන්නේ. අන්න නියම දෛවඥයා”අපලයි කියලා කිව්වොත් බෞද්ධයෝ බෝධිය ළඟට යනවා. සමහරු යන්ත්‍ර මන්ත්‍ර පළඳිනවා. මෙයින් සහනයක් ලැබෙනවද කියලා තවත් සමහරුන් ප්‍රශ්න කරනවා.”....පිරිත කියන්නේ මහ බලගතු ශාන්තියක්. බෝධි පූජාවත් එහෙමයි. හැබැයි පිරිතක් කියනව නං නිසි තැන නිසි විදිහට ඒක කරන්න ඕනේ. සුමට තහඩුවක අක්ෂර හා සංකේත අඳින කොට ඒ කැපුම් දිගේ ඉලෙක්ට්‍රෝන ධාරාවක් දුවනවා. මේකට මන්ත්‍රය - ශබ්ද විද්‍යාව එකතු වුණහම රැස්වෙන විශ්ව ශක්තියෙන් බලගතු ශක්තියක් උපදිනවා.”මේ අතර අපි නිකමට ඇහුවා 2012 ලෝක විනාශය ගැන මොනවත් කියන්න පුළුවන්ද කියලා විනාඩියක් දෙකක් කතාව නතර කරලා නිහඬ වුණු භාරතී මහතා “අහන්නවත් උත්තර දෙන්නවත් වටින ප්‍රශ්නයක් නෙවෙයි කියලා” මහ හයියෙන් හිනාවුණා. යක්කු, භූතයෝ, ප්‍රේතයෝ ගැනත් සමාජයේ නොයෙක් මත තියෙනවා. සමහරු යක්කු දැකලා තියෙනවලු. තවත් සමහරු කියන්නේ යක්කු කියලා ජාතියක් නෑ කියලයි. නමුත් මීපේ ගණිතයා අපිට අභියෝගයක් කළා බයවෙන්නේ නැත්නම් භූතයෙක්ව පෙනෙන්න සලස්වන්නම් කියලා. අපි කවුරුවත් සද්ද නැතුව හිටියා.”.... යක්ෂයෝ කොටස් දෙකයි. පිටපන්තියේ හා ඇතුල් පන්තියේ කියලා දෙවර්ගයක් ඉන්නවා. මහසෝනා, රීරියකා, අයිති වෙන්නේ ඇතුල් පන්තියෙ. මළ යකා, මළ පෙරේතයා අයිති වෙන්නේ පිට පන්තියටයි.අපි තමුන්නාන්සේලා අතර ගැවසෙන්නේ පිට පන්තියේ යක්කු. ජීවත්වෙලා ඉන්නකං ලෝබය, තණ්හාව, වෛරය පොදි බැඳගෙන මැරුණාට පස්සේ ඒ අකුසල කර්ම බලයෙන් ඔවුන් මළ යක්කු මළ පෙරේතයෝ වෙලා උපදිනවා. බුද්ධාගමේත් මේ ගැන දීර්ඝ විස්තරයක් තියෙනවා...””එහෙම යක්කු - පෙරේතයෝ වෙලා උපදින අය ජීවතුන් අතර ඉන්න අයට බලපෑම් කරන්නත් පුළුවනි. ලෙඩ රෝග හදනවා, කරදර ඇති කරවනවා. හැබැයි ඒවට පිළියම් තියෙනවා. බෞද්ධ සාහිත්‍යයේ එන ප්‍රකට රජ කෙනෙක් හා උපාසිකාවක් මැරෙන මොහොතේ ඇති කර ගන්න අකුසල සිතිවිල්ලක් නිසා පිඹුරෙක් හා කෙකණියක් වෙලා උපන්නා. මේ දෙන්නම මහා පින්කම් කරපු අය. ඒත් බලන්න කර්ම විපාකය පටිසන් දෙන හැටි. හැබැයි ඉතා කෙටි කාලයකින් ඒ තිරිසන් භවයෙන් මිදිලා වෙනත් භවයක ඒ දෙන්නම උත්පත්තිය ලැබුවා. සමහරු මගෙන් අහනවා මහසෝණගේ වයස කීයද කියලා.මනුෂ්‍ය ලෝකයේ කාලය හා අවකාශය ප්‍රේත ලෝකයට බලපාන්නේ නෑ. සමහර විට යක්ෂ ප්‍රේත ජීවිත කාලය කල්පයක් වෙන්නත් පුළුවන්. නැත්නම් දවසක් දෙකක් වෙන්නත් පුළුවන්.... මේක පුළුල්ව කතා කරන්න වටින කතාවක්...””ආ... මට දෙයක් අමතක වුණා. පරිගණකයෙන් පලාපල බලන්න පුළුවන්ද කියලා ඇහුවනේ.. මගේ උත්තරේ බෑ කියන එකයි. පරිගණකයෙන් කේන්දරයක් හදන්න පුළුවන්. හැබැයි සියයට සියයක් නිවැරැදි නෑ. ඡ්‍යොතිෂයේ ශායන හා නිරායන කියලා ක්‍රම දෙකක් තියෙනවා. අපි අනුගමනය කරන්නේ ශායන ක්‍රමය, ජන්ම පත්‍ර පුද්ගලයාගෙන් පුද්ගලයාට ඉතාම සියුම්ව වෙනස්. ලෝකේ හැම මනුස්සයටම හරියන මෘදුකාංග හදලත් නෑ. හදන්නත් බෑ. පරිගණකය පාවිච්චි කරමු. ඒත් කල්පනාවෙන්...”එකම කේන්දරේ බලන ඡ්‍යොතිෂවේදීන් තුන් දෙනෙක් මත තුනක් පලකරනවා. සිද්ධාන්තය එක නම් ප්‍රතිඵලය වෙනස් වෙන්නේ කොහොමද කියලා අපි අවසන් වශයෙන් චන්ද්‍ර භාරතී මහතා ගෙන් ඇහුවා. මෙන්න උත්තරේ.”....ඡ්‍යොතිෂය හරියට නොදන්න නිසයි එහෙම වෙන්නේ. සමහරු ජීවිත කාලයටම වෙන වෙන රස්සාවල් කරලා විශ්‍රාමගත්තට පස්සේ කේන්දර බලන්න ඉගෙන ගන්නවා. නමුත් විෂය දැනුමේ ප්‍රමිතියක් නෑ. ඒකයි ප්‍රශ්නේ.. සමහර ඡ්‍යොතිෂවේදීන් පවුල් අවුල් කරනවා. ආදරෙන් බැඳිලා පතාගෙන ආව දෙන්නෙක් පවා පොරොන්දමක් අල්ල ගෙන වෙන් කරනවා. නොදන්නාකමට කරන වරදක්. පොරොන්දම් බැලිල්ල ලේසි වැඩක් නෙවෙයි. ඒක වෙනම ශාස්ත්‍රයක්. දක්ෂ ඡ්‍යොතිෂවේදියා නිතරම බලන්නේ කසාදය කෙරෙන පැත්තට මිස නොකෙරෙන පැත්ත නෙවි. ඉතාම හොඳ වාසනාවන්ත පවුල් ජීවිත ගත කරන දෙන්නෙක් ගේ කේන්දර දෙක අරගෙන එන්න මං පෙන්වන්නම් නොගැලපෙන තැන් ඕන තරම්.සියයට සියයක් ගැලපෙන පොරොන්දම් නෑ. කොතැනක හරි නොගැලපෙන තැනක් තියෙනවා. ග්‍රහ පොරොන්දම, දශ පොරොන්දම, අෂ්ට නාඩිය වගේ බලන්න ඕන දේ බොහෝමයි. සමහරු යාන්තමින් බලලා කියනවා ගැලපෙන්නේ නෑ කියලා. ඉතිං සමහර කාන්තාවෝ කසාදයක් නැතිව පවුලට බරක් වෙලා අපරාදේ දුක් විඳිනවා. විවාහ ප්‍රමාද කරන දෝෂ හඳුනාගෙන ඒවාට පිළියම් කරන්න ඡ්‍යොතිෂවේදියා දැනගත යුතුයි. මේක මහත්තයෝ හොඳට දැනගෙන කරන්න ඕන ශාස්ත්‍රයක්. නැතිනම් තමුනුත් අනුනුත් දුකට පත්වෙනවා.කේ.සී.ජේ.රත්නායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>11</day>
    </date>
    <link>http://www.silumina.lk/2010/07/11/_art.asp?fn=as1007114</link>
    <topic>දරුවන් හා මවුපියන් අතර ඇති අනවබෝධය අවබෝධය කරා ගෙන යා යුතුයි</topic>
    <author>සාකච්ඡා කළේ - රමණී සුබසිංහ</author>
    <content>දරුවන් හා මවුපියන් අතර ඇති අනවබෝධය අවබෝධය කරා ගෙන යා යුතුයිගිහි ජීවිතයේ සතුට සැනසුම උදාවන්නේ, ස්වාමියා සහ ස්වාමි දියණිය අතර, මවුපියන් සහ දරුවන් අතර සහජීවනය පවතින්නේ නම් පමණි. සාමකාමී පවුල් පරිසරයක් නිර්මාණය කිරීමෙහිලා මවුපියන් මෙන් ම දූ දරුවන් අතර ද මනා සම්බන්ධතාවක් පැවතිය යුතු බව බුද්ධ දේශනාවේ සඳහන් ය. බෞද්ධ පරිසරයක ජීවත් වුව ද අද බොහෝ පවුල්වල එවන් සහජීවනයක්, අන්‍යොන්‍ය සුහදතාවක් දකින්නට ලැබෙන්නේ නැත.පවුලේ අභ්‍යන්තර අර්බුද හට ගැනීමේ ප්‍රධාන හේතුව අම්මා තාත්තා සහ දූ දරුවන් අතර වූ පරම්පරා පරතරයයි. එය ඊයේ අද හෝ හෙටට පමණක් පොදු වූවක් නොවේ. සදාතනිකව පවත්නා වූ ගැටලුවකි. එදිරිවීර සරත්චන්ද්‍රයන් ජාතක කතා සහ වෙනත් කතාන්දර උපයෝගි කරගනිමින් රචනා කළ සිංහබාහු නාටකයෙන් ඒ සඳහා හොඳම නිදසුනක් සොයා ගත හැකි ය. එහි සඳහන් වන ලෙස ගල් ලෙන බිඳලා, ලෙන් දොර හැරලා සිංහබාහු පලායන්නේ තම තාත්තා සමඟ ඇති කරගත් විරසකයක් නිසා නොව පරම්පරා පරතරය නිසා ඇති කළ අර්බුදයක් නිසා ය. මෙහි පියා නම් සිංහය. මව සුප්පා දේවියයි. පුතා සිංහ බාහු ය. දියණිය සිංහ සීවලී ය. මේ චරිත මෙහෙයවමින් පවුලක අභ්‍යන්තර ආරවුල් හටගන්නා ආකාරය මනාව විග්‍රහ කර ඇති ආකාරය අපට දැකගත හැකි ය.සිංහ බාහු තම තාත්තාගෙන් අවසර ඉල්ලන්නේ තමා අවට ජීවත්වන පරිසරය සමඟ සමගාමී වීමට ය. නිදහසේ කටයුතු කිරීමට ය. හෙතෙම භද්‍ර යෞවන වියේ පසුවන්නේ ය. ආරෝහ පරිනාහ දේහ සම්පත්තියෙන් යුතු වන්නේ ය. එහෙත් සිංහ නම් වූ පියාට මේ තරුණයා තවමත් ළපැටියෙකි. මේ රටේ තොටේ වෙන දේ පිළිබඳ ඔහුට අවබෝධයක් නැති බව සිතන සිංහ, “මම කෑම බීම ගෙන දෙන්නෙමි. සියලු පහසුකම් සලසන්නෙමි. පුත නුඹ නිවෙසේම රැඳී සිටපන්” යැයි සිංහබාහුට පවසන්නේ ය.මේ නම්, සාම්ප්‍රදායික වියපත් තාත්තා කෙනෙකුට නොව සියලුම තාත්තලාට පොදු වූ අත්දැකීමකි. තම දරුවා වියපත් වුව ද ආදරණීය තාත්තා කෙනකුට ඔහු සෑම කල්හිම නොදරුවෙකි. සමාජය පිළිබඳ නිසි දැනුම් තේරුම් නැති ළපැටියෙකි. මේ දරු සෙනෙහස උතුරා ගිය තාත්තා කෙනකුගේ හැඟීම ය. මෙය වරදක් ලෙස දකින්නට තරම් අප අනුකම්පා විරහිත නොවිය යුතු වන්නේ ඊට පදනම් වන්නේ දාරක ප්‍රේමය නිසා ය. සමාජය හා අනුගත වීමට තම පියාගෙන් අවසර නොලද සිංහබාහු නැවත ඉල්ලීමක් කරන්නේ ය.“පියතුමනි, මම ළදරුවෙක් නොවෙමි. මේ සමාජයේ වෙසෙන මිනිසුන් සමඟ නිදහසේ කටයුතු කරන්නට සමාජය සමඟ වර්ධනය වන්නට මට අවසර දෙන්න” යනුවෙනි.“එසේ වර්ධනය විය හැකි වාතාවරණයක් මේ සමාජයේ නැත. පුත නුඹ හුදකලාවම වැඩිය යුතු ය.” මේ සිංහගේ පිළිතුර ය.මේ සිංහට පමණක් පොදු වූ අදහසක් නොවන්නේ ය. අද දවසේ විධායක ශ්‍රේණියේ රැකියාවක් කරන දැඩි දාරක ප්‍රේමයෙන් යුතු තාත්තා කෙනකු ගේ අදහස හා සමාන වන්නේ ය. පියවරුන් තම දරුවන් කෙරෙහි වන ආකල්පයේ හා දැකීමේ වෙනසක් නැත. එය අතීත, වර්තමාන, අනාගත යන තුන් කාලයටම පොදු ය.දෙවැනි වතාවටත් පියා විසින් තමන් ගේ ඉල්ලීම ප්‍රතික්ෂේප කරනු ලැබූ පසු පුතා කියන්නේ කුමක්ද? “හෙට දවසේ තාත්තා නැතිව මට ජීවත් වන්නට සිදුවිය හැකි ය. ස්වාධීනව දිවි ගෙවීමට දැන් පටන් ම සූදානම් විය යුතු ය. මේ නිසා පෞරුෂයෙන් යුතු පුද්ගලයකු සේ නැඟී සිටින්නට මට අවසර දෙන්න.” මේ සිංහබාහු ගේ අවසන් ඉල්ලීම ය. එහිදී පියා ගේ ප්‍රතිචාරය ආක්‍රමණශීලී ය. “මින් පසු මගෙන් මෙවැනි ඉල්ලීම් නොකරන්න. ඔබට එවැනි අවස්ථාවක් දීමට නොහැකි ය.” මෙසේ තරුණ පරපුර විසින් වැඩිහිටියන් වෙතින් තෙවරක් ම කරන ලද ඉල්ලීම් ප්‍රතික්ෂේප වන්නේ ය.තරුණ දරුවන් හොඳ හෝ වේවා, නරක හෝ වේවා තනි තීරණ ගැනීමට පෙළඹෙන්නේ මේ ප්‍රතික්ෂේප කිරීම් හමුවේ ය. මෙහි දී පුතා සිංහබාහු ගේ තීරණය වූයේ ස්වාධීනව නැඟී සිටිය යුතු බව ය. එය හුදකලා තීන්දුවකි. ආයාචනා කොට හෝ අවසරය ඇතිව හෝ ලබා ගත් තීන්දුවක් නොවන නිසා එය හිතුවක්කාරී වන්නේ ය. එනම් තමා හුදකලාව මේ සමාජය සමඟ එක් ව කටයුතු කරනවා. මේ සමාජයට අනුගත වෙනවා යන තීරණයයි. තමා සමඟ මවත්, නැඟණියත් මේ බන්ධනයෙන් මිදී පලා යෑමයි. මෙහි අවාසනාවන්තම සිදුවීම කුමක්ද? පිය සෙනෙහස බන්ධනයක් සේ සැලකීම ය. පීතෘ සෙනෙහස වධයක් ලෙස සිතන්නට පුරුදු වීම ය. අප සමාජයේ ද දූ දරුවන් සහ පියවරුන් අතර මෙවැනි අර්බුද විරල නොවේ.මෙවන් අර්බුද හමුවේ අප කළ යුතු වන්නේ කුමක්ද? දරුවන්ගේ හිතුවක්කාරකම් සාධාරණයට ලක් කිරීම නොවේ. පියවරුන් ගේ ආදරය අසාධාරණයට ලක් කිරීම ද නොවේ. මේ අර්බුදයන්ට හේතුව හඳුනා ගැනීම ය. මීට මුල් වූ ප්‍රධාන හේතුව කුමක්ද? පරම්පරා පරතරය, වයස් පරතරය නිසා ඇති කරනු ලැබූ අනවබෝධයය.අපි ජීවත්වන මේ සමාජය දෙස බලමු. ඔබත්, මමත් මේ දිවි ගෙවන්නේ සංක්‍රාන්ති කාල සීමාවක ය. සංක්‍රාන්ති කාල සීමාව නම් කුමක්ද? ඔබ මේ සිටින්නේ මැදි වයසේ යැයි සිතන්න. ඔබ ඉපැදී, භද්‍ර යෞවන වියට එළඹෙනතුරුත් රූපවාහිනිය පිළිබඳ අත්දැකීම් නොතිබුණා වීමට පුළුවන. එකල ඔබ ගමන් ගියේ සත විසිපහේ බස් ගාස්තුවට වන්නට ඇත. එකල අද මෙන් අධි සුඛෝපභෝගී වාහන නොතිබුණේය. අඩුම තරමේ කාපට් පාරක් හෝ තිබුණේ නැත. ඔබ ජීවත්වන අද දවසේ එකල නොතිබී අලුත් වදන් රැසක් භාවිතයට පැමිණ තිබේ. ජංගම දුරකථන, අන්තර්ජාලය ආදී ලෙස ය. මේ වදන් සමඟ දැවැන්ත තාක්ෂණයක් ද පැමිණ තිබේ. ඔබ ඉපැදුණේ ඉතා නොදියුණු කලක යැයි මින් කියැවෙන්නේ නැත. නූතන තාක්ෂණය යැයි කියන, මෙවලම් භාවිතය සුලබ කාලයක නොවන බව වටහා ගත යුතු ය. එහෙත් දැන් අපි මේ මෙවලම් භාවිතයට හුරු වී සිටිමු. අන්තර්ජාල සමාජයක දිවි ගෙවමු.මෙසේ කල්පනා කරන්න. ඔබ ගේ මවුපියන් දැන් ජීවතුන් අතර වීමට හෝ නොවීමට පුළුවන. ඔවුන් දිවි ගෙවූ කාලය ඔබ ජීවත්වන කාල වකවානුවට වඩා වෙනස් ය. ඔවුහු අන්තර්ජාලය යනු කුමක්දැයි හඳුනාගෙන නොසිටියහ. ජංගම දුරකථන නොදුටුවහ. ඔවුන් ජීවත් වූ සමාජයත්, අපේ අනාගත දරු පරපුර උපදින සමාජයත් අතර සංක්‍රාන්ති කාලයක අපි ජීවත් වෙමු. මේ කාලය වේගයෙන් වෙනස්වන නිසා තාක්ෂණික මෙවලම් භාවිතයෙන් ලෝකය ශීඝ්‍රයෙන් දියුණුවන නිසා නූතන සමාජයේ දරුවා සහ වැඩිහිටියා අතර පරතරය ඉතා ඉහළ ය. සිංහ සහ සිංහබාහු පිය පුතුන් ගේ පරතරයටත් වඩා ඉහළ ය.අද වැඩිහිටියන් හා දරුවන් අතර දුරස්ථ බව වැඩි වන්නේ මේ හේතුවෙනි. මේ නිසා ම පවුලේ අර්බුද ඉහළ යෑම සිදුවේ. තම දියණිය ගේ හැසිරීම පිළිබඳ අද මවට අවබෝධයක් නැත. තම පුතා ඇසුරු කරන්නේ කා සමඟ ද, කරන්නේ කියන්නේ කුමක්ද යන්න පිළිබඳ පියාට තබා වැඩිමහල් සහෝදරයාට ද සොයා ගත නොහැකි ය. තවත් වසර පහකින් එහා උපදින දරුවන් ගේ මෙවලම් භාවිතයත් සමඟ ඔවුන් ගේ ආකල්ප සොයා ගැනීම තවත් අපහසු ය.පවුලක අර්බුද නිර්මාණය වීමේ ප්‍රධාන හේතුව පිළිබඳ දැන් අපට පැහැදිලිය. එනම් එකිනෙකා ගේ දුරස්ථ බව නිසා ඇතිවන්නා වූ අනවබෝධය නිසා ය. මේ සඳහා වූ විසඳුම කුමක්ද? අනවබෝධය අවබෝධය කරා ගෙන යාමය. දරුවන් සහ මවුපියන් අතර වැඩි අවබෝධයක් ඇති කර ගැනීම ය. අවබෝධය ඇති කරගන්නේ කෙසේ ද? තමා සමඟ දිවි ගෙවන අනික් පුද්ගලයා ගේ අවශ්‍යතාව සහ දුර්වලතාව වටහා ගැනීමෙනි. අවබෝධය ඇති කරගත හැකි වන්නේ එසේ කටයුතු කිරීමෙන් පමණි. අනෙකා ගේ හොඳ තේරුම් ගැනීමෙන් නොවේ.සැමියා බිරිය ගේ හොඳ තේරුම් ගැනීමෙන් හෝ බිරිය සැමියා ගේ හොඳ තේරුම් ගැනීමෙන් හෝ මවුපියන් දරුවන් ගේ හොඳ තේරුම් ගැනීමෙන් හෝ දරුවන් මවුපියන් ගේ හොඳ තේරුම් ගැනීමෙන් හෝ පමණක් පවුලේ සමගිය රැකෙන්නේ නැත. එහිදී ආරක්ෂා වන්නේ ඇගයීම පමණි. එකිනෙකා අතර ගැටුමක්, අර්බුදයක් හට නොගැනීමට නම් එකිනෙකාගේ දුර්වලතා තේරුම් ගෙන කටයුතු කළ යුතු ය.එක ගෙදර විසීම හෝ එක කුස්සියේ ඉවීම හෝ එක මේසයේ ආහාර ගැනීම හෝ පමණින් එකිනෙකාගේ දුරස්ථ බව අඩුවන්නේ නැත. බුදුරජාණන් වහන්සේ සිඟාලෝවාද සූත්‍රය, වසල සූත්‍රය, මංගල සූත්‍රය, පරාභව සූත්‍රය ආදී මේ සෑම අවස්ථාවකදීම දේශනා කොට තිබෙන්නේ ඔවුනොවුන් කෙරෙහි අවබෝධයෙන් ජීවත්වන ලෙසට ය.පවුල් ජීවිතයේ දී ඉබේ අර්බුද හට ගන්නේ නැත. ඒවා පවුලේ සාමාජිකයන් විසින් ම ඇති කරගනු ලබන ඒවා ය. එකිනෙකා අතර අවබෝධය ඇති කරගත යුතු වන්නේ ඒ නිසා ය. අවබෝධය ලබා ගැනීමට නම් විශාල බාධාවකි. එනම් එකිනෙකා නිරහංකාර නොවීම ය. ඔබ ඔබ ගේ දරුවන් වෙත නිරහංකාර වීමට සූදානම් විය යුතු ය. දරුවන් ද එසේ ම ය. නම්‍යශීලී විය යුතු ය. සැමියා සහ ස්වාමි දියණිය අතර නම්‍යශීලී නිරහංකාරකමක් පැවතීම ඉතා වැදගත් ය. එකිනෙකා නම්‍යශීලී නොවුණේ නම් අවබෝධය ලබා ගැනීමේ දොරටුව විවර වන්නේ නැත.බුදුරජාණන් වහන්සේ සිඟාලෝවාද සූත්‍රයෙහි මවුපිය දූ දරු සබඳතා පිළිබඳ කර ඇති විග්‍රහය පිළිබඳ මෙහි දී අවධානය යොමු කිරීම වැදගත් ය. දරුවන්ට ආවාහ විවාහ කර දීම සහ ඔවුන්ගේ අර්ථ සම්පන්න නිදහස සලසා දීම මවුපියන් ගේ යුතුකමකි. නිදසුන් ලෙස ඔබට ජංගම දුරකථන භාවිත කිරීමට නොහැකි වූ පමණින් දරුවා ජංගම දුරකථන භාවිතා නොකළ යුතු යැයි සීමා නොපැනවිය යුතු ය. එය අර්ථ සම්පන්නව භාවිත කිරීමට දරුවාට ඉඩ දිය යුතු ය.පුද්ගලයකු ගේ මෙලොව දියුණුව පිණිස වර්ධනය කරගත යුතු කරුණු හතරක් පිළිබඳ ව්‍යග්ඝ පජ්ජ සූත්‍රයේ සඳහන් ය. උට්ඨාන සම්පදා, ආරක්ඛ සම්පදා, කළ්‍යාණ මිත්ථතා, සමජීවිකතා යනුවෙනි. මෙහි ‘සමජීවිකතා’ ලෙසින් හැඳින්වෙන්නේ ආර්ථිකය සමබර කර ගැනීම පමණක් නොවේ. ස්වාමි භාර්යා, මවුපිය දූ දරු අතර වූ සම්බන්ධතාවය ද සමබරව පවත්වා ගත යුතු ය. පවුලේ දරුවන් අතර එක් දරුවකු පමණක් විශේෂ කොට සලකන්නේ නම් අනෙක් දරුවා මානසික වශයෙන් පීඩාවට පත්වීමට පුළුවන. එවිට ඇතිවන්නේ ගැටලුවකි. අර්බුදයකි. මෙසේ බුදුරජාණන් වහන්සේ දේශනා කොට වදාළ ධර්ම මාර්ගයේ ගමන් කරන්නේ නම් තමන් ගේ ජීවිතය සුවපත් කර ගන්නට පවුලේ අඹුදරුවන් ගේ ජීවිත සුවපත් කරන්නට, ගැටලුවලින්, අර්බුදවලින් තොර සාමකාමී පවුලක් නිර්මාණය කරගන්නට ඔබට අවකාශය සැලසෙන්නේ ය.සාකච්ඡා කළේ - රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>11</day>
    </date>
    <link>http://www.silumina.lk/2010/07/11/_art.asp?fn=as1007115</link>
    <topic>අප්පුහාමි යුවළගේ කුරුලු ආදරේ...</topic>
    <author>සටහන සහ සේයාරූ නිමල් විජයතුංග (ඇහැලියගොඩ විශේෂ)  </author>
    <content>අප්පුහාමි යුවළගේ කුරුලු ආදරේ...හිමිදිරි උදයේ දසතින් විහිදී එන්නේ නෙක නෙක කුරුලු කූජනයයි. ඇහැලියගොඩට ඉතා නුදුරු මාහිංගොඩ ‘තෝරලන්ද’ නම්වූ නිවස ඉදිරිපිට වූ අඹ, පේර, දොඩම් සහ රඹුටන් වැනි ගස්වල පහළ අතු ඉති මත වාඩිවී මේ ගීත ගයන්නේ පොල්කිචි, බට්ටිචි, මයින, කොබෙයි, බටු ගිරව් සහ කොණ්ඩයන් වැනි කුරුල්ලන් ය.උදා හිරු කිරණ ගෙමිදුලට පතිත වෙත්ම ගෙයි ඉදිරිපස දොර විවෘත වෙයි. ගෙයින් පිටතට එන්නේ ලීලාවතී මාතාවයි. ඇගේ අතේ බෙලෙක් තැටියක හීනියට කැබෙලි කළ රොටී ය. ඇය පසුපසින් ආලින්දයට පිවිසෙනුයේ අප්පුහාමි මාමා ය. දරුවන් නොමැති මෙම වියපත් යුවළ ඊළඟට කරන්නේ අර රොටී කැබෙලි ටික ටික මිදුලට විසි කිරීමයි.ගස්වල සිටි කුරුල්ලන් එකිනෙකා මිදුලට පහත් වී සිය උදේ ආහාර වේල තුඩින් ගෙන ගස්වලට පියාඹන්නේ අපූරු ලතාවකටයි.කුරුල්ලන්ට අමතරව මුගටින් සහ ලේනුන් කිහිප දෙනෙක් ද අප්පුහාමි යුවළගේ ආදර සත්කාරය සොයා එන බව ද දැනගන්නට ලැබිණ.“අපි මේ කුරුල්ලන්ට, සත්තුන්ට කෑම දෙන්න පටන් අරන් දැන් අවුරුදු දහයක් විතර වෙනව. අපට දරුවන් නැති අඩුව, පාළුව මේ කුරුල්ලන් නිසා දැනෙන්නෙ නැති ගානයි” ලීලාවතී මාතාව කීවාය.“මේ කුරුල්ලො, සත්තු දැන් අපට හොඳටම හීලැයි. අල්ලන්න වුණත් ඇහැකියි. අපි අපේ ජීවිතේ තියන තාක් කල් මේ අහිංසක සත්තුන්ට රොටී, මුං ඇට, බත්, කඩල වාගෙ දෙයක් හැමදාම උදේට දෙන එක නවත්තන්නේ නැහැ” යි අප්පුහාමි මාමා කීවේ තිරසර හඬකිනි.සටහන සහ සේයාරූ නිමල් විජයතුංග (ඇහැලියගොඩ විශේෂ)   කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>11</day>
    </date>
    <link>http://www.silumina.lk/2010/07/11/_art.asp?fn=as1007116</link>
    <topic>නෙළුම් විල</topic>
    <author/>
    <content>නෙළුම් විලගුණසිංහ හෙට්ටිආරච්චිඋදේ සිට නොකඩවා වැසි ඇද හැළුණ නිසා මල්ලීටත්, මටත් පාසල් යෑමට බැරි විය.ම’පියා දහවල වැස්සේ ම ත්‍රිරෝද රියෙහි නැගී ගියේ වැසි දිනවල දී ත්‍රිරෝද රථ පැදීමේ රැකියාවෙන් අත මිට සරුවන බැවිනි.මව ගෙදර ඇති පුංචි කඩයේ වැඩපළ කරන්නට වූවා ය.දවස වැසි අදුරින් ම ගෙවී ගොස් අන්තිමේ දී කළුවර වැටිණ.’කෝ? අටත් පහුවුණා, තාත්ත තාම නෑනෙ!’ අම්මා කීවා ය.අපි තාත්තා ගේ ජංගම දුරකථනයට ඇමතුමක් ගත්තෙමු. එය ක්‍රියා විරහිත ව තිබිණ.රෑ නවය පසු වුව ද පියා නොපැමිණියේ ය. වෙනදා මෙසේ පමා වන විට ඔහු ගෙදරට ඇමතුමක් දෙයි. එහෙත් ඔහු නිහඬ ය. අපට බයක් දැනිණ.රෑ දහයට කිට්ටු වන විට අප ගේ බිය තවත් වැඩි විය. අපි කුමක් කරම් දෝයි සිතා ගත නොහැකිව සිටියෙමු.අපගේ සැක සංකා පහ කරමින් තාත්තා ගෙදර ආවේ ය. අප සිත්හි ඇවිළෙමින් තිබූ ගින්න එක වර නිවී ගියේ ය.’මොකද තාත්තෙ වුණේ?’ මල්ලී ඔහු ඉදිරියට දිව්වේ ය.ත්‍රිරෝද රිය නොතෙමෙන පරිදි නැවැත්වූ තාත්තා ගෙට ගොඩවුණේ ‘හරි වැඩේනෙ මට වුණේ!’ කියමිනි.අපි ඔහු වට කර ගතිමු.’මං තරුණ පහේ ළමයි දෙන්නෙකුත් දාගෙන මාලබේ පැත්තට ගියා’ ඔහු කතාව පටන් ගත්තේ ය. ‘පාරවල් වතුරට යටවෙලා! වළගොඩැලි පේන්නෙ නෑ. ඒ දෙන්නව ගේ ළඟින් බස්සල ඒ පාර දිගේ ම මම ආපහු ආව. ඒ එනකොට ඉස්සරහ රෝදෙ වළක වැටුණ. වැටුණ වැටුණමයි ත්‍රීවිලර් එක හොල්ලන්ම බැරුව ගියා.’’ඉතිං?’’ඉතිං මොනව කරන්ඩද? වැස්සෙ ම එළියට බැහැල රෝදෙ වළෙන් බේරගන්ඩ දැඟලුව. මොන? මොන ජාතියෙන්වත් ඒක ගොඩ එන්නෙ නෑ.’’ඉතිං ඔයා කොහොමද බේර ගත්තෙ?’’මං රෝදෙ ගොඩ ගන්ඩ තනියම නැහෙන වෙලාවෙ ඔතනින් වාහන පනහක් – හැටක් විතර එහාට මෙහාට ගියා. පුදුම රටක්නේ, කිසි කෙනෙක් ඔය මොකද ඛ්යල ඇහුවෙ නෑනේ’’අන්තිමට?’’අන්තිමේදි මෝටර් බයිසිකලයක් ඇවිත් නැවැත්තුව. ඒකෙ හිටිය මල්ලි බයිසිකලේ පැත්තකට කරල නවත්තල මං ළඟට ආව. එයාට වැඩේ තේරුණ. “ඇල්ලමු” කියල දෙන්නම ඩම් දාල ඇද්ද. එතකොටයි රෝදෙ ගොඩ ආවෙ.’අපි සැනසුම් සුසුමක් හෙළීමු.’ඉතිං කවුද එයා?’’දන්නෙ නෑ. උදවු කෙරුවට පස්සෙ කතා - බතා පලක් නෑ කියල හිතන්ඩ ඇති. හැබැයි ඒ මල්ලි යන්ඩ කලින් හරි වටිනා වැඩක් කෙරුව.’’මොකක්ද?’’එයා වතුර යට අත ගාල – අත ගාල වළ මොකක් ද කියල හොයා ගත්ත. ඒක පාරවල් මැද්දෙ හදපු යකඩ කටක් තියන වළක්. කවුරු හරි පාරෙ වතුර බස්සන්ඩ ඒකෙ පියන ගලෝල කොහාට හරි දාල. අනේ අර මල්ලි මඩ වතුර අත ගාගෙන අත ගාගෙන ගිහින් ඒ යකඩ පියන හොයල ඒකෙන් වළේ කට වහල තමයි යන්ඩ ගියේ. ඒ මල්ලිගෙ වටිනාකම නං කියල නිම කරන්ඩ බෑ. ඒ තරමට වටිනා මල්ලි කෙනෙක්. එයා ආවෙ නැත්තං සමහරවිට මං තාම එතන.’තාත්තා කතාව නිම කළේ ඒ තරුණයාට පින් දෙමිනි.නාඳුනන අයියේ, ඔබ උතුම් කෙනෙකි. රට බැබළෙන්නේ ඔබ වැනි අයගෙනි.ඔබට යහපත සැලසේවා!මහරගම තරංගි නදීකා පෙරේරා මෙනෙවිය විසින් යොමු කරන ලද ලිපියක් ඇසුරිනි.  කමලා ගේ සැමියා හිටිහැටියේ අතුරුදන් විය.කමලා තනිවීම ගැන අසල්වාසීහු දුක්වූහ.‘දැන් මොකද කරන්නෙ? ගමටවත් යන එකයි තියෙන්නෙ!’ කෙනෙක් කීය.‘ගමේ ගිහිං කොහොමද? අක්ක විතරයි ඉන්නෙ. මගෙයි දරුවගෙයි බර උහුලන්න එයාට පුළුවන් ද? ගමේ ගිහිං අපහාස විඳිනවට වැඩිය හොඳයි දරුවත් එක්ක හිඟා කනවා’ කමලා ඇඬුවා ය.‘හෙවිල්ලක් බැලිල්ලක් නැතුව හිතුමතේට කාගෙ හරි කරේ එල්ලෙනව. අන්තිමට ඉතිං මහපාර තමයි’ කවුදෝ ඇනුම් පදයක් කීවේ ය.‘දැන් ඔය කතාවලින් වැඩක් නෑ. මෙතන ඉඳලවත් හරියට වැඩ කරන්න ඕනැ. කමලා රට යන්න කැමති නං මං උදවු කරන්නං. හැබැයි දරුව ළමා නිවාසෙකට බාර දෙන්න වෙයි’ සයිමොන් උන්නැහේ හෙවත් කුලී කාමරේ හිමිකරු කතාවට ගාම්භීර පෙනුමක් දුන්නේ ය. රට යන තුරු කමලාට බෝඩිමේ නොමිලේ සිටීමට ද ඔහු අවසර දුන්නේ ය.කාගෙත් දුකට පිහිට වන වයලට් කමලාට ළං වූවා ය.‘කමලො උඹ රෑ වැටුණු වළේ දවාලෙත් වැටෙන්ඩ එපා! උඹට ඔය සෙකුරිටි වගේ රස්සාවක් ලේසියෙන්ම හොයා ගන්ඩ පුළුවනි. එතකොට වෙන බෝඩිමක් හොයාගෙන පලයං!’වයලට් කතාවට පමණක් නොව වැඩට ද දස්සියකි. නොබෝ දිනක දී දරුවා සමග කමලා ළමා නිවාසයක රැඳවීමට වයලට් සමත් වූවා ය.‘ජීවිතේ කිසිදාක නොලැබෙන සැපපහසුකම් මෙහෙ තියනවා සයිමන් උන්නැහැ. ඒත් ඉතින් කොහෙවත් යන්න - එන්න තමයි බැරි. ඒ වගේ ම පඩියක්වත් ලැබෙන්නෙ නෑනෙ’ දිනක් කමලා දුරකථනයෙන් සයිමන් උන්නැහේට කීවා ය.‘රජ සැප වින්දත් මොකටද බං හිරකාරියක් වෙලා. ඔහොම හිටියොත් ළමා නිවාසෙටම නාකි වෙයි. එතකොට මහලු නිවාසෙක පිහිට තමයි. අවුරුදු පහක් රට හිටියනං කීයක් අතේ ද? ඊට පස්සෙ තමුන්ටම කියල ගෙයක් දොරක් හදාගෙන සැපට ඉන්නවනෙ.’මේ කතාවෙන් පසු කමලා දරුවා ද රැගෙන බෝඩිං කාමරයට ආවා ය. වෙනත් ළමා නිවාසයකට දරුවා බාර දෙන ලද අතර රත්තරං බඩු විකුණා රැකියා ඒජන්සියකට මුදල් ගෙවන ලදි.වයලට් කමලාට බැණ වැදුණා ය. එහෙත් ළමා නිවාසය අමතා දරුවා ගේ සැප - දුක විමසුවා ය.දරුවා ගේ උපන් දිනය දා ද වයලට් ළමා නිවාසයට කතා කළා ය.‘මට දරුවට සුබ පතන්න ඕනැ. කරුණාකරල මට එයාව දෙන්න’ වයලට් ඉල්ලා සිටියා ය.‘අම්ම ඇවිත් දරුව අරං ගියා’ පිළිතුරු ලැබිණ.කෝපයට පත් වයලට් වහාම සයිමන් උන්නැහේ හමුවීමට ගියා ය.‘කමල රට ගියා. දරුව හොඳම තැනක ඉන්නෙ. කමල කියල තියෙන්නෙ දරුව ඉන්න තැන කාටවත් කියන්න එපා කියල!’‘එහෙමද? කමක් නෑ. දරුව ඉන්න තැන මං හොයාගන්නංකො’කමලා අදාළ ප්‍රාදේශීය ලේකම් කාර්යාලයයට ගොස් විෂයය භාර නිලධාරිනිය හමු වී සියල්ල හෙළි කළා ය.‘සතියකින් මට කතා කරන්න’ නිලධාරිනිය සිය දුර ඇමතුම් අංකය දුන්නා ය.වයලට් සතියෙන් කතා කළා ය.‘මං විස්තරේ හොයා ගත්ත. මං සයිමන් හම්බ වුණා. ඒ වුණාට ළමය ඉන්න තැන ඔයාට කියන්න බෑ. ඔයා ළමයගෙ ඥාතියෙක් නෙමෙයිනේ’ඉතින් සයිමනුත් ඥාතියෙක් නෙමෙයිනෙ’‘දැන් ළමයගෙ බාරකාරය හැටියට අම්මා නම් කරල තියෙන්නෙ සයිමන්ව‘කාලය ගෙවී ගියේ ය. මැතිවරණයක් ආවේ ය. ඡන්දය දැමීමට වයලට් ගමේ ගියා ය.හිතවත්තු ඇගේ කනේ තොරතුරක් තැබූහ.‘ඔය කමලත් ඇවිත් ඉන්නෙ. සරු පාටක් නෑ. එහෙදි කරදර වෙලා! දරුව ඉන්න ළමා නිවාසෙ හාමුදුරුවො කියනවලු දරුවව මහණ කරගන්න ඕනැ කියල. කමල දන්නෙත් පස්සෙ.’‘ඉතිං දරුව කැමති ද?’‘අනේ ඌ කැමති නොවී මක්කරන්ඩ ද? අහිංසකය! අසරණය.’දැන් දරුවා කුඩා සාමණේර නමකි.කමලා සයිමන් උන්නැහේගේ බෝඩිමේ බත් තම්බන්නී ය. දරුවා බැලීමට මම ද දිනක් වයලට් සමඟ ගියෙමි.‘දැන් ඉතිං පොඩි සාදු හොඳට ඉගෙන ගෙන ටීවී එකේ බණ කියන්නකො. එහෙනං අපිට යන්න අවසර.’ වයලට් වැඳ වැටුණා ය.‘සුවපත් වේවා!’ පොඩි හාමුදුරුවෝ සමු දුන්හ. වයලට් දෑස පිස දමමින් පාරට බැස්සා ය.‘අනේ යන්තං අවුරුදු හත පිරුණා විතරයි. පොඩි කාලෙ මං පස්සෙං දුව - දුවා බත් කටක් දෙකක් කවා ගත්තෙ. අදත් මට තුරුලු කරං ඔලුව අත ගාන්න හිතුණා. ඒත් ඉතිං හාමුදුරු නමක්නේ... දරුවෙක් සාසනේට පූජ කරපුහම හතර වරිගෙම නිවන් දකිනවලු. ඒත් ඉතිං මේක දරුවගෙ කැමැත්තටවත්, අම්මගෙ වුවමනාවටවත් සිද්ධ වුණ දෙයක් නෙමේනෙ.’ හිතේ වේදනාවට වයලට් දිගින් දිගට ම කියෙව්වා ය.අපේ දුප්පත් ගැමියන් ගැන දුක සිතේ. තමන්ට වුවමනා පරිදි ජීවිත ගත කිරීමට ඔවුනට ඉඩක් නැත. ඔවුන් වෙනුවෙන් තීන්දු - තීරණ ගන්නේ වෙනත් අය ය.  මහරගම, නාවින්නේ, යූ. ඒ. ආතර් මහතා විසින් යොමු කරන ලද ලිපියක් ඇසුරිනි.  ‘ඔබතුමන්ලට මාව කරදරයක් නං සමාවෙන්න!’බසයේ හිඳ පුවත්පතක් පෙරළමින් සිටි මම තරුණ කටහඬක් ඇසී හිස හැරවීමි.‘මම සාමාන්‍ය පෙළ සමත් වෙලා ඉන්න කෙනෙක්. රැකියාවක් හම්බ වෙනකං අම්මයි, නංගියි ජීවත් කරවන්න මං මේ සුළු වෙළඳාම කරනව.’ඔහු ශබ්ද කෝෂ කිහිපයක් විදහා පෙන්වීය.මේක සිංහල, දෙමළ, ඉංගී‍්‍රසි භාෂා තුනෙන්ම ලියපු ශබ්ද කෝෂයක්. ඔබටත්, ඔබේ දරුවන්ටත් මේක ප්‍රයෝජනවත් වෙන්න පුළුවනි. අද භාෂා තුන ම දැනගෙන ඉන්න එක හොඳයි. අපි ලාංකිකයො වුණාට දෙමළ වචනයක්වත් කතා කරන්න දන්නෙ නෑනේ. යාපනේ පැත්තෙ යනකොට ඒ පාඩුව දැනෙනව. මේ ශබ්ද කෝෂය වචන දහ දහකට වැඩියෙන් තියනව. මම මේක දෙන්නෙ අඩු මුදලකට. ප්‍රයෝජනවත් වෙයි කියල හිතෙනව නං මට කතා කරන්න’ තරුණයාගේ ආමන්ත්‍රණය බෙහෙවින් කාරුණික විය.නෝනා කෙනෙක් පොතක් මිල දී ගත්තා ය.එවිට ම වාගේ කොන්දොස්තර තරුණයා කලබලයෙන් බසයට ගොඩ වූයේ ය. ඔහු ගේ රළු බැල්ම යොමු වූයේ අර තරුණයා කෙරෙහි ය.‘බහිනව බස් එකෙං එළියට! දන්නෙ නැද්ද බස්වල හිඟා කන්ඩ තහනම් කියල. දඩේ කීයද කියල තමුසෙ දන්නව ද?’‘නෑ මහත්තයො, මං හිඟාකන්න බස් එකට නැග්ගෙ නෑ. මේ පොතක් විකුණ ගන්නයි නැග්ගෙ‘‘බස්වල පොත් විකුණන එකත් හිඟා කෑමක් තමයි. බහිනව ඉක්මනට බස් එකෙං!’මම කතාවට මැදිහත් වීමි.‘පුතා, කොන්දොස්තර මහත්තයත් එක්ක කතාවට යන්ඩ එපා! ඔයා දැන් ඔය පොතේ තියෙන වටිනාකම බස් එකේ ඉන්න අයට කියල දුන්නනේ. ගන්න අයට පොත් විකුණගෙන බස් එකෙන් බහින්න ඉක්මනට!’මගේ බසින් පණක් ලද තරුණයා ලද අවකාශයෙන් පොත් පහක් - හයක් විකුණා ගෙන බසයෙන් බැස ගියේ ය.කොන්දොස්තර තරුණයා මදෙස රවා බැලුවේ ය. ඔහු දෙස උපේක්ෂාසහගත බැල්මක් හෙළාගෙන සිටි මම අනතුරු ව පුවත්පත වෙත අවධානය යොමු කළෙමි. පුවත්පත දෙස බලා සිටිය ද එහි වූ අකුරු අතරින් මට බොඳව පෙනුණේ මා කුඩා කල ආ ගිය බස් පොළකි. ගමනක් යනු පිණිස වැඩිහිටියකු හා බසයකට නැගුණ විට ඒ බස් රිය අපට අත්දැකීම් සම්භාරයක් ලබා දුන්නේ ය. බසයට නැගෙන වෙළෙන්දෝ ද කවි කොළකාරයෝ ද විරිඳු කාරයෝ ද වෙති. ඒ අතරින් මගේ හිත ඇද ගත්තේ කවි කොළකාරයෙකි.මේ කවි කොළවල රටේ කොතැනක හෝ සිදු වූ අනුවේදනීය සිද්ධියක් රසවත් සේ ගළපනු ලැබ තිබිණි. කවි කොළකාරයා එය මහ හඬින් ඇද - පැද ගයන්නේ කාගේත් හිත ඇදෙන අයුරිනි. ඒ පුවතින් කම්පාවට පත් වන මගීහු ශත පහක් හෝ දහයක් දී කවි කොළයක් මිල දී ගනිති. ඒ අයුරින් ගමට යන කවි කොළය ගම් වැසියා ද සංවේගයට පත් කර, රස භාව පුළුල් කරයි.දැනුදු දුෂ්කර පළාතක දී ඇතැම් විට මෙබඳු අයකු අපට මුණ ගැසෙයි. බොහෝ වේලා බස්රිය නවතා ගෙන සිටීම නිසා මගී ජනයාට විඳීමට සිදුවන පීඩාව තුනී වන්නේ ඔවුන් අතිනි. එයින්ම ඔවුහු සිය ජීවන මාර්ගය තනා ගනිති.දශක ගණනාවක් ගත වී ඇත ද බොහෝ බස්රථ බොහෝ වේලාවක් නවතා ගෙන සිටීමේ අඩුවක් නොපෙනේ. ඒ කාලය තුළ බස්රථ කරුවන් කැසට් ගීවල හෝ ගුවන්විදුලි නාලිකාවල පිහිට පැතුව ද ඉන් සිදුවන්නේ මගී ජනයා ගේ පීඩාව තවත් වැඩිවීම පමණි. ඒ අතින් අද දියුණු යැයි කියන සන්නිවේදන ජාලයන්ට වඩා ඒ පැරණි සන්නිවේදන ක්‍රමය ගැමියාට අර්ථවත් රසයක් ලබා දුන්නේ යැයි මට සිතේ.  නුගේගොඩ, ගංගොඩවිල, සුමනසිරි කොටුවේගෙදර මහතා විසින් යොමු කරන ලද ලිපියක් ඇසුරිනි.  මා දියණිය ධම්මිකා එදින පස්යාලේ කලල්පිටිය හන්දියෙන් බසයට නැගුණේ රැකියාවට යනු පිණිස ය. ඇය යක්කල දී බසයෙන් බසින විට ම සිහිසුන් ව ඇද වැටුණා ය.බසය යන්නට ගියේ ය.සිහි එළඹෙන විට ඇය සිටියේ පාර අයිනේ ඉඳ ගෙන ය. ඇය නොදන්නා කෙනෙක් ඇගේ හිස පිරිමදිමින් සිටියේ ය.‘ඔයාට දුවේ දැන් කොහොම ද? ඔයා කොහොමද මෙතන වැටුණෙ? ඔයා කොහෙ ඉඳල ද එන්නෙ? කොහෙද යන්නෙ?’ ඔහු කාරුණික ව ඇසුවේ ය.ඇය මදින් මද පිළිතුරු දුන්නා ය.මෙවිට තවත් කෙනෙක් ඇගේ පිහිටට ආයේ ය. ඔහු ත්‍රිරෝද රථයක් ගෙනැවිත් ඇයට එහි නැඟීමට උදවු කළේ ය.ඇය ගම්පහ රෝහලට ඇතුළු කරන ලද්දේ එසේ ය.සිද්ධිය අප දැන ගත්තේ පසුව ය.දැන් ඇය සුවය ලබමින් සිටින්නී ය.මා දියණිය පාර අයිනේ සිහිසුන් ව වැටී සිටිය දී මුලින් ම ඇගේ පිහිටට ආ ගම්පහ, ඉඳිගොල්ලේ සුනිල් මහතාණෙනි, දෙවනුව පිහිටට ආ කොළඹ යුනිකොම් තේ කම්හලේ සේවාව කරන රත්නායක ඉඹුල්දෙණිය මහතාණනි, ඔබ දෙපළට හිස නමා ගෞරව කරමි.ඔබ දෙපළ ගේ දිවි සරු වේවා!  ගම්පහ, අස්ගිරිය, බුලත්කඩේ හන්දියේ කේ. ඒ. බුද්ධිරත්න මහතා විසින් යොමු කරන ලද ලිපියක් ඇසුරිනි.නෙළුම් විල, සිළුමිණ,ලේක්හවුස්, කොළඹකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>11</day>
    </date>
    <link>http://www.silumina.lk/2010/07/11/_art.asp?fn=as1007118</link>
    <topic>අපේ අම්මයි තාත්තයි හරි වසයි අක්කේ</topic>
    <author>ටෙක්ලා පද්මිණී කාරියවසම්</author>
    <content>අපේ අම්මයි තාත්තයි හරි වසයි අක්කේ“ඔයාට කතාවක් ද ඕන? මට අකුරු පුළුවන් වුණා නම් මම ඔයාට ලස්සන කතා පොතක් ලියලා දෙනවා. ඔයා මේවා ගිහින් ලස්සනට ලියනවද?”කළුම කළු මූණ හඳ වගේ රවුම්, ලොකු ඇස් දෙකක්, අහිංසක හිනාවක් තියෙන කෙල්ලෙක් මගෙන් ඇහුවා.“මට කතාවක් එපා.”“එහෙනම් ඔයා ඔච්චර වෙලා කතා කර කර ලියා ගන්නේ මොනවද?”ඔයාලා ගැන.“මං ගැනත් ලියාගන්න” ඈ කීවාය.“එහෙනං කියන්න. කෝ පටන් ගන්න. ඔයාගෙ නම?”“මම ජෝති. ඒක මගේ ඇත්ත නම නෙවේ ගමේ මට කියන්නේ ජානකී කියලා මගේ ඔක්කොම නම... නෑ. මං කියන්නේ නැහැ.”ඇය දඟකාර ලෙස සිනාසුණා ය.“මම මෙහෙට කියලා තියෙන්නේ මගේ බොරු නම. අම්මා ආවට පස්සේ තමයි හැමෝම මගේ ඇත්ත නම දැනගත්තේ.මොකද ඔයාට අකුරු බැරි, ඔයා ඉස්කෝලේ ගියේ නැද්ද?“ගියා. තුනේ පන්තියට. අපේ අම්මා මල්ලි ගේන්න ඉස්පිරිතාලෙ ගියා. තාත්තා අම්මට කෑම අරන් ගියා. මම පොඩියි. මට ලිප ගාවම නින්ද ගිහින්. බල්බ් ලාම්පුව පෙරළිලා මාව පිච්චුණා. කකුල් තමයි පිච්චුණේ. මම ඉස්පිරිතාලෙ ඉඳලා සනීප වුණාට පස්සේ ඉස්කෝලෙ ගියාම මගේ යාළුවො මට විහිළු කළා. ඉතිං මට ලැජ්ජයි. මම ඉස්කෝලේ ගියේ නැහැ. මම ගියේ දෙමළ ඉස්කෝලේ මට ටිකක් ලියන්න පුළුවන් කියවන්න අමාරුයි. මම මෙහෙදි දෙමළ ඉගෙන ගන්නවා.”“ඉතිං ඔයා මෙහේ ආවේ කොහොමද?”“මම ද?”කී කෙල්ල ලජ්ජාවෙන් සිනාසුණා ය. ඒ සිනාවත් සමඟ කොපුලෙහි වූ පිළිස්සුම් තුවාල කැළෑල ඉස්මතු වී පෙනිණි.එල්.ටී.ටී.ඊ. කියලා පොලිසියේ දෙන්නෙක් මාව අල්ල ගත්තා. කොළඹ දී. දෙමළ අය විතර ද, සිංහල අයත් එල්.ටී.ටී.ඊ. අයත් එක්ක ඉන්නවා නේද? කියලා මම පොලිසියේ අයගෙන් ඇහුවා. එතකොට එයාලා මොකුත් කීවේ නැහැ. “ඔයා දෙමළනේ” කියලා මාව තියාගත්තා. එතකොට මට අවුරුදු පහළොහයි. හැඳුනුම්පත නෑ කියලා තමයි අල්ල ගත්තේ. මම එදා ගෙදරින් පැනලා ආවේ. මට ගෙදර එපා වෙලා. අපේ අයියා කෙනෙක් ඉන්නවා කොළඹ. එයා ළඟට ගිහින් රස්සාවක් කරන්න හිතුවේ.ඒත් මට එන්න වුණේ මෙහේ. පොලිසියෙන් මාව උසාවිදාලා මෙහේ එව්වා. මම අම්මයි තාත්තයි එක්ක තරහයින් හිටියේ. ඒ නිසා පොලිසියේදී කීවේ අම්මා - තාත්තා නෑ කියලා. ඒත් උසාවියෙන් මාව ගෙදරට ගෙනිහින් බාර දෙන්න කියලා හමුදාවේ මාමලා දෙන්නෙකුයි පොලිසියේ දෙන්නෙකුයි එව්වා මම ගෙදර යන්න බෑ කියලා ඇඬුවා. ඉතිං මෙහේට එව්වා. ඒත් මම කාටවත් මොකුත් කීවේ නැහැ. තුවාල කොහොමද කියලා ඇහුවම කීවා පිච්චුණා කියලා.අපේ අම්මයි තාත්තයි හරි වසයි අක්කේ තාත්තා වත්තේ වැඩ කරන්නේ අම්මත් වත්තෙම වැඩ. අම්මා ඉස්ටෝරුවේ වැඩට යනවා. සමහර දාට රෑටත් වැඩ. අපේ තාත්තා හරියට බොනවා. බීලා ඇවිත් මටයි අම්මටයි ගහනවා. මම අම්මටයි තාත්තටයි ආදරෙයි. ඒත් එයාලා කරපු දේවල් නිසා මම එයාලට ආදරේ නැහැ. මම රස්සාවක් සොයාගෙන ආවෙත් එතකොට මට වුවමනා දේවල් ගන්න කාගෙන්වත් සල්ලි ඉල්ලන්න ඕන නෑනේ.”“ඇයි දුව අම්මා තාත්තා එක්ක තරහ?”“මම පොඩි පොඩි වැරදි කළා. ඒත් තාත්තා ඒවට මට දුන්න දඬුවම් සැර වැඩියි. ඒකයි තරහ. තාත්තා බීලා ඇවිත් අම්මා නැත්නම් මට ගහනවා.දවසක් අම්මා රෑ වැඩ තාත්තා බීලා ඇවිත් මට ගහල කකුල් දෙකෙන් වහලෙ එල්ලලා ගිනි මැලයක් ගහලා ඒකට මිරිස් කුඩු දැම්මා. මට සිහිය නැති වෙලා අම්මා ඇවිත් මාව ඉස්පිරිතාලේ ගෙනිහින් තියෙන්නේ. මල්ලි අම්මට විස්තර කීවාම අම්මා තාත්තට ගහලා.දවසක් මම අල්ලපු ගෙදර අයියා එක්ක කතා කළා කියලා අම්මා කට පිච්චුවා. මම ඔළුව එහෙට මෙහෙට කළාම මගේ කම්මුල පිච්චුණා. ඒ තුවාල කැළල තමයි මේ. ඈ තම දකුණු කම්මුල මවෙත පෑවා ය.තව දවසක් මම අම්මගේ අම්මා බලන්න ගියා. මම එහේ ඉන්දැද්දී අපේ ගෙදර රණ්ඩු වෙනවා කියලා කීවාම ගෙදර ආවා. එනකොට තාත්තා අල්ලපු ගෙදර අය එක්ක රණ්ඩු වෙනවා. තාත්තා හොඳටම බීලා. ඒ ගෙදර ඉන්න අයියා අපේ තාත්තට බැණලා බැණලා කීවා මම උඹේ දුවව කසාද බැඳ ගන්නවා කියලා. එතකොට මම පොඩියි. තාත්තා හිතන් හිටියේ ලොකු මස්සිනාට මාව බන්දලා දෙන්න. මම පොඩි ළමයා නිසා තමයි බේරුණේ. ලොකු මස්සිනාට ළමයෙකුත් ඉන්නවා.අල්ලපු ගෙදර අයියා කියපු කතාවට තාත්තට කේන්ති ගියා. ඒ අයියත් බඹරා වගේ මගේ පස්සෙමයි. මම එයාව කසාද බඳින්නම් කීවේ නැහැ. ඒත් තාත්තා මාව ගෙට ඇදගෙන ගිහින් ළිප පත්තු කරලා මගේ බෙල්ල පිච්චුවා. මට කතා කරන්නත් බැරිව හිටියා මම ඉස්සර සින්දු කියලා තෑගි දිනලත් තියෙනවා. දැන් මට ලස්සනට සින්දු කියන්න බැහැ.කෙල්ල අහිංසක ලෙස කියවාගෙන ගිය තම මියුරු හඬ නවතා දැමුවා ය. ඒ නැවැතුම අග ඉකි බිඳුමක් නැවැතී තිබිණි.ආ... බලමු සිංදු කියන කොට ලස්සන නැද්ද කියලා, කියන්න සින්දුවක්. මම ඇගෙන් ඉල්ලීමක් කළෙමි. දිගු පෙරැත්තකින් පසු ඈ හඬ අවදි කළා ය.“සින්න සින ආසෙයි - සිරගඩිකුම් ආසෙයි...”ඇගේ මියුරු හඬ මැකී ගොස් නොතිබිණි. ඈ මියුරු ස්වරයෙන් දිගටම ගැයුවා ය. ඇගේ සිතේ කොතරම් පුංචි පුංචි ආසාවන් තිබේ ද? ඒවා කවදා කෙසේ ඉටුවේදැයි සිතමින් මම ඇගේ ගීය අසා සිටියෙමි.“මිස් දන්නේ නැහැ. අපේ ගම හරිම සීතලයි.”කී ඈ දෑස් දල්වා මදෙස බලා සිටියා ය. මම සිනාසුණෙමි.දවසක් අපේ තාත්තා බීලා ඇවිත් අම්මටයි මටයි හොඳටම ගැහුවා. ගහලා මාව එළියට දාලා දොර වැහුවා. අම්මා මාව ගෙට ගන්න හැදුවට තාත්තා මාව ගන්න දුන්නෙම නැහැ. අම්මා කීවා තාත්තා නිදා ගත්තහම මාව ගන්නම් කියලා. මට ගෙදර එපාවෙලා තිබුණෙ. ඒක නිසා මම එදා කුස්සියේ ජනේලෙන් ගෙට ගිහින් කුඩෙයි ඇඳුම් ටිකකුයි අරන් යාළුවගේ ගෙදර ගියා. එහෙ ගිහින් කැරට් පාත්තිවල තණ කොළ ගැලෙව්වා. ලීක්ස් ගැලෙව්වා. සතියක් වැඩ කරලා සල්ලි අරන් තමයි කොළඹ ආවේ.”“නිකං ඉන්න බබා බොරු කියන්න එපා. ඔයා මාව රවට්ටන්න හදනවා.”මම ඈට අනතුරු ඇඟවීමි.“න්... නෑ... මිස් මොකටද බොරු කියන්නේ මම මේවා මෙහේ මිස්ලාට කියලත් නෑ. අපේ තාත්තා දැන් වස බීලා මැරිලා. මට කරපු දේවල්වලට තමයි තාත්තට එහෙම වෙන්න ඇත්තේ. මට තාත්තා මැරුණු එකට දුකයි. ඒත් ටිකක් සතුටුයි.මම කොළඹ පැනලා ඉන්න ඉස්සර අවුරුදු දහ තුනේදී මගේ නැන්දම්ම ගේ ගෙදර හිටියා. ඊට පස්සේ ඉස්කෝලේ ටීචර්ලා දෙන්නෙකුගේ ගෙදර වැඩ කළා. එහේට මාව ගෙනිච්චේ අපේ මාමා කෙනෙක්. එහේ අවුරුද්දක් ඉඳලා ඇවිත්, අපේ වත්තට ළමයි ගන්න කොට වත්තේ වැඩට ගියා. වත්තේ වැඩ කරහම සල්ලි හුඟක් ලැබෙනවා. ඒ වුණාට ප්‍රොවිඩන්ට්පන්ඩ් කියලා එකකට සල්ලි කපා ගන්නවා. ඒක පාඩුයි.”මොකුත් නොදන්නා දැරියගේ කතාවට සිනාසුණු මම ඇයට සේවක අර්ථසාධක අරමුදල පිළිබඳ අවබෝධයක් දී යළි ගමේ ගිය විට වත්තේ වැඩට යෑම ලාබදායි හා අනාගතය සුරක්ෂිත කරන්නක් බව වටහා දුනිමි.“ඒක හරි ඒත් මට දැන් ගෙදර යන්න බෑ. හේතු ගොඩක් තියෙනවා” ඇය ඇගේ ගැටලු ඉදිරිපත් කරන්නට වූවා ය.අපේ තාත්තගේ නෑයෝ මා එක්ක තරහයි. තාත්තාත් ඒකනේ තරහ. ආදරේ වුණාට තාත්තා බීපු වෙලාවට මා එක්ක තරහයි. තාත්තා ගේ තාත්තා මැරිල තියෙන්නේ මං නිසාලු. එයා මැරිල තීන්නේ මම ඉපදුණු දවසේ.මේ සැරේ අවුරුද්දට මම ගෙදර ගියා. නිවාඩුව ඉවර වෙන්න ඉස්සෙල්ලා ආපහු ආවා. ඇයි කියලා අහන්න ඉතිං.”ඇය මට සුරතල් වන්නීය.“ඔයා කියන්න ඉතිං...” මම කීවෙමි.“අපේ නැන්දා මාව අතින් අල්ලන් එක්ක ගිහින් කීවා මගේ අයියා මැරුණේ උඹ නිසා කියලා. එහේ ඉන්න සීයා මට ළිපේ අළු අරන් සාප කළා. වැඩිහිටි අය එහෙම සාප කරන්න හොඳ නෑ මිස්. මම එයාට තේ එකෙන් ගහලා ආවා. නැන්දා හුඟක් ඇඬුවා.”ඕවා ගණන් ගන්න එපා දුවේ. ඒ වට ඔයා වැරදිකාරයා නෙමෙයි. ඔයා ගෙදර යන්න. මම ඇයට අවවාද කළෙමි.“මිස් කියයි. මට බයේ බෑ ගෙදර යන්න. අපේ තාත්තාගෙ මල්ලි අපේ ගෙදර ඇවිත් නැවතිලා අම්මා එයාව බඳීවි කියලා මට බයයි. එහෙම වුණොත් මට ගෙදර යන්න බෑ මිස්.ඒත් දැන් මට කරන්න දෙයක් නැහැ. කමිෂනර් ඇවිත් ඇහුවා මෙහෙන් රස්සාවකට දාන්නද? ගෙදර යනවද? කියලා. මම කීවේ ගෙදර යනවා කියලා. මම ගෙදර ගිහින් වෙන කොහෝ හරි යනවා.”“ආච්චිගේ ගෙදර යන්න...”මම ඇයට අලුත් යෝජනාවක් කළෙමි. ඇයට ඇයගේ මවගේ මව පිහිටවනු ඇත.“එහේ මාමා ඉන්නවා” කී ඈ මදෙස බැලුවා ය.උත්තර නැති ප්‍රශ්න තියෙන, සැනසිල්ල නැති ජීවිත. සිංහල වුණත් දෙමළ වුණත් දරුවන් දරුවන්මය. ඔවුන් අහිංසකය. වැඩිහිටියන් සැනසිල්ල සොයා යද්දී අනේ මේ අහිංසකයන්ගේ සැනසිල්ල නැතිවෙන හැටි.ටෙක්ලා පද්මිණී කාරියවසම්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>11</day>
    </date>
    <link>http://www.silumina.lk/2010/07/11/_art.asp?fn=as1007119</link>
    <topic>පාන් කළුවරේ හිරු දෙවි වඩින සඳේයා</topic>
    <author/>
    <content>පාන් කළුවරේ හිරු දෙවි වඩින සඳේයාවනජීවී නියාමක වරයකුගේ අත්දැකීම්...  ලුණුගම්වෙහෙර වන පෙතෙහි හිඳ කිරිඳි ඔය ඉස්මත්තේ කුඹුක් වදුළෙන් හිරු උදා වන’යුරු බලා හුන්’යුරු මම යළිදු සිහිපත් කරමි. රාජකාරිය උදෙසා වන පෙතට රිංගීමට ප්‍රථම, හිරු උදාවන අන්දම නරඹත්ම, සිතෙහි ඇති වනුයේ අසිරිමත් පී‍්‍රතියකි. මන්ද යත් වියළි කලාපයේ දී හිරු වඩාත්ම සෞම්‍ය වනුයේ හිරු පායන අවස්ථාවේදී සහ හිරු බැස යන අවස්ථාව යන හෝරාවන්හි දී ය. ඉඳින් සෞම්‍ය හිරු කැන් හමුවේ පරිසරය විචිත්‍රවත් වීම නැරැඹීමම ජීවිතයට සමීප කරනුයේ අපූර්වත්වයකි.වන දිවියේ පැවැත්ම රඳා පවතිනුයේ ද හිරු මුල් කර ගනිමිනි. හිරු උදාවත් හා සමඟම නේකවිද කූජනයන්ගෙන් විචිත්‍රවත් වන, වන පෙත අවදී වෙයි. ගනඳුර රජයන වනපෙතේ සෑම දිශාවක්ම හිරු එළියෙන් ඔපවත් වත්ම, සැඟව ගත් අහුමුලුවලින් නික්මෙන වන දරුවෝ හිරු කැන් ගත පුරා විසිරුවා ගනිති. නැගෙනහිර අන්තයේ සිට බටහිර අන්තය තෙක් හිරු ගමන් කරත්ම ඒ හා සමව තම වන දිවියේ එදිනෙදා කටයුතු ඉටු කරනු වස් වෙහෙසෙති.මේ සියලුම කාර්යයන් එක්වනම නවතිනුයේ හිරු අස්තංග වීමට ආසන්න වීමත් හා සමඟමය. සියලුම වන දරුවෝ රාස්සිගේ අව් රශ්මිය වත පුරා තවරා ගෙන, වෙහෙසට පත් වූ ශරීරයට මඳ ඉස්පාසුවක් ලබා දෙනු වස් වැව් පිටි, තණ පිටි ආදි විවෘත්ත තන් හී රැස්ව හිඳිති. හිරු අවරගිර අහස් කුස අග්ගිස්සෙන් ගිලිහෙත්ම රූක්ෂ ගස් මතට වී හිඳ, බැස යන හිරු දෙස බලමින් විරහ දුක කැටි වූ වන හඬ සන් නඟමින් හිරුට තුති පුදති. අවසන, අවසන් අව් රැල්ල වන පෙතෙන් තුරන් වත්ම සියලුම වන දරුවෝ සුදුසු තැන් බලා සැඟවෙති.සැඳෑ සමයේම රූක්ෂ ගසක් මතට නැඟ හිරු අස්තංග ගත වීම දෙස බලමින් මොණරුන් තම කටුක ‘ක්වෑක්... පී... හෝන්’ නදින් එබැව් වනාත පුරාවටම පතුරුවා හරිති. ඉඳින් රාත්‍රිය හා සමඟ මුහු වන අවසන් මොණර නඳ හා සමඟම සියලුම වන දරුවෝ සැඟවී අහවර වෙති. තවත් හෝරා දොළොසකින් අනතුරුව අලුත් ඉරක් පායන තෙක්, වනපෙත රාත්‍රිය හා සමඟ තුරුලු වී මඳ විරාමයක් ලබයි.ලංකාවට හා, හා පුරා කියා හිරු උදා වන අයුරු කදිමට බලා ගත හැකි ස්ථානයක් වශයෙන් ප්‍රකටව ඇත්තේ ගෞතම බුදු පහස ලද සමනල කන්ද ය. මුහුදු මට්ටමේ සිට මීටර් 2243 ක් උස සමනල කඳු මුදුනත මත දී ලබා ගත හැකි අපූර්ව අත්දැකීමක් වශයෙන් ‘ඉර සේවය’ ප්‍රකට ය.ඈතින් පේන සමනල කඳු වැටියඉඳින් මම මේ මොහොතෙහිද සිටිනුයේ එකී පූජනීය සොඳුරු කඳු වැටිය පෙනෙන මානයේ ය. සිරිපා කන්ද පෙනෙන මානයේ හිඳ, සිරිපා මුදුනත දී දුටු ‘ඉර සේවය’ හා සමැවූ ‘ඉර සේවයක්’ නවමු අයුරින් දැක ගනු වස් හෝර්ටන්තැන්න කඳු මුදුනතෙහි ය මම මේ සැදි පැහැදී සිටිනුයේ. මුහුදු මට්ටමේ සිට මීටර් 2300 ක් පමණ උසින් පිහිටි හොර්ටන් තැනිතලාව මතදී ද කදිම ‘ඉර සේවයක්’ දැක බලා ගත හැකි ය. තවද මෙකී නවමු පණිවුඩය වන සංචාරයේ නිරත වන්නන් හට නවමු අත් දැකීමක් සහ අපූර්ව වූ මතක සටහන් පෙළක් ද එක් කරනු නොඅනුමානය.“අර ඔහිය පාරේ තියෙන පුංචි ලෝකාන්තය ළඟට පාන්දරම ගියහම ඉර සේවය අපූරුවට බලන්ට පුළුවනි...”ඔහිය වන ජීවී අඩවි සහකාර කාර්යාලයට අනුයුක්තව සේවයේ නියුතු වන සත්ත්ව අඩවි සහකාර රණසිංහ මයාගෙන් ලද එකී තොරතුරට අනුව සූදානම් වූ මම, ඔහිය උද්‍යාන පිවිසුම ඔස්සේ පුංචි ලෝකාන්තය කරා හිමිදිරි පහන් කළුවරේම ගෑටුවෙමි.ඔහිය උද්‍යාන පිවිසුම ඔස්සේ ගමන් ගන්නා මා, අතැති විදුලි පන්දම මාර්ගය සිසාරා විහිදවමින් අවට විපරමින් ගමන් කළෙමි. මන්ද යත් හෝර්ටන්තැන්න වන පෙත යනු ‘දිවියා’ට කදිම නිවහනක් නිසාය.“රාත්‍රිය පුරාවටම වනපෙත පුරා සැරූවත් රිසි දඩයමක් නොලැබ කෝපයෙන් පසුවන දිවියෙක් පෙර මගට හමු වූවොතින්”සිතෙහි ඇඳී මැකී යන එවැනි වූ සිතුවිලි යටපත් කර ගනිමින්ම මම පෙරට ඇදුනෙමි. ඔරලෝසුවෙහි අලුයම පහයි තිහ සනිටුහන්ව ඇත. ඉඳින් හිරු ලංකාද්වීපයෙහි සොඳුරු බව දකිනු වස් පොළෝ තලය වටා ගිය ගමනේ එක් අන්තයකට පැමිණීමට තවත් ඇත්තේ මඳ වේලාවකි. ඉඳින් මම හිරු උදාව නරඹනු වස් සූදානම්ව විගසින් පුංචි ලෝකාන්තය කරා ඇදුනෙමි.එක යායට විසිරී පැතිරුණු කළුවර ඈත ක්ෂිතිජය මත දී දෙකඩ කරමින් රන්වන් පැහැති ඉරක් නැගෙනහිර අහස් කුස මත තිරස් අතට ඇදී යන අයුරු පෙර මඟ බලත්ම දිස් වෙයි.අඳුරු සුදු පැහැති අහස් ක්‍රමයෙන් රන්වන් පැහැයක් ගනිමින් සිටියි. හිරු උදා වීමට නියමිත අසුවල් ස්ථානයෙන් බැව් පසක් කරමින්ම නැඟෙනහිර අහස් කුස මධ්‍ය ලක්ෂයෙන් පටන් ගත් එකී වර්ණ ගැන්වීම අතැර තුරම, එකී ස්ථානයෙන්ම සදිසාවටම සූර්ය රශ්මී මාලා හතක් පමණ විහිදිණ. එතැන් පටන් ගත වන්නා වූ සෑම තත්පරයකදීම, එකිනෙකට සමාන්තර දුරැතිව විහිදුණු රශ්මි මාලාවෝ මධ්‍ය ලක්ෂය තෙක් ක්‍රමානුකූලව සමීප වීම ඇරැඹිණි.හිරු නැඟ එද්දීඑකී මන්දගාමී ගමන අතැර තුර දී රශ්මි මාලා එකිනෙකට සමීපවත්ම අහස් කුස මත ඇදී මැකී යන වර්ණ සුසංයෝජනය සැබැවින්ම චමත්කාරජනකය. එකී වර්ණ පෙරළිය පියෙවි ඇසින් බලා ගත හැකි වූවත් කැමරා කාචයේ සටහන් කර ගැනුම නම් මහත් වූ අසීරු කරුණකි.ඉඳින් ක්‍රමානුකූලව අර්ධ කාවාකාරව එකිනෙකට සමීප වූ රශ්මි මාලාවෝ අවසන, මධ්‍ය ලක්ෂය කරා සමීපව, අහස් කුස අරා සිරස් අතට විහිදුණු තනි ආලෝක දහරාවක් බවට පත් විය. එකී ආලෝක දහරාව ක්‍රමානුකූලවම අහස් කුස පුරා විසුරුණු සෙසු වර්ණයන් හා සමඟ මුසු විය.නැගෙනහිර අහස් කුස විනා, ඉන් ඔබ කිසිඳු ප්‍රදේශයකට හෝ එකඳු වර්ගයක් හෝ ආලෝකයෙන් බිඳකුදු හෝ නොවැටීමම ය. ඉඳින් එකී වාතාවරණය හමු යේ හෝර්ටන්තැන්න පුරා රජයන පාන් කළුවර අතරේ, පෙරඹරින් දිස්වන වර්ණවත් රූප පෙළහර සැබැවින්ම චමත්කාරාත්මක විය.හිරු පායනුයේ අසුවල් තැනින් බැව් මා අනුමාන කළ ස්ථානයේ දී රන්වන් පැහැය වඩාත් පැහැපත්ව දිලෙයි. රනින් නිම කළ ගෙඩියක මුව විටින් විහිදෙන රන් හිරු රැස් දහර දෝතින් වසා සැඟවීමට තැතනුවත් ඇඟිලි කරු අතරින් හොරෙන් පැන, සිනා කැන් පානා රන් රැස් දහරා හා සමැව, නැගෙනහිර අහස් කුස ද රන් රැස් දහරා රඟ දෙන ක්‍රීඩා පිටියක් සදිසිව, ආලෝකමත්ව ලෙළ දේ.හෝර්ටන්තැන්න හාත් පසැ විහිදී ගිය ගැඹුරු ප්‍රපාතාකාර දළ බෑවුම් මත තව සුළු මොහොතකදී හිරු රශ්මිය පතිත වනු ඇත. රාත්‍රිය පුරාවට එක සීරුවට ඇද වැටුණු පිනි දියෙන් තෙත බරිත වූ තුරු හිස් මතැ රැඳි ජල බිඳිති, හිරු රැස් හමුයේ දුමාරයක් හා සමැව වාෂ්ප වීම අරඹා ඇත. තැන්න පුරා විසිරුණු ගෝනුන් ඇඟ මත පතිත පිනි බිඳු හිරු රැසින් පිස හරිනු වස් පෙරඹරින් හිරු නැගෙන’යුරු බලා සිටී.සිරිලක ‘ඔටුනු පළන් කුමාරයා’ ය යන විරුදාවලිය ලත් ශ්‍රී ලංකා කහ කන්කොණ්ඩයෙක් සීතා පේර ගසක් මතට වී දුරාතීතයේ දී හෝර්ටන්තැන්න මත දී සිදු වූ ‘රාවණ - සීතා’ කතාන්තරයේ ජන ප්‍රවාදිත කථා ගොන්න කුරුලු බසින් පවසයි.“වීට්... වීට්... වීට්”, “වීට්... වීට්... වීට්”, “වීට්... වීට්... වීට්” ඔහු ගේ කුරුලු ගීතය එබඳු ය. කන්කලු ය.ඒ හෝර්ටන්තැන්නට අලුත් දිනයක් උදා වූ බැව් සෙස්සනට කරනා මතක් කිරීමයි. ඉඳින් මෙතැන් පටන් හිරු අස්තංග ගත වන තෙක්ම ‘හෝර්ටන්තැන්නේ වන වැසියන්’, මිහිදුම් සළුපිළි අතරේ හිරු කැන් නහමින් සොඳුරු වන පෙත, වැඩිමනත් සුන්දරත්වයෙන් පුරවනු ඇත.සඳමල් රශ්මී ශ්‍රී බුද්ධිකවන ජීවී නියාමකහෝර්ටන්තැන්න ජාතික වනෝද්‍යානය ප්‍රථම හිරු රැස් වනපෙත සිප ගනිමින්හෝර්ටන් තැන්නට තවත් දිනයක්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>11</day>
    </date>
    <link>http://www.silumina.lk/2010/07/11/_art.asp?fn=as1007117</link>
    <topic>රට පිට</topic>
    <author/>
    <content>රට පිටඑතෙර සිටින දියණියට, පුතාට, සැමියාට, බිරියට ලියන ලිපියක් සඳහා මේ ඉඩකඩ වෙන්වෙයි.අපේ ලිපිනය ”ලියුං කඩදහිය” ”රට පිට” සිළුමිණ ලේක්හවුස් කොළඹ 10. ෆැක්ස් - 2429260 මේල් - editor@silumina.lkපින්බර දියණියෙනි,සිතේ ඇතිවෙන සිතුවිලි මෙවැනි පුංචි සටහනකින් එළිදැක්වීමට පුළුවන්කමක් නැත. ඔබ දෙදෙනා පුංචි සන්දියේ මම විදේශගතවීමි. ඒ අප සැමගේම ද දියුණුව අපේක්ෂාවෙනි. නමුත් මාගේ එම අපේක්ෂාව කෙතෙක් දුරට ඉෂ්ඨ වූයේ ද යන්න ගැන ටීකා ටිප්පනි අවශ්‍ය නැත. බාල වියේදී මෙන්ම යොවුන් වියේදී ද මාගේ ආදරය සෙනෙහස ප්‍රායෝගිකව ඔබ දෙදෙනාට නොලැබුණා පමණක් නොවෙයි; මාගේ සමාගමය ද නොලද බව දනිමි. එහෙත් එදා මෙදාතුර එම පිය සෙනෙහසේ හා ආදරයේ අඩුවක් නොවූ බව ඉඳුරාම කියමි.අද ඔබ දෙදෙනාම පතිකුලයට පිවිස දරුවන් ලැබූ මව්වරුන් වී සිටියත්, මට පෙනෙන්නේ හා දැනෙන්නේ එදා මගේ ගතේ දැවටී හුන් කුඩාවුන් විලසිනි. අද මා වියපත් වුවද, උපන් බිමින් මෙන්ම ඔබලාගෙන් දුරස් වී, දුරුකතරක සිටියත්, නිරතුරුවම සිතින් ජීවත්වෙන්නෙ මා උපන් මව්බිමත් ඔබ දෙන්නාත් අනෙකුත් සියල්ලන්වමත් සිහිකරමිනි. දියණියනි; මට දිනාගැනීමට නොහැකි වූ ලෝකය ඔබලාට දිනාදීමට මා දැරූ වෙහෙස අපතේ නොගිය බව මම දනිමි.ඉදින්; මේ ඔබට කාලයයි. “කාලෝ අයං ථෙ...” ඉගෙන ගත් ශිල්පයෙන් ඵල ලබාගන්න. සමාජයට කුඩා වූ හෝ මෙහෙවරක් කරන්න. තරුණ ජවයත් සමඟම නැඟෙන උණුසුම් සිතිවිලිවලින් හදවත පුරවාගෙන නිවුණු මනසින් කටයුතු කළ යුතු කාලයයි මේ. ඔබට ළඟාවීමට නුපුළුවන් වූ ඉලක්කයන් වී නම්, ඒ වෙත ඔබගේ දරුවන්ට හෝ එම ඉලක්කයන් පහසුවෙන් දිනාගැනීමට ඉඩහසර සලසන්න.”තොටිල්ල පදවන අත ලොවක් පාලනය කරයි” යනුවෙන් පතළ කියමනක් වෙයි. එය සැබෑවක් බව පසක්කර ගන්න. දරුවනට දිරිය මවක් වාගේම තම හිමිට ප්‍රිය බිරියක් වෙන්න. වචනයේ පරිසමාප්ත අර්ථයෙන්ම. අදට මෙම කෙටි සටහනින් නවතින්නම්. දීඝායු ඔබට!  ආදරණීය තාත්තාආර්.දේවගේගනේමුල්ල, පහළ යාගොඩමාහේනේ, ආර්.දේවගේඕමානයේ - තම්රීට් සිට  පැතු පැතුමන් හදට තුරුලුව දස මසක් කුසයෙහි හොවා ජන්ම දායාදයෙන් මා ලද ඔබේ දුක්දොම්නස් නිවා එදා දෙතොළින් නැඟුණු සිනහව ගීයකට පදවැල් මවා අනේ අම්මේ කිරි සුවඳ ඔබෙ දැනෙයි නැහැයට අද පවාදරා දරු දුක ඔබේ දියණිය කෙදින පැමිණෙයි දෝ කියා සිතූ සිතුවිලි සැබෑ කරනට නොහැකි වියා මව්නේ දයා දැනුනි නම් මේ ලෙසට වියොවක් රැඳී දුරු රටකට නොයා සඳා ඔබ ළඟ රැඳෙමි අම්මේ ඔබේ සැප දුක ගැන සොයාවිඩාපත් වුණු දුබල ගත සයනයේ ඇත මා එන තුරා සියලු යුතුකම් ඉටි කෙරින මිණිබිරියගේ මුළු වෙර දරා ඔබව දකිනට පැමිණියෙමි මම රැයක් ගුවනේ නිදි මරා නිසල දේහය සදා නිහඬයි මගේ මුලු හදවත ඉරානැන්දනියා නොව මවක සෙනෙහස ලැබුණු බෑණනු වන් වටේ මුණුපුරා මිණිපිරියානුත් සෝ සුසුම් ජාලාවක ගැටේ ඔබේ ගුණ කඳ මෙනෙහි කරනට නැනේ උපමා මිහි පිටේ ඇසුරු කළ සැම ඔබේ මතකය තවම මුමුණයි මග තොටේදිවි මගේ අරුණැල්ල වියකි නැති ඉසව්වේ ඉකිබිඳියි පැතුම් පොදි සහන් එළි නොදැල්වී පතා ආ නොනිමි සුව සමඟ මා හැර මෙසේ යස ඉසුරු සොයා දුරු රටට ගිය හිමියනේ...පාලු අඳුරේ සීත හිතට වද දෙන කලට පවන් වැල් හා වෙළ සුසුම්ලයි තනි යහන රුදුරු සිතුවිලි වෙළී මා පෙළන හැම රැයෙම දැවෙයි ගත තැවෙයි සිත සෙමින් වැළපෙයි නිබඳසෙනේ මුරගාන හද සොවින් තැතිගත් කලක මුවා වී දුවයි සිත සහස් සිතුවිලි අතර කමා කර හිතනු මැන රාගයක් නොවන වග පසක් කර ගනු මැනවි මාත් ගැහැනියක් බවසෙනෙහසක් නොමැති තැන ලැබෙන රං මසු වලින් මැරී නැති පසිදුරන් කෙලෙස සනසනු හැකිද සත් රුවන් එපා මට හනික එනු මැන විගස නොනිමි ආශා දැහැන් පුරුදු උණුහුම සොයයිචම්පිකාපද්මපෙරුම අල් - ජන් නගරයේ දී  රටකින් එහා ගිය දා හිතකින් නෙවෙයි දුක ඉහිලුවේ මසිතෙන් නුඹව හැරදා විගසින් එමියි ඔබ සොයාආ මඟ දුරයි දුක සේ තව යන්නට සිදු වේ කවදා එයිද නොදැනේ දුක් කරදරයි බෝ සේ  ශීලා අවිස්සාවේල්ල - දෝහා කටාර් සිට  මම දුටුවා පන්සල් යන දවසක මල් තිබුනේ නෑ නුබේ අතේඒ හින්දාමයි මල් ගෙන ආවේ නුබටම දෙන්නයි මගේ සිතේමල් දහසක් ඇති මල් අසුනේ නුබ මලක් පුදා මොනවද පැතුවේ ඒ මල අසලම මම ද තබා මල නුබම ලැබෙන්නයි මා පැතුවේබෝ මළුවේ පැන් කලයක් මට දී නුබ ආයාචනයක් කෙරුවේ සසර පුරා අපි පැතුවා වෙන්නැති ඒකයි අපි බුදුහිමි පිදුවේඅත්තිඩියේ නිමල් සිරිතිස්ස දම්මාම් ජාත්‍යන්තර ගුවන් තොටුපල  දැන් අපිට වැඩ වැඩියි. ඒත් කරන්න දෙයක් නැහැ. මේ හැම වැඩක්ම කරන්න වෙනවා. රාත්‍රිය දවල් වෙන එක ගැන මට නිනව්වක් නැහැ. මට ඒ තරමට වැඩ. සති අන්තය වුවත් වැඩ වල කෙළවරක් නැහැ. ඒ ගැන මට දුකයි. ඔයාත් දරුවො කොහොමද? මුල් කාලෙදි නම් පඩි මදියි. පස්සෙ හරියාවි. මං හිතනවා ඔයාට ඉවසන්න පුළුවන් වේවි කියලා.මේ රටවල් තෙල් රටවල් කියලා සල්ලි තියනවා කියලා මිනිස්සු හිතාගෙන ඉන්නවා. ඒ රටවලට ගියහම හැම කෙනාටම පඩි වැඩියි කියලා ගියහම තමයි රඟේ තේරෙන්නෙ, වෙලාවකට හිතෙනවා ලංකාවේ හිටියා නම් හොඳයි කියලා ඒත් ජීවත්වෙන්න ක්‍රමයක් තියෙන්න එපා යැයි.ඔබට දෙවි පිහිටයි  මීට ගුණපාල - කුරුණෑගල  ඉතාලියේ රෝම නගරයේසේවය කරන ආදරණීය මල්ලී සමීරට,මල්ලී අවුරුදු 4 1/2ට පස්සේ ලංකාවට ආවේ මාර්තු 14දා අපි කොච්චර සතුටු වුණාද? හරියටම මාස 2ක නිවාඩුවෙන් මැයි 14 දා ආපහු ඔයා ඉතාලි ආවේ අප හදවත් දුකින් පුරවලා. අම්මා ඔයා ආපහු එනවිට අඬපු හැටි මට සැරින් සැරේ මතක් වෙනවා. ඔයා අම්මට තාත්තට පුදුම ආදරයක් තියෙන දරුවෙක්. මගේ වයසක අම්මටයි තාත්තටයි ඔයා දෙවියෙක් වුණා මල්ලි. ඔයා වගේ පුතෙක් ලබන්න මේ ලෝකේ හැම අම්මටම හැම තාත්තටම පුළුවන් නම් මොනතරම් ඒ දෙමාපියන් සතුටු වෙයිද? ඒ අතින් මගෙ අම්මයි තාත්තයි හුඟාක් පින්කරලා තියනවා. මව්පියන් පෝෂණය කිරීම උතුම් මංගල කාරණයක් බව බුදුබණෙත් තියෙනවා.ඔයා ඒ අතින් බෝසත් පුතෙක්. දියවැඩියාව වැඩිවෙලා තාත්තට හොඳටම අසනීප වුණාම, තුවාල දැම්මාම, කකුල නොකපා බේරාගන්න පුළුවන් වුණේ ඉහළම ඖෂධ ලබාදෙන්නත්, වෛද්‍ය ප්‍රතිකාර ලබාදෙන්නත් ඔයා ක්‍රියාකළ නිසයි. අම්මා වැටිලා කොන්ද අමාරුවක් හැදුණම ඒ ප්‍රතිකාර සේරටම වියදම් කළේ ඔබයි. ඔයාගේ හදන ගේ එහෙමම තියල අම්මව තාත්තව සනීප කරන්න වියදම් කළා. ඔයා යූරෝ හොයන්නේ දහදිය හලලා බව මං හොඳටම දන්නවා. මගේ හිතේ ඔයා ගැන තියෙන්නෙ හරිම භක්තිමත් ආදරයක්. අයියට වැඩට යන්න අලුත් මෝටර් සයිකලයක් ගන්න කියලා ඔයා මට සල්ලි එව්වා. අනිත් අයගෙත් දුක සැප බැලුවා.ඔයා වගේ සහෝදරයෙක් ලබන්න මම හුඟක් පිං කරලා තියනවා මල්ලී. ඔයා ඉතාලියෙදි එකතු කරගෙන ප්‍රවේසම් කරලා ගෙනාව චේගුවේරාගේ පින්තූර, කැලැන්ඩර් දැක්කම මට ඔයා ගැන ආඩම්බර හිතුණා. අනුන්ගේ යහපත වෙනුවෙන් ජීවිතය කැප කරපු චේ ගැන ඔයා වගේම අපිත් ගරු කරනවා. ඔයත් හරිම සංවේදී මිනිහෙක්. අපේ නෑදෑයෝ ලෙඩවුණාම මුදල් එවලා ඒ අයට බේත් ගන්න උදව් කළ හැටි. කී දෙනකුට ඔයා ඒ වගේ මුදලින් උදව් කළාද? ඒ අය ඔයාව මතක් කරලා පිං දෙනවා.මල්ලී ලෝකේ කොහේ හිටියත් ඔයා දෙමාපියන්වත් සහෝදරයන්වත් අමතක කළේ නෑ. දුප්පත් නෑදෑයෝ අමතක කළෙත් නෑ. අනුන්ගේ දුකේදී වෙඬරු වගේ උණුවෙන හදවතක් ඔයාට තියෙන්නේ. දැන් අපේ එකම ප්‍රාර්ථනාව ඔයාගේ ගේ හදලා ඉවරවුනාම ඔයාට වාසනාවන්ත සහකාරියක් ලැබේවා කියලයි. දැන් ඔයා අවුරුදු 28ක තරුණයෙක්. ආදරේ වේදනාව විඳලා කෙල්ලො ගැන ඔයාට විශ්වාසයක් නැති බව මං දන්නවා. ඒත් හොඳ අවංක ගුණවත් ඔයා වගේම ලස්සන සහකාරියක් ඔයාට ලැබේවි. මං සැමදාම උදේ හවස බුදුන් වැඳලා ඔයාගෙ ජීවිතේ වාසනාවන්ත වෙන්න කියලා ප්‍රාර්ථනා කරනවා. ඔයාගේ අනාගතය වාසනාවන්ත වේවා. දළදා හාමුදුරුවන්ගේ සරණයි.ලක්ෂ්මන් අයියත්, සඳුන්, තුෂාර පුතාලා සහ දුවත් ඔයාව ආදරෙන් මතක් කළා.  මේ ආදරණීයසුදු අක්කා කේ.ඒ.ජයන්තා කුමුදුනී  වැහිබර ගතිය දැනිලා මා ගෙට ආවා බත තව ලිපේ ඉදි ඉදි පෙණ නංවනවා රෙදි බේසමේ අම්මේ මං හතිලනවා මේ ජීවිතය තිත්තයි නුඹ සිහි වෙනවාගිනි කූටයේ වැඩ තව ඉවරයක් නැතුවා ඩිපත මගේ ලැබෙනට තව පහුවෙනවා කාලය මහන්සිය හිත යට තෙරපෙනවා අම්මේ, මට දුකයි කඳුළැලි පොරකනවාලැබෙනා විවේකයෙ මං ලිපියක් ලිව්වා අම්මේ, එවන්නට තවමත් බැරිවූවා කල්යල් බලන විට දවසක් ගතවෙනවා ගම රට එන දවස තව තව පහුවෙනවා  පොඩි දුව මාතර සුගුණා - අරාබියේ සිට  2010 ජූලි මස 04 වන දින ‘රට පිට’ පළවූ නිර්මාණයට මාගේ සැමියා මා වෙත එවූ ලිපියෙහි පිළිතුර ඔබ වෙත එවමි. ඔබ ආයතනය ඔබ හා එක්ව මේ කරන මහඟු මෙහෙවරට අනේක වාරයක් ස්තුතියි. පතන්නම් ඔබ සැමට දළදා සමිඳු පිහිට.ගම්පහ අස්ගිරියේ කේ. පී. පී. නිරෝෂා,මගේම ආදර සුදුසෙනෙහස මගේ අවතක්සේරුවක් එපා අසරණ තනි හඬට දුක් ගිනි දෙන්න එපා ඔබ රවටන්න කිසිදා මම නොදෙමි උපා මගෙ වස්තුව ඔබ දෙදෙනයි සැකය එපාමිල මුදලුත් අතේ මිටකට නැති හන්දා කෑවත් නොකෑවත් ලෝකෙන් එයි නින්දා ඉදිරිය දරුවාට සරු කළ යුතු හින්දා මම පර රට ගියේ ඔබෙ නෙත දුක රන්දාගව් සිය ගණන් දුරු රටකට වෙලා මම සිහි කර කර හැඬුවෙ ඔබලා ගැනයි මම පිරිමින් කඳුළු නොසලා ලොව දකින් නම හඬනවා සයුරකට වැඩියෙන් පිරෙන් නමඅඬලා දෙ ඇස රතු කර ගෙන ඉන්න එපා මගෙ පුතු හඬයි ඔහු හට දුක දෙන්න එපා ළං වී ඉන්න සැම කල්හිම සෙනෙහෙ පපා මම එනවා ළඟදි නෙතු අග කඳුළු එපාසවුදි රියාද් ආවත් සැප මුවාවෙන් දා බිඳු වැගුරුනා මුළු ගත පුරාවෙන් ඔබ රජ කරන්නට මේ දිවි තුරාවෙන් දුක් ඉවසන්න හුරුවූවා ඔබෙ සිනාවෙන්විශාකාව තරමට පින් කඳක් මගේ ඔබ හිමි වීම මා ලද සැනසුමයි මගේ රැකගෙන නෙත් දෙකම වාගේ පුතා මගේ තව ඉවසන්න තව පොඩියක් හිටිය වගේමගෙ සුදු පුතේ මේ ටික සිහියට ගන්න ඔබෙ අම්මාව නෙත් දෙක මෙන් රැක ගන්න අම්මට එපා කිසි විට කඳුළක් දෙන්න වස්තුව ඔබයි දෙවියනි ඔබ රැක දෙන්න  මේ ඔබේම ආදරරොෂා සවුදි දමාම් සිට  මම දැන් ඉන්නෙ මාලෙයිවල, මේ දවස්වල මෙහේට තද පෑවිල්ල. අපි වැඩ කරන ආයතනය තියෙන්නෙ ප්‍රධාන නගරයේ ඉඳලා ගොඩක් දුරින්. මාත් එක්කම රට ගිය සමන් වෙනත් පෞද්ගලික ආයතනයකට මාරු වුණා.අපේ ආයතනයේ හැමෝම එකතුවෙලා මේ දවස්වල ට්‍රිප් එකක් ගියා, පොඩි වෙනසකටත්, මෙහේ ඉන්න අයගෙන් මට හම්බ වුණ යාළුවෝ ගොඩක් දෙනා ලංකාවේ හා ඉන්දියාවේ අය.පොඩි දුව හා පොඩි පුතා කොහොම ද? දෙන්නම කම්මැලි නොකර පාසල් යනවා නේද? ලොකු දුවට අලුතින් ලැබුණ රස්සාව හොඳ ද? පඩි මදිනම් ළමයා රස්සාවට යවන්න එපා.පොඩි දුව ඉන්ටනැෂනල් ස්කූල් එකකට දාගන්න මම සල්ලි එවන්නම්. මේ අවුරුද්දෙ ඒ වැඩේ කොහොම හරි කරන්න. නැත්නම් ලබන අවුරුද්දෙ තවත් ගණන් යාවි. මට මෙහෙන් එන්න තවත් අවුරුදු දෙකක් තියෙනවා.දෙවි පිහිටයි.  ජයසිරි කුරණ.  ඇල්ජීරියාවේ සේවය කරන සැමියාට;පියවි ලොවට එන්නට බැරි සිහින ලොවේ මා ළඟ හිඳ නිතර කියන සෙනෙහෙ වදන් නුඹ ගැන හිත අවදි කළා වසර ගණන් ඉක්ම ගියද පියසඳ සිත ඔබ ගැනමයි නුඹේ ලෙයින් උපන් කැකුළු මගෙ තනිවට මා ළඟමයි අපි වෙනුවෙන් රන්මසවුළු සොයා එන්න ගිය පෙරදා දැකගන්නට ඔබේ මුහුණ පෙරමඟ අපි ඉන්නෙ බලා  ස්වර්ණා අරංගල්ල නැදගමුව කොටුගොඩ  මොහොතකට මෙරට හැර පිටරට වෙසෙන ඔබටයිඔබේ සෙනෙහෙබර අම්මාට, තාත්තාට, ආදරය කළ බිරියට, සැමියාට, දයාබර දරුවන්ට ඔබේ සිතේ ඇතිවෙන හෘදයාංගම පැතුම්, සිතට දැනුණු හැඟීම් සිදුවුණු රසවත් සිදුවීම්, කෙටියෙන් පැහැදිලිව, නිර්මාණාත්මකව ලියා ඔබ වෙනුවෙන් ම වෙන්වූ සිළුමිණ ‘රට පිට’ වෙත එවන්න.සිංහල බසින් එවන විට එම ලිපිය ඡායාරූපයක් (IMAGES JPG) ආකාරයට එවන්න.සංස්කාරක ‘රටපිට’ සිළුමිණ ලේක්හවුස්, කොළඹ - 10, ශ්‍රී ලංකාව ෆැක්ස් - 2429260 මේල් - editor@silumina.lkකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>11</day>
    </date>
    <link>http://www.silumina.lk/2010/07/11/_art.asp?fn=av1007111</link>
    <topic>කවුළු දොරින්</topic>
    <author>හිරුණි</author>
    <content>කවුළු දොරින්අසනීප වෙනවාය කියන්නේ වෙලාවක් කලාවක් බලා සිදුවෙන දෙයක් නෙවෙයි. කොයිතරම් වැඩ රාජකාරි ගොඩ ගැසී තිබුණත් කෙනකු අසනීප වූ විට ඒ සියල්ල පසෙකලා විවේක සුවයෙන් සිටීම තමයි වැදගත්.පසුගිය කාලයේ අපේ කලා ක්‍ෂේත්‍රයේ ප්‍රවීණ ජනප්‍රිය නිළියකට ද ලෙඩ ඇඳේ සිටීමට සිදුවුණා. කලක පටන් පැවතුණු අසනීප තත්ත්වයක් පිළිබඳ ඒ තරම් තැකීමක් නොකර ඈ බොහෝ කලා කටයුතුවලට දායක වුණා.එහෙත් ඇය නොසලකා හැරි මේ රෝගය අවසානයේ ශල්‍යකර්මයක් දක්වාම දුරගියා. පසුගිය දිනක පෞද්ගලික රෝහලක නේවාසික ප්‍රතිකාර ලද ඈ සනෝජා බිබිලේය. ශල්‍යකර්මයෙන් පසුව දින කිහිපයක් ප්‍රතිකාර ලබාගැනීමෙන් පසුව ඈ නිවෙස බලා පිටත්ව ගියා.මේ දිනවල විවේක සුවයෙන් නිවෙසට වී සිටින ඈ සිය රෝගී තත්ත්වය ඇතිවූ මොහොතේ පටන් තමන්ට උදව් පදව් කළ බොහෝ දෙනා කාරුණිකව මතක් කිරීමටත් අමතක කළේ නැහැ.ක්ෂේත්‍රයේ කෙනකුට කරදරයක්, රෝගී තත්ත්වයක් සිදුවූ විට එකිනෙකාගේ දුක සැප බලා ගැනීම සැබැවින්ම සුවිශේෂී දෙයක්. සනෝජා තම දුකට සැපට සහ තනි නොතනියට නොයෙක් අවස්ථාවන්හිදී තමා අසලම රැඳී සේමිණි ඉද්දමල්ගොඩ ආදරයෙන් මතක් කළාය.සුදත් රෝහණ අධ්‍යක්ෂණය කළ ‘ස්වයංජාත’ ටෙලි නාට්‍යයේ රංගනයට එක්වෙන ශ්‍රියානි අමරසේන පසුගිය දිනෙක අපට හමුවුණා. ඇය මෙතෙක් බාරගත් සියලු වැඩ කටයුතු අවසන් කර නිදහස් කාල පරිච්ඡේදයක් ගත කිරීමට සූදානම් වන බව එහිදී දැන ගන්නට ලැබුණා. මේ කාලපරිච්ඡේදය ඇගේ ජීවිතයේ තවත් එක් කඩඉමක් පසුකිරීමට වන සූදානමක් බව වැඩිදුරටත් කරුණු විමසීමේදී දැන ගන්නට ලැබුණා.නිළියක් වශයෙන්, චිත්‍රපට නිෂ්පාදිකාවක් වශයෙන් හා ටෙලිනාට්‍ය අධ්‍යක්ෂවරියක් වශයෙන් සිය ජීවිතයේ විවිධ කඩඉම් පසුකළ ඈ මේ සූදානම් වනුයේ චිත්‍රපට අධ්‍යක්ෂිකාවක් වශයෙන් දොරට වඩින්නටය.වර්තමානය වනවිට තාක්ෂණය අතින් ඉහළ තැනක රැඳෙන සහ වඩා ප්‍රතිඵලදායක ඩිජිටල් තාක්ෂණය උපයෝගී කරගනිමින් තමන්ගේ පළමු සිනමා අධ්‍යක්ෂණය කරන්නට ඈ මේ දිනවල පිඹුරුපත් අඳීමින් සිටියි.ඈ පවසන පරිදි ඊට මාස 03-04 පෙර සූදානමක් අවශ්‍ය වෙයි. වෙනත් බාහිර වැඩ බාර නොගෙන බාරගත් වැඩද අවසන් කර නිදහස් වීමට සූදානම් වන්නේ මේ නිසාමය.ඇගේ කුලුඳුල් සිනමා අධ්‍යක්ෂණයේ තිර පිටපතත් ඇගේම වන අතර පරිසරය සම්බන්ධ කර ගත් සුන්දර කතා වස්තුවක් ඊට පසුබිම් වේ. පරිසරය ආරක්ෂා කරගැනීමේ වගකීම පිළිබඳ වන අපූරු පණිවුඩය ද ඉන් ලබාදීමට ඇය සූදානම් වන්නීය.ඒ අතරම සති ගණනාවක් දිවයිනෙන් බැහැරව සිටි අපේ ජනප්‍රිය නිළි නදීශා හේමමාලි පසුගිය සතියේ යළි දිවයිනට පැමිණියාය. ඇය විදේශගතවූයේ ඉන්දියාවේ තෙළිඟු චිත්‍රපටයක රඟපෑමට ඇරැයුම් ලැබීමයි. තමිල්නාඩු චිත්‍රපට අධ්‍යක්ෂ ආර්.වී.උදයකුමාර අධ්‍යක්ෂණය කරන එය පඩ්චෝරි නම් චිත්‍රපට ආයතනයේ නිෂ්පාදනයකි. දකුණු ඉන්දීය නළු නිළියන් සමඟ රංගනයට එක්වීම තමාට අලුත් අත්දැකීමක් වූ බවද පැවසුවාය.නිළියක වශයෙන් පමණක් නොව නදීශා හඬ කැවීම් ශිල්පිනියක වශයෙන් ද ක්ෂේත්‍රයේ නමක් දිනා ගත්තියකි. මේ සුවිශේෂිත්වය ඇයට උදාවූයේ චන්න පෙරේරා ‘අංජලිකා’ චිත්‍රපටය සඳහා පූජා උමා ශංකර් තෝරා ගැනීමෙනි. එදා ‘අංජලිකා’ වෙනුවෙන් පූජාට හඬ කැවූ නදීශාට දිගින් දිගටම පූජා වෙනුවෙන් හඬ කවන්නට අවස්ථාව උදාවුණි. මේ දිනවල අති සාර්ථක අන්දමින් තිරගත වෙමින් පවතින ධම්මික සිරිවර්ධනගේ ‘සුවඳ දැනුණා ජීවිතේ’ චිත්‍රපටය වෙනුවෙන් පූජා සඳහා හඬ කැවුවේද නදීශාය.රංගනය අතරතුරම නිෂ්පාදන කාර්යයට අත ගසමින් කලා ලොවේ වෙනත් ඉසව් සොයා යන්නට ද නදීශා හපනියකි.තමා සම නිෂ්පාදනයෙන් දායක වන චිත්‍රපටයක් මේ දිනවල රූගත වෙමින් පවතින බවද පැවසුවාය. එහි ප්‍රධාන චරිතයට නදීශා ජීවය දෙන අතර  ’train to Kandy’ නම් වූ චිත්‍රපටය අධ්‍යක්ෂණය කරනුයේ උදාන ෆොන්සේකාය.‘සුවඳ දැනුණා ජීවිතේ’ චිත්‍රපටයේ ප්‍රචාරක කටයුතු සඳහා එහි ශිල්පීන් රට වටා සිනමාශාලා වෙත යෑම චිත්‍රපටය තිරගත කළ පළමු සතියේ සිටම ආරම්භ කෙරිණ. එහි ප්‍රධාන නළුවා වන රොෂාන් රණවන පසුගිය දිනක අපට හමුවූයේ ගාල්ල ප්‍රදේශයේ කළ සංචාරය නිමකළ මොහොතකදීය.’සුවඳ දැනුණා ජීවිතේ’ ට පුදුම තරමේ ප්‍රේක්ෂක ප්‍රතිචාරයක් ලැබෙන්නේ. අපේ කණ්ඩායම ගිය සතියේ සංචාරය කළේ ගාල්ල හා මාතර අවට ප්‍රදේශයේ. ගාල්ල – මාතර බොහෝ චිත්‍රපට ශාලා සවස 2.30 සහ 6.30 දර්ශන හවුස්ෆුල්. රට වටේම ෆිල්ම් හෝල්වලට පහුගිය ටිකේම අපි ඇවිද්දා.එහිදී දැක්ක සුවිශේෂී සිද්ධියක් තමයි අපි මෙහෙන් යවන කටවුට්ස්වලට අමතරව පූජාගෙයි මගෙයි විශාල ප්‍රමාණයේ ඡායාරූප ඇඳලා ෆිල්ම් හෝල් එකේ ඇතුළත පවා ගහලා තිබෙනවා.බොහෝ නගරවලදී අපිට ලැබුණේ උණුසුම් ප්‍රතිචාරයක්.සමහර තැන්වල පෙරහර පවා සංවිධානය කරලා තිබුණා. මේ දවස්වල මේ ප්‍රතිචාරත් එක්ක තමයි මම ඉන්නේ. රොෂාන් පැවසුවේ උතුරා ගිය සතුටකිනි.මේ අතර සංගීත ක්‍ෂේත්‍රයේ ජනප්‍රියම සංගීත අධ්‍යක්ෂවරයකු වන මනෝජ් පීරිස් අලුත්ම වැඩකට සූදානම් වෙන ආරංචියක් අපට ලැබුණා. ඔහු සංගීත අධ්‍යක්ෂණය කළ ගායක ගායිකාවන් රැසක් ගායනා කළ ගීත අතුරින් විසි දෙනකුගේ නිර්මාණ තෝරා සංගත තැටියක් එළිදැක්වීමයි.ටොරානා නිෂ්පාදනයක් ලෙසින් එළිදකින මේ සංගත තැටිය සඳහා මනෝජ් නිර්මාණය කළ චිත්‍රපට හා ටෙලිනාට්‍ය ගීත කිහිපයක් ද අඩංගුයි.මීට ප්‍රථම ශ්‍රී ලංකාවේ බෙර වාදන පිළිබඳ හා ගී අනුවාදන ඇතුළත් සංගත තැටි කිහිපයක් ම මනෝජ් නිකුත් කර ඇත.හිරුණිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>11</day>
    </date>
    <link>http://www.silumina.lk/2010/07/11/_art.asp?fn=av1007112</link>
    <topic>පිස්සු හැදෙන සඳ</topic>
    <author>එඩ්වඩ් චන්ද්‍රසිරි</author>
    <content>පිස්සු හැදෙන සඳ”විභාගෙට තියෙන්නෙ හරියටම තව සති දෙකයි. ප්‍රශ්න පත්තර අච්චු ගහන්ඩ දීලත් ඉවරයි. ඔය ළමයින්ට මුකුත් ප්‍රශ්නයක් හෙම අහන්ඩ තියෙනවද?” ගුරුතුමා පන්තිය සිසාරා බැල්මක් හෙළමින් ඇසීය.”ඒ අච්චු කන්තෝරුවේ නම මොකක්ද සර්?”සිසුහු සැවොම එක හඬින් ඇසූහ.අසාමාන්‍ය ලෙස තරබාරු සිරුරක් සහිත මනෝ සිය බිරිඳ වසන්තා සමඟ විවේක කාලය අවසන් වීමට ආසන්නයේ සෙනඟින් පිරී තිබූ සිනමාහලේ තම අසුන් කරා එමින් සිටියේය.”මං එළියට යනකොට මට ඔහේගෙ කකුල පෑගුණාද?” මනෝ එක් අසුන් පෙළක ආසන්න කෙළවරේ සිටි තැනැත්තා ගෙන් විමසීය.”ඔව්..” ඒ තැනැත්තා කීවේ තරබාරු මිනිසා තමාගෙන් සමාව ඉල්ලතැයි අපේක්‍ෂාවෙනි.එහෙත් මනෝ තම බිරිඳ දෙසට හැරී මෙසේ කීවේය.”වසන්තා එන්ඩ. අපි මේ පේළියේ තමයි වාඩිවෙලා ඉඳලා තියෙන්නෙ..””ඔයා මට හාද්දක් දෙනවා නං මං ඒ එක හාද්දට රුපියල් සීයක් දෙන්න ලෑස්තියි.”රමේෂ් සුමාලිට කීවේ කන්තෝරුවේ විදුලි සෝපානයේදීය. මෙය ඇසූ සුමාලි සුසුම් හෙළමින් හඬන්නට වූවාය.’ඇයි ඔයා අඬන්නෙ? කැමැති නැත්තං බැහැ කිව්වනං ඉවරනෙ..” කලබල වූ රමේෂ් කීවේය.”නෑ මං ඇඬුවේ අකැමැති හින්දමත් නෙමෙයි””එහෙනං?” රමේෂ් පුදුම වී ඇසීය.”ඔයා ඒක ඇහැව්වම, මං කොච්චරක් නං සල්ලි නිකං නාස්ති කරලා තියෙනවද කියල මට දුක හිතුණා.” සුමාලි තොල් විකමින් කීවාය.කිසිවකු ගෙදර දොරට තට්ටු කරනවා ඇසී ශි‍්‍රයානි දිවගොස් දොර හැරියාය. කවුදෝ අමුත්තකු දොර ළඟ සිට මෙසේ ඇසුවේය.”ඔහෙලගෙ බළලෙක් හිටියද සුදුපාට?””ඔව්... ඇයි?” ශි‍්‍රයානි පෙරළා ප්‍රශ්න කළේ බලවත් කුහුලකිනි.”හරි වැඩේනෙ වුණේ. දැන් ටිකකට කලින් ඌ පාර හරහා පනිද්දි මගෙ කාරෙකට අහුවෙලා මළා. දැන් ඉතින් මගෙන් මොනවද කෙරෙන්න ඕනෙ.” අමුත්තා ඇසුවේ වරදක් කළේය යන හැඟීමෙන් තතනමිනි.”කරන්න ඕන එකද අහන්නෙ?” ශි‍්‍රයානි ඇස් මහත් කොට කෝපයෙන් විමසා මෙසේ කීවාය.දැන් ඉතින් කුස්සියට ගිහින් මීයො අල්ලන්ඩ පටන් ගන්නවා.””හෙට ඉඳලා අපේ ආදරේ දළුලා වැඩෙයි අනුලා” හවස් යාමයේ මුහුදු වෙරළට වී තම පෙම්වතිය සමඟ පෙම්බස් දොඩමින් සිටි වසන්ත කීවේය.”ඒ මොකද වසන්ත?” අනුලා ඇසුවේ තරමක විමතියෙනි.”හෙට ඉඳලා මං පෝර සංස්ථාවේ වැඩට යනවා.” වසන්ත කීවේ පී‍්‍රතියෙනි.”මම රොහාන්ව බඳින්න කැමැති වුණේ එයා පුරාවිද්‍යාඥයෙක් හින්දා.” ඉÁද්‍රානි පාසලේ ගුරු විවේක කාමරයේදී ඩල්සිට කීවාය.”ඇයි මොකක්ද ඒ රස්සාවෙ විශේෂÀවය?” ඩල්සි විමසුවේ කුතුහලයෙනි.”වයසට යන්න යන්න එයා තමන්ගෙ බිරිඳ ගැන දක්වන උනන්දුව වැඩි වෙන්නෙ පුරාවිද්‍යාඥයෙක් හින්දනෙ.” ඉÁද්‍රානි පැහැදිලි කළාය.”ඊයෙ පාටියෙ ඉඳලා ගෙදර යන කොට කාර් එකේදි කරුණාසේන සර්ගෙන් මුකුත් කරදරයක් වුණෙ නැත්ද?” කල්පනා සුමාලිගෙන් ඇසුවේ උදේ තේ බොන අතරතුරදීය.”එයා අතරමඟදි එහෙන් මෙහෙන් අත දැම්මා. ඒත් කිසි වැඩක් වුණේ නැහැ. මං සල්ලි ටික කොණ්ඩෙ අස්සෙ හංගාගෙනයි හිටියෙ.” සුමාලි කීවේ සිනාසෙමිනි.එඩ්වඩ් චන්ද්‍රසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>11</day>
    </date>
    <link>http://www.silumina.lk/2010/07/11/_art.asp?fn=av1007113</link>
    <topic>තනිකඩ දිවියෙන් සමුගන්නවා</topic>
    <author>තුෂාරි වික්‍රමසිංහ</author>
    <content>තනිකඩ දිවියෙන් සමුගන්නවාසමනලී ෆොන්සේකාපරම්පරාවෙන් ම කලා ක්ෂේත්‍රයට උරුමකම් කියන්නට පියඹා ආ සමනළියක් ලෙස ඇය හැඳින්වූවාට වරදක් නැත. සමනලි ෆොන්සේකා, නව පරපුරේ ජනප්‍රිය රංගන ශිල්පිනියකි. ඇගේ යොවුන් ජීවිතේ සොඳුරුතම පැතුමක් ඉටුකර ගැනීමේ බලාපොරොත්තුවෙන් සමනලී මේ දිනවල මෙරටට පැමිණ සිටියි. ඒ නිසා ම ඇය තරමක් කාර්යබහුලයි. ඇගේ දිවියේ සිදුවන මේ සුවිශේෂී වෙනස්වීමත් ඇගේ නවතම රංගන හා කලා තොරතුරු පිළිබඳවත් කතාබහ කරන්නට මෙවර ‘රසඳුන’ සතුටු සාමීචිය ඉඩකඩ වෙන් කළා.ඉතිං... සමනලී හදිස්සියේම ලංකාවට ඇවිත් මේ දවස්වල මොකද කරන්නේ?මම ලංකාවට ඇවිත් දැනට මාසයක් විතර වෙනවා. මට පැවැරී තිබෙන වැඩ කටයුතුත් එක්ක මේ දවස්වල තරමක් කාර්ය බහුලයි.ඔබ ‘ආකාස කුසුම්’ චිත්‍රපටයෙන් පසුව නව සිනමා නිර්මාණයකින් තවම අප දුටුවේ නැහැ. ‘ආකාස කුසුම්’ චිත්‍රපටය ජාත්‍යන්තර ඇගැයීමට ලක්වීම පිළිබඳව ඔබ තුළ ඇත්තේ මොනවගේ හැඟීමක් ද?‘ආකාස කුසුම්’ චිත්‍රපටය ජාත්‍යන්තරව සම්මානයට පාත්‍රවන මොහොතේ මම හිටියේ ලංකාවේ. ඒ නිසා එහිදී අපට ලැබුණු ඇගැයීම් ප්‍රතිචාරවල සතුට විඳගන්න මට අවස්ථාව උදා වුණා.‘ආකාස කුසුම්’ හි ඔබේ චරිතය ‘බන්ටි’ මේ චරිතය ගැන ඔබ තෘප්තිමත් ද?‘බන්ටි’ කියන්නේ රැඩිකල් චරිතයක්. ලෝකෙ දිහා පිරිමි ඇසින් බලන කෙනෙක් ඇය. එය ඇය මවාගත්ත දෙයක්. නමුත් ඇය ඇතුළාන්තයෙන් සානුකම්පිත හැඟීම් තිබෙන, මානුෂිකත්වය ඉහ වහා ගිය කෙනෙක්. මම හිතනවා, එහි අධ්‍යක්ෂකවරයා මගේ රඟපෑම් ගැන සෑහීමකට පත්වුණා කියා. ඒ චරිතය ගැන මම තෘප්තිමත්.ඔබේ නැන්දනිය, හෙළ නිළි රැජන ආචාර්ය මාලිනී ෆොන්සේකා මහත්මිය අද වනවිට පාර්ලිමේන්තු මන්ත්‍රීවරියක් ලෙස කටයුතු කරනවා. ඇය දේශපාලනයට පිවිසීම ගැන ඔබ සතුටු ද?ඇය දේශපාලනයට පිවිසීම ගැන සතුටක් තිබුණත් මම වඩාත් ම කැමැති මාලිනී ෆොන්සේකා කියන රංගන ශිල්පිනියට. ඇය දේශපාලනයට පිවිසෙනවාට මගේ වැඩි කැමැත්තක් තිබුණෙ නැහැ. මම නිරතුරුව ම ඇයට කිව්වේ, දේශපාලනයට අවතීර්ණ වෙන්න එපා කියලයි.මීට පෙර දේශපාලනයට ආ කලාකරුවන්ට සිදුවුණු දේ මම දැකලා තියෙනවා. අනෙක ඇය වැනි අග්‍රගණ්‍ය නිළියකට මිනිසුන් ආදරය, ගෞරව කළේ කිසිදු දේශපාලන පක්ෂ භේදයකින් තොරවයි. කොහොම වුණත් මගේ නැන්දා මේ දක්වා රංගන ශිල්පිනියක් විදිහට කලා ක්ෂේත්‍රයේ ආ ගමන් මඟ දිහා බලපුවාම ඇය ඇගේ නාමයටත් ජීවිතයටත් හානියක් නොකරගෙන දේශපාලන කටයුතු කරයි කියා විශ්වාසයක් මා සිත තුළ තිබෙනවා.ඔබේ වැඩිදුර අධ්‍යාපන කටයුතුවල ප්‍රගතිය මොනවගේ ද?තවම නම් එයින් ගත වුණේ එක අවුරුද්දක් පමණයි. මම ලංකාවේ කොළඹ විශ්ව විද්‍යාලයෙන් උපාධිය ලබාගෙන ඉන්පසු වසර දෙකක ඩිප්ලෝමා පාඨමාලාවක් හදාරන්න තමයි ඕස්ට්‍රේලියාවට ගියේ. එහිදී මම පළමු අවුරුද්දේ දී ‘Salon Management’  පිළිබඳව හැදෑරුවා. දෙවන අවුරුද්දේ දී බොහෝ දුරට ඡායාරූපකරණය පිළිබඳව හදාරන්න බලාපොරොත්තු වෙනවා.ඔබ ලංකාවට ආවේ විශේෂ හේතුවක් නිසා නේද?ඔව්. මගේ විවාහය සඳහායි. මේ දවස්වල වැඩිපුර වෙහෙසෙන්නේත් මගේ කාලය යොදවන්නේත් විවාහ මංගල උත්සවයේ වැඩකටයුතු සඳහායි. මේ මාසෙ මගේ විවාහය සිදුවෙන්න නියමිතයි.ඔබේ අතගන්න මනාලයාගේ තොරතුරු මොනවද?ඔහු ගයාන් ලක්රුවන්. ඔහුත් වෘත්තියෙන් රංගන ශිල්පියෙක්. දැනට ඒ ඇති.ගයාන්ව ඔබට මුණගැසුණේ කොහොමද?ටෙලිනාට්‍යයක රූගත කිරීම්වලදී තමයි මම ඔහු දැන හඳුනාගත්තේ. ඉන්පසු අපි දෙදෙනා හොඳම යහළුවන් බවට පත් වුණා. ඒ ආශ්‍රය දුරදිග ගියා. අපි දෙන්නාගේ අදහස් හොඳින් ගැලපෙන බව පෙනුණා. මේ නිසා අපි දෙන්නා පෙම්වතුන් ලෙසත් පසුව මවුපියන්ගේ ආශිර්වාදය ඇතිව විවාහ වෙන්න තීරණය කළා.ඔබ සරසවි සම්මානයෙන් පිදුම් ලැබීමට තරම් වාසනාවන්ත වූ දක්ෂ නිළියක්. විවාහයත් සමඟ කලාවෙන් ඈත් වෙයිද?එහෙම වෙන්නෙ නැහැ. මොකද ගයාන් මගේ කලා කටයුතුවලට උපරිමව සහයෝගය ලබා දෙනවා. එයා දන්නවා මම රංගන කටයුතු තෝරා බේරාගෙන සිදුකරන බව.ඔබ ගයාන් ගෙන් දකින විශේෂ ගතිගුණ මොනවාද?ගයාන් කියන්නේ හරිම ස්වාධීන මනුෂ්‍යයෙක්. ස්වාධීනත්වයට ගරු කරන කෙනෙක්. ඒ ගතිගුණවලට මම විශේෂයෙන් කැමැතියි.ඔබගේ විවාහයෙන් පසුව නැවත විදේශගත වෙනවාද?ඔව්. මගේ ඉතිරි අධ්‍යාපනික කටයුතු නිම කරන්න අවශ්‍ය නිසා අපි දෙදෙනාම විදේශ ගත වෙනවා.ඔබ දෙපළ දීර්ඝ කාලීනව ම ඕස්ට්‍රේලියාවේ ම පදිංචි වේවිද?විදේශ ගත වුණත් එහි පදිංචි වෙන අදහසක් අපේ සිත්වල නැහැ. අපි යම් ස්ථාවරත්වයක් ගොඩනඟාගෙන නැවත ලංකාවේ පදිංචියට ඇවිත් මෙහි කලා කටයුතු වලට දායක වෙලා ජීවත්වෙන්න තමයි බලාපොරොත්තුව ඉන්නේ.තුෂාරි වික්‍රමසිංහඡායාරූපය - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>11</day>
    </date>
    <link>http://www.silumina.lk/2010/07/11/_art.asp?fn=av1007114</link>
    <topic>ආදි ආනන්දීය- ‘ආනන්ද රාත්‍රිය’</topic>
    <author>වසන්ත ජයසිංහ ආරච්චිගේ</author>
    <content>ආදි ආනන්දීය- ‘ආනන්ද රාත්‍රිය’ආනන්ද රාත්‍රි - ආනන්දීයන් ගේ ආනන්ද රාත්‍රිය. ඒ කොළඹ ආනන්ද විද්‍යාලයෙන් පිදෙන ප්‍රසංග මාලාවේ පළමුවැන්නයි. එදා මෙදා තුර ආනන්ද විද්‍යාලයෙන් සිප් සතර හදාළ බොහෝ දෙනකු විවිධ ක්ෂේත්‍ර ඔස්සේ අපට මුණගැහෙනවා.ඒත් වසර 125 ක කොළඹ ආනන්ද විද්‍යාලයීය ඉතිහාසය තුළ ප්‍රථම වරට ආනන්දයෙන් බිහිවූ ගායකයින් රැසක් එකම වේදිකාවකට කැඳවන්න ආනන්දීයයන් සූදානම්. එහි ප්‍රථම අදියරයි ආනන්ද රාත්‍රි. 1950 දශකයේ සිට 2010 දක්වා අවුරුදු 60 ක කාල පරාසයක් තුළින් ආනන්ද විදු බිමෙන් බිහිවූ ගායකයින් රැසක් විද්‍යාලයීය කුලරත්න ශාලාවේදී මේ මස 17 දින සවස 6.30 ට ඔබව මුණගැහීමට සූදානම්. මේ ප්‍රසංගය හැඩ කරන ආනන්දීයයන් කිහිප දෙනෙකුගේ අදහස් දැනගන්න අපි මෙය අවස්ථාවක් කරගත්තා.ආනන්දයෙන් සිප්සතර හැදෑරූ ආදි සිසු ප්‍රවීණ කලාකරු විජේරත්න වරකාගොඩ.“දීර්ඝ කාලයකට පසුව මෙවැනි දෙයක් සංවිධානය වීම පිළිබඳ මට තියෙන්නේ පුදුමාකාර සතුටක්. පුංචි කාලේ මම ස්කෝලේ හරි ප්‍රසිද්ධයි. මොකද හින්දි සින්දු කියන්න ඕන නම් ඒ මම තමයි. වැඩි හරියක් මම කිව්වේ තලාක් මොහොමඩ් ගේ සින්දු.ගොඩක් හොඳ ප්‍රතිචාර ලැබුණේ ගීත කියනවා ලස්සනයි කියලා. අපේ කාලේ මෙවැනි ප්‍රසංග තිබුණේ නැහැ. අනෙක් අංශවලින් ගොඩක් ප්‍රසිද්ධයි. තවත් දෙයක් ආනන්දයෙන් බිහිවුණ කලාකරුවන් එකතු කරලා මෙහෙම ප්‍රසංගයක් පැවැත්වීමම අගේ කරන්න ඕන. අනෙක මගේ පුතා ජනනාත් පාසල් ගියෙත් ආනන්දයට. ඒ නිසා පිය පුතු සම්බන්ධතාවයකුත් මේ ප්‍රසංගයේ තියෙනවා.”ජනනාත් වරකාගොඩ ආනන්දයෙන් කලා ලොවට බිහිවුණ තවත් විවිධ කුසලතා පිරිපුන් කලාකරුවෙක්.“ආනන්දයෙන් බිහිවුණ නොයෙකුත් විද්වතුන් ඉන්නවා. ඒ අතර කලාකරුවන් සුවිශේෂියි කියලයි මට හිතෙන්නේ. අපි සියලු දෙනාම එකතුවෙලා පාසල වෙනුවෙන් කරන මෙම ප්‍රසංගය ඉතාම හොඳ වැඩක්. මෙවැනි දෙයක් සංවිධානය වීම ගැන ඒ සංවිධායකවරුන්ට ස්තුතිවන්ත වෙන්න ඕන.ඇත්තටම අපේ පාසල වෙනුවෙන් හදවතින් ම අපි අපේ උපරිම දායකත්වය ලබාදෙනවා. මගේ අප්පච්චිත් ආනන්දයේ. ඒ ආභාසයත් මට තියෙනවා. ආනන්ද විද්‍යාලය කියන්නේ ඉතාම සංවේදී පාසලක්. ඒ වගේ ම විනය ගරුක පාසලක්. ඒ ළැදියාව අදටත් අපි ළඟ තියෙනවා කියන එක කියන්න ඕන. මම නම් කියන්නේ දීර්ඝ ඉතිහාසයකට පසුව හෝ මෙවැනි ප්‍රසංගයක් පැවැත්වීම හා දායක වෙන්න ලැබීම ලොකු භාග්‍යයක් කියලයි මට හිතෙන්නේ.”සිංහල සංගීතය වෙනුවෙන් මෙහෙවරක් කරන සංගීතවේදියකු ලෙසයි ජගත් වික්‍රමසිංහ අපට මුණ ගැහෙන්නේ. ආනන්ද විද්‍යාලයීය ආදි සිසුවකු වන ජගත් මේ ප්‍රසංගයේ එක්වන තවත් කලාකරුවෙක්.“ආනන්දය කියන්නේ අපේ පාසල් වලින් ඉතාම විශිෂ්ට මට්ටමේ පුරවැසියන් බිහිකළ පාසලක්. මම ශිෂ්‍යත්වය සමත්වෙලා 6 පන්තියටයි ආනන්දයට ඇතුළත් වුණේ.එදා කුඩා දරුවන් වුණත් ආනන්දය අපි දැක්කේ විශාල පාසලක් විදිහට. නමුත් දීර්ඝ කාලයක් සංගීතය පැත්තෙන් යමක් සිදුවුණේ නැහැ. මුල් කාලේ කානිවල් වගේ දේවල් තිබුණේ. එයින් බැහැරව ගිහින් මෙවැනි ප්‍රශස්ත මට්ටමේ ප්‍රසංගයක් පැවැත්වීමම ඉතාම යහපත් දෙයක් විදිහටයි මම දකින්නේ.මට මතකයි අපිට ලයනල් රන්වල මහත්තයා වගේ හොඳ ගුරු උපදෙස් ලැබුණේ. උදේට පාසලේ හොඳ ගීත ප්‍රචාරය වුණා. පන්සලක් වගේ බුදු මැදුරක් තිබුණා. මෙවැනි පරිසරයක අපට ඉගෙන ගන්න ලැබීමම විශාල භාග්‍යයක්. ඒ නිසා එයින් බිහිවූ කලාකරුවන් විදිහට මෙවැනි ප්‍රසංගයකට සහභාගි වෙලා පාසලේ අභිවෘද්ධියට දායක වෙන්න ලැබීම ලොකු භාග්‍යයක් කියලයි මට හිතෙන්නේ.ආනන්දයෙන් බිහිවූ දේශීය ජන ගී සම්ප්‍රදාය හා සංස්කෘතිය රැකගෙන නිර්මාණකරණයේ නියැලෙන කලාකරුවෙක් විදිහටයි සහන් රන්වල අපට මුණගැහෙන්නේ.”ඇත්තටම අපේ පාසල දේශීයත්වය, ජාතිකත්වය මතින් නිර්මාණය වුණ පාසලක්. සිංහල බෞද්ධ පදනම මත ගොඩනැඟුණු ආනන්දයේ ඒ ආකල්ප තමයි අද අපිටත් බලපාලා තියෙන්නේ. මෙවැනි ප්‍රසංගයක් සංවිධානය වීම ඉතාම කාලෝචිත දෙයක් විදිහටයි මම දකින්නේ. මෙතන දී ඇති විශේෂත්වය මෙය එක්තරා යුගයකට අයිති ආනන්දීයන් හරහා සිදුවන දෙයක් නෙමෙයි. යුග ගණනාවකට අයිති කලාකරුවන්ගේ එකතුවෙනුයි මෙම ප්‍රසංගය පැවැත්වෙන්නේ. අපි සියලුදෙනාම විවිධ කාලවකවානුවල එකම පාසලක ඉගෙනීම කළ සිසුන්.මට මතකයි මගේ තාත්තා ලයනල් රන්වල රාජකීය විද්‍යාලයෙන් පස්සේ 1978 අවුරුද්දෙයි ආනන්දයට ආවේ උගන්නන්න. තාත්තා විශ්‍රාම යනකම්ම හිටියේ ආනන්දයේමයි. කියන්න සතුටුයි වගේම ආඩම්බරයි තාත්තා පාසලේ සංගීත අංශයටත් නර්තන අංශයටත් කළ මෙහෙවර නිසාම කලාකරුවන් රැසක් බිහිකරන්න හැකියාව ලැබුණා. දීර්ඝ කලයකට පසු මෙවැනි ප්‍රසංගයක් සංවිධානය වීම පිළිබඳ මට තියෙන්නේ විශාල සතුටක්.ගුවන්විදුලි ගායකයකු මෙන්ම ශිල්පියකු ලෙස ආනන්දයෙන් බිහිවූ ප්‍රවීණ කලාකරුවෙක් රෝහණ සිරිවර්ධන.”ඇත්තටම ගොඩක් සතුටුයි ආදි ආනන්දීයන් විදිහට මෙවැනි ප්‍රසංගයක් සංවිධානය කිරීම පිළිබඳ. අපි පාසල් යන කාලයේ සාහිත්‍යය, කලාව, විද්‍යාව, කැඩෙටින්, ක්‍රීඩා මේ ආදී විවිධ ඉසව්වල විශාල ප්‍රවණතාවයක් තිබුණේ. ඒ වගේම විවිධ වර්ෂවල බිහිවුණ ලංකාවේ ප්‍රචලිත චරිත ගණනාවක් ආනන්දයෙන් බිහිවුණ බව අපි දැක්කා. ඇත්තටම සුන්දර පාසල් අතීතයක් තිබුණේ. අපි පාසලෙන් ලැබූ ශික්ෂණය, හික්මීම නිසාම අද අපි මේ තැනට ඇවිත් ඉන්නවා. මම විශේෂයෙන්ම ස්තුතිවන්ත වෙන්න ඕන මෙවැනි ආනන්ද රාත්‍රි ප්‍රසංගයක් සංවිධානය කරන සංවිධායකවරුන්ට වගේම වත්මන් විදුහල්පතිතුමාට. ඒ වගේම හදවතින්ම මම සුබ පතනවා ආදි ආනන්දීයෙක් විදිහට තව තවත් ආනන්දයෙන් මෙවැනි පිරිස් බිහිවෙන එක පිළිබඳව.ආනන්ද රාත්‍රි හැඩකරන කලාකරුවන් අතර ආදී ආනන්දීයකු යි අමිත් වල්පොල .”දීර්ඝ කාලයකට පසුව මෙවැනි ප්‍රසංගයක් සංවිධානය වීම ම සංතෝෂයට කරුණක්. ඒ වගේම එකම පාසලේ ඉගෙනුම ලැබූ සිසුන් විදිහට මෙම ප්‍රසංගයට දායක වෙන්න ලැබීමත් විශාල ආඩම්බරයක්. අපි අපේ පාසලෙන් විශාල පන්නරයක් ලැබුවා. මම විශ්වාස කරනවා විදුහලෙන් ලබපු අභිමානය මරණමංචකය දක්වාම අපි ළඟ තියෙයි කියලා. දීර්ඝ කාලයකට පසුව වුණත් මෙවැනි කලාකරුවන්ගේ එකතුවක් සිදුවීම පිළිබඳ හදවතින්ම මම ඒ සංවිධායකවරුන්ට ස්තුතිවන්ත වෙන්න ඕන.ආනන්ද විද්‍යාලයීය කුලරත්න ශාලාවේදී පැවැත්වෙන ආනන්ද රාත්‍රී ප්‍රසංගය සංගීතවේදී නවරත්න ගමගේ ගේ සංගීතයෙන් හැඩගැන්වෙයි. මේ ආනන්ද රාත්‍රි ප්‍රසංග මාලාවක ආරම්භය සනිටුහන් වන මොහොතයි.වසන්ත ජයසිංහ ආරච්චිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>11</day>
    </date>
    <link>http://www.silumina.lk/2010/07/11/_art.asp?fn=av1007115</link>
    <topic>පියුමයි පොකුණයි</topic>
    <author>හේමාලි විජේරත්න</author>
    <content>පියුමයි පොකුණයිලංකාවේ අතිශයින් ම ජනප්‍රිය සිනමා නිර්මාණ රැසක් තැනූ චිත්‍රපට අධ්‍යක්ෂවරයෙකුගේ නිවෙසටයි මෙවර අප ගොඩ වුණේ. ඔහු උදයකාන්ත වර්ණසූරිය. කිරුළපන පූර්වාරාම පාරේ පිහිටි ඔහුගේ නිවෙස නගරාසන්නයේ පිහිටිය ද නිවෙස ඉදිරිපසට පැමිණි පසු එහි නාගරික බව කිසිවිටෙකත් නොදැනේ.නිවෙස ඉදිරිපස වැවී ඇති සුවිසල් ගස් කිහිපය උදයකාන්තගේ නිවෙසට අපූරු සිසිලසක් රැගෙන එනවා. ඒ නිසා ම මේ ගස් කිහිපය ආරක්ෂාකර තබා ගැනීමටත් ඔහු උනන්දු වෙනවා.උදයත් බිරිඳ ශාන්තිත් පුතා සහ දියණියක් ඇතුළු මේ පවුල සාමාන්‍යයෙන් දවස ආරම්භ කරන්නේ පාන්දර 4.00 ට . ශාන්තිගේ අත් උදව්වට කෙනෙක් නිවෙසේ හිටියත් බොහෝ විට ගෙදර කෑම බීම පිළිබඳව සොයා බලන්නේ ශාන්ති.“මම සාමාන්‍යයෙන් පාන්දර 4.00 වෙනකොට නැගිටිනවා. මූණ කට හෝදගෙන මුලින් ම කරන්නේ බුදු පහන ළඟට ගිහින් හඳුන්කූ®රක් පත්තු කරන එක. දවසේ වැඩ කටයුතු හොඳින් කරගන්න ලැබෙන්න කියලා ප්‍රාර්ථනා කරනවා.”උදයකාන්ත එහෙම කියනකොට ශාන්ති කියනවා.“ඒක කළේ නැත්නම් උදේ තේ එක හම්බවෙන්නේ නෑනේ...”ඒ කියන්නේ උදෙන් ම නැගිටල බුදුන් වැන්දට පස්සෙ තමයි උදයට ශාන්තිගෙන් තේ එක ලැබෙන්නේ. ඊට පස්සෙ ඔහු එදා දවසේ කළ යුතු වැඩකටයුතු පිළිබඳ සැලසුමක් සකස් කරනවා. දවසේ වැඩ කටයුතු ටික පෙළ ගැස්සුවට පස්සෙ තමයි ඔහුගේ ලේඛන කටයුතු ආරම්භ වෙන්නේ. ඔහු අධ්‍යක්ෂණය කරන සිනමා නිර්මාණයන්හි තිරකතාව බොහෝ විට ලියවෙන්නේ මේ හිමිදිරි පාන්දර.“ලියන කියන කටයුතු වලට අමතරව පුවත්පත් කියවන එක පොත් පත් කියවන එකත් ඔය අතරතුර දී සිද්ධ වෙනවා. ඊට පස්සෙ උදේට ඉතින් දරුවන්ට කොහේ හරි යන්න තිබෙනවා නම් ඒ ගොල්ලන්ව බස්සන්නත් මට යන්න වෙනවා. බොහෝ විට පුතා නම් පාසල් යන්නේ වෑන් එකක.උදයකාන්ත - ශාන්තිගේ වැඩිමල් දියණිය සඳුනි වර්ණසූරිය කොළඹ විශාඛා විද්‍යාලයෙන් උසස් පෙළ සමත්ව කොළඹ විශ්වවිද්‍යාලයට තේරී සිටිනවා. ඇගේ බලාපොරොත්තුව ආර්ථික විද්‍යා විශේෂවේදී උපාධියක් හදාරන්නට. විශ්ව විද්‍යාලය ආරම්භ කරන තුරු මේ දිනවල තාවකාලිකව රැකියාවකටත් යොමු වෙලා. වෙළෙඳ ප්‍රචාරණ ආයතනයකට සම්බන්ධව ඇය කටයුතු කරනවා.උදයගේ පුතා සනත් වර්ණසූරිය පුංචි කාලේ ඉඳන් ම අපි හඳුනාගත්තේ නළුවෙක් විදියට. තාත්තා අධ්‍යක්ෂණය කරපු ‘යකඩ පිහාටු’ චිත්‍රපටයේ අනෝජා වීරසිංහගේ පුතා විදියට ඔහු රඟපෑවා ඔබ සැමටත් මතක ඇති. ඒ පුංචි පුතා දැන් උසස් පෙළ හදාරන ලොකු ඉලන්දාරියෙක්. ඔහු ඉගෙන ගන්නේ කොළඹ රාජකීය විද්‍යාලයේ.උදයත් - ශාන්තිත් විවාහ වෙලා දැන් වසර 21 ක් ගෙවිලා. මේ කාලය ඇතුළත ඔවුන්ගේ ජීවිතවලත් නොයෙක් වෙනස්කම් සිද්ධවෙලා තිබෙනවා. ශාන්තිත් - උදයත් දෙන්නම කිව්වේ ආපස්සට හැරිලා බලත්දී සතුටු වෙන්න කාරණා බොහොමයක් ඇති බවයි. ශාන්ති උදයගේ පෞද්ගලික ජීවිතේ හැඩ කළා වගේ ම ඔහුගේ නිර්මාණ ජීවිතේ හැඩකරන්නත් දායක වෙනවා.උදයකාන්තගේ බොහෝ නිර්මාණ වෙනුවෙන් ඇඳුම් නිර්මාණයෙන් දායක වෙන්නේ ශාන්ති. උදයගේ මේ කාර්ය බහුල ජීවිතේ දැන් ඇයට හොඳට පුරුදුයි. ඒ වගේ ම ඇයත් දැන් ඒ ජීවන ක්‍රමයම පුරුදු වෙලා.ඇත්තටම කිව්වොත් මම උදයකාන්ත එක්ක විවාහ වෙනකොට එයා උදේ වැඩට ගිහින් හවසට ගෙදරට එන ස්වාමියෙක්. ඒකට තමයි මම කාලයක් පුරුදුවෙලා හිටියේ. ඊට පස්සෙ ටිකින් ටික කලාවට යොමු වෙනකොට ඒ තත්ත්වය වෙනස් වෙන්න ගත්තා. පස්සෙ පස්සෙ ඒ ක්‍රමය සහමුලින් ම වෙනස් වුණා.මමත් ඉතින් ටිකින් ටික ඒ ක්‍රමයට ඉබේම හැඩ ගැහුණා. හැබැයි ඉතින් උදය නිසා මම ගොඩාක් කියවන්න පුරුදු වුණා. ඒ මොකද එයා කොහේ හරි ගිහින් එනකොට පොත් ගොඩාක් අරගෙන එනවා. ඒවා එයාටත් කලින් මම තමයි කියවල ඉවර කරන්නේ.ශාන්ති විවාහයටත් කලින් ඉඳලා රූපලාවණ්‍ය ශිල්පිනියක්. කොණ්ඩා සැකසුම් ශිල්පිනියක් ලෙසට කටයුතු කළා. විවාහයෙන් පසුත් ඇය ඒ දේවල් අමතක කළේ නෑ. අදටත් ඇය නිවෙසේ ඉදිරි කාමරයේ ඇගේ රූපලාවණ්‍යාගාරය පවත්වා ගෙන යනවා.“ඇත්තටම මගේ වැඩේ මම දිගටම කරගෙන යන්න හිතුවේ මුදල් හරි හම්බ කිරීමේ අපේක්ෂාවෙන් ම නෙවෙයි. මෙතනදි මට විවිධ පුද්ගලයන් හමුවෙනවා. ඇසුරු කරන්න කතා කරන්න ලැබෙනවා. ඒකෙන් මට අත්දැකීම් ඹසක් ලබාගන්න පුළුවන් වගේ ම ලොකු තෘප්තියකුත් ලැබෙනවා. ඒ හින්දයි ඒක මම දිගට කරගෙන යන්නේ.උදයකාන්තගේ නිවෙසේ කෑම වට්ටෝරුව සකස් වෙන්නේ ශාන්තිගේ අනු දැනුම ඇතුව. බොහෝ ලොවට උදේට කඩල, කවුපි, මුං ඇට වැනි දෙයක් තමයි මේ නිවෙසේ හැදෙන්නේ.“උදේට ඇට වර්ග කන්න ගියාම උදයගේයි පුතාගෙයි නම් ටිකක් මූණ හොඳ නෑ. ඒ දෙන්න කැමැති බටර් ටිකක්, බිත්තරයක්, මස් ටිකක් එක්ක පාන් වගේ දෙයක් කන්න තමයි.“මොනව කරන්නද ඉතින් ශාන්තිගේ මෙනු එකට ඒවා අපට සතියකට සැරයක් දෙසැරයක් තමයි ලැබෙන්නේ.උදයකාන්ත කියන්නේ ශාන්ති දිහා බලාගෙන හිනාවෙමින්.උදයගේ කාර්ය බහුල ජීවිතෙත් එක්ක නිවෙසේ වගකීම්, දරුවන්ගේ වගකීම් සියල්ල ඉටුවෙන්නේ ශාන්ති අතින්.දරුවන් දැන් ලොකු නිසා ඉස්සර වගේ අධ්‍යාපන කටයුතු වලට පස්සෙන් ම ඉන්න ඕන නෑ කියලයි ශාන්ති කිව්වේ.මේ නිවෙසේ රාත්‍රි කෑම මේසයට බොහෝ විට පවුලේ සාමාජිකයින් හැම දෙනාම එකතු වෙනවා. එතැන තමයි පවුලේ දේවල් සාකච්ඡා වෙන තැන. දරුවන්ගේ අඩු පාඩුවක් ඇත්නම් ඒවා පෙන්වල දෙන්නත් මෙතැන ප්‍රයෝජනයට ගන්නවා.උදයගේ නිර්මාණ ගැන දැන් දරුවන් දෙන්නම උනන්දුයි. දුව නම් කියන්නේ තාත්තා දැන් ‘පැණි කතා’ කළා ඇති. සම්භාව්‍ය ගණයේ නිර්මාණයක් කරන්න කියලයි.ළඟදීම දවසක උදයකාන්ත දුවගේ කීම අහාවි කියලා අපිටත් හිතුණා.පවුලේ හතර දෙනාම ආගම දහමට බොහෝම නැඹුරුයි. ශාන්ති නම් හැම පෝය දවසකටම බත්තරමුල්ලේ සුදස්සනාරාමයේ සිල් සමාදන් වෙනවා. උදය හවසට දරුවනුත් අරන් පන්සලට යනවා.දැන් මේ පවුලේ හැම දෙනාම බලන් ඉන්නේ උදයගේ අලුත්ම නිර්මාණය ‘චැලෙන්ජර්ස්’ එනකම්. ඒත් එක්කම ‘රන්කෙවිට - 2’ ත් සූදානම්. ඒ සියල්ලටම වඩා අලුත්ම අලුත් ආරංචිය වෙන්නේ ඔක්තෝබර් මාසයේ අලුත්ම චිත්‍රපටයකට ඔහු සූදානම් වෙන එකයි.හේමාලි විජේරත්නඡායාරූප - ගීත් ද මෙල්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>11</day>
    </date>
    <link>http://www.silumina.lk/2010/07/11/_art.asp?fn=av1007116</link>
    <topic>කැකුණ ඇල්ලේ වනගත මිහිරියාව</topic>
    <author>කේ.එස්. විජේවර්ධන</author>
    <content>කැකුණ ඇල්ලේ වනගත මිහිරියාවඔබ කොළඹ රත්නපුර රක්වාන හරහා දෙණියායට පැමිණෙන්නේ නම් දුර කි.මී. 205 ක් වන අතර ගාල්ල හරහා දෙණියායට පැමිණෙන්නේ නම් එම දුර කි.මී. 207 ක් වේ. දෙණියායේ සිට පල්ලේගම හරහා මෙදේරිපිටියට තවත් කි.මී. 12 ක් දුර ගමන් කළ යුතු ය. සිංහරාජ වනාන්තරයට ඇතුළු විය හැකි තවත් සුන්දර මංපෙතකි. මෙදේරිපිටිය ආසන්නයේ පිහිටා ඇති පිටදෙණිය ප්‍රවේශය. ගමනේ දුෂ්කරතාව නිසා මෙම අන්තයෙන් සිංහරාජයට පැමිණෙන්නේ සුළු පිරිසකි.මේ නිසා කලවාන කුඩව දී මෙන් සංචාරකයන් බහුල මංපෙතක ගමන් කිරීමට මෙහිදී ඔබට අවස්ථාව නොලැබේ. දෙණියායේ සිට මෙදේරිපිටිය දක්වා බස් ප්‍රවාහන සේවයක් ද ක්‍රියාත්මක වේ. බස් රථ මාර්ගය මෙදේරිපිටිය කඩමණ්ඩියෙන් කෙළවර වන අතර ඊට පසු ඇරඹෙන්නේ ජීප් රථයකට පමණක් ගමන් කළ හැකි බොරළු පාරකි.වනය හරහා ගමන් කිරීමට වන සංරක්ෂණ දෙපාර්තමේන්තුවෙන් පුහුණුව ලත් මග පෙන්වන්නකු ද මෙහිදී ඔබගේ සහායට ලබාගත හැකි ය. තේ වතුවලින් කෙත් යායකින්, ඇළ දොළවලින් වට වූ මෙදේරිපිටිය සහ පිටදෙණිය ගම්මානය කෙළවර වන්නේ සිංහරාජ වනයෙනි. අවට ඉහළ නැඟී සිටින වෘක්ෂ පිරිවරාගත් කඳු ගැට අපූරු සුන්දරත්වයක් එක් කරයි. ඈතින් ඉහළ නැඟ සිටියේ දියදාව කන්දයි. එයට මෙපිටින් කොහිල අරඹ කන්ද දැකගත හැකි ය.අපි මහදොළ හරහා ගමන් කර ගම්මානය පසු කරමින් පියමං කෙරුවෙමු. අපගේ ගමනාන්තය වන මැද පිහිටි සුන්දර දිය ඇල්ලක් දැකබලා ගැනීමයි. ඒ ගිං නදියේ ශාඛාවක් වන ආරණුව දොළෙන් නිර්මාණය වන පොකුණ ඇල්ලයි.ඉදිරියට ගමන් කරන අප දකින ගැමියෝ ළෙන්ගතුව සිනහ වෙති. ඔවුහු වැඩි දෙනෙක් භාවිතයට අවශ්‍ය දෑ මිලදී ගැනීමට දෙණියායට ගොස් එන්නෝ වෙති. වනයේ එහා කොනේ පිහිටි ලංකාගම වැසියන් ද පා ගමනින් මෙදේරිපිටියට පැමිණ දෙණියායට යන්නේ මේ මඟ ඔස්සේ ය. ඔවුහු මෙදේරිපිටිය දක්වා කි.මී. 12 ක් බැගින් එලෙස පා ගමනින් යාම් ඊම් කරති.ගම නිමා කරමින් සිංහරාජ වනය ඇරඹෙන්නේ පිටදෙණියේ දී ය. එහි සිට අඩි පාරක් වනය හරහා ගමන් කරයි. වනස්පති වෘක්ෂ අහසට නැඟ අඳුරු වන ගැබක් නිර්මාණය කර ඇත. ඉහළ අතුපතර සිට ‘බුකු... බුකුං...’ හඬින් ඝෝෂා කරන කොළ වඳුරන් සිටින්නේ අපගේ ආගමනයට කැමැත්තක් නැතිවා සේ ය. කූඩැල්ලෝ ලේ සුවඳට ඉවෙන් අපේ දෙපාවල එල්ලීමට කුරුමානම් අල්ලති.වනයේ එක් තැනක පැතිර තිබුණේ වනය විනාශ වීමෙන් පසු පැන නැඟි කැකිල්ල වගාවකි. තවත් පෙදෙසක පැතිර ඇත්තේ ඇටිකෙසෙල් මණ්ඩියකි. “ඇටිකෙසෙල් උගුඩුවා, ලේනා, වඳුරා, රිලවා වැනි සතුනගේ ප්‍රියතම ආහාරයකි. ගොංගල කන්දෙන් උපත ලබනා ගිං ගඟ පහළ නිම්නයේ ගලා යනු පෙනේ. වනය හරහා ගලන දොළ පහරවලින් ද පෝෂණය ලබමින් තම ජල ප්‍රවාහය වැඩි කර ගනිමින් ගිං නදිය ගලා බසින්නීය.වනයේ වියන් ස්තරය සමන්විත ව ඇත්තේ හොර, බූහොර, බෙරලිය, දුන්, වැලිපියන්න, නවද වැනි ශාකවලිනි. උප වියන වල්දෙල්, හැඩවක, උබ්බේරිය, මලබොඩ, දියනා, කටුමොද වැනි ශාකවලින් නියෝජනය වේ. යටි වියන කැකිරිවරා, මඩොල්, අතුකැටිය වැනි ශාක සහිතය. ජෛව විවිධත්වයෙන් ඉතා ඉහළ සිංහරාජය ලෝක උරුම වනපෙතක් වශයෙන් ද ලෝ ප්‍රකට වී ඇත. ශ්‍රී ලංකාවට ආවේණික ශාක ඝන 25 න් 13 ක් ම මෙහි වාර්තා වන අතර මෙහි වැඩෙන දැවමය ශාක විශේෂ සංඛ්‍යාව 340 කි. ඉන් 182 ක් අප රටට පමණක් ආවේණික ය.කටුමොද හෙවත් වල් දූරියන් බහුල නිසා අප පසුකළ එක් පෙදෙසක් කටුමොද මණ්ඩිය යන නම ලබා ඇත. එය පසුකර යන අපට හමු වූයේ ආරණුව දොළ ය. හිනිපිටිගල කන්දෙන් ඇරඹෙන මෙය ගිං ගඟේ ශාඛාවකි. එය හරහා ගොස් දොළෙන් එගොඩ වූ අපි යළිත් ඉදිරියට ගමන් කළෙමු. දැන් අවටින් ඇසෙන්නේ ජලය ගලා හැලෙනා හෝ... හෝ... නාදයයි. තුරුලිය පිස හමනා සුළඟේ නාදය ද රුක් මුදුන්වල සිට නැඟෙනා රැහැයි නාදය ද එයට එක්වේ.මද වේලාවකින් අපට දැකගත හැකි වූයේ විශාල ගල් පර්වතයකින් කඩා හැලෙනා සුන්දර ජල ප්‍රවාහයකි. කිරි සුදු පැහැයෙන් පෙණ කෙදි පතුරුවමින් කඩා හැලෙනා එය තාතුණ ඇල්ල ය. මීටර් 10 ක් පමණ උස මේ දියඇල්ල කඩා හැලෙන්නේ විශාල ජල තටාකයකට ය. අඳුරු වනපෙත මැදින් කඩා හැලෙන එහි අලංකාරත්වය අප සිත් ප්‍රමෝදයට පත් කරවයි.නගරයේ නොනවතින තරගයෙන් යුත් සමාජයක සිට පැමිණ මෙවැනි සොබා උරුමයන් හා මුසුවීම සිතට සැනසිල්ලක් ම ගෙනෙයි. අවට තෙතබරිත පරිසරයේ පර්වත කුහරවල වැවී ඇති පර්ණාංග ශාක සුන්දර මල්ගොමුවක් වැනි ය. මේ ශාක මත සිටි සමනළයන් ඒ මේ අත වැනෙමින් ජල වාෂ්පය විඳ ගැනීමට උත්සාහ කරනා බව පෙනේ. කොමන් බර්ඩ් වින්ග්, බ්ලූ මෝමන්, සිලෝන් රෝස්, බ්ලූ බොට්ල්, ට්‍රි නිම්ප්, රෙඩ් හෙලන් ඇතුළු සමනළ විශේෂ රැසක් මේ අවට දිවි ගෙවති.“පිරිසිදු ජල තටාකයේ පිහිනන මසුන් අපගේ ඇසට ලක්වෙයි. අප රටට ආවේණික ගල්පාඬියා, බුලත්හපයා, හීනමස්සා, දංකොළ පෙතියා, තල් ;කාස්සා, කටරතු වැලිගොව්වා, මගුරා, ගං ආරා ඒ අතර වෙති.ජලය දෙසට නැවෙමින් දොළ ඉවුරේ වැවී තිබූ ගිනිතොට ගසක සිට ඔළුව ඔසවමින් බැලුවේ පලා කටුස්සෙකි. සිංහරාජයේ ඉතා දුලබ කටුසු විශේෂයකි, පලා කටුස්සා.වනයෙන් උපත ලබා වන රුක් මුල් සිප ගනිමින් ගලා බසිනා මේ ජලය ඉතා පිරිසුදු ය. මම ජල දෝතක් දෑතට ගෙන පිපාසය නිවා ගත්තෙමි.කැකුණ ඇල්ල හැරුණු විට දැකබලා ගත හැකි තවත් දිය ඇලි රැසක් මේ අවට දී දැකගත හැකි ය. පතන්ඔය ඇල්ල, මල්බොර ඇල්ල, බ්‍රාහ්මණඇල්ල, ගල්දොරුව ඇල්ල, ඌරා වැටුන ඇල්ල, තට්ටු ඇල්ල ඒ අතර වේ. මේ සුන්දරත්වය විඳ ගනිමින් සිංහරාජයට පිවිසීමට හොඳම කාල සීමාව වන්නේ ජනවාරි - මාර්තු, ජූලි - අගෝස්තු අතර කාලයයි. අනෙක් මාසවලදී දෙණියාය අවට මට දැඩි වර්ෂාවක් පතිතවේ.කේ.එස්. විජේවර්ධන පුරා වසර 30කට අධික කාලයක් පැවැති රුදුරු ත්‍රස්තවාදය මුලින් උපුටා දැමූ අභීත රණවිරුවනට කෙරෙන උපහාරයක් ලෙස රණවිරු ගීතයක් පසුගිය දිනෙක උත්සවාකාරයෙන් එළිදැක්විණි. ’පෙම්බර ලංකා’ ලෙස නම් කර ඇති මෙම ගීතය රචනා කර ඇත්තේ රියර් අද්මිරාල් සරත් වීරසේකර විසින් වන අතර එහි සංගීතය විශාරද නිමල් සේනානායක ගෙනි. ගීතය ගායනයට දායකත්වය විශාරද නිමල් සේනානායක සමඟ නව පුරපුරේ ගායකයින් දෙපළක් වන අසංග ද අල්විස් සහ බුද්ධික කුරුප්පු ආරච්චි ගෙන්ය.ගීතය රූපවාහිනී විකාශය සඳහා රූපරචනයට අනුග්‍රාහක දායකත්වය ‘ටීවීනෙත්’ සැටලයිට් නාලිකාවෙන් වන අතර එය මංජුල යටවතුර අධ්‍යක්ෂණය කර ඇත. සංස්කරණය දුෂ්‍යන්ත මධුශංක සහ ගයන්ත ඩේවිඩ් ගෙනි. අප ලැබූ විජයග්‍රහණයේ දර්ශන සමඟ පෞරාණික උරුමයන් සහ ඉදිරි සංවර්ධන දසුන් සමඟ ඉදිරිපත් කොට ඇති මේ කෘතිය සඳහා බර පැන දරා ඇත්තේ මහජන බැංකුව සමඟ සී.අයි.සී. කෘෂි ව්‍යාපාර යයි.රජයේ ප්‍රවෘත්ති දෙපාර්තමේන්තුවේදී පැවැති මෙම උත්සවයට ප්‍රවෘත්ති හා ජනමාධ්‍ය ඇමැති කෙහෙළිය රඹුක්වැල්ල සහ රජයේ ප්‍රවෘත්ති අධ්‍යක්ෂ ජනරාල් මහාචාර්ය ආරියරත්න ඇතුගල යන මහත්වරු ප්‍රධාන ආරාධිතයින් ලෙස සහභාගි විය. රචක සරත් වීරසේකර විසින් ‘පෙම්බර ලංකා’ සංකේතාත්මකව ඇමැති කෙහෙළිය රඹුක්වැල්ල මහතාට පිළිගැන්වූ අයුරු මෙහි දැක්වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>11</day>
    </date>
    <link>http://www.silumina.lk/2010/07/11/_art.asp?fn=av1007117</link>
    <topic>ජීවිතේ හමුවූ ශ්‍රේෂ්ඨතම පුද්ගලයා අපේ ජනාධිපතිතුමායි</topic>
    <author>ඉනෝකා පෙරේරා බණ්ඩාර</author>
    <content>ජීවිතේ හමුවූ ශ්‍රේෂ්ඨතම පුද්ගලයා අපේ ජනාධිපතිතුමායිරේණුකා බාලසූරියකවදාවත් ලැබෙයි කියල හිතුවෙ නැති මේ සැහැල්ලුව රේණුකාට හීනයක් වගේ.බයක් සැකක් නැතිව ජීවත් වෙන්න ලැබිල. අවුරුදු 30 ක් විඳවපු හැටි... දැන් සැනසෙන හැටි...එහෙම හිතද්දි හුඟක් දේ කල්පනා වෙනව.මහින්ද රාජපක්ෂ ජනාධිපතිතුමා...ජීවිතේ හමුවෙච්ච ශ්‍රේෂ්ඨතම පුද්ගලයා.’මොන දේ නැතත් ඒ සැනසීමට අපි සදා ණය ගැතියි...’රේණුකා කියන්නෙ, ඒ අමරණීය චරිත අතර ඔහු පෙරමුණේ කියල.රටක නායකයා එක්ක පෑහෙන්න ලැබෙන එකම වාසනාවක්.කලාකාරියක් විදියට ඒ වාසනාවට ඈත් හිමිකම් කියනව.මාලිනි ෆොන්සේකා ඇගේ සිත්ගත් ඊළඟ අමරණීය චරිතය. රූපසොබාව, රඟපෑම මේ කොයිදේත් හින්දා පුංචි කාලෙම රේණුකා මාලිනියට සිත් බඳිනව.ඇගේ ගමන – බිමන, ඇඳුම, පැලඳුම... අනුකරණය කරන්නමයි හිත.ඒ, අවුරුදු 8 ක් වත් නැති පුංචි සන්ධියෙ පටන්.”දවසක් අපේ ගෙවල් ළඟ ගෙදරකට මාලිනි අක්කා ආවා. ඒ ගෙදර පාටි එකකට. පුංචි කාලෙ එයා අඳින විදියට මං හරි ආසයි. ඇවිදින විදියටත් ඒ වගේ.පොඩි කමට මං කොට තාප්පයක් දිගේ ගිහින් ඒ ගෙදර ලැටිස් අස්සෙන් එබීගෙන මාලිනි අක්කා දිහා බලන් හිටියා. එදත් එයා හරි ලස්සනට ඇවිත් තිබුණා. මාලිනි අක්කා විතරක් නෙවෙයි, ශාන්ති ලේඛයි විජය කුමාරතුංගයි දෙන්නත් ඒ පාටියට ඇවිත් හිටියා.ශාන්ති අක්කවත් පස්සෙ කාලෙක මට කිහිප වරක් මුණ ගැහුණා. ඒත් මාලිනි අක්කා දැකීමෙන් සතුටු වුණු මං අද ඇයව ළඟින් ඇසුරු කිරීමෙන් ලබන්නෙ ලොකු තෘප්තියක්.අනෙක් අතට ඇය මං කැමැතිම නිළියක්. සිනමාවෙන් – රූප සොබාවෙන් මං ආසා කරපු චරිතයක් ළඟින් ඇසුරු කරන්න ලැබීමත් එක්තරා පිනක් කියලයි මං හිතන්නෙ...”පහුවෙච්චි ජීවිත කාලෙ මොන තරම් නම් පුද්ගලයො මුණ ගැහිල ඇද්ද...ආපහු හිතල බලද්දි ඒ හැමදේම සුන්දර මතක අතරෙ. අදූර් ගෝපාල් ක්‍රිෂ්ණන්, ප්‍රවීණ සිනමාකරුගෙ හමුවීමත් රේණුකාට ඒ වගේ. එක වරක් නෙවෙයි, කිහිප වරක්ම සිදුවුණු ඒ මුණගැසීම සිනමා කාරියකගෙ ජීවිතයට සදා අනුස්මරණීයයි කියලයි ඈ කියන්නෙ.”අදූර් ගෝපාල් සිනමාවේ කොයි තරම් ප්‍රවීණයෙක්ද... ඒත් බොහොම සුහද – නිහතමානී පුද්ගලයෙක් ඔහු. “ගාන්ධි” චිත්‍රපටයෙ, ගාන්ධිගෙ චරිතය රැඟූ, ‘බෙන් කිංස්ලි’ ත් ඒ වගේ. මං “ගාන්ධි” චිත්‍රපටය බලපු දවසෙ පටන් ඔහුගේ රඟපෑම් අගේ කළා. හැබෑවට හමුවුණාම මට හරි සතුටක් දැනුණා. ඇමරිකාවේ චිකාගෝ චිත්‍රපටි උළෙලෙකදි තමයි මට බෙන් කිංස්ලි මුණ ගැහුණෙ...”අපිට හරි දුරයි කියල හිතෙන, ලෝකෙ කොහේ හරි රටක ඉන්න ප්‍රවීණ සිනමාකරුවන් බොහෝවිට මුණ ගැහෙන්නෙ සිනමා උළෙලවලදී.සරෝජා’ ගෙන් පස්සෙ රේණුකාටත් ලැබුණා මේ හැම චිත්‍රපට උළෙලක්ම වගේ නියෝජනය කරන්න.දවස් කිහිපයක් පැවැත්වෙන මේ උළෙලවලදී හැම හවස්වරුවකම සිනමාකරුවන් මුණ ගැහෙනවා.කොක්ටේල් - ඩිනර් පාටි... වරදින්නැති නිසා.මදුවිතක් තොල ගාමින්, එකිනෙකා සුහදව කතා බහ කරන, හඳුනා ගන්න මෙවැනි රාත්‍රියක් සිනමාකරුවකුට කොහොමත් සුවිශේෂීයි.”ඉන්දියාවේ ශබානා ආස්මී, බුද්ධදේව්දාස් ගුත්තා, ඉරාන ජාතික සිනමාකරුවන් වන අබ්බාස් කියාරොස්තාමි, මජිද් මජිඩ් වැනි ජ්‍යෙෂ්ඨයන් – ප්‍රවීණයන් බොහෝවිට මට මුණ ගැහුණේ් ලෝකෙ කොහේ හරි පැවැත්වුණු මොකක් හෝ සිනමා උළෙලකදි.ජපානයේ ‘ෆුකෝකා’ සිනමා උළෙලෙ අධ්‍යක්‍ෂවරයා වන ‘සාටෝ’ ඔහුගේ බිරිඳ සමඟම වරක් අපිට මුණගැහුණා. හැබැයි ඒ ජපානෙදි නෙවෙයි, වෙන රටක පැවැත්වුණු සිනමා උළෙලකදි.කොහේ ගියත් බොහෝවිට අපිට ඉක්මනින් සමීපවෙන්නෙ ඉන්දියානුවන්. ඒ අපේ දෙරටේ තියෙන සමානතා නිසා වෙන්න ඇති.බුද්ධදේව්දාස් ගුප්තා මට කලින් සෝමෙට මුණගැහිල තිබුණා. එක සිනමා උළෙලකදි මට ලැබුණෙ ඔහු ළඟම අසුනක්. අපි හුඟක් වෙලා කතා කළා.’මම ‘සරෝජා’ බැලුවා. සෝමරත්න, හිතන්න බැරි බොහෝ සියුම් තැන් ඔහුගෙ සිනමා පටයට ග්‍රහණය කරගෙන තිබුණා. මෙහෙම නිර්මාණ කරන්න පුළුවන්, මානසික ආතතියක් නැති මනස සැහැල්ලු කෙනෙකුට විතරයි. මං මේ ගැන කිව්වමයි දැනගත්තෙ ඔබෙන් ලැබෙන අත්වැල ගැන.මං ඒ වෙලාවෙම කිව්වා, සෝමෙ ඔබට ලැබිල තියෙන්නෙ හොඳ බිරිඳක්. ඔබේ සිනමාව සාර්ථක වී තිබෙන්නෙ ඈ නිසා කියල. අද මට ඔබව මුණ ගැසීම සතුටක්...’ කියල ඔහු මට කිව්වා.ඒ වගේ දැවැන්ත සිනමාකරුවකුගෙන් එහෙම ප්‍රකාශයක් අහන්න ලැබීම කොයිතරම් දෙයක්ද...මේ හැමදේම අපි සිනමාවට සම්බන්ධ වූ නිසා. මෙවැනි අමරණීය චරිත ජීවිතයෙ හැමදාමත් මතක හිටින තරමට ඇසුරු කරන්න ලැබෙන්නෙත් වාසනාවට කියලයි මං හිතන්නෙ...”ආපහු හිතල සතුටු වෙන්න පුළුවන් දේ අතරට මේ හැම දේම එක් වෙනවා කියලයි රේණුකා අන්තිමටත් කියන්නෙ.ඉනෝකා පෙරේරා බණ්ඩාරඡායාරූප - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>11</day>
    </date>
    <link>http://www.silumina.lk/2010/07/11/_art.asp?fn=av1007118</link>
    <topic>‘දෙරණ ලන්ඩන් ස්ටාර්’ දිලෙන තරු දෙකක්</topic>
    <author>තුෂාරි  </author>
    <content>‘දෙරණ ලන්ඩන් ස්ටාර්’ දිලෙන තරු දෙකක්රූපවාහිනී රියැලිටි වැඩසටහන් අතර ‘දෙරණ ලන්ඩන් ස්ටාර්ස්’ අද කාගේත් සිත්ගත් වැඩසටහනක් බවට පත්ව ඇත්තේ දිනෙන් දින සුපිරිතරු බිහිකරන රියැලිටි වැඩසටහන් අතර පෙරමුණ ගනිමිනි. ලන්ඩන් හි ජීවත්වන ශ්‍රී ලාංකේය ගී තරු ගී ගයන මෙම තරගාවලිය සෑම බදාදා දිනෙකම දෙරණ ටී.වී. ඔස්සේ විකාශනය වෙයි.මෙම වැඩසටහන හරහා ජනපි‍්‍රයත්වයට පත්ව සිටින නවක තරු යුගලක් ලෙස එහි නිවේදන කටයුතු සිදුකරන ආසිරි බණ්ඩාර සහ එහි ගී ගයන චමින්ද බොතෝජු හඳුන්වා දිය හැකිය. ආසිරි බණ්ඩාරගේත් චමින්ද බොතේජුගේත් කලා තොරතුරුයි මේ.චමින්ද බොතේජු ඔහුගේ සංගීත දිවියට අත්පොත් තැබුවේ වයස අවුරුදු දහයේදී පාසල් සංගීත කණ්ඩායමට එක්වෙමිනි. එහිදී ගායනය සහ වාදනය ප්‍රගුණ කළ ඔහු තබ්ලා වාදනයෙහි විශේෂ දක්ෂතා පෙන්නුම් කළේය.කුඩා කල සිටම ගීත ගැයීමට ද දක්ෂතා දැක්වූ චමින්ද පාසල් අධ්‍යාපනයෙන් පසුවද සංගීතය ප්‍රගුණ කළේ මිතුරකු සමඟ එක්ව සංගීත කණ්ඩායමක් පිහිටුවා ගනිමිනි. චමින්ද නිවේදකයකු සහ මෝස්තර නිරූපණ ශිල්පියකු ලෙස ද තම හැකියාව විදහාපෑවෙකි.වසර 2000 දී පමණ වැඩිදුර අධ්‍යාපන කටයුතු සඳහා එක්සත් රාජධානිය බලා පිටත් වූ ඔහු ‘ලීඩ්ස්’ විශ්ව විද්‍යාලයෙන් ව්‍යාපාර කළමනාකරණය පිළිබඳ උපාධිය සහ ‘ලින්කන්’ විශ්ව විද්‍යාලයෙන් ව්‍යාපාර කළමනාකරණය පිළිබඳ පශ්චාත් උපාධිය දිනාගත් අතර මේ වන විට ඔහු ලන්ඩන් නුවර පෞද්ගලික ආයතනයක ගණකාධිකාරීවරයකු ලෙස සේවය කරයි.දෙරණ ලන්ඩන් ස්ටාර්ස්’ හි නිවේදක ලෙස කටයුතු කරන ආසිරි බණ්ඩාර ලන්ඩනය බලා පිටත්වූයේ ඔහුගේ වැඩිදුර අධ්‍යාපන කටයුතු සඳහාය. ඒ දැනට හය වසරකට පෙරාතුවය. අධ්‍යාපනික කටයුතුවලට පමණක් තම මෙහෙවර සීමා නොකළ ආසිරි ලන්ඩනයේ වෙසෙමින් අධ්‍යාපනයෙන් පරිබාහිරව එරට සිදු කෙරෙන කලාකටයුතුවලට ද තම දායකත්වය නොමසුරුව ලබා දුන් අතර සෑම ඉරුදිනකම ලන්ඩන් බෞද්ධ විහාරස්ථානයේ දී එරට වෙසෙන ශ්‍රී ලාංකේය දූ දරුවන් වෙනුවෙන් එහි පවත්වන සිංහල භාෂාව සහ බුද්ධ ධර්මය ඉගැන්වීමේ කටයුතුවලට ද ඔහු සහභාගි වෙයි.ආසිරි සිංහල දුවා දරුවන්ගේ සහජ කලා කුසලතා වෙනුවෙන් ‘හෙළ දරු වරුණ’ නමින් සංස්කෘතික සංවිධානයක් ආරම්භ කිරීමට කටයුතු කළේය. එයට එරට දරුදැරියන් සියයකට වැඩි පිරිසක් දායක වන අතර ඒ තුළින් සෑම වසර දෙකකටවරක් සංස්කෘතික කලා මංගල්‍යයක් ලන්ඩනයේ සිංහල දරු දැරියන් එක්ව පවත්වයි.මෙම උළෙලට අප රටේ ජන ගී, ජන නැටුම්, ගීත ගායනා, උඩරට පහතරට නර්තනාංග, විරිඳු, නාට්‍යමය ජවනිකා ඇතුළත් වෙයි.ආසිරි එංගලන්තයේ සිංහල රූපවාහිනී නාලිකාවක සහ ගුවන්විදුලි නාලිකාවක ප්‍රවෘත්ති නිවේදකයා ලෙස ද කටයුතු කර ඇත. දෙරණ ලන්ඩන් ස්ටාර්ස් වැඩසටහන හරහා එංගලන්තයේ පමණක් නොව ශ්‍රී ලාංකේය ජනතාව අතර ජනපි‍්‍රයත්වයට මෙන්ම කතාබහට ද ආසිරි ලක්ව ඇත. එංගලන්තයේදී එම් බී ඒ පශ්චාත් උපාධිය අවසන් කළ ආසිරි එංගලන්තයේ හාර්ට්ෆර්ඩිෂෙයා ප්‍රාන්තයේ උසස් අධ්‍යාපන ආයතනයක දේශකවරයෙක් ලෙස සේවය කරයි.තුෂාරි  දෙරණ ලිට්ල් ස්ටාර්ස් වේදිකාවේ ගී ගයන හෙසිත් විශ්මාන් පුංචි පුතා මේ දිනවල කාගේත් සිත් ඇඳබැඳගත් පුංචි තරුවක් බවට පත්වෙලා. මීගමුව හරිශ්චන්ද්‍ර ජාතික පාසලේ 8 වැනි ශ්‍රේණියේ ඉගෙනුම ලබන හෙසිත් ගායනයට උරුමකම් කිව්වේ සහජ හැකියාවෙනි.දෙරණ ලිට්ල් ස්ටාර්ස් 3 වන තරගාවලියට සහභාගි වූ තරගකරුවන් 54000 ක් අතුරින් අවසන් පස්දෙනා අතරට පිවිසීමේ වාසනාව හිමිකරගත් හෙසිත් එහි සතුට බෙදාහදා ගන්නට මා සමඟ කතාබහට එක්වුණා.”මේ තරගාවලියට ඉදිරිපත් වෙන්නට මගේ ලොකුඅම්මලා, මාමලා මට හුඟක් උදව් උපකාර කළා. මේ තරගයෙන් ඉදිරියට යන්න ලොකු බලාපොරොත්තුවක් මගේ් හිතේ තිබුණා. මොකද ඕනෑම ශෛලියක ගීත ගායනා කරන්න මට හැකියාව තිබෙනවා.මගේ මවටත් පියාටත් හොඳින් ගීත ගායනා කරන්න පුළුවන්. මගේ පියා විපුල සිල්වා. මව අග්‍රා මනෝරි මෙන්ඩිස්. ශක්ති ආකාශ් මගේ එකම සහෝදරයා. අපේ පවුලටම හොඳට ගීත ගැයීමේ හැකියාව තිබෙනවා. සංගීතය පාසලේදී විෂයක් විදිහට හැදෑරුවත් වෙනම ශාස්ත්‍රීය මට්ටමින් හදාරලා නැහැ.නමුත් ඉදිරියේදී සංගීතය ශාස්ත්‍රීයව හදාරන්න මම බලාපොරොත්තු වෙනවා.”පුංචි හෙසිත් ඒ විදියට පැවසුවේ හිනාවකින් මුව පුරෝගෙන. පාසලේදීත් ඉන් පරිබාහිරවත් ගායනා තරග ඔස්සේ හෙසිත් ලද ජයග්‍රහණ බොහොමයකි. ඔහු දිනූ කුසලාන සහතික එකින් එක මට පෙන්වයි. එයාර් ක්‍රාෆ්ට් ඉංජිනේරුවරයකු වීමට සිහින මවන හෙසිත් ගණිතය සහ විද්‍යා විෂයන්ට දක්‍ෂයෙකි. ක්‍රිකට් ක්‍රීඩාවට ද එකසේ දස්කම්පානා ඔහු මේ වන විට ක්‍රිකට් පුහුණුවීම් කෙරෙහි ද යොමුව සිටියි.තමාට මේ තරගාවලිය පුරා තමාගේ දක්ෂතා හඳුනාගෙන ඉදිරියට ඒමට අතහිත දුන් සැමටත් විශේෂයෙන්ම මීගමුව හරිශ්චන්ද්‍ර විදුහලේ විදුහල්පතිතුමා ඇතුළු ආචාර්ය මණ්ඩලයටත් සිසු සිසුවියන්ටත් ආඩිඅම්බලම රෝමානු කතෝලික පාසලේ විදුහල්පතිතුමා ගුරු මණ්ඩලයටත් තම යහළු යෙහෙළියන් සැමටත් ස්තූති කරන්නට හෙසිත් අමතක කළේ නැහැ.දෙරණ ලිට්ල් ස්ටාර්ස්හි, ජනපි‍්‍රයම තරුව වීමට පෙරමග බලා සිටින මේ පුංචි තරුව හෙසිත්ට අපි සුබ පතමු.හෙසිත් විශ්මාන්, අංක 164, ලතා ලෑන්ඩ්ස්,පීල්ලවත්ත, ආඩිඅම්බලම.තුෂාරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>11</day>
    </date>
    <link>http://www.silumina.lk/2010/07/11/_art.asp?fn=av1007119</link>
    <topic>ශ්‍රී ලංකාවේ සුන්දරත්වයට මම කැමතියි</topic>
    <author>හේමාලි විජේරත්න</author>
    <content>ශ්‍රී ලංකාවේ සුන්දරත්වයට මම කැමතියිසල්මන් ඛාන් ‘රෙඩි’ දර්ශන තලයේ දී කියයිටාජ් සමුද්‍රා හෝටලය ඉදිරිපස වෙනදා නැති කලබලකාරිත්වයකි. ඉදිරිපසින්ම දක්නට ලැබුණේ විශාල සිනමා කැමරාවකි. එහෙට මෙහෙට දුවන කාර්මික ශිල්පීන් රැසකි. සුවිසල් ක්ලැපර් බෝඩ් කිහිපයක් ද පසෙකින් වෙයි.ටාජ් සමුද්‍ර හෝටලයේ දොරටුව අභියස පේළියට හිටගත් අමුතු මාදිලියේ ඇඳුම්වලින් සැරසුණු පිරිසකි. ඒ හැම දෙනෙකුගේම අතේ අලංකාර මල් කළඹක් ද විය.’සයිලන්ස් ප්ලීස්’ පසු පසින් ඇසුණේ තීව්‍ර හඬකි. වට පිටේ ළංව සිටි බොහෝ දෙනෙකුට ඈත්වන්නට සංඥා නිකුත් කරනු ද දකින්නට ලැබුණි.මේ චිත්‍රපටයක රූගත කිරීමක් බව නම් සැබෑය. එහෙත් මේ මුහුණු කිසිවක් අපට හුරුපුරුදු මුහුණු නොවීය. මඳ වෙලාවකින් ටාජ් සමුද්‍රා හෝටලයේ ප්‍රධාන දොරකඩින් දර්ශන තලයට පැමිණියේ නම් අපට වඩාත්ම හුරුපුරුදු මුහුණකි. ඒ සුපිරි බොලිවුඩ් නළු සල්මන් ඛාන්ය.නිල්පාට ඩෙනිම් කලිසමකින් හා නිල් ඉරි වැටුණු අත්දිග කමිසයකින් සැරසුණු ඔහු වටකරගෙන තවත් පිරිසක් කතාබහක යෙදෙමින් සිටියහ. අප පැමිණ තිබුණේ මේ දිනවල ශ්‍රී ලංකාවේ රූගත කරන ඉන්දීය චිත්‍රපටය වන ‘රෙඩී’ හී දර්ශනතලය වෙතය.’රෙඩි’ චිත්‍රපටයේ අධ්‍යක්ෂවරයා අනීස් බස්මීය. ඔහු දශක කිහිපයක් තිස්සේ ඉන්දීය සිනමාවේ රැඳී සිටි ජ්‍යෙෂ්ඨ අධ්‍යක්ෂවරයෙකි. එමෙන්ම ඔහු රජීව් කෝල්, ඉක්රම් අක්තාර්, නිසාර් අක්තාර් වැනි ප්‍රමුඛ පෙළේ තිර රචකයන් අතර ද ඉදිරියෙන් ම සිටින්නෙකි.ඔහු මීට ප්‍රථම අධ්‍යක්ෂණය කළ ‘සින්ග් ඉස් කින්ග්’, ‘බෙනාම් වෙල්කම්’, ‘සැන්ඩ්විච්’, ‘නෝ එන්ට්‍රි’, ‘දේවන් ගී’, ‘ප්යාර් තෝ හෝතා හේ තා’, ‘හුන්චුල්’ ආදිය ආදායම් වාර්තා පිහිටුවීමට තරම් ද සමත් විය.අනීස්ගේ නවතම අධ්‍යක්ෂණය ‘රෙඩී’ හි ප්‍රධාන නළුවා ලෙස තෝරාගෙන තිබුණේ සල්මන් ඛාන්ය. එහි ප්‍රධාන නිළිය අසින්ය. අසින් දකුණු ඉන්දීය චිත්‍රපට රැසක රඟපෑ නිළියකි. ඇය ප්‍රථම වරට හින්දි චිත්‍රපටයක රඟපෑවේ අමීර් ඛාන් සමඟ ‘ගජිනි’ චිත්‍රපටයේය.මෙවර ඇය ‘රෙඩි’ හි සල්මන් ඛාන් සමඟ ප්‍රධාන නිළි චරිතයට එක්වෙයි. ‘රෙඩී’ චිත්‍රපටයේ රූගතකිරීම් පිණිස තෝරාගෙන තිබුණේ ‘මුරුසි’ දිවයිනය. එහෙත් එම රූගත කිරීම් ශ්‍රී ලංකාවේදී කරමුය යන යෝජනාව චිත්‍රපටයේ අධ්‍යක්ෂවරයා හා නිෂ්පාදකවරයා වෙත රැගෙන ගොස් ඇත්තේ සුපිරි නළු සල්මන් ඛාන්ය.ශ්‍රී ලංකාව කියන්නේ ඉතාම සුන්දර දිවයිනක්. පසුගිය කාලයේ ලංකාවේ පැවැති ‘අයිෆා’ සිනමා සම්මාන උළෙලට මම සහභාගි වුණා. ඉන්පසු තමයි මට හිතුණේ මුරුසි දිවයිනේ රූගත කිරීමට නියමිතව තිබුණු මගේ නවතම රංගනය ඇතුළත් ‘රෙඩි’ චිත්‍රපටය ශ්‍රී ලංකාවේ රූගත කරමු කියන යෝජනාව ගෙන එන්න.ඒ පෙලඹවීමට අධ්‍යක්ෂ අනීස් බස්මි සහ චිත්‍රපට නිෂ්පාදක රාජම් රාවෙල් සහ කිෂන් කුමාර් යන දෙපළම කැමැතිකර ගන්න පුළුවන් වුණා. විවිධ රටවලින් හොයාගන්න පුළුවන් ලොකේෂන් එකම රටකින් ලබාගන්න ශ්‍රී ලංකාවෙදි පුළුවන් වීමත් මෙහි සුවිශේෂිත්වයක්. ලංකාවේ සුන්දරත්වයට මම කැමැතියි. කලාව කියන්නේ මිනිසා එකට එකතු කරන සමඟිදාමය වර්ධනය කරන දෙයක්”අසින් - සල්මන්’රෙඩී’ දර්ශන තලයඉන්දීය නිළි අසින් අදහස් දක්වමින්සල්මන් ඛාන් අදහස් දක්වමින් පැවසුවේය.’රෙඩී’ හි රූගත කිරීම් මෙරට දී කිරීමට තීරණය වී ඇත්තේ විශේෂයෙන්ම පසුගියදා මෙරටදී පවත්වන්නට යෙදුණු ‘අයිෆා’ සිනමා උළෙල නිසාය. බොලිවුඩ් චිත්‍රපට රූගත කිරීම් සඳහා ශ්‍රීී ලංකාව ඉතා සුදුසු රටක් බව ඉන්දියානු සිනමා කර්මාන්තයේ නියැලෙන්නන් අතර තහවුරු වී ඇති බව මෙයින් වඩාත් පැහැදිලි වේ.ශ්‍රී ලංකාව වෙත ලැබුණු මේ අනගි අවස්ථා පිළිබඳව අදහස් දක්වමින් ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතා මෙසේ පැවැසීය.’චිත්‍රපට නිෂ්පාදනය කිරීම සඳහා ශ්‍රී ලංකාව ඉතා සුදුසු රටක් ලෙස ජාත්‍යන්තරයට ප්‍රදර්ශනය කිරීමට මෙය ඉතා වටිනා අවස්ථාවක් ලෙස සඳහන් කළ හැකියි. අප සතුව මනස්කාන්ත භූමි භාග, සුන්දර වෙරළ තීර ඇතුළු සොබා දහමේ අපූරු නිමැවුම් රැසක් තිබෙනවා.ඒ සියල්ල කැමරා කාචයක් හරහා සිනමා තිරයට ගෙන ඒමෙන් විඳිය හැකි සුන්දරත්වය අනන්තය. එසේම ශ්‍රී ලංකාව සහ ඉන්දියාව අතර සිනමා කර්මාන්තය හා සම්බන්ධ අවස්ථා, අත්දැකීම් හුවමාරුකර ගැනීමටත් මෙමඟින් සුවිශාල ඉඩක් ලැබෙනවා.”සුපිරි නළු සල්මන් ඛාන් සමඟ අසින්ද මේ මොහොත වන විටත් ශ්‍රීී ලංකාවේ රැඳී සිටී. ‘රෙඩී’ චිත්‍රපටය නිෂ්පාදනය කිරීම සඳහා කෝටි පනහක් පනස් පහක් අතර මුදලක් වැය වෙතැයි අපේක්ෂා කෙරේ.2010 ජූලි මස 18 දින දක්වා දින තිහකට අධික කාලයක් ‘රෙඩී’ චිත්‍රපටයේ රූගත කිරීම් කොළඹ සහ ආශ්‍රිත ප්‍රදේශවල පැවැත්වේ. මේ චිත්‍රපටයේ දර්ශනවලින් 50%ත් 60%ත් අතර ප්‍රමාණයක් ශ්‍රී ලංකාවේදී රූගත කෙරෙයි. එකසිය හතළිහක පමණ සිනමා නිර්මාණ ශිල්පීන් කණ්ඩායමක් ‘රෙඩී’ චිත්‍රපටයේ රූගතකිරීම් සඳහා මේ රටට පැමිණ තිබේ.’රෙඩී’ චිත්‍රපටයේ ශ්‍රී ලංකාවේ සමාරම්භක රූගත කිරීම ඇරඹුණේ ශ්‍රී ලංකාවේ විස්මයජනක වෛද්‍යවරයා වන ඒලියන්ත වයිට් මහතාගේ ආශිර්වාදයත් සමඟය. ජනාධිපති මහින්ද රාජපක්ෂ මැතිතුමන්ගේ් මැදිහත්වීම මත ශ්‍රී ලංකාවට පැමිණෙන සියලුම බොලිවුඩ් විශේෂ අමුත්තන් සඳහා වෛද්‍ය ඒලියන්ත වයිට් මහතාගෙන් නොමිලේ ප්‍රතිකාර ලබා ගැනීමේ අවස්ථාව ද සලසා දී ඇත.මෙම චිත්‍රපටයේ නිෂ්පාදකවරුන් වන රාජම් රාවේල් සහ කිෂන් කුමාර් අදහස් දක්වමින්,’චිත්‍රපට කර්මාන්තයේ නියැලෙන්නන්ට ශ්‍රී ලංකාව ඉතා අගනා ගමනාන්තයක් බව නිසැකය. ශ්‍රී ලංකාවේ තිබෙන දර්ශන පථ මනස්කාන්තය. ආහාර ඉතා ප්‍රණීතයි. ජනතාව ආගන්තුක සත්කාරවලට ඉතා ළැදියි.සැබැවින්ම ශ්‍රී ලංකාව කියන්නේ චිත්‍රපටයක් රූගත කිරීම සඳහා අතිශය මනරම් භූ®මි භාගයක්. මේ චිත්‍රපටයේ රූගත කිරීම් සඳහා ශ්‍රීී ලංකාවට පැමිණීමට හැකිවීම සම්බන්ධයෙන් අපි දැඩි සතුටට පත්වෙනවා.’ පැවැසූහ.FICCI හි සමීක්ෂණවලට අනුව බිලියන 2.8 පිරිසක් සුපිරි බොලිවුඩ් චිත්‍රපටයක් නිකුත් වී පළමු සතිය ඇතුළත එය නරඹති. පළමු දින 15මාධ්‍ය හමුවට සහභාගි වූ අසින්, සල්මන් ඛාන් ඇතුළු පිරිසඇතුළත දී ලොව පුරා බිලියන 4.8ක පිරිසක් එය නරඹති. ඉන්දියාවේ මෙන්ම ලොව පුරා අනෙකුත් රටවලද බෙදා හැරීම සඳහා චිත්‍රපටයේ පිටපත් 2000ක් සැකසේ.සාමාන්‍යයෙන් ලොව රටවල් 50 – 60 අධික සංඛ්‍යාවකට චිත්‍රපටය බෙදා හැරේ. දකුණු සහ නැඟෙනහිර ඉන්දියානු රටවල්, ස්විට්සර්ලන්තය, ජර්මනිය, ඔස්ට්‍රියාව, දකුණු අප්‍රිකාව, ඔස්ටේ‍්‍රලියාව, සිංගප්පූරුව, මුරුසිය, එක්සත් අරාබි එමීර් රාජ්‍යය, නවසීලන්තය, කොරියාව, කෙන්යාව, ටැන්සානියාව, ශ්‍රී ලංකාව, උතුරු අප්‍රිකාව, ඇමරිකා එක්සත් ජනපදය, කැනඩාව, එක්සත් රාජ්‍යය, ස්පාඤ්ඤය, ප්‍රංශය, ඕලන්දය ඒ අතරින් ප්‍රමුඛ වේ. ’රෙඩී’ චිත්‍රපටය 2011 වසරේ ජූලි මාසයේ දී නිකුත් කෙරෙන අතර එය ඉන්දියාවේදී තිරගත කිරීමට සමගාමීව ශ්‍රී ලංකාවේදී ද තිරගත කෙරේ.හේමාලි විජේරත්නඡායාරූප - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>11</day>
    </date>
    <link>http://www.silumina.lk/2010/07/11/_art.asp?fn=av10071110</link>
    <topic>රටම මාව දැනගත්තේ‘මිරිඟුවෙන්’</topic>
    <author>චන්ද්‍ර ශ්‍රී සෝමසිරි</author>
    <content>රටම මාව දැනගත්තේ‘මිරිඟුවෙන්’ඩබ්ලිව්. ප්‍රේමරත්නතම හද බැදි ගායක දෙපළ වන ජෝතිපාලයන්ගේ හා මිල්ටන් පෙරේරාගේ හැඟුම්බර ළයාන්විත ගී හඬට පෙම් බැඳි මේ තරුණයා පාසල් වේදිකාවේදී මෙන් ම මඟුල් තුලා සාජ්ජවලදී ද එම ගී මැනවින් ගයමින් කා අතරත් ප්‍රසාදය දිනා ගත්තේ ය.කොලොන්නාව ටෙරන්ස් විදුහල් මෑණියන් සෙවණේ සිප් සතර කරද්දී ම චිත්‍රපට පසුබිම් ගී ගැයීමේ අහඹු වාසනාව හිමි කරගත්තේ ද ඔහුගේ ඒ සහජ ගායන කුසලතාව හේතුවෙනි. හැඟුම්බර ව ගී ගැයීමේ අපූරු පන්නරයක් පළ කළ මේ ‘කෝඩුකාරයා’ ට චිත්‍රපටයකට ගී ගැයීමේ වරම් ලැබීම එකල සිනමා කර්මාන්තයේ නියැළි බොහෝ දෙනෙකු තුළ තරමක කසු කුසුවක් ඇති කළ සිදුවීමක් වූවාට සැකයක් නැත.අප මේ කතා කරන්නේ 70 දශකයේ සිංහල සිනමා වංශ කතාවට එක්වූ ‘මිරිඟුව‘ චිත්‍රපටයෙන් පළමු වරට ගායන ලොවට පිවිසි ඩබ්ලිව්. ප්‍රේමරත්නයන් ගැනය. අමරසේන කුමාරසිංහ නිෂ්පාදනය කොට අධ්‍යක්ෂණය කළ 1972 වසරේ තිරගත වූ ‘මිරිඟුව‘ ට ප්‍රේමරත්නයන් ගැයූ ‘මිහිලියගේ තුනු සපුව පුරා’ ගීතය සිනමා ලෝලීන් අතර එදත් අදත් එකසේ ජනප්‍රියය. කරුණාරත්න අබේසේකරයන් රචනා කළ ආර්.ඒ. චන්ද්‍රසේනයන් සංගීතවත් කළ එම මෙම ගීතය තම සංගීත දිවියේ අමරණීය සිහිවටනය බව ප්‍රේමරත්නයන් පවසන්නේ ගෞරව පූර්වක හැඟීමෙනි.ප්‍රේමරත්න තුළ සංගීතය ගැන ඇල්මක් ඇති වන්නේ ගෙදර පරිසරයෙනි. තම පියා සංගීතයට ළැදි අයකු වීමත් සර්පිනාව තබ්ලාව ඇසුරින් ඉඳහිට නිවසේ පැදුරු සාජ්ජ දැමීමත් සංගීතය කෙරෙහි ඔහුගේ උනන්දුව තවත් වැඩි දියුණු කළේ ය. මෙය තේරුම්ගත් පියා ආර්.ඒ. චන්ද්‍රසේන සංගීතවේදියාණන් වෙත ඔහු යොමු කළේ ඒ පිළිබඳ වැඩිදුර හැදෑරීමක් ලබාදෙනු අටියෙනි.‘මිරිඟුව‘ චිත්‍රපටයේ මං යුග ගීයකුත් ගායනා කළා. ජී.එස්.බී. රාණි පෙරේරාත් එක්ක. ‘සෝබන කෝමලියන් මුකුළුපාන කාලයේ’ නමින්. ඒකත් ඒ කාලෙ හරිම ජනප්‍රිය වුණා. ඉන් පසු තිලක් කරුණාතිලක සංගීත වේදියාණන්ගේ යොමු කිරීමෙන් හෙන්රි චන්ද්‍රවංශගේ ‘සේයාවක් පසුපස’ චිත්‍රපටයට රාණි පෙරේරාත් සමඟ සාගර මත සඳ කිරණ වැටී - බලන්න නංවන කොමළ කැටී’ ගීය ගැයුවා.ධර්ම ශ්‍රී කල්දේරා අධ්‍යක්ෂණය කළ ‘සැපත සොයා’ චිත්‍රපටයට රාණි පෙරේරාත් සමඟ ගැයූ ‘ඈත චන්දන හිමේ සිසිල දේ’ ගීතය සංගීතවත් කළේ ප්‍රේමසිරි කේමදාස මහත්තයා. කේමදාස මාස්ටර් මේ ගීතයට මාව තෝර ගත්තේ කලින් චිත්‍රපටවල මගේ ගීත අහල පැහැදිලයි. මේ හැරුණු කොට කිංකිණිපාද, යළි ඉපිදේ, සෙලීනාගෙ වලව්ව, අකුණු පහර, නයනා, හිත හොඳ නම් වරදින් නෑ, දෙවියනේ සත්‍ය සුරකින්න, ඇයි ඔබ තනිවෙලා. ඇතුළු එකල ජනප්‍රිය වූ චිත්‍රපට 12 කට විතර මං ගීත ගායනා කළා.”ප්‍රේමරත්න ගුවන් විදුලියට සම්බන්ධ වූයේ 1968 වසරේ සරත් විමලවීරයන්ගේ මැදිහත්වීමෙනි. ඒ ඔහු චිත්‍රපට ගී ගායනයට එක්වී වසර 8 ක් පමණ ගෙවීමෙන් පසුව ය. වෙළෙඳ සේවයේ සහ ස්වදේශීය සේවයේ සරල ගී ගායකයකු ලෙස ජනප්‍රිය ගුවන් විදුලි ගී රැසකට ඔහු හිමිකම් කියයි. ඒ අතරින් කේ.ඩී.කේ. ධර්මවර්ධන ලියූ අමකර කුරවි සරින්, එක ගම එක පෙදෙසක, උපාලි ධනවලවිතාන ලියූ නුවන් දෑල සරසන්න, මදහස මුවපාන කඳුතීරයේ, ධර්මසිරි ගමගේ ලියූ නාගපුරෙන් නා රදු දුව විලස පැමිණි ළඳේ වැනි ගීත ලෝලීන්ගේ මතකයේ අදත් රැව්දේ.මාධ්‍ය හරහා තම ගීත රසිකයින් අතරට ගෙනයාමට අත හිත දුන් අය අතර ෂාන් කනගරත්න, සිඩ්නි චන්ද්‍රසේකර, කමල් ධනවලවිතාන, ප්‍රියන්ත විජේසිංහ, අජිත් ගම්ලත් වැන්නවුන් කෘත ගුණවේදීව ඔහු සිහිපත් කරයි.දසක හතරක් ඉක්මවූ තම කලා දිවියේ ශෝකජනක සිදුවීමක් ඔහු සිහිපත් කළේ මගේ පෙරැත්තය නිසාමය. ඒ 2004 වසරේ ඩෙංගු රෝගයට ගොදුරු වූ චානිකා සංදීපනී දියණිය මෙලොවින් සමුගැනීමයි. සිය දියණියගේ හදිසි වියෝවෙන් කම්පනයට පත්වීම හේතුවෙන් සෑහෙන කාලයක් කලා කටයුතුවලින් ඈත් වී සිටීමට සිදුවූ බව ඔහු කීවේ දෑසට කඳුළක් එක්කරමිනි. බිරිඳත් (දයා අමරසේකර) ලොකු දුවත් (හංසි සුභාෂිනී) සමඟ නිවෙසේ පසුවෙන හැම මොහොතකම පොඩි දුව නැති සාංකාවෙන් තමන් මහත් කම්පාවට පත්වන බව ඔහු අදත් පවසයි.2002 වසරේ ‘රිදී කුමාරි’ නමින් ඒක පුද්ගල ගීත ප්‍රසංගයක් පැවැත්වූ ඔහු එය පසුව වාර ගණනාවක් ම ඉදිරිපත් කළේ සහෝදර ශිල්පීන්ගේ නොමසුරු සහයෝගය ලැබීම හේතුවෙනි. ජනප්‍රිය ගීත රැසක් එක්කොට ‘රිදී කුමාරි’ නමින් මුල් ම කැසට් පටය නිකුත් වුණේ ප්‍රවීණ ගීත රචක උපාලි ධනවල විතානගේ මැදිහත්වීමෙනි.ඉන්පසු ‘මංගලම් ගී’, ‘ප්‍රේම් ගී මධාරා’, ‘සුදු දුව සුදු ඇඳලා’, ‘ඈත චන්දන හිමේ’ (නුගේගොඩ ඉන්දික මියුසික් නිෂ්පාදනයක්) නමින් ඔහුගේ ජනප්‍රිය ගී, ඇතුළත් කැසට් පට කිහිපයක් නිකුත් විය. මින් ‘සුදු දුව සුදු ඇඳලා’ එළි දැක්වූයේ සමුගත් දෝණිය වෙනුවෙනි. ආර්ථික අපහසුකම් මුල් නොවන්නට ප්‍රේමරත්නයන් තම ජනප්‍රිය ගීත තව තවත් රසිකයන් වෙත තිළිණ කරනු නොඅනුමානය.දසක හතරක් ඉක්මවූ ඔහුගේ ගායන දිවියේ මිහිරි අත්දැකීම් මෙන් ම අමිහිරි සිදුවීම් ද නැත්තේ නොවේ. ඒවා එකින් එක දිග හැර හිත පාරවාගන්නට ඔහු කැමැති නැත. එවන් එක් සිදුවීමක් ඔහුගේ මතකයේ තවමත් රැඳී පවතී. එවක ප්‍රකට චිත්‍රපට නිෂ්පාදකවරයකු වූ ජබීර් ඒ. කාදර්ගේ ‘සුජාගේ රහස’ චිත්‍රපටයේ පසුබිම් ගීතයකට ප්‍රේමරත්නට ඇරැයුම් ලැබුණේ හිතවතකු වන වින්සන්ට් හෙට්ටිආරච්චි නැමැත්තාගේ මැදිහත්වීමෙනි. ගිතය පුහුණු වී සියල්ල නිමවූ පසු චිත්‍රපටය ප්‍රදර්ශනය කරන විට එම ගීතය වෙනුවට එවක ජනප්‍රිය වෙනත් ගායකයකු ගැයූ ගීතයක් ඇතුළත් කර තිබුණි.ප්‍රේමරත්න සංගීත ප්‍රසංග සඳහා ප්‍රංශය, ජර්මනිය, ඩුබායි, කුවේට්, බැංකොක්, අබුඩාබි වැනි රටවල් කිහිපයකම සංචාරය කළේ ය. මින් ප්‍රංශයේ සංචාරයට එවක ජනප්‍රිය ශිල්පිනියක වූ ජී.එස්.බී. රාණි පෙරේරා ද එක්විය. මේ සඳහා අනුග්‍රහය දක්වා ඇත්තේ ප්‍රංශයේ වෙසෙන ශ්‍රී ලාංකේය කලාකරුවන් වන ලයනල් - සුසිලා මල්ලිකාරච්චි යුවළ ය. හැටේ දසකයේ මියුරු ගීතාවලියට අරුත් බර නිර්මාණ රැසක් එක් කළ ප්‍රේමරත්න සිය බිරිඳත් දියණියත් සමඟ සිය නිවෙසේ අද නිහඬ දිවියක් ගත කරයි.එදා මෙන් රට වටා ගී ප්‍රසංග සඳහා ඔහු ඇරියුම් නොලබයි. ජීවිතයේ සැදෑසමය සැහැල්ලුවෙන් ගෙවන ඔහු ජීවිකාව පවත්වාගෙන යෑම සඳහා වෙනත් කිසිදු වෘත්තියක යෙදීමට ඔහුට හිත් නොදෙයි.ඒක පුද්ගල ගීත ප්‍රසංගයක් පවත්වා තම නිර්මාණ ඉදිරි පරපුරට හඳුන්වාදීමට හැබෑ උනන්දුවක් වුවමනාවක් තිබුණ ද ඒ සඳහා බරපැන දැරීමේ හැකියාවක් ද අද ඔහුට නැත. හෙළ ගී කෙතෙන් ඩබ්ලිව්. ප්‍රේමරත්නයන්ගේ සුගායනීය හඬ පුරන්ව වියැකී යන්නට නොදී සුරැකිව පවත්වාගෙන යාමේ වගකීම කවරකු විසින් හෝ බාරගන්නේ නම් ඒ සඳහා සුදුසුකම කාලය මේ යැයි මම හඟිමි.චන්ද්‍ර ශ්‍රී සෝමසිරිඡායාරූපය - විමල් කරුණාතිලක‘හිරු FM’රේඩියෝව සිය 12 වන උපන්දිනය පසුගිය දා අභිමානවත් සහ චාම් ලෙස සැමැරුවා. වසර 12 ක් මුළුල්ලේ ලද අභියෝග, ජය පැරදුම් මතින් ‘හිරු ජ්ර්’ශ්‍රාවක ජනතාව අතර ගොඩනගාගත් ඒ අභිමානවත් අනන්‍යතාව පිළිබඳව කතාබහ කරන්නට එක්වුණේ එහි වැඩසටහන් අධ්‍යක්‍ෂ අරවින්ද ලොකුගේ.’හිරුට අවුරුදු 12 ක් ගෙවෙන මේ මොහොතේ අපිට සතුටු වෙන්න පුළුවන් හිරු වගේම අපේ ‘හිරු FM’’රේඩියෝවටත් හුඟාක් උඩින් ඉන්න පුළුවන් වීම ගැන. ගුවන්විදුලි නාලිකාවක ප්‍රධාන වත්කම අසන්නන්. අපි අපේ ශ්‍රාවක ජනතාව වෙනුවෙන් ඔවුන්ට සමීප බොහෝ වැඩසටහන් ප්‍රමාණයක් මේ වන විට ඉදිරිපත් කරල තිබෙනවා. ඒක පැහැදිලි වෙන්නේ මේ මොහොතේ කොපමණ ජනතාවක් අපිත් එක්ක සම්බන්ධවෙලා ඉන්නවද කියන එකෙන්.අද වන විට ‘හිරු FM’’කියන්නේ ලංකාවේ අංක එකේ ජනපි‍්‍රයම ගුවන්විදුලි රේඩියෝව. එය ජනතාව අපට දීපු සම්මානයක්. මේ ගෙවීගිය වසර 12 පුරාම ‘හිරු ජ්ර් අලුත් අලුත් දේවල් ජනතාවට හඳුන්වා දී තිබෙනවා.අපේ 12 වන සංවත්සර සැමරීම වෙනුවෙන් ජනතාවට ‘හෙලිකොප්ටර්’ මඟින් ත්‍යාග බෙදාදීමට අපි කටයුතු කළා. එයට හුඟාක් ඉහළ ප්‍රතිචාර අසන්නන්ගෙන් ලැබුණා. ඉතාම කුතුහලය දනවපු අවස්ථාවක් වුණා මෙය. ඊට අමතරව මුදල් ත්‍යාග, ගුවන් ටිකට්පත් සහ විවිධාකාරයේ ත්‍යාග අපි අපේ අසන්නන්ට ලබා දුන්නා. මෙය ඇත්තටම අපේ කළමනාකාර අධ්‍යක්‍ෂක රේනෝ සිල්වා මහතාගේ අදහසක්.ඊට අමතරව ගායක ගායිකාවන් සිය ගණනක් එකතු කරල සංගීත ප්‍රසංගයක් පැවැත්වීමත් අපූරු දෙයක් වුණා. අසන්නන්ට විනෝදය සතුට වගේම අතමිට සරුකරගන්නත් හැකිවන පරිදි මේ 12 වන සංවත්සරය සමරන්න ලැබීම සතුටට කරුණක්.මේ වසර 12 පුරාම අපි අපේ රේඩියෝ ගමන ගියේ අපටම අනන්‍ය වූ අපි විසින්ම ගොඩනඟාගත් ක්‍රමවේදයකට, සම්ප්‍රදායකට අනුවයි. ඒ නිසා මේ 12 වන සංවත්සරය ‘කෙළින් දොළහක්’ ලෙස නම් කරන්නට අපි කටයුතු කළා. ‘හිරු FM’ රේඩියෝව පටන් ගත්තේ අලුත් රේඩියෝ කලාවක් සමාජයේ ඇති කරන්න බලාගෙන. රේඩියෝ කලාව හැම තත්පරෙන් තත්පරේට වෙනස් වෙනවා.අසන්නන්ගේ රුචිකත්වයත් සමඟම. ඒ දේවල් ඉතා හොඳින් තේරුම් ගනිමින්, එයට ගැළපෙන පරිදි, ඒවා ගවේෂණය කරමින් ලෝකයේ භාවිතා වන ඉහළම තාක්ෂණය යොදාගෙන විකාශන කටයුතු කරන්න හිරු අදත් හෙටත් සූදානම්. ඉදිරි අනාගතයේදීත් අසන්නන් වෙනුවෙන් ඕනෑම පෙරළියකට හිරු සූදානම්.තුෂාරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>11</day>
    </date>
    <link>http://www.silumina.lk/2010/07/11/_art.asp?fn=av10071112</link>
    <topic>මුල්ම නවකතාව පළ කළේ ඉඩමක් විකුණලා</topic>
    <author>හේමාලි විජේරත්න</author>
    <content>මුල්ම නවකතාව පළ කළේ ඉඩමක් විකුණලාකැත්ලීන් ජයවර්ධනකැත්ලීන් ජයවර්ධන පුරා දශක තුනකට අධික කාලයක් තිස්සේ මෙරට සාහිත්‍ය කලා පෝෂණය පිණිස සිය නිර්මාණ දායකත්වය පිරිනැමූ ලේඛිකාවකි. නවකතා, කෙටිකතා, කාව්‍ය මෙන් ම ප්‍රකට ගුවන් විදුලි නාට්‍ය රැසක් ද රචනා කළ ඇය ලේඛන කලාවට සම්බන්ධ රැකියා කිහිපයකම නියුක්ත වූවා ය.මිනිස් මනසේ අභ්‍යන්තරයට කිඳා බසිමින් සියුම් ලෙස මානුෂීය සබඳතා පිළිබඳ සිය නිර්මාණ ඔස්සේ ගෙන හැර දැක්වීමට ඈ දක්වන්නේ සුවිශේෂී දක්ෂතාවයකි. ඇගේ නාට්‍ය පිටපත් මෙන් ම ඈ විසින් රචිත නවකතා ද විවිධ අවස්ථාවන්හි දී සම්මානයන්ට ද බඳුන් වූවේය.ලේඛිකාවක වශයෙන් පමණක් නොව පෞද්ගලික ජීවිතේ ගෘහණියක්. බිරිඳක් මෙන් ම වගකිව යුතු රැකියාවක් ද කළ ඇය මේ සියලු කාරණත් සමඟ නොකඩවා සිය ලේඛන කටයුතු ද පවත්වාගෙන ගියා ය. ඒ පිළිබඳව ඇයත් සමඟ කළ සුහද කතා බහකි මේ.“ඇත්තටම කිව්වොත් මම ලියන්න පටන් ගන්නේ මම පාසලේ හතේ අටේ පංතියේ ඉගෙන ගන්න කාලේ ඉඳලමයි. ඒ කාලේ මට මතකයි පත්තරේටත් විවිධ කතා, කව් ලිව්වා. මට මතකයි තිලකරත්න කුරුවිට බණ්ඩාර සම්බන්ධව සිටි ‘උදය’ වගේ පත්තරේක මගේ මුල්ම කෙටි කතාව පළ වුණේ. ඊට පස්සේ 1975 - 76 කාලෙදි වගේ ‘සිළුමිණ’ පුවත්පතට මම කෙටි කතාවක් යැව්වා. දයාසේන ගුණසිංහ මහත්මයා වෙන්න ඕන ඒ කාලේ ඒ කතාව බලල පුවත්පතේ පළ කළේ. ඒක මට හරි ලොකු සතුටක් වුණා. ඒ මොකද මම යවපු පළවැනි කතාවම පළවුණානේ. බොහෝ දෙනෙක් කියනවා 10 - 15 ක් යැව්වට පස්සෙ තමයි එකක් පළවුණේ කියලා. නමුත් මට එහෙම වුණේ නෑ. ඒ කාලේ හැටියට මම දන්න හඳුනන කෙනෙක් පත්තරවල හිටියෙත් නෑ. ඒ කාලේ බැලුවේ පුද්ගලයා කවුරු වුණත් නිර්මාණය හොඳ ද කියන එක විතරයි.කැත්ලීන් ක්ෂේත්‍රයට ආවේ කොහොමද කියන්න බොහෝ දෙනෙක් දන්න කරුණක්. ඒ වුණත් ඒ අතීතය ඉදිරියේදී ලේඛන කලාවට එන කාට හෝ ආදර්ශයක් සපයන්න පුළුවන්. පුංචි කාලේ ඉඳන් ම ලියන්න, කියවන්න කැත්ලීන් තුළ ඇති වුණු මේ ආසාවට බොහෝ විට හේතුවක් වෙන්නේ ඇගේ ආදරණීය අම්මා.“මම පුංචි කාලේ කතන්දර අහන්න හරිම ආසයි. කතන්දරයක් අහන්නේ නැතුව බත් කටක් කාපු දවසක් පුංචි කාලේ මට තිබුණේ නෑ. අපේ අම්මා බත් පිඟාන ළඟ තියාගෙන මට ලස්සන ලස්සන කතන්දර කියනවා. ඉතිහාස කතා, ජනකතා, ජාතක කතා ඔය ආදී නොයෙක් වර්ගයේ කතා ඇය කියනවා. අන්තිමේ දී කතා ඉවර වුණාම ඇයම හද හදාත් කියනවා. අම්මගේ මේ කතා අහල මට ලොකු ආසාවක් ඇති වුණා කතන්දර කියවන්න. ඇත්තටම අකුරු ඉගෙන ගන්න වුණත් උනන්දු වුණේ කතන්දර කියවීමේ ආසාවට.කැත්ලීන්ගේ ළමා කාලය කතන්දරවලින් පිරුණු එකක්. තව තව කතන්දර ඉගෙන ගන්න ඕන නිසා ඇය හොඳට ඉගෙන ගන්නවා. ඇගේ පියා තැපැල් ස්ථානාධිපතිවරයෙක් නිසා වරින් වර තැන් තැන්වලට මාරුවෙනවා. මේ නිසා ම එකතැනකින් ඉගෙන ගැනීමේ වරම කැත්ලීන්ට අහිමි වෙනවා. තාත්තගේ ස්ථාන මාරුවත් එක්ක ඈ විවිධ පාසල්වලට ඇතුළත්වෙනවා. සිංහල බෞද්ධ පරිසරයේ පමණක් නොව පෞද්ගලික පාසල්වලට පවා ඈට යන්න සිද්ධ වෙනවා. මේ නිසා ඇගේ සාහිත්‍ය පෝෂණයට පාසලෙන් ඒ තරම් ම හයියක් නොලැබුණු බවයි කැත්ලීන් කියන්නේ.“අපේ අම්මගේ කතන්දර කලාව නිසා මම ලේඛන කලාවට කැමැති වුණා. ඒ වගේ ම මම බොහෝ දේ කියවන්න පටන් ගත්තා. පොත් ලියන්න කියවීම අනිවාර්යයි. නමුත් ඒකම විතරක් මදි ලේඛනයට යොමු වෙන්න. යම් යම් දේ ප්‍රශ්න කරමින් හිතන්න පුළුවන්කම තිබෙන්න ඕන.කැත්ලීන් අ.පො.ස. උසස් පෙළ කරල නිවෙසේ ඉන්න අතරතුරදී ඇගේ මව මිය යනවා. මේ හේතුව නිසා ම ඇගේ ජීවිතයට යම් යම් දුෂ්කරතා එළඹෙනවා. නැවත අවුරුදු 03 - 04 න් ඇගේ පියාත් ඈ හැර යනවා. මව් පිය වියෝගය ඇගේ කවි හිතට දැඩි ලෙසම දැනෙන්න ගන්නවා. මේ නිසා මේ කාලය ඇතුළත ඈ අතින් බොහෝ කවි ලියවෙනවා.“ඇත්තටම අම්මා, තාත්තගේ වියෝගය පසුබිම් කරගෙන ඒ කාලේ මගේ අතින් බොහෝ කවි ලියවුණා. දැන්නම් කවි ලියන්නෙම නැති තරම්. ඔය අතරෙදි තමයි මම ගුවන් විදුලි නාට්‍ය රචනා කරන්නට පෙලඹෙන්නේ. සුගතපාල ද සිල්වා මහත්මයා නිසා තමයි ඒක සිද්ධ වෙන්නේ. මම හිතන්නේ දාහකට වැඩිය ගුවන් විදුලි නාට්‍ය මම රචනා කරලා ඇති. සමහර දවසට ඔහු මට කතා කරල කියනව මට අනිද්දාට නාට්‍යයක් ඕන කියලා. ඉතින් මම අහනව චරිත කීයද කියලා. ගැහැනු තුනයි පිරිමි තුනයි කියනවා. ඒ විදියට කලබලයෙන් ලියපු නාට්‍යවලට උන්ඩා සම්මාන පවා ලැබුවා.“අම්මා තාත්තගේ වියෝගයෙන් පස්සේ ඇගේ ජීවිතේටත් වගකීම් පැමිණෙනවා. ඊට පස්සේ ඇය ලොකු අම්මා ළඟට යනවා. මේ සියලු ප්‍රශ්න මැද්දෙ තමයි ඇය ඇගේ පළවැනි නවකතාව ‘බලන් කඩතුරා හැර දෑසේ’ ලියන්නේ.බලන් කඩතුරා ලියලා අත් පිටපත තියාගෙන මම හිතනවා මේක මිනිස්සු ඛ්යවයි ද? කියලා. ඊට පස්සෙ මම කරුණාසේන ජයලත් මහත්මයා ළඟට මගේ අත්පිටපත අරගෙන යනවා. මම ඔහු හඳුනාගෙන හිටියෙත් නෑ. ඔහුට අත් පිටපත දීලා සති දෙකකින් විතර ඉතාම හොඳ සහතිකයක් මට ලැබෙනවා. මේ උත්තේජනයෙන් තමයි මම මගේ පළවැනි පොත මුද්‍රණය කරන්නේ. එතකොට මට සල්ලි තිබුණෙත් නෑ. තාත්තා මගේ නමට ලියපු පොඩි ඉඩමක් විකුණල තමයි පොත ගැසුවේ.කැත්ලීන් බයෙන් බයෙන් පළ කළ පළවැනි පොත මාස 06 න් විකිණිලා ඉවරවෙනවා. ඒ නවකතාව ගැන විවේචන ලිපිත් රැසක් එකල පුවත්පත්වල පළවෙනවා. ඇගේ ධෛර්යය තව තවත් වැඩිවෙනවා. ඈ දෙවැනි නවකතාව ‘ඉන්දුමතී’ ත් මුද්‍රණය කරනවා.පළමු පොත් දෙක මුද්‍රණයෙන් පස්සේ ඈ ඇගේ පෞද්ගලික දිවියේ නව එළඹුමකට පිවිසෙනවා. ඒ මුද්‍රණාලයකදිම මුණ ගැසුණු රනිල් ඇල්විටිගල සමඟ විවාහ දිවියට එළඹීමෙන්. ඇයට තව තවත් වගකීම්, යුතුකම් එකතු වෙනවා. ඒ වුණාට කිසිම මොහොතක ලේඛන කලාව නවත්වන්නේ නැහැ. ඒ විතරක් නොවෙයි ඈ වෙනත් රැකියාවක ද නියුතු වෙනවා.විවාහය, රැකියාව සහ ලේඛනය එක්ක මම කාර්ය බහුල වුණා තමයි. නමුත් ඒ කිසිදෙයක් නොලියා ඉන්න මට හේතුවක් වුණේ නෑ. ගෙදර ගෘහණියක් විදියට උයන පිහන කටයුතු මගේ අතින් ම ඉෂ්ට වුණා. අදටත් එහෙමයි. රැකියාවට ගියාම රැකියාවේ කටයුතුත් අඩුවක් නැතුව කරන්න මම වගබලා ගත්තා.හැබැයි මේ හැම දේකටම මගේ මහත්තයා ගෙන් ලැබුණේ ලොකු සහයෝගයක්. මුලින් ම මම රැකියාව කළේ ‘පෙරමඟ‘ සඟරාවේ සංස්කාරක මණ්ඩලයේ ඊට පස්සේ නිවාස හා ඉදිකිරීම් අමාත්‍යාංශයේ ප්‍රවෘත්ති නිලධාරිනිය වශයෙන් අවුරුදු 12 - 13 ක් සේවය කළා. ඊට පස්සෙ ජල සම්පාදන හා ජලාපවහන මණ්ඩලයේ මහජන සම්බන්ධතා නිලධාරිනිය හැටියට කටයුතු කළා. මේ අතරතුර තමයි අපි අලුත් ගෙදර හදලා පදිංචියට ආවේ. ඊට පස්සේ මම රැකියාවෙන් අස්වුණා.”ප්‍රේම සම්බන්ධයකින් විවාහ වුණ කැත්ලීන් ගේ ජීවිතයට සම්බන්ධ වුණු රනිල් ඇගේ ලේඛන දිවියට තව තවත් ධෛර්යය සැපයුවා. ඇගේ බොහෝ පොත් හි කවර නිර්මාණ ශිල්පියා වන්නේ ද ඇගේ සැමියා රනිල් ඇල්විටිගලයි.“මම කොච්චර කාර්ය බහුල වුණත් මගෙන් කෙරෙන්න ඕන හැම දෙයක් ම මගේ අතින් කරන කෙනෙක් මම. ලියන්න උවමනාව තියෙන කෙනෙකුට කාලය කියන එක ඒ හැටි ප්‍රශ්නයක් නොවෙයි. කාර්ය බහුල කෙනෙකුට ලැබෙන පුංචි අවකාශයත් ඇති ලියන්න.අනිත් කාරණාව තමයි ගෙදරින් මට ලැබෙන නිදහස. මම ගොඩාක් ලියන දවසට සමහර විට මම රෑ දොළහ, එක වෙනකම් ඇහැරල ඉන්නවා නම් රනිලුත් මාත් එක්ක ඇහැරල ඉන්නවා. ඒ වගේ දවසට එයාම අහනව “කෑම එළියෙන් ගේන්නද” කියලා. ඒ මම කියලා නොවෙයි. ඒ වගේ අවබෝධයක් ඔහුට තිබෙන නිසා මේ කටයුතුවලට ඔහුගෙන් ලැබෙන්නේ විශාල ධෛර්යයක්.කැත්ලීන් කියන්නේ සැමියා ගැන උපන් අසීමිත සෙනෙහසකින්.පළමු නවකතාව ‘බලන් කඩතුරා හැර දෑසේ’ සිට ‘ඉන්දුමතී’, ‘කළු සුදු’, ‘රාත්‍රියේ පශ්චිම යාමය’, ‘දාදු කැට’, ‘හිම කඳු’, ‘සංතර්පණය’, ‘කුරුටු ගීතය’, ‘වැල් පාලම’, ‘තඹරවිල’, ‘ඹ්ධබභඵ ර්‍ථධදඤ’, ‘අග්නි චක්‍ර’, ‘සතිපූජා - 1, 2’, ‘සත්‍යකම’ දක්වා ඈ ගමන් මග සැබැවින් ම සුන්දරයි. ඒ ඈ සිය නිර්මාණ වෙනුවෙන් අසීමිත පාඨක ජනාදරයත් දිනාගන්නියක නිසාවෙනි.හේමාලි විජේරත්නඡායාරූප - ගීත් ද මෙල්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>11</day>
    </date>
    <link>http://www.silumina.lk/2010/07/11/_art.asp?fn=av10071113</link>
    <topic>හද පුදසුන</topic>
    <author>යමුනා මාලිනි පෙරේරා</author>
    <content>හද පුදසුනඑදා මෙදා තුර සෑම ගමනකම අවසානයක් ඇත්තේ ය. ඒ අවසානය සතුටක් දෙන්නට පුළුවන් ය. දුකක් දෙන්නත් පුළුවන් ය. නමුත් ජීවිත ගමනක අවසානය ගැන ඔබට කුමක් සිතේ ද? ජීවිත ගමන කෙළවර කරන්නා මරණයෙහි නතරවෙයි. ඔහු සුවෙන් නික්මයයි. ජීවිතයෙහි නතර වෙන්නා ඒ දුකින් පීඩා විඳියි.ප්‍රේමයෙන් වෙළී සිටිනා දෙදෙනෙකු සැමවිටම ප්‍රාර්ථනා කරන්නේ එකම වරකදී එකම මොහොතකදී ජීවිතයේ මේ ගමනාන්තයට එළැඹීමටය. ඒ දෙදෙනාගෙන් කෙනෙකුගේ වියෝව අනෙකාට දරාගන්නට බැරි නිසා ය.කෙසේ වෙතත් ඒ සියල්ල තීරණය වන්නේ එකිනෙකාගේ ඉරණම මගින් ය. දෙදෙනා කෙතරම් දුරකට එකෙකු වුව ද දෙදෙනාට ඇත්තේ ඉරණම් දෙකක් නිසා ය. විරහ කාව්‍යයක මිහිර අප විඳින්නේ අපූරු ආකාරයකට ය. වියෝවූ තැනැත්තා කොහේ හෝ යහතින් සිටි යැයි සිතා සිත හදාගත හැකි ය. නමුත් ජීවිතයෙන් වියෝ වූ කෙනෙකු ගැන... එසේ සිතා සිත හදාගත හැකි ද?එදා මෙදාතුර කඳුළට විවර වූ දෑස් පියන්පත් කවුළු වසා ළයේ ගලා ගිය සෙනේහයේ සුව සිනා පිරූ රත් දෙතොල් පියා මිලාන වී ගිය රෝස කුසුම් පෙති කම්මුල් සුදු මැලි පාට පොවා දෑත ළයේ බැඳ අවසන් ගමනක සොඳුරිය මට නොකියාම ගියාදෑස් කවුළුපත් පලා කඳුළු කැට වෑහෙද්දී මගෙ දෑස් අගින් කාත් කවුරුවත් වෙතත් හිතයි මට පාත්වෙන්න ඔය මුවට උඩින් ඈත්ව යන්නට සමුගෙන කවුරුත් ඔබෙ මුව දොවතත් සුවඳ පැනින් මාත් මගේ සිතටත් ඔබ සුවඳයි ඈත් නොවේ මයි ඒ සුවඳින්ඊයේ ඉපදී අද මිය යන්නට පෙරුම් පුරාගෙන උපන් ළයේ හීයේ වේගෙන් අහස උසට නැඟි ආදර ලෝකය හෙටත් තියේ ඒත් ඉතින් දැන් සොඳුරියෙ ඔබ නැත ඇයි මේ ලොව මා තනිව ගියේ ආයේ දවසක එක හිත් ඇත්තන් වී අපි ඉපදෙමු එකට පියේ...පද රචනය - විමල් ජයශාන්තසංගීතය හා ගායනය - මහාචාර්ය සනත් නන්දසිරිඑසේ ජීවිතයෙන් වියෝවී ගිය පෙම්වතියක ගැන ලියැවුණු මේ ගීතය අපට අසන්නට ලැබෙන්නේ හැත්තෑව දශකයේදී ය. හරියටම ගීතයේ උපන් දිනය කිව්වොත් 1975 සැප්තැම්බර් මස දහනම වැනිදා ය. මෙම ගීතයේ රචකයා වන්නේ විමල් ජයශාන්තයන් ය. මෙය ඔහු ලියූ ප්‍රථම මෙන් ම අවසාන ගීතය බව ඇසූ විට ම සිත උපන්නේ සියුම් දුකකි. ඒ සහෘද ශෝකය තවත් තීව්‍ර වූයේ ඔහු ද අද ජීවතුන් අතර ද නැතැයි යන්න ඇසීමෙනි.ඔහු මෙම ගීතය ලියා ඇත්තේ සත්‍ය සිදුවීමක් පාදක කරගෙන ය. වියෝ වී ගිය පෙම්වතියක පිළිබඳව පෙම්වතෙකුගේ හදවතේ පැන නගින ළසෝ ගිනි ජාලාව සහෘද සිත් සතන්හි ද මැනැවින් අවුලුවා ලන්නට සමත් වාග් මාලාව ළගන්නා සුලු ය. ඒ වාග් මාලාව රසිකයා අබිමුව නිරායාස රූප මාලාවක් ඇඳ දී ඊට ජීවය කවා දෙන්නට ඔහු සමත් වෙයි.කඳුළටම විවර ව තිබූ ඔබේ දෑස ඔබ වසාගෙන ය. මින් මතුවට ඔබ ඔය දෑසින් මදෙස බලා සිටින්නේ නැත. මට ආදරය ප්‍රකාශ කළ ඔබ දෙතොල තවරාගත් සිනාව දෙතොල මතම මිය ගොසින් ය. රෝස දෙකම්මුල් සුදුමැලිව පරවෙලා ය. දෑත ළයේ බැඳගෙන ඔබ මා හැර නික්ම ගොසින් ය... ආදරවන්තයන් එකිනෙකාට නොකියා කිසිම ගමනක් යන්නේ නැත. නමුත් මට නෙකියා ඔබ මේ ගමන ගොසින් ය. ඔබේ ප්‍රාණයෙන් විනිර්මුක්ත වූ සිරුර වටා හිඳ හිතවත්තු සුවඳ පැන් ඉසිති. නමුත් අමුතුවෙන් ඉසින්නට සුවඳක් මට නැත. මට හැමදාමත් ඔබ සුවඳ හෙයිනි. අපි ආයෙත් හෙට දවසක ඉපැදෙමු මේ විදියටම එක හිත් ඇතිව.සැබැවින් ම රචකයා සතු ප්‍රතිභාව ප්‍රකට කරවන පද යුගල ලෙස මසිත මැවෙන්නේ ‘ඊයේ ඉපදී අද මිය යන්නට පෙරුම් පුරාගෙන උපන් ළයේ - හීයේ වේගෙන් අහස උසට නැගි ආදර ලෝකය හෙටත් තියේ’ යන පද යුගලයෙනි.ආදරයේ සදාතනික සිහිවටනය වන ‘ටාජ්මහල’ සාජහාන් රජු ඉදිකෙරෙව්වේ ය. නමුත් එතරම් වත් කම් නැති අප ප්‍රේමවන්තයා අහස උසටම ආදර ලෝකයක් ඉදි කළේ හීයක වේගයෙනි. ඒ ඉදිකැරුම හෙටත් පවතිනවා යැයි කියන කියමනේ රචකයා ධ්වනිත කරවන ශෝක වේදනා රසය අති ගැඹුරු නොවේ ද?මේ ගීතයේ අපූරු පද මාලාවට මුසු වුණු හද සසල කරවන භාවමය නාද රටාව, සැබැවින්ම මේ අත්දැකීම නැති නොවිඳි කෙනෙකුට වුව ද ඒ අත්දැකීම තමන්ගේ ම කොට ළඟටම ගෙනත් දෙනවා වැනි ය. සංසාරගත බැඳීම් ගැන ඔබ විශ්වාස කරනවා දැයි නොදනිමි. නමුත් සංසාරෙන් සංසාරෙට හමුවන්නේ මෙවැනි පැතුමක් ඇති ප්‍රේමවන්තයින්ට ය.ගීතය ගැන සුලමුල සොයද්දී එය සංගීතවත් කොට ගායනා කළ මහාචාර්ය සනත් නන්දසිරි මට හමු විය.“මේ ගීතය මුලින් ම ලියැවුණේ ගුවන් විදුලි වැඩසටහනකට. පසුව මෙය සිංග් ලංකා සමාගමේ ‘ඇවුලුණු ගිනි දැල්’ කැසට් පටය සඳහා ගැයුණා. විමල් ජයශාන්ත ලියාදුන් ප්‍රථම සහ අවසාන ගීතය තමා මේ ගීතය. සත්‍ය සිදුවීමක් ඇසුරින් බොහොම අනුවේදනීය විදියට ඔහු මේ ගීය ලියා තිබුණේ. එහි අරුතට සරිලන විදියට, මාතින් උත්තර භාරතීය රාගධාරි සංගීතයේ එන රාගේ ශ්‍රී රාගය ඇසුරින් එහි සංගීතය නිමා කළේ...”හද පාරවන ශෝකය වේදනාවක්මය. කෙනෙකු වටා ඔබ ඔබේ ලෝකය නිර්මාණය කරගෙන සිටියා නම්, ඒ තැනැත්තා මේ ලෝකයම හැරදා ගිය දවසේ ඔබට දැනෙන ශෝකයේ තරම, සමස්ත ලෝකයකම ශෝකයේ උච්චතම කුට ප්‍රාප්තිය නොවේද?ආදරයේ විඳි සුවයේ සුවඳට අලගු තැබිය හැකි වෙන අන් සුවඳත් ලෝකයේ නැත. විඳි සුවයේ සුවඳ මිස යළි සුවඳත් නූපදී. අතීතයට එක්වුණු නිර්මාණවල රැඳුණු සුවඳ අප ‘වර්තමාන සිතින්’ ආවර්ජනය කර විඳින විට ඒ සුවඳ වඩාත් තීව්‍රව දැනේ.යමුනා මාලිනි පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>11</day>
    </date>
    <link>http://www.silumina.lk/2010/07/11/_art.asp?fn=av10071114</link>
    <topic>මගේ ගීවල තේමාව දේශවාත්සල්‍යයයි</topic>
    <author>වසන්ත</author>
    <content>මගේ ගීවල තේමාව දේශවාත්සල්‍යයයිසමන් දිසානායකසිංහල ගේය පද රචනයේ නවමු ඉසව් සොයා යන අපේ කාලයේ ගී පද රචකයකු විදිහටයි වාද්‍ය විශාරද සමන් දිසානායක අපට මුණ ගැහෙන්නේ. ‘වසුන්දරා’ නමින් තම කුලුඳුල් ගේය කාව්‍ය අප හමුවේ තැබූ සමන් මෙවර ‘දේශ’ නමින් තම දෙවන ගී පද සරණිය පාඨක ශ්‍රාවක ඔබට පිළිගන්වයි. ජනාධිපති ලේකම් කාර්යාලයේ මාධ්‍ය සම්බන්ධීකරණ නිලධාරියකු ලෙස කටයුතු කරන අතරම අනවරතව තම නිර්මාණකරණයේ නියැලෙන සමන්ගේ ‘දේශ’ ගීපද සරණිය පිළිබඳව පසුගිය දවසක අප ඔහු හා කතා කළා.”වසුන්දරා මගේ මුල් කෘතිය එළිදැක්වූවායින් පසු මගේ දෙවන ගීත එකතුවයි ‘දේශ’. ඇත්තටම මා මෙතෙක් කලක් විවිධ මාධ්‍ය ඔස්සේ කළ නිර්මාණ මේ විදිහට එකතු කිරීමේ ලොකු බලාපොරොත්තුවක් තිබුණා. විශේෂත්වය වෙන්නේ මේ සියලුම ගීත දේශවාත්සල්‍යයෙන් කළ නිර්මාණ වුණ එක.මීට වසර කිහිපයකට පෙර අපේ රටේ තිබුණේ යුදමය වාතාවරණයක්. ඒ වපසරිය තුළ තිබුණ අරාජිකත්වය අපි දැක්කා. රටේ සම්පත් විකිණීම, ජාතික සම්පත් විනාශ කිරීම මේ ආදී විවිධ හේතු නිර්මාණකරුවන් විදිහට අපට ඇස ගැටුණා. ඒ නිසාම ඊට නැඟුණු වේදනාව වගේම ප්‍රතිවිරෝධයයි මා රචනා කළ ගීත හරහා එළියට ආවේ. ඒ සියලුම ගීත විවිධ කලට විවිධ වැඩසටහන් ඔස්සේ මාධ්‍ය තුළින් මිනිසුන් අතරට ගිය නිර්මාණ.වර්තමානය ගත්තම දැන් අපට අහන්න දකින්න ලැබෙන්නේ මොනවාද? ඒ සඳහා රතු එළියක් දල්වන්නත් ඕනකමක් මට තිබුණා. අපේ විෂයට හසුවිය යුත්තේ ආදරය විරහව විතරද? මේ හරහා තාරුණ්‍යයට යන කළ අපට දකින්නට ලැබුණා.මේ රික්තය පුරවන්න යම් පූර්වාදර්ශයක් දෙන්න ලොකු ඕනකමක් තිබුණා. දේශය ගැන හිතන්න, දේශයට ආදරය කරන්න වගේම යම් වගකීමක් අපට තියෙන බව කියන්නත් ‘දේශ’ ගීත සමුච්චය ඉවහල් වේවි යැයි මම බලාපොරොත්තු වෙනවා.මුල් කෘතිය මවුපියන්ට පිළිගන්වමින්අද ඇතැම් නිර්මාණ බිහිවෙනවා මිනිසුන්ට දැකගන්න බලාගන්න විදිහක් නැහැ. ඒ සියල්ල වියැකිලා යනවා විතරයි. ඒ නිසාමයි මුද්‍රණද්වාරයෙන් හා සීඩී තැටියක් විදිහට එළිදැක්වූවේ.මෙවැනි නිර්මාණ මීට පෙර බිහිවුණා. උදාහරණයක් විදිහට ගත්තම කපුගේ සූරීන්ගේ ‘කම්පන’ නන්දා මාලිනියගේ ‘පවන’ ගීත එකතුන් තුළින් අපි දැක්කේ මේ දේශීයත්වය තමයි. නමුත් ඉන් එහාට එවැනි පෙළගැසීමක් තිබුණේ නැහැ. මේ ඌනතාව පුරවන්නයි ‘දේශ’ කියන නිර්මාණ එකතුව මම රසිකයන්ට මුදාහැරියේ.විශේෂයෙන් 2005 මැයි මාසයේ ජාතික නාලිකාවේ විකාශය කළ ‘රතු දවස’ හරහා මෙම ගීත සමුච්චයේ වැඩි ගීත ප්‍රමාණයක් ප්‍රචලිත වුණා. ඒ වගේම ලෝක ළමා දිනය මෙන්ම විවිධ අවස්ථා සඳහා ලියවුණු ගීතත් මීට ඇතුළත් කළා.මා විශ්වාස කරන දෙයක් දේශයක් අභිමානයෙන් මුසපත් කළ හැක්කේ් මේ දේශය පිළිබඳ විනිවිද දැක්මට සකල ජනතාවම සදාචාරාත්මක ලෙස පෙළ ගැස්වීමෙන් කියන දේයි. ඒ නිසාම ‘දේශ’ ගීත සමුච්චය වත්මන් තාරුණ්‍යයට වගේම මතු පරපුරටත් පිටිවහලක් වේවි කියලයි මට හිතෙන්නේ.  ”පැන්තාලියේ පින් පිරුණා පින්තාලිය පැන් වැඩුවා අව්කට්ටේ නිරුවත් වූ අපේ මිනිස්සූ පවස නිවා පින් දුන්නා දැන් ඒ වගේ ද මගේ දෙයියෝ”.මෙවැනි ගීත රැසකින් පිරිපුන් ‘දේශ’ ගී සමුච්චය අභිමන් දේශයක පෙර ගී කාව්‍ය ලෙසිනුයි වාද්‍ය විශාරද සමන් දිසානායක ඔබ වෙතට ගෙන එන්නේ.වසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>11</day>
    </date>
    <link>http://www.silumina.lk/2010/07/11/_art.asp?fn=av10071115</link>
    <topic>හොඳ මිනිසුන් බිහිකළ ලාල් මහත්තයා</topic>
    <author/>
    <content>හොඳ මිනිසුන් බිහිකළ ලාල් මහත්තයාපුවත්පත් ලෝකයේ අපට ‘ලාල් මහත්තයෙක්’ සිටී. ඔහු සිරිලාල් කොඩිකාර ය. සාහිත්‍ය ක්ෂේත්‍රයේත් අපට එබඳුම ලාල් මහත්තයෙක් සිටියේ ය. ඔහු ලාල් ප්‍රේමනාත් ද මැල් ය. කවුරුත් ඔහුට කතා කළේ ‘ලාල් මහත්තයා’ කියාය. ඔහුට වඩා වයසින් වැඩිමහල් අයද ඔහුට එලෙස කතාකරනු මා අසා ඇත.ලාල් මහත්තයා උපන්නේ මොරටුවේ ය. මොරටුව යනු සංගීතකාරයන්ගේ, බජව්කාරයන්ගේ් නිජ භූමියකි. එවන් පරිසරයකින් නිර්මාණ ලේඛකයකු බිහිවීම සුවිශේෂ සංසිද්ධියක් ලෙස සැලකිය හැක්කකි.පාසල් අවදියේ සිටම ලාල් මහත්තයා කැරලිකාරයකු වූ බව ඔහුගේ් ජීවන තොරතුරු විමසීමෙන් පෙනී යයි. 1947 දී නිදහස් අධ්‍යාපන පනත පාර්ලිමේන්තුවේ කල්දැමීමේ යේජනාව ගෙන ආ අවස්ථාවේ ඊට එරෙහිව මොරටුව ප්‍රදේශයේ ඇති වූ උද්ඝෝෂණය මෙහෙය වූ ශිෂ්‍ය නායකයා වූයේ ලාල් මහත්තයා ය. ඔහු ඒ වන විට වේල්ස් කුමාර විදුහලේ ශිෂ්‍යයකුව සිටියේය.ලාල් මහත්තයා කවි ලීවේය. විභාග පොත් ලීවේය. නවකතා ලීවේය. (ඔහු ලියූ ‘සාප ලද්දෝ’ නමැති නවකතාව ධීවර චරිත කේන්ද්‍ර කරගත් ප්‍රථම සිංහල නවකතාව ලෙස සැලකෙයි.) කථික විද්‍යාව, චිත්ත ධර්ම විද්‍යාව ගැන ලීවේය. සාහිත්‍ය විචාර පොත් ලීවේය. එසේ වුවත් සාහිත්‍යයේදී ලාල් මහත්තයාගේ අනන්‍යතාව රැඳී තිබුණේ ළමා හා යොවුන් නිර්මාණකරණයේ යැයි මම සිතමි.ඔහු ළමා කතන්දර රැසක් ලියා ඇත. ‘පුංචි අයගේ පුංචි කතා’, ‘චූටි චූටි කුරුලු කතා’, ’වීර ළපැටියෝ’, ‘අඟුටුමිට්ටා’, ‘දෙවියන් ගේ පුදුම තෑග්ග‘, ‘දෙව්ලොව ගිය චුට්ටා’, ‘නිදිකුමාරි සහ අඟුටු මිට්ටන් හත්දෙනා’ ඉන් කීපයකි.’හොඳ මිනිහෙක් වෙයන් පුතේ’, ‘අපූරු යාළුවෝ’, ‘උදාර’, ලාල් මහත්තයා ලියූ ජනපි‍්‍රය යොවුන් නවකතාය. එයින් ‘අපූරු යාළුවෝ’ 1974 රාජ්‍ය සාහිත්‍ය උලෙළේදී හොඳම යෞවන සාහිත්‍ය කෘතියට හිමි සම්මානය දිනාගත්තේය. අපේ රටේ ‘යෞවන සාහිත්‍යය’ නමැති සංකල්පය රාජ්‍ය මට්ටමෙන් නිල වශයෙන් පිළිගන්ට යෙදුණේ මේ නවකතාවට සම්මාන දීමත් සමඟම යැයි විචාරකයන් සඳහන් කර ඇත.පරිවර්තන ඔස්සේ ද ළමා හා යොවුන් පරපුරට අනඟි නිර්මාණ තිළිණ කිරීමට ලාල් මහත්තයා උත්සුක වූයේ ය. ‘ලෝනා ඩූන්’, ‘වන දරුවෝ’ එබඳු පරිවර්තන කීපයකි.එසේම චරිත කතා ද යහපත් පරපුරක් බිහිකිරීමට ලාල් මහත්තයා ප්‍රබල ලෙස උපයෝගී කර ගත්තේය. ‘දුටුගැමුණු’, ‘කැප්පෙටිපොළ’, ‘මද්දුම බණ්ඩාර’, ‘සෝමාදේවි’ වැනි ඓතිහාසික වීර චරිත ද ඩඩ්ලි සේනානායක, ඉන්දිරා ගාන්ධි, ආර්.ප්‍රේමදාස වැනි දෙස් විදෙස් දේශපාලනඥයන්ගේ චරිත ද ඒ.ටී.ආරියරත්න වැනි සමාජ ක්‍රියාකාරීන් ගේ චරිත ද ඇසුරු කරගෙන ඔහු ලියූ චරිත කතා ප්‍රශංසා පූර්වක කෘති වන්නේය.ළමා හා යෞවන සාහිත්‍යය සම්බන්ධයෙන් ලාල් මහත්තයා වරක් මා සමඟ අදහස් දැක්වූ අවස්ථාවක කියා සිටියේ තමාගේ අභිප්‍රාය සමාජයට හොඳ මිනිසුන් බිහිකිරීම බවය. ඔහු එහිදී මෙලෙස ද පවසා සිටියේය.“අපි නිතරම ළමයින්ගේ, යෞවනයින්ගේ සෞන්දර්යාත්මක හැඟීම් පුබුදු කරවන්නට ඕනෑ. අපි ඔවුන්ගේ අතට දිය යුත්තේ තෙලිතුඩක්, මැටි පිඬක් එසේත් නැත්නම් සංගීත භාණ්ඩයක්. එවිට ඔවුන් කවදාකවත් තුවක්කු අතට ගන්නේ නැහැ. පසුගිය අවදිවලදී අපේ තරුණ ඛේදවාචකයන්ට ඉතා වැදගත් හේතුවක් වුණේ සාහිත්‍ය වැනි සෞන්දර්යාත්මක විෂයයන් ඔවුන්ගේ අධ්‍යාපන ක්‍රියාවලියෙන් දුරස්ථ කර තැබීම යැයි මා දැඩිව විශ්වාස කරනවා”.ලාල් මහත්තයා කවදත් කෙළින් හා ඇත්ත කතා කළ අභීත මිනිසෙකි. හික්කඩුව මහජන පුස්තකාලයට දස වසරක් පිරීම නිමිත්තෙන් පැවැති උත්සවයේදී කතාකරමින් ඔහු මෙසේ කියා සිටියේ ය. ‘ජ්‍යෙෂ්ඨ පන්තිය දක්වාවත් ඉගෙන නොගත් මන්ත්‍රීවරුන්ට විශිෂ්ට සම්මාන 8ක් ගෙන ජ්‍යෙෂ්ඨ විභාගය සමත් වූවන් පැමිණ බුලත් හුරුලු දී වැඳ රස්සාවල් ලබා දෙන ලෙස ඉල්ලා සිටින මට්ටමට අද රට පත්ව තිබෙනවා.ලාල් මහත්තයා සිංහල භාෂාවට ඉමහත් සේ ආදරය කළ භාෂා ප්‍රේමියෙකි. තම පුතුන්ට හොඳ ඉංගිරිසි අධ්‍යාපනයක් ලබාදීම සඳහා ක්‍රමෝපායක් වශයෙන් සිය නිවෙසේ ඉංගිරිසියෙන් කතා කිරීම ආරම්භ කළ යුතු බවට යෝජනාවක් මතුවූ අවස්ථාවක ලාල් මහත්තයා ඊට තරයේ විරුද්ධ වූයේය.’නෑ... ඕනැ නෑ.. අපි ලන්සි නෙමෙයිනේ’ඔහු තරම් නැඟී එන ලේඛකයන්ට උදව් කළ සත්පුරුෂයකු මා තවත් දැක නැත. මෙහි දී එක්තරා සිද්ධියක් මා සිහියට එයි. වරක් තරුණ ආධුනික ලේඛකයෙක් ජීවත් වන්නට මඟක් නොමැතිව බත් පාර්සල් විකුණන්න සූදානම් වූයේ ය. එය දැන ගත් ලාල් මහත්තයා ඔහුට රැකියාවක් සොයා දුන්නේය. ඔහු අද ප්‍රවීණ ලේඛකයකු මෙන් ම රජයේ ඉහළ තනතුරක් ද දරන්නෙකි.අද අප අතර නොමැත්තේ එවන් අනුත්තර මිනිසෙකි.සු.මි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>11</day>
    </date>
    <link>http://www.silumina.lk/2010/07/11/_art.asp?fn=av10071116</link>
    <topic>HOLLY WOOD පුරයෙන් ඇසෙන කතා</topic>
    <author>ටානියා</author>
    <content>HOLLY WOOD පුරයෙන් ඇසෙන කතාහැරී පොටර් තරුව ‘එමා වොට්සන්’ දැන් විශ්වවිද්‍යාල සිසුවියක්. ජුනි මාසය පුරා එමාට ලැබුණු කෙටි විවේකය නිසා ඇය පසුගියදාක ග්ලැන්ස්ටන්බරි හි පැවැති සැණකෙළියට සහභාගි වුණා.එහෙත් සැණකෙළියට ආපු එමා දුටු බොහෝ දෙනෙක් ඇය දෙස හෙළූවේ අප්‍රසන්න බැල්මක්. ඒ ඇය ඇඳ සිටි ඇඳුම නිසාලු. ඇය සැරසි සිටි ආකාරය කිසිසේත්ම සැණකෙළියකට ගැළපුණේ නැති බවයි පැමිණ සිට බොහෝ දෙනා පවසා තිබුණේ.ජනපි‍්‍රය තරුවක් මෙවැනි ඇඳුමකින් සැරසි ප්‍රසිද්ධ ස්ථානයකට පැමිණීම පිළිබඳ බොහෝ දෙනා අප්‍රසාදය පළ කළත් එමාට නම් ඒ ගැන තැකීමක් නැතිලු.මේ අතර එමා සැණකෙළි භූමියට ඇතුළු වී තිබෙන්නේ වොඩ්කා බඳුනකුත් අතින් ගෙනයි.ජනපි‍්‍රය ප්‍රංශ ජාතික නිළියක හා ගායිකාවක වන වැනෙස්සා පැරඩිස් මේ දිනවල බොහොම චකිතයකිනුයි ඉන්නේ. ඒ, මීළඟට ඇය රඟපෑමට නියමිත චිත්‍රපටයේ ඇයත් සමඟ රඟපෑමට එක්ව සිටින නළුවා නිසයි.ඒ වෙන කවුරුත් නොවෙයි. ඇගේ මිතුරකු වන ජෝනි ඩෙප්. වැනෙස්සා - ඩෙප් බොහොම කාලෙක සිටම හොඳ මිතුරන් වුණත් දෙදෙනා එක්ව චිත්‍රපටයක රඟපාන පළමු අවස්ථාව මෙයයි.“ඩෙප් මගේ මිතුරෙක්. අප දෙදෙනා එක්ව සංගීත ප්‍රසංග කිහිපයක්ම ඉදිරිපත් කර තිබුණත්, පළමු වතාවටයි ඔහු සමඟ රඟපෑමට එක්වන්නේ. එනිසා ඔහු සමඟ මට සාර්ථක රංගනයක යෙදීමට හැකිදැයි මට සැකයක් ඇති වෙනවා.” වැනෙස්සා මෙසේ පැවසුවේ ‘ඩේලි ටෙලිග්‍රාෆ්’ පුවත්පතටයි.ඩෙප් සමඟ රඟපෑමට බියවන නිශ්චිත හේතුවක් නම් වැනෙස්සා පවසා නැහැ. ප්‍රංශ ජාතික සීමොන් ඩේ බෙයුවොර් සහ ඇමෙරිකානු ජාතික ලේඛකයකු වන නෙල්සන් අතර ඇතිවූ පේ‍්‍රම සම්බන්ධය පාදක කරගනිමින් නිපදවන මේ චිත්‍රපටය අධ්‍යක්ෂණය කරන්නේ ‘චොකලට්’ චිත්‍රපටය අධ්‍යක්ෂණය කළ ලැඩෙ හෝල්ස්ට්‍රෝග් විසිනුයි.“මම තවම ජීවත් වන්නේ මගේ මව සමඟයි. එහෙත් මගේ අනාගත අරමුණු සහ සිහින නම් මා අතහැර නැහැ.”මෙසේ පවසන්නේ ‘එක්ස් ෆැක්ටර්’ චිත්‍රපට මාලාවේ නිළියක වන 20 හැවිරිදි ස්ටේසි සොලමන්. තවම මවගේ තුරුලෙහි ජීවත් වූවත් ස්ටේසින් දැන් එක් දරු මවක්. ඇගේ පුතු ස්සැච් ඇය බිහි කර තිබෙන්නෙ ඇයට වයස අවුරුදු 17 දියි. වසර දෙකක් ස්සැච් ගේ පියා සමඟ ජීවත් වූ ස්ටේසි ඉන් පසු ඔහුගෙන් දික්කසාද වී දරුවාගේ සියලු භාරකාරත්වය තමාටම පවරා ගත්තා. දැන් ඇයගේ මුළු ලෝකෙම ඇගේ පුතා කියලයි ස්ටේසි පවසන්නේ.මේ දිනවල ඇය ගැන තවත් ආරංචියක් හොලිවුඩය පුරාම පැතිරුණා. ඒ ස්ටේසින් සහභාගි වූ ඇමෙරිකානු රියැලටි වැඩසටහනක දෙවැනි ස්ථානය දිනා ගත් ජෙෆ් බ්‍රේසියර් සමඟ හාදකමක් ඇතිකර ගෙන ඇති බවයි. එහෙත් ස්ටේසි නම් මේ කතාව ප්‍රතික්ෂේප කරා. ඇය පවසන්නේ ජෙෆ් ඇගේ හොඳම මිතුරකු බවත් ඔහු ඇයට බොහෝ උපකාර කළ අයකු බවත්ය.ස්ටේසි මෙසේ පැවසුවත් ඇය ජෙෆ්් සමඟ සාප්පු සවාරියේ, සහ සමාජ ශාලාවල සැරිසරනවා බොහෝ දෙනෙක් ගේ නෙතට හසුවී තිබෙනවා. මේ ගැනත් ස්ටේසිගෙන් අපූරු පිළිතුරක් ලැබුණා.“ඇත්තටම අපි හොඳ මිතුරන් ඒ නිසා අපි නිතර මුණ ගැසෙනවා. ගමන් බිමන් යනවා ඒකේ ඇති වැරැද්ද මොකද්ද?”ටානියාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>11</day>
    </date>
    <link>http://www.silumina.lk/2010/07/11/_art.asp?fn=av10071117</link>
    <topic>එහෙම කෙනෙකුගෙ ආදරය ලබන්න තරම් මාත් වාසනාවන්තයි</topic>
    <author/>
    <content>එහෙම කෙනෙකුගෙ ආදරය ලබන්න තරම් මාත් වාසනාවන්තයිලියන්නේ නිව්ටන් ගුණසේකර  අඳින්නේ හර්ෂ ගුණවර්ධන“ලංකාවෙ ෆිල්ම් ඉන්ඩස්ට්‍රි එක නම් අද වෙනකොට කඩාවැටිලයි තියෙන්නෙ බොස්?””අපිට එහෙමම කියන්නත් අමාරුයි සුරේන්... ආදායම් වාර්තා තියපු හොඳ චිත්‍රපටිත් පසුගිය කාලෙ ආවා...” ඩග්ලස්ගේ හිත දිරිගන්වන අටියෙන් සඳුන් කීවේය.”ඔය මතයේමයි මාත් ඉන්නෙ.. මිස්ටර්.. කිසිම දෙයක් ගැන අපි අශුභවාදිව හිතන්න හොඳ නැහැ... මන් හිතනවා ඔය ළමයි දෙන්නත්මට උදව් කරයි කියලා..””අපි දෙන්නම් ඕනැ තරම් පබ්ලිසිටි.. ඒක නම් ඉතින් සුළු දෙයක්..””චිත්‍රපටියකට ප්‍රචාරය තමයි හුඟක් අවශ්‍ය..””දැන් කොයි දවස්වලද ෆිල්ම් එක පටන් ගන්නෙ බොස්?””මූලික වැඩ ටික නම් දැන් සේරම ඉවරයි.. නළු නිළියො ටික තෝරගත්තු ගමන් මුහුරත් එක ග්‍රෑන්ඩ් එකට තියන්නයි මගෙ කල්පනාව..””හරි එදාට අපිටත් කියන්නකො මිස්ටර් දැරණියගල.. අපි පත්තරෙන් දෙන්නම් ෆුල් කවරේජ් එකක්...””අන්න එච්චරයි.. මම ඔය දෙන්නටත් ඉන්වයිට් කරන්නම්කො..”සිසිල් කළ දොඩම් යුෂ වීදුරු දෙකක් ‘ට්‍රේ’ එකක් මත තබාගෙන තිසරු ආලින්දයට ආවේ ඒ මොහොතේය. ඇගේ මුහුණේ පියකරු සිනා රැල්ලක් ඇදී තිබිණ. ඇය පිළිගැන්වූ දොඩම් යුෂ වීදුරුව සඳුන් අතට ගත්තේ ඇගේ රූපශ්‍රීය දෑසින් උරා බොමිනි.”දුව... සඳුන් කියනවා අපේ ෆිල්ම් එකට ෆුල් පබ්ලිසිටි දෙන්නම් කියලා...””එහෙනම් කොච්චර එකක්ද?””අපේ තිසරු මිසුත් හරියට ෆිල්ම් ස්ටාර් කෙනෙක් වගෙයිනෙ? ආසා නැද්ද අප්පච්චිගෙ ෆිල්ම් එකේ රඟපාන්න..?” සුරනිමල ඇගේ රූපශ්‍රීය දෙස බලමින් ඇසුවේ කටකොනකට සිනාවක් නඟාගෙනය.”මොකද බැරි.. නේද අප්පච්චි?” දඟකාර හඬින් පිළිතුරු දුන් තිසරු පියාට හොරෙන් සඳුන්ගේ මුහුණට මල් හීසර විද්දාය.තවත් ටික වේලාවක් සතුටු සාමිචියේ යෙදී සිටි තරුණයන් දෙදෙනා ඔවුන්ගෙන් සමුගත්තේ ආචාරශීලිවය.”කට්ටියම හෙට නියම වෙලාවට ලයනල් වෙන්ඩ්ට් එකට එයි කියලා මං බලාපොරොත්තු වෙනවා..” ඩග්ලස්ගේ අත අල්ලා සොලවමින් සඳුන් කට පුරා සිනාසුණේය.”අපි නොවැරැදීම එනවා...” ඩග්ලස් ද ඔහුගේ පිටට සෙමින් තට්ටු කරමින් කීවේය.සුරනිමල සහ සඳුන් පෝටිකෝව අසල නතර කොට තිබූ යතුරු පැදිය වෙත ගමන් කළේ තෘප්තිමත් හැඟීමෙනි. සියල්ල සිතුවාටත් වඩා හොඳින් ඉෂ්ටවීම ගැන සඳුන් සිටියේ අමන්දානන්දයට පත්වය.යතුරු පැදිය නොපෙනී යන තුරුම තිසරු ඒ දෙස ඇස පිය නොහෙළා බලාසිටියාය. සඳුන්ගේ හදවතට දැනුණු ඒ අමන්දානන්දය ඇගේ හදමඬලටද ඒ මොහොතේ නොඅඩුව දැනිණි.”දුව ටිකක් මෙහෙන් වාඩිවෙන්නකො... මට ඔයත් එක්ක ටිකක් කතාකරන්න ඕනැ..””මොනවා ගැනද අප්පච්චි?” කුතුහලය රැඳුණු දෑසින් ඇය මුහුණ ඇලකොට සිනාසුණාය.”හැමදාම ඔයා ඔහොම ඉන්නද කල්පනාව? දැන් ඔයාට අවුරුදු 22 ක් දුව.””ඉතින්.. අප්පච්චි මට මොකද කරන්න කියන්නෙ?””ඔයා මැරි කරන්න ඕනැ... මගෙ මේ ෆිල්ම් එකේ වැඩ ඉවර වුණ ගමන්ම මං ඔයාගෙ වෙඩින් එක ග්‍රෑන්ඩ් එකට ගන්නවා.. තේරුණා නේද?””අනේ අප්පච්චි... මට දැන්ම මැරි කරන්න බැහැ.. මට තව ටික කලක් මෙහෙම නිදහසේ ඉන්න ඕනැ.. මට එහෙම ඉන්න ඉඩ දෙන්න.. ප්ලීස් අප්පච්චි..””එහෙම කියලා හරියන්නෙ නැහැ දුව... අපි ඔයාගෙන් නිදහස් වෙන්න ඕනැ””ඇයි අප්පච්චිට මාව බරක්ද?””මං බරක් කියලා කියන්නෙ නැහැ.. ඒත් ඒක අපේ වගකීම.. යුතුකම... නිසිකල වයස ආවාම මැරි කරන්න ඕනැ.. මං මේ දෙපාරක් කසාද බැඳලා ඉන්නෙ..””ඔහු ඒ වචන ටික පිට කළේ දෙවුර ගස්සා උස් හඬින් සිනාසෙමිනි.”අප්පච්චි ඒ ගැන සන්තෝස වෙනවද?””මොකද නැත්තෙ... සේරා මගෙ වැඩවලට කොච්චර උදව්පදව් කරනවද...? ඒ ගැන මට සන්තෝසයි...” ඩග්ලස් ඒ වචන ටික පිට කළේ හැඟීම්බරවය.තිසරු නිහඬව කාමරය වෙතට පියමං කළේ හදිසි බර පොදියක් හිස මතට කඩා වැටුණ කලෙක මෙනි. සඳුන්ගේ පැමිණීම නිසා හද මඬල තුළ උපන් නිරාමිස මිහිර හා සතුට පියා අවසානයේදී කළ කතාබහෙන් බොඳ වී ගි අයුරක් ඇයට දැනිණි. තමා මුළු හදින්ම සඳුන්ට ආදරය... සෙනෙහස දක්වන බව පියා දනී නම් ඔහු කුමකින් කුමක් කරාවිද? එම සැලමුතු ප්‍රේමයට ඔහු එක හෙළා සිය විරෝධය පළ කරන බව ඉර හඳ පායනවා මෙන් විශ්වාසය. ඔහු පමණක් නොව සේරා පුංචි අම්මාද ‘අවි අමෝරාගෙන’ සටනට බහින බව සිකුරුය.තිසරුගේ ජංගම දුරකථනය හඬ තලන්නට වූයේ ඇය මෙබඳු වික්ෂිප්ත සිතුවිලි ගොන්නක පැටලී සිටියදීය. ඇමතුම ලැබුණේ සඳුන්ගෙනි. හිතට දැනුණු පීඩනය යටපත් කරගෙන හදවතට කිසියම් මිහිරි ආස්වාදයක් දැණුනේය.”සඳුන් මං මේ ඔයාගෙන් කෝල් එකක් එනකම් ඇගිලි ගැන ගැන හිටියෙ.””ඇඟිලි දහයම ගැන්නද?” ඔහුගේ කෙළිලොල් සිනාහඬ ඇගේ හදවත තුළ මිහිරක් ගැල්වීය.”මගෙ අතේ මීට වඩා ඇඟිලි තිබුණා නම් ඒකත් ගනිනවා..””ඒක නෙමේ මං ගැන ඔයාගෙ අප්පච්චි මොනවද කිව්වෙ?””අපොයි ගොඩක් දේවල් කිව්වා.””අනේ ආඩම්බර නොකර කියන්නකො? ප්ලීස්...?””ඒවා මෙහෙම පට්..පට් ගාලා කියන්න බැහැ.. බබෝ..””නොකිව්වොත් ඔන්න මං තරහම.. තරහයි..””ඔය තරමටම බොළඳ වෙන්න එපා සඳුන්... ආදරේට පුංචි ගැඹුරකුත් දෙන්නකො... එතකොටයි වටින්නෙ...””හරි.. හරි.. ඔයා දිනුම් මං ඉතින් බොළඳයිනෙ?””තරහද..?””මං කවදාවත් ඔයත් එක්ක තරහවෙන්නෙ නැහැ රත්තරන්..””අප්පච්චි දැන් මාර කතාවක් කිව්වනෙ සඳුන්... මාව කරකවලා අත ඇරියාවාගෙ වුණා... මං ඒ ගැන අප්සෙට් ගහලා ඉන්න කොටයි ඔයා මට රින් කළේ..””මොනවද කිව්වෙ? මාව එයාගෙ බෑනා පොඩ්ඩ කරගන්න කැමැතියි කිව්වද?””එහෙම කිව්වා නම් මේ ලෝකෙ ඉන්න වාසනාවන්තම කෙල්ල මමයි සඳුන්.. එයාගෙ ෆිල්ම් එකේ වැඩ ඉවර වුණ ගමන්ම මගෙ වෙඩින් එක ගන්නවයි කිව්වා.””ඉතින් හොඳයිනෙ බබෝ...””ඔන්න ඉතින් ආයෙත් බොළඳ වෙන්න හදනවා.. මේ කාරණේ් සීරියස් විදියට හිතන්න සඳුන්.. අපි දෙන්නා මේ විදියට කතාබහ කරන බව දන්නවා නම් අප්පච්චි මාව මරයි..” අවසන් වචන කීපය කියද්දී තිසරුට සෙමින් ඉකි ගැසිණ. එම ඉකිබිදුම් හඬ සඳුන්ගේ හදවතට ද රිදුම් ගෙන දුන්නේය.”ඇත්තම කිව්වොත් තිසරු අපි දෙන්නත් හරියට අහසට පොළව වාගේ.. කවදාවත් ඒ දෙක යාවෙන්නෙ නැහැ...” මඳ නිහැඬියාවකට පසුව සඳුන් ඉතා අමාරුවෙන් ඒ වචන ටික ගැට ගසා ගත්තේය.”අහසයි.. පොළවයි සිතිජයේදි එක්වෙනවා සඳුන්..””ඒක දෘෂ්ටි මායාවක් තිසරු.. ඒ අපේ ඇහැට පේන හැටි..””ඒත් මං කොහොම හරි ඒ දෘෂ්ටි මායාව යථාර්ථයක් බවට පත් කරනවා සඳුන්””ඔයාගෙ ඒ අධිෂ්ඨානයට මං හුඟක් කැමැතියි.. ඔයාට තියෙන්නෙ ඔය වගේ් සල්ලිකාර ලොකු පවුල්වල ගැහැනු ළමයෙකුට නැති විදියෙ මහ හය්ය හිතක්... මං ගොඩක් ඒ හිතට ආදරෙයි. එහෙම කෙනෙකුගෙ ආදරය ලබන්න තරම් මාත් වාසනාවන්තයි””ඒ සතුට.. මගෙ හිතටත් ඒ විදියටම දැනෙනවා සඳුන්..””හරි.. එහෙනම් හෙට හවස හතරට අපි ලයනල් වෙන්ඩ්ට් එකේදී මීට් වෙමු... අනුපමාටත් මන් කෝල් කරලා විස්තරේ කිව්වා.. තිසරු”””ආ ඇත්තද.. මාත් අනූට තව ටිකකින් කෝල් කරන්නම්කො..””එයාට එන්න අමාරුනම් නාවට කමක් නැහැ කියන්න තිසරු...””එයාට බබා හම්බුවෙන්න තව මාසයක් විතර තියෙනවා සඳුන්.. එයා නොවරද්දාම ඒවි.. ගෑනි හරි සන්තෝසෙන් ඉන්නෙ ඔයාගෙ ප්‍රදර්ශනේ බලන්න..””ඒක නෙමේ මට අද ඔයාගෙ සේරා පුංචි අම්මගෙ මුහුණ ඩිංග බලාගන්න බැරි වුණානෙ...” හදිසියේ අමතක වී යන්නට ගිය කරුණක් මතකයට නගා ගනිමින් සඳුන් කීවේය.”එයා ඒ වෙලාවෙ ගෙදර නොහිටිය එකමයි හොඳ? තාමත් ගෙදර ආවෙ නැහැ... ඔය සල්ලිකාර පවුල්වල ගැහැනු සමාජ සේවය කියලා කරන්නෙ මහ බොරුවක් සඳුන්...””ඒක නම් සහතික ඇත්ත... එහෙනම් මං නවතිනවා තිසරු.. ඔයාට බුදු සරණයි..””ඔයාටත් බුදු සරණයි රත්තරන්”තිසරු දුරකථන සංවාදය අවසන් කළේ හදපිරි සතුටිනි. සඳුන් කලුපහන වැනි ගුණ යහපත් උගත් අවංක කඩවසම් තරුණයෙකුගේ ආදරය හා සෙනෙහස ලබන්නට තරම් තමා වාසනාවන්තියක් වීම ගැන තිසරුගේ හිතට මහත් සතුටක් හා ආඩම්බරයක් දැනිණි. ඉදිරියේදි කුමන අවහිර.. බාධක.. කම්කටොලු ආවත් ඒ සියල්ලටම තමා නොසැලී හා නොබියව මුහුණ දෙන බව ඇය සිහිකළේ තිර අදිටනින් යුතුවය.ලබන සතියටකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>11</day>
    </date>
    <link>http://www.silumina.lk/2010/07/11/_art.asp?fn=av10071118</link>
    <topic>ලොවම බලා සිටින දිනය අදයි</topic>
    <author>ඉඳුනිල් වීරරත්න</author>
    <content>ලොවම බලා සිටින දිනය අදයිඅදින් හරියටම මාසයකට පෙර (ජූනි 11) දකුණු අපි‍්‍රකාවේ ජොහැන්නස්බර්ග් නුවරදී ඇරැඹුණු ලෝකයේ අති උත්කර්ෂවත්ම ක්‍රීඩා තරගාවලියේ උච්චතම අවස්ථාව දැන් එළඹ තිබේ. තව පැය කිහිපයකින් ජොහැන්නස්බර්ග් නුවර සොකර් සිටි ක්‍රීඩාංගණයේදී ලක්ෂයකට අධික ක්‍රීඩාලෝලීන්ගේ වූ වූ සෙලාස් නළා හඬ මධ්‍යයේ 19 වැනි ලෝක ශූරතාව දිනා ගන්නා රට තීරණය වනු ඇත.එක් වරකට විනාඩි 45 බැගින් විනාඩි 90 ක් පුරා දිවෙන තත්ත්පරයෙන් තත්ත්පරය උණුසුම් වන හදවත මොහොතකට වුව නතර කරවන මෙම අවසන් තරගය සඳහා සුදුසුකම් ලබා ගැනීමට මෙය ලියන මොහොත වන විට රටවල් හතරක් සුදුසුකම් ලබා තිබේ.යුරෝපීය රටවල් 3 ක් සමඟ එක් දකුණු ඇමරිකානු රටක් පමණක් මෙලෙස අවසන් පූර්ව තරග වටය තෙක් පැමිණීමට සමත් වී ඇති අතර, බ්‍රසීලය පරාජය කරමින් නෙදර්ලන්තය ද, ඝානාව පරාජය කරමින් උරුගුවේ ද, ආර්ජෙන්ටිනාව පරාජය කරමින් ජර්මනිය ද, පැරගුවේ පරාජය කරමින් ස්පාඤ්ඤය ද මෙලෙස ඉදිරියට පැමිණි රටවල් වෙයි.මෙම රටවල් හතර අතරින් උරුගුවේ සහ නෙදර්ලන්තය අතර තරගය පසුගිය 6 වැනිදා පැවැති අතර, ජර්මනිය සහ ස්පාඤ්ඤය අතර තරගය 7 වැනිදා පැවැත්විණි. මෙ තරගවලින් පරාජය වන කණ්ඩායම් දෙක අතර 3 වැනි ස්ථානය තෝරා ගැනීම සඳහා තරගය ඊයේ (10 වැනිදා) පැවැති අතර, අවසන් මහා තරගය පැවැත්වෙන්නේ අදයි.ආරම්භයේ සිට පැවැති තරග දෙස බැලීමේදී සත්කාරක දකුණු අපි‍්‍රකානුවන් පළමු වටයේදීම ඉවතට විසි වී ගියේ එරට ක්‍රීඩා ලෝලීන්ගේ සියලු බලාපොරොත්තු සුන් කරමිනි. ඔවුන් පළමු වටයේ සහභාගි වූ තරග 3 න් එකක් ජයග්‍රහණය කළ අතර, එක් තරගයක් ජය පැරදුමෙන් තොරව අවසන් කර ඉතිරි තරගය පරාජය විය.2006 වසරේ පැවැති 18 වැනි ලෝක ශූරතා තරගාවලියේ ශූරතාව හිමිකර ගනිමින් ශූරතා හතරක් හිමිකරගෙන සිටින ලෝක ශූර ඉතාලිය එෆ් කාණ්ඩය යටතේ තරග වැදුණු අතර සහභාගිවූ තරග 3 න් දෙකක් ජය පැරදුමෙන් තොරව අවසන් කළ ද ඉතිරි තරගය පරාජය විය. මේ නිසා එකදු තරගයක් හෝ ජයගත නොහැකි වූ ඉතාලිය එම කාණ්ඩයේ සිවුවැනියා වෙමින් තරගාවලියෙන් ඉවත් වීය.මෙතෙක් පැවැති ලෝක කුසලාන තරගාවලී හිදී වැඩිම කුසලාන ප්‍රමාණයක් (5 ක්) දිනාගන්නට සමත්වුණු බ්‍රසීලය, එදා මෙදා තුර පැවැති සෑම තරගාවලියකටම සහභාගිවූ කණ්ඩායම ද වෙයි. එසේ ම ලෝකයේ මෙතෙක් වැඩිම ගෝල ප්‍රමාණයක් (ගෝල 15) දිනා ගත් ක්‍රීඩකයා වන රොනාල්ඩෝ නායකත්වය දුන් බ්‍රසීලයට ද මෙවර අර්ධ අවසන් පූර්ව තරගයේදී පරාජයේ කටුක අමිහිර විඳිමින් ලෝක කුසලානයෙන් ඈත් වන්නට සිදුවීය.පුහුණුකරු ඩස්කා ටැබරේස් ගේ මඟ පෙන්වීම මත ඩීයගෝ ලුගානෝ ගේ නායකත්වය යටතේ ලුයිස් සුවාරෙස්, දියාගෝ ෆෝලන්, එඩින්සන් කවානි වැනි ප්‍රබල ක්‍රීඩකයින් සමඟ සටනට පිවිසි උරගුවේ කණ්ඩායම 1930 පළමු වතාවට සත්කාරක රට ලෙසින් ලෝක කුසලානය දිනාගත් අතර, මේ දක්වා තරගාවලි 11 කට සහභාගි වී තිබෙනවා.1950 වසරේදී ද යළිත් ලෝක ශූරයන් වූ නමුත් 1970 න් පසු ඔවුන් දස්කම් දැක්වීමට සමත් වී නැහැ. එහෙත් ලෝක කුසලාන තරග ඉතිහාසයේ වසර 40 කට පසු අර්ධ අවසන් පූර්ව වටයට සුදුසුකම් ලබා ගැනීමට 16 දෙනාගේ වටයේදී දකුණු කොරියාව පරාජය කිරීම නිසා ඔවුනට හැකි වුණා. එහිදී සුවාරෙස් 8 වැනි විනාඩියේදී සහ 80 වැනි විනාඩියේදී ලබා ගත් ගෝල දෙක හේතු වුණු අතර අර්ධ අවසන් පූර්ව වටයේදී ඝානාව පරාජය කරමින් අවසන් පූර්ව වටය තෙක් මෙය ලියන මොහොත වන විට පැමිණ තිබෙනවා.අවසන් පූර්ව වටය තෙක් පැමිණි එකම දකුණු ඇමරිකානු කණ්ඩායම වන උරුගුවේ 1916 සිට 1967 දක්වා 11 වතාවක් දකුණු ඇමරිකානු ශූරතාව හිමිකර ගෙන ඇති අතර, සිවු වතාවක් අනු ශූරතාවත්, සිවු වතාවක් තුන්වැනි ස්ථානයත් හිමිකර ගෙන සිටී.ෆීෆා ශ්‍රේණිගත කිරීම අනුව 16 වැනි ස්ථානයේ සිට උරුගුවේ අදින් පසු යළිත් ලොව ප්‍රබලම ස්ථානයකට පත් වනු ඇත.මෙවර ලෝක කුසලාන තරග මාලාවේ පෙරළිකාර කණ්ඩායම් වලින් එකක් ලෙස හැඳින්විය හැකි ලොව හොඳම කණ්ඩායම් 25 අතරින් දෙවැනි තැන හිමිකර ගෙන සිටින ස්පාඤ්ඤය වසර 60 කට පසු ලෝක කුසලාන තරග මාලාවක අවසන් පූර්ණ වටයට සුදුසුකම් ලබා සිටී.ජූලි 03 වැනිදා එලිස් පාක් පිටියේදී 60 දහසකට අධික නරඹන්නන් ඉදිරියේ පැරගුවේ සමඟ තරගයේ 83 වැනි විනාඩියේදී විල්ලා ලබා ගත් ගෝලයත් සමඟ ස්පාඤ්ඤය මෙලෙස ඉදිරියට පැමිණියා.ඒ සමඟම ස්පාඤ්ඤ පිලේ ඩේවිඩ් විල්ලා මෙවර තරගාවලියේ වැඩිම ගෝල ලබා ගත් ක්‍රීඩකයා බවට ද පත්විය. ඔහු ලබාගත් ගෝල ගණන 5 ක්.විසේටෙ ඩෙල් බොස්කුවේ ගේ පුහුණුකාරත්වය යටතේ ඉකර් කැසිලස් ගේ නායකත්වයෙන් මෙවර සටනට පිවිසි ස්පාඤ්ඤය එච් කාණ්ඩයෙන් පෙරමුණ ගෙන 16 දෙනාගේ වටයට පැමිණි අතර, එහිදී ප්‍රබල පෘතුගාලය පරාජය කරමින් අර්ධ අවසන් පූර්ව වටයට සුදුසුකම් ලැබුවා.එහිදී පැරගුවේ කණ්ඩායම පරාජය කළේ 0 - 1 ලෙසින්.මෙවර තරගාවලියේ වඩාත්ම පෙරළිකාර කණ්ඩායම බවට පත්වී සිටින ජර්මනිය ඩී කාණ්ඩයෙන් පෙරමුණ ගෙන 16 දෙනාගේ වටයට පැමිණියා. ඉන් පසුව එංගලන්තය සමඟ තරගයේදී 4 - 1 ලෙසින් විශිෂ්ට ජයක් ලබමින් අර්ධ අවසන් පූර්ව තරගයට සුදුසුකම් ලැබීය.මෙහිදී මිරස්ලාව් ක්ලෝස් ජර්මනිය වෙනුවෙන් ලබාගත් ගෝලය ඔහුගේ පාපන්දු චාරිකාවේ ලැබූ 50 වැනි අන්තර් ජාතික ගෝලය වෙයි.අර්ධ අවසන් පූර්ව වටයේදී ආර්ජෙන්ටිනාව සමඟ පැවැත්වුණු තරගයේදී ඉතාමත් විශිෂ්ට ක්‍රීඩා රටාවක් පෙන්වූ ජර්මනිය ආර්ජෙන්ටිනා පුහුණුකරු මැරඩෝනාගේ ලෝක කුසලාන සිහිනය බොඳ කර දැමුවේ ඔවුනට කිසිදු තරගයක් නැතිබව පෙන්වමින්. මෙහිදී ආර්ජෙන්ටිනා ප්‍රහාරකයින්ගේ පහරවල් උපක්‍රමශීලී ලෙස වළකමින් ක්‍රීඩා කළ ජර්මානුවන් ජයගත්තේ ගෝල 4 - 1 ලෙසින්.ෆීෆා ශ්‍රේණිගත කිරීමේ 6 වැනි තැන සිටින ජර්මනිය 1934 සිට මේ දක්වා ලෝක කුසලාන තරගාවලි 17 ක් නියෝජනය කරමින් 1954, 1974 සහ 1990 තරගවලී හිදී තෙවරක්ම ලෝක ශූරයින් වී සිටී.සුපිරි ක්‍රීඩක මයිකල් බෙලෙක් ආබාධයකට ලක්වීමෙන් පසු පිලිප් ලෑම් නායකත්වය අතට ගෙන මේ දක්වා ඉතාමත් සාර්ථක ගමනක් පැමිණ තිබේ.මෙවර ලෝක කුසලාන තරග මාලාවේ ජයග්‍රහණයට ඉතාමත් ළංවී සිටින කණ්ඩායම ලෙස හැඳින්විය හැකි ජර්මන් කණ්ඩායම ඒ සඳහා මේ වන තෙක් පෙන්වා ඇති දක්ෂතා හොඳටම ප්‍රමාණවත්.එසේ ම මෙවර ලෝක කුසලාන තරග මාලාවේ සුවිශේෂී චරිතය බවට පත්වන්නට ජර්මන් පිලේ මිරේසොව් ක්ලෝස් සමත් වී සිටී.මේ සමඟම ඔහු ලෝක කුසලාන තරගාවලීන්හි වැඩිම ගෝල ලාභියා වන රොනාල්ඩෝට වඩා එක් ගෝලයක් පිටු පසින් සිටින අතර, අවසන් පූර්ව වටයේදී ඔහුට එම වාර්තාව අභිබවා යාමට හැකි වනු ඇති.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>11</day>
    </date>
    <link>http://www.silumina.lk/2010/07/11/_art.asp?fn=av10071119</link>
    <topic>බොලිවුඩ් පුරයෙන්</topic>
    <author>සුජීව තේවහෙට්ටිගේ</author>
    <content>බොලිවුඩ් පුරයෙන්අජේ දේව්ගන්ට මෑතකදී චිත්‍රපට රැසකම රඟපාන්නට අවස්ථාව සැලසුණා. ඒ චිත්‍රපටවල ඔහු නිරූපණය කළේ මෙතෙක් නොදුටු අභියෝගාත්මක චරිත. මේ චරිත තුළින් ඔහුගේ ස්වරූපය පවා වෙනසකට ලක් වී තිබුණා. අජේ ගේ ස්වරූපය වෙනස් වුණේ සිනමා ලෝකයේ දී පමණක් නොවෙයි.පෞද්ගලික ජීවිතයේදීත් ඔහුගේ ස්වරූපය වෙනස් වී තිබෙනවා. දැන් ඔහු පෙරටත් වඩා තමන්ගේ නිවසෙහි වැඩ කටයුතු ගැන උනන්දුවක් දක්වනවා. නිවසෙහි සිටින සාමාජිකයන් ගණන වැඩිකර ගන්නටත් ඔහු දැඩි උත්සාහයක් ගන්නවාලු.ඒ නිසා වෙන්න ඇති පසුගිය සතියේ දී අජේ ලාගේ නිවසට අලුත් සාමාජිකයෙක් එකතු වුණේ. මේ සාමාජිකයා දෙපයින් සිටගන්න කෙනෙකු නම් නොවෙයි. පාද සතරක් ඇති කෙනෙක්! වෙනත් විදිහකින් කිව්වොත් බලු සුරතලෙක්.අජේ ට බලු සුරතලෙකු තමන්ගේ නිවෙසට රැගෙන ආවේ පළමු වතාවටයි. මීට පෙර ජීවිතයේ කිසිදු අවස්ථාවක බල්ලෙකු මිලට ගන්න තරම් කල්පනාවක් අජේ ගේ හිතට පිවිසිලා නැහැ. ඒ නිසා ඔහුගේ මේ අලුත් ම තීරණය ගැන ඔහුගේ බිරිඳ කාජල්ටත් නිවසේ අනෙක් අයටත් තරමක පුදුමයක් දැනිලා.සුනඛයාව නිවසට ගෙන ආ අජේ, ඔහුට නමකුත් දැම්මා. ශෙයර් ඛාන් තමයි, මේ බලු සුරතලාගේ නම. මේ නම සුදුසුයි කියලා අජේට හිතුණේ එක්තරා බොලිවුඩ් චිත්‍රපටයක රඟපෑමෙන් පස්සෙයි. ඔහු රඟපෑ ‘ජන්ගල් බුක්’ නම් වූ චිත්‍රපටයේ මේ නමින් චරිතයක් ඇතුළත් වී තිබුණා. ඒ චරිතය නිරූපණය කළේත් ඔහුමයි.අජේ මිලදී ගත්ත බලු සුරතලා ‘ඉන්ග්ලිෂ් මස්ටිෆ්’ වර්ගයේ කෙනෙක්. අජේ කිසිදු අවස්ථාවක බල්ලන්ව සුරතල් කරලා නැති බවයි, ඔහුගේ සමීප මිතුරන් පවසන්නේ.ඒ වුණත් වටිනා කියන බල්ලෙකු තම නිවෙසෙහි ආරක්ෂාව වෙනුවෙන් රැගෙන ඒමට ඔහු තුළ අදහසක් තිබුණාය කියලයි ඔවුන් කියා සිටින්නේ.අජේ ගේ මේ බලු සුරතලා වැඩුණු පසුව ඉතාම ශක්ති සම්පන්න වූ, උසින් සහ මහතින් වැඩි වූ ආරක්ෂකයෙකු බවට පත්වනු ඇති බවයි කරුණු දන්නා උදවිය කියන්නේ.‘ඉන්ග්ලිෂ් මස්ටිෆ්’ වර්ගයේ බල්ලන් හරිම විශ්වාසවන්තලු. විශේෂයෙන් ම නිවෙසෙහි සිටින කුඩා දරුවන්ට දැඩි ආදරයක් දක්වනවාලු. දරුවන් ආරක්ෂා කරගන්නටත් මොවුන් තුළ සහජ හැකියාවක් තිබෙනවාලු. කරුණු කාරණා එහෙම නම් කාජල්ට කිසිදු බියක් සැකක් ඇති කර ගන්නට හේතුවක් නොවේවි.අජේ, මේ අලුත් සාමාජිකයා මිල දී ගෙන ඇත්තේ නවදිල්ලි නුවර සුනඛ අලෙවි මධ්‍යස්ථානයකින්. එතැනට සුනඛයන් ආනයනය කරන්නේ ඇමෙරිකා එක්සත් ජනපදයෙන්.ඇමෙරිකාවේ ඉඳලා අජේලා ගේ නිවසට පැමිණි ශෙයර් ඛාන් ගේ බර දැනට නම් කිලෝ 20 ක්.මේ ප්‍රමාණය කිලෝ 80 දක්වා වර්ධනය කරගන්නටත් පුළුවන්ලු.ශෙයර් ඛාන් නිකම්ම නිකන් සුනඛයෙකු නොවෙයි.එයාට ම වෙන්වූ විශේෂිත වායු සමීකරණය කළ කාමරයක් පවා තියෙනවාලු.අජේ මේ වායු සමනය කළ කාමරය ගෙයර් ඛාන් වෙනුවෙන් ම ඉදිකළ බවයි ආරංචි.බොලිවුඩ් චිත්‍රපට නරඹන ඔබට ටනීෂා මුඛර්ජි ගැන මතකයක් තියෙනවද? සමහර විට මේ යොවුන් නිළිය ගැන ඒ හැටි මතකයක් නැතිව ඇති. ටනීෂා බොලිවුඩ් සිනමාවට එක්වුණේ මීට අවුරුදු දෙක තුනකට කලින්.නමුත් ඇයට රසික ජනතාව අතර ජනප්‍රියත්වයට පත්වෙන්නට හැකියාවක් ලැබුණේ නැහැ.තමන්ගේ වැඩිමහලු සොහොයුරිය බොලිවුඩ්පුරයේ සුපිරි තරුවක් වුණත් ඒ වාසනාව ඇය සොයා පැමිණියේ නැහැ. ටනිෂා ගේ සොහොයුරිය නම් ඔබ හොඳින් ම දන්නවා. ඇය තමයි, සුපිරි නිළි කාජල්.ටනීෂා ට ඉදිරියට ම ගමන් කරන්නට නොහැකිවීම ගැන ඇයගේ මව තනූජා, (ඇය ද ප්‍රවීණ නිළියක්) සහ සොහොයුරිය කාජල් තරමක කනස්සල්ලකින් කාලය ගත කළා. ‘මේ ළමයාට හොඳ හැකියාවක් තියෙනවා.ඒත් එයාට එයාගෙ රංගන හැකියාවන් පෙන්වන්න පුළුවන් චිත්‍රපට ලැබුණෙ නෑ. එයාට හොඳ චිත්‍රපට අරන් දෙන්න අපිවත් මහන්සි වෙන්න ඕනෑ.’ කාජල් ගේ මව එහෙම හිතුවා.ඇය ඒ අදහස කාජල්ට පැවසුවේ බලාපොරොත්තු ගොන්නක් හිත තුළ රඳවා ගෙනයි. කොතරම් වැඩ කටයුතු තිබුණත් තමන්ගේ නැගණිය ගැන උනන්දුවෙන් සොයා බලන්න කාජල් පසුබට වුණේ නැහැ.“මේ ළඟදී මම රඟපාපු ‘බී කෙයාර් ෆුල්’ කියන චිත්‍රපටය තිරගත වුණත් ඒක රසික රසිකාවියන් අතරට ගියේ නැහැ. ඒ ගැන මගේ අම්මයි අක්කයි ගොඩක් දුක් වුණා. ඊට පස්සෙ දෙන්නම එකතු වෙලා මට, මගේ හැකියාවන් පෙන්වන්න පුළුවන් චිත්‍රපටවලට මාව යොමු කරන්න තීරණය කළා.මින් මතුවට මම රඟපාන්නෙ අම්මාගෙයි අක්කාගෙයි උපදෙස් ලබාගෙනයි. ඒ දෙන්නගෙ උපදෙස් පිළිපැද්දොත් මගේ අනාගතය සාර්ථක වේවි කියල මම හිතනවා.මම රඟපාන චිත්‍රපට ගැන, රූපගත කිරීම් ගැන එහෙම හොඳ අවධානයකින් අම්මයි අක්කයි හොයලා බලාවි. මගේ අක්කා තමයි දැන් තියෙන සිනමා ලෝකයේ ඇතුල් පැත්ත ගැන ගොඩක් විස්තර මට කියලා දෙන්නෙ.එයාගෙ අත්දැකීම් මට හුඟක්ම ප්‍රයෝජනවත්. මං හිතන්නෙ අක්කාට බොලුවුඩ් සිනමාව ගැන පුළුල් අවබෝධයක් තියෙනවා කියලයි. මම ගොඩක් ආදරේත් අක්කාටයි.” ටනීෂා කියා සිටියා.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>11</day>
    </date>
    <link>http://www.silumina.lk/2010/07/11/_art.asp?fn=am1007111</link>
    <topic>විභාග ‘බර’ කෙළවර වන්නේ හිසරදයෙන්</topic>
    <author>සාකච්ඡා කළේ</author>
    <content>විභාග ‘බර’ කෙළවර වන්නේ හිසරදයෙන්අත් පා හා මුඛයේබිබිලි රෝගයදින 3-4කින් හොඳ වේවිමේ දිනවල ළමා සායනවලට එන දරුවන්වැඩිපුරම පීඩා විඳින රෝගළමා රෝග සායනවලට මේ දිනවල පැමිණෙන දරුවන්ට ඇති රෝගී තත්ත්වයන් පිළිබඳව විමසීමේදී බහුල වශයෙන් ම දරුවන් අතර පැතිර යන රෝග කීපයක් හඳුනාගත හැකි ය. ඒ අතර ප්‍රධාන වශයෙන් ම සඳහන් කළ හැක්කේ වෛරසයක් මගින් බෝවන සමේ කුෂ්ඨ රෝගයකි.මෙහිදි උණ සමඟ දෑත්වල පාදවල සහ මුඛයේ කුෂ්ඨයක් හටගනී. එම කුෂ්ඨ මුඛය තුළ ද ඇතිවන නිසා දරුවාට ආහාර ගැනීමේ අපහසුවක් ඇතිවේ. මවුපියන් බොහෝ විට රෝගී දරුවන් වෛද්‍යවරයා වෙත රැගෙන ගොස් පවසන්නේ දරුවා කෑම නොකන බවත් දරුවාට උණ ඇති බවත් ය.දෑත්වල පාදවල සහ මුඛයේ ඇතිවන මේ කුෂ්ඨ සුදු පැහැති බිබිලි ලෙස දිස්වේ. ඇතැම් මව්වරු පැපොල රෝගය ලෙස වරදවා වටහා ගනිති.වෛරස් කුෂ්ඨ රෝගය භයානක රෝගයක් නොවේ. මෙය බොහෝ විට දින තුනකින් හෝ හතරකින් ඉබේටම සුව වී යයි. මෙය වෛරස් රෝගයක් නිසා ප්‍රතිජීවක ඖෂධ අවශ්‍ය නොවේ.වෛද්‍යවරයා මුඛයේ ආලේප කිරීම සඳහා ඖෂධයක් නියම කරනු ඇති. එයින් දරුවාගේ ආහාර ගැනීමේ ඇතිවන අපහසුතාවය සහ වේදනාව මඟ හැරී යයි.දෑස්වල සහ පාදවල ඇතිවන බිබිල පැසවුවහොත් පමණක් ඒ සඳහා ප්‍රතිකාර ලබාදිය යුතු ය.මේ වෛරස් කුෂ්ඨ රෝගය වේගයෙන් ළමයින් අතර ව්‍යාප්ත වන රෝගයකි. ඉහත සඳහන් කළ රෝග ලක්ෂණ තම දරුවා වෙතින් පෙන්නුම් කෙරෙයි නම්, මවුපියන් කළ යුත්තේ දරුවා පාසල් නොයවා දින තුන හතරක් නිවසේ රඳවා ගෙන සිටීම ය. ඒ, රෝගය අනෙක් දරුවන්ට බෝවීම වැළැක්වීමට මෙන්ම රෝගී දරුවා දින කීපයක් විවේක ගැනීම සුදුසු නිසා ය. දින තුනකින් හෝ හතරකින් මේ කුෂ්ඨ රෝගය සුව අතට පත් නොවුනහොත් කලබල නොවී පවුලේ වෛද්‍යවරයා වෙත දරුවා යොමු කළ යුතු ය.මේ රෝගය මේ දිනවල ඉතා බහුලව පැතිර ගිය ද අතුරු ආබාධ ඇති කරන තරමේ භයානක රෝගයක් නොවේ. මෙහිදී දරුවාට උණ ගැනී ඇත්නම් බරට අනුව පැරසිටමෝල් ලබා දිය හැකි ය. උණ නැති නම් දරුවා නහවා පිරිසිදුව තබා ගත යුතු ය. වඩාත් වැදගත් වන්නේ බිබිලි සහිත ප්‍රදේශ පිරිසුදුවත් වියළිවත් තබා ගැනීම ය. එසේ නොවුණහොත් තුවාල බිබිලි මත බැක්ටීරියා ආසාදනය වී බිබිලි පැසවීමට ඉඩ තිබේ. ජලය මෙන් ම වෙනත් දියර වර්ග දරුවාට නිතර පානයට දීම රෝගය ඉක්මනින් සුව වීමට හේතුවනු ඇත.ළමා රෝග සායනවලට මේ දිනවල පැමිණෙන දරුවන් අතර බහුලව පවතින තවත් රෝගයක් වන්නේ හිසරදයයි. වැඩිහිටියන්ට මෙන් ම ළමයින්ට ද විවිධ හේතු නිසා හිසරදය ඇතිවේ. බොහෝ දෙනෙක් සිතන්නේ හිසරදය ඇතිවන්නේ වැඩිහිටි පුද්ගලයින්ට පමණක් බව ය. අදහස් ප්‍රකාශ කර ගත හැකි දරුවන් තමන්ට හිසරදය ඇති බව පවසනු ඇත. එසේ නො හැකි දරුවන් වේදනාවෙන් හඬනු ඇත.ළමයින්ගේ හිසරදය හෙවත් හිසේ කැක්කුම ඇතිවීමට හේතු කීපයක් ම බලපායි. ඉන් එක් හේතුවක් වන්නේ විෂබීජ ශරීර ගතවී ඇතිවන ආසාදන නිසා ඇතිවන හිසරදයයි. මෙහිදී උණ හට ගැනීම ද දැක ගත හැකි ය.වෛරස් උණ මුඛයේ ඇතිවන ආසාදන, උගුරේ ඇතිවන ආසාදන, මෙනින් ජයිටිස්, මෙන්ම මොළයේ ඇතිවන ආසාදන නිසා ද දරුවන්ට හිසරදය ඇතිවිය හැකිය.එවැනි ආසාදන නිසා මෙන්ම දත් නරක් වී මුඛය තුළ ඇතිවන ආසාදන නිසා ද දරුවන්ට නිතර හිසරදය ඇතිවේ.දරුවන්ට හිසරදය ඇතිවීමට බලපාන තවත් හේතුවක් වන්නේ ඇස්වල ඇතිවන ආබාධයි. පෙනීම දුර්වල දරුවන් හඳුනාගෙන ඒ සඳහා ප්‍රතිකාර ලබාදීමෙන් පෙනීමේ දුර්වලතා නිසා ඇතිවන හිසරදයෙන් මිදිය හැකිය.කන තුළ ඇතිවන යම් යම් ආබාධ නිසා ද දරුවන් හිසරදයෙන් පෙළෙනු දැක ගත හැකිය.‘ඉරුවාරදය’ ළමයින්ට හිසරදය ඇති කරවන තවත් ප්‍රධාන රෝගී තත්ත්වයකි. මෙහිදී උදය වරුවේ සිට දහවල් වන තෙක් හිසරදය වැඩි වීමේ ස්වභාවයක් පෙන්නුම් කරයි. හිසරදයත් සමඟ වමනය ඇතිවීම විදුලි එළි ඇතිවන්නාක් මෙන් පෙනීම ඉරුවාරදයේ ප්‍රධාන රෝග ලක්ෂණය. කිසියම් දරුවකුගේ මවට පියාට හෝ ආච්චි සීයාට ඉරුවාරදය රෝගය ඇත්නම්, එම දරුවාට ද රෝගය ඇතිවීමේ හැකියාව වැඩිය. මේ රෝගයේ විශේෂ රෝග ලක්ෂණයක් වන්නේ හිසේ එක් පැත්තක් රිදීමය. හිසේ කෝඨර තුළ සෙම පැසවීම නිසා ඇතිවන “කෝඨර ප්‍රදාහය” (සයිනසයිටිස්) ද දරුවන්ට හිසරදය ඇතිවීමට බලපාන ප්‍රධාන හේතුවකි. වෛද්‍යවරයකු හමු වී ප්‍රතිකාර ලබා ගැනීමෙන් මෙම රෝගයෙන් ද දරුවා පහසුවෙන් මුදා ගත හැකිය.ඊට අමතරව දරුවන්ට හිසරදය ඇතිවීමට බලපාන තවත් හේතු කීපයක් තිබේ. රුධිර පීඩනය වැඩි වීම සහ මොළයේ ගෙඩියක් වැනි යමක් ඇතිවීම ඉතාම දුර්ලභ හේතු වේ. පාසලේ වැඩ කටයුතු වලදී එන්න එන්නම දුර්වල ස්වභාවයක් පෙන්වීම, බර ටිකින් ටික අඩුවීම, නිතර උණ ගැනීම, වමනය ඇතිවීම, වැනි රෝග ලක්ෂණ දරුවා වෙතින් පෙන්නුම් කෙරෙයි නම් දරුවාගේ මොළය සහ හිස ආශි‍්‍රතව කිසියම් ගෙඩියක් ඇති බව නිගමනය කළ හැකිය. හිසේ ස්කෑන් පරීක්ෂාවකින් මේ බව තහවුරු කරගත හැකිය.විභාගවලට ඇති භීතිය නිසා හටගන්නා මානසික ආතතිය පාසල් දරුවන්ට හිසරදය ඇතිවීමට හේතු වන තවත් විශේෂ කරුණකි. ළමා රෝග සායනවලට එන බොහෝ දරුවන් මානසික ආතතියෙන් පීඩා විඳින බව සනාථ වී ඇත.රිජ්වේ ආර්යා ළමා රෝහලේළමා රෝග විශේෂඥ වෛද්‍යදීපාල් පෙරේරාතම දරුවන් පහ වසර ශිෂ්‍යත්වයෙන් සමත් කර ගැනීමට මවුපියන් ගන්නේ මහත් වෙහෙසකි. ශිෂ්‍යත්වය සඳහා දරුවන් සූදානම් කරන්නේ දරුවා පාසලේ 4 වැනි වසරේ සිටින විටය. ශිෂ්‍යත්වය ආසන්න වන විට දරුවන් වෙතින් විවිධ රෝග ආබාධ පෙන්නුම් කිරීම සුලභ කරුණක් වී ඇත. එම රෝග අතර හිසරදය ප්‍රධාන තැනක් ගනී. ඊට අමතරව බඩේ කැක්කුම, නින්ද නොයාම, කෑම අරුචිය වැනි ලක්ෂණ ද දැකගත හැකිය.විභාගයට ඇති බිය නිසා මතු වන මානසික ආතතිය දරුවාට බලපාන ආකාරය දැනගතහොත් විභාගය ජීවිතයට බරක් කර නොගෙන පාඩම් කරන ලෙස දරුවාට උපදෙස් දීමට මවුපියන්ට පුළුවන.දරුවාගේ පාසල් වැඩවලට හැකි පමණ උදව් කිරීම දරුවා සමඟ වැඩි වේලාවක් ගත කිරීම ආදිය මඟින් මෙම තත්ත්වයෙන් දරුවා මුදා ගත හැකිය. සමහර විට මනෝ වෛද්‍යවරයකුගෙන් උපදෙස් ලබා ගත යුතු අවස්ථා ද එළැඹේ.දරුවකු තුළ හිසරදය දිගින් දිගටම පැවතීමට බලපාන හේතු සෙවීම සඳහා දරුවාගේ හිසේ සිට පාදාන්තය දක්වා පරීක්ෂණ වලට භාජනය කළ යුතු වන අවස්ථා ද ඇත.සාකච්ඡා කළේගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>11</day>
    </date>
    <link>http://www.silumina.lk/2010/07/11/_art.asp?fn=am1007112</link>
    <topic>දොඩම්-කැරට් කිරි-යෝගට්වල ගුණ මුරුංගා කොළ මැල්ලුමේ</topic>
    <author>සුමේධා නවරත්න</author>
    <content>දොඩම්-කැරට් කිරි-යෝගට්වල ගුණ මුරුංගා කොළ මැල්ලුමේමුරුංගා කොළ කෝප්ප භාගයකින් ඔබට ලැබෙන ගුණමුරුංගා කොළ ගැන ඔබට මොකද හිතෙන්නේ? ගෙවත්තේ වැට මායිමක හෝ තිබෙන මුරුංගා ගහකින් ඔබ වැඩි වශයෙන්ම ප්‍රයෝජනයට ගන්නෙ මොනවාද? මුරුංගා කරල්! උත්තරය ඒකනෙ. එතකොට මුරුංගා කොළ? හුඟාක් වේලාවට මුරුංගා කොළ කන්නේ දළඹුවො, නැත්නම් පණුවෝ.ඒත් ඇත්තට ම මුරුංගා කොළේ රස වගේම ගුණ ගැනත් දැන ගත්තොත් ඔබ කවදාවත් මුරුංගා කොළ දළඹුවන්ට, පණුවන්ට කෑමට ඉඩ තියන්නේ නැහැ.පුංචිම පුංචි මුරුංගා කොළේ තිබෙන ගුණ අප්‍රමාණයි. ඒ වගේම භයානක රෝග රැසක් වළක්වන ශක්තිය මේ පුංචි මුරුංගා කොළ සතුයි. වැඩිය නොවේ මුරුංගා කොළ කෝප්ප භාගයක තිබෙන ගුණය කෙතරම් ද බලන්න.දොඩම් ගෙඩියක ඇති විටමින් සී ප්‍රමාණය මෙන් හත් ගුණයක්, කැරට් ග්රෑම් 100 ක ඇති විටමින් ඒ ප්‍රමාණය මෙන් හතර ගුණයක්, කිරි මිලි ලීටර් 100 ක ඇති කැල්සියම් මෙන් හතර ගුණයක්, කෙසෙල් ග්රෑම් 100 ක ඇති පොටෑසියම් ප්‍රමාණය මෙන් තුන් ගුණයක්, යෝගට් කෝප්පයක ඇති ප්‍රෝටීන් ප්‍රමාණය මෙන් දෙගුණයක් ගුණ, මුරුංගා කොළ කෝප්ප භාගයකින් ඔබට ලැබෙනවා.මේ ගුණවලින් වැළකෙන ලෙඩ රෝග ගැන දන්නවා නම් ඇත්තට ම මුරුංගා ඉන්නක් වත්තෙ කොහේ හරි පැළ කර ගන්න ඔබට සිතේවි.ඇත්තටම මුරුංගා කොළ පිළිකා නාශකයක්. එහි තිබෙන විටමින්, ප්‍රතිඔක්සිකාරකයක් ලෙස කටයුතු කරමින් පිළිකා මර්දනය කිරීමට හා වැළැක්වීමට කටයුතු කරනවා. ඔස්ටියෝෆොරෝසීස්! බය හිතෙන නමක්. ඔස්ටියෝපොරෝසීස් වලින් මිදෙන්න නම් වයස්ගත වෙලා විවිධ පිටිකිරි බිව්වට වැඩක් නැහැ කියලයි වෛද්‍ය නිර්දේශය.මේ රෝගය වළක්වාගන්න කුඩා කල සිටම අවශ්‍ය කරන පෝෂණය ලබා ගත යුතුයි. මොකද අපේ අස්ථි වර්ධනය වන්නෙ, ශක්තිමත් වන්නෙ කුඩා කාලයේදී. එහිදී මුරුංගා කොළ කරන කාර්ය භාරය හරි ඉහළයි.වැඩිහිටි වියේදී ඔස්ටියෝෆොරෝසීස් රෝගීන් නොවන්නට නම් සතියකට වරක් හෝ මුරුංගා කොළ මේස හැඳි දෙකක්වත් දරුවන්ට ආහාරයට දීම ඉතා වැදගත්. දරුවන්ගේ අස්ථි වර්ධනයට මෙන්ම රැක ගැනීමටත් මුරුංගා කොළ බෙහෙවින් උපකාරී වනවා.අධික රුධිර පීඩනය කියන්නෙත් බොහොම පරෙස්සම් විය යුතු රෝගයක්. මුරුංගා කොළ, අධික රුධිර පීඩනය වළක්වන ඖෂධයක්. එහි තිබෙන පොටෑසියම් වලින් තමයි අධික රුධිර පීඩනය වළක්වාලන්නේ.මාංශ පේශී වර්ධනයට අවශ්‍ය වන ප්‍රෝටීන් ලබා දීම මුරුංගා කොළ මඟින් සැලැස්වෙන තවත් වාසියක්. මීට අමතරව මුරුංගා කොළවල තිබෙන යකඩ නිසා ශරීරයේ යකඩ ඌනතාවයත් මඟ හැරී යනවා.දැන් පැහැදිලියිනේ පණුවො කාලා යන මුරුංගා කොළේ අපි ආහාරයට ගත්තා නම් අපේ ශරීරයට ලැබෙන ප්‍රයෝජනයෙ තරම.මේ පෝෂණ ගුණය ලබා ගන්න අපි මොන තරම් මුදලක් වැය කරනව ද? ඒ ගුණය ලබා ගැනීමට යෑමේදී ඇතැම් වස විසත් අපේ ශරීරයට ඇතුළු වෙනවා. මොකද බොහෝ ආහාර වලට රසායනික ද්‍රව්‍ය වගේම විවිධ පළිබෝධ නාශකත් යොදන නිසා. ඇත්තට ම පිටරටින් ගෙන්වන දොඩම්, ඇපල් වැනි පලතුරු, පලතුරු නොවේ කියලයි ඇතැම් වෛද්‍යවරු කියන්නේ. ඒ තරමට එහි පෝෂණය නැසී ගිහින්.ඒ අනුව බලනකොට වැට ඉන්නක් ලෙස පැළ කරගත්තත් මුරුංගා ගහෙන් ලැබෙන ලාභය අප්‍රමාණයි. පළිබෝධනාශක අවශ්‍ය නැති අවුරුද්දෙ හැමදාම පල නෙළා ගත හැකි එළවුළුවක් ලෙස මුරුංගා කොළ හඳුන්වන්න පුළුවන්. ඉතා පහසුවෙන් පැළ වෙන මුරුංගා ඉන්නක් පැළ කර ගැනීම සෞඛ්‍යයට මෙන්ම ආර්ථිකයටත් ඉතා ගුණදායකයි.සුමේධා නවරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>11</day>
    </date>
    <link>http://www.silumina.lk/2010/07/11/_art.asp?fn=am1007113</link>
    <topic>හැම ලෙඩේට ම අරිෂ්ට ගුණ නෑ</topic>
    <author>නාවින්නේ, බණ්ඩාරනායක අනුස්මරණ</author>
    <content>හැම ලෙඩේට ම අරිෂ්ට ගුණ නෑඅරිෂ්ට වර්ග බීමෙන් වකුගඩු රෝග, අක්මාවේ රෝග, දියවැඩියාව රෝග ඇතිවෙන බවට දුර්මතයක් ගොඩ නැඟී ඇත.ආයූර්වේදයේ ඖෂධ අතර අරිෂ්ට සහ ආසව විශේෂ තැනක් ගනී. අරිෂ්ට යනු විවිධ පැළෑටිවල මුල්, පොතු, ගෙඩි, මල් ගෙන වතුර කොටස් අටක් දමා එකට හෝ දෙකකට සිඳුවා පෙරා ඊට දුඹුරු පැහැ සීනි හෝ සක්කර දමා, මීපැණි, මුද්දරප්පලම්, මලිතමල්, නාමල් රේණු, නෙලුම් රේණු, කුරුඳු පොතු, සාදික්කා, වසාවාසි, කජුකිතිස්ස ඇට, කරාබු නැටි, එන්සාල් ආදිය තලා දමා ලොකු ලී බැරලයකට හෝ මැටි බඳුනකට දමා වසා මැටි බැඳ පොළොව යට වළලා හෝ සම උෂ්ණත්වය ඇති ස්ථානයක මසක් තබා එය නැවත පෙරා මණ්ඩි පහතට බැසීමට සතියක් පමණ තියා නැවත මැටි හෝ ලී බැරලයකට දමා යටත් පිරිසෙයින් මාසයක්වත් තබා ගන්නා බෙහෙත් වර්ගයකටය.ආසව යනු ඉහත කී ක්‍රමයම අනුගමනය කරන එහෙත් ඉහත කී මුල් වර්ග ආදිය තම්බා නොගෙන තරමක් තළා වතුරට දමා සාදාගන්නා ද්‍රව ඖෂධ වර්ගයකටය. විවිධ රෝග සඳහා විවිධ අරිෂ්ට සහ ආසව වර්ග සිය ගණනක් ඇත.අරිෂ්ට හෝ ආසව වර්ගවලට මද්‍යසාර පිටතින් දමන්නේ නැත. මීපැණි, සීනි, මලිතමල්, කුරුඳු පොතු ආදි ප්‍රක්‍ෂෙප ද්‍රව්‍ය භාජනය තුළ මසක් සංධානය වන කාලය තුළ එක්තරා මධ්‍යසාර ප්‍රමාණයක් නිපදවේ. එය සියයට 10 කට වඩා වැඩි වන්නේ නැත. මේ අරිෂ්ට හෝ ආසව අවුන්ස භාගයේ සිට අවුන්ස 1 දක්වා ආහාර ගත් පසු ගැනීමටයි උපදෙස් දී ඇත්තේ. එය ද ඒ රෝගය සුව වෙන තුරු පමණි.අක්මාවේ රෝග දියවැඩියාව අම්ලපිත්ත අවස්ථාවලදී අරිෂ්ට, ආසව, නියම කරන්නේ නැත. ආහාර ගැනීමට පෙර මද්‍යසාර ගැනීමට පුරුදු වී ඇති සමහරුන් ආහාර ගැනීමට පෙර අරිෂ්ට ගැනීමට පුරුදු වී ඇත. එය වැරැදිය. ඖෂධීය ගුණ පිණිස අරිෂ්ට ගන්නා විට සැම විටම ආහාරයෙන් පසුව ගත යුතු වේ.මද්‍යසාර ප්‍රමාණය සියයට 10 ට අඩු අරිෂ්ට වර්ගයක් දවසට දෙවරක් අවුන්ස භාගය හෝ 1 බැගින් දින කිහිපයකට ගැනීමෙන් වකුගඩු රෝග, දියවැඩියාව හට ගන්නේ යැයි කියන්නේ කුමන පදනමක් මත ද?නිසි පිළිවෙළට සාදන ලද අරිෂ්ට වර්ග ගැනීමෙන් විපුල ප්‍රයෝජන ඇතිවේ.නාවින්නේ, බණ්ඩාරනායක අනුස්මරණආයුර්වේද පර්යේෂණායතනයේ හිටපු අධ්‍යක්ෂආචාර්ය උපාලි පිලපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>11</day>
    </date>
    <link>http://www.silumina.lk/2010/07/11/_art.asp?fn=am1007114</link>
    <topic>අපේ දරුවාගේ ජීවිතය බේරා දුන්නේ එයාගේම පෙකණිවැලේ ලේ</topic>
    <author>රීඩර්ස් ඩයිජෙස්ට් ඇසුරිනි</author>
    <content>අපේ දරුවාගේ ජීවිතය බේරා දුන්නේ එයාගේම පෙකණිවැලේ ලේඋපතේදීම අසනීප වූදරුවන් සිටින අම්මලාටසුබ ආරංචියක්පෙකණිවැල රුධිරය Cord Bloodමවුකුස සිටින දරුවාට මවගෙන් පෝෂණය ගෙන එන පෙකණිවැල දරුවා බිහිවූ විගස කපා ඉවත් කරන බව කවුරුත් දනිති. ඒ පෙකණිවැල ඇතුළත ඉතිරිව ඇති රුධිරය ඉතා අගනා වස්තුවක් බව බොහෝ දෙනා නොදනිති.ඒ පෙකණිවැල රුධිරය (Cord Blood) මිනිස් ශරීරයකට අවශ්‍ය මූලිකාංග සෛල හෙවත් පියෙවි සෛලවලින් පොහොසත්ය. දරුවාගේ උපතින් එන රෝග ගණනාවක් සුව කිරීමට පෙකණි වැල රුධිරය යොදා ගනී.නව මසක් වයසැති ක්ලෝයි ලෙවීන්ට මිට මෙළවූ දකුණත දිග හැරීමට හෝ එය සිය හිසට ඉහළින් එසවීමට නොහැකිය. බඩගාගෙන යන ලෙවීන්ට සිය දකුණු පාදය ද රිසි සේ සෙලවිය නොහැකි බව මවුපියන්ට වැටහිණි. මෙය යම්කිසි දුබලතාවක් බව වටහාගත් මවුපියෝ ඇය රෝහලට ගෙන ගියහ.ක්ලෝයිගේ රෝගී තත්ත්වය පිළිබඳ හරි නිගමනයක් දීමට මුලදී වෛද්‍යවරු අසමත් වූහ.මවුකුස තුළදීම මොළයට සිදුවූ යම්කිසි හානියකින් දියණියගේ මොළයේ පැත්තක් පණ නැති වී ඇති බව දැනගත් මවුපියන්ට ඉහිලුම් නැති විය.“වෛද්‍යවරුන් සොයා ගත් දෙය අපේ සිත්වල විශාල කම්පනයක් ඇති කළා.” ක්ලෝයිගේ මව ජෙනී කීවාය.එහෙත් නවීන වෛද්‍ය විද්‍යාව අනුව ඔවුන්ට එක්තරා බලාපොරොත්තුවක් සේයාවක් ඉතිරිව තිබිණ. ඒ එවැනි රෝගවලට ප්‍රතිකාර කිරීමට අවශ්‍ය වන පෙකණිවැලෙහි රුධිරය (Cord Blood) ඇය උපන් විගසම ආරක්ෂා සහිතව ගබඩා කොට තැබීමට මවුපියන් මුදල් ගෙවා තිබීමයි.මේ පෙකණිවැලෙහි අඩංගු රුධිරය පියෙවි සෛලවලින් පොහොසත්ය. පියෙවි සෛල (stem Cells) යනු ශරීරයේ ඕනෑම විශේෂිත සෛල වඩවා ගත හැකි මූලිකාංග සෛලයයි.“දුවගේ රෝග විනිශ්චය ලද විගසම අපි ස්නායු වෛද්‍ය විශේෂඥයකු හමුවන්නට ගියා. අපි ඔහුගෙන් ඇසුවා මේ පියෙවි සෛල වලින් දරුවාගේ රෝගය සුව කරගත හැකි මඟක් තියෙනවා ද කියා. ඔහු එක්වරම කීවේ ‘බැහැ’ යන්නයි.” ඊළඟට ඔහු කීවේ දරුවාට ප්‍රතිකාර කිරීමට 17 වසරක චිකිත්සාවක් අවශ්‍ය බවයි. එසේ කළත් ඇයට ඇගේ සාමාන්‍ය ජීවිතය ගෙන යාමට නොහැකි බව තවදුරටත් වෛද්‍යවරයා සහතික කළා. කොලරාඩෝ හි ඩෙන්වර් හි පදිංචි ජෙනී කීවාය.රයන් සහ ජෙනී , ක්ලෝයි සහ ෂෙයිලා දියණියන් සමගඑහෙත් ඔවුන් දරුවාට ප්‍රතිකාර කිරීමේ උත්සාහය අත්හැරියේ නැත. මේ අතර මාස කීපයකට පසු ක්ලෝයි වැනිම මොළයේ පක්ෂාඝාතනය හටගත් පිරිමි දරුවකු ගේ ශරීරයට ඔහුගේ පියෙවි සෛල ඇතුලත් කොට බවත් ඉන්පසු ඒ දරුවාට සුවයක් පෙන්නුම් කළ බවත් ජෙනීට දැනගන්නට ලැබිණ.ඒ පිරිමි දරුවාට ප්‍රතිකාර කළ විශේෂඥ වෛද්‍යවරුන් හමුවීමට ඇය වේලාවක් වෙන්කර ගත්තේ පසුගිය වසරේ මැයි මාසයේදීය. ඒ උතුරු කැලිෆෝනියාවේ ඩියුක් විශ්ව විද්‍යාලයේ වෛද්‍ය මධ්‍යස්ථානයට ඔවුන් හමුවීමට ඇය ගියේ ක්ලෝයිගේ පෙකණිවැල රුධිරය ඇතුළත් සිරින්ජරය ද රැගෙනයි.වෛද්‍යවරු සිය අත්හදා බැලීමේ ප්‍රතිකාර ඉක්මනින්ම පටන් ගත්හ. ඔවුන්ගේ ප්‍රතිකාර සාර්ථක වන ලකුණු පෙනිණි.“හරියට ඇයට යන්නට තිබු දොර විවර කළා වාගේ වුණා. ඇගේ ඇවිදීමට තිබු බාධක ඉවත් කරමින් ඇය ඇවිදින්නටත් දුවන්නටත් පටන් ගත්තා. ඇගේ අත සාමාන්‍ය පරිදි ඔසවන්නට හැකිවුණා. ප්‍රතිකාර ඉක්මනින්ම සාර්ථක වුණා.” ජෙනී කීවේ ප්‍රතිකාර වලින් දියණිය ලද සුවය ගැන උද්දාමයට පත්වෙමිනි.පියෙවි සෛල ප්‍රතිකාරය අරඹන්නට පෙර ක්ලෝයිට යමක් ඇසුනත් ඊට ප්‍රතිචාර දක්වන්නට හැකියාවක් තිබුණේ නැහැ. තමන් උගත් හෝ දැනගත් යමක් පිළිබඳ කියන්නට නොහැකි විය. එහෙත් ඇය ක්‍රම ක්‍රමයෙන් අහන දකින දෙයට ප්‍රතිචාර දක්වන්නට වූවාය. මවුපියන්ට එය මහත් සතුටක් විය.“දැන් දුව සතුටින් ඉන්නවා. විහිළු තහළුවලට සිනාසෙනවා. නිදහසේ යමක් කීමටත් උත්සාහ කරනවා.”ඇයට ප්‍රතිකාර කළේ ඇගේ ශරීරයෙන්ම ගන්නා ලද පියෙවි සෛල උපයෝගී කරගෙන හානිවූ මොළයේ සෛල වැඩෙන්නට සැලැස්වීමෙනි. ඒ පියෙවි සෛල ලබාගන්නා ලද්දේ ඇගේ මවුපියන් විසින් ආරක්ෂිතව තැන්පත් කර තැබු පෙකණිවැල රුධිරයෙනි. මෙය ඇමෙරිකානු හා බ්‍රිතාන්‍ය දොස්තරවරුන් විසින් විවිධ රෝග සඳහා යොදාගන්නා රෝග චිකිත්සාවකි.ඇමෙරිකාවේ දස දහස් ගණන් මවුපියෝ තම දරුවන් උපන් විගස ඔවුන්ගේ පෙකණිවල තුළ ඇති රුධිරය භාජනවල බහා අධි ශීතකරණයට ලක්කොට ආරක්ෂා කොට තබති. එසේ ආරක්ෂා කොට තබා ගන්නා රුධිරය වෙනුවෙන් රුධිර බැංකුවලට ඇමෙරිකානු ඩොලර් 2000 ක් ගෙවිය යුතු වෙයි. එසේ කිරීමට මවුපියන් පෙලඹී සිටින්නේ තම දරුවාට යම් හෙයකින් උපතින් හටගත් රෝගයක් තිබුණොත් ඊට ප්‍රතිකාර කිරීමට ප්‍රයෝජනයට ගැනීමටය.එහෙත් බොහෝ රටවල මවුපියෝ මෙන්ම වෛද්‍ය අංශ පවා මේ පෙකණිවැල රුධිරය (Cord Blood) පිළිබඳව නිසි පරිදි දැනුම්වත් වී නැති අතර එහි වටිනාකම ද නොදනිති.පියෙවි සෛල ප්‍රතිකාරයෙන් පසු ක්ලෝයිට දැන් අත් උස්සන්න පුළුවන්එය අනාගතයේ දී තම දරුවාගේ පමණක් නොව ලේ නෑයින් ගේ පවා ජීවිත රැකගැනීමට ඉවහල් වන බව බොහෝ දෙනා තවමත් නොදනිති.ඒ පිළිබඳ පරීක්ෂණ පවත්වන සහ ඉන් ප්‍රයෝජන ගන්නා නිව් කාසල්හි මිනිස් ජාන පිළිබඳ පර්යේෂණ ආයතනයේ විද්‍යාඥයකු වන දොස්තර නිකෝ පොරෑස් පෙකණිවැල රුධිරය පිළිබඳ අදහස් දක්වන්නේ මෙසේ ය.“පෙකණිවැල රුධිරය ඉදිරි අනාගතයේදී මිනිසාට සිය ප්‍රතිකාර වලදී බොහෝ ප්‍රයෝජනවත් වෙනවා. මීට පෙර එවැනි ප්‍රතිකාර ක්‍රමයක් පිළිබඳව අප අසා නැහැ. ඉදිරියේදී සියයට අනූපහක් ප්‍රතිකාරවලදී මිනිස් ශරීරවල හානි වූ සෛල යළි වඩවා ගැනීමට පියෙවි සෛල ලබාගැනීමට පෙකණිවැල රුධිරය ප්‍රයෝජනවත් වෙයි.ඉදිරියේදී පෙකණිවැල රුධිරය ආරක්ෂා සහිතව තබා ගැනීම මීට වඩා වැඩි වේවි.බ්‍රිතාන්‍යයේ සහ ඇමෙරිකාවේ දැනටමත් දරුවෙකු උපන් විගසම ඔහුගේ පෙකණිවැල තුළ වූ රුධිරය එක් රැස්කොට රුධිර බැංකුවල තැන්පත් කොට මතු ප්‍රයෝජනයට ගැනීම සඳහා ආරක්ෂා කොට තැබීම සිදු කරයි. වසර 25 ක් යනතුරු ඒ රුධිරය රැක ගැනීම සඳහා මුදල් අයකොට තබාගන්නා රුධිර බැංකු බ්‍රිතාන්‍යයේ හා ඇමෙරිකාවේ දැන් පිහිටුවා තිබේ.දරුවා ඉපැදී පැය 48 ක් ඇතුළත ඔහුගේ පෙකණිවැලෙන් ලබාගන්නා රුධිරය සිලිංජරයකට එකතු කොට සෙල්සියස් අංශක ඍණ 196 ක උෂ්ණත්වයක බහා තැබීම හොඳම ආරක්ෂිත ක්‍රමයයි. එවිට එහි ඇති වටිනා පියෙවි සෛල නොනැසී බොහෝ කාලයක් තබාගත හැකි ය. එම රුධිරය අඩුම වශයෙන් වසර 25 ක් වත් ආරක්ෂා කොට තබාගත හැකි ය. රුධිර බැංකු ගාස්තු වශයෙන් ඩොලර් 2000 ක් අය කරන්නේ එහෙයිනි.මහා බ්‍රිතාන්‍යයේ පළමු පෙකණිවැල රුධිර බැංකුව ආරම්භ කළේ 1996 දී ය. ඒ බ්‍රිතාන්‍ය ජාතික සෞඛ්‍ය සේවය මගිනි. එහෙත් එදා ඒවා ඒ ඒ ළදරුවන්ගේ නම් සඳහන් ලේබල් ගසා වෙනම තබාගත්තේ නැත.බ්‍රිතාන්‍ය යේ පාර්ලිමේන්තු මන්ත්‍රීවරයකු වන කොන්සර්වේටිව් පාක්ෂික ඩේවිඩ් ඔරෝවස් විසින් මේ සඳහා රුධිර බැංකු වලට රජයේ අරමුදල් ලබාදෙන ලෙසත් දෙනු ලබන අරමුදල් වැඩිකරන ලෙසත් ඉල්ලා රජයට බලකරන ලදී. මේ රුධිර රෝග සඳහා යොදා ගැනීම පිළිබඳ පරික්ෂණ කිරීමටත් ඒවා රෝග නිවාරණය සඳහා භාවිතා කිරිම පිළිබඳ අත්හදා බැලීමටත් අවශ්‍ය මුදල් ලබාදීම පිළිබඳව ඔහු තවදුරටත් අවධාරණය කෙළේ ය.ඒ සඳහා පිහිටුවන ලද අලුත් ම රුධිර බැංකුව වන්නේ බ්‍රිතාන්‍යයේ වර්ජින් හෙල්ත් බැංකුවයි.පෙකණිවැල රුධිරය තුළ ඇති පියෙවි සෛල (stem Cells) වඩවා ඒවා ශරීරයේ හානි වූ අවයව කොටස් බද්ධ කිරීමේදී යොදාගත හැකිය. තමන්ගේ හෝ තම ලේ නෑයකුගෙන් ලබාගන්නා ලද මේ පියෙවි සෛල කෙනෙකු ගේ ශරීරයට හොඳින් ගැළපෙයි. දරුවකුගේ පෙකණිවැල රුධිරය ආරක්ෂා කර ගැනීමේ වටිනාකම එයයි.අල්ෂයිමර් ගේ රෝගය, පාකින්සන්ගේ රෝගය, දියවැඩියාව, ලියුකේමියාව මෙන් ම හදවතේ හා පිටකොන්දේ රෝග සඳහා ජානමය තාක්ෂණය යොදා ගෙන කරනු ලබන ප්‍රතිකාර වලදී පෙකණිවැල රුධිරයෙන් ලබාගන්නා පියෙවි සෛල ඉතා වැදගත් තැනක් ගන්නා බව කරන ලද අධ්‍යයනයන් හා පර්යේෂණයන් ගෙන් පෙනී යයි.උතුරු ලන්ඩනයේ ජීවත්වන ජිල් බර්ජින් නැමැති කාන්තාවට තරුණ දූවරු තිදෙනෙක් වූහ. ඇය ඔවුන් උපදින අවස්ථාවේදී ලබාගත් ‘පෙකණිවැල රුධිරය’ ආරක්ෂිතව තබා ගැනීමට කටයුතු කළා ය.ඇගේ සැමියාගේ පවුලට නිදන්ගත වකුගඩු රෝගයක ඉතිහාසයක් තිබිණි. ඒ අවස්ථාවේදී එයින් ඔවුන්ට තර්ජනයක් නොතිබුණ ද මතු යම් දිනක මේ සෛල අවශ්‍ය වේ යැයි ඔවුන්ගේ බලාපොරොත්තුව විය.“සමහර විට ඒවා මගේ දියණියන්ටම අවශ්‍ය වන්නට පුළුවන්. එහෙත් මගේ අදහස වුණේ දියණියන් ගෙන් ලබාගන්නා පියෙවි සෛල යම් දිනෙක මගේ සැමියාගේ හානිවූ වකුගඩුව සඳහා අවශ්‍ය වේවි යන්නයි” ජිල් කියයි.ජිල් බර්ජින්, තම එක් හැවිරිදි දියණිය චාලට් සමඟසැමියාගේ මව වකුගඩු රෝගයෙන් මිය ගියා ය. සැමියාගේ පියා හා නැන්දා බද්ධ කිරීම සඳහා වකුගඩුවක් ලැබෙන තුරා දිගු කලක් ලේ පිරිසිදු කිරීමේ ක්‍රියාවලියට සහභාගි වූහ. එමෙන් ම ජිල් ගේ සැමියා හා දියණියන් දෙදෙනෙකු ද දැනටත් වකුගඩු අක්‍රියවීමකට භාජනය වෙමින් සිටින බව හඳුනාගෙන ඇත.“මගේ සැමියා වයස අවුරුදු 55 පසු වී ඇති නිසා ඔහුට පියෙවි සෛල යොදාගෙන වකුගඩුව ක්‍රියාත්මක කිරීම අපහසු වුවත් දියණියන් දෙදෙනාට ද ඔවුන්ගේ ම පියෙවි සෛල වලින් ප්‍රතිකාර කරන්නට හැකිවේවි” ජිල් බලාපොරොත්තු සහගතව කියයි.නිව්කාසල්හි දොස්තර නිකො ෆොරූස් ‘පෙකණිවැල රුධිරය ආශ්‍රිතව ඇති පියෙවි සෛල යොදා ප්‍රතිකාර කිරීමේ හැකියාව පිළිබඳව ඉතා සතුටින් යෝජනා කළ අයෙකි. එමෙන් ම 2005 දී ඔහු සමඟ විද්‍යාඥයින් කණ්ඩායමක් එවැනි සෛල පුංචි අක්මාවන් ලෙසට සාර්ථකව වවා පෙන්වූහ. යම් දිනක බද්ධ කිරීම් සඳහා පියෙවි සෛල යොදා අලුත් අක්මාවන් වවා ගැනීමේ හැකියාව පිළිබඳව එයින් යම් බලාපොරොත්තුවක් ඇතිවිය.“රුධිරය අක්‍රමවත් වීමෙන් ඇතිවන රෝග සඳහා පෙකණිවැල රුධිරය යොදා ප්‍රතිකාර කළ හැකි බව අපි දැනටමත් දන්නවා. මේ ජීවිත බේරා ගැනීමේ සෛල පිළිබඳවත් ඒවායේ ඇදහිය නොහැකි ක්‍රියාකාරිත්වය පිළිබඳවත් අප දැනටමත් බොහෝ කරුණු සිතා අවසාන ය. දොස්තර ෆොරූස් තවදුරටත් කියයි.දොස්තර ෆොරූස් සමඟ කතා කිරීමේදී පෙකණිවැල රුධිරයෙන් ගන්නා පියෙවි සෛල තාක්ෂණය පිළිබඳව වඩා ප්‍රසිද්ධියක් ලබාදීමත් ඒවා ආරක්ෂා කරගැනීමේ තාක්ෂණයේ ඇති වැදගත්කමත් පෙනී යයි.පසුගිය වසරේ මේ පිළිබඳව අවධාරණය කළ අන්තර්ජාතික වෛද්‍ය සංවිධානයක ඔහු ද සාමාජිකයෙකි.නිව් කාසල් සරසවියේ ළමා ප්‍රතිශක්තිකරණ විශේෂඥ දොස්තර ඇන්ඩෲ ජෙනරි පෙකණිවැල රුධිරයෙන් ලබාගත් පියෙවි සෛල යොදා රෝගීන්ට සාර්ථකව ප්‍රතිකාර කළ එක් වෛද්‍යවරයෙකි. ඔහු ඒ සඳහා යොදාගනු ලබන්නේ ලෝකය පුරා ලේ බැංකුවල තැන්පත්කර තිබෙන අයිතිකරුගේ නමට වෙන් නොකළ පෙකණිවැල රුධිරයයි.“මං අලුත උපන් දරුවන්ගේ පෙකණිවැල රුධිරය ආරක්ෂිතව තැන්පත් කර තබන ලෙස රුධිර බැංකු වලට උපදෙස් දෙන්නේ අනාගතයේදී ඔවුන්ට ලියුකේමියා රෝගය හටගත්තොත් ප්‍රතිකාර කිරීමට හැකි පහසුව නිසයි. වයස් ගතවීමේදී ඔවුන්ගේ රුධිරයෙන් පියෙවි සෛල ලබාගත නොහැකියි.එම නිසා ඔවුන්ගේ පෙකණිවැල රුධිරය ආරක්ෂා කොට තැබීම වැදගත්” දොස්තර ඇන්ඩෲ ජෙනරි පවසයි.ලෙවීන්ගේ මොළයේ හානි වූ සෛල වවා ගැනීමේ දී උපකාරි වූයේ ආරක්ෂිතව තබාගත් ඇගේ ම පෙකණිවැල රුධිරයයි. මේ ක්‍රමය අනාගතයේ දී දරුණු රෝග තත්ත්ව ගණනාවකට ප්‍රතිකාර කිරීමේ නවතම ක්‍රමයක් වශයෙන් හැඳින්විය හැකියි.රීඩර්ස් ඩයිජෙස්ට් ඇසුරිනිදයා ඩී. ෆොන්සේකාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>11</day>
    </date>
    <link>http://www.silumina.lk/2010/07/11/_art.asp?fn=ay1007111</link>
    <topic>කැටපෝලයෙන් ඉලක්කේ ගත්ත පුරුද්දට පාසලේදී පිට පිටම වෙඩි තැබීමේ ශූරයා වුණා</topic>
    <author>සාගරිකා දිසානායක ජයසිංහ</author>
    <content>ශ්‍රී ලංකා ඉන්ජිනේරු සංස්ථාවේ ඉන්ජිනේරුවරයකු ලෙස සේවය අරඹා එහි සාමාන්‍යාධිකාරිවරයා ලෙස සේවයෙන් විශ්‍රාම ලබා සිටින ගැමුණු සිල්වා ශ්‍රී ලංකා ගුවන් හමුදාවේ හිටපු පියාසර ලුතිනන්වරයෙක් ද වේ.ඔහුගේ ප්‍රධානත්වයෙන් සාර්ථකව නිම කළ ව්‍යාපෘති අතර ශ්‍රී දළදා මාලිගාවේ රන් වියන ඉදිකිරීම, මාලිගාවිල බුදුපිළිමය ඔසොවා තැබීම, මිරිසවැටිය, ජේතවනාරාමය සහ අභයගිරි චෛත්‍ය ප්‍රතිසංස්කරණ ව්‍යාපෘති, කොත්මලේ මහ සෑය ඉදිකිරීමේ ව්‍යාපෘතිය, ඛෙත්තාරාම ක්‍රීඩා සංකීර්ණය වැනි නිමැවුම් වගේම දඹදිව ශ්‍රී මහා බෝධිය වටා රන්වැට ඉදිකිරීම හා බුද්ධගයාවේ වජ්‍රරාසනයට ඉහළින් රන් වියන ඉදිකිරීම ලුම්බිණියේ ශ්‍රී ලංකා බෞද්ධ ආශ්‍රමය ඉදිකිරීම් ව්‍යාපෘති ප්‍රධානයි.කොළඹ ඉදිවන ප්‍රසාංගික කලා ශ්‍රවණාගාරයේ ඉදිකිරීම් ඇතුළු ව්‍යාපෘති රැසක උපදේශකවරයා ලෙස ද ගැමුණු සිල්වා මහතා කටයුතු කරයි.පුංචි කාලේ පළමුවැනි ශ්‍රේණියේ ඉඳලා හයේ පන්තියට යනකල් හැමදාම පන්තියේ පළමු වැනියා මායි. ඒත් ගණිතයට බින්දුවයි. පුංචි කාලේ මට ගණිතය එපාම වුණා. විභාගෙදි මං ගණන් කොපිකර ගත්තේ මගේ ළඟ හිටපු බර්ටිගෙන්. ළමයි මගෙන් වෙනත් විෂයයන්ට අදාළ උත්තර කොපි කරගෙන ඒ උදව්වට හිලව් වෙන්න මට වඩේ අරන් දෙනවා.” පුංචි කාලේ මතකය අවදි කරමින් ඉන්ජිනේරු ගැමුණු සිල්වා මහත්තය අපි එක්ක කතාබහට එක්වුණා.ඔහු ඉපැදුණේ 1943 මැයි මාසේ 20 වැනිදා. කොළඹ දී. දුම්රිය දෙපාර්තමේන්තුවෙ තාක්ෂණික පරීක්ෂකවරයකු වූ පියා ඩේවිඩ් සිල්වා. අම්මා වයලට් සිල්වා. සිල්වා යුවළට දාව උපන් කුළුඳුල් පුත්‍රයාට ඔවුන් නම තිව්වේ ‘වේලාපුරා නයිදේලාගේ ගැමුණු සිල්වා’ කියලා. ගැමුණුට බාල මල්ලිලා තුන් දෙනයි බාල නංගියි.පුංචි කාලේ ඉඳලම ඔවුන් පදිංචි වෙලා හිටියේ රත්මලානේ දුම්රිය නිවාසවල. යුද්ධ කාලෙ රෝහලක් විදිහට භාවිත කළ ශාලාවක මේ නිවාස වෙන් කොට තනා තිබුණා. ඒ අවට පුංචි ළඳු කැලෑවකුත් තිබුණා. දුම්රිය නිවාසවල ළමයි මේ කැලෑවෙ සෙල්ලම් කළා. දුම්රිය අංගනයේ තිබු පැරැණි දුම්රියවල බොයිලේරු අස්සේ හැංගිමුත්තම් සෙල්ලම් කළා ඔහුට මතකයි.ගැමුණුට අකුරු කියෙව්වේ තාත්තා. ඒත් තාත්තා ‘අ’ යන්න කිව්වම ඒක කිව්වේ ගැමුණු නොවෙයි ළඟ හිටපු බාල මල්ලි. ගැමුණු මුලින්ම ඇතුළත් වුණේ ගල්කිස්සේ බෞද්ධ බාලිකා විද්‍යාලෙට. ඒ පාසලේ දෙකේ පන්තියෙදි පාසලේ කුණු දාන්නට තිබු බඳුනට ගිනි තියල පුච්චාපු නිසා පාසලෙන් ගැමුණුව ගෙදරම එව්වා.තාත්තා ගැමුණු එක්කරගෙන ගියා කළුතර ඔහුගේ ඥාති නිවසකට. කළුතර ඥානෝදය විද්‍යාලෙට ගැමුණු ඇතුළු කළා. ඥානෝදයේදී ඔහු පන්තියෙ පළවෙනියා. හැම වාරෙකම. කොළඹ ආනන්ද විද්‍යාලෙට ඇතුළත් වීමේ විභාගයට ගැමුණු තියන්න තාත්තට ඕනෑ කළා. ඒ බව ගැමුණුට කීවම ඔහුත් ඊට සතුටු වුණා. ඒත් විභාගෙට ගැමුණු ගියෙ තනිවම. ගෙවල් ළඟ තවත් පුංචි යාළුවෙක් ආනන්දෙට ගියා. ඔහු පහේ පන්තියෙ.විභාගෙට කලින් අම්මයි තාත්තයි දඹදිව වඳින්න ගියා. ඒ කාලේ රේල්ලුවෙ සේවකයන්ට අඩු ගාණේ දඹදිව යන්නටත් සති පහක් පුරා දඹදිව ඇවිදින්නත් දුම්රිය ප්‍රවේශපත් ලබා දෙනවා. ගැමුණුලා ලොකු අම්මට බාර දීලා අම්මලා දඹදිව ගියා. විභාගෙට කැඳවපු දාට ගිහින් විභාගෙට ලියලා එන්න කියලා තාත්තා ගැමුණුට රුපියලකුත් දීල ගියා.විභාගෙට නියමිත දිනය එළැඹුණා. අසල්වැසි මිතුරත් එක්ක ගැමුණු ආනන්දෙට ගියා. විදුහල් බිමට ඇතුළු වුණාම යාළුවා ඔහු දාල පන්තියට දිව්වා. ඒ පාසල අමුතුම ලෝකයක්. විභාගයට ආ වගත් අමතක වුණා. මේ වගේ පාසලක් බලල යන එකත් ලොකු දෙයක් නෙ කියල ඔහු පාසල බිමේ ඇවිදින්න පටන් ගත්තා. “විභාග ශාලාව“ට කියලා ඊතලයක් ගහපු බෝඩ් එකක් තිබුණා. විභාග අංකත් එහි සටහන් කොට තිබුණා. ගැමුණුට එවාපු ලියුමෙ තිබු අංකයත් එහි තිබුණා.හැම ළමයෙක්ම අම්ම හෝ තාත්ත එක්ක ඇවිත්. හැම ළමයගෙම අතේ ෆයිල් කවර, අලුත් පැන්සල්, අඩි කෝදු. ගැමුණු අතේ මොකුත්ම නෑ. ඔහු විතරක් තනියම. තාත්ත දීපු රුපියලත් අරන් ආනන්දේ ඉස්සරහ පොත් කඩේට දිව්වා. අඩි රූලකුත් පැන්සලකුත් ගත්තා. විභාගෙට බොහොම ඉක්මනට පිළිතුරු ලිව්වා. විභාගෙ ඉවර වෙලා යාළුවත් එක්කම කෝච්චියෙ ගෙදර ආවා. ගැමුණු ඉහළින්ම විභාගේ සමත් වෙලා තිබුණා.“පන්තියෙ හැමෝටම ගණන් පුළුවන් නම් මට බැරි වෙන්න විදිහක් නෑනෙ” ගැමුණු හිතුවා. ගුරුතුමා උගන්වන විට හොඳට අහගෙන හිටියා. පුදුමයි ඒ හැටි දෙයක් නෑ. ඊළඟ වාරේ ඉඳලා හැමදාම ඔහු ගණිතයට ලකුණු 100 ක් ගත්තා.ගැමුණු පුළුවන් හැම ක්‍රීඩාවම කළා. පුළුවන් තරම් සමිති සමාගම්වලටත් බැදුණා. ඔහු වඩා කැමතිත් දක්‍ෂත් ඉලක්කයට වෙඩි තියන්න. ඒ පුංචි කාලේ ඉඳලම කැටපෝලයෙන් එල්ල තියන්න ඔහුට හොඳ පුරුද්දක් තිබුණු නිසයි. සෙල්ලම් තුවක්කුවෙන් කුරුල්ලන්ට වෙඩි තියනවා දැකල අම්මා ඔහුගේ තුවක්කුව කඩලා විසි කළා. ඔහු ආනන්දෙ ශිෂ්‍ය භට කණ්ඩායමේ වර්ණ ලාභියෙක්. ඉලක්කයට වෙඩි තැබීමේ ශූරතාව පිට පිට දිනා ගත්තා.”රත්මලානේ කඳවල වලව්වත්තේ කෙළවර කුඩා වැවක් තිබුණා. මමයි මල්ලිලායි අහල පහළ කොල්ලොයි එකතු වෙලා මේ වැවේ නාන්න යනවා.වැවේ තරගෙට පීනලා තමයි අපි පීනන්න ඉගෙන ගත්තෙ. කඳවල වලව්වෙ ඉස්තෝප්පුවෙ සර් ජෝන් කොතලාවල මහත්තය ඉඳගෙන විවේක ගන්න වේලාවට අපිව දැක්කොත් අපිට අඬ ගහනවා.””ඔබතුමා බැහැදැකලා යන්නයි ආවේ.” කියල බොහොම යටහත් පහත්ව කියනවා.“කාලද ඉන්නේ? නැත්නම් මොකුත් කාලා පලයල්ලා” කියනවා.ගේ පිටිපස්සා පැත්තේ කැවුම් කොකිස් කිරිබත් අළුවා වගේ කැවිලි ජාති පුරවපු මේසයක් තියෙනවා. අපි ඉතින් ඇතිවෙන්න බඩ පුරා කාලා වැවට පැනලා නාලා ගෙදර යනවා.””මම ආනන්දෙට ඇතුල් වුණු දා වුණු සිද්ධියක් මට මතකයි. ඒ කාලෙ පාසලේ විදුහල්පතිතුමා විජේතිලක මහත්තයා. කරුණානන්ද මහත්තයා නියෝජ්‍ය විදුහල්පති. මම පාසලට ගියෙ තාත්තා එක්ක. නාම ලේඛනයට නම ඇතුළත් කරලා කරුණානන්ද සර් මා දිහා හොඳට බලලා ඇහුවා ලොකු වුණාම කවුරු වෙන්නද කැමති? කියලා. මම ගත් කටටම කිව්වේ “කව් බෝයි” කෙනෙක් වෙන්න කැමතියි කියලා.කරුණානන්ද මහත්තය හඬ නගා සිනාසුණා.”ගොපලු කොල්ලෙක්”ඒ කාලේ ළමයින් අතර බොහොම ජනපි‍්‍රය කොමික් පොත්. මේ කොමික් පොත් ඉංගී‍්‍රසි භාෂාවෙන් පළ වුණේ. අපි ලොකු අයට කන්කෙඳිරි ගාල මාරු කාසි ටිකක් ඉල්ලගෙන ශත 75 ක් එකතු කරගෙන මේ කොමික් පොත් පහක් ගන්නවා. ඒවයෙ හිටපු වීරයො තමයි මේ කවි බෝයිස්ලා. මම පුංචි කාලෙ ඉඳලම ඉංගී‍්‍රසියට කට දිව හුරු කර ගත්තේ මේ කොමික් පොත් කියවලයි.ගැමුණු සාමාන්‍ය පෙළ සමත් වුණේ 1959 දි. ඔහු උසස් පෙළ ගණිත විෂය ධාරාව තෝරා ගත්තා. රත්මලානේ නිතර ගුවන් යානා ඇස ගැහෙන කොට ගැමුණුට ගුවන් යානා පදවන්න ලොකු ආසාවක් උපන්නා. ඒ කාලෙ රත්මලානෙ ගුවන් තොටුපළේ ගුවන් යානා පැදැවීම පුහුණු කරන පාසලක් තිබුණා. පැයකට රුපියල් හැටක් ගෙවිය යුතුයි. ඔහු අමාරුවෙන් රුපියල් 30 ක් ගෙවල පැය බාගෙ ගානෙ පුහුණු වුණා. මාසෙකට සැරයක් වත් ගුවන් යානා පැදවීම පුහුණුවෙන්න ඔහු ගියා.උසස් පෙළ පන්තියෙදි ඔහු කැඩෙට් කණ්ඩයාමේ කටයුතු, ඉලක්කයට වෙඩි තැබීම, ක්‍රිකට්, ගුවන් යානා එළවිල්ල මේ හැම දේටම වැඩි කාලයක් යෙදෙව්ව නිසා පාසලේ පළමු වසරේ විශ්ව විද්‍යාල ප්‍රවේශයට ලියන්න අවසර දුන්නෙ නෑ. දෙවැනි වසරේ ඔහු හොඳට විභාගෙ සමත් වුණා. ගැමුණුට විශ්ව විද්‍යාලෙ යන්නත් මහ ලොකු වුවමනාවක් තිබුණේ නෑ. ඔහුට ඕනෑ කළේ ගුවන් හමුදාවට බැඳිලා ගුවන් නියමුවෙක් වෙන්න. 1962 දි ඔහු ලන්ඩන් උසස් පෙළ විභාගට ලියලා සමත් වුණා. ඔහු කොළඹ විශ්ව විද්‍යාලයට ඇතුළත් වුණා. දෙවැනි වසරේදි ඉන්ජිනේරු පීඨය පේරාදෙණියට ගෙන ගියා.පේරාදෙණියේ ඉගෙන ගන්න අතරතුරේදි රාජ්‍ය ඉන්ජිනේරු සංස්ථාවට තාක්‍ෂණික සහකරුවන් බඳවා ගන්නා බවට සඳහන් ඇබෑර්තුවක් දැකලා ඉල්ලුම් කළා. 1967 දි තාක්‍ෂණික සහකරුවකු ලෙස සංස්ථාවට බැඳුණා.සංස්ථාවෙ සභාපති ආචාර්ය කුලසිංහ. ඔහු ඉගෙනගන්න දක්‍ෂ පුද්ගලයන්ට උදව් කළ ඉතාම හොඳ ගුරුවරයෙක් වගෙයි. ගැමුණු පේරාදෙණියෙ අවසන් වසරේ විභාගෙත් අසමත් වුණා.1969 දි එංගලන්තයේ පවත්වන ගුවන්යානා ඉන්ජිනේරු ශිල්පි පාඨමාලාව සඳහා තෝරා ගැනීමට පැවැත්වූ තරග විභාගෙන් ලංකාවෙන් සමත් වූ එකම අපේක්‍ෂකයා ගැමුණු. ආචාර්ය කුලසිංහ ගේ දිරිමත් කිරීම මත ඔහු පේරාදෙණි විශ්ව විද්‍යාලේ යාන්ත්‍රික ඉන්ජිනේරු ශිල්පය පිළිබඳ අවසන් විභාගෙත් සමත් වුණා. කුලසිංහ මහත්තයා සතුටු වෙලා ඔහුට කනිෂ්ඨ ඉන්ජිනේරු තනතුරක් දීලා තුල්හිරිය පෙහෙකම්හලට යොමු කළා.හැමදාම කම්කරු ගැටුම්. ගැමුණුට පැවරුණේ කම්කරු සබඳතා කටයුතු. අසීරු වුණත් ඔහු සතුටින් වැඩ කළා. 1971 දි කැරැල්ල නිසා කම්හල වැහුවා. ගැමුණු ආපහු සංස්ථාවට ආවා.කොටුවේ මහජන බැංකු මූලස්ථානෙ ගොඩනැගිල්ල ඉදිකළේ සංස්ථාවෙන්. මම වැඩ බලන්න ගිය ගමන් ගුවන්හමුදා මූලස්ථානෙ ඉදිරිපිට පෝලිමක් තියෙනව දැකලා ගිහින් බැලුවා. එතැන අලුතින් ගුවන් හමුදාවට බැඳෙන්න පෝලිම් ගැහිලා හිටියා. මම ගෝලයෙක් අතේ සංස්ථාවට පණිවුඩයක් යවල ඒ පෝලිමට එකතු වුණා.මගේ මිත්‍රයෙක් මාව දැකල මොකද ඔතන කියලා ඇහුවා. මම කාරණේ කිව්වම කිව්වා බ්‍රිතාන්‍යයෙන් අනුමත සුදුසුකම් තියාගෙන සාමාන්‍ය සෙබළුන් බඳවා ගන්න පෝලිමේ ඉන්නෙ ඇයි කියලා එහායින්තිබූ නිලධාරී පෝලිමට යැව්වා. සම්මුඛ පරීක්‍ෂණයෙදි මගෙන් ඇහුවෙ ලන්ඩන් ඒ ලෙවල් පාස් ද කියල විතරයි. ඊළඟ දවසේ ඉඳලම දියතලාවේ පුහුණුව සඳහා කැඳෙව්වා. මම සංස්ථාවෙන් නිදහස් වෙලා ගුවන් හමුදාවට බැඳුණා.ගුවන් ඉන්ජිනේරුවකු ලෙස රැකියාව ලැබුණා. ඒ කාලේ ගුවන් හමුදාවට තිබුණෙ රුසියාවෙන් ගෙනා මිග් යානා කිහිපයක් විතරයි. මේවායෙහි නිතරම කාර්මික දෝෂ. මට ගුවන් හමුදාපති කතා කරලා ඇහුව මේ තාක්ෂණ දෝෂයට පිළියමක් හොයන්න පුළුවන් ද කියලා.මම ඒ ඉල්ලීම ඉටු කළා. අපි ඒ කාලෙ හමුදාවේ තිබු පැස්මානි පී. එල්. ටූ ගුවන් යානා මෙහෙ හදන්න උත්සාහ කළා. ඔය අතරේ මට ගුවන් ඉන්ජිනේරු ශිල්පය හදාරන්න ප්‍රංශයට යන්න ශිෂ්‍යත්වයක් ලැබුණා. ඒ අතරවාරේ මම පුංචි කාලේ ඉඳලම දැන හැඳින සිටි මගේ නැන්දාගේ දුව ස්වීනීතා මාපලගම සමඟ විවාහ වුණා. බොහොම දුෂ්කර කාලයක්. සාරි නෑ. රෙදි නෑ. හමුදා නිල ඇඳුම අඳින්න ආසාවට මම විශේෂ අවසරසයක් ඉල්ලුවා. ඒ අනුව ගුවන් හමුදා නිල ඇඳුම ඇඳලා විවාහ වුණු පළමු ස්වේච්ඡා නිලධාරියා මමයි.පුහුණුවෙන් පසුව ලංකාවට ඇවිත් වසර දෙකක් පමණ ගුවන් හමුදාවේ වැඩ කරල ආයෙත් සංස්ථාවටම ගියා.1979 දී සංස්ථාවට ගිය ගමන්ම මිහින්තලේ කොත පැලඳවීමේ කාර්යට සම්බන්ධ වුණා. ලංකාවේ පළමු වතාවට හෙලිකොප්ටරයක් යොදාගෙන කොතක් පලඳවපු අවස්ථාව ඒක. විනාඩි පහළොවෙන් වැඩේ නිම වුණාට ඒක බරපතළ ලෙස සැලසුම් කළ යුතු වැඩක්.ඒ කාලේ ඉදිකිරීම් ඇමැති පේ‍්‍රමදාස මහත්තයා එක්ක වැඩ කරනව කියන්නෙ ලොකුම අභියෝගයක්. ඉන්ජිනේරුවෙකු නොවුණට හැම වැඩේම නූලට තිතට හරියන්න ඕනැ. ස්වාධීන රූපවාහිනිය ඇරැඹුවාම පේ‍්‍රමදාස මහත්තයට ගම්උදා වැඩසටහන මුලින්ම රූපවාහිනියෙන් එවලේම පෙන්වන්න ඕනැ වුණා. ඒ වැඩෙත් පැවරුණේ මට. රූපවාහිනී කැමරාවෙන් රූගත කරමින් යන්නට මට සිදු වුණා. මම ඉක්මනට ගෝලයෙක් පුරුදු කරල වැඩේ බාර දුන්නා.දළදා මාලිගාවේ දළදා සමිඳුන් වැඩහිටින මාලිගාවට ඉහළින් රන් වියනක් හදන්න පේ‍්‍රමදාස මහත්තයාට ඕනැ කළා. සංස්ථාවේ ඉහළ නිලධාරී ගෙන්වලා දින ගාන නියම කරලා දෙන මුදල් ප්‍රමාණයත් කියලා අහවල් දවසට පෙර වැඩේ කළ හැකිදැයි ඇහුවා. හැමෝම තරමක් පසුබාන විට ඔහු කෙළින්ම මගෙන් ඇහුවා. ‘පුළුවන් ද?’ ‘බැරි ද?’ කියලා.මං වැඩේ බාරගත්තා. ලෝකෙ පුරා හොයා බලල ජපානයේ පැරැණි සම්ප්‍රදායක ක්‍රමයකට රන් ආලේප කරවලා උළු කැට ලංකාවට ගෙන්වා ගත්තා. ගෘහ නිර්මාණ ශිල්පී ජීවක සොයිසාත් මමත් හිටපු දියවඩන නිලමේ නෙරන්ජන් විජයරත්න මහතාත් දිවා රෑ නොබලා වෙහෙසිලා යාන්තම් දීපු ගාණට කියාපු දිනේට වැඩ නිම කළා. පේ‍්‍රමදාස මහත්තය ඔය වැඩෙන් අපි ගැන පැහැදිලා බරපතළ වගකීම් රාශියක් පැවරුවා.ඒ අතරින් බුත්තල මාලිගාවිල වැටුණු බුදු පිළිමය එසැවීම විශේෂිතයි. එහිදී ආචාර්ය කුලතුංගගේ උපදෙස් මත අතිශය දැඩි වෙහෙසක් දරා මිනිස් ශ්‍රමයෙන් පිළිමය ඔසවා තැබුවා. එවැනි කටයුතු කරන්නට ඉන්ජිනේරු ශිල්පය පමණක් මදි. මාලිගාවේ කටයුතුවලදීත් මාලිගාවිල වැනි බොදු කටයුතුවලදීත් මිනිසුන්ගේ ඇදහිලි හා විශ්වාස මත පදනම් වූ බාරහාරවල පිහිටත් ලබන්නටත් යම් යම් දේවහාස්කම්වල ස්වභාවය විශ්වාස කරන්නටත් අපට සිදුවුණා.පේ‍්‍රමදාස මහත්තයාට ඕනෑ කළා ඔස්ට්‍රේලියාවෙ පර්ත් නුවර වගේ රෑටත් ක්‍රිකට් ගහන්න පුළුවන් ක්‍රීඩාංගණයක් මෙහෙ හදන්න. ඒ වැඩෙත් බාර වුණේ සංස්ථාවට. ඉතාම බැරෑරුම් වැඩක්. අපි ඔස්ට්‍රේලියාවට ගිහින් අධ්‍යයනය කළා. මිලියන පනහකින් අවුරුදු 3 කින් වැඩ නිම කළ යුතුයි. ඒක අහලා ඔස්ට්‍රේලියාවෙ ඉන්ජිනේරුවො පුදුම වුණා. කතා නෑ. කොහොම හරි ලෝකෙ පුරා ටෙන්ඩර් කැඳවල ජර්මනියේ සීමන් සමාගමෙන් ලයිට් සපයන්නත්, ප්‍රංශ සමාගමකින් කණු ගහන්නත් බාර ගත්තා. නියම කර ගත් කාලයට වසරකට කලින් වැඩ නිම කළා.ලයිට් පරීක්ෂා කරන්න ආපු පේ‍්‍රමදාස මහත්තය කොයිතරම් සියුම් ද කියනව නම් වටේම බලල “ලයිට් දෙකක් පත්තු වෙන්නෑ” කියල ගියා. ඒ ආලෝකය දිහා කිසිම කෙනෙකුට කෙළින් බලන්න බෑ. මේ වැඩවලින් අපි උපරීම ලෙස නිවැරැදිව කලට වේලාවට තිතට වැඩ කරන්නට ඉගෙන ගත්තා.මැච් එකට ආපු ඔස්ට්‍රේලියානු ක්‍රිකට් කණ්ඩායමේ නායක ඇලන් බෝඩර් ඛෙත්තාරාම ක්‍රීඩාංගණයේ ආලෝක පද්ධතිය පර්ත් හි ක්‍රීඩාංගණයටත් වඩා උසස් මට්ටමේ පවතින බව කීවා.ආචාර්ය රෝලන්ඩ් සිල්වා මහතා සංස්ථාවේ අධ්‍යක්ෂකවරයෙක්. ඔහු පුරා විද්‍යා අංශය සම්බන්ධ පිළිසකර කටයුත්තක් ආවොත් එය මට බාර කළා. ඒ අනුව මිරිසවැටිය ජේතවනාරාමය හා අභයගිරි චෛත්‍ය ප්‍රතිසංස්කරණ ව්‍යාපෘතීන්හි ප්‍රධාන ඉන්ජිනේරුවා ලෙස මා කටයුතු කළා. කොත්මලේ මහා සෑය මේ ව්‍යාපෘති අතර විශේෂයි. වසර 2003 දී ඉන්ජිනේරු සංස්ථාවේ සාමාන්‍යාධිකාරීවරයා ලෙස විශ්‍රාම ලැබු ගැමුණු සිල්වා මහතා නාගරික සංවර්ධන අධිකාරියේ සභාපතිවරයා ලෙස තවත් වසරක් සේවය කළා.දැනට එහි ඉන්ජිනේරු උපදේශකයකු ලෙස සේවය කරන ඒ මහතා නාගරික සංවර්ධන හා ජාතික උරුම හා සංස්කෘතික අමාත්‍යාංශවල ද ඉන්ජිනේරු උපදේශකවරයකු ලෙස කටයුතු කරනවා. සුනාමි ව්‍යසනයෙන් පසු අදාළ පිළිසකර කිරීමේ ව්‍යාපෘතිය භාරව කටයුතු කළ ඒ මහතා තවමත් බොහෝ රාජ්‍ය ආයතන සඳහා තම දැනුම හා ශ්‍රමය කැප කරන්නේ ඉතාමත් සතුටින්.සාගරිකා දිසානායක ජයසිංහඡායාරූපය – විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>11</day>
    </date>
    <link>http://www.silumina.lk/2010/07/11/_art.asp?fn=ay1007112</link>
    <topic>මැණිකෙලාට පවර් සෙට්</topic>
    <author>තාරක වික්‍රමසේකර</author>
    <content>මගී ප්‍රවාහන පද්ධතිය දියුණු කිරීමට නම් දුම්රිය සේවාව අනිවාර්යයෙන් ම දියුණු කළ යුතු බව ප්‍රවාහන විශේෂඥයන්ගේ මතය යි.කෙතරම් වාහන ප්‍රමාණයක් මහා මාර්ගයන්ට අලුතෙන් එක් වුවත් මහා මාර්ග පළලින් වැඩි කළ නොහැකි ය. ගුවන් පාලම් ඉදි කිරීම වාහන තදබදයට එක් විකල්පයක් පමණකි. එහෙත් ගුවන් පාලම් ඉදි කිරීමට වැය වන මුදල දෙස බැලූ විට, පොදු ප්‍රවාහන මාධ්‍යයක් වන දුම්රිය සේවාව ඉහළ නැංවීමෙන් ප්‍රවාහන සේවාව සතුටුදායක මට්ටමකට වැඩි දියුණු කළ හැකි වනු ඇත.දිගින් කිලෝමීටර් 1640 ක් වූ සමස්ත දුම්රිය මාර්ග පද්ධතියෙන් මේ වනවිට මැදවච්චිය සිට තලෙයි මන්නාරම්තොට දක්වා වන කිලෝමීටර් 106.36 ක දුම්රිය මඟ සහ වවුනියාව (තාණ්ඩිකුලම) සිට කන්කසන්තුරය දක්වා වන දුම්රිය මාර්ගයේ කිලෝමීටර් 158.94 ක දුරක් හැරෙන්නට සෙසු සියලු මාර්ගවල දුම්රිය ධාවනය නිසි පරිදි සිදුවේ.මේ මාර්ගයන්ගෙන් ධාවනය කරනු ලබන මඟී දුම්රිය වේවා, ඉන්ධන දුම්රිය වේවා, භාණ්ඩ ප්‍රවාහන දුම්රිය වේවා නියමිත වේලාවකට කාර්යක්ෂම ලෙස ධාවනය නොකළහොත් දුම්රිය සේවයෙන් ඵලදායිතාවක් ලබාගත නොහැකි ය.මඟී ප්‍රවාහනයට බෙහෙවින් ම ඵලදායි මාධ්‍යය දුම්රිය යැයි කිව හැකි කරුණු රැසකි. ඉන් පළමුවැන්න එකවර මඟීන් විශාල ප්‍රමාණයක් රැගෙන යා හැකිවීමයි. දෙවැන්න අවම කාලයකින් වැඩිම දුරක් ගමන් කළ හැකිවීම ය. තුන් වැන්න ඉතාම ආරක්ෂා කාරී ප්‍රවාහන මාධ්‍යයක් වීමයි. සිවුවැන්න සුවපහසු ප්‍රවාහන මාධ්‍යයක් වීමයි.මේ කරුණු දෙස බැලීමේදී අපට පැහැදිලිව පෙනී යන්නේ දුම්රිය සේවාව නැංවීම මෙරට ප්‍රවාහනයට කරනු ලබන ඉහළම සත්කාරයක් බවයි.මඟී ප්‍රවාහනයට අමතරව ඉන්ධන ප්‍රවාහනය ගැන කතා කළහොත් අපට පෙනී යන්නේ එකවර ලීටර් ලක්ෂ 5 ක් හෝ අවශ්‍ය නම් ඊට වැඩියෙන් හෝ ප්‍රවාහනය කළ හැකිවීමයි. සාමාන්‍ය ඉන්ධන බවුසරයකින් වරකට ප්‍රවාහනය කළ හැක්කේ ඉන්ධන ලීටර් 6600 ක් පමණකි. ඒ අනුව ලීටර් ලක්ෂ 4 ක් ප්‍රවාහනය කිරීමට ඉන්ධන බවුසර 60 ක් පමණ අවශ්‍ය වේ. ඉන්ධන රැගත් බවුසර් 60 ක් එකවර මාර්ගයට අවතීර්ණ වුවහොත් කුමක් සිදුවෙයිද? උදාහරණයක් ලෙස කටුනායක ගුවන් තොටුපළට ඉන්ධන ගැල් 8 ක් බැගින් රැගත් දුම්රිය 3 ක් දිනපතාම ගමන් කරනු ලැබේ. දුම්රිය වෙනුවට ඉන්ධන බවුසර් 180 ක් දිනපතා මීගමු මාර්ගයේ ගමන් කළහොත් සිදුවන දේ සිතා ගත හැකිද?උතුරු සංවර්ධනයට කන්ටේනර් මගින් භාණ්ඩ ප්‍රවාහනයට කටයුතු යොදා ඇති අතර එම කන්ටේනර් දුම්රිය මඟින් ප්‍රවාහනය කිරීමට කටයුතු යොදන ලදී. අනෙකක් තබා කඳු හෙල් පවා විදගෙන උඩරටට දුම්රිය මඟ තැනීමට ඉංග්‍රීසින් කටයුතු කෙළේ ද තේ ප්‍රවාහනය දුම්රියෙන් සිදු කිරීම වඩාත් පහසු නිසා ය.දුම්රිය සේවය මේ තරම්ම වැදගත් නම් එය වඩාත් දියුණු තත්ත්වයකට ගෙන ආ යුතුය. ඒ සඳහා ප්‍රමුඛතාව දිය යුතු ය. එසේ නොවුවහොත් සිදුවන්නේ ඉහත දැක්වූ පරිදි බවුසර 60 ක් 70 ක් පමණ එක මඟට ධාවනය වුවහොත් සමස්ත ප්‍රවාහන පද්ධතියටම එය විශාල ගැටලුවක් වනු ඇත.එසේ නම් දුම්රිය සේවය නඟා සිටුවන්නේ කෙසේ ද? ඒ සඳහා මුල් තැන දිය හැක්කේ කෙසේද? මේ සම්බන්ධව වඩාත් ගැඹුරින් සිතා බැලිය යුතු ය.දුම්රිය සේවය මෙරට ස්ථාපිත කර මේ වනවිට සියවස් එක හමාරක් පමණ ගතව ඇත. එදා මෙදා තුර දුම්රිය සේවයේ සිදුවූ දියුණුව පරිහානිය දෙස විමැසුම් ඇසින් බැලුවහොත් දුම්රිය සේවාව ගොඩනඟා ගැනීම එතරම් අපහසු නොවනු ඇත.දුම්රියට හරි ගිය තැන්, වැරැදුණු තැන් ආදිය ගැන සොයා බැලීමේදී මේ බව හොඳින් තහවුරු කරගත හැකිවේ.1954 වසරේ ආනයනය කළ අදත් ඉතා හොඳින් ධාවනය වන එම්-2 පංතියේ දුම්රිය එන්ජිමක්.සේයාරුව - සුදම් ගුණසිංහ1954 වසරේදී එම්. කනගසබේ මහතා දුම්රිය සාමාන්‍යාධිකාරි ධුරය දැරූ සමයේදී කොළඹ ක්‍රමය යටතේ කැනඩාවෙන් මෙරටට ගෙන්වන ලද දුම්රිය එන්ජින් අදත් ඉතා හොඳින් ධාවනය කෙරේ. ගෙන්වන ලද එන්ජින් 14 න් 13 ක්ම ධාවනය කෙරෙන අතර එක් එන්ජිමක් විනාශ වුණේ බිම් බෝම්බයකින්ය. කැනඩාවේ ජෙනරල් මෝටර්ස් ආයතනයෙන් ආනයනය කරන ලද මෙම එන්ජින් මෙරට ඕනෑම මාර්ගයක ධාවනය කළ හැකි අතර සවි ශක්තියෙන් ද ඉතා ඉහළය. එසේම 1979 දී කැනඩාවේ එම්.එල්.ඩබ්ලිව්. සමාගමෙන් ආනයනය කරන ලද එම් – 4 පංතියට අයත් දුම්රිය එන්ජින් ද අද ඉතා හොඳින් ධාවනය කෙරේ.ඊට අමතරව ජර්මනියෙන් ආනයනය කරන ලද එම් – 6 පංතියට අයත් එන්ජින් ද එංගලන්තයෙන් ආනයනය කරන ලද එම් – 7 පංතියට අයත් එන්ජින් ද ඉතා හොඳ ධාවන තත්ත්වයෙන් පවතී.1954 දී ආනයනය කළ එම් – 2 පංතියේ එන්ජින් එම් – 6 හා එම් – 7 පංතිවල එන්ජින් ද ජෙනරල් මෝටර්ස් සමාගමේ නිෂ්පාදනය.1998 වසරේ ඉන්දියාවෙන් ආනයනය කළ එම් – 8 පංතියට අයත් එන්ජින් මේ වන විට දැඩි හානියකට ලක්ව නිතර ඒවායේ බඳට වරින්වර අලුත්වැඩියා රැසක් සිදුකර ඇත. මලබැඳීම වැඩියෙන් සිදුවීම ඊට හේතුවයි. මේ අනුව අපට පෙනී යන්නේ වසර 5 ක් යාමටත් පෙර එම එන්ජින් ද විශාල අලුත්වැඩියාවක් සඳහා යොමු කිරීමට සිදුවූ බවයි.2000 වසරේදී ප්‍රංශයෙන් ආනයනය කරන ලද එම් – 9 පංතියට අයත් ‘ඇල්ස්ටොම්’ දුම්රිය එන්ජින් ද වසර දෙක තුනක් ගතවෙද්දී ධාවනයෙන් ඉවත් කිරීමට සිදුවිය. එම් – 9 පංතියට අයත් එන්ජින් 10 ක් ප්‍රංශයෙන් ආනයනය කළ අතර වසර තුන හතරකදී එක් එන්ජිමක් හැර අනෙක් සියලු එන්ජින් ධාවනයෙන් ඉවතට විසිවිය.පසුව කෙසේ හෝ එන්ජින් 3 ක් ධාවනයට සුදුසු පරිදි සකසා ගන්නා ලදි. සෙසු එන්ජින් රත්මලාන කර්මාන්ත ශාලාවේය. එයින් අංක 867 එන්ජිමේ එකදු වයර් කැබැල්ලක්වත් ඉතිරි නොවන සේ එහි කොටස් ඉවත් කර ඇත. එය සොරුන් විසින් ඉවත් කළේද රත්මලාන කර්මාන්ත ශාලාවෙන් ඉවත් කරේද යන්න ගැන අපි නොදනිමු.2000 වසරේ ආනයනය කරන ලද එම්-9 පංතියට අයත් ප්‍රංශ දුම්රිය එන්ජිමක්අද වන විට මෙම ප්‍රංශ එන්ජින්වලින් ධාවනයේ ඇත්තේ අංක 866, 870, 872 යන එන්ජින් තුන පමණි. එම එන්ජින් ආනයනය කරනු ලැබුවේ බදුල්ල බලා යන දුම්රියයන්ට මැදිරි 14 ක් යොදා උඩරට යැවීමටයි.එහෙත් එම එන්ජින් නාවලපිටියෙන් ඔබ්බට ධාවනය කළ නොහැකි විය. එම එන්ජින් අලුත්වැඩියාව සහ නඩත්තුව බෙහෙවින් අසීරුය. එම එන්ජින්වල ඇති සංකීර්ණ පරිගණක ක්‍රියාදාමයන්, එම පරිගණක පද්ධතිය නඩත්තුව දෙපාර්තමේන්තුවේ ප්‍රතිපත්තින්ට නොගැළපීමත් මත ගැටලු රැසක් මතුවිය. අද තත්ත්වය ද එසේමය.එසේම එම එන්ජිමේ රියැදුරු ආසන රියැදුරු කුටියේ මැද පිහිටා තිබීම නිසා හදිසියේ දුම්රිය පසුපස බැලීමටවත් රියැදුරාට හැකියාවක් නැත. මේ තත්ත්වයක් ඇති වූයේ අපේ ඉංජිනේරුවන් ඉතා හොඳීන් අධ්‍යයනය කර මෙම එන්ජින් ආනයනයට කටයුතු යොදා තිබීමේ පසුබිම මතය.දුම්රිය හා සම්බන්ධ අපට වැරැදුණු තැන් තවත් ඇත.පාකිස්ථානයේ බී.සී.ජී.එස් සමාගමෙන් එකක් ලක්ෂ 63 ක් බැගින් ගෙවා ආනයනය කරන ලද දුම්රිය භාණ්ඩ ප්‍රවාහන ගැල් පරීක්ෂණ ධාවනයේ යෙදෙන විට 36 කැඩී අබලන් තත්ත්වයට පත්විය. මෙම භාණ්ඩ ප්‍රවාහන ගැල් පැයට කිලෝමීටර් 120 ක වේගයෙන් ධාවනය කළ හැකි බවට අපේ දුම්රිය ඉංජිනේරුවන් නිර්දේශ ඉදිරිපත් කර තිබුණි.එසේම ඊජිප්තුවෙන් ගෙන්වනු ලැබූ කන්ටේනර් රථ ප්‍රවාහනය කරනු ලබන කන්ටේනර් බහාලුම් රථ 25 ක් ද ගෙනා දින සිටම පසෙකට දමන ලද්දේ ඒවා මෙරට ධාවනය කළ නොහැකි මට්ටමක පැවති නිසාය. මේ සියල්ල අපේ ජාතික ධනයයි. රටේ ප්‍රවාහනය දියුණු කිරීම සඳහා අපට තිබූ ජාතික සම්පත්ය.අපේ දුම්රිය සේවයේ ස්වර්ණමය යුගය ලෙස සලකනු ලැබූයේ බී.ඩී. රම්පාල මහතාගේ සමයයි. ඒ මහතාගේ සමයේ ඩබ්ලිව් – 1 පංතියේ දුම්රිය එන්ජින් 45 ක්ද උඩරට දුම්රිය ධාවනය පිණිස ඩබ්ලිව් – 2 පංතියේ එන්ජින් 16 ක්ද ආනයනය කරන ලදි. මෙම එන්ජින් අඩි භ්‍රමණ වේග (High Rpm) දුම්රිය එන්ජින් වූ බැවින් ඒවා ද මේ වන විට ධාවනයෙන් ඉවත් කර ඇත. අද වන විට මුල් එන්ජිමෙන් ධාවනය වන ඩබ්ලිව් පංතියේ එන්ජින් ඇත්තේ තුනක් පමණි.ඒ ඩබ්ලිව් – 2 පංතියට අයත් 711 එන්ජිමත් ඩබ්ලිව් – 2 පංතියට අයත් 658 හා 650 එන්ජිමත් පමණි. දුම්රියට විශාල ජීවයක් ලබාදුන් රම්පාල මහතාටත් එසේ වැරැදුණු බව කියන්නේ එතුමාට නිගා කිරීමට නොව අපට පාඩම් ඉගැනීමටය.එසේම ජපානයෙන් ආනයනය කරන ලද එම් – 5 පංතියට අයත් හිතාචි දුම්රිය එන්ජින්වලද අද මුල් එන්ජිම ඉවත් කර ඒවාට අලුත් එන්ජින් සවිකර ඇත. ඒවාද අධිභ්‍රමණ එන්ජින් වූ නිසා ඉක්මනින් ධාවනයෙන් ඉවතට විසි විය.ඩබ්ලිව් පංතියේ දුම්රිය එන්ජින්වල අද තත්ත්වයමේ හිතාචි එන්ජින් ද බදුල්ල බලා යන දුම්රියන් සඳහා ආනයනය කරන ලද නමුත් එම එන්ජින්වල කාර්යය ද ඉතා ඉක්මනින් නිමාවට පත්විය.2008 වසරේ චීනයෙන් ආනයනය කරන ලද මැදිරි ද රඹුක්කනින් ඔබ්බට ධාවනය කළ නොහැකි විය. උඩරට මාර්ගය සඳහාම නැරැඹුම් මැදිරි තුනක් ආනයනය කරන ලදි. එහෙත් සිදුවූයේ කුමක්ද?මේ මැදිරිවල තිරිංග ප්‍රශ්නයක් හේතු කොටගෙන උඩරට ධාවනය අනතුරුදායක බව අවසාන නිගමනය විය පස්වරු 3.35 ට කොළඹ කොටුවෙන් මහනුවර බලා ධාවනය වන නගරාන්තර දුම්රිය සඳහා මෙම චීන මැදිරි දින කිහිපයක් ධාවනය කෙරිණි.එහෙත් ඉහත කී තිරිංග ගැටලුව සම්බන්ධව දුම්රිය නියාමකවරුන් කරුණු ඉදිරිපත් කර එම මැදිරි උඩරට ධාවනය කිරීම අනතුරුදායක බව පෙන්වන තුරු අපේ ඉංජිනේරුවන්ට එය නොවැටහුණේද? එහි ආනයනය කරන ලද නැරැඹුම් මැදිරි අද කොළඹ කොටුව - මඩකලපුව මීනගයා නගරාන්තර ශීඝ්‍රගාමී දුම්රියට යොදා ඇත. හාස්‍යයට කරුණක් වන්නේ එම දුම්රිය ධාවනය වන්නේ රාත්‍රී කාලයේ වීමය. රාත්‍රි දුම්රියකට නැරැඹුම් මැදිරි එක් කරන ලද ප්‍රථම අවස්ථාව මෙයයි. එවැනි අපහසුතාවන්ට දුම්රිය බලධාරීන් පත්වූයේ පූර්ව සැලසුම් නැති නිසාය.දැන් සියල්ල සිදුවී අවසානය. මේ ලිපියේ අරමුණ වූයේ වැරැදුණු ඒ තැන් සොයමින් යළි යළිත් කුණු ඇවිස්සීම නොව ඉදිරියේදී දුම්රිය දෙපාර්තමේන්තුව වෙනුවෙන් ආයෝජනය කරනු ලබන විශාල මුදලක් අපතේ නොයවා රැක ගැනීම කළ යුතු බව දැන්වීමටය.මේ වන විට උඩරට ධාවනය සඳහා චීනයෙන් බලවේග කට්ටල දුම්රිය ආනයනයට ගිවිසුම් අස්සන් කර ඇත. මෙම ගිවිසුමට අනුව චීනයෙන් බලවේග කට්ටල දුම්රිය 13 ක් මෙරටට ආනයනය කෙරෙන අතර ඉන් දුම්රිය 4 ක් කැලණිවැලි මාර්ගයේ ධාවනයට ද දෙකක් වායු සමනය කළ සුඛෝපභෝගී දුම්රියයන් ද ඉතිරි 7 දෙපසින්ම බලවේග කට්ටල එන්ජින් සහිත දුර ධාවනයට සැකසූ අඩි 50 ක දිගින් යුත් බලවේග දුම්රියයන් ද වේ.එම බලවේග කට්ටල හත ආනයනය කිරීමේ අරමුණ වන්නේ උඩරට මැණිකේ පොඩි මැණිකේ වෙනුවට එම දුම්රියයන් යෙදීමය.උඩරට ධාවනය කළ නොහැකි වූ චීන මැදිරියම් හෙයකින් එම දුම්රියයන් ද චීන මැදිරි මෙන් උඩරට ධාවනය කළ නොහැකි වුවහොත් අතිරේක දුම්රිය සාමාන්‍යාධිකාරි (මෙහෙයුම්) ජී.ආර්.පී. චන්ද්‍රතිලක මහතා ඒ සඳහා හොඳ යෝජනාවක් ඉදිරිපත් කර ඇත. ඔහු පවසන්නේ එක් දුම්රියක් පමණක් උඩරට ධාවනයට සුදුසු පරිදි නිෂ්පාදනය කර ගෙන්වන ලෙසයි. එය සාර්ථක නම් ඉතිරි දුම්රියයන් ද ආනයනය කර ගත හැකිය.අඩුපාඩු තිබුණහොත් අඩුපාඩු සකසා ඉතිරි දුම්රියයන් ආනයනය කර ගත හැකිය. කෙසේ හෝ උඩරට ධාවනයට උචිත ආරක්ෂාකාරී දුම්රියයන් ගෙන්වා නොගතහොත් ඉදිරියේදී විශාල ගැටලුවකට මුහුණ පෑමට සිදුවනු ඇත.එසේම දුම්රිය එන්ජින් මිලදී ගැනීමට භාණ්ඩාගාරය රුපියල් මිලියන 3000 ක් අනුමත කර තිබුණු අතර ඒ සඳහා වන ටෙන්ඩරය වසර 3 ක් පමණ එහාට මෙහාට පැද්දෙමින් තිබේ. චීන සමාගම් 4 ක් මුලින්ම ටෙන්ඩරයෙන් හැලී ගියේ ඔවුන් නිෂ්පාදනයේ වසර 15 ක පළපුරුද්දක් නැතිකම නිසාය. අවසානයේ ඉතිරි වූයේ ඉන්දියාවේ රයිට් සමාගමත්, කැනඩාවේ ජෙනරල් මෝටර්ස් සමාගමත් පමණි. එම ටෙන්ඩරය නිසි කලට නිසි පරිදි ක්‍රියාවට නැංවීමට නොහැකිවීම නිසා එය අවලංගු කර ඇති බවක්ද කියැවේ.මේ කරුණු විමර්ශනයේදී පෙනී යන්නේ මෙරටට දුම්රිය එන්ජින් හෝ මැදිරි හෝ ආනයනය කිරීමේදී ඉංජිනේරු තාක්ෂණයත් සමඟ නියාමක, රියැදුරු ඇතුළු දුම්රිය ධාවනයේදී ඊට ඍජුවම දායක වන සේවකයන්ගේ අදහස් සැලකිල්ලට ගත යුතු බවය.උඩරට ධාවනයට චීනයෙන් ආනයනය කරන බලවේග දුම්රියයන්ට ඇතුළත් කළ යුතු අගෝපාංග සම්බන්ධයෙන් නියාමක සංගමය විසින් යෝජනාවන් කිහිපයක් ඉදිරිපත් කර ඇත.1. නියාමකවරයාට නියාමක මැදිරියේ (තිරිංග මැදිරිය) රෝද අට සඳහාම අත් තිරිංග ක්‍රියාත්මක කිරීමට පහසුකම් සලසා දීම.2. වේග පාලක තිරිංගයක් රියැදුරුගේ අවධානය යොමු කළ හැකි තිරිංග ක්‍රමයක් සහ හදිසි නැවතුම් තිරිංග නියාමක මැදිරියේ ආසන දෙක සදහා වෙන් වශයෙන් ලබාදීම.3. සම්පීඩන තිරිංග පීඩනමානය සහ වේග මාපකය ආසන දෙකෙහිම සිට නිරීක්ෂණය කළ හැකිවීම.4. මීදුම සහිත විට සහ රාත්‍රී කාලයේදී දුම්රිය පසුපසට ධාවනය කිරීමේදී ආරක්ෂාව තහවුරු කර ගැනීම සඳහා මාර්ගය නිරීක්ෂණය කිරීමට ප්‍රධාන විදුලි පහන් හෝ වෙනත් සුදුසු විදුලි පහනක් නියාමක මැදිරියේ සිට දැල්වීමට හැකි ස්විචයක් ලබාදීම සහ නලාව නාද කිරීමට හැකි ක්‍රමයක් ලබාදීම.5. අත් තිරිංග රෝග යුගල් කට්ටල දෙකටම (බෝගී) ක්‍රියාත්මක වන පරිදි මැදිරිවලට සවි කිරීම.6. සම්පීඩන තිරිංග වායු නළ දෙක (10 BAR සහ 5 BAR) මාරු කර සවිකළ නොහැකි වන සේ ඈදුම සකස් කිරීම.මේ කරුණු ද අධ්‍යයනය කර උඩරටට බලවේග දුම්රිය ආනයනය කළ යුත්තේ එය දුම්රිය ඉතිහාසයේ ප්‍රථම වතාවට සිදු කරනු ලබන ව්‍යාපෘතියක් වන නිසාය.කෝටි ගණනක මුදලක් අත්හදා බැලීම් සඳහා වැය නොකොට එම මුදල් ඵලදායි ලෙස යෙදවිය යුතුය. එම ජාතික ධනය ඵලදායි ලෙස ප්‍රයෝජනයට ගැනීමට දුම්රිය බලධාරීන් හෙට නොව අදම වගබලාගත යුතුය.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post></root>