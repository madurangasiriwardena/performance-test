<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2013</year>
      <month>05</month>
      <day>07</day>
    </date>
    <link>http://www.dinamina.lk/2013/05/07/_art.asp?fn=r1305073</link>
    <topic>පෙමට පිටුපෑ පෙම්වතිය පැහැරගෙන විවාහ කරගන්න හදලා</topic>
    <author>අනුරාධපුර මධ්‍යම විශේෂ</author>
    <content>රජයේ පවුල් සෞඛ්‍ය සේවා නිලධාරිනියක් වශයෙන් පුහුණුව ලබා පත්වීම් ලැබෙන තුරු නිවසේ සිටි 28 හැවිරිදි අවිවාහක තරුණියක බලෙන් පැහැරගෙන ගොස් දින කිහිපයක් කැලයක සඟවාගෙන සිටි සිවිල් ආරක්‍ෂක බලකායේ භටයකු 03 වනදා නොච්චියාගම පොලිසිය මගින් අත්අඩංගුවට ගෙන ඇත.නොච්චියාගම පොලිසිය පවසන අන්දමට සිද්ධිය මෙසේය. නොච්චියාගම කුඩාවැව පදිංචිව සිටි 28 හැවිරිදි තරුණිය ඉකුත් අප්‍රේල් මස 28 වනදා රාත්‍රියේ නිවසින් අතුරුදන් වූ බවට ඇගේ දෙමාපියන් පොලිසියට පැමිණිල්ලක් කර ඇත.ඒ අනුව තරුණිය සොයා ගැනීමට පොලිසිය පුළුල් විමර්ශන සිදු කළත් ඇය සොයා ගැනීමට නොහැකි වී ඇත. ඊයේ (03) පොලිසියට දුරකථන ඇමතුමක් ලබා දුන් අතුරුදන් වූ තරුණිය තමන් බලෙන් විවාහ කරගැනීමට යන බවත් තමන් සිටින්නේ නොච්චියාගම රඹවැව විවාහ කාර්යාලයේ බව පවසා දුරකථනය විසන්ධි කර ඇත. ඒ අනුව අදාළ ස්ථානයට පොලිසිය ගිය අවස්ථාවේ තරුණිය හඬා වැටෙමින් පොලිස් නිලධාරින් වෙත පැමිණ තමන් අකමැත්තෙන් මේ පුද්ගලයා විවාහ කරගැනීමට හදන බව පොලිසියට පවසා ඇත.විවාහය ලියාපදිංචිය නැවතූ විවාහ රෙජිස්ට්‍රාර්වරයා සැකකාර සෙබළාව පොලිසියට අත්අඩංගුවට ගැනීමට ඉඩ ලබා දී ඇත. සැකකාර සිවිල් ආරක්‍ෂක සෙබළා තරුණිය 28 වැනිදා පැහැරගෙන ගොස් දින හතරක් නොච්චියාගම දුණුමඩලාව ප්‍රදේශයේ කැලයක තබාගෙන සිටි බවත් සැකකරු තමන්ව දුෂණය කළහොත් විවාහ නොවී සියදිවි නසා ගන්නා බව පැවසීම නිසා කිසිදු කරදරයක් නොකළ බවත් ඇය පොලිසියට පාපෝච්චාරණය කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>07</day>
    </date>
    <link>http://www.dinamina.lk/2013/05/07/_art.asp?fn=r1305074</link>
    <topic>රථ වාහන තදබදය අවම කරන්න‍ උතුරු අධිවේගී මාර්ගය පිළියමක්</topic>
    <author>නිට්ටඹුව සමූහ - ජෙනට් ජයසිංහ</author>
    <content>2007 සිට 2017 දක්වා කාලය තුළ ඉදිකිරීමට යෝජිත උතුරු අධිවේගී මාර්ග ව්‍යාපෘතියේ පළමු අදියරේ වැඩ ඇරඹීම සඳහා ගම්පහ දිස්ත්‍රික්කයේ දේශපාලන අධිකාරිය, ප්‍රාදේශීය ලේකම්වරුන් ඇතුළු රාජ්‍ය නිලධාරීන් දැනුවත් කිරීමේ වැඩසටහනක් පසුගියදා ගම්පහ දිස්ත්‍රික් ලේකම් කාර්යාල ශ්‍රවණාගාරයේදී පැවැත්විණි.ආර්ථික සංවර්ධන ඇමැති බැසිල් රාජපක්‍ෂ මහතාගේ උපදෙස් මත, වරාය හා මහාමාර්ග සංවර්ධන අධිකාරියේ අධීක්‍ෂණය යටතේ ඕස්ට්‍රේලියාවේ සමාගමක් මෙම ව්‍යාපෘතිය ක්‍රියාත්මක කරයි.අදියර හතරකින් වැඩ නිමකිරීමට යෝජිත උතුරු අධිවේගී මාර්ග ව්‍යාපෘතිය මගින් පළමු අදියරේදී එඬේරමුල්ලේ සිට අඹේපුස්ස දක්වා කිලෝමීටර් 53.3 ක් ද, දෙවැනි අදියර මීරිගම සිට කුරුණෑගල දක්වා ද, තෙවැනි අදියරේදී අඹේපුස්සේ සිට මහනුවර සහ මහනුවර වටරවුම් මාර්ගය දක්වා ද, හතරවැනි අදියරේදී කුරුණෑගල සිට දඹුල්ල දක්වා ද, නිමකිරීමට අපේක්‍ෂා කෙරේ.මෙම ව්‍යාපෘතිය තුළින් කොළඹ – නුවර මාර්ගයේ සහ අඹේපුස්ස, කුරුණෑගල මාර්ගයේ අධික රථවාහන තදබදය අවම වීම, ප්‍රජාවට විය හැකි හානි අවම වන ලෙස උතුරු දුම්රිය මාර්ගයට යාබදව ඉදිකිරීම් සිදුකිරීම, මහනුවර වටරවුම මාර්ගය උතුරු අධිවේගී මාර්ගයට සම්බන්ධ වීමෙන් මහනුවර නගරය තුළ රථවාහන තදබදය අවම වීම, කොළඹ – යාපනය මාර්ග භාවිතය පහසු වීම, කොළඹ සිට යාපනය, අනුරාධපුරය, දඹුල්ල, පොළොන්නරුව, මඩකළපුව, ත්‍රිකුණාමලය වැනි නගර අතර ගමන් කාලය අවම වීම, කොළඹ පිටත වටරවුම් මාර්ගය හා ප්‍රධාන මාර්ග සම්බන්ධ වීම නිසා කොළඹ නගරය තුළ වාහන තදබදය අවම වීම, සංචාරක කර්මාන්තය වර්ධනය වීම, ව්‍යාපාරික ප්‍රජාවගේ කාර්යයන් දියුණුවීම සහ ඉක්මන් වීම, දේශීය අපනයන කර්මාන්තයේ වැඩිදියුණුවීම යන ප්‍රතිලාභයන් අපේක්‍ෂා කෙරේ.ගම්පහ දිස්ත්‍රික්කයට අයත් ග්‍රාම සේවා වසම් තුළ පදිංචි ජනතාව දැනුවත් කර ඔවුන්ගේ සහාය ලබාගැනීම සඳහා දේශපාලන අධිකාරියට සහ රාජ්‍ය නිලධාරීන්ට ව්‍යාපෘතිය පිළිබඳව අවබෝධයක් ලබාදීම අරමුණු කරගනිමින් වරාය හා මහාමාර්ග අමාත්‍යාංශයේ මාර්ග සංවර්ධන අධිකාරියේ උපදෙස් මත ගම්පහ දිස්ත්‍රික් ලේකම් ජේ. ජේ. රත්නසිරි මහතා මෙම වැඩසටහන සංවිධානය කර තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>07</day>
    </date>
    <link>http://www.dinamina.lk/2013/05/07/_art.asp?fn=r1305075</link>
    <topic>ගම්පහ තක්ෂිලා මහ විදුහලට ක්‍රීඩා පිටියක් දෙන්නේ නැද්ද</topic>
    <author>ගම්පහ සංචාරක – නිමල් ජයසිංහ</author>
    <content>ගම්පහ පොලිසිය ආසන්නයේ පිහිටා ඇති තක්ෂිලා මහා විද්‍යාලයට ක්‍රීඩා පිටියක් නොමැතිව බරපතළ ගැටලුවක්ව පවතී.මෙම විද්‍යාලයේ ශිෂ්‍ය ශිෂ්‍යාවන්ට ක්‍රිකට් , අත්පන්දු , පැසිපන්දු ආදී ක්‍රීඩා ඉසව් සඳහා දිනපතා පුහුණු වීමට විද්‍යාලය සතුව ක්‍රීඩා පිටියක් නොමැතිකම වසර ගණනාක් තිස්සේ පවතින ගැටලුවකි.ශ්‍රී බෝධි පාරේ නව පොලිස් ස්ථානයට යාබදව හිස් ඉඩමක් ඇති අතර එම ස්ථානයේ මේ වනවිට රියදුරු පුහුණු වීම් සඳහා භාවිතා කෙරේ .ශ්‍රී බෝධි ක්‍රීඩා පිටිය ක්‍රීඩා අමාත්‍යාංශය සතුව පවතින්නක් බැවින් එම ක්‍රීඩා පිටිය තක්ෂිලා විද්‍යාලයට භාවිතා කළ හැක්කේද , වාර්ෂික ජවන හා පිටිය නිවාසාන්තර ක්‍රීඩා තරගයකට අවසර ලබා ගැනීමෙන් පමණි.ගම්පහ තක්ෂිලා විද්‍යාලයේ ඉතා දක්ෂ ක්‍රිකට් ක්‍රීඩකයින්ද පැසි පන්දු ක්‍රීඩිකාවන් ද සිටින අතර ජවන හා පිටිය මළල ක්‍රීඩක ක්‍රීඩිකාවන් ද රාශියකි.ඔවුන්ට ඔවුන්ගේ ක්‍රීඩා කෞශල්‍යයන් ප්‍රගුණ කර ගැනීමට ක්‍රීඩා පිටියක් ලබා දෙන ලෙස පාසලේ දූ දරුවන්ගේ දෙමාපියන් ආදාළ බලධාරීන්ගෙන් කාරුණිකව ඉල්ලා සිටිති.සුන්දර ගම්පහ වැඩ පිළිවෙළ යටතේ මෙම විද්‍යාලයේ ඉගෙනුම ලබන දූ දරුවන් ගේ ක්‍රීඩා කෞශල්‍යයන් දියුණු කර ගැනිමට අත හිත දීම ගම්පහට ආශිර්වාදයක් වනු ඇත. .</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>07</day>
    </date>
    <link>http://www.dinamina.lk/2013/05/07/_art.asp?fn=r1305076</link>
    <topic>උතුරේ සෞඛ්‍ය පහසුකම් නඟා සිටුවීමට ලක්‍ෂ 320ක් වටිනා සෞඛ්‍ය උපකරණ</topic>
    <author>බන්දුල සෙනෙවිරත්නවවුනියාව උතුර</author>
    <content>උතුරේ සෞඛ්‍ය පහසුකම් නඟා සිටුවීමේ රජයේ වැඩපිළිවෙළ යටතේ ගිලන් රථ 6ක් රුපියල් ලක්‍ෂ 320ක් වටිනා සෞඛ්‍ය උපකරණ බෙදාදීම පසුගිදා උතුරු පළාත් ආණ්ඩුකාර ජී. ඒ. චන්ද්‍රසිරි මහතා අතින් යාපනයේදී සිදුවිය.වවුනියාව, මන්නාරම, සෙට්ටිකුලම්, පේදුරුතුඩුව, චාවකච්චේරි, නෙලිප්පලෙයි යන රෝහල් සඳහා ගිලන් රථ සහ උපකරණ බෙදාදීම සිදුවිය.යුද සමයේ වැසී තිබූ උතුරේ සෑම රෝහලක්ම දැන් විවෘතව ඇතැයි පැවසූ ආණ්ඩුකාරවරයා, උතුරේ සෞඛ්‍ය පහසුකම් නඟා සිටුවීමට රජය ගෙන ඇති වැඩපිළිවෙළ සාර්ථක ප්‍රතිඵල අත්කරගෙන ඇතැයිද පැවසීය.යාපනය කෝණ්ඩාවිල් පදිංචි ස්වභාවිකව ඇස් දෙකම අන්ධ දරුවකුගේ ඇස් සුවපත් කිරීම සඳහා රජයේ අනුග්‍රහය යටතේ ලක්‍ෂ 6ක මුදලක් පරිත්‍යාග කිරීමද මෙහිදී ආණ්ඩුකාරවරයා අතින් සිදුවිය.යාපනය යූනියන් විද්‍යාලයේ ඉගනුම ලබන මොහු ඉකුත් 2012 උසස් පෙළ විභාගයෙන් ‘ඒ’ සාමාර්ථ 03ක් ලබාගත් දක්‍ෂ දරුවෙකි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>07</day>
    </date>
    <link>http://www.dinamina.lk/2013/05/07/_art.asp?fn=s1305071</link>
    <topic>චන්ද්‍රිකා චොන්බූරිවල රත්තරන් සොයයි</topic>
    <author>ප්‍රින්ස් ගුණසේකර තායිලන්තයේ සිට</author>
    <content>ආසියානු ග්‍රොන් ප්‍රී තරගාවලියේ පළමු අදියරේදී මීටර් 400 රිදී පදක්කම දිනාගත් චන්ද්‍රකා සුභාෂිණී හෙට (8දා) චොන්බූරිහිදී ආරම්භ වන දෙවැනි අදියරේදී රන් පදක්කම දිනා ගැනීමේ සිහින දකියි. එමෙන්ම කාන්තා හෙල්ල විසිකිරීමේ රන් පදක්කම දිනාගත් නදීකා ලක්මාලී එම තත්ත්වය තවදුරටත් රැක ගැනීමට බලාපොරොත්තු පළ කරයි. නදීකා සමග හෙල්ල විසිකිරීමේ ඉසව්වට එක්වූ දිල්හානී ලේකම්ගේට ලොකඩ පදක්කම අහිමිවී ගියේ සෙන්ටිමීටර් 30ක් අඩුවීම හේතුකොට ගෙන බැවින් ඇයද හෙට දිනයේ ශ්‍රී ලංකාවට පදක්කමක් එක්කිරීමේ බලාපොරොත්තුවකින් පසුවේ. ආසියානු ග්‍රොන් ප්‍රී මලල ක්‍රීඩා තරගාවලියේ බැංකොක් පළමු අදියරේදී ශ්‍රී ලංකාවට රන් පදක්කම් එකක්, රිදී පදක්කම් එකක් හා ලෝකඩ පදක්කම් දෙකක් හිමි විය.එම අදියරේ වැඩි දෙනෙකුගේ අවධානයක්ව පැවැති මීටර් 400 තරගයේ මුල සිටම ඉදිරියෙන් සිටි චන්ද්‍රිකා සුභාෂිණී පසුකොට අවසන් මීටර් 50දී ඉන්දීය ක්‍රීඩිකා රාජු පූරම්මා වේගයෙන් ඉදිරියට පැමිණ රන් පදක්කම දිනාගත් හෙයින් දෙවැනි අදියරේ තරගයේදී එම පසු බෑම නිවැරදි කර ගැනීමට සූදානමින් පසුවන බව චන්ද්‍රිකා සුභාෂිණී පවසයි. පූරම්මා ඉන්දියාවේ දැනට සිටින මීටර් 400 ඉසව්වෙ අංක එකේ ක්‍රීඩිකාව වන අතර පසුගිය වසරේදී ග්‍රොන් ප්‍රී රන් පදක්කම දිනාගත්තාය.පසුගිය වසරේ පැවැති ආසියානු මලල ක්‍රීඩා තරගාවලියේදී අදියර තුනම සාර්ථක ලෙස අවසන් කළ ශ්‍රී ලංකාවේ එකම ක්‍රීඩිකාව වූ චන්ද්‍රිකා සුභාෂිණී එහිදී ලෝකඩ පදක්කම් 3ක් දිනා ගත්තාය. මෙවර ඇය දෙවැනි ස්ථානයට පත්වූයේ පසුගිය වසරේ රිදී පදක්කම දිනාගත් ක්‍රීඩිකාව පසුකරමිණි. 2012දී ඇය තත්පර 53.50ක කාලයක් වාර්තා කළාය. “මේ තරගාවලිය අපට ඉතාම වැදගත්. දෙවැනි අදියරේදී ඉන්දීය ක්‍රීඩිකාවට හොද අභියෝගයක් දීමට කල්පනා කරනවා. තෙවැනි අදියර තියෙන්නේ කොළඹ නිසා අපේ නරඹන්නන් ඉදිරියේදී රන් පදක්කම දිනා ගත යුතුමයි. තායිලන්තයේ මේ දිනවල ඇති අධික රස්නය පුංචි බාධාවක්. අපේ රටට වඩා තායිලන්තයේ රස්නය වැඩියි.ඒ කොහොම වුනත් චොන්බූරි දෙවැනි අදියරේදී අන්තිම මීටර් 50 ගැන සැලකිළිමත් වෙන්න ඕනෑ” චන්ද්‍රිකා සුභාෂිණී පැවැසුවාය.පළමු අදියරේ මීටර් 100 කාන්තා තරගයේදී ජානි චතුරාංගනීද සිල්වා (තත් 12.13) ක්‍රීඩිකාවන් 19ක් අතුරින් හයවැනි ස්ථානයට පත් වූවද හෙට දෙවැනි අදියරේදී තත්පර 12ට වඩා අඩු කාලයකින් තරගය නිම කිරීමට බලාපොරොත්තුව බව ජාතික පුහුණුකරු මෙන්ම ග්‍රොන් ප්‍රී මලල ක්‍රීඩා කණ්ඩායමේ කළමනාකරු ඩර්වින් පෙරේරා මහතා පැවැසීය. එසේ කරගත හැකි වුවහොත් පදක්කමක් කරා ලගා විය හැකි බවද පෙරේරා මහතා පැවැසීය. පළමු අදියරේ තරගයේදී සුජානී බුද්ධිකා තත්පර 12.31කින් 12වැනි ස්ථානයට පත්වූවාය. හෙට පැවැත්වෙන මීටර් 100 තරගයේදී උස්බෙකිස්ථානයේ ගුසෙල් කුබියේවා හා කසකස්තානයේ සියබිකින්වා වික්ටෝරියා අතර උණුසුම් සටනක් ඇතිවන බවට අනාවැකි පළවී තිබේ. වසර අටක් පළමු තැන සිටි කුබියේවා (තත් 11.77) පරදවා එහි රන් පදක්කම වික්ටෝරියා තත්පර 11.61කින් දිනා ගැනීම පලමු අදියරේ විශාල පෙරැලියක් විය.ශ්‍රී ලංකා ක්‍රීඩක ක්‍රීඩිකාවෝ ඊයේ පෙරවරුවේ බැංකොක් සිට චොන්බූරි වෙත පැමිණි අතර අද විශේෂ පුහුණු සැසියකට සහභාගි වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>07</day>
    </date>
    <link>http://www.dinamina.lk/2013/05/07/_art.asp?fn=s1305072</link>
    <topic>අන්තර් සමාජ සත් සාමාජික රගර්කුසලාන ශූරයෝ අප් කන්ට්‍රි ලයන්ස්</topic>
    <author>ෆවුස් මොහොමඩ්</author>
    <content>නයිජල් රත්වත්තේගේ හා ශ්‍රීනාත් සූරියබණ්ඩාරගේ සුවිශේෂි සුසංයෝගය හේතුවෙන් පළමු වරට රාත්‍රී විදුලි ආලෝකධාරා මැද පැවැති අන්තර් සමාජ සත් සමාජික රගර් තරගාවලියේ ශූරතාව අත්කර ගැනීමට අප් කන්ට්‍රි ලයන්ස් පිල සමත්විය. කුසලානය සඳහා වූ අවසන් මහා තරගයේ දී ඔවුන් වෙතින් ලකුණු 14-12ක් ලෙස පරාජයට පත්වූයේ ප්‍රබල හැව්ලොක්ස් කණ්ඩායමය.හැව්ලොක්ස් ක්‍රීඩා පිටියේ දෙදිනක් පුරා පැවැති මේ තරගාවලියේ විදුලි ආලෝකධාරා මැද පැවැති අවසන් මහා තරගය නැරැඹීමට අතිවිශාල ක්‍රීඩාලෝලීන් පිරිසක් රැස් සිටියහ. සත් සාමාජික රගර් පිටියට කෝඩුකාරයන් වූ අප් කන්ට්‍රි ලයන්ස් පිල හා හැව්ලොක්ස් පිල අතර අවසන් මහා තරගය ආරම්භයේ දීම අනගි උත්සාහක දිනුමක් වාර්තා කළ චාමර දාබරේ හැව්ලොක්ස් පිලට වාසිදායක පසුබිමක් සකසා දුන්නේය.එහෙත් අනතුරුව නයිජල් රත්වත්තේ විශිෂ්ට උත්සාහක දිනුමක් රැස් කළ අතර ශ්‍රීනාත් සූරියබණ්ඩාර එය ගෝලයක් බවට පත්කිරීමෙන් ලකුණු 7-5ක් ලෙස පළමු භාගය නිමා කරගැනීමට අප් කන්ට්‍රි ලයන්ස් පිල සමත්විය.තරගයේ දෙවැනි භාගයේ දී යළිත් ප්‍රබල ක්‍රීඩා රටාවක නිරතවෙමින් ගෝලයක් රැස් කිරීමට හැව්ලොක්ස් පිල සමත්විය. සුදර්ශන මුතුතන්ත්‍රිගේ වාර්තා කළ උත්සාහක දිනුම ගෝලයක් බවට පත්කළේ මිතුන් හපුගොඩය. ඒ අනුව ලකුණු 12-7ක් ලෙස ඉදිරියෙන් සිටියේ හැව්ලොක්ස් පිලය. එහෙත් අවසන් මොහොතේදී සිය කණ්ඩායමේ ජයග්‍රහණය තහවුරු කරමින් අලංකාර උත්සාහක දිනුමක් වාර්තා කිරීමට නයිජල් රත්වත්තේ යළිත් සමත්විය. ශ්‍රීනාත් සූරියබණ්ඩාර එය සාර්ථකව ගෝලයක් බවට පත්කිරීමෙන් ලකුණු 14-12ක් ලෙස තරගය ජය ගැනීමට අප් කන්ට්‍රි ලයන්ස් පිලට හැකිවිය.ශ්‍රී ලංකා රගර් සංගමය මෙහෙයවනු ලැබූ මේ තරගාවලියේ කුසලාන තරග වටයේ තුන්වැනි ස්ථානය හිමිවූයේ ලකුණු 24-0ක් ලෙස සී.එච්.පිල පරාජය කළ මහනුවර ක්‍රීඩා සමාජයේ ‘ඒ’කණ්ඩායමටය.ලකුණු 38-0ක් ලෙස පොලිස් ‘ඒ’කණ්ඩායම පරාජයට පත්කළ සී.ආර්. ‘ඒ’ කණ්ඩායමට පළඟ ශූරතාව හිමිවූ අතර ගුවන් හමුදා ‘බී’ පිල ලකුණු 24-0ක් ලෙස පරාජය කරමින් බඳුන ශූරතාව අත්කර ගැනීමට මහනුවර ක්‍රීඩා සමාජයේ ‘බී’ පිල සමත්විය. පළිහ ශූරතාව දිනාගනු ලැබුවේ ලකුණු 19-12ක් ලෙස යුද හමුදා ‘බී‘ කණ්ඩායම පැරද වූ සී.ආර්. ‘බී’ කණ්ඩායම විසිනි.මෙරට රගර් තරගබිමේ ප්‍රබලතම ක්‍රීඩා සමාජ ‘ඒ’ හා ‘බී’ වශයෙන් කණ්ඩායම් 16ක් තරගාවලියට ඇතුලත් කර තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>07</day>
    </date>
    <link>http://www.dinamina.lk/2013/05/07/_art.asp?fn=s1305073</link>
    <topic>මුම්බායි පන්දු යවන‍්නෝ චෙන්නායි පිල අසරණ කරති</topic>
    <author/>
    <content>ඉන්දීය ප්‍රිමියර් ලීග් තරගාවලියේ ප්‍රසාද ලකුණු සටහනේ පෙරමුණේ පසුවන චෙන්නායි සුපර් කිංග්ස් කණ්ඩායම මෙවර තරගාවලියේ කණ්ඩායමක් ලැබූ අඩුම ලකුණු සංඛ්‍යාවට දවාලීමට මිචෙල් ජොන්සන් ප්‍රමුඛ මුම්බායි ඉන්දියන්ස් පන්දු යවන්නෝ සමත්වුහ. මුම්බායිහිදී පැවැති මේ තරගයෙන් ලකුණු 60ක ජයක් මුම්බායි පිලට හිමිවිය.පළමුව පන්දුවට පහරදුන් මුම්බායි පිල කඩුලු 5කට ලකුණු 139ක් රැස්කළ අතර රෝහිත් ශර්මා නොදැවී ලකුණු 39ක් සහ හර්බජාන් සිං නොදැවී ලකුණු 25ක් රැස්කළාය‍‍.පිළිතුරු ලෙස චෙන්නායි පිලට ඕවර 15.2කදී සියල්ලන් දැවී ලබාගත හැකිවුයේ ලකුණු 79ක් පමණි. ඉනිමේ වැඩිම ලකුණු ලෙස මයිකල් හසී රැස්කළ ලකුණු 22 සටහන් විය. තරගයේ වීරයා ලෙස නම් කෙරුණු මිචෙල් ජොන්සන් ක්‍රියාත්මක කළ ඉනිමේ තෙවැනි ඕවරයේ පළමු පන්දුවෙන් ආරම්භක පිතිකරු මුරලි විජේ ලකුණු දෙකකටත් දෙවැනි පන්දුවේදී සුරේෂ් රයිනා ලකුණු නොලබාත් දැවී ගියේය. එම ඕවරයේ පස්වැනි පන්දුවේදී බද්රිනාත් ලකුණු නොලබා දවාගැනීමට ජොන්සන් සමත්විය. මුළු ලකුණු 9යේදී මේ කඩුලු තුනම බිඳ වැටිණි. ජොන්සන්ට අනගි සහයක් ලබාදුන් ප්‍රගයන් ඕජා ලකුණු 11කට කඩුලු 3ක් ද ලසිත් මාලිංග ලකුණු 6කට කඩුලු 2ක් ද දවාලුහ.මේ තරගය පරාජය වුවත් චෙන්නායි කණ්ඩායම තවමත් ප්‍රසාද ලකුණු සටහනේ පෙරමුණේ පසුවේ.මුම්බායි-139/5යි. (ඕවර 20) රෝහිත් ශර්මා නොදැවී 39, හර්බජාන් සිං ‍නොදැවී 25 (රවින්ද්‍ර ජඩේජා 29/3)චෙන්නායි-79 සියල්ලන් දැවී (ඕවර 15.2) මයිකල් හසී 22 (මිචෙල් ජොන්සන් 27/3, ප්‍රගයන් ඕජා 11/3)පුනේ පිල 10වැනි ජරාජයත් ලබයි.ජායිපුර් හිදී පැවැති අයි.පී‍.එල් තරගාවලියේ 50වැනි තරගයෙන් පුනේ වොරියර්ස් කණ්ඩායම රාජස්ථාන් රෝයල් කණ්ඩායම හමුවේ කඩුලු 5කින් පරාජයට පත්විය. මේ පරාජය මෙවර තරගාවලියේදී පුනේ කණ්ඩායමට හිමිවු 10වැනි පරාජය විය.ලකුණු 179ක ජයග්‍රාහී ඉලක්කයක් හඹාගිය රාජස්ථාන් පිල තරගය නිමවීමට එක් පන්දුවක් ඉතිරිව තිබියදී තරගයේ ජයග්‍රහණය හිමිකර ගත්තේය. පළමු කඩුල්ල සඳහා ලකුණු 98ක සබඳතාවක් ගොඩනගමින් අජින්කා රහනේ (67) සහ රාහුල් දාව්ඩ් (58) තරගය ජයග්‍රාහී මාවත විවර කළේය. රහනේ පන්දු 48කදී හයේ පහර 2ක් සහ හතරේ පහර 6කින් ලකුණු 67 වාර්තා කළ අතර දාවිඩ් පන්දු 40කින් ලකුණු 58 වාර්තා කළේය. වේගවත් පිතිහරඹයක නියැලුණු ස්ටුවට් බෙනි හ‍යේ සහ හතරේ පහර 2බැගින් එල්ල කොට පන්දු 13කින් නොදැවී ලකුණු 32ක් රැස්කළාය.පළමුව ලකුණු රැස්කළ පුනේ පිල කඩුලු 4කට ලකුණු 178ක් ලබාගත් අතර රොබින් උත්තාපා ලකුණු 54ක් ඇරොන් ෆින්ච් ලකුණු 45ක් රැස් කළහ. ඇන්ජලෝ මැතිව්ස් ලබාගත හැකිවුයේ ලකුණු 18ක් පමණි.තරගයේ වීරයා ලෙස අජින්කා රහ‍නේ නම් කෙරිණි.පුනේ-178/4 යි. (ඕවර 20) රොබින් උත්තප්පා 54, ඇරොන් ෆින්ච් 45, මිචෙල් මාෂ් නොදැවී 35රාජස්ථාන්-182/5යි. (ඕවර 19.5) අජින්කා රහනේ 67, රාහුල් දාවිඩ් 58, ස්ටුවට් බෙනි 32 (චේන් පර්නෙල් 27/3).</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>07</day>
    </date>
    <link>http://www.dinamina.lk/2013/05/07/_art.asp?fn=s1305074</link>
    <topic>ප්‍රාදේශීය සංවර්ධන බැංකු ක්‍රීඩා උළෙල කුරුණෑගල දී</topic>
    <author>වයඹ පළාත් සංචාරකපොල්ගහවෙල සමූහ</author>
    <content>ප්‍ර‍දේශීය බැංකු සුභ සාධක සංගමයේ අනුග්‍රහයෙන් පැවැත්වෙන 16වැනි ප්‍රාදේශීය සංවර්ධන බැංකු ක්‍රීඩා උළෙල මේ මස 10 වැනිදා සිට 12දා දක්වා කුරුණෑගල වෙලගෙදර හා මාලිගාපිටිය ක්‍රීඩාංගණවලදී පැවැත්වේ.උතුරු නැ‍ඟෙනහිර ඇතුළු වයඹ, ඌව, බස්නාහිර, දකුණ, මධ්‍යම, සබරගමුව, උතුරුමැද පළාත් නියෝජනය කරමින් ක්‍රීඩක ක්‍රීඩිකාවන් 600ක් පමණ මේ ක්‍රීඩා උළෙලට එක්වීමට නියමිතය.ජාතික ක්‍රීඩා උලෙළකට අයත් සියලු ක්‍රීඩා ඉසව් ඇතුළත් වන සංවර්ධන බැංකු ක්‍රීඩා උළෙලේ සමාරම්භක උත්සවය වයඹ ආණ්ඩුකාර තිස්ස ආර්.බළල්ල හා වයඹ ප්‍රධාන ඇමැති අතුල විජේසිංහ මහත්වරුන්ගේ ප්‍රධානත්වයෙන් පැවැත්වෙන අතර සමාප්ති උළෙල සමුපකාර හා අභ්‍යන්තර වෙළඳ කටයුතු ඇමැති ජොන්ස්ටන් ප්‍රනාන්දු, ප්‍රා.ස.බැංකුවේ සභාපති කේෂලා ජයවරධන, සමාන්‍යාධිකාරී හා ප්‍රධාන විධායක රත්නසිරි සිරිවර්ධන මහත්වරුන්ගේ සහභාගිත්වයෙන් පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>07</day>
    </date>
    <link>http://www.dinamina.lk/2013/05/07/_art.asp?fn=s1305075</link>
    <topic>වෙළඳ සේවා පාපන්දු මුල් පුටුව ටී‍.එෆ්.කාසිම්ට</topic>
    <author>උදුලා පීරිස්</author>
    <content>වෙළඳ සේවා පාපන්දු සම්මේලනයේ සභාපති ලෙස ටී.එෆ්.කාසිම් මහතා නිතරගයෙන් තේරී පත්විය.ශ්‍රී ලංකා පාපන්දු සම්මේලන ශ්‍රවණාගාරයේදී පසුගියදා පැවැති නිලවරණයේ දී තේරී පත්වු නව නිල මඩුල්ල මෙසේය.‍සභාපති-ටී.එෆ්.කාසිම්, ජ්‍යෙෂ්ඨ උපසභාපති සහ විනය කමිටු සංවර්ධන සභාපති-සිඩ්නි රත්නායක, ජ්‍යෙෂ්ඨ උපසභාපති ආර්.ඒ.විමලසේන, උපසභාපතිවරුන්-බී.එම්.ගොඩ්වින්, ජී.වීරක්කොඩි, ලේකම්-පියල් පෙරේරා, උපලේකම්-ආර්.මැතිව්ස්, භාණ්ඩාගාරික-වී‍.මැනුවෙල්, උපභාණ්ඩාගාරික-ඩී.පාරිස්, උපදේශක මණ්ඩලය -ඒ.අතපත්තු, ඒ.ජී‍.මෙන්ඩිස්, කේ‍.ඒ‍‍.ජී.ගුණසේන, කේ.ඒ.ගුණපාල..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>07</day>
    </date>
    <link>http://www.dinamina.lk/2013/05/07/_art.asp?fn=s1305076</link>
    <topic>ගම්පහ දිස්ත්‍රික් නෙට්බෝල් නව සභාපතිනි නිල්මිණි</topic>
    <author>වි.ඒ.ඔලිවර් පෙරේරාගම්පහ මධ්‍යම සමූහ</author>
    <content>ගම්පහ දිස්ත්‍රික් නෙට්බෝල් සංගමයේ නව සභාපතිනිය ලෙස නිල්මිණි ගුනවිර මහත්මිය පත්වුවාය. ගම්පහ යසෝදරා දේවී බාලිකා විද්‍යාලයීය ශාලාවේදී පැවැති නිලවරණයේදී තේරී පත්වු නව නිල මඩුල්ල මෙසේය.සභාපතිනි-නිල්මිණි ගුනවීර බණ්ඩාර, ලේකම්-වජිරා පුෂ්පකුමාරි, නි.සභාපතිනි-ධම්මිකා කුලතුංග, උපලේකම්-ශිරානි රාජපක්ෂ, උප සභාපතිවරියන්-ශ්‍යාමා ගුණසේකර, ඉන්ද්‍රාණි අමරසේකර, ඩයනා තොටවත්ත, ධම්මිකා ඉරියගොල්ල, දිනති ගුණරත්න, ඉෂානි, ශ්‍රිවා මායාදුන්න, තරග ලේකම්-ඩබ්ලිව්.කේ.පද්මලතා, තරග උපලේකම්-ඉන්දික අමරසේකර, භාණ්ඩාගාරික-අනෝමා රාජපක්ෂ, කාරක සභාව-රූපා වික්‍රමආරච්චි, නිලන්ති නිවුන්හැල්ල, මහේෂිකා රණසිංහ, දිපිකා අබේසිංහ, නිලුකා දර්ශනි බෙරන්..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>07</day>
    </date>
    <link>http://www.dinamina.lk/2013/05/07/_art.asp?fn=f1305071</link>
    <topic>අපට තිබෙන්නේ දුරදිග බලන වැඩපිළිවෙළක්</topic>
    <author/>
    <content>වර්තමාන දේශපාලන හා සමාජ වාතාවරණය පිළිබඳව පාර්ලිමේන්තු මන්ත්‍රී උදිත ලොකුබණ්ඩාර මහතා සමඟ කළ සාකච්ඡාවකි මේ.අපි වගකිව යුතු ආණ්ඩුවක් විදිහටයි කටයුතු කරන්නේ. එහෙම නැතිව වගකීමක් නැතිව එදිනෙදා වාසි බලා ආණ්ඩුවකට වැඩ කිරීමට බැහැ. ඒත් විපක්ෂයට පුළුවන් තම තමන්ගේ පටු අරමුණු, පටු න්‍යාය පත්‍ර අනුව වැඩ කරන්න අද විපක්ෂය වැඩ කරන්නේ ඉතාමත් පටු අරමුණු ඇතිවයි.ඒ විදියේ විපක්ෂයකින් නඟන චෝදනා පිළිගැනීමට හැකියාවක් නැහැ. සාමාන්‍යයෙන් රටක විපක්ෂයක් කටයුතු කළ යුත්තේ විශේෂ වගකීමක් ඇතිවයි. ඒත් අපේ විපක්ෂයට එහෙම වගකීමක් තිබෙන ආකාරයක් නම් දක්නට නැහැ. ඒ විදිහේ දේශපාලනය කරන විපක්ෂයකින් රටටවත් ඔවුන්ටවත් යහපතක් නැහැ. ඒත් මේ ආණ්ඩුව ඕනෑම තීරණයක් තීන්දුවක් ගන්නේ ඉතාමත් දුර දිග බලා වගකීමක් සහිතවයි. දුරදිග බලා තීන්දු ගැනීම නිසා ආණ්ඩුව විශාල කාර්ය ප්‍රමාණයක් ඉටුකර තිබෙනවා. එවැනි නිවැරැදි තීරණ ගත්තු නිසා තමයි මෙතරම් සාර්ථක ගමනක් යාමට පුළුවන්කම ලැබුණේ.විදුලිය බිල ඉහළ දැමීමේදීත් ආණ්ඩුව දුරදිග බලායි කටයුතු කළේ. අපට විදුලිබල මණ්ඩලය වැනි දැවැන්ත රාජ්‍ය ආයතනයක් කඩා වැටීමට ඉඩ දෙන්න බැහැ. ඒ නිසා තමයි විදුලිබිල ඉහළ දැමීමට කටයුතු කළේ. ඒත් අප මෙතැනදි ජන මතයට සවන් දීමටත් කටයුතු කළා.ඒ නිසා තමයි විදුලි බිලට යම් සහනයක් ලබාදීමට ජනාධිපතිතුමා කටයුතු කළේ. කොහොමත් අපේ ජනාධිපතිතුමා මූලික වශයෙන්ම අවධානය යොමු කරන්නේ පොදු ජනතාවගේ යහපත හා ඔවුන්ගේ අදහස් ගැනයි. ඒ නිසා තමයි මේ සහනය ජනතාවට ලබා දුන්නේ.යුද්ධය පිළිබඳව ආණ්ඩුව නිවැරැදි හා ඍජු තීරණයක් ගත්තා. එදා වැනෙන සුළු තීරණයක් ගත්තා නම් තාමත් යුද්ධය තිබෙනවා. මිනිස්සු මැරෙනවා. එදා නියම වෙලාවට නියම තීරණය ගැනීම නිසා තමයි යුද්ධය ජයග්‍රහණය කිරීමට පුළුවන්කම ලැබුණේ.මේ සඳහා විශාල මුදලක්, ශ්‍රමයක් පමණක් නොවෙයි ජීවිත, ලේ කඳුළු, දහඩිය පවා පරිත්‍යාග කිරීමට සිදු වුණා. මේ සියල්ලටම හේතු වුණේ ආණ්ඩුව ගත් නිවැරැදි හා ඍජු තීරණයි.එපමණක් නොවෙයි, සංවර්ධන යෝජනා රාශියක්, ගුවන්තොටුපොළ, වරාය ඉදිකිරීම් සිදු කළේ දුරදිග බැලීමෙන් පසුවයි. මේ යෝජනාවල ප්‍රතිඵල ප්‍රතිලාභ හෙට නැතිනම් අනිද්දා ලැබෙන්නේ නැහැ. තවත් කාලයක් ගත වුණාම තමයි මේවායේ ප්‍රතිලාභ රටටත් ජනතාවටත් ලැබෙන්නේ.දේශපාලන වාසි, කෙටි කාලීන වාසි ගැන බලා නොවෙයි අප කටයුතු කරන්නේ. මේ ආණ්ඩුවට දීර්ඝ කාලීන වැඩපිළිවෙළක් වගේම සැලසුමකුත් තිබෙනවා. ඒ වැඩපිළිවෙළ අනුව තමයි මේ ආණ්ඩුව වැඩ කරන්නේ.ආණ්ඩුව විසින් ඉදිකළ සංවර්ධන ව්‍යාපෘතිවල ප්‍රතිඵල ගැන කතා කරන විපක්ෂය, මේ චෝදනා එල්ල කරන්නේ කිසිදු පදනමක් රහිතවයි.විපක්ෂය මේ විදිහේ චෝදනාවක් එල්ල කරන්නේ කොහොමද කියන එක ප්‍රශ්නාර්ථයක්. රටේ ආර්ථිකයේ යම් ස්ථාවරත්වයක් වර්ධනයක් දක්නට තිබෙනවා. මෙය පොඩි ළමයකුට වුණත් අවබෝධ කර ගැනීමට පුළුවන් දෙයක්. ඒ නිසා ආර්ථිකයේ වර්ධනයක් නැහැ කියා කියන්නේ මොන පදනමෙන්ද කියන එක ප්‍රශ්නාර්ථයක්.එක්සත් ජාතික පක්ෂය ජනතාව කියා හඳුන්වන්නේ කවුද කියන එක ප්‍රශ්නයක්. එ.ජා.ප.ය ජනතා කියා හඳුන්වන්නේ තමන්ගේ හෙන්චයියලාව වෙන්න පුළුවන්. අපිට මතකයි එජාපයේ හා ජවිපෙ එකතුවෙන් පැමිණි පොදු අපේක්ෂකයා කීවේ මොකක්ද? රැස්වීම්වලට සෙනඟ විශාල ප්‍රමාණයක් ආවා. ඒ නිසා මගේ ජයග්‍රහණය ස්ථිරයි කියලා. අද විපක්ෂයේ සිටින්නේ ඒ විදිහේ සාමාන්‍ය දේශපාලන දැනීමක් හෝ නැති පිරිසකුයි.හෙන්චයියලාගේ ආර්ථික වර්ධනයක් නැති වුණාට මෙරට පොදුජනතාවගේ ආර්ථික වර්ධනයක් ආර්ථික ස්ථාවරත්වයක් දක්නට තිබෙනවා. එහෙම තිබියදී මෙරට ආර්ථික වර්ධනයක් නැතැයි ජනතාව අපහසුතාවට පත්ව ඇතියි කිසිවකු කියනවා නම් එහි පදනමක් හෝ ඇත්තක් නැහැ.අපි මැතිවරණයකට මුහුණ දීමට කිසිදු බියක් හෝ සැකයක් නැහැ. අප ජනතාව හමුවට ගිහින් තිබෙන්නේ නිකම්ම නොවෙයි. ජනතාව වෙත විශාල කාර්යභාරයක් වගේම එම පළාත්වලටත් විශාල සංවර්ධනයක් කිරීමෙන් පසුවයි. අපි කියමනක් අහලා තිබෙනවා තමන් වපුරන දේ අනුව කියලා අස්වැන්න ලැබෙන්නේ මේ ආණ්ඩුව පසුගිය කාලයේදී ජනතාවට යහපත් දේවල් තමයි වැපුරුවේ. ඒ නිසා අපි මැතිවරණයකින් ලැබෙන ප්‍රතිඵලය ගැනත් අවිශ්වාසයක් ඇති කර ගන්නේ නැහැ. පළාත් සභා මැතිවරණ නොවෙයි ජනාධිපතිවරණයක් මහ මැතිවරණයක් වුවත් ජයග්‍රහණය කිරීමට අපට පුළුවන්කමක් තිබෙනවා.මේ ආණ්ඩුව තරම් තරුණයන් ගැන අවධානය යොමුකළ ආණ්ඩුවක් නොමැති තරම්, මම මේ දේ කියන්නේ නිකම් නොවෙයි. ජනාධිපතිතුමා තමයි තරුණයන් වෙනුවෙන් වැඩිපුරම නාම යෝජනා ප්‍රමාණයක් ලබා දුන්නේ. එතුමා තරුණයන් තුන් දෙනෙකුගේ පියකු විදිහට තරුණ සිතුම් පැතුම් මොනවාද කියලා හොඳින් හඳුනනවා.මේ ආණ්ඩුව තුළ තරුණයන්ට විශාල අවස්ථාවක් ලබා දී තිබෙනවා. අද අධ්‍යාපන සේවා ඇමැතිධුරය පවා දරන්නේ තරුණයකු වූ දුමින්ද දිසානායක මහතායි. මට වුණත් ජනාධිපතිතුමා විශාල වගකීම් ප්‍රමාණයක් ලබා දී තිබෙනවා.ඒ මා කතා කළේ දේශපාලන පැත්ත විතරයි. අධ්‍යාපන පැත්ත ගත්තත් අද තරුණ උපාධිධාරියාට විශාල වටිනාකමක් හා අගයක් ලබා දී තිබෙනවා. එදා උපාධි ලෝගුව දා ගත් තරුණයාට සිදු වුණේ ගල්කඩන්නත් සිල්ලර රැකියාවක් කිරීමටත් පමණයි. ඔවුන්ගේ උගත්කමට සරිලන රැකියා අවස්ථා එදා තරුණ උපාධිධාරින්ට ලැබුණේ නැහැ. ඒත් අද ආණ්ඩුවේ මැදහත්වීම මත රැකියා අවස්ථා ලබාදීමටත් ඔවුන්ගේ උපාධියට වටිනාකමක් ලබාදීමටත් කටයුතු කර තිබෙනවා. ඒ ගැන තරුණ දේශපාලනඥයකු විදිහට මාත් සතුටට පත් වෙනවා.ආයුධ අතට ගත් කැරැලි ගැසූ තරුණ පරපුරට වැදගත් කමක් වටිනාකමක් ලබා දුන්නේ මේ ආණ්ඩුවෙන්. ඒ ගැන මෙරට තරුණ පරපුර විශාල ඇගැයීමක් කරනවා මේ ආණ්ඩුව ගැන.</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>08</day>
    </date>
    <link>http://www.dinamina.lk/2013/05/08/_art.asp?fn=n13050812</link>
    <topic>ඇමැති ඩිලාන්ට එරෙහි විශ්වාසභංගයවැඩි ඡන්ද 104කින් පරාදයි</topic>
    <author>ස්වර්ණා විජේකෝන්, චමීර ඇල්ලදෙණිය, සුභාෂිනි සේනානායක</author>
    <content>විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතාට එරෙහිව එක්සත් ජාතික පක්ෂය විසින් ගෙන ආ විශ්වාසභංග යෝජනාව වැඩි ඡන්ද 104කින් පරාජය විය. යෝජනාවට විරුද්ධව ඡන්ද 136ක්ද, පක්ෂව ඡන්ද 32 ක්ද ලැබිණි.එක්සත් ජාතික පක්ෂයේ කලුතර දිස්ත්‍රික් මන්ත්‍රී අජිත් පී. පෙරේරා මහතා විසින් මේ යෝජනාව ඉදිරිපත් කර තිබූ අතර යෝජනාව ස්ථිර කරනු ලැබූවේ රත්නපුර දිස්ත්‍රික් මන්ත්‍රී රන්ජන් රාමනායක මහතා විසිනි.මේ යෝජනාවට පක්ෂව හෝ විපක්ෂව ඡන්දය දීමෙන් ද්‍රවිඩ ජාතික සන්ධානය වැළකී සිටි අතර යෝජනාවට පක්ෂව එක්සත් ජාතික පක්ෂය සහ ප්‍රජාතන්ත්‍රවාදී ජාතික සන්ධානය ඡන්දය ප්‍රකාශ කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>08</day>
    </date>
    <link>http://www.dinamina.lk/2013/05/08/_art.asp?fn=n13050813</link>
    <topic>විශ්වාසභංගයට එකඟ නෑ</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතාට එරෙහිව ඉදිරිපත් කර ඇති විශ්වාස භංග යෝජනාවට තමන් එකඟ නොවන බව දෙමළ ජාතික සන්ධානයේ පත්කළ මන්ත්‍රී එස් සුමන්තිරන් මහතා පාර්ලිමේන්තුවේදී ඊයේ (7) ප්‍රකාශ කළේය.ඩිලාන් පෙරේරා මහතා මෙම කරුණට වගකිව යුතු නැති බව යෝජනාව ඉදිරිපත් කළ අජිත් පී පෙරේරා මහතා සඳහන් කළද විෂයභාර ඇමැතිවරයා ලෙස එම තනතුරේ ඉල්ලා අස්විය යුතු බව එම යෝජනාවේ සඳහන් වන බවද සුමන්තිරන් මහතා කීවේය.රිසනාගේ සිද්ධියට ඩිලාන් පෙරේරා මහතා පමණක් වගකිවයුතු නැති බවත්, එම සිද්ධියට රජයේ සියලු දෙනා වගකිව යුතු බවත් කීය. බාලවයස්කරුවන්ට වැඩි වයස් යොදා විදේශගත කිරීම බරපතළ වරදක් බවත් මෙම තත්ත්වය පාලනය කිරීමට රජයේ අවධානය යොමු විය යුතු බවත් හෙතෙම පැවසීය.සුමන්තිරන් මහතා මේ බව සඳහන් කළේ ඩිලාන් පෙරේරා මහතාට එරෙහිව එජාපය ගෙනා විශ්වාස භංග යෝජනාව පිළිබඳ සිය අදහස් දක්වමිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>08</day>
    </date>
    <link>http://www.dinamina.lk/2013/05/08/_art.asp?fn=n1305081</link>
    <topic>ජනපති දුන් විදුලියේ සහන අප්‍රේල් බිලේ සිටම ලැබෙනවා</topic>
    <author>චමීර ඇල්ලදෙණිය</author>
    <content>ජනාධිපති මහින්ද රාජපක්ෂ මහතා විසින් මැයි දිනයේදී ප්‍රකාශ කළ පරිදී සංශෝධනය කරන ලද විදුලි ගාස්තු අප්‍රේල් 20 වන දින සිට ක්‍රියාත්මක බව මහජන උපයෝගීතා කොමිසම පවසයි.ඒ අනුව මැයි මස විදුලිබිල නව සංශෝධන ගාස්තු සමගින් විදුලි පාරිභෝගිකයන්ට ලැබෙන බව එහි සභාපති ජයතිස්ස ද කොස්තා මහතා සඳහන් කළේය.ඒකක 60ට අඩුවෙන් පරිභෝජනය කරන ගෘහස්ථ පාරිභෝගිකයන්ගේ විදුලිබිලෙ හි කිසිදු වැඩිවීමක් සිදුනොකරන අතර, ඒකක 60ත් 180ත් අතර විදුලිය පරිභෝජනය කරන ගෘහස්ථ විදුලි පාරිභෝගිකයන්ට සහනයක් ලබාදීමට ද කටයුතු කර ඇත.ඒ අනුව විදුලි ඒකක 60 සිට ඒකක 180 දක්වා භාවිත කරන පාරිභෝගිකයන් සඳහා ඉන්ධන ගැළපුම් ගාස්තුව සියයට 25 කින් අඩු කිරීමට ලංකා විදුලි බල මණ්ඩලය සිදුකළ යෝජනාව සම්මත විය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>08</day>
    </date>
    <link>http://www.dinamina.lk/2013/05/08/_art.asp?fn=n13050816</link>
    <topic>ආණ්ඩුවෙන් ඉවත් වෙන්නේ නෑ</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිනි සේනානායක</author>
    <content>ආණ්ඩුවෙන් ඉවත්ව යාමට ශ්‍රී ලංකා මුස්ලිම් කොංග්‍රසයට කිසිදු අදහසක් නැතැයි ශ්‍රී ලංකා මුස්ලිම් කොංග්‍රස් නායක, අධිකරණ ඇමැති රාවුෆ් හකීම් මහතා පාර්ලිමේන්තුවේ දී ඊයේ (7) ප්‍රකාශ කළේය.ශ්‍රී ලංකා මුස්ලිම් කොංග්‍රසය රජයෙන් ඉවත්ව යන බවට ඇතැම් මාධ්‍ය වාර්තා කර තිබූ බවත් තමන් ඒවා ප්‍රතික්ෂේප කරන බවද ඇමැතිවරයා ප්‍රකාශ කළේය.යම් යම් කරුණු සම්බන්ධයෙන් ශ්‍රී ලංකා මුස්ලිම් කොංග්‍රසය ලෙස තමන්ට ගැටලු පවතින බවත් ඒවා සම්බන්ධයෙන් තම පක්ෂයට රජය සමඟ සාකච්ඡා කිරීමේ හැකියාව පවතින බවත් ඇමැතිවරයා කීය.ශ්‍රී ලංකා මුස්ලිම් කොංග්‍රසයේ සාකච්ඡාවක් අද (8) දින පවතින බවද ඇමැතිවරයා වැඩිදුරටත් කීය. ඇමැතිවරයා මේ බව සඳහන් කළේ විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතාට එරෙහිව ඉදිරිපත්ව තිබූ විශ්වාසභංග යෝජනාව සම්බන්ධයෙන් සිය අදහස් දක්වමිනි. .</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>08</day>
    </date>
    <link>http://www.dinamina.lk/2013/05/08/_art.asp?fn=n1305082</link>
    <topic>පොදුරාජ්‍ය මණ්ඩලීය රාජ්‍ය නායක සමුළුවට මහ රැජින නියෝජනය කරමින් චාල්ස් කුමරු</topic>
    <author>මහින්ද අලුත්ගෙදර</author>
    <content>ශ්‍රී ලංකාවේදී පැවැත්වීමට නියමිත පොදුරාජ්‍ය මණ්ඩලීය රාජ්‍ය නායක සමුළුව සඳහා බ්‍රිතාන්‍ය දෙවැනි එළිසබෙත් මහ රැජින නියෝජනය කරමින් ඔටුන්න හිමි චාල්ස් කුමරු සහභාගි වීමට නියමිතව ඇත.මහ රැජිනගේ අයහපත් සෞඛ්‍ය තත්ත්වය හේතුවෙන් මේ සඳහා චාල්ස් කුමරු සහභාගි කරවීමට තීරණය කර ඇතැයි බකිංහැම් මාළිගය ඊයේ (07) ප්‍රකාශයට පත්කළේය.එළඹෙන නොවැම්බර් මාසයේ 15, 16 සහ 17 දිනයන්හි කොළඹදී පැවැත්වෙන පොදු රාජ්‍ය මණ්ඩලීය රාජ්‍ය නායක සමුළුව වෙනුවෙන් බ්‍රිතාන්‍ය මහ රැජින නියෝජනය කරමින් චාල්ස් කුමරු සහභාගි වීම අගය කරන බව විදේශ කටයුතු අමාත්‍යාංශය පවසයි.පොදුරාජ්‍ය මණ්ඩලීය සාමාජික රටවල් 54 ට අයත් රාජ්‍ය නායකයන් මේ සමුළුව සඳහා සහභාගි වීමට නියමිත බවද එම අමාත්‍යාංශය පෙන්වා දෙයි.අයහපත් සෞඛ්‍ය තත්ත්වය හේතුවෙන් ලන්ඩන් නුවරදී පැවැත්වෙන ඇතැම් උත්සව අවස්ථාවන් සඳහාද මහ රැජින සහභාගි නොවූ බව පෙන්වාදෙන විදේශ කටයුතු අමාත්‍යාංශය පොදු රාජ්‍ය මණ්ඩලීය රාජ්‍ය නායක සමුළු සඳහාද සහභාගි නොවූ අවස්ථාවන් දක්නට ලැබුණු බව කියාසිටී.ශ්‍රී ලංකාවේ මානව හිමිකම් සම්බන්ධයෙන් ඇතැම් පාර්ශවයන් විසින් විවිධ මත පළකරන කාලවකවානුවක මේ සමුළුව ශ්‍රී ලංකාවේදී පැවැත්වෙන බවද රැජිනගේ නොපැමිණීම ඒ හා සම්බන්ධ සිදුවීමක් නොවන බවද බකිංහැම් මාළිගය ප්‍රකාශකර ඇත.කෙසේ වුවද මෙම රාජ්‍ය නායක සමුළුව සඳහා මහ රැජිනගේ නොපැමිණීම තම රාජකාරි චාල්ස් කුමරු වෙත පැවරීම සඳහා වියහැකි බව ජාත්‍යන්තර විචාරකයෝ පෙන්වා දෙති.ශ්‍රී ලංකාවේදී පැවැත්වෙන පොදුරාජ්‍ය මණ්ඩලීය රාජ්‍ය නායක සමුළුව සඳහා සහභාගි වන බවට ඕස්ට්‍රේලියාව, නවසිලන්තය, බ්‍රිතාන්‍යය සහ පැපුවා නිව්ගිනියා රටවල් දැනටමත් දැනුම් දී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>08</day>
    </date>
    <link>http://www.dinamina.lk/2013/05/08/_art.asp?fn=n13050814</link>
    <topic>මහ වැස්සෙන්ලක්‍ෂයක් පීඩාවට</topic>
    <author>උදුලා පීරිස්</author>
    <content>දෙදිනක් පුරා ඇද හැළුණු මහවැසි හේතුවෙන් ඇතිවූ ජල ගැලීම් නිසා කොළඹ හා ගම්පහ දිස්ත්‍රික්කවල පවුල් 18382ක පුද්ගලයින් ලක්ෂයකට අධික පිරිසක් පීඩාවට පත්ව ඇතැයි ආපදා කළමනාකරණ මධ්‍යස්ථානය පවසයි.කොළඹ දිස්ත්‍රික්කයේ කෝට්ටේ කඩුවෙල, කොළොන්නාව, වැල්ලම්පිටිය, කොටිකාවත්ත, අංගොඩ, මුල්ලේරියාව ආදී ප්‍රදේශවල පවුල් 61318ක පුද්ගලයින් 12672ක් ද,ගම්පහ දිස්තික්කයේ වත්තල ජල ගැලීමෙන් පීඩාවටපත් පවුල් 5710ක පුද්ගලයන් 22971ක් ද වන බව ආපදා කළමනාකරණ මධ්‍යස්ථානය කියයි.කොළඹ, කෝට්ටේ අවතැන් කඳවුරක පවුල් 21ක පුද්ගලයින් 92ක් ද ගම්පහ දිස්ත්‍රික්කයේ කඳවුරු 10ක පවුල් 459ක පුද්ගලයින් 2088ක් ද තාවකාලිකව රඳවා ඇතැයි පවසන ආපදා කළමනාකරණ මධ්‍යස්ථානයේ මාධ්‍ය ප්‍රකාශක සරත් ලාල් කුමාර මහතා කියනුයේ පීඩාවට පත් ජනතාවට අවශ්‍ය ආහාරපාන ඇතුළු සහනාධාර දිස්ත්‍රික් ලේකම්වරුන් හරහා ලබාදීමට රජය කටයුතු යොදා ඇති බවයි.ඊයේ (07) සවස පුත්තලම දිස්ත්‍රික්කයේ හලාවත දකුණු වෙරළබඩ එගොඩවත්ත ග්‍රාමයට තද සුළං හේතුවෙන් නිවාස 19කට අර්ධ හානි සිදුව ඇති බවද ආපදා කළමනාකරණ මධ්‍යස්ථානය අනාවරණය කරසිටී. .</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>08</day>
    </date>
    <link>http://www.dinamina.lk/2013/05/08/_art.asp?fn=n1305083</link>
    <topic>අල්ලස් කොමිසමේ නව ගොඩනැඟිල්ල ජනාධිපති අතින් විවෘත කෙරේ</topic>
    <author>ධනුෂ්ක ගොඩකුඹුර</author>
    <content>අල්ලස හා දූෂණයට වැට බඳිමින් යුක්තිය හා සාධාරණත්වය රජයන සමාජයක් බිහි කිරීමේ ප්‍රමුඛ වගකීම උසුලන අල්ලස් හෝ දූෂණ චෝදනා විමර්ෂන කොමිසම සඳහා ඉදි කළ පස්මහල් නව ගොඩනැඟිල්ල ජනාධිපති මහින්ද රාජපක්ෂ මහතාගේ අතින් ඊයේ (07) විවෘත කෙරිණ.මෙම කොමිෂන් සභාව වෙත රාජ්‍ය නායකයකු සම්ප්‍රාප්ත වූ ප්‍රථම අවස්ථාව ලෙස මේ අවස්ථාව ඉතිහාසගත වන අතර එහි පැමිණි ජනාධිපතිතුමා අල්ලස් හෝ දූෂණ චෝදනා කොමිෂන් සභාවේ සභාපති, විශ්‍රාමලත් ශ්‍රේෂ්ඨාධිකරණ විනිසුරු ඩී. ජේ. ද එස්. බාලපටබැඳි මහතා ප්‍රමුඛ නිලධාරීන් විසින් මහත් හරසරින් පිළිගැනිණ.1954 අංක 11 දරණ පනතට අනුකූලව 1954 වසරේ ආරම්භ කෙරුණු අල්ලස් දෙපාර්තමේන්තුව වඩාත් කාර්යක්ෂම හා ස්වාධීන සේවාවක් සලසනු වස් 1994 අංක 19 දරණ පනත ප්‍රකාරව ස්වාධීන කොමිෂන් සභාවක් බවට පත් කරන ලදී.පැය 24 පුරාම සේවය කරන කොමිෂන් සභා‍වේ නිලධාරීන්ගේ ප්‍රයෝජනය පිණිස ඉදි කරන ලද නව ගොඩනැඟිල්ල සඳහා වැය කර ඇති මුදල රුපියල් මිලියන 150කි. කොමිෂන් සභාව වෙත පැමිණි ජනාධිපතිවරයා සමරු ඵලකය නිරාවරණය කර නව ගොඩනැඟිල්ල නිල වශයෙන් විවෘත කරන ලද අතර එහි වූ සමරු පොතේ සටහනක් ද තැබුවේය.අප රටට පමණක් සීමා වූ ප්‍රශ්නයක් නොවන අල්ලස හා දූෂණය ඉතා දීර්ඝ කාලයක පටන් ලෝකය පුරාම පැතිර ඇති පිළිකාවක් බවත් අල්ලස හෝ දූෂණය පැතිර යාම එරට සාමාජීය, ආර්ථික සංවර්ධනය බිඳ වැටීමට හේතු වන බවත් අල්ලස් හෝ දූෂණ චෝදනා කොමිෂන් සභාවේ සභාපති, විශ්‍රාමලත් ශ්‍රේෂ්ඨාධිකරණ විනිසුරු ඩී. ජේ. ද එස්. බාලපටබැඳි මහතා මෙහිදී පැවසීය.අල්ලස හෝ දූෂණයට විරුද්ධව උපරිමයෙන් කටයුතු නොකළහොත් අපේක්ෂිත සාමාජීය හා ආර්ථික සංවර්ධන ඉලක්ක කරා ගමන් කළ නොහැකි බව පැවසූ සභාපතිවරයා ජනාධිපතිතුමාගේ මැදිහත්වීමෙන් තමන් ප්‍රතිඥා දී තිබෙන්නේ මේ භයානක ව්‍යසනයෙන් රට සුරක්ෂිත කිරීමේ කාර්යය සාර්ථක කිරීමට බවත් කීවේය.වසර තිහක කුරිරු යුද්ධයකින් පසු ශ්‍රී ලංකාව ස්වර්ණමය සංවර්ධන මාවතක ගමන් කරමින් සිටින බව පැවසූ බාලපටබැඳි මහතා සංවර්ධන අරමුණු සාර්ථක කර ගැනීමට තම දායකත්වය උපරිම ආකාරයෙන් ලබා දෙන බවත් ප්‍රකාශ කළේය.විශාල වශයෙන් අල්ලස් හෝ දූෂණ කටයුතු කරන අය සිටියදී සුළු ප්‍රමාණයකින් අල්ලස් ගන්නා පිරිස් අත්අඩංගුවට ගන්නා බවට මහජනතාව තුළ පැතිර තිබුණු මතය වෙනස් කරලීමට මේ වන විට කොමිෂන් සභාවට හැකියාව ලැබී ඇති බවත් සුළු සේවකයන්ට මෙන්ම ඉහළ පෙළේ රාජ්‍ය නිලධාරීන්ට, දේශපාලනඥයන්ට විරුද්ධව කටයුතු කිරීමට හැකිවීම නිසා කොමිසම තුළ කැපී පෙනෙන වෙනසක් ඇති ව තිබෙන බවත් ඒ මහතා කීවේය.අගවිනිසුරු මොහාන් පීරිස්, නීතිපති පාලිත ප්‍රනාන්දු, අල්ලස් හෝ දූෂණ චෝදනා විමර්ශන කොමිෂන් සභාවේ කොමසාරිස්වරුන් වන හිටපු අභියාචනාධිකරණ විනිසුරු එල්. කේ. විමලචන්ද්‍ර, හිටපු පොලිස්පති ජයන්ත වික්‍රමරත්න, අධ්‍යක්ෂ ජෙනරාල් නීතිඥ ලක්ෂ්මී අබේවික්‍රම, මානව හිමිකම් කොමිෂන් සභාවේ සභාපති ආචාර්ය ප්‍රතිභා මහානාමහේවා, රාජ්‍ය සේවා කොමිෂන් සභාවේ සභාපති දයාසිරි ප්‍රනාන්දු, පාර්ලිමේන්තු මහලේකම් ධම්මික දසනායක මහ්තම මහත්මීහු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>08</day>
    </date>
    <link>http://www.dinamina.lk/2013/05/08/_art.asp?fn=n13050815</link>
    <topic>ලක්‍ෂ 5ක් නඩු ගාස්තු ගෙවීමටරසික සුදන්තට නියෝග</topic>
    <author>ඉන්දික පොල්කොටුව සහ අසේල කුරුළුවංශ</author>
    <content>ශ්‍රී දළදා මාලිගාවේ ගිහි භාරකාර වන දියවඩන නිලමේවරයාට ද්වේශ සහගත අපහාස කිරීමේ චේතනාවෙන් මහනුවර අතිරේක මහේස්ත්‍රාත් අධිකරණයේ නඩු පැවරීමක් සිදුව ඇතැයි තීරණය කළ මහනුවර පළාත්බද මහාධිකරණ විනිසුරු මනිලාල් වෛද්‍යතිලක මහතා එකී නඩු පැවරීම සිදු කළ හිටපු බස්නායක නිලමේවරයකු වන සුදන්ත සේනානායක යන අයට රුපියල් ලක්‍ෂ පහක නඩු ගාස්තු දියවඩන නිලමේ ප්‍රදීප් නිලංග දෑල මහතා වෙත ගෙවන ලෙස ඊයේ (7) නියෝග කළේය.මහාධිකරණ විනිසුරුවරයා එහිදී එකී නඩු නිෂ්ප්‍රභ කිරීමද සිදු කරනු ලැබීය. දළදා මාලිගාවේ ගිණුම් වාර්තා බෞද්ධ කටයුතු කොමසාරිස්වරයාට නිසි පරිදි ඉදිරිපත් නොකරන ලදැයි පවසමින් ගනේගොඩ හා ඇම්බැක්ක යන කතරගම් දේවාලයන්හි හිටපු බස්නායක නිලමේවරයකු වන රසික සුදන්ත පුංචිබණ්ඩා සේනානායක යන අය මහනුවර මහේස්ත්‍රාත් අධිකරණයේ නඩු හතරක් ගොනු කැර තිබිණි.එයට එරෙහිව මහනුවර පළාත්බද මහාධිකරණයේ ප්‍රතිශෝධන නඩුවක් මහනුවර ශ්‍රී දලදා මාළිගාවේ දියවඩන නිලමේ ප්‍රදීප් නිලංග දෑල මහතා විසින් ගොනුකරනු ලැබීය.හිටපු බස්නායක නිලමේවරයා විසින් අතිරේක මහේස්ත්‍රාත් අධිකරණයේ පැවරූ නඩු නිෂ්ප්‍රභ කළ මහාධිකරණ විනිසුරු මනිලාල් වෛද්‍යතිලක මහතා එවැනි නඩු පැවරීමට බලය ඇත්තේ බෞද්ධ කටයුතු කොමසාරිස්වරයාට බවද දැනුම් දුන්නේය.බෞද්ධ කටයුතු කොමසාරිස්වරයාට 2008 ජනවාරි 01දා සිට 2011 ජූනි 30දා දක්වා අර්ධ වාර්ෂිකව ශ්‍රී දළදා මාලිගාවේ ගිණුම් වාර්තා ඉදිරිපත් නොකරන ලදැයි පවසමින් මෙම නඩු හතර ගොනු කර තිබූ අතර අතිරේක මහේස්ත්‍රාත් අධිකරණයේ ගොනුකළ එම නඩු නිෂ්ප්‍රභා කළ මහාධිකරණ විනිසුරුවරයා එක් නඩුවක් සඳහා රුපියල් එක්ලක්‍ෂ විසිපන්දහස බැගින් නඩු හතරට රුපියල් ලක්ෂ පහක මුදලක් නඩු ගාස්තු වශයෙන් ශ්‍රී දළඳා මාළිගාවේ දියවඩන නිලමේවරයාට ගෙවන ලෙස වගඋත්තරකාර හිටපු බස්නායක නිලමේවරයාට නියෝග කළේය. .</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>08</day>
    </date>
    <link>http://www.dinamina.lk/2013/05/08/_art.asp?fn=n1305084</link>
    <topic>සුළු මානසික රෝගවලට අංගොඩ දිවා ප්‍රතිකාර මධ්‍යස්ථානයක්</topic>
    <author>සන්ධ්‍යා කරුණාරත්න</author>
    <content>සුළු මානසික රෝගවලට ප්‍රතිකර්ම ලබා ගැනීම සඳහා අංගොඩ ජාතික මානසික සෞඛ්‍ය විද්‍යායතනයේ අලුතින් දිවා ප්‍රතිකාර මධ්‍යස්ථානයක් ආරම්භ කර ඇත.සමාජ භීතිකාව, බය වීම, නිතර අත් සේදීම, රුධිරයට බිය වීම, මත්ද්‍රව්‍යවලට ඇබ්බැහි වීම යනාදී සුළු මානසික රෝගවලට උපදෙස් ලබා දෙමින් ප්‍රතිකර්ම කිරීම මේ මධ්‍යස්ථානයෙන් සිදු කරන බව ජාතික මානසික සෞඛ්‍ය විද්‍යායතනයේ අධ්‍යක්ෂ වෛද්‍ය ජයාන් මෙන්ඩිස් මහතා පවසයි.පාසල් සිසුන්, තරුණ තරුණියන්, වැඩිහිටියන් ‍මේ මධ්‍යස්ථානයෙන් ප්‍රතිකර්ම ලබා ගැනීම සඳහා දිනකට දහ දෙනකු පමණ පැමිණෙන බව ද ඒ මහතා කීය.උග්‍ර මානසික රෝග හා සුළු මානසික රෝග වශයෙන් මානසික රෝග වර්ග දෙකකට බෙදේ. උග්‍ර මානසික රෝග සුව කිරීමට ඖෂධ භාවිතා කිරීම ද සිදුකෙරේ.සුළු මානසික රෝග ඖෂධ භාවිතා නොකර උපදේශනය වැනි වෙනත් ක්‍රම මඟින් සුවපත් කළ හැකි බව ද හෙතෙම පැවැසුවේය.වෛද්‍යවරුන්, හෙද හෙදියන්, වෘත්තීය ප්‍රතිකාර අංශ‍ය, මනෝ විද්‍යා සමාජ සේවා අංශය යනාදී අංශයන් එක්ව මේ මධ්‍යස්ථානය පවත්වගෙන යාම සිදුකෙරේ.දිවා ප්‍රතිකාර මධ්‍යස්ථානය ආරම්භ කිරීමෙන් සුළු මානසික රෝග පවත්නා පුද්ගලයන්ට පැමිණ ප්‍රතිකර්ම ලබා ගැනීම පහසු වී ඇති බව ද ඒ මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>08</day>
    </date>
    <link>http://www.dinamina.lk/2013/05/08/_art.asp?fn=n1305085</link>
    <topic>BMICH හිදී හෙටහිමිවරු 3000ක්මහ පිරිත් දේශනයක‍</topic>
    <author>චන්ද්‍රිකා පෙරේරා</author>
    <content>රණවිරුවන්ට සෙත්පතා භික්ෂූන් වහන්සේ 3000ක් එක්ව පවත්වන මහා පිරිත් දේශනය හෙට (09) සවස බණ්ඩාරනායක සම්මන්ත්‍රණ ශාලා පරිශ්‍රයේදී ආරම්භ වේ.දැයට සාමය උදා කිරීමට දිවි දෙවැනි කොට සටන් වැදුණු විරු දරුවන් හා ඔවුන් රටට පුද කළ මවුපියන් බිරියන් දූ දරුවන් ඇතුළු ළඟම මේ පින්කම පැවැත්වේ.ඥාතීන්ට හා සමස්ත රට වැසියාට සෙත් පතා ජාතික රණවිරු සැමරුමට සමගාමීව පවත්වන මේ පිරිත් දේශනයට ශ්‍රී ලංකාවේ සියලු දිස්ත්‍රික්කවල නගරයන්හි විහාරස්ථාන නියෝජනය කරමින් භික්ෂූන් වහන්සේ සහභාගී වීමට නියමිත බව ජාතික ආරක්ෂක මාධ්‍ය මධ්‍යස්ථානයේ අධ්‍යක්ෂ ජෙනරාල් ලක්ෂ්මන් හුළුගල්ලේ මහතා පැවසීය.මෙහිදී රැය පහන්වන තෙක් ජය පිරිත හා මහ පිරිත දේශනා කරයි. මහා සංඝයා උදෙසා පසුදින හීල් දානය ද පිරිනමනු ලබයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>08</day>
    </date>
    <link>http://www.dinamina.lk/2013/05/08/_art.asp?fn=n1305086</link>
    <topic>කොළඹට එනහොර හරක් ලොරි අල්ලන්න නියෝග</topic>
    <author>විජයානි එදිරිසිංහ</author>
    <content>කොළඹ සහ ඒ අවට තදාසන්න ප්‍රදේශවලට හොර රහසේ රිංගවන හොර හරක් ලොරි සියල්ලක්ම අත්අඩංගුවට ගන්නා ලෙසට කොළඹ උතුර ප්‍රදේශය බාර නියෝජ්‍ය පොලිස්පති වාස් ගුණවර්ධන මහතා එම දිසාවේ රථ වාහන පොලිස් නිලධාරින් කැඳවා උපදෙස් ලබාදී තිබේ.නියෝජ්‍ය පොලිස්පතිවරයා පෙරේදා (6) එම ස්ථානාධිපතිවරුන් නියෝජ්‍ය පොලිස්පති කාර්යාලය වෙත කැඳවා ලබාදුන් උපදෙස් ඒ ආකාරයෙන්ම ක්‍රියාවට නංවමින් කඳාන පොලිස් බල ප්‍රදේශය තුළදී ඊයේ (07) අලුයම හොර හරක් ලොරියක් අත්අඩංගුවට ගෙන තිබේ.දිනකට හොර හරක් හත්සියයක් පමණ කොළඹට ගෙන එන බවට තොරතුරු ලැබී ඇතැයි නියෝජ්‍ය පොලිස්පතිවරයා පවසයි.කොළඹ උතුර පොලිස් කොට්ඨාසය හරහා කිසිදු හොර හරක් ලොරියක් ‍කොළඹට ඇතුළු විය නොහැකි බව ස්ථානාධිපතිවරුන් හමුවේ ප්‍රකාශ කළ නියෝජ්‍ය පොලිස්පතිවරයා යම් පොලිස් වසමක් හරහා හොර හරක් ලොරියක් කොළඹට ඇතුල් කර තිබුණහොත් අදාළ පොලිසිවල රථවාහන පොලිස් ස්ථානාධිපතිවරු එය අත්අඩංගුවට නොගෙන සිටීමට හේතුව ඉදිරිපත් කළ යුතු බවද ප්‍රකාශ කර තිබේ.ඊට අමතරව රථවාහන වැරදි කරන පුද්ගලයන් විශේෂයෙන් බීමත් රියදුරන් ආදිය කොටුකර ගැනීමට වෙහෙස වී කටයුතු කළ යුතු බවටද උපදෙස් ලබාදී තිබිණ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>08</day>
    </date>
    <link>http://www.dinamina.lk/2013/05/08/_art.asp?fn=n1305087</link>
    <topic>වාහන 4කින් ඇවිත්කොස්ලන්ද නිවෙසකට පහර දීලා</topic>
    <author>ඌව පළාත් සමූහ මාපා බණ්ඩාර</author>
    <content>කොස්ලන්ද ප්‍රදේශයේ නිවසකට 06 දින රාත්‍රි වාහන 4කින් පැමිණි පිරිසක් නිවසේ සිටි පුද්ගලයින් දෙදෙනෙකුට සහ කාන්තාවකට පහරදීම නිසා බරපතළ තුවාල ලැබූ තිදෙනා රෝහල්ගත කර ඇත. සිද්ධියට සම්බන්ධ බව කියන වෑන් රථයක් සමඟ තිදෙනෙකු සැකපිට අත්අඩංගුවට ගත් බව ඌව පළාත් නියෝජ්‍ය පොලිස්පති රොෂාන් ප්‍රනාන්දු මහතා කීය.රාත්‍රි කාලයේ නිවසට කඩා වැදුන පිරිස නිවෙසේ සිටි තිදෙනාට අමානුෂික ලෙස පහරදී තිබෙන බවත් තුවාල ලැබූ අය දියතලාව රෝහලට ඇතුළත් කිරීමෙන් අනතුරුව බදුල්ල මහ රෝහලට ඇතුලත් කර තිබෙන බවත් පොලිසිය කියයි.සිද්ධියට සම්බන්ධ බව කියන වෑන් රථය කාර්මික දෝෂයට ලක්වී පුනාගල වතු මාර්ගයක නැවතී ඇත. සැකකරුවන් තිදෙනෙකු සමග එය පොලිසිය අත්අඩංගුවට ගෙන තිබේ. දේශපාලනික පක්ෂ දෙකක ගැටුමක් බවට පොලිසිය සැක කර පරීක්ෂණ පවත්වයි.ඌව පළාත් භාර නියෝජ්‍ය පොලිස්පති ‍රොෂාන් ප්‍රනාන්දු මහතාගේ උපදෙස් මත විශේෂ පොලිස් කණ්ඩායමක් සැකකරුවන් අත්අඩංගුවට ගැනීමට පරීක්ෂණ ආරම්භ කර තිබේ. .</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>08</day>
    </date>
    <link>http://www.dinamina.lk/2013/05/08/_art.asp?fn=n1305088</link>
    <topic>දන්සලක් දෙන්නහබයක් ඇතිවීපිහි ඇනුමෙන්සිසුවෙක් මරුට</topic>
    <author>හෝමාගම සංචාරක, අතුරුගිරිය විශේෂ</author>
    <content>වෙසක් උත්සවය නිමිත්තෙන් පනාගොඩ කොම්පයාහේන ප්‍රදේශයේදී දන්සලක් දීමට සූදානම් වූ පාසල් මිතුරන් අතර 6දා ඇති වූ බහින් බස්වීමක් දුරදිග යාමෙන් සිසු ගැටුමකදී පිහි ඇනුමකට ලක්වූ සිසුවෙකු මිය ගොස් ඇතැයි පොලිසිය පවසයි. මිය ගොස් ඇත්තේ පනාගොඩ කෙම්පයාහේන ප්‍රදේශයේ පදිංචි දහසය හැවිරිදි චලන ධනුෂ්ක නැමැති කොළඹ මහානාම විදුහලේ සිසුවෙකු වේ.දන්සැල දීම සඳහා මුදල් එකතු කිරීම පිළිබඳ සාකච්ඡා කිරීමට අසල්වාසි නිවසකට රැස්වූ අවස්ථාවේදී ඇති බහින්බස්වීමකදී එක් සිසුවෙකු එම නිවසේ තිබූ පාන් කැපීමට ගන්නා පිහියක ආධාරයෙන් මිය ගිය සිසුවාගේ නලලට හා මුහුණට ඇනීමෙන් පසු හෝමාගම රෝහලට ඇතුලත් කර ඇත.අනතුරුව වැඩිදුර ප්‍රතිකාර සඳහා කොළඹ ජාතික රෝහලට ඇතුළත් කර ප්‍රතිකාර ගනිමින් සිටියදී (අද 07) අලුයම 4.00ට පමණ මිය ගොස් ඇතැයි පොලිසිය වැඩිදුරටත් පැවසීය.සිද්ධිය සම්බන්ධයෙන් අත්අඩංගුවට ගනු ලැබූ සිසුවා මිය ගිය සිසුවාගේ පාසලේ එකම පන්තියේ අධ්‍යාපනය හදාරන සිසුවෙකු වේ.සිද්ධිය වූ ස්ථානයට පැමිණි හෝමාගම අතිරේක දිසා විනිසුරු හා මහේස්ත්‍රාත් වයි.ආර්.ඩී. නෙළුම්දෙණිය මහතා මහේස්ත්‍රාත් පරීක්ෂණය ආරම්භ කළේය.කොළඹ (දකුණ) නුගේගොඩ දිසාව භාර නියෝජ්‍ය පොලිස්පති සුමිත් එදිරිසිංහ නුගේගොඩ කොට්ඨාසය භාර ජ්‍යෙෂ්ඨ පොලිස් අධිකාරී මර්වින් වික්‍රමසිංහ යන මහත්වරුන්ගේ උපදෙස් මත හෝමාගම (දකුණ) පොලිස් අධිකාරී ඩී.එස්. සේනාපති මහතාගේ මෙහෙයවීම යටතේ අතුරුගිරිය පොලිසිය වැඩිදුර පරීක්ෂණපවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>08</day>
    </date>
    <link>http://www.dinamina.lk/2013/05/08/_art.asp?fn=n1305089</link>
    <topic>3 වසර දරුවන්ටමුතු අහුර 3අද එළි දකී</topic>
    <author/>
    <content>දැයේ දූ දරුවන් වෙනුවෙන් පිදෙන නවතම ලේක්හවුස් ප්‍රකාශනය 'මුතු අහුර 3' අද (08) උදේ 10.00ට ලේක්හවුස් ආපන ශාලා පරිශ්‍රයේදී එළිදැක්වෙනු ඇත.සීමාසහිත එක්සත් ප්‍රවෘත්ති පත්‍ර සමාගමේ සභාපති බන්දුල පද්මකුමාර මහතාගේ ප්‍රධානත්වයෙන් මෙම ළමා පුවත්පත එළිදැක්වීම සිදු කෙරේ.දැයේ දූ දරුවන් වෙනුවෙන් ළමා පුව්තපත් පෙළක් දායාද කළ ලේක්හවුස් මේ නවතම ප්‍රකාශය 3 වන වසර දූ දරුවන් වෙනුවෙන් ඉදිරිපත් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>08</day>
    </date>
    <link>http://www.dinamina.lk/2013/05/08/_art.asp?fn=n13050810</link>
    <topic>ශ්‍රී ලංකාව සහ ඉන්දියාව අතර මිත්‍රත්වය කිසිවෙකුට පළුදු කළ නොහැකියි</topic>
    <author>මහින්ද අලුත්ගෙදර</author>
    <content>ශ්‍රී ලංකාව සහ ඉන්දියාව අතර ඇති මිත්‍රත්වය කිසිවෙකුට පළුදු කළ නොහැකි බව රජය අවධාරණය කරයි. ශ්‍රී ලංකාවේ සංචාරක, වෙළඳ ගනුදෙනු සහ ආයෝජනයන් අතර ඉන්දියාව ඉහළ ප්‍රතිශතයක් පෙන්නුම් කරන බවද දෙරටේ ආගමික, සාමාජීය දේශපාලනික වශයෙන් පවතින සියලුම සම්බන්ධතා මඟින් ඉන්දියාව සහ ශ්‍රී ලංකාව අතර පවත්නා මිත්‍රශීලීත්වයේ වර්ධනයක් සිදුවෙමින් පවතින බවද ආර්ථික සංවර්ධන ඇමැති බැසිල් රාජපක්‍ෂ මහතා ප්‍රකාශ කරයි.ගම්පහ කොටදෙනියාවේ ස්ථාපිත කළ ඩාබ ලංකා පුද්ගලික සමාගමට අයත් පළතුරු බීම කර්මාන්ත ශාලාව විවෘත කිරීමේ අවස්ථාවට සහභාගි වෙමින් ආර්ථික සංවර්ධන ඇමැති බැසිල් රාජපක්ෂ මහතා මේ බව ප්‍රකාශ කළේය.ඉන්දියාව සහ ශ්‍රී ලංකාව අතර පවතින සම්බන්ධතාවයේ තවත් එක් ශක්තිමත් පියවරක් සනිටුහන් කරමින් මීරිගම ඉදිකරන ලද පරිසර හිතකාමී පළතුරු බීම කර්මාන්තශාලාව ගම්පහ දිස්ත්‍රික්කය තුළ පිහිටුවීම සම්බන්ධයෙන් බෙහවින් සතුටට පත්වන බව සඳහන් කළ බැසිල් රාජපක්ෂ මහතා මේ කර්මාන්තශාලාව පිහිටුවීම තුළින් ජනතාවට රැකියා සැපයීම පමණක් නොව ප්‍රදේශයේ පළතුරු නිෂ්පාදනකයින්ට ඔවුන්ගේ නිෂ්පාදනය අලෙවි කර ගැනීමටද අවස්ථාව සැලසෙන බව පෙන්වා දුන්නේය.ඉන්දියාවේ පැරණිතම වෙළෙඳ සමාගමක් වන මේ සදහා වසර 127 ඉතිහාසයක් ඇති අතර එය ලෝකයේ ආයුර්වේද සහ ස්වභාවික ඖෂධ නිපදවන සමාගමක් ලෙස ප්‍රකටය.එම සමාගම විසින් නිපදවනු ලබන රූපලාවන්‍ය නිෂ්පාදන ලෝකයේ රටවල් 60 ක පමණ වෙළඳපොළවල අළෙවි කෙරේ. මේ සමාගමට අයත් කර්මාන්ත ශාලා 14 ක් ඊජිප්තුව, නයිජීරියාව, එක්සත් අරාබි එමීර් රාජ්‍යය, බංගලාදේශය වැනි රටවලද පිහිටුවා ඇත.අමෙරිකානු ඩොලර් මිලියන 16 ක් ආයෝජනය කරමින් ඉදිකරන ලද මේ කර්මාන්ත ශාලාව මඟින් මාසිකව පළතුරු බීම ඇසුරුම් 280,000 ක් නිෂ්පාදනය කිරීමේ හැකියාව පවතී. මෙම කර්මාන්ත ශාලාව සඳහා මෙහි දෙවන අදියරත් සමගම ආයෝජන මුදල ඇමෙරිකානු ඩොලර් මිලියන 21ක් දක්වා ඉහළ යනු ඇත. මේ කර්මාන්ත ශාලාව තුළින් 75 දෙනෙකුට සෘජු රැකියාද පුද්ගලයින් 100 කට වක්‍ර රැකියා අවස්ථාද හිමිවෙයි.ඩාබ සමාගම විසින් පළතුරු බීම නිෂ්පාදනය කරනු ලබන්නේ රියල් නම් වෙළඳ නාමය යටතේ වන අතර දැනට අන්නාසි බීම පමණක් නිෂ්පාදනය කරනු ලබයි. අන්නාසි බීම නිෂ්පාදනයට අවශ්‍ය පල්ප් ආනයනය කරනු ලබන අතර ඉදිරියේදී වෙනත් වර්ගවලට අයත් පළතුරු බීමද නිෂ්පාදනය කිරීමට එම සමාගම අපේක්‍ෂා කරයි. එසේම දේශීය වෙළෙඳ පොළටද සිය නිෂ්පාදන එක් කිරීමට ඩාබ සමාගම බලාපොරොත්තු වෙයි. ශ්‍රී ලංකාවේ හිටපු ඉන්දියානු මහ කොමසාරිස් අශෝක් කේ කාන්තා, ඩාබ ලංකා පුද්ගලික සමාගමේ සභාපති ආචාර්ය ආනන්ද් බර්මන් මහත්වරු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>08</day>
    </date>
    <link>http://www.dinamina.lk/2013/05/08/_art.asp?fn=n13050811</link>
    <topic>ඇමැතිනි පවිත්‍රාට එරෙහි විශ්වාස භංග යෝජනාව පාර්ලිමේන්තු න්‍යාය පුස්තකයට</topic>
    <author>චමීර ඇල්ලදෙණිය සහ සුභාෂිණි සේනානායක</author>
    <content>විදුලිබල හා බලශක්ති ඇමැතිනි පවිත්‍රා වන්නි ආරච්චි මහත්මියට එරෙහිව එජාපය ඉදිරිපත් කර ඇති විශ්වාස භංග යෝජනාව පාර්ලිමේන්තු න්‍යාය පුස්තකයට ඇතුළත් කර තිබේ.විදුලි ගාස්තු ඉහළ දැමීම සම්බන්ධයෙන් ඇමැතිනි පවිත්‍රා වන්නිආරච්චි මහත්මියට එරෙහිව එජාප මන්ත්‍රීවරුන් 17 දෙනෙකුගේ අත්සනින් යුත් විශ්වාසභංග යෝජනාවක් ඉකුත්දා පාර්ලිමේන්තු මහලේකම්වරයා වෙත භාර දී ඇත.රවී කරුණානායක, ලක්ෂ්මන් කිරිඇල්ල, දයාසිරි ජයසේකර, ඩී.එම්.ස්වාමිනාදන්, ජයලත් ජයවර්ධන, ජේ.ශ්‍රී රංගා, විජයකලා මහේෂ්වරන්, රෝසි සේනානායක, පාලිත තෙවරප්පෙරුම, දුලිප් වෙදාඅරච්චි, අකිල් විරාජ් කාරියවසම්, රන්ජන් රාමනායක, චන්ද්‍රානි බණ්ඩාර, අජිත් පී.පෙරේරා, නිරෝෂන් පෙරේරා, රුවන් විජයවර්ධන සහ ආර්.යෝගරාජන් යන මන්ත‍්‍රීවරුන් ඊට අත්සන් තබා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>08</day>
    </date>
    <link>http://www.dinamina.lk/2013/05/08/_art.asp?fn=r1305081</link>
    <topic>ගම්පහ පාසල් කෘෂි සමාජ වැඩසටහනටරුපියල් ලක්‍ෂ 42ක් වෙන් කරයි</topic>
    <author>ගම්පහ සංචාරක – නිමල් ජයසිංහ</author>
    <content>ගම්පහ දිස්ත්‍රික්කයේ පාසල් කෘෂි සමාජ වැඩසටහන 2013 ව්‍යාපෘතිය වෙනුවෙන් ප්‍රතිපාදන රුපියල් 4200000/= මුදලක් ගම්පහ නියෝජ්‍ය පළාත් කෘෂිකර්ම අධ්‍යක්‍ෂ (ව්‍යාප්ති) කාර්යාලය මඟින් වෙන්කර ඇති අතර ගම්පහ දිස්ත්‍රික්කයේ පාසල් 84කට එක් පාසලකට රුපියල් පන්දහස බැගින් ප්‍රතිපාදන වෙන්කර ඇතැයි ගම්පහ පළාත් කෘෂිකර්ම සහකාර අධ්‍යක්‍ෂිකා දුලංජලි චන්ද්‍රසේකර මහත්මිය හෙළි කළාය.මේ අතර සොබා කැකුළු ශිෂ්‍යත්ව ප්‍රදර්ශනය 2013 සඳහා රුපියල් 75000 ප්‍රතිපාදනය වෙන්කොට ඇති අතර, දරණාගම මහා විද්‍යාලය බියගම දී 2013 ජුනි මස ප්‍රදර්ශනය පැවැත්වීමට මේ දිනවල මූලික කටයුතු සිදුවෙමින් පවතී..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>08</day>
    </date>
    <link>http://www.dinamina.lk/2013/05/08/_art.asp?fn=r1305082</link>
    <topic>රන්මුදු ඇල්ල පාලමේ ආරක්‍ෂක වැට අබලන්</topic>
    <author>ඡායාරූපය – යූ. ජී. තිලකරත්න - බෝපේ සමූහ</author>
    <content>සීතාවක රජ සමය තරම් ඉතිහාසයකට හිමිකම් කියන අවිස්සාවේල්ල මැතිවරණ කොට්ඨාසයේ තුම්මෝදර පිහිටි “රන්මුදු ඇල්ලේ” පාලමේ ආරක්ෂක වැට අබලන්ව තිබේ.මේ ස්ථානයට නෑමට සහ නැරඹීමට පැමිණෙන අයට මහත් අනතුරුදායක තත්ත්වයක් උදාවී ඇති අතර තුම්මෝදර නගරයේ සිට පඤ්ඤාගුල ප්‍රදේශයේ ජනතාවට මෙම පාලම මහත් ප්‍රයෝජනයක් වී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>08</day>
    </date>
    <link>http://www.dinamina.lk/2013/05/08/_art.asp?fn=r1305083</link>
    <topic>කැබැල්ලවත්ත රේල් බෝක්කුවට බෝම්බ අටවා වසර 42යි</topic>
    <author>රඹුක්කන උතුර සමූහ විපුල එස්. කුමාරතුංග</author>
    <content>උඩරට දුම්රිය මාර්ගයේ කොළඹ සිට කිලෝ මීටර් 88ක දුරකින් පිහිටි කඩිගමුව දුම්රිය ස්ථානය ආසන්නයේ පිහිටි කැබැල්ලවත්ත රේල් බෝක්කුව 71 “චේගුවේරා” කල්ලිය බෝම්බ අටවා පිපිරවීමට තැත් කර 2013 මැයි මස 07 (ඊයේ) දිනට වසර 42ක් සපිරේ.රඹුක්කන සිට කැබැල්ලවත්ත තෙක් දිවෙන මහා මාර්ගය උඩරට දුම්රිය මාර්ගයේ සැතපුම් 541/4 කණුව අද්දරදී තුන්මං හන්දියක් නිර්මාණය කර මාර්ගය දෙකට බෙදෙයි. ඒ රඹුක්කන හතරලියද්ද හා රඹුක්කන මාවනැල්ල මාර්ගය වශයෙනි. කැබැල්ලවත්ත රේල් බෝක්කුව යටින් වැටී ඇත්තේ එතනදී බෙදි වෙන්වන මාවනැල්ල තෙක් වැටී ඇති බී 385 මහ මාර්ගයයි.කැබැල්ලවත්ත හරහා වැටී ඇති මාවනැල්ල මාර්ගයට ඉතා දිගු ඉතිහාසයක් පවතී. පැරැණි සත් කෝරළයේ සහ සතර කෝරළයේ සිට කෘෂි නිෂ්පාදන ඇතුළු වෙළෙඳ භාණ්ඩ කන්ද උඩරට රාජධානිය තෙක් තවලම් මඟින් ප්‍රවාහනය කොට ඇත්තේ මෙම මාර්ගය ඔස්සේය.පසුව 1863 වසරේ දී පමණ උඩරට දුම්රිය මාර්ගය ඉදිකිරීමේ දී කැබැල්ලවත්ත රේල් බෝක්කුව පිහිටි එම ප්‍රදේශයේ විශාල පස් පිරවුමක් කළ ඉංශ්‍රීසීන් පැරැණි මාර්ගය තවදුරටත් සුරක්‍ෂිත වනසේ රේල් බෝක්කුවක් ඉදිකොට ඒ මතින් උඩරට දුම්රිය මාර්ගය ඉදිකර තිබේ.මෙම බෝක්කුව උඩින් දුම්රිය ද එයට යටින් වාහන සහ මගීන් ද අද නිරුපද්‍රිතව ගමන් කරනු ලබයි.1971 දී කැරැල්ලේ ත්‍රස්ත චේකුවේරා කල්ලිය අධිරාජ්‍යවාදි ගැති ධනේශ්වර ආණ්ඩුව විනාශ කරලා අපේ මවු බිමේ උරුමය ප්‍රගතිශීලීන් අතට ගන්නයි සැරසෙන්නේ කියා රේල් බෝක්කුව පිපිරවීමට බෝක්කුව උඩ ගල් ඉවත්කර එතුළ බෝම්බ සැඟවීය.මඳ වේලාවකින් රේල් බෝක්කුව දෙසින් මහා පිපිරුම් හඬක් ඇසුණ ද රේල් බෝක්කුව සුළු ඉරිතැලීමකට ලක්විණි. ඔවුන්ට මෙම රේල් බෝක්කුව පිපිරීමට නොහැකිව ඇත්තේ පිපිරීම සඳහා යොදා ගත් පුපුරන ද්‍රව්‍යයේ සංයෝගයේ පැවැති දුර්වල කමක් නිසාය. මේ සඳහා අවශ්‍ය රසායනික ද්‍රව්‍ය පැහැරගෙන ඇත්තේ ප්‍රදේශයේ පාසල්වල රසායනාගාරවලින් ය.එහෙත් බෝම්බ පිපිරීමෙන් කැබැල්ලවත්ත බෝක්කුව සිදුරුවීම මිස එහි සවිමත් බවට කිසිදු හානියක් වී නොමැති බව හනික තහවුරු විය. එබැවින් එම බෝම්බ සිදුරු කොන්ක්‍රීට් දමා වසා යළි අප්‍රමාදවම දුම්රිය ධාවනය ඇරැඹිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>08</day>
    </date>
    <link>http://www.dinamina.lk/2013/05/08/_art.asp?fn=r1305084</link>
    <topic>හොරණ කැළි කසළ ගැටලුව උග්‍ර අතට</topic>
    <author>හොරණ සමූහ බන්ධුල ආර්.ගුලවත්ත</author>
    <content>හොරණ නගර සභා බල ප්‍රදේශයෙන් දිනපතා එකතුවන කසළ අපද්‍රව්‍ය නිසි කළමනාකරණයකට ලක් නොකිරීමෙන් සංකීර්ණ පාරිසරික සහ සමාජ ගැටලු රැසක් ගොඩනැගී ඇතැයි නගරවාසීහු පවසති. මෙම ගැටලුව නගර සභාවේ පක්ෂ විපක්ෂ මන්ත්‍රීවරුන්ගේ අවධානයට ද ලක්වේ.එහෙත් මෙම ගැටලුවට ස්ථිර විසඳුමක් මෙතෙක් ලැබී නැතැයි නගරවාසීහු පවසති. දිනකට හොරණ නගරයේ එකතුවන දිරන හා නොදිරන අපද්‍රව්‍ය ප්‍රමාණය ට්‍රැක්ටර් 8 - 10ක් පමණ බැව් සෞඛ්‍ය අංශයේ සේවකයෝ පවසති.ඉරිදා සහ බ්‍රහස්පතින්දා සති පොළ පැවැත්වෙන නිසා මෙම ප්‍රමාණය තවත් වැඩිවේ. මෙම සියලු අපද්‍රව්‍ය වර්ගීකරණය සඳහා ගොඩ ගසනු ලබන්නේ සතිපොළ පිටුපස හිස් බිමෙහිය.වර්ෂාව, වාහන අබලන්වීම, වාහන ධාවනය නොවීම ආදි හේතු නිසා කුණු ගොඩ එකතුවීමෙන් මැසි මදුරුවන් ඉක්මණින් බෝවන බව ග්‍රේස්ලන්ඩ් නිවාස සංකීර්ණයේ නිවැසියන් ප්‍රධානව හොරණ ජනතාව පවසති.හොරණ ජනාකීර්ණ වෙළඳ මධ්‍යස්ථානයකි. රජයේ හා පෞද්ගලික අංශයේ - පාසල් අධ්‍යාපනික, ආයතන, බැංකු, විවිධ වෙළඳ ආයතන රාශියක් ඇති හෙයින් දිනකට 25,000ක පමණ පිරිසක් නගරයට සංක්‍රමණය වේ. සතිපොළ දිනවලට මෙම ප්‍රමාණය දෙගුණ වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>08</day>
    </date>
    <link>http://www.dinamina.lk/2013/05/08/_art.asp?fn=r1305085</link>
    <topic>සෞදියේදී ආබාධිත තත්ත්වයට පත්වූ දෙදරු මවට පිහිට වෙන්න</topic>
    <author>මතුගම සංචාරක</author>
    <content>අගලවත්ත ප්‍රාදේශීය ලේකම් කොට්ඨාස බල ප්‍රදේශයේ ගොරොක්ගොඩ පදංචි කාන්තාවක් සෞදි අරාබියේ රියාද් නගරයේ ගෘහ සේවිකාවක් ලෙස සේවය කර්ද්දී ඇයට නිවසේ අය පහර දී දැඩි ලෙස වධ හිංසා කිරීම නිසා , මහල් නිවසේ දෙවැනි මහලෙන් බිමට පැනීමට ගොස් ඇද වැටී ඇගේ දෙපාවලට හානි සිදුවී ආබාධිත තත්ත්වයෙන් නිවසට පැමිණ සිටින්නීය.අගලවත්තේ ගොරොක්ගොඩ පදිංචි තිස්පස් හැවිරිදි දෙදරු මවක් වූ හෙට්ටිතන්ත්‍රිගේ සීතා කුමාරි වන අය මෙම සිද්ධියට මුහුණ පා සිටියි.ලංකාවේ රැකියා ඒජන්සි ආයතනයකින් ගෘහ සේවිකාවක් ලෙස සෞදි අරාබියට ගියේ 2013 ජනවාරි මස 13 වන දිනය.ඇයට රියාද් නුවර මහල් නිවාසයක රැකියාව ලැබුණි.දෙවැනි මහලේ පදිංචිව සිටි පවුලේ අයගේ කටයුතු ඉටුකරන අතරේ ඇය ඉටුකරන කටයුතු වලට පවුලේ අයගේ සතුටක් නොතිබුණි.දින තුනකට පසු කරදර වල ස්භාවය වැඩිවිය. පවුලේ අයගෙන් දැඩි ලෙස පහර කෑමට ලක්වූ නිසා එහි ජනේලයක් ඇරගෙන පැන යන අවස්ථාවේදී පහළට ඇද වැටුණි.ඇය තුවාල ලබා ඇද වැටී සිටින අයුරු දුටු හමුදා නිලධාරීන් ගිලන් රථයකින් සවුදි අරාබියේ මෙඩිකල් සිටි රෝහල වෙත ගෙන ගියේය.ඇයගේ දෙපා කැඩී බිඳී ගොස් ඇති නිසා රෝහලේ දී සැත්කම් කීපයක් කර ඇත. 2013. ජනවාරි 16 සිට මාස එකහමාරක් එම රෝහලේ ප්‍රතිකාර ලබා ඇත. ඉන් අනතුරුව ට්කට් කපා සවුදි ශ්‍රී ලංකා තානාපති කාර්යාලයට යොමු කරන ලදී.ශ්‍රී ලංකා තානාපති කාර්යාලයෙන් ආපසු ලංකාව වෙත එවා ඇත. ඇය දිවයිනට පැමිණියත් දෙපා වල අස්ථි බිදීම නිසා ආබාධිත තත්ත්වයේ පසුවේ.ඇයගේ සැමියා හදිසි අනතුරකින් මියගොස් ඇති නිසා තම දියණියන් දෙදෙනාගේ අධ්‍යාපන කටයුතු පවත්වා ගෙන යාමද බරපතළ ප්‍රශ්නයකි. ඇයට වෙනත් ආදායම් මාර්ගද නොමැත. සීතා කුමාරි මහත්මිය තම දුක් ගැනවිල්ල අප සමඟ මෙසේ කීවාය.මම මේ මැදපෙරදිග ගෘහ සේවිකාවක් ලෙස ගියේ සෑහෙන බලාපොරොත්තු ඇතිවයි. මගේ ස්වාමියාත් නැති නිසා දුවල දෙන්නට උගන්වන්න මුදල් අවශ්‍ය නිසයි. මා නොසිතූ ලෙසත් ඒ සියල්ල විනාශ වුණා.එහෙ තානාපති කාර්යාලයේ හිරිහැර දුක්ගැහැට වලට ලක්වූ විශාල පිරිසක් ඉන්නවා. ඒ අය අපට කන්න බොන්න දෙනවා. කොටස් වශයෙන් ලංකාවට එවනවා. ඇතැම් ඒජන්සිවලින් අපට නිසි පරිදි තොරතුරු නොදී යවන නිසායි අපි ප්‍රශ්න වලට මුහුණ පාන්නේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>08</day>
    </date>
    <link>http://www.dinamina.lk/2013/05/08/_art.asp?fn=r1305086</link>
    <topic>කෑගල්ල මාර්ග නීති කැඩූරියැදුරන් 393ක් අල්ලයි</topic>
    <author>කෑගල්ල සමූහ පී. එම්. පී. පොල්වත්ත</author>
    <content>කෑගල්ල පොලිස් වසමේ මේ වසරේ ගතවූ මාස 3 ඇතුළත මාරක රිය අනතුරු 3ක් සිදුවී ඇති බව කෑගල්ල පොලිසියේ උසස් නිලධාරියෙක් පැවැසීය.මේ අතර මාර්ග නීතිරීති උල්ලංඝනය කරමින් රිය පැදවූ රියැදුරන් 393 දෙනෙක් අල්ලාගෙන ඇත.මෙසේ අල්ලා ගත් රියැදුරන්ට දඩ ගසා ඇති දඩ මුදල රුපියල් 2577500ක් පමණ වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>08</day>
    </date>
    <link>http://www.dinamina.lk/2013/05/08/_art.asp?fn=r1305087</link>
    <topic>මාවනැල්ල මූලික රෝහලටදෙමහල් වාට්ටු සංකීර්ණයක්</topic>
    <author>සබරගමුව සමූහ</author>
    <content>මාවනැල්ල මූලික රෝහලේ තදබදය අවම කිරීමට රුපියල් ලක්ෂ 300ක පළාත් සභා ප්‍රතිපාදනයෙන් නව දෙමහල් වාට්ටු සංකීර්ණයක් කඩිනමින් ඉදිකිරීමට සැලසුම් සකස් කරන ලෙස සබරගමුව පළාත් ප්‍රධාන ඇමැති සහ සෞඛ්‍ය විෂය භාර ඇමැති මහීපාල හේරත් මහතා පසුගියදා පළාත් ඉංජිනේරු සේවා අධ්‍යක්ෂ ආර්. පී. ජයසිංහ මහතාට නියෝග කෙළේය.ඇමැති මහීපාල හේරත් මහතා මෙසේ පැවැසුවේ මාවනැල්ල මූලික රෝහලේ වත්මන් ගැටලු හා සංවර්ධන යෝජනා හඳුනා ගැනීම සඳහා රෝහලේ වෛද්‍යවරුන් හා සෙසු කාර්ය මණ්ඩල සමඟ පැවැති සාකච්ඡාවකදීය.මාවනැල්ල මූලික රෝහලේ බාහිර රෝගි අංශයෙන් දිනකට රෝගීන් 600කට අධික පිරිසක් ප්‍රතිකාර ගැනීමට පැමිණෙන අතර එම රෝහලේ නේවාසික ප්‍රතිකාර ලබන පිරිස දිනකට දෙසිය ඉක්මවන බවද රෝහලේ මාතෘ වාට්ටුවේ මාසික දරු උපත් සංඛ්‍යාව 250 ඉක්මවන බවද මෙහිදී අනාවරණය විය.මෙහිදී මාවනැල්ල රෝහලේ ශල්‍යාගාර වලට සහ අනෙකුත් වාට්ටුවලට අවශ්‍ය උපකරණ හා අත්‍යාවශ්‍ය සේවාවන් කීපයක් ද ඉදිරි සති දෙක තුළ ලබාදීමට කටයුතු කරන ලෙස, එම අවස්ථාවට පැමිණ සිටි පළාත් ප්‍රධාන අමාත්‍යංශ ලේකම් එච්. පී. කුලරත්න මහතාට ප්‍රධාන ඇමැතිවරයා විසින් පවරනු ලැබීය.මෙහිදි තවදුරටත් අදහස් දැක්වූ සබරගමුව ප්‍රධාන ඇමැති මහීපාල හේරත් මහතා මෙසේද කීවේය.ඉදිරි කාලයේ දී මේ රෝහලේ ඉදිකරන නව දෙමහල් වාට්ටුවට අමතරව මේ භූමියේ මාවනැල්ල ප්‍රාදේශීය සෞඛ්‍ය සේවා කාර්යාලය ද ඉදිකිරීමට සබරගමුව පළාත් සභාව මේ වනවිටත් රුපියල් ලක්ෂ 300ක් පමණ මුදලක් වෙන්කර තිබෙනවා. ඊට අමතරව මේ රෝහලේ සේවය කරන විශේෂඥ වෛද්‍යවරුන්ට සහ සෙසු කාර්ය මණ්ඩල, නිල නිවාස ඉදිකිරීමට අවශ්‍ය ප්‍රතිපාදන මේ වසරේ වෙන්කර දෙනවා.රෝගී සත්කාරක සේවා මැනවින් ඉටුකිරීමට නම් වෛද්‍යවරු ඇතුළු අනෙකුත් කාර්ය මණ්ඩලවලට යහපත් රාජකාරී පසුබිමක් සැකසිය යුතුයි. රෝහල් භූමියේ උද්‍යාන අලංකරණ කටයුතු පළාත් සභා කෘෂිකර්ම දෙපාර්තමේන්තුව මඟින් ඉටුකර දීමට ද අදහස් කර තිබෙනවා. එහෙත් රෝහල් පරිශ්‍රය ප්‍රසන්නව හා පිරිසුදුව තබාගැනීම රෝහල් කාර්ය මණ්ඩලයේ වගකීමක් .මේ අවස්ථාවට සබරගමුව පළාත් ලේකම් එච්. පී. කුලරත්න, ප්‍රාදේශීය සෞඛ්‍ය සේවා අධ්‍යක්ෂ ඉන්දික ජාගොඩ, වෛද්‍ය අධිකාරි චන්දන විජේසිංහ, පළාත් ඉංජිනේරු සේවා අධ්‍යක්ෂ ආර්. පී. ජයසිංහ, රඹුක්කන විධායක ඉංජිනේරු ජී. එස්. අජිත්, ප්‍රධාන ඇමැතිවරයාගේ සම්බන්ධීකරණ ලේකම් පද්මසිරි බණ්ඩාර යන මහත්වරු පිරිසක් ද, මාවනැල්ල රෝහල් කාර්ය මණ්ඩල සමඟ එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>08</day>
    </date>
    <link>http://www.dinamina.lk/2013/05/08/_art.asp?fn=r1305088</link>
    <topic>දඹදෙණිය මීරිගම යා කෙරෙමින් ඉදිවන පාලමේ වැඩ කඩිනමින්</topic>
    <author>අලව්ව විශේෂ ඒ. කීර්තිසිංහ</author>
    <content>දඹදෙණිය - මීරිගම මැතිවරණ කොට්ඨාස දෙක යා කෙරෙන අලව්වේ ඕළුස්සාව මංකඩින් මහඔය හරහා ඇති පරණ පාලම වෙනුවට නව පාලමක් ඉදිකිරීම සඳහා රජය පියවර ගෙන තිබේ.මේ සඳහා වැය වන මුදල මිලියන 40 කි. කුරුණෑගල දිස්ත්‍රික් පාර්ලිමේන්තු මන්ත්‍රී ශාන්ත බණ්ඩාර, වයඹ පළාත් සභා මන්ත්‍රී සුමිත් කුමාර රාජපක්ෂ යන මහත්වරුන්ගේ නිර්දේශ මත මේ පාලම ඉදි කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>08</day>
    </date>
    <link>http://www.dinamina.lk/2013/05/08/_art.asp?fn=r1305089</link>
    <topic>නීතිඥ නාමපුවරුවක්ගොඩනැඟිල්ලේ සවිකරන්න</topic>
    <author>ආරියවංශ ජයවීර – මහනුවර විශේෂ</author>
    <content>මහනුවර උසාවි සංකීර්ණයට යාබද නීතිඥවරුන් සඳහා ඉදිකර ඇති ඉතා දැකුම්කළු ගොඩනැගිල්ලේ කාමර වෙන්කර අංක සඳහන් කර ඇත.මෙහි පැමිණෙන ජනතාවට නීතිඥවරයකු සොයා ගැනීමට කාමරයක් ගානේ ඇවිදීමට සිදු වී ඇත.උසාවියට පැමිණෙන ජනතාවගේ පහසුව සඳහා නීතිඥවරුන්ගේ නම් සහිත අංක යොදා පහළ මහලේ පහසුවෙන් පෙනෙන පරිදි නාමපුවරුවක් සකස් කරන්නේ නම් මහඟු සේවයක් බව ජනතාව පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>08</day>
    </date>
    <link>http://www.dinamina.lk/2013/05/08/_art.asp?fn=r13050810</link>
    <topic>කොළඹ ප්‍රදීපා ශාලාවඉදිරිපිට කහ ඉරි මැකිලා</topic>
    <author>උතුරු කොළඹ සමූහ – ඒ. මදුරවීරන්</author>
    <content>කොළඹ මෝදර වීදිය ප්‍රධාන බස් මාර්ගයේ ප්‍රදීපා ශාලාව ඉදිරිපිට කහ ඉරි නොමැතිවීම නිසා මගීහු මෙන්ම පාසල් දරු දැරියන් ද අපහසුතාවට මුහුණපා සිටිති.මේ ස්ථානය දිනකට දහස් ගණනක් මගින් එක් රොක්වන ජනාකීර්ණ මංසන්ධියකි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>08</day>
    </date>
    <link>http://www.dinamina.lk/2013/05/08/_art.asp?fn=r13050811</link>
    <topic>බීමට වතුර ඉල්ලා සිසුවියට අතවර කරලා</topic>
    <author>අනුරාධපුර මධ්‍යම විශේෂ</author>
    <content>ගලෙන්බිඳුණුවැව ගෝමරන්කල්ල ප්‍රදේශයේ පදිංචි දාහත් හැවිරිදි පාසල් සිසුවියකට ආදර හසුනක් ලබා දී ඇයට ලිංගික අතවරයක් සිදු කළ බවට සැකපිට විශ්‍රාමික ග්‍රාම සේවා නිලධාරිවරයෙකු අත්අඩංගුවට ගෙන අධිකරණයට ඉදිරිපත් කිරීමෙන් අනතුරුව මේ මස 09 වැනි දින දක්වා රක්ෂිත බන්ධනාගාර ගතකරන ලෙස අනුරාධපුර වැඩබලන මහේස්ත්‍රාත් බුවනෙක රාජකරුණා මහතා නියෝග කළේය.මෙසේ රක්ෂිත බන්ධනාගාර ගතකෙරුණේ අංක 13 යාය 05 ගෝමරන්කල්ල පදිංචි (60) විශ්‍රාමික ග්‍රාම නිලධාරිවරයායි.සිසුවියගේ පියා විසින් කළ පැමිණිල්ලකට අනුව සැකකාර විශ්‍රාමික ග්‍රාම සේවා නිලධාරිවරයා අත්අඩංගුවට ගෙන අධිකරණයට ඉදිරිපත් කළේය.ගලෙන්බිඳුණුවැව පොලිසිය සිද්ධිය සම්බන්ධයෙන් අධිකරණයට කරුණු දැක්වීමෙන් කියා සිටියේ මීට දින කිහිපයකට ඉහතදී සැකකාර විශ්‍රාමික ග්‍රාම සේවා නිලධාරිවරයා සිසුවියගේ දෙමාපියන් නිවෙසේ නොමැති අවස්ථාවේ එහි පැමිණ බීමට වතුර වීදුරුවක් ඉල්ලා ඇති අතර සිසුවිය වතුර වීදුරුව රැගෙනවිත් විශ්‍රාමික ග්‍රාම සේවා නිලධාරිවරයාට දෙද්දී ඔහු ඇයට ආදරය බව හැඟවූ පෙම් හසුනක් දී ඇති බවයි.සිසුවිය එම ලිපිය ග්‍රාම සේවා නිලධාරියාගෙන් ලබාගෙන එය ඇයගේ පියාට ලබා දී ඇත. ලිපිය කියවූ දැරියගේ පියා එයද රැගෙන ගලෙන්බිඳුණුවැව පොලිස් ස්ථානයට පැමිණ මේ සම්බන්ධයෙන් පැමිණිලි කළ බව පොලිසිය අධිකරණයට දන්වා සිටි අතර පරීක්‍ෂණ අවසන් නොමැති හෙයින් ග්‍රාම සේවා නිලධාරිවරයාට ඇප ලබා දුනහොත් පැමිණිල්ලට යම් තර්ජන එල්ල විය හැකි නිසා සැකකාර විශ්‍රාමික ග්‍රාම නිලධාරිවරයා රක්ෂිත බන්ධනාගාර ගතකරන ලෙස පොලිසිය අධිකරණයට දන්වා සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>08</day>
    </date>
    <link>http://www.dinamina.lk/2013/05/08/_art.asp?fn=r13050812</link>
    <topic>මහනුවර-උඩුවෙල ඉඩම්සංවර්ධනය කර විකිණීමට යයි</topic>
    <author>ඉවෝන් හේරත්</author>
    <content>ජන සෙවණ නිවාස දස ලක්‍ෂයේ නිවාස හා ජනාවාස මෙහෙයුම් සාර්ථක කර ගැනීම සඳහා ජාතික නිවාස සංවර්ධන අධිකාරියේ මහනුවර – උඩුවෙල බිම් කොටස් හැට හයක් නිවාස සංවර්ධන කටයුතු සඳහා පමණක් විකිණීම වෙනුවෙන් මේ දිනවල අයැදුම්පත් නිකුත් කරන බව ජාතික නිවාස සංවර්ධන අධිකාරියේ මහනුවර දිස්ත්‍රික් කළමනාකරු අයි. එම්. චන්ද්‍රසේකර මහතා පැවසීය.මෙම වැඩසටහන සඳහා මුලින් ඉඩමේ වටිනාකමින් 50%ක මුදලක් ගෙවා ඉතිරිය වර්ෂ 10කින් ගෙවීමට පහසුකම් සලසා ඇති බවද, අයදුම්පත් නිකුත් කිරීම මේ මස 10 වැනිදා දක්වා උදෑසන 9.00 සිට ප. ව. 12.00 දක්වා පමණක් මේ දිනවලදී සිදු කරන බව ද පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>08</day>
    </date>
    <link>http://www.dinamina.lk/2013/05/08/_art.asp?fn=r13050813</link>
    <topic>කේරල ගංජා මිලිග්‍රෑම් 38000ක්සමඟ සැකකරු තුඩාවේ දී කොටු</topic>
    <author>ජයසිරි පේදුරුආරච්චි ගන්දර සමූහ</author>
    <content>කේරල ගංජා මිලිග්‍රෑම් තිස්අටදහසක් (38000) සමඟ සැකකරුවෙකු මාතර තුඩාවේ දී ඊයේ (04) දහවල් අත්අඩංගුවට ගත් බව මාතර මූලස්ථාන පොලිසියේ දූෂණ මර්දන ඒකකය පවසයි.ගංජා අලෙවි කරමින් සිටියදී අත්අඩංගුවට ගත් සැකකරු විසි දෙහැවිරිදි (22) මාතර තුඩාව පොල්පිටිය ප්‍රදේශයේ පදිංචි අයෙකු බව පොලිසිය ප්‍රකාශ කළේය.සැකකරු මීට පෙර අවස්ථා කීපයකදීම ගංජා අලෙවි කිරීම සම්බන්ධයෙන් අත්අඩංගුවට ගෙන අධිකරණයට ඉදිරිපත් කිරීමෙන් පසු දඬුවම් විඳි අයෙකු බව මූලික පොලිස් පරීක්‍ෂණවලදී හෙළිවී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>08</day>
    </date>
    <link>http://www.dinamina.lk/2013/05/08/_art.asp?fn=s1305081</link>
    <topic>ග්‍රොන් ප්‍රී මලල ක්‍රීඩා දෙවැනි අදියර අද</topic>
    <author/>
    <content>ආසියානු ග්‍රොන් ප්‍රී තරගාවලියේ දෙවැනි අදියර චොන්බූරිවලදී අද ඇරැඹේ. බැංකොක් පළමු අදියරේදී පදක්කම් හතරක් දිනාගත් ශ්‍රී ලංකා ක්‍රීඩක ක්‍රීඩිකාවෝ මේ අදියරේදී තවත් පදක්කම් කිහිපයක් එක් කරගැනීමට බලාපොරොත්තු පළ කරති.එහෙත් පළමු අදියරේදී මීටර් 400 රිදී පදක්කම දිනූ චන්ද්‍රිකා සුභාෂිණී ඊයේ අසනීපවී රෝහල් ගත කිරීම ශ්‍රී ලංකා පදක්කම් බලාපොරොත්තුවට යම් ගැටලුකාරී තත්ත්වයක් ඇති වේද යන ප්‍රශ්නය දැන් මතුව ඇත. රෝහලේ පැය අටක් පමණ නේවාසික ප්‍රතිකාර ලබූ ඇය නැවැත ශ්‍රී ලංකා පිල සිටින චොන්බූරී හෝටලය වෙත පැමිණ සිටී.අධික වෙහෙස හා කෑම අරුචිය නිසා ඇයට මෙම අසනීප තත්ත්වය ඇතිවූ බව ප්‍රතිකාර කළ වෛද්‍යවරු පැවැසූහ. මේ හේතුව නිසා චන්ද්‍රිකා සුභාෂිණී ඊයේ පැවැති ශ්‍රී ලංකා පිලේ පුහුණු සැසියට සහභාගි වූයේ ද නැත. වෛද්‍යවරු පවසා ඇත්තේ චන්ද්‍රිකා සුභාෂිනී විවේක ගත යුතු බව වුවද, අද පැවැත්වෙන මීටර් 400 තරගයට ඉදිරිපත්වන බව ඇය ප්‍රකාශ කරයි.මේ පිළිබදව මලල ක්‍රීඩා ජාතික පුහුණුකරු මෙන්ම ශ්‍රී ලංකා කණ්ඩායමේ කළමනාකරු ඩර්වින් පෙරේරා මහතාගෙන් කළ විමසීමකදී පැවැසූවේ චන්ද්‍රිකා සුභාෂිණීගේ ඉල්ලීම අනුව තරගයට ඉදිරිපත් කරන බවයි. පුහුණුවීම් වලට එක් නොවුවද ඇයගේ මානසික තත්ත්වය හොදින් ඇති නිසා තරගයට සාර්ථකව මුහුණ දෙනු ඇතැයි පෙරේරා මහතා විශ්වාසය පළ කළේය.පෙරේදා රාත්‍රි 9ට පමණ රෝහල්ගත කොට ඊයේ අලුයම 4ට ඇය නැවැත හෝටලය වෙත රැගෙන ආ බව අප කළ විමසීමකදී පෙරේරා මහතා පැවැසීය.චොන්බූරි ක්‍රීඩා පිටිය පිළිබදව හා අද දිනයේ ශ්‍රී ලංකා පිළේ දක්ෂතා පිළිබද කළ විමසීමේදී පැවැසූවේ ක්‍රීඩාංගණය වටා ආවරණයක් නොමැති හෙයින් සියලු ක්‍රීඩකයන්ට සුළගේ වේගය බලපානු ඇති බවයි.“අපේ ක්‍රීඩක ක්‍රීඩිකාවන් සියලු දෙනා හොද මානසිකත්වයකින් අද තරගවලට මුහුණ දෙන්න සූදානම්.අපේ වැඩි අවධානයක් තියෙන්නේ මීටර් 100×4 සහය දිවීමේ තරගය පිළිබදවයි.පළමු අදියරේ තරගයේදී යෂ්ටි හුවමාරුවේ ප්‍රමාදයක් සිදුවුණා.ඒක තරගයේ අවසානයට බලපෑවා. ඒ දුර්වලතාව ඊයේ පුහුණුවීම්වලදී අපේ ක්‍රීඩකයන් හදා ගත්තා.චොන්බූරි ක්‍රීඩා පිටියේ හමායන සුළග ප්‍රති විරුද්ධ දිශාවෙන් හමන නිසා දක්ෂතාවලට බලපෑමක් වෙන්න පුලුවන්” පෙරේරා මහතා පැවැසීය.එමෙන්ම මීටර් 100 ඉසව්වෙන් ඉවත්වීමට කලින් තීරණය කළද ඊයේ පැවැති පුහුණුවීම් වලින් පසුව මොහොමඩ් සෆ්රාන්ට හා ෂෙහාන් අඹේපිටියට තවත් අවස්ථාවක් ලබාදීමට අපේක්ෂා කරන බව ජාතික පුහුණුකරු ඩර්වින් පෙරේරා මහතා පැවැසීය. මේ අතර පළමු අදියරේදී මීටර් 100 තරගයේ හොදම කාලය වාර්තා කළ ක්‍රීඩකයන් අට දෙනා අද වෙනම ඉදිරිපත් කිරීමට සංවිධායකයෝ තීරණය කර ඇති හෙයින් ෂෙහාන් හා සෆ්රාන් දෙවැනි හා තෙවැනි තරගවලට වැටී ඇත.ශ්‍රී ලංකා ක්‍රීඩක ක්‍රීඩිකාවන් මවුබිමේදී දැක්වූ දක්ෂතා පෙන්වූයේ නම් තවත් පදක්කම් කිහිපයක් එක් කර ගැනීමට හැකිව තිබුණි. කෙසේ වුවද ලබන අගෝස්තු මාසයේ පැවැත්වෙන ලෝක ශූරතා මලල ක්‍රීඩා තරගාවලියට සුදුසුකම් ලබා ගැනීමට ආසියානු ග්‍රොන් ප්‍රී තරගාවලියේදී කිසිදු රටක ක්‍රීඩක ක්‍රීඩිකාවක් මෙතෙක් සමත්ව නැත..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>08</day>
    </date>
    <link>http://www.dinamina.lk/2013/05/08/_art.asp?fn=s1305088</link>
    <topic>මුම්බායි පිලට ලකුණු 65 ක ජයක්</topic>
    <author/>
    <content>(2013-06-07 23:45pm) අයි. පී. එල්. තරගාවලියේ 53 වැනි තරගය ලෙස මුම්බායි ඉන්දියන්ස් පිල සහ කොල්කටා නයිට්රයිඩර්ස් පිල අතර අද (7 වැනිදා) පැවති තරගයේදී කොල්කටා නයිට්රයිඩර්ස් පිල පරදවා ලකුණු 65 ක පහසු ජයක් ලබාගැනීමට මුම්බායි ඉන්දියන්ස් පිල සමත්විය.මුම්බායි ඉනිමේ පළමු කඩුල්ල වෙනුවෙන් පන්දු 78 කදී ලකුණු 93 සම්බන්ධතාවයක් ගොඩනැගීමට තරගයේ වීරයා බවට පත්වූ සචින් ටෙන්ඩුල්කාර් (48) සහ ඞ්වේන් ස්මිත් (47) සමත්වූහ.පෙර තරගයේදී කොල්කටා පිල නියෝජනය කළ සචිත‍්‍ර සේනානායක හට මෙම තරගයේදී කණ්ඩායමේ ස්ථානය අහිමිවී තිබිණ.මුම්බායි ඉන්දියන්ස් පිල ඕවර 20 කදී කඩුලූ 6 ක් දැවී 170ඞ්වේන් ස්මිත් 47, සචින් ටෙන්ඩුල්කාර් 48, දිනේෂ් කාර්තික් නොදැවී 34, රෝහිත් ශර්මා 16, මිචෙල් ජොන්සන් නොදැවී 10, රයන් මැක්ලරන් 60/2කොල්කටා නයිට්රයිඩර්ස් පිල ඕවර 18.2 කදී සියලූ දෙනා දැවී 105මන්වින්දර් බිස්ලා 17, ජැක් කාලිස් 24, යූසෆ් පතන් 13, දේබ‍්‍රට දාස් 23, හර්බජන් සිං 27/3, මිචෙල් ජොන්සන් 13/2, ප‍්‍රගයන් ඕජා 23/2.</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>08</day>
    </date>
    <link>http://www.dinamina.lk/2013/05/08/_art.asp?fn=s1305082</link>
    <topic>චැම්පියන්ස් කුසලාන තරගාවලියට සූදානම් වන තුන්කොන් ක්‍රිකට් තරගාවලිය 12දා ඇරැඹේ</topic>
    <author/>
    <content> එංගලන්තයේදී ලබන මස පැවැත්වෙන චැම්පියන්ස් කුසලාන ක්‍රිකට් තරගාවලියට සූදානමක් ලෙසින් ශ්‍රී ලංකා ක්‍රිකට් ආයතනය සංවිධානය කරන තුන්කොන් ක්‍රිකට් තරගාවලිය ලබන ඉරිදා (12) පල්ලෙකැලේ ජාත්‍යන්තර ක්‍රිකට් ක්‍රීඩාංගණයේදී ආරම්භ වෙයි.ශ්‍රී ලංකාව, ශ්‍රී ලංකා ‘ඒ’ හා ශ්‍රී ලංකා ක්‍රිකට් ඒකාබද්ධ වශයෙන් කණ්ඩායමක් තුනක් අතර මේ තරගාවලිය පැවැත්වේ.තරගාවලියට සහභාගි වන කණ්ඩායම් මෙසේය.ශ්‍රී ලංකාව: උපුල් තරංග, ෂෙහාන් ජයසූරිය, ලහිරු තිරිමාන්න, දිනේෂ් චන්දිමාල්, තිළිණ කණ්ඩම්බි, චාමර කපුගෙදර, ඩිල්රුවන් පෙරේරා, රංගන හේරත්, නුවන් කුලසේකර, ශමින්ද එරංග, චානක වෙලගෙදර, මිලින්ද සිරිවර්ධන, ෆාවීස් මහරූෆ්, කුසල් මෙන්ඩිස්, එස්.සිලොජන්.ශ්‍රී ලංකා ‘ඒ’: උදාර ජයසුන්දර, ඩිල්ෂාන් මුණවීර, ඇන්ජලෝ පෙරේරා, කිත්රුවන් විතානගේ, අෂාන් ප්‍රියන්ජන, නිරෝෂන් දික්වැල්ල, රමිත් රඹුක්වැල්ල, සීකුගේ ප්‍රසන්න, ඉෂාන් ජයරත්න, සුරංග ලක්මාල්, විමුක්ති පෙරේරා, ලහිරු ජයරත්න, තරිඳු කෞශාල්, යසෝද ලංකා, එස්.සන්ජීවන්.ශ්‍රී ලංකා ක්‍රිකට් ඒකාබද්ධ: දිමුත් කරුණාරත්න, මහේල උඩවත්ත, ජෙහාන් මුබාරක්, සචිත්‍ර සේරසිංහ, කෞශල් සිල්වා, චතුරංග ද සිල්වා, දිල්හාර ලොකුහෙට්ටිගේ, අකිල ධනංජය, මාලිංග බණ්ඩාර, මධුර ලක්මාල්, ලහිරු ගමගේ, රොමේෂ් බුද්ධික, දනුෂ්ක ගුණතිලක, ඉසුරු උදාන, රිෂාන් ටියුඩර්.තරග සටහනමැයි 12: පෙරවරු 9.45 ශ්‍රී ලංකාව – ශ්‍රී ලංකා ක්‍රිකට් ඒකාබද්ධ මැයි 13: පෙරවරු 9.45 ශ්‍රී ලංකා ‘ඒ’ – ශ්‍රී ලංකා ක්‍රිකට් ඒකාබද්ධ මැයි 14: පෙරවරු 9.45 ශ්‍රී ලංකාව – ශ්‍රී ලංකා ‘ඒ’ මැයි 16: පස්වරු 2.30 ශ්‍රී ලංකාව – ශ්‍රී ලංකා ‘ඒ’ මැයි 17: පස්වරු 2.30 ශ්‍රී ලංකා ‘ඒ’ – ශ්‍රී ලංකා ක්‍රිකට් ඒකාබද්ධ මැයි 18: පස්වරු 2.30 ශ්‍රී ලංකාව – ශ්‍රී ලංකා ක්‍රිකට් ඒකාබද්ධ මැයි 20: පස්වරු 2.30 අවසාන තරගය.</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>08</day>
    </date>
    <link>http://www.dinamina.lk/2013/05/08/_art.asp?fn=s1305083</link>
    <topic>මිල‍ර්ගෙන් වේගවත් ශතකයක්</topic>
    <author/>
    <content>ඩේව්ඩ් මිලර් වාර්තා කළ වේගවත් ශතකය හේතුවෙන් රෝයල් චැලෙන්ජර්ස් බැංග්ලෝර් පිලට එරෙහිව කඩුලු 6ක ජයක් වාර්තා කිරීමට කිංග්ස් පංජාබ් පිල සමත්විය.බැංග්ලෝර් පිල ලබාදුන් ලකුණු 191ක ජයග්‍රාහී ඉලක්කය හඹාගිය පංජාබ් පිල පන්දු 12ක් ඉතිරිව තිබියදී කඩුලු 4ක් පමණක් දැවී තරගයේ ජය අත්කර ගත්තේය.මිලර් සමගින් පස්වැනි කඩුල්ල සඳහා එක්වු රාජගොපාල් ලකුණු 130ක නොබිදුණු සබඳතාවක් ‍ගොඩනැගීය. මෙවර තරගාවලියේ සිවුවැනි ශතකය ලෙසින් වාර්තා වු ඩේවිඩ් මිලර්ගේ ශතකයට පන්දු 38කදී හතරේ පහර 8ක් සහ හයේ පහර 7ක් ඇතුළත් විය.අයි.පී.එල් තරගාවලියේ 51වැනි තරගය ලෙසින් මොහාලි හිදී පැවැති මේ තරගයේ පළමුව පන්දුවට පහරදුන් බැංග්ලෝර් ක්‍රීඩකයෝ ඕවර 20 අවසානයේ කඩුලු 3කට ලකුණු 190ක් රැස්කළ අතර ක්‍රිස් ගේල් පන්දු 33කදී හතරේ පහර 6ක් සහ හයේ පහර 3ක් සමගින් ලකුණු 61ක් වාර්තා කළාය.තරගයේ වීරයා ලෙස ඩේවිඩ් මිලර් නම් කෙරිණි.බැංග්ලෝර්-190/3යි. (ඕවර 20) ක්‍රිස් ගේල් 61, චෙ‍ටෙෂ්වර් පුජාරා 51, ඒ.බී.ඩිවිලියර්ස් ‍‍නොදැවී 38 (මන්ප්‍රීට් ගොනි 41/2)කිංග්ස් පංජාබ්-194/4යි. (ඕවර 18) ඩේවිඩ් මිලර් නොදැවී 101, රාජගොපාල් සතීස් නොදැවී 27 (මුරලි කාර්තික් 24/2).</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>08</day>
    </date>
    <link>http://www.dinamina.lk/2013/05/08/_art.asp?fn=s1305084</link>
    <topic>මැකාවෝ ක්‍රීඩා උළෙලටශ්‍රී ලංකාවෙන් 8ක්</topic>
    <author/>
    <content>මැකාවෝ ආරාධිත මලල ක්‍රීඩා උළෙලට සහභාගිවීමට ක්‍රීඩකයන් 6ක්, ක්‍රීඩිකාවන් 2ක් ඇතුළු දස දෙනෙකුගෙන් යුත් කණ්ඩායමක් අද (8) රාත්‍රි චීනයේ මැකාවෝ නුවර බලා පිටත්ව යාමට නියමිතය.තරගාවලිය මේ මස 12-13 දෙදින පැවැත්වේ. කණ්ඩායමේ පුහුණුකරු ලෙස ජී.එල්.සජිත් ජයලාල් මහතා කටයුතු කරන අතර කලමනාකරු ලෙස එච්.ඒ. උපාලි මහතා කටයුතු කරයි.ශ්‍රී ලංකා කණ්ඩායම මෙසේය.පිරිමි-ඒ.ආර්.එම්.රාජස්කාන් (මී.200), කේ.ඩී.එස්.වී.රන්දෙනිය (මී.110 කඩුළු), වයි.එම්.ඩබ්.ජී.එම්.ගුණරත්න (මී.400), ඒ.ඩී.ඒ.ප්‍රනාන්දු (දුර පැනීම), ඩබ්.ඒ.ඩී.ඩිලාන් ආලෝක (මී.400), පී.එම්.චමල් (මී.1500), කාන්තා-යු.ජී.ඩී.සඳමාලි (මී.400),කේ.ඒ.ඩී.සඳකාන්ති (මී.800/මී.400).</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>08</day>
    </date>
    <link>http://www.dinamina.lk/2013/05/08/_art.asp?fn=s1305085</link>
    <topic>ජාතික කනිෂ්ඨ මලල ක්‍රීඩාශූරතාවලියදියගම දී</topic>
    <author/>
    <content>ශ්‍රී ලංකා මලල ක්‍රීඩා සංගමය සංවිධානය කරන ජාතික කනිෂ්ඨ මලල ක්‍රීඩා ශූරතාවලිය මේ මස 16 සිට 19 දා දක්වා දියගම මහින්ද රාජපක්ෂ අන්තර්ජාතික ක්‍රීඩා සංකීර්ණයේදී පැවැත්වේ.තරගාවලියේදී අවුරුදු 16, 18, 20 සහ 23න් පහළ වයස් සීමාවන් සඳහා තරග පැවැත්වෙන අතර සෑම දිනකම පෙ.ව 8.00ට තරග ආරම්භ‍වේ.ලබන අනුව ජුලි මස (10 සිට 14 දක්වා) යුක්රේනයේදී පැවැත්වෙන ලෝක යෞවන මලල ක්‍රීඩා ශූරතාවලිය සහ අගෝස්තු මස (16 සිට 24 දක්වා) චීනයේ නැංජිංහිදී පැවැත්වෙන ආසියානු යෞවන ක්‍රීඩා උළෙලට එක්වන ක්‍රීඩක ක්‍රීඩිකාවන් තෝරා ගැනීම මේ ශූරතාවලියේ දක්ෂතා අනුව සිදු කෙරේ. මේ තරගාවලිය කොළඹ සුගතදාස ක්‍රීඩාංගණයේදී මීට පෙර පැවැත්වීමට නියමිතව තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>08</day>
    </date>
    <link>http://www.dinamina.lk/2013/05/08/_art.asp?fn=s1305086</link>
    <topic>සරසවි ක්‍රීඩා උළෙල මොරටුව පෙරමුණේ</topic>
    <author/>
    <content>ප්‍රසාද ලකුණු 103ක් අත්කරගත් සත්කාරක මොරටුව විශ්ව විද්‍යාලය 11වැනි ශ්‍රී ලංකා විශ්වවිද්‍යාලයීය ක්‍රීඩා උළෙලේ පෙරමුණ ගැනීමට සමත්ව සිටියි. දෙවැනි ස්ථානයේ පසුවන්නේ ලකුණු 87ක් වාර්තා කළ කොළඹ විශ්වවිද්‍යාලයයි. පේරාදෙණිය විශ්වවිද්‍යාලය ප්‍රසාද ලකුණු 77ක් අත්කරගනිමින් තුන්වැනි ස්ථානයේ පසුවෙයි.මෙවර ක්‍රීඩා උළෙලේ පාපන්දු තරගාවලියේ මොරටුව විශ්වවිද්‍යාලය සමග පැවැති අවසන් තරගයෙන් ගෝල 4-1ක ජයක් වාර්තා කළ යාපනය විශ්වවිද්‍යාලය ශූරතාව දිනා ගැනීමට සමත්විය. බාස්කට්බෝල් තරගාවලියේ පිරිමි තරග ඉසව්වේ අවසන් තරගයේ දී කැළණිය විශ්වවිද්‍යාලය ලකුණු 73-60කින් පරාජය කරමින් ශූරතාව දිනාගැනීමට මොරටුව විශ්වවිද්‍යාලය සමත්විය.එහි කාන්තා ශූරතාව හිමිවූයේ අවසන් තරගයේදී කැළණිය විශ්වවිද්‍යාලය ලකුණු 54-25කින් පරාජයට පත්කළ ශ්‍රී ජයවර්ධනපුර විශ්වවිද්‍යාලයටය.දෙහිවල සිට මොරටුව විශ්වවිද්‍යාලයීය ක්‍රීඩාංගණය දක්වා පසුගියදා පැවැති මාර්ග ධාවන තරගයේ පිරිමි තරග ඉසව්වේ ශූරතාව අත්කර ගැනීමට රජරට විශ්වවිද්‍යාලය සමත්විය.වැඩි දෙනකුගේ අවධානයට ලක්වූ රගර් තරගාවලියේ අවසන් තරගයෙන් පේරාදෙණිය විශ්වවිද්‍යාලය ලකුණු 23-17ක් ලෙස පරාජය කරමින් ශූරතාව අත්කර ගැනීමට මොරටුව විශ්වවිද්‍යාලය සමත්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>08</day>
    </date>
    <link>http://www.dinamina.lk/2013/05/08/_art.asp?fn=s1305087</link>
    <topic>රතු කුරුස මැරතන් අද මාතර දී</topic>
    <author>ප්‍රියාන් ද සිල්වා - මහින්ද ජිනදාස</author>
    <content>ජාත්‍යන්තර රතු කුරුස සංගමයට වසර 150ක් පිරීම නිමිත්තෙන් ශ්‍රී ලංකා රතු කුරුස සමාජය මාතර ශාඛාව හා එක්ව සංවිධානය කරන විවෘත මැරතන් තරගාවලිය සහ විනෝද ධාවන තරගය අද (8) මාතරදී පැවැත්වේ.කි.මී 21.975 දුර පිරිමි විවෘත මැරතන් තරගය සවස 4.15ට මිදිගමින් ආරම්භ වන අතර කි.මී‍.10 දුර විවෘත කාන්තා තරගය සහ අවුරුදු 20න් පහළ පිරිමි තරගය මිරිස්ස නග‍රයෙන් ආරම්වේ. මේ සියළු තරගය මාතර සනත් ජයසූරිය ක්‍රීඩාංගණය අසලින් නිමාවීමට නියමිතය.මේ සමග පැවත්වෙන විවෘත ඇවිදීමේ තරගය නුපේ සිට මාතර බස් නැවතුම්පොළ දක්වා පැවැත්වෙන අතර පාපැදි, රෝද සපත්තු ධාවන, පාපන්දු, පැසිපන්දු තරගයද පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>08</day>
    </date>
    <link>http://www.dinamina.lk/2013/05/08/_art.asp?fn=f1305081</link>
    <topic>පළාත් සභා ක්‍රමයේ ප්‍රතිඵලජනතාවට දීම අපේ වගකීමක්</topic>
    <author>සාකච්ඡා කළේ උදිත ගුණවර්ධන ඡායාරූප ලලිත් සී.ගමගේ</author>
    <content>වයඹ පළාත් සභාව මඟින් ඉටුකර ඇති කාර්යභාරය එම කාර්යභාරය ඉටුකළ ආකාරය ජනතා සේවය සඳහා සැලසුම් මොනවාද යන්න හා තවත් කාලින හා දේශපාලන කරුණු ගැන වයඹ මහ ඇමැති අතුල විජේසිංහ මහතා සමඟ සිදුකළ සාකච්ඡාවකි මේ.* වයඹ පළාත් සභාව අයත් ප්‍රදේශය කෘෂිකර්මාන්තයට ප්‍රමුඛස්ථානයක් දුන් ප්‍රදේශයක්. මේ තත්ත්වය තුළ කෘෂිකර්මාන්තයේ දියුණුවට පළාත් සභාව මඟින් ගෙන ඇති පියවර පිළිබඳව පැහැදිලි කිරීමක් කළ හැකි ද?මධ්‍යම ආණ්ඩුව පළාතේ කෘෂිකර්මාන්තය ඉහළ නැංවීමට විශාල කාර්ය ප්‍රමාණයක් ඉටුකර තිබෙනවා. ඒ වැඩපිළිවෙළට අවශ්‍ය කරන සහයෝගය හා මැදිහත්වීම තමයි අපි පළාත් සභාව මඟින් සිදු කරන්නේ. පසුගිය කාලයේ දී ගංවතුර තත්ත්වය හා ඒ ආශ්‍රිත සිදුවීම් නිසා විශාල ලෙස වගා පාලු වුණා. මේ තත්ත්වය පාලනය කිරීමට පළාත් සභාව මඟින් කාර්ය භාරයක් ඉටු කළා. ඒ වගේම වාරි පද්ධතිය දියුණු කිරීමටත් ගොවියාට අවශ්‍ය පහසුකම් සැලසීමටත් පළාත් සභාව විශාල කාර්ය ප්‍රමාණයක් ඉටුකර තිබෙනවා.*වයඹ පළාත් සභාවේ ප්‍රගතිය හා පසුගිය කාලයේ සිදු කළ කාර්ය භාරය පිළිබඳ පැහැදිලි කිරීමක් කළ හැකි ද?අප කළ කාර්ය භාරය පිළිබඳ මෙවැනි කෙටි සාකච්ඡාවකින් පැහැදිලි කළ නොහැකියි. අප විශාල කාර්ය ප්‍රමාණයක් ඉෂ්ඨ කර තිබෙනවා. ඇත්තෙන්ම පළාත් සභාවක් කියන්නේ ජනතාවට විශාල කාර්යක් ඉටු කළ හැකි ආයතනයක්. අප ඒ තත්ත්වය තේරුම් ගෙන කටයුතු කිරීම නිසා වයඹ ජනතාවට විශාල කාර්ය භාරයක් ඉටු කිරීමට පුළුවන් කම ලැබුණා. වයඹ පළාත් සභාව මඟින්, අධ්‍යාපන, සංස්කෘතික, ආගමික ඇතුළු හැම අංශයකින්ම අවශ්‍ය සේවා ඉෂ්ඨ කිරීමට පුළුවන් කම ලැබුණා.*ඒත් ඇතැමුන් කියන්නේ පළාත් සභා කියන්නේ සුදු අලියෙක් බවයි. මේ චෝදනාවට පළාත් සභා තුළ දිගු කාලයක් කටයුතු කළ නියෝජිතයකු විදිහට ඔබේ මතය පැහැදිලි කළ හැකි ද?පළාත් සභා ගැන අවබෝධයක් නැති පිරිසක් තමයි පළාත් සභා සුදු අලියෙක් කියලා කියන්නේ. ඒත් ජනතාවට විශාල කාර්ය ප්‍රමාණයක් ඉෂ්ඨ කිරීමට පුළුවන් කමක් තිබෙනවා. එහෙත් සමහර වෙලාවට පළාත් සභා ක්‍රමය ගැන එහි පාලනය ගැන අවබෝධයක් නැති පිරිසක් තමයි මේ විදිහේ වැරැදි මතයක් සමාජ ගත කිරීමට උත්සාහ කරන්නේ.මේ විදිහේ තත්ත්වයක් තුළ සිදුවිය යුත්තේ පළාත් සභා ක්‍රමය ප්‍රතිඵල දායක ලෙස යොදා ගැනීමට කටයුතු කළ යුතුයි. එමඟින් පමණයි පළාත් සභා ක්‍රමයේ ප්‍රතිඵල සමාජයටත් රටටත් ලබා ගැනීමට පුළුවන් වෙන්නේ.පළාත් සභා ක්‍රමයේ හොඳ දේවල් වගේම නරක දේවලුත් තිබෙන්න පුළුවන්. ඒත් අද මේ ක්‍රමය යථාර්ථයකි. ඒ නිසා මෙහි ප්‍රතිඵල ලබා ගැනීමට අවශ්‍ය ආකාරයට තමයි අපි කටයුතු කළ යුත්තේ.*වයඹ පළාතේ මුහුදු බඩ තීරය සංචාරක ක්‍ෂේත්‍රයේ ප්‍රවර්ධනයට විශාල පිටිවහලක් කර ගත හැකියි. මේ තත්ත්වය තුළ සංචාරක ක්‍ෂේත්‍රයේ ප්‍රවර්ධනයට මොන විදිහේ වැඩපිළිවෙළක් ද ක්‍රියාත්මක කළ හැක්කේ?ඔබ කියූ විදිහටම වයඹ මුහුදුබඩ තීරය පමණක් නොවෙයි අභ්‍යන්තර ප්‍රදේශ පවා අවශ්‍ය ආකාරයට සංචාරක කලාප බවට පත් කිරීමට අවශ්‍ය පහසුකම් ක්‍රියාත්මක කර තිබෙන්නේ. මේ සඳහා මධ්‍යම රජයෙන් ද අවශ්‍ය මැදිහත්වීම් සිදු කරනවා.කල්පිටිය ප්‍රදේශයේ අවශ්‍ය කරන සංචාරක කලාපයට යටිතල පහසුකම් මාර්ග සංවර්ධනය සිදුකිරීම් ආදිය ආරම්භ කර තිබෙනවා. ඒ වගේම හෝටල් සංකීර්ණ ඉදිකිරීම් ද ආරම්භ කර තිබෙනවා.කල්පිටිය කියන්නේ දීර්ඝ කාලයක් පුරා බලධාරීන්ගේ අවධානය දිනා ගැනීමට අපොහොසත් වූ ප්‍රදේශයක්.ඒ තත්ත්වය තුළ මෙවැනි ප්‍රදේශයක් සංවර්ධනය කර සංචාරක ක්‍ෂේත්‍රය දියුණු කිරීමට පුළුවන් වීම විශේෂ දෙයක් විදියට පෙන්වා දෙන්න පුළුවන්.වයඹ පළාත තරම් පුරා විද්‍යාත්මක වටිනාකමක් ඇති ප්‍රදේශයක් තවත් නැති තරම්. මේ සැම දෙයක්ම වයඹ පළාතේ සංචාරක කර්මාන්තයේ දියුණුවට බලපානවා. මේ සියලු කරුණු ගෙන බැලුවාම වයඹ ප්‍රදේශයට කෘෂිකර්මාන්තයට අමතරව ඉහළම ආදායම ලබා ගැනීමට පුළුවන් අංශයක් විදිහට සංචාරක ක්‍ෂේත්‍රයක් හඳුන්වන්න පුළුවන්.*වයඹ පළාත් සභාව මඟින් ඉටු කරන හා ඉටු කිරීමට නියමිත සංස්කෘතික මෙහෙවර හා වැඩපිළිවෙළ පිළිබඳව පැහැදිලි කිරීමක් කළ හැකිද?තෝරාගත් පූජ්‍ය ස්ථානවලට අවශ්‍ය ආධාර හා උපකාර ලබාදීම සිදුකර තිබෙනවා. වයඹ දහම් සිසිල නමින් ක්‍රියාත්මක වෙන්නේ මේ වැඩපිළිවෙළයි. ඒ වගේම දහම් පාසල් හා කුඩා පන්සල් දියුණු කිරීමටත් ඔවුන්ට අවශ්‍ය ආධාර ලබාදීමටත් අපි වැඩපිළිවෙළක් ක්‍රියාත්මක කර තිබෙනවා.අපි හැම කාර්යයක් ඉටු කරද්දි සංවර්ධන වැඩ සිදු කරද්දි ජනාධිපතිතුමාගේ සහයෝගය මඟ පෙන්වීම විශාල ලෙස ලැබී තිබෙනවා. වෙනත් විදිහකට සඳහන් කළොත් ජනාධිපතිතුමා අපේ කාර්ය පිටුපස සිටින යෝධ සෙවනැල්ල, යෝධ ශක්තිය විදිහට හඳුන්වාදීමට පුළුවන්කම තිබෙනවා.*වයඹ පළාතේ මීට කලකට පෙර තිබුණේ තරමක් නොදියුණු මාර්ග පද්ධතියක්. අද වන විට වයඹ මාර්ග සංවර්ධනය මොන විදිහටද ක්‍රියාත්මක වෙන්නේ?මූලික අදියරේදී ලෝක බැංකු ආධාර යටතේ වයඹ මාර්ග රැසක් සංවර්ධනයට අවශ්‍ය කාර්ය ඉටුකළා. ආර්ථික සංවර්ධන අමාත්‍යාංශය යටතේ මාර්ග සංවර්ධනයට අවශ්‍ය මූල්‍ය ප්‍රතිපාදන ලබා දී තිබෙනවා. ඒ අනුව සෑම කොට්ඨාසයකම මාර්ග කිලෝ මීටර් විසිපහ බැගින් සංවර්ධනයට අවශ්‍ය පසුබිම සකස් කර තිබෙනවා.බී.කාණ්ඩයට අයත් මාර්ග පද්ධතිය දියුණු කිරීමටත් අපේ සැලැසුමක් තිබෙනවා. අපේ සැලැසුම වෙලා තිබෙන්නේ ජනමතයට අවශ්‍ය ලෙසත් ජනතාවගේ අවශ්‍යතා අනුවත් මාර්ග පද්ධතිය දියුණු කිරීමයි.*වයඹ පළාත් සභා මැතිවරණය ඇතුළු පළාත් සභා මැතිවරණ කිහිපයක් ඉදිරි කාලයේදී පැවැත්වීමට නියමිතයි. මේ සඳහා එක්සත් ජනතා නිදහස් සන්ධානයේ සූදානම මොන වගේද?අපි පළාත් සභාවක් විදිහට විශාල වැඩ ප්‍රමාණයක් ඉටුකර තිබෙනවා. ඒ ගැන වයඹ පළාතේ ජනතාවට මනා අවබෝධයක් හා වැටහීමක් තිබෙනවා. මේ නිසා ඕනෑම මොහොතක ජනතාවගේ ඉදිරියට ගිහින් මැතිවරණයකට මුහුණ දීමට සූදානම්.වයඹ පළාතේ ආර්ථික ශක්තිය, සමාජ තත්ත්වය, සංස්කෘතික තත්ත්වය යන සියලු අංශවලින් විශාල දියුණුවක් පසුගිය කාලයේදී සිදු වුණා. ඒ සඳහා පළාත් සභාවක් විදිහට අප කළ මැදහත්වීම් මඟ පෙන්වීම් හා ක්‍රියාත්මක කිරීම් විශාල ලෙස බලපෑවා.ඒ නිසා ජනතාව විශාල කැමැත්තකින් හා සතුටකින් අප වෙත අවශ්‍ය සහයෝගය ලබාදීම් සිදු කිරීමට මඟ බලා සිටිනවා. පළාත් සභාවෙන් පමණක් නොවෙයි මධ්‍යම ආණ්ඩුවෙන්ද විශාල ප්‍රමාණයේ මැදහත්වීම් හා සහයෝගය ලබාදීම් සිදු කරනවා. ජනාධිපතිතුමා මේ සියලු කාර්යයන් සඳහා අවශ්‍ය සහයෝගය ලබාදී තිබෙනවා. වයඹ ප්‍රදේශයේ විශ්මිත දියුණුවට මධ්‍යම රජයේ මැදහත්වීමද විශාල ලෙස බලපෑවා. ඒ නිසා ජනතාව මේ සියලු කරුණු සලකා බලා තමයි ඉදිරි මැතිවරණයේදී ඡන්දය පාවිච්චි කරන්නේ.එපමණක් නොවෙයි, සෙසු පළාත් සභාවලදීත් එක්සත් ජනතා නිදහස් සන්ධානයට අති විශිෂ්ට ජයග්‍රහණක් ලබා ගැනීමට පුළුවන්. ඒ ජනතා ශක්තිය ජනතා බලය මුළු රට පුරාම තිබෙනවා.පළාත් සභා මැතිවරණ පමණක් නොවෙයි ජනාධිපතිවරණයක් මහ මැතිවරණයක් වූවත් ජයග්‍රහණය කිරීමේ ශක්තියක් හා හැකියාවක් එක්සත් ජනතා නිදහස් සන්ධානයට තිබෙනවා.විපක්ෂය මොන විදිහේ තර්ක විතර්ක මතු කළත් ආණ්ඩු පක්ෂය වෙත ලැබී ඇති ජනතා විශ්වාසය බිඳක්වත් අඩු නොවී තිබෙනවා. ඒ ජනතා විශ්වාසය ආරක්ෂා වීමට මූලික කරුණ වී තිබෙන්නේ ජනතාවට අවංකවම සේවය කිරීමට අප ඇප කැප වීමයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>08</day>
    </date>
    <link>http://www.dinamina.lk/2013/05/08/_art.asp?fn=f1305082</link>
    <topic/>
    <author>සටහන ධම්මික සෙනෙවිරත්න</author>
    <content>හිටපු අගවිනිසුරුවරියට එරෙහිව ඉදිරිපත් වූ දෝෂාභියෝගයේදී රට තුළ ඇතිවූ සංවාදය පෝෂණය කිරීමට ආණ්ඩුක්‍රම විශාරදයකු මෙන් ම, ජාත්‍යන්තර නීති විශාරදයකු වන ආචාර්ය මාර්ක් කුරේ ගේ අදහස් බලපෑවේය. වඩාත් සවිස්තරාත්මකව, ශාස්ත්‍රීය ලෙස එම අදහස් ගොනුකරමින් හිටපු විදේශ අමාත්‍ය, අධිනීතිඥ රෝහිත බෝගොල්ලාගම මහතා විසින් සංස්කරණය කරන ලද ‘Sri Lanka Reflections on the impeachment and the constitution’ (ශ්‍රී ලංකාවේ – ව්‍යවස්ථාව හා දෝෂාභියෝග ක්‍රියාවලිය පිළිබඳ පුනරාවලෝකනයක්) කෘතිය පිළිබඳ කළ සාකච්ඡාවකි මේ.* විශේෂයෙන් නීති ක්ෂේත්‍රයට යොමු වූ, එමෙන්ම ආණ්ඩුකරණයට ද අදාළ වන්නා වූ මෙවැනි කෘතියක් සම්පාදනය කිරීමට කල්පනා කළේ ඇයි?නීති ක්ෂේත්‍රය ප්‍රජාතන්ත්‍රවාදයේ සුවිශේෂී වගකීමක් දරන අංශයක් පමණක් නොවෙයි, සමස්ත ප්‍රජාතන්ත්‍රවාදී ව්‍යුහයම වෙළාගත් අවයවයක්. ඉන් අදහස් කෙරෙන්නේ ප්‍රජාතන්ත්‍රවාදයේ පැවැත්ම සඳහා රටක නීතියේ පැවැත්ම මඟින් විශේෂ කාර්යභාරයක් සිදුවන බවයි. ශ්‍රී ලංකාවේ නීති ක්ෂේත්‍රය පුරාණ රජ දවස පැවැති නීතිවලට පරිබාහිරව ලිඛිත නීතියක් ලෙස රෝම – ලන්දේසි නීතිය, ඉංග්‍රීසි නීතිය වැනි නීති ක්‍රම හා මූලාශ්‍ර ඔස්සේ වර්ධනය වුණා.නීතිය පිළිබඳ පැහැදිලි අවබෝධයක් ලබාගැනීමේ අයිතිය අධිකරණ හා නීති ක්ෂේත්‍රයේ කටයුතු කරන අයට පමණක් නෙමෙයි, යුක්තිය පසිඳලීම අපේක්ෂා කරන සියලු ජනයාටත් එක ලෙස අදාළයි. මෑත භාගයේදී හිටපු අගවිනිසුරුතුමියට එරෙහිව දෝෂාභියෝගයක් ඉදිරිපත් වූ විට මේ නීතිමය කාර්යයන් හා නිර්වචන ගැන විවිධ අදහස් - උදහස් - මති – මතාන්තර පළවුණා. එම තේරීම් කාරක සභාවේ තීන්දු පවා විග්‍රහයට හා සාකච්ඡාවට ලක්වුණා.මේ දෝෂාභියෝගය සහ ශ්‍රී ලංකා ආණ්ඩුක්‍රම ව්‍යවස්ථාව යන ‍ෙම් කාරණා වෙන් වෙන්ව නොව, එකම කාරණයක් ලෙස සාකච්ඡාවට ලක්විය යුතු බව අප දන්නවා. ඒකට හේතුව, දෝෂාභියෝගය ගෙනාවේ ව්‍යවස්ථාවට අනුවයි. දෝෂාභියෝගයත් සමඟ මතු වූ කාරණාවලට හා මතවාදවලට අදාළව ඒ ගැටලුවලට විසැඳුම් ලබාගැනීමේදී, ආණ්ඩුක්‍රම විශාරදයකු වන ආචාර්ය මාර්ක් කුරේ ගේ විග්‍රහයන් හා එම අදහස් අපට බෙහෙවින් වැදගත් වුණා, උපකාරී වුණා.නීතිඥයකු, දේශපාලනඥයකු හා මේ සියල්ලටම වඩා ශ්‍රී ලාංකික පුරවැසියකු ලෙස මේ රටේ ප්‍රජාතන්ත්‍රවාදී ව්‍යුහය බිඳවැටිය යුතු නැති බව, දුර්වල නොවිය යුතු බව අප තේරුම් ගන්නවා. ඒ නිසා මෙවැනි අවස්ථාවක නිවැරැදි අර්ථකථන හා දැනුම අවශ්‍ය බවත් අපට පෙනුණා. මෙහිදී ආචාර්ය මාර්ක් කුරේ සිය අදහස් දැක්වීම් ඔස්සේ ලබාදුන් දායකත්වය, මේ පිළිබඳ ඇතිවූ සංවාදය පෝෂණය කිරීමට විශාල පිටුබලයක් වුණා.අපේ ව්‍යවස්ථානුකූල ක්‍රියාවලිය වගේම, පාර්ලිමේන්තු ක්‍රමය තුළ දෝෂාභියෝග ක්‍රියාවලිය පෙරට යන ආකාරය අධ්‍යයනය කිරීමටත් මා මේ අවස්ථාව යොදාගත්තා. ඒ අධ්‍යයනයේ අවසන් ප්‍රතිඵලය ලෙස තමයි, ආචාර්ය මාර්ක් කුරේ සමඟ එක්වී ශ්‍රී ලංකාවේ ව්‍යවස්ථාව සහ දෝෂාභියෝගය යන තේමාවෙන් යුතු මේ කෘතිය එළි දැක්වුණේ.* මේ සංවාදය පෝෂණය කිරීමට වගේම මඟපෙන්වීමක් හා නීති මූලාශ්‍රයක් හැටියටත් මේ කෘතියට ඇති වැදගත්කම ඔබ පැහැදිලි කරන්නෙ කොහොමද?ඇතැම් කාරණා ගැන අපි දැනුවත්වත්, සමහරවිට නොදැනුවත්වත් කතා කරනවා. ඒක ඕනෑම සමාජයක ස්වභාවයයි. ඒත්, ඇතැම් විට, යම් සිදුවීමක් ගැන විශාල උනන්දුවක් හා සාකච්ඡාවක් ඇති වෙනවා. අපි පසුගිය දෝෂාභියෝගයේදීත් එවැනි තත්ත්වයක් දැක්කා. පාර්ලිමේන්තුව තුළ, ඉන් පිටත හා අධිකරණ ක්ෂේත්‍රයේත්, ජනමාධ්‍යවලත් විශාල අවධානයක් මේ ගැන ඇති වුණා. පුවත්පත්වල මුල් පිටු මේ ප්‍රවෘත්තිවලින් පිරුණා. ජනතාව තුළත් මේ ගැන දැනගැනීමේ උනන්දුවක් තිබුණා.ආණ්ඩුක්‍රම ව්‍යවස්ථාවේ සඳහන් වගන්ති හා විධිවිධාන ප්‍රකාරව මේ දෝෂාභියෝගය ඉදිරිපත්වීම ගැන තර්ක, විතර්ක මතුවනු අප දුටුවා. මේවා බොහෝ දුරට අර්ථාන්විත දෛනික හා දේශපාලන විග්‍රහයන්ට වඩා පටු දේශපාලන කෝණවලින් බලා කෙරෙන විග්‍රහ බවට පත්ව තිබුණා.මේ නිසා මං සිතුවා, ශ්‍රී ලංකාවේ පමණක් නොව, ලෝකයේ ‍ෙවනත් රටවල එවැනි අවස්ථාවලදී ක්‍රියාත්මක වන විදිහ හා එම ක්‍රියාදාමය අරබයා අර්ථවත් නීතිමය වැටහීමක් සමාජගත කිරීම වැදගත් කියලා. ඒ සඳහා ආචාර්ය මාර්ක් කුරේ ලවා මේ සෑම කාරණයක්ම පාහේ අංගසම්පූර්ණව ගෙන හැර පාමින් මේ කෘතියේ ඇතුළත් කිරීමට හැකිවුණා.* ‘ලැටිමා හවුස් මූලධර්ම’ පිළිබඳ මේ දෝෂාභියෝගයේ ඇතිවූ සංවාදයේදී මතුකෙරුණා. ඒත්, එය නිවැරැදිව අර්ථ දැක්වුණාද කියන ප්‍රශ්නය තිබෙනවා.විශේෂයෙන් විනිසුරුවන්ගේ ක්‍රියාදාමය ගත්තොත් ඉතාම ගෞරව සම්ප්‍රයුක්තව පවත්වාගත යුතුයි. ඔවුන්ට ආවාට – ගියාට කටයුතු කරන්න බෑ. වගකීමකින් තොර වුණොත් අධිකරණයේ ගරුත්වයට හානි වෙනවා වගේම එය කෙ‍ෙලසෙනවා. ඉහළම තලයේ සිටින විනිසුරුතුමන්ලා, තුමියලා සම්බන්ධයෙන් ඕනෑම රටක සාමාන්‍ය නීතිමය ක්‍රියාදාමය ඔස්සේ ක්‍රියාකිරීම වෙනුවට ඔවුන්ගේ ගරුත්වය වගේම අධිකරණයේ ගෞරවයත් ආරක්ෂාවන පරිදි කටයුතු කෙරෙනවා.ඔවුන්ට එරෙහිව ව්‍යවස්ථානුකූලව කටයුතු කිරීමේදීත් අවස්ථා දෙකකදී පමණක් ඊට හැකියාව තිබෙනවා. පළමුවැන්න ඔවුන්ට කායිකාව හා මානසික දුබලතා නිසා එම ධුරයේ කටයුතු කළ නොහැකිවීම. දෙවැන්න, විෂමාචාරයක් සම්බන්ධයෙන් චෝදනා එල්ලවීම. මේ විෂමාචාරය කියන යෙදුම නිර්වචනය කරන විට තමන්ගේ වචන පවා එම ධුරයේ ගරුත්වයට හානි නොවන පරිදි පවත්වා ගත යුතු බව තේරුම් යනවා.නෙවිල් සමරකෝන් විනිසුරුතුමන්ට දෝෂාභියෝග චෝදනා එල්ල වුණේ නොගැළපෙන ප්‍රකාශයක් ලෙස සඳහන් වූ තනි වචනයක් නිසා.අමෙරිකාව වගේ රටවල විනිසුරුවන්ට එරෙහිව දෝෂාභියෝග ඉදිරිපත් වුණේ් ඔවුන් නඩු තීන්දු වැරැදියට දීපු නිසා නෙවෙයි. හුදෙක් නීති සමාගම් සමඟ ආශ්‍රය ඊට බලපෑවා. අමෙරිකාවේ සුප්‍රකට අගවිනිසුරුවරයෙක් වරක් කිව්වා, විනිසුරුවන්ගේ ගරුත්වය කොතෙක්ද යත් ඊට කැළලක් වන ක්‍රියාදාමයක් තුළින්ම එම තනතුර දැරීමේ අයිතියත් අහිමිවන බව. මෙතැනදී මේ තනතුරේ ප්‍රධාන ප්‍රමිතිය ලෙස යහපැවැත්ම, මෙවැනි චෝදනාවලට ලක්නොවන පරිදි ක්‍රියාකිරීම මතු වෙනවා.විශේෂයෙන් ඉහළ අධිකරණවල විනිසුරුවන්ට මේ කාරණා බෙහෙවින් අදාළයි. සාමාන්‍ය පුද්ගලයන්ට ඇති නිදහසට වඩා ඔවුන් ගේ නිදහස සීමිතයි.ලැටිමා හවුස් මූලධර්ම කියන්නේ 2005 වර්ෂයේ පටන් ‍ෙපාදු රාජ්‍ය මණ්ඩලීය රටවල විනිසුරුවන්ගේ සමුළුව සම්මත කරගෙන බලපවත්වන්නක්. මේවා අදාළ වන්නේ ඉහළම අධිකරණවල විනිසුරුවන් සම්බන්ධයෙන් නෙවෙයි. එය සාමාන්‍ය මට්ටමේ අධිකරණවල විනිසුරුවන් සම්බන්ධයෙන් අදාළ වන බව ඒවායේම දැක්වෙනවා. මේ ප්‍රඥප්ති සම්මත කළ එක්සත් රාජධානියේවත් අගවිනිසුරු හෝ ශ්‍රේෂ්ඨාධිකරණ විනිසුරුවන් ඉවත් කිරීමේදී මේවා බලපවත්වන්නේ නෑ. එසේ නම් අප ඒවා පිළිපැදිය යුත්තේ ඇයි?මේ මූලධර්ම ගැනත් මේ කෘතියේදී සාකච්ඡාවට ලක් කෙරෙනවා. එය මේ ගැන නිවැරැදි අවබෝධයකට හේතු වේවි.* මේ කෘතිය යළිත් ප්‍රකාශයට පත් කිරීම සම්බන්ධයෙන් විවෘත අවසරයක් ලබා දී තිබෙනවා. ඒ ගැන සහ මෙය සිංහලට පරිවර්තනය වන්නේද යන්න ගැන දැනගැනීමට හැකිද?ඉතාමත් විවෘතව මෙය ප්‍රකාශයට පත්කිරීමේ අවසරය ලබාදී තිබෙනවා. එහිදී අපේක්ෂා කරන්නේ මෙහි ඇතුළත් නීතිමය විග්‍රහ සහ එම දැනුම පුළුල්ව ව්‍යාප්ත කිරීමයි.මේ කෘතියෙන් විශේෂයෙන් නීති ක්ෂේත්‍රයට සම්බන්ධ අය අරමුණු කළා. නීතිඥවරුම 20,000ක් පමණ සිටිනවා. ඔවුන් මේ කාරණා ගැන දැනුවත් විය යුතුයි. ඒ සමඟම සෑම දෙනෙකුටම නීතිය ගැන දැනුවත් වීමට අයිතියක් ඇති බවත් අප පිළිගන්නවා. එසේනම් මෙය සිංහල භාෂාවට පරිවර්තනය විය යුතුයි. මෙහි එන ගැඹුරු නීති විග්‍රහ එයාකාරයෙන්ම පරිවර්තනය කිරීමටත් සැලකියයුතු කාලයක් ගතවෙනවා. ඒ අවශ්‍යතා ඉටු වූ පසු ඉදිරියේදී මෙය සිංහලෙන් ද පළ කිරීමට අපේක්ෂා කරනවා.* ඔබ විදේශ අමාත්‍යවරයාව සිටිමින් භාරදූර වගකීම් සම්භාරයක් ඉසිලුවා. මෙවැනි සංස්කරණ කාර්යයකට ඔබ යොමු වූයේ ඇයි?අදත් ජනතාව වෙනුවෙන් යම් සේවයක් කළ හැකි නම් අප එය කරනවා. රටේ ඇතිවූ යම් අර්බුදකාරී අවස්ථාවක් වගේම, දුර්ලභ අවස්ථාවක් වූ මේ දෝෂාභියෝගයේදීත් මේ ගැන නිසි හා නිවැරැදි අවබෝධයක් අදාළ ක්ෂේත්‍රවල වගේම ජනතාව තුළත් ඇතිවිය යුතු බව අප කල්පනා කළා. ඒ වගේම ජනාධිපතිතුමාටත් මේ කාරණය පිළිබඳ යම් අවබෝධයක් ඇතිකරගැනීමටත්, යම් කාරණා පැහැදිලි කරගැනීමටත් මෙවැනි ජාත්‍යන්තර නීති විශාරදයන්ගේ අදහස් වැදගත් වෙනවා. ආචාර්ය මාර්ක් කුරේ මේ පිළිබඳ පළකළ අදහස් වඩාත් විස්තරාත්මක ලෙස මේ කෘතිය මඟින් ඉදිරිපත් කර තිබෙනවා.මේ කෘතිය සංස්කරණය කිරීමට ලැබීමෙන් ඓතිහාසික අවස්ථාවක එළිදැක්වුණු කෘතියකට දායකවීමට මටත් අවස්ථාව ලැබුණා. මේ කෘතිය ඉතා සුළු කාලසීමාවක්, එනම් සති කිහිපයක් තුළ නිම කිරීමට හැකිවීමත් මං ලැබූ හොද අවස්ථාවක් ලෙස සිතනවා.දැනටමත් මේ කෘතිය අප රටවල් ගණනාවක විදේශ අමාත්‍යවරුන්ට, තානාපති වරුන්ට යොමුකර තිබෙනවා. ලැබෙන ප්‍රතිචාර ඉතාම යහපත්. එය ආචාර්ය මාර්ක් කුරේටත්, සංස්කරණ කාර්යයට එක්වූ අපටත් විශාල තෘප්තියක්. විධිමත් ලෙස මෙය බෙදාහැරීමට දැන් වැඩපිළිවෙළක් සකස් කර තිබෙනවා. ඉදිරි ප්‍රකාශ කටයුතු සඳහාත් විශාල ඉල්ලුමක් තිබෙනවා.ප්‍රජාතන්ත්‍රවාදී ව්‍යුහය තුළ පාර්ලිමේන්තු ක්‍රියාදාමය ගැන ජනතාව තුළත් විශාල උනන්දුවක් ඇති වන බව ඉකුත් දෝෂාභියෝග ක්‍රියාවලියේදී දුටුවා..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>08</day>
    </date>
    <link>http://www.dinamina.lk/2013/05/08/_art.asp?fn=f1305083</link>
    <topic>මහා විජයබාහු පරාජිත පෙම්වතෙක් ද?</topic>
    <author>රන්ජන් අමරරත්න</author>
    <content>මහාචාර්ය චන්ද්‍රසිරි පල්ලියගුරු මහතා තවත් නවකතාවක් ලියා තිබේ. ඊට පාදක වී ඇත්තේ කීර්ති විජයබාහු රජුගේ ජීවන චරිතය යි. සිංහල රාජාවලිය තුළ විජයබාහු රජුගේ ස්ථානය සුවිශේෂ බව කව්රුත් දනිති. ඔහු සොළී ආක්‍රමණ පරයා රට එක්සේසත් කළේ ය.වැව් - අමුණු තනා; ගොවිතැන් බත් දියුණු කොට රට සශ්‍රීක කළේ ය. අන්තර්ජාතික වෙළෙඳ සබඳතාවලට මුල පිරී ය. සොළී ආධිපත්‍යය යටතේ බිඳ වැටුණු මෙරට බුදු සසුන යළි තහවුරු කළේ ය. කලාශිල්පාදියෙහි අභිවර්ධනයට ද කටයුතු කළේ ය. කීර්ති විජයබාහු හෙවත් මහා විජයබාහු යුද වීරයකු ලෙස ද, සාර්ථක රාජ්‍ය නායකයකු ලෙස ද බුහුමනට ලක් වේ.මේ රජුගේ පෞද්ගලික ජීවිතය පිළිබඳ තොරතුරු අප්‍රකට ය. ඇතැම්විට විවාදාපන්න ය. එහෙත් පොළොන්නරු යුගය, සොළී ආක්‍රමණ, ඊට සමගාමීව රුහුණේ ජීවන තොරතුරු ගවේෂණය කරන කෙනකුට සාර්ථක උපකල්පන හා පරිකල්පන ඔස්සේ රජුගේ ජීවන චරිතය නිර්මාණය කරගත හැකි ය. පල්ලියගුරු මහතා ඒ සඳහා මහත් පරිශ්‍රමයක් දරා ඇති බව පෙනෙන්නට තිබේ.වසර හැත්තෑතුනක් ආයු වළඳා ජීවිතක්ෂයට පත් වූ මහා විජයබාහු රජුගේ ජීවන චරිතය කොටස් තුනකට බෙදා නිරූපණය කිරීමට කතුවරයා ප්‍රයත්න දරයි.පළමු කොටස කිත්ති කුමාරයාගේ ළමාවිය හා ඉගෙනීම විස්තර කරයි. දෙවන කොටස යුද කටයුතු හා රාජාභිෂේකය ද, රාජ්‍ය පාලනය ද දක්වයි. තෙවන කොටස මුළුමනින් ම පාහේ වෙන් ව ඇත්තේ රජුගේ අසම්මත ‍ෙප්‍ර්මයක් ගැන කීමට ය.කිත්ති කුමාරයා රහසිගත ජීවිතයක් ගත කළ තැනැත්තෙකි. ඔහු හදා-වඩා නායකත්වයට සුදුසු ලෙස සකස් කරනුයේ සිත්නරුබිම් බුදල්නාවන් ය.කුමාරයා රහසිගත අධ්‍යාපනය සඳහා සැඟ ව සිටින ගොවි ගෙදර සුමනා නම් දැරිය සමඟ අධ්‍යාත්මික ප්‍රේ්මයක පැටලෙති. එහෙත් රාජ සම්මතය හා වාරිත්‍ර අනුව සුමනා සිය අගබිසව කර ගැනීමට රජුට නො හැකි ය. සුමනා මෙන්ම රජු ද සිය ජීවිත කාලය පුරාවට ම මේ ගැන තැවෙති. නවකතාව අවසන් වන්නේ මහා විජයබාහු රජු පරාජිත පෙම්වතකු බවට පත් කරමින් ය.“රජතුමා ඇය සිහිනයෙන් දුටුවේ ය. පෙම්වත් සිනාවක් පාමින් අත්ලෙහි වූ හිඹොටු ගෙඩි ඔහු වෙත දිගු කරමිනි ඇය දිව ආවේ.උදෑසන රජතුමා පිබිදුණේ මහත් ප්‍රබෝධයකිනි.එදින හිමිදිරි පාන්දර ඇය මෙලොව හැර ගියා ය. ඇගේ අවසන් කටයුතු ඉටු කෙරුණේ රජතුමා අතිනි. ඇයට සිටි එක ම හිතවතාත්, නෑයාත් රජතුමා ය.මිත්ත වෙදැදුරුතුමා පසුකලෙක රජතුමාට පැවසූ අන්දමට සුමනාගේ අවසන් මොහොතෙහි ඇය තොල් මැතුරුවේ “කිත්ති මයෙ දෙයියෝ!” කියා ය.සුමනාගේ මරණය රජතුමා නිශ්ශබ්දතාව වෙත තවතවත් ළං කළේ ය. එම නිශ්ශබ්දතාව තුළ වූයේ තමා ඇය පිළිබඳව කටයුතු කළ ආකාරය පිළිබඳ පසුතැවිල්ලකි. කිසි කලෙක ඔහුට එයින් මිදිය නො හැකි විය.(අවසාන කොටස - පිටුව 239)රජුගේත්, සුමනාගේත් අසම්මත ප්‍රේමය මැනැවින් නිරූපණය කිරීමට කතුවරයා සමත් ය. රජු සිය බිසව සමඟ විවේක සුවයෙන් සක්මන් කරන්නේ වුව සුමනා හමුවීමට ද පැමිණෙයි. එසේ පැමිණ වචනයක් - දෙකක් කතා කොට පෙරළා නික්ම යන රජුගේ රුව සුමනා දකිනුයේ කඳුළු අතරින් ය. සුමනාගේ සෝබර සිතිවිලි කතුවරයා අතින් සටහන් වනුයේ භාවපූර්ණ ලෙස ය. පහත සඳහන් කෙටි වැකිය ඊට නිදසුන් ය.“ආදරයත්, අතීතයත් කඳුළුවලින් සෝදා හැරිය හැකි නම් යැයි ඇය සිතුවා ය”(අවසාන කොටස - පිටුව 201)ඓතිහාසික සාධකවලට අනුව මහා විජයබාහු රජතුමාට හිමිවනුයේ, දුටුගැමුණු, වළගම්බා, මහා පරාක්‍රමබාහු වැනි නරපතියනට හිමි වූ තැන ම ය. ඔහු ශ්‍රේෂ්ඨ පාලකයකු ලෙස ද, බුද්ධිමත් නායකයකු ලෙස ද නිර්භීත හා ප්‍රතාපවත් රජකු ලෙස ද පිළිගැනීමට ලක් වේ. රෝහණයේ දී ඔහු තවත් සුවිශේෂී බවට පත් කිරීම සිරිත ය. මෙබඳු ප්‍රතාපවත් නායකයකු පරාජිත ප්‍රේමවන්තයකු බවට පත් කිරීම සුදුසු නැත. රජුට එබඳු අසම්මත ප්‍රේමයක් තිබූ බවට ඓතිහාසික සාධක ද නැත.ශ්‍රී ලංකාවේ යුද අභ්‍යාස තුළට ගරිල්ලා සටන් ක්‍රමය පළමුව හඳුන්වා දී ඇත්තේ මහා විජයබාහු රජු ය. ඔහු දක්ෂ දුනුවායෙකි. අංගම් සටන් කලාවෙහි නිපුණයෙකි. පරිසරයට අනුව සටන් කිරීමටත්; සතුරා මුළා කොට; පෙරළා පහර දීමටත් උපාය මාර්ග ඔහුගේ සටන් කලාව තුළ තිබිණි. බලවත් සොළී හමුදාව පරාජය කොට පොලොන්නරුව අල්ලා ගැනීමේ දී රජු තම නිපුණත්වය මැනැවින් ප්‍රකට කළේ ය.ඉන්දියාවේ රාජේන්ද්‍ර රාජ රජු පවා විජයබාහු රජුගේ නම ඇසූ පමණින් තැති ගත්තේ ය. එබඳු රජකු පිළිබඳ වීරත්වය අසම්මත ප්‍රේමයක් නිසා වියැකී යයි.විජයබාහු චරිතය සංවාදයට ගත යුතු කාලයක අපි ජීවත් වෙමු. ‍ෙපාලොන්නරු යුගයේ පැවැති සොළී ආක්‍රමණවලට සමාන වෙනත් විදේශීය ආක්‍රමණ අද ක්‍රියාත්මක වේ. ඒවා හඳුනාගැනිම සඳහා ද ඊට සාර්ථක ව මුහුණදීම සඳහා ද මහා විජයබාහු චරිතයෙන් ගත හැකි පාඩම් බොහෝ ය. ඒ සඳහා ප්‍රධාන උපාය මාර්ග දෙකක් භාවිත කළ යුතු යැයි හැඟේ.(අ) විජයබාහු රජුගේ පාලන විධික්‍රම හැදෑරීම(ආ) එම යුගයේ රටේ සමාජ - ආර්ථික තත්ත්වය හැදෑරීමපල්ලියගුරු මහතා විජයබාහු රජුගේ රාෂ්ඨ පාලන විධි පිළිබඳ විධිමත් හැදෑරීමක් කර නැත. ඔහු එම යුගයේ සමාජ-ආර්ථික තත්ත්වයන් නිවැරැදි ලෙස නිරූපණය කරන්නේ ද නැත. සාමාන්‍ය ජන ජීවිතය පිළිබඳ කිසිවක් එහි සඳහන් නො වේ. කතුවරයාට අවශ්‍ය වී ඇත්තේ කථාන්දරයක් කීමට ය. වඩාත් නිවැරැදිව කිවහොත් විජයබාහු රජු පිළිබඳ කථාන්දරය ලියා තැබීම ඔහුගේ ඉලක්කය යි. ඒ සඳහා ඔහු යොදාගත් උපාය මාර්ගය රජුගේ අසම්මත ප්‍රේමය යි. සාමාන්‍ය පාඨකයා මෙහි එන ප්‍රේමණීය ජවනිකාවලට රැවටෙනු ඇත.එහෙත් ඓතිහාසික නවකතාවකින් ලද හැකි සමාජ දැක්ම මේ පොතෙන් උකහා ගත නො හැකි ය.ඓතිහාසික කතා වස්තුවක් නූතන භාෂාවෙන් ලියා තැබීම එක් අතකින් අලුත් විලාසයකි. මාර්ටින් වික්‍රමසිංහ මහතා “රෝහිණී” (1929) නවකතාව රචනා කරන්නේ ද එම විලාසයට එක් වෙමින් ය. එහි වරදක් අපට නො පෙනේ. එහෙත් නූතන භාෂාවෙන් අතීත නිරූපණයන් විකෘති කිරීම වැරැදිය. එබඳු අවස්ථා පල්ලියගුරු මහතාගේ නවකතාවේ ඕනෑ තරම් තිබේ.“මට නං මහ මොකක්දෝ වාගෙයි” කිත්ති මිත්තට කීවේ මෙතෙක් පැවැති නිහඬතාව බිඳින්නට මෙනි.”(දෙවන කොටස - පිටුව 105)නවකතාකරු විජයබාහු රජු පරාජිත පෙම්වතකු කරන්නා සේ ම; ඔහු ගැඹුරක් නැති රස්තියාදුකාරයකු බවට ද පත් කරයි. විජයබාහු නම් නරපතියා පිළිබඳ සිංහල පාඨකයා තුළ මැවෙන ප්‍රතාපවත් චිත්‍රණය මේ නවකතාව මගින් විකෘති තත්ත්වයට පත් කෙරේ.පල්ලියගුරු මහතා සිය අවධානය යොමු කර ඇත්තේ; මහා විජයබාහු රජුගේ ප්‍රේමය හා කවිත්වය කෙරෙහි ය. මුවදෙව් දා ගී කාව්‍ය රජුගේ රචනයක් ලෙස කතුවරයා පිළිගනී. ඒ හැරෙන්නට රජු ඉතා හොඳ ආදරවන්තයකු ලෙස ද කතුවරයා පිළිගනී. රජවරුන් ගේ හා ප්‍රභූන් ගේ ආදරය ගැන අමුතු කතා අවශ්‍ය නැත.ඔව්හු උයන් කෙළි පවත්වමින්, දිය කෙළි පවත්වමින්, මධුපානෝත්සව පවත්වමින් ජීවිතයේ තෘප්තිය උපරිම අයුරින් විඳ ගත්හ. අන්ත:පුර නො වූ රජවරුන් හමු වනුයේ රටෙහි විවිධ අර්බුද නිසා ඔවුන් වනගත ව සිටි අවස්ථාවල පමණි. එහෙත් බිසෝවරු තුනක් – හතරක් රජු හා උන්හ.රටේ සුන්දර ම ස්ත්‍රීන් හඹා යමින් ඔවුන් ඔසොවාගෙන විත් අන්ත:පුරයට තල්ලු කිරීමට වෙන ම රාජ පුරුෂයෝ උන් හ. දිය නාන තොටවල් ළඟ රැක සිට තරුණියන් පැහැරගත් අවස්ථා පිළිබඳ කතා ඉතිහාසයෙහි තිබේ. මෙබඳු පරිසරයක් තුළ සුමනා නම්; ගොවි තරුණිය කෙරෙහි අධ්‍යාත්මික ප්‍රේමයක පැටලිය හැක්කේ නිවට රජ කෙනකුට පමණි.මහා විජයබාහු නිවට රජෙක් නො වේ. ඔහු සුමනාට ආදරය කළේ නම්; නිත්‍ය ලෙස ම ඇය විජයබාහු ගේ අන්ත:පුරයෙහි නවතිනු ඇත. මේ කතාව මුළුමනින් ම පාහේ වැරැදි උපකල්පන හා වැරැදි පරිකල්පන මත ගොඩනැඟු කෝපයකි. මහා විජයබාහු රජුට මෙබඳු අධ්‍යාත්මික ප්‍රේමයක පැටලෙන්නට අවකාශයක් තිබුණේ නැත. ඔහු ගේ ජීවිතය ගෙවී ගියේ අප්‍රමාණ ගැටුම් මැද ය.මේ නව කතාව පොළොන්නරු යුගයේ අර්බුදකාරී සමාජ වටපිටාව මුළුමනින් ම හෑල්ලු කොට තිබේ. සොළී ආක්‍රමණ නිසා අතිශය පීඩාවට පත් ජනයාගේ කිසිදු දුක්ඛ - දෝමනස්සයක් එහි නැත.මහා විජයබාහු රජු ඓතිහාසික වීරයකු බවට පත් වන්නේ එදා ජනයාගේ මරණ භය දුරු කොට ඔවුනට නිදහස් ජීවිත ලබා දුන් බැවින් ය. ඓතිහාසික නවකතාවක එක් අරමුණක් වන්නේ ද තෝරා ගත් යුගයේ සමාජ – ආර්ථික හා දේශපාලනික යථාර්ථය නිරූපණය කිරීම ය. එවැන්නක් මෙහි නැත.පල්ලියගුරු මහතා අතීත රජවරුන් අපූරු පෙම්වතුන් බවට පරිවර්තනය කිරීමේ ව්‍යාපෘතියක නිරත වේ. මීට පෙර ද එතුමා එබඳු කතාවක් ලියා තිබේ. ඒ හැරෙන්නට නව කතාවකට උචිත නමක් යෙදීමට ද මහාචාර්යතුමා දන්නේ නැත. ඔහු මේ නව කතාවේ නමට යොදා ඇත්තේ කවි පද දෙකකි.“රජ විරිතින් සුරින් දූ මහ විජයබා නිරින් දූ”එම කවි පද දෙක ය. මේ පොත ඉල්ලමින් පොත් සාප්පුවට යන පාඨකයා මහත් අසීරුවට පත් වනු ඇත.මහාචාර්ය පල්ලියගුරු මහතාට අනුව; මහා විජබාහු යනු පරාජිත පෙම්වතෙකි. එතුමාට සේනා සංවිධාන කරන්නට වෙලාවක් නැත. වැව් – අමුණු හදන්නට වෙලාවක් නැත. රාෂ්ට පාලනයට වෙලාවක් නැත. හැම විට ම සුමනා පිළිබඳ පෙම් හැඟුමෙන් රජතුමා කුල්මත් ය. මෙබඳු සත්‍ය ප්‍රේම භෘංග රාජයකු සොළී ආක්‍රමණ මැඬ පවත්වා රට එක් සේසත් කරන්නේ කෙසේ ද?මේ කතුවරයාට අනුව වීරයා මිය ගොස් ය. පෙම්වතා නැගිටලා ය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>09</day>
    </date>
    <link>http://www.dinamina.lk/2013/05/09/_art.asp?fn=n1305091</link>
    <topic>PHDයට පිටරට ගිය සරසවි ඇඳුරෝ 500ක් ඇවිත් නෑ</topic>
    <author>සමන්මලී ප්‍රියශාන්ති]</author>
    <content>පශ්චාත් උපාධි ඇතුළු වැඩිදුර අධ්‍යාපනය හැදෑරීම සඳහා විදේශ රටවලට ගිය විශ්වවිද්‍යාල ආචාර්යවරුන් 500 දෙනකු නැවත මෙරටට පැමිණ නැති බව අනාවරණය වේ.විශ්වවිද්‍යාල ප්‍රතිපාදන කොමිසන් සභාවේ සභාපතිනී ක්ෂණිකා හිරිඹුරේගම මහත්මිය ප්‍රකාශ කළේ මෙම ආචාර්යවරුන්ට ලබා දුන් ශිෂ්‍යත්ව මුදල් ආපසු අය කර ගැනීමට කටයුතු යොදා තිබෙන බවයි.ශිෂ්‍යත්ව මුදල් ආපසු අය කර ගැනීමට අවශ්‍ය පියවර ගන්නා ලෙස විශ්වවිද්‍යාලවලට මේ වන විට දන්වා ඇති බවත් ඇය ප්‍රකාශ කළාය.පශ්චාත් උපාධි අධ්‍යයන කටයුතු නිම නොකළ ආචාර්යවරුන්ට කිසියම් කාලසීමාවක් තුළ පශ්චාත් උපාධි කටයුතු නිම කරන බවට ලිඛිත පොරොන්දුවක් ලබා දී ශිෂ්‍යත්ව මුදල් ආපසු ‍නොගෙවා සිටීමට අවස්ථාවද ලැබෙන බව ඒ මහත්මිය කීවාය.එම පොරොන්දුව අනුව කටයුතු නොකරන්නේ නම් එම ආචාර්යවරුන්ගේ ශිෂ්‍යත්ව මුදල් නැවත රජයට අය කර ගැනීමට කටයුතු කරන බවත් පැවසුවාය. වැඩිදුර අධ්‍යාපනය සඳහා විදේශ ගත ව සිටින මෙතෙක් නැවත නොපැමිණි ආචාර්යවරුන්ට යම් කිසි සහනයක් ලබා දීමට කටයුතු කරන බව ජනාධිපති මහින්ද රාජපක්ෂ මහතා ප්‍රකාශ කර තිබෙන බැවින් එවැනි වැඩපිළිවෙළක් ක්‍රියාත්මක වුවහොත් එම ආචාර්යවරුන් නැවත රාජ්‍ය විශ්වවිද්‍යාලවලට බදවා ගැනීමට කටයුතු කරන බවද ඇය සඳහන් කළාය.දැනට විදේශ රටවල සේවය කරන ආචාර්යවරුන් නැවත මෙරට විශ්වවිද්‍යාලවලට සේවයට බදවා ගැනීමට උසස් අධ්‍යාපන අමාත්‍යාංශය බලාපොරොත්තු වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>09</day>
    </date>
    <link>http://www.dinamina.lk/2013/05/09/_art.asp?fn=n1305095</link>
    <topic>රණවිරු සැමරුම් මාසය ඇරැඹේ</topic>
    <author>ධනුෂ්ක ‍ගොඩකුඹුර</author>
    <content>රුදුරු ත්‍රස්තවාදයෙන් මවුබිම බේරා ගැනීම සඳහා දිවි කැප කළ රණවිරුවන් අනුස්මරණය කෙරෙන රණවිරු සැමරුම් මාසය ජනාධිපති මහින්ද රාජපක්ෂ මහතා අරලියගහ මන්දිරයේදී ඊයේ (8) ප්‍රකාශයට පත් කළේය.ප්‍රථම රණවිරු කොඩිය ජනාධිපතිතුමා වෙත පැළඳවීමෙන් අනතුරුව ප්‍රකාශයට පත් කෙරුණු රණවිරු සැමරුම් මාසය ජුනි මස 08 වැනිදා දක්වා ක්‍රියාත්මක වන අතර රණවිරු සැමරුම් වැඩසටහන් රැසක් මෙම කාලය තුළ ක්‍රියාත්මක කිරීමට රාජ්‍ය ආරක්ෂක අමාත්‍යාංශය සහ රණවිරු සේවා අධිකාරිය කටයුතු යොදා ඇත.2008 වසරේ මාර්තු මස 10 වැනිදා මන්නාරමේදී දිවි පිදූ මේජර් කේ. එම්. යූ. එස්. කේ උඩුගම රණවිරුවාගේ දියණිය විසින් ජනාධිපතිතුමා වෙත ප්‍රථම කොඩිය පළඳවන ලද අතර රණවිරුවන්ගේ ඥාතීන්‍ වෙනුවෙන් ජනාධිපතිතුමා කරන සේවය අගයා උපහාර තිළිණයක් ප්‍රදානය කෙරිණ.පසුගිය වසරේ රණවිරු කොඩි අලෙවියෙන් ලද ආදායම මෙහිදී පළාත් ආණ්ඩුකාරවරු ජනාධිපතිතුමා වෙත පිළිගැන්වූහ. එම මුදල් රණවිරු සුබසාධය වෙනුවෙන් යෙදවීම සඳහා ජනාධිපතිතුමා රණවිරු සේවා අධිකාරිය වෙත භාර දුන්නේය.අගමැති දි. මු. ජයරත්න, පළාත් නවයේ ආණ්ඩුකාරවරු, ජනාධිපති ලේකම් ලලිත් වීරතුංග, රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහත්වරු සහ ත්‍රිවිධ හමුදාපතිවරු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>09</day>
    </date>
    <link>http://www.dinamina.lk/2013/05/09/_art.asp?fn=n13050910</link>
    <topic>කතානායකගෙන් මන්ත්‍රීවරුන්ට පංතියක්</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිනී සේනානායක</author>
    <content>පාර්ලිමේන්තු වරප්‍රසාද ප්‍රශ්න සහ ස්ථාවර නියෝග අනුව අතුරු ප්‍රශ්න ඉදිරිපත් කරන ආකාරය ගැන මන්ත්‍රීවරුන්ට කියාදීම සඳහා තමා හෙට අනිද්දාම පංතියක් පවත්වන බව කතානායක චමල් රාජපක්ෂ මහතා පාර්ලිමේන්තුවේදී ඊයේ (8) ප්‍රකාශ කළේය.කතානායකවරයා මේ බව කීවේ වී මිලදී ගැනීම සම්බන්ධයෙන් සජිත් ප්‍රේමදාස සහ දයාසිරි ජයසේකර යන මන්ත්‍රීවරු රීති ප්‍රශ්නයක් මතු කළ අවස්ථාවේදීය.මේ සභාවේ අප හොඳින් හැසිරිය යුතුයි. අප හැසිරෙන හැටි අහන ප්‍රශ්න ගැන ගැලරියේ සිටින පාසල් ළමයින් බලා සිටිනවා‍. ඉතිං කොහොමද අපි රටට ආදර්ශයක් දෙන්නේ යැයි කතානායකවරයා වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>09</day>
    </date>
    <link>http://www.dinamina.lk/2013/05/09/_art.asp?fn=n13050911</link>
    <topic>2016 වනවිට ඩොලර් මිලියන 500ක්රටේ ආර්ථිකයට ක්‍රීඩාවෙන් ලබා දෙනවා</topic>
    <author>ෆවුස් මොහොමඩ්</author>
    <content>වසර 2016 වන විට ශ්‍රී ලංකාවේ ආර්ථිකයට අමෙරිකානු ඩොලර් මිලියන 500ක් ක්‍රීඩාවෙන් ලබාදීමට හැකිවනු ඇතැයි ක්‍රීඩා ඇමැති මහින්දානන්ද අලුත්ගමගේ මහතා ප්‍රකාශ කළේය. බො‍හෝ රටවල ආර්ථික බලවේගයක් ලෙස ක්‍රීඩාව පත්වී ඇති බවත්, ශ්‍රී ලංකාවේ ද ක්‍රීඩා සංස්කෘතියක් ඇති කොට අදාළ ඉලක්කය වෙත යාම තම අරමුණ බවත් අලුත්ගමගේ මහතා කීවේය.ඇමැතිවරයා මේ බව සදහන් කළේ සමස්ත ලංකා පාසල් බාලක බාලිකා ක්‍රිකට් තරගාවලිය සම්බන්ධව ඊයේ (8) සංචාරක මණ්ඩල ශ්‍රවනාගාරයේ පැවැති මාධ්‍ය හමුවේදීය. තම මූලිකත්වයෙන් දැනටමත් ඒ සඳහා වැඩකටයුතු ආරම්භ කර ඇති බව කී ඇමැතිවරයා, පසුගිය වසරේ අන්තර් ජාතික තරගාවලි 11කට සත්කාරකත්වය ලබාදෙමින් අදාළ ඉලක්කය සපුරා ගැනීමට මූලික අඩිතාලම දැමූ බව සිහිපත් කළේය.ශ්‍රී ලංකා සැහැල්ලු පන්දු ක්‍රිකට් සම්මේලනය මෙහෙයවනු ලබන සමස්ත ලංකා පාසල් බාලක බාලිකා ක්‍රිකට් තරගාවලිය ලබන ජූනි මාසයේ දී ආරම්භ කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>09</day>
    </date>
    <link>http://www.dinamina.lk/2013/05/09/_art.asp?fn=n13050912</link>
    <topic>‘තෙවැනි ඇසට සුවය සදමු’වෛද්‍ය සායනය අද-හෙට</topic>
    <author>සන්ධ්‍යා කරුණාරත්න</author>
    <content>‘තෙවැනි ඇසට සුවය සදමු’ ජනමාධ්‍යවේදීන් සඳහා වන බෝ නොවන රෝග හඳුනා ගැනීමේ සායනය සහ වෛද්‍ය කඳවුර සීමාසහිත එක්සත් ප්‍රවෘත්ති පත්‍ර සමාගමේ දී අද (9) සහ හෙට (10) පැවැත්වේ.සෞඛ්‍ය ඇමැති මෛත්‍රීපාල සිරිසේන මහතාගේ උපදෙස් මත ක්‍රියාත්මක මේ වැඩසටහන සෞඛ්‍ය සේවා අධ්‍යක්ෂ ජනරාල් ‍ විශේෂඥ වෛද්‍ය පාලිත මහීපාල මහතාගේ ඍජු හා සමීප අධීක්ෂණය යටතේ ක්‍රියාත්මක වේ. සෞඛ්‍ය දෙපාර්තමේන්තුව සහ ලේක්හවුස් ආයත‍නයේ සුබසාධක සංගමය එක්ව මේ වෛද්‍ය කඳවුර සංවිධානය කිරීම සිදුකෙරේ.‘2013 වසර බෝ නොවන රෝග නිවාරණ වසර’ ලෙස නම් කර ඇත. මේ වසර සඳහා බෝ නොවන රෝග අඩු කර ගැනීමට වැඩසටහන් රැසක් ක්‍රියාත්මක ය. ඉන් එක් වැඩසටහනක් ලෙස ජනමාධ්‍යවේදීන් ඉලක්ක කර ගනිමින් මේ සායනය පැවැත්වේ. මේ වෛද්‍ය සායනයට සහභාගී වන සියලු දෙනාට පෞද්ගලික සෞඛ්‍ය දත්ත සටහන් වාර්තා පොතක් නිකුත් කෙරේ. දිගුකාලීනව සිය සෞඛ්‍ය නිසි පරිදි පවත්වාගෙන යාමටත්, වෛද්‍ය උපදෙස් පැතිය යුතු අවස්ථාවලදී ඉදිරිපත් කළ යුතු විශේෂ සටහන් අඩංගු වාර්තාවක් ලෙසත් මේ වාර්තාව භාවිත කළ හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>09</day>
    </date>
    <link>http://www.dinamina.lk/2013/05/09/_art.asp?fn=n13050913</link>
    <topic>වසර විසි දහසකට වඩා පැරැණිමානව අස්ථි බලංගොඩින් හමුවෙයි</topic>
    <author>රත්නපුර දිසා විශේෂ නිරෝෂන පෙරේරා</author>
    <content>වසර විසිදහසකට වඩා පැරැණි බවට විශ්වාස කෙරෙන මානවයකුගේ අතක අස්ථි කැබලි බලංගොඩ කුරගල පුරාවිද්‍යා කැණිම් භූමියෙන් ඊයේ (8) මතු වී තිබේ.පුරාවිද්‍යා නිලධාරීන් කළ කැණීමේදී මේ අස්ථි කොටස මතු කර ගැනීමට හැකිවිය.මෙය ලාංකීය ඉතිහාස කතාවේ නව පරිච්ඡේදයක් වනු ඇතැයි පුරාවිද්‍යා නියෝජ්‍ය අධ්‍යක්‍ෂ ජනරාල් නිමල් පෙරේරා මහතා පැවසීය. බෙල්ලන්බැදි පැලස්සෙන් මතුකර ගත් බලංගොඩ ප්‍රාග් ඓතිහාසික මිනිසාගේ ජනාවාසයක් කුරගල තිබූ බවට සාධක මතුවෙමින් තිබේ.නියෝජ්‍ය පුරාවිද්‍යා අධ්‍යක්‍ෂ ජනරාල් නිමල් පෙරේරා මහතාගේ අධීක්‍ෂණය මත ඊයේ (8) දිනයෙදි කුරගල කැණීම් සිදුවිය.ආරක්‍ෂක ලේකම් ගොඨාභය රාජපක්‍ෂ මහතා කුරගලට පැමිණ නිරීක්‍ෂණ චාරිකාවක යෙදීමෙන් පසු පුරාවිද්‍යා දෙපාර්තමේන්තුවට උපදෙස් ලබාදුන්නේ පුරාවිද්‍යා අඥා පනතට අනුව කටයුතු කරන ලෙසයි.කුරගල පුරාවිද්‍යා කැණීම් ඒ අනුව ඇරඹුණි. ලාංකීය ඉතිහාස කතාවට අලුත් පරිච්ඡේදයක් එක්කරමින් කුරගලින් මානව ඉතිහාසයන් මතුවෙමින් තිබේ.පුරාවිද්‍යා අධ්‍යක්‍ෂ ජනරාල් ආචාර්ය සෙනරත් දිසානායක මහතාගේ උපදෙස් මත මෙම කැණීම් සිදු කෙරේ. සබරගමුව පුරාවිද්‍යා අධ්‍යක්‍ෂ එම්. පී. එස්. කේ. මධුරප්පෙරුම මහතාගේ උපදෙස් මත කැණීම් භාර නිලධාරී එච්. එම්. සමන් කුමාර ආරුගම, කමල් නන්දසිරි වැඩබිම් භාර නිලධාරීන් වන පුරාවිද්‍යා ගවේෂණ නිලධාරි ජයන්ත විජෙරත්න හේරත් , වසන්ත චන්ද්‍රානි පර්යේෂණ සහායක ඉනෝකා සඳලතා යන මහත්ම මහත්මිහු මේ සඳහා දායකව සිටිති. .</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>09</day>
    </date>
    <link>http://www.dinamina.lk/2013/05/09/_art.asp?fn=n1305098</link>
    <topic>නෙළුම් කුළුණ මධ්‍යස්ථානයේ සියලු ඉදිකිරීම් මාස 20කින්</topic>
    <author>මහින්ද අලුත්ගෙදර</author>
    <content>සංවර්ධනයේ දැවැන්ත පියවරක් ඉදිරියට තබමින් ශ්‍රී ලංකාවේ ඉදිවන නෙළුම් කුළුණ මහින්ද රාජපක්ෂ බහු කාර්යය විදුලි සන්නිවේදන කුළුණ සහ විනෝදාත්මක මධ්‍යස්ථානයේ ඉදිකිරීම් කටයුතු ඉදිරි මාස 20ක කාලයේදී අවසන් කිරීමට රජය පියවර ගෙන ඇත.ශ්‍රී ලංකාවේ විදුලි සංදේශ හා සන්නිවේදන කටයුතු වෙනුවෙන් කොළඹ ඩී. ආර්. විජේවර්ධන මාවතේ ඉදිකරනු ලබන නෙළුම් කුළුණ වෙනුවෙන් වැය කෙරෙන මුදල අමෙරිකානු ඩොලර් මිලියන 104.3ක් බව ශ්‍රී ලංකා විදුලි සංදේශ නියාමන කොමිෂන් සභාව සඳහන් කරයි.මේ කුළුණේ සැකිල්ලෙහි ඉදිකිරීම් කටයුතු මේ වනවිට අවසන්කර තිබෙන බවද පොළොව අභ්‍යන්තරයේ සිදුකෙරෙන ඉදිකිරීම් කටයුතු එළඹෙන අගෝස්තු මාසය වනවිට අවසන් කිරීමට හැකිවන බවද විදුලි සංදේශ නියාමන කොමිෂන් සභාවේ අධ්‍යක්ෂ ජනරාල් අනූෂ පැල්පිට මහතා විශ්වාසය පළකළේය.ශ්‍රී ලංකාවේ අභිමානය හා පෞඪත්වය වෙනුවෙන් ඉදිකෙරෙන නෙළුම් කුළුණ ව්‍යාපෘතියේ ඉදිකිරීම් කටයුතු වෙනුවෙන් චීනයේ සමාගම් දෙකක් (China National Electronics Import and Export Corporation (CEIEC) සහ Aerospace Long-March International Trade Co. Ltd (ALIT) සහයෝගය ලබාදෙන අතර මෙහි ඉදිකිරීම් කටයුතු පසුගිය වසරේ ජනවාරි මස 20 දා ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් ආරම්භ කෙරිණි.ගුවන් විදුලි සහ රූපවාහිනී තරංග සම්ප්‍රේෂණය සඳහා ඉදිවන මේ කුළුණේ උස මීටර් 350ක් පමණ වන අතර එය නිරීක්‍ෂණ මැදිරි, සංචාරක හෝටල්, රූපවාහිනී හා ගුවන් විදුලි සම්ප්‍රේෂණ කටයුතු, විදුලි සංදේශ හා දුරකථක සම්ප්‍රේෂණ කටයුතු ආදී සියලු පහසුකම් වලින් සමන්විත බවද අනූෂ පැල්පිට මහතා පෙන්වා දුන්නේය.නාගරික සංවර්ධන අධිකාරියට අයත් අක්කර 7.5ක භූමියක් පුරා ක්‍රියාත්මක කෙරෙන මේ ව්‍යාපෘතියට උද්‍යානයක්ද අයත්වන බව ශ්‍රී ලංකා විදුලි සංදේශ නියාමන කොමිෂන් සභාව කියාසිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>09</day>
    </date>
    <link>http://www.dinamina.lk/2013/05/09/_art.asp?fn=n1305092</link>
    <topic>අසර්බයිජානයෙන් ශ්‍රී ලංකාවට බොරතෙල්?</topic>
    <author>ධනුෂ්ක ගොඩකුඹුර</author>
    <content>අසර්බයිජානයෙන් බොරතෙල් ආනයනය කිරීමේ හැකියාව සම්බන්ධයෙන් ජනාධිපති මහින්ද රාජපක්ෂ මහතා කළ විමසීමකට එරට විදේශ අමාත්‍ය එල්මාර් මාමඩියාරෝව් මහතාගෙන් යහපත් ප්‍රතිචාර හිමිව තිබේ.ඉරානයට පනවා ඇති සම්බාධක නිසා සංවර්ධනය වන කුඩා රටවල් මුහුණපා සිටින දුෂ්කරතා පැහැදිලි කළ ජනාධිපතිතුමා විකල්ප තෙල් සැපයුම් මාර්ග හඳුනා ගැනීමෙන් ශ්‍රී ලංකාව මත පටවී ඇති බර ලිහිල් කරගත හැකි බව පෙන්වා දුන්නේය.ශ්‍රී ලංකාවේ බොරතෙල් අවශ්‍යතාවයෙන් සියයකට 90 කට වැඩි ප්‍රමාණයක් ආනයනය කරනුයේ ඉරානයෙනි. ජනාධිපතිතුමාගේ අදහස පිළිගනිමින් කථා කළ අසර්බයිජාන් විදේශ ඇමතිවරයා ඒ පිළිබඳව සාකච්ඡා කොට තීරණයකට එළඹීමට තම රට සූදානම් බව පැවසීය. මෙරට සංචාරයක නිරත එල්මාර් මාමඩියාරෝව් මහතා ජනාධිපතිවරයා අරලිය ගහ මන්දිරයේ දී හමු වූ අවස්ථාවේදී මෙම අදහස් පළ කෙරිණ.ශ්‍රී ලංකාවේ ආයෝජනය කරන්නැයි අසර්බයිජානයට යෝජනා කළ ජනාධිපතිවරයා ශ්‍රී ලංකාවේ ආයෝජන ඉඩ ප්‍රස්ථා අධ්‍යයනය කිරීම පිණිස මෙරටට පැමිණෙන ලෙස අසර්බයිජාන පෞද්ගලික අංශයට දැනුම් දෙන්නැයි මාමඩියාරෝව් මහතාගෙන් ඉල්ලීමක් කළේය. වත්මන් අවදිය ශ්‍රී ලංකාවේ ආයෝජනයට සුදුසුම කාලය බව ජනාධිපතිතුමා සඳහන් කළේය.යුද්ධය නිමවීමෙන් පසු ශ්‍රී ලංකාව අත්කරගෙන ඇති ආර්ථික සංවර්ධනය අගය කළ අසර්බයිජාන් විදේශ ඇමතිවරයා, සන්නද්ධ ගැටුම අවසන් කිරීම නිසැකවම විශිෂ්ට ජයග්‍රහණයක් ලෙස හැඳින්වීය. මේ ජයග්‍රහණයේ ගෞරවය හිමිවනුයේ ජනාධිපතිතුමාට බව ද ඔහු සඳහන් කළේය.සෝවියට් සමූහාණ්ඩුවක්ව පැවැති අසර්බයිජානය දැන් එක්සත් ජාතීන්ගේ ආරක්‍ෂක මණ්ඩලයේ නිත්‍ය නොවන සාමාජික රටකි. අන්තර්ජාතික වේදිකාවලදී ශ්‍රී ලංකාව සමඟ සහයෝගයෙන් වැඩ කිරීමට සූදානම් බව විදේශ අමාත්‍යවරයා කියා සිටියේය. ජාත්‍යන්තර ප්‍රශ්නවලදී අප ගමන් කරන්නේ එකම මාර්ගයක යැයි මාමඩියාරෝව් මහතා ජනාධිපති රාජපක්‍ෂ මහතාට පැවසීය.ශ්‍රී ලංකාවේ අනේවාසික අසර්බයිජාන තානාපති ඊබ්‍රරාහිම් හජියේව්, විදේශ ඇමැති මහාචාර්ය ජී.එල්. පීරිස්, ජනාධිපති ලේකම් ලලිත් වීරතුංග යන මහත්වරු සහ විදේශ අමාත්‍යාංශයේ වැඩබලන ලේකම් ශෙනුකා සෙනෙවිරත්න මහත්මිය සාකච්ඡාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>09</day>
    </date>
    <link>http://www.dinamina.lk/2013/05/09/_art.asp?fn=n1305093</link>
    <topic>මිහින්තලා පුද බිම සංවර්ධනයටරු. මිලියන 130ක්</topic>
    <author>උදුලා පීරිස්</author>
    <content>මිහින්තලා පුදබිම සංවර්ධන කටයුතු වෙනුවෙන් ජනාධිපති මහින්ද රාජපක්ෂ මහතාගේ උපදෙසින් ආරක්ෂක ලේකම් ගෝඨාභය රාජපක්ෂ මහතාගේ අධීක්ෂණයෙන් විශේෂ සංවර්ධන කටයුතු රැසක් ආරම්භ කර තිබේ.ඒ වෙනුවෙන් දැයට කිරුළ වැඩසටහන ලැබූ ආදායමෙන් රුපියල් මිලියන 130ක මුදලක් වැය කෙරේ. මේ සංවර්ධන වැඩසටහන යටතේ පූජා භූමියේ මාර්ග වැඩි දියුණුව සඳහා විශේෂ අවධානයක් යොමු කර ඇති අතර ඒ සඳහා වැය කර ඇති මුදල රුපියල් කෝටි දහතුනක් වේ. ‍අනෙකුත් සංවර්ධන කටයුතු වෙනුවෙන් වැය කර ඇති මුදල රුපියල් මිලියන තිස් පහකි.පුරාවිද්‍යා දෙපාර්තමේන්තුව, නාගරික සංවර්ධන අධිකාරිය, මාර්ග සංවර්ධන අධිකාරිය, ජල සම්පාදන මණ්ඩලය, විදුලිබල මණ්ඩලය සහ සිවිල් ආරක්ෂක බළකාය යන රාජ්‍ය ආයතන මගින් මෙම සංවර්ධන කටයුතු සිදු කෙරෙන බව වලවාහැංගුණවැව ධම්මරතන නාහිමියෝ පැවසූහ. මිහින්තලා ආලෝක භාරය සමඟ පසුගියදා ලේක්හවුස් අධ්‍යක්ෂ මණ්ඩල රැස්වීම් ශාලාවේ පැවැති හමුවේදී නාහිමියෝ මේ බව අනාවරණය කළහ.මෙවර මිහින්තලා පොසොන් උත්සවය වඩාත් පූජනීය අයුරින් කිරීමට විධිවිධාන යොදා ඇති අතර මේ සියලු කටයුතු ආර්ථික නියෝජ්‍ය ඇමැති එස්.එම්. චන්ද්‍රසේන, උතුරුමැද මහ ඇමැති එස්.එම්. රංජිත් මහත්වරුන්ගේ අධීක්ෂණය යටතේ සිදු කෙරේ.රුපියල් කෝටි ගණනක සුවිශාල මුදලක් වැය කොට පූජා භූමි සංවර්ධන වැඩ කොටසක් සිදු කෙ‍රුණේ ජනාධිපති මහින්ද රාජපක්ෂ රජයෙන් බවත් පැවසූ වලවාහැංගුණවැව ධම්මරතන නා හිමියෝ එය ඉතිහාසයේ මිහින්තලා පුදබිමේ සිදු කෙරුණු විශාලතම සංවර්ධන යෝජනා ක්‍රමය බවද කීහ.පොසොන් සතිය නිමිත්තෙන් මිහින්තලා පුද බිමෙහි වැඩසටහන් රැසක් ක්‍රියාත්මක කෙරේ. ඒ අනුව සති පිරිත ජුනි 13 දා ආරම්භ කෙරේ. ජුනි 19 ‍දොරකඩ අස්න, ජුනි 20 චූඩා මාණික්‍ය පැළඳවීම, ජුනි 22 රාත්‍රි පෙරහර, ජුනි 23 පොසොන් පුන් පොහෝ දින අෂ්ඨ බෝධීන් වහන්සේට රන් වැටක් පූජා කිරීම සහ ධාතූන් වහන්සේලා ප්‍රදර්ශනය කිරීම සිදු කෙරෙනු ඇත.පොසොන් පොහෝ දින මිහින්තලා ප්‍රාදේශීය ලේකම් කොට්ඨාසයේ දහම්පාසල් ගුරුභවතුන්ට සුදු සාරි පිරිනැමීමටද මෙහිදී විහාරාධිපති හිමියෝ ඉල්ලීමක් කළහ. ලේක්හවුස් ආයතනය වසර 51ක් තිස්සේ මිහින්තලා පිංබිම වෙනුවෙන් සිදු කරනු ලබන ආලෝක පූජාව සම්බන්ධයෙන් ධම්මරතන නාහිමියෝ මෙම හමුවේදී සුවිශේෂී ඇගැයීමක්ද කළහ. මිහින්තලයට බද්ධ වූ කවි ගීත පොසොන් සතිය තුළ විද්‍යුත් හා මුද්‍රිත ජනමාධ්‍ය මඟින් විකාශනය කරවීමටත් විහාරාධිපති හිමියෝ ඉල්ලීමක් කළහ.පොසොන් සතිය නිමිත්තෙන් මිහින්තලා පුණ්‍ය භූමියේ දන්සල් පැවැත්වීමට අදහස් කරන්නන් වෙසක් පොහොය අවසන් වීමත් සමග මිහින්තලා සංවර්ධන කමිටුව හරහා ලියාපදිංචි වීම අනිවාර්යය වේ.කාලගුණික තත්ත්වයන්ට අනුව වෙහෙසකාරී දහවලට වඩා රාත්‍රි කාලයේදී මිහින්තලා පුදබිමේ සිරිය නැරඹීමට බැතිමතුන්ගේ අවධානය යොමු කිරීම වඩාත් සුදුසු බවද වජිර නාහිමියෝ සඳහන් කරති. එසේම සුදු වතින් සැරසී පැමිණීමටද පුද බිමෙහි ගෞරවය ආරක්ෂා කර ගනිමින් විනයගරුක ලෙස හැසිරීම කෙරෙහිද අවධානය යොමු කර සිටිති.බෞද්ධ කටයුතු සහකාර කොමසාරිස් ඊ.සී. ජයසිංහ, මහාභාරකාර එන්.එස්.ඒ.එස්. සෙනවිරත්න, ලේක්හවුස් කර්තෘ මණ්ඩල අධ්‍යක්ෂ සීලරත්න සෙනරත්, සාමාන්‍යාධිකාරී අභය අමරදාස, මෙහෙයුම් අධ්‍යක්ෂ උපුල් දිසානායක, ලේකම් කුමුදු ගුණවර්ධන, බෙදාහැරීම් අධ්‍යක්ෂ සුනිල් සෙන්දනායක, මාධ්‍ය ආයතන කිහිපයක නියෝජිතවරු මෙම අවස්ථාවට සහභාගී වී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>09</day>
    </date>
    <link>http://www.dinamina.lk/2013/05/09/_art.asp?fn=n1305094</link>
    <topic>ශ්‍රී ලංකාව ඉදිකිරීම් ක්ෂේත්‍රයේ අසාමාන්‍ය වර්ධන වේගයක</topic>
    <author>චන්දිමා එදිරිමාන්න</author>
    <content>වර්තමානය වන විට ශ්‍රී ලංකාව ඉදිකිරීම් ක්ෂේත්‍රයේ අසාමාන්‍ය වර්ධන වේගයක් හිමිකරගෙන ඇති බවත් ගිය වර්ෂයේද (2012) එය සියයට 21% ක අගයක් ගත් බවත් ඉදිකිරීම්, ඉංජිනේරු සේවා, නිවාස හා පොදු පහසුකම් ඇමති විමල් වීරවංශ මහතා පැවසීය. ඇමැතිවරයා මේ අදහස් පළ කළේ ශ්‍රී ලංකා ජාතික ඉදිකිරීම් සංගමයේ2013 – 2014 වර්ෂ සඳහා නිතරඟයෙන් තේරී පත්වූ නව සභාපතිවරයා වූ දේශමාන්‍ය සුනිල් පරාක්‍රම ලියනආරච්චි මහතා වැඩ භාරගැනීම වෙනුවෙන් ඉකුත්දා බත්තරමුල්ල, පැලවත්ත ශ්‍රී ලංකා ජාතික ඉදිකිරීම් සංගමයේ ලේකම් කාර්යාලයේ පැවති උත්සවයට ප්‍රධාන ආරාධිතයා වශයෙන් සහභාගී වෙමිණි.මෙහිදී අදහස් දැක්වූ විමල් වීරවංශ ඇමතිවරයා මෙසේද කීයඉදිකිරීම් ක්ෂේත්‍රයේ ගිය වර්ෂයේ අපි ලබාගත් සියයට 21% ක වර්ධන වේගය තමයි රටක් වශයෙන් නිදහසෙන් පසු ඉදිකිරීම් ක්ෂේත්‍රයේ ලබාගත් ඉහළම වර්ධන වේගය. සාමාන්‍යයෙන් පසුගිය වර්ෂවල ඉදිකිරීම් ක්ෂේත්‍රයේ වර්ධනය තිබුණේ සියයට 5% , ත් 6% ත් මට්ටම් වල. එයින් පැහැදිලි වන්නේ 5% , 6% මට්ටමක තිබුණ වර්ධන ‍වේගයක් 21% දක්වා වැඩි වූ බවයි.එමඟින් කියන්නේ එය එම ක්ෂේත්‍රයේ ලබාගත් ඉතා විශාල ඉදිරි පිම්මක් කියන කාරණයයි. රට ඇතුළේ නොයෙක් ප්‍රදේශවල සංචාරය කරනකොට එම කාරණය බොරුවක් නෙවෙයි කියලා ඕන කෙනෙකුට පේනවා. කොළඹ නගරයේත් ඒ ආශ්‍රයේ ඇති උප නගරවලත් විශාල ගොඩනැගිලි කවුරු විසින් හෝ ඉදිකරනවා. මාර්ග, පාලම්, ගොඩනැගිලි වශයෙන් භෞතික ඉදිකිරීම් සාමය උදාවීමෙන් පසුව විශාල වශයෙන් වර්ධනය වෙලා තියෙනවා.මේ යුද්ධය පැවති අවුරුදු 30 ක පරතරය තමයි මේ ඉදිකිරීම් ක්ෂේත්‍රයේ 21% වර්ධනය විසින් පියවා ගනිමින් සිටින්නේ. මේ 21% පිරුණු පසු යළි ඉදිකිරීම් ක්ෂේත්‍රයේ වර්ධනය පහළ අගයකට යන එක අපි කාටවත් නවත්වන්න හැකිවන්නේ නැහැ.කෙසේ වෙතත් ඉදිකිරීම් ක්ෂේත්‍රයේ අපි ලබාගන්නා වර්ධනයෙන් අපේ රටට වාසියක් වන්නේ අපේ ඉදිකිරීම්කරුවන් ඒ අවස්ථාවන් අත්පත් කරගැනීමට තරම් ශක්තිමත් වුණොත් පමණයි. ඒ අතින් ගත් කළ ශ්‍රී ලංකා ජාතික ඉදිකිරීම් සංගමය අපේ රටේ ඉදිකිරීම් ක්ෂේත්‍රයේ වර්ධනය උදාවන වකවානුව වන විට තමන් සතු ඉදිකිරීම් ක්ෂේත්‍රයේ සාමාජිකයන් සවිමත් කර ගනිමින් ඒ ඉදිකිරීම් ක්ෂේත්‍රයේ වැඩි වාසි දේශීය ඉදිකිරීම්කරුවන් වෙත ලබාදීමේ භුමිකාව ඉතා සාර්ථකව ඉටුකරමින් සිටිනවා. එහෙත් අපිට මේ ක්ෂේත්‍රයේ විසඳා ගතයුතු ප්‍රතිපත්තිමය කාරණා සම්බන්ධයෙන් ඇති ගැටළු තියෙනවා. එහෙත් ඒවා වුණත් ඉදිරියේදී ඉතා සුහදලෙස නිරවුල් කරගැනීමට අපිට හැකියාව ලැබෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>09</day>
    </date>
    <link>http://www.dinamina.lk/2013/05/09/_art.asp?fn=n1305096</link>
    <topic>හම්බන්තොට අවට මුහුදේඅඩු පීඩන තත්ත්වයක්</topic>
    <author>උදුලා පීරිස්</author>
    <content>හම්බන්තොට දිස්ත්‍රික්කයේ මුහුදු ප්‍රදේශයේ සිට කිලෝමීටර් 800ක් දුරට අඩු පීඩන තත්ත්වයක් පවතින බැවින් අද (09) දින නාවික හා ධීවර කටයුතුවල නියැලීමේදී එම ප්‍රදේශ‍ය අවට ජනතාව එම අවදානම් තත්ත්වය සැලකිල්ලට ගෙන කටයුතු කරන ලෙස කාලගුණ විද්‍යා දෙපාර්තමේන්තුව අනතුරු අඟවයි.මේ නිසා මුහුදු සීමාව මීටර් 300ට එහා ගොස් නාවික හා ධීවර කටයුතු නොකරන ලෙස කාර්යයේ නියුතු කාලගුණ විද්‍යාඥ අනුෂා වර්ණකුලසූරිය මහත්මිය ජනතාවගෙන් ඉල්ලා සිටී. එසේම අද (09) බොහෝ ප්‍රදේශ වළාකුලින් බර අහසක් පවතිනු ඇතැයිද සවස වැසි හා ගිගුරුම් සහිත වැසි ඇතිවිය හැකි යැයිද කාලගුණ විද්‍යා දෙපාර්තමේන්තුව කියයි.බස්නාහිර, සබරගමුව, දකුණු පළාත්වල දවසේ ඕනෑම වෙලාවක තද වැසි ඇතිවිය හැකි බවත් කියන එම දෙපාර්තමේන්තුව ඊයේ වැඩිම වර්ෂාපතනයක් රත්නපුර දිස්ත්‍රික්කයේ මොරලිඔය ප්‍රදේශයට පතිත වූ බවත් එම ප්‍රමාණය මිලිලීටර් 89.2 ක් බවද කියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>09</day>
    </date>
    <link>http://www.dinamina.lk/2013/05/09/_art.asp?fn=n1305097</link>
    <topic>ලයන් එයාර් යානයේ සුන්බුන් අතර යාපනයේ කතකගේ හැඳුනුම්පතක්</topic>
    <author>චන්ද්‍රිකා පෙරේරා</author>
    <content>ත්‍රස්ත මිසයිල ප්‍රහාරයකින් මීට වසර 15කට පමණ පෙර ඉරණතිව් මුහුදු ප්‍රදේශයට කඩාවැටී තිබුණු ඇන්ටනෝව් 24 ගුවන් යානයේ සුන්බුන් අතර තිබූ ජාතික හැඳුනුම්පතේ හිමිකාරිය දැනට යාපනේ පදිංචිව සිටින කාන්තාවක් බවට හඳුනාගෙන තිබේ.තමා ඒ යුගයේදී ජාතික හැඳුනුම්පත සකසා ගැනීමට ඉල්ලුම්කර එය ප්‍රදේශයේ පැවැති වාතාවරණය හේතුවෙන් හැඳුනුම්පත ලැබීමට පෙර වවුනියාවේ පදිංචියට ගිය බව ඇය පොලිසියට පවසා ඇති අතර පසුව ජාතික හැඳුනුම්පත නියමිත ලිපිනයට එවා  ඇති බවට ඇගේ සොයුරියක ඈට දැනුම් දීඑම ප්‍රදේශයට යන අයෙක් අත එය එවන බව දැනුම් දී තිබේ. ඒ අනුව එය ඈට ලබා දීමට බාරගත් පුද්ගලයා ත්‍රස්ත ප්‍රහාරයට ලක්වූ යානයේ ගමන් ගත් මගියෙක් බවට රහස් පොලිසිය සිදුකළ මූලික පරීක්ෂණ මගින් අණාවරණය වී ඇත.ලයන් එයාර් සමාගමට අයත්ව තිබූ මේ යානයේ සුන් බුන් ඉකුත් 4දා ගොඩගන්නා ලදී.එහිදී සොයාගත් ගුවන්යානා කොටස් සම්බන්ධයෙන් රස පරීක්ෂක හා සිවිල් ගුවන් සේවා අධිකාරිය වෙනම විශේෂ පරීක්ෂණයක් අරඹා තිබෙන අතර එම ‍කොටස් මේ වන විට පලාලි කඳවුර බාරයේ තබා ඇත. එහිදී සොයාගත් මිනිස් හිස් කබල් දෙක, අස්ථි කොටස් හා රෙදි කැබළි පිළිබඳ අධිකරණ වෛද්‍ය පරීක්ෂණයක් පැවැත්වේ . ඒවා සම්බන්ධයෙන් ද රස පරීක්ෂක වාර්තා කැදවා තිබෙන බව පොලිස් මාධ්‍ය ප්‍රකාශක පොලිස් අධිකාරි බුද්ධික සිරිවර්ධන මහතා පවසයි.මේ සිද්ධිය සම්බන්ධයෙන් ත්‍රස්ත විමර්ශන අංශය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>09</day>
    </date>
    <link>http://www.dinamina.lk/2013/05/09/_art.asp?fn=n1305099</link>
    <topic>කන්කසන්තුරේ වරාය ගැඹුරු කිරීම අවසන්</topic>
    <author>මහින්ද අලුත්ගෙදර</author>
    <content>උතුරු පළාතේ සංවර්ධන කටයුතු වේගවත් කරමින් ප්‍රතිසංස්කරණය කෙරෙන කන්කසන්තුරේ වරාය ගැඹුරු කිරීමේ ක්‍රියාවලිය සාර්ථකව අවසන්වෙයි. එම ක්‍රියාදාමයට අදාළ වාර්තාව ශ්‍රී ලංකාවේ ඉන්දීය මහ‍ කොමසාරිස් අශෝක් කේ. කාන්තා මහතා අතින් ශ්‍රී ලංකා වරාය අධිකාරියේ කළමනාකාර අධ්‍යක්ෂ කපිතාන් නිහාල් කැප්පෙටිපොළ මහතා වෙත බාරදුන් බව ශ්‍රී ලංකාවේ ඉන්දීය මහ කොමසාරිස් කාර්යාලය පවසයි.ඉන්දීය ඩ්‍රෙජිං කෝපරේෂන් ආයතනය විසින් කන්කසන්තුරේ වරාය ගැඹුරු කිරීම සිදුකළ අතර මේ ව්‍යාපෘතිය අදියර4ක් යටතේ ක්‍රියාත්මක කළ බවද ඒ වෙනුවෙන් අමෙරිකානු ඩොලර් මිලියන25ක මුදලක් වැයකළ බවද ශ්‍රී ලංකාවේ ඉන්දීය මහ කොමසාරිස් අශෝක් කේ කාන්තා මහතා පවසයි.ඉන්දීය රජය ශ්‍රී ලංකාව වෙත ලබාදෙන සහන ණය යෝජනා ක්‍රමය යටතේ ශ්‍රී ලංකා වරාය අධිකාරියට එම වරායේ සෙසු ඉදිකිරීම් කටයුතු ආරම්භ කිරීමට හැකිවන බවද එහි කටයුතු ඉක්මණින්ම ආරම්භවනු ඇතැයිද මහ කොමසාරිස්වරයා විශ්වාසය පළකරයි.වරාය සංවර්ධනය කිරීමත් සමඟ උතුරු පළාතේ ආර්ථික හා යටිතල පහසුකම් සංවර්ධනය සඳහා දායකත්වය ලැබෙන බව පෙන්වා‍දෙන ඒ මහතා දේශීය හා කලාපීය වෙළෙඳ කටයුතුවලට එය උපකාරී වන බවද කන්කසන්තුරේ වරාය වාණිජ වරායක් ලෙස ප්‍රයෝජනයට ගැනීමට හැකිවන බවද සදහන් කරයි.මේ වරාය සංවර්ධනයේ සිවුවන අදියර යටතේ ගැඹුරු කිරීමේ කටයුතු ක්‍රියාත්මක කරන ලද අතර ඒ වෙනුවෙන් වැයකර තිබෙන මුදල අමෙරිකානු ඩොලර් මිලියන 2.055කි. මෙම වරාය ගැඹුරු කිරීමේ ක්‍රියාවලිය පසුගිය අප්‍රේල් 19 දා ආරම්භ කරන ලද අතර එය දින 15ක් තුළ නිමා කරන ලද බවද ඒ වෙනුවෙන් ඉන්දියාවට අයත් විශාල ප්‍රමාණයේ නෞකාවක් යොදා ගැණුනු බවද ශ්‍රී ලංකාවේ ඉන්දීය මහ කොමසාරිස් කාර්යාලය පවසයි.මේ වරාය සංවර්ධනය කිරීම අදියර කිහිපයක් යටතේ ක්‍රියාත්මක කිරීම එහි කටයුතු විධිමත් හා කාර්යක්ෂමකර තිබෙන බවද එය සියලු පාර්ශවයන්ටම පහසුවක් බවද පෙන්වාදෙන එම මහ කොමසාරිස් කාර්යාලය මූලික ජල විද්‍යාත්මක සමීක්ෂණය, භූ තාක්ෂණික පර්යේෂණ හා විස්තරාත්මක ව්‍යාපෘති වාර්තා සැකසීම, සුන්බුන් ඉවත් කිරීම හා ඒවා බැහැර කිරීම, වරාය ගැඹුරු කිරීම, ජල කඩනය පුනරුත්ථාපනය සහ වරාය පහසුකම් සහිතව නව ජැටියක් ගොඩනැඟීම සහ අවසාන ජල විද්‍යාත්මක සමීක්ෂණය සිදු කිරීම මෙන්ම වරාය සටහන සැකසීම ඒ අතර වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>09</day>
    </date>
    <link>http://www.dinamina.lk/2013/05/09/_art.asp?fn=n13050914</link>
    <topic>අඩු බර උපත් දරුවන් රැකගැනීමට දැනුවත් කෙරේ</topic>
    <author>සන්ධ්‍යා කරුණාරත්න</author>
    <content>ග්‍රාමීය රෝහල්වල උපත ලබන අඩු බර උපත් සහිත දරුවන්ට ප්‍රතිකාර ලබාදීම සඳහා පහසුකම් සහිත රෝහල්වලට ගෙන ඒමේදී භාවිත කළ යුතු නවීන තාක්ෂණය පිළිබඳ ළමා‍ රෝග විශේෂඥ වෛද්‍යවරු ඇතුළු කාර්ය මණ්ඩලය දැනුවත් කිරීමේ වැඩසටහනක් කොළඹ රිජ්වේ ආර්යා ළමා රෝහලේ පැවැත්විණ.දින තුනක් පුරා පැවැති එම දැනුවත් කිරීමේ වැඩසටහනට එංගලන්තයේ පුහුණු විශේෂඥ උපදේශකයන් සහභාගී වූ බව රිජ්වේ ආර්යා ළමා රෝහලේ අධ්‍යක්ෂ වෛද්‍ය රත්නසිරි ඒ. හේවගේ මහතා පවසයි‍.දුර පළාත්වල සිට අඩු පහසුකම් යටතේ ගිලන් රථ මඟින් කොළඹට හෝ වෙනත් පහසුකම් සහිත රෝහලකට ගෙන ඒමේදී සිදු වන හානි නිසා දරුවන්ගේ මොළයට හානි සිදු වේ.නොමේරූ දරුවන්ගේ මොළයට හානි සිදු නොවන ලෙස විශේෂ ගිලන්රථයක් භාවිත කරමින් දරුවා රැගෙන ඒමට මෙහිදී පුහුණුව ලබාදීම සිදු කෙරේ.මේ පුහුණු වැඩසටහන ළමා රෝග විශේෂඥ වෛද්‍ය රම්‍යා ද සිල්වා මහත්මිය විසින් සංවිධානය කෙරිණ.විශේෂ ගිලන්රථයක් භාවිතා කර දුර පළාත්වල සිට පහසුකම් සහිත රෝහල්වලට දරුවන් රැගෙන ඒම සඳහා ගිලන්රථ ඉදිරි කාලය තුළදී රෝහල් වෙත යැවීමට අරමුණු කෙරේ.දියුණු රටවල මේ ක්‍රමවේදය ක්‍රියාත්මක කරන බව ද වෛද්‍ය රත්නසිරි මහතා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>09</day>
    </date>
    <link>http://www.dinamina.lk/2013/05/09/_art.asp?fn=n13050915</link>
    <topic>අග්නිදිග විශ්වවිද්‍යාලයේඅධ්‍යයන කටයුතු 27දා සිට</topic>
    <author/>
    <content>ශ්‍රී ලංකා අග්නිදිග විශ්වවිද්‍යාලයේ නව අධ්‍යයන වර්ෂයේ අධ්‍යයන කටයුතු මෙම 27 වැනිදා ආරම්භ වන බව පාලනාධිකාරිය නිවේදනය කරයි. ඒ අනුව කලා, වාණිජ හා කළමනාකරණ, ඉස්ලාම් හා අරාබි භාෂා අධ්‍යයනය, ව්‍යවහාරික විද්‍යා සහ ඉංජිනේරු යන පීඨ වලට සුදුසුකම් ලැබූ සෑම සිසුවකුම මැයි 26 දා පස්වරු 5ට පෙර නේවාසිකාගාර වෙත වාර්තා කළ යුතු බවත් දන්වා සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>09</day>
    </date>
    <link>http://www.dinamina.lk/2013/05/09/_art.asp?fn=n13050916</link>
    <topic>සිසුනට දුන් වතුර බටෙන්ගුරු නිවාසෙට වතුර අරන්</topic>
    <author>ඉන්දික පොල්කොටුව</author>
    <content>කොන්ගල්ල දෙමළ මහා විද්‍යාලයට ලබාදී ඇති ජල සැපයුම් පද්ධතිය තුළින් වසර ගණනක් එහි සිසුන්ට ජලය ලබා නොදී එම ජල සැපයුම් පද්ධතිය නීතිවිරෝධිව සිය ගුරු නිවාසයට යොදා ගනිමින් රුපියල් නව ලක්ෂ විසිතුන් දහසකට අධික මුදලක් වංචා කිරීම සම්බන්ධයෙන් එම විද්‍යාලයේ විදුහල්පතිනිය ඊයේ (08) මහනුවර කොට්ඨාස වංචා විශේෂ අපරාධ විමර්ශන ඒකකය මඟින් අත්අඩංගුවට ගෙන ඇත. සැකකාර විදුහල්පතිනිය ඊයේ සවස මහනුවර ප්‍රධාන මහේස්ත්‍රාත් වසන්ත කුමාර මහතා හමුවට ඉදිරිපත් කිරීමෙන් පසු ලබන 15 වැනිදා දක්වා රක්ෂිත බන්ධනාගාරගත කෙරිණි.පොලිසියට ලද පෙත්සමක් ඔස්සේ දිගු කලක් සිදුකළ පරීක්ෂණවලින් පසු ඊයේ (08) සැකකාර විදුහල්පතිනිය අත්අඩංගුවට ගැනිණි. රජයේ මුදල් සාපරාධී සාවද්‍ය පරිහරණය ඔස්සේ වංචාවට ලක්කිරීම සම්බන්ධයෙන් සැකකාරිය අත්අඩංගුවට ගෙන ඇත.මධ්‍යම දිසාව භාර ජ්‍යෙෂ්ඨ නියෝජ්‍ය පොලිස්පති එච්. එන්. බී. අඹන්වල, මහනුවර කොට්ඨාස භාර ජ්‍යෙෂ්ඨ පොලිස් අධිකාරි ගාමිණී ඇල්ලෙපොල යන මහත්වරුන්ගේ උපදෙස් මත මහනුවර කොට්ඨාස වංචා හා විශේෂ අපරාධ විමර්ශන ඒකකයේ ස්ථානාධිපති පොලිස් පරීක්ෂක තිලක් සමරනායක මහතාගේ මෙහෙයවීමෙන් පොලිස් කොස්තාපල් ටී. මාරපන (46456) මහතා ඇතුළු නිලධාරිහු පිරිසක් මෙහි පරීක්ෂණ ඇරඹූහ. අදාළ විදුහල්පතිනියට මේ සම්බන්ධ අධ්‍යාපන අංශ නිලධාරින් විසින් කිහිපවරක් අවවාද කිරීම්ද සිදුකැර ඇති බැව් අනාවරණය වේ.සැකකාර විදුහල්පතිනියගේ මෙම ක්‍රියාව නිසා පාසැල් සිසු දරු දැරියනට පානීය ජල අවශ්‍යතාව සපුරා ගැනීම පසුගිය වකවානුවේ දැඩි ප්‍රශ්නයක් වී තිබූ බවටද තොරතුරු හෙළිවේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>09</day>
    </date>
    <link>http://www.dinamina.lk/2013/05/09/_art.asp?fn=n13050917</link>
    <topic>ජනපති දුන් විදුලියේ සහන එලෙසම ක්‍රියාත්මක කරනවා</topic>
    <author/>
    <content>විදුලි පාරිභෝගිකයන් වෙත ජනාධිපතිතුමන් විසින් මැයි 01 වැනි දින ප්‍රකාශයට පත්කරන ලද සහන ඒ අයුරින්ම මහජන උපයෝගිතා කොමිෂන් සභාවේද එකඟත්වය මත ක්‍රියාත්මක කරනු ලබන බව ලංකා විදුලිබල මණ්ඩලය ඊයේ (08) නිවේදනය කළේය.ඒ අනුව ඒකක 0 සිට ඒකක 30 දක්වා වන විදුලිය ගාස්තුවෙහි කලින් පැවැති ඒකක මිල රු.3.00 කි. සංශෝධිත මිල යටතේ එය රු.5.00ක් වේ. ඒකක 31 සිට ඒකක 60 දක්වා කලින් පැවැති ඒකක මිල රු.4.70කි. සංශෝධිත මිල යටතේ එය රු. 6.00 කි. එහෙත් ඒකක මිලෙහි කිසිම වැඩිවීමක් නොකොට කලින් පැවැති මිල වූ රු.3.00 සහ රු.4.70 හිම රඳවා ඒ අනුව විදුලිය බිල් පත සකස් කිරීමට පියවර ගනු ලැබේ.මේ අනුව ඒකක 1 සිට 30 දක්වා කාණ්ඩයේ විදුලි බිලෙහි සංශෝධිත ගාස්තුව වූ රු. 217.50 නැවත වෙනස් වේ. එය පැරණි මිල වූ රු.142.50 ක් දක්වා අඩු වේ. නව මාසික බිල්පත රු. 142.50 කි. ඉහත කී පරිදි ඒකක 31 සිට ඒකක 60 දක්වා වූ කාණ්ඩයටද ඒකක මිල වැඩි නොකරේ. එහෙත් ඒකක 0 සිට 30 දක්වා කණ්ඩායමට ලැබෙන සහනයට වඩා ඒකක 31 සිට 60 දක්වා කාණ්ඩයට ලැබෙන සහනය වෙනස් වන බැවින් ඒකක 31 සිට 60 දක්වා වූ සංශෝධිත මිලෙහි වෙනසක් සිදුවේ. එනම් පෙර පැවැති ක්‍රමයට ඒකක 60ක් දක්වා වූ මාසික මිල රු. 371.85කි. සංශෝධිත මිල රු.546.00කි. එහෙත් පෙර කී පරිදි ඒකක මිල රු.4.70 වෙනස් නොකරන බැවින් මාසික ගාස්තුව රු.412.50 දක්වා අඩුවේ. නව මාසික බිල්පත රු.546.00 නොව රු.412.50 කි.ඒකක 90 ඉක්මවා පාවිච්චි කරන පාරිභෝගිකයන්ට ඇතැම් මාසවල ඒකක 1ක් 2ක් හෝ 5ට නොවැඩි සංඛ්‍යාවක් පාවිච්චි කිරීමට සිදුවුවහොත් ඒකක 90 මිලටම බිල්පත සැකසීමට ක්‍රියාකරනු ලැබේ. එහෙත් සෑම මාසයකම ඒකක 90 සීමාව ඒකක 95 දක්වා වැඩි කොට පාවිච්චි කළ හැකිය යනුවෙන් මෙම සහනය අර්ථකථනය නොකළ යුතුය. එවැනි පාරිභෝගිකයන් හැකි තරම් දුරට ඒකක 90 සීමාවේ රැඳී සිටීමට උත්සාහ කළ යුතු වේ.ඒකක 0 සිට 180 දක්වා පාවිච්චි කරනු ලබන විදුලිය වෙනුවෙන් 25%ක ප්‍රමාණයක් දැනට පවතින ඉන්ධන ගැළපුම් ගාස්තුවෙන් අඩු කිරීමටද ක්‍රියාකරනු ඇත. ඒ අනුව ඒකක 31 සිට 60 දක්වා ඉන්ධන ගැළපුම් ගාස්තුව 35% සිට 25% දක්වාද ඒකක 61 සිට 180 දක්වා 40% ක් වන ඉන්ධන ගැළපුම් ගාස්තුව 30% දක්වා ද අඩු කොට ඒ අනුව විදුලිය ගාස්තු බිල්පත සකස් කිරීමට ලංකා විදුලිබල මණ්ඩලය ක්‍රියා කරනු ලැබේ.ඉහත සටහන අනුව අඩුවෙන් විදුලිය පාවිච්චි කරන විදුලි පාරිභෝගිකයන් වෙත අතිගරු ජනාධිපතිතුමන් විසින් මැයි 01 දින ප්‍රකාශයට පත්කරන ලද සහන ඒ අයුරින්ම මහජන උපයෝගිතා කොමිෂන් සභාවේද එකඟත්වය මත ක්‍රියාත්මක කරනු ලබන බව මෙයින් දන්වා සිටිනු ලැබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>09</day>
    </date>
    <link>http://www.dinamina.lk/2013/05/09/_art.asp?fn=n13050918</link>
    <topic>තුන්වැනි ශ්‍රේණියේ දරුවන්ට ‘මුතු අහුර’ පුවත් පත එළි දකී</topic>
    <author>මානෙල් පුෂ්ප කුමාරි</author>
    <content>තුන්වැනි ශ්‍රේණියේ දරුවන් සඳහා ‘මුතු අහුර’ පුවත් පත ඊයේ (8) පෙරවරු 10.00 ට එක්සත් ප්‍රවෘත්ති පත්‍ර සමාගමේ සභාපති සහ කළමනාකාර අධ්‍යක්ෂ ජ්‍යෙෂ්ඨ මාධ්‍යවේදී බන්දුල පද්මකුමාර මහතාගේ ප්‍රධානත්වයෙන් ලේක්හවුස් ආපනශාලා පරිශ්‍රයේදී එළිදක්වනු ලැබීය. එම අවස්ථාවේදී සභාපතිතුමන් විසින් ‘මුතු අහුර’ පුවත්පතේ මුල්පිටපත කොළඹ සංඝමිත්තා විද්‍යාලයේ ශිෂ්‍යාවකට පිළිගැන්වීය.දැයේ දූ දරුවන් වෙනුවෙන් ළමා පුවත් පත් පෙළක් දායාද කළ ලේක්හවුස් ආයතනය මේ නවතම ප්‍රකාශනය 3 වසර දූ දරුවන් ගේ දැනුම පෝෂණය කිරීම සඳහා ඉදිරිපත් කරන බව ආයතනයේ කර්‍තෘ මණ්ඩල අධ්‍යක්ෂ සීලරතන සෙනරත් මහතා ප්‍රකාශ කළේය.අද අපට විශේෂ දවසක්. මල් වගේ සිටින මේ පුංචි දියණියන් පත්තර මහ ගෙදරට පැමිණීමෙන් අප ආයතනය ආලෝකවත් කර තිබෙනවා . මෙරට සිටින මුළු මහත් ජාතියම ලේක්හවුස් ආයතනයට ණය ගැතියි. ඒකට හේතුව තමයි මේ ආයතනය නිකුත් කරන පුවත්පත් කියවීමෙන් බොහෝ දෙනාගේ දැනුම වර්ධනය කරගෙන තිබීමයි.ජාතික මෙහෙවරට උරදෙන ලේක්හවුස් ආයතනය ලාභ ලැබීමේ පරමාර්ථයෙන් පුවත්පත් කිකුත් නොකරන බවත් ආණ්ඩුවෙන් යැපෙන්නේ නැති බවත් ගුණාත්මක බවින් පිරිපුන් පුවත්පත් නිකුත් කරන අප ආයතනය කිසිදිනක ආන්දෝලනයට තුඩුදෙන පුවත් නිකුත් නොකරන බවත් සීලරතන මහතා කීය.මේ වනවිට අප ආයතනය ගෙනයන දැවැන්ත මෙහෙවර යටතේ ‘දිනමිණ’ පුවත්පත සමඟ විශේෂාංග අතිරේක කීපයක් ජනතාව අතට පත් කරනවා. මෙය දැනුම් සම්භාරයක් එක් කරන වැඩපිළිවෙළකි. අපේ සභාපති බන්දුල පද්ම කුමාර මහතා හොඳ පත්තරකාරයෙක් ඒවගේම හොඳ කතුවරයෙක්.මේ පුවත් පත් ඔහුගේ ඇහැට හිතට වැදුණේ නැතිනම් ඔහු එම පුවත්පත් ඉවත් කරනවා. තවත් කාරණයක් මේ දරුවන්ට කියන්න ඕනෑ. ලේක්හවුස් ආයතනයේ ‍හොඳ පුස්තකාලයක් තියෙනවා.වසර 50ක් ගියත් මේ සියලු දේ එහි සුරක්ෂිතව පවතිනවා.අප ආයතනය නිකුත් කරනු ලබන ‘අතුරු මිතුරු’පුවත්පත සඳහා මේ වනවිට විශාල ඉල්ලුමක් පවතිනවා. දියුණු තාක්ෂණය සමඟ අත්වැල් බැඳගනිමින් යන අපේ ගමනට දක්ෂ නිලධාරීන් පිරිසක් ද සිටීම පිටිවහලක් වී තිබෙනවා. ගුරුභවතුන් සඳහා ‘ගුරුවරයා’ නමින් පුවත්පතක් එළිදැක්වීමට ද අප ආයතනය ඉදිරියේදී බලාපොරොත්තු වන බවත් හෙතෙම පැවසීය.මේ අවස්ථාවට සහභාගිවූ මේ දරුවන්ට මෙය හොඳ අත්දැකීමක්. මේ පුවත්පත එළිදක්වන ඓතිහාසික අවස්ථාව ඉතිහාසගත වන බවත් කීය.ආයතනයේ බෙදාහැරීමේ කළමනාකාර සහ ශාඛා කාර්යාල ප්‍රධානී සුනිල් සෙන්දනායක මහතා මේ වැඩසටහනේ අරමුණ පැහැදිලි කරමින් පැවසුවේ,මහින්ද චින්තන වැඩපිළිවෙළ යථාර්ථයක් බවට පත් කරමින් අද ලේක්හවුස් ආයතනය ශ්‍රී ලාංකීය ශිෂ්‍ය පරපුරේ දැනුම වර්ධනය කරගැනීම සඳහා තවත් පුවත්පතක් එළිදක්වන බවයි.මෙය සිදු කරනු ලබන්නේ ජ්‍යෙෂ්ඨ මාධ්‍යවේදී බන්දුල පද්ම කුමාර මහතාගේ අදහසට අනුවයි. අද මෙසේ එළිදක්වන පුවත්පත තුළින් යහපත් සමාජයක් ගොඩනැඟීමට හැකිවේවායි සෙන්දනායක මහතා පැවසීය.කොළඹ සංඝමිත්තා බාලිකා විද්‍යාලයේ නිලීකා හේවාවසම් ගුරුමහත්මිය -වෙළඳ පොළේ කොතරම් පුවත් පත් තිබුණද ලේක්හවුස් ආයතනය මඟින් නිකුත් කරනු ලබන පුවත් පත් පිළිබඳ විශ්වසනීයත්වයක් ඇති බව ඇය ප්‍රකාශ කළාය.ලේක්හවුස් ආයතනයේ නීති අධ්‍යක්ෂ රසාංග හරිස්චන්ද්‍ර , සාමාන්‍ය අධිකාරී අභය අමරදාස යන මහත්වරු ඇතුළු සංඝමිත්තා බාලිකා විද්‍යාලයේ ශිෂ්‍යාවන් සහ ආයතනයේ නිලධාරීහු පිරිසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>09</day>
    </date>
    <link>http://www.dinamina.lk/2013/05/09/_art.asp?fn=r1305091</link>
    <topic>වාහන වංචාවකට සම්බන්ධ සැකකාර යුවළක්අත්අඩංගුවට ගන්නැයි නියෝග</topic>
    <author>ගම්පහ මධ්‍යම සමූහ පී. ඒ. ඔලිවර් පෙරේරා</author>
    <content>ගම්පහ හිටපු දිස්ත්‍රික් පාර්ලිමේන්තු මන්ත්‍රීවරයකුට වාහනයක් සම්බන්ධයෙන් ලක්ෂ 40ක වංචාවක් කරන ලදැයි චෝදනා ලද සැකකරුවකු මිරිහාන පොලිස් විශේෂ වංචා විමර්ශන අංශය විසින් අත්අඩංගුවට ගෙන කඩුවෙල මහේස්ත්‍රාත් ලංකා ජයරත්න මහත්මිය වෙත ඉදිරිපත් කිරීමෙන් පසු එම පුද්ගලයා අධිකරණය ඉදිරියේ වරද පිළිගෙන එම පළමු වාරිකය වශයෙන් ලක්ෂ 20ක් ද, ඉතිරි ලක්ෂ 20 මාස 4 ක් ඇතුළත ගෙවන බවට ද පොරොන්දු වූ අතර, එම නඩුව කැඳවන අවස්ථාවේදී විත්තිකරු අධිකරණය මගහැර තිබුණ නිසා මහේස්ත්‍රාත්වරිය විසින් එම පුද්ගලයා හා ඔහුගේ බිරිය වහාම අත්අඩංගුවට ගෙන අධිකරණයට ඉදිරිපත් කරන ලෙස මිරිහාන පොලිසියේ වංචා විමර්ශන අංශයට නියෝග කරන ලදී.බත්තරමුල්ල අශෝක වටරවුම සුභූතිපුර පදිංචි යුවළක් මෙසේ අත්අඩංගුවට ගන්නා ලෙස නියම කෙරිණි.මේ නඩුව යළි ජුනි මස 27 දා කැඳවන බව මහේස්ත්‍රාත්වරිය ප්‍රකාශ කළාය. මිරිහාන පොලිසියේ වංචා විමර්ශන අංශය පැමිණිල්ල මෙහෙයවීය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>09</day>
    </date>
    <link>http://www.dinamina.lk/2013/05/09/_art.asp?fn=r1305092</link>
    <topic>රට යන්න ඒජන්සියට දුන් මුදල් නොලැබීම ගැන මල්ලි සිත්තැවුලෙන් සිටියා</topic>
    <author>කැස්බෑව සංචාරක - ධර්මසිරි සුරවීර</author>
    <content>මල්ලී රැකියාව වශයෙන් වාහන පින්තාරු කළා. ඔහුට දෛනික වැටුපක් ලැබුණා. වසර දෙකකට පෙර ඔහු විදේශ රැකියාවකට යෑමට ඒජන්සියකට රුපියල් ලක්ෂ 6ක් දී තිබුණා. නමුත් රැකියාවක් ලැබුණේ නෑ. ඒ මුදල් ආපසු ලබා ගැනීමටත් නොහැකි වුණා. මේ නිසා මල්ලී සිත කලකිරීමෙන් සිටියා යැයි,රැකියා ඒජන්සියක මාර්ගයෙන් විදේශීය රැකියාවකට යෑමට තිබූ බලාපොරොත්තුව ඉටු නොවීමත් අදාළ රැකියා ඒජන්සියට වසර දෙකකට පෙර ලබාදුන් රුපියල් ලක්‍ෂ 6ක මුදල ආපසු ලබාගැනීමට නොහැකිවීමත් නිසා සිත් තැවුලෙන් පසු වූ තරුණයකු දුම්රියට පැන සියදිවි හානිකර ගැනීමේ සිද්ධියක් කළුබෝවිල දකුණු කොළඹ ශික්ෂණ රෝහලේ පැවැති හදිසි මරණ පරීක්‍ෂණයකදී අනාවරණය විය.මෙසේ සියදිවි හානිකර ගෙන ඇත්තේ ඩී. එම්. කොළඹගේ මාවත කිරුලපන කොළඹ 5 යන ලිපිනයේ පදිංචිව සිටි මුත්තයියා මනෝහරන් නමැති අවිවාහක තරුණයෙකි.කිරුළපන පදිංචි තරුණයෙක් දුම්රියක ගැටී මරුටකළුබෝවිල දකුණු කොළඹ ශික්ෂණ රෝහලේ හදිසි මරණ පරීක්‍ෂක සාමවිනිසුරු එල්. එම්. එස්. රුද්‍රිගු මහත්මිය මේ මරණය පිළිබඳ පවත්වන ලද හදිසි මරණ පරීක්‍ෂණයේදී සාක්කි දුන් මියගිය තරුණයාගේ සොයුරියක වන මුත්තයියා විනෝදනී නැමැත්තිය මෙසේ කීවාය.මියගොස් සිටින්නේ මාගේ මල්ලි. ඔහු අවිවාහකයි. පවුලේ තුන්වැනියා, තාත්තා මියගිහින්. අම්මා අසනීපයෙන් ගෙදර සිටිනවා.මල්ලි පසුගියදා ගල්කිස්සට යන බව කියා උදේ ගෙදරින් ගියා. උදේ කෑම ගත්තේ නැහැ. තේ එක පමණයි බීවේ. ඒ යන විට මට ලැබෙන්න තිබෙන ණය මුදල අද ලැබෙයි මම හවසට ගෙදර එනවා කීවා.පසුව උදේ 10ට පමණ ජංගම දුරකථනයෙන් කතා කොට ගල්කිස්සේ සිටින බව ඔහු මට කීවා. එසේ කියා ෆෝන් එක අම්මාට දෙන්න කියා කීවා. එවිට අම්මා මල්ලීට කතා කොට ගල්කිස්සේ ගියේ ඇයි කියා ඔහුගෙන් ඇසුවා. ඒ සමඟම මල්ලී ෆෝන් එක විසන්ධි කළා.පසුව දහවල් 2ට පමණ මල්ලී වැල්ලවත්තේදී දුම්රියකට හසුවී ඇති බව ආරංචි වුණා. මල්ලී විසින් ලියූ ලිපියක් ද පසුව මට හමුවුණා. ඔහු ජීවිතය නැතිකර ගන්නා බව එම ලිපියේ සඳහන් කර තිබුණා. මල්ලීගේ මරණය ගැන මට සැකයක් නැහැ.මියගිය අයගේ සහෝදරයකු වන මුත්තයියා ජෙයමුර්ති යන අයද සාක්කි දුන්නේය.මුත්තයියා මනෝහරන් නැමැත්තා විසින් සියදිවි හානිකර ගැනීමට පෙර ලියූ ලිපියක්ද පොලිසිය මගින් මරණ පරීක්‍ෂකවරියට ඉදිරිපත් කර තිබුණි.ඉදිරිපත් වූ සාක්කි හා අධිකරණ වෛද්‍ය නිලධාරි මුදිත විදානපතිරණ මහතා පැවැත්වූ පශ්චාත් මරණ පරීක්‍ෂණය සලකා බැලූ හදිසි මරණ පරීක්‍ෂකවරිය මේ මරණය පිළිබඳ තීන්දුව පසුව ප්‍රකාශයට පත්කරන බව සඳහන් කරමින් විවෘත තීන්දුවක් ලබා දුන්නාය.වැල්ලවත්ත පොලිසියේ පොලිස් කොස්තාපල් ජයලත් මහතා මේ මරණය පිළිබඳ පරීක්‍ෂණ සිදුකර සාක්කි මෙහෙයවීය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>09</day>
    </date>
    <link>http://www.dinamina.lk/2013/05/09/_art.asp?fn=r1305093</link>
    <topic>ඇළවේලි නඩත්තු නොකිරීමෙන්වත්තලට ගංවතුර තර්ජන</topic>
    <author>හැඳල විශේෂ – ජූලියන් කෝරාළ</author>
    <content>පසුගියදා ඇතිවූ වර්ෂාව නිසා ගම්පහ දිස්ත්‍රික්කයේ දරු පවුල් 330කගේ ඉඳුම් හිටුම් පවා අහිමි වී ඇත. එයින් පවුල් 272ක්ම වත්තල ප්‍රාදේශීය ලේකම් කාර්යාලයේ ජනතාවයි.මේ පිරිස නිවාසවලින් බැහැර කර ආරක්ෂිත කඳවුරු 3ක තාවකාලිකව පදිංචි කරවා ඔවුන්ගේ දෛනික චර්යාවට අවශ්‍ය පහසුකම් වත්තල ප්‍රාදේශීය ලේකම් කාර්යාලයේ සමාජ සේවා දෙපාර්තමේන්තුව හරහා ලබාදෙමින් ඔවුන්ගේ අවශ්‍යතා ඉතා සාර්ථකව ඉටුකර දෙන බවට වත්තල ප්‍රාදේශීය ලේකම් චන්දිමා දිසානායක මහත්මිය පැවැසුවාය.නිතර නිතර වැස්සෙන් මේ නිවාස යටවෙන්නේ කලට වේලාවට මේ ප්‍රදේශයේ ඇළවේලි නඩත්තු කිරීමේ වැඩපිළිවෙළක් නොමැති නිසා බව ප්‍රදේශවාසීහු චෝදනා කරති.මධ්‍ය රජයෙන් ඇළවේලි ශුද්ධ පවිත්‍ර කළ පසුව ඒවා නඩත්තු කිරීම ප්‍රාදේශීය ආයතනවලින් කළ යුතුයැයි රජය පෙන්නා දී තිබියදීත් එසේ නොකිරීම නිසා මේ අසරණ ජනතාවගේ දෛනික ජීවිත අවුල්වන බවද ජනතාව පෙන්නා දෙති.මේ ප්‍රදේශයේ පිටාර ජලය බැසයෑමට ඇති ප්‍රධාන ඇළ මාර්ගය ඓතිහාසික කලු ඇළයි. එය වල්බිහිවීම නිසා වතුර බැසයෑමට බාධාවක් වී ඇතැයි ජනතාව පවසයි.කොළඹ කටුනායක අධිවේගී මාර්ගයට අදාළ ඇළ මාර්ගද නිසි පරිදි සකස් නොකිරීම ද මේ තත්ත්වයට හේතු වී ඇතැයි ප්‍රදේශවාසීහු පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>09</day>
    </date>
    <link>http://www.dinamina.lk/2013/05/09/_art.asp?fn=r1305094</link>
    <topic>දඬුවම් නියම වූ කෑගල්ලේ සිරකරුවන්ට වෘත්තීය පුහුණුව</topic>
    <author>සබරගමුව සමූහ</author>
    <content>එක් පසක සාරවත් ගෙවතු වගාවකි. අනෙක් පස කම්හලක සිරිගත් අත්කම් නිපැයුම්වල යෙදෙන පිරිසකි.එකිනෙකා අතර වැඩි කතාබහක් නොමැතිව අවධානයෙන් තම වැඩ කොටස ඉටුකරන මේ පිරිසගේ විස්තර සොයා එය පිහිටි කෑගල්ල අධිකරණ සංකීර්ණ භූ®මියට ඇතුළු වුනෙමි.අධිකරණයෙන් දඬුවම් ලබන සුළු වැරදිකරුවන්ට සිර දඬුවම වෙනුවට විකල්ප දඬුවම් ක්‍රමයක් ලෙස අධිකරණයෙන් ආඥා ලබන්නන් ප්‍රජාපාදක විශෝධන ක්‍රියාවලියක් යටතේ මෙහි සේවයට එක්වෙති.පුනරුත්ථාපන හා බන්ධනාගාර ප්‍රතිසංස්කරණ අමාත්‍යාංශය ක්‍රියාත්මක කර ඇති මේ නව සැලැස්මෙන් අධිකරණයෙන් ආඥා ලැබූවන් ඔවුන්ගේ පවුල්වල සාමාජිකයින්ගේ ආරක්ෂාව හා පෝෂණය ද ලබා දෙමින් සතියකට දින දෙකක් මෙහි පැමිණ ශ්‍රමයෙන් දායක වී තමන් ලැබූ ආඥාව සම්පූර්ණ කිරීමට විශේෂ සහනයකි.මෙහිදී අපට හමුවූ කෑගල්ල ප්‍රජා විශෝධන නිලධාරි අජිත් ජයමාන්න මහතා:-මහේස්ත්‍රාත්වරයා විසින් අපවෙත යොමුකරණ ආඥාලාභින්ගේ තොරතුරු පදනම් කරගෙන පුද්ගල සැලැස්මකට අනුව විශෝධන ක්‍රියාවලියකට යොමුකිරීම සිදුකරනවා. මෙහිදී ඔවුන්ට ආගමික උපදේශන, ශ්‍රමදාන, වෘත්තීය පුහුණුව, වෛද්‍ය ආධාර වැනි විවිධ ක්‍රියාකාරකම් සඳහා අවස්ථාව ලැබෙනවා.ගිය වසරේ මෙහි පැමිණි ආඥාලාභින් කීපදෙනෙක්ම සම්පත් දායකයන් ලෙස යොදාගන අපි සාර්ථක ඉඟුරු වගා ව්‍යාපෘතියක් කරගෙන ගියා. ඒ සඳහා වැය කළ ප්‍රතිපාදන මුදල ද පියවා තවත් රුපියල් ලක්ෂයක පමණ මුදලක් රජයේ ගිනුමට බැර කිරීමට ද හැකිවුණා.මේ වනවිටත් අපි ඉතා හොඳ තත්ත්වයේ ඉරටු ඉදල් නිපදවීමේ ව්‍යාපෘතියක් කරගෙන යනවා. මේ නිෂ්පාදන කෑගල්ල නගර සභාවට ගිය මාසයේ අලෙවි කරනු ලැබුවා. මේ සඳහා දායක වන ආඥාලාභින් දසදෙනෙක් පමණ හොඳ පුහුණුකරුවන් ලෙස කටයුතු කරනවා. මසකට ඉදල් 500ක් නිපදවීමට සැලසුම් කරනවා. මීට අමතරව සිමෙන්ති මල්පෝච්චි සෑදීම, පහන් තිර, හඳුන්කූරු නිෂ්පාදනය වැනි වැඩ සටහන් ද ඉදිරි කාලයේ දී ආරම්භ කරනවා.මීට එක්වන අඥාලාභින්ට නව වෘත්තීය මාර්ගයන්ට පිවිසීමට හා අමතර ආදායම් ලබන්නන් වීමෙන් යහපත් මිනිසුන් ලෙස නැවත සමාජගත වීමට ඇති පහසුකම් ලබාදීම ද සිදු කරනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>09</day>
    </date>
    <link>http://www.dinamina.lk/2013/05/09/_art.asp?fn=r1305095</link>
    <topic>දුරකථන සමාගමකට අයත් තඹ කම්බි සොරාගත්පුද්ගලයා එම සමාගමේම කොන්ත්‍රාත්කරුවෙක්</topic>
    <author>මාවනැල්ල සමූහ පී. සෙනෙවිරත්න</author>
    <content>දුරකථන සමාගමකට අයත් බව කියන තඹ කම්බි තොගයක් වංචනිකව ලබාගෙන ඒවා උණුකර විවිධ තඹ පළඳනාවන් නිපදවා අලෙවි කළ බවට සැක කරන පුද්ගලයකු පොලිස් අත්අඩංගුවට ගෙන ඒ පිළිබඳව පරීක්ෂණයක් පවත්වනු ලබන බව කෑගල්ල පොලිස් අපරාධ මෙහෙයුම් අංශයේ නිලධාරියෙක් සඳහන් කෙළේය.කෑගල්ල පොලිස් දිසාවේ කඩිගමුව ගම්මානයේ පදිංචිකරුවෙකු මෙසේ සිද්ධියට අදාළව පොලිස් අත්අඩංගුවට ගෙන ඇති අතර, වයස අවුරුදු තිහක් තරම් වන මේ පුද්ගලයා දෙදරු පියකු බව ද, රුපියල් ලක්ෂයකටත් වඩා වටිනා දුරකථන රැහැන් හා තඹ කම්බි ද ඔහු සතුව තිබුණු බව ද පොලිසිය පවසයි.අදාළ දුරකථන සමාගමට සම්බන්ධ කොන්ත්‍රාත්කරුවකු ද වන මෙම තැනැත්තා සේවයේ යෙදී සිටින අවස්ථාවලදී තම සේවාවේ අවශ්‍යතා පෙන්වා මෙම කම්බි ආදිය ලබාගෙන සොරකම් කැර කපාගෙන ගොස් ඇති අතර කොන්ත්‍රාත්කරුවකු ලෙසට දුරකථන ආයතනයේ නිලධාරීන් විසින් ඔහු පිළිගෙන තිබීම මත ඔහු කෙරෙහි කිසියම් සැකයක් නොපැවතීම නිසා මෙම ජාවාරමට ඉඩකඩ ලැබී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>09</day>
    </date>
    <link>http://www.dinamina.lk/2013/05/09/_art.asp?fn=r1305096</link>
    <topic>දූ දරු පිහිට අහිමිවීමෙන්හොරණ යතුරු සිල්වා අද මහමඟ</topic>
    <author>හොරණ මධ්‍යම විශේෂචන්ද්‍රා ශ්‍රී පෙරේරා</author>
    <content>වසර 48ක් පුරා හොරණ නගරය කේන්ද්‍ර කර ගනිමින් යතුරු කැපීමේ ව්‍යාපාරයක නියලුණු යතුරු සිල්වා නමින් ප්‍රසිද්ධ අරුවාතොට, උඩුවර පදිංචි සිවුදරු පියකු වන කේ. වයිමන් සිල්වා මහතා රෝගාතුරවෙමින් දරුමල්ලන්ගේ නොසැලකිල්ල හේතුවෙන් නව අලුත් අවුරුදු උදාවත් සමඟ හොරණ නගරයේ යාචක වෘත්තියට පිවිස සිටී.අරුවාතොට, උඩුවර පදිංචිව සිටි කේ. වයිමන් සිල්වා දරුවන් හතර දෙනකුගේ පියකු වන අතර, දැනට 68 වන වියේ පසුවන්නෙකි.තම ජීවන වෘත්තිය දැනට වසර 48කට පෙර පදික වේදිකාවේ මනිබඩු විකිණීමෙන් අරඹා අනතුරුව යතුරු කැපීමේ කර්මාන්තයට යොමුවී ජීවිකාව ගත කළ තැනැත්තෙකි.වසර 68ක් වනවිට දූ දරු අඹුවගෙන් වෙන්ව තම පුරුදු තම කර්මාන්ත වෘත්තියේ නියලුණු සිල්වා, අනපේක්‍ෂිතව රෝගාතුරවීම හේතුවෙන්, හොරණ මූලික රෝහලට ඇතුළත්වී ටිකට් කපා නැවත ඔහුට එන්න හැකිවූයේ හොරණ නගරයේම පදික වේදිකාවට කාත් කවුරුවත් නැති යාචක වෘත්තියේද පත්වීම සමගිනි.“තාත්තේ මේ අලුත් අවුරුද්ද අපට කරදර කරන්න එපා. අපට අවුරුදු කන්න තියෙනවා. තාත්තා ඉන්න විදියට ඔහොම ඉන්න. අපට ලැජ්ජා කරන්න එපා” මේ ඒ දුවෙකුට දුන් දුරකතන පණිවිඩයක් වෙනුවෙන් ඇයගෙන් ලැබුණු පිළිතුරයි.“මගේ ගම අරුවාතොට, උඩුවර, නම කේ. වයිමන් සිල්වා, වයස අවුරුදු 68යි. හොරණ නගරයට මම ආවේ 1965දී. මණිබඩු වෙළඳාම් කරන්න, අවුරුදු 8ක් ඒක කළා. අවසාන කාලයේදී කොළඹ දී මට සන්දයියා නම් දෙමළ ජාතික බාස් කෙනෙක් හමුවුණා.ඔහු මට යතුරු කැපීම පුහුණු කළා. ඊට පසුව තමයි මම හොරණ නගරය මුල්කරගනිමින් මේ වෘත්තිය කළේ. බදාදාට මම පාදුක්ක පොළට යනවා. මුල් යුගයේ යතුරු කැපීම දන්න අය හිටියේ නැහැ. අදනම් පරිගණක තාක්‍ෂණය යොදල ඒ කාර්ය කරන ආයතන මහා පරිමාණයෙන් තියෙනවා. ඒ අයට ඒත් යතුරු කපොලු හදන්න බැහැ.මම දරුවන්ට ශාප කරන්නේ නැහැ. මම ඒ අයට ආශිර්වාද කරනවා. මේ මං ලබාඋපන් හැටි. මට පුරුද්දක් නැති වුණත් අද හිඟාකන්න සිද්ද වෙලා තියෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>09</day>
    </date>
    <link>http://www.dinamina.lk/2013/05/09/_art.asp?fn=r1305097</link>
    <topic>බස්නාහිර පළාතේහොඳම වැඩිහිටි බල මණ්ඩලයඉංගිරියේ</topic>
    <author>ඉංගිරිය සමූහ කුමාරි ගමගේ</author>
    <content>බස්නාහිර පළාතේ වැඩිහිටි බලමණ්ඩල අතරින් ඉංගිරිය වැඩිහිටි බලමණ්ඩලය හොඳම වැඩිහිටි බලමණ්ඩලය බවට තේරී පත්වී ඇත.ඒ වෙනුවන් උත්සවයක් ඉංගිරිය ශ්‍රී සුමනජෝති ප්‍රාථමික විද්‍යාල ශ්‍රවණාගාරයේදී පැවැත්විණි.මෙහිදී ඉංගිරිය ප්‍රාදේශීය වැඩිහිටි බලමණණ්ඩලයේ ක්‍රියාකාරීන් ඇගැයීම හා ඔවුන්ට උපහාර පිදීම සිදු කෙරිණි.මෙම අවස්ථාවට ප්‍රධාන ආරාධිතයන් වශයෙන් නියෝජ්‍ය ඇමැති නිර්මල කොතලාවල, සමාජසේවා පළාත් අධ්‍යක්ෂිකා අනුෂා ගෝකුල, බස්නාහිර පළාත් සභා මන්ත්‍රී ලලිත් වර්ණකුල මහත්වරු සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>09</day>
    </date>
    <link>http://www.dinamina.lk/2013/05/09/_art.asp?fn=r1305098</link>
    <topic>‘රන් අරුණ’ ව්‍යාපෘතිරැසක්</topic>
    <author>වාද්දුව සමූහ – එස්. ආර්. පියදාස</author>
    <content>ආර්ථික සංවර්ධන අමාත්‍යාංශය ‘රන් අරුණ’ ප්‍රාදේශීය වැඩසටහනින් වැඩිම ව්‍යාපෘති ප්‍රමාණයක් ලබාදී ඇත්තේ පානදුර ප්‍රාදේශීය ලේකම් කොට්ඨාසයට බව පසුගිය වසරේ එම ව්‍යාපෘති වාර්තාවේ පෙන්වා දී තිබේ. දිස්ත්‍රික්කය සඳහා ලබාදී ඇති එම ව්‍යාපෘති සංඛ්‍යාවෙන් ව්‍යාපෘති 17ක් පානදුර ප්‍රාදේශීය ලේකම් කොට්ඨාසයට ලබාදී ඇති අතර ඒ සඳහා රුපියල් 250,000,000/-ක මුදලක් අනුමත වී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>09</day>
    </date>
    <link>http://www.dinamina.lk/2013/05/09/_art.asp?fn=r1305099</link>
    <topic>යුද හමුදා පොදු සේවා බළකායේවාර්ෂික රැස්වීම 11දා</topic>
    <author>හෝමාගම සංචාරක – මංජුල හිරිපිටිය</author>
    <content>ශ්‍රී ලංකා යුද හමුදා පොදු සේවා බළකා රෙජිමේන්තු සංගමයේ 2013/2014 වාර්ෂික මහ සභා රැස්වීම මේ මස 11 වන දින පෙ.ව.9.30ට හෝමාගම පනාගොඩ පිහිටි පොදු සේවා රෙජිමේන්තු මධ්‍යස්ථාන දේශන ශාලාවේදී පැවැත්වේ.මෙහිදී 2013/2014 නව නිලධාරින් මණ්ඩලය පත්කර ගැනීම, සාමාජික හැඳුනුම්පත් ලබාදීම සිදුකරන බව සංගමයේ ලේකම් ශාන්තලාල් කංකානම්ගේ මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>09</day>
    </date>
    <link>http://www.dinamina.lk/2013/05/09/_art.asp?fn=s1305091</link>
    <topic>පාසල් මට්ටමින් ක්‍රීඩාව දියුණු කළ යුතුයි</topic>
    <author>ෆවුස් මොහොමඩ්</author>
    <content>මෙරට ක්‍රීඩා ක්ෂේත්‍රයේ වර්ධනයක් දැකීමට නම් පාසල් මට්ටමෙන් ක්‍රීඩාව දියුණු විය යුතු බව ක්‍රීඩා ඇමැති මහින්දානන්ද අලුත්ගමගේ මහතා ප්‍රකාශ කළේය. මෙරට පාසල්වල ප්‍රාථමික මට්ටමින් ක්‍රීඩාවට යොමුවන්නේ 5%ක ප්‍රතිශතයකින් යුත් පිරිසක් බවත්, ඔවුන් ඉහළ පන්තිවලට යාමේ දී ඒ ප්‍රතිශතය තවත් පහළ මට්ටමක පවතින බවත් අනාවරණය කළ ක්‍රීඩා ඇමැතිවරයා පාසල් දරුවන්ට ක්‍රීඩාව අනිවාර්ය කිරීම ලබන වස‍රේ සිට නිසි පිළිවෙලකින් යුතුව ක්‍රියාත්මක වනු ඇතැයි කීවේය.ශ්‍රී ලංකා සැහැල්ලු පන්දු ක්‍රිකට් සම්මේලනය මෙහෙයවන සමස්ත ලංකා බාලක බාලිකා ක්‍රිකට් තරගාවලිය සම්බන්ධව ඊයේ (8) සංචාරක මණ්ඩල ශ්‍රවනාගාරයේ පැවැති මාධ්‍ය හමුවේ දී ඇමැතිවරයා මේ බව සඳහන් කළේය.‘මෙරට සැහැල්ලු පන්දු ක්‍රිකට් ක්‍රීඩාවේ තිබුණු ලොකුම අඩුවක් තමයි පාසල් මට්ටමෙන් තරගාවලියක් නොතිබීම. අපේ ක්‍රීඩා සංගම් බොහෝ ප්‍රමාණයකට පාසල් තරග තිබෙනවා.යම්කිසි ක්‍රීඩාවක් පාසල් මට්ටමෙන් නොකෙරෙනවානම් ඒ ක්‍රීඩාවට ඉදිරියට යාම අසීරුයි. එවැනි තත්ත්වයක සැහැල්ලු පන්දු ක්‍රිකට් සම්මේලනය මෙවැනි තරගාවලියක් සංවිධානය කිරීමට ඉදිරිපත්වීම ගැන මම සතුටු වෙනවා.’ මෙරට ක්‍රීඩා සංස්කෘතියක් ගොඩනැගීමේ ඉලක්කය සපුරා ගැනීමට පාසල් මට්ටමෙන් මෙවැනි තරගාවලි සංවිධානය කිරීමේ වැදගත්කම ද ඇමැතිවරයා පෙන්වා දුන්නේය.‘ක්‍රීඩාවේ සංවර්ධනයට අපි ව්‍යාපෘති ගණනාවක්ම ක්‍රියාත්මක කරලා තිබෙනවා. අපේ අරමුණ මේ ර‍ටේ තිබෙන ග්‍රාමසේවක වසම් 14193කටම වොලිබෝල් ක්‍රීඩා පිටි සකස් කිරීමයි. ඒ වගේම දීපව්‍යාප්ත නෙට්බොල් ක්‍රීඩා පිටි සකස් කිරීමටත් අදහස් කරලයි තියෙන්නේ.’ අලුත්ගමගේ මහතා පැවැසීය.සමස්ත ලංකා බාලක බාලිකා සැහැල්ලු පන්දු ක්‍රිකට් තරගාවලියේ පළමු පියවර ලබන ජූනි මාසයේ 6,7 සහ 8තෙදින කෑගල්ල දිස්ත්‍රික්කයේ දී පැවැත්වීමට නියමිතය. අවුරුදු 15න් ඉහළ හා අවුරුදු 19න් පහළ බාලක බාලිකාවන්ට සහභාගිවිය හැකි මේ තරගාවලිය පැවැත‍්වෙන්නේ ඩ්‍රීම්රොන් කුසලානය සඳහාය.ඩ්‍රීම්රොන් ලංකා පුද්ගලික සමාගම විසින් තරගාවලියට අනුග්‍රාහකත්වය සපයනු ලබයි. රජයේ පාසල් මෙන්ම ජාත්‍යන්තර පාසල්වල ක්‍රිකට් කණ්ඩායම්වලට ද විවෘත මේ තරගාවලියට අයැදුම් පත් බාර ගැනීම මේ මස27වැනිදා අවසන් වේ.සැහැල්ලු පන්දු ක්‍රිකට් සම්මේලනයේ සභාපති නියෝජ්‍ය සෞඛ්‍ය ඇමැති ලලිත් දිසානායක, එම සම්මේලනයේ ලේකම් ලුතිනන් කර්නල් එච්.ඩී.රවීන්ද්‍ර, ප්‍රධාන ක්‍රිකට් විධායක ආර්.කුමාරනායක, ඩ්‍රීම්රොන් ලංකා පුද්ගලික සමාගමේ කලමනාකාර අධ්‍යක්ෂ ආචාර්ය ප්‍රියංක පෙරේරා, එම සමාගමේ අධ්‍යක්ෂ දීපාල් නෙල්සන් මහත්වරුන් ද මේ මාධ්‍ය හමුවට එක්වී සිටියහ‍‍‍..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>09</day>
    </date>
    <link>http://www.dinamina.lk/2013/05/09/_art.asp?fn=s13050911</link>
    <topic>ශ්‍රී ලංකාවට රන් පදක්කම් 2ක් රිදී එකක් හා ලෝකඩ පදක්කමක්</topic>
    <author>සහය දිවීමේ ක්‍රීඩකයෝ ගඟට ඉනි කපති</author>
    <content>ආසියානු ග්‍රොන් ප්‍රී දෙවැනි අදියරේදී ශ්‍රී ලංකාවට රන් පදක්කම් දෙකක් රිදී පදක්කමක් හා ලෝකඩ පදක්කමක් හිමි වෙයි. ඊයේ චොන්බූරි විශ්ව විද්‍යාලයීය ක්‍රීඩාංගණයේදී නදිකා ලක්මාලී පළමු අදියරේදී මෙන්ම හෙල්ල විසිකිරීමේ ඉසව්වෙන් තවත් රන් පදක්කමක් දිනාගත්තාය.මීටර් 800 කාන්තා තරගයේදී ඩබ්ලිව්.කේ.එල්.ඒ.නිමාලී ශ්‍රී ලංකාව රනින් බැබලවීමට සමත් වූ අතර මීටර් 400 රිදී පදක්කම කසුන් කල්හාර සෙනෙවිරත්න හා මීටර් 800 ලෝකඩ පදක්කම ශානිකා සමන්මලී සතුකර ගත්හ.මීටර් 100×4 සහය දිවීමේ තරගයේදී බලාපොරොත්තු සුන් කරමින් පළමු යෂ්ඨි හුවමාරුවේදීම අසාර්ථක වූ ශ්‍රී ලංකා ක්‍රීඩකයෝ තරගයෙන් ඉවතට විසි වූහ. ඒ.සී නදීෂාන් හොද ආරම්භයක් ගෙන මොහොමඩ් සෆ්රාන්ට යෂ්ඨිය භාරදුන්නද ඔහු මීටර් 10ක් පමණ දුවයද්දී යෂ්ඨිය අතහැර දැමීමෙන් සියල්ල නිමාවට පත්විය.මේ හේතුව නිසා ඉතිරි අදියර දෙකේ බලා සිටි හසාන් හසරංග හා ෂෙහාන් අඹේපිටිය කම්පාවට පත්වෙමින් ඉවතට ගියහ. ග්‍රොන් ප්‍රී තරගාවලියේ යෂ්ඨි හුවමාරුවේ දුර්වලතාවක් දුටු එකම සහය දිවීමේ කණ්ඩායම ශ්‍රී ලංකාව වීමද කැපී පෙනුණි. සහය දිවීමේ තරගයට වඩාත් හොදින් සූදානම් වීමේ අපේක්ෂාවෙන් මීටර් 100 තරගයෙන්ද ශ්‍රී ලංකා ක්‍රීඩකයන් ඉවත් විය.පළමු අදියරේදී මීටර් 400 ඉසව්වේ රිදී පදක්කම දිනූ චන්ද්‍රිකා සුභාෂිණී තදබල අසනීප තත්ත්වයක් හේතුවෙන් ඊයේ දෙවැනි අදියරට එක් නොවීම ශ්‍රී ලංකාවට තවත් පදක්කමක් අහිමි වීමට හේතුවකි. ඇය කොළඹදී පැවැත්වෙන තෙවැනි අදියරට සහභාගීවීමේ අපේක්ෂාවෙන් පසුවෙයි.රන් පදක්කම දිනූ නදිකා ලක්මාලී මීටර් 55.99ක දක්ෂතාවක් ඊයේ පෙන්නුම් කළ අතර දින තුනකට කලින් පැවැති පළමු අදියරේදී ඇය මීටර් 56.83ක් හෙල්ල විසි කළාය. පළමු අදියරේදී විනාඩි 2:10.12කින් 6වැනි ස්ථානයට පත්වූ ඩබ්ලිව්.කේ.එල්.ඒ.නිමාලී මෙවර රන් පදක්කම දිනා ප්‍රගතියක් පෙන්නුම් කළේ මීටර් 400 විනාඩි 2:07.08 කින් නිම කරමිණි.ඇය සමග එම තරගයට එක්වූ ශානිකා සමන්මලී ලෝකඩ පදක්කම විනාඩි 2:07.53කින් දිනාගත් අතර ඇය පළමු අදියරේදී විනාඩී 2:08.78ක් ලෙස පස්වැනි ස්ථානයේ සිටියාය.පොළොන්නරුව විජයරාජ මහා විද්‍යාලයෙන් මලල ක්‍රීඩාවට අවතීර්ණවී ජාත්‍යන්තර තරගයකදී හොදම දක්ෂතාව දැක්වූ කසුන් කල්හාර සෙනෙවිරත්න මීටර් 400 තරගය තත්පර 47.14කින් නිමකර රිදී පදක්කම දිනාගත් අතර ඔහු පළමු අදියරේදී තත්පර 47.18කින් ලෝකඩ පදක්කම දිනා ගත්තේය. ඊයේ මේ ඉසව්වේ රන් පදක්කම දිනූ ඉන්දියාවේ අරොකායි රජීව් තත්පර 46.54ක කාලයක් සටහන් කළේය.අනෙක් පිරිමි තරග ඉසව්වලදී හෙල්ල විසි කිරීමෙන් සචිත් මධුරංග මීටර් 73.52කින් 5වැනි ස්ථානයට, වරුණ ලක්ෂාන් මීටර් 65.62කින් 9වැනි ස්ථානයට හා තුම් පිම්ම එරංග දිනේෂ් මීටර් 15.79කින් 5වැනි ස්ථානයට හා අයි.ඩී.එස්.එස්.ජයසිංහ මීටර් 15.47කින් 7වැනි ස්ථානයට පත්වූහ. උස පැනීමේ තරගයට ක්‍රීඩකයන් 13ක් ඉදිරිපත්වූ අතර එහි රන් පදක්කම මීටර් 2.18කින් ඉන්දියාවේ තෝමස් ජිටීන් දිනාගනිද්දී ශ්‍රී ලංකාවේ ඩී.එම්.එම්.දිසානායක මීටර් 2.10කින් 10වැනි ස්ථානයට පත්විය.කාන්තා දුර පැනීමෙන් එල්.ඩී.ඩී.ඊ.රත්නසිරි මීටර් 5.72කින් 5වැනි ස්ථානයට, උස පැනීමෙන් ප්‍රියංගිකා මධුමන්ති මීටර් 1.79කින් 6වැනි ස්ථානයට හා තරංගා විනෝදනී මීටර් 1.70කින් 7වැනි ස්ථානයට පත්වූහ.මීටර් 100 කාන්තා තරගයේදී ජානි චතුරාංගනීද සිල්වා (තත් 12.17) ක්‍රීඩිකාවන් 18ක් අතුරින් 7වැනි ස්ථානයට පත් වූවාය. සුජානී බුද්ධිකා තත්පර 12.36කින් 13වැනි ස්ථානයට පත්වූ අතර වසර අටක් පළමු තැන සිටි උස්බෙකිස්ථානයේ ගුසෙල් කුබියේවා(තත් 11.75) පළමු අදියරේදී මෙන්ම පරදවා එහි රන් පදක්කම කසකස්තානයේ සියබිකින්වා වික්ටෝරියා තත්පර 11.69කින් දිනා ගත්තාය.පළමු අදියරේදී මීටර් 5000 ඉසව්වේන් ලෝකඩ පදක්කම දිනාගත් ඩී.එල්.සමරජීව ඊයේ මීටර් 3000 තරගයට එක්වී විනාඩි 8:28.70කින් 5 වැනි ස්ථානයට පත් විය. උස පැනීමේ තරගයට එක්වූ ක්‍රීඩකයන් 13ක් අතුරින් ශ්‍රී ලංකාවේ ඩී.එම්.එම්.දිසානායක මීටර් 2.10කින් 10වැනි ස්ථානයට පත්විය. රන් පදක්කම දිනූ ඉන්දියාවේ තෝමස් ජිටින්ගේ දක්ෂතාව වූයේ මීටර් 2.21කි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>09</day>
    </date>
    <link>http://www.dinamina.lk/2013/05/09/_art.asp?fn=s1305092</link>
    <topic>සචින් මුම්බායි ඉදිරියට ගෙනෙයි</topic>
    <author/>
    <content>ඉන්දීය ප්‍රිමියර් ලීග් තරගාවලියේ මුම්බායි හිදී පැවැති 53වැනි තරගයෙන් කල්කටා නයිට් රයිඩර්ස් පිල ලකුණු 65කින් පරාජය කළ මුම්බායි ඉන්දියන්ස් පිල ප්‍රසාද ලකුණු සටහනේ දෙවැනි ස්ථානය දක්වා ඉදිරියට පැමිණියේය.කාසියේ වාසිය දිනා පළමුව පන්දුවට පහරදුන් මුම්බායි පිල ඕවර 20 අවසානයේ කඩුලු 6කට ලකුණු 170ක් රැස් කළේය. වේගවත් පිතිහරඹයක නිතර වෙමින් පන්දු 28කදී හතරේ පහර 8ක් සමගින් ලකුණු 48ක් රැස්කළ සචින් ටෙන්ඩුල්කාර් තරගයේ වීරයා ලෙස නම්‍ කෙරිණි. ඩිවේන් ස්මිත් ලකුණු 47ක් ලබාගත්තේය‍.පිළිතුරු ඉනිම ක්‍රීඩා කළ කල්කටා පිලට සියල්ලන් දැවී ලබාගත හැකිවුයේ ලකුණු 105ක් පමණි. ජාක් කාලිස් වාර්තා කළ ලකුණු 24 ඉනිමේ වැඩිම ලකුණු ලෙස සටහන් වු අතර හර්බජන සිං කඩුලු 3ක් දවාලීය.මුම්බායි ඉන්දියන්ස්- 170/6යි. (ඕවර 20) සචින් ටෙන්ඩුල්කාර් 48, ඩිවේන් ස්මිත් 47 (රයන් මැක්ලරන් 60/2)කල්කටා නයිට් රයිඩර්ස්-105 සියල්ලන් දැවී (ඕවර 18.2) ජාක් කාලිස් 24 (හර්බජන් සිං 27/3)දිල්ලි පිල 9වැනි පරාජයත් ලබයිරාජස්ථාන් රෝයල් පිල කඩුලු 9ක විශිෂ්ට ජයක් වාර්තා කරමින් මහේල ජයවර්ධනගේ නායකත්වයෙන් යුත් දිල්ලි ඩෙයාර් ඩෙවිල්ස් පිලට මෙවර තරගාවලියේ ලද 9වැනි පරාජය අත්කර දුන්නේය.ලකුණු 155ක ජයග්‍රාහී ඉලක්කයක් හඹාගිය රෝයල් ක්‍රීඩකයෝ ඕවර 17.5කදී එක් කඩුල්ලක් පමණක් දැවී ජයග්‍රහණය වාර්තා කළේය. රාහුල් දාවිඩ් සමගින් ඉනිම ඇරඹු අජින්කා රහනේ පළමු කඩුල්ලට ලකුණු 108ක් එක් කළේය.රාහුල් දාවිඩ් ලකුණු 53කට දැවී ගිය අතර ර‍හනේ නොදැවී ලකුණු 63ක් වාර්තා කළාය.ඊට පන්දු 45කදී හතරේ පහර 5ක් සහ එක් හයේ පහරක් ඇතුළත් විය. ‍ෂේන් වොට්සන් පන්දු 14කින් නොදැවී ලකුණු 28ක් රැස් කළේය. පළමුව ලකුණු රැස්කළ දිල්ලි පිල කඩුලු 4කට ලකුණු 154ක් ලබාගත් අතර බෙන් රොරර් නොදැවී ලකුණු 64ක් සහ නායක මහේල ජයවර්ධන පන්දු 31කදී ලකුණු 34ක් වාර්තා කළේය.රෝයල් පිල ප්‍රසාද ලකුණු සටහනේ තෙවැනි ස්ථානයේ පසුවෙති. තරග‍යේ වීරයා ලෙස අජින්කා රහනේ නම් කෙරිණි.දිල්ලි-154/4යි. (ඕවර 20) බෙන් රෝරර් ‍නොදැවී 64, මහේල ජයවර්ධන 34‍රාජස්ථාන්-155/1යි. (ඕවර 17.5) අජින්කා රහනේ ‍නොදැවී 63, රාහුල් දාවිඩ් 53, ෂේන් වොට්සන් ‍නොදැවී 28.</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>09</day>
    </date>
    <link>http://www.dinamina.lk/2013/05/09/_art.asp?fn=s1305093</link>
    <topic>රත්නපුර දිස්ත්‍රික් කාන්තා සැහැල්ලු පන්දු ක්‍රිකට් 11දා</topic>
    <author/>
    <content>ශ්‍රී ලංකා සැහැල්ලු පන්දු ක්‍රිකට් සම්මේලනය මෙහෙයවන රත්නපුර දිස්ත්‍රික් අන්තර් සමාජ කාන්තා ක්‍රික‍ට් තරගාවලිය මේ මස 11දා පෙරවරු 8.00ට රත්නපුර සීවලී ක්‍රීඩාංගණයේ දී ආරම්භ කෙරේ. අයැදුම්පත් බාර ගැනීම අදින් (9) අවසන් වේ.මේ සඳහා සහභාගි වන කණ්ඩායම් රත්නපුර දිස්ත්‍රික් සැහැල්ලු පන්දු ක්‍රිකට් සංවිධායක ආර්.කේ.කරුණාරත්න මහතා (දුරකතන අංක – 0778273675) මගින් අයැදුම් කළ හැකිය. තරගාවලියේ ශූරියන්ට අකිල සාලිය එල්ලාවල අභියෝගතා කුසලානය සමග මුදලින් රුපියල් 15000ක් ද, අනුශූරියන්ට රුපියල් 10000ක් ද සමග සහතික පත් පිරිනැමෙන බව සංවිධායක මණ්ඩලය දන්වා සිටියි.සමස්ත ලංකා තරගමාලාවට සහභාගි වන කණ්ඩායම් ආර්. කුමාරනායක මහතා (දුරකතන අංක – 0714467108 හෝ 0770465120) මගින් අයැදුම් පත් ලබා ගත හැකිය.රත්නපුර දිස්ත්‍රික් සැහැල්ලු පන්දු ක්‍රිකට් සංගමයේ සභාපති, සබරගමුව පළාත් සභා මන්ත්‍රී අකිල සාලිය එල්ලාවල මහතාගේ ආරාධනයෙන් රාජ්‍ය පරිපාලන ස්වදේශ කටයුතු අමාත්‍ය හා රත්නපුර දිස්ත්‍රික් සැහැල්ලු පන්දු ක්‍රිකට් සංගමයේ ප්‍රධාන අනුශාසක ජෝන් සෙනෙවිරත්න මහතා හා ශ්‍රී ලංකා සැහැල්ලු පන්දු ක්‍රිකට් සම්මේලනයේ සභාපති සෞඛ්‍ය නියෝජ්‍ය ඇමැති ලලිත් දිසානායක මහත්වරුන් රත්නපුර දිස්ත්‍රික් කාන්තා සැහැල්ලු පන්දු ක්‍රිකට් තරගාවලියේ ජය සංකේත ප්‍රදානෝත්සවයේ ප්‍රධාන ආරාධිතයන් ලෙස සහභාගි වීමට නියමිතය.මේ අවස්ථාවට එම සම්මේලනයේ ප්‍රධාන ලේකම් ලුතිනන් කර්නල් එච්.ඩී.එල්.රවීන්ද්‍ර, ආර්.කුමාරනායක, තරගාවලි කමිටු සභාපති එච්.ජී.එල්.ඉන්ද්‍රජිත් මහත්වරු ද සහභාගි වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>09</day>
    </date>
    <link>http://www.dinamina.lk/2013/05/09/_art.asp?fn=s1305094</link>
    <topic>මාතර පිහිනුම් තරගාවලියශූරතා දකුණ ජල ක්‍රීඩා සමාජයට</topic>
    <author>මාතර ක්‍රීඩා ප්‍රියාන් ද සිල්වා</author>
    <content>දකුණ ජල ක්‍රීඩා සමාජය සහ මාතර පොලීසියේ ජිවිතාරක්ෂක ඒකකය එක්ව දෙවන වරටත් සංවිධානය කළ පාසල් සඳහා විවෘත කිලෝමීටර එක මුහුදු පිහිනුම් තරගාවලියේ වැඩි දස්කම් පෙන්වීමට දකුණ ජල ක්‍රීඩා සමාජය නියෝජනය කළ ක්‍රීඩක ක්‍රීඩිකාවන් සමත්විය.තරගාවලියේ බාලක මුල් ස්ථාන තුන සහ බාලිකා මුල් ස්ථාන දෙක දකුණ ජල ක්‍රීඩා සමාජයට හිමිවිය. එහි බාලක ශූරතාව ප්‍රදීප් සංජය දිනාගත් අතර බාලිකා ශූරතාව මධුෂි හංසිකා විසින් හිමිකර ගත්තේය.පසුගිය වසරේ පැවැති තරගාවලියේ බාලක මුල් ස්ථාන තුන දිනාගත් ක්‍රීඩකයන් තිදෙනාම මෙවරද එම පිළිවෙළට ජයග්‍රහණ වාර්තා කළහ.ගියවර බාලිකා ශූරතාව හිමිකරගත් අපේක්ෂා කළුපහන දෙවන ස්ථානයට පත්කරමින් පසුගිය වසරේ දෙවැනියා වු මධුෂි හංසිකා මෙවර ශූරිය බවට පත්වීම විශේෂ සිදුවීමකි.තරගාවලියේ ශූරතාවන් මෙසේය.බාලක-1.ප්‍රදීප් සංජය, 2.සංජීව සම්පත්, 3.ඉසුරු සම්පත් (දකුණ ජල ක්‍රීඩා සමාජය)බාලික-1.මධුෂි හංසිකා, 2.අපේක්ෂා කළුපහන, (දකුණ ජල ක්‍රීඩා සමාජය) 3.විහඟ දුල්මිණි (සුජාතා බාලිකා විදුහල).</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>09</day>
    </date>
    <link>http://www.dinamina.lk/2013/05/09/_art.asp?fn=s1305095</link>
    <topic>සර්වේශස් විලෝස් පරදවයි</topic>
    <author>ප්‍රියාන් ද සිල්වා මාතර ක්‍රීඩා</author>
    <content>ගිහාන් නිම්සර හා රුචිර ජයතුංග පස්වැනි කඩුල්ල සඳහා ගොඩනැගු ලකුණු සියයක සබඳතාව හේතුවෙන් සංචාරක නවසීලන්ත විලෝස් ක්‍රිකට් සමාජ යොවුන් පිලටඑරෙහිව කඩුලු හයක ජයක් හිමිකර ගැනීමට මාතර සාන්ත සර්වේශස් විදුහල් පිල සමත්විය.ලකුණු 190ක ජයග්‍රාහී ඉලක්කය ඕවර 30.5කදී කඩුලු 4ක් පමණක් දැවීතිබියදී සපුරාලීමට සර්වේශස් ක්‍රීඩකයෝ සමත්වුහ. නායක ගිහාන් නිම්සර පන්දු ක74කදී හත‍රේ පහර දහතුනක් සමගින් නොදැවී ලකුණු 79ක් සහ රුචිර රණතුංග නොදැවී ලකුණු 57ක් රැස් කළහ. ඊට පන්දු 43කදී හතරේ පහර හයක් සහ හයේ පහර තුනක් ඇතුළත් විය.මාතර උයන්වත්ත පිටියේදී පසුගියදා පැවැති තරගයේ පළමුව පන්දුවට පහරදුන් විලෝස් පිල කඩුලු 8ක් දැවී රැස්කරගත හැකි වුයේ ලකුණු 189ක පමණි.විලෝස් පිල-189/8. (ඕවර 50) හේඩන් ‍චේ 31 (ගිහාන් නිම්සර 24/2, ලහිරු කෝකිල 25/2)විලෝස් පිළට ලකුණු 40ක ජයක්මාතර දිස්ත්‍රික් අවුරුදු 19න් පහළ ක්‍රිකට් පිල ලකුණු 40කින් පරාජය කිරීමට විලෝස් පිල සමත්විය. මාතර උයන්වත්ත පිටියේම පැවැති තරගයේදී පළමුවෙන් පන්දුවට පහරදුන් විලෝස් පිල ලකුණු 135ක් ලබාගත්තේය.මුළු ලකුණු 78‍දී කඩුලු 8ක් දැවී අසීරු තත්ත්වයක සිටි විලෝස් පිල ලකුණු 135ක් දක්වා ගෙන යෑමට නව වැනි කඩුල්ල සඳහා එක්වු ජොශ් ක්ලාක්සන් සහ හෙන්රි ෆිප්ලි සමත්විය.ලසිදු නිම්සර සහ හශාන් විමර්ශන කඩුලු තුන බැගින් දවාලීය. පිළිතුරු ඉනිම ක්‍රීඩා කළ මාතර කණ්ඩායම ලකුණු 95කට දැවී ගියේය. ජොශ් ෆිනි සහ ජොශ් ක්ලාක්සන් කඩුලු තුන බැගින් බිඳ හෙලීය.විලෝස් පිල-135 (ඕවර 38.4) ජොශ් ක්ලාක්සන් 27 (ලසිඳු නිම්සර 20/3, හෂාන් විමර්ෂණ 30/3)මාතර යොවුන් පිල-95 (ඕවර 27.2) ජයංගද සිල්වා 36 (‍ජොශ් ෆිනි 15/3, ජොශ් ක්ලාක්සන් 29/3).</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>09</day>
    </date>
    <link>http://www.dinamina.lk/2013/05/09/_art.asp?fn=s1305096</link>
    <topic>ස්ලාස් වෙනුවට අතුරු කමිටුවක්</topic>
    <author>ෆවුස් මොහොමඩ්</author>
    <content>ශ්‍රී ලංකා ඔටෝමොබයිල් සංගමය (SLAS)වෙනුවට පස් දෙනකුගෙන් සමන්විත අතුරු පාලක කමිටුවක් පත්කිරීමට ක්‍රීඩා ඇමැති මහින්දානන්ද අලුත්ගමගේ මහතා පියවර ගෙන තිබේ. එම සංගමයේ පසුගියදා පැවැති නිලවරණය ක්‍රීඩා පනත උල්ලංඝනය කරමින් පැවැත්වූ බවට කරුණු අනාවරණය වීමේ හේතුවෙන් ඇමැතිවරයා මේ තීරණයට එළැඹී ඇත.නවාස් ෆවුසි මහතා සභාපති ලෙස කටයුතු කරන මේ කමිටුවේ ලේකම්වරයා ලෙස චූලා රත්වත්ත මහතා පත්කර තිබේ. පුබුදු වික්‍රම, සුරේන් කුක් සහ ඒ.ඒ.ජයතිස්ස කමිටුවේ සෙසු සාමාජිකයන් වෙති.ස්ලාස් සංගමයේ නිලවරණයෙන් පත්වූ නව නිලධාරී මණ්ඩලය නීත්‍යානුකූල නොවන බව ඒ සම්බන්ධව සොයා බැලූ ක්‍රීඩා අධ්‍යක්ෂ ජෙනරාල් රංජනී ජයකොඩි මහත්මියගේ ප්‍රධානත්වයෙන් යුත් පරික්ෂණ කමිටුව තීරණය කිරීමෙන් පසුව ක්‍රීඩා ඇමැතිවරයා පසුගියදා එම සංගමය විසුරුවා හැරියේය.මෙරට මෝටර් රථ ධාවන තරග ක්ෂේත්‍රයේ මවු සංගමය වන ශ්‍රී ලංකා ඔටෝමොබයිල් ක්‍රීඩා සංගමයේ ( SLAS)නිලවරණයේ දී යම්කිසි නීතිවිරෝධී පත්වීමක් සිදුවී ඇත්නම් ඊට එරෙහිව කටයුතු කරන බවත්, ක්‍රීඩා අමාත්‍යංශයේ නීතිරීති උල්ලංඝනය වන පරිදි යම්කිසි පුද්ගලයන් තනතුරුවලට පත්වී ඇත්නම් ඒ සම්බන්ධව පියවර ගන්නා බවත් ක්‍රීඩා ඇමැති මහින්දානන්ද අලුත්ගමගේ මහතා මීට පෙර ද ප්‍රකාශ කර තිබිණි.ස්ලාස් සංගමයේ නිලවරණයේ විනිවිදභාවය සම්බන්ධව එම සංගමයේ ඇතැම් සාමාජික සංගම්වල නිලධාරීන් අතර සැකයක් මතුවී තිබූ අතර මෝටර් රථ ධාවන තරග ක්ෂේත්‍රයේ නිරතවන ක්‍රිඩකයන් තනතුරු සඳහා ඉදිරිපත්වී ඇතැයි ද ‍චෝදනා එල්ල වී තිබිණ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>09</day>
    </date>
    <link>http://www.dinamina.lk/2013/05/09/_art.asp?fn=s1305097</link>
    <topic>මාතලේ අධ්‍යාපන කලාප ක්‍රීඩා උළෙල දක්ෂතම ක්‍රීඩකයා නදුල-ක්‍රීඩිකාව මේධානී</topic>
    <author>අ‍සෝක හිඳගොඩ මාතලේ දිසා විශේෂ</author>
    <content>මාතලේ අධ්‍යාපන කලාප අන්තර් පාසල් මලල ක්‍රීඩා තරගාවලියේ දක්ෂතම මලල ක්‍රීඩකයා ලෙස සාන්ත තෝමස් ජාතික පාසලේ වයි.ජී.නදුල දර්ශනත්, දක්ෂතම ක්‍රීඩිකාව ලෙස ශ්‍රී සංඝමිත්තා බාලිකා ජාතික පාසලේ මේධානී මල්කා ජයත්‍රී වික්‍රමනායකත් සම්මාන දිනා ගත්තේය.බර්නාඩ් අලුවිහාරේ ක්‍රීඩාංගණයේදී පසුගියදා පැවැති තරගාවලියේ සමස්ත බාලක ශූරතාව ලකුණු 245ක් ලබාගත් සාන්ත තෝමස් ජාතික පාසල දිනාගත් අතර බාලිකා ශූරතාව ශ්‍රී සංඝමිත්තා බාලිකා ජාතික පාසලට (ලකුණු 190) හිමිවිය.මේ ක්‍රීඩා උළෙලේ සමස්ත බාලක සහ බාලිකා ශූරතාවන් මෙම විදුහල් දෙක විසින් අඛණ්ඩව දිනා ගැනීම විශේෂ සිදුවීමකි.තරගාවලියේ සමාරම්භක උත්සවය අධ්‍යාපන නියෝජ්‍ය ඇමැති නන්දිමිත්‍ර ඒකනායක මහතාගේ ප්‍රධානත්වයෙන් පැවැති අතර ජය සංකේත ප්‍රදානය මාතලේ අධ්‍යාපන කලාප සහකාර අධ්‍යාපන අධ්‍යක්ෂ ධම්මික හේවාවසම් මහතාගේ ප්‍රධානත්වයෙන් පැවැත්විණි.තරගාවලියේ දක්ෂතම ක්‍රීඩක ක්‍රීඩිකාවන් මෙසේය.අවුරුදු 15න් පහළ-බාලක-කාවින් ධනංජය බණ්ඩාර ඒකනායක (බුද්ධගෝෂ ම.වි/යගුලිය මී.9.55), බාලික-ජී.රක්ෂිකා (ක්‍රිස්තු දේව /මී 100 තත්.14.3, මී.200 තත්.29.9),අවු.17න් පහළ බාලක-කේ.ඩී.එස්.අරවින්ද (සා.තෝමස් /මී.200 තත්.24.2), බාලිකා-නදීශානී අයේෂිකා උඩුවිල්ල(ක්‍රිස්තු දේව/මී.200 තත්.30.5)‍අවු.19න් පහළ බාලක-වයි.ජී.නදුල දර්ශන (සා.තෝමස්/මී.100 තත්.11.4), බාලිකා-මේධානි මල්කා ජයත්‍රී වික්‍රමනායක (ශ්‍රී සංඝමිත්තා බා./මී.100 තත්.12.9)අවු.21න් පහළ බාලක-අයි.යු.දන්දෙනිය (සා.තෝමස්/දුර මී.5.99) බාලිකා-දර්ශනී ගොඩලියද්ද (සාන්ත ‍තෝමස් බාලිකා/මී.100 තත්.14.2).</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>09</day>
    </date>
    <link>http://www.dinamina.lk/2013/05/09/_art.asp?fn=s1305098</link>
    <topic>යෞවන ක්‍රීඩා ප්‍රා.ලේ.කො.තරගනිසසල-සියපත් වැඩි දස්කම් දක්වති</topic>
    <author>තලාතුඔය විශේෂ පී.ඒ.කපුරුබණ්ඩාර ආරච්චි</author>
    <content>යෞවන කටයුතු හා නිපුනතා සංවර්ධන අමාත්‍යාංශයේ ජාතික තරුණ සේවා සභාව මෙහෙයවන ජාතික යෞවන ක්‍රීඩා උලෙළට සමගාමීව පාතහේවාහැට ප්‍රාදේශිය ලේකම් කොට්ඨාස කණ්ඩායම් තරග පසුගියදා තලාතුඔය මධ්‍ය විද්‍යාලයීය ක්‍රීඩාංගණයේදී පැවැත්විණි. පිරිමි තරගවලදී නිසසල යෞවන සමාජයත් කාන්තා තරගවලදී සියපත් යෞවන සමාජයත් වැඩි දස්කම් දැක්වීමට සමත්විය.තරගාවලියේ සමස්ත ප්‍රතිඵල මෙසේය.පිරිමි තරග-ක්‍රිකට් 1.නිසසල යෞවන සමාජය, 2.රුවන්තරු යෞ‍.ස, එල්ලේ-1.නිසසල යෞ‍.ස, 2.සියපත් යෞ.ස‍, වොලිබෝල්-1.අභිමාන යෞ.ස, 2.රුවන්තරු යෞ‍.සකාන්තා තරග- ක්‍රිකට්-1.සියපත් යෞ.ස, 2.චැලෙන්ජ් යෞ.ස, එල්ලේ-1.සියපත් යෞ.ස‍, 2.චැලෙන්ජ් යෞ.ස, වොලිබෝල්-1.සියපත් යෞ.ස, 2.වැලෙන්ජ් යෞ.ස, නෙට්බෝල්-1.හේවාහැට මධ්‍ය විද්‍යාලය, 2.චැලෙන්ජ් යෞ.ස..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>09</day>
    </date>
    <link>http://www.dinamina.lk/2013/05/09/_art.asp?fn=s1305099</link>
    <topic>හම්බන්තොට දිස්ත්‍රික් මලල ක්‍රීඩා හෙට</topic>
    <author>තංගල්ල විශේෂ කටුවන සමූහ</author>
    <content>දකුණු පළාත් ක්‍රීඩා අමාත්‍යාංශයේ සහ ක්‍රීඩා සංවර්ධන දෙපාර්තමේන්තුවේ අනුග්‍රහයෙන් හම්බන්තොට මලල ක්‍රීඩා උළෙල හෙට (10) උදේ 9.00ට බෙලිඅත්ත ඩී.ඒ.රාජපක්ෂ ක්‍රීඩාංගණයේදී ආරම්භ‍ වේ.කථානායක චමල් රාජපක්ෂ, පාර්ලිමේන්තු මන්ත්‍රී නාමල් රාජපක්ෂ, දකුණු පළාත් සභා සභාපති කේ.ඒ.සෝමවංශ යන මහත්වරුන් සමාරම්භක උළෙලට සහභාගිවීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>09</day>
    </date>
    <link>http://www.dinamina.lk/2013/05/09/_art.asp?fn=s13050910</link>
    <topic>අම්පාර දිස්ත්‍රික් කණ්ඩායම් 25ක් සහභාගිවූ සත් සාමාජික . . . .</topic>
    <author>ඡායාරූපය – අක්කරපත්තු විශේෂ මීරා ඉස්මායිල්</author>
    <content>අම්පාර දිස්ත්‍රික් කණ්ඩායම් 25ක් සහභාගිවූ සත් සාමාජික සැහැල්ලු පන්දු ක්‍රිකට් තරගාවලිය පසුගියදා අක්කරපත්තු පොදු ක්‍රීඩාංගණයේදී පැවැත්විණි. එහිදී අක්කරපත්තුවේ සොෆ්ට් ඇන්ඩ් හාර්ඩ් ක්‍රීඩා සමාජය පරදවා ශූරතාව හිමිකර ගැනීමට අඩ්ඩාලචේන සෝබර් ක්‍රීඩා සමාජය සමත්විය. ජයග්‍රාහී කණ්ඩායමට හිමි කුසලානය අක්කරපත්තුවේ මහනගර සභාවේ නගරාධිපති ඒ.අහමඩ් මහතා අතින් සෝබර් කණ්ඩායමේ නායකයාට පිරිනැමු අයුරු. තරගාවලියට අනුග්‍රහය දැක්වූ ස්ටෙප්ස් ආයතනයේ කළමනාකාර අධ්‍යක්ෂ පී.හාසිම් මහතා ද මෙහි සිටියි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>09</day>
    </date>
    <link>http://www.dinamina.lk/2013/05/09/_art.asp?fn=s13050912</link>
    <topic>ගුරුකුල පිල විලෝස් පරදවයි</topic>
    <author> ඩිල්වින් මෙන්ඩිස් - මොරටුව ක්‍රීඩා</author>
    <content>සංචාරක නවසීලන්ත විලෝස් ක්‍රිකට් සමාජ කණ්ඩායම සහ ගුරුකුල විදුහල් ක්‍රිකට් කණ්ඩායම අතර ‍කොළඹ මුවර්ස් පිටියේ පැවැති එක්දින තරගයෙන් කඩුලු 5ක ජයක් හිමිකර ගැනීමට ගුරුකුල විදුහල් පිල සමත්විය.පළමුව ලකුණු රැස්කළ විලෝස් පිල ලකුණු 121කට දැවී ගිය අතර ජයග්‍රහී ඉලක්කය කඩුලු 5ක් පමණක් දැවී ඕවර 25.4කදී සපුරාලීමට ගුරුකුල කණ්ඩායමට හැකිවිය.විලෝස් පිල-121 (ඕවර 43.2) ජැක් බෙයිල් 33 (ලහිරු චාමර 12/4, ජනිත් විජේසුරිය 23/3)ගුරුකුල-124/5 (ඕවර 25.4) සචිත් දිල්රංග නොදැවී 64 (ජෙරම් බෙන්ටන් 21/3).</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>09</day>
    </date>
    <link>http://www.dinamina.lk/2013/05/09/_art.asp?fn=s13050913</link>
    <topic>ජපන් වදෝකායි කරාටේ සම්මේලනය සංවිධානය කළ . . . .</topic>
    <author/>
    <content>ජපන් වදෝකායි කරාටේ සම්මේලනය සංවිධානය කළ ජාත්‍යන්තර කරාටේ තරගාවලියට සහභාගී වු ශ්‍රී ලංකා ප්‍රධාන උපදේශක ශිහාන් ජයසිරි පෙරේරා ඇතුළු පාසල් ක්‍රීඩක ක්‍රීඩිකාවන් සහ එම සම්මේලනයේ ශ්‍රී ලංකා භාරකරු සෙන්සේ සුගෙවුරා ඩයෙස්කා සහ ජපන් ක්‍රීඩක ක්‍රීඩිකාවන් සමූහ ඡායාරූපයකට පෙනි සිටි අයුරු..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>09</day>
    </date>
    <link>http://www.dinamina.lk/2013/05/09/_art.asp?fn=f1305091</link>
    <topic>විශ්වාසභංගයේ දේශපාලනය</topic>
    <author>රාම්</author>
    <content>එක්සත් ජාතික පක්ෂයේ සමහරු බලාපොරාත්තු වූයේ රිසානාගේ සිදුවීම හරහා ශ්‍රී ලංකා රජය හා සෞදි රජය අතර පවතින මිත්‍රත්වය බිඳ වැටෙයි කියලයි. එමඟින් මැද පෙරදිග කලාපය සමඟ ආණ්ඩුව ආරවුලක් ඇති කර ගනු ඇත යන්න ඔවුනගේ ප්‍රාර්ථනාව වී තිබෙන්නට ඇති.අපේ රටේ සමහර සංවිධාන ද ඊට රුකුල් දෙන අයුරින් නැත්නම් ගිනි අවුලුවන ස්වරූපයෙන් කටයුතු කළා. සාමාන්‍යයෙන් විපක්ෂයට ගිය විට මෙවන් සිදුවීම් හරහා හෝ ආණ්ඩුවට ඇති ජාත්‍යන්තර සහයෝගය නැති වේ යැයි කල්පනා කිරීම ස්වභාවිකයි. එමඟින් හෝ කාලකණ්ණි සතුටක් සම්ප්‍රදායික විපක්ෂයකට උරුම වූවක්.එදා අපට වැඩියෙන් ම විදේශ විනිමය ගෙන ආවේ තේ, රබර්, පොල් වැවිලි ක්ෂේත්‍රයෙන් මේ වන විට එම වෙළෙඳ භෝග ආර්ථිකය වෙනස් වෙලා. ඒ වෙනුවට විදේශ රැකියා ක්ෂේත්‍රය ඉස්මතු වෙලා. අද අපේ ප්‍රධානතම විදේශ විනිමය උල්පත වී තිබෙන්නේ විදේශ රැකියායි.1975 නොබැඳි ජාතීන්ගේ සමුළුවෙන් පසු ගොඩනැඟුණු මැද පෙරදිග මිත්‍රත්වය එම රටවල රැකියා අවස්ථා අපේ රටට විවෘත වීමට හේතුවක් වුණා. එදා මෙදා තුර මැදපෙරදිග මුස්ලිම් රටවල් හා ශ්‍රී ලංකාව අතර ගොඩ නැඟී තිබෙන සබැඳීයාව අපේ ශ්‍රමිකයාට එම රටවල රැකියා අවස්ථා සුලබ වීමට හේතුවක් වී තිබෙනවා. මේ අතර ශ්‍රී ලංකාවේ නිදහස් පක්ෂය නායකත්වය දරන ආණ්ඩු යුගවල මෙම මිත්‍රත්වය වඩාත් ම වර්ධනය වුණා. විශේෂයෙන් ම 2005න් පසු ජනාධිපති මහින්ද රාජපක්‍ෂ මහතා ආණ්ඩු බලය ලබා ගැනීමත් සමඟ ම, මේ මිත්‍රත්වය, හිතෛෂිභාවය පෙර නොවූ විරූ ආකාරයෙන් වර්ධනය වී තිබෙනවා.ශ්‍රමික ප්‍රජාවගේ සුබ සාධනයජනාධිපතිවරයා කාලාන්තරයක් තිස්සේ ම පලස්තීන ජනතාවගේ විමුක්තිය වෙනුවෙන් අවංකව ම පෙනී සිටීම මේ හිතෛෂිභාවයේ වර්ධනයට තවත් සුවිශේෂී හේතුවක්. මේ සියලු කාරණා මැදපෙරදිග රටවල අපේ ශ්‍රමිකයනට රැකියා අවස්ථා සුලභ වීමට හේතු වුණා.ජනාධිපති මහින්ද රාජපක්‍ෂ මේ රටේ කම්කරු ඇමැතිවරයා වශයෙන් සිටි සමයේ විදේශ රැකියා ක්ෂේත්‍රය අයත් වූයේ ඔහුගේ විෂය පථයට. එදා විදේශ රැකියා කාර්යාංශය මඟින් විදේශගත ශ්‍රමික ප්‍රජාවගේ සුබ සාධනය වෙනුවෙන් වැදගත් පියවර රැසක් ගැනීම මෙම ක්‍ෂේත්‍රයේ නියැළෙන පිරිසේ සුබසාධනයේ වර්ධනයට ද හේතු වී තිබෙනවා.වර්තමානයේ විදේශ රැකියා ක්ෂේත්‍රය සඳහා වෙන් වූ වෙන ම අමාත්‍යාංශයක් නිර්මාණය වන්නේ ද ජනාධිපති මහින්ද රාජපක්‍ෂ මහතාගේ ම අදහසකට අනුවයි. එමඟින් එතුමා මෙම ක්ෂේත්‍රය සුවිශේෂී රාජ්‍ය අවධානයකට යොමු කර තිබෙන බව පැහැදිලියි.මෙසේ මහින්ද චින්තනයට අනුව බිහි වන තනි විදේශ සේවා සුබ සාධන අමාත්‍යාංශයේ වගකීම පැවරෙන්නේ දක්ෂ තරුණ ඇමැතිවරයකුට. ඔහු නීතීඥ ඩිලාන් පෙරේරා යි. නව අමාත්‍යාංශයක් ස්ථාපිත වීමත් දක්ෂ තරුණ ඇමැතිවරයකු යටතට එය පත්වීමත් සමඟ ම මේ වන විට විදේශ රැකියා ක්ෂේත්‍රය අභිමානවත් සේවාවක් බවට පත්ව තිබෙනවා.රට විරුවෝඅද දවසේ අපේ රටට වැඩි ම විදේශ විනිමය පංගුව ගෙන එන්නේ විදේශ රැකියා ක්ෂේත්‍රයෙන්. එය 2012 වසර අවසන් වන විට රු. ද. ල.763,980ක දක්වා වාර්තා ගත වර්ධනයක් අත්පත් කර ගෙන අවසන්. මේ වසර අවසන් වන විට එම මුදල රු. ද.ල.700,000 ඉක්මවා ගනු ඇතැයි අනුමාන කරනවා. මේ නිසා විදේශ රැකියා ක්ෂේත්‍රයට රට ණය ගැතියි. එසේ ම විදේශගත ශ්‍රමිකයන් “රට විරුවන්” යන ගෞරවනීය නාමයෙන් ඔසවා තැබෙන්නේ ඩිලාන් පෙරේරා ඇමැතිවරයාගේ මඟ පෙන්වීම යටතේ වීම කුහකත්වයෙන් තොරව පිළිගත යුතු වෙනවා.ඒ සමඟ ම මැදපෙරදිග වැලිකතර මිරිකා රන් කහවනු ගෙනෙන අපේ ශ්‍රමික ජන ප්‍රජාව ඩුබායි මානසික ලාඩමින් මිදෙමින් සිටින්නේ මහින්ද රාජපක්‍ෂ රාජ්‍ය සමයේ ඩිලාන් පෙරේරා ඇමැතිවරයාගේ යුගයේ බව විපක්ෂයේ නොදන්නවා නොවේ.ඊට අවැසි වාමාංශික දේශපාලන දැක්ම ඩිලාන් සතුයි. ඊට හේතුව ඔහු සිය පියාගේ අඩිපාරේ යමින් චාම් මූලයකින් පැවත එන දේශපාලඥයෙක් වීම නිසායි. මේ යුගයේ රණවිරුවන් නිදහස් කර දුන් රටේ විවිධ විරුවන් බිහිවෙලා.සමහර කාඩ්බෝඩ් විරුවන් නැවත බඩ පිලුම් ගහන්නේ ජාතීන් උසිගන්වමින් පමණක් නොව, අපේ රටේ ජාතීන් අතර පවතින ඓතිහාසික මිත්‍රත්වය පවා පළුදු වන ආකාරයෙන්. ඩිලාන් පෙරේරා වැනි දේශපාලන චරිතයක් වැදගත් වන්නේ ඊට එරෙහිව හැමදාම ජාතීන් අතර සහෝදරත්වය වෙනුවෙන් පෙනී සිටීම නිසායි.ඔහු ජාතිවාදී රැල්ලක වුවද ඊට එරෙහි වන පටිසෝතගාමී චරිතයක්. විපක්ෂය විශ්වාසභංග යෝජනාවයකින් දඩයම් කිරීමට සූදානම් වන්නේ එවන් ප්‍රගතිශීලි චරිතයක්. නැතිනම් “ඩුබායි චරිත” ලෙස හංවඩු ගසා කොන්කර තැබූ මැද පෙරදිග ශ්‍රමිකයෝ “රට විරුවෝ” ලෙස ඔසවා තැබූ චරිතයක්.සාමාන්‍යයෙන් අපේ රටේ විදේශ රැකියා ක්ෂේත්‍රය ප්‍රශ්නවලින් තොර කලාපයක් නිර්මාණය කරන්නේ් නැහැ. එය අපට පමණක් පොදු වූවක් ද නොවෙයි. අපේ ශ්‍රමිකයනට හමුවන විදේශ රටවල හාම්පුතාලාගේ ප්‍රශ්නයක් නොමැති වුවත් යන ශ්‍රමිකයාගේ දුර්වලතා හා නොදැනුවත් භාවය හෝ අදාළ අයගේ ශ්‍රී ලාංකික ගෘහයේ අර්බුද නිසා ද ප්‍රශ්න ඇති විය හැකියි. අවසානයේ මේ සියල්ලට කර ගැසීමට සිදු වන්නේ එම රටවල අපේ තානාපති කාර්යාලවලට හා විදේශ රැකියා කාර්යංශයට.අපේ විදේශීය තානාපති කාර්යාලවලට වුව ද එම ශක්තිය ලැබෙන්නේ විදේශ රැකියා කාර්යාංශයේ අනුග්‍රහයෙන්. විවිධ ප්‍රශ්න ඇති කරගෙන අපේ තානාපති කාර්යාලවල නවාතැන් ගන්නා අය අවසානේ ගුවන් ටිකට් පත් ලබාදී දිවයිනට ගෙන්වා ගැනීමට සිදු වන්නේ විදේශ රැකියා කාර්යාංශයට. අමාත්‍ය ඩිලාන් පෙරේරාගේ යුගයේ මෙසේ ලැබෙන පැමිණිලිවලින් 95% ක් පමණ අදාළ වර්ෂය තුළම විසඳීමට සමත් වීම හොඳ ප්‍රගතියක්. ඊට අදාළ කළමනාකරණ හැකියාව එම කාර්යාංශය අත්පත් කර ගෙන සිටින්නේ අමාත්‍යවරයාගේ මඟ පෙන්වීම යටතේ වීම බැහැර කළ නොහැකි සත්‍යයක්.සමස්තයක් වශයෙන් ගත් කළ විදේශ ගත ශ්‍රමිකයන්ගෙන් ලැබෙන පැමිණිලිවල ප්‍රතිශතය 1%ක් තරම් වන බවයි දැන ගැනීමට තිබෙන්නේ. එහෙත් මැද පෙරදිග කලාපයෙන් ලැබෙන පැමිණිලිවල ප්‍රතිශතය එම කලාපයේ සේවය කරන සමස්ත ශ්‍රමික ප්‍රජාවෙන් 3%ක් පමණ වන බවයි වාර්තා වෙන්නේ. මේ පැමිණිලිවලින් ද 95%ක් විසඳනු ලබනවා යන්න හොඳ ප්‍රගතියක්.රිසානා නෆික්ගේ වැනි අවාසනාවන්ත සිදුවීම් හමුවන්නේ මේ අතරතුර. රිසානා සෞදියේ රැකියාවකට යවන්නේ රටේ පවතින සම්මත නීති රීති බිඳ හෙළමින්. අදාළ ඒජන්සි මෙහි දී මැදිහත් වන්නේ නීති විරෝධී ක්‍රියාවකට. නීති විරෝධීව විදේශගත වන සියල්ලන්ගේ ම ප්‍රශ්නයක් පැන නැගුණ වහාම දොස් පවරන්නේ විදේශ රැකියා කාර්යාංශයට.නැවත දිවයිනට ගෙන්වා ගැනීමට බලපෑම් කරන්නේ රජයට. ඩිලාන් පෙරේරා ඇමැතිවරයා විදේශ රැකියා සුබසාධන හා ප්‍රවර්ධන අමාත්‍යංශය භාර ගන්නා විටත් රිසානා වරදකරු කළ නඩු තීන්දුව පමණක් නොව අභියාචනාධිකරණයේ ද තීන්දුව දී අවසන්. ඇමැතිවරයාට ඉතිරි වී තිබුණේ සමාවක් ලබා ගැනීමට ආයාචනා කිරීම පමණයි. ඔහු එය නිවැරැදිව මෙන් ම ඵලදායී ලෙසම සිදු කළ බව පසුගිය දා ඔහුට එරෙහි ව විශ්වාස භංග යෝජනාව ගෙන ආ විපක්ෂ මන්ත්‍රීවරුන් නොදන්නවා නොවේ. ඊට එම රටේ නීතිය හරස්වීම අවාසනාවන්ත සිදු වීමක්. මේ සඳහා ජනාධිපති මහින්ද රාජපක්‍ෂ මහතා පවා සෞදි රජතුමා සමඟ අදහස් හුවමාරු කර ගත්තා.රිසානාගේ හිස ගසා දමන්නේ එම මානුෂිකවාදී සියලු ප්‍රශ්නයක් නොසලකා හරිමින්. මෙහි දි සෞදි රජයටත් කළ හැකි යමක් ඉතිරි වී තිබුණේ නැහැ. රිසානා මුස්ලිම් ජාතික තරුණියක් බව ඇගේ මරණ දඬුවම අනුමත කරන මැද පෙරදිග හාම්පුතුන් දැන ගන්නේ ඩිලාන් පෙරේරා අමාත්‍ය ධූරයට පත් වීමෙන් පසු අදාළ මවුපියන් හමුවීමට යැවූ නියෝජිත කණ්ඩායමක් මඟින්. දැන් මේ විශ්වාසභංග යෝජනාව ගෙන එන්නේ එම ඇමැතිවරයාට එරෙහිව වීම දේශපාලන බංකොලොත්කම ප්‍රදර්ශනය කිරීමක්.එක්සත් ජාතික පක්ෂයේ සමහරු බලාපොරාත්තු වූයේ රිසානාගේ සිදුවීම හරහා ශ්‍රී ලංකා රජය හා සෞදි රජය අතර පවතින මිත්‍රත්වය බිඳ වැටෙයි කියලයි. එමඟින් මැද පෙරදිග කලාපය සමඟ ආණ්ඩුව ආරවුලක් ඇති කර ගනු ඇත යන්න ඔවුනගේ ප්‍රාර්ථනාව වී තිබෙන්නට ඇති. අපේ රටේ සමහර සංවිධාන ද ඊට රුකුල් දෙන අයුරින් නැත්නම් ගිනි අවුලුවන ස්වරූපයෙන් කටයුතු කළා. සාමාන්‍යයෙන් විපක්ෂයට ගිය විට මෙවන් සිදුවීම් හරහා හෝ ආණ්ඩුවට ඇති ජාත්‍යන්තර සහයෝගය නැති වේ යැයි කල්පනා කිරීම ස්වභාවිකයි. එමඟින් හෝ කාලකණ්ණි සතුටක් සම්ප්‍රදායික විපක්ෂයකට උරුම වූවක්.පසුගිය ජිනීවා මානව හිමිකම් සමුළුවේ දී ශ්‍රී ලංකාවට එරෙහිව ගෙන ආ යෝජනා දෙකේ දීම මැද පෙරදිග අරාබි රටවල් අපට පක්ෂව සිටීම ගැන ද එක්සත් ජාතික පක්ෂය නොදන්නවා නොවෙයි. මෙහි දී අ‍ෙමරිකානු පිලේ රටක් වන සෞදිය ඡන්දය දීමෙන් වැළැකී සිටීමෙන් වුව ද දැක් වූ සහාය වැදගත්. රිසානාගේ සිදුවීමෙන් මේ මිත්‍රශීලි සබඳතා පළුදු වුණේ නැහැ. ඊට එක්සත් ජාතික පක්ෂයේ සමහර අයට අල්ලන්නේ නැතුව ඇති. දේශපාලනයේ හැටි එහෙමයි.සංහිඳියාවමේ සංහිඳියාව ඇති කර ගැනීමෙහිලා ඩිලාන් පෙරේරා ඇමැතිවරයාගේ භූමිකාව ප්‍රශස්තයි. ඔහු කට වරද්ද ගත්තේ නැහැ. ඔහු අදාළ විෂයභාර ඇමැතිවරයා ලෙස හැසිරුණේ ජාතිවාදී හෝ ආගම්වාදී මානසිකත්වයෙන් තොරවයි. සමහර විට වෙනත් කෙනෙක් එම තනතුරේ සිටියා නම් මේ තත්ත්වය වෙනස් වෙන්නත් තිබුණා. එහෙම නම් මේ විශ්වාස භංග යෝජනාව නො එන්නත් තිබුණා.මේ නිසා ඩිලාන්ට එරෙහි විශ්වාස භංගය දේශපාලන වශයෙන් යූ. ඇන්. පීය සතු දේ නොවීම නිසා නිර්මාණය වූ වක් බවයි පෙනෙන්නේ. එසේ නොමැතිව මෙහි කිසිදු හරයක් හෝ වැදගත්කමක් මතුපිටින්වත් පෙනෙන්නට නැහැ. මෙහි දී සිදු වී තිබෙන්නේ ඩිලාන් හරහා ආණ්ඩුවට ප්‍රහාරයක් එල්ල කිරීමට රිසානා උපයෝගී කර ගැනීම පමණයි. එය අසාර්ථක මෙන් ම ඇල්මැරුණු ප්‍රයත්නයක් බවට පත් වීම යූ. ඇන්. පීය වැනි පක්ෂයකට තරම් වන්නේ නැහැ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>09</day>
    </date>
    <link>http://www.dinamina.lk/2013/05/09/_art.asp?fn=f1305092</link>
    <topic>සුභාවිත ගීතය අද වල් වැදිලා</topic>
    <author>සංවාද සටහන- සමදරා ජයසිංහ ඡායාරූපසුදම් ගුණසිංහ</author>
    <content>සොඳුරු අතීතයේ නිමල පැතුම වී මගේ හද තුළ ඔබ ඉන්න ඇති...ඒ හින්දා යළි සෙනෙහෙ සිතින් අපි ආදරයෙන් හමුවෙන්න ඇති...මේ ගී පද ඔබට මතකද,? හැත්තෑව, අසූව දශකයේ තුරුණු සිත් තුළට ආදරයේ මිහිරියාව කැන්දූ, විටෙක හදවත් නිවා සැනහු ඒ ගීත පෙළ යළි මුමුණන්නට සහෘද ඔබට කාලය පැමිණ ඇත. ඒ එළැඹෙන මැයි මස 11 වැනිදා සවස 6.30ට මියුසියස් විදුහල් රංග ශාලාවේදී ය. දශක හතරක් වූ ගෙවුණු අතීතයෙන් පාවි පාවි එන සොඳුරු ගී මතක රැසක් සමඟ සොඳුරු අතීතය ප්‍රසංගයෙන් ඔබ අමතන ඒ ගීතවත් හ‍ෙඩ් හිමිකරු ටී. එම්. ජයරත්නයන් මෙවර රසමංජරිය සමඟ එක් විය.කලකට පසු ඔබේ ගී හඬ සොඳුරු අතීතයෙන් අවදි කරන්න සිතුවේ ඇයි?වසර හතළිහක් පුරා සංගීත ක්ෂේත්‍රයෙහි රැඳී සිටියත් ඒක පුද්ගල ගී ප්‍රසංගයක් කිරීමට මා තුළ අදහසක් තිබුණේ නැහැ. ඒකට හේතු කිහිපයක් තිබුණා. එකක් තමයි ප්‍රසංගයක් පවත්වනවා කියන්නේ ඉතා බැරෑරුම් කාර්යයක් වීම මේ සඳහා ඉතා විශාල වියදමක් දරන්න සිදු වෙනවා.ඒ වගේම කාලයක් අවශ්‍යයයි එමෙන්ම මෙයට මැදිහත් විය හැකි දායකත්වයක් ඕනෑ කරනවා. ඒ නිසායි මෙපමණ කාලකට ගී ප්‍රසංගයක් පවත්වන්න මා සිතුවේ නැත්තේ. ඊළඟ හේතුව මගේ බිරිඳ මාලිනිගේ රෝගී තත්ත්වය.මේ නිසා ඇයට මගේ සහය ලබා දිය යුතු වේලාවේ ඇයව තනි නොකර සිටීමට මා හැකි තරම් උත්සාහ ගත්තා. මේ නිසා ගීත ගායනයෙන් මදක් ඈත්ව සිටින්න සිදුවුණා. මාලිනිගේ සුවපත්වීමත් එක්ක ඇය තමයි නැවත මාව ගී ගායනයට යොමු කළේ. මේ කාලයේදීම මට හමුවූ සත්යේන්දර විජයපුර හා ඩිලානි විජයපුර යුවළගෙන් ආරාධනාවක් ලැබුණා.ගී ප්‍රසංගයක් කරන්න කියලා. එහෙත් මා මුලදී එයට කැමැති වුණේ නැහැ. පසුව මේ යුවළ මගෙන් නැවත නැවත ඉල්ලීම කළා. සුභාවිත ගීත යටපත් වෙලා යන යුගයක කලකින් ඇසුණේ නැති මේ ගීත නැවත රසවිඳින්න සංගීත ලෝලින්ට ඉඩ ලබා දෙන්න කියලා. මේ කරුණු මත සොඳුරු අතීතය ප්‍රසංගය පවත්වන්න මා තීරණය කළේ. ඉතින් කෙසේ හෝ නැවත මා සහෘදයා හමුවට එනවා සොඳුරු අතීතය සමගින් මැයි 11 වනදා සවස 6.30 ට මියුසියස් විදුහල් රංග ශාලාවට.වසර 40 ක් පුරා ඔබ ගැයූ ගී ප්‍රමාණය දහසකට අධිකයි. මේ අතරින් ප්‍රසංගයේදී ගයන ගී තෝරාගැනීමක් කළා ද?ප්‍රසංගය පවත්වන්නේ සවස 6 .30 සිට පැය දෙකහමාරක් වැනි කාලයක්. මේ කාලසීමාවට ගායනා කරන්න පුළුවන් උපරිම ගීත ප්‍රමාණයක් ගායනා කරනවා. දැනට රසිකයින් අතර ජනප්‍රියම ගීත 25 ක් පමණ එදිනට ගායනා කරන්න තෝරාගෙන තිබෙනවා. ඒ අතර ගීත ඉල්ලීම් විශාල ලෙස ගලා ආවා. මේ නිසා ඒ ඉල්ලීම්වලටත් ඉඩ දුන්නා. මෙහිදී කලාශූරී ලතා වල්පොල, ඉන්දිකා උපමාලි, මාලිනි බුලත්සිංහල වෙනුවෙන් සන්ධ්‍යා බුලත්සිංහල යුග ගායනයෙන් එක් වෙනවා. මෙලෙස උසස් රසවින්දනයක් සහිත සුභාවිත ගීත රැසක් මේ ප්‍රසංගය හරහා සහෘද රසිකයින්ට පිරිනැමීමට මා සූදානම්. සංගීතය මෙහෙයවීම සිදුකරන්නේ රෝහණ වීරසිංහයන්.වර්තමානයේ බොහෝ ප්‍රසංගවලට නර්තන අංග නැතිවම බැරි දෙයක් වෙලා. සොඳුරු අතීතය ප්‍රසංගයට නර්තනය යොදා ගන්නේ නැද්ද?කොහෙත්ම නැහැ. සොඳුරු අතීතය ප්‍රසංගය ඉතා චාම්ව පවත්වා රසිකයන්ට ගීතය සමඟ බැඳීමක් ඇති කිරීමයි මගේ අදහස වන්නේ. නැටුම් අංග යොදා ගැනීමෙන් වෙන්නේ් නර්තනය ඉස්මතු වෙලා ගායනය යටපත් වන එක. නර්තන අංග දැක බලා ගැනීමට නම් නර්තන ප්‍රසංගයක් හෝ සී. ඩී. තැටියක් නැරඹිය හැකියි. ගීතයක් කියන්නේ භාවනාවක් වගේ. එය ඉතා ගෞරවයෙන් ගායනා කළ යුතුයි. වර්තමානයේ වේදිකාව මත නටන නැටුම් බලන්නත් ලැජ්ජයි. ඒ තුළ තිබෙන්නේ රසවින්දනයක් ලබාදීමට වඩා කාන්තා අඩ නිරුවත පෙන්වීමක්.ගීත ප්‍රසංගයකදී ඉස්මතු විය යුත්තේ ගීතය මිසක් නර්තනය නොවෙයි. එදා වික්ටර් රත්නායක මහතාගේ “ස” ප්‍රසංගය, නන්දා මාලනීයගේ ශ්වේත රාත්‍රි ප්‍රසංගය නැටුම්වලින් තොර ඉතා සම්භාවනීය අයුරින් පැවැත්වූ ගීත ප්‍රසංග. අවාසනාවකට අද ඒ සියල්ල නැවතිලා. යහපත් දේ නැතිවෙලා අයහපත් දේ උඩට ඇවිත්. මේ නිසා සොඳුරු අතීතය ප්‍රසංගය යටපත් වූ සුභාවිත ගීතය නැවත ඉස්මතු කිරීමට ගන්නා ප්‍රයත්නයක් ලෙස හැඳින්වීමට පුළුවන්.ගී ප්‍රසංගයට අමතරව එදිනට තවත් සුවිශේෂි කටයුත්තක් සිදු කිරීමට සූදානම් වනවා නේද?රඹුක්කන සිද්ධාර්ථ හිමියන් විසින් රචිත මා විසින් ගායනා කරන ලද ගීත 100ක් හා එයට අදාළ ස්වර ප්‍රස්ථාර ඇතුළත් පොතක් එදිනට එළි දැක්වීමට සූදානම් කර තිබෙනවා. ඒ වගේම එම ගීතවල අරුත හා එම ගීත පිළිබඳත්, සංගීත ක්ෂේත්‍රයට සේවයක් කළ ප්‍රවීණයින් පිළිබඳ සටහන් මේ පොතට ඇතුළත්.සංගීත ආචාර්යවරයකු ලෙස වර්තමාන සංගීත ක්ෂේත්‍රය පිළිබඳ දරණ අදහස කුමක්ද?අද ගීතය වල් වැදිලා. සුභාවිත ගීතයට ,යහපත් නිර්මාණයට අද ඉඩක් නැහැ. එදා ගීතයට, ගුරුවරුන්ට තිබූ ගෞරවය අද දක්වන්නේ නැහැ. ගීතයකින් කරන මෙහෙවර පිළිබඳ කිසිම තැකීමක් නොමැතිව කිසිදු ශාස්ත්‍රීය භාවයක් නොමැතිව, තමයි අද බොහෝ අය ගීත කියන්නේ. ලෝකයේ තිබු ඉහළම සංස්කෘතිය හා සදාචාරය තිබුණේ හෙළයාට. මේ දේවල් රැකගෙන තමයි අපේ නිර්මාණ එළි දක්වන්න අවශ්‍ය. නමුත් අද වෙන්නේ් ගීතය විකෘති කිරීමක්.අපි තාමත් සංගීතයට බියක් දක්වනවා. ඒ තරමට එයට ගෞරව කරනවා. අදටත් අපේ ගුරුවරු දුටුවාම අපේ හිත් තුළ ඇතිවන්නේ විශාල භක්තියක්. අද පරපුරට ඒ දේ නැහැ. සංගීතය හදාරන්නේ නැතිව සංගීත ක්ෂේත්‍රය තුළ පැවැත්මක් ඇති කර ගන්න අපහසුයි. සුපර් ස්ටාර් තරඟවලින් පොකුරු පිටින් තරු තරු කියමින් එළියට දාන අය, ආවා වගේම ඉක්මනින් ආපසු යනවා. මේ ළමයි හරි ම දක්ෂයි. නව පරපුරට ඉඩක් ලබාදිය යුතුයි. ඒත් ගිරවු වගේ නැතිව මේ අයට ශිෂ්‍යත්ව හෝ ලබාදීලා වසර තුන හතරක්වත් සංගීතය හදාරන්න ඉඩ ප්‍රස්ථාව සකස් කර දිය යුතු වෙනවා.මේ සඳහා මාධ්‍යයට විශාල වගකීමක් තිබෙනවා. අද මාධ්‍ය තමයි කලාවේ පිරිහීමට වගකිව යුත්තේ. අද හැම දේම මුදලට යටවෙලා. යහපත් නිර්මාණයට වඩා වටින්නේ මුදල. මුදලට ගීතය විකිණෙනවා. ගීතයේ අයිතිය විකිණෙනවා. මේවා දුටුවාම ඇතිවන්නේ විශාල කලකිරීමක්. සියයට අනුවක්ම ඉන්නේ ගීත කලාව වනසන අය. ඒ අතර මාධ්‍ය මෙහෙය වන්නන් රට දැය සමය, ගීතය, සාහිත්‍ය ගැන සිතා කටයුතු කළ යුතුයි. මාධ්‍යයට එන්න ඕනේ මාධ්‍ය පිළිබඳ නිවැරැදි අවබෝධයක් ඇති අය. එසේ නොවූ විටයි මෙවැනි විපර්යාස සිදුවන්නේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>09</day>
    </date>
    <link>http://www.dinamina.lk/2013/05/09/_art.asp?fn=f1305093</link>
    <topic>කරන දේ හරියට කරන්නපැවැත්මක් ඇතිවන්නේ එවිටයි</topic>
    <author>සාකච්ඡා කළේ - ජයසිරි මුණසිංහ ඡායාරූප - සිරි ගුණසේකර</author>
    <content>දශක හයක් පුරා සිංහල සංගීත ක්ෂේත්‍රයේ ස්වර්ණමය මතක රැන්දූ යුග යුග රැව් දෙන රිදී සීනු නද ඇන්ජලීන් ගුණතිලකගේ “මා එදා” සජීව සිනමා ගී මියැසිය මේ මස 11වැනිදා සවස 6.40 ට කුරුණෑගල වයඹ පළාත් සභා ශ්‍රවණාගාරයේ දී පැවැත්වේ.මේ සංවාදය ඒ නිමිත්තෙනි.දශක හයක් පුරා සිංහල සංගීත ක්ෂේත්‍රයේ සදානුස්මරණීය මතකයක් රැන්දූ ඔබ; කොළඹින් පිට පවත්වනු ලබන පළමු ප්‍රසංගය “මා එදා” යි. අපි කැමැතියි ඔබේ ගායන ජීවිතය ඇරැඹී එදා ගැන කථා කරන්න?මාගේ් ගීත ගායනා ජීවිතය, සංගීත ක්ෂෙත්‍රයේ ගමන සිදු වුණේ බොහෝම කැප කිරීම් මැදයි. අපි මේ ක්ෂේත්‍රයට ආවේ ආවාට ගියාට නොවෙයි. බොහෝ උනන්දුවෙන්, කැපවීමෙන් ක්‍රියා කරමිනුයි. අද වාගේ එක රැයකින් ගායකයෙක්, ගායිකාවක් වෙන්නට එදා බැහැ.අපේ මුල් කාලේ අපි සින්දු කිව්වේ හින්දි ගී වල තනුවලට යි. දමිල අධ්‍යක්‍ෂවරු තමයි එදා චිත්‍රපට අධ්‍යක්‍ෂණය කළේ. අපි කළේ හින්දි තනුවලට සිංහල වචන දාලා සකස් කළ ගී ගායනා කිරීමයි. ඒවා ඉතා ඉක්මනට ජනතාව, රසිකයො වැළඳ ගත්තා. නමුත්! අපි ඒ කාර්ය වුණත් ඉටුකළේ දැඩි කැප කිරීමෙනුයි.හින්දි ගී තනුවලට සිංහල වචන එක්කොට සකස් කළ ගී ගැයූ ඔබ ,වඩාත් සැලකිලිමත් වූයේ කුමක් සඳහා ද?අපි, ඉතාම සැලකිලිමත් වූයේ හින්දි ගී තනුවලට යෙදූ සිංහල වචනවලින්, මුල් ගීතයට හානියක් නොවන්නයි. අර්ථයට නිසි වටිනාකමක් එකතු කරන්නයි. එහෙම නැතිව තනුව අනුන්ගේ කියා නොගැලැපෙන වචන දමා ගී ගයා සෑහීමකට පත් වීමට අපි එදා මුල් යුගයේ ඉඳන්ම සූදානම් වුණේ නැහැ. අපට වුවමනා වුණේ කරන දේ හරියට සිතට එකඟව සිදු කරන්නයි.වත්මන් පරපුර ගායනා කරන බොහෝ ගීතවල අර්ථයක් නැහැ. ආනන්දයෙන් පටන්ගෙන ප්‍රඥාවෙන් අහවර වෙන්න ඕනෑ කියන දේ සිදුවන්නේ නැහැ....?ඔබ කියන දේ හරි කියා මටත් විටෙක සිතෙනවා. අපි එදා ආරම්භක යුගයේ පටන් යම් ක්‍රියාවක්, ගායනයක් කළේ රසික ජනතාවට සේවාවක් සිදු කිරීමේ උතුම් පරමාර්ථයෙන්. අද ඒවාගේ දෙයක් සිදු වෙනවා දැයි සැක සහිතයි. අපට ආඩම්බර වීමට හැකි ,අප මුල ඉඳලාම රටට, සංගීත ක්ෂේත්‍රයට මතක හිටින සේවාවක් කළ අය වීම නිසායි.ඔබ ගැයූ සිංහල චිත්‍රපට ගීත නිසාම බොහෝ චිත්‍රපට ජනතාව වැළඳ ගත්තා යැයි කීවොත් එහි වරදක් නැති තරම්. නමුත්! මෑතකදී එවන් ප්‍රබල චිත්‍රපට ගීත කලාවක් රටේ නැහැ නේද?එදා ජෝති – ඇන්ජි යුගය සිංහල සිනමාව ඉදිරියට යෑමට රුකුලක් වු බව බොහෝ දෙනා කියනවා. එහි යම් ඇත්තකුත් තිබෙනවා. අපි ඒ දේ කළේ මහත් වූ භක්තියකින්, කැපවීමකින්, ඒත්! අද එසේ වූ කාර්යයක් වර්තමාන පරපුර අතින් සිදුවෙනවාදෝයි සැක සහිතයි. එයයි ඔබ කියන වෙනස ඇතිවී තිබෙන බවට අපට පෙනෙන්නේ. කොහොම නමුත්! මෙවන් වෙනසක් සිදු වී තිබේ නම් එය තරමක කනගාටුදායක, අවාසනාවන්ත තත්ත්වයක් බව කිව යුතුයි.නව පරපුර වැඩිහිටි පරපුරට සලකන්නේ නැහැ කියා යමෙකු කියනවා. ඔබ එය දකින්නේ කොහොම ද?අපි, නව පරපුර වැඩිහිටි පරපුරට සලකන්නේ නැහැ කියා දොස් කීමෙන් පලක් නැහැ. නවක පරපුරේ ටික දෙනෙක් කරන දේ හරියට කැපවීමෙන් උනන්දුවෙන් කරන්නේ නැහැ කියා මට සිතෙනවා.ඒ නිසාම සංගීත ක්ෂේත්‍රය පමණක් නොවෙයි සෑම ක්ෂේත්‍රයකම බිඳ වැටීමක් සිදු වී තිබෙනවා. මාගේ නම් විවේචනය මෙන්න මේ ලෙස නවක පරපුර කරන බිඳ වැටීම් නතර කරන්නට ඔවුන් උනන්දු නොවීම ගැනයි. ඒ හැරෙන්නට ඔවුන් වැඩිහිටියන්ට සැලකීම හෝ නොකිරීම හෝ වෙනම කතිකා කළ යුත්තක්.සංගීත ක්ෂේත්‍රයේ බිඳ වැටීමකට උර නොදෙන නිර්මාණ කළ ඔබ, අතීතය සිහිපත් කරන්නේ සතුටින් ද?අනිවාර්යෙන්ම මම මාගේ සංගීත ජීවිතයේ එදා සිට මේ දක්වා ආ ගමන ගැන බොහෝම ආඩම්බර වෙනවා. ඒවාගේම සතුටු වෙනවා. අපි ආඩම්බර වන්නේ ජන හදවත්වල ළැඟුම් ගත් සදා නොමැරෙන ගීත ගොන්නක් ගායනා කළ නිසායි.මාගේ ගීත නොමැරෙන ගීතයි. සුදුපාට මීදුම් ගලාලා, මියුරු පෙම් මදිරාවේ, මා ප්‍රාර්ථනා ආශාවෝ, පෙම්වතියන්නේ, පෙම්වතියන්නේ වාගේ් ගීත අදත් එකසේ ජනහදවත්වල ළැඟුම් ගත් ඒවායි.ඇන්ජලීන් ගුණතිලක සිනමා ගීතාවලිය සජිවී ගීත ප්‍රසංගය නොබෝදා නෙළුම් පොකුණේ දී පැවැත්තුණා. ඊට ලැබුණු රසික ප්‍රතිචාරය කොහොමද?කියන්න සන්තෝෂයි, හරිම ඉහළ රසික ප්‍රතිචාරයක් ලැබුණා. මම ඒ සියලු දෙනාටම මේ අවස්ථාවේ ස්තුතිය පුද කරන්න කැමැතියි. ඒ මාගේ පළමු ඒක පුද්ගල ගී ප්‍රසංගය යි. කොළඹින් පිට මා පවත්වන පළමු ඒක පුද්ගල ගී ප්‍රසංගය පවත්වන්නේ 11වැනිදායි.මේ ප්‍රසංගය පවත්වන්නේ ඇයි? ඊට ඔබට සහාය වන්නේ කවුද?මේ ප්‍රසංගයට මට උදවු කරන්නේ කවදත් මට හිතවත් ප්‍රවීණ සංගීතඥ ප්‍රේම්නාත් කොඩිතුවක්කු මහතායි. එතුමා සංගීතය මෙහෙයවනවා. මාගේ පළමු ප්‍රසංගයේත් සංගීතය මෙහෙය වූයේ ඔහුයි. ඒවාගේම මීට කුරුණෑගල මලියදේව විදුහලේ ආදි ශිෂ්‍ය සංගමයේ 97 වැනි කණ්ඩායමේ දරුවෝ විශාල මහන්සියක් ගත්තා. ඒ අය ඉගෙන ගත් පාසලේ ශ්‍රවණාගාරයක් ඉදිකරන්නට ආධාර පිණිසයි මෙය පැවැත්වෙන්නේ. ඒ නිසාම මමත් බොහෝම කැමැත්තෙන් ඊට එකතු වෙනවා.ඔබේ ගීත සජීවීව රස විඳීමට රසික පිරිසට මෙහිදී ඉඩ ලැබෙනවා නේද?මම මෙහිදී ගීත 23ක් ගායනා කරනවා. මෙය සම්පූර්ණ සජීවී ප්‍රසංගයක්. මෙහි යුග ගායනයෙන් මට සහාය වන්නේ මහාචාර්ය කෝලිත භානු දිසානායක, කවීෂ කවිරාජ් යන අයයි. මෙය 70 දශකයේ සිනමා ගීත ශ්‍රවණය කළ මාගේ රසික පිරිසට ලැබෙන මහඟු අවස්ථාවක් ලෙස මා දකිනවා.ඔබ නව පරපුරට ලබාදෙන යම් පණිවිඩයක් තිබෙනවාද?කරන දේ හරියට කරන්න. බොරු කරන්න එපා! රටට, ලෝකයට පේන්න බොරුවට වැඩිහිටියන්ට සලකන්න එපා! තම සිතට එකඟව අවංකව කටයුතු කරන්න. වරදින්නේ නැහැ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>09</day>
    </date>
    <link>http://www.dinamina.lk/2013/05/09/_art.asp?fn=f1305094</link>
    <topic>මම එදත්, අදත් ස්වාධීනයි</topic>
    <author>සටහන චතුරිකා ගමගේ</author>
    <content>සිය රාජකාරිය නිවැරැදිව, නිදහසේ ඉදිරියට කරගෙන යාමට නම් කළ යුතු දේ නොකළ යුතු දේ මෙන්ම කතා කළ යුතු දේ කතා නොකළ යුතු දේ තේරුම් ගෙන ක්‍රියා කළ යුතු බවත් විශ්‍රාම ගියද අදටත් එය අනුගමනය කරන බව හෙතෙම සඳහන් කළේ සිය වෘත්තියේ තිබූ වගකීම් සහගත බව සහ ස්වාධිනත්වය පිළිබඳව සිහිපත් කරමිනි.අදටත් ඔහු එම ප්‍රතිපත්තියේම පිහිටා ක්‍රියා කරන බව මට වඩාත් හැඟී ගියේ මේ ලිපියට අදාළව මා ඇසූ ප්‍රශ්න කිහිපයකට ඔහු එකවරම පිළිතුරු නොදුන් නිසා ය. නම කියූ පමණින් බොහෝ දෙනාගේ මතකයට නැඟෙන ඔහු හිටපු මැතිවරණ කොමසාරිස් චන්දානන්ද ද සිල්වා මහතා ය. මේ එතුමාගේ ජීවිතයේ මතකයන් අවදි කිරීමකි.1959 න් ඇරඹි නව ක්‍රමයට අනුව තේරී පත් වූ තුන්වන මැතිවරණ කොමසාරිස්වරයා වූ චන්දානන්ද ද සිල්වා මහතා එම තනතුරට පත් කළේ එවක ජනාධිපතිව සිටි ජේ.ආර්.ජයවර්ධන මහතාය.1982 සිට වසර 13 ක දීර්ඝ කාලයක් විවිධ දුෂ්කරතා හැලහැප්පීම්වලට මුහුණදෙමින් මැතිවරණ කොමසාරිස් තනතුර හෙබවූ එතුමා එම කාලය තුළ ජනාධිපතිවරණ තුනක්, පාර්ලිමේන්තු මැතිවරණ දෙකක් සහ දීප ව්‍යාප්ත පළාත් සභා ඡන්ද දෙකක් පැවැත්විය.වාර්ෂිකව පැවැත්වෙන දේව පෙරහැර හේතුවෙන් අදටත් දෙවිනුවර ප්‍රදේශය බොහෝ ජනප්‍රියය. මාතර, දෙවිනුවර ජන්ම භූමිය කරගත් චන්දානන්ද ද සිල්වා මහතා හත් දෙනෙකුගෙන් යුත් පවුලේ හත්වැනියා ලෙස උපන්නේ 1936 ඔක්තෝබර් 28 වැනිදාය.ඔහුගේ පියා මාතර රාහුල විද්‍යාලයේ ගුරුවරයෙක් ලෙස සේවය කළ අතර මව ගෘහණියක් ලෙස මවකගෙන්, ඉටු විය යුතු යුතුකම් නොපිරිහෙලා ඉටු කළා ය. කුඩා චන්දානන්ද මූලික අධ්‍යාපනය ලැබුවේ මාතර රාහුල විද්‍යාලයෙනි.සිය ජීවිතය සාර්ථක කර ගැනීමට රාහුලයෙන් ලැබුණු පන්නරය අදටත් ඔහු සිහිපත් කරන්නේ කෘතවේදීත්වය පෙරදැරිවය.අපිට පාසලෙන් ලැබුණු ආභාසය හා මඟපෙන්වීම වඩාත් ඵලදායි. මම විශ්වවිද්‍යාල ප්‍රවේශය ලබා ගත්තෙත් රාහුල විද්‍යාලයෙන් 1955 මම පේරාදෙණිය විශ්වවිද්‍යාලයට ඇතුළත් වෙලා ආර්ථික විද්‍යාව පිළිබඳ විශේෂ උපාධියක් ලබා ගත්තා.එදා පේරාදෙණියේ සිටියේ දාහකටත් අඩු ශිෂ්‍ය පිරිසක්. අදත් එක්ක සසඳා බලද්දී එදා විශ්වවිද්‍යාල පහසුකම් සහ පරිසරය යනාදියෙන් වෙනස්. ඒ වගේම එදා ශිෂ්‍යයන්ට පූර්ණ නිදහසක් තිබුණා. මහාචාර්යවරයකුට විරුද්ධව මුහුණ බලාගෙන කතා කරන්න පුළුවන්කම තිබුණා.මම සමිති සමාගම් නාට්‍ය ආදියට විශ්වවිද්‍යාලයේදී සම්බන්ධ වුණා. මනමේ නාට්‍ය නිර්මාණය කෙරුණෙත් අපි විශ්වවිද්‍යාලයේ ඉන්න කාලේ. එදා අපි විශ්වවිද්‍යාලයේ රැස්වීම්වලට පිලිප් ගුණවර්ධන, කොල්වින් ආර්.සිල්වා, අනිල් මුණසිංහ ආදි දේශපාලන නායකයන්ට ආරාධනා කළා. ඒ වගේම අපි ඔවුන් සමඟ වාද විවාදවලට යොමු වුණු අවස්ථාත් තිබුණා.සාර්ථක විශ්වවිද්‍යාල ජීවිතයක් නිමා කළ චන්දානන්ද ද සිල්වා සිය වෘත්තීය ජීවිතය ඇරඹුවේ ගුරුවරයෙක් ලෙසිනි. ප්‍රථමයෙන් හොරණ විද්‍යාරතනයට සම්බන්ධ වූ ඔහු පසුව කෑගලු විද්‍යාලයේ ගුරුවරයෙක් ලෙසද සේවය කළේ ය. නමුත් ඔහුගේ ගුරු ජීවිතය කෙටි කාලයකට සීමා විය.ඉන්පසු ඔහු තෝරා ගත්තේ පරිපාලන ක්‍ෂේත්‍රයයි. 1960 වසරේ දී සංඛ්‍යා ලේඛන දෙපාර්තමේන්තුවේ සංඛ්‍යා ලේඛන නිලධාරියෙක් ලෙස පරිපාලන ක්‍ෂේත්‍රයට එක් වුණි. හෙතෙම එම තනතුරේ ද ඔහු කටයුතු කළේ මාස 6 - 7 ක කාලයකි. අනතුරුව හම්බන්තොට දිස්ත්‍රික්කයේ සහකාර මැතිවරණ කොමසාරිස්වරයා ලෙස පත් කෙරුණි. අවුරුදු 9 - 10 ක කාලයක් හම්බන්තොට ඇතුළු මාතර, කෑගල්ල, කුරුණෑගල, මහනුවර ආදී නොයෙක් ප්‍රදේශයන්හි සහකාර මැතිවරණ කොමසාරිස්වරයා ලෙස කටයුතු කළේ ය.1960 - 70 කාලවකවානුවේ සහකාර මැතිවරණ කොමසාරිස් තනතුර දැරූ ඔහුට ඊළඟ උසස්වීම ලෙස ලැබුණේ දිසාපති තනතුරයි. ප්‍රථමයෙන්ම තමා උපන් මාතර ප්‍රදේශයේ දිසාපති තනතුර හිමිවීම දෛවෝපගත සිදුවීමක් විය. පසුව පොළොන්නරුව, කුරුණෑගල ආදී ප්‍රදේශයන්හි ද දිසාපතිවරයා ලෙස සේවය කළ අතර මෙරට බොහෝ මතභේදයන්ට තුඩු දුන් 71 කැරැල්ලටද මේ වකවානුවේදී ඔහුට මුහුණ දෙන්න සිදුවිය. කෙසේ වෙතත් කුමන තනතුර ලැබුණද සිය වගකීම හා රාජකාරිය මැනවින් හඳුනාගෙන ක්‍රියා කළ චන්දානන්ද මහතා කලක් කෘෂි රක්ෂණ මණ්ඩලයේ සභාපතිවරයා ලෙසද කටයුතු කළේ ය.රාජකාරී කටයුතු මධ්‍යයේ වුවත් මම මගේ වැඩිදුර අධ්‍යාපන කටයුතු කරගෙන ගියා. ඒ අනුව මම එක්සත් රාජධානියට ගොස් කේම්බ්‍රිජ් විශ්වවිද්‍යාලයෙන් පශ්චාත් උපාධි සංවර්ධන පාඨමාලාව හැදෑරුවා. ඒ වගේම මට නීතිය හදාරන්න ලොකු ආශාවක් තිබූණා.මම බාහිර ශිෂ්‍යයෙක් ලෙස නීති උපාධියක් ලබා ගත්තා. මම වසර දෙකක පමණ කාලයක් කෘෂිකර්ම හා ඉඩම් අමාත්‍යංශයේ කෘෂි සංවර්ධන අධ්‍යක්ෂ ලෙසත් කටයුතු කළා. ඉන්පසු මට වෙනත් ආයතනවල අධ්‍යක්ෂ මණ්ඩලවල කටයුතු කිරීමේ අවස්ථාව ලැබුණා. ඒ අනුව මහවැලි සංවර්ධන මණ්ඩලය, ඉඩම් ප්‍රතිසංස්කරණ, කොමිසම, ජනාවාස කොමිසම, මැණික් සංස්ථාව ආදියෙහි අධ්‍යක්ෂක මණ්ඩලයේ කටයුතු කළා. අවුරුදු 3 1/2 විතර ඉඩම් හා ඉඩම් සංවර්ධන අමාත්‍යංශයේ අතිරේක ලේකම් ලෙස කටයුතු කරන්නත් ලැබුණා. 1982 මැතිවරණ කොමසාරිස් කියන තනතුර ලැබුණේ ඒ වකවානුවේදියි.මේ ආකාරයට නම් වශයෙන් කියුවද කිසිදු රාජකාරියක් සැහැල්ලුවෙන් සිතිය නොහැකිය. විශේෂයෙන් මැතිවරණ කොමසාරිස් තනතුර ඔහුට තවත් අභියෝගයක් විය.මැතිවරණ කොමසාරිස් කියන්නේ ව්‍යවස්ථාවට අනුව ස්වාධීනව ක්‍රියාකරන තනතුරක්. තමන්ගේ රාජකාරිය කරන්න තමන්ට බලතල තිබෙනවා. මෙහි තිබෙන ලොකුම වෙනස තමයි මැතිවරණ කොමසාරිස් කියන තනතුර කිසිදු අමාත්‍යංශයක් යටතට වැටෙන්නේ නැහැ.ඒ නිසා කිසිම දේශපාලඥයකුට හෝ ජනාධිපතිවරයාටවත් බලපෑම් කරන්න බැහැ. කිසිම කාරණයක් සම්බන්ධව කරුණු විමසන්නත් කිසිවකුටත් අයිතියක් නැහැ. මේ තනතුරු දරද්දී පෞද්ගලික වශයෙන් යම් යම් දේවල් ඉල්ලන්න, අපේක්ෂා කරන්න හොඳ නැහැ. එහෙම කරන්න ගියොත් මේ තනතුරේ ස්වාධීනත්වය නැති වෙනවා. ඒ නිසා කිසිවකුට ණයගැති විය යුතු නැහැ.මැතිවරණ කොමසාරිස් තනතුර පිළිබඳ චන්දානන්ද මහතා අදටත් සිටින්නේ එම ස්ථාවරයේමය.එතුමා මැතිවරණ කොමසාරිස්වරයා ලෙස කටයුතු කරද්දී 1982,89,94 යන වසරවලදී ජනාධිපතිවරණ තුනක්ද 1989, 94 වසරවලදී පාර්ලිමේන්තු මහ මැතිවරණ දෙකක්ද පැවැත්විය. එසේම 1988,92 වසරවලදී දීප ව්‍යාප්ත පළාත් සභා ඡන්ද විමසුමද එතුමාගේ නායකත්වය යටතේ පැවැත්විණි. පළමු ප්‍රාදේශීය සභා ඡන්ද විමසුම 1987 ඔක්තෝබර් මාසයේ පැවැත්වීමට තිබුණ ද ඉන්දු ලංකා ගිවිසුම අත්සන් කිරීමත් සමඟ ඇති වූ කලබල හේතුවෙන් කල් දැමුණු අතර පසුව එය අහෝසි වී ගියේ ය.මම මැතිවරණ කොමසාරිස්වරයා ලෙස පත්වීමෙන් පසුව සියලුම ඡන්ද විමසීම් පැවැත්වූයේ 1978 හඳුන්වාදුන් නව ව්‍යවස්ථාව යටතේ යි. ඒ අනුව සෑම ඡන්දයක්ම පැවැත්වූයේ අනුපාත ක්‍රමය අනුව. එහිදී ඡන්ද පවත්වන ක්‍රමය, ගණන් කරන ක්‍රම ආදී සියල්ලම අලුත් නිසා එය තරමක් සංකීර්ණ වුණා.අනුපාත ක්‍රමය මුලින්ම ක්‍රියාත්මක කරද්දී ප්‍රතික්ෂේප වුන ඡන්ද පත්‍රිකා ප්‍රමාණය 30% ඉක්මවා තිබුණා. ඒකට ප්‍රධාන ලෙස බලපෑවේ ඡන්දදායකයාට එකවරම එය තේරුම් ගැනීමට නොහැකි වීමයි. නමුත් දෙවැනි තුන්වැනි ඡන්ද පවත්වද්දී ප්‍රතික්ෂේපිත ඡන්ද ප්‍රමාණය අඩුවුණා. මිනිස්සු එය ඉගෙන ගන්න පටන් ගත්තා. නමුත් මම හිතන්නේ සරල ක්‍රමයක් දුන්නා නම් තමයි එහි වටිනාකම තිබෙන්නේ.එක් මැතිවරණයක් නොවෙයි සෑම මැතිවරණයක්ම අභියෝගයක්. පැවැත් වූ ඡන්දයට වඩා ඊළඟ ඡන්දය හාත්පසින්ම වෙනස් වෙනවා. ඡන්දයකින් පසු එන ප්‍රධාන චෝදනාවක් තමයි ඡන්ද දූෂණයක් සිදුවුණා කියන එක. දූෂණ කරන්නේ නිලධාරීන් නොවෙයි. දේශපාලඥයන් බලාපොරොත්තු වෙන්නේ බලය. නමුත් අපි ක්‍රියාත්මක වෙන්නේ යම්කිසි ව්‍යවස්ථානුකූල ක්‍රමවේදයකට අනුව. මට මතකයි එක් වතාවක පාර්ලිමේන්තු විවාදයකදී කියවුණා චන්දානන්ද ගියතැන දාන්නේ හොර ඡන්ද කියලා.නමුත් මම ඡන්දය පැවැත්වෙන අවස්ථාවේ ඉන්නේ කාර්යාලයේ හෝ නිවසේ. මේ වගේ චෝදනා නැඟුනු අවස්ථාත් තිබුණා. නමුත් මම ඒ සියල්ලටම මගේ වාර්තාවලින් පිළිතුරු දීලා තිබෙනවා. ඒ වගේම මම හිතන්නේ ඕනෑම කෙනෙකුට රාජකාරිය කරන්න ක්‍රමයක් තිබෙනවා. ඒ ක්‍රමය හරියට පුරුදුවෙලා දිගටම කරනවා නම් කාටවත් දොස් පවරන්න වෙන්නේ නැහැ.එදා 1988 - 89 කාලය ඉතා බිහිසුණුවකවානුවක් වුවද විවිධ බලපෑම් මධ්‍යයේ ඡන්ද පැවැත්වීමට චන්දානන්ද මහතා ඉදිරිපත් විණි. උතුරේ ප්‍රශ්න, දකුණේ ජ.වි.පෙ.අතරමැද තිබුණු දේශපාලන අවුල හේතුවෙන් එදා පැවැත්වූ ඡන්දයේදී ඡන්ද මධ්‍යස්ථාන ගණනාවක ඡන්දය ශුන්‍ය කිරීමට සිදුවුණි, මැතිවරණ නිලධාරීන් පස් දෙනෙක්ද, ඡන්ද දායකයන් පන්සියයක් පමණද එම ගැටුමින් මිය ගියහ. එදා ඡන්දය කඩාකප්පල් කිරීමටද පිරිසක් උත්සාහ දැරූ අතර චන්දානන්ද මහතාගේ ජීවිතයටද තර්ජන එල්ල වුණි.නමුත් මැතිවරණ කොමසාරිස් ලෙස සිය වගකීම හා රාජකාරිය නිවැරැදිව ඉටු කරමින් ඡන්දය සාර්ථකව නිමා කිරීමට එතුමා ක්‍රියා කළේ ය. අභියෝග මැදින් වසර 13ක් වැනි දීර්ඝ කාලයක් ගෙන ආ මැතිවරණ කොමසාරිස් රාජකාරියට ඔහු සමු දුන්නේ විශ්‍රාම දිවිය ගත කිරීමේ අදිටනින් වුවද එවක ජනාධිපති චන්ද්‍රිකා බණ්ඩාරනායක මැතිනියගේ ඉල්ලීම මත ඔහුට 1994 දී ආරක්ෂක ලේකම් තනතුරද බාර ගැනීමට සිදු විය.ගුරුවරයෙක්, රාජ්‍ය පරිපාලන නිලධාරියකු ලෙස වඩාත් භාරදුරය කාර්යභාරයක් ඉටු කළ චන්දානන්ද සිල්වා අද රාජගිරියේ ඔහුගේ නිවහනේ බිරිඳ, දරු මුණුපුරන් සමඟ ඉතාම සැහැල්ලුවෙන් ජීවිතයේ සැඳෑ සමය ගත කරන්නේ ය. ඔහුගේ බිරිඳ දයානී ද සිල්වා මහත්මිය ද දේශීය ආදායම් දෙපාර්තමේන්තුවේ හිටපු කොමසාරිස්වරියකි. ඡන්දය සමඟ කරළියට පැමිණි චන්දානන්ද මහතා සිය ජීවිතය දෙස ආපසු හැරී බලන්නේ උපේක්ෂාවෙනි. ඒ තම රාජකාරිය සහ වගකීම නිවැරැදිව අවබෝධ කරගෙන ක්‍රියා කළ නිසා ය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>09</day>
    </date>
    <link>http://www.dinamina.lk/2013/05/09/_art.asp?fn=f1305095</link>
    <topic>දේවත්වයෙන් පිදුම් ලැබූ රංවල මුත්තා</topic>
    <author>සටහන ඉරේෂා ලක්මාලි පතිරණ</author>
    <content>උතුම් ගුණදම් පුරමින් මෙලොව යහපතෙහි යෙදෙන්නෝ පරලොව දෙවියන්ව උපදින බව බොහෝ දෙනාගේ විශ්වාසයයි. සීතාවක රාජධානි සමයේ විසූ රංවල මුත්තාගේ චරිතය එකී ජන විශ්වාසය තහවුරුකරන අවස්ථාවකි. රංවල මුත්තා සියනෑ හා හේවාගම් දෙකෝරළය ආශ්‍රිත කැලණි ගඟබඩ ප්‍රදේශයේ ජනයා හට උදව් උපකාර කරමින් සමාජයට වැඩදායීව දිවි ගෙවූ උපාසක මහතකු බව ජනප්‍රවාදයේ කියවේ. එතුමා මිනිසුන්ගේ ජන ජීවිතයට ඉටු කළ අනූපමේය මෙහෙය සිහිපත් කරමින් මියගිය පසු රංවල දෙවියන් ලෙස සලකන්නට එම ප්‍රදේශවාසීහු පෙළඹුණහ.ජීවිතයේ විවිධ අවස්ථාවන්හිදී රංවල දෙව් පිහිට පැතූ ගැමියන් හට රංවල දෙවියන්ගේ හාස්කම් ද අත්විඳින්නට ලැබී ඇත. මේ නිසා වර්තමානය වන විට සියනෑ හා හේවාගම් යන දෙකෝරළයේ කැලණි ගඟබඩ ප්‍රදේශයේ ජනතාව විසින් මහත් වූ පූජෝපහාර පවත්වමින් රංවල දෙවිඳුන්ව බලසම්පන්න ප්‍රාදේශීය දෙවිකෙනෙකු ලෙස පුදනු ලබයි.රංවල මුත්තාගේ චරිතයේ සිට රංවල දෙවියන් වීම දක්වා පුරාවෘත්තය පිළිබඳ විවිධ මතවාදයන් ගොඩනැඟී ඇත. එක් මතවාදයකට අනුව පළමුවන රාජසිංහ රජ සමයේ කෑගල්ල ප්‍රදේශයෙහි වෙඩි බෙහෙත් ගබඩාවක් තිබී ඇත. දිනක් මෙම වෙඩි බෙහෙත් ගබඩාවට පුද්ගලයකු රහසින්ම ගිනිතැබූ අතර ඊට සැකකරු වූයේ වෙඩි බෙහෙත් ගබඩාව භාරව සිටි රන්දෝලිස් නැමැත්තාය.රාජ නියෝගය අනුව ඔහුට මරණීය දණ්ඩනය නියම විය. නිරපරාදේ තම පුතු දඬුවමට ලක්වීමට පෙර ගමෙන් පිටමංකර හරින්නට රන්දෝලිස්ගේ මවුපියෝ කටයුතු කළහ. ඔවුහු කෙසෙල්කොට පහුරක් සාදා ටික කලකට ජීවත්වීමට අවශ්‍ය ආහාරපාන, ඇඳුම් පැළඳුම් ද සූදානම් කර දී රන්දෝලිස්ව පහුරේ නන්වා කැලණි ගඟ දිගේ පාකර එවීමට කටයුතු කළහ. කැලණි ගඟ දිගේ පහළට පැමිණි ඔහු වර්තමානයේ රංවල ලෙස හඳුන්වන ප්‍රදේශයෙන් ගොඩබැස්සේය.කල්යත්ම කැලණි ගඟබඩ රංවල ප්‍රදේශයේ ජීවත් වූ මොහුට රංවල මුත්තා යන නම පටබැඳුණි. ඔහුගේ ජීවිකාව වූයේ ඔරු පාරු ඔස්සේ භාණ්ඩ ප්‍රවාහනයයි. ගඟ මැද පිහිටි විශාල ගල් බාධක නිසා නිරන්තරයෙන් ගඟේ ගමන්ගත් ඔරු පාරු කැඩී විනාශවීම නිසා එහි ගමන් ගන්නන් මහත් අපහසුතාවයට පත්විය. රාත්‍රී කාලයේ අඳුර නිසා මේ අනතුරුදායක තත්ත්වය තවදුරටත් වැඩිවිය. නිතර ගං දෑලේ වෙසෙන රංවල මුත්තා මිනිසුන් මුහුණ දෙන මෙම අපහසුතාවය දුටුවේය.මුත්තා විසින් ගඟෙහි අනතුරු ඇති තැන් හඳුනා ගැනීමට පහසු වන ලෙස රාත්‍රී යාමයේ එම ස්ථානවල පහනක් පත්තු කළේය. පහන සුළඟින් නිවී යාම වැළැක්වීමට ඒ වටා ගොක්කොළ ආවරණයක් ද යෙදීය. මෙම ගොක්කොළ ආවරණය පුහුල් ගෙඩියක හැඩය ගත් නිසා මෙය පුහුල් පහන නම් විය.වර්තමානයේ පවා රංවල දෙවියන්ට කරනු ලබන විශේෂ පූජෝපහාරයක් ලෙස පුහුල් පහන් දල්වයි. අතීතයේ ගඟ මැද දල්වා තිබූ පුහුල් පහනේ ආලෝකය ඔස්සේ බාධක හඳුනාගෙන ඔරුපාරුකරුවන් නිරුපද්‍රිතව එම ස්ථානවලින් ගමන් කළහ. ජීවිතයේ අවසන් සමය දක්වා මුත්තා මෙම ක්‍රියාව දිගටම පවත්වාගෙන ගියේය. මේ නිසා ඔරු පාරුකරුවන් හා ගැමියන් අතර මුත්තා මහත් පැසසුමට හා ගෞරවයට පත්විය.ආගමට දහමට ලැදිව අනුන්ට උදව් උපකාර කරමින් දිවි ගෙවූ රංවල මුත්තා සෑම පොහොය දිනකම පාරුවේ නැඟී කැලණි චෛත්‍ය වන්දනාවේ යාම සිරිතක්කොට ගත්තේය. මොහු පසුව ගඟබඩ දෙපස ජනයාද මෙම ගමනට එක්කාසු කර ගත්තේය.වන්දනාවට සහභාගී වන්නට නොහැකි වූවන් ගඟ දෙපස සිට කැලණි චෛත්‍ය වැඳ පිං රැස්කොට ගෙන එන රංවල මුත්තාට වැඳ ආශිර්වාද ලබන්නට පුරුදු විය. එපමණක් නොව ගැමියන්ට අවශ්‍ය අවවාද, උපදෙස් ලබන්නට ද ලෙඩට දුකට බෙහෙතක් හේතක් ලබන්නට ද රංවල මුත්තා ප්‍රදේශයට නැතිවම බැරි පුද්ගලයකු බවට පත්විය.තමන්ට රංවල මුත්තාගෙන් උදව්වක්, උපකාරයක් අවශ්‍ය විට නිවස අසල ගඟ අද්දර පුහුල් පහනක් දල්වන්නට ගැමියන් පුරුද්දක්කොට ගත්තේය. එම පුහුල් පහනේ සංකේතයෙන් උදව් උපකාර අවශ්‍ය ගැමියන් සොයා ගිය රංවල මුත්තා ගැටලු විසඳමින් ඔවුන්ට පිහිට විය.කාලයේ ඇවෑමෙන් මුත්තා ද කෙමෙන් වයෝවෘද්ධ තත්ත්වයට පත්වූයේ ය. රංවල ප්‍රදේශයට පැමිණි විශාල ගංවතුරකින් රංවල මුත්තා ජීවිතක්ෂයට පත්විය. මුත්තාගේ මරණයෙන් මුළු ප්‍රදේශයම කැළඹීමට පත්විය. වෙනදා මෙන් ගඟෙහි පුහුල් පහන් දල්වන්නට අයකු නොමැති විය.නමුත් මුත්තා මියැදුණ ද ඔහු දැල් වූ පහන් ආලෝක රාත්‍රී යාමයේදී ගැමියන්ට ඒ අයුරින්ම දිස්වන්නට විය. මුත්තා මියදුණ ද මුත්තාගේ ආශිර්වාදය තවමත් පවතින බව ගම්මු එම අලෝකයෙන් තේරුම් ගත්හ.“රංවල මුත්තා අපිව දාලා ගියේ නෑ. මුත්තා දල්වපු පහන් තවමත් දැල්වෙනවා” යනුවෙන් ගම්මු කීහ. රංවල මුත්තා දෙවියකු බවට පත්ව මෙම අලෝකය විහිදු වන බව විශ්වාස කළ ගැමියෝ එතැන් පටන් මහත් භක්ත්‍යාදරයෙන් රංවල මුත්තා ‘රංවල දෙවියන්’ ලෙස පිළිගත්හ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>10</day>
    </date>
    <link>http://www.dinamina.lk/2013/05/10/_art.asp?fn=n1305101</link>
    <topic>ඉකුත් 1දා සිට ක්‍රියාත්මක බව විදේශ සේවා කාර්යාංශය කියයි</topic>
    <author>මහින්ද අලුත්ගෙදර</author>
    <content>ගෘහ පාලිකාවන් ලෙස විදේශ රැකියා සඳහා යන ශ්‍රී ලාංකික කාන්තාවන්ගේ අවම වයස් සීමාව වහාම ක්‍රියාත්මක පරිදි සංශෝධනය කිරීමට ශ්‍රී ලංකා විදේශ සේවා‍ නියුක්ති කාර්යාංශය තීරණයකර ඇත.ඒ අනුව මේ වැඩපිළිවෙළ මේ මස පළමුවැනිදා සිට ක්‍රියාත්මක වන බවද සෞදි අරාබියාව සඳහා පිටත්ව යන ශ්‍රී ලාංකික ගෘහ පාලිකාවන්ගේ අවම වයස් සීමාව අවුරුදු 25ක් සහ සෙසු මැදපෙරදිග රටවල් සඳහා අවම වයස් සීමාව අවුරුදු 23ක් බව ශ්‍රී ලංකා විදේශ සේවා නියුක්ති කාර්යාංශයේ මාධ්‍ය ප්‍රකාශක සහ නියෝජ්‍ය සාමාන්‍යාධිකාරී මංගල රන්දෙණිය මහතා "දිනමිණ" ට පැවසීය. ඊට අමතරව ලෝකයේ සෙසු රටවල සේවය සඳහා පිටත්ව යන කාන්තාවන්ගේ අවම වයස් සීමාව අවුරුදු 21 ක් බවද ඒ මහතා කීවේය.ගෘහ පාලිකාවන් වශයෙන් විදේශ රැකියා සඳහා පිටත්ව යන ශ්‍රී ලාංකික කාන්තාවන්ගේ අවම වයස ප්‍රතිපත්තියක් වශයෙන් ඉහළ නැංවීමට තීරණය කර තිබෙන බව පැවසූ නියෝජ්‍ය සාමාන්‍යාධිකාරීවරයා අඩු වයසින් ගෘහ පාලිකාවන් ලෙස විදේශ රැකියා සඳහා පිටත්ව යාම සහ වඩා හොඳ රැකියා අවස්ථාවක් ලබා දීම එහි මූලික අරමුණ බවද කීය.මේ අතර ඒ මහතා සදහන් කළේ පසුගිය 2010 වර්ෂය වනවිට විදේශ රටවල ගෘහ සේවයට යන ශ්‍රී ලාංකික කාන්තාවන්ගේ අවම වයස අවුරුදු 21ක්ව පැවැති බවද හෙතෙම සිහිපත් කළේය.විදේශ රැකියාවට යන ශ්‍රී ලාංකික කාන්තාවන්ගේ අවම වයස් සීමාව ඉහළ නැංවීමට මහින්ද චින්තන වැඩපිළිවෙළ අනුව රජය පියවර ගෙන තිබෙන අතර ජනාධිපති මහින්ද රාජපක්ෂ මහතාගේ නායකත්වය යටතේ සහ විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතාගේ උපදෙස් පරිදි මේ වඩපිළිවෙළ ක්‍රියාත්මක වන බවද ඒ මහතා කීය.විදේශ රැකියාවලට යොමුවන ශ්‍රී ලාංකික කාන්තාවන් ගෘහ සේවිකාවන් වශයෙන් නොව ගෘහ පාලිකාවන් වශයෙන් යොමු කිරීමට විධිමත් පුහුණුවක් ලබා දීමට විදේශ සේවා‍ නියුක්ති කාර්යාංශය පියවර ගෙන තිබෙන අතර මේ වනවිට එම වැඩපිළිවෙළ සාර්ථකව ක්‍රියාත්මක වන බවද හෙතෙම සදහන් කළේය.කාන්තාවන් පුහුණු කිරීමට අමතරව ශ්‍රී ලාංකික ශ්‍රමිකයන් ගෙන්වා ගන්නා විදේශ රටවල් දැනුවත් කිරීමේ වැඩසටහන් ක්‍රියාත්මක කිරීමට ද එම කාර්යාංශය පියවර ගෙන ඇත.මේ අතර ඒ මහතා පැවසූවේ සෞදි අරාබියාවේ රැකියා සඳහා පිටත්ව යන ශ්‍රී ලාංකික ශ්‍රමිකයන් වෙනුවෙන් එරට දී සමාජ ආරක්ෂණ වැඩපිළිවෙළක් ක්‍රියාත්මක කිරීමට පියවර ගෙන තිබෙන බවත් ය‍.මේ වනවිට ඒ සම්බන්ධ‍ව සාකච්ඡා සිදුවන බවත්ය. තවද එය ඉදිරියේ දී සාර්ථකව ක්‍රියාත්මක කිරීමට හැකිවනු ඇතැයි ද හෙතෙම විශ්වාසය පළ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>10</day>
    </date>
    <link>http://www.dinamina.lk/2013/05/10/_art.asp?fn=n1305102</link>
    <topic>අයථා ලෙස මුදල් එකතු කළොත් තරාතිරම නොබලා දඬුවම්</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>පාසල්වල අයථා ලෙස මුදල් එකතු කරන පුද්ගලයන් සම්බන්ධයෙන් තරාතිරම නොබලා දඩුවම් ලබාදීමට කටයුතු කරන බව අධ්‍යාපන ඇමැති බන්දුල ගුණවර්ධන මහතා පාර්ලිමේන්තුවේදී ඊයේ (9) ප්‍රකාශ කළේය.පාසල්වල අයථාලෙස මුදල් අය කර ගැනීම තහනම් කිරීමට නව චක්‍ර ලේඛයක් නිකුත් කර තිබියදී සමහර පාසල්වල මුදල් ගැරීමේජාවාරමක් තිබෙන බව තමන් පිළි ගන්නා බව අධ්‍යාපන ඇමැතිවරයා කීවේය.ඒවා වැළැක්වීම සඳහා මහජනතාව, සිසුන්, මවුපියන්, ආදිසිසුන් දේශපාලනඥයන්ට සහයෝගය ලබාදිය යුතු බවද ඇමැතිවරයා පෙන්වා දුන්නේය.අනුර කුමාර දිසානායක මහතා නැගූ පැනයකට පිළිතුරු දෙමින් ඇමැතිවරයා මේ බව කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>10</day>
    </date>
    <link>http://www.dinamina.lk/2013/05/10/_art.asp?fn=n1305103</link>
    <topic>පොහොර සහනාධාරය කපා නෑ</topic>
    <author>සමන්මලී ප්‍රියශාන්ති</author>
    <content>පොහොර සහනාධාරය කපා දමා ඇති බවට ඇතැමුන් අසත්‍ය ප්‍රචාර පතුරවා හරින බව කෘෂිකර්ම ඇමැති මහින්ද යාපා අබේවර්ධන මහතා 'දිනමිණ'ට පැවසීය.පොහොර සහනාධාර කපා හැරීමක් කිසිසේත් සිදු කර නොමැති බව පැවැසු අබේවර්ධන මහතා පො‍හොර භාවිතය සම්බන්ධයෙන් නව නිර්දේශ කිහිපයක් පමණක් ක්‍රියාත්මක කර ඇති බව කීවේය.පොහොර භාවිතය, කෘමිනාශක, වල්නාශක භාවිතය පිළිබද අවබෝධයෙන් කටයුතු කිරීමට දැනුවත් වීම වැදගත් බවත් ඇමැතිවරයා සඳහන් කළේය‍.හැකි සෑම විටම පොහොර භාවිතය අවම කළ යුතුය යන්න අප ගනු ලබන තීරණය ‍රටේ යහපත සහ අනාගත සුබසිද්ධියට ඉවහල් වන බවද ඒ මහතා කීවේය.නිර්දේශ සහිතව පොහොර භාවිතයට යොමු කරවීම පොහොර සහනාධාරය කපා හැරීමක් නොවන බව කී ඇමැතිවරයා නිවැරැදි දේ නොදැන අසත්‍ය ප්‍රචාර පතුරවා ජනතාව නොමඟ නොයවන ලෙස කුමන්ත්‍රණකාරීන්ගෙන් ඉල්ලා සිටින බවත් කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>10</day>
    </date>
    <link>http://www.dinamina.lk/2013/05/10/_art.asp?fn=n1305104</link>
    <topic>හොඳම රාජ්‍ය වාණිජ ආයතනය වාණිජ නීතිගත සංස්ථාවයි</topic>
    <author>විජයානි එදිරිසිංහ</author>
    <content>එක්සත් ජාතික පක්ෂ පාලන කාලයේ විකුණා දමා තිබූ ශ්‍රී ලංකා රාජ්‍ය වාණිජ විවිධ නීතිගත සංස්ථාව ජනාධිපති මහින්ද රාජපක්ෂ මහතාගේ මැදිහත්වීම යටතේ යළි ගොඩනැගීමෙන් පසු මෙරට රාජ්‍ය වාණිජ ආයතන 234න් හොඳම ආයතනය බවට කෝප් කමිටුව මගින් නිර්දේශ කර තිබේ.ඒ ඒ ආයතනවල ප්‍රගතිය කෝප් කමිටුව ඉදිරියේ සාකච්ඡාවට භාජනය කිරීමේ දී එම කමිටුවේ සභාපති ඇමැති ඩිව් ගුණසේකර මහතා ශ්‍රී ලංකා රාජ්‍ය වාණිජ විවිධ නීතිගත සංස්ථාව ලබා ඇති ප්‍රගතිය පිළිබඳ විශේෂ ඇගයීමකට ලක් කරමින් එම ආයතන 234 අතරින් විශිෂ්ටතම ආයතනය ලෙස ශ්‍රී ලංකා රාජ්‍ය වාණිජ විවිධ නීතිගත සංස්ථාව බවට ප්‍රකාශ කළේය.ශ්‍රී ලංකා රාජ්‍ය වාණිජ විවිධ නීතිගත සංස්ථාව 1986 පිහිටුවීමෙන් අනතුරුව එම සංස්ථාව සැලකිය යුතු ප්‍රගතියක් ලබා තිබියදී එ.ජා.ප ආණ්ඩුව එම ආයතනයේ ගොඩනැගිලි පවා කෝටි ගණනකට විකුණා දමා තිබිණි.වාණිජ විවිධ නීතිගත සංස්ථාව ගොඩ ගැනීමට පසුගිය වසර කීපයේ එහි සභාපති ප්‍රදීප් ගුණවර්ධන මහතා ප්‍රමුඛ අධ්‍යක්‍ෂ මණ්ඩලයත් සේවක පිරිසත් මහත් කැපවීමකින් කටයුතු කළහ.ආයතනය මේ වන විට ජාත්‍යන්තරය හා සම්බන්ධ වී මෙරටට අවශ්‍ය වාණිජමය උපකරණ ආනයනය කරන ප්‍රබල ආයතනයක් බවට පත්ව තිබේ.කොළඹ නවම් මාවතේ පිහිටි රාජ්‍ය වාණිජ විවිධ නීතිගත සංස්ථාව මහල් දහයකින් පමණ සමන්විත ගොඩනැගිල්ලක් බවට පත් කිරීමටත් රට පුරා එහි ශාඛා දෙසීයකට වැඩි ප්‍රමාණයක් පිහිටුවීමටත් මේ වන විට පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>10</day>
    </date>
    <link>http://www.dinamina.lk/2013/05/10/_art.asp?fn=n1305105</link>
    <topic>පාකිස්තානයට භාණ්ඩ අපනයනයෙන් ඩොලර් මිලියන 430ක ආදායමක්</topic>
    <author>චමීර ඇල්ලදෙණිය</author>
    <content>පසුගිය වසරේ පාකිස්ථානයට භාණ්ඩ අපනයනය තුළින් අමෙරිකානු ඩොලර් මිලියන 430ක ආදායමක් ලබා ගැනීමට රජය සමත්ව තිබේ.ශ්‍රී ලංකාව හා පාකිස්ථානය අතර ක්‍රියාත්මක පාකිස්ථාන- ශ්‍රී ලංකා නිදහස් වෙළඳ ගිවිසුම යටතේ ශ්‍රී ලංකා අපනයනකරුවන්ට බදු සහන රැසක් ලබාදීමට පාකිස්ථානය තීරණය කර ඇත. මේ අනුව ලබන ජුලි මස 1දා සිට ක්‍රියාත්මක වන පරිදි ශුද්ධ නොකළ පොල්තෙල් අපනයනයේදී පනවා තිබූ තීරු බදු සම්පූර්ණයෙන්ම ඉවත් කර 100%ක බදු සහනයක් ලබාදීමට පාකිස්ථාන රජය එකඟත්වය පල කළ බව කර්මාන්ත හා වාණිජ කටයුතු ඇමැති රිෂාඩ් බදියුදීන් මහතා පෙරේදා (8) පැවැසීය.පසුගිය අප්‍රේල් 29-30 දක්වා පාකිස්ථානයේ ස්ථාම්බුල්හිදී දෙරට වාණිජ කටයුතු පිළිබඳ ලේකම්වරුන් අතර පැවැති නිල සාකච්ඡාවල ප්‍රතිඵලයක් ලෙස මෙම බදු සහන ලබාගැනීමට හැකිවූ බව සඳහන් කළ බදියුදීන් ඇමැතිවරයා දෙරට අතර පවතින ද්විපාර්ශ්වික වෙළඳ ගනුදෙනුවලදී පැන නැගි ගැටලු රැසකට විසඳුම් ලබාගැනීමට හැකිවූ බවද ප්‍රකාශ කළේය.මේ අනුව වහා ක්‍රියාත්මක වන පරිදි බෝතල් ශීතකරණ යන්ත්‍ර අපනයනයේදී 50%ක තීරු බදු සහනයක්ද බුලත් සඳහා 20%ක් ඖෂධීය හිසතෙල් සඳහා 50%ක්, මදුරු දඟර සඳහා 100%ක් ලෙස බදු සහනයක් ලබාදීමට පාකිස්ථාන රජය තීරණය කර ඇත.මීට අමතරව සෙරමික් නිෂ්පාදන සඳහා 20%ක් විදුලි පේනු සඳහා (Electrical Switchers) 100%ක බදු සහනයක්ද ලබාදීමටද තීරණය කළ පාකිස්ථාන රජය ආයුර්වේද නිෂ්පාදන හා තෝරාගත් කෘෂි නිෂ්පාදන සඳහාද ශ්‍රී ලාංකික අපනයනකරුවන්ට බදු සහන ලබාදීමට එකඟත්වය පල කර ඇත. මේ ලැබූ බදු සහන උපයෝගී කරගනිමින් පාකිස්ථානයට සිදුකරන අපනයන ප්‍රමාණය වැඩිකර ගැනීමට දේශීය අපනයනකරුවන්ට අවස්ථාව උදාවී ඇති බව කර්මාන්ත හා වාණිජ කටයුතු අමාත්‍යාංශයේ ලේකම් අනුර සිරිවර්ධන මහතා ප්‍රකාශ කළේය.පාකිස්ථානය, ශ්‍රී ලංකාව විසින් අපනයනයන් සිදුකරන රටවල් අතරින් 24වන ස්ථානයේ සිටින අතර වාර්ෂිකව ශ්‍රී ලංකාවේ මුළු අපනයන ප්‍රමාණයෙන් 0.9%ක ප්‍රමාණයක් පාකිස්ථානයට යැවේ. ශ්‍රී ලංකාවේ වාර්ෂික මුළු ආනයනයෙන් 2%ක ප්‍රමාණයක් සිදුකරන 14 වන විශාලම රට ද පාකිස්ථානයවේ.පාකිස්ථාන-ශ්‍රී ලංකා නිදහස් වෙළඳ ගිවිසුම (PSFTA) 2005 සිට ක්‍රියාත්මකවේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>10</day>
    </date>
    <link>http://www.dinamina.lk/2013/05/10/_art.asp?fn=n1305106</link>
    <topic>අනුරපුර මහ මළුවේ පින්කමට කොටුවෙන් විශේෂ දුම්රිය</topic>
    <author>ශීලා උඩුවර</author>
    <content>අනුරාධපුර මහ මළුවේ පැවැත්වෙන මහා වන්දනා පින්කමට සහභාගිවීමට යන බැතිමතුන්ගේ ගමන් පහසුව සඳහා ශ්‍රී ලංකා දුමරිය සේවය අද (10) සහ හෙට (11) කොළඔ කොටුවේ සිට අනුරාධපුරය දක්වා විශේෂ දුම්රිය සේවා යෙදවේ.අද පස්වරු 1.15ට කොළඹ කොටුවෙන් පිටත්වන දුම්රිය පස්වරු 5.25ට  අනුරාධපුරයටද, 12වැනි දින පෙරවරු 8.10ට අනුරාධපුරයෙන් පිටත්ව කොළඹ කොටුවට දහවල් 12.40ට ද, පැමිණේ.මීට අමතරව අද සහ හෙට කොළඹ කොටුව වවුනියාව අතර ධාවනය වන අංක 4003 /4004 දරන දුම්රියන්ට හා කොළඹ කොටුව අනුරාධපුරය අතර ධාවනය වන අංක 4452 /4868 දරන දුම්රියට තුන්වන පංතියේ මැදිරිය බැඟින් ද කොළඹ කොටුව වවුනියාව අතර ධාවනය වන තනි බලවේග කට්ටල සහිත දැයට කිරුළ දුම්රිය අද සිට12වැනිදා දක්වා කාලයේ ද්විත්ව බලවේග කට්ටල දුම්රියක් ලෙස ධාවනය කරවීමටත් කටයුතු යොදා තිබේ.ශ්‍රී සම්බෝධි පදනම මේ පින්කම සංවිධාන කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>10</day>
    </date>
    <link>http://www.dinamina.lk/2013/05/10/_art.asp?fn=n1305107</link>
    <topic>වසරක් පාසා කොරියාවෙන් සංචාරකයෝ ලක්ෂයක්</topic>
    <author>මහින්ද අලුත්ගෙදර</author>
    <content>ද්වීපාර්ශවික මිතුදම ශක්තිමත් කරමින් වාර්ෂිකව කොරියානු සංචාරකයන් ලක්ෂයක් පමණ ශ්‍රී ලංකාවට ගෙන්වා ගැනීම සඳහා පියවර ගෙන ඇතැයි ශ්‍රී ලංකාවේ දකුණු කොරියානු තානාපති ජොන්ග් මූන් චොයි මහතා පවසයි. මේ ට වාර්ෂිකව කොරියානු සංචාරකයන් 8,000ක් පමණ ශ්‍රී ලංකාවට පැමිණෙන අතර ඒ තත්ත්වය ඉදිරි වසර දෙක, තුනක කාලයේ දී ලක්ෂය දක්වා වර්ධනය කිරීමට හැකිවන බවද ඒ මහතා සදහන් කරයි.ශ්‍රී ලංකාව සහ දකුණු කොරියාව අතර රාජ්‍යතාන්ත්‍රික සබඳතා ඉතාම ශක්තිමත් බව පෙන්වාදෙන තානාපතිවරයා ඵෙතිහාසික අවස්ථාවක් සනිටුහන් කරමින් වසර 16 කට පසු ශ්‍රී ලංකා රාජ්‍ය නායකයෙකු කොරියාවේ සංචාරය කළ බවද එහිදී ශ්‍රී ලංකාවට වෙළෙඳ, ආර්ථික වාසි රැසක් අත්කර ගැනීමට ජනාධිපති මහින්ද රාජපක්ෂ මහතාට හැකි වූ බවද කීය.ශ්‍රී ලංකාවේ කොරියානු තානාපතිවරයා මේ බව සඳහන් කළේ කොළඹ දී පැවැති සම්මන්ත්‍රණයක් සඳහා සහභාගි වෙමිනි. ශ්‍රී ලංකාව සහ කොරියාව අතර පවතින වෙළෙඳ ගනුදෙනු හා සහයෝගීතාව සම්බන්ධයෙන් ජනතාව දැනුවත් කිරීමේ අරමුණින් මේ සම්මන්ත්‍රණය සංවිධානය කෙරිණි.මෙහිදී වැඩිදුරටත් අදහස් දක්වමින් තානාපතිවරයා සඳහන් කළේ ශ්‍රී ලංකා ජනාධිපති මහින්ද රාජපක්ෂ මහතාගේ කොරියානු සංචාරයේ ප්‍රතිඵලයක් වශයෙන් රාජ්‍යතානාත්‍රික මට්ටමින් ශ්‍රී ලංකාවට ලබාදෙන ආධාර ප්‍රමාණය වැඩි කිරීමට පියවර ගෙන තිබෙන බවයි. ඊට අමතරව ශ්‍රී ලංකාවේ ආයෝජන රැසක් ආරම්භ කිරීම කොරියානු ආයෝජකයන් පියවර ගෙන තිබෙන බවද ඒ මහතා පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>10</day>
    </date>
    <link>http://www.dinamina.lk/2013/05/10/_art.asp?fn=n1305108</link>
    <topic>ජගත් මලල ක්‍රීඩා සුපිරි තරු රැසක් ශ්‍රී ලංකාවට එති</topic>
    <author>ප්‍රින්ස් ගුණසේකර තායිලන්තයේ සිට</author>
    <content>ත්‍රස්තවාදය නිම වීමෙන් පසු ශ්‍රී ලංකාව ක්‍රීඩාවට හිතකර බව සනාථ කරමින් අන්තර්ජාතික මලල ක්‍රීඩාවේ සුපිරි තරු රැසක් අද මෙරටට පැමිණෙති. ලන්ඩන් ඔලිම්පික් රන් පදක්කම් දිනූ ඔස්ට්‍රේලියාවේ සැලී පියර්සන් ක්‍රීඩිකාව හා ආසියාවේ රන් කිරුළ දිනූ ක්‍රීඩක ක්‍රීඩිකාවෝ ඒ අතර වෙති.කොළඹ සුගතදාස ක්‍රීඩාංගණයේ දී අනිද්දා (12) පැවැත්වෙන ආසියානු ග්‍රොන් ප්‍රී තරගාවලියට සහභාගීවන ක්‍රීඩක ක්‍රීඩිකාවෝ ඊයේ තායිලන්තයෙන් ශ්‍රී ලංකාව බලා පිටත් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>10</day>
    </date>
    <link>http://www.dinamina.lk/2013/05/10/_art.asp?fn=n1305109</link>
    <topic>ජාතික වැටුප් ප්‍රතිපත්තිය හදන්න අලුත් වැටුප් කොමිසමක් දෙන්න</topic>
    <author>අනුර ප්‍රේමලාල්</author>
    <content>රාජ්‍ය හා පෞද්ගලික අංශවල වැටුප් ගැටලු විසඳමින් ජාතික වැටුප් ප්‍රතිපත්තියක් සකස් කිරීමට නව වැටුප් කොමිසමක් පත්කිරීමට ඉකුත් අයවැයෙන් ඉදිරිපත් වු යෝජණාව කඩිනමින් ක්‍රියාත්මක කරන්නැයි රාජ්‍ය සේවා වෘත්තීය සමිති සම්මේලනය රජයෙන් ඉල්ලා සිටී.වසර 2008 දී රජයේ සේවකයන්ගේ අවම වැටුප රුපියල් එකොළොස්දහස් හත්සියතිහක් කිිරීමෙන් අනතුරුව මෙතෙක් වසර හතක් ගත වී ඇතත් එම සේවකයන්ගේ මූලික වැටුප වැඩිවි නැත. අයවැයෙන් අවස්ථා තුනක දී ජීවන අංක දීමනාවට අමතරව වැටුප 20%කින් වැඩි වුණත් එය දීමනාවකට සීමාවි තිබේ. මේ නිසා විශ්‍රාම යෑමේ දී රජයේ සේවකයන්ට විශාල බලපෑමක් සිදුවනු ඇත.ඒ අනුව වසර 2007 සිටම විශ්‍රාම ගන්නා රජයේ සේවකයන්ට සිදුවන ආර්ථික අවාසිය ඉදිරියේ දී බරපතළ විශ්‍රාම වැටුප් විසමතාවකට තුඩු දෙන බව ඒ සම්මේලනය කියයි.මේ සම්බන්ධයෙන් මාධ්‍ය වෙත අදහස් දැක් වු එම සම්මේලනයේ සභාපති ඩබ්ලිව්.එච්. පියදාස මහතා මේ කරුණු පිළිබඳ මැනවින් සලකා බලා 2014 වසරට සාර්ථක අයවැය යොජණාවක් ඉදිරිපත් කිරීමට හැකිවන පරිදි යෝජිත වැටුප් කොමිසම නොපමාව පත් කරන ලෙස ඉල්ලා ජනාධිපති මහින්ද රාජපක්ෂ මහතා වෙත ලිපියක් යවන බව පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>10</day>
    </date>
    <link>http://www.dinamina.lk/2013/05/10/_art.asp?fn=n13051010</link>
    <topic>දැයට කිරුළ මුදල් වංචාවේ මහ සැකකාරිය 15දා තෙක් රිමාන්ඩ්</topic>
    <author>සිරිසේන රාජපක්ෂ</author>
    <content>අම්පාරේ පැවැති දැයට කිරුළ ප්‍රදර්ශන භූමිය සැලසුම් කිරීමේ දී සිදුවී ඇතැයි කියන මහා පරිමාණයේ මූල්‍ය වංචාවට සම්බන්ධ බව කියන ප්‍රධාන සැකකාරිය මැයි මස 15 වෙනිදා දක්වා රිමාන්ඩ් භාරයේ තැබීමට කොටුව මහේස්ත්‍රාත් හා දිසා විනිසුරු තිළිණ ගමගේ මහතා ඊයේ (09) නියෝග කළේ ය.මේ මහා පරිමාණ මූල්‍ය වංචාව සම්බන්ධයෙන් විදුලි සංදේශ හා තොරතුරු තාක්ෂණ අමාත්‍යංශයේ ලේකම් එච්.එම්. ගුණසේකර මහතා කොළඹ අපරාධ පරීක්ෂණ දෙපාර්තමේන්තුවට පැමිණිලි කර තිබිණි.වංචාවට අදාළ මුදල රුපියල් තුන්කෝටි අනූහතර ලක්ෂ අසූ දෙදහස් හතළිහකි.ඉහත කී මුදල සාපරාධී විශ්වාසය කඩකිරීම හා වංචාකර පරිහරණය සම්බන්ධයෙන් සැකපිට රහස් පොලිසිය මගින් සැකකාරිය අත්අඩංගුවට ගෙන කොටුව මහේස්ත්‍රාත් අධිකරණයට ඉදිරිපත් කිරීමෙන් අනතුරුව රිමාන්ඩ් භාරයට පත් කෙරිණි.දැයට කිරුළ ප්‍රදර්ශන භූමියේ වැසිකිළි හාරසිය අනූවක් (490) තැනීම, කියවීම් ශාලාවක් හා ආපනශාලාවක් තැනීම, මල් සැරසිලි කිරීමට අදාළව මේ වංචාව සිදුවී ඇතැයි පරීක්ෂණ වලින් හෙළිවී තිබේ.මෙහි ප්‍රධාන ව්‍යාපෘතිය වන ප්‍රදර්ශන භූමියේ තාවකාලික වැසිකිළි තැනීම ගම්පහ පිළිකුත්තුවේ තම ඥාතියකුට ටෙන්ඩර් මණ්ඩලයෙන් තොරව හිතුමතයට දී ඇති බවත්, එම කොන්ත්‍රාත් සමාගමේ දෙවන අයිතිකරු වශයෙන් සැකකාරියගේ පුතාද ක්‍රියා කර ඇතැයිද පරීක්ෂණවලින් හෙළිවී තිබේ.අදාළ කොන්ත්‍රාත් සමාගම ආරම්භ කර ඇත්තේ වැසිකිළි තැනීමේ ගිවිසුම අත්සන් කිරීමට මාස ගණනකට පෙර බවත්, මුල් ගෙවීම සිදු කර ඇත්තේ ගිවිසුමට දින හයකට පෙර දී බවත් එම මුදල් සැකකාරියගේ පුංචි අම්මාගේ ගිණුමට බැර කර ඇති බවත් එම මුදල් ලබා ගැනීමට සැකකාරියගේ පුතාද ගොස් ඇති බවත් තව දුරටත් හෙළිවෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>10</day>
    </date>
    <link>http://www.dinamina.lk/2013/05/10/_art.asp?fn=n13051011</link>
    <topic>හොර මුදල් නෝට්ටු තොගයක් සමඟ ශ්‍රී ලාංකියෝ 6ක් ඉන්දියාවේ දී දැලේ</topic>
    <author>මහින්ද අලුත්ගෙදර</author>
    <content>ව්‍යාජ ඉන්දීය මුදල් නෝට්ටු තොගයක් සමඟ ශ්‍රී ලාංකිකයන් 6 දෙනෙකු ඉන්දියාවේ දී අත්අඩංගුවට ගෙන ඇත.ඉන්දියාවේ ඉන්දීරා ගාන්ධි ජාත්‍යන්තර ගුවන් තොටුපළ ආරක්ෂක අංශය මොවුන් අත් අඩංගුවට ගෙන තිබෙන අවස්ථාවේ දී ඉන්දීය රුපියල් 28,000ක මුදලක් ඔවුන් සතුව තිබී සොයා ගැනීමට ආරක්ෂක අංශ සමත්ව තිබෙන බව වාර්තා වෙයි.සැකකරුවන්ගෙන් කළ ප්‍රශ්න කිරීම්වල දී ඉන් සිව් දෙනෙකු ගුවන් ටිකට්පත් ලබා ගැනීම සඳහා ඉන්දීය රුපියල් 45,288ක මුදලක් අක්බාර් ට්‍රැවල්ස් ආයතනය වෙත ගෙවා තිබෙන බවට අනාවරණය කරගෙන ඇත. ඒ අනුව ගුවන් ටිකට්පත් අලෙවි කළ ආයතනයට මේ පිළිබඳ කළ දැනුම් දීමේදී ඉන්දීය රුපියල් දහසේ ව්‍යාජ මුදල් නෝට්ටු 26ක් එම ආයතනයට සැකකරුවන් ලබා දී ඇති බවට ද තහවුරු කරගෙන තිබෙන අතර මේ ශ්‍රී ලාංකිකයන් සම්බන්ධයෙන් පරීක්ෂණ ආරම්භ කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>10</day>
    </date>
    <link>http://www.dinamina.lk/2013/05/10/_art.asp?fn=n13051012</link>
    <topic>හොරෙන් ගෙනා කෝටි 2ක් වටිනා වාහන 3ක් රේගුවේ</topic>
    <author>නිමල් රාජපක්‍ෂ</author>
    <content>ජපානයේ සිට පස් කපන යන්ත්‍ර හා පාපැදි ගෙන්වන මුවාවෙන් මෙරටට ගෙන්වූ රුපියල් දෙකෝටියක් වටිනා වාහන තුනක් රේගු මධ්‍යම විමර්ශන අංශයේ නිලධාරීන් පෙරේදා (08) සවස අත්අඩංගුවට ගෙන ඇත. පිටකෝට්ටේ ප්‍රදේශයේ ව්‍යාපාරිකයකු වාහන ගෙන්වා ඇති අතර රේගු නිලධාරීන්ගේ ඇස වසා පැන යාමට තැත් කරද්දී අත්අඩංගුවට ගත් බව රේගු මාධ්‍ය ප්‍රකාශක ලෙස්ලි ගාමිණී මහතා පැවැසීය.පස් කපන යන්ත්‍ර හා පාපැදි ගෙන්වූ බහලුම සඳහා තීරු බදු හා වෙනත් බදු වශයෙන් රුපියල් හාරලක්‍ෂ පනස්එක්දහස් දෙසියයක් ගෙවා බහලුම රැගෙන යෑමට සැරසී තිබේ.සැක සිතූ රේගු නිලධාරීන් බහලුම විවෘත කර පරීක්‍ෂාවට ලක්කිරීමේ දී එහි පාපැදි වෙනුවට අති සුඛෝපභෝගී වර්ගයේ මෝටර් රථයක්, මිනිකූපර් මෝටර් රථයක් හා වෑන් රථයක්, පාවිච්චි කළ ටයර්, ආසන හා මෝටර් රථ අමතර කොටස් සොයාගත් බව ලෙස්ලි ගාමිණී මහතා කීය.රේගු අධ්‍යක්‍ෂ ජෙනරාල් ජගත් විජේවීර මහතාගේ උපදෙස් මත රේගු අධ්‍යක්‍ෂ ඩී. ඒ. අයි. දරණගම, නියෝජ්‍ය රේගු අධ්‍යක්‍ෂ එස්. උඩුගමසූරිය, රේගු අධිකාරි වත්සල නානායක්කාර යන මහත්වරු සිද්ධිය පිළිබඳ විමර්ශන පවත්වති..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>10</day>
    </date>
    <link>http://www.dinamina.lk/2013/05/10/_art.asp?fn=r1305101</link>
    <topic>බේබදු තාත්තා දරු තිදෙනා රත්කළ යකඩයකින් පුලුස්සලා</topic>
    <author>ගම්පොළ සමූහ</author>
    <content>බීමත්ව පැමිණි පියකු තම කුඩා දරු තිදෙනාට නයිලෝන් ලණුවකින් හා අතින් පයින් පහර දී රත්කළ යකඩයකින් දරුණු ලෙස පුලුස්සා රාත්‍රියේ සිට පසුවදා වනතුරු නිවෙසේ කුස්සියට දමා වසා සිටියදී ලැබුණු තොරතුරකට අනුව නාවලපිටිය පොලිසියේ නිලධාරී කණ්ඩායමක් ගොස් ඔවුන් බේරාගෙන එම ළමයින් තිදෙනාම නාවලපිටිය දිස්ත්‍රික් මහ රෝහලට ඇතුළත් කොට තිබේ.මෙසේ අමානුෂික ලෙස කෲර වදහිංසාවන්ට ලක්ව ඇත්තේ නාවලපිටිය, කටුගොල්ල, නවතිස්පනේ අංක 1 කොටසේ පදිංචි වයස අවු. 8 ක් වූ පිරිමි දරුවකු හා වයස අවු. 11 හා අවු. 13 වයසේ පසුවන ගැහැනු ළමයින් දෙදෙනෙකි. ඔවුන් දෙදෙනා කැටඹුලාව මහ විදුහල හා නවතිස්පනේ් විද්‍යාලවල අධ්‍යාපනය හදාරති.මොවුන්ගේ මව මීට වසර දෙකකට පෙර ගෘහ සේවය සඳහා විදේශගතව ඇති අතර එදා සිට ඔවුන් පියා හා ආච්චි යටතේ හැදී වැඩී ඇත.පියා සෑම දිනකම බීමත්ව පැමිණ දරුවන්ගේ කුමන හෝ වරදක් අල්ලාගෙන දරුණු ලෙස පහර දෙන බවත් ඔවුන්ගේ ආච්චිටද බැණ වදින බවත් එම දරුවන් පොලිසියට පවසා තිබේ.සිද්ධිය වූ දින වෙළෙඳසැලකින් ගස් ලබු ගෙඩියක් සොරාගෙන කෑවා යැයි මෙලෙස පහර දී ඇති අතර පසුව තිදෙනාම කුස්සිය තුළට රැගෙන දොර වසා ලිපට යකඩ බටයක් දමා රත් කොට ඔවුන් පුළුස්සා ඇත.එයින් කුඩා පිරිමි දරුවාගේ දෙපා පුලුස්සා ඇති නිසා ඔහුට ඇවිදීමට පවා නොහැකි තත්ත්වයක් මතුව තිබෙන අතර නයිලෝන් ලණුවෙන් පහර දීම නිසා ශරීරය පුරාම තුවාල සිදුවී තිබේ.මේ දරු තිදෙනා වෛද්‍ය ප්‍රතිකාරවලින් පසුව නාවලපිටිය මහේස්ත්‍රාත් අධිකරණය වෙත ඉදිරිපත් කිරිමට නියමිත ය. සැකකාර පියාද අත්අඩංගුවට ගෙන ඇති අතර ඔහුද ඊයේ (09) නාවලපිය මහේස්ත්‍රාත් අධිකරණය වෙත ඉදිරිපත් කිරීමට නියමිතව තිබිණි.ගම්පොළ කොට්ඨාස බාර පොලිස් අධිකාරී ගාමිණි පෙරේරා, ස.පො. අධිකාරීවරුන් වන චුලනී වීරරත්න, කපිල සෙනවිරත්න, නාවලපිටිය පොලිස් ස්්ථානාධිපති විජිත කුමාර යන නිලධාරීන්ගේ උපදෙස් මත ළමා හා කාන්තා කාර්යාංශයේ පො.ප. ගුණසිංහ, පො.ප. දොලවත්ත, පො. සැ. 45148 ජයරත්න, පො.සැ. 31067 සුගත්, කා.පො.කො. 3659 කමනි, 3660 සමන්මලී, පො.කො. 74125 දිසානායක ඇතුළු නිලධාරී කණ්ඩායමක් පරීක්‍ෂණ පැවැත්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>10</day>
    </date>
    <link>http://www.dinamina.lk/2013/05/10/_art.asp?fn=r1305102</link>
    <topic>අනුරපුරේ බස්වලින් ආයෙත් කප්පම් බෑ</topic>
    <author>චිත්‍රාරත්න කළුආරච්චි – හිෙඳා්ගම සමූහ</author>
    <content>අනුරාධපුර මධ්‍යම විශේෂ දිනමිණ පුවත්පත මඟින් පෙරේදා (8 දා) පෙන්වා දුන් අනුරාධපුර නව බස් නැවතුමේ පෞද්ගලික බස් රථවලින් නැවත කප්පම් මුදල් ගැනීම පිළිබඳ ප්‍රවෘත්තිය දුටු විගසම උතුරුමැද පළාත් මාර්ගස්ථ මගී ප්‍රවාහන අධිකාරියේ සභාපති ඩබ්ලිව්. එම්. පී. බී. විජේසූරිය මහතා විසින් ඊයේ (8) එම අදාළ කප්පම් ගැනීම සම්බන්ධ නිලධාරීන් වහාම ක්‍රියාත්මක වන පරිදි අනුරාධපුර මගී ප්‍රවාහන අධිකාරියේ ප්‍රධාන කාර්යාලයට මාරු කර ඇත.පරීක්‍ෂණ කටයුතු නොපමාවම පවත්වන බවත්, පෞද්ගලික බස් රථවලින් කප්පම් ගැනීම පිළිබඳව තොරතුරු දන්නා අය හෝ පෞද්ගලික බස් රථ හිමියන් මේ පිළිබඳව දන්නේ නම් සභාපති විජේසූරිය මහතාට දැනුවත් කරන ලෙස ද සභාපතිවරයා දන්වා සිටී.උතුරුමැද පළාත් ප්‍රවාහන අමාත්‍ය එච්. බී. සේමසිංහ මහතාගේ තීරණය පරිදි කප්පම් දීම සහ කප්පම් ලබාගැනීම යන කරුණු දෙකම දඬුවම් ලැබිය හැකි වරදවල් බව ද සභාපතිවරයා “දිනමිණ” ට දැන්වීය.පෞද්ගලික බස් රථවලින් කප්පම් ලබා දී අසුවුවහොත් ගමන් මාර්ග බලපත්‍රය අහෝසි කරන බව ද පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>10</day>
    </date>
    <link>http://www.dinamina.lk/2013/05/10/_art.asp?fn=r1305103</link>
    <topic>කෝංගල ඇඟලුම් කම්හල හිටිහැටියේම වසා දමලා</topic>
    <author>බන්ධුල ගුණසේකරධම්මික වෙලේගොඩ සමඟ මාතර විශේෂ</author>
    <content>සේවක සේවිකාවන් හිටි හැටියේම එළියට ඇද දමමින් මාතර, හක්මන කෝංගල ඇඟලුම් කම්හල පෙරේදා (07 වනදා) පස්වරුවේ එහි සේවක පිරිසට තහනම් ප්‍රදේශයක් කරමින් හදිසියේම වසා දැමීම නිසා අහිංසක සේවක සේවිකාවන් දෙසීය හැත්තෑ පහකට (275) අධික පිරිසක් යන එන මං නැති අන්ත අසරණ තත්ත්වයට ඇදවැටී සිටිති.ගමට කර්මාන්ත තුන්සියයක් ගෙන යාමේ රජයේ වැඩසටහන යටතේ ඇරඹුණු කෝංගල ඇඟලුම් කම්හල වත්මන් පාලන අධිකාරියට යටත්ව පවත්වාගෙන ආ කාලසීමාව මේ වන විට මාස විසිහයක් (26) පමණ වේ.මේ පාලකකාරකාදීන් මුල් කාලසීමාව තුළ සේවක සේවිකාවන්ට අර්ථසාධක දීමනා, ප්‍රවාහන පහසුකම් ආදී සියලු පහසුකම් සහ දීමනා ලබා දෙන බවට එකඟවෙමින් දේශීය ඇඟලුම් නිෂ්පාදන කටයුතු ආරම්භ කළද ඉතා කෙටි කලක් තුළ ඔවුන් සිය පොරොන්දු එළිපිටම කඩකෙරෙමින් හිතුවක්කාරී පාලනයකට සේන්දු වීම නිසා කෙටි කලක් තුළ සේවක පිරිසගේ දැඩි අප්‍රසාදයට පාත්‍ර වී ඇත.ගතවූ කාලසීමාවෙහි සේවක වැටුප් ගෙවීමේදී බලවතුන් එය නිසි පරිදි සිදුකර නොමැති අතර ආරම්භක වකවානුවෙහි වැටුපෙන් කපාගත් අර්ථසාධක මුදල පවා අදාළ කාර්යාලයට නිසි පරිදි යොමුකර නොමැති බවත්, ප්‍රවාහන පහසුකම් පවා අත්හිටුවා දමා ඔවුන් අසරණ කර ඇති බවත් සේවක සේවිකාවෝ සඳහන් කරති.මේ අතර ආයතනයේ සේවකයින් හත්දෙනෙකුගේ (07) සේවය අසාධාරණ ලෙස හදිසියේම අත්හිටුවීම තුළින් සේවක සේවිකා කප්පාදුව අරඹා තිබේ.මේ කම්හල් බලධාරීන්ගෙන් සිය ගණනක් වූ සේවක පිරිසට එල්ල වී ඇති තර්ජන ගර්ජන මඟහරවා දින කිහිපයක් තුළ සාධාරණත්වයක් ඉටුකරන බවට ආයෝජන ප්‍රවර්ධන අමාත්‍ය ලක්ෂ්මන් යාපා අබේවර්ධන මහතා සේවක සේවිකාවන් හමුවී පොරොන්දුවක් ද වී තිබියදී මෙසේ කම්හල වසා දැමීම තවත් බලගතු අසාධාරණයකි.මෙවන් තත්ත්වයන් හමුවේ තවමත් සිය අයිතීන් වෙනුවෙන් සාධාරණ විසඳුමක් ඉල්ලා සිටිමින් අසරණ වූ සේවක සේවිකාවෝ සුපුරුදු පරිදි දිනපතා පෙරවරුවේ කම්හල අභියසට පැමිණ සාමකාමී සටනක නිරතව සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>10</day>
    </date>
    <link>http://www.dinamina.lk/2013/05/10/_art.asp?fn=r1305104</link>
    <topic>උසාවියේ දී දුරකථනය වැදුණාට ආබාධිතයාට 500ක දඩයක්</topic>
    <author>බලපිටිය සමූහ – දිලිප් නිශ්ශංක</author>
    <content>සොරකමක් සම්බන්ධයෙන් දඬුවම් ලැබීමට අධිකරණයට පැමිණ සිටි ආබාධිත පුද්ගලයකු විවෘත අධිකරණයේ නඩුවක් විභාග වෙමින් තිබියදී ජංගම දුරකතනය නාද වීමට සැලැස්වීමේ චෝදනාවට උසාවිය භාර පොලිස් නිලධාරියා විසින් අත්අඩංගුවට ගෙන බලපිටිය මහේස්ත්‍රාත් අසංග බෝදරගම මහතා වෙත ඉදිරිපත් කිරීමෙන් පසුව ආබාධිත පුද්ගලයාට තරයේ අවවාද කර රුපියල් පන්සියයක දඩයක් ගෙවන ලෙස නියෝග කළේය.මෙසේ දඩ නියම කරන ලද්දේ බලපිටිය වතුගෙදර විහාරගොඩ පදිංචි කමල් රංජිත් නමැත්තාටය.සැකකරු නිවෙසක් බිඳ රුපියල් එක්ලක්‍ෂ විසිපන්දහසක් වටිනා දේපළ සොරකම් කර ඇතැයි චෝදනා කර තිබේ.පසුව මහේස්ත්‍රාත්වරයා සැකකරුට තරයේ අවවාද කරමින් කියා සිටියේ ආබාධිත පුද්ගලයකු නිසා සහනයක් ලබා දෙන බවත්, අධිකරණය තුළ මීට වඩා සංවරව හැසිරිය යුතු බවට තරයේ අවවාද කරමින් සැකකරු මුදාහැරියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>10</day>
    </date>
    <link>http://www.dinamina.lk/2013/05/10/_art.asp?fn=r1305105</link>
    <topic>ඉංගිරියේ වාහන තදබදයට විකල්ප මාර්ග දෙකක්</topic>
    <author>ඉංගිරිය මධ්‍යම සමූහ - ප්‍රියදර්ශනී කහවල</author>
    <content>හදිසි ආපදා අවස්ථාවක දී ඉංගිරිය ප්‍රධාන නගරය මඟහැර වෙනත් විකල්ප මාර්ග භාවිතා කිරීමෙන් රථ වාහන හිමියන් මෙන්ම මහජනතාව ද තමන් මුහුණපාන දුෂ්කරතාවලින් මිදෙනු ඇති බව පැහැදිලි කරමින් ඉංගිරිය පොලිස් ස්ථානාධිපති උදය කුමාර මහතා විසින් යෝජනා කරනු ලැබූ විකල්ප මාර්ග සම්බන්ධ යෝජනාව ඉංගිරිය ප්‍රාදේශීය සම්බන්ධීකරණ කමිටුවේ අනුමැතියෙන් සම්මත වූ අතර, ඒ අනුව විකල්ප මාර්ග 2ක් යෝජනා කෙරුණි.ඉන් එකක් ඉංගිරිය රෝහල අසලින් ආරම්භ වී දොඹගස්කන්ද හරහා ඌරුගල තෙක් දිවෙන අතර, අනෙක් මාර්ගය ඉංගිරිය ගාමිණී විදුහල අසලින් ආරම්භ වී ඉංගිරිය - පාදුක්ක මාර්ගයට අතරමගදී සම්බන්ධ වේ.මෙම යෝජනා සම්බන්ධයෙන් නාගරික සංවර්ධන අධිකාරිය විසින් පළාත් මාර්ග සංවර්ධන අධිකාරිය වෙත දැනුම් දී ඇති බව ඉංගිරිය ප්‍රාදේශීය සම්බන්ධීකරණ කමිටුවේ දී හෙළි වූ අතර, එහෙත් එම මාර්ග පළාත් මාර්ග සංවර්ධන අධිකාරියට අයත් නොවන බව එම ආයතනයේ නිලධාරීන් විසින් පවසනු ලැබීම නිසා සභාව ගැටලුකාරී තත්ත්වයකට මුහුණ දෙන ලදී.ඒ අනුව කරුණු දැක්වූ කළුතර දිස්ත්‍රික් පාර්ලිමේන්තු මන්ත්‍රී‍් විදුර වික්‍රමනායක මහතා ඒ සම්බන්ධ වගකීම ඇති අදාළ නිලධාරීන්ට මේ පිළිබඳව දන්වා යැවීමටත්, නාගරික සංවර්ධන අධිකාරිය ද මේ සම්බන්ධයෙන් දැනුවත් කිරීමටත්, ඉංගිරිය ප්‍රාදේශීය ලේකම් කාර්යාලයට උපදෙස් දුන් අතර, මෙම විකල්ප මාර්ග යෝජනාව හැකි ඉක්මනින් ක්‍රියාත්මක කර හදිසි ආපදා අවස්්ථාවන් හිදී ඇති වීමට ඉඩ ඇති මාර්ග තදබදයට පිළියමක් ලැබෙනු ඇතැයි ඉංගිරිය පොලිසිය බලාපොරොත්තුවෙන් පසුවේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>10</day>
    </date>
    <link>http://www.dinamina.lk/2013/05/10/_art.asp?fn=r1305106</link>
    <topic>පාණදුර ඉඩමකට හොර ඔප්පුවක් හදා ඉඩම් කැබලි විකුණා ලක්ෂ 38ක් වංචා කරලා</topic>
    <author>පාණදුර සමූහ- කපිල සෝමරත්න</author>
    <content>පාණදුර පොලිස් වසමේ පිහිටා ඇති ඉඩමකට ව්‍යාජ ඔප්පුවක් සකසා එය ගම්පහ ඉඩම් ලියාපදිංචි කාර්යාලයේ ලියාපදිංචි කර පහළොස් දෙනෙකුට ඉඩම් කැබලි විකුණා ඉඩම් හිමියාගෙන් රුපියල් ලක්ෂ 38ක මුදලක් සාපරාධි ලෙස අඹු-සැමි යුවළක් විසින් වංචා කර ඇතැයි පාණදුර විශේෂ අපරාධ සහ වංචා විමර්ශන අංශයේ ස්ථානාධිපති පොලිස් පරීක්ෂක එස්. ගීකියනගේ මහතා පාණදුර අධිකරණයට නිරීක්ෂණ වාර්තාව ඉදිරිපත් කරමින් 02.05.13 දන්වා සිටියේය.සැකකාර බිරිය අත්අඩංගුවට ගෙන අධිකරණය වෙත ඉදිරිපත් කර රක්ෂිත බන්ධනාගාර ගතකර සිටියදී ඇය බිලිඳකු ප්‍රසූත කර ඇති බවත් ඇයට ඇපයක් නියම කර මුදාහරින ලෙසත් ඇය වෙනුවෙන් කරුණු දැක්වූ නීතිඥ මා. දෝ. විජේපාල මහතා පැවසීය.ව්‍යාජ ඔප්පුව ලියාපදිංචි කිරීම ගැන ගම්පහ ඉඩම් ලියාපදිංචි කාර්යාලයේ රෙජිස්ටාර්වරියගෙන් දීර්ඝ ලෙස ප්‍රශ්න කර ප්‍රකාශයක් ලබාගත් බවත් අදාළ ලියාපදිංචි ලේඛනයේ පිටු ඉරා විනාශ කර ඇති බවත් පොලිස් පරීක්ෂණයේදී හෙළි වූ බව පැවසූ පොලිස්ථානාධිපතිවරයා සැකකාර බිරියගේ සැමියා අත් අඩංගුවට ගැනීම සඳහා පරීක්ෂණ පවත්වන හෙයින් සැකකාර ඔහුගේ බිරිය තවදුරටත් රක්ෂිත බන්ධනාගාර ගත කරන ලෙස අධිකරණයෙන් ඉල්ලා සිටියේය.මෙම වංචාව ගැන පුළුල් පරීක්ෂණයක් කළ යුතු බව කියා සිටි පාණදුර ප්‍රධාන මහේස්ත්‍රාත් රුචිර වැලිවත්ත මහතා සැකකාරිය වූ කේ. මධු පුෂ්පිකා රක්ෂිත බන්ධනාගාර ගතකර ඇගේ සැමියා අත්අඩංගුවට ගැනීම සඳහා වරෙන්තුවක් නිකුත් කළේය.නඩුව ජුනි මස 06 දින කැඳවන බවද පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>10</day>
    </date>
    <link>http://www.dinamina.lk/2013/05/10/_art.asp?fn=r1305107</link>
    <topic>හිරු එළියෙන් ක්‍රියා කරන නව විදුලිබල පද්ධතියක් නිපදවයි</topic>
    <author>ජා-ඇළ මධ්‍යම - ලෙස්ලි පෙරේරා</author>
    <content>හිරු එළියෙන් ස්වයංක්‍රීයව ක්‍රියා කරන නව විදුලි පද්ධතියක් නිර්මාණය කිරීමට ජා-ඇළ කාර්මික ශිල්පියෙක් සමත්ව සිටී.ඔහු ජා-ඇළ කලඑළිය අංක 9/1 සෝවිස් මාවත පදිංචිකරුවකු වන ජී. ඒ. එස්. රත්නායක මහතාය.ජර්මන් කාර්මික අභ්‍යාස ආයතනයේ පාඨමාලාවක් හදාරා ඇති දෙදරු පියකු වන රත්නායක පවසන පරිදි තමන් නිර්මාණය කර ඇති මෙම විදුලි පද්ධති යන්ත්‍රයෙන් විදුලි බිල් පතෙන් 70% පමණ අඩුකර ගත හැකි බැව් පවසයි.හිරු එළියෙන් ප්‍රයෝජන ගැනීමට සමත් මෙම විදුලි පද්ධති යන්ත්‍රය ඕනෑම ප්‍රදේශයකට ගෙනයා හැකි වන පරිදි හුරුබුහුටියට හා කුඩාවට නිර්මාණය කර තිබීම විශේෂත්වයකි.නිවෙසේ ප්‍රධාන (ඛ්.ඡ්.ඕ.) විදුලි සැපයුම හා ස්වයංක්‍රීයව ක්‍රියා කිරීමට මේ විදුලිබල පද්ධතියට හැකිය.මෙම පද්ධතිය නිසා පාරිභෝගිකයන්ගේ අධික විදුලි බිල්පත් ගාස්තුව අවම කර ගත හැකි බැව් ඔහු පවසයි.උදාහරණයක් වශයෙන් පාරිභෝගිකයකුට රුපියල් 2000 වැය වන්නේ් නම් මෙම විදුලි පද්ධතිය භාවිතයෙන් වැය වන්නේ රු.500/=ක් පමණ බැව් ඔහුගේ අදහසය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>10</day>
    </date>
    <link>http://www.dinamina.lk/2013/05/10/_art.asp?fn=r1305108</link>
    <topic>බැංකුවලින් නිවාස ණය 187ක් මුදාහරී</topic>
    <author>වාද්දුව සමූහ - එස්. ආර්. පියදාස</author>
    <content>කළුතර ප්‍රාදේශීය ලේකම් කොට්ඨාසයේ නිවාස ඉදිකිරීම් වැඩ පිළිවෙළ යටතේ එම ලේකම් කොට්ඨාසයේ බැංකුවලින් ගෙවී ගිය වසරේ (2012) නිවාස ණය එකසිය අසූහතක් (187) මුදාහැර ඇතැයි කළුතර දිස්ත්‍රික් සම්බන්ධීකරණ කමිටු සභාවාරයට ඉදිරිපත් කළ නිවාස ණය වාර්තාවේ සටහන් වී තිබේ.මෙයින් ජාතික සංවර්ධන බැංකුව නිවාස ණය 64ක් නිකුත් කරමින් වසරේ වැඩිම නිවාස ණය නිකුත් කළ බැංකුව බවට පත්වී ඇති අතර, අඩුම නිවාස ණය (5) ප්‍රමාණයක් නිකුත් කර ඇත්තේ උකස් හා ආයෝජන බැංකුවයි.ලංකා බැංකුව ගිය වසරේ (2012) නිවාස ණය 63ක් ද, ග්‍රාමීය සංවර්ධන බැංකුව නිවාස ණය 22ක් සහ නිවාස සංවර්ධන මූල්‍ය සංස්ථාව නිවාස ණය 11ක් ද ලබාදී ඇති බව එම වාර්තාවේ දක්වා තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>10</day>
    </date>
    <link>http://www.dinamina.lk/2013/05/10/_art.asp?fn=s1305101</link>
    <topic>ශ්‍රී ලංකාවට එන ඔලිම්පික් ශූරී සැලී තායිලන්තයේදී කදුළු සලයි</topic>
    <author/>
    <content>ශ්‍රී ලංකාවට පැමිණෙන ඔලිම්පික් රන් පදක්කම් දිනූ විශිෂ්ට ක්‍රීඩිකා ඔස්ට්‍රේලියාවේ සැලී පියර්සන් තායිලන්තයේදී අපේක්ෂා කළ දස්කම් දැක්වීමට නොහැකි වීමෙන් කදුළු සලයි.මීටර් 100×4 සහය දිවීමේ තරගයේදී තම කණ්ඩායම තත්පර 44.00කට වඩා අඩු කාලයක් වාර්තා කිරීමට බලාපොරොත්තු වුවද, එය ඉටු නොවීමෙන් ඇය මහත්සේ කම්පාවට පත්ව සිටී. තරගය නිමාවීමෙන් අනතුරුව මාධ්‍යවේදීන් රැසක් ඇය අසලට ගොස් අදහස් විමසීමට උත්සහ කළද, එය ප්‍රතික්ෂේප කරමින් පිටව ගියාය.තායිලන්තයේ චොන්බූරිහීදී ආසියානු ග්‍රොන් ප්‍රී දෙවැනි අදියරේදී සැලී පියර්සන් ඇතුළු ඔස්ට්‍රේලියානු ක්‍රීඩිකාවෝ මීටර් 100×4 සහය දිවීමේ ඉසව්ව තත්පර 44.70කින් නිම කර රන් පදක්කම දිනා ගත්තද, ඔවුන්ට අවශ්‍යව තිබුණේ තත්පර 44.00කට වඩා අඩුවෙන් නිම කොට ලබන අගෝස්තුවේ මොස්කව් හී පැවැත්වෙන ලෝක මලල ක්‍රීඩා ක්‍රීඩා ශූරතාවලියට සුදුසුකම් ලබා ගැනීමටය.සැලී පියර්සන් ඇතුලු ඔස්ට්‍රේලියානු ක්‍රීඩිකාවෝ මීටර් 100×4 සහය දිවීමේ ඉසව්වෙන් ආසියානු ග්‍රොන් ප්‍රී තරගාවලිය නියෝජනයට පැමිණියේද එම බලාපොරොත්තුව ඇතිවය. කෙසේ වුවද අනිද්දා කොළඹ සුගතදාස ක්‍රීඩාංගණයේදී පැවැත්වෙන ග්‍රොන් ප්‍රී අවසන් අදියරේදී එම ඉලක්කයට ලඟා වීම ඔස්ට්‍රේලියානු මීටර් 100×4 සහය දිවීමේ ක්‍රීඩිකාවන්ගේ එකම අපේක්ෂාව වී තිබේ.සැලී පියර්සන් 2012 ලන්ඩන් ඔලිම්පික් උළෙලේදී මීටර් 100 කඩුලු මතින් දිවීමේ තරගයේ රන් පදක්කම් ලාභිනිය වන අතර, 2008 බීජිං ඔලිම්පික් උළෙලේ එම ඉසවිවේ රිදී පදක්කම් ලාභිනිය වේ. 2011 ඩේගු ලෝක ශූරතාවලියේදී ද ඇය රන් පදක්කමක් දිනා ගත්තාය. පොදු රාජ්‍ය මණ්ඩල ක්‍රීඩා උළෙල ඇතුලු ලොව සියලු මුල් පෙලේ තරගාවලි වලදී පියර්සන් රන් පදක්කම් දිනා තිබීම විශේෂත්වයකි.ඇය සමග මීටර් 100×4 සහය දිවීමේ ඉසව්වට මෙලීෂා බ්‍රීන්, ඇෂ්ලි විටේක, පැට්සර්න් ජැක්සුන්කෝර්න් යන යොවුන් ක්‍රීඩිකාවන්ද එක්ව සිටිති. මේ කණ්ඩායම ලෝක මලල ක්‍රීඩා ක්‍රීඩා ශූරතාවලිය දක්වාම තරගාවලි රැසකට සහභාගිවීමේ අපේක්ෂාවෙන් පසුවේ.මේ අතර මීටර් 400 තරගයට තදබල අසනීපයක් හේතුවෙන් සහභාගී නොවූ චන්ද්‍රිකා සුභාෂිණීගේ සෞඛ්‍ය තත්ත්වය තරමක් යහපත් බව කළමණාකරු ඩර්වින් පෙරේරා මහතා පවසයි. ඊයේ රාත්‍රියේ තායිලන්තයේ සිට ශ්‍රී ලංකාව බලා එද්දී ඇයගේ තත්ත්වය යහපත් බව පෙරේරා මහතා සදහන් කළේය. චන්ද්‍රිකා සුභාෂිණී කොළඹ පැවැත්වෙන ආසියානු ග්‍රොන් ප්‍රී තරගාවලියේ අවසන් අදියරට සහභාගීවීමේ අපේක්ෂාවෙන් සිටී.මෙතෙක් නිමාවූ අදියර දෙකේදී හෙල්ල විසිකිරීමේ ශූරී නදීකා ලක්මාලී රන් පදක්කම් දෙකක්, මීටර් 800 ශූරී ඩබ්ලිව්.කේ.එල්.ඒ.නිමාලී රන්පදක්කමක්ද, කසුන් කල්හාර සෙනෙවිරත්න මීටර් 400 රිදී පදක්කමක් හා ලෝකඩ පදක්කමක්ද, චන්ද්‍රිකා සුභාෂිනී මීටර් 400 කාන්තා රිදී පදක්කම, ශානිකා සමන්මලී මීටර් 800 ලෝකඩ පදක්කම හා ඩී.එල් සමරජීව මීටර් 5000 ලෝකඩ පදක්කම සතුකර ගෙන සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>10</day>
    </date>
    <link>http://www.dinamina.lk/2013/05/10/_art.asp?fn=s1305102</link>
    <topic>විවෘත පාපැදි තරග හෙට මිනුවන්ගොඩ දී</topic>
    <author>නිශ්ශංක පියරත්න</author>
    <content>මිනුවන්ගොඩ නරග සභා මන්ත්‍රී චමින්ද ද සිල්වා මහතා ප්‍රමුඛ සහ‍යෝගීතා පදනම සංවිධානය කරන විවෘත පාපැදි සවාරිය හෙට (11) උදේ 7.30ට මිනුවන්ගොඩ ඇලිස් පාක් පිටියේදී පැවැත්වේ.ප්‍රවීණයන්ගේ පාපැදි 18දා කළුතර දීකළුතර හා ගාල්ල දිස්ත්‍රික් තුළ පදිංචි අවු.40ට වැඩි පාපැදි ක්‍රීඩකයන්ට සහභාගීවිය හැකි පාපැදි සවාරිය මේ මස 18දා උතුරු කළුතර තොටුපල හංදියේදී පැවැත්වේ. සවාරිය සඳහා ඉදිරිපත් වන ක්‍රීඩකයන් වෛද්‍ය වාර්තාවක් සමගින් එදින උදේ 7.30ට පැමිණිය යුතුය.වරාය හා මාහාමාර්ග ඇමැති රෝහිත අබේගුණවර්ධන මහතාගේ අනුග්‍රහයෙන් පැවැත්වෙන තරගය පිළිබඳ වැඩි විස්තර දු.ක 07760241110 හෝ 0712403085 මගින් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>10</day>
    </date>
    <link>http://www.dinamina.lk/2013/05/10/_art.asp?fn=s1305103</link>
    <topic>ආසියානු යෞවන ක්‍රීඩා උළෙලට සමගාමීව සංචාරක ක්ෂේත්‍රය පිළිබඳ වැඩි අවධානයක්</topic>
    <author>ජයසිරි මුණසිංහ</author>
    <content>වසර 2017දී මෙරට පැවැත්වීමට නියමිත ආසියානු යෞවන ක්‍රීඩා උළෙලට සමගාමීව සංචාරක ක්ෂේත්‍රයේ පිළිබඳව විශේෂ අවධානයක් යොමු කරනවා යැයි ජනාධිපති ලේකම් ලලිත් වීරතුංග මහතා පවසයි. ඒ මහතා එසේ පැවැසුවේ ක්‍රීඩා උළෙල සංවිධාන කටයුතු පිළිබඳ ජනාධිපති කාර්යාලයේදී පසුගයිදා පැවැති සාකච්ඡාවකදීය. ආසියානු යෞවන ක්‍රීඩා උළෙලේ සංවිධාන කමිටු සභාපති ලෙස ලලිත් වීරතුංග මහතා කටයුතු කරන අතර කමිටු කිහිපයක් මගින් ක්‍රීඩා උළෙලට අදාළ කටයුතු සංවිධානය කරයි.ක්‍රීඩා උළෙල සංවිධාන කටයුතු සම්බන්ධයෙන් විවිධ ආයතනවලින් ඉටු විය යුතු කාර්යභාරය පිළිබඳව වැඩි අවධානයක් යොමු කෙරුණු ‍අතර ඒ හා සමගාමීව සෑම ක්ෂේත්‍රයක්ම ප්‍රවර්ධනය කිරීමේ අවශ්‍යතාව අවධාරණය කෙරිණි.2017දී මේ ක්‍රීඩා උළෙලේ සත්කාරකත්වය හම්බන්තොටට හිමිවීමේ නගර ගිවිසුම පසුගිය වසරේ මැකාවෝ හී පැවැති ආසියානු ඔලිම්පික් කමිටු නියෝජිත සැසියේදී අත්සන් කෙරිණි.මේ සඳහා රටවල් 45ක ක්‍රීඩක ක්‍රීඩිකාවන් සහභාගිවීමට නියමිතය.මේ සාකච්ඡාව සඳහා ක්‍රීඩා අමාත්‍යාංශ ලේකම් අනුර ජයවික්‍රම, ජාතික ඔලිම්පික් කමිටු සභාපති හේමසිරි ප්‍රනාන්දු යන මහත්වරුන් සමග මුදල් අමාත්‍යාංශ නිලධාරීන් හා ආරක්ෂක අංශ නිලධාරීන් පිරිසක් එක් වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>10</day>
    </date>
    <link>http://www.dinamina.lk/2013/05/10/_art.asp?fn=s1305104</link>
    <topic>රයිනාට ශතකය අහිමි වෙයි</topic>
    <author/>
    <content>ඉන්දීය ප්‍රිමියර් ලීග් තරගාවලියේ 54වැනි තරගය ලෙසින් සන්රයිසස් හයිද්‍රාබාද් සමග පැවැති තරගයෙන් ලකුණු 77ක ජයක් හිමිකරගත් චෙන්නායි සුපර් කිංග්ස් පිල ප්‍රසාද ලකුණු සටහනේ පෙරමුණ තවදුරටත් රැකගනිමින් 10වැනි තරග ජය වාර්තා කළේය.කාසියේ වාසිය දිනු චෙන්නායි පිල ලකුණු 223ක් රැස්කළේ කඩුලු 3ක් පමණක් අහිමි කරගනිමිනි. සුරේෂ් රයිනා පන්දු 52කදී හතරේ පහර 11ක් සහ හයේ පහර 3ක් සමගින්‍ ‍නොදැවී ලකුණු 99ක් ලබාගත් අතර මයික් හසී ලකුණු 67ක් වාර්තා කළේය. මේ පිතිකරුවන් දෙදෙනා එක්ව දෙවැනි කඩුල්ල සඳහා ලකුණු 133ක සබඳතාවක් ගොඩනැගීය. චෙන්නායි පිලේ බිඳ වැටුණු කඩුලු 3ම තිසර පෙරේරාගේ පන්දු යැවීම ඉදිරියේ සටහන් විය.ලකුණු 224ක ඉලක්කය හඹාගිය සන්රයිසස් පිලට ඕවර 20 තුළදී ලබාගත හැකිවුයේ කඩුලු 8කට ලකුණු 146ක් පමණි. පර්වතිව් පටෙල් ලකුණු 44ක්, කරන් ශර්මා නොදැවී ලකුණු 39ක් රැස්කළද එය ජයග්‍රහණය සඳහා ප්‍රමාණවත් නොවීය. තිසර පෙරේරා පන්දු 13කදී හයේ පහර දෙකක් සමගින් ලකුණු 23ක් ලබාගත් අතර නායක කුමර් සංගක්කාරට ලබාගත හැකිවුයේ ලකුණු 3ක් පමණි. තරගයේ වීරයා ලෙස සුරේෂ් රයිනා නම් කෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>10</day>
    </date>
    <link>http://www.dinamina.lk/2013/05/10/_art.asp?fn=s1305105</link>
    <topic>මේස පන්දු ශූරතා සංචිතයට යුද හමුදාවෙන් කවින්ද</topic>
    <author/>
    <content>ප්‍රංශයේ පැරිස් නුවරදී මේ මස 13සි‍ට 20 වැනිදා දක්වා පැවැත්වෙන ලෝක ශූරතා මේස පන්දු තරගාවලියට එක්වන ශ්‍රී ලංකා කණ්ඩාය‍මට යුද හමුදාවේ එල්.එස්.කවින්ද ඇතුළත්ව ඇත.ලෝක ශූරතාවලිව සඳහා ශ්‍රී ලංකා යුද හමුදාවෙන් ක්‍රීඩකයකු ඉදිරිපත් වන්නේ වසර 40කට පසු වන අතර මින් පෙර ශ්‍රී ලංකා යුද හමුදාවේ ඇන්ජ‍ලෝ සන්තියොගුට මේ අවස්ථාව හිමිව ඇත. මේ ක්‍රීඩකයන් දෙදෙනාම යුද හමුදාවේ සංඥා බලකාය නියෝජන කිරීම සහ සාන්ත බෙනඩික් විදුහලේ ආදි සිසුන් වීම විශේෂ සිදුවීමකි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>10</day>
    </date>
    <link>http://www.dinamina.lk/2013/05/10/_art.asp?fn=s1305106</link>
    <topic>ජනසතු සේවා කැරම් 14දා සිට</topic>
    <author/>
    <content>ජනසතු සේවා කැරම් සංගමය මෙහෙයවන විවෘත කැරම් ශූරතාවලිය මේ මස 14වැනිදා මහරගම ශ්‍රී ලංකා කැරම් සම්මේලන මුලස්ථානයේදී ආරම්භ වන අතර දින 5ක් තුළ පැවැත්වේ.මේ මස 21, 22, 28 සහ 29 දිනවලදීත් පැවැත්වෙන තරගාවලිය සඳහා ජනසතු සේවා ආයතන 22කින් ක්‍රීඩක ක්‍රීඩිකාවන් 180කට වැඩි පිරිසක් සහභාගිවීමට නියමිතය.තරගාවලිය පිරිමි කේවල, යුගල සහ කාන්තා කේවල, යුගල ලෙස ඉසව් 4ක් යටතේ පැවැත්වෙන අතර මේ පිළිබඳ වැඩි විස්තර දු.ක 0718204770 (ප්‍රධාන ලේකම්) හෝ 0714424941 (තරග ලේකම්) මගින් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>10</day>
    </date>
    <link>http://www.dinamina.lk/2013/05/10/_art.asp?fn=s1305107</link>
    <topic>කොටවෙහෙර කොට්ඨාස තරගාවලියේ වැඩි දස්කම් දිගන්නෑව විදුහලෙන්</topic>
    <author>බී.ඒ.එන්.එස්.කුමාර - කටුපොත වි‍ශේෂ</author>
    <content>කොටවෙහෙර අධ්‍යාපන කොට්ඨාස අන්තර් පාසල් මලල ක්‍රීඩා තරගාවලියේදී වැඩි දස්කම් දැක්වීමට දිගන්නෑව මහා විද්‍යාල ක්‍රීඩක ක්‍රීඩිකාවෝ සමත්වුහ. තරගාවලියේ කණ්ඩායම් තරගවලින් එල්ලේ බාලක, වොලිබෝල් බාලක අවු.15, 17, 19න් පහළ සහ බාලිකා අවු.17 සහ 19න් පහළ ශූරතා දිගන්නෑව විදුහලට හිමිවිය.පසුගියදා පැවැති තරගාවලියේ කණ්ඩායම් තරග ප්‍රතිඵල මෙසේය.එල්ලේ බාලක-1.දිගැන්නෑව මහා විද්‍යාලය, 2.රස්නායකපුර මධ්‍ය මහා විද්‍යාලය, බාලිකා-1.කඩිගාව මහා විද්‍යාලය, 2.දිගන්නෑව මහා විද්‍යාලය.ක්‍රිකට් බාලක-1.අබුක්කාගම මුස්ලිම් මහා විද්‍යාලය. 2.ගිරිවුල්ල මහා විද්‍යාලය, බාලිකා-1.ගලබඩගල මහා විද්‍යාලය, 2.රස්නායකපුර මධ්‍ය මහා විද්‍යාලය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>10</day>
    </date>
    <link>http://www.dinamina.lk/2013/05/10/_art.asp?fn=s1305108</link>
    <topic>අන්තර් බැංකු දැල්පන්දු ශූරතාව හැටන් නැෂනල් බැංකු 'ඒ' පිලට</topic>
    <author/>
    <content>ශ්‍රී ලංකා ස්පෝර්ට්ස් ඩොට් කොම් සංවිධානය කළ අන්තර් බැංකු දැල්පන්දු තරගාවලියේ ශූරතාව හිමිකර ගැනීමට හැටන් නැෂනල් බැංකු 'ඒ' කණ්ඩායම සමත්විය.අවසන් මහා තරගයේදී හැටන් නැෂනල් කණ්ඩායම හමුවේ ගෝල් 57-19ක් ලෙස නේෂන්ස් ට්‍රස්ට් බැංකු කණ්ඩායම පරාජයට පත්විය. සා. ජෝසප් විදුහල් ගෘහස්ත ක්‍රීඩාගාරයේදී පැවැති මේ තරගාවලියේ තෙවැනි ස්ථානය හැටන් නැෂනල් 'බී' කණ්ඩායමට හිමිවිය. .</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>10</day>
    </date>
    <link>http://www.dinamina.lk/2013/05/10/_art.asp?fn=f1305101</link>
    <topic>සිරිකොත බං‍ෙකාලොත්</topic>
    <author/>
    <content>බහ තෝරන වියේ පොඩි එවුන් නොකරන දෙයක් නැත. සමහරු සෙල්ලම් ගෙවල් හදති. තවත් අය සෙල්ලම් බත් උයති. ඔවුන් හදන සෙල්ලම් ගෙවල් විනාඩි දහයෙන් පහළොවෙන් විනාශ කරති. අන්තිමේදී කළ කී දේවලින් පොඩි එකාට ප්‍රයෝජනයක් නැත. එක්සත් ජාතික පක්ෂයද සෙල්ලම් ගෙවල් හදන පොඩි එවුන් වගේ ය.පක්ෂයේ නායක රනිල් වික්‍රමසිංහද නොකරන දෙයක් නැත. හිතෙන හිතෙන දේ කරන බව වේදිකාවට ගොඩ වී ප්‍රකාශ කරන රනිල් වික්‍රමසිංහ මහතා අර්ථ විරහිත කතා කියන සෙල්ලම් ගෙවල් හදන පොඩි එවුන් වගේමය. පාර්ලිමේන්තුව මගින් සම්මත කර ගත් ආණ්ඩු ක්‍රම ව්‍යවස්ථාවක් තිබේ.මුලින් ව්‍යවස්ථාව හැදුවේ සියලු පක්ෂ එක් වී පුළුල් ලෙස සාකච්ඡාකොට 1972දීය. ඊට පසු ජේ.ආර්.ජයවර්ධන මහතා තමන්ට අවශ්‍ය පරිදි 1978 දී ව්‍යවස්ථාව සංශෝධනය කළේ ය. රනිල් වික්‍රමසිංහ මහතා මේ ළඟදී ප්‍රකාශ කර ඇත්තේ තමන් අලුතින් ආණ්ඩු ක්‍රම ව්‍යවස්ථාවක් සකස් කරමින් සිටින බවකි. එම ප්‍රකාශය කොට රනිල් වික්‍රමසිංහ උතුරට ගියේ ය. උතුරට ගොස් රවුමක් ගසා උතුරේ සංවර්ධනය ගැනත්, ඉඩම් ගැනත් සොයා වාර්තාවක් සකස් කරන්නට රවි කරුණානායක පත් කළේ ය.එම වාර්තාව සකස් කරන්නට පත් කළේ උතුරේ ප්‍රදේශ හඳුනන්නේ නැති පුද්ගලයෙකි. රවි කරුණානායක අලිමංකඩත් පාමන්කඩත් හඳුනන්නේ නැත. කිලිනොච්චියත්, මැදවච්චියත් පටලවා ගෙන තිබේ. එවැනි ඔල්මාදකාරයකු උතුරේ සංවර්ධනය ගැන වාර්තා හදන්නේ කෙසේදැයි අපි නොදනිමු. ඊටපසු වික්‍රමසිංහ මහතා තවත් බහු බූත වැඩක් කළේ ය. ඒ ඩිලාන් පෙරේරා ඇමැතිතුමාට එරෙහිව විශ්වාසභංග යෝජනාවක් ගෙන ඒමය. යෝජනාව ගෙන ආවේ රිසානා සිද්ධිය මුල් කර ගෙනය.විශ්වාසභංගයත් පුස්සක්රිසානා නිදහස් කර ගන්නට ජනාධිපති ප්‍රධාන මැති ඇමැතිවරුන් නොකළ දෙයක් නැත. සෞදි නීතියට අනුව රිසානා නිදහස් කළේ නැත. ඩිලාන් පෙරේරා ඇමැතිතුමා ඒ සඳහා නොගත් වෙහෙසක් නැත. එක්සත් ජාතික පක්ෂය විශ්වාසභංග යෝජනාවක් ගෙන ආවේ එවන් සේවයක් කළ ඇමැතිවරයකුටය.ඩිලාන් සුන්දර - අවංක ප්‍රතිපත්තිගරුක දේශපාලනඥයෙකි. ‍ෙකාල්ලන්ගේ භාෂාවෙන් කියනවා නම් ඩිලාන් ජොලි පොරකි. ඒ වචන දෙක තුනේ ගැබ් වී ඇති අරුත ඉතා පුළුල් ය. මිනිසුන්ට ආදරය කරන මිනිසුන් සමඟම සිටින ඩිලාන් අතිශයින්ම ජනප්‍රිය දේශපාලන චරිතයකි. විශ්වාසභංගයට අත්සන් ගනිද්දී බදුල්ල එක්සත් ජාතික පක්ෂ මන්ත්‍රී හරීන් ප්‍රනාන්දු අත්සන් කළේ නැත.“මගේ ගෙදර ඉදිරිපිට පදිංචි හැමදාම උදේට මා එක්ක සිනාසී කතා කරන මිතුරකුට එරෙහිව මම කොහොම අත්සන් කරන්නදැ’යි හරීන් කීවේය. රෝහිත අබේගුණවර්ධන කියන පරිදි එවැනි මිනිසකුට විරුද්ධව විශ්වාස භංගයක් ගෙන ආ හැක්කේ යටට කළිසම් අඳින උඩට හැට්ටයක් අඳින කෙනකුට පමණි.හුදෙක් වෛරය මුල් කරගෙන දේශපාලන මඩක් ගසන්නට ගෙන ආ විශ්වාසභංග යෝජනාවද රනිල් වික්‍රමසිංහගේ මෝඩ බහුබූත ක්‍රියාවකි. ඩිලාන්ට එරෙහිව ඉදිරිපත් වූ විශ්වාසභංග යෝජනාවේදී ඩිලාන් වෙනුවෙන් ආණ්ඩුවේ ජ්‍යෙෂ්ඨයෝ අදහස් පළ කළහ.මහාචාර්ය ජී.එල්., රිසානා සිද්ධියේ ඉතිහාසය කියා දුන්නේ ය. නිමල් සිරිපාල කීවේ ඩිලාන්ට මඩ ගැසීමේ අපේක්ෂාවෙන් ගෙන ආ යෝජනාවක් බවය. බැසිල් කීවේ ඩිලාන්ට එරෙහිව විශ්වාසභංගයක් නොව විශ්වාසය පළ කරන යෝජනාවක් ගෙන ආ යුතු බවයි. ඩලස් කීවේද විශ්වාසභංගය අරුත් සුන් දේශපාලන ක්‍රියාවලියක් බවයි. ඩිව් ගුණසේකර බහුබූත යෝජනාවක් ලෙස විශ්වාස භංගය දුටුවේ ය. විමල් වීරවංශ විශ්වාසභංගවලට කැමැතිය. තමාට විරුද්ධවත් විශ්වාසභංගයක් ගෙන එන්නේ නම් ඉතා හොඳ බව ඔහු කීවේ ය.ඩිලාන් ඉතා හැඟුම්බරව කතා කළේ ය. ඔහුගේ ඇසට කඳුළු එන්නට ඇත. මා මැරුවත් කමක් නැතැයි කී ඩිලාන් දේශපාලන මඩ ගැසීම හා වෛරය මුල් කරගෙන තමන්ට එරෙහිවීම ඩිලාන් ප්‍රතික්ෂේප කළේ ය.අවසාන ප්‍රතිඵලය වූයේ ඩිලාන් පෙරේරා වෙනුවෙන් පෙනී සිටි සියලු දෙනාම විශ්වාස භංගයට විරුද්ධ වීමය. වැඩි ඡන්ද 104කින් එම බහුබූත යෝජනාව ප්‍රතික්ෂේප වීමය. මේ අනුව අපට කියන්නට ඇත්තේ ඉතා පැරැණි ඉතිහාසයක් ඇති එක්සත් ජාතික පක්ෂය විකාර යෝජනා ගෙන ඒමෙන්ද බහුබූත ක්‍රියා නොකර සිටීමෙන්ද වළකින ලෙසය. මහා දැවැන්ත පක්ෂයක් ලෙස පෙනී සිටි එක්සත් ජාතික පක්ෂයට “මොකද වුණේ” යැයි අසන්නට ජනතාව පෙලැඹී සිටිති. 2014දී ආණ්ඩුවක් පිහිටුවන්නට සිහින මවන රාජපක්ෂ රෙජිමය පෙරළන්නට අමුඩ ගසන තිස්සලා - ගයන්තලා මීට වඩා වගකීමෙන් ජනතාව අතරට යන්නේ නම් කාගේ කාගේත් සෞඛ්‍යට හිතකර බව පමණක් කියා සිටිමු.සිරිකොත බංකොලොත්මේ සතියේ විපක්ෂයේ මන්ත්‍ර කණ්ඩායම රැස්විය. රනිල් ප්‍රමාදවී ආවේය. ඔහුට කියන්නට තිබුණේ සිරිකොත බංකොලොත් බවය.පක්ෂයේ අයට පැවරූ ඉලක්ක සපුරා නැති නිසා සිරිකොත පවත්වාගෙන යන්නට මුදල් නැතැයි රනිල් අෙඳා්නා නැගීය. එහෙත් පක්ෂයට සාමාජිකයන් බඳවා ගනිද්දී එකතු කළ මුදල් ලක්ෂ ගණනින් වංචා කළ බවටද කතා පැතිරිණි.සිරිකොතට පහර දී තාප්ප වැටවල් පාක්ෂිකයන්ම බිමට හෙළද්දී රනිල් වික්‍රමසිංහ රට වටා ගොස් අඳෝනා නැගීය. උග්‍ර පාක්ෂිකයෝ රනිල්ට සල්ලි මිටි දුන්හ. ඒවාට වෙච්ච දෙයක් රනිල්වත් දන්නේ නැත. දැන් ඉතින් තවත් අරමුදල් එකතු කළත් ඵලක් නැත.දැන් ඉතින් කළ යුත්තේ මත්තල රාජපක්ෂ ගුවන් තොටුපළ කටුගෙයක් කරන්නට කලින් සිරිකොත කටුගෙයක් බවට පරිවර්තනය කිරීමය.ඒ සඳහා පක්ෂයේ නිර්මාතෘ ලෙස කටයුතු කළ ඩී.එස්.සේනානායක ඇතුළු දැවැන්තයන්ගේ ඡායාරූප එක පැත්තකත් පක්ෂය විනාශ කළ ජෝකරයන්ගේ පින්තූර තවත් පැත්තකත් සවි කොට පක්ෂයේ ඉතිහාසයත්, වර්තමානයත් වෙන් වෙන්ව හඳුනා ගන්නට සැලැස්වීම ඉතාමත් ඵලදායකය. එසේ නැතිව මුදල් එකතුකොට පක්ෂයේ ලොකු ලොක්කන්ගේ සාක්කු පිරවීම සහ රට රාජ්‍යවල යෑම නිසා සිදුවන්නේ තව තවත් පිරිහීමට පත්වීමය. සිරිකොත කටුගෙයක් කළවිට එජාපයට ඡන්දය දුන් ජනතාවට එහි ගොස් “අනේ පක්ෂයට ගිය කලක්” කියමින් නිකට අල්ලේ තබාගෙන කනගාටුව ප්‍රකාශ කළ හැකිය.ලාල්කාන්තගේ කම්කරු වේදනාවලාල්කාන්ත සහෝදරයා මේ රටේ වැඩකරන ජනතාව වැඩ වර්ජනයකට තල්ලු කිරීමට තර්ජනය කරමින් සිටී. හේතුව විදුලි බිලයි. විදුලි බිල වැඩි බව හැබෑය. මැයි දිනයේදී විදුලි බිලට ජනාධිපතිතුමා සහනයක් දුන්නේ ඒ නිසාය.වැඩකරන ජනතාවට වැඩ වර්ජන අයිතිය තිබේ. ඒ සඳහා කළ යුත්තේ තවදුරටත් ආණ්ඩු සමඟ සාකච්ඡා කිරීමය. මේ රටේ කම්කරු පන්තිය මහ මඟ මරා දැමූ විදුලිය ට්‍රාන්ස්ෆෝමර් දුසිම් ගණනින් විනාශ කළ ජනතා විමුක්ති පෙරමුණට තවදුරටත් කම්කරු පන්තිය විනාශයට තල්ලු කිරීමට ඉඩ දිය නොහැකිය. ඒ නිසා වැඩ වර්ජනයකට යන්නට කලින් ලාල් කාන්ත සහෝදරයා ඉතිහාසය මොහොතකට සිහිපත් කර ගත යුතුය.1988 - 89 භීෂණ සමයේදී ජනතා විමුක්ති පෙරමුණ ජනතාව බියවද්දා කළුවරේ තැබූ හැටි සිහිපත් කර ගතයුතුය. ලියුම් කැබැල්ලකින් රට අස්ථාවර කළ හැටි සිහිපත් කරගත යුතුය. විදුලියට සම්බන්ධ සියලු දේ විනාශකොට සියලු රාජ්‍ය සම්පත් පොළොවට සමතලා කළ හැටි සිහිපත් කර ගතයුතුය. කම්කරුවන්ගේ ප්‍රශ්න සම්බන්ධයෙන් වත්මන් රාජ්‍ය නායකයා භීෂණ සමයේ මහ පාරට බැස සටන් කළ හැටි මතක් කරගත යුතුය.කිසිම වි‍ෙටක කම්කරු පන්තිය වෙනුවෙන් සත පහක සේවයක් නොකළ, තමන්ගේ ආසනයවත් දිනා ගන්නට ජනතාව ඒකරාශී කර ගන්නට නොහැකි වූ ලාල් කාන්තලා කම්කරුවන් වර්ජනයකට පෙළ ගස්වන්නේ කුමන ශක්තියක් තුළින්දැයි විමසා බැලිය යුතුය. ඒ නිසා තවත් වතාවක් ලාල්කාන්තලාගේ මර උගුල්වල වැටෙන්නට වැඩ කරන පන්තිය සූදානම් නැති බව කල්පනාවට ගත යුතුය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>10</day>
    </date>
    <link>http://www.dinamina.lk/2013/05/10/_art.asp?fn=f1305102</link>
    <topic>ජාතික උරුමය ගැන සංවේදී පිරිස අඩුයි</topic>
    <author/>
    <content>මල්වතු විහාරවාසී මැදමහනුවර ධම්මසිරි හිමියන් පේරාදෙණිය විශ්වවිද්‍යාලයෙන් පුරාවිද්‍යාව පිළිබඳ විශේෂ උපාධිය සහ ශාස්ත්‍රපති උපාධිය ලබා දැනට දර්ශනපති උපාධිය හදාරයි. අද අප උන්වහන්සේ සමඟ සාකච්ඡා කරන්නේ ශ්‍රී ලාකේය උරුමය ලොවට විදහාපාන පුරාවස්තු රැකගැනීමේ වටිනාකම පිළිබඳවයි.ලොව අනෙකුත් රටවල් සමඟ සැසඳූ කල ශ්‍රී ලංකාවේ පුරා විද්‍යාත්මක වටිනාකම කෙබඳූද?ලෝකයේ අනෙකුත් රටවල් සමඟ ගත් කල පුරාවිද්‍යාත්මක සාධකයන්ගෙන් පොහොසත්ම රට ශ්‍රී ලංකාව. බටහිර රටවල් දෙස බැලුවහොත් අමෙරිකාව වැනි රටවලත් බුදු දහම තිබෙනවා. ඒ වගේම ආසියානු කලාපයේ සිංගප්පූරුව, මැලේසියාව, තායිලන්තය වැනි රටවලත් බුදු දහම තිබෙනවා. අපේ රටට වඩා ඒ රටවල බෞද්ධයනුත් ඉන්නවා. ඉන්දියාවෙත් යම් ප්‍රමාණයක නටබුන් තිබුණත් ශ්‍රී ලංකාවේ තරම් පුරා විද්‍යාත්මක සාධක තිබෙන රටක් මේ ආසියානු කලාපයේ තවත් නැහැ.පුරාවිද්‍යා සාධක ගණයෙහි ලා සැලකෙන්නේ මොනවාද?මිනිසාට යමක් කියවා තේරුම් ගැනීමට නොහැකි අවධියේ සිදු කළ ක්‍රියාකාරකම් අපි පුරාවිද්‍යාත්මක සාධක ලෙස සලකනවා. අද වනවිට පුරාවිද්‍යාත්මක සාධක ලෙස ඉස්මතු වෙලා තිබෙන්නේ මානව සංස්කෘතියට අදාළව ක්‍රි. පූ. 3 වැනි සියවසෙන් මෙහා ඉදිවුණු රාජධානි, ජනාවාස යනාදියට සම්බන්ධ දේවල්. විශේෂයෙන් ක්‍රි. පූ. 3 වැනි සියවසින් මෙහා යුගයේදී ඉදිකෙරුණු චෛත්‍ය, දාගැබ්, බුදු පිළිම යනාදී බෞද්ධාගමික ඉදිකිරීම් පවා අද වනවිට පුරාවිද්‍යාත්මක සාධක ලෙස සලකනවා.අද වනවිට විවිධ මිනිස් ක්‍රියාකාරකම් හේතුවෙන් මේ පුරාවිද්‍යාත්මක සාධකවලට සිදුවී ඇති බලපෑම පිළිබඳ කතා කළොත්?මේ වනවිට වැඩිවශයෙන් විනාශයට ගොදුරු වී තිබෙන්නේ බෞද්ධාගමික නටබුන්. අපේ සමාජයේ යම් යම් පිරිස් ආර්ථිකමය ලාභ ප්‍රයෝජන වෙනුවෙන් බුදු පිළිමවල තැන්පත් කර තිබෙන නිදන් හාරන අවස්ථා අද අපට කොතෙකුත් අහන්න ලැබෙනවා.අපේ ඓතිහාසික උරුමයන් පිළිබඳ වගේම බුද්ධාගම ගැන අල්පමාත්‍රයක හැඟීමක් නැති මිනිසුන් නිදන් ගන්න බුදු පිළිමවල නෙත් දෙක, පපුව, නළල, සිරිපතුල, නියපොතු පවා ගලවනවා. ‍ෙම්වා මිනිස්සුන්ට ගැළපෙන දේවල් නොවෙයි. මෙවැනි පෞරාණික දේවල් අශිෂ්ට අසංස්කෘතික ආකාරයට විනාශ කිරීමෙන් ලෝකයට ලංකාව පිළිබඳ යන්නේ වැරදි ආකල්පයක්.ඒ වගේම ඇතැම් ප්‍රදේශවල චෛත්‍ය උඩ අන්‍යාගමික සිද්ධස්ථාන හදපු අවස්ථාවක් පසුගිය කාලේ අපිට අහන්න ලැබුණා. ආගම, ජාතිය කුමක් වුනත් ඒවායෙන් විනාශ වෙන්නේ අපේ ජාතික උරුමය.ජාතික උරුමයක් යන්නෙන් ඔබ වහන්සේ අර්ථකථනය කරන්නේ බෞද්ධාගමික උරුමයන් සියලුම ජාතීන්ට අයිති බව ද?අපේ පුරා විද්‍යා උරුමයන් විනාශවී යාමට ප්‍රධානතම හේතුවක් ලෙස මම දකින්නේ ජනතාව එය අර්ථකථනය කරගෙන තිබෙන ආකාරයේ වැරැද්දයි. අපේ රටේ ඇතැම් පළාත්වල සිංහල බෞද්ධ උරුමයන්, කතෝලික උරුමයන්, මුස්ලිම් උරුමයන් ආදී වශයෙන් වෙන් කර ගෙන තිබෙනවා. එවැනි උරුමයන් ලෝකයේ කොතැනකවත් නැහැ.මෙය අපි ඉතාමත් විචාරශීලීව විග්‍රහ කරගත යුතු දෙයක්. පිටරටක අපේ රටේ උරුමයක් පෙන්වන්නේ ශ්‍රී ලාංකික නමින්. ඒ නිසා මේ රටේ පුරාවිද්‍යාත්මක උරුමයන් එක් භාෂාවක, එක් ආගමක කොටසකට පමණක් අයිති දෙයක් නොවෙයි. බෞද්ධ වේවා, කතෝලික වේවා, දෙමළ වේවා මේ භූමියේ තිබෙන්නේ ඒ හැම දෙනාටම අයිති උරුමයන්.වසර දහස් ගණනකට පෙර කෝවිල, පන්සල හදපු උදවිය අපේ ඥාතීන්. මේ රටේ සිංහල, බෞද්ධ, කතෝලික, හින්දු ආදී විවිධ ආගම්, ජාතීන්වලට අයත් අය උපදිනවා. ඒ නිසා ශ්‍රී ලංකාවේ උරුමයන් මේ හැම දෙනාගේමයි. මෙය බෞද්ධ උරුමයක්, හින්දු උරුමයක්, කතෝලික උරුමයක් ආදී වශයෙන් ලේබල් කරන්න ගියොත් පුරාවස්තු විනාශවෙන එක නවත්වන්න බැහැ. ඒ නිසා මෙන්න මේ සංකල්පය අපි ජනතාව අතරට ගෙනයා යුතුයි. ඒවගේම අපේ ඓතිහාසික උරුමයන් ආරක්ෂා කර ගැනීමට නිසි වැඩපිළිවෙළක් සකස් කළ යුතුයි.පුරාවිද්‍යාත්මක වටිනාකමින් යුතු ජාතික උරුමයන් රැකගැනීම සඳහා ඔබ වහන්සේ යෝජනා කරන්නේ මොනවාද?කෙස් පැහුණු, රාගයෙන්, ද්වේශයෙන් ඇලුණු වැඩිහිටි පරම්පරාව හදන්න දැන් අපිට බැහැ. ඒනිසා අපේ අනාගත පරපුරට මේවායේ වැදගත්කම පහදා දී ඔවුන්වවත් නිවැරැදි මාර්ගයකට ගන්න අපි උත්සාහ කළ යුතුයි. ඒ නිසා මම හිතන්නේ පුරාවිද්‍යාව වගේ විෂයයක් පාසල් අධ්‍යාපනයටත් ඇතුළත් කළ යුතුයි.ඒ වගේම පාසල් දරුවන්ට මේ විෂය පිළිබඳ නිවරැදි අවබෝධයක් ලබාදෙන්න ඉතිහාසය හෝ පුරාවිද්‍යාව හදාරපු භික්ෂූන්වහන්සේලා ඒ සඳහා යොමු කරන්න පුළුවන්නම් වඩාත් හොඳයි.අද අපේ රටේ ජාතික උරුමයන් පිළිබඳ සංවේදී පිරිස අඩුයි. පුරාවිද්‍යාත්මක වටිනාකමින් යුතු දේවල් විනාශ කළා කියලා අපි යටත්විජිත යුගයේ සුද්දාට බනිනවා. නමුත් 48 මෙහා යුගය දෙස බැලුවහොත් අපේ අයත් එය කොයි තරම් හොඳට කරලා තිබෙනවාද කියලා වටහා ගන්න පුළුවන්.පුරාවිද්‍යා ස්ථාන ආරක්‍ෂා කරගන්න ජාත්‍යන්තර වශයෙන් ඇති කරගෙන තිබෙන ඇතන්ස් ප්‍රඥප්තිය, වැනිස් ප්‍රඥප්තිය වගේ තවත් ප්‍රඥප්ති ඇතිකළ යුතුයි. නැතහොත් අපේ අනාගත පරම්පරාවට මේ ජාතික උරුමයන් දැක බලා ගන්නවත් නැති වේවි.රටේ සාමය, සමගිය, සංහිඳියාව වර්ධනය උදෙසා මේ ජාතික උරුමයන් රැකගැනීමේ වැදගත්කම පැහැදිලි කළොත්?බෞද්ධාගමික උරුමයන් ගතහොත් ඒවායේ කලාත්මක, සාමාජීය, තාක්ෂණික, සෞන්දර්යාත්මක, ඓතිහාසික වැනි අගයන් ගණනාවක් තිබෙනවා. බෞද්ධයන් එහි ආගමික අගය දකිද්දී තවත් ආගමක කෙනෙක් එහි තාක්ෂණය, වාස්තුවිද්‍යාව ආදී අගයන් කෙරෙහි අවධානය යොමු කරන්න පුළුවන්.ඉතින් අපිට බෞද්ධ උරුමයන් අයිති බෞද්ධයන්ට පමණක් කියලා කියන්න බැහැ. මේ තත්ත්වය අවබෝධ කරගත් පිරිසකුත් සමාජයේ ඉන්නවා. මුස්ලිම්, කතෝලික ආදී ආගම්වල උදවියත් අද පන්සලට ඇවිත් චෛත්‍යයට, බුදු පිළිමයට වන්දනා කරනවා. ඔවුන් ප්‍රකාශ කරන්නේ බුදුරජාණන් වහන්සේ සැහැල්ලුවෙන් සැනසිල්ලෙන් වැඩ සිටින ආකාරය දුටුවහම ඔවුන්ගේ සිතටත් පුදුමාකාර සැහැල්ලුවක් ඇතිවන බවයි. එයින්ම පෙනෙනවා මේ කලා නිර්මාණ, බෞද්ධ උරුමය බෞද්ධයන්ට පමණක් නොවන බව.බුදු හාමුදුරුවෝ කියන්නේ මේ ලෝකයට සාමය, සංහිඳීයාව පිළිබඳ හොඳම දේශනාව ඉදිරිපත් කළ ශාස්තෘවරයාණන් වහන්සේ. එදා ජේතවනාරාමයට බෞද්ධ වගේම අන්‍යාගමික දරුවනුත් පැමිණියා. නමුත් පිපාසය හැදුණු අවස්ථාවකදී පන්සලේ තිබෙන ටැංකියෙන් වතුර බිව්වේ බෞද්ධ දරුවන් පමණයි.ඒ අවස්ථාවේ බුදුරජාණන් වහන්සේ දේශනා කළේ පන්සලේ තිබෙන වතුර ටැංකියෙන් හදපු වතුර ටිකක් බොන්න ආගමක්, භාෂාවක් අවශ්‍ය නැති බවයි. ඒ වගේ ඕනෑම ආගමික ස්ථානයකට යන්න සෑම අයෙකුටම පුළුවන්කම තිබෙනවා. සාම්ප්‍රදායික අදහස්වලින් ඔළුව පුරවා ගෙන සිටින ඊනියා උරුමවාදීන් ඔහේ මියගියාවේ. අපි අපේ අනාගත පරපුරටවත් මේ සැබෑ තත්ත්වය වටහා දුන්නොත් ආගම් අතර ඒ අයගේ උරුමයන් වෙනුවෙන් කිසිදු ගැටලුවක් ඇතිවෙන එකක් නැහැ.අවසාන වශයෙන් මේ ජාතික උරුමයන් රැකගැනීම සම්බන්ධව ඔබ වහන්සේ සමාජයට දෙන පණිවිඩය කුමක්ද?මම හිතන්නේ මේ රටේ උරුමය මේ රටේ ජනතාවටයි. ඒවාට කිසිකෙනකුට ඇඟිලි ගහන්න බැහැ. ඒවගේම ආගම්, ජාති භේදයකින් තොරව සියලු ‍ෙදනාම අපේ උරුමයන් රැක ගැනීමට පෙළ ගැසිය යුතුයි. විශේෂයෙන් අපේ රටේ දේශපාලන නායකයින් වගේම සමස්ත ජනතාවම වගකීමෙන් යුතුව කටයුතු කරන්න ඕනා.විශේෂයෙන් පුරා විද්‍යා දෙපාර්තමේන්තුව මීට වඩා කාර්යක්ෂම ලෙස මේ කාර්යයට දායක විය යුතුයි. නියම ඉතිහාසඥයෝ, පුරාවිද්‍යාඥයෝ තෝරාගෙන ඔවුන්ගේ සහායත් ඒ සඳහා ලබාගන්න පුළුවන්.තවත් වැදගත් කාරණාවක් සිහිපත් කරන්න ඕනා. වසර දෙදහස් ගණනක අපේ උරුමය විනාශ කරන්න උත්සාහ කරන ගිහි - පැවිදි කොටසකුත් ඉන්නවා. මේ අපේ උරුම විනාශ කිරීම, නිදන් හෑරීම දිට්ඨදම්ම වේදනීය ප්‍රතිවිපාක ලැබෙන කර්මයක්. ඒ සඳහා නිදර්ශනත් අපේ සමාජයෙන් හොයාගන්න පුළුවන්.මේ ජාතික උරුමයන් විනාශ කළොත් ඒ පුද්ගලයාට පමණක් නොවෙයි. ඔහුගේ දරුවන්, බිරිඳ ඇතුළු සමස්ත පවුලටම එහි ප්‍රතිවිපාක ලැබෙනවා. අපේ අහිංසක මුතුන්මිත්තන්ගේ වෙහෙස මහන්සියෙන් ගොඩනැඟූ මේ උරුමයන් විනාශ කරන්න යම් කෙනෙක් උත්සාහ කරනවා නම් ඔහුට එහි ප්‍රතිවිපාකය ලැබෙනවා. එය පරම සත්‍යයක්..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>11</day>
    </date>
    <link>http://www.dinamina.lk/2013/05/11/_art.asp?fn=n1305114</link>
    <topic>අසාද් සාලි වරද පිළිගනී: ජනපති සමාවෙන් නිදහස</topic>
    <author>පණ්ඩුක සමරසේකර</author>
    <content>ඉන්දියාවේ ජූනියර් විකටන් සඟරාවට කරන ලද ප්‍රකාශයක් සහ මෙරට ජනකොටස් අතර ආගම් භේද ඇති කිරීමට ක්‍රියා කිරීම සම්බන්ධයෙන් රැඳවුම් භාරයේ සිටි කොළඹ නගර සභා මන්ත්‍රී අසාද් සාලි මහතා වරද පිළිගැනීමෙන් පසු ජනාධිපති මහින්ද රාජපක්ෂ මහතා රඳවා තැබීමේ නියෝග අහෝසි කිරීමට රහස් පොලීසියට දැන්වීය.මෙරට විවිධ ජන කොටස් හා ආගම් අතර භේද ඇති කිරීමට යළි කෙදිනකවත් ක්‍රියා නොකරන බවට අසාද් සාලි මහතා දිවුරුම් ප්‍රකාශයක් මගින් සහතික වෙයි. ජූනියර් විකටන් සඟරාවේ පළ වූ එම සම්මුඛ සාකච්ඡාවෙන් මෙරට මහජනතාව අපසුතාවට පත්වූයේ නම් ඒ පිළිබඳව සමාව අයදින බවද ඔහු කියා සිටී. ජනපති සමාවෙන් රහස් පොලිස් අත්අඩංගුවෙන් මුදාහැර අසාද් සාලි මහතා ඊයේ රෝහල් ගත කෙරිණි.ජනවාර්ගික ගැටුම් ඇති කිරීම හා ත්‍රස්තවාදයට අනුබලදීමේ චෝදනාව මත අසාද් සාලි මහතා පසුගිය දෙවෙනිදා කොලොන්නාව ප්‍රදේශයේ සැඟව සිටිය දී රහස් පොලිසිය විසින් අත්අඩංගුවට ගනු ලැබීය.ත්‍රස්තවාදය වැළැක්වීමේ පනත යටතේ රැඳවුම් නියෝග මත රහස් පොලිසිය ඔහුගෙන් ප්‍රශ්න කළ අතර ඉන්දියාවේ ජූනියර් විකටන් සඟරාව සිය සම්මුඛ සාකච්ඡාව විකෘති කර පළකර ඇති බව අසාද් සාලි පවසයි. මෙරට මුස්ලිම් ජාතිකයින් අවි අතට ගතයුතු බවට පළවූ ප්‍රකාශය පිළිබඳ තමා කනගාටු වන බවද ඔහු කියා සිටී. විකෘති කරන ලද සිය ප්‍රකාශය නිවැරදි කරන ලෙස තමා ජූනියර් විකටන් සඟරාවට දැනුම් දුන් බවද හේ ප්‍රකාශ කරයි.හෙතෙම පසුගිය 15 වෙනිදා ඉන්දියාවේ චෙන්නායි නුවරට ගොස් ඉන්දීය ජනතාවාදී පෙරමුණේ සමුළුවකට ද සහභාගී වී ඇත. එම පෙරමුණ කොටි ත්‍රස්තවාදීන් සමඟ ඍජු සබඳතා පවත්වන සංවිධානයක් වන අතර ඉන්දීය පොලිසිය සන්නද්ධ පුහුණුවක නිරතව සිටි ජනතාවාදී පෙරමුණේ සාමාජිකයින් 21 දෙනකු අත්අඩංගුවට ගෙන ඇත.මෙරට බුද්ධි අංශ මගින් දීර්ඝකාලීනව සිදු කරන ලද විමර්ශනයක ප්‍රතිඵලයක් ලෙස ත්‍රස්තවාදය වැළැක්වීමේ පනත යටතේ අසාද් සාලි මහතා අත්අඩංගුවට ගැනිණි.තමාට ආරාධනා කළ සංවිධානය පිළිබඳ තමන් දැන නොසිටි බව අසාද් සාලි මහතා තම දිවුරුම් ප්‍රකාශයෙන් කියා සිටී. ඒ ගැන සලකා තමා නිදහස් කරන ලෙස ජනාධිපති මහින්ද රාජපක්ෂ මහතාගෙන් දිවුරුම් ප්‍රකාශයක් මගින් ඉල්ලා සිටී.රටේ ඒකීයභාවයට හා විවිධ ජාතීන් අතර සමඟියට හානියක් සිදු නොකරන බවට ද අසාද් සාලි මහතා සහතික වෙයි. එම දිවුරුම් ප්‍රකාශය පදනම් කරගනිමින් ජනාධිපති මහින්ද රාජපක්ෂ මහතා අසාද් සාලි මහතා රඳවා තැබීමේ නියෝගය අහෝසි කිරීමට නියෝග කෙළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>11</day>
    </date>
    <link>http://www.dinamina.lk/2013/05/11/_art.asp?fn=n1305112</link>
    <topic>රජයේ රස පරීක්ෂක දෙපාර්තමේන්තුවේනව ගොඩනැගිල්ල ජනපති විවෘත කරයි</topic>
    <author>ධනුෂ්ක ගොඩකුඹුර</author>
    <content>සිය වසරක සිහිනය සැබෑ කරමින් රජයේ රස පරීක්ෂණ දෙපාර්තමේන්තුව සඳහා ඉදිකෙරුණු සය මහල් ගොඩනැගිල්ල ජනාධිපති මහින්ද රාජපක්ෂ මහතාගේ අතින් ඊයේ (10) විවෘත කෙරිණ. අධිකරණ අමාත්‍යාංශය යටතේ ක්‍රියාත්මක වන රස පරීක්ෂණ දෙපාර්තුමේන්තුව මෙරට යුක්තිය පසිඳලීමේ ක්‍රියාවලියේ සු‍විශේෂී මෙහෙවරක් ඉටු කරන ආයතනයක් වන අතර විවෘත කෙරුණු නව ගොඩනැගිල්ල සඳහා වැය කැර ඇති මුදල රුපියල් 1393කි.මෙතෙක් පෞද්ගලික අංශයෙන් සිදුකෙරුණු ඩී‍. එන්. ඒ පරීක්ෂණ සිදු කිරීමේ පහසුකම් සහිත නවීන විද්‍යාගාරයක් ඇතුළු ලොව රස පරීක්ෂණ ක්ෂේත්‍රයේ මේ වන විට භාවිතා කෙරෙන සියලු පහසුකම්වලින් නව ගොඩනැගිල්ල සමන්විතය.ඇමරිකා එක්සත් ජනපදයේ ආධාර යටතේ ඇමරිකානු ‍ඩොලර් 272500ක් පමණ ඒ සඳහා වැය කර ඇත.ගොඩනැගිල්ල විවෘත කිරීම සනිටුහන් කරමින් සමරු ඵලකය විවෘත කළ ජනාධිපතිතුමා සමරු පොතේ සටහනක් තැබීමට ද එක් විය. නව ගොඩනැගිල්ලේ රාජකාරී කටයුතු කෙරෙන ආකාරය ජනාධිපතිතුමාගේ නිරීක්ෂණයට ලක් විය.වර්ෂ 1904 දී එක් නිලධාරියකුගෙන් ආරම්භ කෙරුණු රස පරීක්ෂක දෙපාර්තමේන්තුව මේ වසරේ සිය 109 වැනි සංවත්සරය සමරයි. ප්‍රථමයෙන් වෛද්‍ය විද්‍යාලය යටතේ ක්‍රියාත්මක කෙරුණු අතර පසුව ස්වදේශ කටයුතු, ආරක්ෂක අමාත්‍යාංශ යටතේ ක්‍රියාත්මක වීමෙන් අනතුරුව 1978 සිට අධිකරණ අමාත්‍යාංශය යටතේ ක්‍රියාත්මක වේ.නිදහස් චතුරශයේ ඉපැරැණි සහ අඩුපහසුකම් සහිත ගොඩනැගිල්ල ක දැඩි දුෂ්කරතා මධ්‍යයේ පවත්වාගෙන ගිය රස පරීක්ෂක දෙපාර්තමේන්තුවට නව ‍‍ගොඩනැගිල්ලක් ලබා දීම සඳහා 2007 වසරේ මුල් ගල් තැබුණේ මහින්ද චින්තන ප්‍රතිපත්තියට අනුකූලවය.අඩු පහසුකම් යටතේ වුවත් ජාත්‍යන්තරය හා සමාන මට්ටමින් සිය පරීක්ෂණ කටයුතු කරගෙන යමින් ජනතාව සුබසෙත උදෙසා කැප වුණු රස පරීක්ෂක දෙපාර්තමේන්තුවට නව ගොඩනැගිල්ල විවෘත කිරීමෙන් පසු සිය සේවාවන් තව දුරටත් පුළුල් කිරීමට හැකියාව ලැබේ.අධිකරණ ඇමැති රාවුෆ් හකීම්, අමාත්‍යාංශ ලේකම් කමලනී ද සිල්වා, රජයේ රස පරීක්ෂණ දෙපාර්තමේන්තුවේ අධ්‍යක්ෂ ආචාර්ය නිහාල් ලියනාරච්චි මහත්ම මහත්මීහු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>11</day>
    </date>
    <link>http://www.dinamina.lk/2013/05/11/_art.asp?fn=n1305113</link>
    <topic>සබරගමුවේ උපාධිධාරීන් 414කට මැයි 14 වැනිදා ගුරු පත්වීම්</topic>
    <author/>
    <content>උපාධිධාරීන් 414 දෙනකු සබරගමුව පළාත් අධ්‍යාපන අමාත්‍යාංශය යටතේ ගුරු පත්වීම් ලබති.රත්නපුර හා කෑගල්ල දිස්ත්‍රික් දෙකේ පදිංචි විද්‍යා, කෘෂි විද්‍යා, තොරතුරු තාක්ෂණය සහ අධ්‍යාපනවේදී උපාධිධාරීන් 414 දෙනකුට මෙසේ ගුරු පත්වීම් ප්‍රදානය මේ මස 14 වැනි දින පෙ.ව. 11ට රත්නපුර නව නගරයේ පිහිටි පළාත් සභා ශ්‍රවණාගාරයේ දී සිදු කෙරේ.  පත්වීම් ප්‍රදානය මහ ඇමැති මහීපාල හේරත්, අධ්‍යාපන ඇමැති භාණු මුණිපි‍්‍රය යන මහත්වරු ඇතුලු පළාත් මැති ඇමැතිවරුන්ගේ සහභාගීත්වයෙන් සිදුවේ.පසුගිය මාර්තු මස ද සබරගමුව පළාත් සභාව මෙවැනිම උපාධිධාරීන් 260 දෙනකු සබරගමුව ගුරු සේවයට බඳවා ගත් අතර මහීපාල හේරත් මහතා 2005 වසරේ සබරගමුව පළාත් ප්‍රධාන ඇමැති ධුරයට පත් වීමෙන් පසු ගත වූ වසර 08 තුළ පළාත් අධ්‍යාපන සේවයට බඳවා ගත් නවක ගුරු පිරිස 7000 ඉක්මවන බව සබරගමුව පළාත් අධ්‍යාපන අමාත්‍යාංශය සඳහන් කරයි.2005 වන විට සබරගමු පළාත දිවයිනේ පළාත් අතර උග්‍ර ගුරු හිඟයක් පැවති පළාතක් සේ සැළකිණි. එනිසාම ඒ වනවිට පාසල් අධ්‍යාපනයට අදාළ සබරගමුව දිවයිනේ පළාත් 09 අතුරින් 07 වැනි ස්ථානය දක්වා පසු බා තිබිණි.එහෙත් පළාතට මෙතරම් විශාල ගුරු පිරිසක් බඳවා ගැනීම ඇතුලු මහ ඇමැතිවරයා සිදු කළ විධිමත් අධ්‍යාපන කළමනාකරණය ඔස්සේ මේ වනවිට සබරගමුව අ.පො.ස. උසස් පෙළ විභාගයෙන් දිවයිනේ පළමු ස්ථානයට පත්ව ඇතැයි පළාත් අධ්‍යාපන අමාත්‍යාංශය වැඩිදුරටත් පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>11</day>
    </date>
    <link>http://www.dinamina.lk/2013/05/11/_art.asp?fn=n1305111</link>
    <topic>ශිරාණිගේ අල්ලස් චෝදනා ඔප්පු කිරීමට සාක්කි රැසක්</topic>
    <author>විජයානි එදිරිසිංහ</author>
    <content>හිටපු අගවිනිසුරු ආචාර්ය ශිරාණි බණ්ඩාරනායක මහත්මියට එරෙහි අල්ලස් චෝදනා ඔප්පු කිරීමට අල්ලස් හෝ දූෂණ විමර්ශන කොමිසම වෙත සාක්කි විශාල ප්‍රමාණයක් ලැබී තිබේ.රාජ්‍ය සේවයේ යෙදී සිටියදී රාජ්‍ය සේවකයකුට ඉපයිය නොහැකි තරම් විශාල ධනස්කන්ධයක් ඉපයීම, ඇය ඉදිරිපත් කළ යුතු වත්කම් බැරකම් වාර්තා සත්‍ය බවින් තොර වීම ඇතුළු කරුණු රැසක් යටතේ මෙම අල්ලස් චෝදනා ඉදිරිපත් වී තිබේ.අල්ලස් කොමිසමට මෙයට මාස ගණනාවකට පෙර ලැබී තිබූ එම පෙත්සම් යටතේ ඒවා අල්ලස් කොමිසම මගින් මූලික පරීක්ෂණයකට ලක් කරනු ලැබිණි.මූලික පරීක්ෂණ වලින් ඇයට එරෙහි චෝදනා සම්බන්ධව තොරතුරුවල සත්‍යතාවය අනාවරණය වීමෙන් අනතුරුව අල්ලස් කොමිසම අල්ලස් පනතේ වගන්තිවලට අනුව ක්‍රියාකරමින් ශිරාණි බණ්ඩාරනායක මහත්මියගෙන් ඒ සම්බන්ධ කට උත්තරයක් ලබා ගැනීම සඳහා ඇය කොමිසම වෙත කැඳවනු ලැබිණි.එහිදී ඇයට එරෙහි අල්ලස් චෝදනා සම්බන්ධව කෙරෙන පරීක්ෂණයට ඇය විරෝධතාවය දක්වමින් ඊට එරෙහිව කරුණු දැක්වීමට දිනයක් ඉල්ලා සිටියා ය.අවස්ථා දෙකකදීම ඇය කරුණු ඉදිරිපත් නොකළ අතර, ඇය ඊයේ (10) අල්ලස් කොමිසම වෙත පැමිණ අල්ලස් පරීක්ෂණයට එරෙහි විරෝධතා ලිඛිතව ඉදිරිපත් කර කට උත්තරයක්ද ලබා දී තිබේ. ශිරාණි බණ්ඩාරනායක මහත්මිය මෙසේ ඉදිරිපත් කළ විරෝධතා, කොමිසම හමුවේ සාකච්ඡා කිරීම ඉදිරි දින කීපය තුළ සිදු කෙරේ.ඒ අනුව ඇය ඉදිරිපත් කළ විරෝධතා ඇයට එරෙහි අල්ලස් පරීක්ෂණ සම්බන්ධව සාධාරණද නැද්ද යන්න සළකා බලා පරීක්ෂණය ඉදිරියට සිදු වෙනවාද නැද්ද යන්න කොමිසමට ඇති බලතල මත අවසානයේ තීරණය වෙයි.ඇය ඉදිරිපත් කළ විරෝධතා පදනම් රහිත නම් ඇය පරීක්ණය ඉදිරියට කැරගෙන යාමට සහාය වුවත්, නැතත් අල්ලස් කොමිසමට ඇති බලතල මත පරීක්ෂණය දිගටම සිදුකැර ඇයට එල්ල වී ඇති චෝදනා ඔප්පු වුවහොත් ඇයට එරෙහිව අල්ලස් චෝදනා යටතේ නඩු පැවරෙනු ඇත.ශිරාණි බණ්ඩාරනායක මහත්මියට මේ වන විට මෙරටින් පිටව යාමද අල්ලස් කොමිසමේ ඉල්ලීම මත ආගමන විගමන දෙපාර්තමේන්තුව මගින් අත්හිටුවා තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>11</day>
    </date>
    <link>http://www.dinamina.lk/2013/05/11/_art.asp?fn=n1305115</link>
    <topic>දැඩි කොන්දේසි මත ‘සක්විති’ ට ඇප</topic>
    <author>ශිරෝමි අබයසිංහ</author>
    <content>සක්විති මූල්‍ය ආයතනයේ තැන්පත්කරුවන් තුන්දහසකට ආසන්න සංඛ්‍යාවක් තැන්පත් කළ රුපියල් කෝටි 105කට අධික මුදලක් සාවද්‍ය පරිහරණය කෙළේ යැයි අවුරුදු දෙකහමාරක කාලයක් රිමාන්ඩ් භාරයේ සිටි සක්විති රණසිංහ දැඩි කොන්දේසි සහිත ඇප මත මුදාහරින ලෙස නුගේගොඩ මහේස්ත්‍රාත් අජිත් එම්. මාසිංහ මහතා ඊයේ (10) නියම කෙළේය.රුපියල් ලක්‍ෂ පහක් වන මුදල් ඇපයක් සහ රුපියල් ලක්‍ෂ පනහ බැගින් වූ ශරීර ඇප තුනක් මත සැකකරු මුදාහැරීමට නියම කෙරුණු අතර සෑම සෙනසුරාදා දිනයකම උදේ 9 – 12 ත් අතර අපරාධ පරීක්‍ෂණ දෙපාර්තමේන්තුවේ වාණිජ අපරාධ විමර්ශන – 2 අංශයට වාර්තා කරන ලෙස සැකකරුට නියම විය.  සැකකරුට විදේශ ගතවීම තහනම් කරමින් අධිකරණය මීට පෙර නිකුත් කැර තිබූ නියෝගය තවදුරටත් වලංගු වන බවද මහේස්ත්‍රාත්වරයා සඳහන් කෙළේය.ඇපකරුවන් ලෙස නුගේගොඩ අධිකරණ බලසීමාව තුළ පදිංචි අය ග්‍රාම සේවා සහතික සහිතව ඉදිරිපත් කළ යුතු අතර ඔවුන් විවෘත අධිකරණය හමුවේ පෙනී සිටීමෙන් පසුව සැකකරු මුදාහරින ලෙස නියම කෙරිණි.සැකකරු ඇප මත මුදාහැරීම සම්බන්ධයෙන් අපරාධ පරීක්‍ෂණ දෙපාර්තමේන්තුව විරෝධය පළකැර තිබිණි.අබය රණසිංහ මුදියන්සේලාගේ වීරකුමාර රණසිංහ හෙවත් සක්විති රණසිංහ මෙම නඩුව සම්බන්ධයෙන් ඇප මත මුදාහැරිය ද වෙනත් නඩුවල දඬුවම් ලැබ බන්ධනාගාර ගතව සිටින හෙයින් බන්ධනාගාරයෙන් නිවස බලා යාමට හැකියාවක් නොමැති බව ද වාර්තා වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>11</day>
    </date>
    <link>http://www.dinamina.lk/2013/05/11/_art.asp?fn=n1305116</link>
    <topic>මිහින් ලංකා සතියට දෙවරක්උතුරු ජකර්තාවට පියාසර කරයි</topic>
    <author>ධනුෂ්ක ගොඩකුඹුර</author>
    <content>මිහින් ලංකා ගුවන් සේවය සිය එකොළොස් වැනි ගමනාන්තය ලෙස ඉන්දුනීසියාවේ, උතුරු ජකර්තා හි මෙඩාන් අගනුවර වෙත අද (11) සිට පියාසර කරයි.  මිහින් ලංකා මෙඩාන් බලා පියාසර කරන්නේ ඉන්දුනීසියාවේ සිය දෙවැනි ගමාන්තය ලෙස වන අතර ඉන්දුනීසියාවේ අග නගරය වන ජකර්තා වෙත මේ වන විටත් සතියේ දින හතම ගුවන් ගමන් පවත්වයි.සෑම සතියකම බදාදා සහ සෙනසුරාදා දහවල් 1. 30ට කටුනායක ජාත්‍යන්තර ‍ගුවන්‍තොටුපළින් ඒ 321 මාදිලියේ ගුවන් යානයකින් මෙඩාන් බලා පියාසර කරන මිහින් ලංකා පස්වරු 7. 10ට එරටට ළඟා වේ.ඉන්දුනීසියානු ජාතිකයන්ට අඩු වැයකින් මැදපෙරදිග සහ දකුණු ආසියානු රටවල් වෙත ගමන් කිරීමේ පහසුව නව ගුවන් ගමන් තුළින් ලැබෙනු ඇති බව මිහින් ලංකා ප්‍රධාන විධායක කපිල චන්ද්‍රසේන මහතා දිනමිණ ට පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>11</day>
    </date>
    <link>http://www.dinamina.lk/2013/05/11/_art.asp?fn=n1305117</link>
    <topic>ත්‍රිත්ව සුපිරි පොස්පේට් පොහොර නිපදවීමේ ව්‍යාපෘතියක් ඇරැඹේ</topic>
    <author>සිතාරා සේනානි,</author>
    <content>එප්පාවල පොස්පේට් සමාගම ත්‍රිත්ව සුපිරි පොස්පේට් පොහොර නිපදවීමේ ව්‍යාපෘතියක් ආරම්භ කිරීමට ඉදිරියේදී පියවර ගන්නා බව එම සමාගමේ සභාපති අද්මිරාල් දයා සඳගිරි මහතා පවසයි.මේ ව්‍යාපෘතිය සඳහා දැනට ආයෝජකයන් කිහිපදෙනකු ඉදිරිපත්ව ඇති බවත්, ඒ සඳහා සුදුසු ආයෝජකයකු තෝරා ගැනීමෙන් පසු එහි කටයුතු ඇරැඹීමට නියමිත බවත් හෙතෙම පැවැසීය. මෙවැනි ව්‍යාපෘතියක් ඇරැඹීම සඳහා අතිවිශාල මුදල් සම්භාරයක් වැයවන බැවින් රජයට පමණක් තනිව එය කළ නොහැකි බැවින් විදේශීය ආයෝජකයකු මඟින් එය සිදුකිරීමට නියමිත බවත් කීය.ත්‍රිත්ව සුපිරි පොස්පේට් නිෂ්පාදනය සඳහා සල්ෆියුරික් අම්ලය අවශ්‍ය වේ. ඒවා නිෂ්පාදනය සඳහා ද විශාල මුදලක් වැය කිරීමට සිදුවේ.ත්‍රිත්ව සුපිරි පොස්පේට් (ටී.එස්.පී. පොහොර) නිෂ්පාදනය සඳහා මෙසේ ආයෝජකයකු සම්බන්ධ කරගනු ලැබුවද එහි නිෂ්පාදන කටයුතු සඳහා අවශ්‍ය පොස්පේට් ගල් ලබා ගැනීම සඳහා එප්පාවල පොස්පේට් නිධියේ කැරෙන සියලු කැනීම් කටයුතු පෙර පරිදි ලංකා පොස්පේට් සමාගම විසින් පමණක් සිදුකැරෙනු ඇතැයිද කී ඒ මහතා දේශීය සම්පත් විදේශීය ආයෝජකයන්ට විකුණා දැමීමට රජය කිසිසේත් කටයුතු නොකරන බවත් අවධාරණය කළේය.නව කම්හල විසින් නිපදවනු ලබන ත්‍රිත්ව සුපිරි පොස්පේට්වලින් වැඩි ප්‍රමාණය දේශීය පොහොර අවශ්‍යතාව සපුරාලීම සඳහා යොදා ගැනෙනු ඇති බවත්, අතිරික්තයක් වෙත්නම් පමණක් අපනයනය කෙරෙනු ඇති බවත් කීය.රටට අවශ්‍ය පොහොර ආනයනය කිරීම සඳහා රජයට වසරකට වැය වන රුපියල් බිලියන 16ක පමණ මුදල ඉතිරි කර ගැනීමට මේ ව්‍යාපෘතියෙන් හැකියාව ලැබෙනු ඇතැයි අපේක්ෂා කරන බවත් ‍සභාපතිවරයා පැවැසීය.මේ ව්‍යාපෘතියට අමතරව ඩයි ඇමෝනියම් පොස්පේට් නිෂ්පාදනය සඳහා ද ඇමැති මණ්ඩල අනුමැතිය ලැබී තිබේ.ලෝකයේ පවතින පොස්පේට් නිධි 414ක් අතුරින් පළමු ගණයේ පොස්පේට් නිධියක් වන එප්පාවල නිධියෙන් මාසයකට රොක් පොස්පේට් පොහොර ටොන් පනස්දහසක් නිෂ්පාදනය කෙරේ. ආයෝජන මණ්ඩල ව්‍යාපෘතිය මඟින් මෙය ටොන් විසිපන්දහස දක්වා වැඩිකිරීමට අපේක්ෂිත ය. .</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>11</day>
    </date>
    <link>http://www.dinamina.lk/2013/05/11/_art.asp?fn=n1305118</link>
    <topic>ජපන් තාක්ෂණයෙන්එළවළු බීජ නිෂ්පාදනයට පියවර</topic>
    <author>අමිල ප්‍රභාත් වනසිංහ</author>
    <content>ජපන් තාක්ෂණය උපයෝගී කැර ගනිමින් සියලුම එළවළු බීජ මෙරට දී නිෂ්පාදනය කිරීමේ නව ව්‍යාපෘතියක් ක්‍රියාවට නැංවීමට පියවර ගෙන තිබේ.ජෛයිකා ආයතනය, කෘෂිකර්ම දෙපාර්තමේන්තුව හා බීජ සහතික කිරීමේ සේවය, බීජ රෝපණ ද්‍රව්‍ය සංවර්ධනය කිරීමේ මධ්‍යස්ථානය ඒකාබද්ධව මේ ව්‍යාපෘතිය ක්‍රියාත්මක කරයි.එළවළු බීජ ජපන් තාක්ෂණය උපයෝගී කැරගෙන වගාවන් සිදුකැර එමඟින් මව් බීජ ලබාගෙන ගොවියා අතර ව්‍යාප්ත කිරීම මේ වැඩසටහන හරහා සිදුවෙයි.ප්‍රමිතියෙන් ඉහළ බීජ වගාවන් මේ සඳහා යොදා ගැනීම නිසා සියයට විස්සකින් පමණ අස්වැන්න ඉහළ නංවා ගත හැකි බව මහඉලුප්පල්ලම බීජ නිෂ්පාදන ආයතනයේ සහකාර කෘෂිකර්ම අධ්‍යක්ෂ එච්. එම්. ජේ. කේ. හේරත් මහතා සඳහන් කරයි.වසර පහක කාලයක් ලංකාවේ සහතික කළ එළවළු බීජ නිෂ්පාදනය වැඩිදියුණු කිරීමේ මේ ව්‍යාපෘතියේ පළමු වසර තුන මහඉලුප්පල්ලම හා කුරුණෑගල නිකවැරටිය බීජ නිෂ්පාදන ආයතන වල ක්‍රියාත්මක කරන අතර අනෙක් වසර දෙක කුණ්ඩසාල හා අවිත්තර බීජ නිෂ්පාදන ආයතනවල ක්‍රියාත්මක කිරීමට සැලැසුම් කැර ඇත. ජෛයිකා ආයතනය මඟින් මේ ව්‍යාපෘතිය සඳහා රුපියල් මිලියන 14,12,12,400 පමණ මුදලක් වැය කෙරේ.මෙම ව්‍යාපෘතියේ පළමු අදියර පසුගියදා (08) මහඉලුප්පල්ලම රජයේ ගොවිපළේ දී සිදුකෙරිණ. එහිදී බටු, තක්කාලි, පතෝල තවානක් ජපන් නව තාක්ෂණය අනුව බඳුන්ගත තවාන් ඇතිකර ගැනීම පිළිබඳ කෘෂි අංශ නිලධාරීන් දැනුවත් කිරීම සිදුවිය.මෙම අවස්ථාවට එළවළු බීජ ව්‍යාපෘතියේ ප්‍රධාන උපදේශක ජුන්ජි ටකහාසි, බීජ නිෂ්පාදන අලෙවි විධායක ක්යෝටා ඉෂූකා, මහඉලුප්පල්ලම බීජ නිෂ්පාදන ආයතනයේ සහකාර කෘෂිකර්ම අධ්‍යක්ෂ එච්. එම්. ජේ. කේ. හේරත්, බීජ සහතික කිරීමේ නිලධාරී එල්. එච්. පි‍්‍රයන්ත කුලතුංග යන මහත්වරු ද, කෘෂි බීජ සපයන ආයතනවල නිලධාරීන් රැසක් ද එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>11</day>
    </date>
    <link>http://www.dinamina.lk/2013/05/11/_art.asp?fn=n1305119</link>
    <topic>ජනපති මහින්දඋගන්ඩාවේ නිල සංචාරයක</topic>
    <author>ධනුෂ්ක ගොඩකුඹුර</author>
    <content>ජනාධිපති මහින්ද රාජපක්ෂ මහතා සිවු දින නිල සංචාරයක් සඳහා උගන්ඩාව බලා පිටත්ව ගියේය. ජනාධිපතිවරයා සිය සංචාරය අතරතුර එරට ජනාධිපති යොවෙරි මුසේවනි මහතා සමඟ ද්විපාර්ශ්වික සාකච්ඡා පැවැත්වීමට නියමිත බව ජනාධිපති ප්‍රකාශක මොහාන් සමරනායක මහතා දිනමිණට පැවැසීය.2013 පොදු රාජ්‍ය මණ්ඩල පළාත් පාලන සම්මන්ත්‍රණයේ සමාරම්භක අවස්ථාවට ද ජනාධිපතිවරයා එක් වීමට නියමිත බව සමරනායක මහතා ප්‍රකාශ කළේය.මේ වසරේ ශ්‍රී ලංකාවේ පැවැත්වෙන පොදු රාජ්‍ය මණ්ඩල රාජ්‍ය නායක සමුළුව සම්බන්ධයෙන් දෙරටේ රාජ්‍ය නායකයන් මෙහිදී අදහස් හුවමාරු කර ගැනීමට නියමිතය.ජනාධිපතිවරයා උගන්ඩාවේ මසුලිටා වෘත්තීය පුහුණු මධ්‍යස්ථානය සහ 1924 ආරම්භ කෙරුණු සීනි කර්මාන්ත ශාලාව නැරැඹීමට ද යාමට නියමිත බව සමරනායක මහතා කීවේය.අන්තර්ජාතික මට්ටමින් ශ්‍රී ලංකාවට අඛණ්ඩව සහයෝගය දක්වන රටක් වන උගන්ඩාව සමඟ 1972 වර්ෂයේ සිටම ද්විපාර්ශ්වික සබඳතා පවත්වා ඇති අතර එරට වත්මන් ජනාධිපතිවරයා 2012 වසරේ මෙරට සංචාරයක නිරත විය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>11</day>
    </date>
    <link>http://www.dinamina.lk/2013/05/11/_art.asp?fn=n13051110</link>
    <topic>කරවල-උම්බලකඩ ගෙන්වීම23%කින් අඩුවෙලා</topic>
    <author>ස්වර්ණා විජේකොන්, චමීර ඇල්ලදෙණිය සහ සුභාෂිණි සේනානායක</author>
    <content>දිවි නැඟුම වැඩසටහන යටතේ කරවල, උම්බලකඩ නිෂ්පාදය කිරීම නිසා එම භාණ්ඩ ආනයනය පසුගිය වසරේ දී සියයට 23කින් පහත දැමීමට හැකි වූ බව ධීවර හා ජලජ සම්පත් ඇමැති රාජිත සේනාරත්න මහතා පාර්ලිමේන්තුවේ දී ඊයේ (10) ප්‍රකාශ කළේය.ඒ හේතුවෙන් රුපියල් බිලියන 9ක මුදලක් ඉතිරි කර ගත හැකි වූ බව පෙන්වා දුන් ඇමැතිවරයා ජී එස් පී සහනය නැතිව මෙවැනි ජයක් ලැබීමට හැකීවීම සතුටුදායක බවද කීවේය.2011 වසරේ සිට මේ දක්වා මත්ස්‍ය මිලගණන් කිසිදු වෙනසක් සිදු කර නැති බවද වසරින් වසර මත්ස්‍ය අස්වැන්න ඉහළ යමින් තිබෙන බවද සේනාරත්න මහතා අනාවරණය කළේය.මහින්ද චින්තනයේ සඳහන් පරිදි ධීවර ජනතාවට ලබා දෙන සහන රජය දිගින් දිගටම ලබා දෙමින් සිටින බවද ධීවර ඇමැතිවරයා පැවැසීය.කුරුණෑගල දිස්ත්‍රික් මන්ත්‍රී දයාසිරි ජයසේකර මහතා වාචික පිළිතුරු අපේක්ෂාවෙන් අසන ලද පැනයකට පිළිතුරු දෙමින් ඇමැතිවරයා මේ බව කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>11</day>
    </date>
    <link>http://www.dinamina.lk/2013/05/11/_art.asp?fn=n13051111</link>
    <topic>හොර සම්මාදමේ ගිය චීවරධාරියකුට ඇප</topic>
    <author>සිරිසේන රාජපක්‍ෂ</author>
    <content>පයාගල ප්‍රදේශයේ විහාරස්ථානයක ප්‍රධාන හිමිනමගේ නම හා ලිපිනය සහිත රබර් මුද්‍රාව සොරාගෙන එමඟින් ලිපි ලේඛන සකස් කර හොරට මුදල් සම්මාදම් කළ බව කියන චීවරධාරියකු රුපියල් විසිපන්දහසක මුදල් ඇප මත මුදාහැරීමට මාලිගාකන්ද ප්‍රධාන මහේස්ත්‍රාත් එල්. ලියනආරච්චි මහත්මිය ඊයේ (10) නියෝග කළාය. සැකකාර චීවරධාරීනම මරදාන පොලිසියේ පො. කො. නිමල් (61038) මහතා විසින් අධිකරණයට ඉදිරිපත් කරමින්, සිද්ධිය පිළිබඳ තවදුරටත් පරීක්‍ෂණ පවත්වන බව කියා සිටියේය.අනතුරුව චීවරධාරීනම වෙනුවෙන් පෙනී සිටි නීතිඥ ඩී. පී. අතුකෝරල මහතා, අධිකරණයට කරුණු දක්වමින් මෙම ක්‍රියාව තම සේවාදායකයා විසින් පින්කමක් සත්භාවයෙන් කරන ලද්දක් බවත්, පැමිණිලිකාර හිමිනම සැකකාර චීවරධාරීනම සමඟ ඇති වෛරයකින් සිදුකළ පැමිණිල්ලක් බව පවසමින් සැකකරුට ඇප ලබා දෙන ලෙස ඉල්ලා සිටියේය. නීතිඥවරයාගේ එම කරුණු හා ඉල්ලීම ගැන සළකා බැලූ මහේස්ත්‍රාත්වරිය සැකකාර චීවරධාරීනමට රුපියල් විසිපන්දහසක මුදල් ඇපයක් නියම කළාය.පැමිණිලිකරු හා සැකකරු කලක් සහයෝගයෙන් සිට ඇති බවත්, සැකකරු මරදාන ප්‍රදේශයේ මුදල් එකතු කරමින් සිටියදී අල්ලාගෙන තිබෙන බවත් අධිකරණයේදී හෙළිවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>11</day>
    </date>
    <link>http://www.dinamina.lk/2013/05/11/_art.asp?fn=n13051112</link>
    <topic>ගමේ ලොකු හාමුදුරුවන්ගේ - ග්‍රාම නිලධාරි තැනගේලිඛිත අවසරය අනිවාර්යයෙන්ම ඕනෑ</topic>
    <author>නුවන් කොඩිකාර</author>
    <content>දන්සල් සඳහා ආධාර එකතු කිරීමේදී ද විහාරාධිපති ස්වාමීන්වහන්සේගෙන් සහ ග්‍රාම නිලධාරීවරයාගෙන් අවසර ලබාගැනීම අනිවාර්ය බව ‍බෞද්ධ කටයුතු දෙපාර්තුමෙන්තුව පවසයි.මීට අමතරව දන්සල් පැවැත්වීමේ දී අදාළ ප්‍රදේශයේ විහාරාධිපති ස්වාමීන්වහන්සේගේ අනුශාසනා ලබා ගැනීම සහ දන්සල් පැවැත්වීම පිළිබඳ ග්‍රාමනිලධාරීන් දැනුවත් කළ යුතු බවද බෞද්ධ කටයුතු කොමසාරිස් ජනරාල් චන්ද්‍රප්‍රේම ගමගේ මහතා පැවසීය.පසුගිය වෙසක් උත්සව සමයේදීද දන්සල් පැවැත්වීමේ දී අනුගමනය කළ යුතු උපදෙස් මාලාවක් නිකුත් කළ බවත්, මෙවරද එමඋපදෙස් මාලාවම නිකුත් කිරීමට පියවර ගත් බවත් බෞද්ධ කටයුතු කොමසාරිස් ජනරාල් චන්ද්‍රප්‍රේම ගමගේ මහතා “දිනමිණටපැවසීය.දන්සැල් සදහා ජනතාව යොමු කිරීමේදි බෞද්ධ කොඩිය වෙනුවට කහ පැහැති කොඩියක් මෙවරද භාවිත කරන ලෙස බෞද්ධ කටයුතු දෙපාර්තමේන්තුව දන්සල් සංවිධායකයින්ගෙන් ඉල්ලා සිටී.ඝෝෂාකාරි සංගීත වාදන සහ භයානක දර්ශන සහිත වැඩසටහන් නොපැවැත්වීමට ද වෙසක් උත්සව සමයේ දී වගබලා ගත යුතු බව පැවසු ඒ මහතා මෙම වැඩපිළිවළ සාර්ථක කර ගැනීමට පොලිසියේ සහය ලබාගන්නා බව ප්‍රකාශ කළේය.පසුගිය වසරේදි තම දෙපාර්තුමේන්තුව නිකුත් කළ උපදෙස් මාලාව සාර්ථක කර ගැනීමට ජනතාවගෙන් සුවිශේෂි සහයක් ලැබුණු බවත් ඊට සිය ස්තූතිය පිරිනමන බවත් චන්ද්‍රප්‍රේම ගමගේ මහතා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>11</day>
    </date>
    <link>http://www.dinamina.lk/2013/05/11/_art.asp?fn=n13051113</link>
    <topic>ශ්‍රී ලංකාවේ ධීවර කර්මාන්තයජාත්‍යන්තරයත් පිළිගන්නවා</topic>
    <author>බුද්ධිකා ඉඹුලාන</author>
    <content>ශ්‍රී ලංකාවේ ධීවර කර්මාන්තය මේ වනවිට ජාත්‍යන්තරව පිළිගැනීමකට ලක්වී ඇතැයි ධීවර හා ජලජ සම්පත් සංවර්ධන ඇමැති රාජිත සේනාරත්න මහතා කියයි.ධීවර සම්පත් නෙළා ගැනීමේ දී ශ්‍රී ලාංකේය ධීවරයන් නීතිවිරෝධී, වාර්තා නොවන, අක්‍රමවත් (Iuu) ධීවර කර්මාන්තයේ යෙදෙන බවට යුරෝපා සංගමය පසුගිය කාලයේ දිගින් දිගටම අප රටට චෝදනා එල්ල කළ ද මේ වනවිට ඔවුන් අප රටේ ධීවර කර්මාන්තය ප්‍රශංසාවට ලක් කර ඇතැයි ද ඇමැතිවරයා පවසයි.පසුගියදා බ්‍රසල්ස්හි දී රැස් වූ යුරෝපා සංගමය, අප රටේ පසුගිය වසර ගණනාවක සිදුවූ මෙම වැරදි නිසා මෙරට ධීවර කර්මාන්තයට කහ කාඩ්පත ශ්‍රී ලංකාවට නිකුත් කර තිබුණ ද තමන් එම කොමිසමේ අධ්‍යක්ෂ ජනරාල්වරිය සමඟ සිදු කළ සාකච්ඡාවල දී එම මතය වෙනස් කිරීමට සමත් වූ බවද ඇමැතිවරයා කියයි.යුරෝපා සංගමය කහ කාඩ්පත් නිකුත් කිරීමට එක් හේතුවක් ලෙස අප ධීවර යාත්‍රා සහ ධීවරයන් වෙනත් රටවල මුහුදු සීමා උල්ලංඝනය කිරීම පෙන්වාදිය හැකි බව පැවැසූ ඇමැතිවරයා වසර 2010 දී ධීවර යාත්‍රා 13ක්, 2011දී යාත්‍රා 11ක්, 2012දී යාත්‍රා 01ක් ලෙස සටහන් වූ එම යාත්‍රා ප්‍රමාණය මෙම වසරේ දී 0 ලෙස දත්ත සටහන් වී ඇති බවද අවධාරණය කරයි.මෙරට ධීවර කර්මාන්තය පිළිබඳව දැන් අප ලොග් සටහන් පවත්වාගෙන යාම පිළිබඳව අමාත්‍ය උපදේශක ආචාර්ය එස්. සුබසිංහ මහතා එම කොමිසමට පෙන්වා දී ඇති අතර ඒ සම්බන්ධයෙන් ද ශ්‍රී ලංකාවට ප්‍රශංසාව හිමිවී තිබේ. ජාත්‍යන්තර ටූනා කොමිසම ද (TOTC) අප රට ධීවර කර්මාන්තය පිළිබඳ අප්‍රසාදයෙන් කතාකර අපව අසාදු ලේඛන (Black List) ගත කිරීමට යෝජනා කළද ඔවුන් ද අප රටට ප්‍රශංසාව හිමි කළා පමණක් නොව එම කොමිසමේ සැසිවාරය ද ඉකුත් වසරේ දී අප රටේ දී පැවැත් වූ බවද පෙන්වාදෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>11</day>
    </date>
    <link>http://www.dinamina.lk/2013/05/11/_art.asp?fn=r1305111</link>
    <topic>ගම්පහ උපාධිධාරී අභ්‍යාසලාභීන් 119කට ස්ථිර පත්වීම්</topic>
    <author>නිට්ටඹුව සමූහ - ජෙනට් ජයසිංහ</author>
    <content>ගම්පහ ප්‍රාදේශීය ලේකම් කොට්ඨාසයේ විවිධ රාජ්‍ය ආයතන සඳහා බඳවා ගනු ලැබූ උපාධිධාරී අභ්‍යාසලාභීන් එකසිය දහනව දෙනකුට ස්ථිර පත්වීම් ලිපි ලබාදීම දේශීය වෛද්‍ය නියෝජ්‍ය ඇමැති පණ්ඩු බණ්ඩාරනායක මහතාගේ ප්‍රධානත්වයෙන් ගම්පහ ප්‍රාදේශීය ලේකම් කාර්යාලයේ දී පසුගියදා සිදුවිය.ශ්‍රී ලංකා උපාධිධාරි අභ්‍යාසලාභීන්ගේ සංගමය සහ ගම්පහ ප්‍රාදේශීය ලේකම් චාන්දනී ගුණතිලක මහත්මිය ඇතුළු නිලධාරි මණ්ඩලය මේ උත්සවය සංවිධානය කර තිබුණි.එම අවස්ථාවට සහභාගි වූ දේශීය වෛද්‍ය නියෝජ්‍ය අමාත්‍ය පණ්ඩු බණ්ඩාරනායක මහතා මෙසේ කීවේය.තිස් අවුරුද්දක් පුරා මෙරට පැවති කුරිරු යුද්ධය සඳහා එදා වියදම් කළ අසීමිත මුදල් සංඛ්‍යාව අද රටේ සංවර්ධනය සඳහා යොදවනවා. මහින්ද චින්තන මඟින් රජය එම සංවර්ධනය මංමාවත් සෑදීම වැනි භෞතික සම්පත් සංවර්ධනය කිරීමට පමණක් සීමාකර නැහැ. ජනතාවගේ ආර්ථික හා සමාජීය ප්‍රගමනය සඳහා අවධානය යොමුකර තිබෙනවා.අද රාජ්‍ය සේවයේ ස්ථිර පත්වීම් ලබන පිරිස් රට නව සංවර්ධන ඉසව්වක් සඳහා ගෙන යෑමට විශාල වෙහෙසක් දරන රජයේ සංවර්ධන ක්‍රියාවලියට උපරිමයෙන් දායකත්වය ලබා දී ගන්නා වේතනයට ණයක් නොවී උපරිම දායකත්වයක් ලබා දෙන මෙන් ඉල්ලා සිටිනවා. .</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>11</day>
    </date>
    <link>http://www.dinamina.lk/2013/05/11/_art.asp?fn=r1305112</link>
    <topic>ගම්පහ කොට්ඨාස රැසකට අපනයන භෝග පැළ</topic>
    <author>ගම්පහ සංචාරක – නිමල් ජයසිංහ</author>
    <content>අපනයන කෘෂිකර්ම දෙපාර්තමේන්තුවේ ගම්පහ දිස්ත්‍රික් කාර්යාලය මඟින් ගම්පහ දිසාවේ ප්‍රාදේශීය ලේකම් කොට්ඨාස ආවරණය වන පරිදි දිවිනැගුම ගෙවතු වගා වැඩසටහනක් සාර්ථකව ක්‍රියාත්මක කර ඇත.ඒ අනුව ගම්පහ ප්‍රාදේශීය ලේකම් කොට්ඨාසයට ගම්මිරිස් පැළ කුරුඳු පැළ පුවක් පැළද, ජාඇල ප්‍රාදේශීය ලේකම් කොට්ඨාසයට ගම්මිරිස් පැළ, කුරුඳු පැළ, පුවක් පැළ, වත්තල ප්‍රාදේශීය ලේකම් කොට්ඨාසයට ගම්මිරිස් පැළ, කුරුඳු පැළ, පුවක්පැළ, දිවුලපිටිය ප්‍රාදේශීය ලේකම් කොට්ඨාසයට ගම්මිරිස් පැළ, කුරුඳු පැළ, පුවක් පැළ, මීරිගමට, ගම්මිරිස් පැළ, කුරුඳු පැළ, පුවක්පැළ ආදී වශයෙන් බියගම, කැලණිය, මිනුවන්ගොඩ, දොම්පේ, කටාන, මීගමුව යන ප්‍රාදේශීය ලේකම් කොට්ඨාසවලටද පැළ වර්ග බෙදා දී ඇත. .</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>11</day>
    </date>
    <link>http://www.dinamina.lk/2013/05/11/_art.asp?fn=r1305113</link>
    <topic>හිරු එළියෙන් ක්‍රියා කරනනව විදුලිබල පද්ධතියක් නිපදවයි</topic>
    <author>ජා-ඇළ මධ්‍යම - ලෙස්ලි පෙරේරා</author>
    <content>හිරු එළියෙන් ස්වයංක්‍රීයව ක්‍රියා කරන නව විදුලි පද්ධතියක් නිර්මාණය කිරීමට ජා-ඇළ කාර්මික ශිල්පියෙක් සමත්ව සිටී.ඔහු ජා-ඇළ කලඑළිය අංක 9/1 සෝවිස් මාවත පදිංචිකරුවකු වන ජී. ඒ. එස්. රත්නායක මහතාය.ජර්මන් කාර්මික අභ්‍යාස ආයතනයේ පාඨමාලාවක් හදාරා ඇති දෙදරු පියකු වන රත්නායක පවසන පරිදි තමන් නිර්මාණය කර ඇති මෙම විදුලි පද්ධති යන්ත්‍රයෙන් විදුලි බිල් පතෙන් 70% පමණ අඩුකර ගත හැකි බැව් පවසයි.හිරු එළියෙන් ප්‍රයෝජන ගැනීමට සමත් මෙම විදුලි පද්ධති යන්ත්‍රය ඕනෑම ප්‍රදේශයකට ගෙනයා හැකි වන පරිදි හුරුබුහුටියට හා කුඩාවට නිර්මාණය කර තිබීම විශේෂත්වයකි.නිවෙසේ ප්‍රධාන (ඛ්.ඡ්.ඕ.) විදුලි සැපයුම හා ස්වයංක්‍රීයව ක්‍රියා කිරීමට මේ විදුලිබල පද්ධතියට හැකිය.මෙම පද්ධතිය නිසා පාරිභෝගිකයන්ගේ අධික විදුලි බිල්පත් ගාස්තුව අවම කර ගත හැකි බැව් ඔහු පවසයි.උදාහරණයක් වශයෙන් පාරිභෝගිකයකුට රුපියල් 2000 වැය වන්නේ් නම් මෙම විදුලි පද්ධතිය භාවිතයෙන් වැය වන්නේ රු.500/=ක් පමණ බැව් ඔහුගේ අදහසය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>11</day>
    </date>
    <link>http://www.dinamina.lk/2013/05/11/_art.asp?fn=r1305114</link>
    <topic>ශ්‍රී ලංකාවේ උසම බුදු පිළිමයපන්නිපිටියේ ඉදි කිරීමට යයි</topic>
    <author>මහරගම විශේෂ වේහැල්ලේ - පියතිලක</author>
    <content>ශ්‍රී ලංකාවේ උසම බුදු පිළිමය පන්නිපිටිය, මාකුඹුර පුරාණ විහාරස්ථානය ආශි‍්‍රතව ඉදි කිරීමට සැලැසුම් කර ඇත.මේ පිළිබඳව මූලික සාකච්ඡාවක් ඉකුත්දා ජනාධිපති මහින්ද රාජපක්‍ෂ මැතිතුමාගේ ප්‍රධානත්වයෙන් අරලියගහ මන්දිරයේදී පැවැත්විණි.මෙම සංකල්පය ඉදිරිපත් කළ හෝමාගම ආසනයේ එක්සත් ජනතා නිදහස් සංධානයේ ප්‍රධාන සංවිධායක හා අධ්‍යාපන ඇමැති බන්දුල ගුණවර්ධන මහතාද මෙම සාකච්ඡාවට සහභාගි විය.මාකුඹුර පුරාණ විහාරස්ථානය ආශි‍්‍රතව අධිවේගී මාර්ගයට මුහුණලා ඉදිවන බුදු පිළිමයේ උස අඩි 190කි. ඒ සඳහා ඇස්තමේන්තු ගත වියදම රුපියල් කෝටි 35කි.මාකුඹුරේ සිට ගාල්ල දක්වා අධිවේගී මාර්ගයට මුහුණලා ඇති සියලුම විහාරස්ථානවලද මෙම ආකෘතියේ සාමාන්‍ය බුදු පිළිම ඉදි කිරීමට අදහස් කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>11</day>
    </date>
    <link>http://www.dinamina.lk/2013/05/11/_art.asp?fn=r1305115</link>
    <topic>ඉන්න හිටින්න තැනක් නෑනිවහන බස් නැවතුමයි</topic>
    <author>කෝට්ටේ මධ්‍යම සමූහ නන්ද ඒකනායක</author>
    <content>ඉන්න හිටින්න තැනක් නැතිව මහපාරට වැටුණ මිනිසෙක්, පාරේ බස්නැවතුම් පළ තමාගේ නිවහන බවට පත්කර ගැනීම පිළිබඳ කථා පුවතකි මේ.රණසිංහ මුදියන්සේලාගේ පුංචිබණ්ඩා මහනුවර ප්‍රදේශයේ පුද්ගලයෙක්. 1956දී පමණ කොළඹ ලිප්ටන් සමාගමේ රැකියාවක් ලැබී දවසකට රු. 4.50 පඩියක් ලබමින් සතුටින් ජීවිතය ඇරඹූ මොහු වසර කිහිපයකට පසු විවාහයක් කරගෙන සතුටින් ජීවිතය පටන්ගෙන ඇත.දරුවන් 3 දෙනෙක්ද ලැබීමෙන් පසු මොහුට රැකියාවෙන්ද අස්වෙන්නට සිදුවිය. බිරිය දරුවන් තිදෙනා සමඟ ඇගේ ගමට ගියේය.මීට වසර ගණනාවකට පමණ පෙර ගොඩනැගිලි කොන්ත්‍රාත්කරුවකු වූ පැලවත්තේ පදිංචිව සිටි ආර්. එම්. සේනාරත්න මහතාගේ සේවකයෙක් වශයෙන් එම නිවසේම සේවය කරමින් සිටි ඔහුට, මෙයට මාස 6කට පමණ පෙර එම නිවෙසින් යන්නට සිදුවිය.විදේශගත දරුවකු ළඟට සේනාරත්න මහතාට යන්නට සිදුවූ බැවින්, පුංචි බණ්ඩා පාරට වැටුණේය.තම බිරිය දරුවකුගේ නිවසේ සිටින බව ඔහු දනී. අනෙකුත් දරුවන් දෙදෙනාත් ආර්ථික අපහසුකම් මත දිවිගෙවන බැවින්, පුංචිබණ්ඩාට අද මෙසේ බස් නැවතුමකට වැටී ජීවත්වන්නට සිදුවී ඇත.පැලවත්ත බුද්ධදාස ක්‍රීඩාංගණය ඉදිරිපිට බස්නැවතුම අසල පදිංචිකරුවන්ගෙන් ඔහුට කන්නට බත් ටිකක් ලැබෙන බැවින්, ඔහු ජීවිතය ගෙවමින් සිටී.එහෙත් තමාට තවමත් වැඩක් පලක් කරන්නට තරම් හැකියාවක් තිබෙන බැවින් ගුණවත් මහත්මයෙක් හෝ මහත්මියක් යටතේ විසීමට තැනක් ලැබෙන්නේ නම් ඔහු ඊට සූදානම් බව දිනමිණට කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>11</day>
    </date>
    <link>http://www.dinamina.lk/2013/05/11/_art.asp?fn=r1305116</link>
    <topic>දහම් පාසල් 48කට ලක්ෂ 2 බැගින් මුදල්</topic>
    <author>මැද කොළඹ සමූහවයිමන් හෙට්ටිආරච්චි</author>
    <content>හිටපු ඇමැතිවරයකු, ආණ්ඩු පක්‍ෂයේ ප්‍රධාන සංවිධායකවරයෙකු මෙන්ම අවුරුදු 50ක පොදු ජන මෙහෙවරක නිරත වූ අභාවප්‍රාප්ත රෙජී රණතුංග මහතාගේ 76 වැනි ඡන්ම දිනය නිමිත්තෙන් ගම්පහ ප්‍රදේශයේ දහම් පාසල් 48කට රුපියල් ලක්‍ෂ 2 බැගින් වූ මුදලක් පරිත්‍යාග කිරීම ඇතුළු සමාජ සත්කාරක සේවාවන් රැසක් ඉටු කෙරිණි.රෙජී රණතුංග භාරකාර අරමුදල මඟින් රුපියල් 1000/- බැගින් වූ වියළි ආහාර මලු පවුල් 550ක් අතර බෙදා දීමද සිදුවිය. බස්නාහිර ප්‍රධාන ඇමැති ප්‍රසන්න රණතුංග මහතාගේ මුලිකත්වයෙන් ඉටුවූ ප්‍රජා සත්කාර සේවාවන් අතර ප්‍රදේශයේ බස් මගී ආවරණ 5ක් ඉදිකර ජනතා අයිතියට පත් කිරීමද සිදුකෙරිණි.කැලණිය විශ්වවිද්‍යාලයේ මහාචාර්ය ඉඳුරාගාරේ ධම්මරතන හිමියන්ගේ දේශනා අඩංගු ඩී.වී.ඩී තැටි ඉහත කී දහම් පාසල් සියලු ගුරුවරු ගුරුවරියන් වෙත බෙදා දීමද තවත් පියවරකි.1999 දී ප්‍රථමවරට පාර්ලිමේන්තු මන්ත්‍රී වරයකු ලෙස පත්වූ රෙජී රණතුංග මහතා ඇමැති තනතුරු කීපයකටම පත් කෙරුණ අතර 2007 වසරේදී සබරගමුව පළාත් ආණ්ඩුකාරවරයා ලෙසද කටයුතු කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>11</day>
    </date>
    <link>http://www.dinamina.lk/2013/05/11/_art.asp?fn=r1305117</link>
    <topic>පාණදුර ඉඩමකට හොර ඔප්පුවක් හදාකැබලි කර විකුණා ලක්ෂ 38ක් වංචා කරලා</topic>
    <author>පාණදුර සමූහ- කපිල සෝමරත්න</author>
    <content>පාණදුර පොලිස් වසමේ පිහිටා ඇති ඉඩමකට ව්‍යාජ ඔප්පුවක් සකසා එය ගම්පහ ඉඩම් ලියාපදිංචි කාර්යාලයේ ලියාපදිංචි කර පහළොස් දෙනෙකුට ඉඩම් කැබලි විකුණා ඉඩම් හිමියාගෙන් රුපියල් ලක්ෂ 38ක මුදලක් සාපරාධි ලෙස අඹු-සැමි යුවළක් විසින් වංචා කර ඇතැයි පාණදුර විශේෂ අපරාධ සහ වංචා විමර්ශන අංශයේ ස්ථානාධිපති පොලිස් පරීක්ෂක එස්. ගීකියනගේ මහතා පාණදුර අධිකරණයට නිරීක්ෂණ වාර්තාව ඉදිරිපත් කරමින් 02.05.13 දන්වා සිටියේය.සැකකාර බිරිය අත්අඩංගුවට ගෙන අධිකරණය වෙත ඉදිරිපත් කර රක්ෂිත බන්ධනාගාර ගතකර සිටියදී ඇය බිලිඳකු ප්‍රසූත කර ඇති බවත් ඇයට ඇපයක් නියම කර මුදාහරින ලෙසත් ඇය වෙනුවෙන් කරුණු දැක්වූ නීතිඥ මා. දෝ. විජේපාල මහතා පැවසීය.ව්‍යාජ ඔප්පුව ලියාපදිංචි කිරීම ගැන ගම්පහ ඉඩම් ලියාපදිංචි කාර්යාලයේ රෙජිස්ටාර්වරියගෙන් දීර්ඝ ලෙස ප්‍රශ්න කර ප්‍රකාශයක් ලබාගත් බවත් අදාළ ලියාපදිංචි ලේඛනයේ පිටු ඉරා විනාශ කර ඇති බවත් පොලිස් පරීක්ෂණයේදී හෙළි වූ බව පැවසූ පොලිස්ථානාධිපතිවරයා සැකකාර බිරියගේ සැමියා අත් අඩංගුවට ගැනීම සඳහා පරීක්ෂණ පවත්වන හෙයින් සැකකාර ඔහුගේ බිරිය තවදුරටත් රක්ෂිත බන්ධනාගාර ගත කරන ලෙස අධිකරණයෙන් ඉල්ලා සිටියේය.මෙම වංචාව ගැන පුළුල් පරීක්ෂණයක් කළ යුතු බව කියා සිටි පාණදුර ප්‍රධාන මහේස්ත්‍රාත් රුචිර වැලිවත්ත මහතා සැකකාරිය වූ කේ. මධු පුෂ්පිකා රක්ෂිත බන්ධනාගාර ගතකර ඇගේ සැමියා අත්අඩංගුවට ගැනීම සඳහා වරෙන්තුවක් නිකුත් කළේය.නඩුව ජුනි මස 06 දින කැඳවන බවද පැවසීය. .</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>11</day>
    </date>
    <link>http://www.dinamina.lk/2013/05/11/_art.asp?fn=r1305118</link>
    <topic>මා ගොස් සොයා බලද්දීබිරිය ළිඳ තුළට වැටී සිටියා</topic>
    <author>මංජුල හිරිපිටිය හෝමාගම සංචාරක</author>
    <content>දුව ගෙදර නැහැ, අන්න ළිඳේ වැටිලා ඉන්නවා කියලා ආච්චි කිව්වහම, මම ගිහින් බලනවිට, බිරිය ළිඳ තුළ වැටී සිටිනවා දැක්ක බව, මියගිය අයගේ සැමියා වන දොන් දිමුතු ශාම් පෙරේරා (27) යන අය සාක්කි දෙමින් එසේ පැවසීය.මියගොස් ඇත්තේ පාදුක්ක මිල්ලෑව කොස්හේන අංක 191/ඊ දරන නිවෙසේ පදිංචිව සිටි තාරකා නදිෂානි තිලකරත්න නමැති විසිතුන් හැවිරිදි එක්දරු මවකි.පාදුක්ක ප්‍රාදේශීය රෝහලේදී පාදුක්ක හදිසි මරණ පරීක්‍ෂක වෛද්‍ය නන්දසේන පන්නිපිටිය මහතා විසින් පවත්වනු ලැබූ මරණ පරීක්‍ෂණයේදී මියගිය අයගේ සැමියා මෙසේ සාක්කි දුන්නේය.අප විවාහ වී වසර දෙකක් පමණ වෙනවා. අපගේ පළමු දරුවා ලැබී දින අටයි. බිරිය දරුවා සමඟ නිවෙසට පැමිණ දින තුනයි. දරුවා හෝමාගම රෝහලේදී ලැබුණා. අපි දෙන්නා බොහෝම සමගියෙන් ජීවත් වුණා.අපි දෙදෙනා පදිංචිවී සිටින නිවසේ, අපේ ආච්චිත් ආතාත් සිටිනවා.බිරිය දරුවා සමඟ ආච්චි සිටින කාමරයේ නිදා ගන්නා අතර, මම ආතා සමඟ නිදාගන්නවා.මෙසේ අපි සිටියදී සිද්ධිය වූ දින රාත්‍රී 12.00ට පමණ ආච්චි ඇහැරී බලනවිට බිරිය ඇඳේ ඉඳ නැහැ. එවිට දුව ගෙදර නැහැ, අන්න ළිඳේ වැටිලා කියලා ආච්චි කෑගසලා කිව්වහම මම ගිහින් බලනවිට, බිරිය ළිඳ තුළ වැටී සිටිනවා දැක්කා. ආච්චි බිරිය නිවෙසේ නැතිවූ විට විදුලි පන්දමක ආධාරයෙන් නිවෙස වටා බලා ළිඳ තුළට විදුලි පන්දම ගසා බැලීමේදී එහි තුළ සිටිනවා දැක තිබෙනවා.අනතුරුව මා අවට අයගේ සහායෙන් ළිඳ තුළට බැස බිරියගේ සිරුර ගොඩ ගත්තා.මෙහිදී මියගිය අයගේ පියා වන තිලකරත්න ආරච්චිගේ සෝමසිරි යන අයද සාක්කි දුන්නේය.පශ්චාත් මරණ පරීක්‍ෂණය අවිස්සාවේල්ල මූලික රෝහලේ වැ/බ අධිකරණ ;;වද්‍ය නිලධාරී ජී. ආර්. ජේ. ඩයස් මහතා විසින් සිදු කරන ලදී.ඉදිරිපත්වූ සාක්කි සහ වෛද්‍ය වාර්තා අනුව දියේ ගිලීමෙන් සිදුවූ හදිසි මරණයක් බවට මරණ පරීක්‍ෂකවරයා නිගමනය කළේය.මොරගහහේන පොලිසියේ පො: සැ: (7300) සරත් සහ පො: කො: (51924) ගමනායක මහත්වරු සාක්කි මෙහෙයවූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>11</day>
    </date>
    <link>http://www.dinamina.lk/2013/05/11/_art.asp?fn=s1305111</link>
    <topic>ආසියා ග්‍රොන් ප්‍රී තෙවැනි අදියර :හෙට සුගතදාස ක්‍රීඩාංගණය සුදානම්</topic>
    <author/>
    <content>ආසියා ග්‍රොන් ප්‍රී තරගාවලියේ පළමු හා දෙවැනි අදියර දෙකට වඩා ශ්‍රී ලංකා ක්‍රීඩක ක්‍රීඩිකාවන්ගෙන් දස්කම් බලාපොරොත්තු විය හැකිබව ශ්‍රී ලංකා මලල ක්‍රීඩා සංගමයේ සභාපති මේජර් ජෙනරාල් පාලිත ප්‍රනාන්දු මහතා පවසයි.කොළඹ සුගතදාස ක්‍රීඩාංගණයේ හෙට (12) පැවැත්වෙන ආසියානු ග්‍රොන් ප්‍රී තරගාවලියේ අවසන් අදියරට සියල්ල සුදානම් කොට ඇති අතර ඔස්ට්‍රේලියාවේ කාන්තා සහය දිවීමේ කණ්ඩායම් දෙක හා ආසියාවේ රටවල් 21ක ක්‍රීඩක ක්‍රීඩිකාවන් 241ක් කොළඹ ගලධාරී‍ හෝටලය වෙත පැමිණ සිටී.තායිලන්තයේ බැං‍කොක් හා චොන්බුරිවලදී ක්‍රීඩක ක්‍රීඩිකාවන්ට ලැබුණු නවාතැන් පහසුකම්වලට වඩා සුපිරි මට්ටම් පහසුකම් දීමට ශ්‍රී ලංකා මලල ක්‍රීඩා සංගමය කටයුතු යොදා ති‍බීම පැසසිය යුතුය.සුගතදාස පිටියේ පැවැත්වෙන තෙවැනි අදියරේ තරග පස්වරු 2ට ආරම්භ කිරීමට කටයුතු යොදා ඇත. අද පැවැත්වෙන තාක්ෂණික කමිටු රැස්වීමෙන් අනතුරුව හෙට තරග පැවැත්වෙන ආකාරය පිළිබඳ අවසන් තීරණ ගැනීමට නියමිතය.මෙම තාක්ෂණික කමිටු රැස්වීම ආසියානු මලල ක්‍රීඩා සංගමයේ ලේකම් මොරිස් නිකලස් මහතාගේ ප්‍රධානත්වයෙන් පැවැත්වේ. ශ්‍රී ලංකාව වෙනුවෙන් ශ්‍රී ලංකා මලල ක්‍රීඩා සංගමයේ උප සභාපති සුනිල් ජයවීර මහතා සහභාගී වෙයි.ශ්‍රී ලංකාවට බැංකොක් හා චොන්බුරිහිදී රන් පදක්කම් 2ක් දිනාදුන් නදීකා ලක්මාලී තෙවැනි අදියරේදීත් රන් පදක්කමක් දිනාගනු ඇතැයි බොහෝ දෙනා බලාපොරොත්තුවී සිටිති. ඇයගේ දක්ෂතාවට ලංවීමට හෙල්ල විසිකිරීමේ ඉසව්වේ අනෙක් ක්‍රීඩකාවන් සමත්ව නොතිබීම විශේෂ වාසියක්ව පවතී.ශ්‍රී ලංකාවේ පදක්කම් බලාපොරොත්තුවක් වු චන්ද්‍රිකා සුභාෂිනී ඊයේ පස්වරුවේ පුහුණුවීම් ආරම්භ කර ඇති හෙයින් ඇය හෙට මීටර් 400 ඉසව්වට එක්වීමේ අපේක්ෂාවෙන් සිටී. තායිලන්තයේ බැංකොක්හි පළමු අදියරේදී මීටර් 400 රිදී පදක්කම දිනාගත් ඇය තදබල අසනීප තත්ත්වයක් හේතුවෙන් චොන්බුරී දෙවැනි අදියරට එක් නොවුවාය.දැන් ඇයගේ සෞඛ්‍ය තත්ත්වය සාමාන්‍ය තත්ත්වයට හැරී ඇති හෙයින් හෙට මීටර් 400 ඉසව්ව කෙරෙහි වැඩි දෙනාගේ අවධානය යොමුවනු ඇත. මේ අතර මීටර් 100 තරගයේදී ජානි චතුරංගනී ද සිල්වා පළමු හා දෙවැනි අදියරට වඩා යම් සාර්ථක ප්‍රතිඵලයක් පෙන්නුම් කරනු ඇතැයි කළමනාකරු ඩර්වින් පෙරේරා මහතා සඳහන් කරයි.තත්පර 12‍ට වඩා අඩු කාලයක් මේ තරගයේදී වාර්තා කිරීමට ජානි චතුරංගනී සමත්වනු ඇතැයි පෙරේරා මහතා විශ්වාසය පළ කළේය. දෙවැනි අදියරේදී යෂ්ඨි හුවමාරුවේදී අසාර්ථකවු මීටර් 100x4 සහය දිවීමේ කණ්ඩායම කොළඹදී විශේෂ දස්කම් දැක්වීමේ බලාපොරොත්තුවෙන් පසුවෙයි.මීටර් 100 තරගයට ෂෙහාන් අඹේපිටිය හා මොහොමඩ් සෆ්රාන් ඉදිරිපත් කරනවාද යන්න අවසන් මොහොතේ තීරණය කිරීමට ශ්‍රී ලංකා කළමනාකාරිත්වය අපේක්ෂා කරයි. තායිලන්තයේ දෙවැනි අදියරට මීටර් 100 තරගයට ශ්‍රී ලංකා ක්‍රීඩකයන් ඉදිරිපත් නොවීය.එය‍ට හේතුව වුයේ මීටර් 100x4 සහය දිවීමේ කණ්ඩායම කෙරෙහි වැඩි අවධානය යොමු කිරීමටය. එහෙත් එම තරගයෙන්ද නිසි ප්‍රතිඵලයක් ශ්‍රී ලංකාවට අත්නොවීය. .</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>11</day>
    </date>
    <link>http://www.dinamina.lk/2013/05/11/_art.asp?fn=s1305112</link>
    <topic>ශ්‍රී ලංකාව හා පාකිස්තානය අතර 30 වැනිදා</topic>
    <author/>
    <content>එංගලන්තයේදී ලබන මස පැවැත්වෙන චැම්පියන්ස් කුසලාන ක්‍රිකට් තරගාවලිය සඳහා වන පෙරහුරු තරගවල පළමුවැන්න ශ්‍රී ලංකාව හා පාකිස්තානය අතර බර්මිංහැම් හි එජ්බැස්ටන් ක්‍රීඩාංගණයේදී ලබන 30 වැනිදා පැවැත්වේ.දිවා/රාත්‍රි තරගයක් වන මෙය ශ්‍රී ලංකා වේලාවෙන් පස්වරු 5.30 ට ආරම්භ වන අතර ‘ස්ටාර් ස්පෝට්ස්’ විසින් තරගය සජීවීව විකාශය කරනු ඇත.චැම්පියන්ස් කුසලාන තරගාවලිය වෙනුවෙන් පෙරහුරු තරග හයක් පැවැත්වේ. මින් තරග හතරක සජීවී විකාශනයක් ගෙන ඒමට ‘ස්ටාර් ස්පෝට්ස්’ රූපවාහිනී ආයතනය කටයුතු යොදා තිබේ. එම තරග හතර සහ ඒවා ආරම්භ වන ශ්‍රී ලංකා වේලාවන් මෙසේය.මැයි 30: පස්වරු 5.30 – ශ්‍රී ලංකව හා පාකිස්තානය අතර එජ්බැස්ටන්හිදී (දිවා/රාත්‍රි)ජූනි 1: පස්වරු 3.00 – ශ්‍රී ලංකාව හා ඉන්දියාව අතර එජ්බැස්ටන්හිදීජූනි 3: පස්වරු 3.00 – පාකිස්තානය හා දකුණු අප්‍රිකාව අතර ඕවල්හිදීජූනි 4: පස්වරු 3.00 – ඉන්දියාව හා ඔස්ට්‍රේලියාව අතර කාඩිෆ්හිදීසජීවීව විකාශය නොකෙරෙන පෙරහුරු තරග දෙක මෙසේය.ජූනි 1: පස්වරු 5.30 – ඔස්ට්‍රේලියාව හා බටහිර ඉන්දීය කොදෙව් අතර කාඩිෆ්හිදී (දිවා/රාත්‍රි)ජූනි 4: පස්වරු 3.00 – ශ්‍රී ලංකාව හා බටහිර ඉන්දීය කොදෙව් අතර එජ්බැස්ටන්හිදීචැම්පියන්ස් කුසලාන තරගාවලිය ජූනි මස 6 සිට 23 දක්වා එංගලන්තයේ ස්ථාන තුනක පැවැත්වේ. එම ක්‍රීඩාංගණ වනුයේ වේල්සයේ කාඩිෆ්, ලන්ඩනයේ ඕවල් හා බර්මිංහැම් නුවර එජ්බැස්ටන් ය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>11</day>
    </date>
    <link>http://www.dinamina.lk/2013/05/11/_art.asp?fn=s1305113</link>
    <topic>විද්‍යා විදුහල-සාන්ත පීතර අද ගල්කිස්සේ දී ගැටෙති</topic>
    <author>ෆවුස් මොහොමඩ්</author>
    <content>අන්තර් පාසල් අවුරුදු 20න් පහළ පළමු කොටසේ රගර් තරගාවලියේ පෙරළිකාර කණ්ඩායම බවට පත්වී සිටින විද්‍යා විද්‍යාලය සහ සාන්ත පීතර විද්‍යාලය අතර තීරණාත්මක තරගය අද (11) පස්වරුවේ ගල්කිස්ස විද්‍යා විද්‍යාලයීය ක්‍රීඩා පිටියේදී පැවැත්වේ.මෙවර තරගාවලියේ‍ මෙතෙක් පැවැති තරග පහකින් තරග 3ක් ජයගත් සාන්ත පීතර විදුහල් පිල ප්‍රසාද ලකුණු සටහනේ සිවුවැනි ස්ථානයේ පසුවන අතර තරග 2ක් ජයගත් විද්‍යා විද්‍යාලයීය කණ්ඩායම පස්වැනි තැන රැඳී සිටියි. අද තරගයෙන් පසුව දෙපිලටම ඉතිරිව ඇත්තේ තවත් තරග 3ක් පමණක් බැවින් ප්‍රසාද ලකුණු සටහනේ ඉහළ ස්ථානයක් තහවුරු කරගැනීම දෙපිලටම අතිශය වැදගත් වනු ඇත.පසුගිය සතියේ කිංග්ස්වුඩ් විදුහල සමග පැවැති තරගය ජය පරාජයෙන් තොරව අවසන් වූ බැවින් විද්‍යා විද්‍යාලයේ අරමුණ වනු ඇත්තේ අද තරගයේ ජයග්‍රහණයයි. පසුගිය සතියේ දී ධර්මරාජ විදුහල හමුවේ පරාජයට පත්වූ සාන්ත පීතර විදුහලට ප්‍රසාද ලකුණු සට‍හනේ තම ස්ථානය රැක ගැනීමට නම් විද්‍යා විද්‍යාලය පරාජය කළ යුතුව ඇත. එබැවින් අද තරගය වඩාත් උණුසුම් තරගයක් වනු නිසැකය.මේ අතර ප්‍රසාද ලකුණු සටහනේ පෙරමුණේ පසුවන අපරාජිත ත්‍රිත්ව විදුහල සහ සාන්ත අන්තෝනි විදුහල අතර තරගය පල්ලෙකැලේ දී පැවැත්වේ. රාජකීය – සාන්ත ‍ජෝශප් විදුහල් අතර තරගය ද අද රාජකීය විදුහල් ක්‍රීඩා සංකීර්ණයේ දී පැවැත්වේ. ප්‍රසාද ලකුණු සටහනේ පිළිවෙලින් 9වැනි හා 10වැනි ස්ථානවල රැඳී සිටින ඉසිපතන විදුහල හා කිංග්ස්වුඩ් විදුහල අතර තරගය ද අද බෝගම්බර පිටියේ පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>11</day>
    </date>
    <link>http://www.dinamina.lk/2013/05/11/_art.asp?fn=s1305114</link>
    <topic>මොරටුවට කොළඹින් අභි‍යෝගයක්</topic>
    <author/>
    <content>විශ්වවිද්‍යාල පිහිනුම් තරගාවලියේ විශිෂ්ට දස්කම් දැක්වූ කොළඹ විශ්වවිද්‍යාලය එහි කාන්තා ශූරතාව හා පිරිමි අනුශූරතාව අත්කරගනිමින් මෙවර විශ්වවිද්‍යාල ක්‍රීඩා උළෙලේ පෙරමුණේ පසුවන සත්කාරක මොරටුව විශ්වවිද්‍යාලයට දැඩි අභියෝගයක් එල්ල කිරීමට සමත්ව සිටියි. අවසන් වරට 2010වසරේ පැවැති ක්‍රීඩා උළෙලේ සමස්ත ශූරතාව දිනූ කොළඹ විශ්වවිද්‍යාලය සිය කිරුළ රැක ගැනීමේ අරමුණින් මෙවර තරග වදින අතර පසුගිය ක්‍රීඩා උළෙලේ පිරිමි ශූරතාව දිනූ මොරටුව විශ්වවිද්‍යාලය මෙවර සමස්ත ශූරතාව අත්කර ගැනීමේ බලා‍පොරොත්තුවෙන් පසුවෙයි.ශ්‍රී ජයවර්ධනපුර විශ්වවිද්‍යාලයීය පිහිනුම් තටාකයේ පසුගියදා පැවැති විශ්වවිද්‍යාල පිහිනුම් ශූරතාවලියේ පිරිමි ශූරතාව ජයවර්ධනපුර විශ්වවිද්‍යාලයට හිමිවිය. එහි කාන්තා අනුශූරතාව හිමිවූයේ පේරාදෙණිය විශ්වවිද්‍යාලයටය.මේ වනවිට ලකුණු 214.5ක් ලැබූ මොරටුව විශ්වවිද්‍යාලය පෙරමුණේ පසුවන අතර කොළඹ විශ්වවිද්‍යාලය ලකුණු 206ක් ලබා දෙවැනි ස්ථානයේ පසුවෙයි. තුන්වැනි තැනට පත්වී සිටින්නේ ලකුණු 178ක් ලැබූ පේරාදෙණිය විශ්වවිද්‍යාලයයි.මේ අතර වොලිබෝල් තරගාවලියේ අවසන් තරගයෙන් සබරගමුව විශ්වවිද්‍යාලයීය කණ්ඩායම පරාජය කර පිරිමි ශූරතාව අත්කර ගැනීමට රුහුණ විශ්වවිද්‍යාලය සමත්විය. එහි කාන්තා ශූරතාව හිමිවූයේ ශ්‍රී ජයවර්ධපුර විශ්වවිද්‍යාලය පැරද වූ කැළණිය විශ්වවිද්‍යලයීය කණ්ඩායමටය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>11</day>
    </date>
    <link>http://www.dinamina.lk/2013/05/11/_art.asp?fn=s1305115</link>
    <topic>මැතිව්ස්ගෙන් සටන්කාමී ඉනිමක්</topic>
    <author/>
    <content>ඇන්ජ‍ලෝ මැතිව්ස්ගේ සටන්කාමී ඉනිම අ‍පතේ යවමින් කල්කටා නයිට් රයිඩර්ස් කණ්ඩායම සමග පුනේ හිදී පැවැති තරගයෙන් ලකුණු 46ක පරාජය‍ක් පුනේ වොරියර්ස් පිලට අත්විය. පන්දු 28කදී හයේ පහර 4ක් සමගින් ලකුණු 40ක් ලබාගත් මැතිව්ස්ට සෙසු පිතිකරුවන්ගෙන් කිසිදු සහයක් නොලැබිණි. ඒ අනුව මෙවර තරගාවලියේ අවසන් ස්ථානයේ පසුවන පුනේ කණ්ඩායමට 11වැනි පරාජය උරුම විය.ලකුණු 153ක ඉලක්කයක් හඹාගිය පුනේ පිලට ඕවර 19.3කදී සියල්ලන් දැවී ලබාගත හැකිවුයේ ලකුණු 106ක් පමණි. පන්දු යැවීමේදී ලක්ෂ්මිපති බලාජි කඩුලු 3ක් බිඳ හෙලු අතර සුනිල් නරේන්, ඉක්බාල් අබ්දුල් සහ ජාක් කාලිස් කඩුලු 2බැගින් බිඳ දැමු දැමුවේය.පළමු ලකුණු රැස්කළ කල්කටා පිල ඕවර 20 අවසානයේ කඩුලු 6කට ලකුණු 152ක් රැස් කළේය. පන්දු 44කදී හතරේ පහර 6ක් සමගින් ලකුණු 50ක් රැස්කළ ගෞතම් ගම්භිර් තරගයේ වීරයා ලෙස නම් කෙරිණි.කල්කටා නයිට් රයිඩර්ස්-152/6යි. (ඕවර 20) ගෞතම් ගම්භිර් 50, රයන් ටෙන් 31 (බුවනෙෂ් කුමාර් 25/3, මිචෙල් මාෂ් 7/2)පුනේ-106 සියල්ලන් දැවී (ඕවර 19.3) ඇන්ජලෝ මැතිව්ස් 40, රොබින් උතප්පා 31 (ලක්ෂ්මිපති බලාජි 19/3)රාජස්ථාන් රෝයල් දෙවැනි තැනටඉන්දීය ප්‍රිම්යර් ලීග් තරගාවලියේ 55වැනි තරගය ලෙසින් මොහාලි හිදී පැවැති තරගයෙන් කිංග්ස් පංජාබ් පිල කඩුලු 8කින් පරාජයට පත්කළ රාජස්ථාන් ‍රෝයල් කණ්ඩායම ප්‍රසාද ලකුණු සටහනේ දෙවැනි ස්ථානය දක්වා ඉදිරියට පැමිණියේය.රාජස්ථාන් පිලේ ආරාධනයෙන් පළමුව පන්දුවට පහරදුන් පංජාබ් පිල කඩුලු 6ක් දැවී ලකුණු 145කට සීමාවිය. ෂෝන් මාර්ෂ් ලකුණු 77ක් ලබාගත් අතර ඊට පන්දු 64කදී හයේ පහර 2ක් සහ හතරේ පහර 6ක් ඇතුළත් විය. පන්දු යැවීමේදී ලකුණු 23කට කඩුලු 3ක් දවාගත් කෙවොන් කූපර් තරගයේ වීරයා සම්මානය හිමිකර ගත්තේය.ජයග්‍රාහී ඉලක්කය කඩුලු 2ක් පමණක් දැවී තිබියදී සපුරාලීමට රාජස්ථාන් පිල සමත්විය. තරගය ජයග්‍රහණය සඳහා රැගෙන ගිය අජින්ක්‍ය රහනේ නොදැවී ලකුණු 59ක් සහ සංජු සැම්සන් නොදැවී ලකුණු 47ක් රැස් කළේය.කිංග්ස් පංජාබ්-145/6යි‍. (ඕවර 20) ෂෝන් මාර්ෂ් 77, ඇඩම් ගිල්ක්‍රිස්ට් 42 (කෙවොන් කූපර් 23/3)රාජස්ථාන් රෝයල්-147/2යි. (ඕවර 19) අජින්ක්‍ය රහනේ නොදැවී 59, සංජු සැම්සන් නොදැවී 47.</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>11</day>
    </date>
    <link>http://www.dinamina.lk/2013/05/11/_art.asp?fn=s1305116</link>
    <topic>ශ්‍රී ලංකා යුත් ක්‍රීඩා උළෙ‍ෙල් කණ්ඩාම් තරග අද ඇරැඹේ</topic>
    <author/>
    <content>ජාතික තරුණ සේවා සභාව, ශ්‍රී ලංකා යෞවන සමාජ සම්මේලනය සහ යෞවන කටයුතු හා නිපුණතා සංවර්ධන අමාත්‍යාංශය එක්ව සංවිධානය කරන 25වැනි ශ්‍රී ලංකා යුත් ජාතික ක්‍රීඩා උළෙලේ කණ්ඩායම් තරග අද (11) ආරම්භ වන අතර ජුලි මස 7වැනිදා දක්වා පැවැත්වේ.තරග කාල සටහනමැයි 11 සහ 12- නෙට්බෝල් තරග (මහරගම ශ්‍රී ලංකා යුත් ක්‍රීඩාංගණය), කාන්තා බීච් වොලිබෝල් (හෙයියන්තුඩුව ශ්‍රී ලංකා යුත් මධ්‍යස්ථානය)මැයි 18 සහ 19-වොලිබෝල් කාන්තා/පිරිමි (බදුල්ල හාලිඇල ක්‍රීඩාංගණය), පාපන්දු පිරිමි තරග-(බදුල්ල පාපන්දු ක්‍රීඩාංගණය), කැරම් කාන්තා/පිරිමි-(මහරගම කැරම් සම්මේලන මුලස්ථානය).- ජුනි 1 සහ 2-ක්‍රිකට් පිරිමි තරග (පොළොන්නරුව රාජකීය විද්‍යාලය), ක්‍රිකට් කාන්තා (පොළොන්නරුව වාරිමාර්ග ක්‍රීඩාංගණය)ජුනි 8 සහ 9-බීච් වොලි‍බෝල් පිරිමි- (හෙයියන්තුඩුව), කබඩි කාන්තා/පිරිමි (මහරගම).ජුනි 15 සහ 16-බාස්කට්බෝල් පිරිමි සහ කඹ ඇදීම කාන්තා/පිරිමි (කොළඹ හෙන්රි පේද්‍රිස් ක්‍රීඩාංගණය), බාස්කට්බෝල් කාන්තා (මහරගම)‍ජුනි 29 සහ 30-පිරිමි එල්ලේ තරග (මිරිගම ඩී.එස්.සේනානායක ක්‍රීඩාංගණය), කාන්තා එල්ලේ තරග (මහරගම)ජුලි 12, 13 සහ 14-පාපැදි, මැරතන් සහ ඇවිදීමේ කාන්තා/පිරිමි තරග ‍(පොළොන්නරුව)25වැනි යූත් ක්‍රීඩා උළෙල ලබන ජුලි මස 25 දා සිට 28 දින දක්වා පොළොන්නරුව මහජන ක්‍රීඩාංගණයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>11</day>
    </date>
    <link>http://www.dinamina.lk/2013/05/11/_art.asp?fn=s1305117</link>
    <topic>රතුකුරුස ධාවන තරග ජය අසේලට සහ අජන්තාට</topic>
    <author>ප්‍රියාන් ද සිල්වා</author>
    <content>ජාත්‍යන්තර රතු කුරුස සංගමයට වසර 150ක් පිරීම නිමිත්තෙන් ශ්‍රී ලංකා රතු කුරුස සමාජය මාතර ශාඛාව හා එක්ව සංවිධානය කරන විවෘත මැරතන් තරගාවලියේ අර්ධ මැරතන් පිරිමි තරගය ජයගැනීමට අසේල බණ්ඩාර සමත්වු අතර කාන්තා තරගයේ ජය අජන්තා සංජීවනීට හිමිවිය.මිදිගම සිට මාතර දක්වා කි.මී 21.975ක් වු පිරිමි විවෘත තරගය නිම කිරීමට අසේලට විනාඩි 69.50ක කාලයක් ගතවිය. අජන්තා සංජීවනී මිරිස්ස සිට මාතර දක්වා කි.මී‍.10 දුරකින් යුක්තවු තරගය නිමකළේ විනාඩ් 39.03කිනි. අවු.20ට අඩු ලෙස පැවැති කි.මී.10දුර බාලක තරගයේ ජයගැනීමට පී.ජී.ලක්ෂාන් සමත්විය.ඔහුට විනාඩි 33.40ක කාලයක් ගතවිය. මේ අවස්ථාවට ජනපතිතුමන්ගේ පාර්ලිමේන්තු ලේකම් කුමාරසිරි හෙට්ටිගේ ප්‍රධාන ආරාධිතයා ලෙසින් එක්වු අතර ජාත්‍යන්තර රතුකුරුස සංගමයේ නියෝජිත නායක ශෙරින් කැපොලීනි, ජාත්‍යන්තර රතුකුරුස ඒකාබද්ධ සංගමයේ නියෝජිත නායක බොබි මැක්ග්‍රෝ, ජර්මානු රතුකුරුස සමාජයේ ටිමෟ බ්‍රේ යන මහත්ම මහත්මින් විශේෂ ආරාධිතයන් ලෙස එක්විය.තරගවල සමසථ ප්‍රතිඵල මෙසේය.- අර්ධ මැරතන් විවෘත පිරිමි-1.අසේල බණ්ඩාර (වි.69.50), 2.ටී.පී.සී.අලහකෝන් (වි.71.10), 3.චමින්ද ප්‍රසංග (වි.71.20)විවෘත කාන්තා-1.ඩී.එම්.අජන්තා සංජීවනී (වි.39.03), 2.ටී.‍ඩෙන්සිකා (වි.40.46), 3.තරංජනී සෙව්වන්දි (වි.42.04)අවු.20ට අඩු බාලක-1.පී.ජී.සී.ලක්ෂාන් (වි.33.40), එච්.එච්.ප්‍රභාත් අනුරුද්ධ (වි.33.60), එච්.ඒ.අරුණ තරංග (වි.34.10). .</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>11</day>
    </date>
    <link>http://www.dinamina.lk/2013/05/11/_art.asp?fn=f1305111</link>
    <topic>මවුගුණ සිහි කරන්නතුන්සිය හැට පස් දවසත් මදි...</topic>
    <author>සාකච්ඡා කළේ චින්තා රණසිංහ</author>
    <content>ජාත්‍යන්තර මවුවරුන්ගේ දිනය හෙට (12වැනිදාට) යෙදී ඇත. ඇමරිකා එක්සත් ජනදයේ ඇනා ජාවිස් නැමැත්තිය 1908 වසරේ මැයි මාසයේ දෙවැනි ඉරු දින සිය මව අනුස්මරණය කළ අතර පසුව ඇය එය රජයේ පිළිගත් නිවාඩු දිනයක් බවට පත් කිරීමට කටයුතු ආරම්භ කළාය. එහි ප්‍රතිඵලය වූයේ 1912 වසරේ සිට සෑම වසරකම මැයි මාසයේ දෙවන ඉරිදා දිනය ලෝක මව්වරුන්ගේ දිනය බවට සංකේතවත් වීමයි. ජාත්‍යන්තර මවුවරුන්ගේ දිනය, මෙරට කාන්තා කටයුතු සංවර්ධනය සහ වත්මන් දේශපාලන තත්ත්වය සම්බන්ධයෙන් ළමා සංවර්ධන හා කාන්තා කටයුතු ඇමැති තිස්ස කරල්ලියද්ද මහතා ‘දිනමිණ‘සමඟ කළ සාකච්ඡාවකි.ජාත්‍යන්තර මවුවරුන්ගේ දිනය ලෝකයේ සියලුම මව්වරු ඇගයීමට ලක් කෙරෙන දිනයක්. ජගත් කාන්තා දිනය මෙන් මේ දිනය ශ්‍රී ලංකාවේ උත්සවාකාරයෙන් සැමරීමක් බොහෝ විට දකින්නට නැහැ. මෙයට හේතු හා මවුවරුන්ගේ දිනයක් අපට අවශ්‍යද යන්න පිළිබඳ ඔබේ අදහස කුමක්ද?ඇත්ත වශයෙන්ම මෑණිවරුන්ගේ උතුම් ගුණ ඇගයීමට වසරේ තුන්සිය හැටපස් දවසම ප්‍රමාණවත් නොවන බවයි මගේ හැඟීම. එය එක් දිනයකට කොටු කර සැමරීමක් අවශ්‍ය වන්නේ නැහැ. මවගේ ගුණ එක් දිනයකට කොටු කරන්නත් බැහැ. මවුවරු ඇති සහ නැති ඕනෑම අයෙකු සෑම දිනයක්ම ගෙවන්නේ අම්මා වෙනුවෙන් යමක් සිහි කරමින්.ජාත්‍යන්තර කාන්තා දිනය සැමරෙන්නේ ලෝකයේ සෑම කාන්තාවක්ම සිහිපත් කරමින්. අගය කරමින්. බිළිඳියක ලෙස ලොව දකින කාන්තාව ප්‍රජාව බිහි කිරීම පමණක් නොවෙයි, සමාජයේ විවිධ පන්ති ප්‍රභේද ඇතුළත විවිධ වෘත්තීන්වල යෙදෙමින් සිදුකරන්නා වූ සමාජ මෙහෙවර ඒ දිනයේ දී ඇගයීමට ලක් කෙරෙනවා.කම්කරුවන්, නීතීඥයන්, ගුරුවරුන්, ගෙවිලියන්, වෛද්‍යවරුන්, දේශපාලන නියෝජිතයන් සහ ව්‍යාපාරිකයන් ලෙසත් තවත් විවිධ ක්ෂේත්‍ර ගණනාවක් ඔස්සේත් සංවේදී, සියුමැලි කාන්තාව යකඩ ගැහැනුන් බවට පත් වී තිබෙනවා. දක්ෂ, සමාජයට වැඩදායී කාන්තාවන් තෝරා ගන්නා අප ඔවුන්ගේ මෙහෙවර ජගත් කාන්තා දිනයේ දී සම්මානයට පාත්‍ර කරනවා. එහෙත් මවුවරු තෝරා සම්මාන දිය හැකිද? යන ගැටලුව පැන නඟිනවා.මිනිසුන් වන අපගේත් සත්ත්ව ලෝකයේත් මෙන්ම ගස්වැල්වලත් මේ මවුගුණය විද්‍යාමාන වනවා. වැඩිමල් ශාක මවුශාක ලෙසත් එළදෙන කිරි අම්මා ලෙසත් හඳුන්වන්නේ මේ මවුගුණ ආරෝපණය වී ඇති නිසා. ලෝකයේ උතුම් මවු පදවිය සැමරීමට විශේෂිත දිනයක් අවශ්‍ය නොමැති බවත් උදා වන සෑම දිනයක්ම මෑණිවරුන්ගේ දිනයන් බවත් මගේ හැඟීමයි.දරුවන් මව්වරුන්ගේ ගුණ සමරද්දී ඇතැම් මව්වරු තම දරුවන්ට නිසි ආදරය රැකවරණය ලබා නොදීම, දරුවන්ට වධ හිංසා පැමිණවීම, දරුවන් විකිණීම වරිවන් වර අසන්නට ලැබෙනවා. මේ තත්ත්වයට හේතුව කුමක්ද?මෙය දීර්ඝ කාලීන සමාජ සංස්කෘතික විපර්යාසයක ප්‍රතිඵලයක්. එදා මවුවරු තමන්ගේ දරුවන්ට වධ හිංසා කළේ නැහැ. වරදට දඩුවම් කළා. කුසේ සිටින දරුවා බිහි වූ පසු කුමන අභියෝග, අගහිඟකම් හමුවේ වුවත් ආදරෙන් දරුවා රැක බලා ගත්තා. දරුවන් අලෙවි කළේ නැහැ. අද ඒ තත්ත්වය වෙනස් වෙලා. විවෘත ආර්ථිකයත් සමඟ සමාජ රටාව වෙනස් වී පුරුෂයන් හා කරට කර ගැටෙමින් රැකියාවල නියුතු වීමට කාන්තා යොමු වුණේ පවුල් බර වැඩි නිසා. කාන්තාවට සම තැනත් උපරිම නිදහසත් හිමි වූ නිසා සෑම ක්ෂේත්‍රයකම පාහේ කාන්තාව සිය දක්ෂතාවය විදහා පෑවා.පිට රටවලින් පැමිණෙන විවිධ සංස්කෘතිකාංග අපේ රටේ කාන්තාව අනුගමනය කර ගැනීම, කාන්තාවගේ බිය සහ ලැජ්ජාව ඉවත්ව යාම වැනි විවිධ හේතු නිසා තමන්ගේ දරුවන් පිළිබඳව අතීතයේ අම්මලා දැක් වූ අවධානය වර්තමානයේ කාන්තාවගෙන් ගිලිහුණා. මේ නිසා ලිංගික අතවර සහ ළමා ජාවාරම් වැඩි වුණා.දරුවන් විවිධෘකාරයෙන් පිඩාවට ලක් වුණා. මේ තත්ත්වය අවම කිරීම සම්පූර්ණයෙන් රජයට පැවරිය නොහැකියි. හොඳ දේට අනුගත වෙන්නත් නරක දේ ඉවතලන්නත් මේ රටේ දෙමාපියන් දැන ගත යුතුයි. දරුවෙක් මෙළොවට දායාද කළාට වැඩි වගකීමක් මවට තිබෙනවා. ඒ වගකීම නිසියාකාරව ඉටු කළ මව්වරුන්ගේ දරුවන් ලෝකය දිනනවා. එවිට ඒ මවුවරු නොදැනුවත්වම වන්දනාවට පාත්‍ර වෙනවා. ගරු බුහුමන් ලබනවා.විවිධ හේතු නිසා අසරණභාවයට පත් වන ශ්‍රී ලංකාවේ කාන්තාවන් වෙනුවෙන් ළමා සංවර්ධන හා කාන්තා කටයුතු අමාත්‍යාංශය ගන්නා පියවර මොනවාද?වැන්දඹු හා ගෘහ මූලික කාන්තාවන් ශක්තිමත් කිරීම වෙනුවෙන් අමාත්‍යාංශය යටතේ වන ශ්‍රී ලංකා කාන්තා කාර්යාංශය හරහා සුවිශේෂී සේවාවක් සිදු කරනවා. දශක කිහිපයක් තිස්සේ මෙරට පැවැති යුද්ධය හේතුවෙන් මෙන්ම විවිධ ප්‍රචන්ඩත්වයන්ට මුහුණ දුන් කාන්තාවන්ගේ මානසිත තත්ත්වය ශක්තිමත් කිරීමත් ජීවන තත්වය නඟා සිටුවීමත් එම කාර්යාංශයේ මෙහෙවරයි.වැන්දඹු කාන්තාවන් වැඩි ප්‍රමාණයක් වෙසෙන ප්‍රදේශ තෝරා ගෙන සුදුසු ව්‍යාපෘති සඳහා එම ප්‍රාදේශීය ලේකම් කාර්යාලයේ නිර්දේශය ලබා ගෙන එම ව්‍යාපෘති ක්‍රියාත්මක කෙරෙනවා. කුකුළු පාලන, පශු සම්පත් පාලන, නිමි ඇඳුම් බෑග් ඇතුළු විවිධ නිෂ්පාදන ව්‍යාපාර සහ වගා ව්‍යාපෘති යනාදිය මේ යටතේ සිදු කෙරෙනවා.මීට අමතරව කාන්තා හිංසනයට ලක් වන කාන්තාවන්ගේ පැමිණිලි සැනෙකින් දැනුමු දීම සඳහා පැය 24 පුරා ක්‍රියාත්මක වන දුරකථන සේවාවක් ආරම්භ කිරීමට අමාත්‍යාංශය කටයුතු යොදා තිබෙනවා. එම දුරකථන අංකය වන්නේ 1938 යි. එය කඩිනමින් සක්‍රීය කිරීමට අවශ්‍ය පියවර ගන්නවා. කාන්තා හිංසනයක් දුටු විගස මෙන්ම අතවරයට අසාධාරණයට ලක් වන කාන්තාවන්ට මේ අංකය ඇමතිය හැකියි. ඔවුන්ගේ රහසිගත භාවය ආරක්ෂා කිරීම අපේ වගකීමක්.04- කාන්තාවන් විදේශගත වීම නිසා පවුල් සංස්ථාව දෙදරා යාම සුලභ දසුනක් වෙලා. විවිධ හිංසනවලට විවිධ අසාධාරණයට ලක්වන අපේ රටේ කාන්තාවට රැකවරණය සලසන ක්‍රමවේදයක් අමාත්‍යංශය සතුව තිබෙනවද?ඇත්තෙන්ම ඔව්. දිවයිනේ ඕනෑම තැනක හිංසනයට පීඩාවට පත්වන කාන්තාවන් අමාත්‍යාංශය විසින් හඳුනා ගන්නා අවස්ථාවේ දී ඔවුන්ට වැඩි දුර රැකවරණය සැලසීම පිනිස විශේෂ ආරක්ෂිත මධ්‍යස්ථාන තුනක් අප පිහිටුවා තිබෙනවා. අමාත්‍යාංශය යටතේ තිබෙන රහසිගත මධ්‍යස්ථාන නිසා පීඩාවට පත් වීමේ අවධානම ඇති කාන්තාවන්ට රැකවරණය ලැබිය හැකියි.විදේශගත වී හිංසනයට පත්ව අනාගත ආරක්ෂාව අහිමි, ගෘහස්ථ හිංසනයට ලක්වන කාන්තාවන් මෙන්ම දූෂණයට ලක් වූ කාන්තාවන් තමාගේ ඉදිරි ආරක්ෂාව ගැන අනිසි බියක් වේ නම් අපි එවැනි කාන්තාවන් වෙනුවෙන් උපදේශන සේවා මෙන්ම ඉහත මධ්‍යස්ථානවල රැකවරණය ලබා දෙනවා. මවුවරු විදේශගත වීම නිසා දරුවන්ගේ ජීවිත අනාරක්ෂිතභාවයට පත් වීම අවාසනාවන්ත තත්ත්වයක්. වැඩි වශයෙන් අපයෝජනවලට පත් වන්නේ මවුරැකවරණය අහිමි වීමෙන්. විදේශගත වීමට ගොස් අසරණ වනවාට වඩා ස්ව්‍යං රැකියාවල නියුතු වීම කෙරෙහි කාන්තාවන් දැනුවත් විය යුතුයි. ඒ සඳහා අමාත්‍යාංශය දැනුවත් කිරීම් කරනවා.රජය උතුරු පළාත් මැතිවරණයට සූදානම් වනවා. නමුත් ආණ්ඩුවේම ඇතැම් නියෝජිතයින් මේ පිළිබඳ පරස්පර විරෝධී අදහස් දක්වා තිබෙනවා. මේ සම්බන්ධයෙන් ඔබේ අදහස කුමක්ද?වත්මන් ආණ්ඩුව තනි පක්ෂයකින් සැදුම්ලත් ආණ්ඩුවක් නොවෙයි. මෙහි විවිධ මත දරණ කණ්ඩායම්, පුද්ගලයන් සිටිනවා. ජනාධිපති මහින්ද රාජපක්ෂ මහතා මේ සියලුම දෙනාගේ බහුතර මතය තමයි ක්‍රියාවට නංවන්නේ. එවැනි නායකයෙක් සිටිය දී කුමන අදහස් දැරුවත් ජනතාවට හිතකර යමක් කිරීමට ආණ්ඩුවට හැකියාව තිබෙනවා. හොඳම උදාහරණය තමයි අසාද් සාලි මහතාගේ ප්‍රශ්නය සම්බන්ධයෙන් රහුෆ් හකීම් මහතා දැක්වූ අදහස්. එය ඔහුට ආණ්ඩුවෙන් ඉවත් වීමට හේතුවක් නොවෙයි. ඔහු පාර්ලිමේන්තුවේ දී ප්‍රකාශ කළා ආණ්ඩුව අත් නොහරින බව.උතුරු පළාත් මැතිවරණය සම්බන්ධයෙන් ද විවිධ මත පළ උනත් අවසානයේ ආණ්ඩුව එක් තීරණයකට පැමිණෙනවා. යුද්ධය නිමා කරන්න ඇතැම් නායකයින් එල්.ටී.ටී.ඊ සංවිධානය සමඟ සාකච්ඡා පැවැත්වූවා, ඇතැම් අය සාකච්ඡා වර්ජනය කළා, ඇතැම් අය යුද්ධ කළා. අවසානයේ මොකක්ද උනේ? බහුතර මතයට කන් දෙන බිම් මට්ටමේ නායකයෙක් වන ජනාධිපතිතුමා යුද්ධය අවසන් කර මුළු රටටම සාමය උදා කළා. එය දකුණේ ජනතාවට වඩා උතුරේ ජනතාවට හොඳින් දැනෙනවා. රජය ඉන් පසු උතුරේ මැතිවරණ පැවැත්වුවා. දෙමළ ජනතාව අතරට යාම රජයේ අරමුණක්. සාමය උදා කර දුන්නා මෙන්ම ඔවුන්ගේ අයිතීන් ලබා දීම සඳහා රජය කටයුතු කර තිබෙනවා.06 - විපක්ෂය කාන්තා හිංසන සම්බන්ධයෙන් සොයා බැලීමට කමිටුවක් පත් කර තිබෙනවා. එහි වාර්තාව සය මාසයකින් ඔබට භාර දීමට කටයුතු කරන බවයි විපක්ෂය කියා සිටින්නේ. විෂය භාර ඇමැතිවරයා ලෙස ඔබ මේ ගැන දක්වන ප්‍රතිචාරය සහ විපක්ෂයේ කාර්ය භාරය සම්බන්ධයෙන් දක්වන අදහස කුමක්ද?විපක්ෂය මේ සම්බන්ධයෙන් ලිඛිතව මා දැනුවත් කළා. රජය මේ සඳහා කොමිසමක් පත් කර තිබෙනවා. කාන්තා හිංසනය සම්බන්ධයෙන් රජයේ ප්‍රතිපත්ති මාලාවක් වෙනම තිබෙනවා. අමාත්‍යංශය ලෙස අප විවිධ සේවා ක්‍රියාත්මක කර තිබෙනවා. කෙසේ වෙතත් මා මුලින් කීවා මෙන් විරුද්ධ පක්ෂයේ මත විමසීමක් අප කළ යුතුයි. ඔවුන් අපේ රටේ කාන්තාව වෙනුවෙන් යම් දෙයක් කරනවා නම් එහි වාර්තා රජය වෙත ලබා දී රජයේ අඩුපාඩුකම් පෙන්වා දෙනවා නම් එය අගය කළ යුතුයි. එහි වැදගත් දෙයක්.දැනට අපේ ආණ්ඩුවේ කිසිඳු දෙදරා යාමක් නැහැ. ශක්ත් විපක්ෂයක් නොමැති කමයි රජයට තිබෙන එකම ගැටළුව. යුද්ධය නිමා කළ නියම නායකත්වය ඉදිරියේ ජනතාව සිය කැමැත්ත ප්‍රකාශ කළා. එටේ දැන්වැන්ත සංවර්ධනයක් සිදු වනවා. උතුරු පළාත් මැතිවරණයත් රජයට ගැටළුවක් නොවෙයි. මේක ජනතා ආණ්ඩුවක්. විපක්ෂය ජනතාව වෙනුවෙනුත් තමන්ගේ පක්ෂයේ ගැටළු වෙනුවෙනුත් වැඩි අවධානය යොමු කිරීමයි මේ අවස්ථාවේ දී වැදගත් වන්නේ. .</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>11</day>
    </date>
    <link>http://www.dinamina.lk/2013/05/11/_art.asp?fn=f1305112</link>
    <topic>දොළොස් මසකින් නිම කළ බුද්ධ ප්‍රතිමා වහන්සේට මංගල මල් පහන් පූජාව</topic>
    <author>ජයසිරි මුණසිංහ  </author>
    <content>වරකාපොල, ඇත්නාවල ශ්‍රී පුෂ්පාරාම විහාරස්ථානයේ අභිනවයෙන් ඉදිකළ අඩි 22ක් උස බුද්ධ ප්‍රතිමා වහන්සේ නිරාවරණය කිරීම, එහි සර්වඥ ධාතුන් වහන්සේලා නිධන් කිරීම, ප්‍රථම පුෂ්ප පූජාව සහ කිරි ආහාර බුද්ධ පූජාව, තේවා මුරය සහ කිරි ඉතිරීමේ පූජාව ඇතුළු පින්කම් මාලාවක් අදත් (11) හෙටත් (12) විහාරස්ථානයේ දී පැවැත්වේ.මේ ලිපිය ඒ නිමිත්තෙනි.සම්මා සම්බුදු රජාණන් වහන්සේ තෙවරක් ලක්බිමට වැඩ ශුද්ධ භූමියක් කළ ශ්‍රී ලංකාවේ සබරගමුව පළාතේ කෑගල්ල දිස්ත්‍රික්කයේ වරකාපොල ප්‍රාදේශීය ලේකම් කොට්ඨාසයේ පිහිටි සුන්දර ගම්පියසකි ඇත්තානවල ග්‍රාමය. මේ ගමට පිවිසෙන ඕනෑම කෙනකුගේ නෙත සිත ඇදගන්නා වසර 120කට වඩා ඉපැරැණි ශ්‍රී පුෂ්පාරාමය කාගේත් වන්දනාමානයට ලක් වූ පින්බිමකි.ශ්‍රී පුෂ්පාරාම විහාරස්ථානයේ ආරම්භයේ වෙහෙස මහන්සි වී ශාසනික, ආගමික මෙහෙවරක නිරත අතීතයේ විසූ මහා සංඝරත්නය, දායක දායිකාවෝ ගෙන ගිය සත් වැඩපිළිවෙළ ඒ ආකාරයෙන්ම ඉදිරියට රැගෙන යෑමට වත්මන් සංඝරත්නය, සතර පේරුවේ දායක දායිකාවෝ ඇපකැප වී සිටිති. ඒ නිසාම මේ වනවිට විහාරස්ථානය සියලු විහාරාංගවලින් සමන්විත වී තිබේ.ඒ අතරට අලුතින්ම එකතු වූයේ අඩි 22ක් උස සමාධි බුද්ධ ප්‍රතිමා වහන්සේ සහ අලංකාර මැද මළුවයි. 2012 මාර්තු මාසයේ දී පමණ නව විහාරාංගය ඉදිකිරීමට මහා සංඝරත්නය හා සතර පේරුවේ දායක පිරිස පියවර ගත්හ. ඒ අනුව 2012 මැයි මස 21 වැනිදා මේ උතුම් ඉදිකිරිම ඇරඹිණි.ඒදා මෙදාතුර මාස 12ක් වැනි කෙටි කාලයක් තුළ නව විහාරාංගය ඉදිකොට ආගමික, ශාසනික සේවාව පතා බොදු බැතියෙන් වන්දනාමාන කිරීමට මහජනතාවට අවස්ථාව උදාකර දීම පැසසිය යුතු කටයුත්තකි.මේ කටයුත්ත ඉතා කෙටි කලකදී ඉටුකර ගැනීමට හැකිවූයේ නිත්‍ය නේවාසික නායක හිමිපාණන් ප්‍රමුඛ ගනේගොඩ රතනසාර හිමි, කෙසෙල්වත්තේ චන්දානන්ද හිමිවරුන්ගේ ආගමික අනුශාසනා මඟපෙන්වීම් නිසාවෙනි.විහාර කාර්යය සංවර්ධන කමිටුවේ සභාපති තිස්ස විජේරත්න, උප සභාපති ෂෙල්ටන් වෛද්‍යතිලක, ලේකම් ටියුඩර් සෙනෙවිරත්න සහ භාණ්ඩාගාරික කේ. එම්. ආරියපාල යන පිරිස ප්‍රධාන ගමේ දියුණුව පතන වැඩිහිටි තරුණ, බාල සියලුදෙනා මේ පුණ්‍ය කටයුත්ත සාර්ථක කරලීමට ලබාදුන් දායකත්වය අතිමහත්ය.තම කාලය, ධනය, ශ්‍රමය නොමසුරුව නොපිරිහෙලා, කැප කළ සතර පේරුවේ දායක දායිකාවෝ, මේ මොහොතේ සිහිපත් කරනුයේ පින් ප්‍රාර්ථනා සිදුකරමිණි.වරකාපොල ප්‍රාදේශීය ලේකම් ප්‍රභාත් උදාකර, ප්‍රාදේශීය සංවර්ධන බැංකුවේ වරකාපොළ ශාඛාවේ හිටපු කළමනාකරු රංජිත් කුමාර, වරකාපොළ පොලිස් ස්ථානාධිපති පොලිස් පරීක්ෂක නිහාල් කුලතුංග, ග්‍රාම නිලධාරි පී. කරුණාතිලක, විශ්‍රාමික විදුහල්පති ජී. එම්. ඇල්ප්‍රඩ් සොයිසා, විශ්‍රාමික බැංකු නිලධාරි ජී. එම්. ආරියපාල යන සැදැහැවත් පිරිස ප්‍රධාන රාජ්‍ය නිලධාරිහු මේ සත්කාරය සාර්ථක කර ගැනීමට ලබාදුන් ශක්තිය ඉවහල් විය.මේ අන්දමට සාර්ථක පින්කමක් සිදුකිරීමට ප්‍රදේශවාසී විහාරස්ථානවල මහා සංඝරත්නය, දුම්මලදෙණිය, පිටදෙනිය, අම්බලම ළඟ, ඇත්නාවල පාසල අසල, උණගල්ල, පන්දෙනිය, දිවුල්වල, නිවටුව, බෝපිටිය, උඩුවක ආදී ප්‍රදේශවල දායක දායිකාවෝ බරපැන දැරූහ.ඇත්නාවල ග්‍රාමයේ කිතුගොස ජනතාවගේ ගුණගරුක, සාධු චර්යාව වඩ වඩාත් වර්ධනය කිරීම උදෙසා මේ උතුම් පුන්‍ය කටයුත්ත මතු මතුත් හේතු වාසනා වේවායි අපි ප්‍රාර්ථනා කරමු!ප්‍රතිමා වහන්සේ නමක් ඉදිකිරීම අටමහා පිංකම්වලින් එකක්. මෙ මහා පිංකමත් ගරු පිංකමක්, මෙවැනි ගරු පිංකම් කරගත් අය කිසිදා අපාගත නොවන බව බුදු දහමේ සඳහන් වෙනවා. නිදා පිබිදියාක් මෙන් මරණින් මතු ස්වර්ගයෙහි දිව්‍ය ලෝකයෙහි උපදී යන්නයි.එබැවින් මේ බුදු පිළිමය ඉදිකිරීමෙන් අසූ අනු ව්‍යංජණ ලක්ෂණයන්ගෙන් යුක්ත වූද, නීල, පීත, ලෝහිත, ඕදාත, මාජ්‍යෙෂ්ඨ, ප්‍රභාෂ්වර යන ශඩ් වර්ණ බුද්ධ රශ්මි මාලාවෙන්ද, කේතුමාලාලංකාරයෙන්ද, ඌර්ණ රෝම ධාතුවෙන්ද සමලංකෘත වූ අසූහාරදහසක් ධර්මස්කන්ධය දේශනා කළ වදාළා වූ මුඛ මණ්ඩලයෙන්ද සමන්නාගත වූ මේ බුද්ධ ප්‍රතිමා වහන්සේට එක මලක් එක පහනක්, පූජා කළ පමණින් අසූ කල්පයක් දුගතියක උපදින්නේ නැති බව ධර්මයෙහි සඳහන් වෙනවා.සැම දෙනාටම නිවන් සැප ලැබේවා!  ගව් තම බුදු සසුන පැවදිව බැති සිතින සව් සද සතර නැණ පමණින් දැන ඉතින සිව් බඹ විහරණෙන් වෙහෙරෙහි වැඩ වසන කිව් බණ පද අසා නාහිමි සඳ එදිනකෑගලු දිසාවේ සුපිහිටි ගම් පියසයි ඇත්නාවල ගමේ වෙසෙනා බොදු පිරිසයි සිත් සන්තොසින් දුන් දන වියදම් කෙරුවයි සැදුවා පිළිමයක් නිවනට යනු නියතයිඅනුරපුරේ මහ මෙවුනා උයන තුළ වැඩසිටිනා මහ පිළිමය ඇසුරු කළ මෙත් කරුණා ගුණය හදවත තුරුළු කළ ඇත්නාවල පිළිමය වඳිමු සැම කලකිරි මුහුදෙන් නැංග දිය බුබුළක් ලෙසින හරියට වෙහෙර උඩමුළුවේ බැඳ තිබෙන පිරිසිදු සිතින් බොදු දන පැමිණ පුද දෙන හරි ලස්සනයි දාගැබ වඳිමු සැම දින    2013.05.11 දිනඅඹේපුස්සේ ශ්‍රී දේවගිරිය රජ මහා විහාරස්ථානයේ සිට දර්ශනීය පෙරහරකින් සර්වඥ ධාතූන් වහන්සේලා වැඩමවීමේ මහා රිය පෙරහර පැවැත්වේ.රාත්‍රී 7.30ට බෝධි පූජාවරාත්‍රී 8.00 සිට ධාතු ප්‍රදර්ශනයරාත්‍රී 9.00 ට සර්ව රාත්‍රික පරිත්‍රාණ ධර්ම දේශනාව2013.05.12 දිනපෙ.ව.7.45ට යෙදෙන සුභමොහොතින් සර්වඥ ධාතුන් වහන්සේලා නිදන් කිරීම සහ බුද්ධ ප්‍රතිමා වහන්සේ නිරාවරණය කිරීමද, ප්‍රථම පුෂ්ප පූජාව සහ කිරි ආහාර බුද්ධ පූජාවද, තේවා මුරයද, කිරි ඉතිරීමද සිදුකැරේ.අනතුරුව හීල් දානය සඟ සතු කොට පිරිතට වැඩමවා වදාල මහා සංඝයා වහන්සේට පිරිකර පූජාව පැවැත්වේ.රාත්‍රී 7.00 ට කාව්‍ය ශ්‍රී යක්ඇල්ලේ ශ්‍රී සුනන්ද හිමියෝ පවත්වන සුමධුර කාව්‍යමය ධර්ම දේශනාව.</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>11</day>
    </date>
    <link>http://www.dinamina.lk/2013/05/11/_art.asp?fn=f1305113</link>
    <topic>ජනපති සතු ජන බලය</topic>
    <author/>
    <content>ඇමෙරිකාවේ චිකාගෝ නුවරදී පැය අටක වැඩ කරන දිනයක් ඉල්ලා සටනට පිවිසි කම්කරු ජනතාව සිය ජීවිත පරිත්‍යාග කරමින් සිදුවූ සිද්ධිය සිහිකරනු වස් මෙවරත් මැයි දිනය පැවැත්විණි. කම්කරු පන්තිය රුධිරයෙන් රත් පැහැ ගැන්වූ රතු ධජය එදා සිට වැඩකරන ජනතාවගේ සංකේතය බවට පත්වූ අතර එහි සඳහන් දෑකැත්ත සහිත මිටිය කම්කරුවාගේ ශ්‍රමය සංකේතවත් කරන ලකුණ වේ.දෑකැත්ත හා මිටිය සහිත රතු ධජය ලෝක කම්කරු ජනතාව සංකේතවත් කරමින් ලොව පුරා මැයි පළවෙනි දින ළෙල දෙන්නේ ලොව නිර්මාණය කරන දෑත්වලට කරන ගෞරවයක් වශයෙනි.ශ්‍රී ලංකාවේ වාමාංශික දේශපාලන නායකයන් මැයි දිනය සැමරීම ආරම්භ කළද, පසු කාලයේදී වෙනත් දේශපාලන පක්‍ෂවලටද මැයි දිනය සමරන්නට සිදුවුයේ ධනපති ධජයක් යටතේ වුව තම පක්ෂයට හිතවත් කම්කරුවන් තම පක්ෂය තුළ රඳවා ගැනීමේ අවශ්‍යතාව සපුරා ගැනීමට නම් කම්කරුවන්ට මැයි දිනය සැමරීමට අවකාශ තිබිය යුතුය යන්න තේරුම් ගැනීම හේතුවෙනි.එහි ප්‍රතිඵලයක් ලෙස මෙරට අධිරාජ්‍ය ගැති ධනපති දේශපාලන පක්ෂද විවිධ වර්ණවත් පාට ධජ සමඟ රක්තවර්ණ පාටද සහිත ධජය උසුලාගෙන යන ලදී. මෙරට වමට හෝ දකුණට සෘජුවම සම්බන්ධ නොවූ ඇතැම් පක්ෂ මැයි දිනය සැමරීමට එක් වූයේ එම පක්ෂයන්හි ඒකරාශි වී සිටි කම්කරු ජනතාවට මාක්ස්වාදී, සමාජවාදී දේශපාලන න්‍යාය පිළිබඳ, තිබූ අවබෝධය හා කම්කරුවාගේ සමගිය තම පංතියේ ජයග්‍රහණයට හේතුවන බව තේරුම් ගෙන සිටි නිසාය.ශ්‍රී ලංකාවේ මැයි පෙළපාලි සහ රැලිවල මූලික අරමුණ තම ජනබලය ප්‍රදර්ශනය කිරීම බව බොහෝ විට තේරුම් යන අතර වාමවාදී පක්ෂවල පිරිහීමක් හා ජනතාව ඔවුන්ගෙන් ඈත් වී ඇති බැව්ද එම පෙළපාලි වලින් පෙනෙන්නට විය.අධිරාජ්‍යවාදී ධනපති දේශපාලන පක්ෂ තම දේශපාලන බංකොලොත්භාවය ප්‍රදර්ශනය කරමින් අගනගරයේ දී කම්කරු පංතියට සහාය පලකරනු වෙනුවට කැලෑ වැදුන ස්වරූපය නගරයෙන් පිට ගමට යාමට ගත් තීරණයෙන් මනාව පැහැදිලි විය.අගනගරයේ දී ඇතැම් පෙළපාලිවලට ඒකරාශි වී සිටි ජනතාව සමඟ තරග කරනු වෙනුවට ඇතැම් දේශපාලන පක්ෂ ගමට ගියේ තමාට ප්‍රදර්ශනය කිරීමට තරම් ජන බලයක් නොමැති වීමත් මැයි දිනයේදී සංවිධාන ශක්තියක් ඇති ශක්තිමත් කම්කරු පංතියක් නොමැති වීමේ ලැජ්ජාව වසා ගැනීමේ පරමාර්ථයෙනි.මැයි රැලියේදී තමා වටා ඒකරාශි වී සිටින කම්කරු ජනතාවගේ ශක්තිය හා තමා වටා ඇති ජන බලය පෙන්වීමට එක්සත් ජනතා නිදහස් සන්ධාන ආණ්ඩුවට හැකිවූ අතර, එක්සත් ජනතා නිදහස් සන්ධානයේ ඇති වාමාංශික පක්ෂවලටද තමන්ට හිමි නැති බලයක් ආණ්ඩුවේ රැලිය තුළින් පෙන්වීමට හැකි විය.එදා මැයි දිනයේදී ශ්‍රී.ල.නි.ප වටා ගොනුවී තිබූ කම්කරු ජනතාවගේ ශක්තිය සහ එම පෙළපාලියේදී හා රැලියේදී ඒකරාශි වී සිටි ජනතාව තම තනි බලය තුළ ඇති ශක්තියද ප්‍රදර්ශනය කෙරිණි. එදා අගනගරයේ ගලා ගිය ජන ගඟ එතැනට ඒකරාශි වූයේ කෙසේද? මන්ද යන්න විග්‍රහයට ලක්කිරීමේදී තවමත් ශ්‍රී.ල.නි.ප තුළ ඇති ශක්තිය එම පක්ෂයට වඩා පක්ෂය මෙහෙයවන, පක්ෂයට නායකත්වය දෙන දැවැන්තයෙකුගේ දුරදක්නා නුවණත්් ඔහුලත් යෝධ සංවිධාන ශක්තියත් පසුගිය අවුරුදු 40කට අධික කාලයක් තුළ ලබාගන්නා ලද දේශපාලන අත්දැකීමත් බැව් සඳහන් කළ යුතුය.රැලියට සහභාගි වූ හා පෙළපාලියේ ගමන් ගන්නවුන් අතර කැපී පෙනුන විශේෂ ලක්ෂණයක් වූයේ නාගරික කම්කරු ජනතාවට වඩා ශ්‍රී.ල.නි.ප රැලියේ ශක්තිය පෙන්වූයේ ඒකරාශි වී සිටි ගම්බද ජනතාව බව සඳහන් කළ යුතුය. ඇත්ත වශයෙන්ම එම ජනතාව නියෝජනය කළේ වැඩකරන ජනතාවගේ ශක්තිය නොව පිබිදෙන ගමක ජනකොටසක් වීම දර්ශනය වෙද්දී කොළඹට ගලා ආ ජන ගඟ තමා අදහන නායකයෙකු වෙනුවෙන් ඒකරාශි වී ඇති බැව් පැහැදිලි විය.ශ්‍රී ලංකා නිදහස් පක්ෂයේ මැයි පෙළපාලිය හා රැලියේ සංවිධාන කටයුතු ආරම්භ කරමින් මහින්ද රාජපක්ෂ ජනාධිපතිතුමා සඳහන් කළේ මේ වෙලාවේ අපිට ලොකු අභියෝග දෙකක් තියෙනවා. එකක් රට ඇතුලෙන් එන අභියෝග, අනෙක ජාත්‍යන්තරයෙන් එන අභියෝග, අපට මේ අභියෝග දෙකට මුහුණ දෙන්න පුළුවන් වන්නේ ආණ්ඩුවේ ජනපදනම කැඩිලා ගිහින් නැත යන්න පෙන්වීමෙන්, ඒ නිසා මැයි දිනයේදී අපි ජන පදනම පෙන්වන්න ඕනේ. මේ වෙලාවේ තමයි අපි ලෝකෙටම පණිවිඩයක් දිය යුතු වෙලාව. ඒකට ගැලපෙන විදියට මැයි දිනය ලෑස්ති කරන්න ඕනෙ.ජනාධිපතිතුමා සිය මැයි දින කමිටුවට දුන් උපදෙස් වූයේ දැනට අපට තියෙන අභියෝග මොනවාද යන්නත් මේ අභියෝගවලට මුහුණ දීමට නම් අප කළ යුත්තේ ආණ්ඩුවේ ජනපදනම කැඩීනැති බවත්, එය ස්ථිරසාරව තිබෙන බවත්, ලෝකයාට පෙන්විය යුතුයි යන්න ය. ඒ සඳහා අප වටා ඇති ජනපදනම ප්‍රදර්ශනය කළයුතු අතර එමගින් අපේ ශක්තිය ගැන ලෝකයාට පණිවිඩයක් දිය යුතුයි.මැයි දිනයේ සාර්ථකත්වය මත අපේ ඉදිරිගමන සාර්ථක වන බවත්, අපට විරුද්ධව ජාතික හා ජාත්‍යන්තර බලවේග පසුබසින බවත්, එතුමාගේ අදහස විය. මේ අනුව මැයි දිනය සාර්ථක කර ගැනීමේ උවමනාව වඩාත්ම තිබුණේ ජනාධිපතිතුමාට බව අපට පැහැදිලි වේ.එය සාර්ථක කර ගැනීම එතුමාගේ පරම අභිලාෂය වූ අතර එය සාර්ථක වූයේ ද එතුමා සතු ශක්තිය නිසාම බැව්ද සඳහන් කළ යුතුය. එතුමාගේ අභීත දැවැන්ත නායකත්වය මැයි දිනය සාර්ථක කර ගැනීමට ලද ලොකුම ආශිර්වාදය විය. මහින්ද රාජපක්‍ෂයන් වටා තවමත් ප්‍රබල ලෙස ජනතා බලයක් ඒකරාශි වූයේ ඔහු විසින් ශ්‍රී ලංකා වාසීන්ට උරුම කර දෙන ලද ජයග්‍රහණයක් කිසිදා ජනතාවට අමතක කළ නොහැකි බැවිනි.ජනාධිපතිවරුන් ගණනාවක් අසාර්ථකව පසු බසිමින් රට අගාධයෙන් අගාධයට පත්කළ තිස් අවුරුදු යුද්ධය, එතුමා සේනාධිනායකයා වශයෙන් හමුදාවට නිසි අණ ලබා දී ජයග්‍රහණය කරා ගමන් කරවූයේ ඒ දුෂ්ඨ අපරාධකරුවා වූ ප්‍රභාකරන් නන්දිකඩාල් කළපුවේදී සඳහටම නිහඬ කරමිනි.ත්‍රස්තවාදය පරාජය කිරීමේ යුද්ධයේ අවසාන සමයේදී වුවායැයි කියන මානව හිමිකම් උල්ලංඝනය කිරීම් නිර්මාණය කරමින් මෙරට නායකයන් යුද්ධාධිකරණයට පමුණුවා දඬුවම් පැමිණ විය යුතුය යන ප්‍රතිගාමි බටහිර රටවල ආකල්පය තවම වෙනස් වී නැති අතර, ඒ නිසාම මෙම අලුගෝසුවන්ගෙන් අප නායකයන් ආරක්‍ෂා කර ගැනීම සාධාරණත්වය අගයන ලෝක ප්‍රජාවගේ යුතුකම මෙන්ම ශ්‍රී ලංකාවේ සියලු ජනතාවගේ වගකීම වේ. ලංකාවාසීන් එය මනාව අවබෝධ කරගෙන ඇත.කෙසේ වෙතත් රට අභ්‍යන්තරයේ තමාට විරුද්ධව ඇති අභියෝගත් ජාත්‍යන්තර අභියෝගත් තම දීර්ඝ කාලීන දේශපාලන අත්දැකීම් හේතුවෙන් අවබෝධ කර ගෙන සිටින අප රාජ්‍ය නායකයාට මෙරට ජනතාව දක්වන සහයෝගය හා ආදරය දිනෙන් දින වර්ධනය වන ස්වරූපයක් මිස එහි අවපාතයක් දැකීම අපහසු කාර්යයක් වන අතර, පසුගිය දිනෙක පැවැත්වූ ජාතික මැයි දින පෙළපාලියේදී හා රැලියේදී මෙම නායකයා වටා ජනතාව ඒකරාශි වූයේ රටෙහි ක්‍රියාත්මක වන ප්‍රතිගාමී කුමන්ත්‍රණ හා ඇතැම් කොටස් නඟන අභූත චෝදනා හාස්‍යයට ලක් කරමිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>13</day>
    </date>
    <link>http://www.dinamina.lk/2013/05/13/_art.asp?fn=n1305131</link>
    <topic>පෞද්ගලික රෝහල්වලඖෂධ භාවිතය ගැන සැකයි</topic>
    <author>විජයානි එදිරිසිංහ</author>
    <content>දිවයිනේ බොහෝ පෞද්ගලික ‍රෝහල්වලින් කල් ඉකුත් වූ ඖෂධ වර්ග රෝගීන්ට ලබා දෙන බවට ලැබී ඇති පැමිණිලි මත සියලුම පෞද්ගලික රෝහල්වල ඖෂධ ගබඩා පරීක්ෂා කිරීමේ මහා පරිමාණ වැඩපිළිවෙළක් අද (13) සිට ක්‍රියාත්මක වෙයි.සමුපකාර හා අභ්‍යන්තර වෙළෙඳ කටයුතු පිළිබඳ අමාත්‍ය ජොන්ස්ටන් ප්‍රනාන්දු මහතාගේ උපදෙස් මත පාරිභෝගික අධිකාරියේ සභාපති රූම් මර්ෂුක් මහතා විසින් පාරිභෝගික අධිකාරියේ වැටලීම් කණ්ඩායම් යොදවා මේ දැවැන්ත පරීක්ෂාව සිදු කරගෙන යයි.කල් ඉකුත්වූ ඖෂධ රෝගීන්ට ලබා දෙන බවට අමාත්‍යවරයා වෙත පැමිණිලි දිනෙන් දින ලැබෙන අතර පෙරේදා (11) ලැබුණ පැමිණිල්ලකට අනුව කුරුණෑගල ප්‍රදේශයේ පෞද්ගලික රෝහලකින් රෝගී දරුවකුට ලබාදී ඇති කල් ඉකුත් වූ සේලයින් නිසා ඔහු අසාධ්‍ය තත්ත්වයට පත්ව ඇති බවටද අමාත්‍යවරයාට දැනගන්නට ලැබී තිබේ.එම කල් ඉකුත්වූ සේලයින් බෝතලය පාරිභෝගික අධිකාරියේ භාරයට ගෙන ඒ සම්බන්ධ පරීක්ෂණයක් සිදු කෙරෙන අතර එම රෝහලේ ඖෂධ ගබඩාවද පරීක්ෂාවට ලක් කර තිබේ.රට පුරා පෞද්ගලික රෝහල් සිය ගණනක් තිබේ.ඒ අතරින් ඇතැම් රෝහල් අහිංසක රෝගීන්ට කල් ඉකුත් වූ බෙහෙත් වර්ග ලබාදී වාර්තා වූ අවස්ථා බොහෝ වෙයි. පාරිභෝගික අධිකාරිය මෙවැනි පරීක්ෂණ ගණනාවක් සිදු කර ඇති අතර ඇතැම් රෝහල්වල බෙහෙත් ගබඩාවල තිබී කල් ඉකුත් වූ ඖෂධ වර්ග එහි භාරයට ගත් අවස්ථාද බොහෝය.කල් ඉකුත් වූ ඖෂධ වර්ග අලෙවි කිරීම හෝ ‍රෝගීන්ට ලබාදීම නීතියෙන් බරපතළ දඬුවම් ලැබිය යුතු වරදක් වේ. අද මෙම වැටලීම්වලදී කල් ඉකුත් වූ ඖෂධ වර්ග තිබී සොයාගන්නා පෞද්ගලික රෝහල් කුමන සුපිරි තත්ත්වයේ වුවත් ඔවුන්ට එරෙහිව නීතිය තදින්ම ක්‍රියාත්මක කරන ලෙසට අමත්‍ය ජොන්ස්ටන් ප්‍රනාන්දු මහතා පාරිභෝගික අධිකාරියට නියෝග කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>13</day>
    </date>
    <link>http://www.dinamina.lk/2013/05/13/_art.asp?fn=n13051312</link>
    <topic>ශ්‍රී ලාංකික ව්‍යාපාරිකයන්ට උගන්ඩාවේ ආයෝජන අවස්ථා</topic>
    <author/>
    <content>ශ්‍රී ලංකාව සහ උගන්ඩාව අතර පවතින ද්වීපාර්ශ්වික සහයෝගීතාව තවදුරටත් ශක්තිමත් කරමින් දෙරටේ රාජ්‍ය නායකයෝ ද්වීපාර්ශ්වික සාකච්ඡා පවත්වති.උගන්ඩාවේ නිල චාරිකාවක නිරත ජනාධිපති මහින්ද රාජපක්‍ෂ මහතා ප්‍රමුඛ ශ්‍රී ලංකා දූත පිරිස කම්පාලා නුවර එන්ටේබේහි පිහිටි රාජ්‍ය මන්දිරයේදී උගන්ඩා ජනාධිපති යෝවේරි මුසවේනි මහතා ප්‍රමුඛ දූත පිරිස සමඟ ඊයේ (12) ද්විපාර්ශ්වික සාකච්ඡා පැවැත් වූහ.පසුගිය නොවැම්බරයේ උගන්ඩා ජනාධිපති මුසවේනි මහතාගේ ශ්‍රී ලංකා සංචාරයේදී දෙරට අතර සහයෝගයෙන් ක්‍රියාකිරීම සඳහා එකඟ වූ කේ‍ෂ්ත්‍ර කෙරෙහි අවධානය යොමු කෙරුණු මේ සාකච්ඡාවේදී කෘෂිකර්මාන්තය, බලශක්තිය හා වෙළෙඳාම ප්‍රමුඛස්ථානය ගත්තේය. උගන්ඩා ශ්‍රම බලකායෙන් සියයට 80 කෘෂිකර්මාන්ත කේ‍ෂ්ත්‍රයෙහි නිරතව සිටින බව මේ සාකච්ඡාවේදී අනාවරණය වූ අතර කපු හා නිමි ඇඳූම් කර්මාන්තය කෙරෙහිද වැඩි අවධානයක් යොමු විය.නිමි ඇඳූම් කේ‍ෂ්ත්‍රයෙහි ශ්‍රී ලංකාව ලබා ඇති සාර්ථකත්වය සම්බන්ධයෙන් සඳහන් කළ මුසවේනි මහතා තම රටේ රෙදිපිළි කර්මාන්තය දියුණු කිරීමට සහාය වන්නැයි ශ්‍රී ලංකාවෙන් ඉල්ලීමක් කළේය. කේ‍ෂ්ත්‍රයෙහි ඉතා සාර්ථකත්වයට පත් ශ්‍රී ලංකා සමාගම් ගණනාවක් ඇති බව පෙන්වා දුන් මහින්ද රාජපක්‍ෂ මහතා උගන්ඩාවට පැමිණ ආයෝජනය කිරීමෙහි ඇති හැකියාව සොයා බලන ලෙස උගන්ඩා දූත පිරිසට දැනුම් දුන්නේය.නිෂ්පාදන ශිල්ප ක්‍රම වැඩිදියුණු කිරීම, ධාරිතා වර්ධනය හා පර්යේෂණ විධිමත් කිරීම දෙරටට සහයෝගයෙන් වැඩකළ හැකි සෙසු කේ‍ෂ්ත්‍ර ලෙස හඳූනාගනු ලැබූ අතර දැනට උගන්ඩා රෙදිපිළි සමාගම් උපයෝගී කරගන්නේ රටේ කපු නිෂ්පාදනයෙන් සියයට 5 ක් පමණක් බැවින් ශ්‍රී ලංකා සමාගම්වලට ඉතා ඉහළ ආයෝජන සක්‍යතාවක් තම රටේ පවතින බවද උගන්ඩා ඇමතිවරු මේ සාකච්ඡා‍වේදී පෙන්වා දුන්හ.ශ්‍රී ලංකා සමාගම් සඳහා උගන්ඩාවෙහි ආයෝජන ඉඩ ප්‍රස්ථා පවතින තවත් කේ‍ෂ්ත්‍රයක් ලෙස විදුලිබල හා බලශක්ති අංශය සඳහන් කෙරිණ. ශ්‍රී ලංකා සමාගමක් මෙගාවොට් 6.6 ක ධාරිතාවකින් යුත් සුළු පරිමාණ ජලවිදුලි බලාගාරයක් දැනටමත් උගන්ඩාවෙහි ඉදිකර ඇති අතර දුෂ්කර භූගෝලීය තත්ත්වයන් යටතේ වෙන්කළ ප්‍රතිපාදන ඇතුළත නියමිත කාලය තුළ බලාගාරය ඉදිකළ බැවින් ශ්‍රී ලංකා සමාගමෙහි කාර්යසාධනය ප්‍රශංසනීය බව උගන්ඩා බලශක්ති හා ඛනිජ සම්පත් අමාත්‍යවරයා පෙන්වා දුන්නේය.තෙල් සහ ගෑස් කේ‍ෂ්ත්‍රයේ ආයෝජනය කළ හැකි වෙනත් අංශ ලෙස පිරිපහදුව, යටිතල පහසුකම් සංවර්ධනය, නළ මාර්ග ඉදිකිරීම, ගබඩා පහසුකම් සංවර්ධනය හා කේ‍ෂ්ත්‍රයට අදාළ අපද්‍රව්‍ය කළමනාකරණය හඳුනාගෙන තිබේ. මසුලිටා වෘත්තීය පුහුණු මධ්‍යස්ථානය වැඩිදියුණු කිරීමට අදාළ ව්‍යාපෘතිය පිළිබඳ ද දෙපාර්ශ්වය සාකච්ඡා කළහ. මෙම චාරිකාවේ දී ශ්‍රී ලංකා ජනාධිපති මහින්ද රාජපක්‍ෂ මහතා මසුලිටා වෘත්තීය පුහුණු මධ්‍යස්ථානය නැරඹීමට නියමිතය.මුසවේනි මහතාගේ ශ්‍රී ලංකා චාරිකාවේදී අත්සන් කෙරුණු ගිවිසුමකින් එහි සංවර්ධනය සඳහා ඇ.ඩො. මිලියන 1.5 ක මුදලක් ලබාදීමට ශ්‍රී ලංකාව එකඟතාව පළ කළේය.අධ්‍යාපන, කෘෂිකර්ම, බලශක්ති හා ඛනිජ සම්පත් සංවර්ධන ඇමැතිවරුන්ට අමතරව තවත් ජ්‍යෙෂ්ඨ උගන්ඩා ඇමතිවරු කිහිපදෙනෙක් ද්විපාර්ශ්වික සාකච්ඡාවට එක්ව සිටියහ.ශ්‍රී ලංකා නියෝජිත පිරිසට විදේශ ඇමැති මහාචාර්ය ජී.එල්. පීරිස්, විදේශ අමාත්‍යාංශයේ අධීක්‍ෂණ මන්ත්‍රී සජින් ද වාස් ගුණවර්ධන, ජනාධිපති ලේකම් ලලිත් වීරතුංග, කෙන්යාවේ නයිරෝබිහි නේවාසික උගන්ඩාවෙහි ශ්‍රී ලංකා මහ කොමසාරිස් ටී. රවීන්තිරන් සහ උගන්ඩාවෙහි ශ්‍රී ලංකා ගරු කොන්සල් වී. කනනාතන් මහත්වරුද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>13</day>
    </date>
    <link>http://www.dinamina.lk/2013/05/13/_art.asp?fn=n1305132</link>
    <topic>මේ වසරේ මුල් කාර්තුවේරේගුවේ ආදායම මිලියන 510යි</topic>
    <author>සුභාෂිණී සේනානායක</author>
    <content>ජනවාරි සිට අප්‍රේල් මාසය දක්වා රේගුවේ ආදායම රුපියල් මිලියන 510 දක්වා වාර්තාගත ලෙස වර්ධනය වී තිබේ.වසරකට රුපියල් මිලියන 104ක් ඉපැයීමට රේගුව සැලසුම් කර තිබුණත් පසුගිය මාස හතරේදී මිලියන 510ක් ඉපැයීමට ලැබීම රේගුව ලැබූ ජයග්‍රහණයක් බව රේගු ආදායම් අධීක්ෂණ අංශයේ අධ්‍යක්ෂ මාලි පියසේන මහතා 'දිනමිණ'ට කීය.අඩු වටිනාකම් ප්‍රකාශ කර තිබූ භාණ්ඩ - ප්‍රකාශ කර තිබූ භාණ්ඩ නොව වෙනත් භාණ්ඩ ගෙන්වීම, ප්‍රකාශ කර තිබූ ප්‍රමාණයට වැඩියෙන් ගෙන්වී‍මෙන් සහ අනවසරයෙන් ගෙන්වූ සිගරට්වලින් මේ ආදායම ලබා ඇත.මීට අමතරව පොදු මහජනතාව වෙනුවෙන් කළ වැටලීම් මඟින් අල කන්ටේනරයක බහා ගෙන්වූ රුපියල් මිලියන 30ක උපත් පාලන එන්නත් 30000ක් නරක් වූ හාල් මැස්සන් කිලෝග්‍රෑම් 14,000ක් සහ අපනයනයට සූදානම් කර තිබූ ඉවත දැමූ කසල තේ කිලෝ 80,000ක් මෙලෙස අත්අඩංගුවට ගෙන තිබේ.ශ්‍රී ලංකා රේගුවේ අධ්‍යක්ෂ ජනරාල් ජගත් විජේවීර මහතාගේ උපදෙස් හා මඟ පෙන්වීම යටතේ රේගු ආදායම් අධීක්ෂණ අංශය මෙතරම් ප්‍රගතියක් ලැබූ බව එම අංශයේ අධ්‍යක්ෂ මාලි පියසේන මහතා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>13</day>
    </date>
    <link>http://www.dinamina.lk/2013/05/13/_art.asp?fn=n1305133</link>
    <topic>දෙස්-විදෙස් ආයතනහම්බන්තොටකර්මාන්ත අරඹයි</topic>
    <author>තංගල්ල විශේෂ</author>
    <content>හම්බන්තොට මහින්ද රාජපක්ෂ අන්තර්ජාතික වරාය ඉදිකිරීමත් සමඟ හම්බන්තොට සහ ඒ අවට කර්මාන්ත ඉදි කිරීම සඳහා දේශීය හා විදේශීය ආයතන කීපයක් ගිවිසුම් අත්සන් කර ඇත.මේ අනුව 'හමාබානා පෙට්රෝ කෙමිකල්' සමාගම ඉදිකිරීම සඳහා පසුගියදා කොළඹදී ගිවිසුම් අත්සන් කරන ලදී.මීට අමතරව සිමෙන්ති කර්මාන්ත ශාලාවක් ඉදි කිරීමටද විදේශීය ආයතනයක් කැමැත්ත පළ කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>13</day>
    </date>
    <link>http://www.dinamina.lk/2013/05/13/_art.asp?fn=n13051314</link>
    <topic>රනිල් ගම්පහ දීමාධ්‍යවේදීන් එළවයි</topic>
    <author>නිට්ටඹුව සමූහ</author>
    <content>‘මට මාධ්‍යවේදීන් අවශ්‍ය නෑ. මගේ කටයුතු සඳහා අවශ්‍ය ප්‍රචාරය ලැබෙනවා. එබැවින් මේ අවස්ථාවට සහභාගී වූ සියලු මාධ්‍යවේදීන් වහා පිට වී යා යුතුයි’. යනුවෙන් රනිල් වික්‍රමසිංහ විපක්ෂ නායකවරයා ගම්පහ දී ප්‍රකාශ කළේය.ගම්පහ දිස්ත්‍රික් එ.ජා.ප. ප්‍රගති සමාලෝචන රැස්වීම ගම්පහ දිස්ත්‍රික් ආසන සංවිධායක අජිත් මාන්නප්පෙරුම මහතාගේ නි‍ෙවසේදී පසුගිය දා (10) පැවැති අතර ඒ අවස්ථාව ආවරණය කිරීමට මාධ්‍යවේදීන් කැඳවීම පිළිබඳ එ.ජා.ප. නායක රනිල් වික්‍රමසිංහ මහතා ආසන සංවිධායකවරයාට දොස් පවරමින් මේ කතාව කියා තිබේ.මේ නිසා ගම්පහ දිස්ත්‍රික් ආසන සංවිධායකවරයා දැඩි අපහසුතාවට පත්විය.මේ අවස්ථාවට සහභාගි වීමට පස්වරු 4ට පමණ විපක්ෂ නායකවරයා පැමිණෙන බව දන්වා තිබූ නමුත් ඔහු පැමිණ ඇත්තේ පස්වරු 5.30ට පමණය.එක්සත් ජාතික පක්ෂයේ බලකිරීම නිසා පවතින රජය 2014දී මහා මැතිවරණයක් පැවැත්වුවහොත් පසුගිය මැතිවරණවලදීද පරාජයට පත්වූ ගම්පහ ආසනය ජය ගැනීමට ගම්පහ – ආසන සංවිධායකවරයාගේ ශාඛා ප්‍රතිසංවිධාන ශක්තිය ප්‍රමාණවත් නොවන බව පැවසූ විපක්ෂනායක තමාගේ කටයුතු සඳහා ප්‍රමාණවත් මාධ්‍ය ආවරණයක් ලැබෙන නිසා ප්‍රාදේශීය මාධ්‍යවේදීන්ගේ සේවය අනවශ්‍ය බව පවසා ඔවුනට පිටව යන ලෙස පැවසීය.මේ අවස්ථාවට සහභාගිවීම සඳහා එක්සත් ජාතික පක්ෂ ජාතික සංවිධායක දයා ගමගේ මහතාද සහභාගිවී සිටි අතර විපක්ෂ නායකවරයාගේ මෙම අවිචාරවත් හැසිරීම ගැන එම අවස්ථාවට සහභාගිවීම සඳහා පැමිණ සිටි එක්සත් ජාතික පක්ෂ මහජන නියෝජිතයන්ද, පාක්ෂිකයන්ද, ගම්පහ ආසන සංවිධායක අජිත් මාන්නප්පෙරුම මහතාද දැඩි කළකිරීමට පත්ව සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>13</day>
    </date>
    <link>http://www.dinamina.lk/2013/05/13/_art.asp?fn=n1305134</link>
    <topic>මත්තලට ආසන්නයේතරු හෝටල 10ක්</topic>
    <author>තංගල්ල විශේෂ</author>
    <content>මත්තල රාජපක්ෂ ජාත්‍යන්තර ගුවන් තොටුපළට ආසන්නව කාමර 1500කින් සමන්විත තරු හෝටල් 10ක් ඉදි කිරීමට කටයුතු කරන බවත් එහි වැඩ කටයුතු 2014 දී ආරම්භ කිරීමට කටයුතු කරගෙන යන බවත් හම්බන්තොට දිස්ත්‍රික් මන්ත්‍රී නාමල් රාජපක්ෂ මහතා හම්බන්තොට දිස්ත්‍රික් සම්බන්ධීකරණ කමිටු රැස්වීමේදී පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>13</day>
    </date>
    <link>http://www.dinamina.lk/2013/05/13/_art.asp?fn=n13051313</link>
    <topic>නුගේගොඩ ප්‍රධාන පාසලක දැරියකගෙන් මුදල් ඉල්ලා පීඩනයට ලක් කරලා</topic>
    <author>චින්තා රණසිංහ</author>
    <content>කොළඹ, නුගේගොඩ ප්‍ර‍දේශයේ ප්‍රධාන පෙළේ පාසලක පස් වැනි වසරේ ඉගෙනුම ලබන ශිෂ්‍යාවකගෙන් මුදල් ඉල්ලා පන්ති භාර ගුරුවරිය විසින් ඇය දරුණු ලෙස මානසික පීඩනයට ලක් කළ බවට ඇයගේ මවුපියන් ජාතික ළමා ආරක්ෂක අධිකාරියට පැමිණිලි කර තිබේ.ඉකුත් 10 වැනි දින එම පැමිණිල්ල ඉදිරිපත් කර ඇති අතර අධිකාරිය මේ පිළිබඳ විශේෂ පරීක්ෂණයක් ආරම්භ කර ඇත. ශිෂ්‍යාව දැඩි මානසික පීඩනයකට ලක්ව ඇති බවට වෛද්‍ය වාර්තාවලින් අනාවරණය වීම නිසා ඇයගේ දෙමාපියන් බස්නාහිර පළාත් අතිරේක අධ්‍යාපන අධ්‍යක්ෂකවරයා වෙත ද එම පැමිණිල්ල ඉදිරිපත් කර අද(13) දිනයේ දී එහි විශේෂ පරීක්ෂණයක් ආරම්භ කරන බවට තොරතුරු වාර්තා වේ.ඉකුත් 9 වැනි දින පාසලේ විවිධ ප්‍රසංගයක් පැවැත්වීමට කටයුතු යෙදී තිබූ අතර එම ශිෂ්‍යාව කොඳු ඇට පෙළ සම්බන්ධ සුළු ආබාධයකින් පෙළීම නිසා ඇයගේ මවුපියන් එම ප්‍රසංගයේ නර්තනයන්ට සහභාගී කළ නොහැකි බව ගුරුවරියට දැනුම් දී තිබේ.එබැවින් රුපියල් දහසක් වටිනා ප්‍රවේශ පත්‍රයක් මිල දී ගැනීම අවශ්‍ය නොවන බව ද පාසලේ ප්‍රසංගය සඳහා යම් වෙළඳ ප්‍රචාරණයක් ලබා දීමට කටයුතු කරන බව ද ශිෂ්‍යාවගේ මවුපියන් ගුරුවරියට තව දුරටත් දැනුම් දී ඇත. ගුරුවරිය මේ පිළිබඳ නොසලකා ඇති අතර මුදල් නොදීම සම්බන්ධයෙන් දිගින් දිගටම ශිෂ්‍යාවටත් ඇයගේ මවුපියන්ටත් පන්ති කාමරය තුළ බැන වැදී ඇත්තේ මුදල් දීමට නොහැකි නම් දුප්පත් පාසලකට යන ලෙසිනි.එම ගුරුවරිය දරුවන් පීඩනයට ලක් වන අන්දමට හැසිරෙන බවට දෙමාපියන් විසින් තවත් පැමිණිලි කිහිපයක් ඉදිරිපත් කර ඇති බවත්, මේ සිදුවීම නිසා එම ශිෂ්‍යාව පාසල් යාමට දැඩි අකමැත්තෙන් පසු වන අතර දැඩි මානසික පීඩනයකට ලක් වී ඇති බවත් වාර්තා වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>13</day>
    </date>
    <link>http://www.dinamina.lk/2013/05/13/_art.asp?fn=n13051311</link>
    <topic>කොළඹ දන්සල්ලියාපදිංචිය අනිවාර්යයි</topic>
    <author>ජීවනී පතිරණ</author>
    <content>වෙසක් ‍පෝය දිනවලදී කොළඹ නගරයේ පවත්වනු ලබන සියලුම දන්සල් මෙම මස 22 වැනි දිනට ප්‍රථම ප්‍රදේශයේ සෞඛ්‍ය වෛද්‍ය කාර්යාලයෙහි අනිවාර්යයෙන්ම ලියාපදිංචි විය යුතු යැයි කොළඹ මහ නගර සභාවේ ප්‍රධාන සෞඛ්‍ය වෛද්‍ය නිලධාරී වෛද්‍ය ප්‍රදීප් කාරියවසම් මහතා අවධාරණය කරයි.විශේෂයෙන් සියලුම දන්සල් මහජන සෞඛ්‍ය පරීක්ෂකවරුන්ගේ අධීක්ෂණයට ලක්වන අතර, එහිදී මූලික අවශ්‍යතා සපුරා තිබීම අනිවාර්යය වේ. දන්සල පැවැත්වීමට දින 2 කට පෙර මහජන සෞඛ්‍ය පරීක්ෂකවරයා විසින් දන්සල පත්වන ස්ථානය, ආහාර පිසීමේ ක්‍රමවේදය, ජල සැපයුම ප්‍රධාන නළ මාර්ගයෙන් වීම වැනි කරුණු පිළිබඳ මූලික අවධානය යොමු කරනු ඇත.මෙහිදී ආහාර පිසින පුද්ගලයන්ගේ සෞඛ්‍ය තත්ත්වය පිළිබඳ සොයා බලන අතර, මේ සියලු කාරණා සපුරා ඇති දන්සල් සඳහා මහජන සෞඛ්‍ය පරීක්ෂකවරයාගේ අනුමැතිය ලැබීම වැදගත් වේ.මීට අමතරව කසල බැහැර කිරීමේ ක්‍රමවේදය පිළිබඳ වැඩි අවධානයක්‍ යොමුකිරීමටත්, දන්සල පටන්ගැනීමට ප්‍රථම සෑම දිනකම සියලුම බත් දන්සල් මහජන සෞඛ්‍ය පරීක්ෂකවරුන්ගේ අධීක්ෂණයට ලක්වීම අනිවාර්යයෙන් සිදු වන බවත් වෛද්‍ය කාරියවසම් මහතා වැඩිදුරටත් දන්වා සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>13</day>
    </date>
    <link>http://www.dinamina.lk/2013/05/13/_art.asp?fn=n1305135</link>
    <topic>මොළයේ සහ ස්නායු රෝග ප්‍රතිකාරයටඅධි තාක්ෂණ නව උපකරණයක්</topic>
    <author>සන්ධ්‍යා කරුණාරත්න</author>
    <content>මොළයේ සහ ස්නායු පද්ධතියේ පවත්නා රෝග නවීන තාක්ෂණය භාවිතයෙන් හඳුනාගෙන ප්‍රතිකාර කිරීම සඳහා නියුරෝ බයිප්ලේනර් කැතීටකරණ උපකරණයක්, ද සෙන්ට්‍රල් රෝහලේ ස්ථාපිත කර ඇත.මෙවැනි උපකරණයක් ශ්‍රී ලංකාවේ රෝහලක ස්ථාපිත කළ ප්‍රථම අවස්ථාව මෙය වෙයි.නවීන උපකරණ සහ පහසුකම් සහිත මේ යන්ත්‍රය භාවිතයෙන් බරපතළ සැත්කම් ඉතාම සුළුවෙන් රෝගියාට වේදනාවක් නොමැතිව පහසුවෙන් සිදු කිරීමට හැකිවීම විශේෂත්වයක් බව රෝහලේ විකිරණවේදී විශේෂඥ වෛද්‍ය ලක්මාලි පරණහේවා මහත්මිය පැවැසුවාය.යන්ත්‍රය පිළිබඳ මාධ්‍යවේදීන් දැනුවත් කිරීම සඳහා පැවැති සාකච්ඡාවේ දී පසුගියදා (08) මේ බව ඒ මහත්මිය ප්‍රකාශ කළාය.රුපියල් මිලියන 150 ක් වියදම් කර ආසිරි සමූහ ව්‍යාපාරය මඟින් මේ යන්ත්‍රය මිලදී ගෙන තිබේ.රෝගියා නිර්වින්දනය කිරීමකින් තොරව සමේ කුඩා සිදුරකින් උපකරණය ඇතුළු කර රෝගය හඳුනාගැනීමත්, රෝගයට ප්‍රතිකාර ලබාදීමත් සිදුකෙරේ.සිරුරේ බරපතළ කැපුම් කෙටුම් සිදු නොකර විකිරණ ශිල්පය භාවිතා කර සුළු ප්‍රතිකාර ක්‍රම මඟින් රෝග සුව කිරීම යන්ත්‍රය මඟින් සිදුකෙරේ.ආඝාතය, මොළයේ පිළිකා වැනි රෝගාබාධ පහසුවෙන් හඳුනාගෙන නිවැරදිව හා සාර්ථකව ප්‍රතිකාර කිරීමට මේ යන්ත්‍රය මඟින් හැකි වේ.සිරුර තුළ නහර ගැට ගැසීම, අධික රුධිර වහනය, ගැටිති පිළිබඳව ද පරීක්ෂා කර ප්‍රතිකාර ලබාදීමට මෙමඟින් හැකි වේ.සැත්කම්වලට භාජනය නොකර ප්‍රතිකාර කිරීම මඟින් පුද්ගලයාට සිදු විය හැකි සංකූලතා අවම වන බව ද වෛද්‍යවරිය ප්‍රකාශ කළාය.ලෝකයේ නවීන තාක්ෂණය භාවිතා කර ද සෙන්ට්‍ර‍ල් රෝහල සිදු කරන රෝගී ප්‍රතිකාර සේවා සඳහා 2008 වසරේදී ISO 9001 ප්‍රමිති සහතිකයෙන් ද, 2007 දී ඕෂාස් සහතිකයෙන් ද පිදුම් ලබා ඇත.මේ අවස්ථාවට රෝහලේ අධ්‍යක්ෂ ප්‍රධාන මෙහෙයුම් නිලධාරී වෛද්‍ය මංජුල කරුණාරත්න, වෛද්‍ය අධ්‍යක්ෂ හර්ෂ බරණගේ, මෙහෙයුම් අධ්‍යක්ෂ නිහාල් රත්නායක, විකිරණවේදී විශේෂඥ වෛද්‍ය ගල්ෆා සුබසිංහ, විකිරණවේදී විශේෂඥ වෛද්‍ය ශාන්තා හෙට්ටිආරච්චි මහත්ම මහත්මීහු සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>13</day>
    </date>
    <link>http://www.dinamina.lk/2013/05/13/_art.asp?fn=n1305136</link>
    <topic>ශ්‍රී මහා බෝ සමිඳුට කිරි ආහාර පූජා කිරීමේ පින්කමටලක්ෂ 15ක ජනකායක්</topic>
    <author>චිත්‍රාරත්න කළුආරච්චි හිඳෝගම සමූහ</author>
    <content>අස්ගිරි මහා නායක අතිපූජ්‍ය උඩුගම ශ්‍රී බුද්ධ රක්ඛිත නාහිමිපාණන්ගේ ප්‍රධානත්වයෙන් ඉකුත්දා (11) අනුරාධපුර ශ්‍රී මහා බෝධීන් වහන්සේට කිරි ආහාර පූජා කිරීමේ පිංකමට දිවයිනේ නන් දෙසින් ලක්ෂ පහළොවකට අධික ජනතාවක් සහභාගී වූහ.අනුරාධපුර අටමස්ථානාධිපති පණ්ඩිත පල්ලේගම සිරිනිවාස නාහිමි, රුවන්වැලි චෛත්‍යරාමාධිපති පල්ලේගම හේමරතන නාහිමි, පියතිස්ස හාමුදුරුවන් ඇතුළු මහා සංඝරත්නය අස්ගිරි පාර්ශ්වයේ මහා නාහිමි පෙරටුකොට ගෙන පෙරහරින් කිරිපිඬු දානය සහ රත්‍රන් මැණික් ඔබ්බවන ලද ආභාරණ වැඩම කොට ජය ශ්‍රී මහා බෝ සමිඳුන්ට පූජා කරන ලදී.රෝස මල්වලින් උඩමළුව සම්පූර්ණයෙන්ම අතුරා තිබුණි. ලක්ෂ සංඛ්‍යාත ජනතාවගේ සාධු නාද මැද අස්ගිරි නාහිමියන් විසින් ජය ශ්‍රී මහා බෝ සමිඳුනට සිවුරු සහ ආභරණ පලඳවා අටපිරිකර දෙදහසකට අධික ප්‍රමාණයක් පූජා කළහ.පසුගිය 11 වන දින උදෑසන 6.00 වන විට ජය ශ්‍රී මහා බෝ සමිඳුන් වැඩ සිටිනා පූජා භූමිය කහවතින් සහ සුදු වතින් බැබළෙන්නට විය.අස්ගිරි මහ නාහිමියන් අනුනායක නාහිමි ප්‍රමුඛ මහා සංඝරත්නය ජය ශ්‍රී මහා බෝ සමිඳුන් වැඳ පුදා ගෙන දුර්ලභ ඝණයේ පින්කමකට සහභාගී වූහ.මෙම අවස්ථාවට අස්ගිරි අනුනායක නාහිමි, අටමස්ථානාධිපති ගෞරවාර්හ පූජ්‍ය පණ්ඩිත පල්ලේගම සිරි නිවාස නාහිමි, රුවන්වැලි චෛත්‍යරාමාධිපති පල්ලේගම හේමරතන නාහිමි, පියතිස්ස හාමුදුරුවන්, ප්‍රමුඛ මහා සංඝරත්නය සමඟ නාවික හමුදාවත් අනුරපුර මහ දිසාපති ප්‍රමුඛ බැතිමත්හු මේ පින්කමට එක්වූහ. ශ්‍රී ලංකා නාවික හමුදාව සහ ශ්‍රී සම්බෝධි පදනම මෙම පින්කමට දායකත්වය ලබා දුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>13</day>
    </date>
    <link>http://www.dinamina.lk/2013/05/13/_art.asp?fn=n1305137</link>
    <topic>බටහිර සසෙක්ස්නගර සභාවටශ්‍රී ලාංකිකයෙක්</topic>
    <author/>
    <content>එංගලන්තයේ, බටහිර සසෙක්ස් නගර සභාව සඳහා ශ්‍රී ලාංකිකයකු තේරී පත්ව ඇත.ශ්‍රී ලංකාවේ බොරලැස්ගමුව පදිංචි සුජාන් වික්‍රමාරච්චි මහතා අදාළ නගර සභාවට තේරී පත්ව තිබෙන අතර ඒ මහතා ලබා ඇති ඡන්ද සංඛ්‍යාව 951කි.මේ ඡන්දයේදී ලිබරල් ප්‍රජාතන්ත්‍රවාදී පක්ෂයේ රිචඩ් බේට්ස් ඡන්ද 589ක් ලබා තිබෙන අතර කම්කරු පක්ෂයේ ග්‍රෙන් මවුන්ටන් ලබාගත් ඡන්ද සංඛ්‍යාව 495කි.මේ ඡන්දය සඳහා 8137 දෙනෙකු ලියාපදිංචි වී සිටි අතර එයින් 2649 දෙනෙක් ඡන්දය පාවිච්චි කළහ. එය සියයට 32.55ක ප්‍රතිශතයකි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>13</day>
    </date>
    <link>http://www.dinamina.lk/2013/05/13/_art.asp?fn=n1305138</link>
    <topic>ශ්‍රී ලංකා-ඉන්දියා වෙළෙඳ ගනුදෙනු වටිනාකම ඇ.ඩො.මිලියන 10,000 දක්වා වැඩි කෙරේ</topic>
    <author>මහින්ද අලුත්ගෙදර</author>
    <content>ශ්‍රී ලංකාව සහ ඉන්දියාව අතර සිදුවන ද්වීපාර්ශ්වික වෙළෙඳ ගනුදෙනුවල වටිනාකම අමෙරිකානු ඩොලර් මිලියන 10,000 දක්වා වැඩි කිරීමට දෙරටේ රජයන් තීරණයකර තිබේ.එළඹෙන 2016 වන විට මේ ඉලක්කය කරා ළඟාවිය හැකි බවද ඒ වෙනුවෙන් බදු හා බදු නොවන බාධක ඉවත් කළයුතු බවද ඉන්දියාවේ ශ්‍රී ලංකා මහ කොමසාරිස් ප්‍රසාද් කාරියවසම් මහතා පවසයි. මෙහිදී බදු පිළිවෙල ලිහිල් කළයුතු බවද ඒ මහතා පෙන්වා දෙයි.මහ කොමසාරිස්වරයා මේ බව සඳහන් කර ඇත්තේ නවදිල්ලි නුවරදී පැවැති උත්සවයකට එක්වෙමිනි. දෙරටේ වෙළෙඳාම වඩා සමබර කිරීම වෙනුවෙන් ඉන්දියාවේ පවතින බදු නොවන බාධක සහ ශ්‍රී ලංකාවේ පවතින බදු සමන්විත බාධක ඉවත් කළ යුතු බවද අන්‍යොනය වශයෙන් ශ්‍රී ලංකාවට සහ ඉන්දියාවට වැදගත්වන බදු ප්‍රතිපත්තියක් අනුගමනය කළ යුතු බවද ප්‍රසාද් කාරියවසම් මහතා මෙහිදී පෙන්වාදී තිබේ.මේ අතර ඒ මහතා සිහිපත්කර ඇත්තේ පසුගිය 2012 දී දෙරට අතර ද්වීපාර්ශවික වෙළෙඳාම ඇමෙරිකානු ඩොලර් මිලියන 4,000 ක් වූ බවත් දැනට දෙරටම දීර්ඝ කාලින වශයෙන් වෙළෙදාම සමබර කිරීමේ ක්‍රියාමාර්ගයන් සම්බන්ධයෙන් අවධානය යොමුකර තිබෙන බවත්ය.ඉන්දියාවෙන් ශ්‍රී ලංකාවට කෙරෙන අපනයන භාණ්ඩ අතර මෝටර් වාහන අමතර කොටස්, ධාන්‍ය වර්ග, කෘෂිකාර්මික ද්‍රව්‍ය සහ කඩදාසි අයත් වන අතර ශ්‍රී ලංකාවෙන් ඇඟලුම් සහ කුළුබඩු ඉන්දියාවට අපනයනය කරයි.ඊට අමතර යටිතල පහසුකම්, සංචාරක ව්‍යාපාර සහ සේවාවන් ක්ෂේත්‍රය තුළ ශ්‍රී ලංකාවේ ආයෝජන අවස්ථා ඉන්දියාවට පවතින බවද ශ්‍රී ලංකා මහ කොමසාරිස්වරයා පෙන්වා දී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>13</day>
    </date>
    <link>http://www.dinamina.lk/2013/05/13/_art.asp?fn=n1305139</link>
    <topic>සෞදියේ සිටින අනවසර සංක්‍රමණිකයන්ටඑරටින් පිටවීමට පොදු සමා කාලයක්</topic>
    <author>මහින්ද අලුත්ගෙදර</author>
    <content>සෞදි අරාබියේ රැ සිටින අනවසරික සංක්‍රමණිකයන් තම රටින් ඉවත් කිරීම සඳහා පොදු සමාකාලයක් ප්‍රකාශයට පත්කිරීමට සෞදි අරාබියානු රජය තීරණයකර ඇත. ඒ අනුව එරට රජය විසින් මාස දෙකක පොදු සමා කාලයක් ප්‍රකාශයට පත්කර තිබෙන අතර එම කාලය තුළ කිසිඳු දඬ මුදල් ගෙවීමකින් තොරව සෞදි අරාබියෙන් පිටව යා හැකි බව එරට ශ්‍රී ලංකා තානාපති කාර්යාලය ප්‍රකාශ කරයි.සෞදි අරාබියානු කම්කරු අමාත්‍යංශය සහ විදේශීය නිලධාරීන් අතර පෙරේදා (11) පැවැති විශේෂ සාකච්ඡාවකදී මේ තීරණය ගෙන තිබෙන අතර එහි ප්‍රතිඵලයක් වශයෙන් පසුගිය අප්‍රේල් 06 වැනි දිනට පෙර අවතැන් වු හෝ අනවසරයෙන් රැදීසිටින සියලු විදේශිකයන් හට එළඹෙන ජුලි මස 06 වැනි දිනට පෙර පිටවිය හැකි බවද තානාපති කාර්යාලය සඳහන් කරයි.මේ අතර සෞදි අරාබියේ ශ්‍රී ලංකා තානාපති කාර්යාලය සඳහන් කරන්නේ මෙම පොදු සමාකාලය තුළ හාම් පුතුන්ගේ මැදිහත්වීමකින් තොරව සෞදි අරාබියෙන් පිටවීම සදහා අවස්ථාව ලැබී තිබෙන බවත් එය නීති විරෝධී ලෙස සෞදි අරාබියේ රැඳී සිටින ශ්‍රී ලාංකිකයන් 5,000 කට අධික පිරිසකට විශාල සහනයක් බවත්ය.කෙසේ වුවද මෙහිදී ගුවන් ටිකට් පත්‍රය තමන් විසින් ලබා ගතයුතු අතර ළඟම පිහිටි තානාපති කාර්යාලයෙන් හෝ කෙන්සියුලර් කාර්යාලය වෙත ගොස් තාවකාලික බලපත්‍රයක් ලබා ගැනීමෙන් අනතුරුව තම මවු රටට යාමට හැකි බවද තානාපති කාර්යාලය පවසයි.මේ වෙනුවෙන් විශේෂ ජංගම සේවාවන් කිහිපයක් පැවැත්වීමට ශ්‍රී ලංකා තානාපති කාර්යාලය කටයුතු කර තිබෙන අතර එම කාල සිමාව බලපත්‍රයේ ජුලි 03 වැනිදා දක්වා පමණක් වන බවද ඊට පෙර රටින් පිටවිය යුතු බවද කියාසිටී.එම කාලයෙන් ඉදිරියටත් සෞදියේ අනවසරයෙන් රැදී සිටින සියළු විදේශිකයන්ට දඩුවම් දීමට සෞදි අරාබි රජය විසින් තීරණය කර ඇති බවද තානාපති කාර්යාලය කියයි.සෞදි අරාබිය තුළ විදේශිකයන් ලක්ෂ 75 ක් පමණ සිටින අතර එරට සේවය කරන ශ්‍රී ලාංකිකයන්ගේ සංඛ්‍යාව ලක්ෂ 4 ට ආසන්න වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>13</day>
    </date>
    <link>http://www.dinamina.lk/2013/05/13/_art.asp?fn=n13051310</link>
    <topic>ශ්‍රී ලංකාවේ දුගීබව දුරලීමට ගත්රජයේ වැඩපිළිවෙළ ප්‍රශංසනීයයි</topic>
    <author>මහින්ද අලුත්ගෙදර</author>
    <content>ජාත්‍යන්තර නිර්ණායකයන් සමඟ සසඳන කළ ශ්‍රී ලංකාවේ දුගීබව දුරලීම සඳහා වත්මන් රජය ක්‍රියාත්මක කර තිබෙන වැඩපිළිවෙල සැබවින්ම ප්‍රශංසනීය බව ජාත්‍යන්තර දුගීබව නිර්ණය කිරීමේ ස්වාධීන කමිටුව අවධාරණය කරයි.මේ දක්වා ශ්‍රී ලංකාව ලබා තිබෙන සංවර්ධනයේ ප්‍රගතිය සම්බන්ධයෙන් ඉතාම සතුටුවන බවද මෙම දූඟී තත්ත්වය දුරලීම සදහා අදාළ ජාත්‍යන්තර නිර්නායකයන් සමඟ සසඳන කළ ශ්‍රී ලංකා රජය ගෙන යන වැඩපිලිවෙල ඉහල ‍ප්‍රගතියක් පෙන්වන බවද ජාත්‍යන්තර දුගීබව නිර්නය කිරීමේ ස්වාධීන කමිටුවේ සභාපති සහ කළමනාකාර අධ්‍යක්ෂ ජෝන් චෙමිබර්ස් මහතා පවසයි.ශ්‍රී ලංකාවේ දරිද්‍රතාවය දුරලීම සදහා යටිතල පහසුකම් දියුණු කරමින් ආ‍යෝජකයින්ට හොද පරිසරයක් ඇති කිරීම පිළිබඳ සතුට පලකරන බව පෙන්වාදෙන ඒ මහතා රැකියා අවස්ථාවන් වැඩිකිරීම තුළින් රට ආර්ථික වශයෙන් සංවර්ධනය කිරීම සඳහා රජය ගන්නා ප්‍රයත්නය බෙහෙවින් අගය කරන බවද ප්‍රකාශ කරයි.සංචාරයක් සඳහා ශ්‍රී ලංකාවට පැමිණි ජාත්‍යන්තර දුගීබව නිර්ණය කිරීමේ ස්වාධීන කමිටුවේ සභාපති සහ කළමනාකාර අධ්‍යක්ෂවරයා මේ බව සඳහන් කළේ ආර්ථීක සංවර්ධන අමාත්‍යාංශයේදී ඇමැති බැසිල් රාජපක්ෂ මහතා සමඟ පැවැති විශේෂ සාකච්ඡාවේදීය.ලෝක බැංකුව සහ ජාත්‍යන්තර මූල්‍ය සමායාතනය මඟින් ව්‍යාපාර පවත්වාගෙන යෑම පිළිබද ශ්‍රේණිගත කිරීමේදී 2013 ශ්‍රී ලංකාවට හිමි වූයේ 81වන ස්ථානයයි. එය කලින් වසරට සාපේක්ෂව ස්ථාන 15 කින් ඉහළ යෑමක් වන අතර වසර 07ක කාලයක් තුළ ජාත්‍යන්තර ශ්‍රේණිගත කිරීමේදී වඩාත් ඉහළ ප්‍රගතියක් ලැබූ රටවල් අතරට ශ්‍රී ලංකාව එක්ව තිබේ.කුරිරු යුද්ධය අවසන් වීමෙන් පසු සියළු දෙනාට නිදහසේ ජීවත්වීමේ අයිතිය ලබාගැනීමෙන් පසු ශ්‍රී ලංකාව සීග්‍ර සංවර්ධනයක් අත්පත් කරගෙන ඇති බවද වර්තමානයේ සහල්වලින් ස්වයංපෝෂිත වී බඩ ඉරිඟු කවුපි, තල ආදී ධාන්‍ය වර්ගයන් වඟා කිරීම නිසා ධාන්‍ය ආනයනය අවමවී ඇති බවද ආර්ථික සංවර්ධන ඇමැති බැසිල් රාජපක්ෂ මහතා මෙහිදී පෙන්වා දුන්නේය.ශ්‍රී ලංකාව වටේට මුහුදු කලාපය තිබෙන අතර ධීවර කර්මාන්තය නඟාසිටුවා ධීවරයින්ට අවශ්‍ය පහසුකම් රජය මඟින් ලබා දීමට පියවර ගෙන තිබෙන බැවින් ශ්‍රී ලංකාව තුළ අඩු මිලට මාළු පරිභෝජනය කිරි‍මේ හැකියාව ජනතාවට ලැබී තීබෙන අතර ජනතාවගේ පෝෂණ තත්ත්වයද ඉහල නැඟ ඇතැයි පැවසූ බැසිල් රාජපක්ෂ මහතා පළාත් පාලන ආයතන ශක්තිමත් කර ඒ හරහා සෑම පලාතකටම අවශ්‍ය යටිතල පහසුකම් ලබාදීම තුළින් කාපට් මාර්ග, අධිවේගි මාර්ග, ග්‍රාමීය මාර්ග සංවර්ධනය, පානීය ජල පහසුකම්, විදුලි බලය ලබාදීම, සනීපාරක්ෂා පහසුකම් වැඩි දියුණුව, පරිසර හිතකාමි නිශ්පාදනයන් හදුන්වා දීම හා වර්ධනය කිරීම, ප්‍රතිචක්‍රිකරන වැඩසටහන් හරහා පරිසර දූෂණය අවම කිරීම, ප්‍රාථමික, ද්විතික, තෘතික හා උසස් අධ්‍යාපන අවස්ථාවන් වැඩි දියුණු කොට නවීන ලෝකයට ගැලපෙන තරුණ ශ්‍රම බලකායක් ගොඩ නැඟීමද සාර්ථකව සිදුවන බව කියා සිටියේය.උතුරු නැඟෙනහිර ප්‍රදේශ යාකරමින් නැවත ඉදිවෙමින් පවතින දුම්රිය මාර්ගයත් නිසා ළඟදීම ජනතාවට දුම්රියෙන් ප්‍රවාහන පහසුකම් එම පළාත්වලට ලබාගත හැකි අතර එමඟින් උතුරේ නිශ්පාදන කඩිනමින් කොළඹට දුම්රිය මඟින් ප්‍රවාහනය කිරීමේ අවස්ථාව හිමිවන බව පෙන්වා දුන් ආර්ථික සංවර්ධන ඇමැතිවරයා කන්කසස්තුර වරායේ අලුත්වැඩියා නිමවීමෙන් පසු මධ්‍ය පරිමාණ නැව් සමඟ ගනුදෙනු කිරීමේ හැකියාව ලැබෙනු ඇතැයිද විශ්වාසය පළ කළේය.වැඩිදුරටත් අදහස් දක්වමින් ඇමැතිවරයා කියා සිටියේ තේ, පොල්, රබර් හා කුළු බඩු අපනයනයට අමතරව සාම්ප්‍රදායික නොවන නවීන භාණ්ඩ හා සේවා අපනයනය කිරිම තුළිත් ශ්‍රී ලංකාවේ ආදායම් මට්ටම් ඉහල ගොස් ඇති අතර සංචාරක කර්මාන්තය දියුණුවත් සමඟම විශාල වශයෙන් විදේශීය සංචාරකයින් ලංකාවට පැමිණෙන බවය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>13</day>
    </date>
    <link>http://www.dinamina.lk/2013/05/13/_art.asp?fn=r1305131</link>
    <topic>හැඳුනුම්පතක් සැකසීමට උප්පැන්නේ වයස වෙනස් කළ49 වියැති කත අත්අඩංගුවට</topic>
    <author>අනුරාධපුර මධ්‍යම විශේෂ</author>
    <content>ජාතික හැඳුනුම්පතක් සකස් කිරීම සඳහා කූට ලේඛනයක් සකස් කළ බවට සැකපිට 49 හැවිරිදි කාන්තාවක් අනුරාධපුර මූලස්ථාන පොලිසියේ විශේෂ අපරාධ විමර්ශන අංශය මඟින් ඉකුත් 11 වැනිදා අත්අඩංගුවට ගෙන ඇත. අනුරාධපුර නැඟෙනහිර නුවරගම් පළාත් ප්‍රාදේශීය ලේකම් කාර්යාලයේ සහකාර ප්‍රාදේශීය ලේකම්වරයකු විසින් කළ පැමිණිල්ලකට අනුව සැකකාරිය අත්අඩංගුවට ගෙන ඇත.පරීක්‍ෂණ සිදුකරන පොලිසිය පවසන්නේ සැකකාරිය ඇයගේ සත්‍ය උප්පැන්න සහතිකයේ ඡායා පිටපතක් ලබාගෙන එහි සඳහන් උපන් වර්ෂය වෙනස් කර ඡායා පිටපතක් රැගෙන එයට අනුරාධපුර අතිරේක දිස්ත්‍රික් රෙජිස්ට්‍රාර්වරියගේ නිල මුද්‍රාව තබා ලේඛනයක් සකස් කර ඇති බවයි.මේ තැනැත්තිය 1964 වර්ෂයේ උපන් අයෙක් වන අතර ඇය විසින් 1977 උපන් බවට ලේඛනයේ සකස් කර නව හැඳුනුම්පතක් සාදා ගැනීමට මේ ව්‍යාජ උප්පැන්නය ඉදිරිපත් කර ඇත.පරීක්‍ෂණ සිදුකරන පොලිසිය පවසන්නේ සැකකාරිය ඇයට වඩා වයසින් බාල තරුණයකු විවාහ කරගෙන ඇති බවත්, එම නිසා අඩු වයසක් පෙන්විය හැකි නව හැදුනුම්පතක් සකසාගෙන විදේශ ගත වීම සඳහා විදේශ ගමන් බලපත්‍රයක් සකසා ගැනීමට මේ කූට ලේඛන සකසා ඇති බවයි.මේ සම්බන්ධයෙන් තව දුරටත් පරීක්‍ෂණ සිදුකෙරෙන අතර ප්‍රාදේශීය ලේකම් කාර්යාලයේ සේවය කරන්නකුගේ ද සහාය ඇතිව මේ ක්‍රියාව සිදුවන්නට ඇති බවට පොලිසිය සැක පහළ කරයි.සැකකාරිය සමඟ මුල් වරට හැඳුනුම්පතක් සකස් කර ගැනීම සඳහා නමවන වගන්තිය යටතේ හැඳුනුම්පත් සකසන ඉල්ලුම්පත්‍රයක් ද අත්අඩංගුවට ගත් බව පොලිසිය සඳහන් කළේය.සැකකාරිය 10 වනදා අනුරාධපුර අතිරේක මහේස්ත්‍රාත් සජීව ගුනරත්න මහතා හමුවට ඉදිරිපත් කර ඇති අතර සැකකාරිය අධිකරණය හමුවේ වරද පිළිගත් නිසා ඇය රුපියල් 100000 බැගින් වූ ශරීර ඇප දෙකක් මත මුදා හරින ලෙස මහේස්ත්‍රාත්වරයා නියෝග කළ අතර සති දෙකකට වරක් අනුරාධපුර විශේෂ අපරාධ විමර්ශන අංශය ඉදිරියේ පෙනී සිින ලෙසද නියෝග කළේය. වැඩිදුර නඩු විභාගය ජුනි මස 07 වැනි දින දක්වා කල් තබන ලදී.අනුරාධපුර මූලස්ථාන පොලිසියේ විශේෂ අපරාධ විමර්ශන අංශයේ ස්ථානාධිපති පො.ප. ඩී. එම්. දමිත් චානක දිසානායක මහතාගේ උපදෙස් මත පොලිස් සැරයන් 26375 කේ. එම්. ඩබ්. අලහකෝන්, පොලිස් කොස්තාපල් 58309 පෙරේරා, කාන්තා පොලිස් කොස්තාපල් 2432 අසංකා නිලධාරීන් වැඩිදුර පරීක්‍ෂණ සිදුකරති..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>13</day>
    </date>
    <link>http://www.dinamina.lk/2013/05/13/_art.asp?fn=r1305132</link>
    <topic>බේකරි සේවකයන් දෙදෙනෙක් ගහගෙන අයෙක් මියයයි</topic>
    <author>පොල්ගස්ඕවිට සමූහ එස්. පන්නිල</author>
    <content>පාන් බේකරියක සේවකයන් දෙදෙනෙක් අතර පසුගිය 10දා රාත්‍රියේ ඇතිවූ බහින්බස්වීමක් දුරදිග ගොස් එක් අයකුගේ පහරකෑමට ලක්ව අනෙක් තැනැත්තා එතැනම මියයාමේ පුවතක් කහතුඩුව පොලිස් ස්ථානයෙන් වාර්තා වෙයි.මේ අවාසනාවන්ත සිද්ධියෙන් මියගියේ පොල්ගස්ඕවිට, වෑතර බේකරියක නැවතී සේවය කළ පුස්සලාගෙදර කරුණාරත්න නමැති 58 හැවිරිදි අයෙකි. ඔහු මතුරට, එලමුල්ල ප්‍රදේශයේ පදිංචිකරුවෙකි.මේ සම්බන්ධයෙන් වල්පිටගමගේ සරත් ආනන්ද (50) නමැති අය අත්අඩංගුවට ගෙන කැස්බෑව මහේස්ත්‍රාත් චමත් මදනායක මහතා හමුවට පමුණුවනු ලදුව මැයි 23 දක්වා රක්ෂිත බන්ධනාගාර ගත කෙරිණි. සැකකරු ගාල්ල, ඉමදුව, මිදෙල්ලවත්ත පදිංචිකරුවෙකි.මියගිය අය සැකකරු හා තවත් කිහිපදෙනෙක් සමඟ දිගු කලක සිට මේ බේකරියේම නැවතී සේවය කළවුන් බව පොලිස් පරීක්ෂණවලදී තහවුරු විය.පශ්චාත් මරණ පරීක්‍ෂණයේදී සාක්කි දුන් මියගිය අයගේ දියණියක වන පුස්සලාගෙදර නිරෝෂනී කුමාරි නමැති අය මිය යාමට මොහොතකට පෙර පියා දුරකථනයෙන් තමාට කතා කළ බවත්, ගාල්ලෙ එවුන් මට ගහනවා යයි කලබලයෙන් මෙන් කියා සිටි බවත්, අම්මෝ යන හඬත් සමඟ දුරකථනය විසන්ධි වූ බවත් කියා සිටියාය.පශ්චාත් මරණ පරීක්‍ෂණයෙන්, තදබල ලෙස සිදුවූ පහරදීමෙන් හිසට හා සුසුම්නාවට සිදුවූ තුවාලත්, රුධිර වහනයත් නිසා මරණය සිදුව ඇති බව තීරණය කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>13</day>
    </date>
    <link>http://www.dinamina.lk/2013/05/13/_art.asp?fn=r1305133</link>
    <topic>පන්සලේ පිංකැටේ කඩාරුපියල් 25,000ක් උස්සලා</topic>
    <author>බන්දුල සෙනෙවිරත්න - වවුනියාව</author>
    <content>වවුනියාව මහකච්චකොඩිය පුරාණ රජමහා ගල්ලෙන් විහාරස්ථානයේ පිංකැටය කඩා රුපියල් 25,000ක පමණ මුදලක් සොරාගෙන ගොස් තිබේ.හොරකම සිදුව ඇත්තේ ඉකුත් 11 වැනිදා රාත්‍රියේදීය. පන්සලේ ආරක්ෂාවට සිවිල් ආරක්ෂක බළකා සෙබළුන් යොදවා සිටියත් ඔවුන්ට නොදැනෙන ලෙස මේ සොරකම සිදුකර ඇතැයි ද පොලිසිය පවසයි.දුටුගැමුණු රජ සමයට අයත් ඓතිහාසික විහාරස්ථානයක් වන පුරාණ ගල්ලෙන් විහාරස්ථානයේ පිංපෙට්ටියට වසරකට රු. ලක්ෂ 1,50,000/-කට ඉක්ම වූ මුදලක් එකතුවන අතර සොරුන් විසින් රැගෙන ගොස් ඇත්තේ එහි තිබූ මුදලින් කොටසක් බවද පොලිසිය පවසයි.මුදල් සොරා ගනිමින් සිටියදී බියට පත්වීම නිසා අනිත් මුදල් සොරුන් දමා යන්නට ඇතැයිද පොලිසිය සඳහන් කළේය.විහාරාධිපති ධම්මානන්ද හිමියන් පවසන්නේ මීට පෙර එවැනි සොරකමක් සිදුවී නොමැති බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>13</day>
    </date>
    <link>http://www.dinamina.lk/2013/05/13/_art.asp?fn=r1305134</link>
    <topic>සුද්දන්ගේ ගෙවල් බින්ඳ‘දිවියයි’ කොල්ලයි මාට්ටු</topic>
    <author>කොච්චිකඩේ විශේෂ – ඩී. මිහිඳුකුල</author>
    <content>ධනවත් සංචාරකයන් නතරවී සිටින නිවාඩු නිකේතන ඇතුළු නිවාස බිඳ ලක්ෂ 50ක් පමණ වටිනා රන් ආභරණ ඇතුළු දේපළ සොරකම් කළේ යැයි කියන තරුණයන් දෙදෙනකු සොරකම් කළ භාණ්ඩ සමඟ මීගමුව කොට්ඨාස අපරාධ විමර්ශන අංශය මඟින් අත්අඩංගුවට ගෙන ඇත.මෙලෙස අත්අඩංගුවට පත්ව ඇත්තේ මීගමුව, වැල්ලවීදිය පදිංචි තරුණයන් දෙදෙනෙකි.මේ සැකකරුවන් දෙදෙනා ගණිකාවන් ඇසුරට හා මත්ද්‍රව්‍ය භාවිතයට ද සූදු කෙළියට ද ඇබ්බැහි වී සිටිති. එක් සැකකරුවෙක් නමගිය ලියාපදිංචි අපරාධකරුවෙකි.අපරාධ හා මංකොල්ලකෑම් නඩුවලට අධිකරණවලින් දඩුවම් ලබා ඇති මොහු ‘දිවියා’ යන අන්වර්ථ නාමයෙන් හඳුන්වයි.දෙදෙනාම එක්ව කොච්චිකඩේ පොලිස් වසමේ නිවසක් බිඳ ලක්ෂ 20ක රන් ආභරණ සොරකම් කර ඇත. අමතරව විදේශීය සංචාරකයන් නතර වී සිටින ලැඟුම් හල් කඩා දේපළ සොරකම් කර ගෙන තිබේ.සොරකම් කළ දේපළ අතර ලැප්ටොප් යන්ත්‍ර, වීඩියෝ කැමරා, ඩොන්ගල්, ඩිජිටල් කැමරා, ජංගම දුරකථන ඇතුළු ලක්ෂ 30ක දේපළ තිබී ඇත. කොච්චිකඩේ පොලිස් වසමෙන් නිවාස 3ක් සහ මීගමු පොලිස් වසමෙන් නිවාස 3ක් මොවුන් කොල්ලකා තිබේ.කොට්ඨාස පොලිස් අධිකාරි ජයන්ත ලියනගේ මහතා ඇතුළු වැටලීම කළ නිලධාරීහු අත්අඩංගුවට ගත් දේපළ සමඟ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>13</day>
    </date>
    <link>http://www.dinamina.lk/2013/05/13/_art.asp?fn=r1305135</link>
    <topic>එක්දරු මවට අතවර කළත්‍රීවීල් රියැදුරා සිපිරිගෙට</topic>
    <author>කරල්ලියද්ද සමූහ</author>
    <content>ත්‍රිරෝද රථයකින් නිවෙසට ගිය එක්දරු මවක් ඇයගේ නිවෙස ඉදිරිපිට නොනවත්වා ලඳු කැලෑවකට ගෙන ගොස් ඇයට අතවර කළ ත්‍රිරෝද රථ රියැදුරු අද (13) දින දක්වා රක්ෂිත බන්ධනාගාරගත කිරීමට තෙල්දෙණිය වැඩබලන මහේස්ත්‍රාත් සරත් ප්‍රේමකුමාර මහතා ඉකුත් 11 දා නියම කෙළේය.දිගන නගරයේ සිට කෝපිවත්ත - ගල්අම්බලම ප්‍රදේශයට ත්‍රිරෝද රථයකින් ගිය මේ එක් දරු මවගේ නිවෙස ළඟ නතර නොකර සෙනරත්වෙල ප්‍රදේශයට ගෙන ගොස් මේ මේ අතවරය කර තිබේ.විශ්‍රාම ගිය තැපැල් සේවකයකු වන මොහු ත්‍රිරෝද රථ රියදුරකු ලෙස කටයුතු කරන අතර, එක්දරු මව හදිසි ඇමතුම් අංශයට දුරකථන ඇමතුමකින් පැමිණිලි කිරීමෙන් අනතුරුව මොහු අත්අඩංගුවට ගෙන ඇත.තෙල්දෙණිය පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>13</day>
    </date>
    <link>http://www.dinamina.lk/2013/05/13/_art.asp?fn=r1305136</link>
    <topic>මානිත්ගමුවේ රිය අනතුරින්සිසුවියකට බරපතළයි</topic>
    <author>අනුරාධපුර මධ්‍යම විශේෂ</author>
    <content>අනුරාධපුර මහවිලච්චිය ප්‍රධාන මාර්ගයේ මානින්ගමුව ප්‍රදේශයේ දී සිදුවූ රිය අනතුරකින් 11 හැවිරිදි පාසල් සිසුවියක බරපතළ තුවාල ලබා ප්‍රතිකාර සඳහා අනුරාධපුර ශික්‍ෂණ රෝහලට 10 වැනිදා සවස ඇතුළත් කර ඇත.අනතුරට පත්ව ඇත්තේ 09 කණුව මානින්ගමුව පදිංචි ඇහැටුවැව මහා විද්‍යාලයේ ඉගනුම ලැබූ දේවගේ ඩයස් නිපුනි දේශානි සිසුවියයි.ඇගේ තත්ත්වය බරපතළ වන බවත් ඇය අනුරාධපුර ශික්‍ෂණ රෝහලේ ශල්‍ය දැඩිසත්කාර ඒකකයේ ප්‍රතිකාර ලබන බවත් පොලිසිය සඳහන් කළේය.දැරිය මාර්ගය දෙපස නොබලා පනිනවාත් සමඟම විලච්චිය දෙස සිට අනුරාධපුරයට පැමිණි මෝටර් රථයක හැපී මෙම අනතුරට මුහුණ පා ඇත. අනතුර සිදුකළ මෝටර් රථයේ රියදුරා විලච්චිය පොලිසිය මඟින් අත්අඩංගුවට ගෙන තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>13</day>
    </date>
    <link>http://www.dinamina.lk/2013/05/13/_art.asp?fn=r1305137</link>
    <topic>බලපිටිය දිසා අධිකරණයේ ආරච්චිට පහරදුන්සැකකරු රිමාන්ඩ්</topic>
    <author>බලපිටිය සමූහ - දිලිප් නිශ්ශංක</author>
    <content>බලපිටිය දිසා අධිකරණයේ ආරච්චිවරයාට පහරදුන් පුද්ගලයකු බලපිටිය මහේස්ත්‍රාත් අසංක බෝදරගම මහතා වෙත ඉදිරිපත් කිරීමෙන් පසුව මේ මස 17දා දක්වා රක්‍ෂිත බන්ධනාගාර ගත කරන ලෙස නියෝග කළේය.මෙසේ රක්‍ෂිත බන්ධනාගාර ගත කරන ලද්දේ බලපිටිය වලගෙදර පදිංචි පර්සි ද සිල්වා නමැත්තාටය.දිසා අධිකරණයේ නඩුකටයුතු අවසන් වීමෙන් පසුව අධිකරණයේ යතුර තැබීමට අම්බලන්ගොඩ පොලිසියට ගිය අවස්ථාවේදී පොලිසිය අසල බීමත්ව සිටි සැකකරු ආරච්චිවරයාට පහරදී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>13</day>
    </date>
    <link>http://www.dinamina.lk/2013/05/13/_art.asp?fn=r1305138</link>
    <topic>බෝලෙට කුඩු දමාසිපිරිගෙට විසිකරලා</topic>
    <author>ගාල්ල උතුර සමූහ</author>
    <content>ක්‍රිකට් බෝලයක දමා හෙරොයින්, ගංජා, දුම්කොළ දමා, ගාල්ල බන්ධනාගාරයට විසිකළ පුද්ගලයකු ගාල්ල පොලිසියේ දූෂණ මර්දන හා මත්ද්‍රව්‍ය නාශක අංශයේ නිලධාරින් විසින් අත්අඩංගුවට ගනු ලැබිණ.ගාල්ල බන්ධනාගාර නිලධාරින් කළ දැනුම්දීමක් අනුව වැටලීම සිදුකරනු ලැබිණ.අත්අඩංගුවට ගත් සැකකරුගෙන් ලද තොරතුරක් මත තවත් පුද්ගලයින් 4ක් අත්අඩංගුවට ගනු ලැබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>13</day>
    </date>
    <link>http://www.dinamina.lk/2013/05/13/_art.asp?fn=r1305139</link>
    <topic>වැසිකිළි සෝදන්නත්සිසුන්ගෙන් සල්ලි</topic>
    <author>පදියතලාව සමූහ</author>
    <content>මෙවර පළමු වසරට ඇතුළු කරගන්නා ලද ශිෂ්‍ය ශිෂ්‍යාවන්ගෙන් රුපියල් 5000කට ආසන්න මුදලක් මෙන්ම දින දහයකට ආසන්න ශ්‍රම දායකත්වයක් ලබා ගැනීමට කටයුතු කළ පදියතලාව ජාතික පාසල ඉදිරි සතියේ ආරම්භයේදී සියලූම ශිෂ්‍ය ශිෂ්‍යාවන් පාසලට එන විට රුපියල් දහයක මුදලක් රැගෙන ආ යුතු බවට නියෝග කර ඇත.මෙසේ මසකට රු.දහයක් බැගින් අනිවාර්යයෙන්ම ලබා දිය යුතු බවට දන්වා ඇත්තේ විදුහලේ වැසිකිළි පවිත්‍ර කිරීම සඳහා බවද විදුහල් බලධාරීහූ පවසා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>13</day>
    </date>
    <link>http://www.dinamina.lk/2013/05/13/_art.asp?fn=r13051310</link>
    <topic>වේයන්ගොඩ ගුවන් පාලමේඉදිකිරීම් සියයට 80ක් අවසන්</topic>
    <author>අත්තනගල්ල විශේෂ යවීර සුගතපාල</author>
    <content>වේයන්ගොඩ නගරයේ රථ වාහන තදබදයට පිළියමක් වශයෙන් ආර්ථික සංවර්ධන ඇමැති බැසිල් රාජපක්ෂ මහතාගේ ඉල්ලීමක් මත දැනට ඉදිකර ගෙන යනු ලබන ගුවන් පාලම ලබන ඔක්තෝබර් මාසයට පෙර විවෘත කිරීමට හැකි වෙතැයි මාර්ග සංවර්ධන අධිකාරිය පවසයි.එහි ඉදිකිරීම් කටයුතු සියයට 80ක් පමණ මේවනවිට නිමකර ඇත.නිට්ටඹුව - කටුනායක ප්‍රධාන මාර්ගයේ වේයන්ගොඩ දුම්රිය හරස් පාරට උඩින් ඉදිකෙරෙන මේ ගුවන් පාලමේ දිග මීටර් 315කි. මීටර් 3 1 /2 බැගින් වූ මං තීරු දෙකකින්ද මීටර් 1 1/2 බැගින් වූ දෙපස පදික වේදිකා 2කින් මෙය සමන්විත වේ.මහින්ද චින්තන ඉදිරි දැක්ම යටතේ ගම්පහ දිස්ත්‍රික්කයේ ඉදිවන සතරවැනි ගුවන් පාලම මෙය වන බව මාර්ග සංවර්ධන අධිකාරිය පවසයි.ස්පාඤ්ඤ රජයේ මුල්‍යාධාර මත මහා මාර්ග අමාත්‍යාංශය මේ සඳහා රු. මිලියන 2000ක මුදලක් වැය කරයි.දිනකට දුම්රිය 98ක් ධාවනය වීම හේතුවෙන් ඇතිවන පැය 8ක මාර්ග වාහන තදබදය මෙම ගුවන්පාලම ඉදිකිරීමෙන් පසු මඟහැරි යයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>13</day>
    </date>
    <link>http://www.dinamina.lk/2013/05/13/_art.asp?fn=r13051311</link>
    <topic>මහපල්ලේගම සහ ඇත්නාවල වතු ගම්මානවලට ළඟදීම විදුලිය</topic>
    <author>කෑගල්ල දිස්ත්‍රික් සමූහ – දයාරත්න බණ්ඩාර</author>
    <content>උතුරු නැගෙනහිර යාකෙරෙන අතුරු මාර්ගයක් ලෙස හැඳීන්වෙන වරකපොළ අගුරුවැල්ල මාර්ගය දැයට කිරුළ සංවර්ධන වැඩසටහන යටතේ සංවර්ධනය කෙරෙන බව සබරගමුව පළාත් සභා මන්ත්‍රී උදයකාන්ත ගුණතිලක මහතා පැවැසීය.මන්ත්‍රීවරයා මෙසේ කීවේ වරකපොළ අබේපුස්සේ දී පැවැති මාධ්‍ය හමුවකට සහභාගී වෙමිනි. කෑගල්ල දිස්ත්‍රික්කයේ විශාලතම මැතිවරණ කොට්ඨාසය දැදිගමයි. මෙහි තිබෙන අතුරු මාර්ග තිස් අටම ඉතාමත්ම අබලන් තත්ත්වයක පවතිනවා.වරකපොළ ඩිපෝවෙන් මෙම මාර්ගවල ධාවනය කිරීමට ඇත්තේ බස් රථ දහහතක් පමණයි. පුර නැගුම වැඩසටහන යටතේ වරකපොළ නගර නිර්මාණය කිරීම සඳහා යෝජනා කර තිබෙනවා. පැරකුම්බා රජතුමා උපන් දැදිගම කොට වෙහෙර නැරඹීමට එන බැතිමතුන්ට වැසිකිළි යාමට තැනක්වත් නැහැ.දැදිගම සහ බෙලිගල ආරම්භ කළ පූජා භූමි වැඩසටහන් අතර මඟ නැවතිලා. ආසනයට විදුලිය සැපයීම සියයට අනූනවයක්ම සිදු වී තිබෙනවා. තව විදුලිය ලබා දීමට ඇත්තේ මහපල්ලේගම සහ ඇත්නාවල වතු ගම්මානවලට පමණයි. විදුලි ලංකා වැඩසටහන යටතේ එම ගම්මානවලටත් විදුලිය ලබා දීමට මේ වසර ඇතුළත සැලසුම් කර තියෙනවා. නිවාස නොමැති අයට නිවාස තනා දීමට වහල සෙවිලි නැති අයට සෙවිලි තහඩු ආදිය ලබාදීමටත් ආර්ථික සංවර්ධන අමාත්‍යාංශය මඟින් කටයුතු යොදා තිබෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>13</day>
    </date>
    <link>http://www.dinamina.lk/2013/05/13/_art.asp?fn=r13051312</link>
    <topic>කුරුණෑගල වැල්ලව දුම්රිය පොළ දක්වාඅනාරක්ෂිත හරස් මඟ 10ක්</topic>
    <author>කුරුණෑගල දකුණ සමූහ – එම්. මහරුෆ්</author>
    <content>කුරුණෑගල ප්‍රධාන දුම්රිය ස්ථානයේ සිට වැල්ලව දුම්රිය ස්ථානය දක්වා වූ සැතපුම් හයක දුර ප්‍රමාණය ඇතුළත අනාරක්ෂිත දුම්රිය ගේට්ටු දහයක් පිහිටුවා තිබේ.මෙම අනාරක්ෂිත ස්ථාන ආශ්‍රයෙන් මේ දක්වා සිදුවී ඇති අනතුරු ප්‍රමාණය ඉතා අධිකය. පාපැදි, යතුරු පැදි හා මෝටර් රථ අනතුරුද සිදුවී තිබේ. මැද්දේගම, කහටපිටිය, උඩගම, පිල්ලවවත්ත, තල්විට, තුරුලියගම, හදිවේලාන, වරද්දන, රංජනගම සහ අරලිය උයන යන ස්ථානවල දුම්රිය ගේට්ටු සවිකරන ලෙස ජනතාව ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>13</day>
    </date>
    <link>http://www.dinamina.lk/2013/05/13/_art.asp?fn=r13051313</link>
    <topic>කෑගල්ල වැලිමන්නාතොට හන්දියේඩෙංගු බෝවීමේ අවදානමක්</topic>
    <author>මැවනැල්ල විශේෂ යූ. ආර්. ඒ. බණ්ඩාර</author>
    <content>හෙට්ටිමුල්ල රංවල කෑගලු මහ රෝහල සහ නව නුවර මාර්ග සම්බන්ධ කෙරෙන වැලිමන්නාතොට හන්දියේ මුල්ලක කාලයක සිට පිරී ඇති අපිරිසුදු ජලයේ දැනටමත් මේ වන විට ඩෙංගු මදුරුවන් බෝවී ඇතැයි අසල්වාසීහු මහත් බියකින් පසු වෙති.කෑගල්ල සෞඛ්‍ය වෛද්‍ය නිලධාරි කාර්යාලයටත් (එම්. ඕ. එච්) කෑගල්ල ප්‍රාදේශීය සැපයීම් අංශ කාර්යාලයටත්, බඹ ගාණකට ඉදිරියෙන් පෙනි පෙනී තිබෙන මෙම අපිරිසුදු කුඩා ජල තටාකය වහා වසා දැමීමට පියවර ගන්නා ලෙස ප්‍රදේශවාසීහු බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>13</day>
    </date>
    <link>http://www.dinamina.lk/2013/05/13/_art.asp?fn=s13051312</link>
    <topic>ආසියානු ග්‍රොන් ප්‍රී අවසන් අදියරේ දී ශ්‍රී ලංකාවට පළමු ස්ථාන 3ක්</topic>
    <author/>
    <content>ආසියානු ග්‍රොන් ප්‍රී අවසන් අදියරේ දී ශ්‍රී ලංකාවට පළමු ස්ථාන 3ක්, දෙවැනි ස්ථාන 2ක් හා තෙවැනි ස්ථාන 4ක් හිමිවුණි. තායිලන්තයේදී පැවැති පළමු හා දෙවැනි අදියරවලට වඩා පැහැදිලි ප්‍රගතියක් ශ්‍රී ලංකා ක්‍රීඩක ක්‍රීඩිකාවෝ ප්‍රදර්ශනය කළහ.කොළඹ සුගතදාස ක්‍රීඩාංගණයේ ඊයේ පැවැති ආසියානු ග්‍රොන් ප්‍රී අවසන් අදියරේ තරගවලට රටවල් 22ක ක්‍රීඩක ක්‍රීඩිකාවෝ 241ක් එක්ව සිටි අතර ශ්‍රී ලංකා හෙල්ල විසිකිරීමේ ශූරී නදීකා ලක්මාලී පළමු ගෞරවය අත්කර දුන්නාය.ඇය මීටර් 58.41ක දුරක් හෙල්ල විසිකර පළමු ස්ථානයට පත්වී ග්‍රොන් ප්‍රී අදියර තුනේම සාර්ථක ක්‍රීඩිකාව බවට පත්වුවාය. එකම වර්ෂයක ග්‍රොන් ප්‍රී අදියර තුනේම පළමු ස්ථානයට පත්වු තෙවැනි අවස්ථාවද නදීකා සටහන් කිරීමට සමත්වීම කැපී පෙනුණි.මෙයට පෙර 2003දී දමයන්ති දර්ශා, 2004 හා 2006දී රොහාන් ප්‍රදීප් කුමාර මෙලෙස අදියර තුනේම පළමු ස්ථාන දිනා තිබුණි. නදීකා ලක්මාලීගේ මේ දක්ෂතාවට අමෙරිකානු ඩොලර් 4500ක මුදලක් ආසියානු මලල ක්‍රීඩා සංගමය ප්‍රධානය කරයි.කලකට පසු උස පැනීමේ ඉසව්වෙන් දස්කම් දැක්වු මංජුල කුමාර මීටර් 2.24ක දක්ෂතාවකින් පළමු ස්ථානයට පත්වු අතර, මීටර් 800 කාන්තා තරගයේදී ඩබ්ලිව්.කේ.එල්.ඒ.නිමාලී (වි.2:05.90) තම පෞද්ගලික හොඳම කාලයද සමග පළමු තැනට පත්වුවාය.ප්‍රමිතියෙන් යුත් සපත්තු යුගලක් හෝ නොමැතිව තරගයට එක්වු නිමාලී තරගයෙන් අනතුරුව පැවැසුවේ තමාගේ දක්ෂතාව තවත් වර්ධනය කර ගැනීමට සුරියවැව මහජන පිටිය සංවර්ධනය කර දෙන ලෙසයි.මීටර් 400 තරගයේදී කසුන් කල්හාර සෙනෙවිරත්න තත්පර 46.84කින් තෙවැනි ස්ථානයට හා කාලිංග කුමාර තත්පර 47.31කදී තෙවැනි පත්වුහ. හෙල්ල විසිකිරීමේ පිරිමි‍ ඉසව්වේදී සචිත් මධුරංග මීටර් 73.99ක දක්ෂතාවකින් දෙවැනි ස්ථානයට පත්විය.කාන්තා හෙල්ල විසිකිරීමේ තරගයේදී දිල්හානි ලේකම්ගේ මීටර් 53.67කින් තෙවැනි ස්ථානය දිනු අතර මීටර් 5000 විනාඩි 14:43.51කින් නිමකළ ඩී.එල්.සමරජීව හා මීටර් 100x4 ශ්‍රී ලංකා කාන්තා සහය දිවීමේ පිල තත්පර 46.21කින් තෙවැනි ස්ථාන වාර්තා කළහ.ඔලිම්පික් ශූරී සැලී පියර්සන් ඇතුළු ඔස්ට්‍රේලියානු කාන්තා සහය දිවීමේ කණ්ඩායම තරගයෙන් ඉවතට විසිවීම කැපී පෙනුණි. යෂ්ඨි හුවමාරුවේදී ඔලිම්පික් ශූරී සැලී සියර්සන්ට සිදුවු අත්වැරදීමක් හේතුවෙන් මේ ඉරණම අත්විය.ලබන අගෝස්තුවේ මොස්කව්හී පැවැත්වෙන ලෝක මලල ක්‍රීඩා ශූරතාවලියට සහභාගිවීමේ අපේක්ෂාවෙන් සුදුසුකම් ලබාගැනීම උදෙසා ආසියානු ග්‍රොන් ප්‍රී තරගාවලියට පැමිණියද එම උත්සහය ව්‍යාර්ථ විය.කෙටි දුර ධාවන ඉසව්ව්වලදී ශ්‍රී ලංකා ක්‍රීඩක ක්‍රීඩිකාවන් අසාර්ථක වු අතර ජානි චතුරංගනී, සුජානි බුද්ධිකා හා ඩබ්ලිව්.එන්.නදීෂානී මීටර් 100 තරගයේදී පිළිවෙළින් තත්පර 11.95ක්, 12.31ක් හා 12.40ක් වාර්තා කොට සිවුවැනි, දහවැනි හා එකොලොස්වැනි ස්ථානවලට පත්වුහ.එහි පිරිමි තරගයේදී මොහොමඩ් සෆ්රාන් තත්පර 10.74කින් හත්වැනි ස්ථානය, ඒ.සී.නදීෂාන් තත්පර 10.98කින් දහහතරවැනි ස්ථානය හා ආර්.එම්.ජී.චාමර තත්පර 11.27කින් දහසයවැනි ස්ථානයට පත්වුහ.කාන්තා දුර පැනීමේ තරගයේදී එල්.ඩී.ඩී.ඊ.රත්නසිරි මීටර් 5.84කින් පස්වැනි ස්ථානය, එන්.සී.ඩී.ප්‍රියදර්ශනී මී‍ටර් 5‍.70කින් හයවැනි ස්ථානයට පත්විය. මීටර් 400 කාන්තා තරගයට චන්ද්‍රිකා සුභාෂිණී ඩෙංගු රෝගය වැළදී ඉදිරිපත් ‍නොවු අතර බී.ඩී.ජී.පත්මකුමාරි තත්පර 57.94කින් සිවුවැනි ස්ථානය හා ඩබ්ලිව්.යු.රත්නකුමාරී තත්පර 57.95කින් පස්වැනි ස්ථානයට පත්විය.තුම්පිම්ම තරගයට ඉදිරිපත්වු ජී.සී.එන්.ගමගේ (මී.15.61), අයි.ඩී.එස්.එස්.ජයසිංහ (මී.15.56), දිනේෂ් එරංග (මී.15.51) හා දුලාත් නිරංජන් (මී.15.31) අවසන් ස්ථානවලට පත්වුහ.‍උස පැනීමේ ඉසව්වේදී ප්‍රියංගිකා මධුමන්ති (මී.1.75) හා තරංගා විනෝදනී (මී.1.75) අවසන් ස්ථානවලට පත්වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>13</day>
    </date>
    <link>http://www.dinamina.lk/2013/05/13/_art.asp?fn=s13051313</link>
    <topic>රාජස්ථාන් රෝයල්ස් පිලට කඩුලූ 05 ජයක්</topic>
    <author/>
    <content>(2013-05-12 23:45pm) අයි. පී. එල්. ක‍්‍රිකට් තරගාවලියේ 61 වැනි තරගය ලෙස ජායිපූර්හිදී අද (12 වැනිදා) පැවැති තරගයේදී රාජස්ථාන් රෝයල්ස් පිල කඩුලූ 5 කින් චෙන්නායි සුපර් කිංග්ස් පිල පාරජය කරමින් ප‍්‍රසාද ලකුණු 20 ක් සමගින් දෙවැනි ස්ථානයට පැමිණියේය.ලකුණු 45 කට කඩුලූ 4 ක් දැවී තිබියදී ෂේන් වොට්සන් (70) සහ ස්ටුවට් බිනී (නොදැවී 41) පස්වැනි කඩුල්ල වෙනුවෙන් ලකුණු 93 ක සම්බන්ධතාවක් පැවැත්වීමට සමත් වූහ. වොට්සන් පන්දු 34 කදී හතරේ සහ හයේ පහර 6 බැගින් ඇතුළත්කරමින් ලකුණු 70 ක් රැස් කළේය.චෙන්නායි සුපර් කිංග්ස් පිල ඕවර 20 කදී කඩුලූ 4 ට 141මයිකල් හසී 40, මුරලි විජේ 55, ඞ්වේන් බ‍්‍රාවෝ නොදැවී 23, කෙවොන් කූපර් 32/2රාජස්ථාන් රෝයල්ස් පිල ඕවර 17.1 කදී කඩුලූ 5 ට 144රාහුල් ද්‍රාවිඞ් 22, ෂේන් වෝට්සන් 70, ස්ටුවට් බිනී නොදැවී 41, ජේසන් හෝල්ඩර් 20/2.</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>13</day>
    </date>
    <link>http://www.dinamina.lk/2013/05/13/_art.asp?fn=s1305131</link>
    <topic>ක්‍රීඩිකාවන් තිස්පහකට ශ්‍රී ලංකා ක්‍රිකට් කොන්ත්‍රාත්තු</topic>
    <author>ෆවුස් මොහොමඩ්</author>
    <content>මෙරට කාන්තා ක්‍රිකට් ක්ෂේත්‍රයේ වැදගත් සංධිස්ථානයක් සටහන් කරමින් ශ්‍රී ලංකා ක්‍රිකට් ආයතනයේ වාර්ෂික ගිවිසුම් කොන්ත්‍රාත්තුවට ක්‍රීඩිකාවන් 35ක් එක්වී සිටිති. පසුගිය පෙබරවාරියේ ඉන්දියාවේ පැවැති කාන්තා‍ ලෝක කුසලාන ක්‍රිකට් තරගාවලියේ දී ශ්‍රී ලංකා පිල දැක්වූ දස්කම් හේතුවෙන් ක්‍රිකට් ආයතනය හා වාර්ෂික ගිවිසුම් කොන්ත්‍රාත්තුවට ක්‍රීඩිකාවන් ද ඇතුලත් කිරීමට ක්‍රිකට් බළධාරීහූ මීට පෙර තීරණය කර තිබිණි.ඒ අනුව 'ඒ', 'බී', 'සී' හා 'ඩී' කාණ්ඩ යටතේ වර්ගීකරණය කළ විශිෂ්ටතම ක්‍රීඩිකාවන් මේ ගිවිසුමට ඇතුලත් වී සිටිති. ඒ අනුව 'ඒ' කාණ්ඩයේ ක්‍රීඩිකාවන්ට රුපියල් 50000ක මාසික වැටුපක්ද, 'බී' කාණ්ඩයේ ක්‍රීඩිකාවන්ට රුපියල් 40000ක මාසික වැටුපක් ද හිමිවන අතර 'සී' කාණ්ඩයේ ක්‍රීඩිකාවන්ට රුපියල් 30000ක් හා 'ඩී' කාණ්ඩයේ ක්‍රීඩිකාවන්ට රුපියල් 20000ක මාසික වැටුපක් ද හිමිවේ.කෙසේවෙතත් ශ්‍රී ලංකාව නියෝජනය කරන ක්‍රීඩිකාවන්ගේ තරග මුදල් වැඩි කිරීමක් මේ සමග සිදුවී නොමැත. ඒ සම්බන්ධව විවිධ මතවාද පසුගියදා පැතිරී ගියේය. ක්‍රිකට් ක්‍රීඩකයන්ට ගෙවන තරග මුදල් අනුව බැලූවිට මේ මුදල කිසිසේත්ම ප්‍රමාණවත් නොවන බවට ද අදහස් පළවිය.ක්‍රීඩකයන්ට එක්දින තරගයකට අමෙරිකානු ඩොලර් 3500ක් ගෙවන අතර විස්සයි 20 තරගයකට සහභාගි වන ක්‍රීඩකයන්ට අමෙරිකානු ඩොලර් 2250ක තරග මුදලක් හිමිවේ. නමුත් ක්‍රීඩිකාවන්ට ගෙවනු ලබන්නේ එක්දින තරගයකට අමෙරිකානු ඩොලර් 100ක් සහ විස්සයි20 තරගයකට අමෙරිකානු ඩොලර් 50පමණි.කොන්ත්‍රාත් ගතකළ ක්‍රීඩිකාවන් මෙසේය.'ඒ'කාණ්ඩය – ශෂිකලා සිරිවර්ධන, ඊෂානි ලොකුසූරිය, චමනී සෙනෙවිරත්න, දීපිකා රසාංගිකා, දිලානි මනෝදරා'බී'කාණ්ඩය - සඳමාලී දොලවත්ත, උදේශිකා ප්‍රබෝධනී, යසෝධා මෙන්ඩිස්, ශ්‍රීපාලී වීරක්කොඩි, චමරි අතපත්තු'සී'කාණ්ඩය - ඕෂධී රණසිංහ, මධුරි සමුද්‍රිකා, සරීනා රවිකුමාර්, නිපුනි හංසිකා, නිලක්ෂි ද සිල්වා, රංගිකා ප්‍රනාන්දු, ලසන්ති මධුෂානි, ප්‍රසාදිනී වීරක්කොඩි, ඉනෝකා රණවීරසංවර්ධන කණ්ඩායම (ඩී)චමරි පොල්ගම්පොළ, චන්දිමා ගුණරත්න, දර්ශනී ධර්මසිරි, පූජනී ලියනගේ, මධුෂිකා මෙත්තානන්ද, සුගන්ධිකා කුමාරි, අමා කාංචනා, ශාලිකා නිලක්ෂි, හසිනි පෙරේරා, හර්ෂිතා මාධවී, චතුරානී ගුණවර්ධන, රුචිනි සමරසිංහ, එන්.ජේ.ඉඩා, ඉනෝෂි ප්‍රනාන්දු, රෙබේකා වැන්ඩොට්, ක්‍රිෂාන්ති සඳමාලී.</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>13</day>
    </date>
    <link>http://www.dinamina.lk/2013/05/13/_art.asp?fn=s1305132</link>
    <topic>හයිද්‍රබාද් පිල ජයගනී</topic>
    <author/>
    <content>තිසර පෙරේරාගේ සහ පාර්තිවු පටේල්ගේ වේගවත් පිතිහරඹයත්, ඩැරන් සැමිගේ සුපිරි පන්දු යැවීමත් හේතුවෙන් කිංග්ස් පන්ජාබ් පිලට එරෙහිව ලකුණු 30ක ජයක් අත්කර ගැනීමට සන්රයිස් හයිද්‍රබාද් පිල සමත්විය.පළමුව පන්දුවට පහරදුන් හයිද්‍රබාද් පිල ඕවර 20 අවසානයේ කඩුලු 7කට ලකුණු 150ක් රැස් කළේය. ලකුණු 94කට කඩුලු 6ක් බිඳ වැටුණු මොහොතේ පාර්තිවු පටේල් හා එක්වූ තිසර පෙරේරා වේගවත් පිති හරඹයක නිරතවෙමින් සිය කණ්ඩායම ඕවර 19කදි ලකුණු 142 දක්වා ඉහළ නැංවීය.පන්දු 19කදී නොදැවී ලකුණු 32ක් වාර්තා කළ තිසරගේ ඉනිමට හයේ පහර 2ක් සහ හතරේ පහර 2ක් ඇතුලත් විය. පන්දු 47කට මුහුණ දුන් පටේල් හයේ පහර 2ක් සහ හතරේ පහර 5ක් සමග ලකුණු 61ක් රැස් කළේය.පිළිතුරු ඉනිම ක්‍රීඩා කළ පන්ජාබ් පිල ඕවර 20 අවසානයේ රැස් කළේ කඩුලු 9කට ලකුණු 120ක් පමණි. පන්ජාබ් ඉනිම සුනුවිසුණු කළ සැමි ලකුණු 22කට කඩුලු 4ක් දවාලීය‍‍‍.හයිද්‍රබාද් - 150/7 (ඕවර 20) පාර්තිවු ප‍ටේල් 61, තිසර පෙරේරා නොදැවී 32, කරන් ෂර්මා 22 ( සන්දීප් ෂර්මා 21/3)පන්ජාබ් - 130/9 (ඕවර 20) ලූක් පොමර්ස්බැච් නොදැවී 33, ඇඩම් ගිල්ක්‍රිස්ට් 26 (ඩැරන් සැමී 22/4, ඩේල් ස්ටේන් 20/2)මේ අතර පූනේ වොරියර්ස් පිල සමග පැවැති තරගයෙන් කඩුලු 5ක ජයක් වාර්තා කිරීමට මුම්බායි ඉන්දියන්ස් පිල සමත්විය.පළමුව පන්දුවට පහරදුන් පූනේ කණ්ඩායම ඕවර 20 අවසානයේ කඩුලු 8කට ලකුණු 112ක් රැස් කළ අතර මුම්බායි පිල ඕවර 18.5කදී කඩුලු 5ක් පමණක් දැවී ජය අත්කර ගත්තේය.පූනේ - 112/8 (ඕවර 20) යුව්රාජ් සිං 33, මනීෂ් පාන්ඩේ 29 (මිචෙල් ජොන්සන් 8/2, අබූ අහමඩ් 27/2, ලසිත් මාලිංග 27/2)මුම්බායි - 116/5 (ඕවර 18.5) රෝහිත් ෂර්මා 37, අම්බති රායිදු 26 (අශෝක් දින්දා 35/2).</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>13</day>
    </date>
    <link>http://www.dinamina.lk/2013/05/13/_art.asp?fn=s13051311</link>
    <topic>ශ්‍රී ලංකා කණ්ඩායමට ලකුණු 28ක ජයක්</topic>
    <author/>
    <content>චැම්පියන්ස් කුසලාන ක්‍රිකට් තරගාවලියට සූදානමක් ලෙසින් ශ්‍රී ලංකා ක්‍රිකට් ආයතනය සංවිධානය කරන තුන්කොන් ක්‍රිකට් තරගාවලියේ පල්ලෙකැලේ ජාත්‍යන්තර ක්‍රිකට් ක්‍රීඩාංගණයේ ඊයේ පැවැති පළමු තරගයෙන් ඩක්වර්ත් ලුවිස් න්‍යාය අනුව ලකුණු 28ක ජයක් හිමිකර ගැනීමට ශ්‍රී ලංකා කණ්ඩායම සමත්විය.ලකුණු 278ක ජයග්‍රාහී ඉලක්කයක් හඹාගිය දිනේෂ් චන්දිමාල්ගේ නායකත්වයෙන් යුත් ශ්‍රී ලංකා කණ්ඩායම ඕවර 35.1පන්දුවකදී කඩුලු 3කට ලකුණු 195ක් ලබාසිටියදී යහපත් කාලගුණය හේතුවෙන් තරගය නතර කළේය.ඩක්වර්ත් ලුවිස් න්‍යායට අනුව ඒ වනවිට ඔවුන්ට හිමිව තිබු ඉලක්කය ලකුණු 168කි. ශ්‍රී ලංකා පිලේ පළමු කඩුලු 2ක ලකුණු 11ක් තුළ බිඳ වැටිණි. ලහිරු තිරිමාන් සමග තෙවැනි කඩුල්ල සඳහා එක්වු ‍දිනේෂ් චන්දිමාල් ලකුණු 124ක සබඳතාවක් ගොඩනැගීය.තිරිමාන්න නොදැවී ලකුණු 82ක් හා දිනේෂ් චන්දිමාල් ලකුණු 52ක් රැස්කළාය. දිල්හාර ලොකුහෙට්ටිගේ සහ මධුර ලක්මාල් එක් කඩුල්ල බැගින් බිඳ හෙලීය.ශ්‍රී ලංකා කණ්ඩායමේ ආරාධනයෙන් පළමුව පන්දුවට පහරදුන් ශ්‍රී ලංකා ක්‍රිකට් ඒකාබද්ධ පිල ඕවර 50 අවසානයේ කඩුලු 7ක් දැවී ලකුණු 277ක් වාර්තා කළේය.නායක දිමුත් කරුණාරත්න ලකුණු 49ක් මහේල උඩවත්ත ලකුණු 63ක් රැස්කළ අතර ඉනිමේ වැඩිම ලකුණු ලාභියාවු ජෙහාන් මුබාරක් ලකුණු 79ක් ලබාගත්තේය. පන්දු යැවීමේදී රංගන හේරත් කඩුලු 4ක් දවාලු අතර නුවන් කුලසේකර කඩුලු 2ක් සහ චානක වෙලගෙදර එක් කඩුල්ලක් දවාලීය.ශ්‍රී ලංකා ක්‍රිකට් ඒකාබද්ධ පිල-277/7 (ඕවර 50) ජෙහාන් මුබාරක් 79, මහේල උඩවත්ත 63, දිමුත් කරුණාරත්න 49, චතුරංග ද සිල්වා 42 (රංගන හේරත් 37/4, නුවන් කුලසේකර 65/2)ශ්‍රී ලංකා පිල-195/3 (ඕවර 35.1) ලහිරු තිරිමාන්න නොදැවී 82, දිනේෂ් චන්දිමාල් 52, තිළිණ කණ්ඩම්බි නොදැවී 34.</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>13</day>
    </date>
    <link>http://www.dinamina.lk/2013/05/13/_art.asp?fn=s1305133</link>
    <topic>යුද-ගුවන් හමුදා බර ඉසිලීමේ දස්කම් දක්වති</topic>
    <author>පොලොන්නරුව දිසා සමූහ</author>
    <content>පොලොන්නරුව දිස්ත්‍රික් බර ඉසිලීමේ සමාජය සංවිධානය කළ ජාතික බර ඉසිලීමේ තරගාවලියේ පිරිමි සමස්ත ශූරතාව දිනාගැනීමට ලකුණු 26ක් ලබාගත් ශ්‍රී ලංකා යුද හමුදාව සමත්විය. එහි කාන්තා සමස්ත ශූරතාව දිනාගනු ලැබුවේ ශ්‍රී ලංකා ගුවන් හමුදාව (ලකුණු 24) විසිනි. පිරිමි හා කාන්තා අනුශූරතාවන් පිළිවෙළින් ගුවන් හමුදාවට හා යුද හමුදාවට හිමිවිය.මෙහිදී නව තරග වාර්තා 4ක් බිහිවු අතර ශ්‍රී ලංකා ගුවන් හමුදාවේ එම්.එම්.සී.හරිශ්චන්ද්‍ර ක්‍රීඩිකාව වාර්තා තුනකට හිමිකම් කීම විශේෂ සිදුවීමකි.ක්‍රි.ග්‍රෑ.167 බර පංතියෙන් තරග කළ ශ්‍රී ලංකා යුද හමුදාවේ සී.එස්.ඒ.ජී.විජේසුරියද නව තරග වාර්තාවකට හිමිකම් කීය.පොලොන්නරුව රාජකීය විදුහලේ පැවැති තරගාවලියේ දක්ෂතම ක්‍රීඩකයා ලෙස ශ්‍රී ලංකා නාවික හමුදාවේ ඩි.එම්.ටි.සී.දිසානායක සම්මාන හිමිකර ගත් අතර දක්ෂතම ක්‍රීඩිකා සම්මානය නාවික හමුදාවේ ඩබ්ලිව්.ඩි.එම්.වර්ණකුලසුරිය හිමිකර ගත්තාය.තරගාවලියේ කුසලාන හා සහතිකපත් ප්‍රදානය උතුරු මැද පළාත් අධ්‍යාපන සංස්කෘතික, තාක්ෂණ තොරතුරු ඇමැති පේෂල ජයරත්න මහතා අතින් සිදුවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>13</day>
    </date>
    <link>http://www.dinamina.lk/2013/05/13/_art.asp?fn=s1305134</link>
    <topic>ඉසිපතනය යළි පරදී</topic>
    <author>අකුරණ සමූහ</author>
    <content>කිංග්ස්වුඩ් විදුහල සමග බෝගම්බර පිටියේ පැවැති තරගයෙන් ලකුණු 17-27ක පරාජයක් අත්කරගත් ඉසිපතන විදුහල නැවත ප්‍රසාද ලකුණු සටහනේ අවසන් ස්ථානය දක්වා පහළ වැටිණි.කිංග්ස්වුඩ් විදුහල රැස් කළ ලකුණු සංඛ්‍යාවට ගෝලයක් හා උත්සාහක දිනුම් 4ක් ඇතුලත් වූ අතර ඉසිපතන විදුහල ගෝල 2ක් හා දඬුවම් පහරක් වාර්තා කළේය. තරගයේ පළමු භාගය නිමාවනවිට ලකුණු 10-7ක් ලෙස කිංග්ස්වුඩ් විදුහල ඉදිරියෙන් සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>13</day>
    </date>
    <link>http://www.dinamina.lk/2013/05/13/_art.asp?fn=s1305135</link>
    <topic>ත්‍රිත්ව විදුහලට 22-14ක ජයක්</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>මෙවර අන්තර් පාසල් අවුරුදු 20න් පහළ රගර් තරගාවලියේ පෙරමුණේ පසුවන ත්‍රිත්ව විදුහල ලකුණු 22-14ක් ලෙස සාන්ත අන්තෝනි විදුහල පරාජය කිරීමට සමත්විය.මහනුවර පල්ලෙකැලේ දී පැවැති මේ තරගයේ පළමු භාගය නිමාවනවිට ලකුණු 11-0කින් ඉදිරියෙන් සිටීමට සාන්ත අන්තෝනි විදුහල සමත්වූවත් දෙවැනි භාගයේදී වඩාත් ආක්‍රමණශීලිව තරගයට අවතීර්ණ වූ ත්‍රිත්ව විදුහල් ක්‍රීඩකයන් තරගයේ ජය අත්කර ගත්හ.ත්‍රිත්ව විදුහලේ ලකුණු සංඛ්‍යාවට ගෝලයක් හා උත්සාහක දිනුම් 3ක් ඇතුලත් වූ අතර සාන්ත අන්තෝනි විදුහල උත්සාහක දිනුමක් හා දඬුවම් පහර 3ක් වාර්තා කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>13</day>
    </date>
    <link>http://www.dinamina.lk/2013/05/13/_art.asp?fn=s1305136</link>
    <topic>ධර්මරාජ විදුහලට විශිෂ්ට ජයක්</topic>
    <author/>
    <content>වෙස්ලි විදුහලට එරෙහිව ලකුණු 36-24ක විශිෂ්ට ජයක් වාර්තා කිරීමට ධර්මරාජ විදුහල සමත්විය. මෙවර තරගාවලියේ ප්‍රසාද ලකුණු සටහනේ දෙවැනි තැන පසුවන අපරාජිත ධර්මරාජ විදුහල රැස් කළ ලකුණු සංඛ්‍යාවට ගෝල් 4ක්, උත්සාහක දිනුමක් හා දඬුවම් පහරක් ඇතුලත් විය.වෙස්ලි විදුහල ගෝල් 2ක් හා උත්සාහක දිනුම් 2ක් වාර්තා කළේය. තරගයේ පළමු භාගය නිමාවනවිට ධර්මරාජ විදුහල ලකුණු 17-5ක් ලෙස ඉදිරියෙන් පසුවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>13</day>
    </date>
    <link>http://www.dinamina.lk/2013/05/13/_art.asp?fn=s1305137</link>
    <topic>සා.පීතර විදුහලට අවසන් මොහොතේ ජය</topic>
    <author>ෆවුස් මොහොමඩ්</author>
    <content>නිෂොන් පෙරේරාගේ විශිෂ්ට උත්සාහක දිනුම හේතුවෙන් අන්තර් පාසල් අවුරුදු 20න් පහළ පළමු කොටසේ රගර් තරගාවලියේ විද්‍යා විද්‍යාලය සමග පැවැති තරගයෙන් ලකුණු 29-23ක ජයක් අත්කර ගැනීමට සාන්ත පීතර විදුහල සමත්විය.තරගයේ අවසන් මිනිත්තු කීපය වනවිට ලකුණු 23-22ක් ලෙස ඉදිරියෙන් පසුවූ විද්‍යා විද්‍යාලයට අනපේක්ෂිත පරාජයක් උරුම කරදුන් සාන්ත පීතර විදුහල් ක්‍රීඩකයන් තරගයේ පළමු භාගය නිමාවනවිට ද ලකුණු 13-3ක් ලෙස පසුපසින් සිටියහ.එහෙත් කණ්ඩායම් හැඟීමත්, මානසික ඒකාග්‍රතාවත් ඉහළ මට්ටමක තබාගත් සාන්ත පීතර විදුහල් ක්‍රීඩකයන් පැරදවීමට සමත්වීම කැපී පෙනුණි.මේ ජයග්‍රහණයත් සමග ප්‍රසාද ලකුණු සටහනේ තුන්වැනි ස්ථානය යළි අත්කර ගැනීමට සාන්ත පීතර විදුහලට හැකිවිය.ගෝල් 3ක්, උත්සාහක දිනුමක් හා දඬුවම් පහරක් සාන්ත පීතර විදුහල වාර්තා කළ අතර විද්‍යා විදුහල රැස් කරනු ලැබුවේ ගෝලයක්, උත්සාහක දිනුම් 2ක් හා දඬුවම් පහර 2ක් පමණි.රාජකීය විදුහලට ජයමේ අතර සාන්ත ‍ජෝශප් විදුහලට එරෙහිව ලකුණු 14-7ක ජයක් වාර්තා කිරීමට රාජකිය විදුහල සමත්විය. තරගයේ පළමු භාගය නිමාවනවිට ලකුණු 5-0ක් ලෙස ඉදිරියෙන් සිටි රාජකීය විදුහලේ ලකුණු සංඛ්‍යාවට උත්සාහක දිනුමක් හා දඬුවම් පහර 3ක් ඇතුලත් වූ අතර සාන්ත ජෝශප් විදුහල වාර්තා කළේ ගෝලයක් පමණි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>13</day>
    </date>
    <link>http://www.dinamina.lk/2013/05/13/_art.asp?fn=s1305138</link>
    <topic>සමස්ත ශූරතාව ප්‍රාදේශීය ලේකම් පිලට</topic>
    <author>අසෝක හිඳගොඩ මාතලේ දිසා විශේෂ</author>
    <content>අන්තර් ප්‍රාදේශීය ලේකම් කොට්ඨාස මාතලේ දිස්ත්‍රික් ක්‍රීඩා උළෙලේ සමස්ත ශූරතාව දිනා ගැනීමට ලකුණු 61ක් රැස්කළ මාතලේ ප්‍රාදේශීය ලේකම් කොට්ඨාසය සමත්විය. මාතලේ ප්‍රාදේශීය ලේකම් කොට්ඨාස පිල මේ ශූරතාව දිනාගනු ලැබුවේ වසර 5කට පසුව වීම විශේෂ සිදුවීමකි.අනුශූරතාව හිමිවූයේ ලකුණු 37ක් ලැබූ උකුවෙල ප්‍රාදේශිය ලේකම් කොට්ඨාස පිලටය. නාඋල ප්‍රාදේශීය ලේකම් කොට්ඨාස පිල ලකුණු 21ක් ලබා ගනිමින් තෙවැනි තැනට පත්විය.මාතලේ බර්නාඩ් අලුවිහාරේ ක්‍රීඩාංගණයේ දී පසුගියදා පැවැති මේ ක්‍රීඩා උළෙලේ ඔලිම්පික් පහන දැල්වීම මාතලේ දිසාවෙන් බිහිවූ දක්ෂ ක්‍රීඩක ක්‍රීඩිකාවන් දෙපලක් වන විල්ගමුවේ අසංක බණ්ඩාර හා මාතලේ මේධානී මල්කා වික්‍රමනායක අතින් සිදුකෙරිණි.මාතලේ දිසාවේ ක්‍රීඩා ක්ෂේත්‍රයට අමිල මෙහෙවරක් කළ මාතලේ දිස්ත්‍රික් හිටපු වොලිබෝල් පුහුණුකරු කෙනඩි වීරසිංහ මහතාට උපහාර පිදීම ද මෙහි දී සිදුවිය. මෙවර ක්‍රීඩා උළෙලේ දක්ෂතම ක්‍රීඩකයා සම්මානය මාතලේ ප්‍රාදේශීය‍ ලේකම් කොට්ඨාසය නියෝජනය කළ සාන්ත තෝමස් විදුහලේ වයි.ජී.නදුල දර්ශනට හිමිවිය. ඔහු මීටර් 100 තරග ඉසව්ව තත්පර 11.5කින් නිමාකිරීමට සමත්විය.දක්ෂතම ක්‍රීඩිකාවගේ සම්මානය දිනාගනු ලැබුවේ මීටර් 100 තරග ඉසව්ව තත්පර 12.4කින් නිමාකළ සංඝමිත්තා විදුහලේ මේධානී මල්කා වික්‍රමනායක විසිනි.‍මීටර් 100 තරග ඉසව්වෙන් මේධානී සමග තුන්පිම්ම තරග ඉසව්වේ දී මීටර් 10.85ක දක්ෂතාවක් පෙන්නුම් කළ ක්‍රිතිහා රත්නේෂ්වරන් හා මීටර් 5000 තරග ඉසව්ව මිනිත්තු 19යි තත්පර 11කින් නිමාකළ දිස්නා ඒකනායක නව දිස්ත්‍රික් වාර්තා 3ක් බිහිකිරීම මෙවර ක්‍රීඩා උළෙලේ කැපී පෙනෙන සිදුවීමක් විය.ක්‍රීඩා උළෙලේ සමාරම්භක උත්සවය පාර්ලිමේන්තු මන්ත්‍රී, මාතලේ දිස්ත්‍රික් සංවර්ධන කමිටු සභාපති ලක්ෂ්මන් වසන්ත පෙරේරා මහතාගේ ප්‍රධානත්වයෙන් පැවැති අතර සමාප්ති උළෙල මධ්‍යම පළාත් ක්‍රීඩා අධ්‍යක්ෂ වයි.එම්.වයි.යාපා බණ්ඩාර මහතාගේ ප්‍රධානත්වයෙන් පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>13</day>
    </date>
    <link>http://www.dinamina.lk/2013/05/13/_art.asp?fn=s1305139</link>
    <topic>දහනැක්ගෙදර විදුහලට කොට්ඨාස ක්‍රීඩා ශූරතාවක්</topic>
    <author>බී.එන්.ඒ.එස්.කුමාර කටුපොත විශේෂ</author>
    <content>දහනැක්ගෙදර අධ්‍යාපන කොට්ඨාස අන්තර් පාසල් මලල ක්‍රීඩා උළෙලේ ශූරතාව දහනැක්ගෙදර මහා විදුහල දිනාගත් අතර අනුශූරතාව නාගොල්ලාගොඩ මධ්‍ය මහා විද්‍යාලයට හිමිවිය.තරගාවලියේ කණ්ඩායම් තරග ප්‍රතිඵල මෙ‍සේය.එල්ලේ බාලක-1.දහනැක්ගෙදර මහා විද්‍යාලය, 2.මොහොත්තවගොඩ කනිෂ්ඨ විද්‍යාලය, බාලිකා-1.නාගොල්ලාගොඩ ම.ම‍.වි, 2.මගුලාගම ම‍‍.වි‍.‍ක්‍රිකට් බාලක-1.දහනැක්ගෙදර ම.වි, 2.නාගොල්ලාගොඩ ම.ම.වි, බාලිකා-දහනැක්ගෙදර ම.වි, 2.නාගොල්ලාගොඩ ම.ම.වි.දැල් පන්දු අවු.15න් පහළ-1.දහනැක්ගෙදර ම.වි, 2.මොරගනේ ම.වි, අවු.17න් පහළ-1.දහනැක්ගෙදර ම.වි, 2.මොරගනේ ම.වි, අවු.19න් පහළ-1.දහනැක්ගෙදර ම.වි, 2.මගුලාගම ම‍.වි‍.වොලිබෝල් බාලක අවු.15න් පහළ-1.දහනැක්ගෙදර ම.වි, 2.කඹුරාපොල ක.වි, අවු.17න් පහළ-1.නාගොල්ලාගොඩ ම.ම.වි, 2.ගොමුගොමුව ක.වි, අවු.19න් පහළ-1.න ොල්ලාගොඩ ම.ම.වි, 2.කිරිමැටියාව ම.වි, බාලිකා අවු.15න් පහළ-1.කිරිමැටියාව ම.වි, 2.ගොමුගොමුව ක.වි, අවු.17න් පහළ-1.නාගො‍ල්ලාගොඩ ම.ම.වි, 2.මොහොත්තවගොඩ ක.වි, 19න් පහළ-1.නාගොල්ලාගොඩ ම.ම.වි, 2.කිරිමැටියාව ම.වි,.</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>13</day>
    </date>
    <link>http://www.dinamina.lk/2013/05/13/_art.asp?fn=s13051310</link>
    <topic>නිකවැරටිය ක්‍රීඩා හෙට සිට</topic>
    <author>කටුපොත විශේෂ</author>
    <content>නිකවැරටිය අධ්‍යාපන කලාපයට අයත් නිකවැරටිය, වාරියපොළ, කො‍බෙයිගනේ සහ කොටවෙහෙර අධ්‍යාපන කොට්ඨාස අතර පැවැත්වෙන මලල ක්‍රීඩා උළෙල හෙට (14) සිට 16 වැනිදා දක්වා නිකවැරටිය තුඹුල්ල මහා විද්‍යාලයීය ක්‍රීඩාංගණයේදී පැවැත්වේ.මාතලේ දිස්ත්‍රික් අඹන්ගඟ කෝරලේ යෞවන සමාජ ක්‍රීඩා උළෙල හෙට (14) මාතලේ කයිකාවල මැටිහක්ක ක්‍රීඩාංගණයේදී පැවැත්වේ. පාර්ලිමේන්තු මන්ත්‍රී, මාතලේ දිස්ත්‍රික් සංවර්ධන කමිටු සභාපති ලක්ෂ්මන් වසන්ත පෙරේරා මහතාගේ ප්‍රධානත්වයෙන් මේ ක්‍රීඩා උළෙල පැවැත්වේ.දකුණු පළාත් අන්තර් පාසල් ක්‍රීඩක ක්‍රීඩිකාවන් සහභාගීවන බැඩ්මින්ටන් තරගාවලිය අද (13) සහ හෙට දෙදින ගාල්ල රිච්මන්ඩ් විදුහල් ගෘහස්ත ක්‍රීඩාගාරයේදී පැවැත්වේ.අවුරුදු 15න් පහළ සහ 19න් පහළ බාලක බාලිකා ලෙසින් තරග පැවැත්වීමට නියමිතය.මහඔය අධ්‍යාපන කලාප ජවන හා පිටිය මලල ක්‍රීඩා තරගාවලියේ ශූරතාව දිනාගැනීමට මහඔය කැප්පෙටිපොල නවෝද්‍යා පාසල සමත්විය.පදියතලාව ජාතික පාසලට අනුශූරතාව හිමිවු අතර තරගාවලිය පසුගියදා එම විදුහල් ක්‍රීඩාංගණයේදී පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>13</day>
    </date>
    <link>http://www.dinamina.lk/2013/05/13/_art.asp?fn=f1305131</link>
    <topic>බෞද්ධ මුස්ලිම් බැඳීම කාටවත් බිඳින්න බැහැ</topic>
    <author>සාකච්ඡා කළේ චන්දන ජයවීර ඡායාරූප රුවන් ද සිල්වා</author>
    <content>මෙරට ජීවත් වන මුස්ලිම් ජනතාව බහුතර සිංහල ජනතාව සමඟ වසර 1,300කට පෙර සිටම සහයෝගයෙන් ජීවත් වූ බව පවසන ආචාර්ය අබ්දුල් කාදර් මවුලානා ඉස්ලාම් දහම අනුව කිසිවිටෙකත් මවුබිමට විරුද්ධවීමට හෝ බෙදුම්වාදී ව්‍යාපාරයකට සහය දැක්වීමට හෝ නො හැකි බව පවසයි.* ශ්‍රී ලංකාව තුළ බෙදුම්වාදය වෙනුවෙන් පෙනී සිටින දේශපාලන ව්‍යාපාර වරින් වර හිස ඔසවා තිබෙනවා. මෙම තත්ත්වය මුස්ලිම්වරුන් අතර එම මතයට පිළිගැනීමක් ඇති වීමට හේතුවී තිබේද?ඉතිහාසයේ සිටම මුස්ලිම්වරුන් සෑම අවස්ථාවකදීම මෙරට සිංහල බෞද්ධ ජනතාව සමඟ සහෝදරත්වයෙන් ජීවත්ව තිබෙනවා. එල්.ටී.ටී.ඊය ඇතුළු දෙමළ සන්නද්ධ කණ්ඩායම් උතුරු නැඟෙනහිර වෙනම රාජ්‍යයක් ඇති කරන්න උත්සාහ කළ අවස්ථාවේ මුස්ලිම්වරු එය පිළිගත්තේ නැහැ. ඔවුන් පෙනී සිටියේ ඒකීය ශ්‍රී ලංකාවක් වෙනුවෙන්.එල්.ටී.ටී.ඊ. ත්‍රස්තවාදීන් මුස්ලිම් ජනතාවට විශාල විනාශයක් කළා. එයට හේතු වූයේ දෙමළ හා මුස්ලිම් ජනතාව එකම භාෂාවක් කතා කරද්දී, අප ඔවුන් සමඟ වෙනම රාජ්‍යයක් වෙනුවෙන් පෙනී නොසිට බහුතර සිංහලයන් සමඟ සහයෝගයෙන් කටයුතු කිරීමයි.* එල්.ටී.ටී.ඊ.ය මුස්ලිම්වරුන් උතුරුැ නැඟෙනහිර ප්‍රදේශයෙන් පලවා හැර වර්ග සංහාරයක් ඇති කළා. මෙලෙස බෙදුම්වාදීන්ගේ පරම හතුරන් බවට මුස්ලිම්වරුන් පත්වූයේ කුමන හේතුවක් මතද?කොටි ත්‍රස්තවාදීන් උතුරු නැඟෙනහිර පළාත්වල ජීවත් වන මුස්ලිම්වරුන්ට ඔවුන් සමඟ බෙදුම්වාදී ව්‍යාපාරයට සම්බන්ධ වෙන්න කියලා ඉල්ලීමක් කළා. අපේ ජනතාව එම ඉල්ලීම පිළිගත්තේ නැහැ. ඉන්පසුව ඔවුන් අපෙන් බලහත්කාරයෙන් කප්පම් ගන්න පටන් ගත්තා. ගවයින්, එළුවන් පැහැර ගත්තා. මංකොල්ල කෑවා.මේ අතර 1985 අප්‍රේල් 07 වෙනිදා විශේෂ සිද්ධියක් වුණා. එදාට මුස්ලිම් ව්‍යාපාරිකයන්ගේ දියණියක් කප්පම් ගන්න පැහැර ගෙන ගියා.ඉන් පසුව අපේ ජනතාව කාත්තන්කුඩි නගරය සිංහ කොඩියෙන් සරසා ඒකීය ලංකාවක් වෙනුවෙන් දිවි දෙන බවට ශපථ කළා.ඒ සිද්ධියෙන් පස්සෙ කොටි අපිට දිගින් දිගටම පහර දෙන්න පටන් ගත්තා. මුස්ලිම් ප්‍රජාව දෙමළ ජනතාවගේ හතුරෙක් කිව්වා. එහෙම කියලා නිකන් හිටියේ නැහැ. ගම්පිටින් වටලලා, පල්ලිවලට කඩා වැදිලා සමූල ඝාතනයක් කළා.පැය දෙකක් ඇතුළත උතුරෙන් යන්න කිව්වා. අපේ මිනිස්සුන් අතට අහුවෙච්ච දෙයක් අරන් තමන් ජීවත් වූ බිමෙන් පලා ගියා. බෙදුම්වාදය පිළිගත්තා නම් ඒ වගේ විනාශයක් වෙන්නේ නැහැ. නමුත් මුස්ලිම් ජනතාව එදා එක හඬින් කිව්වෙ බෙදුම්වාදයට මේ බිමේ ඉඩක් නැතැයි කියලයි.* මුස්ලිම්වරුන් හා සිංහලයන් විරසක කිරීමේ සැලැස්මක් ශ්‍රී ලංකාව ස්වාධීන ජනරජයක් බවට පත්වන්නට පෙර සිටම ක්‍රියාත්මකව තිබී තිබෙනවා නේද?මෙරට ජීවත්වන ජනතාව ජාතීන් හැටියට බෙදලා, රටේ ජාතික භාෂාව බවට ඔවුන්ගේ භාෂාව වන ඉංග්‍රීසිය පත් කරලා. ආගමික ගැටුම් ඇතිකර ඔවුන්ගේ පාලනය දිගටම පත්වාගෙන යාමේ උත්සාහයක් අධිරාජ්‍යවාදීන් තුළ තිබුණා. එම මතය පිළිගන්නා කොටසක් තවමත් ඉන්නවා. වරින් වර අපි අතර ප්‍රශ්න මතු වෙන්නේ මේ නිසයි.* මුස්ලිම්වරයෙකුට මවුබිම දෙකඩ කිරීමේ ව්‍යාපාරයකට සහය දැක්වීම හෝ වෙනම රාජ්‍යයක් බිහිකිරීම ගැන කතා කිරීම කළ හැකි ද?අපේ ආගම අනුව මවුබිම දෙකඩ කිරීමේ ව්‍යාපාරයකට කොහොමවත්ම ආධාර කරන්න බැහැ. ශුද්ධ වූ කුරානයේ අන්නිසාහි 59 වෙනි පාඨයට අනුව මුස්ලිම්වරුන් පළමුව දෙවියන් පිළිගතයුතුයි. දෙවනුව මුහම්මද්තුමා යහපත් යැයි දැක්වූ පිළිවෙළට ජීවත්විය යුතු අතර එතුමන් අකැප යැයි දැක්වූ දේවල්වලින් වැළැකී සිටිය යුතුයි. තෙවනුව රාජ්‍ය නායකයාගේ නියමයන් හා රටේ පවතින නීතියට ගරු කළ යුතුයි. රජයට එරෙහිව ආයුධ එසවීම තහනම්. ඉස්ලාම් නැතහොත් ‘සලාම්’ යන්නෙන් අදහස් වෙන්නේ ‘සාමය’. එහෙම සමාදානයෙන් ජීවත් වෙන්න උත්සාහ කරන මුස්ලිම් ජනතාව අතර පවතින සම්බන්ධතාවය බිඳ දමන්න උත්සාහ කරන බලලෝභී දේශපාලනඥයන් පිරිසක් ඉන්නවා.* මුස්ලිම්වරුන් හා සිංහලයන් අතර දීර්ඝ කාලීන සහයෝගයක් පැවතුණා. මේ අතීත සම්බන්ධය ඔබ දකින්නේ කෙසේද?මුස්ලිම්වරුන් සිංහලයන්ට විරුද්ධ ජන කොටසක් කියලා, සමහර පිරිසක් වෛරී ප්‍රචාරයක් ගෙන යනවා. ඒ වගේම තවත් අන්තවාදීන් පිරිසක් කියනවා සිංහලයන් සුළු ජාතීන්ට කරදර කරනවා කියලා. මේ අදහස් දෙකම වැරැදියි.අප ජාතීන් දෙක අතර වසර එක්දහස් තුන්සියයකට (1300) වඩා වැඩි ඉතිහාසයක් තිබෙනවා. 1627 දී පෘතුගීසි ජාතික කොන්ස්ටන් ද සා සෙනෙවියා මෙහි ප්‍රභාකරන් කළා වගේ මුස්ලිම්වරුන් සමූල ඝාතනය කරන්නට හා රටෙන් පලවා හරින්නට සූදානම් වූ අවස්ථාවේ අප ප්‍රජාව ආරක්ෂා කළේ සිංහල ජනතාව හා මහා සංඝරත්නයයි. ලන්දේසීන් අපට ආර්ථික බාධක පනවන විටත් සිංහලයන් මුස්ලිම්වරුන්ට සහය දුන්නා. නිදහස් සටනේදී අපිත් සිංහලයන් සමඟ එක්ව සිටියා.* ඔබ එහෙම කිව්වත් මුස්ලිම්වරුන්ට මෙරට නිදහසේ ජීවත් විය නොහැකි බවට මතයක් සමහරු ජාත්‍යන්තර වශයෙන් ගෙනයනවා නේද?මේ රටේ ජීවත්වෙන මුස්ලිම්වරුන් කවදාවත් ඒ වගේ මතයක් ඇතිකළේ නැහැ. විදේශ රටවල මුදලින් යැපෙන ඩයස්පෝරාවේ සාමාජිකයන් නම් එහෙම කියනවා. ඒ ඔවුන් වෙනත් බලාපොරොත්තු ඉටු කරගන්නයි.අපිට රට තුළ ඉස්ලාම් ආගම අදහන්න නිදහස් තිබෙනවා. පල්ලියට යන්න පුළුවන්. නෝම්බි අල්ලන්න තහනමක් නැහැ. මුස්ලිම් නීතිය අනුව කටයුතු කරන්න ඉඩ දෙනවා. අපේ ආගමික දින ප්‍රසිද්ධ නිවාඩු දින කර තිබෙනවා. ඒ විදිහට අපේ ආගමට අයත් හැම දෙයක්ම කරන්න නිදහස දෙනවා නම් තවත් මොනවද අපිට නැහැයි කියන්නේ.මේ දේවල් ඉන්දියාවේ ගිහිල්ලා කතා කරන්න පුළුවන්ද? එහේ බැහැ. අපේ මුස්ලිම් මින්ස්සු දැන ගත යුතුයි මේ තියෙන නිදහස වෙන කිසි රටක මුස්ලිම් ප්‍රජාවට ලැබිලා නැති විත්තිය. රටේ අනෙක් මිනිස්සුන්ගේ ආදර ගෞරවය ලබාගෙන ඉදිරියටත් ඔවුන්ට පක්ෂපාතව සිටීම අපේ යුතුකමක්.සුළු සිද්ධියක් ඇති වුණයි කියලා ඒක ලොකුවට මවා පෙන්වනවාට අපි සම්පූර්ණයෙන්ම විරුද්ධයි. බටහිර රටවල, මුස්ලිම් මිනිස්සුන්ට කොච්චර කරදර කරනවාද?. එහෙම ප්‍රශ්නයක් මෙහෙ නැහැනේ. අපේ ජනතාව සිංහල, දෙමළ මිනිස්සුත් එක්ක හැම පළාතකම වගේ සහයෝගයෙන් ජීවත් වෙනවා. ඒ සත්‍යයට අපිට පිටු පාන්න බැහැ.* පසුගිය දිනවල මුස්ලිම්වරුන්ගේ පිළිවෙත් මූලික කරගෙන ඇති වූ ගැටලු සහගත තත්ත්වය ඔබ සුළු සිද්ධියක් ලෙස හඳුන්වන්නේ ඇයි?අපි අතර තිබෙන දීර්ඝ කාලීන මිත්‍රත්වය පළුදු වන අවස්ථා දෙගොල්ලන්ගේම වැරැදි නිසා සිදුව ඇති. පවුලක සහෝදරයන් අතර ඇතිවන ප්‍රශ්න කෑකෝ ගහලා විසඳා ගන්නා සිරිත් අපේ සංස්කෘතීන් දෙකේම නැහැනේ.පසුගිය දිනවල ඇති වූ ගැටලුවත් බුද්ධිමත් සිංහල හා මුස්ලිම් ජනතාවගේ දැනුවත්වීම නිසා ඉතිහාසයේ පළමු වරට කිසිදා ජීවිත හානියක් වෙන්නේ නැතිව විසඳාගන්න පුළුවන් වුණා. මේ ගැන අපි සන්තෝෂ වෙනවා.* රිසානාගේ සිදුවීමේ දී ඇය ගලවා ගැනීමට ජනාධිපතිතුමාගේ උපදෙස් පරිදි ඔබ මැදිහත් වුණා. මේ ගැන විපක්ෂය දක්වන අදහස් ගැන කියන්න තිබෙන්නේ කුමක්ද?ඇය 2005 දී මේ සිද්ධිය සිදු වූ අවස්ථාවේ දරුවාගේ බෙල්ල මිරිකූ බව පිළිගෙන තිබීම අවාසිසහගත ලෙස බලපෑවා. 2007 දී ඇය එය පිළිගත්තා සාමාන්‍යයෙන් මෙවැනි සිදුවීමක දී එරට නීතිය අනුව නඩුතීන්දුව දී මාස 6කින් පමණ මරණ දඬුවම දෙනවා.නමුත් ජනාධිපතිතුමා අවස්ථා කිහිපයකදී ඉල්ලීම් කළ නිසා ඔවුන් මරණ දඬුවම දීම ප්‍රමාද කළා. අවුරුදු 7ක් මරණ දඬුවම දීම කල් දැම්මේ ප්‍රථම වරටයි.ජනාධිපතිතුමා රිසානාගේ සිද්ධියේදී මගේ දුව කියලා හිතාගෙන කොහොමහරි ඒ රටේ නියෝජිතයන් සමඟ කතා කර රිසානාව නිදහස් කරවා ගන්නයි කියලා සෞදිය සමඟ සාකච්ඡා කළ අපිට කිව්වා.එතුමා ලේ වන්දියක් දෙන්න කැමති වුණා.රිසානා මුස්ලිම් තරුණියක්. ඇයට දඬුවම් කළේත් බෞද්ධ රටක් නෙවෙයි. ජනාධිපතිතුමාට අවශ්‍ය නම් “වැරැද්දක් කළා නම් දඬුවම් විඳිය යුතුයි” කියලා නිකම් ඉන්න තිබුණා. රැයක් දවාලක් බලන්නේ නැතිව එතුමා ඇගේ නිදහස් වෙනුවෙන් මහන්සි වුණා.ජනාධිපතිතුමා එක් මුස්ලිම් තරුණියක් වන රිසානාගේ ජීවිතය වෙනුවෙන් මෙතරම් පෙනී සිටියා නම් මේ රටේ ජීවත්වන මුස්ලිම් මිනිස්සුන්ගේ ආරක්ෂාව වෙනුවෙන් කොයි තරම් පෙනී සිටිනවාද කියලා අපි කල්පනා කළ යුතුයි.* ශ්‍රී ලංකාවේ මුස්ලිම්වරුන් ජීවත්වන්නේ බලවත් පීඩනයක් මත යැයි විපක්ෂය පවසද්දී රටට එරෙහිව මානව හිමිකම් චෝදනා මතුවූ ෂට අපේ ආරක්ෂාව වෙනුවෙන් මුස්ලිම් රටවල් පෙනී සිටීමට හේතුව කුමක්ද?රටට ආදරය කරන විපක්ෂයක් නම් මේ අවස්ථාවේදී ඔවුන් මවුබිම වෙනුවෙන් පෙනීසිටිය යුතුව තිබුණා. ඔවුන් කළයුතු දේ අප රට වෙනුවෙන් කළා.මහින්ද රාජපක්ෂ ජනාධිපතිතුමාගේ රජය මුස්ලිම්වරුන්ට දක්වන ගෞරවය ගැන අපි ලෝකයාට කිව්වා. අපි කියන්නත් පෙර සිටම ජනාධිපතිතුමා මුස්ලිම්වරුන්ගේ හිතවතෙක් බව රටවල් දැන සිටියා..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>13</day>
    </date>
    <link>http://www.dinamina.lk/2013/05/13/_art.asp?fn=f1305132</link>
    <topic>පත්තර කන්තෝරුවේ වෛද්‍ය සායනය</topic>
    <author>සටහන - සන්ධ්‍යා කරුණාරත්න ඡායාරූප - මහින්ද විතානාච්චි. වාසිත පටබැදිගේ. රංජිත් අසංක</author>
    <content>"නිරෝගීකම උතුම්ම සම්පතයි" යන වදණ බුද්ධ දේශනාවෙහි සඳහන් ය. එම දේශනාවට තවත් අරුතක් ලබාදෙමින් ලේක්හවුස් ආයතනයේ මාධ්‍යවේදීන්ට නිරෝගී සම්පන්න ජීවිතයක් ලබාදීමේ අරමුණෙන් පසුගියදා වෛද්‍ය සායනයක් පැවැත්විණ. සෞඛ්‍ය දෙපාර්තමේන්තුව සහ ලේක්හවුස් ආයතනයේ සුබසාධක සංගමය එක්ව සංවිධාන කළ බෝ නොවන රෝග හඳුනා ගැනීමේ වෛද්‍ය සායනය හා කඳවුරට ආයතනයේ සියලුම දෙනාට සහභාගී වීමට අවස්ථාවක් ලැබීම සතුටට කරුණකි.පත්තර කන්තෝරුවක සේවය කරන මාධ්‍ය‍වේදීන් ඇතුළු සියලු සේවක සේවිකාවන්ට වේලාවට කෑමට බීමට හෝ විවේකයක් ලබා ගැනීමට අවස්ථාවක් නොලැබීම පුදුමයට කරුණක් නොවේ. එය සාමාන්‍ය දෙයකි. පැය විසිහතර පුරාම සේවයේ නියුතු ඔවුන්ට තමන්ගේ සෞඛ්‍ය සම්පන්නභාවය ගැන සිතීමටවත් වේලාවක් නොමැති තරම් ය. එය එක්තරා ආකාරයකට කනගාටුදායක කරුණකි.මේ පිළිබඳ අවබෝධ කර ගත් සෞඛ්‍ය දෙපාර්තමේන්තුව මාධ්‍යවේදීන් ළඟට ගොස් වෛද්‍ය සායන පැවැත්වීමට ‍තීරණය කිරීම මාධ්‍යවේදීන් ලැබූ වාසනාවකි. එම වාසනා මහිමයෙන් ඔවුන්ට පවත්නා හඳුනා නොගත් බෝ නොවන රෝග හඳුනාගෙන නිසි ප්‍රතිකාර ලබා ගැනීමට හැකියාව ලැබී ඇත.මාධ්‍යවේදීන් බරපතළ ලෙස රෝගාතුර වීමට පෙර නිසි ප්‍රතිකාර මඟින් ඔවුන් සුවපත් කරලීමට සෞඛ්‍ය දෙපාර්තමේන්තුව දරන වෑයමේ මල් ඵල ගැන්වීම තව නොබෝ දිනකින් සිදු වනු ඇත. වක්‍රාකාරව සිතීමේදී එය මෙරට මහජනතාව ලබන වාසනාවකි.මාධ්‍යවේදීන් සෞඛ්‍ය දෙපාර්තමේන්තුව සමඟ ඉතා සමීපව වැඩ කරන කණ්ඩායමකි. මෙරට මහජනතාවට සෞඛ්‍ය පණිවිඩ ගෙන යන්නේ මාධ්‍යවේදීන් හරහා ය. ඔවුන් ලෙඩ වුවහොත් මාධ්‍ය පණිවුඩ ගෙනයාම ද අඩපණ වනු ඇත. එවිට මහජනතාවට සෞඛ්‍යයට අඳාළව පමණක් නොව රටේ වෙනත් සිදුවීම්වලට අඳාළව ද කිසිදු තොරතුරක් දැන ගැනීමේ හැකියාව නොමැති වනු ඇත.එය වළක්වා ගැනීමට නම් මාධ්‍යවේදීන්ට සුවපත් ජීවිතයක් උරුම කර දිය යුතු ය. ඒ සඳහා "තෙවැනි ඇසට සුවය සදමු" ජනමාධ්‍යවේදීන් සඳහා වන බෝ නොවන රෝග හඳුනා ගැනීමේ සායනය සහ වෛද්‍ය කඳවුර පසුගිය දෙදිනදී (09, 10) ලේක්හවුස් ආයතනයේදී පැවැත්විණ.සෞඛ්‍ය ඇමැති මෛත්‍රීපාල සිරිසේන මහතාගේ උපදෙස් මත ක්‍රියාත්මක මේ වැඩසටහන සෞඛ්‍ය සේවා අධ්‍යක්ෂ ජනරාල් ‍විශේෂඥ වෛද්‍ය පාලිත මහීපාල මහතාගේ ඍජු හා සමීප අධීක්ෂණය යටතේ ක්‍රියාත්මක කෙරේ."2013 වසර බෝ නොවන රෝග නිවාරණ වසර" ලෙස නම් කර ඇත. මේ වසර සඳහා බෝ නොවන රෝග අඩු කර ගැනීමට වැඩසටහන් රැසක් ක්‍රියාත්මක ය. ඉන් එක් වැඩසටහනක් ලෙස ජනමාධ්‍යවේදීන් ඉලක්ක කර ගනිමින් මේ සායනය පැවැත්විණ.මාධ්‍යවේදීන්ගේ බෝ නොවන රෝග හඳුනා ගැනීම සඳහා සායන පැවැත්වීමත්, බෝ නොවන රෝගවලින් වැළකීමේ ක්‍රම පිළිබඳ නිසි සෞඛ්‍ය අධ්‍යාපනයක් ලබාදීමත් ප්‍රමුඛ කර ගනිමින් මේ වැඩපිළිවෙළ ක්‍රියාත්මක කෙරිණ.බෝ නොවන රෝග හඳුනා ගැනීමේ පරීක්ෂණ හා වළක්වා ගැනීම පිළිබඳ දැනුවත් කිරීම, අක්ෂි සායනය, දන්ත සායනය හා මුඛ පිළිකා හඳුනා ගැනීම, පියයුරු පිළිකා හා ගැබ්ගෙල පිළිකා හඳුනා ගැනීමේ සායනය, කායික රෝග සායනය, රුධිරයේ කොලෙස්ටරෝල්, සීනි ප්‍රමාණය පරීක්ෂා කිරීම, ඊ.සී.ජී. පරීක්ෂණ, උපදේශන සේවා (මනෝ වෛද්‍ය, ලිංගාශ්‍රිත රෝග) යනාදී වැඩසටහන් මේ වෛද්‍ය කඳවුරට ඇතුළත් විය.මේ වෛද්‍ය සායනයට සහභාගී වූ සියලු දෙනාට පෞද්ගලික සෞඛ්‍ය දත්ත සටහන් වාර්තා පොතක් නිකුත් කෙරිණ.දිගුකාලීනව සිය සෞඛ්‍ය නිසි පරිදි පවත්වාගෙන යාමටත්, වෛද්‍ය උපදෙස් පැතිය යුතු අවස්ථාවලදී ඉදිරිපත් කළ හැකි විශේෂ සටහන් අඩංගු වාර්තාවක් ලෙසත් මේ වාර්තාව භාවිතා කළ හැකි ය.බෝ නොවන රෝගවලට ගොදුරුව සිටින මාධ්‍යවේදීන් ඇතුළු ආයතනයේ සියලු දෙනාට ඉදිරි ප්‍රතිකාර ලබා ගැනීම සඳහා අඳාළ සායනවලට යොමු කිරීම ද සිදුකෙරේ. සෞඛ්‍ය ‍ප්‍රවර්ධිත සේවා ස්ථානයක් ලෙස ලේක්හවුස් ආයතනය නම් කිරීමට ද සෞඛ්‍ය දෙපාර්තමේන්තුව කටයුතු සලසා තිබේ. ඒ අනුව ලේක්හවුස් ආයතනයේ පාලනාධිකාරිය ද සමඟ එක්ව ආයතනයේ සියලුදෙනාට යහපත් සෞඛ්‍ය තත්ත්වයක් උදා කර දීමට අවශ්‍ය සියලු ‍පියවර ගැනීමට සෞඛ්‍ය දෙපාර්තමේන්තුව බලාපොරොත්තු වේ.සායනයෙන් පසුව ද සෞඛ්‍ය ප්‍රවර්ධිත සේවා ස්ථානයක් ලෙස ලේක්හවුස් ආයතනය පවත්වාගෙන යාම සඳහා වන නිරන්තර සංවාදය හා මෙහෙය වීම සෞඛ්‍ය අධ්‍යාපන කාර්යාංශය මඟින් සිදු කෙරේ.ලේක්හවුස් ආයතනයේ සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතාගේ ඉල්ලීමකට අනුව පැවැත්වූ මේ සායනයට නියෝජ්‍ය සාමාන්‍යාධිකාරී නාරද සුමනරත්න, මෙහෙයුම් හා සුබසාධක නිලධාරි මහේන්ද්‍ර රුද්‍රිගු, සුබසාධක කළමනාකාර සමින්ද විජේතුංග, ආයතනික වෛද්‍ය නිලධාරිනි පුෂ්පා මල්ලිකාආරච්චි මහත්ම මහත්මීන් ඇතුළු වෛද්‍ය අංශයේ සහ සුබසාධක අංශයේ සියලුදෙනාගේ ද සහාය ලැබිණ.මේ සායනය පැවැත්වීම සඳහා සහාය ලබාදුන් සෞඛ්‍ය දෙපාර්තමේන්තුවේ සෞඛ්‍ය සේවා අධ්‍යක්ෂ ජනරාල් විශේෂඥ වෛද්‍ය පාලිත මහීපාල, සෞඛ්‍ය අධ්‍යාපන කාර්යාංශයේ අධ්‍යක්ෂිකා විශේෂඥ වෛද්‍ය නීලමණී හේවාගීගන, මාධ්‍ය ඒකකය හා ජීවන නිපුණතා ඒකකයේ අංශ ප්‍රධානී විශේෂඥ වෛද්‍ය උත්පලා අමරසිංහ, මාධ්‍ය ප්‍රචාර නිලධාරි ජානක සුනෙත් බණ්ඩාර, සෞඛ්‍ය අමාත්‍යාංශයේ මානසික සෞඛ්‍ය ‍ඒකකයේ අධ්‍යක්ෂිකා වෛද්‍ය රසාංජලී හෙට්ටිආරච්චි, ජාතික පිළිකා මර්දන වැඩසටහනේ අධ්‍යක්ෂිකා වෛද්‍ය නීලමණී පරණගම, ජාතික රෝහලේ අධ්‍යක්ෂ වෛද්‍ය අනිල් ජාසිංහ, ජාතික අක්ෂි රෝහලේ අධ්‍යක්ෂ වෛද්‍ය එම්.වයි.කේ. විල්ෆ්‍රඩ්, බෝ නොවන රෝග ඒකකයේ විශේෂඥ වෛද්‍ය ෂෙරින් බාලසිංහම්, ජාතික පිළිකා මර්දන වැඩසටහනේ ප්‍රජා දන්ත විශේෂඥ වෛද්‍ය හේමන්ත අමරසිංහ, දියවැඩියාව පිළිබඳ විශේෂඥ වෛද්‍ය ප්‍රදීප් කුමාරසිංහ, විශේෂඥ වෛද්‍ය වරුණ ගුණතිලක, ජාතික රෝහලේ බාහිර රෝගී අංශය බාර හෙද සොහොයුරු කිත්සිරි මහසෙන් මුල්ලේරියාව මහත්ම මහත්මීන්ට ද, ජාතික මානසික සෞඛ්‍ය විද්‍යායතනයේ නිලධාරින්ට ද ඇතුළු සෞඛ්‍ය දෙපාර්තමේන්තුවේ සියලුම නිලධාරීන්ට ලේක්හවුස් ආයතනයේ ස්තුතිය පිරිනැමේ.විශේෂ ස්තුතිය -සෞඛ්‍ය සේවා අධ්‍යක්ෂ ජනරාල් විශේෂඥ වෛද්‍ය පාලිත මහීපාල, සෞඛ්‍ය අධ්‍යාපන කාර්යාංශයේ අධ්‍යක්ෂිකා විශේෂඥ වෛද්‍ය නීලමණී හේවාගීගන, මාධ්‍ය ඒකකය හා ජීවන නිපුණතා ඒකකයේ අංශ ප්‍රධානී විශේෂඥ වෛද්‍ය උත්පලා අමරසිංහ, මාධ්‍ය ප්‍රචාර නිලධාරි ජානක සුනෙත් බණ්ඩාර මහත්ම මහත්මීන්ට..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>14</day>
    </date>
    <link>http://www.dinamina.lk/2013/05/14/_art.asp?fn=n1305141</link>
    <topic>රජයට අභූත චෝදනා කරන්නන් දෙමළ ජනතාවට කළේ මොනවාද?</topic>
    <author>රක්ෂණ ශ්‍රියන්ත</author>
    <content>යුද්ධයෙන් පසු වන්නි දිස්ත්‍රික්කයේ කිසිවකු අතුරුදන් වී නොමැති බවත්, කිසිවකු අතුරුදන් වී ඇත්නම් ඒ කවුද? කවදා ද? කොහෙදී ද? පවසන්නේ නම් තමා ඒ සම්බන්ධව රජය වෙනුවෙන් දේශීය හෝ විදේශීය කතිකාවකට වුවද සූදානම් බව, වන්නි ආඥාපති උතුරේ අවතැන් වූවන් සඳහා නිසි බලධාරී මේජර් ජනරාල් බොනිෆස් පෙරේරා මහතා ‍පවසයි.යුද්ධයෙන් පසුව කිසිවකු වන්නියේ අතුරුදන් වී හෝ පැහැරගෙන නොමැති බවත් කිසිවෙකු එසේ පවසන්නේ නම් එය තරයේ ප්‍රතික්ෂේප කරන බවත් වන්නි ආඥාපතිවරයා දිනමිණට පැවසීය.අතුරුදන් වීම් හෝ පැහැරගෙන යාම් පිළිබඳ රජයට අභූත චෝදනා නඟන පිරිස දෙමළ ජනතාවගේ සුබ සිද්ධිය සඳහා ගෙන ඇති පියවර මොනවාද යනුවෙන් වන්නි ආඥාපතිවරයා ප්‍රශ්න කර සිටී.යුද්ධයේදී දෙමළ ජනතාව පමණක් නොව මුස්ලිම්, සිංහල ජනාවද අවතැන් වූ බව පෙන්වා දෙන බොනිපස් පෙරේරා මහතා නැවත පදිංචි කිරීමේදී ජනාධිපති මහින්ද රාජපක්ෂ මහතාගේ උපදෙස් පරිදි දෙමළ ජනතාවට ප්‍රමුඛස්ථානය දී කටයුතු කළ බවද රජයට ඇඟිල්ල දිගු කරන්නන්ට අමතක වී ඇති දැයි විමසයි.අවතැන් වූ සිංහල ජනතාවට අවස්ථාව ලබා දුන්නේ අවසානයේ බවත් ඇතැම් දෙමළ සංවිධාන හා මාධ්‍ය එය දැන දැනම සත්‍ය විකෘති කොට කරුණු කියා පෑම කණගාටුවට කරුණක් බවද වන්නි ආඥාපතිවරයා පවසයි.වන්නි දිස්ත්‍රික්කයේ යම් කිසිවෙකු අතුරුදහන් වී හෝ අවතැන් වී ඇත්නම් ඒ පිළිබඳ පෞද්ගලිකවම තමා හමුවී දැනුම් දීමටද අවස්ථාව ලබාදී ඇතැයිද බොනිපස් පෙරේරා මහතා කියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>14</day>
    </date>
    <link>http://www.dinamina.lk/2013/05/14/_art.asp?fn=n1305142</link>
    <topic>රියැදුරු රැකියාවට රට යන ශ්‍රී ලාංකිකයන්ගේ බලපත අහිමි වෙයි</topic>
    <author>විජයානි එදිරිසිංහ</author>
    <content>විදේශයන්හි රියැදුරු රැකියාව සඳහා ජාත්‍යන්තර රියැදුරු බලපත්‍රයක් ලබාගැනීමට මෙරට රියැ‍දුරු බලපත්‍රය ඉදිරිපත් කරන ශ්‍රී ලාංකිකයින්ට යළි එම රියැදුරු බලපත්‍රය කිසිදිනකදී නොලැබෙන බව හෙළිවී තිබේ.වසරකට විදේශගතවන දහස් ගණනක් ශ්‍රී ලාංකිකයන් මේ බරපතළ ගැටලුවට මුහුණ පා සිටිති.ලෝකයේ විවිධ රටවල් මේ ආකාරයෙන් ශ්‍රී ලාංකිකයන්ට එම රටවල සිටින කාලයට තාවකාලික රියැදුරු බලපත්‍රයක් නිකුත් කරයි. එම රියැදුරු බලපත්‍රය නිකුත් කරන්නේ ශ්‍රී ලංකා රියැදුරු බලපත්‍රය පරීක්ෂාකර එහි සත්‍යතාවය මෙරටින් පරීක්ෂා කර ගැනීමෙන්ද අනතුරුවයි. එසේ නිකුත් කිරීමේදී මෙරට රියැදුරු බලපත්‍රය ඔවුන් විසින් භාරගන්නා අතර එම අවස්ථාවේ එය යළි ආපසු හිමිකරුට භාර නොදෙයි.එම රියැදුරු බලපත්‍රය ආපසු ඉල්ලා සිටීමේදී ඔවුන් ප්‍රකාශ කරන්නේ ශ්‍රී ලංකාවට ආපසු ගිය විට එරට තානාපති කාර්යාලයේදි හෝ මෝටර් රථ ප්‍රවාහන දෙපාර්තමේන්තුවෙන් ආපසු ලබා ගන්නා ලෙසයි.මේ ආකාරයෙන් විදේශගතවන ශ්‍රී ලාංකිකයන් ‍සිය දහස් ගණනක් ආපසු මෙරටට පැමිණ ඔවුන්ගේ රියැදුරු බලපත්‍රය ඉල්ලා ඔවුන් සිටි රටට අදාළ තානාපති කාර්යාලයට, විදේශ කටයුතු අමාත්‍යාංශයට සහ මෝටර් රථ ප්‍රවාහන දෙපාර්තමේන්තුවට ගොස් ඔවුන්ගේ රියැදුරු බලපත්‍රය ඉල්ලා සිටිති. දිනකට මේ ස්ථානවලට විශාල පිරිසක් ඒ ආකාරයෙන් රියැදුරු බලපත් සොයා පැමිණෙන බව දක්නට ලැබේ.එහෙත් මේ තාක්කල් කිසිම දිනෙක මේ ස්ථානවලින් එකකටවත් විදේශගත වූවන්ගේ මෙරට රියැදුරු බලප්‍රතය ආපසු එම ස්ථානවලට එම රටවලින් එවා නොමැති බව එම ආයතන පවසයි.තවද එවැනි රියැදුරු බලපත් එවන වැඩපිළිවෙළක් හෝ ඇතිබව එම ආයතන ‍දන්නේ නැත.මේ තත්ත්වය නිසා විදේශගතවන ශ්‍රී ලාංකිකයන් මෙරටට ආපසු පැමිණෙන්නේ ඔවුන්‍ මෙරටින් රැගෙන ගිය සත්‍ය (මුල් පිටපත) රියැදුරු බලපත්‍රය නොමැතිවය.ඉහත කී ස්ථානවල රියැදුරු බලපත්‍රය නොමැති නිසා බරපතළ ගැටලුවකට මුහුණ දෙන ශ්‍රී ලාංකිකයෝ යළි රියැදුරු බලපත්‍රයක් ලබා ගැනීමේ ගැටලුවට මුහුණ පා සිටිති.විදේශයේදී රියැදුරු බලපත්‍රය නැතිවූ බව මෙරට පොලිසියකට පැමිණිල්ලක් කර යළි රියැදුරු බලපත්‍රයේ අනුපිටපතක් ලබා ගැනීමට නොහැකි වන අතර ඊට හේතුව එරටදී නැතිවූ ලියකියවිලි සඳහා පැමිණිලි කළ යුත්තේ එරට පොලිසියකට බව මෙරට පොලිසි වලින් දන්වා සිටීමයි. මේ නිසා රියැදුරු බලපත් හිමියෝ විශාල පිරිසක් පොලිසිවලට බොරු පැමිණිලි ඉදිරිපත් කර රියැදුරු බලපත්‍රය මෙරටදී නැතිවූ බව පැමිණිලි කර පොලිස් වාර්තාවක් ලබාගෙන යළි රියැදුරු බලපත්‍රයේ අනුපිටපතක් (ඩුප්ලිකේට්) ලබා ගනිති.එහෙත් මේ අනුපිටපත ලබා ගැනීමේදී එහි ඩුප්ලිකේට් යනුවෙන් සඳහන්ව තිබීම විවිධ ආකාර වූ අවශ්‍යතා සඳහා රියැදුරු බලපත්‍රය ඉදිරිපත් කිරීමේදී බාධා ඇතිවන අවස්ථා බොහෝ වෙයි.මේ ආකාරයෙන් ශ්‍රී ලාංකිකයන්ගේ මෙරට රියැදුරු බලපත්‍රය විදේශ රටකදී භාරගෙන තාවකාලික රියැදුරු බලපත්‍රයක් නිකුත් කිරීම සහ එය නැතිකර දැමීමේ වරදේ වගකීම දැරිය යුත්තේ එම රටවල ශ්‍රී ලංකා තානාපති කාර්යාල බව එම ගැටලුවට මුහුණ පා සිටින ශ්‍රී ලාංකිකයෝ පවසති.ඊට හේතුව තානාපති කාර්යාලය ලබාදෙන ෆෝරමය පුරවා ඒ රටවල වෙනත් රාජ්‍ය ආයතනයකින් තාවකාලික රියැදුරු බලපත්‍රය නිකුත් කළද මෙරට රියැදුරු බලපත්‍රයට සිදුවන්නේ කුමක්ද කියා ‍තානාපති කාර්යාල හරිහැටි පිළිතුරක් ලබානොදීම නිසා බවද ඔව්හු පවසති.මේ සම්බන්ධයෙන් මෝටර් රථ ප්‍රවාහන දෙපාර්තමේන්තුවෙන් කළ විමසී‍මකදී හෙළිදරව් වූයේ විදේශගතවන පුද්ගලයෙකුගේ මෙරට රියැදුරු බලපත්‍රයේ සත්‍ය අසත්‍යතාවය තහවුරු කරන ලෙසට විදේශ කටයුතු අමාත්‍යාංශයෙන් රහසිගතව එවන සහතිකයට අමතර වෙනත් කිසිම ආකාරයක ලියවිල්ලක් හෝ රියැදුරු බලපත්‍රයක් එම දෙපාර්තමේන්තුව වෙත නොලැබෙන බවයි.ශ්‍රී ලාංකිකයින්ට විදේශයකදී මෙවැනි ගැටලුවක් ඇතිවූවත් මෙරටට පැමිණෙන මෝටර් රථ ප්‍රවාහන දෙපාර්තමේන්තුවේ තාවකාලික රියැදුරු බලපත්‍ර ඉල්ලා සිටින විදේශිකයින්ට එම රියැදුරු බලපත්‍රය ලබාදෙන අතර ඔවුන්ගේ එරට රියැදුරු බලපත්‍රය පරීක්ෂා කර බලා එම අවස්ථාවේම ආපසු ඔවුන් අතට භාරදීම සිදු කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>14</day>
    </date>
    <link>http://www.dinamina.lk/2013/05/14/_art.asp?fn=n1305143</link>
    <topic>‘මහගෙදරින් ලේක්හවුස් ඊ-මොබයිල් ඇඩ්ස්’</topic>
    <author>නුවන් කොඩිකාර</author>
    <content>ශ්‍රී ලංකාවේ ත්‍රෛභාෂා පුවත්පත් ප්‍රකාශන ක්ෂේත්‍රයේ ප්‍රමුඛයා වන සීමාසහිත එක්සත් ප්‍රවෘත්ති පත්‍ර සමාගම මොබිටෙල්, ඩයලොග් හා එටිසලාට් ජංගම දුරකථන සේවා සමග එක්ව කෙටි පණිවිඩ ඔස්සේ (SMS) ලුහුඩු දැන්වීම් ලබාගැනීමේ "ඊ-මොබයිල් ඇඩ්ස්" සේවාව සඳහා කොළඹ ගලදාරී හෝටලයේදි ඊයේ (13) ගිවිසුම් අස්සන් කෙරිණි.ලේක්හවුස් ආයතනය වෙනුවෙන් එහි සභාපති, ජ්‍යෙෂ්ඨ මාධ්‍යවේදි බන්දුල පද්මකුමාර, ඩයොලොග් සමාගමේ ජ්‍යෙෂ්ඨ සාමාන්‍යාධිකාරී ෆාරික් කාඩර්,මොබිටෙල් ආයතනයේ ප්‍රධාන විධායක නිලධාරි කපිල චන්ද්‍රසේන, එටිසලාට් ආයතනයේ වානිජ අංශ ප්‍රධානී රොබට් ලී මහත්වරුන් ගිවිසුම් සඳහා අසස්න් කළහ.ලංකාවේ ඕනෑම ප්‍රදේශයක සිට සිය ජංගම දුරකථනයෙන් #429# යොදා මෙම සේවාව සඳහා ඇතුළත් වී සිළුමිණ සහ සන්ඩේ ඔබිසවර් පුවත්පත්වල ලුහුඩු දැන්වීම් පළකරවා ගත හැක.මේ මඟින් වචන 45 ක් දක්වා ලුහුඩු දැන්වීම් පළකර ගතහැකි අතර ඒ සඳහා ඩයොලොග්, මොබිටෙල් හෝ එටිසලාට් පෙරගෙවුම් හා පසුගෙවුම් සම්බන්ධතාවයක් යොදාගත හැක.සිය දැන්වීම් පළකිරීම පිළිබඳව සහතිකයක් ක්ෂණිකව ලබාගත හැකියාව මෙන්ම මේ මඟින් පාරිභෝගිකයන් හට ගමන් වියදම් හා ගමන් වේලාව ඉතිරි කරගත හැකිවනු ඇත.මොබිටෙල්, ඩයලොග් හා එටිසලාට් ග්‍රාහකයින් #429# අංකය අමතා මෙම සේවා ලබාගත හැකි අතර එවිට එම සේවාව මඟින් අසමසම යොමු අංකයක් ඔබට ලබාදෙමින් පහසු පියවර මඟින් මඟපෙන්වනු ඇත. ග්‍රාහකයන්හට පහසුවෙන්ම පළකරන පුවත්පත, දිනය හා දැන්වීම් වර්ගය ( වාහන විකිණීමට, නිවාස කුලියට, බද්ධට) පියවරවල්වලින් තොරාගත හැක.දැන්වීම් භාරගත් වහාම එක්සත් ප්‍රවෘත්ති පත්‍ර සමාගම විසින් පළකිරීමේ විස්තරයසහිත පණිවිඩයක් පාරිභෝගිකයා වෙත ලබාදෙනු ඇත.ලංකාවේ ප්‍රමුඛ ජංගම දුරකථන ඡාල තුනක් මුද්‍රිත මාධ්‍යයක් සමඟ එක්ව ලුහුඩු දැන්වීම් පළකිරීම සඳහා එකම වේදිකාවක එකම ගිවිසුමකට අස්සන් කළ ප්‍රථම අවස්ථාව මෙය බව ලේක්හවුස් ආයතනයේ සභාපති, ජ්‍යෙෂ්ඨ මාධ්‍යවේදි බන්දුල පද්මකුමාර මහතා සමාරම්භක අවස්ථාවට එක්ව සිටි පිරිස අමතමින් පැවසීය.පුවත්පත් කලාවේ පමණක් නොව ජංගම දුරකථන ක්ෙෂ්ත්‍රයේ මින් නව පරිච්ඡේදයක් එක්වන බවත් ඒ සඳහා දායකත්වය ලබාදුන් සියලුම ජංගම දුරකථන සේවාවන් සඳහා ස්තූතිය පිරිනමන බවත් හෙතෙම කීවේය. මේහිදි ලේක්හවුස් ආයතනයේ සාමාන්‍යාධිකාරී අභය අමරදාස, නියෝජ්‍ය සාමාන්‍යාධිකාරී එම්. ඕ. ජයා, ඩයොලොග් සමාගමේ ජ්‍යෙෂ්ඨ සාමාන්‍යාධිකාරී ෆාරික් කාඩර්,මොබිටෙල් ආයතනයේ ප්‍රධාන විධායක නිලධාරි කපිල චන්ද්‍රසේන, එටිසලාට් ආයතනයේ වාණිජ අංශ ප්‍රධානී රොබට් ලී මහත්වරුන් අදහස් දැක්වුහ.ලේක්හවුස් ආයතනයේ කර්තෘ මණ්ඩල අධ්‍යක්ෂ සීලරත්න සෙනරත්, සමාගමේ ලේකම් කුමුදු ගුණවර්ධන, නියෝජ්‍ය සමාන්‍යධිකාරී (අලෙවි) වරුණ මල්ලවආරච්චි, මොබිටෙල් ආයතනයේ ජ්‍යෙෂ්ඨ සාමාන්‍යධිකාරී නලින් පෙරේරා මහත්වරුන්, ලේක්හවුස් ආයතනයේ පුවත්පත් කර්තෘවරුන්, නිලධාරීන් මේ අවස්ථාවට සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>14</day>
    </date>
    <link>http://www.dinamina.lk/2013/05/14/_art.asp?fn=n1305148</link>
    <topic>උගන්ඩාවේ ශ්‍රී ලංකා මහ කොමසාරිස් කාර්යාලය ජනපති විවෘත කරයි</topic>
    <author/>
    <content>උගන්ඩාවේ සිව් දින නිල චාරකාවක නිරත ජනාධිපති මහින්ද රාජපක්ෂ මහතා එරට ජනාධිපති යොවේරි මුසවේනි මහතා සමඟ එක්ව කම්පාලා නුවර ස්ථාපිත නව ශ්‍රී ලංකා මහ කොමසාරිස් කාර්යාලය ඊයේ (13) උදේ විවෘත කළේය.මෙය ශ්‍රී ලංකාවේ 62 වන රාජ්‍ය තාන්ත්‍රික දූත කාර්යාලය වන අතර, අප්‍රිකානු මහද්වීපයේ ස්ථාපනය කළ සය වැන්නයි. ඉන් අවසාන කාර්යාල තුන (03) විවෘත කරන ලද්දේ ජනාධිපති රාජපක්ෂ මහතාගේ පාලන සමය තුළ ය. නව මහ කොමසාරිස් කාර්යාලය විවෘත කිරීමට පැමිණි ජනාධිපතිවරුන් දෙදෙනා පිළිගනු ලැබූයේ උගන්ඩාවේ අනේවාසික ශ්‍රී ලංකා මහ කොමසාරිස් ටී රවින් තිරන් සහ උගන්ඩාවේ ශ්‍රී ලංකා ගරු කොන්සල් වී කනනාතන් යන මහත්වරුන් විසිනි.සිකුරාදා රාත්‍රී උගන්ඩාව වෙත ළඟා වූ රාජපක්ෂ මහාත ප්‍රමුඛ දූත පිරිස ඊයේ එන්ටේබේහි රාජ්‍ය මන්දිරයේ දී මුසවේනි මහතා ප්‍රමුඛ දුත පිරිස සමඟ ද්විපාර්ශ්වික සාකච්ඡාවල නිරත වූහ. ආර්ථික, වෙළෙඳ, ආයෝජන සහ බලශක්ති ක්ෂේත්‍රවල ද්විපාර්ශ්වික සහයෝගිතාව වර්ධනය කර ගත හැකි අංශ ගණනාවක් එහිදී හඳුනාගනු ලැබීය. උගන්ඩාවේ රෙදිපිළි කර්මාන්ත සංවර්ධනයට උදව් කරන්නැයි මුසවේනි ජනාධිපතිතුමා කළ ඉල්ලීම ඉටු කිරීමට රාජපක්ෂ මහතා එකඟ විය.උගන්ඩා ජනාධිපතිතුමා විසින් එන්ටේබේ රාජ්‍ය මන්දිරයේ දී ඊයේ පිරිනමන ලද රාත්‍රි භෝජන සංග්‍රහයකට ද ජනාධිපතිතුමා ඇතුළු දූත පිරිස සහභාගී වූහ. මහ කොමසාරිස් කාර්යාලය විවෘත කළ අවස්ථාවේ ජනාධිපතිතුමා ශ්‍රී ලංකාවේ ආධාර ඇතිව ක්‍රියාත්මක මසුලිටා වෘත්තීය අභ්‍යාස කේන්ද්‍රය වැඩිදියුනු කිරීමේ ව්‍යාපෘතිය ද ආරම්භ කළේය.ජනාධිපතිතුමා සමඟ විදේශ ඇමැති මහාචාර්ය ජී.එල්. පීරිස්, විදේශ අමාත්‍යාංශයේ අධික්ෂණ මන්ත්‍රී සජින් ද වාස් ගුණවර්ධන සහ ජනාධිපති ලේකම් ලලිත් වීරතුංග යන මහත්වරුද චාරිකාවට එක්ව සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>14</day>
    </date>
    <link>http://www.dinamina.lk/2013/05/14/_art.asp?fn=n13051413</link>
    <topic>අන්තර්ජාල සේවා අවම ගාස්තු අයකරන රට ශ්‍රී ලංකාව</topic>
    <author>චමීර ඇල්ලදෙණිය</author>
    <content>අන්තර්ජාල සේවාවන් සඳහා ලොව අවම ගාස්තු අයකරන රටවල් අතර පළමු තැන ශ්‍රී ලංකාවට හිමිව ඇත.අන්තර්ජාතික විදුලි සංදේශ සංගමය පසුගිදා නිකුත් කළ 2012 වර්ෂය සඳහා අධිවේගී අන්තර්ජාල සේවාවන්ට ලෝකයේ අඩුම ගාස්තු අයකර රට ලෙස ශ්‍රී ලංකාව නම් කර ඇත. මේ තාක්ෂණය හදුන්වා දී කෙටි කලක් තුළදී අන් රටවල් අභිබවා ශ්‍රී ලංකාව මුල් තැනට ඒම පිළිබඳව රජයේ නිවැරැදි ප්‍රතිපත්තිය ඉතා වැදගත් වූ බව විදුලි සංදේශ නියාමන කොමිෂන් සභාන නිවේදනයක් නිකුත් කරමින් පවසයි.ස්ථාවර අධිවේගී අන්තර්ජාල සේවා ගාස්තු අඩු කිරීමට අමතරව, සියයට 80කට වැඩි ගුණාත්මක සේවා තත්ත්වයන් ස්ථාපනය කර ගැනීමට විදුලි සංදේශ නියාමක කොමිෂම සමත්වූ බවද එම නිවේදනයේ සඳහන් වේ.අන්තර්ජාල සේවාවන් පුළුල් කිරීම, ජනතාවගේ තොරතුරු සාක්ෂරතාවය ඉහළ නැංවීම මඟින් තොරතුරු තාක්ෂණයේ කේන්ද්‍රස්ථානයක් බවට ශ්‍රී ලංකාව පත්කිරීමේ රජය ගෙන යන වැඩපිළිවෙළ සාර්ථක පියවරක් ලෙස මෙය හැදින්විය හැකි බවද එම කොමිෂන් සභාව නිකුත් කළ නිවේදනයේ වැඩිදුරටත් සඳහන් වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>14</day>
    </date>
    <link>http://www.dinamina.lk/2013/05/14/_art.asp?fn=n1305144</link>
    <topic>ඇඹිලිපිටිය ජනාධිපතියේ විදුහල්පතිගේ සේවය අත්හිටුවයි</topic>
    <author>බන්ධුල ‍ගුණසේකර සමඟ ඇඹිලිපිටිය සමූහ</author>
    <content>ඇඹිලිපිටිය ජනාධිපති විද්‍යාලයේ විදුහල්පතිවරයාගේ සේවය වහාම ක්‍රියාත්මක වන පරිදි අත්හිටුවීමට අධ්‍යාපන අමාත්‍යාංශය පියවර ගෙන ඇත.මේ විදුහල්පතිවරයා විසින් සිදු කර ඇති බව කියන අක්‍රමිකතා රැසක් පිළිබඳ අමාත්‍යාංශ විමර්ශන අංශය මඟින් සිදු කළ විශේෂ පරීක්ෂණවලින් අනතුරුව මේ තීරණයට එළඹ තිබේ.ජනාධිපති විද්‍යාලයට ළමුන් ඇතුළත් කර ගැනීමේදී විදුහල්පතිවරයාගේ අනු දැනුම මත සිදු වී ඇති බව කියන අක්‍රමිකතා රැසක් පිළිබඳ අදාළ පරීක්ෂණවලදී විශේෂ අවධානය යොමු වී ඇත.විද්‍යාලයීය පාසල් සංවර්ධන කමිටුව පාසලට සිසුන් ඇතුළත් කිරීමේදී මුදල් අය කර ගැනීම සම්බන්ධයෙන් මව්පියන් පිරිසක් ඇඹිලිපිටිය පොලිසියට පැමිණිලි කර ඇති අතර ප්‍රදේශයේ දේශපාලනඥයෙකුටද මේ සම්බන්ධයෙන් චෝදනා එල්ල වී ඇති බවද අනාවරණය වෙයි.ඇඹිලිපිටිය පොලිසිය වංචා විමර්ශන සිද්ධියට අදාළ වැඩිදුර පරීක්ෂණ කටයුතු සිදු කර ගෙන යයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>14</day>
    </date>
    <link>http://www.dinamina.lk/2013/05/14/_art.asp?fn=n1305145</link>
    <topic>ප්‍රභාකරන්ගේ මිතුරාට එරෙහි අධිචෝදනා සංශෝධනයට කල් දෙන්න</topic>
    <author>කුමුදු හෙට්ටිආරච්චි</author>
    <content>එල්.ටී.ටී.ඊ. සංවිධානයේ ත්‍රස්ත ක්‍රියාකාරකම් සඳහා සෘජුව දායක වෙමින් එම සංවිධානය වෙනුවෙන් නැව් මිලට ගෙන අවි ආයුධ සපයමින් උපකාර කළ කොටි නායක වේලුපිල්ලේ ප්‍රභාකරන්ගේ මිතුරෙකුට එරෙහිව ඉදිරිපත් කැර ඇති අධිචෝදනා 15 සංශෝධනය කිරීමට කල් ලබාදෙන ලෙසට නීතිපතිවරයා කොළඹ මහාධිකරණ විනිසුරු ප්‍රීති පද්මන් සුරසේන මහතාගෙන් ඉල්ලා සිටියේය.කොටි සංවිධානයට උපකාර කිරීම සම්බන්ධව තමා දැන් පශ්චත්තාපයට පත්වන බව පවසමින් කොටි සංවිධානයට උපකාර නොකරන ලෙස දේශීය හා ජාත්‍යන්තර ප්‍රජාවගෙන් ඉල්ලීමක් කරමින් කොළයක ලියාගෙන පැමිණි සටහනක් බලා දීර්ඝ ප්‍රකාශයක් කළ ගුණසුන්දරම් ජෙයසුන්දරම් නමැති එල්.ටී.ටී.ඊ. සාමාජිකයා අයිරිෂ් ජාතික තම බිරිඳ හා දරු තිදෙනා සමඟ සතුටින් පවුල් ජීවිතයක් ගෙනයෑමට හැකි වන ලෙස අධිකරණයේ අනුකම්පාව ලබාදෙමින් තමා පුනරුත්ථාපනය සඳහා යොමු කරන්නැයි කළ ඉල්ලීම අවසානයේ නීතිපතිවරයා වෙනුවෙන් පෙනී සිටි රජයේ නීතිඥ ශමින්ද වික්‍රම මහතා එම ඉල්ලීම කෙළේය.තමන්ට එරෙහිව නඟා ඇති චෝදනා වලට වරද පිළිගැනීමට සූදානම් බව පවසමින් පසුගිය සිකුරාදා පස්වරුවේ මෙම නඩුව කැඳවූ අවස්ථාවේ අධිකරණයේ අවසරය මත විත්තිකරු විසින් කොළයක සටහන් කරගෙන පැමිණි සටහන් බලාගෙන මෙම දීර්ඝ දේශනය පවත්වන ලදී.2005 ජනවාරි මස 01 වැනිදාත් 2007 සැප්තැම්බර් මස 08 වැනිදාත් අතර කාලයේ කොළඹ වන්නි ප්‍රදේශය, වැල්වැටිතුරේ හා සිංගප්පූරුවේදී කොටි නායක වේලුපිල්ලේ ප්‍රභාකරන්, ශන්මුගසුන්දරම්, කාන්නාස්කරන් හෙවත් කරන්, කනගරාජ රවිශංකර් හෙවත් ශංකර් යන අය සමඟ එක්ව යුදමය කටයුතු සඳහා යුද උපකරණ ඇණවුම් කර එම ආයුද කොටි සංවිධානයට ලබාදෙමින් ශ්‍රී ලංකාව තුළ සාහසික ක්‍රියා සිදු කිරීමට කුමන්ත්‍රණය කිරීම ඇතුළු අධි‍චෝදනා 15ක් යටතේ විත්තිකරුට එරෙහිව නීතිපතිවරයා විසින් චෝදනා නඟා තිබුණි.යුදමය කටයුතු සඳහා භාවිත කර ඇති නවීන යුද උපකරණ හා ඒවාට අවශ්‍ය උපාංග ඇතුළු කොටස්ද ඇණවුම් කරන ලද බවටද එම අධි චෝදනා මඟින් විත්තිකරුට එරෙහිව චෝදනා නඟා ඇත.විත්තිකරුට එරෙහි චෝදනා ඔප්පු කිරීම සඳහා ලැප්ටොප් වර්ගයේ පරිගණකයක්, ඡායාරූප, විද්‍යුත් ලිපි, භාණ්ඩ ඇණවුම්පත්, ශ්‍රේෂ්ඨාධිකරණයේ හා අභියාචනාධිකරණයේ නඩු ගොනු කිහිපයක් ඇතුළු භාණ්ඩ 07ක් නඩු භාණ්ඩ ලෙස නම් කර තිබූ අතර විත්තිකරුට එරෙහිව සාක්කි දීමට කොළඹ විශ්වවිද්‍යාලයේ පරිගණක අංශයේ ආචාර්ය රුවන් වීරසිංහ, නාවික හමුදාවේ කොමදෝරු අරුණ ප්‍රශාන්ත ඇන්තනි, ත්‍රස්ත විමර්ශන අංශයේ නිලධාරීන්, ඇතුළු සාක්කිකරුවන් 07 දෙනෙකු නම් කොට තිබුණි.විත්තිකරුට එරෙහිව පැවැති මෙම නඩුව කැඳවූ අවස්ථාවේ විත්තිකරු වෙනුවෙන් පෙනී සිටි ජනාධිපති නීතිඥ අනිල් සිල්වා මහතා පවසා සිටියේ විත්තිකරු චෝදනාවනට වරද පිළිගැනීමට සූදානම්ව සිටින බවයි.තවද විත්තිකරු විශේෂ ප්‍රකාශයක් අධිකරණය හමුවේ ලබාදීමට සූදානම්ව සිටින බවත් ඒ සඳහා අධිකරණයේ අවසරය ලබාදෙන ලෙසටත් ජනාධිපති නීතිඥ අනිල් සිල්වා මහතා අධිකරණයෙන් ඉල්ලා සිටියේය.ඒ අනුව අධිකරණයෙන් ලද අවසරය මත කොළයක සටහන් කළ සටහනක් බලමින් විත්තිකරු විත්තිකූඩුවේ සිට ඉංග්‍රීසි බසින් මෙම ප්‍රකාශය ලබා දෙන ලදී.කොටි සංවිධානය වෙනුවෙන් තමා කළ උපකාර ගැන තමා දැන් පශ්චාත්තාපයට පත්වන බව හා ත්‍රස්තවාදී සංවිධානයන්ට උපකාර නොකරන ලෙසට දේශීය හා ජාත්‍යන්තර ප්‍රජාවගෙන් ඉල්ලමින් සිය පවුලේ සාමාජිකයන් සමඟ එක්ව ජීවත්වීමට අවස්ථාව සලසමින් තමා පුනරුත්ථාපනය සඳහා යොමු කරන ලෙස කළ ඉල්ලීම පිළිබඳව නීතිපතිවරයාගේ අවධානය යොමු වී ඇති බව පැවසු රජයේ නීතිඥ ශමින්ද වික්‍රම මහතා, සංශෝධිත චෝදනා පත්‍රයක් ඉදිරිපත් කිරීමට දින ලබාදෙන ලෙසට ඉල්ලා සිටියේය.සංශෝධිත චෝදනා පත්‍රයක් විත්තිකරු වෙනුවෙන් ඉදිරිපත් කිරීම සඳහා විනිසුරුවරයා විසින් අවසරය ලබා දෙන ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>14</day>
    </date>
    <link>http://www.dinamina.lk/2013/05/14/_art.asp?fn=n1305146</link>
    <topic>මඩු යන්න අද සිටදුම්රිය පහසුකම්</topic>
    <author>ශීලා උඩුවර</author>
    <content>වසර 30කට පමණ පසු දුම්රියෙන් මඩු වන්දනාවේ යාමට අද (14) සිට පහසුකම් සැලසේ. මැදවච්චිය සිට මඩු දක්වා වන දුම්රිය මාර්ගය ආර්ථික සංවර්ධන ඇමැති බැසිල් රාජපක්ෂ, ප්‍රවාහන ඇමැති කුමාර වෙල්ගම යන ඇමැතිවරුන්ගේ ප්‍රධානත්වයෙන් හා ප්‍රදේශයේ අනිකුත් මැති ඇමැතිවරුන්ගේ සහභාගීත්වයෙන් මඩු දුම්රිය ස්ථානයේදී අද (14) පෙරවරුවේ සිදු කෙරේ.මේ දුම්රිය මාර්ගය කොටි ත්‍රස්තවාදීන් සම්පූර්ණයෙන්ම විනාශ කර දමා තිබූ අතර 1980 දශකයේ මුල් භාගයේ සිට එම මාර්ගයේ දුම්රියක් ධාවනය වූයේ නැත. දුම්රිය මාර්ගය ඉදිකිරීමේ කටයුතු 2011 මාර්තු මස 27 වැනිදා අරඹනු ලැබීය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>14</day>
    </date>
    <link>http://www.dinamina.lk/2013/05/14/_art.asp?fn=n1305147</link>
    <topic>කැබ් රථය වෑන් රියේ ගැටී මංගල ගමනට ගිය 10ක් රෝහලේ</topic>
    <author>ගලිගමුව සමූහසජිත් තුෂාර ප්‍රේමදාසබුලත්කොහුපිටිය සමූහ ඩබ්ලිව්. රෝහණ</author>
    <content>කොළඹ - නුවර ප්‍රධාන මා-ර්ගයේ මාවනැල්ල, වලකඩයාව ප්‍රදේශයේදී ඊයේ (13) උදෑසන හතට පමණ කැබ් රථයක් හා වෑන් රථයක් මුහුණට මුහුණ ගැටීමෙන් වෑන් රථයේ ගමන් කළ දස දෙනෙකු තුවාල ලබා මාවනැල්ල මූලික රෝහලට ඇතුළත් කර ඇත.පින්නවල ප්‍රදේශයේ පැවැත්වෙන මංගල උත්සවයකට පැමිණෙමින් සිටි පිරිසක් මෙලෙස තුවාල ලබා තිබේ.නුවර දෙසට ගමන්කරමින් තිබූ කැබ් රථය ඉදිරියෙන් ගිය වාහනයට ඉස්සර කිරීමට යාමේදී මේ අනතුර වී ඇත. කැබ් රථයේ රියදුරු පොලිස් අත්අඩංගුවට ගෙන ඇති අතර මාවනැල්ල පොලිසිය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>14</day>
    </date>
    <link>http://www.dinamina.lk/2013/05/14/_art.asp?fn=n13051412</link>
    <topic>‍ෙකාළඹ සම්බුද්ධාලෝක විහාරස්ථානයේ බෞද්ධ තොරතුරු මධ්‍යස්ථානය විවෘත කෙරේ</topic>
    <author>විජයානී එදිරිසිංහ</author>
    <content>කොළඹ කොටුව ශ්‍රී සම්බුද්ධාලෝක විහාරස්ථානයේ බෞද්ධ තොරතුරු හා පොත්පත් ඇතුළත් මධ්‍යස්ථානය ආරක්ෂක ලේකම් ගෝඨාභය රාජපක්ෂ මහතා අතින් ඊයේ (13) පෙරවරුවේ එම විහාරස්ථානයේදී විවෘත කරනු ලැබිණි.එම විහාරස්ථානයේ විහාරාධිපති ඉත්තදෙමලියේ ඉන්දසිරි හිමියන්ගේ ආරාධනයෙන් ආරක්ෂක ලේකම්වරයා සුබ නැකතින් එම පොත්පත් තොරතුරු මධ්‍යස්ථානය විවෘත කර විහාරස්ථානයේ සැමතැනම නිරීක්ෂණය කරමින් එහි සියලු තොරතුරු විමසීමටද අමතක කළේ නැත.විතාරන්දෙණියේ මේදානන්ද නාහිමියෝ ආරක්ෂක ලේකම්වරයා ඇතුලු පිරිස පිළිගැනීමේ කතාව කරමින් මේ විහාරස්ථානය ඉදිකර ඇති භූමි භාගය මැදමුලන වලව්වේ රාජපක්ෂ පරම්පරාවෙන් තෑගි ලැබුණු අතීත සිදුවීම් සමඟ එම පවුලේ ජනාධිපති මහින්ද රාජපක්ෂ මහතා ඇතුළු සෙසු ඥාතීන් විහාරස්ථානයට ලබාදී ඇති සහයෝගය, දායකත්වය ඇතුළු තවත් සිදුවීම් හෙළිදරව් කළහ.මෙරට සිංහල බෞද්ධ රටක් යන බව මෙහි එන සංචාරකයන්ට දැක ගැනීමට ලැබෙන සළකුණක් වශයෙන් මේ විහාරස්ථානය කොළඹ කොටුවේ ඉදිකර ඇති බව ද මේදානන්ද හිමියෝ පැවසුහ.ලෝකයේ වටිනා සාම්ප්‍රදායික බෞද්ධ පොත්පත්, පිරිවෙන් පොත්, දහම් පාසල් පොත්, අටපිරිකර, සිවුරු ඇතුළු සියලු පූජා භාණ්ඩ, වෙසක් පත්, විවිධ බෞද්ධ ඡායාරූප, ඇතුළු බොහෝ දෑ මේ බෞද්ධ තොරතුරු මධ්‍යස්ථානයෙන් මිලදී ගත හැකිවෙයි.සම්බුද්ධාලෝක විහාරස්ථානයේ නිල වෙබ් අඩවිය වූ සම්බුද්ධාලෝකය ඩොට් එල්.කේ.  වෙබ් අඩවිය විවෘත කිරීමද ආරක්ෂක ලේකම්වරයා විසින් සිදු කරනු ලැබිණි.ලේක්හවුස් සභාපති ප්‍රවීණ මාධ්‍යවේදී බන්දුල පද්මකුමාර, සෞඛ්‍ය අමාත්‍යංශයේ අතිරේක ලේකම්, ලේක්හුවස් බෞද්ධ සංගමයේ සාමාජිකයෝ , දායක දායිකාවෝ ඇතුළු ආරාධිත අමුත්තන් ගණනාවක් මේ අවස්ථාවට සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>14</day>
    </date>
    <link>http://www.dinamina.lk/2013/05/14/_art.asp?fn=n1305149</link>
    <topic>පෞද්ගලික රෝහල්වලින් කල් ඉකුත් වූ ඖෂධ ගබඩා 6ක් සොයා ගනී</topic>
    <author>විජයානි එදිරිසිංහ</author>
    <content>පාරිභෝගික අධිකාරිය රට පුරා පෞද්ගලික රෝහල් වටලා ඊයේ (13) ආරම්භ කළ මෙහෙයුමෙන් කල් ඉකුත් වූ ඖෂධ ගබඩා 6ක් සොයාගෙන තිබේ.පරීක්‍ෂාවට ලක් වූ ඖෂධ ගබඩා 34ක් අතරින් 6ක මෙසේ කල් ඉකුත් වූ ඖෂධ තිබී ඇත.මෙහිදී පෞද්ගලික ආරෝග්‍යශාලා සහ ඖෂධ අලෙවි සල් 35 පමණ කුරුණෑගල, ගම්පහ, නුවර සහ කොළඹ යන දිස්ත්‍රික්ක කේන්ද්‍ර කරගෙන පරීක්‍ෂාවට ලක් කෙරිණි. ඉදිරියේදී මෙසේ කල් ඉකුත් වූ ඖෂධ හමු වූ ආරෝග්‍යශාලාවලට සහ ඖෂධ අලෙවි සල්වලට එරෙහිව නීතිය ක්‍රියාත්මක කරන බව පාරිභෝගික අධිකාරිය පවසයි. තවද ඇමැතිවරයාගේ උපදෙස් පරිදි ඖෂධ අලෙවිසල්ද පරීක්‍ෂා කරන බව පාරිභෝගික අධිකාරියේ සභාපතිවරයා තවදුරටත් පවසයි.දිගින් දිගටම තමා වෙත ලැබුණු මහජන පැමිණිලි මත මේ කල් ඉකුත් වූ ඖෂධ පිළිබඳ සොයාබැලීමේ වැටලීම් සිදුකළ බවත්, දිවයින පුරාම ඇති සියලුම පෞද්ගලික ආරෝග්‍යශාලා සහ පෞද්ගලික ඖෂධ අලෙවිසල් පරීක්‍ෂාවට ලක් කරන ලෙසට තමා පාරිභෝගික අධිකාරියේ නිලධාරින්ට උපදෙස් ලබා දී ඇති බවත් අමාත්‍ය ජොන්ස්ටන් ප්‍රනාන්දු මහතා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>14</day>
    </date>
    <link>http://www.dinamina.lk/2013/05/14/_art.asp?fn=n13051410</link>
    <topic>පොදු රද මඬුලු සමුළුව ඉදිරියට අරගෙනරට අවුල් කරන්න උදයන් පුවත්පත යළි අර අදිනවා</topic>
    <author>රක්ෂණ ශ්‍රියන්ත</author>
    <content>'කොළඹ පොදු රාජ්‍ය මණ්ඩලීය ‍සමුළුවෙන් ප්‍රයෝජනයක් අත්වේද' යන මැයෙන් ඉකුත් 09 වෙනිදා උදයන් පුවත් පතේ කතුවැකියෙන් ජාතිවාදය අවුස්සන සුළු පුවතක් පළ කර තිබේ.උදයන් කතුවැකියෙන් පොදු රාජ්‍ය මණ්ඩලීය නායකත්ව සමුළුව පිළිබඳ කරුණු තුනක් තේමා කොට ගනිමින් ඍණාත්මක විග්‍රහයක යෙදී ඇත.එනම් සංහිදියාව හා වගවීම මිනිස් අයිතිවාසිකම් පිළිබඳ ගැටලු, පොදු රාජ්‍ය මණ්ඩලීය සමුළුවට මහා රැජිණගේ සහභාගීත්වයක් නොවීම, පොදු රාජ්‍ය මණ්ඩලීය නායකත්වය රජය විසින් තම දේශපාලන වාසියට හරවා ගැනීම යන්න පිළිබඳ ද්වේශ සහගත ලෙස කරුණු දැක්වීමකි.දිනමිණ මේ පිළිබඳව කිලිනොච්චි ශ්‍රී ලංකා නිදහස් පක්ෂ සංවිධායිකා ගීතාංජලී නගුලේෂ්වරන් මහත්මියගෙන් අදහස් විමසීය. ඒ මහත්මිය ඒ සම්බන්ධයෙන් මෙසේ ප්‍රකාශ කළාය.සංහිඳියාව යන වගවීම මිනිස් අයිතිවාසිකම් ආරක්ෂා කිරීම පිළිබඳ උගත් පාඩම් හා ප්‍රතිසන්ධාන කොමිසම් වාර්තාවේ සඳහන් යෝජනා රජය විසින් ක්‍රියාත්මක කරමින් සිටිනවා. මේ පිළිබඳව පැහැදිලිව මහින්ද සමරසිංහ අමාත්‍යවරයා ජිනීවා සමුළුවේ ප්‍රකාශ කර සිටියා.දෙමළ ජනතාව මුහුණ දෙන ගැටලුවලට විසැඳුම් සෙවීමට රජය නව ප්‍රවේශයක් ගෙන තිබෙනවා. මේ දෙමළ ජාතික ප්‍රශ්නය ආරම්භ වූයේ අද ඊයේ නොවෙයි යන්න උදයන් මතක තබා ගත යුතු කරුණක්. මෙය දසක ගණනාවක ප්‍රශ්නයක්. ආණ්ඩු කිහිපයක් මෙයට මුහුණ දුන්නා. එම නිසා මේ ඉතිහාසයේ වපුරපු ගැටලුවට සති කිහිපයකින් දින කිහිපයකින් විසැඳුමක් ඉදිරිපත් කළ නොහැකියි.පුළුල් සාකච්ඡා, වැදගත් වැටහීම්, ඇතුළු සම්ප්‍රදායයන්, නව ක්‍රමවේදයන් ඔස්සේ මීට අදාළ ගැටලු සාකච්ඡා කොට ස්ථිරසාර විසඳමකට පැමිණිය යුතුයි. ඒ සඳහා පාර්ලිමේන්තු තේරීම් කාරක සභාවක් පත් කළේ ඒ නිසයි.එයට හරස් කපන්නේ දෙමළ ජාතික සන්ධානයයි. ඔවුන් එයට සහභාගී නොවී පිටු පෑවා. රජය යළි යළිත් ඔවුන්ව සාකච්ඡාවට කැඳෙව්වා. මෙයින් පෙනෙන්නේ වාර්ගික අර්බුදයට ස්ථිරසාර මෙන්ම දිගුකාලීන විසැඳුමක් දෙමළ පක්ෂ ප්‍රතික්ෂේප කරද්දීත් රජය සිය උත්සාහය අත්හැර නැති බවයි. මේ තත්ත්වය තේරුම් නොගෙන විකෘති ප්‍රකාශ මාධ්‍ය ඔස්සේ කරමින් රජයට ඇඟිල්ල දිගු කිරීම මාධ්‍යයන්ගේ වගකීමකින් තොර කටයුත්තක් ලෙස පෙන්වා දිය හැකියි. බොහෝ දෙමළ පුවත්පත් කටයුතු කරන්නේ එලෙසයි.බ්‍රිතාන්‍ය රැජිණ මෙම සමුළුවට සහභාගී නොවීම ශ්‍රී ලංකාවේ වාර්ගික ප්‍රශ්නයට කිසිසේත්ම සම්බන්ධ කරුණක් නොවේ. 1973 සිට ඇය අඛණ්ඩව සමුළුවල නායකත්වය දැරුවත් දැන් ඇයගේ සෞඛ්‍ය තත්ත්වය පිරිහී ඇති බව පැහැදිලි කරුණක්. ඒ සඳහා තමන්ගේ අන්තරාගාමිකයා වන චාල්ස් කුමරුව මෙයට සහභාගී කරවීමට තීරණය කර ඇත. චාල්ස් කුමරු ශ්‍රී ලංකාව සමඟ දැඩි මිතු දමකින් වෙළී සිටින නායකයෙක්. මීට පෙරත් ඔහු අපගේ නිදහස් උත්සවය ඇතුළු වැදගත් උත්සව ගණනාවකට සම්බන්ධ වී තිබෙනවා. එබදු වාතාවරණයක් යටතේ මහරැජිණ නොපැමිණීමත් ශ්‍රී ලංකාවේ දේශපාලන ප්‍රශ්නය අස්වාභාවික ලෙස ගැට ගැසීමට උදයන් පුවත්පත දරන ද්වේශසහගත උත්සාහය මාධ්‍ය නිදහස ගරු කරන සැවොම හෙළා දැකිය යුතුයි.ඕස්ට්‍රේලියාවේ විදේශ කටයුතු අමාත්‍යවරයා පැහැදිලිවම මෙම සමුළුව ශ්‍රී ලංකාවේ පැවැත්විය යුතු බවටත් ඊට ඕස්ට්‍රේලියාව සහභාගී වන බවටත් ස්ථිර ප්‍රකාශයක් කර තිබෙනවා.මෙම සමුළුවේ නායකත්වය ලැබුණු පසු රජය පුරසාරම් දෙඩීම නොව එයින් සිංහල, දෙමළ, මුස්ලිම්, බර්ගර්, මැලේ ආදී සියලු ජනතාවන්ට අත්කර ගත හැකි සියලු ප්‍රතිලාභ වැඩි දියුණු කර ගැනීමටයි උත්සාහ දරන්නේ.නොබැඳි සමුළුව සාර්ථක ලෙස පැවැ්තවූ සිරිමාවෝ බණ්ඩාරනායක මැතිණිය 1977 දී පරාජය වූ බව සත්‍යයක්. නමුත් වත්මන් ජනාධිපතිතුමා වසර 2005 දීත් 2010දීත් විශිෂ්ට ජයග්‍රහණයක් ලැබුවා පමණක් නොවෙයි විටින් විට පවත්වනු ලැබූ ප්‍රාදේශීය සභා මැතිවරණ, පළාත් සභා මැතිවරණ එතුමාගේ සෘජු නායකත්වය යටතේ අඛණ්ඩව ජයග්‍රහණය කළ බවත් මේ අවස්ථාවේදී මතක් කර දිය යුතුයි.රජය ඇතුලේ හෝ පිටතින් විරෝධතා ඇත්නම් විපක්ෂයේ සිටින දේශපාලන ක්‍රියාකාරීත්වය රජයට එක්වන්නේ ඇයිදැයි අප උදයන් කතුවරයාගෙන් ප්‍රශ්න කර සිටිනවා.ආර්ථික ප්‍රශ්නවලට විසඳුම් සඳහා රජය දැවැන්ත සංවර්ධන ව්‍යාපෘති ක්‍රියාත්මක කරමින් සිටිනවා. ඒ වායේ ප්‍රතිලාභ අනාගතයේදී මුළු මහත් ජනතාවටම ලැබෙනු ඇත. ඒ බලාපොරොත්තුවත් සමගින් ජනතාව සිය ප්‍රසාදය පළ කරමින් ජනාධිපතිතුමාගේ නායකත්වය තව තවත් ශක්තිමත් කරනු ඇත.ජාත්‍යන්තර තලයේ සුහද සම්බන්ධතා ඇතිකර ගැනීමට ජනාධිපතිතුමන්ගේ නව ප්‍රවේශයක් දැන් ක්‍රියාත්මකයි. ඇතැම් විෂම බලවේගයන් ජාත්‍යන්තර තලයේ අපේ රට අපකීර්තියට පත් කිරීමට වෙර දැරුවත් ජනාධිපතිතුමන්ගේ සාර්ථක උත්සාහය ඉදිරියේ ඒවා සුන්නත්දූවිලි වන බව උදයන් කතුවරයා දැන ගත යුතුයි.පොදු රාජ්‍ය මණ්ඩලීය සමුළුව ශ්‍රී ලංකාව තුළ පැවැත්වීමෙන් රාජ්‍ය නායකයනට ශ්‍රී ලංකාවේ නිවැරැදි තත්ත්වය ඇහින්ම දැක බලාගත හැකියි. එයින් ශ්‍රී ලංකාව පිළිබඳ ඇති කළුවලාවක් මැකී යනු ඇති. මේ නිසා උරණ වූ උදයන් කතුවරයා මෙසේ සාවද්‍ය ප්‍රකාශ කරමින් ජාතිවාදය ඇවිස්සීමට කටයුතු කිරීම කනගාටුවට කරුණක් බව ද කිව යුතුයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>14</day>
    </date>
    <link>http://www.dinamina.lk/2013/05/14/_art.asp?fn=n13051411</link>
    <topic>මරණ දඬුවම නියම වී සිටි සෙබළකු නිදොස් කොට නිදහස් කිරීමට ජූරි සභාව තීරණය කරයි</topic>
    <author/>
    <content>වෙඩි තබා කුඩා දරුවකු ඇතුළු මුස්ලිම් ජාතිකයන් පස් දෙනකු ඝාතනය කිරීම සම්බන්ධයෙන් මරණ දඬුවම නියමව සිටි යුද හමුදා සෙබළකු එකී සියලු චෝදනාවලින් නිදොස් කොට නිදහස් කරන ලෙස අනුරාධපුර මහාධිකරණයේ පැවැති ජූරී සභාවකින් ඒකමතිකව තීන්දු විය.උතුරු මැද පළාත් බද මහාධිකරණ විනිසුරු සුනන්ද කුමාර රත්නායක මහතා ඉදිරියේදී හත් දෙනකුගෙන් සැදුම්ලත් ජූරී සභාවකදී ඝාතනය සම්බන්ධයෙන් පැවැති සාක්ෂි විභාගයෙන් අනතුරුව විත්තිකාර යුද හමුදා සෙබළාට එරෙහිව තිබූ සියලු චෝදනාවලින් ඔහු නිදොස් කොට නිදහස් කිරීමට තීරණය කෙරුණි.වර්ෂ 1995 මැයි මස 06 වන දින හෝ ඊට ආසන්න දිනකදී පුල්මුඩේ පොලිස් වසමේ කොට්ඨාස අංක 01 හි පදිංචිව සිටි අබ්දුල් ජවාහීර් කායිස් (13) උමර්දීන් මීරා සහීදු (70) මොහිදීන් බාවා අවීවා උමීමා (65) කචීචමොහොමදු බල්කිස් උමීමා (30) හා කචීච මොහොමදු පයාස් (04) යන පුද්ගලයන් ස්වයංක්‍රීය ගිනි අවියකින් වෙඩි තබා බරපතළ තුවාල සිදු කර ඝාතනය කිරීම සම්බන්ධයෙන් විත්තිකරුට එරෙහිව ලංකා දණ්ඩ නීති සංග්‍රහයේ 296 වෙනි වගන්තිය යටතේ දඬුවම් ලැබිය හැකි වරදක් කළ බවට නීතිපතිවරයා විසින් අනුරාධපුර මහාධිකරණය හමුවේ අධිචෝදනා ගොනු කර තිබුණි.වසර ගණනාවක් අනුරාධපුර ‍මහාධිකරණය හමුවේ මේ සම්බන්ධයෙන් නඩුව විභාගයට ගැනුණු අතර හිටපු මහාධිකරණ විනිසුරු මේනකා විජේසුන්දර මෙනෙවිය විත්තිකාර යුද හමුදා සෙබළාට 2009 වර්ෂයේ ඔක්තෝබර් මස 26 වන දින මරණ දඬුවම නියම කළාය. මහාධිකරණ විනිසුරුවරිය විසින් ලබා දුන් තීන්දුව අභියෝගයට ලක් කරමින් විත්තිකරු විසින් කොළඹ අභියාචනාධිකරණය හමුවේ තමන්ට සහන ලබාදෙන ලෙස ඉල්ලා පෙත්සමක් ඉදිරිපත් කර තිබුණි.ඒ අනුව අභියාචනාධිකරණයෙන් ලැබුණු තීන්දුවට අනුව නැවතත් මෙම නඩු විභාගය අනුරාධපුර මහාධිකරණයේදී ජූරි සභාවක් ඉදිරියේදී පැවැත්වුණු අතර ජූරී සභාව ඉදිරියේදී පැවැති සාක්ෂිවලට අනුව විත්තිකාර සෙබළාට එරෙහිව තිබූ පස් දෙනකු ඝාතනය කිරීමේ චෝදනාවලට ඔහු නිවැරැදිකරු බවට තීරණය කළ ජුරී සභාව සෙබළා නිදොස් කොට නිදහස් කිරීමට ඒකමතිකව තීන්දු කළේය.මෙසේ නිදොස් කොට නිදහස් කළේ ශ්‍රී ලංකා සිංහ රෙජිමේන්තුවේ සේවය කළ අංක 282 / 8 වලස්බැද්ද බණ්ාරවෙල ලිපිනයේ පදිංචි සෙබළ (00737) ගාර්දිය වැලිගමගේ ඉන්ද්‍ර කීර්ති ද සිල්වා යන යුද හ මුදා සෙබළායි.සියලු චෝදනාවලින් නිදහස් වූ යුද හමුදා සෙබළා අධිකරණයෙන් ඉවතට පැමිණ සතුටින් යුතුව කියා සිටියේ තමා මේ වරද කළේ නෑ.‘මට මරණ දඬුවම නියම වෙච්ච වෙලේ ඉඳන් මා බුදුදහමට අනුව භාවනා කළා. වරදක් නොකර මරණ දඬුවම හිමි වූ මාව එම දඬුවමින් ගලවා දෙන ලෙස බුදුන්ගෙනුත් දෙවිවරුන්ගෙනුත් ඉල්ලා සිටියා. මට විශ්වාසයක් තිබුණා එතුමන්ලා මාව නිදහස් කරයි කියලා.’ජේ.ඩී. නිලුෂා ශ්‍යාමලී, ඒ.එම්. නන්දා කුමාරි, අනුලා කුමාරි රත්නායක, පියසේනගේ කුමාරසේන, මාලනී හේවා පතිරණ, ලක්ෂාන් දයාසිරි, දිසානායක වීරසිංහ යන මහත්ම මහත්මීන් ජූරි සභාව මෙහෙය වූ අතර පැමිණිලි පාර්ශ්වය වෙනුවෙන් රජයේ අධිනීතිඥ අග්බෝ පණ්ඩිතරත්න මහතා පෙනී සිටි අතර විත්තිකාර යුද හමුදා සෙබළා වෙනුවෙන් නීතිඥ භරණ කුබලාතර මහතා පෙනී සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>14</day>
    </date>
    <link>http://www.dinamina.lk/2013/05/14/_art.asp?fn=n13051414</link>
    <topic>ඩෙංගු අධි අවදානම් කලාපවල කීට විද්‍යා සමීක්ෂණ සිදු කරනවා</topic>
    <author>සන්ධ්‍යා කරුණාරත්න</author>
    <content>ඩෙංගු අධි අවදානම් කලාපවල කීට විද්‍යා සමීක්ෂණ සිදු කිරීමට සෞඛ්‍ය අමාත්‍යාංශය තීරණය කරයි..රට පුරා ඩෙංගු අධි අවදානම් කලාප 50ක් මුල් කර ගනිමින් මේ සමීක්ෂණය සිදු කරන බව සෞඛ්‍ය සේවා කීට විද්‍යා සහකාර නිලධාරී සංගමයේ ලේකම්, කීට විද්‍යා පුහුණු පාසලේ විදුහල්පති නජිත් සුමනසේන මහතා පවසයි.‍ඩෙංගු උණ රෝගය තවදුරටත් වසංගතයක් දක්වා වර්ධනය වීම වළක්වා ගැනීමේ අරමුණෙන් මේ සමීක්ෂණය ක්‍රියාත්මක කරන බව හෙතෙම කීය.කොළඹ, ගම්පහ, කළුතර, මහනුවර, කුරුණෑගල දිස්ත්‍රික්ක ඇතුළු රට පුරා සෞඛ්‍ය වෛද්‍ය නිලධාරි කොට්ඨාස 50ක් මුල් කර ගනිමින් මේ සමීක්ෂණය පැවැත්වේ. සෞඛ්‍ය ඇමැති මෛත්‍රීපාල සිරිසේන මහතාගේ උපදෙස් පරිදි සෞඛ්‍ය සේවා අධ්‍යක්ෂ ජනරාල් විශේෂඥ වෛද්‍ය පාලිත මහීපාල මහතාගේ මෙහෙය වීම යටතේ සෞඛ්‍ය අමාත්‍යාංශයේ පුහුණු කටයුතු බාර නියෝජ්‍ය අධ්‍යක්ෂ ජනරාල් වෛද්‍ය සුනිල් ද අල්විස් මහතාගේ සම්බන්ධීකරණය මඟින් කීට විද්‍යා සමීක්ෂණය ක්‍රියාත්මක කෙරේ.කීට විද්‍යා පුහුණු පාසලේ අවසන් වසරේ ඉගෙනුම ලබන සිසුන් 51 දෙනකු සහභාගී කර ගනිමින් කීට විද්‍යා නිලධාරීන්ගේ ද දායකත්වය ඇතිව මේ සමීක්ෂණය ක්‍රියාත්මක කරන බව සුමනසේන මහතා ප්‍රකාශ කළේය.අදියර නවයකට අනුව ඩෙංගු අධි අවදානම් කලාපවල සිදු කරන මේ කීට විද්‍යා සමීක්ෂණය නොවැම්බර් මස අවසන් වන විට අවසාන කිරීමට ද සැලැසුම් කර ඇති බව ඒ මහතා පැවැසීය.ඉදිරි කාලයේදී පවතින මෝසම් වර්ෂාවත් සමඟ ඩෙංගු රෝගය ඉහළ යාමේ ප්‍රවනාතාවක් පවතියි. වසංගත තත්ත්වය පාලනය කිරීම සඳහා මේ සමීක්ෂණයට සමගාමීව ජනතාව දැනුවත් කිරීමටත්, පරිසරය පිරිසිදු කිරීමත් පිළිබඳ අවදානය යොමු කර කටයුතු කරන බව ද ඔහු ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>14</day>
    </date>
    <link>http://www.dinamina.lk/2013/05/14/_art.asp?fn=r1305141</link>
    <topic>පොළොන්නරුව- රත්නපුර -දෙණියාය- අම්පාර</topic>
    <author/>
    <content>රටපුරා ප්‍රදේශ කිහිපයකට අැදහැලුණු ධාරානිපාත වර්ෂාවෙන් හා සුළි කුණාටු තත්ත්වය හේතුවෙන් පවුල් රැසක් පීඩාවට පත්වී තිබේ. වර්ෂාව හේතුවෙන් රත්නපුර, ඇලපාත, පලාවෙල, කරවිට වැනි ප්‍රදේශවල ගස් කඩා වැටීම් ද හා සුළු පස්කඳු කඩා වැටීම් සිදුවී ඇත.කළු ගඟේ ජල මට්ටම අඩි 19 ක් වුවහොත් ගංවතුර තත්ත්වයක් ඇතිවිය හැකි බව ආපදා කළමනාකරණ කමිටුව සඳහන් කරයි. සෑම වසරකම සිංහල අවුරුද්ද පසු වී දින 45 ට පසුව සාමාන්‍ය ගංවතුර තත්ත්වයක් හෝ පැමිණිය හැකි බව රත්නපුර ජනතාවගේ විශ්වාසය යි. මේ නිසා කළු ගඟ අවට ජීවත්වන නිවැසියෝ හදිසි ගංවතුර තත්ත්වයකට සූදානම්ව සිටිති. එය විපත් අවම කර ගැනීමට හේතු වී තිබේ. අධික වැසි හේතුවෙන් අවදානම් තත්ත්වයකට මුහුණ දීමට පෙර හා පසුව උපකාර කිරීමට හා සහන සැලසීමට දිස්ත්‍රික් ලේකම් කාර්යාලය හා ආපදා කළමනාකරණ කමිටුව සූදානම්ව සිටී.රත්නපුර දිස්ත්‍රික් ලේකම් සුනිල් කන්නන්ගර මහතා පැවසුවේ ගංවතුර නිසා රත්නපුර නගරයට ආසන්නව පවුල් 40ක් පමණ අවතැන්ව සිටින බවයි.රත්නපුර නගරය ආසන්නයේදී කළු ගඟේ ජල මට්ටම පරීක්‍ෂා කරන ජල මාපකය අඩි 18 දක්වා ඉහළ ගොස් තිබුණේ ඊයේ පස්වරු තුන පමණ වෙද්දීය.මේ අතර පොතුපිටිය ඉළුමකන්ද මාර්ගය අඩි පහක් දක්වා ජලයෙන් යටවී ඇත. කලවාන කුකුලේගඟ මාර්ගයේ ස්ථාන කීපයක්ද ජලයෙන් යටවී තිබේ.කළු ගඟ මෙන්ම කුකුලේ ගඟේ ජල මට්ටමද වැඩි වී තිබුණි.ආපදා තත්ත්වයක් උදාවුවහොත් සියල්ල සූදානමින් ඇතැයි දිස්ත්‍රික් ලේකම්වරයා කියයි.කලවාන කුකුලේ ගඟේ ජල මට්ටම වැඩිවීම හේතුවෙන් එක් සොරොව්වක් විවෘත කර ඇත. මේ හේතුවෙන් කලවාන මතුගම මාර්ගය ජලයෙන් යටවීමෙන් ගමනා ගමනයට ද බාධා මතුව තිබුණි. කලවාන උතුර හා දකුණ හා වසම්වලට මේ අවදානම තදින් දැනී තිබුණි. සවස් භාගය වනවිටත් රත්නපුර දිස්ත්‍රික්කයේ ප්‍රදේශ රැසකටම වැසි ලැබෙමින් පවතින නිසා විශේෂයෙන් රාත්‍රි කාලයේ දී අවදානම් ප්‍රදේශවල ජනතාවට ප්‍රවේශමෙන් සිටින ලෙස රත්නපුර ආපදා කළමනාකරණ මධ්‍යස්ථානය පවසයි.මේ අතර මහසෙන් සුළි කුණාටුවෙන් මැදිරිගිරිය වඩින වැව ප්‍රදේශයේ නිවාස 16ක වහලවල් ගැලවී ගොස් තිබේ.මැයි 13 වැනිදා දහවල් 12.30 ට පමණ වැස්ස සමඟ ඇතිවූ මහසෙන් සුළි කුණාටුවෙන් මේ විනාශය ඇති විය. මේ අතර පොළොන්නරුව දිස්ත්‍රික්කයේ දියසෙන් පුර පොළොන්නරුව ප්‍රදේශවල ගස් වැල් කඩා වැටී මාර්ග පවා අවහිර වී ඇත. ප්‍රදේ්ශ කිහිපයක විදුලි හා දුරකථන රැහැන්වලට ද හානි සිදු වී තිබේ.අම්පාර දිස්ත්‍රික්කයේ අද උදේ පාන්දර 4.30ට පමණ අකුණු ගසමින් විදුලි කොටමින් දැඩි වර්ෂාව සමඟ සුළං හැමූ නිසා ආලයඩිවෙම්බු ප්‍රාදේශීය ලේකම් කොට්ඨාසයේ ඇති කෝලාවිල් ගම්මානයේ තිබුණ නි‍ෙවසක් කැඩී බිඳී ගොස් තිබේ.දෙනියාය ප්‍රා. ලේකම් කොට්ඨාසයේ ද ප්‍රදේශ රැසක් ගංවතුරෙන් යටවී තිබේ. ඒ සමඟ ස්ථාන කිහිපයක නාය යෑමේ අවදානමක්ද ඇති වී තිබෙන අතර විහාරහේන කන්දත් නාය යෑමෙන් මාර්ගය අවහිරව ඇත.එසේම අධික වර්ෂාවත් සමඟ දේවහූව ප්‍රදේශයේ ඇති ලොකු කුඩා ජලාශ සියල්ල පිරී පවතී.දේවහූව ජලාශයේ ජල මට්ටම සීඝ්‍රයෙන් ඉහළ නැඟීම නිසා එහි වාන් දොරටු සඳුදා සවස අඟල් 6ක් විචෘත කළ බව වාර්මාර්ග ඉංජිනේරු එච්. එම්. යූ. බී. හේරත් මහතා පැවැසීය.නාලන්ද හා වැවමැඩිල්ල ජලාශ ද වාන් මට්ටමට ආසන්නව ඇති බව ඉංජිනේරුවරයා වැඩිදුරටත් පැවැසීය.මේ අතර ගලේවෙල ප්‍රදේශයේ ඇති කුඩා වැව් රැසක් පිරී පවතින බව ද ගොවිජන සේවා ප්‍රාදේශීය නිලධාරි එම්. ප්‍රසංග ගුණවර්ධන මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>14</day>
    </date>
    <link>http://www.dinamina.lk/2013/05/14/_art.asp?fn=r1305142</link>
    <topic>‘හක්ක පටස්’ තවත් බිල්ලක්</topic>
    <author>අමිල ප්‍රභාත් වනසිංහ</author>
    <content>කැබිතිගොල්ලෑව වාහල්කඩ ඩී අට (8) ප්‍රදේශයේ කැළෑ බඳ ප්‍රදේශයක අනතුරකට ලක්ව දින ගණනක් ප්‍රතිකාර ලබමින් සිටි වයස අවුරුදු එකහමාරක පමණ වයසැති ඇත්පැටවකු ජීවිතක්ෂයට පත්ව තිබේ.වාහල්්කඩ ඩී අට ප්‍රදේශයේදී හක්ක පටස් හැපීමෙන් මුඛයේ ඇති වූ තුවාල හෝතුවෙන් අනතුරට ලක්ව සිටි බව කියන මේ ඇත් පැටවා එම ප්‍රදේශවාසීන්ට හමු වී ඇත. පසුව වන ජීවී නිලධාරීන් ප්‍රතිකාර කටයුතු සිදු කරන ලද අතර වී හේනේ මුනින්දසිරි හිමියන් ඇතුළු ජනතාව ඇත් පැටවාට නීරෝගීී සුවපතා පිරිත් දේශනාද සිදුකර ඇත. මේ ඇත් පැටවා දින ගණනක් නිරාආහාරව සිට මිය ගියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>14</day>
    </date>
    <link>http://www.dinamina.lk/2013/05/14/_art.asp?fn=r1305143</link>
    <topic>අකුරැස්සේ වෛද්‍යවරියගේ ඝාතකයන් සොයා පැති දෙකක් ඔස්සේ පරීක්ෂණ</topic>
    <author>ගන්දර සමූහ - ජයසිරි පේදුරුආරච්චි,අකුරැස්ස මධ්‍යම විශේෂ - විජිත සල්ගාදු</author>
    <content>අකුරැස්ස ආයුර්වේද වෛද්‍යවරියගේ හදිසි මරණය ඝාතනයක් බවට වාර්තාවීමත් සමඟ ඒ සම්බන්ධයෙන් පරීක්ෂණ පවත්වන පොලිස් කණ්ඩායම් හඳුනාගත් ඉලක්ක දෙකක් ඔස්සේ ඝාතකයා සොයා පොලිස් පරීක්ෂණ අරඹා ඇත.දැනට හෙළිදරව් වන කරුණු මත ඝාතනයට හේතුව හා ඝාතකයා කවුරුන්ද යන්න ඉතා ඉක්මනින් හෙළිදරව් කර ගත හැකිවනු ඇතැයි පරීක්ෂණ මෙහෙයවන උසස් පොලිස් නිලධාරියෙක් කීවේ ය.අකුරැස්ස, පානදුගම ප්‍රදේශයේ පදිංචිව සිටි 76 හැවිරිදි වෛද්‍යාචාරිනී රොසීනා සුමනා දිවිතුර ගමගේ මහත්මිය පසුගිය 10 වැනි දින රාත්‍රී කාලයේදී සිය නි‍ෙවස තුළ අභිරහස් අන්දමින් මියගොස් තිබුනි.දෙදරු මවක වන වෛද්‍යවරිය වසර 40ක පමණ කාලයක් අකුරැස්ස නගරයේ පෞද්ගලික ආයුර්වේද වෛද්‍ය ප්‍රතිකාර මධ්‍යස්ථානයක් පවත්වාගෙන ගිය අතර, දරුවන් දෙදෙනා විවාහ වී වෙනම පදිංචිව සිටින බැවින්, වෛද්‍යවරිය මේ නි‍ෙවසෙහි තනියම ජීවත් වී තිබුණි.සේවකයකුද නි‍ෙවසේ පිටුපස කොටසෙහි සිට ඇති බව පැවැසේ. පසුගිය 11 වැනි දින උදෑසන නි‍ෙවසෙහි දොරවල් හැර නොතිබූ බැවින් අසල්වැසියන් වෛද්‍යවරියගේ පුතාට කතා කොට, අකුරැස්ස පොලිසියට මේ බව කියා තිබූ අතර, පොලිස් නිලධාරීන් විසින් නි‍ෙවසෙහි දොර විවෘත කර පරීක්ෂා කිරීමේදී වෛද්‍යවරිය කාමරයේ බිම වැටී සිටිනු දැක තිබුණි.මාතර අතිරේක මහේස්ත්‍රාත්වරයා පැමිණ මහේස්ත්‍රාත් පරීක්ෂණය පවත්වා, වැඩිදුර පරීක්ෂණ කටයුතු සඳහා මාතර අධිකරණ වෛද්‍ය නිලධාරිවරයා වෙත මෘත ශරීරය යැවීමට නියෝග කළේ ය.ඒ අනුව, මාතර රෝහලෙහි විශේෂඥ අධිකරණ වෛද්‍ය නිලධාරී ඩී.ඩී.සමරවීර මහතා විසින් පශ්චාත් මරණ පරීක්ෂණය සිදු කළ අතර, මෙය දූෂණය කර, ගෙල සිරකිරීමෙන් සිදුවූ මිනිස් ඝාතනයක් බවට නිගමනය කරන්නට යෙදුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>14</day>
    </date>
    <link>http://www.dinamina.lk/2013/05/14/_art.asp?fn=r1305144</link>
    <topic>සන්නාලියන් වෙන්න අකමැති සබරගමුවේ තරුණියන්</topic>
    <author>කෑගල්ල සමූහ – පී. එම්. පී. පොල්වත්ත</author>
    <content>සබරගමුව පළාතේ අත්යන්ත්‍ර මගින් නිෂ්පාදනය කරනු ලබන රෙදිපිළි මහජනතාව අතර ජනප්‍රිය වී ඇතත් ඉල්ලුම සපුරාගැනීමට නොහැකි වී ඇත්තේ අත්යන්ත්‍ර මගින් රෙදි විවීමේ පුහුණු දක්‍ෂතා ඇති සේවිකාවන්ගේ හිඟය නිසා බව සබරගමුව පළාත් සභාවේ කර්මාන්ත අමාත්‍යාංශයේ පළාත් අධ්‍යක්‍ෂිකා ඒ. ඩබ්ලිව්. රුක්මනි ආරියරත්න මහත්මිය පැවසුවාය.සබරගමුව පළාතේ කෑගල්ල හා රත්නපුරය යන දිස්ත්‍රික්ක දෙකේ අත්යන්ත්‍ර පේෂකර්ම මධ්‍යස්ථාන 76ක් ඇත.මේ මධ්‍යස්ථානවල රෙදි විවීම කරගෙන යන්නේ වයස්ගත කාන්තාවන් වන අතර එක් මධ්‍යස්ථානයක සේවය කරනු ලබන්නේ සේවිකාවන් 7 දෙනකු පමණි. රෙදි විවීම සඳහා තරුණියන් බඳවා ගැනීමට හැකි සෑම උත්සාහයක්ම ගන්නවා. නමුත් එන්නේ නෑ. වැටුප් ගෙවන් ලබන්නේ වියන ලද රෙදි මීටර් ප්‍රමාණය අනුවයි.මෙම මධ්‍යස්ථානවල නිෂ්පාදනය කරනු ලබන සාරි, ඇඳ ඇතිරිලි, තුවා, නැප්කින් (අත්පිස්නා) මහජනතාව අතර ඉතාමත් ජනපි‍්‍රය වෙලා. පසුගිය අවුරුදු සමයේ මහජනතාව කරන ලද ඉල්ලීම් පවා සපුරා ගැනීමට නොහැකි තත්ත්වයක් උදාවූ බව අධ්‍යක්‍ෂකවරිය පැවසුවාය.මේ පිළිබඳව පේෂකර්ම සේවිකාවක් මෙසේ කීවාය.මම දැනට අවුරුදු 20ක පමණ කාලයක සිට මේ මධ්‍යස්ථානයේ රෙදි විවීම කරනවා. දැන් අවුරුදු 55ක් වෙනවා. මුදල් ගෙවන්නේ මීටර් ක්‍රමයකටයි. එමනිසා මාසිකව ලැබෙන මුදලින් ජීවිකාව කරගෙන යන්න බෑ. මේ නිසා පරණ රෙදි වියන අය ඇරෙන්න අලුතෙන් මේ මධ්‍යස්ථානවලට තරුණ ළමුන් එන්නේ නෑ. අඩුම තරමින් මාසික වැටුප් ක්‍රමයක්වත් සකස් කළහොත් තරුණ ළමයින් සේවයට එනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>14</day>
    </date>
    <link>http://www.dinamina.lk/2013/05/14/_art.asp?fn=r1305145</link>
    <topic>දෑස නොපෙනෙන දිරිය දියණියට උපකාර කළොත් පින්</topic>
    <author>කටුකුරන්ද සමූහ – කපිල කුලසිංහ</author>
    <content>අ.පො. ස. (සාමාන්‍ය පෙළ) විභාගය සමත් උපතින් දෘශ්‍යාබාධිත තත්ත්වයේ පසුවන පයාගල හල්කඳවිල මහ විදුහලේ ජී. පී. ඩිලානි සඳමාලි ශිෂ්‍යාව උසස් පෙළ හැදෑරීම සඳහා උපකාර කරන්නැයි ඉල්ලා සිටී.ඇය විශේෂ අධ්‍යාපන අවශ්‍යතා ඇති ශිෂ්‍යාවක වුවද විශේෂිත පාසලකට නොගොස් සාමාන්‍ය පාසලක ගුරුවරුන් හා සිසුන්ගේ සහය ලබා අධ්‍යාපනය මෙන්ම ක්‍රීඩා ජයග්‍රහණද රැසක් ලබා ගෙන ඇත. ඩිලානිගේ ගුරුවරයා වූ ගුරු උපදේශක මහින්ද කුරේ මහතාගේ උපදේස් මත අන්ධ දරු දැරියන් වෙනුවෙන් පැවැත්වූ දෘෂ්ටි උෘණතා දුර දිවීම , හිටි දුර පැනීම , ධාවන තරගවලින් ප්‍රථම ස්ථාන රැසක් හිමි කරගත් ඩිලානි පදක්කම් කිහිපයක්ම දිනා ගත්තාය. කථිකත්වයට ද ගීත ගායනයට ද දස්කම් දක්වන ඩිලානි , පාසල් වේදිකාවේ කැපී පෙනෙන චරිතයකි. ඇයගේ දස්කම් හඳුනාගත් බස්නාහිර පළාත් සභාව ලෝක ළමා දිනය වෙනුවෙන් බ්‍රේල් යන්ත්‍රයක්ද ප්‍රදානය කරනු ලැබීය.ඩිලානි සඳමාලි මෙසේ පැවැසූවාය. “ මට බී සාමාර්ථයක් එක්ක සම්මාන සාමාර්ථ පහක් සමඟ සාමාන්‍ය පෙළ සමත් වුණා. දෑස පෙනෙන ළමයි එක්ක ඉඳගෙන පාසලේදී වැඩ කළේ . මට ගුරුවරු ළමයි ප්‍රශ්න පත්‍ර කියවනවා. මම එතකොට උත්තර කියනවා ලියනවා.ඒ උදව්වලින් මම විභාගය සමත් වුණා .මට උදව් කරපු හැමෝටම ගොඩක් පින් . දැන් මම කළා අංශයෙන් මේ පැසලේම උසස් පෙළ කරනවා. මට පන්ති යන්න බැහැනෙ . මට විෂයන්ට අදාළව කථන පුස්තක වගේ දේවල් ලබා දෙනවා නම් ලොකු දෙයක්”.දෙනෙත් නැති ඩිලානිට උසස් පෙළ හැදෑරීම සඳහා උපකාරයක් ලබා දෙන්නේ් නම් එය ඉතා උතුම් පිනක් බව ඇයගේ මිත්තනිය වන ඒ. කරුණාවතී මහත්මියද පැවැසුවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>14</day>
    </date>
    <link>http://www.dinamina.lk/2013/05/14/_art.asp?fn=r1305146</link>
    <topic>පරිසරයට හානිකර ලෙස පවත්වාගෙන ගිය බුත්පිටියේ කුකුළු ගොවිපළ වසා දැමීමට නියෝග</topic>
    <author>ගම්පහ සංචාරකනිමල් ජයසිංහ</author>
    <content>පරිසර හානියක් මෙන්ම අසල්වාසී ජනතාවට පීඩාවක් වන අයුරින් බුත්පිටිය නීලමහර ප්‍රදේශයේ කුකුල් ගොවිපළක් පවත්වාගෙන ගිය කාන්තාවකට එම කුකුළු ගොවිපළ වසා දැමීමට කොන්දේසි සහිත ආඥාවක් ගම්පහ අතිරේක මහේස්ත්‍රාත් හේශාන්ද මෙල් මහතා නියම කළේය.පර්චස් 20ක තරම් භූමි ප්‍රදේශයක, පොදු නාන ළිඳකට සහ පවුල් 20ක් පමණ පදිංචි ප්‍රදේශය් මහජනතාවට පීඩාවන අයුරින්, අනවසරයෙන් පවත්වාගෙන යන කුකුළු ගොවිපළ ප්‍රදේශවාසීන්ට පීඩාවක් බව පැමිණිල්ල ඉදිරපත් කළ පිළිකුත්තුව මහජන සෞඛ්‍ය පරීක්ෂක ඩබ්ලිව්. එම්. උපුල් කුමාර මහතා අධිකරණයට දැන්වීය.ප්‍රදේශය පුරා අප්‍රසන්න ගඳ සහ මැස්සන්ගෙන්ද පීඩා විඳින බවට, ප්‍රදේශවාසීන් 07 දෙනෙකු සාක්කි ලබාදීමට ද එක්වී සිටියහ. පැමිණිල්ලෙන් කියවුනේ බොයිලර් වර්ගයේ කුකුලන් 1500ක් පමණ කුකුල් කොටු දෙකක රඳවා ඇති බවයි.මේ අනුව මහජන සෞඛ්‍ය පරීක්ෂකවරයා අධිකරණයෙන් ඉල්ලා සිටියේ පරිසරහානිදායක මෙම ගොවිපළ වසා දැමීමට කොන්දේසි සහිත ආඥාවක් නිකුත් කරන ලෙසය.ඒ අනුව ගම්පහ අතිරේක මහේස්ත්‍රාත්වරයා එම නියෝජනය ලබා දුන් අතර වග උත්තරකාරියට මැයි 30 අධිකරණයේ පෙනී සිටින ලෙස ද නියෝග කළාය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>14</day>
    </date>
    <link>http://www.dinamina.lk/2013/05/14/_art.asp?fn=s1305141</link>
    <topic>විශ්වවිද්‍යාල ක්‍රීඩා උළෙලේ සමස්ත ශූරතාව මොරටුවට</topic>
    <author/>
    <content>ශ්‍රී ලංකා විශ්වවිද්‍යාල ක්‍රීඩා ඉතිහාසයේ පළමු වරට සමස්ත ශූරතාව අත්කර ගැනීමට සත්කාරක මොරටුව විශ්වවිද්‍යාලය සමත්විය. ක්‍රීඩා උළෙලේ ආරම්භයේ සිටම ඉදිරියෙන් පසුවූ මොරටුව විශ්ව විද්‍යාලය පසුගිය ක්‍රීඩා උළෙලේ ශූරයන්වූ කොළඹ විශ්ව විද්‍යාලයට දැඩි අභියෝගයක් එල්ල කරමින් තරග ඉසව් ගණනාවකම ජයග්‍රහණ අත්කර ගත්තේය. කොළඹ විශ්වවිද්‍යාලය අනුශූරතාව දිනාගත් අතර තුන්වැනි ස්ථානය හිමිවූයේ ශ්‍රී ජයවර්ධනපුර විශ්වවිද්‍යාලයටය.පසුගිය ක්‍රීඩා උළෙලේ දිනූ පිරිමි ශූරතාව මෙවරත් රැක ගැනීමට මොරටුව විශ්වවිද්‍යාලය සමත්වූ අතර මෙවර කාන්තා ශූරතාව හිමිවූයේ කොළඹ විශ්ව විද්‍යාලයටය. ඔවුන් පිරිමි තරග ඉසව්වේ අනුශූරයන් වූ අතර කැළණිය විශ්වවිද්‍යාලය කාන්තා තරග ඉසව්වේ අනුශූරියන් බවට පත්විය.මොරටුව විශ්වවිද්‍යාලය සමස්ත ක්‍රීඩා උළෙලේ ලැබූ ලකුණු සංඛ්‍යාව 321.5ක් විය. කොළඹ විශ්වවිද්‍යාලය ලකුණු 312ක් රැස් කළ අතර ශ්‍රී ජයවර්ධනපුර විශ්වවිද්‍යාලය ලකුණු 288.5ක් රැස් කිරීමට සමත්විය. මෙවර ක්‍රීඩා උළෙලේ මලල ක්‍රීඩා ඉසව්වේ ශූරතාව දිනාගනු ලැබුවේ ද ශ්‍රී ජයවර්ධනපුර විශ්ව විද්‍යාලය විසිනි. එහිදී විශ්ව විද්‍යාල ක්‍රීඩා වාර්තා 3ක් බිඳ වැටුණු අතර නව තරග වාර්තා 2ක් බිහි කිරීමට ශ්‍රී ජයවර්ධනපුර විශ්ව විද්‍යාලය සමත්විය. පේරාදෙණිය විශ්ව විද්‍යාලය ද තරග වාර්තාවක් බිහි කළේය.මොරටුව, කොළඹ, පේරාදෙණිය, නැගෙනහිර, කැළණිය, ජයවර්ධනපුර, යාපනය, රුහුණ, රජරට, සබරගමුව, අග්නිදිග, සෞන්දර්ය හා කලා, ඌව වෙල්ලස්ස හා වයඹ විශ්වවිද්‍යාල නියෝජනය කරමින් මෙවර ක්‍රීඩා උළෙලට ක්‍රීඩක ක්‍රීඩිකාවන් 5000කට අධික පිරිසක් සහභාගි වූහ.විශ්වවිද්‍යාල ක්‍රීඩා උළෙලට මලල ක්‍රීඩා, ක්‍රිකට්, ටෙනිස්, පාපන්දු, බාස්කට්බෝල්, ඔරු පැදීම, බර ඉසිලීම, බැඩ්මින්ටන්, වොලිබෝල්, පිහිනුම්, නෙට්බෝල්, හොකී, එල්ලේ, රගර්, චෙස්, කැරම් ආදී ක්‍රීඩා ඉසව් 22ක් ඇතුලත් විය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>14</day>
    </date>
    <link>http://www.dinamina.lk/2013/05/14/_art.asp?fn=s1305142</link>
    <topic> දක්ෂතා හඳුනාගැනීමේ වැඩමුළුවටයොවුන් ක්‍රීඩකයෝ 110ක් එක්වෙති</topic>
    <author/>
    <content>යාපනය, මුලතිව්, වව්නියාව, කිලිනොච්චිය හා මන්නාරම යන දිස්ත්‍රික්කවල තරුණ දක්ෂතා හඳුනාගැනීමේ දෙදින වැඩමුළුවක් ශ්‍රී ලංකා ක්‍රිකට් ජාතික පුහුණු දෙපාර්තමේන්තුව විසින් පසුගියදා යාපනය සාන්ත ජෝන් විදුහලේදී පවත්වන ලදී.උතුරු පළාත් වැඩසටහනේ සිය දිස්ත්‍රික් නියෝජනය කරමින් නොයෙකුත් පාසල්වල වයස අවුරුදු 14න් පහළ සිට 19න් පහළ දක්වා තරුණ ක්‍රීඩකයන් 110 දෙනෙකු පළමු දින වැඩමුළුවට සහභාගි වූ බව ශ්‍රී ලංකා ක්‍රිකට් ආයතනය නිවේදනය කරයි. මෙහිදී හඳුනා ගැනුණු දක්ෂ ක්‍රීඩකයන් ඒ ඒ දිස්ත්‍රික් පුහුණුකරුවන්ගේ අධීක්ෂණය යටතේ දිගටම පුහුණුව ලබනු ඇති අතර විශේෂ දක්ෂතා ඇති ක්‍රීඩකයන් ශ්‍රී ලංකා ක්‍රිකට් ජාතික පුහුණු දෙපාර්තමේන්තුව විසින් පවත්වා ගෙන යනු ලබන ජාතික වයස් සීමා සංචිතවලට අනුයුක්ත කරනු ඇත.වැඩමුළුවේ දෙවැනි දිනයේදී, උතුරු පළාතේ ක්‍රිකට් ක්‍රීඩාව පුහුණුකිරීමේ කර්තව්‍යයේ නියැලී සිටින ක්‍රිකට් පුහුණුකරුවන් වෙනුවෙන් පැවැති වැඩසටහනට 48 දෙනෙකු සහභාගි වී තිබේ.නවීඩ් නවාස් (අවුරුදු 19න් පහළ ජාතික පුහුණුකරු), උපුල් චන්දන (19න් පහළ පන්දු රැකීමේ පුහුණුකරු), පියල් විජේතුංග (ජාතික දඟ පන්දු යැවීමේ පුහුණුකරු), ප්‍රබාත් නිස්සංක (19න් පහළ වේග පන්දු පුහුණුකරු) සහ පුහුණුකරුවන් දැනුවත් කරන ජේ.සී.ගමගේ හා හෙෂාන් ද මෙල් යන මහත්වරුන්ගේ සහාය ඇතිව ශ්‍රී ලංකා ක්‍රිකට් ජාතික පුහුණු දෙපාර්තමේන්තුවේ ‘පුහුණු අධ්‍යාපන අංශය’ විසින් මේ වැඩමුළුව පවත්වන ලදී.‘හොන්ඩා’ කුසලානය සඳහා පැවැත්වෙන වෙළඳ සේවා ක්‍රිකට් සංගමයේ ‘ජී’ කොටසේ ඕවර 25 ලීග් තරගාවලිය 2013 වෙනුවෙන් පිට පිට තෙවැනි වසරටත් අනුග්‍රහය දැක්වීමට ස්ටැෆර්ඩ් මෝටර් ආයතනය ඉදිරිපත්ව සිටී. තරගාවලියේ අනුග්‍රාහකත්වය ස්ටැෆර්ඩ් මෝටර්ස් හි විධායක අධ්‍යක්ෂ තරින්ද්‍ර කළුපෙරුම මහතා (වමේ සිට තෙවැනියට) විසින් වෙළඳ සේවා ක්‍රිකට් සංගමයේ සභාපති ඈෂ්ලි රත්නායක මහතා වෙත පිරිනැමූ අවස්ථාවයි මේ. (වමේ සිට) අනුග්‍රාහක කමිටුවේ සභාපති රොහාන් සෝමවන්ස, ස්ටැෆර්ඩ් මෝටර්ස් විධායක අධ්‍යක්ෂ චාරක පෙරේරා හා තරගාවලි කමිටුවේ සභාපති මහේෂ් ද අල්විස් යන මහත්වරුද මෙහි වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>14</day>
    </date>
    <link>http://www.dinamina.lk/2013/05/14/_art.asp?fn=s1305143</link>
    <topic>ආසියානු ග්‍රොන් ප්‍රී රන් පදක්කම් දිනූ නදීකාට උපහාර</topic>
    <author>අවිස්සාවේල්ල විශේෂ එස්.පද්මපෙරුම</author>
    <content>ආසියානු ග්‍රොන් ප්‍රී මලල ක්‍රීඩා ශූරතාවලියේ හෙල්ල වීසි කිරීමේ තරග ඉසව්වේ රන් පදක්කම් දිනූ කේ.එල්.නදීකා ලක්මාලි පිළිගැනීමේ උත්සවයක් ඊයේ ඇය පදිංචිව සිටින පාදුක්ක මාවතගම ප්‍රදේශයේ දී පැවැත්විණි. රටවල් ගණනාවක ක්‍රීඩිකාවන් පරදවා ඇය ලැබූ විශිෂ්ට ජයග්‍රහණය වෙනුවෙන් ඇයට මෙන්ම ඇගේ මවුපියන් වන බී.එල්‍.සිරිපාල හා ටී.හින්නිහාමි යුවලත්, පුහුණුකරු ඒ.ජේ.රුද්‍රිගෝ මහතාත් මෙහි දී අගැයිමට ලක් කෙරිණි.1981වසරේ ඇල්පිටියේ උපන් නදීකා ගාල්ල කහදූව මහ විද්‍යාලයෙන් අධ්‍යාපනය හදාරා ඇති අතර පසුව යුද හමුදාවට එක්වූවාය. පාසල් වියේ සිටම ක්‍රීඩාවට දස්කම් දැක්වූ ඇය 2006වසරේ ආසියානු තරගාවලියේ දී රන් පදක්කම දිනාගත් අතර පසුව අන්තර් ජාතික මලල ක්‍රීඩා තරගබිමේ පදක්කම් ගණනාවක්ම දිනා ගැනීමට සමත්විය.නදීකා ලක්මාලි මේ වනවිට යුද හමුදා දෙවැනි කාන්තා බලකායේ බලලත් නිලධාරිනියකි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>14</day>
    </date>
    <link>http://www.dinamina.lk/2013/05/14/_art.asp?fn=s1305144</link>
    <topic>යොවුන් නෙට්බෝල් පිලේ නායකත්වය විශාඛා විදුහලේ තිසාලා අල්ගමට</topic>
    <author>ප්‍රින්ස් ගුණසේකර</author>
    <content>ආසියානු යොවුන් නෙට්බෝල් ශූරතාවලියට සහභාගිවන ශ්‍රී ලංකා පිලේ නායකත්වයට කොළඹ විශාඛා විදුහලේ තිසාලා අල්ගම නම්කොට ඇත. ජාතික කණ්ඩායමේ ක්‍රීඩිකාවක් ද වන ඇය යොවුන් නෙට්බෝල් පිලේ සිටින පළපුරුදුම ක්‍රීඩිකාව වේ. විශාඛා විදුහලේ ගයනි දිසානායක හා වරාය අධිකාරියේ සෙමිණි ද අල්විස් යොවුන් නෙට්බෝල් පිලට එක්ව සිටින ජාතික පිලේ ක්‍රීඩිකාවන් දෙදෙනෙකි.යොවුන් නෙට්බෝල් පිලට නාවික හා ගුවන් හමුදාවලින් ක්‍රීඩිකාවන් දෙදෙනෙකු ඇතුලත්ව ඇති අතර ශ්‍රී ලංකා පොලිසියෙන් ද ක්‍රීඩිකාවක් එක්ව සිටියි.ආසියානු යොවුන් නෙට්බෝල් ශූරතාවලිය ජූනි 30වැනිදා සිට ජූලි 7වැනිදා දක්වා බෘනායි හී දී පැවැත්වීමට කටයුතු යොදා ඇත. ශ්‍රී ලංකාව, තායිලන්තය, සිංගප්පූරුව, හොංකොං,මැලේසියාව, ඉන්දියාව, මාලදිවයින හා බෘනායි යන රටවල් ආසියානු නෙට්බෝල් ශූරතාවලියට එක්වෙති.ශ්‍රී ලංකා පිල මෙසේය.තිසාලා අල්ගම, ගයනි දිසානායක (කොළඹ විශාඛා), දුලාංගි වන්නිතිලක (ශු.පවුලේ කන්‍යාරාමය කුරුණෑගල), භාෂිණී ද සිල්වා (විහාරමහා දේවි බාලිකා කිරිබත්ගොඩ), හිරුණි වල්පොල (මියුසියස්), රුවිනි යටිගම්මන (හිල්වුඩ් මහනුවර), කවීෂා ඒකනායක (උසස් බාලිකා මහනුවර), සෙමිණි ද අල්විස් (වරාය), පී.අශ්විනී (නාවික), යූ.ඩී.සී.මල්කාන්ති (ගුවන්), විනුරි රණසිංහ (පොලිස්), වෙනීජා පරමලිංගම් (තරුණ සේවා), අතිරේක – ඩිල්ෂානී කබ්රාල් (විහාරමහාදේවි බා.), මන්දිරා චාරුණී (ප්‍රජාපති දේවි බා.අම්බලන්ගොඩ), සේනානි පාලිකා (තිස්ස ජා.පා.කලුතර).</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>14</day>
    </date>
    <link>http://www.dinamina.lk/2013/05/14/_art.asp?fn=s1305145</link>
    <topic>ශ්‍රී ලංකා බාස්කට්බෝල් පිල ‍දෝහා කටාර් යයි</topic>
    <author/>
    <content>එක් පිලකට තිදෙනා බැගින් සහභාගි වන ආසියානු කාන්තා හා පිරිමි බාස්කට්බෝල් ශූරතාවලියට සහභාගිවීම සඳහා ශ්‍රී ලංකා ජාතික බාස්කට්බෝල් කණ්ඩායම දෝහා කටාර් රාජ්‍යය බලා පිටත්ව ගියේය. ප්‍රනීත් උඩුමලගලගේ නායකත්වයෙන් යුත් ශ්‍රී ලංකා පිරිමි බාස්කට්බෝල් කණ්ඩායමේ උපනායකයා ලෙස තරිඳු සංකල්ප කටයුතු කරන අතර යොහාන් කේසර් හා ක්ලින්ටන් ස්ටැලෝන් කණ්ඩායමට ඇතුලත් වෙති. ප්‍රෙමිලා ප්‍රනාන්දුගේ නායකත්වයෙන් යුත් කාන්තා කණ්ඩායමේ උපනායිකාව ලෙස කුමරින් සිල්වා කටයුතු කරන්නීය. බිනිකා තලගල සහ අන්ජලී ඒකනායක සෙසු ක්‍රීඩිකාවන් වෙති.හෙට (15) සිට 17වැනිදා දක්වා පැවැත්වෙන මේ ශූරතාවලියට කණ්ඩායම් 16ක් තරග වදිති. පිරිමි තරග ඉසව්වේ කාණ්ඩ 4කට කණ්ඩායම් හතරක් බැගින් තරග වදින අතර සෑම කාණ්ඩයකින්ම පළමු හා දෙවැනි තැන ලබා ගන්නා කණ්ඩායම් අර්ධ අවසන් පූර්ව වටයට සුදුසුකම් ලබනු ඇත.මේ ශූරතාවලියේ කාන්තා තරග ඉසව්වට කණ්ඩායම් 14ක් තරග වදින අතර මූලික වටයේ දී කාණ්ඩ තුනක් යටතේ තරග පැවැත්වේ. එහි දී එක් එක් කාණ්ඩයෙන් පෙරමුණ ගන්නා කණ්ඩායම් 2බැගින් දෙවැනි වටයට සුදුසුකම් ලබනු ඇත. දෙවැනි වටයේදී ඉදිරියෙන් සිටින කණ්ඩායම් 4 අවසන් පූර්ව වටයට සුදුසුකම් ලබයි.ශ්‍රී ලංකා ජාතික බාස්කට්බෝල් පිරිමි කණ්ඩායම සමග පිලිපීනය, මොන්ගෝලියාව හා කටාර් රාජ්‍යය අදාල කාණ්ඩයෙන් තරගබිමට පිවිසෙති. ඉන්දියාව, ඉන්දුනීසියාව, පිලිපීනය හා කටාර් රාජ්‍යය සමග ශ්‍රී ලංකා කාන්තා පිල මූලික වටයේදීතරග වැදීමට නියමිතය.ශ්‍රී ලංකා කණ්ඩායමේ පුහුණුකරු ලෙස ටී.එම්.අමත් මහතා කටයුතු කරන අතර ශ්‍රී ලංකා බාස්කට්බෝල් සම්මේලනයේ උපසභාපතිවරයකු වන යස්වන්ත් මුත්තෙට්ටුවේගම මහතා කළමනාකරු ලෙස කටයුතු කරයි. නිල තරග තීරකවරයකු ලෙස ක්‍රිස්ටෝපර් කරුණාසිංහ මහතා තරගාවලියට එක්වී සිටියි. බාස්කට්බෝල් සම්මේලනයේ නව නිලධාරීන් පත්වීමෙන් පසු ශ්‍රී ලංකා කණ්ඩායම විදෙස් සංචාරයකට සහභාගි වන පළමු අවස්ථාව මෙය වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>14</day>
    </date>
    <link>http://www.dinamina.lk/2013/05/14/_art.asp?fn=f1305141</link>
    <topic>ඕනෑම ආපදාවක දී ජනතාවට ආරක්ෂාව දෙන්න පුළුවන්</topic>
    <author/>
    <content>අධික වර්ෂාවත් සමඟ දිවයිනේ ප්‍රදේශ ගණනාවක ඇතිවී තිබෙන ආපදා තත්ත්වයට මුහුණදීම හා ආපදා පෙර සූදානම ගැනත්, සන්ධාන මැයි පෙළපාළියට හා මැයි රැලියට තිබූ ඉහළ ජන සහභාගිත්වය හා ප්‍රතිචාර ගැනත්, වයඹ, මධ්‍යම හා උතුරු පළාත් සභා මැතිවරණ සඳහා ඇති සූදානම පිළිබඳවත් ආපදා කළමනාකරණ අමාත්‍ය මහින්ද අමරවීර මහතා සමඟ කළ සාකච්ඡාවකි.මෝසම් වැසි දැනටම ආරම්භ වෙලා තියෙන්නෙ. කොහොමටත්, මේ කාලය තුළ අධික වර්ෂාපතනයක් ලැබේවි කියලා අපි අපේක්ෂා කළා. ඒ අනුව අපේ අමාත්‍යාංශයට අයිති සියලුම ආයතන එනම්, ආපදා කළමනාකරණ මධ්‍යස්ථාන, කාළගුණ විද්‍යා දෙපාර්තමේන්තුව, ගොඩනැගිලි පර්යේෂණ ආයතනය ඇතුළු ආයතනවල නිලධාරීන් කැඳවලා ඇතිවන තත්ත්වයන්ට මුහුණදීම සඳහා පූර්ව සැලසුම් සකස් කරලයි තියෙන්නෙ. ගම්පහ දිස්ත්‍රික්කයේ බොහෝ ප්‍රදේශවල ජල ගැලීම් තත්ත්වයක් වාර්තා වුණා. එහිදී අප කළයුතු පළමු කාර්ය ජනතාවට සහන ලබාදීම. ඒ සඳහා අවශ්‍ය සියලු ප්‍රතිපාදන ලබා දුන්නා. ඒ වගේම අපේ නිලධාරීන් ඒ සඳහා යොදවා තිබෙනවා. රටේ අනෙක් ප්‍රදේශවල ඇතිවන තත්ත්වයන්ටත් මුහුණදීමට පෙර සූදානමක් ඇතිවයි අප සිටින්නේ.2004 දී තමයි අප ලොකුම ඛේදවාචකයකට මුහුණ දුන්නේ. ඒ සුනාමි ව්‍යසනය. 40,000ක් විතර ජීවිත අපට අහිමි වුණා. නමුත්, මා මේ වෙලාවෙ සහතික කරල කියනවා, නැවත සුනාමියක් ආවත් සියයට 99ක්ම වෙනකල් ජීවිත හානි අවම කර ගැනීමට වැඩපිළිවෙළක් අප සතුව තියෙන බව. ඒ සඳහා සියලු කටයුතු සූදානම් කර ඇතිවා පමණක් නෙවෙයි, පෙරහුරු පවා වරින්වර සිදුකරනවා. පසුගිය අවුරුද්දෙ අවුරුදු සමයේ සුනාමියක් ඇතිවන බවට නි‍ෙව්දනය කිරීමත් සමඟ මේක ඉතා හොඳින් අපට බලාගන්න පුළුවන් වුණා. ඒ අනුව තිබුණු සුළු අඩු-පාඩු පවා නිවැරදි කරගත්තා. ගංවතුර, නායයාම් ආදී අනෙකුත් ආපදාවන්ටත් එවැනිම සූදානමක් තියෙනවා.අපිත් එක්ක ජනමාධ්‍ය ඉතා ළඟින් කටයුතු කරනවා. මං උදාහරණයක් ගත්තොත්, සුනාමියක් වැනි අවස්ථාවක දී ඊට කලින් අදාළ කලාපයේ භූ කම්පනයක් ඇතවිය යුතුයි. එවැනි කම්පනයක් වෙලා විනාඩි 5ක් පමණ කාලයක් ඇතුළත මේ බව දැනුම්දීමේ හැකියාව දැන් අපට තියෙනවා. ඒ සඳහා ආපදා කළමනාකරණ මධ්‍යස්ථානය හා කාළගුණ විද්‍යා දෙපාර්තමේන්තුව පැය 24 පුරා ක්‍රියාත්මකයි. මේ ආයතන ආපදා තත්ත්වයක් පිළිබඳ තක්සේරුවකට ආවොත් ඒ බව විනාඩි 5ක් තුළ සියලු මාධ්‍ය ආයතනවලට දැනුම්දීමට හැකියාව තිබෙනවා. විශේෂයෙන් විද්‍යුත් මාධ්‍ය සියල්ලට මේ වනවිටත් අපි චන්ද්‍රිකා දුරකථන පහසුකම් සපයා තිබෙන්නෙ. දුරකථන ජාලවල යම් ගැටලුවක් ඇතිවුණොත් එවිට, ඒවාට මුහුණදීමට පුළුවන්. මීට අමතරව ෆෝලයින් රේඩියෝ පණිවිඩ, හමුදා ගුවන් තරංග ආදී සෑම පහසුකමක්ම අප යොදාගන්නවා.මේ නිසා සුනාමියක් විතරක් නෙවෙයි, ඕනෑම ආපදා අවස්ථාවක ජනතාවගේ ජීවිත ආරක්ෂා කර ගැනීමේ හැකියාව දැන් ලැබී තිබෙනවා.විදුලිබිල වැඩි කිරීමට තීරණය කිරීමත් එක්ක ආණ්ඩු විරෝධීන් පමණක් නොවෙයි ආණ්ඩුවට ඡන්දය දුන් ජනතාව තුළත් යම් කලකිරීමක් තිබුණා. අපි මැයි දිනය සැමරුවේ එවැනි පසුබිමක. නමුත් ජනතාවට දැන් අවබෝධය, වැටහීම ගැන අපට ඇත්තේ සතුටක්. මොන ප්‍රශ්න තිබුණත් ජනතාව තීන්දු කරල තිබුණා, මේ ජනාධිපතිතුමාත්, මේ ආණ්ඩුවත් වෙනස්කරලා මේ ප්‍රශ්න විසඳාගන්න බැරි බව.අභියෝගාත්මක මැයි පෙළපාළිය තමයි මෙවර අපට පවත්වන්න තිබුණේ. නමුත්, මෙරට ඉතිහාසයේ වැඩිම පිරිසක් සහභාගි වූ මැයි පෙළපාළිය හා රැලිය පවත්වන්න අපට පුළුවන් වුණා. විපක්ෂය මොන දේවල් කිව්වත් මේ රටේ ජනතාව තුළ පැහැදිලි විශ්වාසයක් තියෙනවා, අපේ ජනාධිපතිතුමා හෝ මේ රජය ජනතාවට අහිතකර තීන්දු – තීරණ නොගන්නා බවට. සමහරවිට විදුලි බිල, බස් ගාස්තු, ඉන්ධන මිල වැඩි කිරීමට සිදුවෙනවා. මිල අඩුවීම් ගැන අපට ඇහෙන්නෙ කලාතුරකින්. වැඩිවීම් තමයි වැඩි ඇහෙන්නෙ. ලෝකය ඇතුළෙ ලංකාව තියනවා මිසක් ලංකාව ඇතුළෙ ලෝකය නෑ. එතකොට ලෝකයේ ඇතිවන තත්ත්වයන්ට අපට මුහුණ දෙන්න වෙනවා. භාණ්ඩ මිල යම් යම් අවස්ථාවල වැඩිවෙන්නෙ ඒකයි. මේවා ගැන ජනතාවට වැටහීමක් තිබෙන බව අපි දන්නවා.කෙසේවෙතත්, විදුලි බිලේ ප්‍රශ්නයෙන් බරපතළ තත්ත්වයක් ඇති නොවීමට අවශ්‍ය උපදෙස් ජනාධිපතිතුමා මැයි රැලියේ කතාවෙදි ලබාදුන්නා. එය ක්‍රියාත්මකයි. ඉදිරියටත් යම් යම් ක්‍රියාමාර්ග ගන්න තියෙනවා කියලා අපි සිතනවා. විදුලි බිල වැඩි කිරීමට අතිරේකව විදුලිබල මණ්ඩලයේ ඇතිවී තිබෙන මාෆියාව ගැනත් අපි අවධානය යොමු කළ යුතුයි. මං පැහැදිලිව දන්නවා විදුලිබල මණ්ඩලයේ අවංකවම ගැටලුවක් තියෙනවා. ඉහළ නිලධාරීන් කිහිපදෙනෙක් සහ ඩීසල් බලාගාර අතර ඇති සම්බන්ධය රහසක් නෙවෙයි. ඩීසල් බලාගාර ක්‍රියාත්මක වෙන්න වෙන්න ඒ අයට වාසියි. මේවාට එරෙහිව ක්‍රියා කරන්න අලුත් ඇමැතිතුමියට විශාල අභියෝගයක් තියෙනවා. එතුමියට ඒ හැකියාව ඇති බවට අපි විශ්වාස කරනවා වගේම එසේ කිරීමට හැකිවේවා කියල අපි ප්‍රාර්ථනා කරනවා. මොකද, අසීරු වුණත් මේක කළ යුතුයි. රජයක් හැටියට අපි එකමුතුව මේවාට මුහුණදීම අවශ්‍යයයි.අනාගතයේ දී අලුත් විදුලිබලාගාර ආරම්භ වුණාම විදුලි බිල අඩු කරන්න තවදුරටත් හැකියාව ලැබෙනවා. ජනතාවට ඇතිවූ අපහසුතාව පිළිබඳ තේරුම් ගන්නා නායකයෙක් හැටියට ජනාධිපතිතුමා මේ ප්‍රශ්නයට සහනදායක විසඳුමක් ලබා දුන්නා. අපිට වුණත් මේක අමාරුයි. කොළඹ ඉන්න ඇමැතිවරුන්ට කොහොමද දන්නෙ නෑ, හැබැයි අපි ගමේ අපේ ගෙදර, කාර්යාලයේ විදුලි බිල ගෙවිය යුතුයි. ඒවා කවුරුවත් ගෙවන්නෙ නෑ. අපි ගෙවන්න ඕන. තිබුණු ව්‍යාපාර නතරකරල පූර්ණකාලීන දේශපාලනය කරන මිනිස්සු හැටියට අපි මේ පඩියෙන් ජීවත්වන අය. එතකොට අපටත් යම් යම් අමාරුකම් තියෙනවා. අපට එහෙම දැනෙනවා නම් මාස් පඩිය ගන්න අයට සහ සාමාන්‍ය ජනතාවට ඊට වඩා දැනෙන බව අපි පිළිගන්නවා. ඉදිරියේ දී ඒ නිසා මීට වඩා සහන ලැබේවි.ජවිපෙ ඔය වගේ ගොඩක් දේවල් කියනවා. හැබැයි කරගන්න බෑ. වර්ජනය කරන්න වෘත්තීය සමිති විතරක් මදි. සාමාජිකයො, මිනිස්සු ඕන. මොකක්හරි පිටින් දාලා ඉස්සරහට එන්නනෙ ඔය බලන්නෙ. හැබැයි මේ රටේ වැඩ කරන ජනතාව ජනාධිපතිතුමාත් රජයත් එක්ක සිටිනවා. වැඩ වර්ජනවලට ගිහින් තවත් මේ රට ආපස්සට හරවන්න ජනතාව සූදානම් නෑ.මේ පළාත් සභා තුනෙන් උතුර හැර අනෙක් දෙකේ අපට ඡන්දයක් කරන්න දෙයක් නෑ. මනාප සටනක් විතරක් තියෙයි. සන්ධානය කියල විශේෂ මැතිවරණ ව්‍යාපාරයක් නොකළත් අපි ඒ දෙකම දිනනවා කිසි සැකයක් නෑ.මීට වඩා අමාරු වෙලාවලත් අපි උඩින්ම දිනලා තියෙනවා. උතුරේ සටනක් තියෙනවා. ඒකත් අපට දිනන්න පුළුවන්. මොකද, උතුරට විපක්ෂයෙනුත් කණ්ඩායම් ගණනාවක් එන බවයි පේන්නේ. ඒ වාසියත් අපට එනවා. ආණ්ඩුවත් එක්ක ඉන්න ඊ.පී.ඩී.පී ආදී පක්ෂ වගේම ශ්‍රීලනිපය හැටියටත් අපි ගැම්මක් ගන්න මෙවර බලාපොරොත්තු වෙනවා.ආණ්ඩුවේ ජයග්‍රහණය ගැන මට ලොකු විශ්වාසයක් තියෙනවා. දෙමළ ඩයස්පෝරාව හරි ජාත්‍යන්තරය හරි කතා කරන්නෙ උතුරේ සැබෑ ප්‍රශ්නය ගැන නෙමෙයි. උතුරේ ජනයාගේ සැබෑ වුවමනාව සංවර්ධනයයි. තමන්ගේ නිෂ්පාදනවලට මිලක් ඔවුන්ට ඕනි.ඒ සඳහා මේ ආණ්ඩුවත් එක්ක ඉඳල, වැඩ කරන්න ඕන කියන එක ඔවුන් දන්නවා. පළාත් සභාව වෙන පැත්තකට දීලා රජයත් එක්ක ගැටුමක් හදන්න උතුරේ ජනයාට වුවමනාවක් ඇතිවෙන්නේ නෑ. දැන් ගෙනියන සංවර්ධන වැඩපිළිවෙළ තවත් වේගවත් කර ගැනීමටයි ඔවුන්ට අවශ්‍ය. ඒ සඳහා ඔවුන් ආණ්ඩුවත් එක්ක ඉන්න බවට මට ලොකු විශ්වාසයක් තියෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>15</day>
    </date>
    <link>http://www.dinamina.lk/2013/05/15/_art.asp?fn=n1305152</link>
    <topic>විදෙස් රටවලදී UNA කාඩ්පත ගන්න රජයට එරෙහිව බොරු ප්‍රචාර</topic>
    <author>විජයානි එදිරිසිංහ සහ ජගත් ගුණවර්ධන</author>
    <content>විදෙස් රටවල් ගණනාවක ඇති එක්සත් ජාතීන්ගේ සංවිධානයේ (UNA) කාර්යාලවල නියෝජිතයෝ එම කාර්යාලවලින් 'UNA' කාඩ්පත ලබා ගැනීමට යන ශ්‍රී ලාංකිකයන්ගෙන් මෙරට රජය සාමාන්‍ය ජනතාවට හිරිහැර කරන බවට ව්‍යාජ තොරතුරු ඇතුළත් වාර්තාවක් ඉල්ලා සිටින අතර එය ලබාදෙන අයට පමණක් එම රටවල සරණාගතයන් ලෙස විසීමට අදාළ 'UNA' කාඩ්පත ලබාදෙන බවට තොරුතරු හෙළිවී තිබේ.මෙය මෙරටට එරෙහිව UNA සම්බන්ධ කරගෙන සිදුවෙන දැවැන්ත කුමන්ත්‍රණයකි. එහි මූලිකත්වය ගෙන ක්‍රියා කරන්නේ විදෙස්ගත කොටි හිතවාදී රාජ්‍ය නොවන සංවිධාන සහ කණ්ඩායම් බව හඳුනාගෙන තිබේ.ඒ සඳහා සිංහලයන් ගණනාවක්ද ඔවුන්ගේ නියෝජිතයෝ ලෙස කටයුතු කරන බව හෙළිවී තිබේ.සරණාගතයකු ලෙස රැකියාවක් කරගෙන වසර දහයක් හෝ එම රටවල විසීමට UNA කාඩ්පත හරහා අවස්ථාව සැලසෙන බව විදෙස්ගත වූ ශ්‍රී ලාංකිකයෝ පවසති.ශ්‍රී ලංකා රජය මහජනතාවට හිරිහැර කරයි. අමානුෂික වධ හිංසා ලබාදෙයි. මානව හිමිකම් කඩයි, මාධ්‍ය නිදහස නැති කරයි, නීතිය ඔවුන්ට අවශ්‍ය පරිදි ක්‍රියා කරවයි. ජීවත් වීමට මගක් නොමැත ආදී වශයෙන් කරුණු සඳහන් කර එම වාර්තාව සකස් කර දිය යුතු බවට එහිදී කොටි සාමාජිකයන් විසින් උපදෙස් ලබාදෙන බව මලයාසියාවේ UNA කාර්යාලය අසලදී එම අවස්ථාවට මුහුණ දුන් ශ්‍රී ලාංකිකයන් ගණනාවක්ම 'දිනමිණ' ට පැවසූහ.ශ්‍රී ලාංකිකයන්ට විදෙස් රටවලදී රැකියා ලබාදෙන පවසා මසක වීසා ලබාදී රැගෙන ගොස් UNA කාඩ්පත ලබාදී සරණාගතයන් සේ රැකියා කර දීමට අවස්ථාව සලසා දෙන රාජ්‍ය නොවන සංවිධානවලට සම්බන්ධ නියෝජිත‍යන් ගණනාවක් මෙරට සිටින බව ඔවුහු පවසති. එක් නියෝජිතයෙක් මලයාසියා UNA කාර්යාලයෙන් UNA කාඩ්පත ලබා ගැනීමට ගිය ශ්‍රී ලාංකිකයෙකුට පවසා ඇත්තේ හිටපු අගවිනිසුරු ශිරාණි බණ්ඩාරනායක මහත්මිය ඔහුගේ හිතවතියක බවත් ඇයට සහාය දුන් නිසා රජය ඔහුට විවිධ හිරිහැර පීඩා කළ බවත් එම නිසා රට තුළ ජීවත්වීමට නොහැකිව පලා ආ බවටත් විස්තර ඇතුළත් ලිපියක් සකස් කර දෙන ලෙසය.මීට මාස කිහිපයකට ඉහතදී මෙරටින් ඒ ආකාරයෙන් 11 දෙනෙකුගේ කණ්ඩායමක් රැගෙන ගිය රොෂාන් නමැති NGO නියෝජිතයා මලයාසියාවේදී මේ ආකාරයෙන් රජයට එරෙහිව ලිපි ලබානොදුන් පිරිසට රැකියා ලබානොදී ආපසු හරවා තිබේ.මේ පිරිස අතර සිටි යුද හමුදාවේ හිටපු සෙබළකු එම කොටි හිතවාදී NGO කුමන්ත්‍රණයේ තොරතුරු හෙළි කළේය.මේ ආකාරයෙන් රජය ජනතාවට හිරිහැර කරන බව ඇතුළු විවිධ ව්‍යාජ තොරතුරු ඇතුළත් වාර්තා සිය ගණනක් එම කාර්යාලවලින් දිනපතා එකතු කර ගන්නා බව පැවසේ.රටට එරෙහිව එවැනි ව්‍යාජ තොරතුරු ඇතුළත් වාර්තා ඉදිරිපත් කිරීමට අකමැති විශාල පිරිසක් මසක වීසා අවසන් වීමෙන් පසු මෙරටට පැමිණ ඇත. ඔවුන් ගණනාවක් සමග කතා කර ‍තොරතුරු ලබා ගැනීමට 'දිනමිණ'ට හැකි විය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>15</day>
    </date>
    <link>http://www.dinamina.lk/2013/05/15/_art.asp?fn=n1305153</link>
    <topic>අනුරපුර-මඩු දුම්රිය මග විවෘත කිරීම ඓතිහාසික සන්ධිස්ථානයක්</topic>
    <author>ජයසිරි මුණසිංහ, චූල බණ්ඩාර කුලසේකර සහ හිදෝගම සමූහ, බන්දුල සෙනෙවිරත්න වවුනියාව උතුර සමූහ මඩු සිට</author>
    <content>විසිපස් වසරකට පසු උතුරත් දකුණත් යා කරමින් අනුරාධපුරය සිට මැදවච්චිය හරහා මඩු දක්වා දිවෙන දුම්රිය මාර්ගය විවෘත කිරීම ඓතිහාසික අවස්ථාවකැයි ආර්ථික සංවර්ධන ඇමැති බැසිල් රාජපක්ෂ මහතා ප්‍රකාශ කෙළේය.ජනාධිපති මහින්ද රාජපක්ෂ මහතාගේ නායකත්වයෙන් කොටි ත්‍රස්තවාදීන්ගෙන් රට නිදහස් කර ගැනීමෙන් පසු උදා වූ සාමයත්, ඒ තුළින් බල ගැන්වූ සංවර්ධනයත් සියලු ශ්‍රී ලාංකිකයින්ට කිසිදු භේදයකින් තොරව හිමි වන බවත් එය මුළු ලොවටම කියාපාන එක් ඓතිහාසික අවස්ථාවක් අද සනිටුහන් කරන බවත් බැසිල් රාජපක්ෂ මහතා කීය.අනුරාධපුරය ප්‍රධාන දුම්රිය පොළින් ඊයේ උ‍දේ 9.48 පිටත්වූ මංගල දුම්රිය මැදවච්චිය හරහා මඩු දුම්රිය පොළට ළඟා වූයේ 10.48ටය. ප්‍රවාහන ඇමැති කුමාර වෙල්ගම, ඉන්දියාවේ ශ්‍රී ලංකා මහ කොමසාරිස් අශෝක් ශ්‍රී කාන්තා, ඇතුළු සම්භාවනීය පිරිස රැගත් පළමු දුම්රිය ගමන ආරම්භයේ සිට අවසානය දක්වාම ආශිර්වාද කරමින් මහා සංඝරත්නය පිරිත් සජ්ඣායනා කරමින් මඩු වෙත ළඟා වුහ.මඩු දුම්රිය ස්ථානය විවෘත කිරීම ඉන් අනතුරුව සිදු විය. මැදවච්චිය සිට මඩු දක්වා කිලෝමීටර් 43 මග ඉතා ගුණාත්මකව සකස් කොට නවීකරණය කොට තිබේ. ප්‍රථම දුම්රිය ධාවනය දැක බලා ගනිමින් මග දෙපස සිට ප්‍රීතිඝෝෂා පැවැත්වූ ජනතාව දැක ගත හැකි විය.දුම්රිය පොළ විවෘත කිරීමෙන් අනතුරුව පැවැති මහජන හමුව ඇමතූ බැසිල් රාජපක්ෂ මහතා මෙසේද කීය. 'අද අපි මේ විවෘත කරන්නේ දුම්රිය පොළක්, දුම්රිය මාර්ගයක් කියා මෙය ලඝු කරන්න එපා. මෙය අපේ රටේ සියලු ජාතීන් ආගමිකයින් එකට එකතු කරන දැවැන්ත වැඩපිළිවෙළක්. මෙය විසිපස් වසරකට පසු රටේ ජනතාවට ලැබුණු තිළිණයක්.මෙය ලැබුණේ රණවිරුවෝ දිවි පූජා කර කොටින්ගෙන් මේ රට නිදහස් කර ගත් නිසායි. ඒවාගේම ඉන්දියානු රජයේ ආධාරය,‍ සහාය අපට ලැබුණා.අපි තුන්ලක්ෂයකට වැඩි ජනතාවක් අවතැන්වූවන් සිට නැවත ඔවුන්ගේ මුල් ගම්බිම්වලම පදිංචි කළා. එය ඉතා අමාරු කටයුත්තක් වුණා. අපි කිසිම කෙනෙක් අවතැන් කඳවුරක තබා ගන්නට ඉඩ තැබුවේ නැහැ.උතුරේ එක පාසලක්වත් වහලා නෑ. එක රෝහලක්වත් වහලා නෑ. අද මුලතිව්, කිලිනොච්චිය, වව්නියාව රෝහල් දියුණුයි. කාර්ය මණ්ඩලය, වෛද්‍ය උපකරණ, විශේෂඥ වෛද්‍යවරු මේ සෑම රෝහලකටම ලබාදීලා තිබෙනවා. අපි මේ සම්පත් ලබා දුන්නේ කිසිදු භේදයකින් තොරවයි. ජිනීවා ගිහින් රටට එරෙහිව මත ගොඩනගන අය මේ ජනතාවට ලැබුණු නිදහස සංවර්ධනය ගැනත් කරුණු කියන්න කියා මම ඉල්ලා සිටිනවා.ප්‍රවාහන ඇමැති කුමාර වෙල්ගම මහතාඅතිගරු ජනාධිපතිතුමා කොටින්ගෙන් රට බේරා ගත්තා. බැසිල් රාජපක්ෂ ආර්ථික සංවර්ධන ඇමැතිතුමා රට සංවර්ධනය කරා මෙහෙයවනවා. අතිගරු ජනාධිපතිතුමාත් බැසිල් ඇමැතිතුමාත් මේ වැඩපිළිවෙළ ශක්තිමත්ව ඉදිරියට ගෙන යෑමට අපට විශාල ශක්තියක් වුණා. ඉන්දියානු මහ කොමසාරිස් අශෝක් ශ්‍රී කාන්තා මහතා, ඉකොන්ස් සමාගම මේ වැඩපිළිවෙළ සාර්ථක කර ගැනීමට විශාල සහායක් ලබා දුන්නා.ඇමැතිවරුන් වන රිෂාද් බදුර්දීන්, ඩග්ලස් දේවානන්ද, ඉන්දියානු ශ්‍රී ලංකා මහ කොමසාරිස් අශෝක් ශ්‍රී කාන්තා, දුම්රිය සාමාන්‍යාධිකාරී බී.ඒ.පී. ආරියරත්න මහත්වරු මෙහිදී කථා කළහ.මේ අවස්ථාවට බෞද්ධ, හින්දු, කතෝලික, ඉස්ලාම් සර්ව ආගමික නායකයෝ වැඩම කොට ආශිර්වාද කළහ.ප්‍රවාහන නියෝජ්‍ය ඇමැති රෝහණ දිසානායක, අධ්‍යාපන සේවා ඇමැති දුමින්ද දිසානායක, ගොවිජන සේවා හා ආර්ථික සංවර්ධන නියෝජ්‍ය ඇමැති එස්.එම්. චන්ද්‍රසේන, වාරිමාර්ග හා ජල සම්පත් කළමනාකරණ නියෝජ්‍ය ඇමැති ඩබ්ලිව්. බී. ඒකනායක, කුඩා කර්මාන්ත හා සාම්ප්‍රදායික කර්මාන්ත නියෝජ්‍ය ඇමැති වීරකුමාර දිසානායක, පාර්ලිමේන්තු මන්ත්‍රී ශෙෂාන් සේමසිංහ, උතුරුමැද පළාත් මහ ඇමැති එස්.එම්. රංජිත් සමරකෝන්, පළාත් සභා මැති ඇමැතිවරු, උතුරු පළාත් ආණ්ඩුකාර මේජර් ජනරාල් ජී.ඒ. චන්ද්‍රසිරි වව්නියාව මන්නාරම දිස්ත්‍රික් ලේකම්වරු ප්‍රධාන සම්භාවනීය අමුත්තෝ මහජනතාව විශාල පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>15</day>
    </date>
    <link>http://www.dinamina.lk/2013/05/15/_art.asp?fn=n1305154</link>
    <topic>ඖෂධ හල් හිමිකරුට30000ක දඩ</topic>
    <author>සිරිසේන රාජපක්ෂ</author>
    <content>වෛද්‍යවරයකු නිර්දේශ කළ බෙහෙතක් වෙනු‍වට වෙනත් බෙහෙතක් දුන් ඖෂධ ශාලා හිමියකුට මාලිගාකන්ද අතිරේක මහේස්ත්‍රාත් රෂන්ත ගොඩවෙල මහතා රුපියල් තිස්දහසක (30000/-) දඩයක් ඊයේ (14) නියම කළේය.මෙසේ දඩ නියම කරන ලද්දේ කොළඹ නගරයේ ජයසිරි නම් වූ ඖෂ,ධ ශාලා හිමියකුටය. කොළඹ රෝහල් වෛද්‍යවරයකු විසින් නිර්දේශ කරන ලද බෙහෙතක් වෙනුවට වෙනත් බෙහෙතක් නින්ද යාමට බොන්න දී ඇති බවට චෝදනා කරමින් අදාළ ඖෂධ සල් හිමියා ඊයේ ජාතික ඖෂධ අධිකාරිය මඟින් මාලිගාකන්ද මහේස්ත්‍රාත් අධිකරණය වෙත ඉදිරිපත් කර තිබිණ.ඒ අවස්ථාවේ සැකකරු වෙනුවෙන් පෙනී සිටි අධිනීතිඥ සී.කේ. සුරියආරච්චි මහතා අධිකරණය වෙත කරුණු දක්වමින් මෙය වැරදීමකින් සිදු වූවක් බවත් මෙවැනි වැරදිවලට තම සේවාදායකයා මීට පෙර පෙළඹී නැති බවත් වරද පිළිගැනීමට සූදානම් බවත් පවසමින් ඔහුට සහනයක් ලබාදෙන ලෙස ඉල්ලා සිටියේය.නීතිඥවරයාගේ ඉල්ලීමෙන් අනතුරුව ආහාරයට ගන්නා දේත් රෝගයට ගන්නා බෙහෙත් ද්‍රව්‍යයත් සමඟ සෙල්ලම් නොකළ යුතු බවත් මෙවැනි වරදවලට තදින් ක්‍රියා කළ යුතු බවත් චූදිතට තදින් අවවාද කළ අතිරේක මහේස්ත්‍රාත්වරයා චූදිතට රුපියල් තිස්දහසක දඩයක් නියම කළේය.ජාතික ඖෂධ අධිකාරියේ ඖෂධ පරීක්ෂක එල්.ඩී. ඉන්ද්‍රසේන මහතා පැමිණිල්ල මෙහෙයවීය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>15</day>
    </date>
    <link>http://www.dinamina.lk/2013/05/15/_art.asp?fn=n1305155</link>
    <topic>නුවරඑළියට මහ වැසි</topic>
    <author>ඉන්දික පොල්කොටුව සහ නුවරඑළිය මධ්‍යමඑරික් තිලකරත්න</author>
    <content>කන්ද උඩරටට පෙරේදා (13) ඇද හැළුණු ධාරානිපාත වර්ෂාවෙන් සිදු වූ ජල ගැලීම් නාය යාම් ඇතුළු ආපදා තත්ත්වයන්ගෙන් නුවරඑළිය දිස්ත්‍රික්කයේ තිදෙනෙකු මිය ගොස් එක් අයෙකු අතුරුදන්ව ඇත.මිය ගිය අය අතර පස් හැවිරිදි දරුවකු හා හත් හැවිරිදි දැරියක සිටින බැව් නුවරඑළිය දිස්ත්‍රික් ආපදා කළමනාකරණ ඒකකය පවසයි. මේ අතර හදිසි ආපදා තත්ත්වයන් නිසා නුවරඑළිය දිස්ත්‍රික්කයේ පවුල් 1122ක පුද්ගලයන් 3684 දෙනෙකු අවතැන් වී සිටින බැව් නුවරඑළිය දිස්ත්‍රික් ලේකම් ඩී.පී.ජී. කුමාරසිරි මහතා පැවසීය.ග්‍රාම නිලධාරී වසම් 27ක පුද්ගලයන් මෙලෙස අතුරුදන්ව ඇති අතර ඔවුන් කඳවුරු 22ක තාවකාලිකව පදිංචිකරවා ඇත.හැටන් දික්ඔය, මස්කෙළිය, ළිඳුල, තලවකැල්, වටවල, නෝර්වුඩ් ආදී ප්‍රදේශවලට වර්ෂාවෙන් දැඩි හානි සිදුව තිබේ.මේ අතර වර්ෂාව හේතුවෙන් සිදු වූ අකුණු සැර වැදීමෙන් නුවරඑළිය දිස්ත්‍රික්කයේ පුද්ගලයන් දෙදෙනෙකු තුවාල ලබා රෝහල්ගත කර ඇත. ඇතිවූ හදිසි ආපදා තත්ත්වයන් සඳහා කඩිනම් පියවර ගැනීමට මූලිකව රුපියල් ලක්ෂ 15ක මුදලක් ආපදා කළමනාකරණ අමාත්‍යාංශයෙන් ඊයේ (14) දිනයේ නුවරඑළිය දිස්ත්‍රික්කය වෙත ලැබුණු බව නුවරඑළිය දිස්ත්‍රික් ලේකම්වරයා කීය.ආපදා තත්ත්වයන්ගෙන් මිය ගොස් ඇත්තේ හැටන් පොලිස් වසමේ හත් හැවිරිදි දැරියක හා ඇගේ අත්තම්මා බව මේ වන විට අනාවරණය වී ඇති අතර ජල පහරට හසුව මේ මරණ සිදුව ඇතැයි පොලිසිය පවසයි.මේ අතර මිය ගිය පස් හැවිරිදි දරුවා ළිඳුල පොලිස් බල ප්‍රදේශයේ වන අතර පස් කන්දකට යටවීමෙන් මෙම මරණය සිදුව ඇත. එම පොලිස් බල ප්‍රදේශයේ 62 දෙහැවිරිදි පුද්ගලයකු අතුරුදන්ව ඇතැයි ළිඳුල පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>15</day>
    </date>
    <link>http://www.dinamina.lk/2013/05/15/_art.asp?fn=n13051511</link>
    <topic>කුණාටුවෙන් මරණ 7යි අතුරුදන්වීම් 2යි</topic>
    <author>උදුලා පීරිස්</author>
    <content>බෙංගාල බොක්කේ ඇතිව තිබෙන සුළි කුණාටු තත්ත්වය හා රට පුරා ඇති වැසි හේතුවෙන් මරණ 7ක් සිදුවී 2ක් අතුරුදන්ව 9දෙනකු තුවාල ලබා ඇතැයි ආපදා කළමනාකරණ මධ්‍යස්ථානය පවසයි.මේ හේතුවෙන් පවුල් 774 ක පුද්ගලයන් 2847ක් පීඩාවට පත්ව ඇති අතර නිවාස 18ක් පූර්ණ වශයෙන් හානියට පත්ව නිවාස 500ක් අර්ධ හානියට පත්ව ඇත.කඳවුරු 04 ක පවුල් 237ක් තාවකාලිකව පදිංචිව ඇතැයි ද එම මධ්‍යස්ථානය කියයි. කඳවුරුවල සිටින සාමාජිකයන් 970ක් වෙත සහන කටයුතු දිස්ත්‍රික් ලේකම්වරුන් හරහා සිදු කෙරෙන බව ද සහන සේවා කටයුතු සීරුවෙන් තබා ඇති බව ද ආපදා කළමනාකරණ මධ්‍යස්ථානයේ මාධ්‍ය අධ්‍යක්ෂ සරත් ලාල්කුමාර මහතා දිනමිණට කීය. .</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>15</day>
    </date>
    <link>http://www.dinamina.lk/2013/05/15/_art.asp?fn=n1305156</link>
    <topic>ඉදිරි දින දෙකේදීත් මුහුද රළු වේවි</topic>
    <author>උදුලා පීරිස්</author>
    <content>දින කිහිපයක් තිස්සේ පැවැති මහවැසි හා සුළං තත්ත්වය තව දින 02ක් පුරා පැවැතිය හැකි බව කාලගුණ විද්‍යා දෙපාර්තමේන්තුව කියයි. තවමත් සුළි සුළං තත්ත්වය මෙරටට බලපාමින් පවතින බවද නිරිත දිශාව තුළ සුළඟේ වේගය වැඩිවිය හැකි බව කාලගුණ විද්‍යාඥ ජීවන් කරුණාරත්න මහතා පවසයි.බස්නාහිර, සබරගමුව, මධ්‍යම හා දකුණු පළාත්වල හා කුරුණෑගල, පුත්තලම දිස්ත්‍රික්කවලටද වැස්ස විටින් විට ඇතිවන බවද කාලගුණ විද්‍යා දෙපාර්තමේන්තුව දන්වා සිටී.දිවයින වටා මුහුදු ප්‍රදේශවල සුළං තරමක රළු තත්ත්වයක් පවතින බවත් වේගය පැයට කිලෝමීටර් 50 - 60 දක්වා විය හැකි බවත්කියන එම දෙපාර්තමේන්තුව ධීවර හා නාවික කටයුතුවල නියලීමෙන් වළකින ලෙසද ජනතාවට දැඩි සේ අනතුරු අඟවයි.ඊයේ වැඩිම වර්ෂාපතනය කැනිඔන් ජලාශයට බවත් එය මිලිමීටර් 409.1 ක් වේ. කාසල්රී මිලිමීටර් 393.7 මාඋස්සාකැලේ මිලිමීටර් 354.1 බව කාලගුණ විද්‍යා දත්ත මඟින් අනාවරණය වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>15</day>
    </date>
    <link>http://www.dinamina.lk/2013/05/15/_art.asp?fn=n1305157</link>
    <topic>හෙරොයින් ජාවාරම්කරුවකුමහනුවරදී පොලිස් දැලේ</topic>
    <author>ඉන්දික පොල්කොටුව</author>
    <content>මාලදිවයිනේදී හෙරොයින් ජාවාරමේ නිරතව එරටදී සිරදඬුවමට ලක්වූ බව කියන පුද්ගලයකු මෙරටදී මහා පරිමාණයෙන් හෙරොයින් මත්කුඩු ජාවාරමේ යෙදී සිටියදි පැකට් 43 හෙරොයින් තොගයක් සමග මහනුවර කොට්ඨාසයේ දූෂණ මර්දන ඒකකය මඟින් අත්අඩංගුවට ගෙන ඇත.මෙරට සුපිරි ජීවිතයක් ගත කරන බව සමාජයට පෙන්වමින් සැකකරු කලක සිට මේ ජාවාරමේ නිරතව සිටි බවට තොරතුරු ලැබී තිබේ.මහනුවර කොට්ඨාස භාර ජ්‍යෙෂ්ඨ පොලිස් අධිකාරී ගාමිණී ඇල්ලේපොළ මහතාගේ උපදෙස් මත මහනුවර කොට්ඨාස දූෂණ මර්දන ඒකකයේ ස්ථානාධිපති ප්‍රදීප් කෝට්ටගේ මහතාගේ මෙහෙයවීමෙන් පොලිස් සැරයන්වරුන් වන කමල් වැන්ඩවෝල්, ඩී. දිසානායක, පොලිස් කොස්තාපල්වරුන් වන සිසිර කුමාර, අතුල ප්‍රනාන්දු යන නිලධාරීහු මෙම වැටලීම කළහ.අදාළ සැකකරු වසර එකහමාරක් මාලදිවයිනේ සිරගතව සිටි බවට පොලිස් විමර්ශන වලට තොරුතුරු ලැබ ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>15</day>
    </date>
    <link>http://www.dinamina.lk/2013/05/15/_art.asp?fn=n1305158</link>
    <topic>නාගරික සංවර්ධනයනගර 22ක් පුරා පැතිරෙයි</topic>
    <author>චන්ද්‍රිකා පෙරේරා</author>
    <content>නගර විසි දෙකක් පුරා ආරම්භ කළ සංවර්ධන ක්‍රියාදාමය සියයට අසූවකින් අවසන් බව ආරක්ෂක හා නාගරික සංවර්ධන අමාත්‍යාංශය පවසයි. නාගරික සංවර්ධනය ප්‍රධාන නගරවලින් බැහැරව රැගෙන යාමේ පරමාර්ථය ‍මත 'කුඩා හා මධ්‍යම ප්‍රමාණයේ නගර සංවර්ධන ව්‍යාපෘතිය' යටතේ එම නගර සංවර්ධනය අරඹා තිබේ.මේ අනුව යාපනය, ඇහැලියගොඩ, දියතලාව, ඉමදුව, ඌරුබොක්ක, මහනුවර, නුවරඑළිය, නාරම්මල, හෙට්ටිපොළ (පඬුවස්නුවර), අනුරාධපුරය, මාතර, දංකොටුව, බණ්ඩාරවෙල, රඹුක්කන, නුගේගොඩ, මීගහකිවුල, බුලත්සිංහල, හෝමාගම, මොරටුව, මිද්දෙණිය, වීරකැටිය හා මහරගම සංවර්ධන කටයුතු අරඹනු ලැබීය.නගරයට පිවිසෙන මහජනතාවගේ පහසුව සඳහාත් වාහන තදබදය නැතිකර ගැනීමටත් විශේෂයෙන් මේ කටයුත්ත ආරම්භ කළ බව නාගරික සංවර්ධන අධිකාරියේ භූගෝල තොරතුරු පද්ධති අංශයේ නියෝජ්‍ය අධ්‍යක්ෂ කේ.එම්. සේනාරත්න මහතා දිනමිණට පැවසීය.පදික වේදිකා හා බස් නැවතුම් පොළ සැකසීම, සති පොළ, කාණු පද්ධති සහ පොදු වෙළඳ සැල සංවර්ධනය මේ නගර සංවර්ධන කටයුතුවලදී විශේෂ වේ.ප්‍රදේශයේ ප්‍රාදේශීය සභාවට පහසුවක් හා ශක්තියක් ලෙස මේ කටයුතු රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතාගේ උපදෙස් මත ක්‍රියාත්මක කර ඇත.ආසියා සංවර්ධන බැංකුවේ ආධාර ලබා ගනිමින් පළාත් පාලන අමාත්‍යාංශය සමඟ එක්ව නාගරික සංවර්ධන අධිකාරිය මඩකළපුව, මහව, මාතර, අනුරාධපුරය, නුවරඑළිය, බදුල්ල හා කුරුණෑගල නාගරික ප්‍රදේශවල යටිතල පහසුකම් ඇතුළු සංවර්ධන කටයුතු ආරම්භ කර ඇත. කුඩා හා මධ්‍යම ප්‍රමාණයේ නගර 22ක් සංවර්ධන කටයුතු වලට අමතරව මෙය අරඹා තිබේ.නගර සංවර්ධන ව්‍යාපෘතිය යටතේ ඇරඹි වැඩපිළිවෙළ අනුව යාපනයේ වැසි ජලය බැස යාමට හැකි වන පරිදි වන්නම්කුලම් හා නෙල්ලුකුලම් වැව් දෙක හාරා ප්‍රතිසංස්කරණය කරන ලදී.ත්‍රස්තවාදී ක්‍රියා හේතුවෙන් මෑත කාලීනව වැව් ප්‍රතිසංස්කරණය කිරීමට නොහැකිවීම නිසා යාපනය නගරය වැසි ජලයෙන් යටවීමේ අවදානමට ලක් විය.මේ අවදානම නැතිකිරීම සඳහා වැව් ප්‍රතිසංස්කරණයට විශේෂ තැනක් ලබාදී ඇත. මේ වන විට පඬුවස්නුවර පදික වේදිකා සකසා අවසන් කර ඇති අතර නාරම්මල සංවර්ධනය සියයට අසූවකින්ද, යාපනයේ හා දංකොටුවේ සියයට අසූවකින්ද, රඹුක්කන සියයට පනහකින්ද වශයෙන් අනෙකුත් ප්‍රදේශවලද මීට සමගාමීව සියයට අසූවකින් පමණද සංවර්ධන කටයුතු නිම කර ඇත.රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතාගේ උපදෙස් මත නාගරික සංවර්ධන අධිකාරියේ සභාපති නිමල් පෙරේරා එහි අධ්‍යක්ෂ ජෙනරාල් නිහාල් ප්‍රනාන්දු මහත්වරුන්ගේ අධීක්ෂණය යටතේ මේ සංවර්ධන ව්‍යාපෘතිය ක්‍රියාත්මක ‍කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>15</day>
    </date>
    <link>http://www.dinamina.lk/2013/05/15/_art.asp?fn=n1305159</link>
    <topic>දුම්රිය හරස් මග ගමනට හරස් වේ</topic>
    <author>මංජුල හිරිපිටිය හෝමාගම සංචාරක සහ මීගොඩ සමූහ</author>
    <content>පෙර පාසල් දරුවන් රැගත් වෑන් රථයක් පාදුක්ක අරුක්වත්තේදී ඊයේ (14) උදේ දුම්රියක ගැටීමෙන් පෙර පාසල් දරුවකු හා වෑන් රථ රියදුරා එම ස්ථානයේදීම මිය ගොස් ඇතැයි පාදුක්ක පොලිසිය පවසයි.මිය ගොස් ඇත්තේ පාදුක්ක ගලගෙදර අංක 242 / සී නිවසේ සිව් හැවිරිදි රසිඳු මල්සර නැමැති පෙර පාසල් දරුවකු හා වෑන් රථ රියදුරු වන පාදුක්ක මාවතගම කොස්වත්ත පදිංචිව සිටි ආර්.ඒ. හේමන්ත පුෂ්පකුමාර (39) යන අයෙකි.අනතුර සිදුව ඇත්තේ අවිස්සාවේල්ල සිට කොළඹ කොටුව දක්වා ධාවනය වූ දුම්රියක වෑන් රථය ගැටීමෙනි.අනතුර සිදුවූ වෑන් රථය පාදුක්ක සිරි පියරතන විදුහල ඇතුළු ඒ අවට විදුහල් කිහිපයක සිසු දරු දැරියන් බස්සවා, නැවත පෙර පාසල් සිසු දරුවන් රැගෙන පැමිණ අවසාන සිසු දරුවා වන මිය ගිය දරුවා අරුක්වත්ත සිඟිති පෙර පාසලට බැස්සවීමට පාදුක්ක ඉංගිරිය මාර්ගයේ අරුක්වත්ත මොරගහතැන්න පන්සල ඉදිරිපිට දුම්රිය හරස් මාර්ගය හරහා වෑන් රථය දැමීමේදී අනතුර සිදු වී ඇත.සිද්ධිය දුටු එම්.අයි. චාමර දසුන් තරුණයා මෙසේ පැවසීය.මම දුම්රිය මාර්ගය අසල සිටින විට වෑන් රථය පාදුක්ක පැත්තේ සිට පැමිණ එකවරම දුම්රිය හරස් මාර්ගයෙන් දැමුවා. ඉන් පසු වෑන් රථය නතර කර නැවත ඉදිරියට යාමේදී දුම්රියේ වෑන් රථය ගැටී වෑන් රථය අඩි ගණනාවක් ඉදිරියට තල්ලු කරගෙන දුම්රිය පැමිණියා. අනතුරුව අවට අය එකතු වී බැලූ විට කුඩා ළමයෙකු හා වෑන් රථයේ රියදුරු තුවාල වී සිටියා. වෑන් රථයෙත් වෙනත් කවුරුවත් සිටියේ නැහැ.දුම්රිය සහායක රියදුරු යු.ඩී. කරුණාරත්නඅපි අවිස්සාවේල්ලේ සිට කොළඹ කොටුව දක්වා ගමන් කරමින් සිටියා. මෙසේ පැමිණෙන විට පෙ.ව. 7.20 ට පමණ පාදුක්ක දුම්රිය ස්ථානය ආසන්නව පිහිටි අරුක්වත්ත දුම්රිය හරස් මාර්ග හරහා වෑන් රථය දැම්මා.අපි ඊට පෙර නලාව කීප වරක්ම ශබ්ද කළත් වෑන් රථය දැම්මා. දුම්රිය සෙමින් පැමිණියත් එකවරම නතර කළ නොහැකි වූවත් අපට කිරීමට හැකි උපරිම උත්සාහය ගෙන දුම්රිය නතර කර ගත්තා. අනතුරුව දැක ගන්නට ලැබුණා කුඩා දරුවකු හා වෑන් රථයේ රියදුරු මිය ගොස් සිටි බව.මිය ගිය දරුවාගේ හා වෑන් රථ රියදුරාගේ මෘත දේහයන් පාදුක්ක රෝහලේ තබා ඇති අතර පශ්චාත් මරණ පරීක්ෂණය පැවැත්වීමට නියමිතය.හෝමාගම පොලිස් අධිකාරී (II) ජී. විමලසිරි මහතාගේ උපදෙස් මත පාදුක්ක පොලිසිය වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>15</day>
    </date>
    <link>http://www.dinamina.lk/2013/05/15/_art.asp?fn=n13051510</link>
    <topic>මිහින්තලේ පුජා නගරයේ ආලෝක පද්ධතියට පුරාවිද්‍යා දෙපාර්තමේන්තු‍වෙන් ලක්ෂ 75ක්</topic>
    <author>මිහින්තලේ සමුහ ප්‍රියදර්ශනි කරුණාරත්න</author>
    <content>ලක්ෂ හැත්තෑ පහක(75)මුදලක වියදමින් මිහින්තලේ පුජා නගරයේ විදුලි ආලෝක පද්ධතිය පුරාවිද්‍යා දෙපාර්තමෙන්තුව මගින් නවිකරණය කෙරේ.ජාතික උරුමයන් පිළිබඳ අමාත්‍යාංශයේ ප්‍රතිපාදන යටතේ පුරාවිද්‍යා දෙපාර්ත මෙන්තුවේ පුර්ණ අධික්ෂණය යටතේ මෙම සත්කාර්ය සිදු කෙරේන බව මිහින්තලේ පුරාවිද්‍යා කලාප කාර්යාලයේ ස්ථානාධිපති ඉන්ද්‍රජිත් පෙරේරා මහතා පවසයි.දැනට තිබෙනආලෝක පද්ධතිය සකස්කර තිබෙන්නේ කොන්ක්‍රීට් කණු භාවිතා කරමිනි. ඵහෙත් ඵය පුරාවිද්‍යාත්මක භූ දර්ශනයට නොගැලපෙන හෙයින් පෞරාණික ශ්‍රී විභූතිය මතුවන අයුරින් මෙ විදුලි පද්ධතිය සකස් කිරිමට සැලසුම් කර ඇති පුරා විද්‍යා ‍දෙපාර්තමෙන්තුව පවසයි.කොන්ක්‍රීට් කණු ඉවත් කර ඵ් වෙනුවට භූ ගතව විදුලි රැහැන් පද්ධතියක් සකස් කටයුතු යොදා ඇත. මෙම භූ ගත විදුලි රැහැන් පද්ධතිය සකස් කිරිමෙන් ඇතිවන ප්‍රතිලාභ ලෙස විදුලි රුහැන් පද්ධති කඩා වැටිමෙන් ඇතිවන හානි අවම කර ගැනිම මෙන්ම කොන්කීටි කණු භාවිතය හේතුවෙන් ඉඩ ඇහිරිම වැලැක්විම සේම පරිසර අලංකාරය බැතිමතුන්හට විද ගැනිමට අවස්ථාව ලබා දීමය.දැයට කිරුලට සමගාමි වැඩසටහනක් ලෙස මිහින්තලේ පුජා භුමියේ සංරක්ෂණ කටයුතු ආරමිභ කෙරුණු අතර මෙවර පොසොන් ඵළැඹිමට පෙර මිහින්තලා පුජා භුමියේ සංරක්ෂණ කටයුතු කඩිනමින් අවසන් කිරිමට බලා පොරොත්තු වන බව පුරාවිද්‍යා දෙපාර්තමේන්තුව පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>15</day>
    </date>
    <link>http://www.dinamina.lk/2013/05/15/_art.asp?fn=n13051512</link>
    <topic>ආරවුල සමථයකට පත් කරන්න රුපියල් දෙදාහක්  අල්ලස් ගත් කොස්තාපල් අත්අඩංගුවට</topic>
    <author>සිරන්ජනි කුමාරි</author>
    <content>මුදල් ආරවුලකට සම්බන්ධ පැමිණිල්ලක් සමථ කර පැමිණිලිකරුට ආපසු මුදල් ලබාදිමට රුපියල් 2000ක අල්ලස් මුදලක් ලබා ගත් බව කියන බලංගොඩ පොලිසියේ කොස්තාපල් මේ මස 23 වන දින දක්වා රක්ෂිතබන්ධනාගාරගත කරන ලෙස කොළඹ ප්‍රධාන මහේස්ත්‍රාත් ගිහාන් පිලපිටිය මහතා ඊයේ (14) නියම කළේය.මෙසේ රක්ෂිතබන්ධනාගාරගත කරනු ලැබුවේ බලංගොඩ පොලිසියේ අනුයුක්තව සේවය කළ පොලිස් කොස්තාපල් (42917) අත්තනායක මුදියන්සේලාගේ ‍අබේරත්න බණ්ඩාර නැමැත්තාය.බලං‍ගොඩ පදිංචි අබ්දුල්ලා මෙහොමඩ් ජලාබ්දින් නැමැති පැමිණිලිකරු සිය මිතුරෙකුට රුපියල් 50.000ක ණය මුදලක් ලබා දුන් බවත් ඹහු එම ණය මුදල යළි නොදි මඟ හැරිම නිසා තමා ඒ සම්බන්ධයෙන් බලංගොඩ පොලිසියට පැමිණිලි කළ බවට පැමිණිල්ලේ සදහන් වේ.පොලිසියේ දි මිතුරා මුලිකව රුපියල් 15,000ක මුදලක් තමාට දුන් බවත් ඉතිරි මුදල වාරික වශයෙන් ගෙවිමට එකඟ ව තිබේ.අනතුරුව පැමිණිලිකරු හමුවු සැකකාර පොලිස් කොස්තාපල්වරයා තමාට යළි මුදල් ලබාදෙන ලෙසට පැමිණිල්ල එකඟ කිරිම වෙනුවෙන් අල්ලස් වශයෙන් රුපියල් 2000ක මුදලක් ඉල්ලා තිබේ.මේ පිළිබඳව පැමිණිලිකරු අල්ලස් කොමිසම වෙත පැමිණිලි කිරිමෙන් අනතුරුව උපාය දුතයෙකු ලවා අල්ලස් මුදල දෙන අවස්ථාවේදි වෙළෙඳසලක් තුළ දී කොමිසමේ නිලධාරින් සැකකාර පොලිස් කොස්තාපල්වරයා අත්අඩංගුවට ගෙන තිබේ.බලංගොඩ අධිකරණය වෙත ඉකුත් 1 වන දින ඉදිරිපත් කිරිමෙන් අනතුරුව ඊයේ (14) කොළඹ ප්‍රධාන මහේස්ත්‍රාත් අධිකරණය වෙත සැකකරු ඉදිරිපත් කොට තිබිණ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>15</day>
    </date>
    <link>http://www.dinamina.lk/2013/05/15/_art.asp?fn=n13051513</link>
    <topic>ගිනිගත් කොළඹ කච්චේරියටමිලියන 6000ක ප්‍රතිපාදන</topic>
    <author>මැද කොළඹ සමූහ – වයිමන් හෙට්ටිආරච්චි</author>
    <content>කොළඹ දිස්ත්‍රික් ලේකම් (කච්චේරිය) කාර්යාලයේ 2012 – 11 - 26 දින ඇති වූ හදිසි ගිනි ගැනීම නිසා එහි තැනින් තැන කටයුතු පවත්වාගෙන යන අතර 2012 – 12 – 31 දින වන විට මෙම කාර්යාලය සඳහා රුපියල් මිලියන 6000ක ප්‍රතිපාදන ලැබී ඇති බව දිස්ත්‍රික් ලේකම් එච්. ටී. කමල් පද්මසිරි මහතා පවසයි.දැනට එහි බොහොමයක් කටයුතු පවත්වාගෙන යන්නේ එහි ශ්‍රවණාගාරයේ බව පැවසූ දිස්ත්‍රික් ලේකම්වරයා මෙම කාර්යාලයේ නිලධාරින් විසින් දැඩි දුෂ්කරතා මධ්‍යයේ රාජකාරි ඉටුකරන බවද කීය.ලැබුණු ප්‍රතිපාදන මගින් ආර්ථික සංවර්ධන අමාත්‍යාංශය යටතේ සිදුකළ සංවර්ධන වැඩසටහන්වල ප්‍රගතිය දිස්ත්‍රික් සංවර්ධන සම්බන්ධීකරණ කමිටුවට ඉදිරිපත් කර දේශපාලන නායකත්වය දැනුවත් කර අදාල අනුමැතිය ලබා ගැනීමට අපේක්‍ෂිත බවද ලේකම්වරයා කියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>15</day>
    </date>
    <link>http://www.dinamina.lk/2013/05/15/_art.asp?fn=n13051514</link>
    <topic>විජයග්‍රහණය රැක ගන්න ලේක්හවුස් වටරවුම අසළින් පාගමනක් අද</topic>
    <author/>
    <content>තිස් වසරක ත්‍රස්තවාදය පරදා ලැබූ විජයග්‍රහණය සහ රජයේ සංවර්ධන ක්‍රියාදාමය රැකගැනීම වෙනුවෙන් ඒකාබද්ධ වෘත්තීය සමිති සන්ධානය සංවිධානය කරන දැවැන්ත පා ගමනක් අද (15) පස්වරුවේ ලේක්හවුස් වටරවුව අසලින් ආරම්භ කෙරේ.ලේක්හවුස් වටරවුම අසලින් පස්වරු 3.00ට ආරම්භ කෙරෙන මෙම පා ගමන පිටකොටුව දක්වා ගමන් කිරීමට නියමිතය.තිස් වසරක ත්‍රස්තවාදයෙන් ශ්‍රී ලංකාව නිදහස ලබා ගැනීමෙන් පසු ප්‍රජාතන්ත්‍රවාදී සමාජයක් ලෙස අත්කරගත් කඩිනම් සංවර්ධනය කඩාකප්පල් කර දැමීමට රාජ්‍ය නොවන සංවිධාන සමඟ මෙරට ප්‍රතිගාමී කණ්ඩායම් එක්ව සිදුකිරීමට යන කුමන්ත්‍රණකාරී අසාර්ථක වෘත්තීය සමිති ක්‍රියාකාරකම් පරාජය කිරීම සඳහාත්, ලාංකේය එක්සේසත්භාවය ලොවට පෙන්වීම සඳහාත් මේ පාගමන පවත්වන බව වෘත්තීය සමිති ඒකාබද්ධ සන්ධානයේ සභාපති, බස්නාහිර පළාත් ආණ්ඩුකාර අලවි මවුලානා මහතා පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>15</day>
    </date>
    <link>http://www.dinamina.lk/2013/05/15/_art.asp?fn=r1305151</link>
    <topic>හොරෙන් විදුලිය ගත්කරන්දෙණිය ප්‍රා. සභා මන්ත්‍රීට දඩය 10,000යි බිල 1,33,360යි</topic>
    <author>අයි. එම්. වී. සී. ගුණසේකර ඇල්පිටිය සමූහ</author>
    <content>විදුලි මීටරය ගලවා වංචනික ලෙස විදුලිය පරිභෝජනය කිරීමේ චෝදනාව යටතේ ඇල්පිටිය පොලිසිය වෙත ඉදිරිපත් කරනු ලැබූ කරන්දෙණිය ප්‍රාදේශීය සභාවේ මන්ත්‍රීවරයකු වරද පිළිගැනීමෙන් පසු විදුලි බල මණ්ඩලයට සිදුවූ පාඩුව ලෙස ඇස්තමේන්තු කර තිබූ රුපියල් එක් ලක්ෂ තිස්තුන්දහස් තුන්සිය හැටක මුදල එම ආයතනයටත් වරද සම්බන්ධයෙන් රුපියල් දස දහසක දඩයක් ඇල්පිටිය මහේස්ත්‍රාත් අධිකරණයටත් තබන ලෙස ඇල්පිටිය මහේස්ත්‍රාත් කේසර සමරදිවාකර මහතා ඊයේ නියෝග කරනු ලැබීය.විදුලි බල මණ්ඩලයට ගෙවිය යුතු මුදල ගෙවා ලදුපත ජුලි මස 15 වන දින අධිකරණයට ඉදිරිපත් කරන ලෙසද මහේස්ත්‍රාත්වරයා ඔහුට නියෝග කරනු ලැබීය.මේ දඩය හිමිවූයේ කරන්දෙණිය ජයබිම අංක 382/1 ලිපිනයෙහි පදිංචි මුදන්නායක සේනාරත්නලාගේ කපිල කුමාර නමැති කරන්දෙණිය ප්‍රාදේශීය සභාවේ එක්සත් ජනතා නිදහස් සන්ධානයේ මන්ත්‍රීවරයෙකුටය.විදුලි බල මණ්ඩල ලද තොරතුරක් මත විදුලි බල මණ්ඩලයේ විමර්ශන නිලධාරීන් වන ෂෙල්ටන් සමරසිංහ එස්. එස්. ගුණසේකර මහත්වරුන් විසින් ඇල්පිටිය පොලිසිය සමඟ ගොස් මේ වැටලීම සිදුකර සැකකරු අත්අඩංගුවට ගෙන තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>15</day>
    </date>
    <link>http://www.dinamina.lk/2013/05/15/_art.asp?fn=r1305152</link>
    <topic>බදුල්ලේ ගොවිතැනට පොහොර නෑ</topic>
    <author>ඌව පළාත් සමූහ මාපා බණ්ඩාර</author>
    <content>බදුල්ල දිස්ත්‍රික්කයේ ගොවිතැනට පොහොර නොමැතිවීම නිසා ගොවි පවුල් 30,000 ක් පමණ අසරණ වී සිටින බව දිස්ත්‍රික් ගොවි සංවිධාන බලමණ්ඩලයේ සභාපති සුමතිපාල උඩලකුඹුර මහතා පැවැසීය. එළවළු, වී, මල්, පලතුරු සහ අතිරේක බෝග වගාවන්වල නියැළෙන ගොවීන්ට රජයේ ආයතනවලින් ලබාගන්නා කිසිදු පොහොර වර්ගයක්වත් නොලැබී දැනට වගාවන් විනාශ වීගෙන යන තත්ත්වයට පත්ව තිබෙන බව සභාපතිවරයා කීය.වගාවන් සඳහා අවශ්‍ය වන යූරියා, මඩ පොහොර, ටී. ඩී. එම්, එම්. ඩී. පී, ටී. එස්. පී පොහොර වර්ග රජයේ කෘෂිකර්ම ආයතනවල සහ බදුල්ල ලක් පොහොර සමාගමේත් නොමැති බව කියයි.එම පොහොර වර්ග දිස්ත්‍රික්කයේ නගරවල ඇතැම් වෙළෙඳසල්වල අධික මිලකට විකිණෙන බවටද සභාපතිවරයා චෝදනා නඟති.දිස්ත්‍රික්කයේ වී ගොවීන්ට යල කන්නය සඳහා ලබා දෙන සහනාධාර පොහොර ප්‍රමාද වී ලැබී තිබෙන බවත්, ඉතාම අඩු පොහොර ප්‍රමාණයක් ලැබීම නිසා යල කන්නයේ වී වගාව අසාර්ථක වී තිබෙන බව ද ගොවි සංවිධාන පෙන්වා දෙති.බදුල්ල දිස්ත්‍රික් ගොවි සංවිධාන බලමණ්ඩලයේ සභාපති සුමතිපාල උඩලකුඹුර මහතා අදහස් දක්වමින්, පොහොර ප්‍රමාණය නිසා දිස්ත්‍රික්කයේ ගොවීන් 30000 ක් පමණ අසරණ වී සිටිනවා. පොහොර සහනාධාරයවත් වෙලාවට නිසි ප්‍රමාණය ලැබුණේ නෑ. ගොයම් හිටවලා මාස එකහමාරක් වෙනවා. පොහොර ප්‍රශ්නය නිසා සරුවට ගස් වැඩිලා නෑ.රජයේ ආයතනවල පොහොර නැති වුණාට කළුකඩකාරයින් ළඟ අධික මිලකට පොහොර විකිණෙනවා. මේවා ගැන කවුරුවත් බලන්නේ නෑ. බදුල්ල ලක්පොහොර සමාගමේ පොහොර ඇටයක්වත් නෑ.ගොවීන් හා ගොවි සංවිධාන නිතරම මට මේ ප්‍රශ්නය මතුකරනවා.මමත් අදාළ බලධාරීන්ට කිහිප වරක්ම කීවා, තාම විසඳුම් නෑ. බලධාරීන් ගොවීන් ගැන බලන්නේ නෑ. කළුකඩකාරයන් ඉහළ මිලකට පොහොර අලෙවි කරද්දී බලාගෙන ඉන්නවා. ගොවියා ඉවරටම ඉවරයි.ණය ගත්ත ගොවීන් වස බොන්නත් යනවා. මේ ප්‍රශ්නය මම ජනාධිපතිතුමා ළඟටත් ගෙන යන්න කටයුතු කරනවා යැයි සභාපතිවරයා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>15</day>
    </date>
    <link>http://www.dinamina.lk/2013/05/15/_art.asp?fn=r1305153</link>
    <topic>පින් ගොනා බේරන්න ගිහින්බස් රිය පෙරැළී12කට බරපතළයි</topic>
    <author>රත්නපුර විශේෂ එස්. පී. රාජදොරේ</author>
    <content>ඇලපාත සිට රත්නපුර දෙසට ගමන් කළ පෞද්ගලික බස් රථයක් 14 දා පාරේ ගිය පින් ගොනකු බේරීමට ගොස් ගැටන්ගම දී පාරෙන් ඉවතට පෙරළීමෙන් බස් රථයේ ගමන් කළ 12 දෙනෙකු බරපතළ ලෙස තුවාල ලබා රත්නපුර මූලික රෝහලට ඇතුළත් කර ඇති බව රත්නපුර පොලිසිය පවසයි.උදේ 6.30 ට සිදුවූ අනතුරින් ගැබිනි මවක් සහ එකොළොස් හැවිරිදි පාසල් දැරියක් ද සිටින අතර අනෙකුත් මඟීන්ගෙන් තිදෙනකු පිරිමි වන අතර 8 දෙනකු කාන්තාවෝ වෙති.රත්නපුර පොලිසියේ රථවාහන අංශයේ ස්ථානාධිපති පොලිස් පරීක්‍ෂක සමන් කුමාර මහතාගේ මූලිකත්වයෙන් සැරයන් කලන්සූරිය සහ කොස්තාපල් චන්ද්‍රසේන මහත්වරු පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>15</day>
    </date>
    <link>http://www.dinamina.lk/2013/05/15/_art.asp?fn=r1305154</link>
    <topic>භික්ෂුවකට පහර දුන් බස්රියේධාවන වාර වහා අත්හිටුවයි</topic>
    <author>රත්නපුර දිසා විශේෂ නිරෝෂණ පෙරේරා</author>
    <content>කොළඹ ඇඹිලිපිටිය පෞද්ගලික බස් රථයක් තුළදී භික්ෂූන් වහන්සේ නමකට කොන්දොස්තර හා රියැදුරකු විසින් පහරදීමේ සිද්ධිය ගැන පරීක්‍ෂණ සිදුකරන ජාතික ගමනාගමන කොමිසම විසින් එම බස් රථයේ ධාවන වාර අත්හිටුවා තිබේ.ගමනාගමන කොමිෂම මේ සම්බන්ධව පුළුල් පරීක්‍ෂණයක් ආරම්භ කර ඇත.මේ බස් රථයේ රියැදුරු හා කොන්දොස්තරට එරෙහිව තදින් විනය ක්‍රියාමාර්ග ගන්නා ලෙස පෞද්ගලික ප්‍රවාහන ඇමැති සී. බී. රත්නායක මහතා ගමනාගමන කොමිසමට උපදෙස් ලබා දී තිබේ. බරපතළ විනය විරෝධී ක්‍රියාවක් සිදුකිරීමේ චෝදනාව මත මේ රියැදුරු හා කොන්දොස්තරට එරෙහිව තදින් විනය පියවර ගන්නා බව ජාතික ගමනාගමන කොමිෂන් සභාවේ සභාපති රෝෂාන් ගුණවර්ධන මහතා පැවැසීය.ඉකුත් 9 වැනිදා පැල්මඩුල්ල ප්‍රධාන බස් නැවතුම්පොළෙන් මේ බස් රථයට නැඟුණු පතහඩුව ශශ්‍රී විමලධර්මයානාධිපති පැල්මඩුල්ල පිරිවෙනේ ආචාර්ය සෙවනගල ඥානවිමල හිමියන්ට පහර දී බස් රථයෙන් බිමට ඇදදැමූ බව උන්වහන්සේ පොලිසියට පැමිණිලි කළහ.කහවත්ත මූලික රෝහලේ ප්‍රතිකාර ලැබූ ඥාණවිමල හිමියෝ වැඩිදුර ප්‍රතිකාර සඳහා සහ උන්වහන්සේගේ හිසට සිදුවූ පහරදීම් ගැන වෛද්‍ය පරීක්‍ෂණ සඳහා රත්නපුර මහා රෝහලට ඉකුත් 11 වැනිදා මාරු කරනු ලැබූහ.මේ රියැදුරුට හා කොන්දොස්තරට එරෙහිව ඥාණවිමල හිමියෝ මීට පෙරදී ජාතික ගමනාගමන කොමිෂමට පැමිණිල්ලක් කර තිබුණි. එම සිද්ධිය නිසා සැකකරුවන් දෙදෙනා උරණ වී සිටින්නට ඇතැයි ඥාණවිමල හිමියෝ කියති..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>15</day>
    </date>
    <link>http://www.dinamina.lk/2013/05/15/_art.asp?fn=r1305155</link>
    <topic>වයඹ පළාත් සභා ප්‍රධාන ලේකම්ගේ විශ්‍රාම සාදය අධ්‍යාපන නිලධාරීහු වර්ජනය කරති</topic>
    <author>කුරුණෑගල මධ්‍යම විශේෂ ආරියපාල වංශතිලක</author>
    <content>වයඹ පළාත් සභා ප්‍රධාන ලේකම්වරයාගේ විශ්‍රාම යාම නිමිතිකරගෙන කුරුණෑගල වැව රවුමේ හෝටලයකදී පැවති සුහද හමුව කුරුණෑගල දිස්ත්‍රික්කයේ කලාප අධ්‍යාපන නිලධාරීන් විසින් වර්ජනය කොට ඇත.මෙසේ වර්ජනය කොට ඇත්තේ පසුගියදා වයඹ පළාත් සභාව විසින් ආනයනය කළ වාහන 50 න් එකදු වාහනයක්වත් කලාප අධ්‍යාපන කාර්යාලවලට ලබා නොදීම හේතුකොටගෙන බැව් කියති.සුහද හමුවට විධායක ශ්‍රේණියේ නිලධාරීන් සහභාගි නොවීම නිසා ඔවුන් වෙනුවෙන් පිළියෙල කර තිබූ කෑම සියල්ලම ඉවත දමා ඇති බැව් වැඩිදුරටත් එකී ආරංචි මාර්ග සඳහන් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>15</day>
    </date>
    <link>http://www.dinamina.lk/2013/05/15/_art.asp?fn=r1305156</link>
    <topic>මල් විකුණාවැඩ වරදී</topic>
    <author>කැලණිය විශේෂ</author>
    <content>කැලණිය කොහල්විල ප්‍රදේශයේ දුම්රිය රක්ෂිතයේ රහසිගතව පවත්වාගෙන ගිය ගංජා අලෙවි කරනා ස්ථානයක් වැටලූ කැලණිය පොලිසිය, එහි ගංජා අලෙවි කරනා පුද්ගලයකු අත්අඩංගුවට ගෙන තිබේ.පසුගිය 13 වැනි දින කැලණිය පොලිසියට ලද තොරතුරක් මත මේ පුද්ගලයා අත්අඩංගුවට පත්වන විට ගංජා පැකට් 110 ක් ද, තිබී ඇත. සැකකරු අධිකරණයට ඉදිරිපත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>15</day>
    </date>
    <link>http://www.dinamina.lk/2013/05/15/_art.asp?fn=r1305157</link>
    <topic>රාජගිරිය-වැලිකඩවිදුලි සංඥාවැඩ නෑ</topic>
    <author>කෝට්ටේ මධ්‍යම සමූහ – නන්ද ඒකනායක</author>
    <content>රාජගිරිය-වැලිකඩ හතරමං හන්දියේ මීට වසරකට පමණ කලින් ස්ථාපිත කළ විදුලි සංඥා පුවරුව ක්‍රියාවිරහිත වී තිබේ. මාර්ග සංවර්ධන අධිකාරියේ අධීක්ෂණය යටතේ චීන සමාගමක් මඟින් මෙය ස්ථාපිත කළත් මාසයකට නොඅඩු කාලයක් ඇතුළතදී එය ක්‍රියාවිරහිත විය.සංඥා පුවරු කිහිපයක්ම ගලවාගෙන ගියත් ඒවා නැවත සවිකිරීමටවත් කටයුතු කර නැති බව පෙනේ.පාර්ලිමේන්තු පාර ආරම්භයේ පවතින මෙම ප්‍රධාන හතරමං හන්දියේ වාහන හැසිරවීම සඳහා දවසේ වැඩි කාලයක් වැලිකඩ පොලිසියේ රථවාහන අංශයේ නිලධාරීන් යෙදවීමට සිදුවී ඇත.ලක්ෂ ගණනක මහජන මුදල් මෙම ව්‍යාපෘතිය සඳහා යොදවා ඇතත් එයින් කිසිදු ප්‍රතිඵලයක් සිදු වී නොමැත. දවසේ වැඩිකාලයක් වාහන විශාල ප්‍රමාණයක් මෙම මංසන්දිය හරහා ගමන් කරන බැවින් , මෙම විදුලි සංඥා ව්‍යාපෘතිය වහාම යළි ක්‍රියාත්මක කිරීමට අදාළ වගකිවයුතු අංශවල අවධානය වහා යොමු විය යුතුව ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>15</day>
    </date>
    <link>http://www.dinamina.lk/2013/05/15/_art.asp?fn=r1305158</link>
    <topic>රද්දොළුගම අධික වර්ෂාවෙන්පහත් බිම් යටවෙයි</topic>
    <author>කටාන සමූහ – රන්ජිත් ලොකුපෝතාගම</author>
    <content>අධික වර්ෂාව නිසා දඬුගම්ඔය දෙපස පහත් බිම් රැසක් ජලයෙන් යටවිය. ජීවිත හෝ දේපළ හානියක් නොවූවද ජලය බැස යෑම ප්‍රමාදවීම නිසා අපවිත්‍ර ජලයෙන් පහත් බිම් පිරී පවතී.කුස්වල, කොටරූපේ, අරඹ, මුතුවාඩිය, රද්දොළුව, උදම්මිට, දඬුගම, රද්දොළුගම සහ අම්බලම්මුල්ල ඇතුළු ගම්මාන රැසක් මේ තත්ත්වයට ගොදුරු විය.ප්‍රදේශයේ බොහෝ මාර්ග ජලයෙන් යටවීමට හේතු වූයේ මාර්ග දෙපස පැති කානු නිසිපරිදි සකස් කර නොතිබීම බව ප්‍රදේශවාසීහු පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>15</day>
    </date>
    <link>http://www.dinamina.lk/2013/05/15/_art.asp?fn=r1305159</link>
    <topic>නීතියට පිටින් දරුවන් දන්දීමට ගියමවුවරුන් දෙදෙනා නිදහස්</topic>
    <author>කොච්චිකඩේ විශේෂ ඩී. මිහිඳුකුල</author>
    <content>විදේශ රටක දී ඇතිවූ අනියම් සම්බන්ධයක් මත බිහිකළ දරු දෙදෙනකු කටුනායක ගුවන්තොටුපොළේදී නීති විරෝධී ලෙස අන්‍යන්ට හදාවඩා ගැනීමට දීමට තැත් කෙළේ යැයි කියන සිද්ධියක් මත රක්ෂිත බන්ධනාගාර ගතව සිටි කාන්තාවන් දෙදෙනකු නිදහස් කර දරු දෙදෙනා පරිවාස නිලධාරීන්ට භාරදීමට මීගමුව ප්‍රධාන මහේස්ත්‍රාත් ඒ. එම්. එන්. පී. අමරසිංහ මහතා නියෝග කෙළේය.කාන්තාවන් දෙදෙනා 2011.10.09 කුවේට් රටට රැකියාවකට ගොස් ඇත. එරට බලධාරීන් ජූලි 22දා එම කාන්තාවන් දෙදෙනා සහ මසක් පමණ වයසැති දරු දෙදෙනා මෙරටට පිටුවහල් කර තිබේ. කටුනායක ගුවන්තොටුපළේ දී දරු දෙදෙනාව එම කාන්තාවන් දෙදෙනා නීත්‍යානුකූල නොවන ලෙස අන්‍යන්ට හදාවඩා ගැනීමට තැත් කර ඇත.කටුනායක ගුවන්තොටුපළ පොලිසිය මසක් වයසැති දරුවන් අතැතිව කාන්තාවන් දෙදෙනා, මීගමුව ප්‍රධාන මහේස්ත්‍රාත්වරයා වෙත යොමු කෙරිණි.දරු දෙදෙනා හදාවඩා ගැනීමට කැමැතිදැයි මහේස්ත්‍රාත්වරයා කාන්තාවන්ගෙන් විවෘත අධිකරණයේ දී විමසන විට දරුවන් රැගෙන ගමට යෑමට නොහැකි යැයි කාන්තාවන් දෙදෙනා පිළිතුරු දුන්නේය.ගැලවීමේ හමුදාව භාරයේ සති දෙකක් රඳවා සිටි මවුවරුන් දෙදෙනා හා දරු දෙදෙනා පරිවාස වාර්තාවක් ද සමඟ කටුනායක ගුවන් තොටුපොළ පොලිසිය 8දා අධිකරණයට නැවත ඉදිරිපත් කළ පසු, ඉහත නියෝගය අධිකරණයෙන් ලැබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>15</day>
    </date>
    <link>http://www.dinamina.lk/2013/05/15/_art.asp?fn=r13051510</link>
    <topic>කැලණි ගඟ හරහා කම්බි වැල් පාලමයකඩ කණුවට සීමා වෙලා</topic>
    <author>හෝමාගම සමූහ – ආනන්ද ප්‍රේමතිලක</author>
    <content>කොළඹ , ගම්පහ දිස්ත්‍රික්ක දෙක යා කෙරෙමින් කැලණි ගඟ හරහා කම්බි වැල් පාලමක් ඉදිකිරීම සඳහා මුල් ගල තැබුවේ 1993 වසරේදීය.අනතුරුව කැලණි ගඟ දෙපස ඇඹුල්ගම සහ දොම්පේ මායිම් ඉවුරු දෙකේ පාලම සවි කිරීම සඳහා අවශ්‍ය කොන්ක්‍රීට් හා යකඩ කණු දෙකක්ද ඉදි කෙරිණි.කෙසේ වෙතත් වසර ගණනාවක් ගෙවී ගොස් ඇතත් අද වනතුරු පාලමක් ඉදි වී නැත.ඉවුරු දෙකේ කණු දෙක අහස උසින් අව්වැසි ඉවසා ගෙන බලා සිටින්නේ පාලම කවදා හෝ එල්ලේදැයි කියාය. පාලම හරහා එගොඩ මොගොඩ යාමට නොඉවසිලිමත්ව බලා සිටි පළාත් වැසි ජනතාව තවමත් ඔහේ බලා සිටිති.පාලම සවි කිරීම සඳහා ඇඹුල්ගම ඉවුරේ ඉදි කළ කණුව මෙහි දැක්වේ. ගම්පහ දිස්ත්‍රික්කයට අයත් ඉවුරේද මෙවැනිම කණුවක් ඉදිකොට ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>15</day>
    </date>
    <link>http://www.dinamina.lk/2013/05/15/_art.asp?fn=r13051511</link>
    <topic>ගෝවින්න ළිං ජලයේ මලකඩ රස</topic>
    <author>බුලත්සිංහල විශේෂ - මිල්ටන් ධර්මසිංහ</author>
    <content>දීර්ඝ කාලයක සිට ගෝවින්න නගරය හා ඒ අවට පදිංචි ජනතාව පානීය ජල ප්‍රශ්නයට මුහුණදී සිටිති, මේ ප්‍රදේශයේ ළිංවලින් ලැබෙන ජලය මලකඩ රසින් යුත් බැවින් පානයට නොසුදුසු බව ප්‍රදේශවාසීහු කියති. ඒ නිසා එම ජලය නෑමට හා රෙදි සේදීමට පමණක් පාවිච්චි කරන බව ඔව්හු කියති.මීට පිළියමක් වශයෙන් 1999 වර්ෂයේදී ආරම්භ කළ පානීය ජල ව්‍යාපෘතිය මගින් දැනට නගරයේ ජල පාරිභෝගික සමිතිය පානීය ජලය ලබාදෙන්නේ පවුල් 42කට පමණි. එය පුළුල් කිරීමට ජලය ප්‍රමාණවත් නොවන අතර, ඉඩෝර සමයේදී ජනතාවට ජලය සැපයීම කළ නොහැකි බවද ජල පාරිභෝගික සමිතිය පවසයි.මේ ප්‍රදේශයේ ජනතාවට පානීය ජලය ලබාදීම සඳහා දැනට හොරණ - කඳන කළුගඟ ජල සම්පාදන යෝජනා ක්‍රමය මගින් ගෝවින්න ප්‍රදේශය හරහා ජලනළ පද්ධතියක් ලබා දෙන ලෙස, ගෝවින්න ජනතා සංවිධාන හා ගෝ්වින්න ජල පාරිභෝගික සංගමය කළුතර දිස්ත්‍රික් මන්ත්‍රීවරාය හා මහා මාර්ග ව්‍යාපෘති ඇමැති නිර්මල කොතලාවල මහතාගෙන් හා ජල සම්පාදන අමාත්‍යාංශයෙන් ද ඉල්ලීමක් කර තිබේ.දැනටමත් ගෝවින්න නගරයට ආසන්න පහළ නාරගල ප්‍රදේශයට කඳන ජල සම්පාදන යෝජනා ක්‍රමය මගින් ජලය සැපයීමට කටයුතු කර ඇති නිසා එම ජලනළ පද්ධතිය ගෝවින්න දක්වා දීර්ඝ කිරීම පහසු බවත් ඔවුන් පෙන්වාදී ඇත. මේ ඉල්ලීම කඩිනම් කරන ලෙස ඔවුහු අදාළ බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>15</day>
    </date>
    <link>http://www.dinamina.lk/2013/05/15/_art.asp?fn=r13051512</link>
    <topic>බෝම්බුවල වල්පිට වෙල්යායයළි අස්වද්දයි</topic>
    <author>කළුතර විශේෂ සැම්මන් ප්‍රේමසිරි</author>
    <content>වසර කීපයක් තිස්සේ පුරන්ව පැවති බෝම්බුවල වල්පිට වෙල්යාය යළි අස්වැද්දීමට කෘෂිකර්ම දෙපාර්තමේන්තුව කටයුතු යොදා තිබේ.අක්කර දාහතරකින් යුත් මේ යාය නැවත වගා කෙරෙන්නේ පුරන් කුඹුරු යළි අස්වැදීමේ වැඩසටහන යටතේය.වල්පිට වෙල්යාය යළි අස්වැද්දීමේ කටයුතු බස්නාහිර පළාත් සභා මන්ත්‍රී තෙබුවන පියනන්ද හිමයන්ගේ මූලික්තවයෙන් පසුගියදා ආරම්භ කෙරිණ.බස්නාහිර පළාත් සභා මන්ත්‍රීවරුන් වන චන්ද්‍රභානු අදිකාරම් හා සුගත් මතුගමගේ යන මහත්වරු ඇතුළු කෘෂිකර්ම හා ගොවිජන සේවා දෙපාර්තමේන්තුවල නිලධාරීන් පිරිසක්ද මේ දේවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>15</day>
    </date>
    <link>http://www.dinamina.lk/2013/05/15/_art.asp?fn=r13051513</link>
    <topic>අරණායක දිසා රෝහලටපණ දෙන්න කාලයයි මේ</topic>
    <author>අරණායක විශේෂ පී. ඒ. මීගහමුලහේන</author>
    <content>අරණායක දිසා රෝහල කෑගල්ල දිසා රෝහලට නොදෙවෙනි තත්ත්වයක එදා පැවතියත් අද අරණායක රෝහලට අත්වී ඇති අවාසනාවන්ත ඉරණම ගැන ප්‍රදේශවාසීහු දැඩි කනස්සල්ලට පත්වී සිටිති.විශේෂයෙන් එදා සුදු පාලකයන්ගේ අවශ්‍යතාව සඳහා වතු සේවකයන් වෙනුවෙන් ආරම්භ කරන ලද මේ රෝහල වාට්ටු පහකින් සමන්විත අංග සම්පූර්ණ වෛද්‍ය නිල නිවාස තුනක් හා හෙදි නිවාසයක් ද ඉදිකර තිබුණි.දැනට ප්‍රධාන වෛද්‍ය නිල නිවාසය හා හෙදි නිල නිවාසය විනාශ මුඛයට ලක්ව ඇති අතරම, ළමා වාට්ටුවක් ද සම්පූර්ණයෙන් වසා දමා ඇත. මේ තත්ත්වය උදාවීමට හේතුවී ඇත්තේ මේ රෝහල කෙරෙහි වගකිය යුතු අය කුඩම්මාගේ සැලකිලි දක්වන නිසාය.මෙයට කලකට උඩදී රෝහලේ වාට්ටු සියල්ලක්ම රෝගීන්ගෙන් පිරී තිබුණි. නමුත් අද සේවක පිරිසට අඩු රෝගීන් සංඛ්‍යාවක් මේ රෝහලේ නේවාසිකව ප්‍රතිකාර ලබා ගැනීමේ තත්ත්වයට පත්ව තිබේ.මොලගුසේනාරන්ගල, අම්බලකන්ද, දොතළුඔය ආදී ඉතා දුෂ්කර ගම්මානවල පදිංචි රෝගීන්ට දුෂ්කරතා මධ්‍යයේ වුවත් ප්‍රතිකාරයක් ලබාගැනීමට ඇති එකම රෝහල මෙය වේ. එබැවින් මේ රෝහල දෙස බලධාරීන්ගේ අවධානය යොමුවිය යුතුය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>15</day>
    </date>
    <link>http://www.dinamina.lk/2013/05/15/_art.asp?fn=s1305151</link>
    <topic>ආසියා ග්‍රොන් ප්‍රී අපේ ශූරයන්ටරුපියල් දහනව ලක්ෂයක තෑගි</topic>
    <author>ප්‍රින්ස් ගුණසේකර</author>
    <content>ආසියානු ග්‍රොන් ප්‍රී මලල ක්‍රීඩා තරගමාලාවේදී ශ්‍රී ලංකා ක්‍රීඩක ක්‍රීඩිකාවෝ අමෙරිකානු ඩොලර් දහහතරදහස් හාරසියයක මුදලක් හිමිකර ගනිති. එය ශ්‍රී ලංකා මුදලින් රුපියල් ලක්ෂ 19කට ආසන්න වේ.මේ තරගමාලාවේ එක් අදියරකදී වාර්තා කළ පළමු ස්ථානයක් වෙනුවෙන් අමෙරිකානු ‍ඩොලර් 1500ක් හිමිවන අතර දෙවැනි ස්ථානයට අමෙරිකානු ‍ඩොලර් 800ක් හා තෙවැනි ස්ථානයට අමෙරිකානු ඩොලර් 500ක මුදල් තෑගි හිමිවේ.මේ සියලු මුදල් තෑගි ක්‍රීඩක ක්‍රීඩිකාවන්ගේ තහනම් උත්තේජන පරික්ෂණයේ ප්‍රතිඵලයෙන් පසුව අදාල රටට ආසියානු මලල ක්‍රීඩා සංගමය මගින් ලබාදීමට නියමිතය.මෙවර ග්‍රොන් ප්‍රී තරගමාලාවේ අදියර තුනේදීම සාර්ථක වු ක්‍රීඩිකාව ලෙස ඉතිහාසයට එක්වු හෙල්ල විසිකිරීමේ ශූරී නදීකා ලක්මාලී ට පළමු ස්ථාන තුන වෙනුවෙන් අමෙරිකානු ඩොලර් 4500ක මුදලක් හිමිවේ.තායිලන්තයේ දී පැවැති අදියර දෙකේදී රන් පදක්කම් දෙකක්ද හිමිවු අතර ශ්‍රී ලංකාවේදී පළමු ස්ථානය වෙනුවෙන් පදක්කම් පිරිනැමීමක් සිදු නොවුණි. මීටර් 800 පළමු ස්ථාන දෙක වෙනුවෙන් ඩබ්ලිව්.කේ.එල්.ඒ.නිමාලිට අමෙරිකානු ඩොලර් 3000ක් හිමිවන අතර උස පැනීමේ පළමු ස්ථානය දිනාගත් මංජුල කුමාරට අමෙරිකානු‍ ඩොලර් 1500ක් හිමිවනු ඇත.මෙයට ‍අමතරව දෙවැනි ස්ථාන දිනු චන්ද්‍රිකා සුභාෂිනීට හා සචිත් මධුරංගට අමෙරිකානු ඩොලර් 800 බැගින්ද දෙවැනි හා තෙවැනි ස්ථාන දෙකක් වාර්තා කළ කසුන් කල්හාරට අමෙරිකානු ඩොලර් 1300ක් ද තෙවැනි ස්ථාන 2ක් වාර්තා කළ ඩී.එල්.සමරජීවට අමෙරිකානු ඩොලර් 1000ක්ද හිමිවේ. තෙවැනි ස්ථාන දිනු ශානිකා සමන්මලී, කාලිංග කුමාර හා මීටර් 100x4 සහය දිවීමේ පිලට ද අමෙරිකානු ඩොලර් 500 බැගින් හිමිවීමට නියමිතය.ආසියා සංගමයෙන් ශ්‍රී ලංකාවට ප්‍රශංසාආසියානු ග්‍රොන් ප්‍රී තරගමාලාවේ පැවැති අදියර තුනෙන් ශ්‍රී ලංකාවේදී නිමාවු තුන්වැනි අදියර ඉතාම සාර්ථක එකක් වු බව ආසියානු මලල ක්‍රීඩා සම්මේලනයේ ලේකම් මොරිස් නිකලස් මහතා පවසයි. ග්‍රොන් ප්‍රී තෙවැනි අදියරේ තරග කොළඹ සුගතදාස ක්‍රීඩාංගණයේදී හොඳින් සංවිධානය කර තිබු බව ආසියානු මලල ක්‍රීඩා සම්මේලනයේ ලේකම් ‍මොරිස් නිකලස් මහතාගේ අදහස වී තිබේ.තායිලන්තයට වඩා ක්‍රීඩක ක්‍රීඩිකාවන්ට නවාතැන් පහසුකම් උසස් ලෙස ලබාදී තිබු හෙයින් අපහසුවකින් තොරව තරග ඉසව් නියෝජනය කිරීමට හැකියාව ලැබී තිබුණි.එමෙන්ම ආහාරපානාදිය ඇතුලු අනෙකුත් පහසුකම් රටවල් විසිදෙකේම ක්‍රීඩක ක්‍රීඩිකාවන්ගේ ඇගැයීමට ලක්ව තිබුණි.ආසියානු ග්‍රොන් ප්‍රී තරගාවලියේ පළමු අදියර දෙකේදී ක්‍රීඩක ක්‍රීඩිකාවන් දොලහකට අසනීප තත්ත්වයන් ඇතිවිය.පළමු අදියරේදී මීටර් 400 රිදී පදක්කම දිනාගත් චන්ද්‍රිකා සුභාෂිනීට එවැනි අසනීප තත්ත්වයක් හේතුවෙන් තරගමාලාවෙන් ඉවත්වීමට ද සිදුවිය. චන්ද්‍රිකා සුභාෂිනී ඩෙංගු රෝගයට සමාන රෝගයක් තායිලන්තයේදී වැලදී ඇති හෙයින් මාස කිහිපයක් පුහුණුවීම් අහිමිවනු ඇතැයිද පැවැසේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>15</day>
    </date>
    <link>http://www.dinamina.lk/2013/05/15/_art.asp?fn=s1305159</link>
    <topic>චෙන්නායි පිලට ලකුණු 33 ක ජයක්</topic>
    <author/>
    <content>(2013-05-14 23:50pm) අයි. පී. එල්. තරගාවලියේ 64 වැනි තරගය ලෙස චෙන්නායි සුපර් කිංග්ස් පිල සහ දිල්ලි ඩෙයාර්ඩෙවිල්ස් පිල අතර අද (14 වැනිදා) පැවති තරගයේදී දිල්ලි ඩෙයාර්ඩෙවිල්ස් පිල පරදවා ලකුණු 33 ක ජයක් ලබාගැනීමට චෙන්නායි සුපර් කිංග්ස් පිල සමත්විය.තරගයේ වීරයා බවට පත්වූ චෙන්නායි පිලේ නායක මහේන්ද්‍ර සිං දෝනි පන්දු 35 කින් නොදැවී ලකුණු 58 ක් රැස්කළේ හයේ පහර 4 ක් හතරේ පහර 2 ක් ද සමගිනි.මෙම තරගය චෙන්නායි වල පැවැත්වීම හේතුවෙන් දිල්ලි ඩෙයාර්ඩෙවිල්ස් පිලේ නිත්‍ය නායක මහේල ජයවර්ධන අද කී‍්‍රඩා කරන්නේ නැත.චෙන්නායි සුපර් කිංග්ස් පිල ඕවර 20 කදී කඩුලූ 4 ට 168මයික් හසී 26, මුරලි විජේ 31, මහේන්ද්‍ර සිං දෝනි නොදැවී 58, රවින්ද්‍ර ජඬේජා 24, ඞ්වේන් බ‍්‍රාවෝ නොදැවී 12, උමේෂ් යාදව් 26/2)දිල්ලි ඩෙයාර්ඩෙවිල්ස් පිල ඕවර 20 කදී කඩුලූ 9 ට 135අන්මුක්ත් චන්ද් 16, ජොහාන් බෝතා 23, ඬේවිඞ් වෝනර් 44, උමේෂ් යාදව් නොදැවී 12, ඇල්බි මොර්කල් 32/2, රවිචන්ද්‍රන් අශ්වින් 19/2, ඞ්වේන් බ‍්‍රාවෝ 19/2, මෝහිත් ශර්මා 22/2.</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>15</day>
    </date>
    <link>http://www.dinamina.lk/2013/05/15/_art.asp?fn=s1305152</link>
    <topic>කුලසේකරගෙන් තුන් ඉරියව් දස්කම්</topic>
    <author/>
    <content>නුවන් කුලසේකරගේ තුන්ඉරියව් දස්කම් හේතුවෙන් ශ්‍රී ලංකා ක්‍රිකට් ආයතනය සංවිධානය කළ තුන්කොන් ක්‍රිකට් තරගාවලියේ ශ්‍රී ලංකා ‘ඒ’ පිල සමග ඊයේ පල්ලෙකැලේ පැවැති තරගයෙන් ලකුණු 58ජයක් හිමිකර ගැනීමට ශ්‍රී ලංකා කණ්ඩායම සමත්විය.පන්දුවට පහරදීමේදී ලකුණු 61ක් රැස්කළ කුලසේකර පන්දු යැවීමේ දී ලකුණු 23 කට කඩුලු 2ක් දවාගත්තේය.ලකුණු 205 ජයග්‍රාහී ඉලක්කය හඹායෑමට පිටියට පිවිසි ශ්‍රී ලංකා ‘ඒ’ කණ්ඩායමට සියල්ලන් දැවී ලබාගත හැකිවුයේ ලකුණු 146පමණි.ආරම්භක පිතිකරු යුගලය මුළු ලකුණු 4ක් වෙද්දී දැවීගියේය. දිල්ෂාන් මුණවීර, උදාර ජයසුන්දර, අශාන් ප්‍රියන්ජන සහ නිරෝෂන් දික්වැල්ල ලකුණු ලබාගැනීමට පෙරත් කිත්රුවන් විතානගේ ලකුණු 4කටත් දවාලීමට ශ්‍රී ලංකා කණ්ඩායම සමත්විය. හුදෙකලා සටනක නිතර වු නායක ඇන්ජලෝ පෙරේරා ලකුණු 43රැස් කළේය.අවසන් කඩුල්ල සඳහා සුරංග ලක්මාල් සමග එක්වු විමුක්ති පෙරේරා ලකුණු 55 සබඳතාවක් ගොඩනගමින් ශ්‍රී ලංකා පිලේ ජයග්‍රහණය පමා කළේය. සුරංග ලක්මාල් ලකුණු නොදැවී ලකුණු 38ක් රැස්කළේය. චානක වෙලගෙදර කඩුලු 3ක් දවාගත් අතර කුලසේකර සහ හේරත් කඩුලු 2බැගින් දවාලීය.කාසියේ වාසිය දිනු ශ්‍රී ලංකා ‘ඒ’ කණ්ඩායමේ ආරාධනයෙන් පළමුව පන්දුවට පහරදුන් ශ්‍රී ලංකා කණ්ඩායම ඕවර 44.1කදී ලකුණු 204කට දැවීගියේය. ලකුණු 108කට කඩුලු 8ක් බිඳ වැටී තිබියදී කුලසේකර හා එක්වු ශමින්ද එරංග ලකුණු 68ක සබඳතාවක් ගොඩනැගීය. නුවන් කුලසේකර පන්දු 78කදී හතරේ පහර 6ක් සමගින් ලකුණු 61ක් රැස්කළ අතර නායක දිනේෂ් චන්දිමාල් ලකුණු 36ක් වාර්තා කළේය. පන්දු යැවීමේදී විමුක්ති පෙරේරා කඩුලු 4ක් සහ සුරංග ලක්මාල් කඩුලු 3ක් බිඳ හෙලීය.ශ්‍රී ලංකා පිල -204 (ඕවර 44.1) නුවන් කුලසේකර 61, ‍දිනේෂ් චන්දිමාල් 36, ශමින්ද එරංග 33 (විමුක්ති පෙරේරා 30/4, සුරංග ලක්මාල් 39/3, )ශ්‍රී ලංකා ‘ඒ’පිල-146 (ඕවර 37.4) ඇන්ජලෝ පෙරේරා 43, සුරංග ලක්මාල් නොදැවී 38, සීකුගේ ප්‍රසන්න 23 (චානක වෙලගෙදර 36/3 ).</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>15</day>
    </date>
    <link>http://www.dinamina.lk/2013/05/15/_art.asp?fn=s1305153</link>
    <topic>පොලාර්ඩ්ගේ පිති හරඹයෙන්මුම්බායි පිල පළමුතැනට</topic>
    <author/>
    <content>කිරන් පොලාඩ්ගේ වේගවත් පිතිහරඹය සමග සන්රයිසස් හයිදාබාද් කණ්ඩායම කඩුලු 7කින් පරාජයට පත්කළ මුම්බායි ඉන්දියන්ස් පිල ප්‍රසාද ලකුණු සටහනේ පෙරමුණ ගැනීමට සමත්විය.තරග 14කින් ජයග්‍රහණ 10 බැගින් හිමිකර ගැනීමට මුම්බායි, චෙන්නායි සහ රාජස්ථාන් සමත්ව ඇති අතර ශුද්ධ ලකුණු වේගය අනුව මුම්බායි ප්‍රථම ස්ථානයට පත්විය.ලකුණු 179ක ඉලක්කයක් හඹාගිය මුම්බායි පිල පන්දු 3ක් ඉතිරිව තිබීයදී තරගයේ ජය හිමිකර ගත්තේය.තරගයේ වීරයා වු කිරන් පොලාඩ් පන්දු 27කදී හතරේ පහර 2ක් සහ හයේ පහර 8ක් සමගින් නොදැවී ලකුණු 66ක් රැස්කළේය. ලකුණු 94කට එක් කඩුල්ලක් දැවී තිබියදී ලකුණු 38ක් රැස්කරගෙන සිටි සචින් තෙන්ඩුල්කාර් කරන් ශර්මාගේ පන්දුවක් වැදීමෙන් තුවාල සිදුවීමෙන් පිටියෙන් ඉවත්විය.කරන් ශර්මා කඩුලු 2ක් බිඳ හෙලු අතර තුන් ඉරියව් ක්‍රීඩක තිසර පෙරේරා යැවු ඕවර 3.3ක දී ලකුණු 55ක් උදුරා ගැනීමට මුම්බායි පිතිකරුවෝ සමත්වුහ. තිසර පෙරේරා යැවු ඉනිමේ 17වැනි ඕවරයේදී ලකුණු 29ක් ලබාදුන් අතර ඊට හයේ පහර 4ක් සහ එක් හතරේ පහරක් ඇතුළත් විය.මුම්බායි හිදී පැවැති තරගයේ කාසියේ වාසිය දිනු සන්රයිසස් පිල ඕවර 20 අවසානයේ ලකුණු 178ක් රැස්කරගත්තේ කඩුලු 3ක් පමණක් අහිමිකර ගනිමිනි. ශිකර් දාවන් ලකුණු 59ක් සහ කැමරන් වයිට් නොදැවී ලකුණු 43ක් රැස්කළාය. ලසිත් මාලිංග ලකුණු 26කට කඩුලු 2ක් දවාලීය.සන්රයිසස්-178/3යි. (ඕවර 20) ශිකර් දාවන් 59, කැමරන් වයිට් නොදැවී 43, හනුමා විහාර් 41 (ලසිත් මාලිංග 26/2)මුම්බායි-184/3යි. (ඕවර 19.3) කිරන් පොලාර්ඩ් ‍නොදැවී 66, සචින් තෙන්ඩුල්කාර් 38 (කරන් ශර්මා 22/2).</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>15</day>
    </date>
    <link>http://www.dinamina.lk/2013/05/15/_art.asp?fn=s1305154</link>
    <topic>සැලීට ශ්‍රී ලංකාවේ දී ආබාධයක්ලෝක ශූරතාවලියත් අහිමිවෙයි</topic>
    <author>ප්‍රින්ස් ගුණසේකර</author>
    <content>ඔලිම්පික් රන් පදක්කම් දිනු සැලී පියර්සන් ශ්‍රී ලංකාවේදී ආබාධයකට ලක්වීම හේතුවෙන් ඔස්ට්‍රේලියා කාන්තා සහය දිවීමේ කණ්ඩායමට ලෝක මලල ක්‍රීඩා ශූරතාවලිය අහිමිවීමට යයි.කොළඹ සුගතදාස පිටියේදී මීටර් 100x4 සහය දිවීමේ තරගය අතරතුරදී සැලී පියර්සන්ගේ කලව පෙදෙසේ හටගත් ආබාධයක් හේතුවෙන් ජුලි මස අග දක්වා තරග බිමෙන් ඉවත්වීමට සිදුව ඇත.ලෝක මලල ක්‍රීඩා ශූරතාවලියට සුදුසුකම් ලැබීමට ලබන ජුලි මාසය දක්වා කල් ඇතත් සැලී පියර්සන්ගේ ආබාධය හේතුවෙන් ඔස්ට්‍රේලියාවට එම අවස්ථාව අහිමිවනු ඇත.ග්‍රොන් ප්‍රී තරගමාලාවේ අදියර දෙකකට සහභාගීවු සැලී පියර්සන් ඇතුළු ඔස්ට්‍රේලියා සහය දිවීමේ ක්‍රීඩිකාවන් ලෝක ශූරතාවලියට සුදුසුකම් ලබාගැනීමේ අවස්ථාව අහිමිකර ගත්තේය. දෙවැනි අදියරේදී අවශ්‍ය කාලය වාර්තා නොකිරීම හා අවසන් අදියරේදී නීති විරෝධී යෂ්ඨි හුවමාරුවෙන් ඉවතට විසිවීම යන හේතුමත ලෝක ශූරතාවලියට සුදුසුකම් ලැබීමේ අවස්ථා අහිමිවිය.සැලී පියර්සන් මේ 25දා මැන්චෙස්ටර් හිදී පැවැත්වෙන තරගාවලියකට සහභාගිවීමට සිටි අතර එයද අහිමිවී තිබේ. ලෝක ශූරතාවලිය වෙනුවෙන් ඉදිරි මාස කිහිපයම වෙන්කර තිබු ඔස්ට්‍රේලියානු සහය දිවීමේ කණ්ඩායමට බලපෑ මේ හදිසි තත්ත්වය පිළිබඳ එරට මලල ක්‍රීඩා බලධාරීහු ප්‍රශ්න කිහිපයකට මැදිව ඇත.ඔලිම්පික් ශූරී සැලී පියර්සන්ට මේ ආබාධ තත්ත්වය මෙයට පෙරද ඇතිවු බව ඇයගේ පුහුණුකරු එරික් හෙලින්ග්ස්වර්ත් පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>15</day>
    </date>
    <link>http://www.dinamina.lk/2013/05/15/_art.asp?fn=s1305155</link>
    <topic>ක්‍රීඩක ක්‍රීඩිකාවන් 500කට නව නේවාසිකාගාරයක්</topic>
    <author/>
    <content>ක්‍රීඩක ක්‍රීඩිකාවන් 500කට පහසුකම් සපයන නව නේවාසිකාගාරයක් ටොරින්ටන්හී ක්‍රීඩා සංවර්ධන දෙපාර්තමේන්තු පරිශ්‍රයේදී ඉදිකරමින් පවතී.ක්‍රීඩා ඇමැති මහින්දානන්ද අලුත්ගමගේ මහතාගේ උපදෙස් පරිදි ඉදිවන මේ ගොඩනැගිල්ලේ ඉදිකිරීම් මේ වසරේ අගභාගය වනවිට නිම වීමට නියමිතය.මේ නේවාසිකාගාරය ඉදිවීමත් සමග ටොරින්ටන්, සුගතදාස ක්‍රීඩාංගණවල පුහුණුවීම් කරන ජාතික සංචිතවල ක්‍රීඩක ක්‍රීඩිකාවන්ට මෙන්ම දිවයිනේ විවිධ පළාත් වලින් කොළඹට පැමිණෙන ක්‍රීඩා කණ්ඩායම්වලටද නවාතැන් පහසුකම් හා ක්‍රීඩා පුහුණු පහසුකම් සැලසෙනු ඇතැයි විශ්වාස කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>15</day>
    </date>
    <link>http://www.dinamina.lk/2013/05/15/_art.asp?fn=s1305156</link>
    <topic>නියෝ අභියෝගතා කුසලාන පාසල් හෑන්ඩ්බෝල් හෙට ඇරැඹේ</topic>
    <author>ෆවුස් මොහොමඩ්</author>
    <content>ශ්‍රී ලංකා පාසල් හෑන්ඩ්බෝල් සංගමය තුන්වැනි වරටත් මෙහෙයවනු ලබන නියෝ අභියෝගතා කුසලාන අවුරුදු 20න් පහළ අන්තර් පාසල් බාලක බාලිකා හෑන්ඩ්බෝල් තරගාවලිය හෙට (16) මොරටුව වේල්ස් කුමර විද්‍යාලයීය ක්‍රීඩාංගණයේ දී ආරම්භවේ.ලබන18වැනිදා දක්වා පැවැත්වෙන මේ තරගාවලියට බාලිකා කණ්ඩායම් 8ක් සහ බාලක කණ්ඩායම් 16ක් තරග වදිති. තරගාවලියේ විනිසුරු කටයුතු සඳහා ත්‍රිවිධ හමුදා‍ හෑන්ඩ්බෝල් තරග විනිසුරුවරුන්ගේ දායකත්වය ලැබී ඇත.ශ්‍රී ලංකා පාසල් හෑන්ඩ්බෝල් ක්‍රීඩාවේ අභිවෘද්ධිය සඳහා දායකත්වය සපයන නියෝ හෝම්ස් සමාගම මෙවර ද තරගාවලියේ අනුග්‍රාහකත්වය ලබාදීමට ඉදිරිපත්වී සිටියි.පසුගිය වසරේ තරගාවලියේ දී කුසලාන අංශයේ බාලක ශූරතාව ඩී.එස්.සේනානායක විදුහල දිනාගත් අතර බාලිකා ශූරතාව හිමිවූයේ මැදබැද්ද මහ විද්‍යාලයටය. වේල්ස් කුමර විදුහල බාලක අනුශූරතාවත්, ගලේවෙල සාන්ත අන්තෝනි විදුහල බාලිකා අනුශූරතාවත් දිනා ගත්හ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>15</day>
    </date>
    <link>http://www.dinamina.lk/2013/05/15/_art.asp?fn=s1305157</link>
    <topic>සීගිරිය රැළි ක්‍රොස් ජය අශාන්ට හා ගයාන්ට</topic>
    <author/>
    <content>සුපර් ක්‍රොස් ධාවන තරග බිමේ වඩාත් තියුණු තරගාවලියක ත්‍රාසජනක අත්දැකීම් ක්‍රීඩාලෝලීන්ට අත්කර දුන් සීගිරිය රැළි ක්‍රොස් තරගාවලියේ හොඳම මෝටර් රථ ධාවකයාට හිමි සම්මානය දිනාගැනීමට ප්‍රබල ධාවන ශූර අශාන් සිල්වා සමත්විය.තරගාවලියේ හොඳම යතුරුපැදි ධාවකයා ලෙස සම්මාන දිනාගනු ලැබුවේ සුපිරි ක්‍රීඩක ගයාන් සඳරුවන් විසිනි.තරග ඉසව් 23කින් සමන්විත වූ මෙවර තරගාවලියේ දී එස්.එල්.ජී.ටී.කාණ්ඩයේ අශ්වබල 3500 සුපිරි ‍මෝටර් රථ තරග ඉසව් ‍දෙකම ජය ගත් අශාන් එස්.එල්.එච්.අශ්වබල 1600 තරගයක ද ජය හිමිකර ගත්තේය.එම්.එක්ස්. අශ්වබල 250 සුපිරි යතුරුපැදි තරග ඉසව්වේ පළමු තරගයේ දෙවැනි ස්ථානය ලැබූ ගයාන් එහි දෙවැනි තරගයේ ජය වාර්තා කිරීමට සමත්විය.ප්‍රබල යතුරුපැදි ශූරයකු වන ශෙහාන් අධිකාරි එම්.එක්ස්. අශ්වබල 250 සුපිරි යතුරුපැදි පළමු තරග ඉසව්වේ ජය අත්කරගත් අතර එහි අශ්වබල 125 තරග ඉසව්වේ පළමු තැනත් දිනාගැනීමට සමත්විය.මෝටර් රථ තරග බිමේ විශිෂ්ට ධාවකයකු වන උපුල්වන් සේරසිංහ එස්.එල්.එන්.ෆෝර්ඩ් ලේසර් / මැස්ඩා අශ්වබල 1300 හා 1500 තරග ඉසව් දෙකම ජයගත්තේය.ගුවන් හමුදාපති එයාර් මාෂල් හර්ෂ අබේවික්‍රම මහතා‍ගේ ප්‍රධානත්වයෙන් පැවැති සීගිරිය රැළි ක්‍රොස් තරගාවලියට විශේෂ ආරාධිතයකු ලෙස ජනාධිපති ආර්යා ශිරන්ති රාජපක්ෂ මැතිනිය සහභාගිවූවාය.ශ්‍රී ලංකා ගුවන් හමුදාව සහ ශ්‍රී ලංකා ‍මෝටර් රථ ක්‍රීඩා හා ධාවකයන්ගේ සංගමය (ස්ලඩා) එක්ව සංවිධානය කළ සීගිරිය රැළි ක්‍රොස් තරගාවලිය මෙවර පැවැත්වූයේ පස්වැනි වරටය. තරගාවලියේ මුද්‍රිත මාධ්‍ය අනුග්‍රහය සීමාසහිත එක්සත් ප්‍රවෘත්ති පත්‍ර සමාගම (ලේක් හවුස්) විසින් සපයනු ලැබීය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>15</day>
    </date>
    <link>http://www.dinamina.lk/2013/05/15/_art.asp?fn=s1305158</link>
    <topic>ජනසතුසේවාටේබල් ටෙනිස්ගල්කිස්සේ දී</topic>
    <author>ෆවුස් මොහොමඩ්</author>
    <content>ජනසතුසේවා ටේබල් ටෙනිස් සංගමය සංවිධානය කරන ජනසතුසේවා පිළිමළුන් පිටුදැකීමේ කණ්ඩායම් ටෙනිස් තරගාවලිය හෙට (16) ගල්කිස්ස සාන්ත තෝමස් විදුහල් ගෘහස්ත ක්‍රීඩාගාරයේදී පැවැත්වේ.පිරිමි තරග කාණ්ඩ තුනක් යටතේ සහ කාන්තා තරග කොටස් දෙකක් ය‍ටතෙත් තරග පැවැත්වෙන අතර මිශ්‍ර යුගල විවෘත කාණ්ඩයේ තරගද පැවැත්වේ.ශ්‍රී ලංකා ආධුනික බොක්සිං සංගමය සංවිධානය කරන අන්තර් මධ්‍ය කාන්තා හා පිරිමි බොක්සිං තරගාවලිය මේ මස 27වැනිදා සිට 31වැනිදා දක්වා සුගතදාස ගෘහස්ත ක්‍රීඩාංගණයේ දී පැවැත්වේ.කාන්තා හා පිරිමි දෙඅංශයෙන්ම බර පන්ති 10ක් යටතේ තරග පැවැත්වෙන අතර තරගාවලියේ අයැදුම්පත් බාරගැනීම මේ මස 20වැනිදායින් අවසන් වේ. වයස අවුරුදු 19ට වැඩි හා අවුරුදු 40ට අඩු ආධුනික ක්‍රීඩක ක්‍රීඩිකාවන්ට විවෘත මේ තරගාවලියේ සියලු ජයග්‍රාහක ජයග්‍රාහිකාවන්ට පදක්කම් හා සහතික පත් ප්‍රදානය කෙරේ.තරගාවලියේ හොඳම ක්‍රීඩකයා හා ක්‍රීඩිකාවට විශේෂ සම්මාන පිරිනැමීමට නියමිතය.ලේටන් කුසලාන, ක්ලිෆර්ඩ් කුසලාන හා ජාතික මට්ටමේ බොක්සිං තරගවලදී ජය ලැබූ ක්‍රීඩක ක්‍රීඩිකාවන්ට අන්තර් මධ්‍ය බොක්සිං තරගාවලියට සහභාගි විය නොහැකි අතර මේ තරගාවලියේ ජය ලබන ක්‍රීඩක ක්‍රීඩිකාවන්ට ඉහත සඳහන් කළ තරග සඳහා සහභාගිවීමේ අවස්ථාව උදාවනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>15</day>
    </date>
    <link>http://www.dinamina.lk/2013/05/15/_art.asp?fn=f1305151</link>
    <topic>ගමේ හතරෙන් තුනක් නිල් රැල්ලෙන්අපට ආවා</topic>
    <author>සාකච්ඡා කළේ චන්දන ජයවීර</author>
    <content>නොබෝ දිනකින් ශ්‍රී ලංකාවේ පැවැත්වෙන පොදු රාජ්‍ය මණ්ඩලීය රාජ්‍ය නායක සමුළුව සාර්ථක එකක් වන බව පවසන නියෝජ්‍ය කථානායක චන්දිම වීරක්කොඩි රටට එරෙහිව විදේශ බලවේග මතු කරන අදහස් පරාජය කිරීමට මෙහිදී හැකි වන බවත් ප්‍රකාශ කරයි.* පොදු රාජ්‍ය මණ්ඩලීය රාජ්‍ය නායක සමුළුව නොබෝ දිනකින් පැවැත්වීම සඳහා සත්කාරක රාජ්‍ය හැටියට ශ්‍රී ලංකා ආණ්ඩුව කටයුතු සම්පාදනය කරමින් සිටියත්, ඒගැන සමහර රටවල් දක්වන විරෝධය සම්පූර්ණයෙන් පහව ගොස් නෑනේද?පොදු රාජ්‍ය මණ්ඩලීය රාජ්‍ය නායක සමුළුව ලංකාවේ පැවැත්විය යුතුය කියලා තීරණය කළේ මෙයට වසර කිහිපයකට කළින්. අපි මේ සමුළුවට අද ඊයේ බැදුණු සාමාජිකයෙක් නෙවෙයි. ආරම්භක සාමාජිකයෙක්. එවැනි අතීතයක් තිබෙන රටක පවත්වන සමුළුවක් තියන්නේ නැහැ කියලා විවිධ අය ගස්, ගල්යට රැස්වී තීන්දු කළාට එ අදහස පුස්සක්.අනිත් කරුණ පොදු රාජ්‍ය මණ්ඩලීය සමුළුවේ මහලේකම් කමලේශ් ශර්මා මහතා මෙයට මාස කිහිපයකට පෙර ශ්‍රී ලංකාවට ආ මොහොතේ ලංකාවේ සමුළුව පැවැත්වෙන බව පැහැදිලිව කිව්වා.ඒ වනවිටත් සංවිධාන කටයුතු සාර්ථකව සිදුවන බව ඔවුන් නිරීක්ෂණය කළා. විදේශ රටවල් රැසක් ලංකාවේ සහයට පෙනී සිටින විට ත්‍රස්තවාදීන් සමඟ විවිධ ආයතනවල වැඩ කරපු, එහෙම නැත්නම් ඔවුන්ගෙන් පඩි ලබන පැරණි විදේශීය නිලධාරින් ඒ ගැන විරෝධය දක්වා තිබෙනවා. ඒ ගැන පුදුම වෙන්න දෙයක් නැහැ.* ඔවුන්ට එවැනි මතයක් දක්වන්න අයිතියක් නැද්ද?මේක රටවල් අතර ඇති කර ගන්නා එකඟතාවක්. එය වෙනස් කරන්න තනි තනි පුද්ගලයන්ට බැහැ. අපේ රටේත් මව්බිමට විරුද්ධ, රටට හානියක් වෙනවාට කැමැති කිහිපදෙනෙක් ඉන්නවා. ඔවුන් මොන කතා කිව්වත් ලංකාවේ පොදු රාජ්‍ය මණ්ඩලීය රාජ්‍ය නායක සමුළුව පැවැත්වීම නැවැත්විය නොහැකි බව අපි එදත් කිව්වා. අදත් කියනවා.* පසුගිය වසරේදී ශ්‍රී ලංකා පාර්ලිමේන්තුව, පොදු රාජ්‍ය මණ්ඩලීය පාර්ලිමේන්තු සම්මේලනය මෙරටදී සංවිධානය කිරීමට උත්සාහ කළ විට මෙලෙසම සමහරු මතු කළ සැකසංකා සමුළුවේ සාර්ථකත්වය මත අවසන් වූවාද?පාර්ලිමේන්තු සංගමයේ සමුළුවාරය පසුගිය වර්ෂයේ ශ්‍රී ලංකාවේ පැවැත්වීමට අදහස් කළ අවස්ථාවේ එය කඩාකප්පල් කිරීමට සමහරු උත්සාහ කළා. අපිට එම අවස්ථාව නොලැබේවි කියලා සමහරු අනාවැකි කිව්වා. නමුත් එතෙක් මෙතෙක් මෙරට පැවැති අන්තර්ජාතික සමුළු අතරින් සාර්ථකම සමුළුව බවට පසුගිය වසරේ ලංකාවේ පැවැති පොදු රාජ්‍ය මණ්ඩලීය පාර්ලිමේන්තු සංගමයේ සමුළුව පත්වුණා. එන්නේ නැතෙයි කියපු සියලු දෙනාම ආවා.මෙයට පෙර ලංකාවේ නොබැඳි සමුළුව, සාර්ක් සමුළුව වගේම පාර්ලිමේන්තු සංගමයේ සමුළුවක්ද පවත්වා තිබෙනවා. ඒ සම්මේලන අතරින් අතිසාර්ථකම සමුළුව පසුගිය වසරේදී අප රටේ පැවැති සම්මේලනයයි. පක්ෂ විපක්ෂ භේදයකින් තොරව සියලු දෙනාම එය පිළිගන්නවා. විපක්ෂනායකවරයා පාර්ලිමේන්තුවේදී මේ බව සඳහන් කළා.* කථානායකවරයා නියෝජනය කරමින් එංගලන්තයේ පැවැති එම සමුළු වාරයේ අවසාන රැස්වීමට ඔබ සහභාගි වුවා. එම අවස්ථාවට ලංකාවට විරුද්ධ චෝදනා නගන කැනඩාව ප්‍රමුඛ බටහිර රටවල් සහභාගී වූවාද?ලංකාවට දුරින්ම තිබෙන රට කැනඩාව. ‘සිතියම අනුව අපි ඔබේ රටින් ඈත පිහිටා තිබුණත් අනිවාර්යයෙන්ම එනවා කියලා’ එරට මන්ත්‍රීවරු ආරාධනාව සතුටින් භාර ගනිමින් කිව්වා. ලංකාවේ තත්ත්වය දැකලා ඔවුන් බොහොම සතුටු වුණා. කවුරු මොනව කිව්වත් මුළු කලාපයේම රාජ්‍යනායකයන් එකතු කරගෙන රාජ්‍ය නායක සම්මේලනය පසුගිය සමුළුවටත් වඩා ඉහළින් සාර්ථකව මේ වසරේදී අපේ රටේ පැවැත්වෙනවා.* පොදු රාජ්‍ය මණ්ඩලීය රටවල ත්‍රස්තවාදයට එරෙහිවීම පිළිබඳ පොදු සම්මතයක් පැවතියත් ඔවුන් මානව හිමිකම් චෝදනා නඟමින් වක්‍රව ත්‍රස්තවාදය පෝෂණය කරන්නේය යන මතයේ ඔබ සිටිනවාද?රාජ්‍යයක් කියන්නේ දේශපාලන බලාධිකාරියක්. පොදු රාජ්‍ය මණ්ඩලීය රටවල් සියල්ලම ස්වාධීන ප්‍රජාතන්ත්‍රවාදී රාජ්‍යයන්. අපිත් ඇතුළුව සෑම රටකම රාජ්‍ය බලය ලබන්නේ ජනතා ඡන්දය මතයි.නොයෙකුත් අදහස් දරන ජනතා කණ්ඩායම්, විවිධ ජාතීන් සෑම රටකම ජීවත් වෙනවා. විවිධ පාර්ශ්වයන්ගේ මතයන්ට ඇහුම්කන් දීමට, ඔවුන් සනසවන්න ජනතා ඡන්දයෙන් පත්වන රාජ්‍යයන්ට සිදු වෙනවා. ඒ ගැන අවබෝධයක් අපිට තිබිය යුතුයි.ඉන්දියාව ගත්තොත් මධ්‍යම ආණ්ඩුව සමඟ අපිට දීර්ඝ කාලීන ශක්තිමත් සම්බන්ධයක් තිබෙනවා. ඒ අතර තමිල්නාඩු දේශපාලකයන් කිහිප දෙනෙක් අපිට එරෙහි මත පළකරනවා.ඔවුන්ට ඉදිරියේදී ඡන්දයකට මුහුණ දීමට සිදුව තිබෙනවා. සන්ධානයක් යටතේ ආණ්ඩු කරන රජයක් හැටියට අපිට මේ තත්ත්වය පැහැදිලියි.විවිධ අදහස් දරන කණ්ඩායම් අපේ රජයෙත් සිටිනවා. ඔවුන්ට ජනතාව පාර්ලිමේන්තු නියෝජනයක් ලබා දී තිබෙන්නේ එම ජනකොටස්වල මතය නියෝජනය කිරීමටයි. රජය ඉදිරියට යන්නේ මේ සෑම මතයක්ම ඒකරාශී කරගෙනයි. දේශපාලනයේ ස්වභාවය මෙයයි. විවිධ අදහස් ප්‍රකාශ වන්නේ මේ පසුබිම නිසයි. නමුත් අවසානයේදී සාර්ථක තීන්දුවක් ගත හැකි ශක්තිමත් රාජ්‍ය නායකයෙක් අපිට සිටිනවා. ඔහු හැම විටම ගන්නේ රටට වැඩදායී තීන්දුයි. ඒ නිසා අපි බාහිර බලපෑම් ගැන කලබල වන්නේ නැහැ.* පාර්ලිමේන්තුවේ සිදුවන විවාද සජීවීව රූපවාහිනිය හෝ ගුවන් විදුලිය ඔස්සේ ප්‍රචාරය කිරීමේ අවශ්‍යතාව කථානායකවරයා මෙන්ම ඔබත් කිහිපවරක් මතු කර තිබෙනවා. නමුත් එය ප්‍රායෝගිකව ක්‍රියාත්මක නොවන්නේ ඇයි?කථානායකතුමා මේ ගැන බලවත් උනන්දුවක් දක්වනවා. නමුත් අපිට තිබෙන එකම ප්‍රශ්නය මූල්‍යමය ගැටලුවයි. රූපවාහිනී හෝ ගුවන් විදුලි විකාශනයක් කරනවා නම් එයට දැවැන්ත මූල්‍ය පිරිවැයක් දැරීමට සිදුවෙනවා.පාර්ලිමේන්තු විවාද සජීවී ලෙස ප්‍රචාරය කිරීම ද වඩා ප්‍රමුඛ එහෙම නැත්නම් ද්විතීක පාසල්වල තත්ත්වය දියුණු කරන්න මුදල් වෙන්කිරීම ද කියන ප්‍රශ්නය අප ඉදිරියේ තිබෙනවා. රජය මෙහිදී තීරණය කර තිබෙන්නේ අධ්‍යාපනය නැංවීමයි. ජනතාව මේ තත්ත්වය පිළිගන්නවා ඇති. නමුත් මූල්‍ය අනුග්‍රහයක් ලැබෙනවා නම් අපිට පාර්ලිමේන්තු විවාද සජීවීව විකාශය කළ හැකියි. දැනටමත් පාර්ලිමේන්තු වෙබ් අඩවිය වන www.parliment.lkඔස්සේ සජීවීව විවාද ප්‍රචාරය කරනවා.* පාර්ලිමේන්තු විවාදවල ගුණත්වය ඉහළ නංවන අතරම ඒ සඳහා මන්ත්‍රීවරුන්ගේ සහභාගීත්වය ඉහළ නැංවීමට යෝජනාවක් තිබේද?පාර්ලිමේන්තුවට නියෝජිතයන් පත් කරන්නේ ජනතාවයි. පැවරූ වගකීම ඉටු කරන නියෝජිතයන් පිරිසක් පත් කිරීම ජනතාවගේ් වගකීමක්. සිය නියෝජිතයන් පැවරූ වගකීම ඉටු කරන්නේද යන්න ජනතාව සොයා බැලිය යුතුයි.* පාර්ලිමේන්තු මන්ත්‍රීවරුන් විවාදයන්හිදී අශෝභන ලෙස හැසිරීම නිසා සභාවේ කටයුතු කල්තැබීමට හා මහජන ගැලරිය ඉවත් කළ අවස්ථා දකින්න ලැබුණා. ඉන් සභාව ගැන මහජනයා තුළ පවතින ගෞරවය කෙලෙසීමක් සිදු වෙනවා නේද?මන්ත්‍රීවරුන්ට පාර්ලිමේන්තුවේදී තමන්ට හිතෙන ඕනෑම දෙයක් කියන්න අවස්ථාව තිබෙනවා. නොමඟ යවන සුලුයි කියලා හෝ ස්ථාවර නියෝග අනුව අත්හිටුවීමට හැකියාවක් නැහැ. එතරම් නිදහසක් තිබියදී එය ප්‍රයෝජනයට ගන්නේ නැතිව පාරේ හෝ ලිප්ටන් වටරවුමේ කළ යුතු උද්ඝෝෂණයක් පාර්ලිමේන්තුවට ගෙන ඒම උචිත නැහැ.විපක්‍ෂයේ විවාදයක් බවට පත්කර ගත යුතු අය වැය විවාදයටත් ඔවුන්ගේ සහභාගිත්වය මදී. ජනතාව නියෝජිතයන් පත්කර එවන්නේ ඔවුන්ගේ මතය දක්වායි. ඔවුන්ට ඡන්දය දුන්නේ සමහර විට වෙනත් හේතුවකට වෙන්න ඇති. අපිට ඡන්දය දුන් ජනතාවගේ බලාපොරොත්තු ඉටුවන ආකාරයට රජයේ වගකීම ක්‍රියාත්මක කර තිබෙනවා.* ශ්‍රී ලංකා නිදහස් පක්‍ෂය පසුගියදා ක්‍රියාත්මක කළ නිල් රැල්ල සාමාජික ප්‍රවර්ධන වැඩසටහනට සක්‍රීය ලෙස දායක වූ සංවිධායකවරයෙක් හැටියට එයට ලැබුණු ප්‍රතිචාර ගැන සෑහීමකට පත්වෙනවාද?අපි ‘නිල් රැල්ල’ පණගන්වන විට එ.ජා‍‍‍.පයේ ප්‍රතිසංවිධාන වැඩසටහන ක්‍රියාත්මක කර මාසයක්වත් ගිහින් තිබුණේ නැහැ. ඔවුන්ගේ සාමාජික ප්‍රවර්ධන වැඩසටහනට පක්ෂනායකයා ඇතුළු සියලු දෙනාම ආවා. නමුත් ඔවුන්ට ගමක නායකයෙක් එන විට රැස්වෙන තරමේ දහයක් පහළොවක්වත් එක්කහු කර ගන්න බැරි වුණා. නමුත් අපේ වැඩසටහනට හොඳ ප්‍රතිචාර ලැබුණා. දැන් ගමක ඉන්න සාමාජිකයන්ගෙන් 75%කට එහා අපේ පක්ෂයේ සාමාජිකයෝ වෙලා ඉවරයි.* ආණ්ඩුව පක්ෂ ප්‍රතිසංවිධානයක් ආරම්භ කර තිබෙන්නේ අනාගතයේ ඡන්ද කිහිපයක් පැවැත්වීමට නියමිත නිසාද? එහෙම නැත්නම් ජනතා ප්‍රසාදය ඈත්ව යන බවට සැකයක් ඇති නිසාද?නැහැ. රටේ හා ගමේ වැඩ පිළිවෙළ සක්‍රියව ක්‍රියාත්මක කරන්න ජනතා යාන්ත්‍රණයක් ගොඩනඟා ගන්න අපිට අවශ්‍යතාවක් තිබෙනවා. ආණ්ඩුව පිහිටෙව්වෙ ශ්‍රී ලංකා නිදහස් පක්ෂය ප්‍රමුඛ සන්ධානයයි. ඒනිසා අපිට ගමේ මිනිස්සුන්ට අවශ්‍ය විදිහට රටේ ප්‍රතිපත්ති ක්‍රියාත්මක වෙනවද කියලා දැන ගන්න අවශ්‍යයි . ඒ වගේම ග්‍රාමීය ජනතාව සංවර්ධන ක්‍රියාදාමයට දායක කර ගැනීම ‘නිල් රැල්ලෙ’ තවත් අරමුණක්. තවත් විදිහකින් කිවහොත් මේක ශ්‍රී ලංකා නිදහස් පක්ෂය සජීවීකරණය කිරීමේ වැඩසටහනක්..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>15</day>
    </date>
    <link>http://www.dinamina.lk/2013/05/15/_art.asp?fn=f1305152</link>
    <topic>මගේ ගමනට මාර්ග සිතියමක්</topic>
    <author/>
    <content>පුද්ගලයකු සිය ජීවිතයේ විවිධ අවස්ථා පසුකරයි. ඒ ඒ අවස්ථාවලදී ඔහු හෝ ඇය සතු කුසලතා විවිධ ඉසව් ඔස්සේ ප්‍රකාශ කෙරෙයි. එම ඉසව් පිළිබඳ කතාබහට ලක් කරන්නේ ඒ දෙස බලා හිඳින්නෝ ය. ඒ, ඔවුනොවුන් නැණ පමණින් වටහාගත් දෑ හෝ තවත් කෙනෙක් කියනු අසා සිටි හෝ කියූ දෑ අනුව ය. වසර 30ක් පුරා විදත් මාධ්‍ය ක්ෂේත්‍රයේ පරිචය ලත් ජ්‍යෙෂ්ඨ මාධ්‍යවේදී චන්දන තිලකරත්න ද විවිධ ක්ෂේත්‍රවලදී කතාබහට ලක් වු, කුසලතා පරිපූර්ණ පුද්ගලයෙකි. චන්දන පිළිබඳ මාධ්‍ය ක්ෂේත්‍රය පමණක් නොව, අධ්‍යාපන හා දේශපාලන ක්ෂේත්‍ර ද විටින් විට කතා කළහ. විටෙක හඬ නැඟූ හෙතෙම, තවත් විටෙක නිහඬව හුන්නේය.‘කතාවෙන් දිනන මඟ’ කෘතිය හරහා ඔහු ලේඛන ඉසව්වේ සිව්වැනි කඩඉමට පැමිණ සිටියි. ඒ පිළිබඳ ඔහුගේ හිතවතුන්, මාධ්‍යකරුවන්, මාධ්‍ය හදාරන විද්‍යාර්ථීන් කතාබහ කරන්නට පටන් ගෙන තිබේ. මේ ඔහුගේ මාධ්‍ය සහෘදයන්ගේ අදහස් ය.මම පත්තර ලෝකයේ තිලකරත්න වූවත්, ඔහු ගුවන්විදුලි මාධ්‍යයේ තිලකරත්න ය. මම කුරුවිට බණ්ඩාර තිලකරත්න වෙද්දි, ඔහු චන්දන තිලකරත්න ය. මා පත්තර ලෝකයේ වයසට ගියත්, ඔහු ගුවන්විදුලි මාධ්‍යයේ වයසට ගියේ නැත.උරුමයෙන් ගුවන්විදුලි මාධ්‍යයට නෑකම් ඇති කෙනෙකි. මට පත්තර ලෝකයට එවැනි නෑකමක් නැත.කෙසේ වෙතත් ගුවන් විදුලියේ චන්දන තිලකරත්න මගේ සිත් ගත් ගුවන්විදුලි කථකයෙක් විය. වැඩසටහන් සම්පාදකයෙක් විය. ඔහුගේ වාග් මාලාව මට ප්‍රිය විය. ඔහුගේ කථන ලීලාව සිත් ගන්නා සුළුවිය. ඔහුගේ හඬ පෞරුෂය ආකර්ෂණීය විය.ප්‍රවෘත්ති ප්‍රකාශයේ දී ඔහුගේ ප්‍රකාශන ලීලාව ගරු ගාම්භීර විය. ලංකා ගුවන්විදුලියෙන් ලත් පරිචය ඇතිව ඔහු ‘ලක්හඬ’ට ගියේ ය. ඒ ගමනින් ‘ලක්හඬ’ විභූතිමත් විය. නිව්ටන් ගුණරත්න ද සමඟ ඔහු ස්වාධීන රූපවාහිනියෙන් ඉදිරිපත් කළ වැඩසටහන් ද අතිශය චිත්තාකර්ෂණීය විය. සෝබමාන විය.මේ අතරතුර ඒ. තිලකරත්නටත් මේ තිලකරත්නටත් කිසිදා නොසිතු ආකාරයේ ගමනකට ආරාධනාවක් ලැබිණ. ඒ, බුද්ධගයාවටත්, බරණැස මූලගන්ධකුටි විහාරය ඇතුළු පංච මහා සිද්ධස්ථානවලටත් චාරිකාවේ යෙදී, බෝසත් අනගාරික ධර්මපාලතුමන් පිළිබඳ ග්‍රන්ථයක් සම්පාදනය කිරීමටයි.ඒ සද් කටයුත්තට යෑමට පිටත් වු තැන් සිටම තිලකරත්න යන නම් දෙක ගුවන් තොටුපළේ පරිගණකයට ද පටලැවුණත්, අප දෙදෙනාගේ නම් කිසි පටලැවිල්ලක් හට ගත්තේ නැත. ගයාවට ගොස්, එතැන් සිටි බරණැස හරහා කල්කටාව දක්වා දවස් ගණනක ඈත ගමනක් ගිය ද, ඉන් සිදුවූයේ අප දෙදෙනා වඩ වඩාත් ළං වීම ය. අනෙක් ප්‍රබලම හේතුව අප දෙදෙනා ම ‘වචන’ නිසා ජීවත්වන අය නිසා විය යුතු ය.ගුවන්විදුලි නාළිකා ගණනාවක එක එක තරාතිරමේ තනතුරු දැරූ ඒ තිලකරත්න, හිටි අඩියේ ලියන කලාවට මාරුවෙයි. ඔහු ලියන කලාවේ පෙරට ම යමින් ‘පහන් කණුව යට’ ලීවේ ය. ඔහුට ලියන කලාව හොඳට පුළුවන් බව මට හැඟිණ. මන්ද ඔහුට නිවැරැදිව, හිතන්නට පුළුවන. එබැවින්ම ඔහුට නිවැරැදිව කතා කරන්නට ද පුළුවන.නිවැරැදි චින්තනයත්, නිවැරැදි භාෂණයත්, නිවැරැදි ලේඛනයත් එක් පුද්ගලයකුට පිහිටන්නේ කලාතුරකිනි. චන්දන ඒ දුලබ වචනයෙන් හරඹ කිරීමේ චතුරත්වය අත්කර ගෙන සිටී.ලොව සියල්ල ‘වචනයෙන්’ සිදුවූ බවත්, මහා බ්‍රාහ්මයා ‘භූ’ යනුවෙන් කළ උච්ඡාරණයෙන් මහ පොළොව පහළ වූ බවත් ‘මනුස්මෘතියේ’ සඳහන් වෙයි.ඉන් ගම්‍ය වන්නේ වචනයේ බලයයි, ශක්තියයි. ඔහු ප්‍රකාශන ශක්තියෙන් අනූන වචන හඬ නංවමින් උච්ඡාරණය කරමින් ලාලිත්‍යවත් රිද්මයෙන් ගුවන් විදුලියෙන් කතා කරයි. මම ප්‍රකාශන අනූන නිහඬ වචන නිවැරැදි අක්ෂර වින්‍යාසයෙන් ලියමි. ඔහු කතාවෙන් ශ්‍රාවකයන් දිනා ගනී. මම ලිවීමෙන් පාඨකයන් දිනාගැනීමට වෑයම් කරමි.එහෙත් දැන් සිදුව ඇත්තේ අරුම පුදුම තට්ටු මාරුවකි. ඔහු ගුවන්විදුලි තරංග මාලා ඔස්සේ බෙයිජිං නුවර සිට ශ්‍රාවකයන් අමතද්දී, මගේ ලිවීමේ මාර්ගය අවහිර වී මා කතාවෙන් දිනන මාවතට ඇද වැටීමයි. මේ නොදැන යන ගමනේ දී ‘කතාවෙන් දිනන මඟ’ නම් වු පොතක් මා අතට පත්විය. එය ජ්‍යෙෂ්ඨ විද්‍යුත් මාධ්‍යවේදී චන්දන තිලකරත්න විසින් ලියන ලද්දකි.පෙරළා බැලුවෙමි. කියවන්නට වීමි. කතාවේ කලාව, හඬ පෞරුෂය, ශ්‍රාවකයා, අභිනය, සවන්දීම, වාචික සංවරය, භාෂණ නිපුණතාව... පරිච්ඡේද අභිරුචියෙන් කියවාගෙන ගියෙමි. අතරමං වේදෝයි යමින් සිටි මගේ ගමනට මාර්ග සිතියමක් ලැබුණා සේ විය.මේ ‘මාර්ග සිතියම’ ගුවන් තරංග මාලා ඔස්සේ ශ්‍රාවකයන් අමතන කුමර කුමරියන්ට මං හසර තෝරා බේරාගෙන අභිමත ගමනාන්තයට යාමට හස්තසාරය... අනගිය.. අපූරුය.වෘත්තියමය සන්නිවේදකයන්ටත්, කථිකයන්ටත්, සමාජයේ වෙසෙන ඕනෑම කෙනෙකුටත් වටිනා කෘතියක් ලෙසින් ‘කතාවෙන් දිනන මඟ’ ජනගත කරන්නට කටයුතු යොදා තිබේ. මහාචාර්ය සරත් විජේසූරිය, මාධ්‍යවේදී හඩ්සන් සමරසිංහ, ප්‍රවීණ නිවේදිකා කුසුම් පීරිස්, මෙහිදී හරවත් දේශන කිරීමට සූදානමින් සිටී. චීන ජාත්‍යන්තර ගුවන් විදුලියේ ශ්‍රී ලංකා සේවයේ ප්‍රධානී වං සියාඕ තුං මහතාගේ ප්‍රධානත්වයෙන් මැයි 21 වැනිදා සවස 3.00ට මහවැලි කේන්ද්‍රයේ දී ‘කතාවෙන් දිනන මඟ’ එළිදැක්වේ.  ස්වකීය හඬ පෞරුෂයෙන් ජීවිතාලෝකය උදාකරගත් චන්දන තිලකරත්න කෘතහස්ත මාධ්‍යවේදියා “කතාවෙන් දිනන මඟ” කෘතියෙන් ඔහුගේ නිවේදන ජීවිතයේ අපූර්ව අත්දැකීම් පාඨක ලොවට නොමසුරුව බෙදා දී ඇත.අසූව දශකයේ සහන නිවේදකයකු ලෙසින් ගුවන්විදුලි මාධ්‍ය ක්ෂේත්‍රයට පිවිස, වැඩසටහන් නිෂ්පාදකයකු, සම්පාදකයකු, අධ්‍යක්ෂවරයකු සහ සාමාන්‍යාධිකාරීවරයකු වශයෙන් සිය ප්‍රතිභාපූර්ණ කුසලතාව ප්‍රකට කළ චන්දන තිලකරත්න, වත්මන්හි චීන ජාත්‍යන්තර ගුවන්විදුලියේ වැඩසටහන් උපදේශක ධුරය හොබවමින් මහඟු මෙහෙවරක නිරතව සිටී.චන්දන විවිධ තනතුරු දරමින්, ජීවිතය ජය ගනිමින් ආ ජීවන චාරිකාව “කතාවෙන් දිනන මඟ” ලෙස හඳුන්වා තිබීම වඩාත් නිවැරැදි ය. එමඟින් ඔහු විවරණය කරන්නේ තම අත්දැකීම් පාදක කරගත් සත්‍යය යි.ගුවන්විදුලියෙන් හා ප්‍රාසාංගික වේදිකාවෙන් - ප්‍රේක්ෂක – ශ්‍රාවක මනදොළ සපුරමින්, කෙටි කලකින් සිය අනන්‍යතාව නිවේදක ක්ෂේත්‍රය තුළ ස්ථාවර කරන්නට හැකිවූයේ අනුකරණයෙන් තොර, ඔහුට ම ආවේණික වූ ඉදිරිපත් කිරීමේ රටාව නිසා ම ය.ගුවන්විදුලි ජීවිතයේ ශ්‍රේෂ්ඨ චරිතයක් වූ කලාකරු සැමුවෙල් රුද්‍රිගු ස්වකීය පියාණන් මෙන්, චන්දන තිලකරත්නයන් ද නිර්මාණාත්මක පුද්ගල අනන්‍යතාව ලක් දෙරණ තුළ සනිටුහන් කර හමාරය. යම් වෘත්තියක නමක් ගොඩනඟා ගැනීම හෙවත් නිර්මාණකරුවාගේ අනන්‍යතාව ගොඩනඟාගත යුත්තේ ඉතාමත් අසීරුවෙනි. චන්දන ඒ අසීරු ඉලක්කය අපූරුවට ජයගෙන තිබේ.අත්දැකීම් නිර්මාණයත්, බහුශ්‍රැතතාවත්, සත්‍යතාවත් හේතු කොටගෙන චන්දනගේ නිර්මාණාත්මක නිවේදන භූමිකාව අර්ථාන්විතව, ලයාන්විත වී ඇත. ඔහු තමා අමතන ශ්‍රාවක පිරිස කවුදැයි, කවර තරාතිරමක දැයි නිවැරැදිව හඳුනාගෙන, උචිත ලෙස තම හඬ මුදා හරියි.නිවැරැදි භාෂාව හා උච්චාරණය මෙන් ම, නිරවුල් බව රැකීමට හේ සැමවිටම සමත් විය.අසීරුවෙන් පරිහරණය කළ යුතු “කට” නම් අපූර්ව අවයවය ශ්‍රාවක සුබසෙත වෙනුවෙන් යොදාගත් මේ සොඳුරු මිනිසාගේ මනුෂ්‍යත්වයට මම ගරු කරමි. අපගේ මිතුදම වසර 30ක් ඉක්මවයි. අපි එක මඟ ගිය ඇත්තෝ වෙමු. චන්දන සුහද, සංග්‍රහශීලී, ප්‍රියමනාප මිතුරෙකි. දුක සැප දෙකෙහි පිටු ‍ෙනාපාන හිතහොඳ මිනිසෙකි. උපහාස කතා කියමින් මිතුරන්ට කවටකම් කරන්නට හේ සැබෑ හපනෙකි.ඔහු සැමවිටම නව ආරකින් ලෝකය දෙස බැලුවේය. එහෙත් සැහැල්ලුවෙන් හා විනෝදයෙන් ජීවිතය ගත කළේය. මුදල හඹානොගිය, සිය වෘත්තිය අවතක්සේරු නොකළ චන්දන, නව පරපුරට පූර්වාදර්ශයක් විය හැකි ප්‍රවීණයෙකි. “කතාවෙන් දිනන මඟ” මගින් ඔහු හෙළිකරන කතාව, නවකයන්ට අත්පොතක් වන බව මගේ විශ්වාසය යි. ගුවන්විදුලි භාෂාව මැනවින් ප්‍රගුණ කළ අපේ සමකාලීන සොඳුරු නිවේදකයාණනි,චන්දන ..... ඔබගේ නිර්මාණාත්මක මාධ්‍ය මෙහෙවර තව තවත් සාර්ථක වනු දැකීම අපගේ පැතුමයි.ඉතා කුඩා කාලයේ සිට ම ඔහුට ගුවන්විදුලිය ඉතා හුරු පුරුදු තැනක් විය. ඔහුගේ පියා දක්ෂ ගුවන්විදුලි ශිල්පියෙකි. ඔහුට ද ගුවන් විදුලියේ ළමා ශිල්පියෙකු වීමේ භාග්‍යය ලැබිණ. පුංචි සන්ධියේ බලාපොරොත්තුව වුයේ වෛද්‍යවරයකු වීමටයි. පියාගේ කැමැත්ත ඔහු නීතිඥයකු වනු දැකීමයි.පාසලේ දී තර්ක විතර්කයට, වාද විවාදයට ඔහු පෑ කුසලතා පියාගේ බලාපොරොත්තුව ඉටු කරන්නට පෙරමඟ සළකුණු කළේ ය. ඔහු ආනන්දයෙන්, කොළඹ විශ්වවිද්‍යාලයේ නීති පීඨයට පිවිසියේ ය. අධ්‍යයන කාලයෙන් වැඩි කාලයක් විශ්වවිද්‍යාලය වසා තැබිණ.එය සිය ගමන් මඟට බාධාවක් වන බව වටහාගෙන, වහා විකල්පයක් තෝරා ගත්තේ ය. නීතිය හරහා කතාවෙන් දිනන්නට සිතා සිටි ඔහු, ගුවන් විදුලි මාධ්‍ය හරහා කතාවෙන් දිනන්නට ස්ථිරසාර පියවරක් තැබුවේ ය.ගුවන්විදුලි මාධ්‍යය තුළ පමණක් නොව, රූපවාහිනී මාධ්‍ය තුළ ද ඔහුගේ නම පතළව තිබිණ. සහන වැඩසටහන් නිෂ්පාදකයකු ලෙස ගුවන්විදුලියට පැමිණි මට ඔහු මුණගැසිණි. ඔහු චන්දන තිලකරත්න ය. ගුවන්විදුලි මාධ්‍ය තුළ මට ඔහු දැවැන්තයෙකි. ගුරුවරයෙකි. රාජකාරියෙන් පරිබාහිරව ඔහු මට සමීපතම මිතුරෙකි. එබැවින් මං ඔහු ආමන්ත්‍රණය කළේ ‘චන්දන අයියා’ කියා යි.එසේ ඇමැතීමෙන් ඔහුගේ ප්‍රවීණත්වයට හෝ ගුරු ගෞරවයට බිඳකුදු හානියක් සිදු නොවෙතැයි මම විශ්වාස කරමි. ශ්‍රී ලංකා ගුවන්විදුලි සංස්ථාවේ දී නිවේදකයකු ලෙස හමු වූ චන්දන තිලකරත්න, ‘ලක්හඬ’ ගුවන් විදුලිය ආරම්භයේ පටන් මෙතෙක් වඩාත් සමීපව ඇසුරු කරන්නට හැකිවීම මා ලද වාසනාවකැයි සිතේ.එක ම පුද්ගලයකු තුළින් යහපත් සන්නිවේදකයෙක්, පරිපාලකයෙක්, ගුරුවරයෙක්, සහෘද මිත්‍රයෙක් සහ වැඩිහිටියෙක් ලෙස දැකිය හැකි ගුණාංග මම චන්දන අයියා තුළින් පමණක් ම දුටුවෙමි. එය නම් අපුරු ය.... ආදර්ශවත් ය. විදත් මාධ්‍යයේ විවිධ ඉසව් ඔස්සේ වැඩසටහන් ඉදිරිපත් කරමින් ඔහු දැක් වු කුසලතා මා බලා සිටියේ ඉමහත් ආඩම්බරයෙනි.ජාතිය, ආගම, භාෂාව කෙරෙහි දැක් වු ඇල්ම නිසා ම, පසුකාලීනව ඇති වු හරසුන් මාධ්‍ය සංදර්ශන වෙනුවට සදාචාරවත් මාධ්‍ය කලාවක් වෙනුවෙන් ඔහු පෙනී සිටියේ ය. මෙහි ප්‍රතිඵලයක් ලෙස සැවැත්නුවර ජේතවනාරාමයේ වැඩවෙසෙන ආනන්ද බෝධීන් වහන්සේගේ ශාඛා හයක් ශ්‍රී ලංකාවට වැඩම කරවීමට පුරෝගාමී වුයේ ය.සමස්ත ලංකා බෞද්ධ මහා සම්මේලනයේ ආරාධනයෙන් ජනාධිපති, මහින්ද රාජපක්ෂ මැතිතුමන් සිතුල්පව්වේ රෝපණය කළ ආනන්ද ජය බෝධිය ඉන් එක් ශාඛාවකි. මේ සිද්ධිදාමය පිටුපස වු කතාව පිළිබඳ මුද්‍රිත මාධ්‍ය මඟින් ලිපිපෙළක් ද ඔහු පළ කළේය. එහි එකතුවක් ලෙස ඔහු සිය ප්‍රථම ලේඛන කෘතිය වු ‘ආනන්ද බෝධියාගමනය’ පාඨකයා අතට පත් කළේය.2010 මැයි මාසයේ එළිදැක්වූ චන්දන අයියාගේ දෙවැනි ග්‍රන්ථය ‘පහන් කණුව යට’, සමාජ විද්‍යාඥයකුගේ කාර්යභාරය ඉටුකිරීමට ගත් උත්සාහයක් යැයි සිතේ. අඳුරෙහි ගිළුණ ජීවිත ගණනාවකගේ ආත්ම කථන ගුවන්විදුලි වැඩසටහනකින්, පුවත්පත් ලිපි පෙළකින් නොනැවතී කෘතියක් බවට පත් කිරීම එම ජීවිතවල අඳුර මකා අරුණ උදාකළ හැකි ආකාරය පිළිබඳ වගකිවයුත්තන්ගේ අවධානය යොමු කරවීමට ගත් යහපත් ප්‍රවේශයකි.2010 වසර චන්දන අයියාටත් මටත් විරැකියා වකවානුවක් විය. එහෙත්, කාර්යබහුල කාලයකි. උපුල් කුමාර වීරසේකර මහතාගේ ආරාධනයෙන් 2010 වෙසක් පොහෝ දින බරණැස ජේතවනාරාමයේ සිට ගුවන් විදුලි සජීව වැඩසටහනක් නිෂ්පාදනය කිරීම අපූරු අත්දැකීමක් විය. අප දෙදෙනා සමඟ මේ ගමනට ස්වර්ණ ගුණවර්ධන මහතා ද එක්විය.වෙබ් තාක්ෂණය ඔස්සේ ජාතික ගුවන් විදුලිය හරහා ප්‍රථම වරට සජීවීව ධර්ම දේශනයක් ඇතුළු වැඩසටහන් පෙළක් විසුරුවා හැරීමට ලැබීම ඓතිහාසික අවස්ථාවකි. ඉන්පසු දඹදිව බුද්ධගයාවේ දී 146 වැනි ශ්‍රීමත් අනගාරික ධර්මපාල උත්සවය සංවිධාන කිරීමට ද අප දෙදෙනාටම ආරාධනාවක් ලැබෙන්නේ මේ වකවානුවේ දී ම ය.විදෙස් රටක දී උත්සවයක් සංවිධාන කිරීම අසීරු වුවත්, එයින් ඇති වු ආලෝකය දෙස්–විදෙස් මාධ්‍යයන්හි ඇගැයීමට ලක්විය. මේ සංචාරය හා ඉන් පෙර සංචාරවලදී ලත් අත්දැකීම් කැටි කොට ඔහුගේ තෙවැනි කෘතිය වන ‘බුද්ධ රෂ්මි දඹදිව වන්දනා’ ජනගත වීමට හේතුවිය.චීන ජාත්‍යන්තර ගුවන් විදුලියේ සිංහල සේවයේ උපදේශකයකු වශයෙන් කටයුතු කරන චන්දන තිලකරත්නයන් චීන ජාතික සිංහල නිවේදක නිවේදිකාවන්ට බුද්ධගජ්ජය, සකස්කඩය පවා කටපාඩම් කරවීය.කලාවකට කතා කළ යුතු බව මෙරට නිවේදක නිවේදිකාවන් පුහුණු කරවන විට පවා ඔහු නිතර පවසනු මා අසා ඇත. මේ ක්‍රමෝපායන් මැනවින් පෙළගැස්වු ඔහුගේ සිව්වැනි සංග්‍රහය ‘කතාවෙන් දිනන මඟ’ කෘතියයි. නිවේදක නිවේදිකාවන්ට පමණක් නොව, ජීවිතය දිනාගනු රිසි බොහෝ දෙනාට කතා කිරීමේ කලාව ප්‍රගුණ කිරීමට මෙය පිටිවහලක් වනු නිරනුමාන ය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>15</day>
    </date>
    <link>http://www.dinamina.lk/2013/05/15/_art.asp?fn=f1305153</link>
    <topic>සරලාත් ඉවරයි! පද්මාත් ඉවරයි!</topic>
    <author>රන්ජන් අමරරත්න</author>
    <content>පවුල නම් සමාජ ඒකකය තුළ ස්ත්‍රියගේ භූමිකාව නිරූපිත කතා සම්ප්‍රදායයක් ඈත අතීතයේ පටන් ම පැවැතිණි. දේව කතා, මිථ්‍යා කථා, ලෝකෝ’පත්ති කතා ආදී පුරාණ ප්‍රබන්ධවල ද ස්ත්‍රී භූමිකාව නිරූපිත ය.යම හා යමී, ආදම් හා ඊවී, අප්පුලු හා තයමන් නැතිනම්; මිනිස් ලෝකයක් නැත. ” පුරුෂයා + ස්ත්‍රිය&lt;දරුවා” යනු පරම්පරාවක පදනම විග්‍රහ කරන සූත්‍රය යි. දරුවන් බිහි කරන්නී යන අර්ථයෙන් ස්ත්‍රියට වැඩි ගෞරවයක් හිමි විය යුතු වුව; සාම්ප්‍රදායික ගැමි සමාජයේ දී ස්ත්‍රිය අරබයා එවැන්නක් ඇති නොවිණි.ස්ත්‍රියට පහර දෙන තරමට සුප් එක රස වැඩි වේ යැයි සාම්ප්‍රදායික රුසියන් ගොවි සමාජය විශ්වාස කළේ ය. ගැහැනියගේ නුවණ හැඳි මිටේ දිගට සමාන යැයි අපේ පාරම්පරික සමාජය විශ්වාස කළේ ය. ගැහැනියගේ කෙස් දිගට වැඩුණ ද; සිත කෙටි යැයි කියති. ගැහැනිය හැම අතකින් ම අපහාසයට හා පීඩනයට ලක් කරන සම්ප්‍රදායක් ලෝක ඉතිහාසය තුළ පැවැතිණි.එය අප්‍රිකාවට, ආසියාවට, බ්‍රසීලයට හා යුරෝපයට කියා වෙනසක් නැත. ආගම් හා දර්ශන බිහිවීමත් සමඟ ස්ත්‍රිය සඳහා යුක්ති සහගත වූ මතවාද ගොඩනැඟෙන්නට පටන් ගැනිණි. සාහිත්‍ය හා කලා ක්ෂේත්‍රයේ මේ තත්ත්වය නිරූපණය වූයේ “ස්ත්‍රීවාදය” බිහිවීමත් සමඟ ය.ස්ත්‍රීවාදී සාහිත්‍ය- කලා ප්‍රබන්ධවලට පදනම වූයේ මාක්ස්වාදී ඉගැන්වීම් ය. ස්ත්‍රියට සමාජයේ නිසි තැන ලබාදීම, නිෂ්පාදන ක්‍රියාවලියේ දී ඇයගේ දායකත්වය හා බලපෑම විග්‍රහ කිරීම ස්ත්‍රීවාදී කලාවේ මුල් පියවර විය.1920 ගණන්වල වර්ජිනියා වුල්ෆ් වැනි නවකතාකාරියන් ඊට අදාළ මුල් ප්‍රබන්ධ රචනා කර තිබේ. 1960 ගණන් වන විට ස්ත්‍රීවාදය ප්‍රබල මතවාදයක් ලෙස ලොව පුරා ප්‍රකට විය. “ ද සෙකන්ඩ් සෙක්ස්”, “තින්කිං එබවුට් විමෙන්”, “සෙක්ෂුවල් පොලිටික්ස්, වැනි කෘතීන් ඊට නිදසුන් ලෙස දැක්විය හැකි ය.“කාන්තා සොම්නසටඇගේ ආදරයට හා නිදහසටහිමි මඟදෙවියන් විසින් මවැරැදි ලෙස දක්වා තිබේ!”(නෙක්‍රොසොෆ් - කවියා)ගැහැනිය පිරිමියාට වඩා වැඩ කළ යුතු ය. එහෙත් අඩු පඩි ලබා ගත යුතු ය. ඇය ස්වාමියා වෙනුවෙන් පතිදම් රැකිය යුතු ය. දරුවන් බලාගත යුතු ය. හැමවිට ම පිරිමියා ඉදිරියෙනි. ගැහැනිය පසුපසෙනි. සමාජ යථාර්ථය නිරූපණය සඳහා උත්සුක වන නවකතාකරුවා ඉහත තත්ත්වය පිළිබඳ මනා වැටහීමකින් යුතුව තම ප්‍රබන්ධය කළ යුතු ය.පද්මා කුරුප්පු නම් ලේඛිකාව ද පවුල නම් ඒකකය තුළ ස්ත්‍රී භූමිකාව කේන්ද්‍රකොට දීර්ඝ නවකතාවක් ලියා තිබේ. එය “රූප ඡායා” නම් වේ. පිටු 346ක් පුරාවට දිවෙන මේ කතාවේ ප්‍රධාන චරිතය සරා නම් වේ. සූරිය බණ්ඩාර මුදියන්සේලාගේ සරලා කුමාරී වන ඇයට තම අභිමතය පරිදි කිසිවක් තීන්දු කිරීමේ බලයක් නැත.සරලාගේ ජීවිතයේ මුල් වකවානුව තුළ ඇය වෙනුවෙන් තීන්දු ගන්නේ අප්පච්චීය. (නුගවෙල රටේ මහත්තයා) අප්පච්චී නිසා ඇගේ ප්‍රථම ප්‍රේමය බිඳීයයි. ඉක්බිති යෝජනාවකට අනුව වයසින් වසර දහයකටද වැඩි වූ හැඩිදැඩි පුරුෂයෙක් කැටුව සරලා විවාහ වෙති. (හෙක්ටර් අත්තනායක)ශ්‍රී ලංකාවේ සාම්ප්‍රදායික උඩරට සමාජය තුළ ස්ත්‍රියකගේ ඛේදවාචකය නිරූපණය කිරීමට කතුවරිය උත්සුක වෙයි. සරා හා සිරී අතර ආදරය බිඳීයෑම (එය බලහත්කාරයෙන් කඩා දමයි) ජීවිත කාලයක් පුරාවට ම විරහ වේදනා විඳීම, විවාහයේ නොගැළපීම හා අඩන්තේට්ටම්, දරුවන් වෙනුවෙන් ජීවත්වීමට සිදුවීම වැනි ප්‍රධාන සංසිද්ධී ඔස්සේ කතා වස්තුව ගොඩනඟා තිබේ.නිත්‍ය ලෙස ම ලේඛිකාවගේ තෝරාගැනීම වැදගත් ය. ලෝකයේ බොහෝ ප්‍රබන්ධවලට පවුලේ ප්‍රශ්න තෝරාගෙන ඇතත්; පද්මා කුරුප්පු එය ඉක්ම ගොස්; ශ්‍රී ලංකාවේ සාම්ප්‍රදායික මවගේ චරිතයට නව හැඩයක් දෙයි. ඈ සරලාගේ ඛේදවාචකය කියන අතර ම සාම්ප්‍රදායික සමාජය ආරක්ෂා කිරීමට ද ප්‍රයත්න දරයි.“සමස්තයක් විදිහට බලන විට විවාහ සංස්ථාව තුළ ඇති අභියෝග ජය ගැනීමට නම් ස්වාමියාගේ මනස තුළ ඇති විවෘත රූප ඡායා මෙන් ම සැඟවුණු රූපඡායා ද තරමක් දුරට හෝ හඳුනාගත යුතුයි. ඒ කාර්යය හිතන තරම් ලෙහෙසි පහසු කටයුත්තක් ද නොවේ.ඒකත් හරියට සිදුහත් තවුසාගේ දුෂ්කර ක්‍රියාවට දෙවෙනි නෑ. මිනිස්සු ජීවත්වෙන්නෙ හිත්වල මිසක් ශරීර කූඩුවල නොවන නිසා, මනස රූප ඡායා දැකීමත් එක්තරා විදිහක දුෂ්කර ක්‍රියාවක්. ඇඳුම් - පැළඳුම් ශරීරයට අවශ්‍ය වන්නා සේ මානසික අවබෝධතාව පවුල් ජීවිතයකට අත්‍යවශ්‍ය යි. මේ සත්‍යයක් වූ යථාර්ථය තේරුම් ගැනීමට හැකි සුළු පිරිසක් හෝ තවමත් විවාහ සංස්ථාවේ සිටින බව මගේ විශ්වාසය යි”(-සරලා)භාෂාවත් පටලවා ගනිමින්; කතුවරිය පුංචි පහේ බණ දේශනාවක් කරන බව පෙනෙයි. එය නවකතාවකට උචිත නැත. හැරත් ඇයගේ උපදේශනය වනුයේ ස්ත්‍රිය දරාගත යුතු ය, ඉවසිය යුතුය යන ප්‍රවාදයක් ගොඩනැඟීම ය. එය පිළිගත නො හැකි ය. පවුල් සංස්ථාව රැකගැනීම සඳහා දෙපාර්ශ්වයට ම අයත් යුතුකම් හා වගකීම් තිබේ. නවකතාකාරියක ලෙස පද්මා කුරුප්පුගේ දෘෂ්ටිය හා අපට එකඟ විය නො හැකි ය.කොළඹ විශ්වවිද්‍යාලයය මඟින් මෑත දී කරන ලද සමීක්ෂණයකින් හෙළිදරව් වී ඇත්තේ, ශ්‍රී ලංකාවේ විවාහවලින් 25%ක් මුළුමනින් ම අසාර්ථක බව ය. ඉතිරි 75% ද විවිධ ගැටුම් මැද පවතින බව සමීක්ෂණයෙන් කියැවේ. පවුල යන ඒකකයට ලබා දුන් පුරාණ අර්ථකතන අදට ගැළපෙන්නේ නැත. අද එහි ඇත්තේ බෙහෙවින් සංකීර්ණ පසුබිමකි. පද්මා කුරුප්පු කියන සරලා වැනි අය නූතන පවුල් ඒකක තුළ අඩු ය. අනෙක් අතට සරලා නූතන සමාජයට පරමාදර්ශයක් වන්නේ ද නැත.නවකතාවක් රචනා කිරීමේ දී කතුවරයාගේ සැලකිල්ල යොමු විය යුතු ශිල්පීය අංග කිහිපයක් තිබේ. කතා වස්තුව, චරිත නිරූපණය, දෘෂ්ටි කෝණය, භාෂාව හා ශෛලිය, තේමාව, උත්ප්‍රාසය හා සංකේත භාවිතය ඒ අතර ප්‍රධාන වේ. සාර්ථක නවකතාකරුවා මේ ශිල්පීය අංග සංකලනයකොට ස්වකීය දෘෂ්ටිය මත පිහිටා අලුත් කතාවක් ගොතයි. සාකල්‍යයෙන්ම මේ ශිල්පීය අංග එකිනෙක හා ගැළපිය යුතු යැයි කියති. එහෙත් පද්මා කුරුප්පු සියල්ල කලවම් කරගෙන අගනා තේමාවක් අයාලේ යවා තිබේ.කතුවරිය මුලින් ම කතාව කියන්නේ සරලාගේ දුවගේ මාර්ගයෙන් ය. එය ද වරින්වර වෙනස් වෙයි. උත්තම පුරුෂ දෘෂ්ටි කෝණය ප්‍රථම පුරුෂ දෘෂ්ටි කෝණයට මාරුවෙයි. නැවත අම්මා හෙවත් සරලා ලියා ඇති පොතක් ඔස්සේ කතාව ඉදිරියට ගලා යයි. එහි කොටස් තුනක් තිබේ. සරුංගල්, ලාලසාත්මක ප්‍රේමය, හා කුලගෙය වශයෙනි. එය සරලාගේ ආත්ම කථනයක් ලෙස විකාශය වේ. දීර්ඝ විස්තර, උපුටා ගැනීම්, එදිනෙදා ජීවිතයේ තොරතුරු ආදිය ඇතුළත්කොට උක්ත ආත්ම කථනය දිග හැරේ.කතුවරිය නවකතාවක හා කතාවක වෙනස දන්නේ නැත. ඇය වඩාත් ම දුර්වල වන්නේ චරිත නිරූපණයේ දී ය. චරිතයක ගැටුම නිරූපණය කරනු වෙනුවට සිද්ධි විස්තර කිරීම කතුවරිය අතින් සිදු වේ. මෙහි එන චරිත ද ජීවමය ගුණයෙන් දුරස් ය. සිරි යනු මේ පොළොව මත ජීවත් වන මිනිසකු නොවිය යුතුය. ඔහු දෙවියෙකි. සරලා ද එබඳුම තැනැත්තියකි. අතෘප්තිමත් පවුල් ජීවිතයක් ගත කරන සරලා සිරි හමු වූ විට හැසිරෙන්නේ දේවතාවියක ලෙස ය. සරලා හා සිරිගේ අධ්‍යාත්මික ප්‍රේමය අලි කෙප්පයකි. එවන් දේ සමාජයෙහි සැබෑවටම සිදුවන්නේ නැත.කතුවරිය පණ්ඩිත වාක්‍ය කතාවට එකතු කරනුයේ කිසිදු වැටහීමකින් තොරවය. මෙබඳු උද්ධෘත නවකතාවකට නො ව පුවත්පත් විශේෂාංගයකට යොදා ගත යුතු ය. ඛලීල් ජිබ්රාන් උපුටා දක්වන පද්මා කුරුප්පු ඒ ඔස්සේ පාඨකයාට උගන්වයි. නවකතාව යනු බණක් නොවේ. උපදේශනයක් නොවේ. එහි ඇත්තේ ශූර නිරූපණයයි. ප්‍රබන්ධ රචනයේ දී කතුවරයා කතාවෙන් ඉවත් විය යුතු බවත්; චරිත හා සිද්ධි මඟින් කතාව නිරූපණය කළ යුතු බවත් කියති.පද්මා කුරුප්පු කතාවෙන් ඉවත් නොවී පැන - පැන අදහස් දක්වයි. “රූපඡායා” නවකතාවේ දුර්වල ම ලක්ෂණය එය යි.පද්මා කුරුප්පු ලේඛිකාවගේ තවත් ප්‍රධාන දුර්වල ලක්ෂණයක් වන්නේ භාෂා භාවිතය යි. ඇයට භාෂාව ගැන කිසිදු හැඟීමක් නැත. ඈ වරෙක කටවහරෙන් ලියන්නීය. තව වරෙක ගත් වහරෙන් ලියන්නී ය. තවත් වරෙක දෙක ම මිශ්‍ර කරගන්නී ය. ඒ සියල්ල කරනුයේ තේරුමක් - බේරුමක් වැටහීමක් නැතිව ය.භාෂාවේ වචනවල භාවිත ගුණයන් කතුවරිය දන්නේ නැත. භාෂාව ඉබාගාතේ පාවිච්චි කිරීමට ප්‍රබන්ධ කථාකාරියකට අයිතියක් නැත. ඇගේ සංවාද පවා දුර්වල ය.නවකතාකාරිය මේ කතාවේ අවසානය හැඟුම්බර ලෙස නිමා කිරීමට බරපතළ උත්සාහයක යෙදෙයි. ඒ අනුව ඈ වටරවුමක් ගොස් බොහෝ වැල්වටාරම් කියා අවසානයේ කිසිදු වැදගැම්මක් නැති තැනකින් කතාව හමාර කරනු ලැබේ. මේ කතාවේ එන සරලා නම් ප්‍රධාන චරිතය මරා තිබේ. ඇයගේ හැඟීම් - දැනීම් තීව්‍ර ලෙස පාඨකයාට දැනෙන්නේ නැත.ඉතා රසවත් හා අර්ථවත් නවකතාවක් ගොඩනැඟිය හැකි අමුද්‍රව්‍ය පද්මා විසින් අපතේ හරිනු ලැබ තිබේ.පද්මා කුරුප්පු නවකතාවක් නොව, වෙනත් මොකද්දෝ කතාවක් ලියා තිබේ. දීර්ඝ විස්තර සහිත මේ පොත් ගෙඩිය සංස්කරණය කළ යුතුව තිබිණි. අවසන් ලෙස සරලාත් මරාදමා, පද්මාත් විනාශ වන බවක් අපට පෙනී යයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>16</day>
    </date>
    <link>http://www.dinamina.lk/2013/05/16/_art.asp?fn=n1305161</link>
    <topic>රට රකින්න ලක්ෂ ගණනක්මහපාරට එති</topic>
    <author/>
    <content>දෙස් විදෙස් කුමන්ත්‍රණකාරයන්ගේ මනදොළ සපුරමින් ශ්‍රී ලංකාව නැවත නැවතත් අරාජික දේශයක් බවට පත් කිරීමට ඇතැම් පිරිස් ගෙන යන ප්‍රයෝගකාරී වැඩපිළිවෙළ ‍පරදා මව්බිම සුරැකීම වෙනුවෙන් දේශ‍හිතෛෂී ජනතාව ලක්ෂ සංඛ්‍යාත පිරිසක් ඊයේ (15) කොළඹට පැමිණියහ.වසර තිහක රුදුරු ත්‍රස්තවාදයෙන් මව්බිම නිදහස් කර දුන් ජනාධිපති මහින්ද රාජපක්ෂ මහතා ප්‍රමුඛ රජයත්, ශ්‍රී ලංකාවත් අපකීර්තියට පත් කර රට පාවා දීමේ අරමුණෙන් කුමන්ත්‍රණකාරීන් ගෙන යන මේ වැඩපිළිවෙළට දායක නොවන ලෙස ඉල්ලමින් මේ ලක්ෂ සංඛ්‍යාත ජනතාව ලේක්හවුස් වටරවුම අසලින් පටන්ගෙන කොළඹ කොටුව දුම්රිය පළ දක්වා පා ගමනක් ආරම්භ කළහ.මව්බිමට ද්‍රෝහී වන සතුරන්ගෙන් රට බේරා ගනිමු, දිනා දුන් නිදහස දිවි හිමියෙන් සුරකිමු, ජනපති රැකදුන් රට සුරකිමු, එන්.ජී.ඕ. කුමන්ත්‍රණ පරදවමු, රට නඟන ජනබලය දිනවමු, අලි කොටි එන්.ජී.ඕ. හොර හවුල පරදවමු, රණවිරු සතියට වින කටින අලි කොටි එන්.ජී.ඕ. හවුල පළවා හරිමු, ජිනීවා ඩයස්පෝරාව කොටියට යළි පණ දෙයි, මිනිස්කම වළලයි, මව්බිම අනතුරේ වැනි සටන් පාඨ රැගෙන ඔවුන් පා ගමනේ යෙදුණහ.වසර 30ක දුක්ඛිත කාලයක් නිමා කර රට සංවර්ධනයේ මාවතට යොමු කළ වත්මන් ‍රජය වරායවල්, ගුවන්තොටුපළවල්, අධිවේගී මාර්ගයන් ඉදි කරමින් ශ්‍රී ලංකාව ජාත්‍යන්තරයේ කතාබහට ලක්වන රටක් බවට පත් කර ඇත.ත්‍රස්තවාදීන්ගෙන් රට බේරා ගැනීමත් සංවර්ධනයේ ඉහළට පැමිණීමත් නිසා ශ්‍රී ලංකාව කෙරෙහි දැඩි ද්වේශයෙන් පසුවන බටහිර අධිරාජ්‍යවාදීන් ශ්‍රී ලංකාව අරාජික කිරීමේ මෙහෙයුම එක්සත් ජාතික පක්ෂ‍ය, ජනතා විමුක්ති පෙරමුණ, දෙමළ සන්ධානය ඇතුළු විපක්ෂයට බාර දී ඇත. මේ වෙනුවෙන් එන්.ජී.ඕ. සංවිධාන ඕනෑ තරම් මුදල් වැය කිරීමට ඉදිරිපත්ව සිටියි.මේ සඳහා අවස්ථාව සොයමින් සිටි විපක්ෂය විදුලිබිල වැඩි වීමත් සමඟ ක්‍රියාත්මක වී රජය කෙරෙහි ඇති ජනතා විශ්වාසය පලුදු කිරීමේ දැවැන්ත මෙහෙයුමක් ආරම්භ කර ඇත. ‍එම පක්ෂවලට අනුබද්ධ වෘත්තීය සමිතිවල පිහිටෙන් අද සිට ආරම්භ කෙරෙන වර්ජන රැල්ල ඊට හොඳම නිදසුනකි.විදුලිබිලට ජනාධිපතිවරයා මේ වන විටත් සහනයක් සලසා තිබේ. මේ රටේ බුද්ධිමත් ජනතාව විපක්ෂයේ අවශ්‍යතාව මැනවින් දන්නා නිසා විපක්ෂයේ කුමන්ත්‍රණවලට හසු නොවනු ඇතැයි ඊයේ (15) කොළඹට පැමිණි ලක්ෂ සංඛ්‍යාත ජනතාව සඳහන් කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>16</day>
    </date>
    <link>http://www.dinamina.lk/2013/05/16/_art.asp?fn=n1305162</link>
    <topic>ශ්‍රී ලංකාවේ පළාත් පාලන ක්‍රමයෙන්ගුණාත්මක ජීවනෝපායක් සහතික කරනවා</topic>
    <author/>
    <content>දශක තුනක් තිස්සේ පැවැති ත්‍රස්තවාදී ගැටුම නිමා කිරීමෙන් අනතුරුව සිය රජය ප්‍රමුඛතාව දුන්නේ ත්‍රස්වාදීන් විනාශ කළ පළාත් පාලනය යළි ස්ථාපිත කිරීමට බව ජනාධිපති මහින්ද රාජපක්ෂ මහතා පැවසීය.ත්‍රස්තවාදීන්ගේ ප්‍රථම ඉලක්කය වූයේ පළාත් පාලනය බව පෙන්වා දුන් ජනාධිපතිවරයා ත්‍රස්වාදී ව්‍යසනය නිසා ග්‍රාමීය සහ නාගරික තලයන් හි සංවර්ධනය අඩාල වූ බවත් ප්‍රකාශ කළේය.නව ශී‍්‍ර ලංකාවක් සඳහා සිය දර්ශනය වන්නේ ගම හා නගරය අතර සංවර්ධනයේ සම්බන්ධතාව බවත් නගරයෙහි පහසුකම් ගමට ද ගමෙහි පරිසරය හා හර පද්ධතිය නගරයට ද ගෙනයා යුතු බවත් පැවසූ ජනාධිපතිතුමා මෙය සියලූ ශී‍්‍ර ලාංකිකයන්ට ගුණාත්මක ජීවනෝපායක් සහතික කරනු ඇති බවත් මෙය කි‍්‍රයාවට නැංවිය හැකි ප‍්‍රධාන කි‍්‍රයාන්විත අංශය වන්නේ ශී‍්‍ර ලංකාවේ පළාත් පාලන ක‍්‍රමය බවත් අවධාරණය කළේය.ජනාධිපතිතුමා මේ බව අවධාරණය කළේ උගන්ඩාවේ කම්පාලා නුවර පැවැති පොදු රාජ්‍ය මණ්ඩලයීය පළාත් පාලන සමුළුව පෙරේදා (14) අමතමිනි.ගම පාලනය කිරීමට ගම් සභාව යටත් විජිත යුගයට පෙර සිට ම පැවතුණු බව සිහිපත් කළ ජනාධිපතිතුමා එහි මුල් අරමුණ වූයේ ජන ජිවිතයේ ජීව රුධිරය වූ වාරිමාර්ග සහ කෘෂිකර්මය පරිපාලනය කිරීම බවත් වියලි කලාපයේ වී වගාව පවත්වා ගෙන යාමට පැරණි රාජ්‍ය පාලකයන් විසින් ආරම්භ කරනු ලැබු සංකීර්ණ සහ විස්තීර්ණ වාරිමාර්ග ජාලය මේ පළාත් පාලනයේ සාර්ථකත්වයට කදිම සාක්ෂියක් බවත් පෙන්වා දුන්නේය.ශී‍්‍ර ලංකාව පෙරදිග ධාන්‍යාගාරය විරුදාවලියෙන් එවකට හැදින්වූයේ අපගේ සහලින් ස්වයංපෝෂිතබව නිසා බැව් ද ජනාධිපතිතුමා ප්‍රකාශ කළේය.තව ද පසුගිය වසර කිහිපය තුළ ශී‍්‍ර ලංකාවේ අත්දැකීම් වූයේ විමධ්‍යගත පාලනයක් බව සඳහන් කළ ජනාධිපතිතුමා වරින්වර පත් වූ රජයන් විසින් ජනතාවගේ අපේක්ෂාවන් මල් ඵල දරණ අයුරින් පළාත් පාලන ආයතන ශක්තිමත් කිරීමේ ක‍්‍රමවේ ද අනුගමනය කළ බව ද සඳහන් කළේය.දශක තුනක් තිස්සේ අප රටට ත‍්‍රස්තවාදී ගැටුමේ ව්‍යසනය නිසා ග‍්‍රාමීය සහ නාගරික තලයන් හි සංවර්ධනය අඩාල වූ ආකාරය ද ජනාධිපතිතුමා පැහැදිලි කළේය. එහිදී ජනාධිපතිතුමා මෙසේ පැවසීය. ”ත‍්‍රස්තවාදීන්ගේ ප‍්‍රථම ඉලක්කය වුයේ පළාත් පාලනයයි. අපගේ මතකය අනුව ත‍්‍රස්තවාදීන්ගේ ප‍්‍රථම ගොදුර වූයේ උතුරු පළාතේ යාපනය නගරාධිපතිවරයා යි. මම මේ අවස්ථාවේ දී ත‍්‍රස්තවාදයට බිලි වු සියලූ පළාත් පාලන ප‍්‍රධානීන් සිහිපත් කරනු කැමැත්තෙමි” .එසේම මීට වසර 28කට පෙර එනම් 1985 මැයි 14 වන දා බෞද්ධයන්ගේ මහත් බහුමානයට පාත‍්‍ර වූ අනුරාධපුරයේ ජය ශී‍්‍ර මහා බෝධියට ප‍්‍රහාරයක් එල්ළ කරමින් ත‍්‍රස්තවාදීන් අහිංසක වන්දනාකරුවන්134දෙනෙක් ඝාතනය කළ ද කිසිදු මානව හිමිකම් සංවිධානයක් ඒ පිළිබඳ කතා නොකළ බව ජානධිපතිවරයා පැවසීය.උගන්ඩා ජනපති යෝවෙරි මුසවෙනි, පොදු රාජ්‍ය මණ්ඩලයේ පළාත් පාලන මණ්ඩලයේ සභාපති පුරපති ලෝරන්ස් ලූරේ, පොදු රාජ්‍ය මණ්ඩලයේ උප මහ ලේකම් මසෙක්ගෝ මසිරේ - වම්බා, උගන්ඩා පළාත් පාලන ඇමති ඇඩොල් ම්වෙසිගේ, පොදු රාජ්‍ය මණ්ඩලයීය පළාත් පාලන සංසදයේ මහ ලේකම් කාල් රයිට් මහත්වරු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>16</day>
    </date>
    <link>http://www.dinamina.lk/2013/05/16/_art.asp?fn=n1305163</link>
    <topic>ධර්මාචාර්ය සමත්ගුරුවරු 1000ක් ගුරු සේවයට</topic>
    <author>සුභාෂීණී සේනානායක</author>
    <content>බෞද්ධ ධර්මාචාර්ය විභාගය සමත් දීර්ඝ කාලයක් දහම් පාසලක ඉගැන්වීම් සිදු කළ ගුරුවරුන් දහසක් බුද්ධ ධර්මය විෂය ඉගැන්වීම සඳහා බඳවා ගැනිමට අධ්‍යාපන අමාත්‍යාංශය පියවර ගනී. මේ සඳහා රාජ්‍ය සේවා කොමිෂන් සභාවේ අනුමැතිය ලැබී ඇතැයිද මේ ගුරුවරුන් වෙසක් සතිය තුළ බඳවා ගන්නා බවද අධ්‍යාපන ඇමැති බන්දුල ගුණවර්ධන මහතා ප්‍රකාශ කළේය.‍වසර පහක කාලයක් අඛණ්ඩව දහම් පාසලක ඉගැන්වීම් සිදුකර ඇති ගුරුවරුන් බඳවා ගනු ගබන අතර ඒ ඒ පළාත් ආශ්‍රිතව බඳවා ගැනිම් සිදුතෙරේ.ගුරු සහායකයින් ලෙස මේ ගුරුවරුන් බඳවා ගන්නා අතර විශ්‍රාම වැටුප් සහිතව ගුරු සේවයට අන්තර්ග්‍රහනය කරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>16</day>
    </date>
    <link>http://www.dinamina.lk/2013/05/16/_art.asp?fn=n1305164</link>
    <topic>‘මහසෙන්’ නම පාවිච්චි කළාට කාලගුණයට නඩු</topic>
    <author>චමීර ඇල්ලදෙණිය</author>
    <content>නැඟෙනහිර සුළි කුණාටුව මේ රටේ බිහි වූ විශිෂ්ටතම රාජ්‍ය පාලකයෙක් වූ ''මහසෙන්"" නමින් නම් කර සිදුකර තිබෙන සාපරාධී ක්‍රියාව සම්බන්ධව, දේශීය වාරි සංස්කෘතික උරුමය සුරැකීම සඳහා වූ ජාතික සභාව රහස් පොලිසියට අද (16) පැමිණිලි කිරීමට තීරණය කර තිබේ.මේ සම්බන්ධයෙන් කාලගුණ විද්‍යා දෙපාර්තමේන්තුව ජාතියෙන් ප්‍රසිද්ධියේ සමාව ගත යුතු බව දේශීය වාරි සංස්කෘතික උරුමය සුරැකීම සඳහා වූ ජාතික සභාවේ මහලේකම් නිමල් වීරතුංග මහතා අවධාරණය කරයි.රජයේ ප්‍රමුඛ ආයතනයක් ලෙස මෙය නොසලකා හැරීම තුළින් වැරදි පූර්වාදර්ශයක් සමාජය තුළ ජනිත වන බවද වීරතුංග මහතා පෙන්වා දුන්නේය.මේ ක්‍රියාව ජාතිද්‍රෝහී ක්‍රියාවක් ලෙස නම් කිරීමට තීරණය කර තිබෙන බවද, ලාංකික ජනතාව දේවත්වයෙන් පුදන රාජ නාමයක් ප්‍රචණ්ඩ කුණාටුවකට යෙදීම සම්බන්ධව විධිමත් පරීක්ෂණයක් සිදුකරන ලෙසත් ඒ අනුව එහි වගකිවයුත්තන් නීතිය හමුවට පමුණුවන ලෙසත් ඉල්ලා සිටින බවද හෙතෙම කීවේය.සමාජය තුළ පරවේණිකව මුල්බැසගත් ආගමික සහ ජාතික සංකල්ප සහ සංකේතවලට හානි පමුණුවමින් පෞඩ ඉතිහාසය දුර්වර්ණ කිරීමට දෙස් විදෙස් කුමන්ත්‍රණ දියත්වන මොහොතක මේ සාහසික අර්ථ දැක්වීම පිටුපස සිටින්නේ කවුරුන් දැයි එළිදරව් කරගැනීමට අප කටයුතු කරමින් සිටින බවද වීරතුංග මහතා කීය.පුලතිසි රාජධානියේ සශ්‍රීකත්වය තුළින් මුලු රටම එක්සේසත් කොට ''මින්නේරි දෙවියන්"" ලෙස දේවත්වයට පත්වූ මහසෙන් රජුන්ගේ ජාති හිතෛෂී කැපවීම, එතුමාගේ කීර්තිය, ගෞරවය මතු පරපුර වෙනුවෙන් ආරක්ෂා කිරීම සඳහා සුදුසුම ක්‍රියාමාර්ගය අප ඉදිරියේදී ගනු ලබන බවද නිමල් වීරතුංග මහතා වැඩිදුරටත් කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>16</day>
    </date>
    <link>http://www.dinamina.lk/2013/05/16/_art.asp?fn=n1305165</link>
    <topic>සපුගස්කන්ද තාවකාලිකව වසයි</topic>
    <author>නුවන් කොඩිකාර</author>
    <content>ආනයනික බොරතෙල් ප්‍රමාදවීම හේතුවෙන් අද (16) සිට දින කිහිපයක් සපුගස්කන්ද තෙල් පිරිපහදුව තාවකාලිකව වසාදමන බව ලංකා ඛණිජ තෙල් නීතිගත සංස්ථාව පවසයි.සපුගස්කන්ද පිරිපහදුව වසා දැමෙන කාලය තුළ අත්‍යවශ්‍ය නඩත්තු කටයුතු ඉටුකර ගැනීමට පියවර ගන්නා බව ඛණිජ තෙල් නීතිගත සංස්ථාව සඳහන් කරයි. ඒ අනුව බොයිලේරුවල හා ප්‍රධාන නළ මාර්ගයේ ස්විච් පුවරුවේ අලුත්වැඩියා කටයුතු සිදුකිරීම මේ දින කිහිපය තුළ සිදු කරන බව සංස්ථාව කියයි.කෙසේ වෙතත් ර‍ටේ අවශ්‍යතාවට සරිලන ඉන්ධන තොග සංස්ථාව සතුව පවතින අතර ඉන්ධන හිඟයකින් තොරව සැපයීමට පියවර ගන්නා බව ද ලංකා ඛණිජ තෙල් නීතිගත සංස්ථාව සඳහන් කරයි.ඇතැම් පිරිස් විවිධ අසත්‍ය ප්‍රචාර ගෙන යමින් සිටින බවත් එවැනි ප්‍රචාරවලට නොරැවටෙන ලෙස සංස්ථාව ජනතාවගෙන් ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>16</day>
    </date>
    <link>http://www.dinamina.lk/2013/05/16/_art.asp?fn=n1305168</link>
    <topic>කුමන්ත්‍රණවලට එරෙහිවපොදුජන බලය තවදුරටත් පෙරට</topic>
    <author>අනුර ප්‍රේමලාල්</author>
    <content>මාතෘභූමියේ නිදහස පාවාදීමට අධිරාජ්‍යවාදීන්ගේ රූකඩ නඩය සිදුකරන කුමන්ත්‍රණවලට එරෙහිව නොනවත්වා පෙරට එන පොදුජනබලය තවදුරටත් එලෙසම ඉදිරියට පැමිණෙන බව තහවුරු කරමින් කොටුව දුම්රිය පොළ අසලට ඊයේ (15) සවස දස දහස් ගණනින් එක්වූ ජනතාවගෙන් දක්නට ලැබිණි.‘දිනූ නිදහස දිවි හිමියෙන් සුරකිමු’ රට නගන ජන බලය දිනවමු’ මැයෙන් ඒකාබද්ධ වෘත්තීය සමිති සන්ධානය හා යුක්තිය උදෙසා වූ ජනතා ව්‍යාපාරය ඇතුළු තවත් බහුජන සංවිධාන රැසක් ඊයේ ලේක්හවුස් වට රවුමට අසලට එක්වූ දේශප්‍රේමී ජනතාව, අලි, කොටි, ජේ.වී.පී. හා එන්.ජී.ඕ. නඩය එකමුතුවී එදා රට බෙදන්න රාජ්‍ය දේපොළ විකුණන්න, විනාශ කරන්න ක්‍රියා කළ ආකාරයත් රට හමුවේ යළි සිහිපත් කළහ.‘දිනූ නිදහස සුරකිනු’ ‘රට දිනවන ගමන සුරකිමු’ විදුලිය ඉතිරිකොට වියදම අඩුකරමු’ , අලි, කොටි, ජේ.වී.පී. එන්.ජී.ඕ. නඩය රට පාවාදීමට සිදුකරන කුමන්ත්‍රණ පරදවමු’ ඇතුළු එවැනි සටන් පාඨ රැගත් උද්ඝෝෂණකරුවන් ලේක්හවුස් වට රවුම අසල සිට කොටුව දුම්රිය පොළ ඉදිරිය දක්වා විවිධ වෘත්තීය සමිති හා සංවිධාන බැනර් යටතේ ගමන් කළහ. ඔවුන් පුන පුනා සඳහන් කළේ මීට එරෙහිව සංවිධානය කොට තිබෙන උද්ඝෝෂණය හා පා ගමන සැබෑ ලෙස විදුලි බිල වැඩි කිරීම සඳහා පවත්වන එකක් නොවන බවයි.මෙහිදී සුවිශේෂ සිදුවීමක් වූයේ විපක්ෂය සංවිධානය කළ විරෝධතා පාගමනේ උද්ඝෝෂණකරුවන් ද බොරැල්ල කැම්බල් පිටියේ සිට කොටුව දුම්රිය පොළ දක්වා පැමිණීමයි. එහිදී ඒකාබද්ධ වෘත්තීය සමිති සන්ධානයේ උද්ඝෝෂණකරුවන් වඩාත් ප්‍රජාතන්ත්‍රවාදීව කටයුතු කරමින් විපක්ෂයේ පා ගමනට තම විරෝධතාවය අවසන් කිරීමට කොටුවේ දුම්රිය පොළ ඉදිරිපස ලබා දෙමින් ඉන් ඉවත්වීම කාගේත් පැසසුමට ලක්වූහ.ඒකාබද්ධ වෘත්තීය සමිති සන්ධානයේ සම කැඳවුම්කරු බස්නාහිර පළාත් ආණ්ඩුකාර අලවි මව්ලානා මහතා පෞද්ගලික න්‍යාය පත්‍ර තම ෂ;රීධතාවය තුළ නොමැති බව පැවසුවේය.මේ සන්ධානයේ සම කැඳවුම්කරු ජාතික ජල සම්පාදන හා ජලපවහන ඇමැති දිනේෂ් ගුණවර්ධන මහතා ජනාධිපති මහින්ද රාජපක්ෂ මහතා ඇතුළු රණවිරුවන් මිනීමරු ත්‍රස්තවාදීන්ගෙන් බේරාදුන් රටට යළි කුමන කුමන්ත්‍රණකරුවෙකුට හෝ පාවාදීමට මේ රටේ ජනතාව ඉඩ තබන්නේ නැතිබව අද මේ ස්ථානයට එක්වූ ලක්ෂ සංඛ්‍යාත ජනතාවගෙන් ඔප්පු වන බව කීවේය.ලංකා වෘත්තීය සමිති මධ්‍ය මණ්ඩලයේ ප්‍රධාන ලේකම් සෝමවීර චන්ද්‍රසිරි මහතා, එදා රාජ්‍ය දේපොළ විකුණමින් වැඩකරන ජනතාව රැකියාවලින් දොට්ට දැමූ එ.ජා.ප. දුර්දාන්ත පාලනය ජනතා විමුක්ති පෙරමුණේ රාජ්‍ය දේපොළ ගිනිබත් කොට රට අඳුරු යුගයකට ඇදගෙන ගිය හැටි ජනතාවට අමතක නැති බව පෙන්වා දුන්නේය.ස්වයංරැකියා නියුක්තිකයින්ගේ සම්මේලනයේ සභාපති මහින්ද කහඳගම මහතා, මේ රටේ සෑම මිනිසෙකුටම නිදහසේ තම කාර්යන් ඉටුකර ගැනීමට ජනාධිපති මහින්ද රාජපක්ෂ මහතා රටේ පරිසරය උදාකර දුන් බව සිහිපත් කළේය.මෙහිදී ශ්‍රී ලංකා නිදහස් සේවක සංගමයේ වරාය, සෞඛ්‍ය, ඛනිජතෙල් සංස්ථාව, ජලය, වැනි ක්ෂේත්‍රවල වෘත්තීය සමිති ශාඛා සභාපතිවරු හා තවත් බහුජන සංවිධානවල නියෝජිතයන් උද්ඝෝෂණකරුවන් අමතමින් කතාකළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>16</day>
    </date>
    <link>http://www.dinamina.lk/2013/05/16/_art.asp?fn=n13051614</link>
    <topic>සුළි කුණාටුව යහපත් අතට</topic>
    <author>උදුලා පීරිස්</author>
    <content>දිවයින අශි‍්‍රතව වර්ධනය වෙමින් පැවැති සුළිකුණාටුව ඊයේ (15) වනවිට යාපනයේ සිට ඊශාන දිසාවෙන් කිලෝමීටර් 1000ක් පමණ ඈතට ගොස් ඇති බව කාලගුණ විද්‍යා දෙපාර්තමේන්තුව දන්වා සිටී.මෙවැනි තත්ත්වයක් මත වුවද විටින් විට සුළඟ ඇතිවිය හැකි බවද නිරිත දිසාවට වැස්ස බලාපොරොත්තු විය හැකි බවද කාලගුණ විද්‍යාඥ අනුෂා වර්ණකුලසූරිය මහත්මිය කීවාය.නිරිත දිග මෝසම් තත්ත්වය මේ මස අන්තිම සතියේ පමණ හටගනු ඇති බවත් ආරම්භයේ ගාල්ල දිස්ත්‍රික්කයෙන්් එම වැසි හටගෙන ක්‍රමයෙන් කොළඹ පැත්තට බලපානු ඇති බවත් වර්ණකුලසූරිය මහත්මිය අනාවරණය කළාය.ඊයේ (15) මිලිමීටර් 10ක වැඩිම වර්ෂාපතනයක් පාදුක්ක ප්‍රදේශයෙන් වාර්තා වූ බවත් ඒ මහත්මිය කීය.සුළි කුණාටුවේ බලපෑම හා ධාරානිපාත වැසි හේතුවෙන් දිවයිනේ නිවාස 221ක් සම්පූර්ණයෙන්ම හානියට පත්ව ඇති බවත් අර්ධහානිවූ නිවාස 1677ක් බවත් ආපදා කළමනාකරණ මධ්‍යස්ථානය කියයි.විපතට පත්වූ පවුල් 1705ක පුද්ගලයන් 6811ක් සහන කඳවුරු 52ක් තුළ තාවකාලිකව රඳවා ඇතැයි පවසන ආපදා කළමනාකරණ මධ්‍යස්ථානයේ මාධ්‍ය අධ්‍යක්‍ෂ සරත් ලාල් කුමාර මහතා පවසනුයේ පිසූ ආහාර ඇතුළු සහන කටයුතු රජයේ මැදිහත්වීම මත අඛණ්ඩවම සිදුකෙරෙන බවයි. යහපත් කාලගුණය හේතුවෙන් මේවනවිට මරණ 08 දක්වා වැඩි වී ඇති බවත් පවුල් 3014ක පුද්ගලයින් 11850ක් අවතැන්ව ඇති බවත් ආපදා කළමනාකරණ මධ්‍යස්ථානය දන්වා සිටී.මීට අමතරව තුවාලකරුවන් 13ක්ද අතුරුදහන් වූවෙකුද මේ අතර සිටින බවත් එම මධ්‍යස්ථානය කියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>16</day>
    </date>
    <link>http://www.dinamina.lk/2013/05/16/_art.asp?fn=n1305166</link>
    <topic>ඉංජිනේරුවාගේ ලැප්ටොප් බෑගයසරසවි සිකියුරිටිගේ බයිසිකලයේ</topic>
    <author>මාතර සමූහ ඩබ්ලිව්. පී. ධර්මසේන</author>
    <content>වසර තුනක විදේශ රැකියාවෙන් පසු මාතරට පැමිණි සිවිල් ඉංජිනේරුවරයකුගේ නැතිවූ රුපියල් ලක්‍ෂ එකහමාරකට වැඩි වටිනාකමින් යුක්ත ලැප්ටොප් පරිගණකය සහිත බෑග් එක ඊට පසුදින උදෑසන රුහුණු විශ්වවිද්‍යාලයේ ආරක්‍ෂකයකුගේ යතුරුපැදිය උඩ තිබියදී සොයාගැනීමේ සිද්ධියක් මාතර පොලිසියෙන් හෙළිවේ.මාතර ඇලවේල්ල පාරේ වී. ඒ. චන්දන නමැති සිවිල් ඉංජිනේරුවරයා වසර 3 ක සෞදි රැකියාවෙන් පසුව මාස 3 ක නිවාඩුවක් සඳහා පසුගිය දින (13) සවස මාතර බස් නැවතුමට පැමිණ තම බිරියට වාහනය රැගෙන එන ලෙස දුරකතනයෙන් දන්වා ඇත.පසුව නිවෙසට ගොස් ඔහු ගෙනා ගමන් මලු පරීක්‍ෂා කිරීමේදී විදේශ ගමන් බලපත්‍රය, ගුවන් ටිකට්පත, වැලිගම යහළුවකුට ලබාදීමට ගෙන ආ ජංගම දුරකථනය සහ ලැප්ටොප් පරිගණකය දමා තිබූ ගමන් මල්ල අඩු බව දැක තිබේ.පසුගිය (14) දින උදේ 8.30 ට පමණ රුහුණු විශ්වවිද්‍යාලයේ ආරක්‍ෂක නිලධාරියකු ගමන් මල්ලක් රැගෙන පොලිසියට භාරදෙමින් මෙසේ පැවැසීය.මම විශ්වවිද්‍යාලයේ රාත්‍රී සේවය කොට නිවෙසට යන අවස්ථාවේ වැසිකිළි යාම සඳහා මාතර බස් නැවතුමේ සුනාමි පිළිරුව ඉදිරිපිට යතුරුපැදිය නතරකොට ගොස් ආපසු එන අවස්ථාවේ මේ බෑග් එක මගේ යතුරුපැදියේ සීට් එක උඩ තබා තිබුණ බවයි.මේ අනුව බෑග් එකේ තිබූ දුරකතන අංකයකට කතා කිරීමේදී මේ බෑග් එක සෞදියේ සිට පැමිණි ශශ්‍රී ලාංකික සිවිල් ඉංජිනේරුවරයාගේ බව හඳුනාගෙන ඇත. ගමන් මල්ල ආපසු පොලිසියට බාර දී තිබුණේ තෙලිජ්ජවිල ඩිස්පැන්සරියවත්ත ලිපිනයේ පදිංචි කේ. ඩබ්ලිව්. මංජුල චමින්ද නමැති අයයි. පොලිසියේ සහ ඉංජිනේරුවරයාගේ ස්තුතිය මැද මංජුල චමින්ද ආරක්‍ෂක නිලධාරියා එම ගමන් මල්ල ඉංජිනේරුවරයාට ලබා දී ඇත. මුල් අවස්ථාවේ මෙම ගමන් මල්ල ගෙන ගිය පුද්ගලයා වැලිගම මිතුරාට ලබාදීමට ගෙනවිත් දී තිබූ ජංගම දුරකතනය සොරාගෙන ඇති බවට කරුණු හෙළිවී ඇති හෙයින් එම සැකකරු අත්අඩංගුවට ගැනීමට මාතර සුළු පැමිණිලි අංශයේ ස්ථානාධිපති ප්‍රධාන පොලිස් පරීක්‍ෂක දිසානායක, පො. සැ. (14774) ජයන්ත නිලධාරීහු පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>16</day>
    </date>
    <link>http://www.dinamina.lk/2013/05/16/_art.asp?fn=n1305167</link>
    <topic>මහ රෑ ගබඩාවට පැනකුරුඳු කිලෝ 150ක් උස්සලා</topic>
    <author>බලපිටිය සමූහ – දිලිප් නිශ්ශංක</author>
    <content>රාත්‍රී කාලයේ කුරුඳු ගබඩාවේ දොර කඩා කුරුඳු කිලෝ එකසිය පනහක් සොරකම් කළ පුද්ගලයකු කරන්දෙණිය පොලිසිය විසින් අත්අඩංගුවට ගෙන ඇල්පිටිය මහේස්ත්‍රාත් කේසර සමරදිවාකර මහතා වෙත ඉදිරිපත් කිරීමෙන් පසුව මේ මස (16 දා) දක්වා රක්ෂිත බන්ධනාගාරගත කරන ලෙස නියෝග කරන ලදී.මෙසේ රක්ෂිත බන්ධනාගාරගත කරන ලද්දේ කරන්දෙණිය කිරිපෙද්ද බදුවත්ත පදිංචි ධම්මික සහ කරන්දෙණිය කිරිපෙද්ද පදිංචි රන්දිල නමැති සැකකරුවන් දෙදෙනාය.නිවැසියන් රාත්‍රී නින්ද ගිය අවස්ථාවේ සැකකරුවන් දෙදෙනා විකිණීමට ගබඩාවේ තබා තිබු කුරුඳු මිටි 8ක් රාත්‍රී කාලයේ පැමිණ ගබඩාවේ දොර කඩා ඇතුළු වී සොරකම් කරගෙන ගොස් ඇති බව සැකකරුවන් දෙදෙනා අධිකරණයට ඉදිරිපත් කරමින් පොලිසිය කියා සිටියේය.කරන්දෙණිය පොලිස් ස්ථානාධිපති පොලිස් පරීක්ෂක ලාල් චන්ද්‍රසිරි මහතාගේ් උපදෙස් මත උ.පො.ප. මෙන්ඩිස් මහතා ඇතුළු කණ්ඩායමක් සැකකරුවන් අත්අඩංගුවට ගත්හ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>16</day>
    </date>
    <link>http://www.dinamina.lk/2013/05/16/_art.asp?fn=n1305169</link>
    <topic>රනිල් සජිත්ගේ කතාව මගහරී</topic>
    <author/>
    <content>විදුලි බිල වැඩිකිරීමට එරෙහි මහජන ව්‍යාපාරය සංවිධානය කළ විරෝධතාවය අවසානයේදී සජිත් පේ‍්‍රමදාස මහතා මාධ්‍යයට අදහස් දක්වමින් සිටිද්දී ඒ පිළිබඳ කිසිදු සැලකිල්ලක් නොදැක්වූ විපක්ෂ නායක රනිල් වික්‍රමසිංහ මහතා වාහනයක නැගී යෑම එ. ජා. පය තුළ තිබෙන අර්බුදය තව තවත් වැඩි බව පෙන්නුම් කරන්නක් විය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>16</day>
    </date>
    <link>http://www.dinamina.lk/2013/05/16/_art.asp?fn=n13051610</link>
    <topic>හැටන්හිදීකසළ තේ විනාශ කරයි</topic>
    <author>අසේල කුරුළුවංශ</author>
    <content>හැටන් සිට කොළඹ දක්වා බලපත්‍ර නොමැතිව රැගෙන යමින් තිබූ කසළ තේ කිලෝ ග්‍රෑම් 1040ක් පොලිසිය අත්අඩංගුවට ගෙන හැටන් දිසා විනිසුරු හා මහේස්ත්‍රාත් අමිල ආරියරත්න මහතා අධික්‍ෂණ නිලධාරීන්ගේ අධික්ෂණය මත එම තේ් තොගය විනාශකරන ලෙස නියෝග කළේය.තේ තොගය සමඟ අත්අඩංගුවට ගත් හිඟුරක්ගොඩ හා රාජගිරියේ පදිංචි ඒ. සූරියසේන, ගයාන් සංජීව නමැති සැකකරුවන් දෙදෙනා කසළ තේ ප්‍රවාහනය කළ බවට වරද පිළිගැනීම නිසා ඔවුනට එක් අයකුට රුපියල් 7500/- බැගින් දෙදෙනාට 15000/-ක දඩයක් දිසාවිනිසුරුවරයා නියම කරනු ලැබීය.වටවල පොලිස් ස්ථානාධිපති පොලිස් පරීක්ෂක ආනන්දසිරි මහතාගේ උපදෙස් මත පොලිස් කොස්තාපල් රොබට් 55647 ඇතුළු කණ්ඩායමක් මෙම වැටලීම සිදුකර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>16</day>
    </date>
    <link>http://www.dinamina.lk/2013/05/16/_art.asp?fn=n13051611</link>
    <topic>පේරාදෙණිය සරසවියේ උපාධි ලැබූ සිසුන්ගේ තොරතුරු ඇතුළත් වෙබ් අඩවියක්</topic>
    <author>සමන්මලී ප්‍රියශාන්ති</author>
    <content>පේරාදෙණිය විශ්වවිද්‍යාලයෙන් මෙතෙක් උපාධි ලැබූ සියලු විද්‍යාර්ථීන්ගේ තොරතුරු ඇතුළත් වෙබ් අඩවියක් ආරම්භ කිරීමට එම විශ්වවිද්‍යාලයේ 1966 උපාධිධාරී ආදී විද්‍යාර්ථීන් විසින් කටයුතු යොදා තිබේ.මෙවැනි වෙබ් අඩවියක් පේරාදෙණිය විශ්වවිද්‍යාලයෙන් ආරම්භ වන්නේ ශ්‍රී ලංකා ඉතිහාසයේ පළමු වරට වීම විශේෂත්වයකි.මේ වෙබ් අඩවියේ පේරාදෙණිය විශ්වවිද්‍යාලය ආරම්භ කළ 1942 සිට 2011 වසර දක්වා වු උපාධිධාරීන්ගේ විස්තර හා ඔවුන් හිමි කර ගත් කුසලතා ඇතුළත් කිරීමට නියමිතය.මේ වෙබ් අඩවිය මේ මස අගදී නිල වශයෙන් ආරම්භ කිරීමට සැලැසුම් කර තිබෙන අතර ඒ සඳහා වු යෝජනා හා උපදෙස් lal@jayamaha.com හෝ bernardedirisinghe74@mail.com යන විද්‍යුත් තැපෑලට එවන ලෙස සංවිධායක මණ්ඩලය ඉල්ලීමක් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>16</day>
    </date>
    <link>http://www.dinamina.lk/2013/05/16/_art.asp?fn=n13051612</link>
    <topic>සිව්වන e-දිරිය තොරතුරු තාක්ෂණ මධ්‍යස්ථානය විවෘත කිරීම හෙට</topic>
    <author>ජීවනී පතිරණ</author>
    <content>දිවයිනේ පළාත් මට්ටමින් ස්ථාපිත කෙරෙන සිව්වන e-දිරිය තොරතුරු තාක්ෂණ මධ්‍යස්ථානය හෙට(17) පෙරවරු 9.00 ට විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතාගේ ප්‍රධානත්වයෙන් විවෘත කෙරේ.මෙරට ජනතා‍‍වගේ පරිගණක සාක්ෂරතාව 75% දක්වා ඉහළ නැංවීමේ අරමුණෙන් ක්‍රියාත්මක e-දිරිය පරිගණක සාක්ෂරතා ක්‍රියාන්විතය යටතේ මේ පුහුණු මධ්‍යස්ථාන විවෘත කරන බව ශ්‍රී ලංකා තොරතුරු හා සන්නිවේදන නියෝජිතායතනය සඳහන් කරයි. පළාත් රාජ්‍ය සේවකයන්ගේ තොරතුරු තාක්ෂණ දැනුම වර්ධනය කිරීම මෙන්ම එම පළාත්හි අඩු ආදායම්ලාභී ජනතාවගේ මූලික පරිගණක දැනුම ඉහළ නැංවීම මේ පුහුණු මධ්‍යස්ථානවලදී සිදු කෙරේ.සබරගමු පළාතේ විවෘත කෙරෙන සිව්වන e-දිරිය මධ්‍යස්ථානය විවෘත කිරීමේ අවස්ථාවට ජනාධිපති ලේකම් ලලිත් වීරතුංග, සබරගමු පළාත් මහ ඇමැති මහීපාල හේරත් යන මහත්වරු ද සහභාගීවීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>16</day>
    </date>
    <link>http://www.dinamina.lk/2013/05/16/_art.asp?fn=n13051613</link>
    <topic>නෑදෑයන්ට තුට්ටු දෙකට වතු පැවරූ එජාපයවතු ගැන අද කිඹුල් කඳුළු හෙළනවා</topic>
    <author>සිතාරා සේනානි</author>
    <content>භීෂණ සමයේ තේ ෆැක්ටරිවලට ගිනි තබා විනාශ කළ ජේ.වී.පී.ය වතු ගැන අද කවි කියන කොට, අක්කරය රුපියලට දෙකට මිල කරමින් තමන්ගේ නෑදෑයන්ට වතු පැවරූ යූ.එන්.පී.ය වතු ගැන කිඹුල් කඳුළු හෙළන බව රාජ්‍ය සම්පත් හා ව්‍යවසාය සංවර්ධන ඇමැති දයාශ්‍රිත තිසේරා මහතා පවසයි.වතු සේවක සමිති සියල්ලේ ම අදහස්වලට සවන් දෙමින් ඔවුන්ගේ ගැටලු විසැඳීමට තම අමාත්‍යාංශය කටයුතු කරමින් සිටින විට විවිධ චෝදනා මත ආයතවලින් ඉවත් කළ ඇතැමුන් රජයේ වැඩපිළිවෙළ අකර්මන්‍ය කිරීමේ උත්සාහයක නිරතව සිටින බවට තමන්ට දැනගැනීමට ලැබී ඇතැයි ද කී ඇමැතිවරයා ඇමැතිවරුන්ට කොළය වසා කටයුතු කරන නිලධාරීන්ට වැඩ වැරදුණාම අයතන පිළිබඳ බොරු කැක්කුමකින් කෑගසන බවද කීය.ඇමැති දයාශ්‍රිත තිසේරා මහතා මේ බව පැවැසුවේ රාජ්‍ය අංශයේ වතුවල පවතින ගැටලු පිළිබඳ විපක්ෂයෙන් නිතර නැඟෙන චෝදනා සම්බන්ධයෙන් ජනමාධ්‍ය වෙත අදහස් දක්වමිනි.වත්මන් රජය තරම් මේ රටේ අතහැර දමා තිබූ ගැටලු විසඳූ රජයක් තවත් නැතැයි ද කීවේය. එසේ තිබියදී වසර ගණනාවක සිට රාජ්‍ය වතු ක්ෂේත්‍රයේ පවතින සේවක අර්ථ සාධක, සේවක භාරකාර හා පාරිතෝෂික අරමුදල් ගෙවීම ඇතුළු ගැටලු ගැන කතා කරන්නේ රෙදි ඇඳගෙනදැයි තමා විපක්ෂයෙන් ඇසීමට කැමැති යැයිද හෙතෙම පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>16</day>
    </date>
    <link>http://www.dinamina.lk/2013/05/16/_art.asp?fn=n13051615</link>
    <topic>වෛද්‍යවරයකුගේ වාහනයක් කුලීයට ගෙන රු.ලක්ෂ 50ක් වංචා කළ සැකකරුවෙක් රිමාන්ඩ්</topic>
    <author>සිරන්ජනි කුමාරි</author>
    <content>වෛද්‍යවරයකු බව හඟවමින් කොළඹ ජාතික රෝහලේ වෛද්‍යවරයකුගේ වාහනයක් කුලී පදනම මත ලබාගෙන ලක්ෂ 50ක් වංචා කළ පුද්ගලයකු මේ මස 29 වැනි දින දක්වා රක්ෂිත බන්ධනාගාරගත කරන ලෙස කොළඹ අතිරේක මහෙස්ත්‍රාත් නිශාන්ත පිරිස් මහතා ඊයේ (15) නියෝග කළේය.වසර කිහිපයක් පොලිසිය මඟ හරිමින් සිටි සැකකරු බණ්ඩාරගම රත්නපුර මාර්ගයේ ගමන් කරමින් සිටියදී එකී කාර් රථය සමඟ රහස් පොලිසිය අත්අඩංගුවට ගෙන තිබේ.2011/5/12වැනි දින සැකකරු ඩබ්ලිව් කේ එෆ් 5172 දරන කාර් රථය කුලි පදනම මත පැමිණිලිකරුගෙන් ලබාගෙන මුදල් ද වාහනය ද නැවත නොදි මෙසේ මඟ හැර තිබේ.සැකකරු විසින් සිම් කාඩ් පත් කිහිපයක් ම භාවිතා කොට ඇති බව පැවසු රහස් පොලිසිය කුරුණෑගල හෙයියන්තුඩුව ,කහටගස්දිගිලිය ,හොරොව්පතාන,මැදවච්චිය,රත්නපුර යන ප්‍රදේශවල වසර ගණනක් පොලිසිය මඟ හරිමින් සිටි බව පැවසීය.මෙසේ රක්ෂිත බන්ධනාගාරගත කරනුයේ තිත්තවැල්ල පදිංචි අමරකොන් මුදියන්සේලාගේ ජගත් අමරකොන් නමැත්තාය.කුලී වාහන ජාවාරම්කරුවකු වන තුසිත නමැත්තා සමඟ මේ සැකකරු කිට්ටු ඇසුරක් පැවැත්වු බවට කරුණු අනාවරණය වු බව පැවසු පොලිසිය සැකකරු සුදුමල්ලී නමැත්තෙකුට කාර් රථය දුන් බව පැවසුවත් එවැනි පුද්ගලයකු පිළිබඳව කිසිදු කරුණක් අනාවරණය කර නොගත් බවට අධිකරණයට දැන්විය.රිලන් පටුමඟ පදිංචි වෛද්‍ය චරුක රුවන් කිර්ති හේවාකල්පගේ මහතා මේ සිද්ධියේ පැමිණිලිකරු වේ.රහස් පොලිසියේ උප පොලිස් පරික්ෂක ආර් .එම් .එස් .කේ .රත්නායක මහතා අධිකරණයට කරුණු දැක්විය.. .</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>16</day>
    </date>
    <link>http://www.dinamina.lk/2013/05/16/_art.asp?fn=r1305161</link>
    <topic>කෝටියක් වටිනා රන් භාණ්ඩ සොරාගත් තිදෙනකුට පානදුර උසාවියේ නඩු 101ක්</topic>
    <author>පානදුර සමූහ – කපිල සෝමරත්න</author>
    <content>රුපියල් කෝටියකට ආසන්න වටිනාකමක් ඇති රන් මාල සහ රන් පැන්ඩන්ට් හතරක් මහ මඟ යන කාන්තාවන්ගෙන් කොල්ලකෑ තරුණයන් තිදෙනකුට පානදුර, බණ්ඩාරගම සහ වාද්දුව පොලිස්ථානාධිපතිවරුන් විසින් පානදුර මහේස්ත්‍රාත් අධිකරණය හමුවේ නඩු 101 ක් පවරන ලදී.රාජ්‍ය බැංකුවලට සහ ග්‍රාමීය බැංකුවලට උකස් කරන ලද මෙම රන් භාණ්ඩවල වටිනාකම රුපියල් කෝටියකට වැඩි බවත්, අධිකරණ නියෝගයක් මත එම රන් භාණ්ඩ ලබාගෙන අධිකරණයට ඉදිරිපත් කළ බවත්, පොලිස් නිලධාරීන් 06 – 05 – 2013 දින අධිකරණයට දන්වා සිටියහ.මෙම සැකකරුවන් තිදෙනා වාද්දුව පොලිස්ථානාධිපති ප්‍රධාන පොලිස් පරීක්‍ෂක සරත් වීරසිංහ මහතා ප්‍රධාන පොලිස් කණ්ඩායමක් විසින් වාද්දුවේදී යතුරුපැදියක් සමඟ සැකපිට අත්අඩංගුවට ගත්හ.මෙම සැකකරුවන් යතුරුපැදියක් ගමන් පහසුව සඳහා යොදාගෙන අවුරුද්දක් තිස්සේ පානදුර, වාද්දුව, බණ්ඩාරගම සහ හොරණ ප්‍රදේශවල මහ දහවල් මහමඟ ගමන් කරන කාන්තාවන්ගේ රන්මාල, රන් දම්වැල් සහ රන් පෙන්ඩන්ට් කොල්ලකෑම් පිළිබඳව බස්නාහිර පළාත් දකුණ භාර නියෝජ්‍ය පොලිස්පති සුමිත් එදිරිසිංහ මහතාගේ උපදෙස් මත පරීක්‍ෂණයක් කිරීමෙන් පසු රාජ්‍ය බැංකුවලට සහ ග්‍රාමීය බැංකුවලට උකස් කර තිබූ කොල්ලකෑ රන් භාණ්ඩ සියල්ලම පොලිස් භාරයට ගත්හ.ඒවායේ අයිතිකරුවන් ද පොලිසියට ගෙන්වා කළ පරීක්‍ෂණයේදී එම භාණ්ඩ හඳුනාගැනීමෙන් පසු සැකකරුවන් තිදෙනාට විරුද්ධව නඩු පැවරූහ.විත්තියේ නීතිඥයෙක් ඔවුන්ව ඇප මත මුදාහරින ලෙස ඉල්ලා සිටි අතර ඇප ඉල්ලීම ප්‍රතික්‍ෂේප කළ ප්‍රධාන මහේස්ත්‍රාත්වරයා විත්තිකරුවන් තිදෙනා මැයි 20 දක්වා රක්ෂිත බන්ධනාගාර ගතකිරීමට නියෝග කෙළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>16</day>
    </date>
    <link>http://www.dinamina.lk/2013/05/16/_art.asp?fn=r1305162</link>
    <topic>ආබාධ සහිත සිසුවාට රෝද පුටුවක්</topic>
    <author>මතුගම සංචාරක</author>
    <content>මතුගම පස්යොදුන්කෝරළේ සිංහ සමාජයෙන් වලගෙදර නවෝද්‍යා පාසලේ ආබාධිත තත්ත්වයෙන් අධ්‍යයනය කටයුතුවල නිරතව සිටින පී.එම්. අචිර ගයාන් සිසුවාට රෝද පුටුවක් ලබාදීමට කටයුතු කෙළේ ය.මෙම පරිත්‍යාගය සිංහ සමාජයේ ආනන්ද තිලකරත්න මහතාගේ ප්‍රදානයකි.මෙම අවස්ථාවට විදුහල්පති විමල් විත්‍රවතන්ත්‍රි සිංහ සමාජයේ සභාපති හේමන්ත ගමගේ, වලගෙදර මහජන සෞඛ්‍ය පරීක්ෂක රොෂාන් ගුණසිංහ යන මහත්වරු මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>16</day>
    </date>
    <link>http://www.dinamina.lk/2013/05/16/_art.asp?fn=r1305163</link>
    <topic>අරණායක රෝහලටදානපතියකුගෙන් පහසුකම්</topic>
    <author>අරණායක විශේෂපී. ඒ. මීගහමූලහේන</author>
    <content>රසායනාගාරයකට අවශ්‍ය උපකරණ කලකට ඉහතදී සෞඛ්‍ය දෙපාර්තමේන්තුව විසින් අරණායක රෝහලට සපයා දී තිබුණත් ඒ සඳහා අවශ්‍ය යටිතල පහසුකම්වල පැවැති අඩුපාඩුව නිසා ඒවා නිසිපරිදි ක්‍රියාත්මක කිරීමට නොහැකි වුණා.මේ තත්ත්වය නිසා මෙම ප්‍රදේශයේ ජනතාවට ලේ හා මූත්‍රා ආදි පරීක්ෂණවලදී වෙනත් රෝහල් කරා යෑමට සිදුවුණා මෙවැනි වකවානුවකදී අරණායක රෝහල් සංවර්ධන සමිතියේ මඟපෙන්වීම යටතේ ප්‍රදේශයේ දානපතියකු වූ ඇම්. වයි. ඇම්. ඉම්මියාස් හා ජියාර් මහතා ඉදිරිපත් වී ඒ සඳහා අවශ්‍ය යටිතල පහසුකම් ලබාදීමට ක්‍රියාකිරීම ඉතාමත් සුවිශේෂ වූ සිද්ධියක් ලෙසට සැළකිය හැකි යයි අරණායක දිසා රෝහලේ ප්‍රධාන දිස්ත්‍රික් වෛද්‍ය නිලධාරි පියසිරි රාමනායක මහතා පැවැසීය.ඒ මහතා මෙම අදහස පළ කළේ අරණායක රෝහලේ රසායනාගාරය සඳහා ලක්ෂ දහඅටක පරිත්‍යාගයෙන් රසායනාගාරයට අවශ්‍ය යටිතල පහසුකම් ලබාදීම නිමිත්තෙන් පැවැති උත්සවයට සහභාගි වෙමිනි.දිස්ත්‍රික් වෛද්‍ය නිලධාරිවරයා මෙසේද කීය. මෙවැනි පොදු ආයතනවල පවතින අඩුපාඩු සම්පූර්ණ කර ගැනීම සඳහා ජනතා සහයෝගය ලබාදීම අගය කළ යුයයි.පසුගිය වකවානුවලදී රෝහලේ වාට්ටු ගොඩනැගිලි මෙන්ම වෙනත් උපකරණ නවීකරණය කිරීම සඳහා රෝහල් සංවර්ධන සමිතිය වැය කර ඇති විශාල මුදල සම්බන්ධව අපගේ ගෞරවය රෝහල් සංවර්ධන සමිතියට හිමිවිය යුතුයි.අරණායක රෝහලේ රෝහල් සංවර්ධන කමිටුවේ සභාපති අධිනීතිඥ සරත් බණ්ඩාර මහතා - අරණායක රෝහලෙන් ප්‍රතිකාර ලබා ගැනීමට රෝහලට පැමිණෙන රෝගීන්ට මෙම රෝහලේ අවශ්‍ය පහසුකම් නොමැතිවීම නිසා රෝගීන් වෙනත් රෝහල් කරා යෑමට පුරුදු වී සිටිනවා.මෙම තත්ත්වය නිසා නගරබද රෝහල්වල විශාල තදබදයක් පවා ඇති වෙනවා. මෙම තත්ත්වය යටතේ මෙවැනි රෝහල් වැඩිදියුණු කිරීම වගකිව යුතු අයගේ වගකීමක්..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>16</day>
    </date>
    <link>http://www.dinamina.lk/2013/05/16/_art.asp?fn=r1305164</link>
    <topic>“දිනමිණ” හෙළිදරව්වෙන් පසුඅම්පිටිය-රටේමුල්ල මාර්ගය සංවර්ධනයට</topic>
    <author>අම්පිටිය සමූහසිසිර ජයනාත් පීරිස්</author>
    <content>ගාල්පැන්න, රටේමුල්ල, අම්පිටිය ජනතාවගේ සිහින සැබෑ කරමින් පිළිසකර කිරීම සිදුකරන අම්පිටිය හරහා රටේ මුල්ල ඒ240 මාර්ගයේ ප්‍රතිසංස්කරණ කටයුතු නිරීක්ෂණය කිරීමට පාර්ලිමේන්තු මන්ත්‍රී දිලුම් අමුණුගම මහතා නිරීක්ෂණ චාරිකාවක යෙදුනි.මහනුවර කොළඹ මාර්ගය ඉදිවීමට පෙර කෝට්ටේ රාජධානියේ සිට මහනුවරට තිබුණ ප්‍රධාන මාර්ගය රටේ මුල්ල අම්පිටිය මාර්ගය විය. ගැල් භාවිතය තිබූ ඉතිහාසයේ ගැල් නවතන ගාල වූයේ වර්තමාන ගාල්තැන්නයි.1956න් පසුව මේ මාර්ගයට හරියාකාර අලුත්වැඩියාවක් සිදු නොවීය.නායයාම් හේතුවෙන් මාර්ගය දැඩිසේ අබලන් වූයෙන් දිනමිණ විසින් අවස්ථා ගණනාවකදී මාර්ගයේ අබලන් තත්ත්වයන් නිසා පීඩා විඳින ගම්මාන 25 ක 30 ක ජනතාව අත්විඳින දුෂ්කරතාවයන් පෙන්වා දුනි.අම්පිටියේ සිට අංගලපිටිය දක්වා මෙම මාර්ගයේ කි.මී.20ක් ක්‍රමානුකූලව පිළිසකර කටයුතු ලහි ලහියේ සිදු කෙළේ ය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>16</day>
    </date>
    <link>http://www.dinamina.lk/2013/05/16/_art.asp?fn=r1305165</link>
    <topic>කටුගස්තොට පොඩි පාලම අසල මාර්ගය ගිලා බැහැලා</topic>
    <author>හාරිස්පත්තුව මධ්‍යම විශේෂ ගාමිණි බී. දිසානායක</author>
    <content>මාස පහකට පමණ ප්‍රථම කටුගස්තොට පොලිස් බල ප්‍රදේශයට ඇදහැළුණු ධාරානිපාත වර්ෂාව නිසා හටගත් ගංවතුරින් පිඟාඔය පිටාර ගැලීමෙන් ඒ.9. මහනුවර යාපනය මාර්ගයේ ඇතැම් ස්ථාන යටවී මාර්ගයට හානි විය.කටුගස්තොට පොඩිපාලම අසල මංසන්ධියේ එම දිනවල මාර්ගයෙන් කොටසක් සමඟ පිඟාඔයදෙසට කැඩී ගිලාබැස ඇති ආකාර මෙහි දැක්වේ. තාවකාලික පිළියමක් ලෙස අනතුරු ඇඟවීමේ වැටක් සවිකෙරිණි. මෙම ස්ථානය මේ වනතෙක් සංවර්ධනයට ලක්කොට නොමැත..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>16</day>
    </date>
    <link>http://www.dinamina.lk/2013/05/16/_art.asp?fn=r1305166</link>
    <topic>වයඹ සමුපකාර විශ්‍රාම වැටුප් අරමුදලරුපියල් මිලියන 172 දක්වා ඉහළට</topic>
    <author>පොල්ගහවෙල සමූහ- එල්. පී. තිලකරත්න</author>
    <content>වයඹ පළාත් සමුපකාර සේවකයන්ගේ අනාගතය සුරක්ෂිත කිරීමේ අරමුණින් ක්‍රියාත්මක ‘ වයඹ සමුපකාර විශ්‍රාම වැටුප් අරමුදල ‘මේ වනවිට රුපියල් මිලියන 172 දක්වා ශක්තිමත් වී ඇතැයි වයඹ පළාත් ප්‍රධාන ඇමැති අතුල විජේසිංහ මහතා පවසයි.සමුපකාර සේවක විශ්‍රාම වැටුප් අරමුදල යටතේ වයඹ පළාතේ දැනට විශ්‍රාම වැටුප් ලබා ගන්නා ප්‍රතිලාභීන් සංඛ්‍යාව 332කි.වයඹ පළාතේ ක්‍රියාත්මක මේ සමුපකාර විශ්‍රාම වැටුප් ක්‍රමය පිළිබඳව සමුපකාරයන් තුළ ඇත්තේ ඉහළ අගැයීමකි.තමන්ගේ ආයතනය සුරක්ෂිත කිරීම සඳහා ක්‍රියාත්මක මේ විශ්‍රාම වැටුප් ක්‍රමය නිසා තම විශ්‍රාම දිවිය සුරක්ෂිත වන බව ඔවුහු පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>16</day>
    </date>
    <link>http://www.dinamina.lk/2013/05/16/_art.asp?fn=r1305167</link>
    <topic>දෙල්ගොඩ පංච පුද්ගල ඝාතනනඩු විභාගය කල්යයි</topic>
    <author>ගම්පහ සංචාරක – නිමල් ජයසිංහ</author>
    <content>දෙල්ගොඩ මහවත්තේදී ඉඩම් ආරවුලක් සම්බන්ධයෙන් එකම පවුලේ පුද්ගලයන් 5ක් ඝාතනය කිරීමේ සිද්ධියේ නඩු විභාගය ජූලි 15 දිනට කල් තැබීමට ගම්පහ මහාධිකරණ විනිසුරු පියසීලි වික්‍රමසිංහ මතුරට මහත්මිය නියම කළාය.2007.05.18 දින දෙල්ගොඩ මහවත්තේදී එකම පවුලේ පස් දෙනකු වූ එම් . ඒ. ඩී. තිලකරත්න , ඇම්. ඒ. රම්‍යලතා , ඇස් . එම් . අමාවතී, සමන්ත ලක්ෂාන් , දිල්ෂාන් මධුවත්ත යන අය මන්නා පිහිවලින් කපා කොටා ඝාතනය කිරීම සහ දෙළොස් හැවිරිදි දියණියක්වූ දිනූෂා මධුරංගි යන අයට බරපතළ තුවාල සිදු කිරීම , යන අධිචෝදනා 9ක් විත්තිකරුවන් දෙදෙනකුට එරෙහිව නීතිපතිවරයා විසින් ගම්පහ මහාධිකරණයේ ගොණු කොට තිබුණි.ගම්පහ මහාධිකරණයේ දී මේ නඩුව කඳවූ අවස්ථාවේ විත්තියේ නීතිඥවරිය ලෙස කුමුදු විජේසූරිය මහත්මිය පෙනී සිටියාය. ඒ අනුව නඩු විභාගය ජූලි 15 දිනට කල්තැබීමට මහාධිකරණ විනිසුරුවරිය නියම කළාය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>16</day>
    </date>
    <link>http://www.dinamina.lk/2013/05/16/_art.asp?fn=r1305168</link>
    <topic>අත්තනගල්ලේ පාසල් 12ක් සංවර්ධනයට</topic>
    <author>අත්තනගල්ල විශේෂජයවීර සුගතපාල</author>
    <content>ආර්ථික සංවර්ධන ඇමති බැසිල් රාජපක්ෂ මහතාගේ අනුමැති‍යෙන් ඛනිජ තෙල් කර්මාන්ත නියෝජ්‍ය ඇමති සරණ ගුණවර්ධන මහතාගේ නිර්දේශය මත අත්තනගල්ල ප්‍රදේශීය ලේකම් කොට්ඨාසයේ ග්‍රාමීය කනිෂ්ඨ පාසල් 7ක් හා ප්‍රාථමික පාසල් 5ක් සංවර්ධනය කරන බව මෙවර අත්තනගල්ල ප්‍රාදේශීය සංවර්ධන කමිටු රැස්වීමේදී අනාවරණය විනි.කුරුවලාන කනිෂ්ඨ විද්‍යාලය, ඌරාපොළ ප්‍රථමික විද්‍යාලය, බෝපාගම කනිෂ්ඨ විද්‍යාලය, ඕගොඩපොල කනිෂ්ඨ විද්‍යාලය, රතඹලේ කනිෂ්ඨ විද්‍යාලය, යටවක ප්‍රාථමික විද්‍යාලය, නිකහැටිකන්ද කනිෂ්ඨ විද්‍යාලය, දාරුස්සලාම් ප්‍රාථමික විද්‍යාලය, කළගෙඩිහේන අසෝක විද්‍යාලය, බෝපාගම ප්‍රාථමික විද්‍යාලය, අත්තනගල්ල පඤ්ඤාතිස්ස කනිෂ්ඨ විද්‍යාලය, සහ රනිස්වල වලගම්බා කනිෂ්ඨ විද්‍යාලය, මේ යටතේ වැඩි දියුණු කෙරේ.පරිගණක අංශය,ක්‍රියාකාරී කාමරය එළිමහන් පංතිකාමරය,විදුලිය හා ජල පහසුකම් සැපයීම ,සනිපාරක්ෂක පහසුකම් සංවර්ධනය, ගොඩනැගිලි අලුත්වැඩියාව, පාසල් වත්ත වගා කිරීම මේ යටතේ සිදු කෙරේ.මේ සඳහා එක් පාසලකට රු. ලක්ෂ 5 බැගින් ප්‍රතිපාදන වෙන් කෙරෙන අතර මවුපියන්ගේ ශ්‍රමයත් පෞද්ගලික ආයතන වල දායකත්වයත් ලබා ගැනීමට උපදෙස් දී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>16</day>
    </date>
    <link>http://www.dinamina.lk/2013/05/16/_art.asp?fn=s1305161</link>
    <topic>ශ්‍රී ලංකා සහය දිවීමේ ක්‍රීඩකයෙක්තහනම් උත්තේජන ගත් බවට තහවුරු වෙයි</topic>
    <author>ප්‍රින්ස් ගුණසේකර</author>
    <content>ශ්‍රී ලංකා මීටර් 100x4 සහය දිවීමේ කණ්ඩායමේ ක්‍රීඩකයෙක් තහනම් උත්තේජන භාවිතා කළ බවට වෛද්‍ය පරීක්ෂණයකින් තහවුරු වෙයි. තහනම් උත්තේජන භාවිතා කර තරග කිරීමේ චෝදනාව මත අදාල ක්‍රීඩකයා හෙට (17දා) පෙරවරු 11.00ට ක්‍රීඩා වෛද්‍ය ආයතන‍යේ පැවැත්වෙන මුලික පරීක්ෂණයකට කැඳවා ඇතැයි වාර්තා වේ.මේ පරීක්ෂණයේදී තහනම් උත්තේජන භාවිතා කළ බවට තහවුරුවී ඇති වෛද්‍ය වාර්තා ක්‍රීඩකයාට හා ඔහුගේ පුහුණුකරුට පෙන්වා වරද පිළිගතහොත් දඩුවම් පැනවීමට සුදානමක් ඇතැයිද වාර්තා වේ. මේ අතර ක්‍රීඩකයාගේ මුත්‍රා නියැදියේ “කැනබීස්” නම් තහනම් ඖෂධ සංඝටක අඩංගු බවට තොරතුරු අනාවරණය වෙයි. කංසා භාවිතය හේතුවෙන් “කැනබීස්” නම් තහනම් ඖෂධ සංඝටකය ශරීරගතවන බවට වෛද්‍ය මතයවී තිබේ.එහෙයින් ශ්‍රී ලංකා සහය දිවීමේ කණ්ඩායමේ ක්‍රීඩකයාට “කැනබීස්” නම් තහනම් ඖෂධ සංඝටකය ශරීරගතවු ආකාරය සෙවීම සුළුල් විමර්ශනයකට ලක්වනු ඇතැයි පැවැසේ.මේ පිළිබඳව ක්‍රීඩකයාගේ පුහුණුකරුගෙන් වෙනම ප්‍රකාශ ලබාගැනීම සිදුකෙරෙනු ඇතැයිද විශ්වාස කෙරේ. ආසියානු ග්‍රොන් ප්‍රී තරගාවලියට සුදුසුකම් ලබාගැනීම උදෙසා කොළඹ සුගතදාස ක්‍රීඩාංගණයේ අප්‍රේල් 25වැනිදා පැවැති තේරීම් පරීක්ෂණයේදී ලබාගත් මුත්‍රා සාම්පල පරීක්ෂාවෙන් අනතුරුව සහය දිවීමේ ක්‍රීඩකයා තහනම් උත්තේජන භාවිතා කළ බවට තහවුරුවී තිබේ.මෙදින මීටර් 100x4 සහය දිවීමේ කණ්ඩායමට මොහොමඩ් සෆ්රාන්, හසාන් හසරංග, ඒ.පී.නදීෂාන්, ෂෙහාන් අඹේපිටිය හා අතිරේක ක්‍රීඩකයා ලෙස ගිහාන් චාමර සහභාගිවී සිටියහ. එම තේරීම් තරගයේදී ශ්‍රී ලංකා සහය දිවීමේ ක්‍රීඩකයෝ තත්පර 40.47කින් තරගය නිමාකර ග්‍රොන් ප්‍රී තරගාවලියට සුදුසුකම් ලබාගත්හ.ශ්‍රී ලංකා සහය දිවීමේ ක්‍රීඩකයෝ බැංකොක් පළමු අදියරේදී තත්පර 40.36කින් 7වැනි ස්ථානයට පත්වු අතර ග්‍රොන් ප්‍රී දෙවැනි අදියරවු චොන්බුරි විශ්වවිද්‍යාල ක්‍රීඩාංගණයේදී යෂ්ඨි හුවමාරුවේදී දැක්වු දුර්වලතාවයකින් ඉවතට විසිවිය.කොළඹ පැවැති තෙවැනි අදියරේදී තත්පර 40.22ක කාලයක් වාර්තා කළද මීටර් 100x4 සහය දිවීමේ ක්‍රීඩකයන්ට ජයග්‍රාහී ස්ථානයක් හිමි නොවුණි.තහනම් උත්තේජන භාවිතා කළ බවට චෝදනා එල්ලවී ඇති සහය දිවීමේ ක්‍රීඩකයාට හෙට පැවැත්වෙන පරීක්ෂණයේදී නිදහසට කරුණු කීමට අවස්ථාවක් ද හිමිවන බව වාර්තා වේ. ඔහු චෝදනාව ප්‍රතික්ෂේප කළහොත් 'බී' මුත්‍රා නියැදි පරික්ෂාවකට අවස්ථාව හිමිවන අතර එම පරීක්ෂණයට යන සියලු මුදල් ක්‍රීඩකයා ගෙවිය යුතු වේ.ශ්‍රී ලංකා ක්‍රීඩා ක්ෂේත්‍රයේ මේ වසරේ තහනම් උත්තේජන භාවිතා කළ බවට චෝදනාවක් එල්ලවු පළමු අවස්ථාව මෙයවන අතර පසුගිය වසරේ දී මී‍ටර් 100 කෙටිදුර ධාවන ශූර හිමාෂ ඒෂාන් තහනම් උත්තේජන භාවිතයට වැරදිකරුවී වසර 2ක තහනම් ලැබ සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>16</day>
    </date>
    <link>http://www.dinamina.lk/2013/05/16/_art.asp?fn=s1305162</link>
    <topic>ජාතික කනිෂ්ඨ තරගාවලිය වැට උඩ</topic>
    <author>නි‍‍‍රෝෂාන් ප්‍රියංකර</author>
    <content>ශ්‍රී ලංකා වුෂූ ක්‍රීඩා සම්මේලනය හා අලුතින් පිහිටුවා ගත් ශ්‍රී ලංකා වූෂූ සංසදයේ නිලධාරීන් අතර හටගෙන තිබෙන මතභේදය හේතුවෙන් ජාතික කනිෂ්ඨ වුෂූ තරගාවලිය පැවැත්වීමේ අවිනිශ්චිත තත්ත්වක් මතුවී තිබේ.ජාතික වූෂූ සම්මේලනයේ පසුගියදා පැවැති නිලවරණයේ දී එහි සභාපතිධුරයට හිටපු සභාපති මානෙල් ධර්මකීර්ති මහතා නිතරගයෙන් පත්වූවද නිලවරණය නීතිවිරෝධි බවට චෝදනා එල්ලවී තිබේ. ඒ සම්බන්ධව පරික්ෂණයක් මේ වනවිට ක්‍රීඩා අමාත්‍යංශය මගින් පවත්වමින් සිටියි.කෙසේවෙතත් වුෂූ සම්මේලනයේ හිටපු නිලධාරීන් කීපදෙනකු එක්වී පිහිටුවා ගත් ශ්‍රී ලංකා වූෂූ සංසදය මානෙල් ධර්මකීර්ති මහතාට වුෂූ සම්මේලනයේ නිලතල දැරීමට සුදුසු නැති බවට චෝදනා එල්ල කර තිබේ.වුෂූ බලධාරීන් අතර පවතින මේ ගැටුම හේතුවෙන් හෙට (17) ආරම්භ වීමට නියමිත තුන්වැනි ජාතික කනිෂ්ඨ වුෂූ තරගාවලිය නියෝජනය කිරීමට බලාපොරොත්තුවෙන් පසුවන ක්‍රීඩක ක්‍රීඩිකාවන් දැඩි අපහසුතාවයකට පත්වී සිටිති. බළධාරීන්ගේ කඹ ඇදිල්ලෙන් මෙරට වුෂූ ක්‍රීඩාවේ අනාගතය පිළිබඳ දැඩි සැකයක් ද මේ වනවිට වුෂූ ක්‍රීඩකයන් අතරේ හටගෙන ඇත.පවතින තත්ත්වය පිළිබඳ මාධ්‍ය දැනුවත් කිරීමේ හමුවක් ඊයේ (15) කොළඹ 2, නිපොන් හෝටලයේ දී ශ්‍රී ලංකා වුෂූ ක්‍රීඩා සම්මේලනය රැක ගැනීමේ ජාතික හා අන්තර්ජාතික ක්‍රීඩක, විනිසුරු හා පුහුණුකරුවන්ගේ සංවිධානයේ මෙහෙයවීමෙන් පැවැත්විණි.‍එහිදී අදහස් දැක්වු මානෙල් ධර්මකීර්ති මහතා පැවැසුවේ තමාට ‍මෙම සම්මේලනයේ නිලතල දැරීමට සුදුසුකම් ඇති බවත්, ඒවා සාක්ෂි සමගින් ඉදිරිපත් කළ හැකිබවත්ය.වැඩි දුරටත් අදහස් දක්වමින් ඒ මහතා කියා සිටියේ තමා සම්මේලනයට එරෙහිව චෝදනා කරන පිරිස් වසර 10කට තහනමට ලක්වුවන් බවත් හැකිනම් ඔවුන්ට ඇති සුදුසුකම් ඔප්පුකර පෙන්වන ලෙස අභියෝග කරන බවත්ය.1980 දශකයේ මෙරටට හඳුන්වාදුන් වුෂු ක්‍රීඩාව මේ වනවිට ඉහළ මට්ටමකට පැමිණ ඇති අතර පාසල් වුෂු සංගමයට හා අනෙකුත් සංගම්වලට තම සංගමය හා එක්ව ජාතික හා ජාත්‍යන්තර වුෂු නීතිරිතීවලට එකඟව කටයුතු කරන ලෙසත් මෙහිදී අවධාරණය කෙරිණි.මේ මාධ්‍ය හමුවට වුෂු සම්මේලනයේ නිලධාරි, විනිසුරුවන්, පුහුණුකරුවන් සහ ක්‍රීඩක ක්‍රීඩිකාවෝ පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>16</day>
    </date>
    <link>http://www.dinamina.lk/2013/05/16/_art.asp?fn=s1305163</link>
    <topic>දිමුත්ගෙන් විශිෂ්ටශතකයක්</topic>
    <author/>
    <content>දිමුත් කරුණාරත්න වාර්තා කළ විශිෂ්ට ශතකය හේතුවෙන් පල්ලේකැලේ ජාත්‍යන්තර ක්‍රිකට් ක්‍රීඩාංගණයේදී ඊයේ පැවැති තරගයෙන් ශ්‍රී ලංකා 'ඒ' කණ්ඩායම පරදා කඩුලු 7ක ජයක් හිමිකර ගැනීමට ශ්‍රී ලංකා ඒකාබද්ධ පිල සමත්විය.ශ්‍රී ලංකා ක්‍රිකට් ආයතනය සංවිධානය කළ තුන්කොන් ක්‍රිකට් තරගාවලියේ 13වැනිදා අත්හැරදැමු දෙවැනි තරග ලෙසින් පැවැති මේ තරගයේ දී ජයග්‍රහණය සඳහා ශ්‍රී ලංකා ඒකාබද්ධ පිලට ලකුණු 212ක ඉලක්කයක් හිමිවුණි. එම ඉලක්කය ඕවර 40.1කදී කඩුලු 3ක් පමණක් දැවී සපුරාලීමට ඒකාබද්ධ පිල සමත්විය. දිමුත් කරුණාරත්න පන්දු 125කට මුහුණදෙමින් හතරේ පහර 12ක් සහ එක් හයේ පහරක් සමගින් නොදැවී ලකුණු 109ක් වාර්තා කළේය.ඒකාබද්ධ පිලේ ආරාධනයෙන් පළමුව පන්දුවට පහරදුන් ශ්‍රී ලංකා 'ඒ' පිලට ඕවර 48.4කදී සියල්ලන් දැවී ලබාගත හැකිවුයේ ලකුණු 211ක් පමණි. අශාන් ප්‍රියන්ජන ලකුණු 51ක් රැස්කළාය. සචිත්‍ර සේරසිංහ කඩුලු 3ක්, දිල්හාර ලොකුහෙට්‍ටිගේ සහ චතුරංග ද සිල්වා කඩුලු 2බැගින් දවාලුහ.ශ්‍රී ලංකා 'ඒ'-211 සියල්ලන් දැවී (ඕවර 48.4) අශාන් ප්‍රියන්ජන 51, උදාර ජයසුන්දර 32 (සචිත්‍ර සේරසිංහ 34/3)ශ්‍රී ලංකා ඒකාබද්ධ පිල-212/3යි. (ඕවර 40.5) දිමුත් කරුණාරත්න නොදැවී 109, මහේල උඩවත්ත 40.</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>16</day>
    </date>
    <link>http://www.dinamina.lk/2013/05/16/_art.asp?fn=s1305164</link>
    <topic>වෙරළ වොලිබෝල් ශූරියෝ ත්‍රිකුණාමලයෙන්</topic>
    <author/>
    <content>ජාතික තරුණ සේවා සභාව, ශ්‍රී ලංකා යෞවන සමාජ සම්මේලනය හා යෞවන කටයුතු හා නිපුණතා සංවර්ධන අමාත්‍යාංශය එක්ව සංවිධානය කරන 25වැනි ශ්‍රී ලංකා යුත් ජාතික ක්‍රීඩා උළෙලේ වෙරළ වොලිබෝල් කාන්තා ශූරතාව හිමිකර ගැනීමට ත්‍රිකුණාමලය දිස්ත්‍රික් කණ්ඩායම සමත්විය. නාගරික තරුණයා දිස්ත්‍රික්කයට අනුශූරතාව හිමිවිය. හෙයියන්තුඩුව පුහුණු මධ්‍යස්ථානයේදී තරග පැවැත්විණි.මේ අතර මහරගමදී පැවැති කාන්තා පිරිමි නෙට්බෝල් තරගවලින් අවසන් තරග සඳහා සුදුසුකම් ලබාගැනීමට කුරුණෑගල, මාතර (කාන්තා) සහ කෑගල්ල, යාපනය (පිරිමි) දිස්ත්‍රික් කණ්ඩායම් සමත්විය. එහි අවසන් තරග ජුලි මස අග පොලොන්නරුවේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>16</day>
    </date>
    <link>http://www.dinamina.lk/2013/05/16/_art.asp?fn=s1305165</link>
    <topic>වයඹ පළාත් පාපැදි ජයනිමන්තට සහ දිනේෂාට</topic>
    <author>මුන්නේශ්වරම් සමූහඊ.සී.ප්‍රනාන්දු</author>
    <content>ක්‍රීඩා අමාත්‍යංශයේ අනුග්‍රහයෙන් හලාවත නගරය කේන්ද්‍ර කරගෙන ඊයේ පැවැත්වූ වයඹ පළාත් රේසිං පාපැදි තරගයේ පිරිමි තරග අංශයේ ජය නාත්තන්ඩිය ප්‍රාදේශීය ලේකම් කොට්ඨාසයේ නිමන්ත ප්‍රනාන්දුට හිමිවූ අතර ආනමඩුව ප්‍රාදේශීය ලේකම් කොට්ඨාසයේ දිනේෂා දිල්රුක්ෂි කාන්තා තරග අංශයේ ජය අත්කර ගත්තාය.පළාත් සෞඛ්‍ය, දේශීය වෛද්‍ය, යෞවන කටයුතු හා ක්‍රීඩා අමාත්‍යංශය මගින් මේ තරගය සංවිධානය කර තිබිණි.තරග ප්‍රතිඵල මෙසේය - පිරිමි තරගය – 1.නිමන්ත ප්‍රනාන්දු (නාත්තන්ඩිය), 2. ඉෂාන් ලක්ෂිත ( පුත්තලම), 3. බුද්ධික වර්ණකුලසූරිය (මාවතගම) කාන්තා තරගය - 1. දිනේෂා දිල්රුක්ෂි (ආනමඩුව), 2.සුදාරිකා ප්‍රියදර්ශනී ( කොබෙයිගනේ), 3. දයානී සූරියආරච්චි ( පොල්පිතිගම).</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>16</day>
    </date>
    <link>http://www.dinamina.lk/2013/05/16/_art.asp?fn=s1305166</link>
    <topic>ඉසිපතන ටේබල් ටෙනිස් 17දා</topic>
    <author/>
    <content>ඉසිපතන විදුහල් ටේබල් ටෙනිස් සංගමය සංවිධානය කරන නිවාසාන්තර ටේබල්‍ ටෙනිස් තරගාවලිය මේ මස 17දා එම විදුහල් ටේබල් ටෙනිස් ශාලාවේදී ප.ව 1.30ට සිට පැවැත්වේ.නිවාස 4ක් යටතේ වයස් කාණ්ඩ 4කින් පැවැත්වෙන තරගාවලියට ක්‍රීඩකයන් 60ක් පමණ එක්වන අතර ජයග්‍රාහකයන් හට කුසලාන සහ සහතිකපත් පිරිනැමේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>16</day>
    </date>
    <link>http://www.dinamina.lk/2013/05/16/_art.asp?fn=s1305167</link>
    <topic>මැට් ප්‍රියර්ට සම්මානයක්</topic>
    <author/>
    <content>එංගලන්ත ක්‍රිකට් පිලේ මැට් ප්‍රියර් වසරේ හොඳම එංගලන්ත ක්‍රිකට් ක්‍රීඩකයාට හිමි සම්මානය දිනා ගැනීමට සමත්විය. සසෙක්ස් ප්‍රාන්ත පිලේ කඩුලු රකින්නා වන ප්‍රියර් කඩුලු රකින්නකු ලෙසත්, පිතිකරුවකු ලෙසත් පසුගිය වසරේ දැක්වූ විශිෂ්ට දස්කම් හේතුවෙන් මේ සම්මානයට පාත්‍රවිය.එංගලන්ත ක්‍රිකට් නායක ඇලිස්ටෙයාර් කුක්ගෙන් පසුව වැඩිම අවධානයට ලක්වූ පිතිකරු වන 31හැවිරිදි ප්‍රියර් පසුගිය මාර්තු මාසයේ ඕක්ලන්තයේ දී නවසීලන්තයට එරෙහිව නොදැවී ශතකයක් ලබා ගැනීමට සමත්වූ ක්‍රීඩකයෙකි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>16</day>
    </date>
    <link>http://www.dinamina.lk/2013/05/16/_art.asp?fn=s1305168</link>
    <topic>ඇරතියුසා - ටී.බී.ජයා සහිරා විදුහල් අතර'හරිත මහා සටන' එක්දින තරගය 18දා</topic>
    <author>ෆවුස් මොහොමඩ්</author>
    <content>වැල්ලවත්ත ඇරතියුසා මහා විද්‍යාලය සහ කොම්පඤ්ඤවීදියේ ටී.බී.ජයා සහිරා විදුහල් අතර ‍දෙවැනි වරටත් පැවැත්වෙන 'හරිත මහා සටන' එක්දින ක්‍රිකට් තරගය මේ මස 18වැනිදා මුවර්ස් ක්‍රීඩා පිටියේදී පැවැත්වේ.දීර්ඝ ක්‍රීඩා ඉතිහාසයකට හිමිකම් කියන දෙවිදුහල ක්‍රිකට් පිටියේ දී වැඩි අවධානයකට යොමු නොවූවත් විශිෂ්ට දස්කම්වලින් පිරුණු ක්‍රීඩකයන් රැසකගෙන් සමන්විතය. පසුගිය වසරේ දෙපිල අතර පැවැති මංගල මහා හරිත සටනේ දී කැපී‍ පෙනෙන දස්කම් දැක්වූ ක්‍රීඩකයන් කීපදෙනකු සිටියහ.ඒ අතර තරගයේ වීරයා සම්මානය දිනාගත් ඇරතියුසා විදුහලේ ‍මොහොමඩ් ෆාසීල්, හොඳම පිතිකරු සම්මානය දිනාගත් ටී.බී.ජයා සහිරා විදුහලේ අරෆාත් නවාස් සහ හොඳම පන්දු යවන්නා සම්මානය දිනූ එම විදුහල් පිලේ නායක ඉක්ලාස් ඉස්මායිල් විශේෂයෙන් කැපී පෙනුණි.මංගල මහා හරිත සටනේ ජය හිමිකර ගැනීමට සමත්වූයේ ටී.බී‍.ජයා සහිරා විදුහල් කණ්ඩායමය. එබැවින් මෙවර තරගය ද ජය ගැනීමේ බලාපොරොත්තුවෙන් ඔවූහු තරග වදිති. එහෙත් පසුගිය වසරේ ගිලිහී ගිය ශූරතාව අත්කර ගැනීමේ අදිටනින් තරග බිමට අවතීර්ණ වන ඇරතියුසා විදුහලේ ක්‍රීඩකයන් මෙවර ටී‍.බී‍.ජයා විදුහල් පිලට දැඩි අභියෝගයක් එල්ල කරනු නිසැකය.ආරම්භක පිතිකරු රහ්මත් අලි, නායක එම්.ඉක්ලාස්,එම්. රිමාස්, එම්.අරෆාත්, උපනායක එම්.මුයිස් ටී.බී.ජයා සහිරා විදුහල් පිලේ පිති හරඹ අංශය ශක්තිමත් කරන අතර පන්දු යැවීමේ අංශයේ ද වැඩි වගකීමක් දරනු ඇත. ඇරතියුසා මහා විදුහල් පිලේ පිතිහරඹ අංශයේ වැඩි වගකීමක් පැවැරී ඇත්තේ පසුගිය වසරේ තරගයේ වීරයා වූ උපනායක එම්.ෆාසිල්ටය.ඔහුගේ සහයට ආරම්භක පිතිකරු එම්.උමෙයිද් සහ එම්. නසීර් සිටිති. මලිඳු ප්‍රදීප්, ලක්ෂිත සෙනෙවිරත්න, එම්.ෆාසීල් හා ඉෂාන්ත රෝචන පන්දු යැවීමේ අංශයට ඇතුලත් වෙති.  .</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>16</day>
    </date>
    <link>http://www.dinamina.lk/2013/05/16/_art.asp?fn=f1305161</link>
    <topic>පෞද්ගලික මගී ප්‍රවාහන සේවයටකිසිම අඩුවක් කරලා නෑ</topic>
    <author>සාකච්ඡා කළේ පණ්ඩුක සමරසේකර</author>
    <content>පරිසර හිතකාමී ප්‍රවාහන පද්ධතියක් සඳහා වූ ජාත්‍යන්තර සම්මේලනය පසුගියදා ඉන්දුනීසියාවේ බාලි නගරයේදී පැවැත්විණි. මේ සමුළුව සඳහා ලොව සියලු රටවලින් ජනතා සහ රාජ්‍ය නියෝජිතයන් සහභාගී වූ අතර ශ්‍රී ලංකාවෙන් ඒ සඳහා සහභාගී වූයේ ප්‍රවාහන නියෝජ්‍ය අමාත්‍ය රෝහණ දිසානායක මහතාය. මෙම සමුළුවේදී සාකච්ඡාවට බඳුන් වූ කරුණු සහ ලබන වසරේ ශ්‍රී ලංකාවේ පැවැත්වෙන සමුළුව පිළිබඳවත් රට තුළ ප්‍රවාහන පද්ධතියේ ඇති ගැටලු පිළිබඳවත් ප්‍රවාහන නියෝජ්‍ය අමාත්‍ය රෝහණ දිසානායක මහතා සමඟ කළ සාකච්ඡාවකි මේ.පසුගියදා ඉන්දුනීසියාවේ පැවැති ජාත්‍යන්තර සමුළුවකට ඔබ සහභාගි වුණා. මේ සමුළුව පිළිබඳ පැහැදිලි කිරීමක් කළ හැකිද.?පරිසර හිතකාමී ප්‍රවාහන පද්ධතියක් සඳහා වූ සම්මේලනය ඉන්දුනීසියාවේ බාලි නගරයේදී පැවැත්වුණා.මේ සඳහා ලොව සිටින නියෝජිතයන් 600ක් පමණ දෙනා සහභාගී වුණා.විශේෂයෙන්ම ආසියානු කලාපය තුළ ප්‍රවාහන පද්ධතිය පරිසර හිතකාමී ලෙස නැංවීම එහි ප්‍රධාන අරමුණක්. යුරෝපීය රටවල විශේෂඥයන් දේශකයන් මෙන්ම විවිධ තරාතිරමේ රාජ්‍ය නිලධාරීනුත් මෙම සමුළුවට සහභාගී වුණා.එය ජාත්‍යන්තර තලයේ සමුළුවක් ලෙසට හැඳින්විය හැකියි.මෙම සමුළුවේදී සාකච්ඡාවට බඳුන් වූ කරුණු මොනවාද?විශේෂයෙන්ම ප්‍රවාහනයේදී සිදුවන පරිසර දූෂණය බින්දුව බවට පත්කළ හැක්කේ කෙසේද යන්නත් මාර්ග වැඩිදියුණු කිරීම, ප්‍රවාහනයේදී ඇතිවන මාර්ග තදබදය අවම කිරීම, මාර්ග අනතුරු සිදුවීම බින්දුව බවට පත්කිරිම.ඒ වගේම දියුණු ප්‍රවාහන පද්ධතියක් ඇතිකිරීම සඳහා ආසියානු කලාපීය රටවලට අවශ්‍ය සහයෝගය ලබාදීම යන කරුණුත් තාක්ෂණික මෙවලම් භාවිතය සහ එම ක්‍රමවේදයන් දියුණු කිරීම, පදික වේදිකාව භාවිතය, විකල්ප බල ශක්තී භාවිතය විශේෂයෙන් බැටරි භාවිතයෙන් ප්‍රවාහන කාර්යයන් ඉටු කර ගැනීම සූර්ය තාපය භාවිතය සහ මත්පැන් බීමෙන් තොරව වාහන පැදවීම යන සියලු කාරණාා එහිදී සාකච්ඡාවට බඳුන් වුණා.මෙහිදී ශ්‍රී ලංකාවේ ප්‍රවාහන පද්ධතිය සම්බන්ධයෙන් සාකච්ඡා කළ කරුණු මොනවාද?මෙම සමුළුවේ එක් සභා වාරයක ප්‍රධානත්වය දරන්න මටත් අවස්ථාව ලැබුණා. එය ශ්‍රී ලංකාවට ලැබුණු මහත් කීර්තියක්. ජනාධිපතිතුමා විසින් මහින්ද චින්තන ප්‍රතිපත්ති ප්‍රකාශනයට අනුව ශ්‍රී ලංකාවේ දියුණු කළ මාර්ග පද්ධතිය ගැන එහිදී මම පැහැදිලි කළා.ප්‍රවාහනය දියුණු රටකට ළඟාවිය හැකි ආර්ථික ඉලක්කයන් ගැන අධිවේගී මාර්ග පද්ධති ගැන සියලු මාර්ග කාපට් කර ලොව ඉහළම තලයේ මාර්ග පද්ධතියක් සකස් කරපු ආකාරය පිළිබඳ අපේ ජනාධිපතිතුමා එහිදී විශේෂ ප්‍රශංසාවට ලක්වුණා. ජනාධිපතිතුමා මා හට ලබාදුන් උපදෙස් අනුව මීළඟ සමුළු වාරය ශ්‍රී ලංකාවේදී පැවැත්වීමට මා එහිදී යෝජනා කළා. ඒ අනුව ලබන වසරේ මෙම සමුළුව ශ්‍රී ලංකාවේදී පැවැත්වීමට නියමිතයි.ඊළඟ සමුළුව පැවැත්වීමට වෙනත් රටවලින් ඉල්ලීම් තිබුණාද?තිබුණා. පාකිස්ථානය, ඉන්දියාව, චීනය, රුසියාව වගේ තවත් රටවල් කීපයක්ම. නමුත් මම අපේ ඉදිරි වැඩපිළිවෙළ ගැනත් දැනට මාර්ග පද්ධතිය සහ ප්‍රවාහනයේ අප ලබා ඇති දියුණුව පිළිබඳවත් කරුණු පැහැදිලි කළාම ඒ සියලු රටවල් මීළඟ සමුළුවාරය ශ්‍රී ලංකාවේ පැවැත්වීමට . ඒකමතිකව තීරණය කළා.මෙවැනි සමුළුවක් ශ්‍රී ලංකාවේදී පැවැත්වීමට තීරණය කිරීම ඔබ දකින්නේ කොහොමද?එය ඉතාමත් විශිෂ්ට අයුරින් ශ්‍රී ලංකාව පිළිබඳව ඇති ලෝක මතය තහවුරු වීමක්. ඒ එක්කම සුසිල් ප්‍රේමජයන්ත ඇමැතිතුමාගෙ ඉල්ලීම් පරිදි මම එම සමුළුවේදී යෝජනාවක් හැටියට ගෙනාවා. ගුණාත්මකබවෙන් ඉහළ, දූෂණයෙන් තොර වායු ස්ථරයක් නිර්මාණය කළ යුතු ආකාරය පිළිබඳ අප රටේ පැවැත්වෙන ඊළඟ සමුළුවේදී සාකච්ඡා කිරීම ඇත්තට ජපානය රුසියාව වගේ රටවල් ඒ සඳහා තම රටවල විශේෂඥ සහාය දේශකවරුන් මෙම සමුළුවට සම්බන්ධ කිරීමටත් එකඟ වුණා.පොදු රාජ්‍ය මණ්ඩලීය සමුළුව මේ වසරේ අපේ රටේ පැවැත්වෙද්දී ලබන වසරේත් ජාත්‍යන්තර සමුළුවක් පැවැත්වෙනවා. මින් අප රටට අත්කර ගත හැකි වාසිදායක තත්ත්වයන් මොනවද?විශේෂයෙන්ම ලොව ඇති රටවල් අතර ඉතාම ඉහළ ආගන්තුක සත්කාරයන් ඇති රටක් ලෙස අපේ රට ඉතාම ප්‍රසිද්ධයි. මිනිසුන්ගෙ ඇති අව්‍යාජ හිනාව ලෙන්ගතුකම මේ හැම දෙයක්ම අපේ රටේ වටිනාකම ඉහළට ඔසවා තබන අමිල භාණ්ඩ හැටියට හඳුන්වන්න පුළුවන්.යුද්ධයෙන් බැටකෑ රටක අද සශ්‍රීකත්වය, සුන්දරත්වය මේ සියල්ල කැටිවුණු විශ්මිත රටකට සංචාරකයන් ගෙන්වා ගැනීමට ඇති පහසුව ආයෝජකයන් ගලා ඒමේ ප්‍රවණතාවය, මේ හැම කරුණක්ම කෙරෙහි, මෙවැනි ජාත්‍යන්තර මට්ටමේ සමුළු අපේ රටේ පැවැත්වීමෙන් සෘජු බලපෑමක් එල්ල වෙනවා.ඒ එක්කම රටේ නායකයා හැටියට ජනාධිපතිතුමාට සහ මේ රජයට ජාත්‍යන්තරව එල්ල වන චෝදනාවන්ට නිහඬ පිළිතුරු ලබාදීමට හැකියි. ලෝකෙ ඉන්න රාජ්‍ය නියෝජිතයින් ලංකාවට ඇවිත් දෑස්වලින්ම අපේ රටේ යථාර්ථය දැකගත්තම.හොඳයි, දැන් පෞද්ගලික බස් මගී ප්‍රවාහන සේවය කියනවා ලංගමට දෙන සහන අපටත් දුන්නොත් බස් ගාස්තු ඉහළ දමන්නේ නැහැ කියලා?ඉතාම හොඳයි. කිසිම සහනයක අඩුවක් අපි පෞද්ගලික ගමනාගමන සේවයට කරල නැහැ. ගමනා ගමන කොමිෂන් සභාව තීරණය කළ පරිදි බස්රථ, ටයර්, අමතර කොටස් ගෙන්වීමේදී සියලු සහන සහ ඩීසල් මිල සහනය පවා අපි දීලා තියෙවනවා. ඊටත් වඩා සහනයක් නොවේද පෞද්ගලික අංශයට දීල තියෙන 5න් තුනේ සහනය.මොකක්ද මේ පහෙන් තුනේ සහනය?අපි හිතමු කොළඹ නුවර දවසකට බස් 500ක් දුවනවා කියලා ඉන් 300ක් ම පෞද්ගලික අංශයේ ඒ සහනයම කොච්චරක්ද?හොඳයි ඔබ කීවා මේ වසරේ ලංගමට අලුත් බස් 3000ක් ගේනවා කියල. ඉන් කොච්චර ගෙන්වලා තියෙනවද?නියමිත ටෙන්ඩර් පටිපාටියට අනුව ඉන්දියාවෙන් අලුතින් බස් 750 ක් මේ වනවිට ගෙන්වලා තියෙනවා. ඒ බස් දැන් ධාවනයටත් යොදවලයි තියෙන්නේ. ඉතිරි බස් ප්‍රමාණයත් ධාවනය සඳහා අලුතින් ගෙන්වනවා.පසුගිය දවසක ජනාධිපතිතුමා ඔබගේ නිවසට පැමිණි කතාවකුත් මාධ්‍යවල පළවුණා. මොකක්ද මේ කතාව?අරහැදෙන ගහ දෙපෙත්තෙන් දැනේ කියල කතාවක් තියෙනවනෙ. අතීතයේ ඉඳල මහින්ද රාජපක්‍ෂ චරිතය ගැන මම හොඳ හැදෑරීමක් කරපු කෙනෙක්. මගේ මවුපියන් පවා එතුමා ගැන කියනවා. එතුමා මැති ඇමැතිවරුන්ගෙ ගෙවල්වලට විතරක් නෙවේ උතුරු නැගෙනහිර ගියත් දකුණේ හිටියත් ඒ හැම තැනම රට වැසියන්ගෙ සුව දුක් විමසන්නට එතුමා යනවා.එහිදී ඔබගේ ජනතාව ජනාධිපතිතුමාගෙන් ඉල්ලුවාලු කැබිනට් ඇමැතිකමක් ඔබට දෙන්න කියලත්. ජනාධිපතිතුමා කියල තියෙන්නෙ රෝහණට වැඩ කරන්න තනතුරු ඕනැ නැහැ කියලා. හිත කීරි ගැහෙන්න ඇති නේද?අපෝ නැහැ. මම කොහෙත්ම තනතුරු බලාන දේශපාලනයට ආව කෙනෙක් නෙවේ.පාසල් ශිෂ්‍යයෙක්ව හිටි කාලයේ පටන් මම දැක්කෙ ත්‍රස්තවාදය. දේශපාලන බලවත්කම් නිසා යුක්තිය පාගා ගැනීම, සමාජ අසාධාරණකම්. ඒ වෙනුවෙන් මම නැගී සිටිය විට ජනතාව මා වටා රොක් වුණා. ඔවුන්ට සේවය කරන්න ජනතා බලය මට පැවරුවා. ඉතින් මම වැඩ කරනවා. තනතුරු කියන්නෙ ජනතා සේවය සඳහා ලබා දෙන යම් බලපත්‍රයක්. ඒක ආභරණයක් නොවේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>16</day>
    </date>
    <link>http://www.dinamina.lk/2013/05/16/_art.asp?fn=f1305162</link>
    <topic>ජෝ අබේවික්‍රමයන් රඟ පෑ අවසන් චිත්‍රපටය අභිනික්මනයි</topic>
    <author>සංවාද සටහන – ඉරේෂා ලක්මාලි පතිරණ</author>
    <content>විශාල වශයෙන් මුදල් යොදවා නිර්මාණය කරන දැවැන්ත සිනමා නිර්මාණ අපට හමුවෙනවා. නමුත් ඒ තුළ පවතින ප්‍රශස්ත බව කුමක්ද යන්න ඇතැම් විට ගැටලු සහගතයි. විය යුත්තේ චිත්‍රපටයේ බාහිර දේට වඩා එහි අන්තර්ගතය දැවැන්ත හා ප්‍රශස්ත නිර්මාණයක් බවට පත්වීමයි.දක්‍ෂ වේදිකා නාට්‍ය ශිල්පියෙකු මෙන්ම කෙටි චිත්‍රපට හා ඒකාංගික නාට්‍ය අධ්‍යක්‍ෂවරයෙකු වූ හෙක්ටර් කුමාරසිරිගේ කුළුඳුල් සිනමා සිත්තම අභිනික්මනයි.මාපිය දූ දරු සබඳතාවය පාදක කරගනිමින් නිර්මාණය කළ මේ චිත්‍රපටය ඔස්සේ සමාජයෙන් ක්‍රම ක්‍රමයෙන් වියැකී යන සාරධර්ම නැවත සමාජගත කොට සමාජ කථිකාවතක් ගොඩනැඟීම හෙක්ටර් කුමාරසිරිගේ ප්‍රයත්නයයි. අද සංවාදය දිගහැරෙනුයේ ඒ නිමිත්තෙනි.ඔබගේ කුළුඳුල් සිනමා නිර්මාණය ලෙස එළිදකින අභිනික්මන චිත්‍රපටයට අදාළ වස්තු විෂය සොයාගන්නේ කෙසේද?අභිනික්මන මගේ පළමු සිනමා නිර්මාණයයි. මේ දක්වා පැමිණි ගමන්මඟේදී වේදිකා නාට්‍ය, කෙටි චිත්‍රපට, ඒකාංගික නාට්‍ය ආදී කලා නිර්මාණ බොහොමයක් සමඟ මම සම්බන්ධ වුණා.“හෙළිදරව්ව“ පාසල් නාට්‍යය මේ අතරින් විශේෂයි. 1983 සිට මේ දක්වා එහි දර්ශන වාර 500 ක් පමණ වේදිකා ගතකර තිබෙනවා. “හෙළිදරව්වට” තේමා වෙන්නේ මාපිය දූ දරු සබඳතාවය. මේ නාට්‍ය පාසල් සිසුන් අතර වගේම මව්පියන් අතරත් බෙහෙවින් අවධානයට ලක්වුණා.ඒ හේතුවෙන් මෙහි තේමාව ජාතික වශයෙන් ජනතාව අතරට ගෙන යා යුත්තක් බව මට අවබෝධ වුණා. එය අභිනික්මන චිත්‍රපටයට වස්තු විෂය තෝරාගැනීමට පසුබිම් වුණු කාරණයක්. නමුත් නාට්‍යයේ හා චිත්‍රපටයේ අන්තර්ගතය කිසිසේත්ම සමාන නැහැ.2011 වර්ෂයේදී චිත්‍රපටයේ වැඩ කටයුතු ආරම්භ කරන නමුත් එය ප්‍රදර්ශනය කිරීමට මෙතරම් පමා වූයේ ඇයි?2011 වර්ෂයේදී චිත්‍රපටයේ වැඩ කටයුතු ආරම්භ කර ඒ වසරේදීම එය සාර්ථකව නිමකරන්නට අපට හැකි වුණා. චිත්‍රපටය ප්‍රදර්ශනයට රැඟුම් පාලක මණ්ඩලයේ අවසරය ලැබුණු නමුත්, අපි කැමති මණ්ඩලයක චිත්‍රපටය ප්‍රදර්ශනය කරන්න අවස්ථාව ලැබුණේ තරමක් පමාවෙලා.එයට පෙර දෙවතාවක්ම වෙනත් මණ්ඩලවල චිත්‍රපටය ප්‍රදර්ශනය කරන්නට ඉඩ ප්‍රස්ථාව ලැබුණා. එහෙත් අපි ඊට කැමති වුණේ නෑ. අපි කැමැති මණ්ඩලය ලැබුණා නම් මීට වසරකට පමණ කලින් චිත්‍රපටය ප්‍රදර්ශනය කරන්නට හැකි වෙනවා. පසුගිය 19 වෙනිදා සිට අභිනික්මන” සිනමාහල් ගණනාවක ප්‍රදර්ශනය ඇරඹුණා.අභිනික්මනේදී අපට හමුවන බුද්ධදස්සී හිමියන්ගේ චරිතයේ ඇති විශේෂත්වය කුමක්ද?ඇත්තෙන්ම සාමාන්‍ය භික්ෂු චරිතයකට වඩා අභිනික්මනේදී හමුවන බුද්ධදස්සී හිමියන්ගේ චරිතය වෙනස්. මේ වෙනස තමයි එහි විශේෂත්වය බවට පත්වෙන්නේ. බුද්ධදස්සී හිමි තරුණ භික්ෂුවක්.ඒ නිසාම මව්පියන්ට ඇප උපස්ථාන කිරීමට යාම මත උන්වහන්සේට අභියෝග රැසකට මුහුණ දෙන්නට සිදු වෙනවා. උන්වහන්සේ විහාරස්ථානයට වඩා කාලය ගතකරන්නේ තමන්ගේ නිවසේ. තමන්ගේ වයෝවෘද්ධ මාපියන්ට අපරිමිතව උපස්ථාන කරනවා. මේ අතර නිවසේ රැඳෙන සීදේවි නම් රූමත් තරුණිය, උන්වහන්සේ පිළිබඳ ආලවන්ත සිතින් පසුවනවා.නමුත් බුද්ධදස්සී හිමියන් තමන්ගේ සංඝ භූමිකාවේ ගෞරවයට කිසිදු කිලිටක් ඇතිවන ආකාරයෙන් ක්‍රියාකරන්නේ නැහැ. අවසානයේ උන්වහන්සේ මාපිය උපස්ථානය වෙනුවෙන්ම, කැපවීමට සිවුරු හැර නිවසට පැමිණෙනවා. චිත්‍රපටය තුළ විවිධ හැලහැප්පීම් ගණනාවකට මුහුණ දෙන්නට සිදුවන මෙම චරිතය තුළ ඊට ආවේණිකව ගොඩනැඟෙන ලක්‍ෂණයක් පවතිනවා.අභිනික්මන පිළිබඳ ඉදිරිපත් වූ විචාර කිහිපයකටම අනුවත්, මෙතෙක් සිනමාවට පාදක කරගත් භික්ෂු චරිත අතරින් මෙය වෙනස් චරිතයක් බවට මත පළවුණා. ඒ අතර අභිනික්මනේ මේ කේන්ද්‍රිය භික්ෂු චරිතය පිළිබඳ පැසසුම් මෙන්ම විවේචනත් එල්ල වුණා.මෙම චිත්‍රපටයට රංගන ශිල්පීන් තෝරාගැනීමේදී යම් විශේෂත්වයක් දැක්වූවාද?චිත්‍රපටයේ චරිතයන්ට රංගන ශිල්පීන් තෝරාගැනීමේදී ඒ චරිතවලට සාධාරණයක් ඉටුකරන්න පුළුවන්, දක්‍ෂ රංගන ශිල්පීන් තෝරාගන්නට අපට හැකිවුණා. චිත්‍රපටයේ සාර්ථකත්වයට එම ශිල්පීන්ගේ දායකත්වය බෙහෙවින්ම ඉවහල් වුණා.ප්‍රවීණ රංගවේදී ජෝ අබේවික්‍රමයන් රංගනයෙන් දායකවුණු අවසන් චිත්‍රපටය මෙය වීම ද විශේෂත්වයක්. එවැනි දක්‍ෂ රංගන ශිල්පීන් සමඟ කටයුතු කිරීමට ලැබීමම භාග්‍යයක්. අයිරාංගනී සේරසිංහ, ඩබ්ලිව්. ජයසිරි, මහේන්ද්‍ර පෙරේරා, මල්කාන්ති ජයසිංහ ආදී රංගන ශිල්පීන්ගේ දායකත්වය මේ චිත්‍රපටයට ආලෝකයක් වුණා.වත්මන් ලාංකේය සිනමා ක්ෂේත්‍රය සම්බන්ධව ඔබ දරන මතය කුමක්ද?සිනමාව සම්බන්ධව මේ යුගය 70 දශකයට වඩා බෙහෙවින් වෙනස් යුගයක්. අඩු වැඩි වශයෙන් ප්‍රශස්ත වගේම ප්‍රශස්ත නොවන නිර්මාණත් බිහිවෙනවා. මේ අතර විශාල වශයෙන් මුදල් යොදවා නිර්මාණය කරන දැවැන්ත සිනමා නිර්මාණ අපට හමුවෙනවා. නමුත් ඒ තුළ පවතින ප්‍රශස්ත බව කුමක්ද යන්න ඇතැම් විට ගැටලු සහගතයි. විය යුත්තේ චිත්‍රපටයේ බාහිර දේට වඩා එහි අන්තර්ගතය දැවැන්ත හා ප්‍රශස්ත නිර්මාණයක් බවට පත්වීමයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>16</day>
    </date>
    <link>http://www.dinamina.lk/2013/05/16/_art.asp?fn=f1305163</link>
    <topic>චිත්‍ර කලා වෘත්තිකයන්ගෙන් මහනුවරට නව කලාගාරයක්</topic>
    <author>- සී. ජයවීර</author>
    <content>ජාතික කලාභවන ද, පෞද්ගලික කලාගාරයක් ද ඇතුළුව කලාගාර රැසක් කොළඹ කේන්ද්‍රීයව දැකගත හැකි වුවත් ඉන් බාහිරව එවැනි ස්ථාන ඇත්තේම නැති තරම්ය. ගාල්ල, නුවර වැනි ප්‍රදේශවල දියුණු සංස්කෘතික ක්‍රියාකාරකම් සිදුවුවත් නිත්‍ය කලාගාරයක් නොමැතිවීම නිසා චිත්‍ර ප්‍රදර්ශනයක් නැරඹීම කලාතුරකින් ලැබෙන අවස්ථාවක් බවට පත්ව ඇත.ඉඳහිට පැවැත්වෙන එවැනි ප්‍රදර්ශනයක් වුවද සාමාන්‍ය ජනතාවට ළඟාවිය නොහැකි තානාපති කාර්යාල ආශි‍්‍රත සංස්කෘතික මධ්‍යස්ථානවල සිදුවීම නිසා ජනයාගේ සහභාගීත්වය ලැබෙන්නේ අවම වශයෙනි.මෙයට විසඳුමක් ලෙස ප්‍රවීණ චිත්‍ර ශිල්පී චාල්ස් දයානන්ද ප්‍රමුඛ සමස්ත ලංකා චිත්‍ර කලා අධ්‍යාපන වෘත්තිකයින්ගේ සංගමය මහනුවර, පේරාදෙණියේදී කලාගාරයක් ආරම්භ කරයි.මෙම කලාගාරයේ සුවිශේෂත්වය වනුයේ නිත්‍ය කලාගාරයක් ලෙස පවත්වාගෙන යාමය. එහිදී චිත්‍ර, මුර්ති යනාදි නිර්මාණාත්මක කලාවන්ට අමතරව බතික්, ෆැබ්රික් නිර්මාණ, දිය ඇළි හා ගංඟා අලංකරණ නිර්මාණ, ඡායාරූපකරණය වැනි ව්‍යාවහාරික කලාවන් රැසක් ඒකරාශී කර ඇත.එසේම මෙම කලා නිර්මාණ සාමාන්‍ය ජනතාවට තමන් සන්තක කරගෙන රසවිඳීමට හැකි සාධාරණ මිල ගණන් යටතේ ලබාදීමට ද සංවිධායකයෝ උත්සාහ දරති.චාල්ස් දයානන්ද කලක් ගිරාගම සෞන්දර්ය ගුරු විදුහලේ විදුහල්පතිවරයා ලෙස චිත්‍ර කලා අධ්‍යාපනය ප්‍රචලිත කිරීමට ප්‍රමුඛ කාර්යභාරයක් කළ චිත්‍ර ශිල්පියෙකි. ඔහු ඊට අමතරව සෝලියස් මැන්දිස් චිත්‍ර කලා පදනම පිහිටුවා ඒ යටතේ අංකුර ළමා චිත්‍ර ශිල්පීන් හඳුනාගෙන ඔවුන්ගේ දක්‍ෂතා දියුණු කිරීමටත්, ප්‍රවීණ වයෝවෘද්ධ චිත්‍ර ශිල්පීන්ට ජාතියේ ප්‍රණාමය පුදකිරීමත් කලෙක සිට කැපවීමකින් කරගෙන යයි.බොහෝ චිත්‍ර ශිල්පීන් ව්‍යවහාරික කලාවන් චිත්‍ර කලාවේ අංශයක් ලෙස නොසැලකුවද චාල්ස් දයානන්ද කලාකරුවා එම අදහසට එකඟ නැත. ඔහු පවසන්නේ ව්‍යවහාරික කලාවන් ද, නිර්මාණාත්මක කලාව ද චිත්‍ර කලාවේ අංග බවය. පැබ්ලෝ පිකාසෝ වැනි අග්‍රගණ්‍ය චිත්‍ර ශිල්පීන් ද නාට්‍ය පසුතල නිර්මාණය, වස්ත්‍ර නිර්මාණය වැනි ව්‍යවහාරික කලාවන්හි නියුතු වූ බව පවසයි.ප්‍රකාශන චිත්‍ර ශිල්පය මුළුමනින්ම ශාස්ත්‍රාලීය ආභාෂයට මත බිහි කළ හැකි නම් විශ්වවිද්‍යාල හා අනෙකුත් ආයතනවලින් බිහිවන සෑම දෙනාම චිත්‍ර ශිල්පීන් නොවන්නේ ඇයිද? යන ප්‍රශ්නය මතු කරයි.මෙම කලාගාරය හුදෙක් චිත්‍ර ප්‍රදර්ශන පැවැත්වීමට සීමා නොකර චිත්‍ර කලාව ප්‍රචලිත කිරීම සඳහා වැඩමුළු, ප්‍රදර්ශන, කලාකරුවන්ගේ හමුවීම් සංවිධානය කිරීමටත් ඒවා නගරයෙන් බැහැරවල ප්‍රදේශයන්හි පැවැත්වීමටත්, චිත්‍ර කලා වෘත්තිකයන්ගේ පදනම අදහස් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>16</day>
    </date>
    <link>http://www.dinamina.lk/2013/05/16/_art.asp?fn=f1305164</link>
    <topic>අතීතය මට සිහිනයක්මැ’යි</topic>
    <author>සටහන-චතුරිකා ගමගේ ඡායාරූපරුක්මාල් ගමගේ</author>
    <content>සමාජය පිළිබඳ ගවේෂණ, විශ්ලේෂණ කරමින් සමාජයේ නව මානයන් සොයා යන අතළොස්සක් වූ මෙරට සමාජ විද්‍යාඥයන් අතරේ ඔහුද අයෙකි. වර්තමානයේ කොළඹ විශ්වවිද්‍යාලයේ නියෝජ්‍ය උප කුලපති තනතුර හොබවන ඔහු මහාචාර්ය ප්‍රේමකුමාර ද සිල්වා නම් වෙයි. අද අපේ කතානායකයා ඔහුය.1960 දශකයේ මුල් භාගයේ පානදුරට නුදුරු සාමාන්‍ය පවුලක උපන් කුඩා ප්‍රේමකුමාරට තිබුණේ සුන්දර ළමා අවධියකි. පානදුර නාගරික ප්‍රදේශයක් වූයෙන් අන් අයට මෙන් වෙල්දෙනිවල දුව පැන ඇවිදිමින් කාලය ගතකරන්නට නොලැබුණ ද යහළු මිත්‍රාදීන් සමඟ ළමා අවධියේ සුන්දරත්වය අත් විඳින්නට ඔහුට අවකාශය ලැබිණි.ඔහුගේ පියා ගොඩනැගිලි කොන්ත්‍රාත්කරුවෙක් වූ අතර මව ගෘහණියක් ලෙස කටයුතු කළාය. එදා තිබුණේ පන්සල කේන්ද්‍ර කරගත් අධ්‍යාපන ක්‍රමයකි. මේ හේතුවෙන් ප්‍රේමකුමාර ද මුලකුරු ඉගෙන ගත්තේ ගමේ පන්සලේ ලොකු හාමුදුරුවන්ගෙන්ය. ඒ නිසා නිරන්තරයෙන් පන්සල ඇසුරු කළ ඔහු දහම් පාසලෙන් හොඳ දහම් අධ්‍යාපනයක් ලබමින් සිය ජීවිතය සකස් කර ගත්තේය. පාසල් ජීවිතය ද ඔහුගේ තවත් සුන්දර කාලපරිච්ඡේදයකි.මම මුලින්ම ගියේ නල්ලූරුව සිරිසීවලී මහා විද්‍යාලයටයි. පාසල් යන කාලේ යහළුවන් සමඟ සෙල්ලම් කළා. කට්ටි පැන්නා. ඒ කාලයත් හරිම සුන්දරයි. ඉන්පසුව මම පානදුර ශ්‍රී සුමංගල විද්‍යාලයට ඇතුළත් වුණා. අ. පො. ස. සාමාන්‍ය පෙළ හැදෑරුවේ ඒ පාසලෙන්. සාමාන්‍ය පෙළ විභාගය සමත් වුණාම මට කලා විෂයය ධාරාව යටතේ උසස් පෙළ හදාරන්න අවශ්‍ය වුණා. ඒ නිසා පින්වත්ත සද්ධම්මාකර පිරිවෙන් විද්‍යාලයට ගියා. එහිදී මම උසස් පෙළ සමත්වෙලා විශ්වවිද්‍යාල ප්‍රවේශයට සුදුසුකම් ලැබුවා.ඔහු විශ්වවිද්‍යාලයට ඇතුළත් වූ 80 දශකය ඉතාමත් අර්බුදකාරී කාලයක් විය. ඒ කාලයේ පැවැති ජනමත විචාරණය, 83 කළු ජූලිය, 87 ඉන්දු – ලංකා ගිවිසුම යන සිදුවීම් හේතුවෙන් සමාජයේ විශාල ආන්දෝලනයක් ඇති වී තිබුණි. කෙසේ නමුදු කොළඹ විශ්වවිද්‍යාලයට ඇතුළත් වූ ඔහු එහිදී සමාජ විද්‍යා විශේෂ උපාධියක් ලබාගත්තේය.මම පාසලේදී ක්‍රිකට් ක්‍රීඩා කළා. කොළඹ විශ්වවිද්‍යාලයට මම එන්න පෙළඹුණෙත් ක්‍රිකට් ක්‍රීඩාවට තිබූ ආසාව නිසා. විශ්වවිද්‍යාලයේදී මම අනෙක් සිසුන් මෙන් දේශපාලනය කළේ නැහැ. ඒ වෙනුවට මම තෝරාගත්තේ ක්‍රීඩාව. ක්‍රිකට් හැරුණාම මම මලල ක්‍රීඩාත් කළා. පාසලේ විවිධ සංගම්වල කටයුතු කර තිබූ පුරුද්ද නිසා මම විශ්වවිද්‍යාලයේත් විවිධ සමිති සමාගම්වල සාමාජිකත්වය දැරුවා.මම විශ්වවිද්‍යාලයේ ඉගෙන ගත් කාලය කවදාවත් අමතක වෙන්නේ නැහැ. එදා තිබූ කළු ජූලිය අවස්ථාවේ විශ්වවිද්‍යාලය වසර තුනක් වහලා තිබුණා. විශ්වවිද්‍යාල වධකාගාරයක් බවට පත් වුණා. අපි දේශපාලනය නොකළත් විශ්වවිද්‍යාල ශිෂ්‍යයන් වීම හේතුවෙන් අපිටත් නොයෙකුත් තර්ජන ආවා. එදා අපේ දෙමාපියන් අපි ගැන ඉතාමත් බයකින් හිටියේ. මට මතකයි එදා අපි සමාජ විද්‍යාවේ එන කාල් මාක්ස්ගේ කෘති ළඟ තියාගන්න බය වුණා.කළු ජූලිය අවස්ථාවේ මට තවත් අත්දැකීමකට මුහුණ දෙන්න සිදුවුණා. ඒ කාලේ මගේ ලොකු අම්මා පදිංචි වෙලා හිටියේ බොරැල්ල ගෝතමී පාරේ නිවසක. එහෙ ඉඳලා මම මගේ ඥාති සහෝදරයෙක් සමඟ විශ්වවිද්‍යාලයට එන විට බොරැල්ල කනත්ත අවට ප්‍රදේශයේ විශාල කලබලයක් තිබුණා. දෙමළ මිනිසුන්ගේ ගෙවල් තෝරාගෙන ඒවාට ගිනි තියනවා. අපි දැක්කා එක ගෙදරක් ගින්නෙන් පිච්චෙනවා. ඒ ගින්න ව්‍යාප්ත වෙමින් ඊට පිටුපසින් තිබුණු ගෙදරටත් යනවා.ඒ අවස්ථාවේ මමත්, මගේ ඥාති සහෝදරයාත් එකතුව පිටුපස තිබූ නිවසට ගින්න පැතිරීම වළක්වන්න කටයුතු කළා. ඒ වෙද්දි ඒ ගෙදර හිටියේ කාන්තාවන් දෙදෙනෙකුත් කුඩා දරුවෙකුත් පමණයි. එදා අපිටත් ගොඩාක් තුවාල වුණා. නමුත් විශ්වවිද්‍යාල ශිෂ්‍යයෙක් ලෙස මටත් ගැටුම්වලට සම්බන්ධ වෙන්න අවස්ථාව තිබුණත් එසේ නොකර මම ඒ මිනිස්සුන්ව බේරාගත්තු එක ගැන මම අදටත් සතුටු වෙනවා.විශ්වවිද්‍යාලයේදී අපිට හොඳ ගුරුවරුන් මුණගැහුණා. මගේ සමාජ විද්‍යා ගුරුවරයා වුණේ ආචාර්ය නිව්ටන් ගුණසිංහයන්. 80 දශකයේ විශ්වවිද්‍යාලයට ඇතුළත් වුණත් මම විශ්වවිද්‍යාලයෙන් පිටවුණේ 90 දශකයේ මුල් භාගයේ. එදා තිබුණු භීෂණ යුගය නිසා විශ්වවිද්‍යාල ජීවිතය දීර්ඝ වූණා. ප්‍රේම කුමාර මහතාට විශ්වවිද්‍යාලයෙන් පිටවෙද්දීම රැකියා අවස්ථා දෙකක් හිමිවිය. එකක් විශ්වවිද්‍යාලයේම ආධුනික කථිකාචාර්යවරයෙක් ලෙස කටයුතු කිරීමයි.අනෙක ජෝන් කීල්ස් සමූහ ආයතනයේ කළමනාකරණ රැකියාවකි. විශ්වවිද්‍යාල කථිකාචාර්යවරයෙකුට වඩා කළමනාකරණ ක්ෂේත්‍රයෙන් වැඩි වැටුපක් හිමිකර ගත හැකි වුවද ඔහු තෝරා ගත්තේ කථිකාචාර්ය තනතුරයි.ආධුනික කථිකාචාර්යවරයෙක් ලෙස කොළඹ විශ්වවිද්‍යාලයට එක්වූ ඔහු පසුව ස්ථිර සේවයට බඳවා ගන්නා ලදී. එම විශ්වවිද්‍යාලයෙන්ම පශ්චාත් උපාධිය ලබාගත් ප්‍රේමකුමාර මහතාට 2000 වසරේ දී සිය ආචාර්ය උපාධිය සඳහා ශිෂ්‍යත්ව තුනක් හිමිවිය. ඒ අනුව එතුමා අද බ්‍රිතාන්‍යයේ තිබෙන ජනප්‍රියම විශ්වවිද්‍යාලයක් වන එඩින්බරෝ විශ්වවිද්‍යාලයේ සමාජ මානව විද්‍යා අංශයේ ආචාර්ය උපාධිය ලබා ගත්තේ ය.මම බ්‍රිතාන්‍යයේදී ආචාර්ය උපාධිය ලැබුවේ ජොනතන් ස්පෙන්සර් නැමැති මහාචාර්යවරයා යටතේයි. ආචාර්ය උපාධිය ලබා ගැනීමෙන් පසු මම ලංකාවට ඒමට සූදානම් වෙද්දී මගේ හිතවතුන් මට කිව්වේ ඇයි ආපහු ලංකාවට යන්නේ. මෙහෙ නැවතිලා වැඩි වැටුපකට හොඳ රැකියාවක් කරන්න කියලයි. නමුත් නිදහස් අධ්‍යාපනයෙන් ඉගෙනගත් දෙයින් මගේ රටට යමක් කරන්න ඕනා කියලා හිතලා මම ලංකාවට ඇවිත් නැවත විශ්වවිද්‍යාලයට සම්බන්ධ වුණා.2009 වසරේ මට මහාචාර්ය ධුරයත් පිරිනැමුවා. ඒ වගේම කාලයක් මම කොළඹ විශ්වවිද්‍යාලයේ සමාජ විද්‍යා අංශයේ අංශාධිපතිවරයා ලෙසත්, ජ්‍යෙෂ්ඨ ශිෂ්‍ය අනුශාසක ලෙසත් කටයුතු කළා. 90 දශකයේ මම විවාහ දිවියට පත් වුණා. මගේ බිරිය වුණේ මාත් සමඟම විශ්වවිද්‍යාලයේ සිටි කළමනාකරණ අංශයෙන් උපාධිය හැදෑරූ ශිෂ්‍යාවක්. දැන් මම දරුවන් දෙදෙනෙකුගේ පියෙක්. මට දුවෙක් සහ පුතෙක් ඉන්නවා. ඔවුන් තවම අධ්‍යාපනය හදාරනවා.මහාචාර්ය ප්‍රේමකුමාර ද සිල්වා මහතා කොළඹ විශ්වවිද්‍යාලයේ නියෝජ්‍ය උප කුලපති ලෙස පත්වූයේ මේ වසරේ පෙබරවාරි මාසයේදීය. මෙතෙක් නොතිබුණු නියෝජ්‍ය උපකුලපති තනතුරට පත් වූ ප්‍රථමයා ලෙස ප්‍රේම කුමාර මහතා ඉතිහාසයටද එක් වන්නේය. සමාජ විද්‍යාඥයකු ලෙස විවිධ පර්යේෂණ , ගවේෂණයන්හි නිරත වූ ජාත්‍යන්තර සම්මේලන ගණනාවක් නියෝජනය කර ඇති අතර තමන් විසින් සිදු කළ පර්යේෂණ ආශ්‍රයෙන් සමාජ මානව විද්‍යාකෘති 7ක් පළ කර තිබේ.ශාස්ත්‍රවේදී උපාධියේදී මගේ පර්යේෂණ මාතෘකාව වූයේ කොළඹ නගරයේ සිටින සෙරෙප්පු මහන උදවියගේ ජීවිතය ගලායන ආකාරයයි. ඒ වගේම ශාස්ත්‍රපති උපාධියට ශ්‍රී ලංකාවේ අභාවයට යමින් පවතින යාතුකර්ම පිළිබඳ පර්යේෂණයක් කළා.මම මෑතකදී මෙහෙනින් වහන්සේලා සහ ලංකාවේ බුදු දහම පිළිබඳ පර්යේෂණ සිදු කළා. ඒ අතුරින් ඉතාම වැදගත් පර්යේෂණය ලෙස ශ්‍රී පාදස්ථානය අළලා කළ පර්යේෂණය හඳුන්වන්න පුළුවන්. ලංකාවේ සමාජ මානව විද්‍යාඥයෙක් ලංකාවේ තිබෙන ඉහළම ස්ථානය පිළිබඳ කළ පර්යේෂණය මෙයයි.ඒ වගේම ශ්‍රී පාදස්ථානය ගැන සිදු කර තිබෙන සමාජ විද්‍යාත්මක පර්යේෂණ අඩුයි. 2001 - 2002 වසරවල තමයි මම මෙය සිදු කළේ. ඒ සඳහා මම මගේ පර්යේෂණ සහායකයාත් සමඟ 15,16 වතාවක් ශ්‍රී පාදය නැග්ගා. බැස්සා. ඉන් ශ්‍රීපාදස්ථානය පිළිබඳ නොදත් කරුණු බොහොමයක් සොයා ගන්න පුළුවන් වුණා.ඒ වගේම ශ්‍රී ලංකාවේ විවිධ ප්‍රදේශවල සිටින වැදි ජනතාව පිළිබඳ කළ පර්යේෂණය ආශ්‍රයෙන් වැද්දා කියන පර්යේෂණ ග්‍රන්ථයක් ඉදිරිපත් කළා.සමාජ විද්‍යාඥයෙක් වුණාට පුංචි කාලේ මට ලොකු බලාපොරොත්තුවක් ඉලක්කයක් තිබුණේ නැහැ. නමුත් අ.පො.ස.උසස් පෙළ කරද්දී නම් විශ්වවිද්‍යාලයට යන්න ආස හිතුණා. විශ්වවිද්‍යාලය ජීවිතයේ වැදගත් තැනක් වුණා. එදා විශ්වවිද්‍යාලයට යන්න අපිව උනන්දු කළේ විශ්වවිද්‍යාලයේ තිබුණු ප්‍රතිරූපය, පුංචි කාලේ සෙල්ලක්කාර, දඟකාර ජීවිතයක් ගත කළ මම අද ඉන්න තැන දිහා බැලුවහම මට ඒ දේවල් දැනෙන්නේ හීනයක් වගේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>16</day>
    </date>
    <link>http://www.dinamina.lk/2013/05/16/_art.asp?fn=f1305165</link>
    <topic>ස්ත්‍රී මායම්</topic>
    <author>සටහන - ශානිකා අමරසිංහ</author>
    <content>ස්ත්‍රිය යනු මායම්වලින් පිරුණු තැනැත්තියක් බවට අතීතයේ සිට මතයක් පවතී. එවැනි ස්ත්‍රී මායමක් නිසා සිදුවූ අකරතැබ්බයක් පිළිබඳ අපූරු කතා පුවතක් මීට ශතවර්ෂයකට පෙර රචිත කෘතියක කාව්‍යමය ආකාරයෙන් ඇත. මහනුවර ඩී.ඊ. රණසිංහ විසින් 1901 දී රචනා කරන ලද මහනුවර ලංකා ප්‍රදීප යන්ත්‍රාලයේදී මුද්‍රණය කර ඇති “නිකිණි කථාව හෙවත් ස්ත්‍රී මායම” කෘතියේ සඳහන් ඒ රසවත් සිදුවීම මෙසේ ය.එක්තරා ගමක ධනවත් ගමරාල කෙනකුට රූමත් දියණියක් විය. විවාහපත් විය යුතු වයසේ පසුවූ ඇය කෙරෙහි ආලයෙන් පැමිණි වෙනත් ගමක ගම තරුණයෙක් ඇය විවාහ කර ගැනීමට සිතා ගමරාලට දියණිය පිළිබඳව විවාහ යෝජනාවක් ඉදිරිපත් කළේය. එය අසා සතුටු වූ ගමරාල සහ ගම මහගේ කේන්දර පරීක්ෂාකොට විවාහයට දින නියම කරගන්නා ලදී.නෑදෑ හිත මිතුරන්ට ආරාධනා කරමින් මහත් හරසරින් විවාහ මංගල්‍ය පැවැත්වූ ආකාරය මෙසේ සඳහන් වේ.“සොයා නොයෙක් රඹකැන් පුවාලු ත් උයා නොයෙක් පූපා රස අහර ත් දයා සිතින් භෝජන දි සතොස ත් මෙයා සියලු නෑයෝ එකමුතුම ත්විවාහ මංගල්‍යයෙන් පසු තම දියණියට දැනමුතුකම් කියා දුන් ගම යුවළ දියණියට දෑවැද්ද දී බෑනා සමඟ පිටත් කැර හරින ලදී.විවාහපත් වූ නව යුවළ ඉතා සතුටෙන් සමගියෙන් කාලය ගත කරන ලදි. ගමට පැමිණ අලුත් මනාලිය දැක ඈ කෙරෙහි ලෝබ වූ මේ ගමේ තරුණයකු ඇයට අනියම් ඇසුරකට යෝජනාවක් කරන ලදී. මෙම තරුණයා සමඟද සිත බැඳුණු මනමාලිය තම සැමියාට හොර රහසින් ඔහු සමඟ අනියම් ඇසුරක් පැවැත්වූවාය. කාලයත් සමඟ අනියම් පෙම්වතා කෙරෙහි සිත් දැඩිවීම නිසා තම ස්වාමි පුරුෂයා කෙසේ හෝ නිවසින් පිටමං කිරීමට සිතාගත් කත ඒ සඳහා කදිම මායමක් ක්‍රියාත්මක කළේ ය.ස්වාමි පුරුෂයා වෙතට ගිය ඇය තමාට දොලදුකක් ඇතැයි පවසමින් ලෙඩකු සේ හැසිරීමට පටන් ගන්නට විය. එවිට ඒ පිළිබඳව අනුකම්පා වූ ස්වාමි පුරුෂයා දොළදුක කුමක් දැයි විමසූ විට දුරබැහැර පළාත්වල ඇති “නිකිණි” කෑමට ආශාවක් පවතින බව පවසන ලදි. “නිකිණි” නමින් කෑමක් පිළිබඳව කෙදිනකවත් අසා නැති මුත් ඒවා කෙසේ ;හී සොයාගෙන ඒමට අදිටන් කරගෙන පුරුෂයා නිවසින් පිටව ගියේ ය.කතගේ් උපායට රැවටී කිසි තැනක නොමැති ‘නිකිණි’ නම් කෑම සොයා ගිය පුරුෂයා ගමින් ගමට ගොස් මිනිසුන්ගෙන් ඒ ගැන අසමින් යනවිට එක් නුවණ ඇති පුද්ගලයකු හමු විය. සියලු සිද්ධිය අසා සියල්ල අවබෝධ කරගත් එම පුද්ගලයා පුරුෂයාට මෙසේ ප්‍රකාශ කර ඇත.එවිට කියයි තම වාහේ මෙලෙසට විය ඇති තා පේ ලියා නුඹේ හොර වාහේ කමට එකෙක් ඇත දි පේ නුඹට කරපු මායන් මිස නිකිණි නැතිලු මේ දි පේ මෙමට උරණ නොව මිතුරේ කියමි හොඳට ඇති ත පේමෙසේ බිරිඳට හොර සැමියකු ඇති බව පැවසූ විට පුරුෂයා එය ප්‍රතික්ෂේප කළේ ය.කෙසේ හෝ මෙය ඔප්පු කර පෙන්වීම සිදු කරමි යැයි ගිවිසි නුවණැති පුද්ගලයා තමා ඔවුන්ගේ නිවසට කැඳවාගෙන යන්නැයි ඉල්ලා සිටියේ ය. කපුවකු විලස වෙස්වලාගෙන නැවත ගමට ගිය මේ දෙදෙනාට කතගේ අනියම් ඇසුර පිළිබඳ රහස හෙළිකරගත හැකිවිය. තමා බිරිඳගේ ගැහැනු මායමට අසුවී ඇති බව දැනගත් පුරුෂයා ක්‍රියා කර ඇත්තේ මෙසේ ය.තව පාරක් ළියහට දුන් වැත්තේ නවතන්නට බැරිය දෙවි එම වැත්තේ දෙන්න සමඟ අල්ලා ඇද ගත්තේ ඇන්න ගොසින් දැමු අගලට වත්තේ.</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>16</day>
    </date>
    <link>http://www.dinamina.lk/2013/05/16/_art.asp?fn=f1305166</link>
    <topic>බේත් නැති ක්‍රිකට් උණ</topic>
    <author>සටහන පී. ඒ. කපුරුබණ්ඩාර ආරච්චි තලාතුඔය විශේෂ</author>
    <content>ක්‍රිකට් යනු ලෝකය පුරා ජනප්‍රිය ක්‍රීඩාවකි. එහෙත් ක්‍රීඩා ආරම්භය හෝ ඉතිහාසය ගැන දන්නේ අතළොස්සකි. ක්‍රිකට් ක්‍රීඩාව හා පුරා කියා ආරම්භ වී ඇත්තේ එංගලන්තයේය. ඒ දැනට ශතවර්ෂ පහකටත් එහා කාලයකය.එදා ක්‍රිකට් ක්‍රීඩාව ක්ලබ්බෝල් සහ ස්ටූල්බෝල් යනුවෙන් ප්‍රභේද දෙකකින් යුක්ත වී ඇත. ක්ලබ්බෝල් කණ්ඩායම පිතිකරුවකු, පන්දු රකින්නන් සහ පන්දු යවන්නකුගෙන් යුක්ත විය. බෝලය හම්බෝලයක් විය. විකට්ටුවක් තිබී නැත. පහර දුන්නේ පොල්ලකිනි. ස්ටූල්බෝල් ක්‍රීඩාවේදී කුඩා මේසයක් තබා බෝලයකින් එයට පන්දු යවන්නා විසින් පහර දෙනවිට එක් අයෙකු බෝලය මේසයට වැදී පෙරළීමට නොදී අතින් පහර දී බෝලය ඉවත යැවිය යුතු ය.එසේ බෝලය ඉවත යන හැම වාරයකදීම පිතිකරුට ලකුණ බැගින් ලැබේ. බෝලය මේසයේ වැදීම හෝ බෝලයට අතින් පහරදීමේදී පන්දු රකින්නකු විසින් එය අල්ලා ගතහොත් පිතිකරු දැවී යයි. පසුව අතින් පහර දී බෝලය ඉවත යැවීම වෙනුවට පොල්ලකින් පහර දීම ආරම්භ විය.කුඩා මේසය වෙනුවට කණු දෙකක් සිටුවා ඒ මත හරස් ලී කැබැල්ලක් තබා විකට්ටුවක් නිර්මාණය කරනු ලැබීය. ක්‍රීඩකයන් දෙදෙනකු දෙපැත්තේ සිට ක්‍රීඩා කිරීමද ඇරඹිණි. පසුකලකදී පොල්ල පිත්තක් බවට පෙරැළිණි.විකට් දෙක අතර දුවන වාර ගණනට ලකුණු එකතු කරනු ලැබීය. එසේ දුව යන පිතිකරුවන් අතරමගදී දැවී යාම වළක්වාලීම සඳහා විකට් කණු දෙක අතර හාරා තිබූ වළ පිත්තෙන් වසාගත යුතුය. එයට පෙර පන්දු රකින්නා එම වළ තුළට අත ඇති බෝලය දැමුවහොත් පිතිකරු දැවී යයි. පසුව එම වළ වසා ඒ වෙනුවට විකට් කණු දෙක මැද තවත් කණුවක් සිටවනු ලැබීය.ඉන්පසු සෑම දිවීම් වාරයක් පාසාම පිතිකරු විසින් විනිශ්චයකරු විසින් අල්ලා සිටින පොල්ලකට පහර දිය යුතු විය. ඊට පෙර පන්දු රකින්නා පොල්ලට පන්දුවෙන් පහර දුනහොත් පිතිකරු දිවීමේදී දැවී යාමට හසුවිය.පසුව එය වෙනස්කර දැන් පවතින ක්‍රීස් එක නොහොත් සීමා ඉර භාවිතයට ආවේය. පසුව ක්‍රිකට් ක්‍රීඩා නීති පද්ධතියක් සැකසිණි. එය ලියන ලද්දේ එංගලන්තයේ 1750 වසරේ ආරම්භ වූ හැම්බල්ඩම් ක්‍රීඩා සමාජය විසිනි.එකල ලකුණු පුවරුවක් භාවිත නොවීය. ඒ සඳහා පොල්ලක් තබාගෙන සෑම දිවුම්වාරයකදීම එහි කැපුමක් සිදුකරන ලදී. එසේ කැපීම ස්කෝර් නම් විය. එකල පන්දු යවන්නා පිතිකරුට බෝලය යැවුවේ අත පහළින් තබාගෙනය. එය වෙනස් කළේ කාන්තාවක විසිනි.තම සොහොයුරා සමඟ ක්‍රිකට් ගැසු අය අත පහළින් බෝලය යවන විට එය ඇගේ සායේ වැදීම නිසා අත ඔසවා හිසට උඩින් බෝලය යැවූවාය. එය වඩාත් පහසු ක්‍රමයක් වූ බැවින් අද දක්වා එම ක්‍රමය ක්‍රියාත්මක වේ. එකල ක්‍රිකට් පිත්තේ පළල ප්‍රමාණය තීරණය වී නොතිබුණි. එහිදී එක් තරගයකදී පිතිකරුවකු තම ක්‍රිකට් පිත්ත අඟල් දොළහක් පළල් වන සේ සාදා තිබුණු බැවින් ඔහු දවාලීම අපහසු විය. එම හේතුව නිසා ක්‍රිකට් පිත්තේ පළල අඟල් හතර හමාරට සීමා විය.ක්‍රමයෙන් ජනප්‍රිය වූ ක්‍රිකට් ක්‍රීඩාව නිසා ක්‍රිකට් ක්‍රීඩා සමාජද බිහිවන්නට විය. එහි ප්‍රතිඵලයක් වශයෙන් මැරිල්බෝන් ක්‍රිකට් සමාජය බිහිවිය. අද එය ලෝක ප්‍රකට එම්.සී.සී. ක්‍රිකට් සමාජයි. එය ආරම්භකයා තෝමස් ලෝඩ් නම් විය. එම සමාජයට අයත් ක්‍රීඩා පිටියද ඒ මහතා නමින් ලෝඩ්ස් පිටිය විය.මුලදී ක්‍රීඩකයින්ගේ ඇඳුම වූයේ කලිසම සහ උස තොප්පියකි. බොහෝ ක්‍රීඩකයින් උඩපන්දු තම තොප්පිය අල්ලා ඒ තුළට වැටීමට සලස්වා රැක ගැනීමට පුරුදු වූයෙන් එවැනි පන්දු රැකීමකට අතිරේක ලකුණු පහක් දීමට තීරණය විය. පසුව සුදු ඇඳුම ක්‍රිකට් ක්‍රීඩාව සඳහා නිර්දේශ විය.බෝල වැදීමෙන් අත් සහ පාද තුවාල වීම නිසා පා ආවරණය සහ අත් ආවරණ භාවිතයට පැමිණිනි. ක්‍රීඩා කණ්ඩායමකට නියමිත ගණනක් නොවූයෙන් ඒ අවස්ථාවේ සිටි ක්‍රීඩකයින් සමානව දෙකට බෙදී ක්‍රීඩා කළහ. පසුව එක පිලකට එකොළහක් විය යුතු යැයි තීරණය විය. බ්‍රිතාන්‍යයට යටත්ව තිබූ රටවල් කරාද පසුව ක්‍රිකට් ක්‍රීඩාව ව්‍යාප්ත විය. එම රටවල් සමඟ එම්.සී.සී. කණ්ඩායම් කරන ලද තරග ටෙස්ට් තරග නම් විය.1882 වසරේදී ඕවල් ක්‍රීඩාංගණයේදී ඕස්ට්‍රේලියාව විසින් එංගලන්තය පරාජය කරන ලදී. එයින් සිත්තැවුලට පත් එංගලන්ත ක්‍රීඩකයෝ ක්‍රිකට් ක්‍රීඩාව මියගිය බවත් ඕස්ට්‍රේලියාව එහි අළු රැගෙන ගිය බවත් පවසමින් කෑකෝ ගැසූහ. පසුව එංගලන්තය විසින් ඕස්ට්‍රේලියාව පරාජය කරන ලදි. එහිදී එංගලන්තයට විහිළුවක් කිරීමට සිතු ඕස්ට්‍රේලියාව අළු පිර වූ භාජනයක් ඔවුනට තෑගි කළේය. පසුව එය සම්ප්‍රදායක් බවට පත්වී ඕස්ට්‍රේලියාව හා එංගලන්තය අතර ක්‍රිකට් (ටෙස්ට්) තරග නිමාවීමෙන් පසු පරාජය වූ රට විසින් දිනූ රටට අළු භාජනයක් දීම ඇරඹිණි.“අළු බඳුන” පිරිනැමීමේ ආරම්භය එය විය. ක්‍රිකට් විනිසුරුවකු තම තීරණය සංඥා මඟින් දැන්වීම ඊළඟට ආරම්භ විය. එය ක්‍රිකට් ක්‍රීඩාවේ පෙර ගමන සමඟ ඇති වූ ප්‍රගතියකි. ක්‍රීඩකයකු දැවී ගිය විට දබරඟිල්ල (දකුණතේ) එසවීමත්, පන්දු පහරක් හතරේ පහරක් වූ විට තම දකුණත උරහිසට පහළින් දෙපසට වැනීමත්, පන්දු පහරක් ගුවනින් ගොස් සීමා ලණුවට එහායින් පතිත වූ විට තම දෑත් හිසට උඩින් එසවීමත්, නීතිවිරෝධි පන්දුවකදී අතක් උරහිසේ කෙළින් හරස් අතට දිගුකිරීමෙන්ද, පන්දුවක් පිතිකරුට කෙසේවත් පහර දීමට නොහැකි අයුරින් විකට්ටුව ඈතින් යැවූ විට දෑතම දෙපසට විහිදුවීමෙනුත් තම තීරණය දැන්වීය.එදා එංගලන්තයේ ඇරඹූ ක්‍රිකට් ක්‍රීඩාව අද ලොවම හොල්ලන ක්‍රීඩාවක් බවට පත්වී ඇති අතර එය ලංකාවේද ගම් නියම් ගම් ආක්‍රමණය කර ඇත. ලංකාවේ ක්‍රිකට් ක්‍රීඩා තරග පැවතෙන විට රාජ්‍ය තන්ත්‍රයද අඩපණ වන අතර බාල මහලු සියලුදෙනාට ක්‍රිකට් උණ වැළඳීමද සිදුවේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>17</day>
    </date>
    <link>http://www.dinamina.lk/2013/05/17/_art.asp?fn=n1305171</link>
    <topic>සිර දඬුවමෙන් පසු වසරක පුනරුත්ථාපනයට</topic>
    <author>කුමුදු හෙට්ටිආරච්චි</author>
    <content>එල්.ටී.ටී.ඊ. සංවිධානයේ ත්‍රස්ත ක්‍රියාකාරකම් සඳහා සෘජුව සම්බන්ධ වී එම සංවිධානය වෙනුවෙන් නැව් මිලට ගෙන අවි ආයුධ සපයමින් තමා කළ ක්‍රියාකාරකම් සම්බන්ධව පශ්චත්තාප වෙමින් තමාට එරෙහිව වූ අධි චෝදනා 15 වෙනුවෙන් වරද පිළිගත් කොටි නායක වේලුපිල්ලේ ප්‍රභාකරන්ගේ පාසල් මිතුරාට මසක බරපතළ වැඩ සහිත සිර දඬුවමක් ඊයේ (16) නියම කළ කොළඹ මහාධිකරණ විනිසුරු ප්‍රීති පද්මන් සූරසේන මහතා විත්තිකරු වසරක කාලයක් පුනරුත්ථාපනය සඳහා යොමු කිරීමටද නියම කළේය. ගුණසුන්දරම් ජෙයසුන්දරම් නමැති මෙම විත්තිකරු තමාට එරෙහිව වූ අධි චෝදනා 15ට වරද පිළිගැනීම මත ‍එම චෝදනාවනට විත්තිකරු වරදකරු බවට ප්‍රකාශ කළ විනිසුරුවරයා එම එක් එක් චෝදනාවට මසක බැගින් බරපතළ වැඩ සහිත සිර දඬුවමක් නියම කර එම සිරදඬුවම එකවර ගෙවීයෑමට සැලැස්වීය.ඊයේ (16) මේ නඩුව කැඳවූ අවස්ථාවේ බන්ධනාගාරය මඟින් විත්තිකරු අධිකරණයට ඉදිරිපත් කැර තිබුණි.පෙර නඩු වාරයේදී විත්තිකරු අධිචෝදනා 15 වෙනුවෙන් වරද පිළිගනිමින් අධිකරණය හමුවේ දීර්ඝ ප්‍රකාශයක් ලබාදී තිබුණි.විත්තිකරු තමා සිදු කළ වැරදි සම්බන්ධයෙන් පශ්චත්තාප වෙමින් යහපත් පුරවැසියෙකු ලෙස සමාජගත වීම සඳහා පුනරුත්ථාපනය සඳහා යොමු කරන ලෙස අධිකරණයෙන් කළ අයැදීම සම්බන්ධව නීතිපතිවරයා අවධානය යොමු කරමින් විත්තිකරුට එරෙහිව ඉදිරිපත් කළ අධි චෝදනා 15 සංශෝධනය කළ බව සංශෝධිත අධිචෝදනා පත්‍රය අධිකරණය වෙත ඉදිරිපත් කරමින් රජයේ නීතිඥ ශමින්ද වික්‍රම මහතා ඊයේ (16) පැවැසීය.ඒ අනුව එම සංශෝධිත චෝදනා පත්‍රය අධිකරණ භාෂා පරිවර්තකවරිය ද්‍රවිඩ බසින් විත්තිකරුට කියවා තේරුම් කර දුන් අතර විත්තිකරු එම චෝදනා 15ට‍ වරදකරු බව ප්‍රකාශ කැර සිටියේය.2005 ජනවාරි 01 වැනිදාත් 2007 සැප්තැම්බර් මස 05 අතර කාලය තුළ කොළඹදී, වන්නි ප්‍රදේශයේදී, වැල්වැටිතුරේ දී හා සිංගප්පූරුවේදී කොටි නායක වේලුපිල්ලේ ප්‍රභාකරන් අමෙරිකාවේ කොටි නායක ෂන්මුගසුන්දරම්, කාන්ගස්කරන් හෙවත් කරන්, එංගලන්තයේ කොටි නායක කනගරාජා ‍රවි ශංකර් හෙවත් ශංකර් නමැත්තන් සමග එක්ව යුදමය කටයුතු සඳහා කොටි සංවිධානයට අවශ්‍ය යුදමය උපකරණ ඇතුළු උපාංග මිලදී ගෙන සැපයීමට කුමන්ත්‍රණය කිරීම ඒ අනුව එම යුධෝපාංග මිලදී ගෙන සැපයීමට තැත් කිරීම ඇතුළු චෝදනා 15ක් යටතේ විත්තිකරුට එරෙහිව නීතිපතිවරයා විසින් මෙම සංශෝධිත චෝදනා පත්‍රය මගින් චෝදනා නඟා තිබුණි.ත්‍රස්තවාදය වැළැක්වීමේ පනතේ 3 (ආ) වගන්තිය යටතේ මෙම විත්තිකරුට එරෙහිව මුලින් නීතිපතිවරයා විසින් අධි චෝදනා නඟා තිබූ අතර විත්තිකරු කොටි සංවිධානය හෙළා දකිමින් අධිකරණය හමුවේ කළ ප්‍රකාශයෙන් පසු නීතිපතිවරයා අදාළ චෝදනා ත්‍රස්තවාදය වැළැක්වීමේ පනතේ 05 (අ) i වගන්තිය යටතට ගැනෙන වරදක් ලෙසට සංශෝධනය කරන ලදී.ත්‍රස්ත විමර්ශන කොට්ඨාසය මගින් අත්අඩංගුවට ගත් විත්තිකරුගේ ලැප්ටොප් යන්ත්‍රය පරීක්ෂා කිරීමේදී එහි අන්තර්ගත වූ විදේශ රටවලට ආයුධ ඇණවුම් කරමින් විත්තිකරු යැවූ ඊමේල් පණිවුඩ පදනම් කර ගනිමින් විත්තිකරුට එරෙහිව චෝදනා ගොනු කරන ලද බවත් පැමිණිල්ල වෙනුවෙන් කරුණු ඉදිරිපත් කරමින් රජයේ නීතිඥ ශමින්ද වික්‍රම මහතා පැවසීය.යුතු බව රජයේ නීතිඥ ශමින්ද වික්‍රම මහතා ප්‍රකාශ කර සිටියේය.නමුත් සංශෝධිත චෝදනා පත්‍රය අනුව විත්තිකරුට ලබාදිය හැකි උපරිම සිර දඬුවම අවුරුදු හතක් ලෙසට සඳහන් වුවද අවමයක් සඳහන් නොවන බවද ශමින්ද වික්‍රම මහතා අධිකරණයට දන්වා සිටියේය.එල්.ටී.ටී.ඊ. ත්‍රස්තවාදීන් ලංකාව සමඟ සිදු කළ යුද්ධයේදී ඔවුන් අමෙරිකාව, කැනඩාව, ජපානය, ස්විස්ටර්ලන්තය ආදී රටවල් සමඟද සබඳතා පවත්වමින් ආයුධ මිලට ගෙන ඇති බවත් ඒ පිළිබඳව එම රටවලින් තොරුතුරු හෙළි කර ගැනීමට අධිකරණ අමාත්‍යාංශය විදේශ කටයුතු අමාත්‍යෘංශය සමඟ එක්වී රෙගුටුවා ලිපි මඟින් කටයුතු කළ බව පැවසූ ශමින්ද වික්‍රම මහතා ඒ සම්බන්ධව මේ වන විටත් කටයුතු කරමින් සිටින බවද පැවසීය.ස්විස්ටර්ලන්තය, කැනඩාව, සිංගප්පූරුව, ජපානය, පිලිපීනය ඇතුළු රටවල් රැසක් සමඟ ව්‍යාපාරික සබඳතා ඇති මෙම විත්තිකරු ශ්‍රී ලංකාවේ යුද්ධය පැවැති සමයේ ත්‍රස්තවාදීන්ගේ භාවිතය සඳහා විත්තිකරු විසින් යුද උපකරණ මිලට ගැනීමට කටයුතු කර ඇති බව සිදු කළ විමර්ශන වලින් හෙළි වූ බවද ශමින්ද වික්‍රම මහතා පවසා සිටියේය.විත්තිකරු වෙනුවෙන් සිදු කෙරෙන විමර්ශන කටයුතු සඳහා එම විදේශ රටවල් සමඟ දිගින් දිගටම සබඳතා පවත්වන බවත් ශමින්ද වික්‍රම මහතා පැවැසීය.විත්තිකරු සිංගප්පූරුවේ සමාගම් දෙකක් මෙහෙයවන ලද බව හා එමගින් ත්‍රස්තවාදී ක්‍රියාකාරකම් සඳහා අවශ්‍ය මුදල් ලබාදීමට සහාය වී ඇති බවද පැවසූ රජයේ නීතිඥ ශමින්ද වික්‍රම මහතා එම්.ටී. මෙන්ෂන් 07 නමැති නෞකාවද විත්තිකරුට අයත් හැරී මර්චන්ට් සමාගම නමින් මිලට ගත් නැවක් බවද අනාවරණය කර සිටියේය.එම නැව මගින් විත්තිකරු එල්.ටී.ටී.ඊ. සංවිධානයට අවශ්‍ය ආයුධ ලංකාවට එවා ඇති බව පැවසූ ශමින්ද වික්‍රම මහතා 2009 වසරේ යුද්ධය අවසන් වූ පසු නාවික හමුදාව අතට පත්වූ 'ප්‍රින්සස් නිශාන්ත' යනුවෙන් සඳහන් වනුයේ එම නෞකාව බවද එය දැනට නාවික හමුදාවේ ප්‍රවාහන කටයුතු සඳහා යොදා ගන්නා බවද ප්‍රකාශ කළේය.එල්.ටී.ටී.ඊ. නායක වේලුපිල්ලේ ප්‍රභාකරන්ගේ ත්‍රස්ත කටයුතු සම්බන්ධයෙන් ඔහුට සහායවීම සම්බන්ධයෙන් පසුතැවිලි වන බව හා අන්තවාදී ත්‍රස්තවාදීන්ගේ ක්‍රියා සම්බන්ධව විරුද්ධ වන බව හා ශ්‍රී ලංකාවේ ඇතිවූ යුද්ධයේ භයානක ක්‍රියා නැවත ඇතිවනු දැකීමට ඔහු අකමැති බව විත්තිකරු කළ ප්‍රකාශය මත විත්තිකරුට එරෙහි චෝදනා සංශෝධනය කෙරෙහි අවධානය යොමු කළ බවද ශමින්ද වික්‍රම මහතා වැඩිදුරටත් පවසා සිටියේය.අමෙරිකාවේ, නෝර්වේ හි එල්.ටී.ටී.ඊ. ත්‍රස්ත කටයුතුවල නියැළෙන කොටි නායකයින්ගෙන් ත්‍රස්තවාදය සම්බන්ධව ගෙන ඇති ක්‍රියාමාර්ග නවතන ලෙස ආයාචනා කර සිටි විත්තිකරු එම ක්‍රියා මගින් දෙමළ ජනතාවට හොඳට වඩා හානියක් සිදුවන බව ප්‍රකාශ කළ බවද ශමින්ද වික්‍රම මහතා පැවසීය.තවද කොටි ත්‍රස්තවාදීන් මූලික අයිතිවාසිකම් බිඳ හෙළමින් මූලික අයිතිවාසිකම් සුරකින්නන් ලෙසට පෙනී සිටීමට උත්සාහ කරන බවත් ප්‍රකාශ කර සිටි විත්තිකරු සියලු සාහසික ක්‍රියා හා ත්‍රස්ත ක්‍රියා වලින් වැළකී සිටින ලෙසට ජාත්‍යන්තර ප්‍රජාවගෙන්ද ඉල්ලා සිටි බව ශමින්ද වික්‍රම මහතා අධිකරණයට කරුණු තහවුරු කරමින් පැවසීය.විත්තිකරු අධිකරණයට කළ ප්‍රකාශය ස්වේච්ඡාවෙන් ඉදිරිපත් කරමින් ත්‍රස්තවාදය හෙළා දකිමින් ජාත්‍යන්තර ප්‍රජාවගෙන්ද ත්‍රස්තවාදය හෙළා දකින ලෙසට ඉල්ලා සිටි බවත් කිසිදු තර්ජනයක් හෝ බලපෑමකින් තොරව මෙවැනි ප්‍රකාශයක් විත්තිකරු සිදු කිරීම ඉතා වටිනා කරුණක් ලෙස පැමිණිල්ල සලකන බවද ශමින්ද වික්‍රම මහතා පැවසීය.තවද මේ කරුණු මත විත්තිකරුට උපරිම සිර දඬුවම නොවන ලිහිල් සිර දඬුවමක් ලබාදෙන ලෙසට හා විත්තිකරු පුනරුත්ථාපනය වීම සඳහා කළ ඉල්ලීම සලකා බලා යම් කාලයක් පුනරුත්ථාපනය හා යොමුවීමට නියෝගයක් ලබාදෙන ලෙසට රජයේ නීතිඥ ශමින්ද වික්‍රම මහතා ඊයේ (16) අධිකරණයෙන් ඉල්ලා සිටියේය.කුඩා කළ සිටම විත්තිකරු කොටි නායක ප්‍රභාකරන්ගේ මිතුරෙකු බවත් ඔහු දමිළ ජාතිවාදී අදහසක් දැරූ‍ නිසා එවකට මෙම සංවිධානයට සහාය දැක්වීමට කැමැත්ත දක්වා ඇති බවත් විත්තිකරු වෙනුවෙන් පෙනී සිටි ජනාධිපති නීතිඥ අනිල් සිල්වා මහතා පැවසීය.මොහුට වඩා දරුණු ලෙස ත්‍රස්තවාදී කටයුතු වලට සම්බන්ධව කටයුතු කළ පුද්ගලයින් ඔවුන් කළ වරද පිළිගැනීම මත සමාජගතවීමේ අවස්ථා සලසා දී ඇති බවත් දේශපාලන ප්‍රවාහයටද ඔවුන් අද පිවිස සිටින බවත් ප්‍රකාශ කළ අනිල් සිල්වා මහතා විත්තිකරු තමා සිදු කළ දේ සම්බන්ධව පශ්චත්තාප වෙමින් වරද පිළිගැනීම මත විත්තිකරුට ලිහිල් දඬුවමක් ලබාදෙන ලෙසට ඉල්ලා සිටියේය.විත්තිකරු චෝදනා පත්‍රය ඉදිරිපත් කළ මුල් අවස්ථාවේදීම වරද පිළිගැනීම හා ස්වේච්ඡාවෙන්ම අධිකරණය හමුවේ ප්‍රකාශයක් සිදු කිරීම විත්තිකරුට දඬුවම ලිහිල් කිරීම කෙරෙහි සලකා බලන බව විනිසුරුවරයා ප්‍රකාශ කර සිටියේය.තවද එල්.ටී.ටී.ඊ. සංවිධානය සිදු කළ ක්‍රියා හෙළා දකිමින් ජාතික හා ජාත්‍යන්තර ප්‍රජාවගෙන් එල්.ටී.ටී.ඊ. සංවිධානයේ කටයුතුවලට සම්බන්ධ නොවන ලෙසට අයැද සිටීමෙන් ත්‍රස්ත කටයුතු වලින් ද්‍රවිඩ ජනතාවට සිදුවන්නේ අයහපතක් බව විත්තිකරු ප්‍රකාශ කර සිටීමෙන් පෙනී යන්නේ විත්තිකරු ‍විසින් සිදු කළ ක්‍රියාවන්ට අවංකවම පශ්චත්තාප වන බව යැයිද විනිසුරුවරයා ප්‍රකාශ කර සිටියේය. ත්‍රස්තවාදී ක්‍රියාවල නියැළෙන්නන්ට එම ක්‍රියා නවතන ලෙසට ජාත්‍යන්තර වශයෙන් විත්තිකරු කළ අයැදීමද චූදිතට දඬුවම් නියම කිරීමේදී සලකා බැලීමට අධිකරණය තීරණය කළ බව විනිසුරුවරයා සඳහන් කර සිටියේය.විත්තිකරුගේ ප්‍රකාශය, ඔහු වරද පිළිගැනීම, වරදට පශ්චත්තාපවීම හා සාහසික ක්‍රියාවලින් වැළකෙන ලෙසට හා ඊට උපකාර නොකරන ලෙසට ජාත්‍යන්තර ප්‍රජාවගෙන් කළ අයදීමද විත්තියේ හා පැමිණිල්ල වෙනුවෙන් අධිකරණයට ඉදිරිපත් කළ කරුණුද සලකා බැලූ විනිසුරුවරයා විත්තිකරුට එක් එක් චෝදනාවට මසක බරපතළ වැඩ සහිත සිර දඬුවම් නියම කළේය.එම සිර දඬුවම් එකවර ගෙවීයාමට සැලැස්වීමට නියම කළ විනිසුරුවරයා විත්තිකරු වසරක කාලයක් සඳහා පුනරුත්ථාපනය වෙනුවෙන් යොමු කිරීමට නියම කරමින් ඒ පිළිබඳව බන්ධනාගාර අධිකාරියටද දැනුම් දුන්නේය.සුදුසු පුනරුත්ථාපන කඳවුරකට විත්තිකරු පුනරුත්ථාපනය සඳහා යැවීමට කටයුතු කරන ලෙස විනිසුරුවරයා බන්ධනාගාර අධිකාරියට ඊයේ (16) දන්වා සිටියේය.විත්තිකරු වෙනුවෙන් ජනාධිපති නීතිඥ අනිල් සිල්වා මහතා පෙනී සිටි අතර රජයේ නීතිඥ ශමින්ද වික්‍රම මහතා පැමිණිල්ල මෙහෙයවීය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>17</day>
    </date>
    <link>http://www.dinamina.lk/2013/05/17/_art.asp?fn=n1305172</link>
    <topic>සිව්වන රණවිරු සැමරුම් උළෙල මහ ඉහළින්</topic>
    <author>චන්ද්‍රිකා පෙරේරා</author>
    <content>ත්‍රස්තවාදය පරාජය කර රටට සාමය උදා කළ මානුෂීය මෙහෙයුමේ විජයග්‍රාහී සිව්වන සංවත්සර පෙළපාළිය හා ජාතික රණවිරු සැමරුම් උළෙල අති උත්කර්ශවත් අන්දමින් හෙට (18) පැවැත්වේ. ජනාධිපති මහින්ද රාජපක්ෂ මහතාගේ ප්‍රදානත්වයෙන් එදින උදෑසන 8ට කොළඹ ගාලුමුවදොර පිටියේ දී විජයග්‍රාහී සිව්වන රණවිරු ප්‍රණාම උළෙල අති උත්කර්ශවත් අන්දමින් පැවැවෙන් අතර එදින සවස 4ට ශ්‍රී ජයවර්ධනපුර කෝට්ටේ රණවිරු ස්මාරකය අභියස දී ජාතික රණවිරු සැමරුම් උළෙල පැවැවේ.දැය වෙනුවෙන් දිවිදුන් අභීත විරුවන් පරම වීර විභූෂණ පදක්කමින් පුදකෙරේ. රණවිරුවකුට පුදකරන උසස්ම පදක්කම මෙයවේ. ජනාධිපතිතුමා අතින් එම පදක්කම්ලාභීන් වෙනුවෙන් ඔවුන්ගේ ළඟම ඥාතීන් වෙත පදක්කම් පිරිනැමීමට නියමිතය. ත්‍රිවිධ හමුදා, විශේෂ කාර්ය බළකායේ හා සිවිල් ආරක්ෂක බළකා රණවිරුවෝ 13,650ක් පමණපිරිසක් රණවිරු ප්‍රණාම පෙළපාළියට එක්වෙති. ඒ අතර ප්‍රහාරක හා හෙළිකොප්ටර් ඇතුළු ගුවන් යානා තිහක් ගුවනේ බලය රඟ දක්වන අතර නාවික බලය පෙන්වමින් ගාලු මුවදොර මුහුදේ නාවික යාත්‍රා පණහක් ගමන් කෙරේ. ඊට සමගාමීව යුද හමුදා බලය දක්වමින් ප්‍රහාරක සන්නද්ධ රථ , කාලතුවක්කු සහිත රථ හා බිම්බෝම්බ ඉවත්කිරීමේ රථ ඇතුළු හමුදා රථ සියයක් ගමන් කරයි.ලබා ගත් ජයග්‍රහණය සනිටුහන් කරමින් ශ්‍රී ලංකා කාලතුවක්කු හමුදාව ආචාර වෙඩිමුර විසි එකක් පවත්වමින් විජයග්‍රාහී සැමරුම් උපහාර පෙළපාළිය ආරම්භ කරයි. ‍මුලතිව් ආඥාපති මේජර් ජෙනරාල් එල්.බී.ආර්. මාර්ක් ප්‍රධාන අණදෙන නිලධාරී ලෙසත් පනස්තුන්වන සේනාංකාධිපති බ්‍රිගේඩියර් එච්.ජේ සෙනෙවිරත්න දෙවන අණදෙන නිලධාරී ලෙසත් කටයුතු කරයි. නාවික හමුදා අණදෙන නිලධාරී ලෙස කොමදෝරු කේ.කේ.ජේ.ඩී.සිල්වා හා ගුවන් හමුදා අණදෙන නිලධාරී ලෙස ගුවන් කොමදෝරු එස්. කේ. පතිරණ කටයුතු කරයි. යුද හමුදා නිලධාරීන් 550ක් හා සෙබළු 6600ක් , නාවික නිලධාරීන් 170ක් හා නාවිකයන් 2700ක් ද ගුවන් හමුදා නිලධාරීන් 140ක් හා සෙබළු 1250ක් ද සිවිල් ආරක්ෂක බළකායේ නිලධාරීන් 20ක් සහ සෙසු නිලයන් 700ක් ද පොලිසියේ උසස් නිලධාරීන් හැට පහක් ඇතුළු තවත් නිලධාරීන් 1450ක්ද විජයග්‍රාහී උපහාර පෙළපාළියට එක්වීමට නියමිතය.මේ උළෙල මහජනතාවට ද නැරඹීමේ අවස්ථාව ලබා දී තිබෙන බවත් රථවාහනවලට පැමිණිය හැක්කේ ලේක් හවුස් වට රවුම දක්වා පමණක් බවත් පවසන හමුදා ප්‍රකාශක බිගේඩියර් රුවන් වනිගසූරිය මහතා බණ්ඩාරනායක පිළිමය දක්වා ප්‍රදේශයේ මහජනතාවට නැරඹීමට පහසුකම් සලසා ඇති බව කීය. පොලිසිය මෙසේ පැමිණෙන නරඹන්නන්ට පහසුකම් සලසයි.එදින සවස පැවැත්වෙන ජාතික රණවිරු සැමරුම් උළෙලේ දී රණවිරු ස්මාරකය අභියස මුල්ම මල් කලඹ ජනාධිපතිතුමා අතින් පිදීමෙන් පසු සෙසු ප්‍රභූ පිරිස හා මියගිය විරුවන්ගේ ළඟම ඥාතීහු මල් කලඹ පුදා ප්‍රණාම පුදකරති. අගමැති දි.මු ජයරත්න, ආරක්ෂක ලේකම් ගෝඨාභය රාජපක්ෂ මහත්වරු මැති ඇමතිවරු, විදෙස් රාජ්‍ය තාන්ත්‍රිකයන් හා රණවිරුවන්ගේ ළඟම ඥාතීහු මේ අවස්ථාවන්ට එක්වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>17</day>
    </date>
    <link>http://www.dinamina.lk/2013/05/17/_art.asp?fn=n1305173</link>
    <topic>යොවුන් පාර්ලිමේන්තුවේ දෙවන මංගල සැසිය ජනපති ප්‍රධානත්වයෙන්</topic>
    <author>බන්ධුල ගුණසේකර</author>
    <content>දෙවන යොවුන් පාර්ලිමේන්තුවේ පළමු සැසිය ජනාධිපති මහින්ද රාජපක්ෂ මහතාගේ ප්‍රධානත්වයෙන් මහරගම ජාතික තරුණ සේවා සභාවේ ශ්‍රී ලංකා යූත් මධ්‍යස්ථාන ශ්‍රවණාගාරයේ දී මේ 23දා සවස 3ට පැවැත්වීමට නියමිත බව යෞවන කටයුතු ඇමැති ඩලස් අලහප්පෙරුම පවසයි.ඉතා සාමකාමී ලෙස පැවැත්වුණු මෙවර යොවුන් පාර්ලිමේන්තුවේ දෙවන මැතිවරණයට තරග වැදුණු  යොවුන් අපේක්ෂකයන්ගේ සංඛ්‍යාව 547 ක් පමණ වූ අතර නියෝජිතයන් 138ක් නිතරගයෙන් පත්වීම විශේෂත්වයකි.යොවුන් පාර්ලිමේන්තුවට මැතිවරණයෙන් කාන්තාවෝ 44ක් තේරී පත් වූ අතර මුස්ලිම් නියෝජිතයන් 26ක් හා ද්‍රවිඩ නියෝජිතයන් 48ක් තේරී පත්වීමද අතිශය විශේෂත්වයක් බව ඇමැතිවරයා සඳහන් කළේය.ලබන වසරේ ශ්‍රී ලංකාවේ දී පැවැත්වෙන ලෝක තරුණ සම්මේලනයට මෙවර යොවුන් පාර්ලිමේන්තුව වැඩි වටිනාකමක් වනු ඇතැයි ද අලහප්පෙරුම ඇමැතිවරයා විශ්වාසය පළ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>17</day>
    </date>
    <link>http://www.dinamina.lk/2013/05/17/_art.asp?fn=n1305174</link>
    <topic>අමාදහර වෙසක් කලාපය මෙවරත් උත්කර්ෂවත්ව</topic>
    <author>චන්දිමා එදිරිමාන්න</author>
    <content>ලංකාවේ සීමාසහිත එක්සත් ප්‍රවෘත්ති පත්‍ර සමාගම වෙසක් පොහොය නිමිත්තෙන් සංවිධාන කරන 'අමාදහර' වෙසක් කලාපය මෙවරත් අති උත්කර්ෂවත් අන්දමින් පැවැත්වේ.මෙවර අමාදහර වැඩසටහන පැවැත්වෙන්නේ 23වැනි වරටය. මේ 24, 25, 26 යන තෙදින ලේක්හවුස් ආයතනය ඉදිරිපිට දී පැවැත්වෙන වෙසක් කූඩු හා නිර්මාණ තරඟය සඳහා මේ වන විට විවිධ ප්‍රදේශවලින් නිර්මාණ 150කට වැඩි ප්‍රමාණයක් ලැබී ඇතැයි ලේක්හවුස් ආයතනයේ අලෙවි හා ශාඛා කාර්යාල ප්‍රධානී සුනිල් සෙන්දනායක මහතා පැවසීය.මෙවරත් භක්ති ගීත සංදර්ශන, කලා ශිල්පීන්ගේ බැති ගී සංදර්ශන, දන්සල් ආදිය අමාදහර වෙසක් කලාපයේ පැවැත්වේ.වෙසක් කලාපය සඳහා පූර්ණ අනුග්‍රහ දායකත්වය ලබාදෙන්නේ ශ්‍රී ලංකා ටෙලිකොම් ආයතනයයි.කොළඹ නගරයේ වැඩිම වෙසක් කූඩු ප්‍රමාණයක් ප්‍රදර්ශනය කරනු ලබන්නේ 'අමාදහර' වෙසක් කලාපයේ බවත් එය නැරඹීමට බැතිමතුන්ට ආරාධනා කරන බවත් සෙන්දනායක මහතා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>17</day>
    </date>
    <link>http://www.dinamina.lk/2013/05/17/_art.asp?fn=n1305175</link>
    <topic>වෙසක් පොහොය දිනට ආගමික වතාවත්වලට මුල් තැන දෙන්න</topic>
    <author>නුවන් කොඩිකාර</author>
    <content>වෙසක් පොහොය දිනයේ භක්ති ගීත තරග, වෙසක් පහන් කූඩු තරග සහ සංදර්ශන පැවැත්වීම සිදු නොකළ යුතු බව බුද්ධ ශාසන හා ආගමික කටයුතු අමාත්‍යංශය දැනුම් දෙයි. එදින ශීල සමාදාන, ධර්ම ශ්‍රවනය හා භාවනා ආදී ආගමික වතාවත්වල පමණක් නිරතවීම සිදු කළ යුතු බව අමාත්‍යාංශය පවසයි. වෙසක් පෝය පසු දින එනම් 25වැනි දින සිට එම වැඩසටහන් ක්‍රියාත්මක කරන ලෙස සිදු කරන ලෙස අමාත්‍යාංශ්‍ය ප්‍රකාශ කරයි.බුද්ධ ශාසන හා ආගමික කටයුතු අමාත්‍යාංශයේ ලේකම් එම්. කේ. බී දිසානායක මහතාගෙන් මේ පිළිබඳ කළ විමසිමක දී ඒ මහතා පවසා සිටියේ සාසනාරක්ෂක බල මණ්ඩලයෙන් කළ යෝජනාවකට අනුව එම තීරණය ගත් බවයි. ‍ වෙසක් දන්සල් පැවැත්වෙන ස්ථානවල මහ පිරිත හෝ ධර්ම දේශනා පමණක් විකාශය කළ යුතු බව ද එම අමාත්‍යංශය දැනුම්දෙයි. වෙසක් පොහොය දින විහාරස්ථානවල ආගමික වතාවත්වලට සහභාගී නොවී තැන තැන කණ්ඩායම් ලෙස හැසිරීම ද නොකළ යුතු බව ද අමාත්‍යංශය කියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>17</day>
    </date>
    <link>http://www.dinamina.lk/2013/05/17/_art.asp?fn=n1305176</link>
    <topic>සියලු ආනයනික කිරි පිටි පරීක්ෂාවට</topic>
    <author>විජයානි එදිරිසිංහ</author>
    <content>සියලු ආනයනික කිරි පිටි සාම්පල් පරීක්ෂා කිරීම ඊයේ (16) ආරම්භ කෙරිණි.  සෞඛ්‍ය අමාත්‍යාංශයේ ආහාර සුරක්ෂිතතා කමිටුවේ ඉල්ලීම මත සමුපකාර හා අභ්‍යන්තර වෙළෙඳ ඇමැති ජොන්ස්ටන් ප්‍රනාන්දු මහතාගේ උපදෙස් මත පාරිභෝගික අධිකාරියේ පරීක්ෂණ කණ්ඩායම් මගින් එම කිරිපිටි සාම්පල් ලබා ගනියි.කිරිපිටිවල තත්ත්වය පරීක්ෂා කිරීමට අවශ්‍ය ඉහළ තත්ත්වයේ ලැබ් පහසුකම් මෙරට නොමැති නිසා විදේශ රටවල් තුනක දී එම කිරි පිටි පරීක්ෂාව සිදු කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>17</day>
    </date>
    <link>http://www.dinamina.lk/2013/05/17/_art.asp?fn=n1305177</link>
    <topic>පොදු සමාවට සෞදියෙන් එන්න තාවකාලික ගමන් බලපත්</topic>
    <author>මහින්ද අලුත්ගෙදර</author>
    <content>සෞදි අරාබියානු රජය ප්‍රකාශයට පත් කළ පොදු සමා කාලයේ ශ්‍රී ලංකාවට පැමිණීමට බලාපොරොත්තුවෙන ශ්‍රී ලාංකිකයන් මෙරටට ගෙන්වා ගැනීමට තාවකාලික ගමන් බලපත්‍ර නිකුත් කිරීමට සෞදි අරාබියාවේ ශ්‍රී ලංකා තානාපති කාර්යාලය පියවර ගෙන ඇත.අනවසරයෙන් රැඳී සිටින විදේශිකයන් තම රටින් ඉවත් කිරීමට සෞදි අරාබියානු කම්කරු අමාත්‍යාංශය මෙම පොදුසමා කාලය ප්‍රකාශයට පත්කරන අතර එම පොදුසමා කාලය පසුගිය අප්‍රේල් 6 දා ආරම්භ වූ බවද එය ලබන ජූලි මස 3 දායින් අවසන් වන බවද එම කාර්යාලය සඳහන් කරයි. රියාද් නුවර පිහිටි ශ්‍රී ලංකා තානාපති කාර්යලයයේ දැනට ලියාපදිංචි වී ඇති කාන්තා හා පිරිමි ශ‍්‍රමිකයන් 300කට පමණ තාවකාලික ගමන් බලපත‍්‍ර නිකුත් කිරීමට පියවර ගෙන තිබෙන බවද අනවසරයෙන් රැඳී සිටින සෙසු ශ්‍රී ලාංකිකයන් ද මෙරටට එවීම සඳහා පියවර ගන්නා බවද සෞදි අරාබියාවේ ශ්‍රී ලංකා තානාපති කාර්යාලය කියයි.ඉන් බොහෝ දෙනෙකුට ආගමන විගමන කාර්යාලය මඟින් ලබාදෙන පිටවීමේ වීසා ලබා දී තිබෙන බවද දැනටමත් රියාද් කලාපයේ ලියාපදිංචි වී ඇති හෝ ලියාපදිංචි වී නොමැති සියලූ දෙනා තානාපති කාර්යාල පරිශ‍්‍රයට පැමිණ ගමන් බලපත‍්‍ර ලබා මවු රටට යෑමට සූදානම්වන ලෙසද ශ්‍රී ලංකා තානාපති කාර්යාලය ඉල්ලීමක් කරයි.මේ අතර සෞදි අරාබියාවේ නැඟෙනහිර කලාපයේ දැනටමත් ලියාපදිංචි වී ඇති ශ්‍රී ලාංකිකයන් අද (17) උදෑසන 8සිට පස්වරු 5 දක්වා දම්මා තොබාර් අධිවේගී මාර්ගයේ පිහිටි ඇස්ටූන් රෝහලට යාබදව පිහිටි යෝජිත ශ්‍රී ලංකා ජාත්‍යන්තර පාසල් පරිශ‍්‍රයේ පැවැත්වෙන තානාපති විශේෂ ජංගම සේවාව වෙත පැමිණ නිලධාරින් ලබා දී ඇති රිසිට්පත ඉදිරිපත් කර තම ගමන් බලපත්‍රය ලබාගත හැකි වෙයි.එය ලබා ගැනීමෙන් අනතුරුව දමාම් නයින්ට් වන් පිහිටි ආගමන විගමන කාර්යාලය වෙත ගොස් සෞදි අරාබියෙන් පිටවීමට තාවකාලික ගමන් බලපත්‍රය ලබා ගැනීමේ හැකියාව පවතී.මේ වනවිට ශ්‍රී ලාංකිකයන් 5,000ක් පමණ අනවසරයෙන් සෞදි අරාබියාවේ රැඳී සිටින අතර ඊට අමතරව ඉන්දියානුවන් 60,000ක්, පාකිස්තානුවන් 6,000ක් සහ පිලිපීන ජාතිකයන් 6,000ක් පමණ මෙලෙස රැඳී සිටින බව වාර්තා වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>17</day>
    </date>
    <link>http://www.dinamina.lk/2013/05/17/_art.asp?fn=n1305178</link>
    <topic>රජ සමයෙන් පසු බුද්ධ ශාසනයේ උන්නතියට සේවය කළේ මේ රජයයි</topic>
    <author>තෙන්නකෝන් කුලසේකර</author>
    <content>සිංහල රජ සමයෙන් පසු සම්බුද්ධ ශාසනයේ චිරස්ථිතිය උදෙසා අනූපමය මෙහෙවරක් මහින්ද රාජපක්ෂ රජය ඉටු කරමින් සිටින බව උතුරුමැද පළාත් මහ ඇමැති එස්.එම්. රංජිත් සමරකෝන් මහතා පවසයි.මහ ඇමැතිවරයා එම අදහස් පළ කළේ නාච්චාදූව හිඳෝගම බෝළුව විහාරස්ථානයේ රුපියල් හැට ලක්ෂයක වියදමෙන් ඉදිකෙරෙන නව බුදු මැදුරට මුල්ගල් තැබීමේ උත්සවය අමතමිනි. මෙම බුදු මැදුර ඉදිකිරීම සඳහා මහ අමාත්‍යවරයා රුපියල් හාර ලක්ෂයක මුදලක් ද පරිත්‍යාග කිරීමට තීරණය කළේය. එහිදී මහ ඇමැතිවරයා මෙසේද කීය.ත්‍රස්තවාදය නිමා කිරීමෙන් පසු උතුරු නැඟෙනහිර ප්‍රදේශයේ විනාශ කර තිබු බෞද්ධ සිද්ධස්ථාන ජනපති උපදෙස් මත ප්‍රතිසංස්කරණය කරමින් සිටිනවා. උතුරේ ද දකුණේ ද නව බෞද්ධ ප්‍රබෝධයක් දැන් ඇති වෙලා.එදා පන්සලට පල්ලියට කෝවිලට දේවස්ථානයට වන්දනාමාන කිරීම සඳහා පැමිණි බැතිමතුන් සේම පූජකවරු ද ඝාතනය වූවා. දෙවියන් බුදුන් ඇදහීමේ අයිතිය ද අහිමි කර තිබුණා. මහින්ද රාජපක්ෂ රජය ‍ගම් නියම් ගම්වල පිහිටි බෞද්ධ වෙහෙර විහාරස්ථාන සංවර්ධනය උදෙසා කැප වී කටයුතු කරමින් සිටිනවා.උතුරු මැද පළාත් සභාව රන්බිමට අරුණලු වැඩසටහන යටතේ සත්සරණ යාත්‍රා සංකල්පය මගින් උතුරු මැද පළාතේ පූජනීය ස්ථාන සංවර්ධනය කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>17</day>
    </date>
    <link>http://www.dinamina.lk/2013/05/17/_art.asp?fn=n1305179</link>
    <topic>දඩමස් සොයා නිවෙසකට පැන්න හොර වනජිවී නිලධාරියා දැලේ</topic>
    <author>සොරණාතොට සමූහ</author>
    <content>වනජීවී නිලධාරින් බව පවසමින් මහියංගණ ප්‍රදේශයේ නිවසක රාත්‍රී දඩ මස් සෙවීමට ගිය පුද්ගලයකු යතුරුපැදියක් ද සමඟ අත්අඩංගුවට ගෙන තිබේ.  සැකකරු සමඟ පැමිණි තවත් අයකු පලා‍ගොස් ඇති බව පොලිසිය කියයි. මහියංගණ ‍දඹාන ගල්කඩ ප්‍රදේශයේ අයකු මෙසේ අත්අඩංගුවට ගෙන ඇත. මොවුන් දෙදෙනා රාත්‍රී වනජීවී නිලධාරීන් බව කියා නිවසට ඇතුළු වී නිවසේ දඩ මස් සෙවීමට යාමේ දී නිවැසියන් සැකකරු අල්ලාගෙන පොලිසියට බාරදුන් බව පොලිසිය පැවසීය.මහියංගණ පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>17</day>
    </date>
    <link>http://www.dinamina.lk/2013/05/17/_art.asp?fn=n13051710</link>
    <topic>NGO විදුලි බිලට මුවාවී රට අරාජික කරන්න හදනවා</topic>
    <author>චමීර ඇල්ලදෙණිය</author>
    <content>විදුලි බිලට මුවාවී රාජ්‍ය නොවන සංවිධාන රට අරාජික කිරීමට කටයුතු කරමින් සිටින බව ලංකා විදුලිබල මණ්ඩලයේ ශ්‍රී ලංකා නිදහස් සේවක සංගමය නිවේදනයක් නිකුත් කරමින් පවසයි.විදුලිබල මණ්ඩලය විශාල වශයෙන් පාඩු ලබන බවත්, එය අවම කිරීමට විදුලි ගාස්තු ඉහළ දැමීමට පියවර ගෙන තිබෙන බවත්, එම නිවේදනයේ සඳහන්වේ.එම නිවේදන වැඩි දුරටත් මෙසේද සඳන්වේ.අධිරාජ්‍යවාදී එන් ජි ඕ නඩවලට හා ඔවුන්ගෙන් යැපෙන යම් යම් කණ්ඩායම්වලට අවශ්‍ය වී ඇත්තේ විදුලි බිල ගැන කතා කිරීම නොවේ. විදුලි බිල දඩමීමා කර ගෙන රජය අපහසුතාවට පත් කරමින් රට අරාජික කිරීමයි. නැවතත් මේ රට යුද්ධයකටඇද ගෙන යෑමට ඔවුන් පරිසරය නිර්මාණය කරමින් සිටියි. විදුලිබිල පිළිබඳව එන් ජී ඕ නඩය ඇතුළු අනෙකුත් කණ්ඩායම් කරන අසත්‍ය ප්‍රචාරවලින් මේ රටේ බුද්ධිමත් ජනතාව මුලා කිරීමට බැහැ.ඊට විරුද්ධව නැඟී සිටිමට අප කටුයුතු කළ යුතුයි. ඒ නිසා එන් ජී ඕ නඩ දියත් කරන විවිධ උද්ඝෝෂණවලට එක්වීමෙන් ජනතාව සිදු කරන්නේ ශ්‍රී ලංකාවේ ඒකීය බවට තර්ජනය කිරීමකි. විදුලිබල මණ්ඩලය නිසා ඛනිජ තෙල් සංස්ථාව ද පාඩු ලබන තත්ත්වයකට පැමිණ තිබේ.මේ සියලු ආයතන ගොඩනැඟීමට රජය ගෙන යන විධිමත් වැඩපිළිවෙළට සහයෝගය දැක්විම අප සියලු දෙනා රටට කරන යුතුකමකි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>17</day>
    </date>
    <link>http://www.dinamina.lk/2013/05/17/_art.asp?fn=n13051715</link>
    <topic>රුපියල් කෝටි 27ක හිග ගුරු වැටුප් ගෙවයි</topic>
    <author>ජයසිරි මුණසිංහ සහ සුභාෂීණී සේනානායක</author>
    <content>හත් වසරක් පුරා නොගෙවා තිබු ගුරු හිඟ වැටුප් රුපියල් ලක්ෂ දෙදහස් හත්සියයක් ගෙවීමට ඊයේ අධ්‍යාපන අමාත්‍යාංශය පියවර ගැණිනි. ජාතික පාසල්, උපකෘත පාසල් හා පිරිවෙන් ගුරුවරුන් 3918 දෙනෙකුගේ හිඟ වැටුප් ගෙවීම මේ අනුව ඊයේ (16) සිදු කළේය.උපරිම රුපියල් ලක්ෂ අටක මුදලක් හිමි ගුරු මහත්මියකට සංකේතාත්මකව මුදල් චෙක්පත අධයාපන ඇමැති බන්දුල ගුණවර්ධන මහතා අධාපන අමාත්‍යාංශයේ දී ඊයේ පිළිගැන්වීය. ඉකුත් වසරේ දීරුපියල් ලක්ෂ 4000ක මුදලක් හිඟ වැටුප් වශයෙන් ගෙවූ බවද ඇමැතිවරයා පැවසීය මේ වසරේ සිට ගුරුවරුන්ගේ ශ්‍රේණි උසස් වීම් සඳහා පවත්වන විභාග අඛණ්ඩව පවත්වන බවත්  වැටුප් වර්ධක ගෙවිමට අධ්‍යාපන අමාත්‍යාංශයේ ගිණුම් අංශය ක්‍රියා කරන බවත් ඇමතිවරයා ප්‍රකාශ කළේය.ජනාධිපති මහින්ද රාජපක්ෂ මහතාගේ උපදෙස් මත ගුරු හිඟ වැටුප් ගෙවිමට ක්‍රියා කළ බවත් ගුරු භූමිකාව දෙවි භූමිකාවක් බවත් මෙම ගුරුවරු කිසිවකුත් හිඟ වැටුප් ඉල්ලා උද්ඝෝෂණ හෝ මාරාන්තික උපවාස කිසිවක් නොකළ බවත් කී අධයාපන ඇමතිවරයා දරුවන්ගේ හෙට දිනය එළිය කරමින් දැනුම ලබා දෙන ගුරුවරු වෙනුවෙන් කළ යුතු සෑම යුතුකමක්ම රජය ඉටුකරන බවත්‍ ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>17</day>
    </date>
    <link>http://www.dinamina.lk/2013/05/17/_art.asp?fn=r1305171</link>
    <topic>වයඹ පළාතේ අක්කර 300ක එළවළු වගා කිරීමේ වැඩසටහනක්</topic>
    <author>වයඹ පළාත් සංචාරක සේන ඉදිරිසිංහ</author>
    <content>වාරි ජල සම්පාදනය යටතේ වයඹ පළාතේ ගොවීන් 668ක් තෝරා ගනිමින් අක්කර 300 ක එළවළු මෙට්‍රික් ටොන් 1200 ක් වගාකර ඇතැයි වයඹ පළාත් කෘෂිකර්ම හා ගොවිජන සංවර්ධන ඇමති ඩී.බී. හේරත් මහතා පැවසීය.තවද කෘෂි ළිං 500 ආශ්‍රයෙන් අක්කර 300ක් උපයෝගි කරගනිමින් එළවළු මෙට්‍රික් ටොන් 3500 ක් පමණ ප්‍රමාණයක් නිපදවීමට සැලසුම් කර ඇතැයි ද ඇමැතිවරයා කීය.ගෘහ ආශ්‍රිතව එළවළු නිපදවීමේ වැඩ සටහනක් ක්‍රියාත්මක කර ඇති අතර තෝරාගත් පවුල් 2130 ක් සඳහා වගා ඒකක ස්ථාපිත කිරීමටත් පියවර ගැනිනි.නිවාස සංකීර්ණ වල සිටින්නන් සඳහා නාගරික කෘෂිකාර්මික වගා වැඩ සටහන් ආරම්භ කර වගා ඒකක 325 ක් ස්ථාපිත කිරීමටත් සැලසුම් කළ බවත් ඊට අමතරව නාගරික හා අර්ධ නාගරික ප්‍රදේශ වල ගෙවතු වගා ඒකක 305 ක් ස්ථාපිත කිරීමට කටයුතු කළ බවත් ඇමැතිවරයා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>17</day>
    </date>
    <link>http://www.dinamina.lk/2013/05/17/_art.asp?fn=r1305172</link>
    <topic>මැටි පහනින් අලෝකවත් වන රණාල කැලණි මිටියාවතේ ජීවිත</topic>
    <author>කඩුවෙල සමුහ සමන්ති මිරියගල්ල</author>
    <content>මේ අසිරිමත් වෙසක් සමයයි. සම්බුදු තෙමගුල සමරන්නට ජනතාව අන් කවරදාටත් වඩා බැති සිතින් පෙළ ගැසෙන්නේ ද මේ කාල වකවානුවේදීය. පහන්සිළුවල ආලෝකයෙන් වෙහෙර, විහාර පිරී ඉතිරී යන මේ කාලයට නැතිවම බැරි නිෂ්පාදනයක් වන්නේ මැටි පහන්ය.කඩුවෙල, රණාල, කැළණි මිටියාවත අසල ප්‍රදේශය මැටි කර්මාන්තයට ප්‍රසිද්ධ ප්‍රදේශයකි. මෙහි ප්‍රධානතම නිෂ්පාදනයක් වන්නේ මැටි පහන් වන අතර, වෙසක්සමයේ සාමන්‍ය දිනවලට වඩා ප්‍රමාණය ඉක්මවා මැටිපහන් ලක්ෂ ගණනක් නිපදවීම සිදුවේ. මේ පිළිබඳව මැටි පහන් නිෂ්පාදකයින් විවිධ අදහස් පළ කළ අතර, රණාල සුඳවිල පදිංචි රන්ජන් සමන් මහතා අදහස් පළ කළේ මෙසේය.එම්. රන්ජන් සමන් මහතා - පවුලේ අයගේ සහායෙන් මැටි පහන් නිපදනවා. තවත් සේවකයින් 4 දෙනෙක් පමණ ඉන්නවා. අපි අවශ්‍ය මැටි රැගෙන එන්නේ ට්‍රැක්ටර් වල ආධාරයෙන් එක වරකට මැටි ට්‍රැක්ට්‍රර් 15ක් විතර රැගෙන ආ යුතුයි. මාස 06කට අවශ්‍ය මැටි පහන් එකවර නිෂ්පාදනය කරගැනීම පහසු නිසා, අපි විශාල ප්‍රමාණයක් එකවරට නිෂ්පාදනය කර ගබඩා කර ගන්නවා. කල් ඇතිව නිෂ්පාදන කළ විට, අලෙවියට හා බෙදා හැරීමට ද එය පහසුවක්. පන්සල්, කොවිල්, විවිධ පුජා භූ®මි සඳහා අද මැටි පහන් නැතිවම බැහැ. ඇත්තෙන්ම අපට හොඳ වෙළෙඳාමක් තියෙනවා. වෙසක් මාසයට වෙළදාම වැඩියි. ලංකාව පුරාම අපේ මැටි පහන් අළෙවි වෙනවා. මෙය හොඳීන් මුදල් උපයන්න පුළුවන් ව්‍යාපාරයක්.මැටි ආභරණ යන්ත්‍ර සුත්‍ර, සකපෝරු උපකරණ ඇති නිසා වැඩියෙන් පහන් තැටි නිපදවන්න පුළුවන්. කිසිම අඩුපාඩුවක් නැතිව අපිට සතුටෙන් ජීවත්වෙන්න මැටි පහන් ව්‍යාපාරය ලොකු ශක්තියක් වී තියෙනවා.බී. ආරියවතී මහත්මිය - මැටි පහන් නිපදවීම අපේ පාරම්පරික රැකියාවයි. මීට අමතරව පාත්තර, ආරක්ෂක මුට්ටි වගේ දේවලුත් නිපදවනවා. අපේ ප්‍රධානතම නිෂ්පාදනය වෙන්නේ මැටිපහන් මැටි රැගෙන එන්නේ රණාල, ජල්තර ප්‍රදේශයෙන්. සමෘද්ධි වැඩසටහන සමඟ සම්බන්ධ වෙලා ණය පහසුකම් ලබාගෙන ව්‍යාපාරය දියුණු කරගෙන තියෙනවා. ඒ සඳහා ණය පහසුකම් බෝමිරිය සමෘද්ධි බැංකුවෙන් රු 50000/-ක ණය මුදලක් ලැබුණා. වැහි කාලයකට ඉල්ලුමට සරිලන විදිහට පහන් නිපදවන්න අමාරුයි.වෙසක් මාසයේදි මැටි පහන් වලට විශාල ඉල්ලුමක් තියෙනවා. එක් අයෙකු දිනකට පහන් දහසක් පමණ නිම නරනවා. මහන්සි වුනොත් හොඳ අදායමක් උපයන්න පුළුවන්.පිඩෙන් පිඩ, සකපෝරුවේ ආධාරයෙන් දෑතේ හුරුව අනුව ඉතා අපුරු ලෙස මැටි පහන් නිපදවන්නේ පැය දෙකක පමණ කාලයක් යන්ත්‍රානු සාරයෙන් පදම් කිරීමෙන් පසුවයි. ඉන් පසුව සාදන මැටි පහන් දිනක පමණ කාලයක් පවනේ වියළෙන්නට තබා පසුව පෝරණුවක ආධාරයෙන් පුළුස්සා ගැනීම සිදු කෙරේ. පාරම්පරික මැටි කර්මාන්තය රැක ගනිමින්, මේ කර්මාන්තරුවන් ජනතාව වෙත කරනා සේවාව සුළු කොට තැකිය නොහැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>17</day>
    </date>
    <link>http://www.dinamina.lk/2013/05/17/_art.asp?fn=r1305173</link>
    <topic>මහා පරිමාණයෙන් කුඩු ජාවාරම් කළ බන්ධනාගාර නියාමක අත්අඩංගුවට</topic>
    <author>බලපිටිය සමූහ – දිලිප් නිශ්ශංක</author>
    <content>හික්කඩුව පොලිස් බල ප්‍රදේශයේ මහා පරිමාණයෙන් හෙරොයින් ජාවාරමේ යෙදී සිටි බන්ධනාගාර නියාමකවරයෙකු පෙරේදා (15) රාත්‍රී හික්කඩුව මත්ද්‍රව්‍ය කාර්යංශය මගින් අත්අඩංගුවට ගෙන ඇත.මෙසේ අත්අඩංගුවට ගෙන ඇත්තේ හික්කඩුව කලුපේ ප්‍රදේශයේ පදිංචි චමින්ද නොහොත් කබඩි චමින්ද නමැත්තාය.සැකකරු බන්ධනාගාර නියාමකවරයකු ලෙස සේවය කරන අවස්ථාවේද හෙරොයින් ජාවාරමේ යෙදී සිටින බවට තොරතුරු ලැබුණත් මොහු අත්අඩංගුවට ගැනීමට ගොස් වැලකුණු අවස්ථා බොහෝ තිබේ.උස මහත හැඩිදැඩි පුද්ගලයකු වන මොහු අත්අඩංගුවට ගැනීමට පැමිණෙන ආරක්‍ෂක අංශ නිලධාරීන්ට ද පහර දී පලා යාම මොහුගේ සිරිතකි.ඉකුත් 15 දා හික්කඩුව පොලිස් මත්ද්‍රව්‍ය කාර්යංශයට ලැබුණු තොරතුරකට අනුව සැකකරු අත්අඩංගුවට ගැනීමට ගිය අවස්ථාවේ පොලිස් නිලධාරීන්ට පහර දී පලා යෑමට උත්සාහ ගත් අවස්ථාවේ සහයට පැමිණි මීටියාගොඩ සහ හික්කඩු පොලිසි දෙකේ නිලධාරීන් සැකකරු අපහසුවෙන් අත්අඩංගුවට ගෙන තිබේ.මාතර බන්ධනාගාරයේ නියාමකවරයකු ලෙස සේවය කරන මොහු අත්අඩංගුවට ගන්නා අවස්ථාවේද කුඩු ග්‍රෑම් දෙකක් තිබී ඇත. අත්අඩංගුවට ගත් සැකකාර බන්ධනාගාර නියාමකවරයා අද (16) බලපිටිය මහේස්ත්‍රාත්වරයාට ඉදිරිපත් කර රැඳවුම් නියෝග ලබාගැනීමට නියමිතව තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>17</day>
    </date>
    <link>http://www.dinamina.lk/2013/05/17/_art.asp?fn=r1305174</link>
    <topic>නැ’හිරින් කුලදරුවන් 9ක් සසුනට</topic>
    <author>කන්තලේ සමූහ - සුමිත්‍රා කුමාරිහාමි</author>
    <content>කොටි ත්‍රස්තවාදීන් සමඟ මුහුණට මුහුණලා සටනක ඍජුව නියැළුණු නැගෙනහිර පළාතේ කන්තලේ ප්‍රා. ලේකම් කොට්ඨාසයට අයත් එදා තර්ජිත ගම්මානයක්ව පැවැති වාන්ඇළ ජයන්තිපුර නම් ගම්මානයේ කුල දරුවන් 9 දෙනකු සසුන්ගත කරවීම හා සසුන්ගත වීම මුළු දිවයිනටම මහත්වූ ආඩම්බරයකට පත්වීමට කරුණක් වනු නොඅනුමාන ය.වාන්ඇළ, ජයන්තිපුර, පංසල්ගොඩැල්ල අත් දුෂ්කර ගම්වල කුල දරුවන් 9 දෙනකු එකවර පැවිදි දිවියට උරුමකම් කියන්නට ඒ භාරදූර කර්තව්‍යයට අත ගසා තිබුණේ කන්තලේ රජඇළ, ජයන්තිපුර රජමහා විහාරයේ අධිපති වූ රන්ධර, උ/නැගෙනහිර දෙපළාතේ ප්‍රධාන සංඝනායක උදළුමඩ ගුණරතන නාහිමිපාණන් වහන්සේ ය.මෙහි දැක්වෙන්නේ එම පුණ්‍යකර්මයේ අවස්ථා කිහිපයකි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>17</day>
    </date>
    <link>http://www.dinamina.lk/2013/05/17/_art.asp?fn=r1305175</link>
    <topic>ලයන් එයාර් සුන්බුන් අතර තිබී හමු වූ හැඳුනුම්පත අයිති කත ජීවතුන් අතර</topic>
    <author>බන්දුල සෙනෙවිරත්න - වවුනියාව උතුර සමූහ</author>
    <content>එල්.ටී.ටී.ඊ සංවිධානයේ මිසයිල ප්‍රහාරයක් හේතුවෙන් 1998 සැප්තැම්බර් 29 වැනිදා විනාශ වී මුහුදුබත් වූ ලයන් එයාර් ගුවන් යානයේ සුන්බුන් ත්‍රස්ත විමර්ශන ඒකකයේ පරීක්ෂණ සඳහා පසුගියදා ගොඩ ගැනීමේ දී හමු වූ ජාතික හැඳුනුම්පත හිමි කාන්තාව තවමත් යාපනයේ ජීවතුන් අතර සිටින බැව් ආරක්ෂක අංශය පවසයි.ගුණමනි බාලසුබ්‍රමනියම් නමැති ඇය තවමත් යාපනය පුත්තූර් උතුර මිර්වේලි ගම්මානයේ ජීවත් වේ.ආරක්ෂක අංශ අදාළ කාන්තාවගෙන් ඒ සම්බන්ධයෙන් විමසීමේ දී ගුණමනි බාලසුබ්‍රමනියම් මහත්මිය පවසා ඇත්තේ මෙවැන්නකි.මගේ ජාතික හැඳුනුම්පත අලුතින් ඉල්ලලා 1995 වර්ෂයේ මම අයදුම්පත් දැම්මා. 1995 අවුරුද්දේ යාපනයේ කොටි කලබල හින්දා අපි යාපනය අතහැරලා වවුනියාවේ පදිංචියට ආවා. යාපනයේ අපේ ගෙදරට ආපු මගේ හැඳුනුම්පත අපේ ගෙදරට අල්ලපු ගෙදර හිටපු මගේ නංගි අරගෙන තියනවා. ඒ දවස්වල යාපනයේ ඉඳලා වවුනියාවට එන්න බැරි හින්දා මගේ නංගි ප්ලේන් එකෙන් කොළඹට එන අපේ ඥාති කෙනකුට දීලා තිබෙනවා. කොළඹ ගියාට පස්සෙ අක්කට යවන්න කියලා.මගේ ඥාතියා ඉඳලා තියෙන්නෙ එදා කොටි විනාශ කරපු ලයන් එයාර් යානයේ. යානය විනාශ වුණාට පස්සේ මම හැඳුනුම්පත ගැන ආශාව අත්හැරියා.යුද්දේ අඩුවුණාට පස්සේ 2002 අවුරුද්දේ අපි නැවත යාපනයට ආවාට පස්සේ මම නැවත අලුත් හැදුනුම්පතක් ලබා ගත්තා. ඔහොම ඉන්නකොට තමයි පහුගිය 05 වැනිදා ලයන් එයාර් යානයේ සුන්බුන් අතරින් මගේ හැඳුනුම්පත තිබෙනවා කියලා දැනගත්තේ. 1995 ඉල්ලුම් කරපු හැඳුනුම්පත නැවත කවදාවත් දකින්න පුළුවන් වෙයි කියලා මම කවදාවත් හිතුවේ නෑ.ලයන් එයාර් සුන්බුන් අතරින් හමු වූ ජාතික හැඳුනුම්පතෙහි වගතුග මෙතරම් වන්නට ඇතැයි කිසිවකුත් නොසිතූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>17</day>
    </date>
    <link>http://www.dinamina.lk/2013/05/17/_art.asp?fn=r1305176</link>
    <topic>ආයුර්වේද වෛද්‍යවරිය මරා දැමූ සැකකරු පොලිසියෙන් පැන ගිහින්</topic>
    <author>ජස්ටින් කොඩිකාර මාතර දිසා විශේෂ</author>
    <content>අකුරැස්ස පානදුගම ප්‍රදේශයේ පසුගිය 10 දින දෙදරු මවක වූ වෛද්‍යවරියක ඝාතනය කිරීමේ සිද්ධිය සම්බන්ධයෙන් අත්අඩංගුවට පත් සැකකරු පෙරේදා 15 වන දින රාත්‍රී කාලයේ අකුරැස්ස පොලිස් අත්අඩංගුවෙන් මිදී පලාගොස් ඇති බව වාර්තාවෙයි.ශරීරකෘත්‍ය පිණිස යන බැව් කියමින් පොලිස් අත්අඩංගුවෙන් පලාගොස් ඇති මේ සැකකරු යළි අත්අඩංගුවට ගැනීම පිණිස මාතර ජ්‍යෙෂ්ඨ පොලිස් අධිකාරී දේශබන්ධු තෙන්නකෝන් මහතාගේ උපදෙස් මත විශේෂ පොලිස් මෙහෙයුමක් අරඹා ඇත.වසර හතළිහකට (40) ආසන්න කාලයක් අකුරැස්ස නගරයේ පෞද්ගලික ආයුර්වේද වෛද්‍ය ප්‍රතිකාර මධ්‍යස්ථානයක් පවත්වා ගෙන ගිය 76 හැවිරිදි රොසිනා සුමනා දිවිතුරගමගේ නම් වූ මේ වෛද්‍යවරිය පදිංචිව සිටි පානදුගම නිවෙස තුළම ඉකුත් 10දා අභිරහස් ලෙස මියගොස් තිබේ.මාතර මහ රෝහලේ අධිකරණ වෛද්‍ය නිලධාරි ඩී. ඩී. සමරවීර මහතා විසින් මෙම මරණය පිළිබඳ පශ්චාත් මරණ පරීක්ෂණය සිදු කළ අතර මෙය දූෂණය කර ගෙල සිර කිරීමෙන් සිදුවූ මනුෂ්‍ය ඝාතනයක් බවට තීරණය කෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>17</day>
    </date>
    <link>http://www.dinamina.lk/2013/05/17/_art.asp?fn=r1305177</link>
    <topic>කිඹුලා ඇ‍ෙළ් ගෝලයා දැලේ</topic>
    <author>කොච්චිකඩේ විශේෂ ඩී. මිහිඳුකුල</author>
    <content>මීගමුව කොට්ඨාස දූෂණ මර්දන අංශය මගින් අත්අඩංගුවට ගත් මීගමුව පුරා මත් කුඩු බෙදාහරින තොටළඟ කිඹුලා ඇළ ප්‍රදේශයේ විජේ නම් වූ මහා පරිමාණ කුඩු ජාවාරම්කරුගේ ප්‍රධාන ගෝලයකු මැයි 22 දක්වා රක්ෂිත බන්ධනාගාර ගත කිරීමට අතිරේක මහේස්ත්‍රාත් දුලානි එස්. වීරතුංග මහත්මිය (15) නියෝග කළාය.මෙලෙස රක්ෂිත බන්ධනාගාර ගතවූයේ අංක 75/11 කොළඹ 14 පදිංචි වසන්ත කුමාර නොහොත් ජූඩ් නැමැති පුද්ගලයෙකි.මේ තැනැත්තා මත්කුඩු සිද්ධියක් සම්බන්ධයෙන් වර්ෂ 2 1/2ක සිර දඬුවම් විඳ පැමිණ මාසයක් ගතවීමට පෙර නැවත පොලිස් අත්අඩංගුවට පත්ව ඇත.වාහනයකින් මත්කුඩු බෙදාහැරීමේ නියුක්තව සිටියදී මීගමුව ඇන්ඩෲ සිනමා හල අසලදී ග්‍රෑම් 4ක් අඩංගු කුඩා මත් කුඩු පැකට් 54ක් සමඟ (14 දා) අත්අඩංගුවට පත්ව තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>17</day>
    </date>
    <link>http://www.dinamina.lk/2013/05/17/_art.asp?fn=r1305178</link>
    <topic>මිඩ්වයිෆ්ට මහ පාරේදී ගුටි</topic>
    <author>බුලත්සිංහල විශේෂ - මිල්ටන් ධර්මසිංහ</author>
    <content>කිසිදු හේතුවක් නොමැතිව බීමත් පුද්ගලයකු විසින් සේවා කටයුතු සඳහා යමින් සිටි පවුල් සෞඛ්‍ය සේවා නිලධාරිනියකට පහරදීමේ සිද්ධියක් පිළිබඳ මොරගහහේන ඔලබොඩුව ප්‍රදේශයෙන් වාර්තා වේ.මේ සිද්ධියෙන් තුවාල ලැබ හොරණ මූලික රෝහලට ඇතුළත්ව ඇත්තේ හොරණ සෞඛ්‍ය සේවා කාර්යාලයේ සේවය කරන සිරිමා කුමාරි (52) නමැති පවුල් සෞඛ්‍ය සේවා නිලධාරිනියකි.මේ සම්බන්ධව ඇය මොරගහහේන පොලිසියට පැමිණිලි කර ඇත. සිද්ධිය පිළිබඳ කරුණු සඳහන් කරන ඇගේ සැමියා වූ මොරගහහේන සුනිල් පෙරේරා (56) මෙසේ කීය. “ඉකුත් බදාදා සවස මගේ බිරිය වූ සිරිමා කුමාරි සේවා කටයුතු සඳහා පාගමනින් යමින් සිටියා. කුඹුක්වත්ත රාල දොල ප්‍රදේශයේදී බීමත් පුද්ගලයෙක් ඇය ඉදිරියට පැමිණ තිබෙනවා. අසභ්‍ය වචන කියමින් ඉදිරියට පැමිණි ඔහු කිසිම හේතුවක් නැතිව අතින් පහරදී තිබෙනවා. මේ පුද්ගලයා කවුද කියා අපි දන්නේ නෑ. ඔහු පානදුර රෝහලේ සේවය කරන පුළු සේවකයකු බව දැනගන්න ලැබුණා. මෙදිනම මොහු පහරදී ඇති තවත් කාන්තාවන් දෙදෙනෙක් ද රෝහල් ගතව සිටිනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>17</day>
    </date>
    <link>http://www.dinamina.lk/2013/05/17/_art.asp?fn=s1305171</link>
    <topic>තහනම් උත්තේජක චෝදනා ලැබු චානක නදීෂාන්ට එරෙහි පරික්ෂණය අද</topic>
    <author>ප්‍රින්ස් ගුණසේකර</author>
    <content>තහනම් උත්තේජක භාවිතා කර තරග වැදීමේ චෝදනාව විමර්ශනය කිරීමට ශ්‍රී ලංකා සහාය දිවීමේ ක්‍රීඩක චානක නදීෂාන් ක්‍රීඩා වෛද්‍ය ආයතනයට කැඳවයි.ක්‍රීඩා වෛද්‍ය ආයතනයේ ප්‍රධානී මහාචාර්ය අර්ජුන ද සිල්වා මහතාගේ මුලිකත්වයෙන් අද පෙරවරු 11.00ට පරික්ෂණය පැවැත්වෙන අතර චානක නදීෂාන් සමග ඔහුගේ පුහුණුකරුද කැඳවා ඇත.මෙය චානක නදීෂාන් තහනම් උත්තේජක භාවිතා කර තරග වැදීමේ චෝදනාවට අදාල මුලික පරික්ෂණයක් වන අතර ක්‍රීඩකයාගේ මුත්‍රා සාම්පල පරික්ෂාවේ අඩංගු තහනම් උත්තේජක ඖෂධ සංඝටක සහිත වෛද්‍ය වාර්තාව ඔහුට හා ඔහුගේ පුහුණුකරුට පෙන්වා නිදහසට කරුණු විමසීම මුලික අරමුණවී තිබේ. එහිදී තහනම් උත්තේජක භාවිතා කර තරග වැදීමේ චෝදනාව ක්‍රීඩකයා පිළිගත හොත් පරීක්ෂණ කටයුතු අවසන් කොට දඩුවම තීරණය කිරීමේ අවස්ථාව උදාවේ.මේ පිළිබඳව ක්‍රීඩා වෛද්‍ය ආයතනයේ ප්‍රධානී මහාචාර්ය අර්ජුන ද සිල්වා මහතාගෙන් අප කළ විමසීමකදී පැවැසුවේ චෝදනාව නැගී ඇති ක්‍රීඩකයා ආසියානු ග්‍රොන් ප්‍රී මලල ක්‍රීඩා තරගාවලියට අතිරේක ක්‍රීඩකයකු ලෙස සහභාගිවී සිටි නිසා ශ්‍රී ලංකාවට ජාත්‍යන්තර බලපෑමක් සිදු නොවන බවයි. ග්‍රොන් ප්‍රී මලල ක්‍රීඩා තරගාවලියට සුදුසුකම් ලබාගැනීම උදෙසා කොළඹ සුගතදාස ක්‍රීඩාංගණයේ පැවැති තේරීම් තරගයට අදාලව තහනම් උත්තේජක භාවිතා කොට තරග වැදීමේ චෝදනාව එල්ලවී ඇත. පසුගිය අප්‍රේල් 25දා පැවැති සහය දිවීමේ තේරීම් තරගයට ක්‍රීඩා වෛද්‍ය ආයතනයේ තහනම් උත්තේජන පරීක්ෂණ ඒකකය හදිසියේම පැමිණ ඇති අතර ඒ පිළිබඳව කිසිවෙකුට කලින් දැනුම්දීමක් කර නොමැත. සහාය දිවීමේ තේරීම් තරගයට ක්‍රීඩකයන් 4ක් හා ක්‍රීඩිකාවන් 4ක් සහභාගීවුවද මුත්‍රා සාම්පල ලබාගෙන ඇත්තේ ක්‍රීඩකයන් හතර දෙනාගෙන් පමණි.එම තේරීම් තරගයෙන් කාන්තා සහාය දිවීමේ කණ්ඩායම ආසියානු ග්‍රොන් ප්‍රී තරගාවලියට සුදුසුකම් නොලැබු අතර පිරිමි මීටර් 100x4 කණ්ඩායම තත්පර 40.47කින් අවශ්‍ය පරිසාධන මට්ටම පසු කළේය.තහනම් උත්තේජක චෝදනා ගොනුව ඇති චානක නදීෂාන්ගේ මුත්‍රා සාම්පලයේ ‘කැනබීස්’ නම් තහනම් උත්තේජක සංඝටක අඩංගුව ඇතැයි වෛද්‍ය වාර්තාවෙන් තහවුරු වී ඇත. තහනම් උත්තේජක චෝදනාව ඔහු ප්‍රතික්ෂේප කරන්නේ නම් තේරීම් තරගයේදී ලබාගත් මුත්‍රා ‘බී’ සාම්පලය පරික්ෂා කරන ලෙස ඉල්ලා සිටිය හැක. එහෙත් එම පරික්ෂණයට යන මුදල් ක්‍රීඩකයා ගෙවිය යුතු වේ.තහනම් උත්තේජක පරික්ෂණයක් සඳහා රුපියල් 25000කට අධික වියදමක් දැරිය යුතුවේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>17</day>
    </date>
    <link>http://www.dinamina.lk/2013/05/17/_art.asp?fn=s1305172</link>
    <topic>මිටිය විසිකිරීමේ ඉසව්වෙන් රණවීර වාර්තාවක් පිහිටුවයි</topic>
    <author>ප්‍රින්ස් ගුණසේකර</author>
    <content>කොළඹ සුගතදාස ක්‍රීඩාංගණයේ දී ඊයේ ආරම්භ වූ ජාතික කනිෂ්ඨ මලල ක්‍රීඩා ශූරතාවලියේ දී මාතර රාහුල විදුහලේ ඩී.එම්.රණවීර මිටිය විසි කිරීමේ ඉසව්වෙන් නව තරග වාර්තාවක් බිහි කළේය. ඔහු 20න් පහළ මිටිය වීසි කිරීමේ ඉසව්වේ දී මීටර් 31.23ක දක්ෂතාවක් ‍දැක්වීමට සමත්විය.එහි පැරණි වාර්තාව තබා තිබුණේ අනුරාධපුර දිස්ත්‍රික් මලල ක්‍රීඩා සංගමයේ එච්.කේ.එල්.විජේරත්න 2011දී මීටර් 20.20ක දුරක් වාර්තා කරමිණි21න් පහළ බාලිකා රිටි පැනීමේ ඉසව්වෙන් නාවික හමුදාවේ ආර්. කාවේදී මීටර් 3.10ක දක්ෂතාවකින් ඊයේ තවත් නව තරග වාර්තාවක් බිහි ක‍ළාය. එහි පැරණි වාර්තාව 2011දී යාපනය දිස්ත්‍රික් මලල ක්‍රීඩා සංගමයේ එස්.තනූජා පිහිටුවා තිබුණි. පැරණි වාර්තාව මීටර් 3.00ක් ලෙස සටහන්ව තිබුණි.ජාතික කනිෂ්ඨ මලල ක්‍රීඩා ශූරතාවලිය 19දා දක්වා පැවැත්වෙන අතර ක්‍රීඩක ක්‍රීඩිකාවන් 3000ක් පමණ සහභාගි වේ. චීනයේ නැංජින් හී පැවැත්වීමට නියමිත ආසියානු යොවුන් ක්‍රීඩා උළෙලට හා යුක්රේනයේ පැවැත්වෙන ලෝක කනිෂ්ඨ මලල ක්‍රීඩා ශූරතාවලියට සුදුසුකම් ලැබීමට ජාතික කනිෂ්ඨ මලල ක්‍රීඩා ශූරතාවලියෙන් අවස්ථාව හිමිවේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>17</day>
    </date>
    <link>http://www.dinamina.lk/2013/05/17/_art.asp?fn=s1305173</link>
    <topic>කොළඹ චෙට්ටි සංගමයේ ක්‍රීඩා දිනය ජූනි 2 වැනිදා</topic>
    <author/>
    <content>ශ්‍රී ලංකාවේ කොළඹ චෙට්ටි සංගමයේ වාර්ෂික ක්‍රීඩා දිනය ලබන ජූනි මස 2 වැනි ඉරු දිනට යෙදී තිබේ.මේ නිමිත්තෙන් එදින පී.සරවනමුත්තු ජාත්‍යන්තර ක්‍රිකට් ක්‍රීඩාංගණයේදී සය සාමාජික ක්‍රිකට්, නෙට්බෝල්, කඹ ඇදීම හා ගෟහස්ථ ක්‍රීඩා ඉසව් පැවැත්වේ.ක්‍රිකට් හා නෙට්බෝල් තරග කොළඹ චෙට්ටි ප්‍රජාවට පමණක් විවෘත වන බව නිවේදනය කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>17</day>
    </date>
    <link>http://www.dinamina.lk/2013/05/17/_art.asp?fn=s1305174</link>
    <topic>දේශීය රගර් තරග බිමට හම්බන්තොටින් නව ජවයක්</topic>
    <author>ෆවුස් මොහොමඩ්</author>
    <content>මෙරට අන්තර් සමාජ පළමු ‍පෙළ රගර් තරගාවලියට නව ජීවයක් එක් කරමින් හම්බන්තොටින් ෂාක්ස් නමින් ක්‍රීඩා සමාජයක් එක්වීය. පාර්ලිමේන්තු මන්ත්‍රී නාමල් රාජපක්ෂ මහතාගේ උදාර සංකල්පයක් අනුව මෙරට ග්‍රාමීය ප්‍රදේශයන් හී රගර් ක්‍රීඩාව ප්‍රචලිත කිරිමේ අරමුණින් දියත් කළ වැඩ පිළිවෙල යථාර්ථයක් බවට පත්කරමින් බිහිවූ හම්බන්තොට ෂාක්ස් ක්‍රීඩා සමාජය මෙරට රගර් ක්‍රිඩාවේ උන්නතිය වෙනුවෙන් විශාල දායකත්වයක් සපයනු ඇත.මෙවර අන්තර් පාසල් අවුරුදු 20න් පහළ රගර් තරගාවලියේ විශිෂ්ට දස්කම් දක්වන යොවුන් ක්‍රීඩකයන් රැසක් තරගවාරයෙන් පසුව හම්බන්තොට ෂාක්ස් කණ්ඩායමට එක්වනු ඇතැයි එහි සභාපති ජොහාන් ප්‍රනාන්දු මහතා ප්‍රකාශ කළේය.නව ක්‍රීඩා සමාජය හඳුන්වාදීම වෙනුවෙන් පසුගියදා කොළඹ සිනමන් ‍ග්‍රෑන්ඩ් හෝටල‍යේ පැවැති මාධ්‍ය හමුවේ දී ඔහු මේ බව කීවේය.'කොළඹට පමණක් සීමා වී තිබූ රගර් ක්‍රීඩාව ග්‍රාමිය මට්ටම දක්වා ප්‍රචලිත කරමින් හම්බන්තොට නගරයෙන් මෙරට අන්තර් සමාජ පළමු පෙළ රගර් තරගාවලියට ෂාක්ස් ක්‍රීඩා සමාජය බිහිකිරීමට හැකිවූයේ පාර්ලිමේන්තු මන්ත්‍රී නාමල් රාජපක්ෂ මහතාගේ අනුශාසකත්වය මතයි. ඔහුගේ අනුශාසකත්වය යටතේ ‍බිහිවූ හම්බන්තොට ෂාක්ස් ක්‍රීඩා සමාජයේ සභාපති ලෙස කටයුතු කිරීමට අවස්ථාව ලැබීම සතුටට කරුණක්. ක්‍රිකට් ක්‍රීඩාව වගේම දැන් රගර් ක්‍රීඩාවත් ග්‍රාමීය ප්‍රදේශවල ඉතා ජනප්‍රියයි. ලබන ජූනි මාසයේ දී පාසල් රගර් තරගබිමේ දස්කම් දක්වන විශිෂ්ට යොවුන් ක්‍රීඩකයන් රැසක් අපේ කණ්ඩායමට එක්වෙනවා. අපේ අරමුණ ඉදිරියේදී ජාතික මට්ටමේ ප්‍රබලතම ක්‍රීඩකයන් රැසක් බිහිකිරීමයි. ' ජොහාන් ප්‍රනාන්දු මහතා සඳහන් කළේය.යොවුන් ක්‍රීඩකයන්ට අමතරව ඉදිරියේ දී ජාතික තලයේ ක්‍රීඩකයන් රැසක් ද හම්බන්තොට ෂාක්ස් කණ්ඩායමට එක්වීමට නියමිතය. ලබන නොවැම්බර් මාසයේ දි ආරම්භ කෙරෙන අන්තර් සමාජ ලීග් රගර් තරගාවලියේ දී හම්බන්තොට ෂාක්ස් ක්‍රීඩා සමාජය පළමු වරට ක්‍රීඩා පිටියට එක්වනු ඇත.නව ක්‍රීඩා සමාජයට අනුග්‍රාහකත්වය සැපයිමට කේ.ඩී.යූ. සමූහ ව්‍යාපාරය එක්වී සිටියි. ඒ සඳහා රුපියල් මිලියන පහක අනුග්‍රාහකත්ව මුදලක් ලබා දිමට එම සමාගමේ කළමනාකාර අධ්‍යක්ෂ සමන් උපසේන මහතා ඉදිරිපත්වීම රගර් ක්‍රීඩාවේ අභිවෘද්ධියට හේතුවක් වනු නිසැකය.ක්‍රීඩා ඇමැති මහින්දානන්ද අලුත්ගමගේ, සමූපකාර හා අභ්‍යන්තර වෙළෙඳ කටයුතු ඇමැති ජොන්ස්ටන් ප්‍රනාන්දු, පාර්ලිමේන්තු මන්ත්‍රී නාමල් රාජපක්ෂ, ශ්‍රී ලංකා රගර් සංගමයේ සභාපති අසංග සෙනෙවිරත්න, රගර් සංගමයේ ලේකම් රිස්ලි ඉල්යාස් මහත්වරුද හම්බන්තොට ෂාක්ස් ක්‍රීඩා සමාජය හඳුන්වා දිමේ උත්සවයට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>17</day>
    </date>
    <link>http://www.dinamina.lk/2013/05/17/_art.asp?fn=s1305175</link>
    <topic>සොලිඩ් පොලීසිය පැරදා ඉරිදා කළුතර පාක් හමුවෙයි</topic>
    <author>ප්‍රින්ස් ගුණසේකර</author>
    <content>පොලිස් ක්‍රීඩා සමාජය ගොල් 1-0කින් පරදා පෙරළිකාර ජයක් ලැබු අනුරාධපුර සොලිඩ් ක්‍රීඩා සමාජයට මේ ඉරිදා (19දා) කළුතර පාක් ක්‍රීඩා සමාජය හමුවෙයි.පළමු පෙළ අන්තර් ක්‍රීඩා සමාජ ඩයලොග් චැම්පියන් ලීග් තරගාවලියේ තවත් තරග 10ක් මේ සති අන්තයේ පැවැත්වෙන අතර සොලිඩ්-කළුතර පාක් තරගය අනුරාධපුර බන්ධනාගාර ක්‍රීඩාංගණයේදී පස්වරු 3.30ට ආරම්භ වෙයි. සොලිඩ් ක්‍රීඩා සමාජය මෙයට පෙර සහභාගීවු නාවලපිටිය අප්කන්ට්‍රි ලයන්ස් සමග තරගය 1-1ක් ලෙස ජය පරාජයෙන් තොරව නිමා කර ගත්තේය. පසුගිය සති අන්තයේදී පොලිස් ක්‍රීඩා සමාජයට එරෙහිව එම්.ජී.එස්.ප්‍රබෝද ලබාගත් ගෝලයෙන් සොලිඩ් ක්‍රීඩා සමාජයේ ජය තහවුරු විය.මෙතෙක් වාර්තා වු විශාලම ජය සටහන් කළ කොළඹ පාපන්දු සමාජය, සුපර් සන්ට එරෙහිව ගෝල් 4-1ක ජයක් වාර්තා කළේය. කොළඹ පාපන්දු සමාජය වෙනුවෙන් එම්.එස්.එම්.ෆයිසාල්, එම්.ආර්.මොහිදීන්, ටී.එස්.බී.දිමිත්‍රි හා ටී.ආර්.ටී.රිස්මි ගෝල් වාර්තා කළ අතර සුපර් සන් වෙනුවෙන් ජී.ඒ.ඉන්ක්‍රා ගෝලයක් වාර්තා කළේය. සී.ආර්.පිටියේ පැවැති රත්නම් බ්ලුස්ටාර් අතර තරගයෙන් ගෝල් 2-1ක ජයක් රත්නම් පිලට හිමිවු අතර රත්නම් වෙනුවෙන් ඊ.බී.චන්න හා ඩබ්ලිව්.ඒ.එල්.තරූෂ ගෝල් වාර්තා කළහ. බ්ලුස්ටාර් වාර්තා කළ එකම ගෝලය ඒ.ඩබ්ලිව්.එම්.හර්සීන් ලබාගත්තේය.රිනවුන්-නිව්යංග්ස් අතර තරගයෙන් ගෝල් 2-1ක ජයක් රිනවුන්ට හිමිවු අතර නාවික-ජාවාලේන් අතර තරගයෙන් ගෝල් 1-0ක ජයක් නාවික හමුදා පිලට හිමිවිය. පසුගිය සති අන්තයේ පැවැති තරග 4ක් ජය පරාජයෙන් තොරව නිමාවිය. මාතර සිටි-සෝන්ඩර්ස්, ගුවන් හමුදා-නිව්යංග්ස්, දොන් බොස්කෝ-සිවිල් ආරක්ෂක හා අප්කන්ට්‍රි ලයන්ස්-කළුතර පාක් අතර තරග ජය පරාජයෙන් තොරව නිමාවිය.නීති විරෝධී ක්‍රීඩාව හේතුවෙන් දැඩි අවවාද නිකුත් කොට රතු කාඩ් පෙන්වා පිටියෙන් ඉවත්කළ නාවලපිටිය අප්කන්ට්‍රි පිලට ක්‍රීඩා කරන අප්‍රිකානු ක්‍රීඩක පැට්‍රික්, ගුවන් හමුදා පිලේ නිපුණ බණ්ඩාර හා බ්ලුස්ටාර් ක්‍රීඩක එම්.තරහත් යන ක්‍රීඩකයන්ට ඉදිරි තරගය බැගින් තහනම් වේ.මේ සති අන්තයේ තරගහෙට (18දා) බ්ලුස්ටාර්-සෝන්ඩර්ස් කළුතර දී, ජාවාලේන්-සුපර් සන් සිටිලීග් පිටියේදී, පෙලිකන්ස්-දොන් බොස්කෝ මාලිගා පිටියේදී.අනිද්දා (19දා) කොළඹ ක්‍රී.ස-රත්නම් සුගතදාස පිටියේදී, නිගම්බු යුත්-නාවික මාරිස්ටෙලා පිටියේදී, මාතර සිටි-ගුවන් උයන්වත්ත පිටියේදී, සිවිල් ආරක්ෂක-පොලිස් සී.ආර්.පිටියේදී, නිව්යංගස්-යුද ඇල්බට් එෆ්.පිටියේදී, රිනවුන්-අප්කන්ට්‍රි නාවලපිටියේදී, සොලීඩ්-කළුතර පාක් අනුරාධපුරයේදී.</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>17</day>
    </date>
    <link>http://www.dinamina.lk/2013/05/17/_art.asp?fn=s1305176</link>
    <topic>ඉන්දීය ක්‍රිකට් ක්‍රීඩක ශ්‍රීශාන්ත් පොලිස් කූඩුවේ</topic>
    <author/>
    <content>අයි.පී.එල්.තරග මුදලට පාවාදීමේ චෝදනා මත ඉන්දියා ක්‍රිකට් පිලේ හිටපු වේගපන්දු යවන්නකු වූ ශ්‍රීශාන්ත් ඇතුළු ක්‍රීඩකයන් තිදෙනෙකු දිල්ලි පොලිසිය මගින් ඊ‍යේ අත්අඩංගුවට ගත් බව ක්‍රිකට් බලධාරීහූ ප්‍රකාශ කළහ.රාජස්තාන් රෝයල්ස් කණ්ඩායමට ක්‍රීඩා කරන ශ්‍රීශාන්ත් සහ ඔහුගේ කණ්ඩායමේ සෙසු ක්‍රීඩකයන් දෙදෙනෙක් වන අන්කිත් චවාන් හා අජිත් චන්දිලා වහාම ක්‍රියාත්මක වන පරිදි තරග තහනමට ලක් කිරීමට එරට ක්‍රිකට් පාලක මණ්ඩලය පියවර ගත්තේය.මේ චෝදනාවට වරදකරුවන් වුවහොත් ඉදිරියේදී දැඩි දඬුවම් පමුණුවන බව ඉන්දියා ක්‍රිකට් පාලක මණ්ඩලයේ ලේකම් සන්ජේ ජග්ඩේල් පැවැසීය.ශ්‍රීශාන්ත් අත්අඩංගුවට පත්වූයේ ඔහුගේ මිතු‍රකුගේ නිවසේ සිටියදීය. සෙසු ක්‍රීඩකයන් දෙදෙනා මුම්බායි ඉන්දියන්ස් පිල සමග පැවැති තරගයක් නිමාවීමෙන් පසුව හෝටලය කරා පැමිණෙමින් සිටිය දි අත්අඩංගුවට පත්වූහ. කෙ‍සේ වෙතත් ශ්‍රීශාන්ත් ඇතුලු ක්‍රීඩකයන් අත් අඩංගුවට පත්වීම සම්බන්ධව රාජස්තාන් රෝයල්ස් කණ්ඩායමේ කළමනාකාරිත්වය විමතියට පත්වූ බව වාර්තාවේ.මේ තරග පාවාදිමට සම්බන්ධ බුකී කරුවන් 7දෙනෙක් මේ වනවිට පොලිසිය මගින් අත්අඩංගුවට ගෙන ඇතැයි ප්‍රෙස් ට්‍රස්ට් ඔෆ් ඉන්දියා පුවත්පත සඳහන් කළේය.'ඉන්දියා ක්‍රිකට් පාලක මණ්ඩලය තරග පාවාදිම හා දූෂණ වංචාවලට නැවතිමේ තිත තියලා ඉවරයි. ඒ නිසා අපි මෙවැනි චෝදනා එල්ල වන අවස්ථාවල දී ඒ සම්බන්ධව ක්‍රියා කිරීමට දිල්ලි පොලිසියට යොමු කරලයි තිබෙන්නේ. තරගයක් අතරතුර සිදුවන මෙවැනි සිදුවීම්වලින් මුලු තරගාවලියටම බාධා එල්ලවෙන්නේ නෑ.' ජග්ඩේල් සඳහන් කළේය.30 හැවිරිදි ශ්‍රීශාන්ත් 2006 වසරේ ටෙස්ට් ක්‍රිකට් පිටියට අවතීර්ණ වූ කාලයේ සිටම විවිධ අර්බුද ගණනාවකට මුහුණ දුන් ක්‍රීඩකයෙකි. ටෙස්ට් තරග 27කට හා එක්දින තරග 53කට ක්‍රීඩා කර ඇති ශ්‍රීශාන්ත් විනය විරෝධි ක්‍රියා හේතුවෙන් 2011 වසරේ සිට ජාතික කණ්ඩායමෙන් ඉවත් කර තිබේ.'අයි.සී.සී.යේ අල්ලස් දූෂණ වංචා විරෝධී ඒකකය සමග එක්ව කටයුතු කරමින් ක්‍රීඩකයන් නිරික්ෂණය කිරීමේ ක්‍රියාවලියක අපි නිරතව සිටිනවා. ඇතැම් ක්‍රීඩකයන්ගේ හැසිරීම් සම්බන්ධව අපි මීට පෙරත් කටයුතු කර තිබෙනවා.' ජග්ඩේල් කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>17</day>
    </date>
    <link>http://www.dinamina.lk/2013/05/17/_art.asp?fn=s1305177</link>
    <topic>ධර්මාශෝකයට චෙස් ශූරතා 2ක්</topic>
    <author>තංගල්ල විශේෂ</author>
    <content>දකුණු පළාත් පාසල් චෙස් තරගාවලියේදී අවුරුදු 19න් පහළ බාලක සහ බාලිකා කණ්ඩායම් ශූරතා දෙකම හිමිකර ගැනීමට අම්බලන්ගොඩ ධර්මාශෝක විදුහල සමත්විය.අවු.15න් පහළ බාලක ශූරතාව ගාල්ල මහින්ද විද්‍යාලය හිමිකරගත් අතර බාලිකා ශූරතාව මාතර සුජාතා බාලිකා විදුහලට හිමිවිය.මේ තරගාවලියට හම්බන්තොට, මාතර සහ ගාල්ල දිස්ත්‍රික් නියෝජනය කරමින් කණ්ඩායම් රැසක් සහභාගී විය. තරගාවලියේ ප්‍රතිඵල මෙසේය.අවු.15න් පහළ බාලක-1.මහින්ද විද්‍යාලය (ගාල්ල), 2.ධර්මාශෝක විද්‍යාලය (අම්බන්ගොඩ), බාලිකා-1.සුජාතා බාලිකා විද්‍යාලය (මාතර), 2.ධර්මාශෝක විද්‍යාලය (අම්බලන්ගොඩ).අවු.19න් පහළ බාලක-1.ධර්මාශෝක විද්‍යාලය (අම්බලන්ගොඩ), 2.දේවපතිරාජ විද්‍යාලය (රත්ගම), බාලිකා-1.ධර්මාශෝක විදුහල (අම්බලන්ගොඩ), 2.සවුත්ලන්ඩ් විදුහල (ගාල්ල).</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>17</day>
    </date>
    <link>http://www.dinamina.lk/2013/05/17/_art.asp?fn=s1305178</link>
    <topic>නෙට්බෝල් විනිසුරුවරියන්ට පරීක්ෂණය 20දා</topic>
    <author/>
    <content>ජුනි මාසයේ දී බෲනායි ආරම්භ වන ආසියාතික යොවුන් නෙට්බෝල් තරගාවලියේ විනිශ්චය කටයුතුවලට ශ්‍රී ලංකාවෙන් සිවුදෙනෙක් සහභාගීකරවන ලෙස ආසියාතික නෙට්බෝල් සංගමය ශ්‍රී ලංකාවට දන්වා තිබේ.තරගාවලියට සහභාගීකරවන නෙට්බෝල් විනිසුරුවරියන් සිවුදෙනා තෝරා ගැනීමේ පරීක්ෂණයක් මේ මස 20වැනිදා පෙරවරු 8.30ට ටොරින්ටන් ගෘහස්ත ක්‍රීඩාගාරයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>17</day>
    </date>
    <link>http://www.dinamina.lk/2013/05/17/_art.asp?fn=f1305171</link>
    <topic>කම්කරුවන් පාරට දැමූ එජාපය සහ කම්කරුවන මරා දැමූ ජවිපෙ අපූරු මලක</topic>
    <author/>
    <content>මේ සතියේ මැද (බදාදා) කොළඹට තරමක කලබලකාරී දිනයක් විය. ආණ්ඩුවට සහාය පළ කරන සහ ආණ්ඩුවට එරෙහි පිරිස් මාර්ග දෙකක පෙළපාළි ගියහ. ආණ්ඩුව සහාය පළ කරන කම්කරු පන්තිය දහස් ගණනින් ලේක්හවුස් වටරවුමට එකතුවී රට නගන නිල් රැල්ල රැක ගැනීම සඳ තමන් පෙනී සිටින බව මහ හඬින් ප්‍රකාශ කළහ. කුමන හේතුවක් නිසාවත් රට යළිත් කොටින්ට, දෙමළ ඩයස් පෝරාවට හෝ එන්.ජී.ඕ. ඩොලර් කාක්කන්ට පාවාදීමට ඉඩ නොදෙන බව ලේක්හවුස් වටරවුමට එකතු වූ වෘත්තීය සමිති කියා සිටියහ.විදුලි බිල වැඩිවීමෙන් තමන්ට අපහසුතා ආවත් ආණ්ඩුව රැක ගතයුතු බව වැඩකරන ජනතාව රටට දැනෙන්නට කියා සිටියහ. ආණ්ඩුව පෙරළා යළිත් රට අරාජික කරන වැඩපිළිවෙළට තමන් හැමදා එරෙහි බව ලේක්හවුස් වටරවුමේ සිට කම්කරු පන්තිය රටට ප්‍රදර්ශනය කළහ.තවත් පිරිසක් බදාදා කොළඹ බොරැල්ලේ සිට කොටුව විදුලි බල මණ්ඩලය දක්වා වීරෝධතා දැක්වූයේ වැඩි කළ විදුලි බිල මුළුමණින්ම අඩුකරන ලෙස ඉල්ලා සිටිමිනි. ඒකක හැට දක්වා ජනාධිපතිතුමා දුන් විදුලි සහනවලින් සෑහීමට පත්වීමට නොහැකි බව ප්‍රකාශ කළ එම විරෝධතා පෙළපාළිය වැඩිකළ විදුලි ගාස්තු සම්පූර්ණයෙන්ම ඉවත් කළ යුතු බව රටට කියා සිටියහ.විරෝධතා ප්‍රකාශ කිරීම පෙළපාළි යාම සටන් පාඨ කියා ආණ්ඩුවට සහාය පළ කිරීම සහ එරෙහිවීම මේ රටේ ජනතාව සතු අයිතියක් බව පෙළපාළි දෙකින්ම සනාථ විය. මෙසේ කම්කරු පන්තිය දෙ ආකාරයෙන් නගරයේ මාර්ගවල සිය අයිතිය ක්‍රියාත්මක කරද්දී අලුත් හොර මඟුලක එකතුවද ජනතාව දැක ගත්හ. ඒ එක්සත් ජාතික පක්ෂයේ ලොක්කන් සහ ජනතා විමුක්ති පෙරමුණ ජනතා හිතෛෂින් ලෙස වෙස් මුහුණු පැලඳගත් අය කරට අත දාගෙන සිටින ආකාරයයි. එදා සිට ජනතාවගේ ප්‍රශ්නවලට එරෙහිවූ එක්සත් ජාතික පක්ෂයේ ප්‍රබල කොටස්කාරයෝ ද ගල්කටස් එකට නොව ටී 56ට බියෙන් ජීවිත රැක ගැනීමට කුස්සියේ සැඟවී ලුණුයි - බතුයි කමින් සිටි කම්කරුවා එළියට ඇදගෙන ගොස් බෙල්ල කැපූ දේශප්‍රේමීහුද කරට අත දාගෙන කම්කරුවන් රකින්නට එක මඟ යාම අපූරු මඟුලක් බව පෙනුණි.දිනක වැටුප රුපියල් දහයකින් වැඩි කරන ලෙස ඉල්ලා සාධාරණ වර්ජනයක් කළ රාජ්‍ය සේවකයන් පනස් දාහක් රැකියාවලින් දොට්ට දැමූ එක්සත් ජාතික පක්ෂයත් කම්කරුවන්ගේ අයිති දෙනු වෙනුවට ඔවුන්ගේ ජීවිත බිලිගත් ජනතා විමුක්ති පෙරමුණත් එකට එකතුවී විරෝධතා පෙළපාළි යාම අනාගතයේදී ඇතිවිය හැකි තවත් මහා විනාශයක ලක්ෂණ බව පසුගිය බදාදා ප්‍රකට විය. එම පක්ෂ දෙකේම අමිහිරි අතීතය අමතකකොට එකට එකතුවී පෙළපාළි යාම ප්‍රසන්න දර්ශනයක් ලෙස පෙනුණාට ඔවුන්ගේ එකම අරමුණ වූයේ සන්ධාන ආණ්ඩුව පෙරළා දමා යළිත් රට අස්ථාවර කිරීමය.ලයිට් බිල වැඩි බව සැබෑය. එහෙත් මැයි දින වේදිකාවේදී විශාල කොටසකට ජනාධිපතිතුමා විදුලිය සහනයක් දුන් බවද සැබෑය.තවත් ටික කලක් කම්කරු ජනතාව අමාරුකම් විඳ ගතයුතු බවද සැබෑය. විදුලි බිල නිසා පමණක් නොව විවිධ අංශවලින් වැඩ කරන පන්තිය පමණක් නොව සියලු ජනතාවටද ප්‍රශ්න ඇති බව සැබෑය. එහෙත් එදා විදුලි බලාගාර විකුණා දැමූ අයත් විදුලි ට්‍රාන්ස්ෆෝමර් ගිනි තබා, විදුලි කම්බි කපා ජනතාව අඳුරේ තැබූ අයත් එකට එකතුවී අමුතු සන්ධාන ගසා ගැනීම තාවකාලික ජොලියක් බව පෙනුණි. මේ සියලු විරෝධතාවන්ට ආණ්ඩුව ඉඩදී සිටින්නේ ජනතා අයිතීන් මර්දනය කරන්නට ආණ්ඩුව සූදානම් නැති නිසා ය. එක්සත් ජාතික පක්ෂ ආණ්ඩු කාලයේ මෙන් ඒකාධිපති පාලනයක් හෝ ජනතා විමුක්ති පෙරමුණේ් භීෂණයක් අද නැති නිසා සියලු දෙනාට සිය අයිතීන් වෙනුවෙන් හඩ නැඟීමට නිදහස ඕනෑ තරම් තිබේ.පොලිසියට මල්මේ ආකාරයෙන් කොළඹ මාර්ග කීපයක් ජනතාවගෙන් පිරී යද්දී පොලිසියට වැඩි වැඩක් තිබුණේ නැත. කඳුළු ගෑස් සමඟ කැරළි කණ්ඩායම් සිටියේ නැත. පොලිසියට තිබුණේ පාරේ ඇති වාහන තදබදය අවම කොට මගීන්ට එහා මෙහා යාමට ඉඩ සලසා දීමය. වෘත්තීය සමිති සාමාජිකයන් දෙපැත්තෙන්ම සටන් පාඨ කියන්න කොළඹ නගරයේ ගමන් කරද්දී පොලීසිය කිසිදු ගණනක් නැතිව සිය එදිනෙදා රාජකාරී කරගෙන ගියේ ය.කොළඹ මාර්ග කීපයක ජනතාව දහස් ගණනින් එහා මෙහා ගමන් කරනු පොලිසිය නොදුටුවා නොවේ. එහෙත් පොලිසියට අවශ්‍ය වූයේ පෙළපාලි මර්දනය කරන්නට නොවේ. ඔවුන්ට ලැබුණ උපදෙස් අකුරටම ක්‍රියාත්මක කළ පොලිසියට ගෙවුණ බදාදා නිදහස් දිනයක් විය. පොඩ්ඩක් හෝ වැඩ වැඩි වූයේ ගාලු මුවදොර සිට ත්‍රිවිධ හමුදාව විජයග්‍රහණයේ සැමරුමට පෙරහුරු පැවැත්වීමෙන් ඇතිවූ වාහන තදබදය ලිහිල් කිරීමට සිදුවීම පමණි.විජයග්‍රහණ සැමරුමගාලු මුවදොර මාර්ගය වාහන ගමනා ගමනයට වසා දැමුවේ විජයග්‍රහණයේ සැමරුමට පෙරහුරු පැවැත්වීමටය. අතීතය අමතක ඇතැම් අය වාහනවල පැය භාගයක් රස්තියාදු වෙන්නට සිදුවීම ගැන දොස් පළ කරනු අපට ඇසුණි.“මේ පෙරහුරු නිවාඩු දවස්වලට තියා ගන්න එපා යැයි ඔවුහු කීහ. රට ත්‍රස්තවාදයෙන් මුදාගත් රණවිරුවන් පෙරහුරු පැවැත්වූයේ විජයග්‍රහණය සැමරීමටය. ප්‍රභාකරන් රට විනාශ කරන්නට රට පුරා බිම් බෝම්බ අතුරා එක තැන සිය ගණන් මරද්දී රණවිරුවෝ නිවාඩු ලබාගෙන නිදහසේ සිටියේ නැත. ඔවුහු ජීවිත පූජා කළහ. අත්පා ඇස් දන් දුන්හ.අද පැය භාගයක් ප්‍රමාද වන්නට අකමැති අය එදා කොටින්ට බියෙන් ජීවිත අවදානම් තත්ත්වයෙන් ගත කළ හැටි අමතකය. තමන්ගේ දුවා පුතා පාසල් ගොස් ගෙදර එනතුරු අම්මලා ගේ දොරකඩට වී බලා සිටියේ කොයි මොහොතේ හෝ මරලතෝනියක හඬ ඇසේ දෝ යැයි සැකයෙනි. වැඩට ගිය සැමියා ගෙදර එන දුම්රිය, බස් රිය පුපුරුවා හැරිය ඒ අමිහිරි අතීතය පාරේ පැය භාගයක් රස්තියාදු වීමට අකමැති අයට අද අමතකය.බුද්ධිමත් තීරණයක්ආණ්ඩුවට සහාය පළ කරන පෙළපාළිය ලේක්හවුස් වට රවුමේ සිට කොටුව දුම්රිය පොළට ළඟා වූහ. දිනේෂ් ගුණවර්ධන, කුමාර වෙල්ගම ඇමැතිවරු සහ ආණ්ඩුකාර අලවි මවුලානා ද ඒ සමඟ වූහ. ආණ්ඩුවට එරෙහි පෙළපාළිය මරදානේ සිට කොටුව දෙසට එන බව ඇමැතිවරුන් දෙදෙනාට සහ ආණ්ඩුකාරවරයාට සැලවිය. පෙළපාලි දෙක එකට මුණ ගැසුණොත් කිසියම් ගැටීමක් ඇති වීමට ඉඩ ඇති බව කල්පනා කළ ඇමැතිවරු දෙදෙනා සහ ආණ්ඩුකාරවරයා ආණ්ඩුවට පක්ෂ පෙළපාලිය විසුරුවා හැරියහ.සාමකාමි වාතාවරණයක් හැම තැනදීම නිර්මාණය වන්නේ ඒ පිටුපස බුද්ධිමත් තීරණයක් ඇති බැවිනි.මිනිස් ජීවිත විනාශ කරන කොටින්ට එරෙහිව යුද පිටියට ගිය රණවිරුවාගේ මළ සිරුර ගෙදර ගෙන ගොස් තැන්පත් කරන්නට පැල්පතේ ඉඩකඩ නැති බව දුටු අපේ මිනිස්සු එදා අනේ අපොයි කීහ. අවුරුදු දහඅටේ විස්ස හිරිමල් වියේ කොල්ලන් ඇස් අහිමිව දෙපා අහිමිව ඔවුන් ඇඳන්වල වැතිරී සිටින අයුරු දකින අපේ අය අනේ අපොයි කියා එදා කම්පා වූහ. එහෙත් ඒ රණවිරු කොල්ලන් වෙනුවෙන් උපහාර දක්වන්නට, ප්‍රණාමය පුදන්නට විජයග්‍රහණය සමරන්නට, පෙරහුරු පවත්වනවාට එරෙහි වන්නේද එදා ජීවිතය රැකගන්නට කඳුළු හෙළූ අයමය.දේශපාලනයේ නිසි නායකත්වයත් රණවිරුවන්ගේ අභීත කැපවීමත් තුළින් රට නිදහස් කරගෙන රටපුරාම සාමය ස්ථාපිත කිරීමේ විජයග්‍රහණය සමරනවාට කවුරුන් හෝ විරුද්ධ වන්නේ නම් ඒ ජාතියට අකෘතඥ වන අපට පමණි.සිරිකොත බංකොලොත්එක්සත් ජාතික පක්ෂය සේම එම පක්ෂයේ මූලස්ථානය වන සිරිකොත ද බංකොලොත් වී ඇති ආකාරය පක්ෂයේ නායකයාට පෙන්වාදී තිබේ. බැංකුවලට ලක්ෂ ගණන් ණය වී තිබේ. සාමාජිකයන් විවිධ අවස්ථාවල දුන් ලක්ෂ ගණන් ආධාරවලට වෙච්ච දෙයක් නැත. පක්ෂ නායකයා මාසයකට වරක් රටය. රට ගොස් තමන්ගේ මවුරට ගිනි තියන්නට කේලාම් කියූ බවට එදා චෝදනා කළ චන්ද්‍රිකා නෝනාද දැන් රනිල් සමඟය.බංකොලොත් වූ සිරිකොතට අමුතුවෙන් පණ දෙන්නට සියලු දෙනා දහස් ගණනින් මූල්‍යාධාර දිය යුතු බව පක්ෂ නායකයා කියා සිටී. දැන් ඉතින් සිරිකොත ගොඩ ගන්නට පක්ෂයත් තිබිය යුතුය. පක්ෂයට ප්‍රතිපත්ති ගරුක සාමාජිකයන් සිටිය යුතුය. පක්ෂ තුනට හතරට බෙදා වෙන වෙනම අමුතු සටන්වලට නායකයෝ අවතීර්ණ වී සිටිති.මේ තත්ත්වය යටතේ පක්ෂයක් ගොඩ ගැනීම ලෙහෙසි නැත. පක්ෂය නැඟිටින්නට ජනතා විමුක්ති පෙරමුණේ එල්ලෙන්නේද ඒ නිසාය. ජනතාවට බංකොලොත් පක්ෂයකින් පලක් නැත. මූලස්ථානයකින් වැඩක් නැත. අලුත් අදහස් එජාපයට නැත. ඔවුන්ට අවශ්‍ය වන්නේ කෙසේ හෝ ආණ්ඩුව පෙරළා ලබන වසරේදීවත් බලය ලබා ගැනීමය. එහෙත් ඒ අයට බලය දීමට ජනතාව සූදානම් නැත. ඒ එක්සත් ජාතික පක්ෂයේ අතීතය ජනතාව හොඳින් දන්නා නිසාය. එක්සත් ජාතික පක්ෂයේ ලොක්කන් යෝජනා කරන්නේ මත්තල ජාත්‍යන්තර ගුවන් තොටුපල කටුගෙයක් කරන්නටය. ඊට කලින් කරන්නට හොඳ වැඩක් තිබේ. අප මීට පෙර කියා ඇති පරිදි මුලින්ම කළ යුත්තේ සිරිකොත කෞතුකාගාරයක් කිරීමය. එසේ කෞතුකාගාරයක් කොට කෞතුක වස්තූන් තැන්පත් කිරීමය.එක්සත් ජාතික පක්ෂයේ නිර්මාතෘවරුන්ගෙන් පක්ෂය වෙනුවෙන් විශාල සේවයක් කළ නායකයින්ගේ ඡායාරූප සිරිකොත කෞතුකාගාරයේ තැන්පත් කොට සුවඳ දුම් ඇල්ලීම ඉතාමත් කාලෝචිතය. ඒ අනුව රනිල් වික්‍රමසිංහ ඇතුළු පක්ෂයේ ප්‍රමුඛ පෙළේ අය කළ යුත්තේ දිනකට වරක් සිරිකොත කටුගෙට ගොස් අතීත නායකයකු දෙස බලා පක්ෂයේ අතීතය සිහිපත් කර ගැනීමය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>17</day>
    </date>
    <link>http://www.dinamina.lk/2013/05/17/_art.asp?fn=f1305172</link>
    <topic>නිවන් දකින්නේ බුදුන් දකින අය පමණයි</topic>
    <author>සාකච්ඡා කළේ චතුරිකා ගමගේ</author>
    <content>මේ වෙසක් සමය බුදුරජාණන් වහන්සේගේ ගුණය, උන්වහන්සේගේ දර්ශනය පිළිබඳ වඩාත් කතාබහට ලක්වන කාලවකවානුවකි. අද අප මාලිගාකන්ද විද්‍යෝදය පිරිවෙනේ ආචාර්ය, කැලණිය විශ්වවිද්‍යාලයේ පාලි හා බෞද්ධ අධ්‍යයන අංශයේ ජ්‍යෙෂ්ඨ කථිකාචාර්ය අළුබෝමුල්ලේ ධම්මාලංකාර හිමියන් සමඟ සාකච්ඡා කරන්නේ් බුදුරජාණන් වහන්සේ මෙලොව පහළ වීමේ වැදගත්කම සහ උන්වහන්සේගේ දර්ශනය ඇසුරෙන් ලෞකික, ලෝකෝත්තර සැපය උදාකර ගන්නා ආකාරය පිළිබඳවයි.බුදුවරයෙක් ලොව පහළ වීමෙහි වැදගත්කම පැහැදිලි කළොත්?බුදුවරයෙක් ලෝකයේ පහළ වෙන්නේ කෙලෙස් පිරි සමාජයේ දුක්ගිනි නිවා සදාතනික සැපය වන නිවන් සැපය අවබෝධ කරවීම පිණිසයි. එහෙත් සැනසිලිදායක ලෞකික ජීවිතයක් නොමැතිව ලෝකෝත්තර සැපයක් ලබන්න බැහැ. ගිහි පැවිදි දෙපාර්ශ්වයටම නිවන් අවබෝධ කරගැනීමේ හැකියාව තිබෙනවා. විශේෂයෙන් බුදුවරයෙක් ලොව පහළ වෙන්නේ ඉඳුම් හිටුම්, යාන වාහන ආදී භෞතික සැප සම්පත් ලබාදෙන්න නොවෙයි. භෞතික සැප සම්පත් කියන්නේ එක ජීවිතයකට සීමා වෙන දෙයක්. නමුත් අවබෝධය යනු සදාකාලික සැපයක්. ඒ නිසා බුදුරජාණන් වහන්සේ උත්සාහ කළේ මේ කෙලෙස් ගින්නෙන් දැවෙන ජනතාවට ධර්මය අවබෝධ කරදී ඒ අයට සදාකාලික සැපය වන නිර්වාණය කරා ළඟාකරවීමටයි.බුදුහාමුදුරුවෝ බණ කියන්න කලින් ඇතැම් පුද්ගලයන්ට දන් දුන් අවස්ථාත් තිබෙනවා. දැනුමට, අවබෝධයට ආහාර පානයන්ගෙන් පෝෂණය වීමත් වැදගත්. ඒ නිසා උන්වහන්සේ කෑමබීම දෙන අතරම ඒ පුද්ගලයන් දැනුමින් ප්‍රඥාවෙන් දියුණු කරන්න උත්සාහ කළා. යම් පුද්ගලයෙක් දැනුමින්, ප්‍රඥාවෙන් යුක්ත නම් වරදින් මිදෙනවා.බුදුරජාණන් වහන්සේ මහා කාරුණික ගුණයෙන් යුතු උත්තමයෙක් ලෙස සැලකෙනවා. උන්වහන්සේගේ මහා කාරුණික ගුණය විග්‍රහ කළ හැක්කේ කුමන ආකාරයටද?බෝධිසත්ව කුමාරයෙක් ලෙස උන්වහන්සේ මෙලොව පහළ වුණේ සකල සත්වයන් කෙරෙහි මහා කරුණාවෙන්. බුද්ධත්වයට පත් වී වසර 45ක කාලයක් උන්වහන්සේ ධර්ම ප්‍රචාරයෙහි යෙදුණෙත් සියලු සත්වයන් කෙරෙහි උන්වහන්සේ තුළ තිබූ මහා කරුණාව නිසයි. ඒ කාලය තුළ උන්වහන්සේ දිනකට සැතපුනේ පැය 2කට ආසන්න කාලයක්. අනෙක් පැය 22 උන්වහන්සේ යෙදවූයේ සියලු සත්වයන්ගේ සිත සුව පිණිසයි. බුදුවරයෙක් සම්පප්‍රලාප කියන්නේ නැහැ.උන්වහන්සේලා සැමවිටම කතා කරන්නේ දෙව් මිනිස් සියලුදෙනාටම වැඩදායක දෙයක්. බුදුරජාණන් වහන්සේ පුද්ගලයන්ට අවබෝධ ලබාදීම සඳහා විවිධ උපක්‍රම භාවිත කළා. ඇතැම් අය සුමගට ගන්න ඒ අය විවේචනය කරපු අවස්ථාත් තිබුණා. නමුත් ඒ ඔහු කෙරෙහි තිබූ කරුණාව හේතුකොටගෙන මිසක් ඔහුට යම් හිංසාවක් පීඩාවක් කිරීමේ අරමුණෙන් නොවෙයි. මේ සඳහා හොඳම උදාහරණයක් තමයි වෛද්‍යවරයෙක් රෝගියකුට ප්‍රතිකාර කිරීමේදී ශරීරය කපනවා. වේදනාවක් ගෙන දෙනවා.නමුත් එවැනි දේ සිදුකරන්නේ රෝගියා සුවපත් කිරීමේ චේතනාවෙන්. ඒවාගේම බුදුරජාණන් වහන්සේත් යම් කෙනෙක් විවේචනය කළා නම් ඒ ඔහුගේ යහපතට මිස අයහපතට නොවෙයි. බුදුරජාණන් වහන්සේ සියලු සත්වයන්ට කරුණාව දැක්වූවා. නමුත් තිරිසන් සතුන්ට බුදුහාමුදුරුවන්ගේ ධර්මය අවබෝධ කර ගැනීමේ ශක්තියක් නැහැ.උන් වහන්සේගේ ධර්මය අවබෝධ කර ගැනීමේ හැකියාව තිබෙන්නේ දේවියන්ටත්, බ්‍රහ්මයන්ටත්, මනුෂ්‍යයන්ටත් පමණයි. මේ සුගතියේ ජීවත්වන සත්වයන්ගේ ප්‍රඥාව දියුණු කරන්න උන්වහන්සේ ධර්මය දේශනා කළා. බුදුවරයකුට අවශ්‍ය නම් දිව්‍ය ලෝකයේත් බුදු වෙන්න පුළුවන්. නමුත් දිව්‍ය ලෝකයේ ඉපදුණානම් බුදුවුණානම් මනුෂ්‍ය ලෝකයේ සිටින කෙලෙස් ගින්නෙන් දැවෙන මිනිසුන්ට පිිහිට වෙන්න බැරි වෙනවා. බුදුරජාණන් වහන්සේ මනුෂ්‍ය ලෝකයේම පහළ වුණේ් මිනිස්සු ගැන හිතලමයි.අද බොහෝ දෙනාගේ අදහස වන්නේ වර්තමාන සමාජය දුරාචාරයෙන් පිරිලා. හොඳ මිනිස්සු අද සමාජයේ අඩු බවයි. මේ අදහස පිළිගත හැකිද?මිනිසුන් අවංකව ධර්මානුධර්ම ප්‍රතිපදාවෙන් ජීවත්වෙනවා නම් ලෝකය රහතුන් වහන්සේලාගෙන් හිස් වෙන්නේ නැහැ. අදටත් ලෝකයේ හොඳ මිනිස්සු වැඩියි. ආර්ථික ප්‍රශ්න තිබෙන්න පුළුවන්. නමුත් වැඩි පිරිසක් තවමත් ධාර්මිකව ජීවත් වෙනවා.ලෝකයේ හොඳ මිනිස්සු වැඩි නිසා තමයි හිරගෙවල්වල මිනිස්සු අඩු. හිරේ නොගියත් සමාජයේ සැඟවී දුරාචාර ක්‍රියාවල යෙදෙන පිරිස වුණත් ඉන්නේ ඉතා අතළොස්සයි. මිනිසුන් සැනසිල්ලේ සතුටින් ජීවත් වෙන්නේ ඒ නිසයි. තවමත් අපි ජීවත් වෙන්නේ බුද්ධෝත්පාද කාලයේ. මේ බුද්ධෝත්පාද කාලය අවසන් වෙද්දි, අකර්මන්‍ය වෙද්දි සමාජයේ දුරාචාරය, දුෂ්ටකම් වැඩිවීමක් වෙනවා. මෛත්‍රී බෝධිසත්වයන් පහළ වෙන්නේ පස්වෙනි භද්‍රකල්පයේ. එය අද හෙට වෙන දෙයක් නොවෙයි.බුද්ධෝත්පාද කාලය අවසන් වේගෙන යද්දි මිනිසුන්ගේ පරමායුෂ අවුරුදු 10 බහිනවා. ඒ කාලයේදී සියලුදෙනාම දුක්ඛිත ජීවිත ගතකරද්දි නැවත හොඳ තත්ත්වයට පත්වෙන්න සියලු දෙනාම කටයුතු කරනවා. ඒ හොඳවීම නිසා අයුෂ ලක්ෂය දක්වා වැඩිවෙලා 80,000 අඩු වෙනවා. ඒ කාලයේ තමයි මෛත්‍රී බුදුන් පහළ වෙන්නේ.l බුදුරජාණන් වහන්සේගේ ධර්මය සුරක්ෂිතව පවතින මේ අවදියේ ජනතාව ධර්මයෙන් නිසි ප්‍රයෝජන ගත යුත්තේ කෙසේද?මේ ධර්මය පිළිබඳ නිශ්චිත කාලයක් නැහැ. බුදුහාමුදුරුවන්ගේ ධර්මය අකාලිකයි. ඕනෑම කාලයක පුද්ගලයෙකුට මගඵල ලබන්න පුළුවන්. යම් ආහාරයක් ගතහොත් ඊට අදාළ කල් ඉකුත් වීමේ දිනයක් තිබෙනවා. ඒ දිනයෙන් පසුව එම ආහාරය පාවිච්චි කළොත් හානියක් වෙන්න පුළුවන්. නමුත් ධර්මයේ කල් ඉකුත් වීමක් වෙන්නේ නැහැ. බුදුදහමට දැන් වසර තුන්දහසක් පමණ කාලයක් වෙන්න කිට්ටුයි. යම් දිනයක ධර්මය එපා වුනහොත් ධර්මයේ කල් ඉකුත් වීමේ දිනය වන්නේ එදිනයි. ගෞතම බුද්ධ ශාසනය මේ තාක්කල් පැවතුනොත් තව චිරාත් කාලයක් පවතින්නේත් මේ ධර්මය කල් ඉකුත් නොවන නිසයි.ධර්මානු ධර්ම ප්‍රතිපදාව කියන්නේ ගහක ගෙඩියක්, කොළයක් කාලා ගහක් යටට වෙලා භාවනා කිරීමම නොවෙයි. එය එක් පිළිවෙතක් පමණයි.එසේ නම් ධර්මානුධර්ම ප්‍රතිපදාවෙන් ජීවත්වන්නේ කුමන ආකාරයටද?එය නොයෙක් ආකාරයට සිදුකරන්න පුළුවන්. සියලු සත්වයන් කෙරෙහි මෛත්‍රිය වැඩීම, බුදුගුණයක් සිහිපත් කිරීම, මව්පිය උපස්ථානය, ස්වාමි භාර්යා අතර ඇති යුතුකම් වගකීම් නිසිපිරිදි ඉටුකිරීම, ගිහිජීවිතය සාර්ථක කරගෙන චරිතය නොකලැල් අයුරින් ජීවත් වීම, හොඳ සිතුම් පැතුම් ඇති කරගැනීම, දුගී මගී යාචකයන්ට අවංක, හොඳ සිතින් සැලකීම යනාදී කුමන හෝ ප්‍රතිපත්තියක නිරතවීම ධර්මයට අනුව යහපත් මේ දේවල් එදිනෙදා ජීවිත සාර්ථක කරගැනීමටත් අතිශයින් වැදගත් වෙනවා.ඒ වගේම පුද්ගලයන් අනිත්‍ය, දුක්ඛ, අනාත්ම යන ත්‍රිලක්ෂණය තේරුම් ගෙන ක්‍රියාකරනවා නම් ලෞකික ජීවිතයේ ගැටුම් අඩුකර ගන්න පුළුවන්. ඒ වගේම ආගම පිළිබඳ කතා නොකරන පිරිසකුත් ඉන්නවා. නමුත් ඔවුනුත් යම් සදාචාරයක් අපේක්ෂා කරනවා. ආගමක් ඇදහුවේ නැතත් හොඳ වචන කතා කරනවානම්, යහපත් ආකාරයට ජීවත් වෙනවා නම් එයත් ඉතාම වැදගත්. හොඳ වචන, හොඳ ක්‍රියා කවුරුත් අපේක්ෂා කරනවා.බුදුරජානන් වහන්සේ කුමන අන්දමේ ශාස්තෘවරයෙක් ද?බුදු හාමුදුරුවෝ, නබිනායකතුමා, යේසුස් කිස්තුස් වහන්සේ මේ කිසිම ශාස්තෘවරයෙක් මිනිසුන්ව දුකට වට්ටන්න උත්සාහ කළේ නැහැ. මේ සියලුදෙනාම අපේක්ෂා කළේ පුද්ගලයාගේ සුඛ විහරණයයි. ඇතැම් ශාස්තෘවරු මරණයෙන් පසු යම් තැනක උත්පත්තිය ලැබුවා කියලා යමෙක් විශ්වාස කළද බුදුරජාණන් වහන්සේ පිරිනිවන් පෑ බව බෞද්ධයෝ පිළිගන්නවා.ඒ නිසා බුදු හාමුදුරුවන්ට යාඥා කරන්නේ, පඬුරු ගැටගහන්නේ නැහැ. බුදුරාජණන් වහන්සේ පිරිනිවන් පෑමට පෙර දේශනා කළේ මම පිරිනිවන් පෑවද මාගේ ධර්මය හා විනය ශාස්තෲන් ලෙස සලකා ක්‍රියාකරන්න කියලයි. ඒ නිසා බුදුරජාණන් වහන්සේ අදත් අප අතර ඉන්නවා. උන්වහන්සේගේ ධර්මය හා විනය නිසා උන්වහන්සේ අදටත් ජීවමානයි.නමුත් බුදුරජාණන් වහන්සේ අද ජීවමානව සිටියත් උන්වහන්සේට කිසිවෙක් දුකින් මුදවන්න බැහැ. උන්වහන්සේ ගැලවුම්කරුවෙක් නොවෙයි. මඟපෙන්වන්නෙක් පමණයි. සැබෑ ලෙස ම බුදුහාමුදුරුවන් දකින්නේ ධර්මය දකින අප පමණයි. ඒ වගේම නිවන් දකින්නේ බුදුන් දකින අය පමණයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>18</day>
    </date>
    <link>http://www.dinamina.lk/2013/05/18/_art.asp?fn=n1305181</link>
    <topic>රණවිරු සුබසාධනයට වැඩිම මුදලක් වෙන් කෙළේ මේ ආණ්ඩුවයි</topic>
    <author>විජයානි එදිරිසිංහ</author>
    <content>තිස් වසරක යුද්ධය අවසන් කිරීමෙන් පසු වර්තමාන ආණ්ඩුව රණවිරු කැපවීම අගය කරනු පිණිස ඔවුන්ගේ සුබ සාධන වැඩපිළිවෙළට දරා ඇති වියදම ඉතිහාසයේ කිසිම ආණ්ඩුවක් නොකල ගණනය කිරීමට නොහැකි තරම් විශාල මුදල් ප්‍රමාණයක් බව ජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්‍ෂ ජෙනරාල් ලක්ෂ්මන් හුළුගල්ල මහතා කීය.රණවිරු නිවාස පනස් දහසේ වැඩපිළිවෙළ, අපි වෙනුවෙන් අපි නිවාස ව්‍යාපෘතිය, රණවිරු ගම්මාන ව්‍යාපෘතිය, රණවිරු පාසල්, පූර්ණ කාලීන ආබාධිත රණවිරු සුබ සාධනය, අභිමංසල, මිහිදු සෙවණ, විශ්‍රාම වැටුප් දීමනාව, රණවිරු දෙමාපියන් ඇගයීම, ඔවුන්ට විශ්‍රාම වැටුප්, ඉතිරි කිරීමේ දීමනාව, අර්ධ ආබාධිත රණවිරුවන් සඳහා වූ ස්වයං රැකියා, ත්‍රිරෝද රථ ලබා දීම, රණවිරු පවුල්වල දරුවන්ට ශිෂ්‍යත්ව, නිවාස ණය, රණවිරුවන් පදිංචි ගම්මානවල මහා මාර්ග, ගමනා ගමනය සංවර්ධනය, සමාජය තුළ රණවිරුවන්ට මූලිකත්වය ලබා දීමේ වැඩපිළිවෙළ, විදේශ පුහුණු, රැකියා ලබාදීම ඇතුළු රණවිරු සුබසාධනය වෙනුවෙන් ක්‍රියාත්මක කැර ඇති වැඩපිළිවෙළ විශාල ප්‍රමාණයකි.ජනාධිපති මහින්ද රාජපක්ෂ මහතාගේ උපදෙස් මත ආරක්‍ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතාගේ අධීක්ෂණය යටතේ රණවිරු සේවා අධිකාරිය, ආරක්‍ෂක අමාත්‍යාංශ සේවා වනිතා ඒකකය, ත්‍රිවිධ හමුදා සේවා වනිතා ඒකකය ඇතුළු ආරක්‍ෂක අමාත්‍යාංශය යටතේ ඇති සෑම අංශයකම සහභාගීත්වයෙන් මෙම සුබ සාධන වැඩපිළිවෙළ ක්‍රියාත්මක වෙයි.යුද්ධයෙන් රට බේරා ගැනීමට කැපවූ සෑම රණවිරුවකු මෙන්ම ඔවුන් මෙලොවට බිහි කළ දෙමාපියන් ඇතුළු සෑම සියලු ඥාතියෙක් වෙනුවෙන්ම අවශ්‍ය සෑම සුබ සාධන වැඩපිළිවෙළකටම ප්‍රමුඛත්වය දී කළ හැකි උපරිම වියදමක් දරා ඒ සෑම අවශ්‍යතාවයක්ම ඉෂ්ඨ කිරීමට මූලිකත්වය ලබා දෙන ලෙස ජනාධිපති මහින්ද රාජපක්ෂ මහතා උපදෙස් දී තිබේ.රජය රණවිරුවන් වෙනුවෙන් මෙසේ විශාල සුබසාධනයක් සිදු කරන අතරතුර රණවිරුවා මෙරට සංවර්ධන වැඩපිළිවෙළට සම්බන්ධ කැර ගැනීම තුළින් විදේශ විනිමය මෙන්ම රජයෙන් පිටස්තර පුද්ගලයන්ට ගෙවන විශාල මුදලක් ඉතිරි කැර ගැනීමට ද හැකිවී තිබේ.රණවිරුවන් මේ වන විට උතුරු නැගෙනහිර පමණක් නොව දකුණේ ද ක්‍රියාත්මක වන සංවර්ධන ව්‍යාපෘති දෙසීයකට වැඩි ප්‍රමාණයකට දායකත්වය ලබා දී තිබේ. රටේ දැවැන්ත සංවර්ධන ව්‍යාපෘති ගණනාවක් යුද හමුදා ඉංජිනේරුවන්ගේ තාක්ෂණික දැනුම සම්බන්ධ කැර රණවිරු ශ්‍රමයෙන් ඒවා ඉදි වෙයි.මේ රණවිරු ශ්‍රමය තුළින් ප්‍රධාන වශයෙන් සංවර්ධන ව්‍යාපෘති රැසක් සැලසුම් කළ කාලයටත් වඩා අඩු කාලයකින් අවසන් කැර ගැනීමට හැකි වී ඇත.යුද්ධය අවසන් වීමත්, රණවිරු ශ්‍රමයෙන් රට සංවර්ධනය කිරීමත් නිසා මෙරට දුප්පත්කම නැති සංවර්ධනය වෙමින් පවතින ලෝකයේ කැපී පෙනෙන රටක් බවට පත්ව ඇතැයි ද හුළුගල්ල මහතා පැවැසී ය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>18</day>
    </date>
    <link>http://www.dinamina.lk/2013/05/18/_art.asp?fn=n1305182</link>
    <topic>උගන්ඩා සංචාරය නිමවා ජනපති සිය රට පැමිණේ</topic>
    <author>ධනුෂ්ක ගොඩකුඹුර</author>
    <content>ශ්‍රී ලංකාවත් උගන්ඩාවත් අතර මිතුදම් තර කළ සිවුදින නිල සංචාරය නිමා කළ ජනාධිපති මහින්ද රාජපක්ෂ මහතා ඊයේ (17) අලුයම මෙරටට පැමිණියේය.නිල සංචාරයක් සඳහා මැයි මස 10 වැනිදා රාත්‍රියේ උගන්ඩාව බලා පිටත්ව ගිය ජනාධිපතිවරයා දශක තුනකට ආසන්න කාලයක් තිස්සේ දෙරට අතර පැවැති මිතුදම් වඩාත් ශක්තිමත් කර ගැනීමට සමත් විය.උගන්ඩා ජනාධිපති යෝවෙරි මුසවේනි මහතා සමඟ ජනාධිපතිවරයා ද්විපාර්ශ්වික සාකච්ඡා පැවැත්වූ අතර කෘෂිකර්මය, බලශක්ති සහ වෙළෙඳ ක්ෂේත්‍රයන් පිළිබඳ රාජ්‍ය නායකයන්ගේ අවධානය යොමු කෙරිණ.කොළඹ දී පැවැත්වෙන පොදු රාජ්‍ය මණ්ඩලීය රාජ්‍ය නායක සමුළුවට උගන්ඩාවේ සහභාගීත්වය මුසවේනි මහතා ස්ථිර කළ අතර සාමය උදා කර ගැනීම සඳහා ශ්‍රී ලංකාව ගත් උත්සාහය ඇගයීමට ලක් කළේය.පොදු රාජ්‍ය මණ්ඩලයීය සංගමයේ පළාත් පාලන සම්මන්ත්‍රණයේ සමාරම්භක අවස්ථාවට මෙන්ම ඊට සමගාමීව පැවැති වෙළෙඳ ප්‍රදර්ශනයේ ආරම්භක අවස්ථාවටත් ජනාධිපතිවරයා සහභාගී විය.කම්පාලා අගනුවර ශ්‍රී ලංකා තානාපති කාර්යාලය විවෘත කිරීමේ අවස්ථාවට සහ මසුලිටා වෘත්තීය පුහුණු මධ්‍යස්ථානයේ සහ උගන්ඩා සීනි කර්මාන්තශාලාවේ නිරීක්ෂණ චාරිකාවකද ජනාධිපතිවරයා නිරත වූවේය.විදේශ කටයුතු පිළිබඳ ඇමැති මහාචාර්ය ජී. එල්. පීරිස්, අමාත්‍යාංශයේ අධීක්ෂණ මන්ත්‍රී සජින් වාස් ද ගුණවර්ධන, ජනාධිපති ලේකම් ලලිත් වීරතුංග මහත්වරු ඇතුළු පිරිසක් ද මේ අවස්ථාවට එක් වූහ.  .</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>18</day>
    </date>
    <link>http://www.dinamina.lk/2013/05/18/_art.asp?fn=n1305183</link>
    <topic>“රණවිරු විජයග්‍රහණ”සැමරුම අද</topic>
    <author/>
    <content>තිස් වසරක් පුරා පැවැති බිහිසුණු යුද්ධය නිමාකොට ලබාගත් විජයග්‍රහණය සැමරීමේ “රණවිරු විජයග්‍රහණ” සැමරුම් පෙළපාලිය අද (18) ගාලු මුවදොර පිටියේ දී ජනාධිපති මහින්ද රාජපක්ෂ මහතාගේ ප්‍රධානත්වයෙන් පෙරවරු 8.00ට ආරම්භ කෙරේ.යුද ගිනිදැල් නිවී එක්සත් ශ්‍රී ලංකාවක් බිහිවී අදට වසර 4ක් සපිරේ. ජනාධිපති මහින්ද රාජපක්ෂ මහතාගේ උපදෙස් මත ආරක්ෂක ලේකම් ගෝඨාභය රාජපක්ෂ මහතාගේ මෙහෙයවීමෙන් රණවිරු කැපවීමෙන් තිස් වසරක් පුරා පැවැති බිහිසුණු යුද්ධය නිමාවූයේ අද වැනි දිනකය.මෙම උත්සවය මැති ඇමැතිවරු, ආරක්ෂක ලේකම් ගෝඨාභය රාජපක්ෂ මහතා, මානුෂීය මෙහෙයුමට සම්බන්ධ වූ රණවිරුවන්ගේත්, පොලිසියේත්, සිවිල් ආරක්ෂක දෙපාර්තමේන්තු නිලධාරීන්ගේත් සහභාගීත්වයෙන් සිදුකෙරේ.අද සවස මාතෘ භූමියේ නිදහස උදාකරනු වස් උතුම් ජීවිත පුද කළ වීරෝදාර රණවිරුවනට ජාතියේ ගෞරවය පුද කිරීමේ ජාතික රණවිරු අනුස්මරණ උත්සවය ද ජනාධිපති මහින්ද රාජපක්ෂ මහතා ඇතුළු ඇමැතිවරු, ලේකම්වරු, මියගිය රණවිරු පවුල්වල ඥාතීන්ගේද සහභාගිත්වයෙන් ශ්‍රී ජයවර්ධනපුර රණවිරු ස්මාරකය අභියස දී පැවැත්වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>18</day>
    </date>
    <link>http://www.dinamina.lk/2013/05/18/_art.asp?fn=n1305184</link>
    <topic>ඥාතීන් සමරන මුවාවෙන් කොටි රැලි බෑ</topic>
    <author>රක්‍ෂණ ශ්‍රියන්ත</author>
    <content>යුද සමයේදී උතුරේදී මිය ගිය ඥාතීන් සමරන මුවාවෙන් වවුනියාවේදී කොටි සංවිධානය සැමරුම් උත්සවයක් පැවැත්වුවහොත් ඔවුන් සියලු දෙනා අත්අඩංගුවට ගැනීමට කිසිසේත් පසුබට නොවන බව වන්නි ආඥාපති උතුරේ අවතැන්වූවන් සඳහා නිසි බලධාරී මේජර් ජනරාල් බොනිෆස් පෙරේරා මහතා අවධාරණය කැර සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>18</day>
    </date>
    <link>http://www.dinamina.lk/2013/05/18/_art.asp?fn=n1305185</link>
    <topic>ශිරාණි බණ්ඩාරනායකපැය තුනක් උත්තර බඳී</topic>
    <author>විජයානි එදිරිසිංහ</author>
    <content>අල්ලස් හෝ දූෂණ විමර්ශන කොමිසම හමුවේ පැවැත්වෙන අල්ලස් පරීක්ෂණයට එරෙහිව විරෝධතා ඉදිරිපත් කළ හිටපු අගවිනිසුරු ආචාර්ය ශිරාණි බණ්ඩාරනායක මහත්මිය ඊයේ (17) යළි අධිකරණය වෙත පැමිණ එල්ලවී ඇති චෝදනාවලට පැය තුනකටත් වැඩි කාලයක් තිස්සේ පිළිතුරු ලබා දුන්නාය.ශිරාණි බණ්ඩාරනායක මහත්මිය ඇයට එරෙහිව පැවැත්වෙන අල්ලස් පරීක්ෂණයට ලිඛිත විරෝධතා පසුගිය සතියේ කොමිසම වෙත ඉදිරිපත් කැර සිටියාය.ඇගේ විරෝධතා පිළිබඳ අවධානය යොමු කැර තිබූ අල්ලස් කොමිසම එම විරෝධතා කොමිසමේ සාමාජිකයන් හමුවේ සාකච්ඡාවට භාජනය වෙමින් තිබියදී ඇය පැමිණ මෙසේ කට උත්තර ලබා දී තිබේ. රජයේ සේවයේ යෙදී සිටියදී රාජ්‍ය සේවකයකුට ඉපයිය නොහැකි තරම් විශාල ආදායමක් ඉපැයීම ඇගේ වත්කම් පිළිබඳ තොරතුරු රජයට හෙළි නොකිරීම සම්බන්ධව ලැබී ඇති පැමිණිලි රැසක් සම්බන්ධව මෙම අල්ලස් පරීක්ෂණය පැවැත්වෙයි.ශිරාණි බණ්ඩාරනායක මහත්මිය ඊයේ (17) පෙරවරු 9.15 සිට දහවල් 12.45 පමණ වේලාව දක්වා කට උත්තර ලබා දුන්නා ය.අල්ලස් පරීක්ෂණය සම්බන්ධව විමර්ශනය කරන විමර්ශන නිලධාරීන් විසින් ශිරාණි බණ්ඩාරනායක මහත්මියට එරෙහිව එල්ල වී ඇති චෝදනා ඉදිරිපත් කළ අතර ඇය ඊට පිළිතුරු ලබා දුන්නා ය.නීතිඥවරුන් පස් දෙනෙක් සමඟ ඇය අල්ලස් කොමිසම වෙත පැමිණ සිටියා ය.ඇයගෙන් කට උත්තර ලබා ගැනීම අවසන්ව නොමැති අතර ලබන 20 වැනිදා ඇයට යළිත් කොමිසම හමුවේ පෙනී සිටීමට කොමිසම මගින් දැනුම් දුන්නේ ය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>18</day>
    </date>
    <link>http://www.dinamina.lk/2013/05/18/_art.asp?fn=n13051813</link>
    <topic>ආනයනික සුදු සීනීවල වකුගඩු රෝගකාරක කැඩිමියම්</topic>
    <author>සමන්මලී ප්‍රියශාන්ති</author>
    <content>දිවයිනේ පළාත් කිහිපයක පැතිර යන වකුගඩු රෝගයට හේතුවක් වන කැඩිමියම් රසායනිකය ආනයනික සුදු සීනීවල අන්තර්ගත බව කෘෂිකර්ම අමාත්‍යාංශය කරන ලද පරීක්ෂණයකින් තහවුරු වී ඇත.කෘෂිකර්ම අමාත්‍යාංශයේ විද්‍යාඥයන් විසින් මෙම පරීක්ෂණය සිදු කර ඇති අතර කෘෂිකර්ම ඇමැති මහින්ද යාපා අබේවර්ධන මහතා මේ සම්බන්ධයෙන් පාරිභෝගික අධිකාරියට පැමිණිලි කර තිබේ.මිනිස් පරිභෝජනයට නුසුදුසු කැඩිමියම් රසායනිකය ආනයනික පරිප්පුවල තිබේ දැයි කෘෂිකර්ම අමාත්‍යාංශය පරික්ෂණයක් කර ඇති නමුත් එහි එම රසායනිකය නොමැති බව හදුනාගෙන ඇත.මෙරට දෛනික සීනි පරිභෝජනය මෙට්‍රික් ටොන් 1600 ක් පමණ වන අතර ඉන් සියයට 90 ක්ම ආනයනික සුදු සීනි වේ.වසරකට සුදු සීනී මෙට්‍රික් ටොන් පන්ලක්ෂ පනස්දහසක් පමණ සිංගප්පූරුව, බ්‍රසීලය සහ මධ්‍යම අමෙරිකාවේ රටවල්වලින් මෙරටට ගෙන්වනු ලබයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>18</day>
    </date>
    <link>http://www.dinamina.lk/2013/05/18/_art.asp?fn=n13051810</link>
    <topic>බස් මරුවා අඹු-සැමි යුවළ ඇතුළු තිදෙනකු බිලි ගනී</topic>
    <author>රක්ෂණ ශ්‍රියන්ත, කෝට්ටේ මධ්‍යම සමූහනන්ද ඒකනායක</author>
    <content>අධික වේගයෙන් පැමිණි පෞද්ගලික බස්රථයක් ඊයේ (17) දහවල් තලංගම කොස්වත්ත රෝහල අසල බස්නැවතුම්පොළේ සිටි මගීන් යට කරගෙන යාමෙන් අඹුසැමි යුවළක් ඇතුළුව තිදෙනකු මියගොස් තවත් දෙදෙනෙක් බරපතළ තුවාල ලැබූහ.කොටුව සිට කොස්වත්ත බලා ධාවනය වූ 171 ධාවන අංක දරන බස්රථය කොස්වත්ත රෝහල ඉදිරිපිට බස්නැවතුමේ සිටි පුද්ගලයන් යටකරගෙන පාරෙන් ඉවතට පැන ලයිට් කණුවක වැදී නැවතී ඇත.සිද්ධියෙන් එකම පවුලේ බිරිඳ හා සැමියාවන අතුරුගිරිය බොරළුගොඩ පදිංචි හතලිස් හැවිරිදි චමින්ද තිලකසිරි හා ඔහුගේ බිරිඳ තිස්හැවිරිදි නිසංසලා දේවි නමැත්තිය මරණයට පත්ව ඇති අතර ඔවුන්ගේ වයස අවුරුදු එකහමාරක බිලිඳු දරුවාද තුවාල ලබා කොළඹ ජාතික රෝහලට ඇතුලත් කර ප්‍රතිකාර ලබයි.මියගිය අනෙක් පුද්ගලයා වන්නේ මුල්ලේරියාව වල්පොල ප්‍රදේශයේ පදිංචි පනස් නව හැවිරිදි තන්තිරිගේ හේමචන්ද්‍ර පෙරේරා නමැත්තෙකි. තලංගම කොස්වත්ත පොලිසිය මගින් බස්රථයේ රියැදුරු හා කොන්දොස්තරවරයා අත්අඩංගුවට ගෙන ඇත.තලංගම පොලිසියේ ස්ථානාධිපති උපුල් පෙරේරා මහතාගේ උපදෙස් පරිදි තලංගම පොලිසිය විසින් සිද්ධිය පිළිබඳ වැඩිදුර පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>18</day>
    </date>
    <link>http://www.dinamina.lk/2013/05/18/_art.asp?fn=n13051814</link>
    <topic>ඇමැති දිනේෂ්ගේපාර්ලිමේන්තු දිවියටවසර 30 සපිරෙයි</topic>
    <author>බේරුවල විශේෂ බී. එම්. මුක්තාර්</author>
    <content>මෙරට පොදුජන අරගලය දිනවීමට කැපවූ මහජන එක්සත් පෙරමුණේ නායක හා ජලසම්පාදන හා ජලාපවහන ඇමැති දිනේෂ් ගුණවර්ධන මහතා පාර්ලිමේන්තුවට තේරී පත් වී මේ 18 දිනට වසර 30ක් සපිරේ.1983 දී මහරගම අතුරු මැතිවරණයෙන් පාර්ලිමේන්තුවට තේරී පත් වූ දිනේෂ් ගුණවර්ධන මහතා වසර 30 ක් පුරා ප්‍රගතිශීලී නායකත්වය දිනා දීමට නායකත්වය දුන්නේය. මේ දිනය සමරමින් හෙට (18) දහවල් මහරගම නාවින්න ඉසිපතනාරාම විහාරස්ථානයේ දී මහ සඟරුවන සියක් නමකට සංඝගත දක්‍ෂිණාවක් පිරිනැමේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>18</day>
    </date>
    <link>http://www.dinamina.lk/2013/05/18/_art.asp?fn=n1305186</link>
    <topic>ගුරුවරියගේ බැංකු ගිණුමෙන්ලක්ෂ ගණනක් හොරාට අරන්</topic>
    <author>ත්‍රිකුණාමලය විශේෂ - ඒ.ටී.එම්. ගුණානන්ද</author>
    <content>පාසල් ගුරුවරියකගේ බැංකු ගිණුමකින් රුපියල් 3,80,000/- ක මුදලක් වංචා සහගත ලෙස ලබාගත් පාසල් ගුරුවරියක හා ඇගේ පෙම්වතා බව කියන අ.පො.ස. (උ.පෙ.) සිසුවෙකු අත්අඩංගුවට ගත් බව ත්‍රිකුණාමලය වරාය පොලිසිය කියයි.මෙම පාසල් ගුරුවරියන් දෙදෙනා එකම නවාතැනක සිට පාසල් දෙකක සේවය කරන ගුරුවරියන් දෙදෙනෙකි.පැමිණිලිකාර පාසල් ගුරුවරියගේ බැංකු ගිණුම් පොත සොරකම් කර ඉන් සූක්ෂම ලෙස අත්සන් යොදා රුපියල් 3,80,000/- ක් වංචා කළ සැකකාර ගුරුවරිය කුණ්ඩසාලේ පාසලක ඉගෙනුම ලබන පෙම්වතාගේ ගිණුමට බැර කර ඇතැයි පොලිසිය කියයි.මෙම සිද්ධිය නොදත් බැංකු පාස්පොත හිමි ගුරුවරිය ගිණුමේ මුදල් අඩු බව දැනගෙන ඒ බව වරාය පොලිසියට පැමිණිලි කර තිබේ.මේ අනුව ක්‍රියාත්මක වූ වරාය පොලිස් ස්ථානාධිපති ප්‍රධාන පොලිස් පරීක්ෂක උපාලි බී.නාරම්පනාව අපරාධ අංශයේ ස්ථානාධිපති පොලිස් පරීක්ෂක දිනේෂ් අංජුල යන මහත්වරුන් අධිකරණ නියෝග මත බැංකු කැමරා පද්ධතියේ රූගත සටහන්වලට අනුව සැකකාරිය අත්අඩංගුවට ගෙන ප්‍රශ්න කිරීම් වලදී මෙම කරුණු අනාවරණය වීය. මේ අනුව කුණ්ඩසාලෙ දී සැකකාර පාසල් පෙම්වතාද අත්අඩංගුවට ගත් අතර වංචා සහගතව ලබා ගත් මුදලින් පෙම්වතා මිලට ගත් යතුරුපැදියද අත්අඩංගුවට ගනු ලැබීය.ත්‍රිකුණාමලය කොට්ඨාස භාර පොලිස් අධිකාරි බන්දුල විජේවර්ධන , සහකාර පොලිස් අධිකාරි ශ්‍රී ලාල් පෙරේරා යන මහත්වරුන්ගේ උපදෙස් මත වැඩිදුර පරීක්ෂණ ක්‍රියාත්මකය. පොලිස් සැරයන් (58527) දයාරත්න කොස්තාපල් (78716) රොෂාන් යන මහත්වරු පරීක්ෂණවලට සහය වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>18</day>
    </date>
    <link>http://www.dinamina.lk/2013/05/18/_art.asp?fn=n1305187</link>
    <topic>ප්‍රාචීන විභාගයට සූදානම් වන සඟරුවනට ශිෂ්‍යත්ව: සමාරම්භක උත්සවය අද</topic>
    <author/>
    <content>කළුතර හා ගාල්ල දිස්ත්‍රික්ක පිරිවෙන්වල ප්‍රාචීන විභාගය සඳහා වූ බෞද්ධ සංස්කෘතිය, බුද්ධ ධර්මය, පාලි හා සංස්කෘත වැනි විෂයයන් හදාරණ භික්ෂුන් වහන්සේලාට ශිෂ්‍යත්ව ලබා දීමේ වැඩපිළිවෙළක් කළුතර බෝධි භාරකාර මණ්ඩලය විසින් ආරම්භ කර ඇත.එහි සමාරම්භක උත්සවය අද ප.ව. 2ට කළුතර බෝධි භාරකාර මණ්ඩලයේ ධර්ම ශාලාවේ දී තුන් නිකායන් හී මහානායක, අනුනායක, විහාරාධිපති, පරිවේණාධිපති වහන්සේලා ගේ ප්‍රධානත්වයෙන් පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>18</day>
    </date>
    <link>http://www.dinamina.lk/2013/05/18/_art.asp?fn=n1305188</link>
    <topic>ගාල්ලේ ජාතික පාසල්වලඋසස් පෙළටත් මුදල් අයකරගෙන</topic>
    <author>කුමාර උදයරත්න – යක්කලමුල්ල විශේෂ</author>
    <content>ගාල්ලේ ජාතික පාසල්වල උසස් පෙළ අධ්‍යාපන කටයුතු සඳහා රු. 5000 – 10,000 මුදල් අයකරන බව දෙමාපියෝ චෝදනා කරති.අධ්‍යාපන අමාත්‍යාංශය පහසුකම් ගාස්තු හැර වෙනත් දෑ සඳහා මුදල් අය නොකරන ලෙස දන්වා තිබියදී විදුහල්පතිවරු දෙමාපියන් කැඳවා මුදල් ගෙවන ලෙස නියෝග කොට ඇත.පහසුකම් ගාස්තුවලට අමතරව වාර පරීක්‍ෂණ ගාස්තු සහ වෙනත් අවශ්‍යතා ඉදිරිපත් කොට මුදල් ඉල්ලා තිබේ.පළමු වසරේ සිට එම ජාතික පාසල්වල ඉගෙනුම ලැබූ සිසුන්ගෙන්ද මෙසේ මුදල් අයකිරීම අසාධාරණ බව දෙමාපියෝ පවසති. මීට පෙර උසස් පෙළ සිසුන් සඳහා පරීක්‍ෂණාගාර පහසුකම් ගාස්තු අයකර නොමැත..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>18</day>
    </date>
    <link>http://www.dinamina.lk/2013/05/18/_art.asp?fn=n1305189</link>
    <topic>වානිජ ගුරුවරුපුහුණු කිරීමට විද්‍යා පීඨයක් ඇරැඹීමට පියවර</topic>
    <author>සුභාෂීණී සේනානායක</author>
    <content>ව්‍යවසායකත්ව හා කළමනාකරණය පිළබඳ විද්‍යා පීඨයක් ස්ථාපිත කිරිමට අධ්‍යාපන අමාත්‍යාංශය පියවර ගනී.ඉදිරි මාස තුන තුළ මහරගම ගුරු අභ්‍යාස විද්‍යාලයේ දි මෙම විද්‍යා පීඨය ස්ථාපිත කිරීමට නියමිතය.පවතින මුල්‍ය සම්පත් භාවිතා කරමින් මෙම විද්‍යා පීඨය ආරම්භ කරන අතර ඉදිරි වසරේ ප්‍රතිපාදන වෙන් කිරිමටත් එමගින් මෙහි තත්ත්වය නංවාලීමටත් කටයුතු කරන බව අධ්‍යාපන ඇමති බන්දුල ගුණවර්ධන මහතා දිනමිණට අදහස් දක්වමින් කියා සිටියේය..පසුගිය වසරේ උසස් පෙළ වාණිජ විෂයන් සඳහා ඒ සාමාර්ථ තුනක් ලබා ගත් සිසුන් 600 කට පමණ මෙම විද්‍යා පීටයේ ඉඩ පහසුකම් සැපයෙන අතර ඉදිරි මාස තුන තුළ ඉගැන්වීම් ආරම්භ කෙරේ.වාණිජ ගුරුවරුන් පුහුණු කිරිමද මෙහිදී සිදු කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>18</day>
    </date>
    <link>http://www.dinamina.lk/2013/05/18/_art.asp?fn=n13051811</link>
    <topic>හොර කථිකාචාර්යවරයාඅධිකරණය හමුවේ වරද පිළිගනී</topic>
    <author>පාණදුර සමූහ වාර්තාකරු කපිල සෝමරත්න</author>
    <content>අධ්‍යාපන සහතික ලෙස කූට ලේඛන ඉදිරිපත් කර රත්මලාන ශ්‍රීමත් ජෝන් කොතලාවල ආරක්‍ෂක විද්‍යා පීඨයේ කථිකාචාර්ය ධුරයක් ලබා ගත්තේ යැයි කියන පුද්ගලයෙකු ඒ හා සම්බන්ධ අධිචෝදනා තුනකට වරද අධිකරණය හමුවේ ඊයේ පිළිගත්තේය.ඔහුට අවුරුදු තුනක බරපතළ වැඩ ඇතිව සිර දඬුවමක් නියම කර එම සිර දඬුවම අවුරුදු දහයකට අත්හිටවූ පාණදුර පළාත් බද මහාධිකරණ විනිසුරු කුසලා සරෝජනී වීරවර්ධන මහත්මිය එම විත්තිකරුට රුපියල් එක්ලක්‍ෂ පන්දහසක දඩයක් නියම කළාය.මෙම දඬුවම නියම වූයේ යාපා හෙට්ටිපතිරැන්හලාගේ සසික පතිරත්න නැමැත්තාටය. ඔහුට විරුද්ධව අපරාධ පරීක්‍ෂණ දෙපාර්තමේන්තුව පරීක්‍ෂණ පැවැත්වීමෙන් පසුව නීතිපතිවරයා නඩු පවරා තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>18</day>
    </date>
    <link>http://www.dinamina.lk/2013/05/18/_art.asp?fn=n13051812</link>
    <topic>රැඳවි කාන්තාවන්ගේ විරෝධයෙන්වැලිකඩ කාන්තා අංශයේ හදිසි සෝදිසිය නවතී</topic>
    <author>බුද්ධිකා ඉඹුලාන, මාකඳුරේ ධර්මසිංහ</author>
    <content>බන්ධනාගාර බුද්ධි අංශය පෙරේදා (16) රාත්‍රියේ වැලිකඩ බන්ධනාගාරයේ කාන්තා අංශය තුළ ආරම්භ කිරීමට ගිය හදිසි සෝදිසි මෙහෙයුමට එරෙහිව එහි රැඳවි කාන්තාවන් දැඩි විරෝධතාවක් එල්ල කර ඇත.බන්ධනාගාර බුද්ධි අංශ නිලධාරිනියන් 18ක් සහ නිලධාරීන් 05 දෙනකු මෙම සෝදිසි මෙහෙයුමට එක්වූ අතර බන්ධනාගාර කොමසාරිස් ජනරාල්වරයා සහ බන්ධනාගාර බුද්ධි අංශ ප්‍රධාන කොමසාරිස්වරයා ද එහි ගොස් තිබේ.එම අවස්ථාවේ දී කාන්තා රැඳවියන් දැඩි ලෙස නොසන්සුන් වී කෑකෝ ගසමින් අසභ්‍ය වචන කියමින් බන්ධනාගාර බුද්ධි අංශ නිලධාරීන්ට, බන්ධනාගාර නිලධාරින්ට සහ නිලධාරිනියන්ට බැණ වැදී ඇති අතර බන්ධනාගාර කොමසාරිස් ජනරාල්වරයාට ද දොස් පවරා ඇත.කාන්තා වාට්ටු තුළට ඇතුළු වුවහොත් තමන් ඇඳ සිටින රෙදිවලින් තොණ්ඩු සාදා වැලිකඩ බන්ධනාගාර සිරමැදිරි තුළම ගෙල වැලලාගෙන මියයන බවටද ඔවුන් බන්ධනාගාර නිලධාරීන්ට තර්ජනය කර තිබේ. රැඳවි කාන්තාවන් 05 දෙනකු එසේ තොණ්ඩු සාදාගෙන කෑගැසීමට පටන්ගැනීම නිසා සෝදිසි කිරීම් නවතා දමා බන්ධනාගාර නිලධාරීන් පිටව ගොස් ඇති බව බන්ධනාගාර ආරංචි මාර්ග කියයි.වැලිකඩ කාන්තා අංශයේ පරීක්ෂාවට පෙර බන්ධනාගාර බුද්ධි අංශ නිලධාරීන් පෙරේදා (16)ම කොළඹ රිමාන්ඩ් බන්ධනාගාරයේ විශේෂ සෝදිසි මෙහෙයුමක් ක්‍රියාත්මක කළ අතර එහිදී ජංගම දුරකතන 22ක්, කඩා විවෘත නොකළ සිගරට් පැකට් 03ක් (එකක සිගරට් 20ක් අඩංගු), රුපියල් 3000ක්, චාජර්, හෑන් ෆී‍්‍ර උපකරණ, හෙරොයින් පැකට් 03ක්, ගංජා පැකට් 03ක් සොයා ගැනීමට සමත් වී තිබේ.රිමාන්ඩ් බන්ධනාගාරයේ විශේෂ පහසුකම් සලසා ඇතැයි කියන එම් – 1, එම් – 2, ‘මෝර වාට්ටු’ දෙක තුළ පුරා පැයක කාලයක් සිදු කර ඇති මෙම ;සීදිසි මෙහෙයුමට බන්ධනාගාර නිලධාරීන් 48 දෙනකු සහභාගි වී ඇත.මෙම සිරමැදිරි තුළ පාතාලයට සම්බන්ධ සිරකරුවෝ සහ මත්ද්‍රව්‍ය චෝදනා ලැබූ සිරකරුවෝ රඳවනු ලැබ සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>18</day>
    </date>
    <link>http://www.dinamina.lk/2013/05/18/_art.asp?fn=n13051815</link>
    <topic>ශ්‍රී ලංකාවේ සෑම නගරයකටම සී. සී. ටී. වී කැමරා පද්ධති</topic>
    <author>ජයසිරි මුණසිංහකෑගල්ල දිස්ත්‍රික් සමූහකෑගල්ල සමූහ සහ සබරගමුව සමූහ</author>
    <content>කොළඹ නගරයේ ආරක්‍ෂාව සහතික කිරීමත්, රථවාහන අනතුරු හා වාහන තදබද අවම කිරීමත් අරමුණු කොට ස්ථාන 28ක දැනට ස්ථාපිත කොට ඇති ස්වයංක්‍රීය සජීවි කැමරා පද්ධති ජාලය ලංකාවේ සෑම ප්‍රධාන නගරයකටම සවි කිරීමට කටයුතු සැලසුම් කොට තිබේ.ලෝක විදුලිසංදේශ හා තොරතුරු තාක්‍ෂණ දිනය සැමැරිමේ ජාතික උත්සවය ඊයේ (17) දහවල් කෑගල්ල ශ්‍රී ලංකා ටෙලිකොම් කාර්යාලයේ පැවැති අවස්ථාවේදී විදුලි සංදේශ හා තොරතුරු තාක්‍ෂණ ඇමැති රංජිත් සියඹලාපිටිය මහතා සභාව අමතමින් මේ බව අනාවරණය කෙළේය.පළාත් රාජ්‍ය සේවකයන්ගේ, විශ්වවිද්‍යාලය ප්‍රවේශය සමත් දූ දරුවන්ගේ සහ ප්‍රදේශවාසී තරුණ තරුණියන්ගේ පරිගණක දැනුම හා තොරතුරු තාක්‍ෂණ දැනුම වැඩි කිරීමට මඟපාදන සබරගමුව පළාත්වල දිරිය පරිගණක තාක්‍ෂණ මධ්‍යස්ථානයද ඊයේ (17) විවෘත කැරිණි.විදුලිසංදේශ හා තොරතුරු තාක්‍ෂණ අමාත්‍යාංශය ශ්‍රී ලංකා තොරතුරු තාක්‍ෂණ නියෝජිතායතනය සහ සබරගමුව පළාත් සභාව එක්ව මේ මධ්‍යස්ථානය කෑගල්ල කලාප අධ්‍යාපන කාර්යාල භූමියේදී ස්ථාපිත කැරිණි. මෙය උතුරු පළාතේ යාපනයේත්, නැගෙනහිර පළාතේ ත්‍රිකුණමලයේත් මේ මධ්‍යස්ථාන පිහිටුවා ඇත. ඊට අමතරව සබරගමුව පළාතේ කෑගල්ලේ නව මධ්‍යස්ථානය විවෘත කැරිණි.වසර 2005 දී මෙරට පරිගණක සාක්ෂරතාවය සීයයට 4ක් විය. එය මේ වනවිට සියයට 40 මට්ටමට ළඟා වී ඇත. වසර 2016 දී එය සීයයට 75ක් කරලීම ජනාධිපති මහින්ද රාජපක්‍ෂ මහතාගේ දැක්ම වී ඇතැයිද සියඹලාපිටිය මහතා කීය.කෑගල්ල පිහිටි ශ්‍රී ලංකා ටෙලිකොම් කාර්යාලය ඉහළ පහසුකම්වලින් සමන්විත කාර්යාලයක් බවට ඊයේ පටන් පත්කැරිණි. කොළඹ, මහනුවර, අනුරාධපුරය, ගාල්ල , මාතර ගම්පහ සහ මඩකලපුව යන ටෙලිකොම් කාර්යාල මට්ටමට කෑගල්ල කාර්යාලය ඉහළ නැඟුණි.මේ ජාතික උත්සව අවස්ථාවට මහා සංඝයා වැඩම කොට ආශිර්වාද කළහ.සබරගමුව පළාත් සභා මන්ත්‍රී හර්ෂ සියඹලාපිටිය උදයකාන්ත ගුණතිලක තාරක බාලසූරිය කෑගල්ල නගරාධිපති ජී. කේ. සමරසිංහ, කෑගල්ල ප්‍රාදේශීය සභාවේ සභාපති උපාලි දිසානායක යන මහත්ම මහත්මීහු ප්‍රධාන දේශපාලන අධිකාරියේ නියෝජිතයෝ විදුලිසංදේශ හා තොරතුරු තාක්‍ෂණ අමාත්‍යාංශයේ ලේකම් එච්. එම්. ගුණසේකර ශ්‍රී ලංකා තොරතුරු තාක්‍ෂණ නියෝජිතායනයේ සභාපති මහාචාර්ය ඈපාසිංහ , අධ්‍යක්‍ෂ ජසිල් වසන්ත ලියනගේ, සබරගමුව පළාත් ප්‍රධාන ලේකම් හේරත් පී. කුලරත්න, ශ්‍රී ලංකා ටෙලිකොම් සමූහයේ ප්‍රධාන විධායක නිලධාරි ලලිත් ද සිල්වා කෑගල්ල කලාප අධ්‍යාපන අධ්‍යක්‍ෂිකා හේමාවතී හාමිනේ යන මහත්ම මහත්මීහු මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>18</day>
    </date>
    <link>http://www.dinamina.lk/2013/05/18/_art.asp?fn=n13051816</link>
    <topic>ත්‍රස්තවාදය නිසා පහත නොවැටුණුඑකම වෘත්තිය හෙද සේවාවයි</topic>
    <author>ධනුෂ්ක ගොඩකුඹුර</author>
    <content>දශක තුනක් තිස්සේ පැවැති ත්‍රස්තවාදය නිසා අප රටේ සෑම සේවාවක්ම දුර්වල වන විට පහත නොවැටුණු එකම සේවාව හෙද සේවාව බව ආර්ථික සංවර්ධන ඇමැති බැසිල් රාජපක්ෂ මහතා පැවසීය.අද ලෝකයේ ඕනෑම රටක හෙද සේවාව සමඟ සම මට්ටමේ තැබිය හැකි අප රටේ හෙද සේවාව තවදුරටත් ඉහළ දැමිය යුතු බවත් ඒ සඳහා උපාධිය පිරිනැමීමට හොඳම යුගය මේ යුගය බවත් ඇමැතිවරයා කීවේය.ඇමැතිවරයා මෙසේ ප්‍රකාශ කළේ ජාත්‍යන්තර හෙද දින සැමරුම් උළෙලට අරලියගහ මන්දිරයේ දී ඊයේ (17) එක්වෙමිනි.රාජ්‍ය සේවා එක්සත් හෙද සංගමය සංවිධාන කළ මෙම උත්සවය ඇමතූ ඇමැතිවරයා වැඩිදුරටත් මෙසේද කීවේය.ආර්ථික සංවර්ධන ඇමැති බැසිල් රාජපක්ෂ මහතා:-රාජ්‍ය සේවා එක්සත් හෙද සංගමයේ මෙහෙයවීමෙන් අද හෙද දිනය මේ ආකාරයට සැමරෙනවා. මේ උත්සවයට සෑම වර්ෂයකම සහභාගී වන නමුත් අද පැමිණීමට නොහැකි වූ ජනාධිපතිතුමාගේ සුබපැතුම් ඔබට පිරිනමනවා. වසර 30ක් තිස්සේ පැවැති කුරුරු යුද්ධය නිසා අපිට නැති වුණේ ජීවිත, දේපළ පමණක් නොවෙයි. අපේ සෑම සේවයකම සේවා තත්ත්වය ඉතා දුර්වල අඩියකට පත්වුණා.ආර්ථික බලපෑම වේවා, මානව සම්පත රට හැර යාම වේවා කියන අපේ හැම සේවාවක්ම ජාත්‍යන්තර මිනුම් දඬුවලින් පහතට වැටුණා. මේ වසර 30 තුළ පහතට නොවැටුණු එකම සේවය හෙද සේවයයි. අද ලෝකයේ ඕනෑම හෙද සේවාවකට අපේ හෙද සේවාව සංසන්දනය කළ හැකියි.අපේ රටේ හෙදියන්ට පිටරටවල විශාල ඉල්ලුමක් තියෙනවා. සෞඛ්‍ය සේවාවේ බොහෝ දේ සොයා ගත් ඇමරිකාවේ පවා අපේ හෙද සේවයට විශාල ඉල්ලුමක් තිබෙනවා. අද අපේ රටේ මේ උතුම් සේවාවේ නියම ප්‍රතිඵල රටට ලබා ගත නොහැකිව ඇත්තේ මේ උපාධිය නොමැති වීම නිසයි. අපි රටක් ලෙස දියුණු වෙනවා නම් හැම සේවයකම තත්ත්වය දියුණු කළ යුතුයි.සංචාරක ව්‍යාපාරය දියුණු කරන්න සිනහව පමණක් හෝ දිය ඇලි, වනාන්තරවලින් පමණක් බෑ. සංචාරක සේවාවේ තත්ත්වය උසස් කළ යුතුයි. ඒ වගේ හෙද සේවාවේ තත්ත්වය උසස් කළ යුතුයි. ඉස්සර අපේ ගම්වල කොස් ගෙඩි කැපුවේ ගහක් යට ඉඳගෙන. අද එහෙම බෑ. සේවාවේ තත්ත්වය ඉහළ දානවා වගේ සහතිකයක් අවශ්‍යයි. මේ යුගය තමයි හෙද සේවයට උපාධිය දිය යුතුම යුගය.අප නයිටිංගේල් දියණියන්ගේ අභිප්‍රාය විය යුත්තේ එතුමියගේ අඩි පාරේ ගමන් කිරීමයි. 29300ක් වන හෙදියන්ගෙන් අපේ සංගමයේ සාමාජිකත්වය 28000 පැනලා ඉවරයි. ජනාධිපතිතුමා පත්වූ පසු අපි බොහෝ කාලයක් වැඩ කළා. එතුමා තරම් සුහදව අප සමඟ කතා කළ රාජ්‍ය නායකයකු තවත් නැහැ.රාජ්‍ය නායකයා අප ගෙන්වාගෙන මෙතරම් සුහදව කටයුතු කරනවිට අපට පිකටින් බෝඩ් අවශ්‍ය නැහැ.අපේ ලේකම්තුමා පාන්දර පහට කතා කරලා අහනවා හෙදියන්ගේ ගැටලු ගැන. හෙදියන්ගේ උපාධිය ගැන මම මුලින්ම කතා කළේ 1991. ජනාධිපතිතුමාගේ මැදිහත්වීම මත දැන් එය ක්‍රියාත්මක වීගෙන යනවා. එතුමා උපදෙස් දුන්නත් විවිධ බාධක, තර්ජන ආවා. බාධක බිඳගෙන අපිට ඉදිරියට යන්න පුළුවන් පිකටින් බෝඩ් නැතුවට. ඔබ නියම නයිටිංගේල් දියණිවරුන් ලෙස කටයුතු කරනු දැකීම අපගේ ජනාධිපතිතුමාගේ අරමුණයි.ජාත්‍යන්තර හෙද දිනය සමරනවා මිසක් අපේ ඉල්ලීම් මොනවාත් නැහැ. අපේ අරමුණ ගුණාත්මක හෙද සේවයක්. නමුත් අපි ඇමැතිතුමාගෙන් ඉල්ලා සිටින්නේ හෙද උපාධිය ප්‍රමාද කරන්න එපා. ඒ වගේම සෑම හෙදියකටම සය මසක සූතිකාගාර පුහුණුවක් ලබාදෙන ලෙසත් ඉල්ලා සිටිනවා.සෞඛ්‍ය අමාත්‍යාංශයේ ලේකම් වෛද්‍ය නිහාල් ජයතිලක මහතා:-අපේ රටේ හෙදියන් 28391ක් ඉන්නවා. අපේ රේඛීය අමාත්‍යාංශයේ 18,000කුත් පළාත් අමාත්‍යාංශවල 10,000කුත් ලෙස බෙදී ගොස් තිබෙනවා. 2004 වනවිට අපේ රටේ හෙදියෝ හිටියේ 19000ක් පමණයි. ජනාධිපතිතුමා බලයට පත් වී ජනතාවාදී නායකයකු ලෙස රාජ්‍ය අංශය ශක්තිමත් කරන්න පියවර ගත්තා. එහි ප්‍රතිඵලයක් ලෙසයි හෙදියන් සංඛ්‍යාව 28000ට වැඩිවුණේ.භයානක ත්‍රස්තවාදයකට මුහුණ දී සිටිය දී පවා එතුමා සෞඛ්‍යයට වැය කළ මුදල වසරින් වසර ඉහළ දැමීමට කටයුතු කළා. ඒ ගැන අපි ජනාධිපතිතුමාට ස්තුතිවන්ත වෙනවා. එතුමාගේ පාලන කාලය තුළ සියයට 35කින් හෙදියන්ගේ සංඛ්‍යාව ඉහළ ගොස් තිබෙනවා.අපේ මුරුත්තෙට්ටුවේ ආනන්ද හිමියන් වසර 45ක් මේ සමිතියේ නායකත්වය දරනවා. අද ඔබට ලැබී ඇති ජයග්‍රහණ රැසක්ම ලැබුණේ උන්වහන්සේ නිසයි. උන්වහන්සේ අනවශ්‍ය ඉල්ලීම් කරන්නේ නෑ.මේ පරිණත ක්‍රමවේදය අනෙකුත් වෘත්තීය සමිතිවලටත් ආදර්ශයක්. හෙද උපාධිය යථාර්ථයක් කිරීමේ වැඩපිළිවෙළට අප කටයුතු කරනවා. බැසිල් රාජපක්ෂ මහතා මට උපදෙස් දුන්නා එය වහාම ඉටුකරන්න කියලා.මැති ඇමැතිවරු ඇතුළු පිරිසක් ද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>18</day>
    </date>
    <link>http://www.dinamina.lk/2013/05/18/_art.asp?fn=r1305181</link>
    <topic>දිවි නැගුමින් වයඹට කිරි ඉතිරේ කිරි ගොවීන්ට රුපියල් මිලියන 30ක්</topic>
    <author>අලව්ව විශේෂ ඒ. කීර්තිසිංහ</author>
    <content>“දිවි නැගුම” යටතේ වයඹ පළාතේ සත්ව පාලන ඒකක පිහිටුවීම සදහා ආර්ථික සංවර්ධන අමාත්‍යංශය මඟින් රුපියල් මිලියන 30 ක මුදලක් වෙන් කර ඇත.කිරි නිෂ්පාදනයට මුල් තැන දෙමින් කිරි ගොවීන් සදහා දෙනුන් මිල දී ගැනිම, තෘණ වගාවන් පවත්වාගෙන යැම හා අවශ්‍ය වෙනත් උපකරණ ආදී දේ ලබාගැනීම සදහා මේ මුදල් යොදවන බව වයඹ පළාත් සෞඛ්‍ය සේවා දෙපාර්තමේන්තුවේ අධක්‍ෂ වෛද්‍ය නිමල් තිලකරත්න මහතා පැවැසීය.වයඹ පළාත් කෘෂිකර්ම, සුළු වාරිමාර්ග, ගොවිජන සංවර්ධන හා සත්ව නිෂෂ්පාදන ඇමැති ඩී. බී. හේරත් මහතාගේ උපදෙස් මත පළාතේ සියලුම පශු වෛද්‍ය නිලධාරි කොට්ඨාස ආවරණය වන පරිදි මේ සත්ව පාලන එකක පිහිටුවනු ලැබේ.මෙහි මුල් පියවර වශයෙන් තෝරාගත් කිරි ගොවීන්ට මුදල් චෙක්පත් ප්‍රදානය කිරීම ඇමති ඩී. බී. හේරත් මහතා අතින් පසුගිය දා පන්නල ප්‍රජා ශාලාවේ දී සිදුවිය. .</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>18</day>
    </date>
    <link>http://www.dinamina.lk/2013/05/18/_art.asp?fn=r1305182</link>
    <topic>මධ්‍යම පළාත් ගොවි ජනතාවගෙන් ‘මහ ගෙදරට’ පැසසුම්</topic>
    <author>ඉවෝන් හේරත්</author>
    <content>මධ්‍යම පළාතේ ගොවි ජනතාවගේ මහගෙදර යන නමින් වර්ෂ 2009 සිට විරුදාවලිය ලත් මධ්‍යම පළාත් සභාවේ කෘෂිකර්ම , වාරිමාර්ග , සත්ව නිෂ්පාදන හා සෞඛ්‍ය , ගොවිජන සංවර්ධන , මිරිදිය ධීවර හා පරිසර කටයුතු පිළිබඳ අමාත්‍යාංශය විගණකාධිපතිවරයාගේ පැසසුමට ලක්ව ඇත.2009 වසරේ සිට නිකුත් කළ විගණන වාර්තාවලට අනුව මූල්‍ය රෙගුලාසි උල්ලංඝනය නොකර මූල්‍ය අණපනත්වලට අනුකූ®ලව කටයුතු කිරීමට අමාත්‍යාංශයට හැකි වී තිබීම වර්තමානයේ කාගේත් අවධානයට ලක්විය යුතු කරුණකි.මේ අමාත්‍යාංශයට එරෙහිව කිසිවකුගේත් චෝදනාවක් හෝ නොලැබීම හේතුවෙන් තමා ඉමහත් සතුටට පත්වන බව අදාළ අමාත්‍යාංශ භාර ඇමැති නිමල් පියතිස්ස මහතා පැවැසීය. විගණකාධිපතිවරයාගේ වාර්තාවලට අනුව විගණන මත 17ක් අමාත්‍යාංශය කෙරෙහි සුබවාදීව ලැබීම සම්බන්ධයෙන් ද ඒ මහතා සිය ප්‍රසාදය පළකළ අතර , ඒ වෙනුවෙන් තම අමාත්‍යාංශයේ හිටපු ගණකාධිකාරී පේ‍්‍රමරත්න මහතා සහ වත්මන් ගණකාධිකාරවරයාටත් , අමාත්‍යාංශ ලේකම්වරයා ඇතුළු සමස්ත කාර්ය මණ්ඩලයටත් සිය ප්‍රණාමය පුද කරන බව පැවසීය ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>18</day>
    </date>
    <link>http://www.dinamina.lk/2013/05/18/_art.asp?fn=r1305183</link>
    <topic>සුළු වැස්සටත් යටවන කළුතර නගරයකානු පිළිසකර කරන්නැයි වැසියෝ ඉල්ලති</topic>
    <author>නාගොඩ විශේෂඑන්. විජේරත්න</author>
    <content>පැය කීපයක වර්ෂාවකදී පවා කළුතර නගරයේ ස්ථාන රැසක් ජලයෙන් යටවේ. මේ ස්ථාන අතර කළුතර දකුණ දුම්රිය පළ ඉදිරිපිට සහ ඊට නුදුරින් පිහිටි කළුතර මහජන ක්‍රීඩාංගණය, කළුතර නගර ශාලාව දෙසට වැටී ඇති මාර්ගය සහ කළුතර නගර සහා උද්‍යායනය, ළමා උද්‍යානය මෙන්ම කළුතර ගඟබඩ පාර මහජන පොළ පැවැත්වෙන ස්ථානය ද වේ.මේ ආකාරයට වර්ෂා ජලයෙන් කළුතර නගරයේ මේ ස්ථාන යටවීමට හේතු වී ඇත්තේ එම වැසි ජලය බැස යාමට අවශ්‍ය කානු පද්ධති නොමැති වීමත්, තිබෙන කානු පද්ධති ද අවහිර වී තිබීමත්ය.මේ නිසා ජනතාව අසීරුතාවන්ට පත්වේ. සමහර අවස්ථාවල අඩි දෙකකට වඩා වැසි ජලය පිරී තිබෙනු දැකිය හැක.අදාළ වගකිවයූත්තන්ගෙන් ජනතාව ඉල්ලා සිටින්නේ වැසි ජලය බැස යන ආකාරයකට නගරයේ කාණු පද්ධති සකස් කර දෙන ලෙසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>18</day>
    </date>
    <link>http://www.dinamina.lk/2013/05/18/_art.asp?fn=r1305184</link>
    <topic>‘නිම්නාද තරගය’ ප්‍රදේශ රැසක දී</topic>
    <author>වතුරුගම සමූහකේ. කේ. එස්. ආරියදාස</author>
    <content>තරුණ තරුණියන්ගේ කලා කුසලතා ඔප් නංවමින්, ඔවුන්ගේ ජීවන මං පෙත් ඉහළ මට්ටමකට ගෙන ඒමේ දැවැන්ත තරුණ සංවර්ධන වැඩපිළිවෙළක් ජාතික තරුණ සේවා සභාව මගින් ආරම්භ කර ඇත.මේ යටතේ දිස්ත්‍රික් මට්ටමින් යෞවන යෞවනියන්ගේ සංස්කෘතික ක්‍රියාකාරකම්, සමාජ සංවර්ධනය මෙන්ම ආගමික ආර්ථික වැනි අංශ සංවර්ධනය කිරීමේ වැඩපිළිවෙළක් ක්‍රියාත්මක කෙරේ.සෙමෙන් මනස වැඩෙන තරුණ තරුණියන්ගේ අධ්‍යාපන මධ්‍යස්ථාන, වෘත්තීය පුහුණු පුනරුත්ථාපන ආයතන ඒකරාශීව පිහිටුවා ඇති යෞවන සමාජ ආශ්‍රිතව ද මේ වැඩපිළිවෙළ ක්‍රියාත්මක කර ඇතැයි, ජාතික තරුණ සේවා සභාව මූලස්ථාන නිම්නාද සංස්කෘතික අංශ භාර දුලානි ශානිකා ද සිල්වා මහත්මිය පැවැසුවා ය.මෙහි පළවූ දිස්ත්‍රික් නිම්නාද සංස්කෘතික තරග වැඩසටහන ගම්පහ දිස්ත්‍රික් තරුණ සංවර්ධන මධ්‍යස්ථානයේ දී ආරම්භ විය.මේ සංස්කෘතික තරග සඳහා ගම්පහ, සීදුව, මීගමුව, කැලණිය, කිරිබත්ගොඩ මධ්‍යස්ථානවල අධ්‍යාපන ආයතන වෘත්තීය හා පුනරුත්ථාපන මධ්‍යස්ථානවල යෞවන සමාජ මට්ටමින් ක්‍රියාකාරී තරුණ තරුණියන් විශාල පිරිසක් සහභාගි වූහ.මෙහිදී තරග පවත්වා නර්තනය, සංගීතය, නිවේදක අංශ තරග ජයගත් තරුණ තරුණියන්ට මුදලින් ත්‍යාග පිරිනැමීමත්, ත්‍යාග සහතික පත් පිරිනැමීමත් විශේෂත්වයක් විය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>18</day>
    </date>
    <link>http://www.dinamina.lk/2013/05/18/_art.asp?fn=r1305185</link>
    <topic>ත්‍රිරෝද රියෙන් පිටතට හිස දමාගෙන යද්දීඉදිරි පසින් පැමිණි ලොරියේ වැදුණා</topic>
    <author>උතුරු කොළඹ සමූහඒ මදුරවීරන්</author>
    <content>ධාවනය වූ ත්‍රිරෝද රථයෙන් හිස පිටතට දමා ගෙන ගිය මගේ පුතා ඉදිරි පසින් පැමිණි ලොරියේ හැපී එතැනම වැටුණා යැයි ත්‍රිරෝද රථ අනතුරකින් තුවාල ලැබ මිය ගියේයැයි කියන පුද්ගලයකුගේ මරණ පරීක්ෂණයේ දී සාක්කි දෙමින් ජේ. ඒ. ජැක්සන් නැමති අය කීවේය.මෙසේ මිය ගිය ගොස් ඇත්තේ උස්වැටකෙයියාව පදිංචි තිස් අට හැවිරිදි ජේ. ඒ. ප්‍රියන්ත කුමාර නැමති අයෙකි.මේ පිළිබඳ මරණ පරීක්ෂණය කොළඹ නාගරික අතිරේක හදිසි මරණ පරීක්ෂක එම්. අෂ්රප් රූමි මහතා පැවැත්වූ අතර පමුණුගම පොලිසියේ උප පොලිස් පරීක්ෂක පැට්රික් මහතා සාක්කි ඉදිරිපත් කෙළේය.සාක්කිකරු මෙසේද කීය.බයිසිකල් ධාවන තරගයක දී තරගකරුවන්ගේ සහයෝගය සඳහා ත්‍රීවීලයෙන් යමින් සිටියදීයි, පුතා මේ අනතුරට පත්වුයේ. සිංහල අලුත් අවුරුද්ද නිමිත්තෙන් ගමේ කට්ටියක් බයිසිකල් ධාවන තරගය සංවිධානය කර තිබුණා.ත්‍රීවීලරය ගියේ තරගකරුවන්ගේ පිටු පසින්. එවිට වේලාව සවස 4.30 ටපමණ ඇති. උස්වැටකෙයියාව පාලම හංදිය ළඟ වංගුවේ හරවන විට මීගමුව දෙස සිට කොළඹ පැත්ත බලා ගමන් කළ ලොරියක පුතා හැපුණා. තරගකරුවන් විශාල පිරිසක් මෙයට සහභාගි වුණා.රාගම රෝහලට ඇතුළු කළ පුතා කොළඹ ජාතික මහ රෝහලට මාරු කිරීමෙන් පසු මිය ගියා. ත්‍රීවීලර් රථයේ රියදුරු වන ආර්. ඒ. ප්‍රියන්ත නැමති අයද සාක්කි දුන්නේය. හිස් කබල බිඳී මොළයට තැලීම් තුවාල ඇතිවීම නිසා මේ මරණය සිදුව ඇතැයි පශ්චාත් මරණ පරීක්ෂණය පැවැත්වූ කොළඹ නියෝජ්‍ය අධිකරණ වෛද්‍ය නිලධාරිනි ඩී. අයි. එල්. රත්නායක මහත්මිය පැවසුවාය.ලොරි රියදුරුගේ සාක්කි සටහන් කර ගැනීමට අවශ්‍ය හෙයින් මේ පිළිබද තීන්දුව දීම මරණ පරීක්ෂකවරයා විසින් වෙනත් දිනයකට කල් තබන ලදී ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>18</day>
    </date>
    <link>http://www.dinamina.lk/2013/05/18/_art.asp?fn=r1305186</link>
    <topic>මහ රෝහලට පූජ්‍ය පක්‍ෂයටවාට්ටුවක් ඕනෑ</topic>
    <author>මහරගම විශේෂ - වේහැල්ලේ පියතිලක</author>
    <content>ජයවර්ධනපුර මහ රෝහලේ පූජක පක්‍ෂය සඳහා වෙන්වූ කුඩා වාට්ටුවක්වත් නොමැතිවීම නිසා පූජක පක්ෂය අසීරුතාවට පත්ව සිටින බව කියති.රෝගී වූ බෞද්ධ හිමිවරු, ක්‍රිස්තියානි පූජකවරු, හින්දු පූජකවරු, මුස්ලිම් කුරුක්කල්වරු රෝහලේ විවිධ වාට්ටුවල නේවාසිකව ප්‍රතිකාර ලබති..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>18</day>
    </date>
    <link>http://www.dinamina.lk/2013/05/18/_art.asp?fn=r1305187</link>
    <topic>කැන්ටරය පෙරැළී සෙබළුන් 16කට තුවාල</topic>
    <author>වවුනියාව උතුර සමූහබන්දුල සෙනෙවිරත්න</author>
    <content>මැදවච්චිය – මන්නාරම් මාර්ගයේ සෙට්ටිකුලම් ප්‍රදේශයේදී ඊයේ (17) උදෑසන සිදුවූ රිය අනතුරකින් එක් යුද හමුදා සෙබළෙක් මියගොස් තවත් හමුදා සෙබළුන් 16කට තුවාල සිදුව තිබේ.හමුදා සෙබළුන් ගමන් ගත් කැන්ටර් රථය පෙරළී යාමෙන් පෙ. ව. 8.00 පමණ මෙම අනතුර සිදුව තිබේ. තුවාලකරුවන්ගෙන් දෙදෙනකුගේ (02) තත්ත්වය බරපතළ බව පැවසෙන අතර බරපතළ තුවාලකරුවන් වවුනියාව රෝහලටත්, තුවාලකරුවන් 14 ක් සෙට්ටිකුලම් රෝහලටත්, ඇතුළත් කළ බව සෙට්ටිකුලම් පොලිසිය පවසයි.මෙසේ අනතුරට පත්ව ඇත්තේ පුදුකුලම් හමුදා කඳවුරේ රාජකාරි කරන හමුදා සෙබළු පිරිසක් බව ද, පොලිසිය පවසයි. අධික වේගය හා වැඩි පිරිසක් පටවාගෙන යාම මෙම අනතුරට හේතු වන්නට ඇතැයි ද පවසන පොලිසිය, කුඩා ප්‍රමාණයේ එම වාහනයේ 19 දෙනෙක් ගමන් කර ඇතැයි ද සඳහන් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>18</day>
    </date>
    <link>http://www.dinamina.lk/2013/05/18/_art.asp?fn=r1305188</link>
    <topic>මහනුවරට නව උමං මාර්ගයක්</topic>
    <author>ඉවෝන් හේරත්</author>
    <content>මහනුවර නගරයේ ටොරින්ටන් හන්දිය අසල නව උමං මාර්ගයක් තැනීමට මහනුවර මාර්ග සංවර්ධන අධිකාරිය පියවර ගෙන තිබේ. මේ උමං මාර්ගය සෑදීම නිසා පල්ලිය පාර ඔස්සේ එනම් වේල්ස් පාක් හන්දියේ සිට ගිනි නිවීමේ මධ්‍යස්ථානය අසලින් හැරී ඔරලෝසු කණුව දක්වා ගමන් ගන්නා වාහනවලට ටොරින්ටන් හන්දියේ සිට ඔරලෝසු කණුව දක්වා ගමන් කිරීමට අපහසු වේ.උමං මාර්ගය තැනීමේදී සම්පූර්ණයෙන්ම මාර්ගය හරහා කැනීම් කටයුතු සිදුකර මාසයක පමණ කාලයක් තුළ නිමකිරීමට අපේක්‍ෂිතය.ඒ අනුව විකල්ප මාර්ග ලෙස කටුගස්තොට සිට හෝ සංඝරාජපුර සිට පැමිණෙන වාහනවලට ගිනි නිවීමේ මධ්‍යස්ථානය අසලින් එච්. බී. උඩුරාවණ මාවත ඔස්සේ බෝගම්බර වටරවුමට ගොස් බාලදක්‍ෂ මාවත ඔස්සේ පැමිණ ටයර් හවුස් හන්දියට ගොස් නැවත දුම්රිය පොළ මාර්ගය ඔස්සේ ඔරලෝසු කණුව දිසාවට හෝ නොඑසේ නම් විලියම් ගොපල්ලව මාවත ඔස්සේ පේරාදෙණිය දිසාවට හෝ ගමන් කළ හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>18</day>
    </date>
    <link>http://www.dinamina.lk/2013/05/18/_art.asp?fn=s1305181</link>
    <topic>තහනම් උත්තේජක චෝදනාවලින්නදීෂාන් දැඩි අවවාද මත නිදහස්</topic>
    <author>ප්‍රින්ස් ගුණසේකර</author>
    <content>තහනම් උත්තේජක භාවිතා කළ බවට චෝදනා ලැබු ශ්‍රී ලංකා සහාය දිවීමේ ක්‍රීඩක චානක නදීෂාන් දැඩි අවවාද මත නිදහස් වෙයි.චානක නදීෂාන්ගේ මුත්‍රා සාම්පලයේ අඩංගු ‘කැනබීස්’ නම් තහනම් උත්තේජක සංඝටක සංයුතිය ලෝක තහනම් උත්තේජක ඒජන්සිය පනවා ඇති සීමාවට වඩා අඩු අගයක ඇති හෙයින් මෙලෙස නිදහස ලබාදුන් බව ක්‍රීඩා වෛද්‍ය ආයතනයේ ප්‍රධානී මාහාචාර්ය අර්ජුන ද සිල්වා මහතා පවසයි.ලෝක තහනම් උත්තේජක ඒජන්සිය මෙයට දින 4කට කලින් නිකුත් නිකුත් කළ ‘කැනබීස්’ සංයුතිය පිළිබඳ දැක්වෙන නිවේදනයක් ක්‍රීඩකයාට වාසිසහගත වු බව මහාචාර්යවරයා සඳහන් කළේය.“මේක ක්‍රීඩකයාගේ පරණ පිනකට වු දෙයක් වගෙයි. ඔහු වරද පිළිගත්තා. සාදයකදී ‘කැනබීස්’ තහනම් උත්තේජක සංඝටක ශරීරගත වන්නට ඇති බව ඔහු සඳහන් කළා. ඒක නිදහසට කරුණක් ලෙස අප පිළිගන්නේ නැ. ‍ලෝක තහනම් උත්තේජක ඒජන්සිය නිකුත් කළ නවතම දැනුම්දීම ක්‍රීඩකයාට වාසිසහගත වුණා” යැයි මහාචාර්ය අර්ජුන ද සිල්වා මහතා පැවැසීය.“කැනබීස් තහනම් උත්තේජකය ශරීරගතවීමෙන් කෙටිදුර ධාවකයෙකුට කිසිදු වාසියක් අත්වෙන්නේ නැ. නමුත් සාමාන්‍ය ජීවිතයේදී විවිධ දේවල් පාවිච්චි කරන විට ක්‍රීඩක ක්‍රීඩිකාවන් විශේෂයෙන් සැලකිලිමත් විය යුතුයි” මහාචාර්යවරයා අවධාරණය කළේය.මේ පිළිබඳව චෝදනාලාභී චානක නදීෂාන්ගෙන් අප කළ විමසීමකදී පැවැසුවේ තරගයට වැඩි වාසියක් ගැනීමේ අදහසින් තහනම් උත්තේජක භාවිතා නොකළ බවයි.“මා වරදක් කර නැ. නමුත් වෛද්‍ය වාර්තාවකින් තහනම් උත්තේජක චෝදනා එල්ලවී තිබුණා. චෝදනාවලින් නිදහස්වීම සතුටක්. අද කොළඹ සුගතදාස පිටියේ පැවැත්වෙන කනිෂ්ඨ මලල ක්‍රීඩා ශූරතාවලි‍යේදී මා නැවැත තරග වදිනවා” නදීෂාන් පැවැසීය.චානක නදීෂාන්ට තහනම් උත්තේජක චෝදනා එල්ල වුයේ පසුගිය 25දා පැවැති ආසියානු ග්‍රොන් ප්‍රී තරගාවලියට ශ්‍රී ලංකා සහාය දිවීමේ කණ්ඩායම තෝරාගන්නා තේරීම් පරික්ෂණයේදීය. එහිදී ක්‍රීඩකයන් දෙදෙනෙකුගෙන් මුත්‍රා සාම්පල ලබාගෙන ඇතත් චානක නදීෂාන්ගේ මුත්‍රා සාම්පලයේ ‘කැනබීස්’ නම් තහනම් උත්තේජක සංඝටක අඩංගුවී තිබුණි.ශ්‍රී ලංකා සහය දිවීමේ පිල ආසියානු ග්‍රොන් ප්‍රී තරගාවලියට සහභාගී වුවද චානක නදීෂාන් අතිරේක ක්‍රීඩකයකු ලෙස නම් කොට තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>18</day>
    </date>
    <link>http://www.dinamina.lk/2013/05/18/_art.asp?fn=s1305182</link>
    <topic>අත්අඩංගුවට ගත් බුකීකරුවෙක්හිටපු රෝයල්ස් ක්‍රීඩකයෙක්</topic>
    <author/>
    <content>ඉන්දියා ප්‍රිමියර් ලීගයේ (අයි.පී.එල්.) තරග මුදලට පාවාදීම සම්බන්ධයෙන් අත්අඩංගුවට ගෙන ඇති එක් බුකීකරුවකු වන අමිත් කුමාර් ඇත්ත වශයෙන් අමිත් සිං නමැති හිටපු රාජස්තාන් රෝයල්ස් ක්‍රීඩකයකු බව දැන් හෙළි වී තිබේ.ඔහු පසුගිය වසරේදී රාජස්තාන් රෝයල්ස් අයිතිකරුවන් විසින් මුදාහරින ලද ක්‍රීඩකයෙකි.2012 තරග වාරයේදී තරග කිහිපයකට ක්‍රීඩා කර ඇති වේග පන්දු යවන සිං ප්‍රශ්න කිරීම සඳහා මීට දින පහකට පෙර පොලිසියට ගෙන ගොස් ඇතත් ඔහු අත්අඩංගුවට ගෙන ඇත්තේ පෙරේදා ය. තරග පාවාදීම සම්බන්ධයෙන් ඉන්දියා ක්‍රිකට් කණ්ඩායමේ හිටපු වේග පන්දු යවන්නකු වන ශ්‍රීසාන්ත් හා අන්කිත් වවාන්, අජිත් චන්දිලා යන ක්‍රීඩකයන් තිදෙන අත්අඩංගුවට ගෙන තිබෙන අතර මේ සියළු දෙනාම රාජස්තාන් රෝයල්ස් කණ්ඩායමේ ක්‍රීඩකයෝ වෙති.31 හැවිරිදි සිං පළමු වාර්තාවෙන් හඳුනා ගෙන ඇත්තේ අමිත් කුමාර් ලෙසිණි. මේ නමේ පටළැවිල්ල නිසා පොලිසිය හෝ ඉන්දියා ක්‍රිකට් පාලක මණ්ඩලය හෝ රාජස්තාන් රෝයල්ස් අයිතිකරුවන් සිංගේ නියම කෙරුවාව තේරුම් ගෙන නැත.අහ්මදාබාද් හි ප්‍රදේශයක් වන බෝපාල් හි පදිංචිකරුවකු වන සිං 2009 – 2012 වකවානුව තුළ රෝයල්ස් වෙනුවෙන් අයි.පී.එල්. තරග 23කට ක්‍රීඩා කර තිබේ. 2012 – 13 තරග වාරයේදී ගුජරාට් රන්ජි කුසලාන කණ්ඩායමේ සාමාජිකයකු ද වූ ඔහු 2009 තරග වාරයේදී සැකසහිත ඉරියව්වලින් පන්දු යැවීම නිසා දෙවතාවක් ම ප්‍රවෘත්ති අතර සිටි ක්‍රීඩකයෙකි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>18</day>
    </date>
    <link>http://www.dinamina.lk/2013/05/18/_art.asp?fn=s1305183</link>
    <topic>දිනිතිට ලෝක චෙස් පදක්කමක්</topic>
    <author>කුමාරසිරි ප්‍රසාද්රඹුක්කන විශේෂ</author>
    <content>ග්‍රීසියේ පැවැති 9වැනි ලෝක පාසල් චෙස් තරගාවලියේ අවු.7න් පහළ කාණ්ඩයේ ලෝකඩ පදක්කම හිමිකර ගැනීමට ශ්‍රී ලංකාව නියෝජනය කළ දිනිති පංචාලි රත්නායක සමත්වුවාය.පසුගිය වසරේ පැවති ජාතික යොවුන් චෙස් තරගාවලියේ අවු.6න් පහළ අනුශූරතාව හිමිකර ගනිමින් ලෝක පාසල් තරගාවලිය සඳහා සුදුසුකම් ලබාගත් දිනිති ජාතික තරග රැසකට සහභාගී වෙමින් ජයග්‍රහණ අත්කරගෙන ඇත.කෑගල්ල බාලිකා විද්‍යාලයේ 3වැනි ශ්‍රේණියේ අධ්‍යාපන ලබන ඇය පිළිගැනීමේ උත්සවයක් එම පාසලේ සංවර්ධන සමිතියේ මෙහෙයවීමෙන් විදුහල්පතිනි දර්ශනී අමරසිංහ මහත්මියගේ ප්‍රධානත්වයෙන් පසුගියදා පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>18</day>
    </date>
    <link>http://www.dinamina.lk/2013/05/18/_art.asp?fn=s1305184</link>
    <topic>ප්‍රසන්න රණතුංග කුසලාන විවෘත පාපැදි තරගය හෙට</topic>
    <author/>
    <content>කැලණිය ප්‍රාදේශිය සභාව සංවිධානය කරන ‘ප්‍රසන්න රණතුංග ශූරතා කුසලාන’ විවෘත ස්ටෑන්ඩර්ඩ් පාපැදි තරගයක් හෙට (19) පෙරවරු 8.00ට කැලණිය රජමහා විහාරය අසලින් ආරම්භවේ.ජයග්‍රාහකයන්ට මුදල් ත්‍යාග පිරිනැමෙන මේ තරගයේ දුර ප්‍රමාණය කි.මී.150කි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>18</day>
    </date>
    <link>http://www.dinamina.lk/2013/05/18/_art.asp?fn=s1305185</link>
    <topic>දෙවැනි වටයේ තරගහෙට සහ 26 දෙදින</topic>
    <author>ෆවුස් මොහොමඩ්</author>
    <content>ශ්‍රී ලංකාවේ පළමු වරට පැවැත්වෙන සැහැල්ලු පන්දු ප්‍රිමියර් ලීග් ක්‍රිකට් තරගාවලියේ දෙවැනි අදිය‍රේ තරග වටය හෙට (19) සහ 26වැනිදා දෙමටගොඩ දුම්රිය දෙපාර්තුමේන්තු ක්‍රීඩාංගණයේ දී පැවැත්වේ.මෙරට සැහැල්ලු පන්දු ක්‍රිකට් පිටියේ දිස්ත්‍රික් මට්ටමෙන් තෝරාගත් ප්‍රබලතම කණ්ඩායම් තරග වදින මේ තරගාවලියට පුත්තලමෙන් දංකොටුව සුපර් යූත්, ගාල්ලෙන් ගෝනාපීනුවල විජය, මහනුවරින් කැන්ඩි ලංකා, බදුල්ලෙන් බණ්ඩාරවෙල ඌව යුනයිටඩ්, මාතරින් මාතර ගැමුණු, ගම්පහෙන් කටුනායක ඕල් රවුන්ඩර්ස්, අනුරාධපුරයෙන් අනුරාධපුර ඊගල්ස්, කුරුණෑගලින් කුලියාපිටිය යංග් ලයන්ස්, කලුතරින් පානදුර සිලෝනියස්, යාපනයෙන් මන්නාර් නෝදර්න් ස්ටාර්, කොළඹින් කොළඹ ටෙන් සුපර්, දෙහිවල පාක් රේන්ජර්ස් සමග කඩුවෙල අරංගල්ල නවරැල්ල ක්‍රීඩා සමාජය එක්වී සිටිති.මේ තරගාවලිය සඳහාම නිර්මාණය කරනු ලැබූ සැහැල්ලු පන්දු උපයෝගි කරමින් පැවැත්වෙන තරග සඳහා සහභාගි වන සියලුම ක්‍රීඩකයන් විවිධ වර්ණයෙන් යුත් ඇඳුම් භාවිතා කිරීම විශේෂත්වයකි. එක් පිලකට ක්‍රීඩකයන් 8දෙනකු ඇතුලත්ව ඕවර 8 ක් වශයෙන් මෙහි දී තරග පැවැත්වෙනු ඇත.තරගාවලියේ පළමු වටයේ තරග පසුගිය අප්‍රේල් මාසයේ පැවැති අතර එහි ශූරතාව දිනාගනු ලැබුවේ අරංගල්ල නවරැල්ල ක්‍රීඩා සමාජය විසිනි. දෙහිවල පාක් රේන්ජර්ස් අනුශූරතාව දිනාගත්තේය. එල්.පී.එල්. සැහැල්ලු පන්දු එල්.පී.එල්.එන්ටර්ටේන්මන්ට්ස් ආයතනය සංවිධානය කරනු ලබන මේ තරගාවලියේ අවසන් වටයේ තරග අගෝස්තු මස 8වැනිදා සිට 11දා දක්වා දෙමටගොඩ දුම්රිය දෙපාර්තුමේන්තු ක්‍රීඩාංගණයේ දී පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>18</day>
    </date>
    <link>http://www.dinamina.lk/2013/05/18/_art.asp?fn=s1305186</link>
    <topic>රාජ්‍ය ‍සේවා සය සාමාජික ක්‍රිකට් තරගාවලිය 14-15 දෙදින නාරාහේන්පිට දී</topic>
    <author/>
    <content>රාජ්‍ය සේවයේ ආයතන අතර සුහදත්වය වර්ධනය කිරීමේ අරමුණින් ආගමන හා විගමන දෙපාර්තමේන්තුවේ සුභ සාධක සංගමය සංවිධානය කරන රාජ්‍ය සේවා සය සාමාජික සැහැල්ලු පන්දු ක්‍රිකට් තරගාවලිය 2013 ලබන මස 14-15 දෙදින නාරාහේන්පිට ශාලිකා ක්‍රීඩාංගණයේදී පැවැත්වේ.බස්නාහිර පළාත තුල පිහිටි මධ්‍යම රජයේ හා පළාත් සභාවේ අමාත්‍යාංශ, දෙපාර්තමේන්තු හා රාජ්‍ය ආයතන ක්‍රිකට් කණ්ඩායම්වලට මේ තරගාවලිය විවෘත වේ.තරගාවලියේ ප්‍රථම ස්ථානය සඳහා ශූරතා කුසලානය සමගින් රු.100,000ක්ද, අනුශූරතාවට කුසලානය සමගින් රු.50,000ක්ද මුදල් ත්‍යාග හිමිවන අතර දක්ෂතම ක්‍රීඩකයා, තරගාවලියේ වීරයා, හොඳම පිතිකරු සහ හොඳම පන්දු යවන්නා සඳහා පිළිවෙළින් රු.20,000, රු.15,000සහ රු.10,000 බැගින් ද මුදල් ත්‍යාග හිමිවේ.තරගාවලිය පිළිබඳ වැඩි විස්තර දු.ක 071-4788670 (නුවන්) මගින් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>18</day>
    </date>
    <link>http://www.dinamina.lk/2013/05/18/_art.asp?fn=s1305187</link>
    <topic>මෝටර් රථ ධාවකයන්ට පුහුණු සැසියක්</topic>
    <author>මාත‍ලේ දිසා විශේෂ</author>
    <content>මෙරට මෝටර් රථ ධාවකයන්ට දෙදින පුහුණු සැසියක් පැවැත්වීමට ඉන්දියාවේ ප්‍රමුඛතම මෝටර් රථ ධාවන ශූරයකු වන අක්බර් ඊබ්‍රහීම් ශ්‍රී ලංකාවට පැමිණිමට නියමිතය. අද (18) සහ හෙට (19) දෙදින ස්පීඩ් ඩ්‍රොම් කණ්ඩායම සමග ආසියානු මෝටර් රථ ධාවකයන්ගේ සංගමය එක්ව සංවිධානය කරන මේ පුහුණු සැසිය මෙරට මෝටර් රථ ධාවන ක්ෂේත්‍රයේ අභිවෘද්ධියට හේතු වනු නිසැකය.පසුගිය කාලය පුරා මැක්ලරන්ස් ‍ෆෝමියුලා මෝටර් රථ ධාවකයන් පුහුණු කිරීමේ වැදගත් භූමිකාවක නිරත වූ ඊබ්‍රහීම් මහතා යොවුන් ධාවන ශූරයන්ට ඔවුන්ගේ දස්කම් වැඩි දියුණු කරගැනීමට විශාල දායකත්වයක් ලබා දී තිබේ.මේ පුහුණු සැසියට මෝටර් රථ ධාවකයන් 30කට අධික සංඛ්‍යාවක් සහභාගිවීමට නියමිතය. මේ පුහුණු සැසිය පිළිබඳ වැඩි විස්තර 0773580835 දුරකතන අංකයෙන් කැලුම් පියසේන මහතා ඇමැතිමෙන් ලබාගත හැකි බව සංවිධායකයන් දන්වා සිටිති.මධ්‍යම පළාත් ක්‍රීඩා දෙපාර්තමේන්තුව සංවිධානය කරන මධ්‍යම පළාත් රේසිං පාපැදි තරග අද (18) දඹුල්ල නගරය කේන්ද්‍ර කරගනිමින් පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>18</day>
    </date>
    <link>http://www.dinamina.lk/2013/05/18/_art.asp?fn=s1305188</link>
    <topic>සැහැල්ලු පන්දු ක්‍රිකට් තරගාවලිය</topic>
    <author/>
    <content>ජනසතු සේවා සංගමය සංවිධානය කළ සය සාමාජික සැහැල්ලු පන්දු ක්‍රිකට් තරගාවලියේ අනුශූරතාව දිනාගැනීමට ශ්‍රී ලංකා සිවිල් ගුවන් සේවා අධිකාරියේ ක්‍රිකට් කණ්ඩායම සමත්විය. රත්මලාන ජනසතු සේවා ක්‍රීඩාංගණයේදී පැවති තරගාවලියේ ශූරතාව වරාය අධිකාරි ක්‍රිකට් පිල හිමිකර ගත්තේය. අනුශූරතාව දිනු කණ්ඩායම් උපුල් කුමාර (නායක), අමිල, ගයාන්, සංජය, ලසන්ත, මල්ලිකාරච්චි, ගිහාන්, මේනක, සමන් හා සාගර සමගින්..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>18</day>
    </date>
    <link>http://www.dinamina.lk/2013/05/18/_art.asp?fn=f1305181</link>
    <topic>මුළු රටම හුස්ම ගන්නේරණවිරුවෝ නිසයි !</topic>
    <author>සටහන මහින්ද අලුත්ගෙදර</author>
    <content>වසර 30 ක කාලයක් මේ රටේ පැවැති යුද ගැටුම් සාර්ථකව නිමාවට පත්කිරීමේ ක්‍රියාවලියේදී ඊට මුහුණදුන් ආකාරය, මානුෂීය මෙහෙයුම් ක්‍රියාත්මක කළ ආකාරය මෙන්ම ඒ වෙනුවෙන් පැමිණි අභියෝග සහ යුද ජයග්‍රහණය, වත්මන් ශ්‍රී ලංකාවේ තත්ත්වය ආදී කරුණු සම්බන්ධයෙන් රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතා ජාතික රූපවාහිනියේ ප්‍රභාතය වැඩසටහනට දැක්වූ අදහස් ඇසුරින් මේ ලිපිය සකස් කෙරිණි.කිසියම් සිද්ධියක් සම්බන්ධයෙන් අපිට මතක තිබෙන්නේ සතියක් සති දෙකක් වැනි කෙටි කාලයක් පමණයි. අදහසක් තියනවා නමුත් අපිට කැබිතිගොල්ලෑව බස් බෝම්බය මතකයට නැඟිය යුතු වෙනවා. පසුගිය 2009 වසරට පෙර අපේ රටේ පැවැති තත්ත්වය සම්බන්ධයෙන් ඔබට කුමක් කිව හැකිද ?මේ සිදුවීම ජනාධිපති මහින්ද රාජපක්ෂ මහතාගේ සිට සියලු දෙනාගේම සිත් රදවන දෙයක්. කැබිතිගොල්ලෑව ප්‍රදේශයේ ගමන්ගත් බස් රථයට කොටි ත්‍රස්තවාදීන් එල්ල කළ ප්‍රහාරයෙන් පුද්ගලයින් 70 ක් පමණ මියගියා. සිය ගණනක් තුවාල ලැබුවා.එම ප්‍රදේශය ඒ දිනවල තර්ජිත ගම්මානයක්. එල්.ටී.ටී.ඊ පාලනයේ පැවැති ප්‍රදේශයන්ට ආසන්නයේ පිහිටියා. එම ප්‍රහාරය අවස්ථාවේදී ආරක්ෂ අංශ ජනාධිපති මහින්ද රාජපක්ෂ මහතා වෙත පැවසූවේ එම ස්ථානයට නොයන ලෙසයි. නමුත් ඒ මහතා එතැනට ගියා.එදා එම ස්ථානයේ උණුසුම් තත්ත්වයක් තිබුණේ. මේ තත්ත්වය ප්‍රයෝජනයට ගත් ඇතැමුන් විවිධ දේ සිදුකළා. තම මියගිය දරුවා අතින්ගත් පියෙකුගේ දුක්බර කතාව මහින්ද රාජපක්ෂ මහතා දැක්කා. ඒ අවස්ථාවේදී මේ රටේ පැවැති ත්‍රස්තවාදය කෙසේ හෝ අවසන් කළයුතුයි කියන හැඟීම ඒ මහතාට එන්න ඇති. සංවේදී ජනතා අදහස්වලට සවන්දුන් පසු ඒ මහතා මානුසීය මෙහෙයුම් ආරම්භ කරන්නට ආරක්ෂක අංශ වෙත උපදෙස් දුන්නා.එදා ගමනක් යනවා නම් එකම පවුලේ තිදෙනෙකු පාරවල් තුනකින් නැතැනම් වාහන තුනකින් ගමන් කළේ. බිහිසුණු තත්ත්වයක් රටේ පැවැතියා. ඒ වාතාවරණය සම්බන්ධයෙන් කුමක් කිව හැකිද ?රටේ ආරක්ෂාව සම්බන්ධයෙන් සිතන සෑම අයෙක්ම මේ සම්බන්ධයෙන් අවධානය යොමුකළ යුතු වෙනවා. මේ ගැන කතා කරන්න ඕන. වසර තිහක කාලයේදී පරම්පරා කිහිපයක් ජීවත් වෙන්න පුළුවන්. ඉදිරියට එන අයත් අපේ මාතෘභූමිය ආරක්ෂා කිරීම වෙනුවෙන් මේවා මතක තබාගත යුතු වෙනවා. ඇත්තටම යළිත් එවැනි තත්ත්වයක් ඇති නොවන්නට කටයුතු කළයුතු වෙනවා. එසේ නොවන්නේ නම් අපේ රට යළිත් එවැනි අදුරු යුගයකට යන්න පුළුවන්. ඉතිහාසයෙන් අපි පාඩම් ඉගෙනගත යුතු වෙනවා.ජනාධිපති මහින්ද රාජපක්ෂ මහතා පසුගිය 2005 වසරේදී රට බාරගත් අවස්ථාවේදී උතුරු හා නැගෙනහිර පළාත් පාලනය කළේ එල්.ටී.ටී.ඊ සංවිධානයයි. නාමමාත්‍රයට පමණක් ලංකාවට අයත්ව තිබුණා. හමුදාවට පොලීසියට එම ප්‍රදේශවල යන්න බැරි තත්ත්වයක් තිබුණා. රාජ්‍යතන්ත්‍රයට පඩි ගෙවුවද පාලනය කළේ ප්‍රභාකරන්ට අවශ්‍ය විදියටයි. ඒ ඒ ප්‍රදේශවලදී ප්‍රභාකරන්ගේ මතයට එරෙහි මතයක් පළ කරන්න බැරිවුණා. හමුදාමය වශයෙන් එදා එල්.ටී.ටී.ඊ යට 30,000 ක පමණ භට පිරිසක් හිටියා. ස්වෙච්ඡා භට පිරිසක්ද සිටියා.හමුදාවට තිබූ කාලතුවක්කු, මෝටාර්, ස්වයංක්‍රිය අවි අයුධම ඔවුන්ටත් තිබුණා. ලොව කිසිදු ත්‍රස්ත සංවිධානයකට නොතිබූ මිසයිල, යුද, ගුවන්, නාවික බලයක් ඔවුන්ට තිබුණා. එදා තිබූ තත්ත්වය අනුව යුදමය වශයෙන් එල්.ටී.ටී.ඊ ය පරාජය කරන්නට බැහැයි මතයක් තිබුණා. හමුදාමය පැත්තෙන් මෙය විසදන්නට නොයන ලෙස ජනාධිපති මහින්ද රාජපක්ෂ මහතාගෙන් ඉල්ලීමක් කළා. එල්.ටී.ටී.ඊය පරාජය කළ නොහැකි බවට විදේශ රටවලින්ද ප්‍රකාශ කළා. එවැනි මතයක් ගොඩනැගීම සාධාරණයි. අපි වසර 30 ක් දැක්කේ ඔවුන්ගේ වර්ධනය පමණයි.ජනාධිපති සිවු දෙනෙක් ත්‍රස්තවාදී ගැටුම් පැවැති කාලයේ රට පාලනය කළා. ජේ.ආර් ජයවර්ධන, රණසිංහ ප්‍රේමදාස, ඩී.බී විජේතුංග සහ චන්ද්‍රිකා බණ්ඩාරනායක මහත්ම මහත්මීන් මේ රට පාලනය කළා. ඔවුන් කී වතාවක් සාම කතා සිදුකළාද ?හමුදාමය ක්‍රියාමාර්ග ගත්තාද?. නමුත් සාර්ථක වුණේ නැහැ. එවැනි වාතාවරණයක් තුළ ජනාධිපති මහින්ද රාජපක්ෂ මහතා රට බාරගත්තා. මෙය සාකච්ඡා කොට අවසන් කරන ලෙස ඇතැමුන් පැවසූවා. කතා කරන්න වසර 30 ක් යනවාද?. විවිධ රටවල මැදිහත්වීමෙන් අපි අවස්ථා විශාල ප්‍රමාණයකදී සාකච්ඡා කළා.ඉන්දියන් සාම හමුදාව ආවා. හමුදා ක්‍රියාදාමයන් ක්‍රියාත්මක කළා. එල්.ටී.ටී.ඊය වර්ධනය වෙලා අවසානයේ රට බෙදන තැනට ආවා.මෙය මතු පරම්පරාවටත් අයිති යුද්ධයක් බයට ඇතැමුන් මත පළකළා. වසර 30 ක් පැවැති යුද්ධය අවසන් කරන්නට ඇතැම් නායකයන්ට නොහැකි වුවද එවැන්නක් සාර්ථක කර ගැනීමට බලපෑ කරුණු මොනවාද ?ඕනෑම ප්‍රශ්නයක් විසදන්න නම් එවැන්නක් ඇතිවිමට හේතුව සොයා බැලිය යුතු වෙනවා. එය විසදා ගැනීම නොහැකි වූ හේතුව විශ්ලේෂණය කළයුතු වෙනවා. ජාත්‍යන්තර, රාජ්‍යතාන්ත්‍රික, ආර්ථික හා සමාජයීය වශයෙන් වැරැදි තිබුණා. ඒ සියල්ල හදුනාගෙන නිවැරදි පිළිතුරු ලබාදීම මේ ජයග්‍රහණයට හේතුව වෙනවා. 2005 වසරේදී ජනාධිපති මහින්ද රාජපක්ෂ මහතා රට බාරගත් පසු 2006 වසරේ මැද භාගයේදී මානුෂීය මෙහෙයුම් ආරම්භ කළා. එහිදී අපි මුලින්ම හමුදාවේ අවශ්‍යතාවයන් සම්බන්ධයෙන් සොයා බැලුවා.ජනාධිපති මහින්ද රාජපක්ෂ මහතා මේ සදහා නියම නායකත්වයක් ලබාදුන්නා. මග පෙන්වීමක් කළා. උතුරු ප්‍රදේශයේ පැවැති ත්‍රස්තවාදය විනාශ කරන්නට පැති කිහිපයකින් පහර දුන්නා. මන්නාරම, වැලිඔය, වවුනියාව, මුහමලේ වැනි පැති ඔස්සේ ත්‍රස්තවාදීන්ට පහර දුන්නා. වළගම්බා රජුද සටන් කළේ එහෙමයි. මෙවැන්නක් කරන්නට හමුදා බලයක් අවශ්‍ය වෙනවා.එවැනි බල ඇණියක් නොමැති නම් සටන් කරන්නට බැහැ. රටක හමුදා බලය වැඩිකළ හැක්කේ සේනාධිනායකයා හැටියට ජනාධිපතිවරයාටයි. හමුදාවට කෙසේ අණ දුන්නද ඔවුනට කෙතරම් අවශ්‍යතාවයක් තිබුණද අවශ්‍ය බල ඇණියක් නොමැති නම් සාර්ථක ලෙස සටන් කරන්නට බැහැ.මේ සියලු දේකම වගකීම ඇත්තේ ජනාධිපතිවරයා සතුවයි. හමුදාව මෙතරම් පිරිසක් වැඩිකරලා යුද්ධය අවසන් වූ පසු කුමක්ද කරන්නේ කියා ඇතැමුන් ඇසුවා. මෙවැනි විශාල හමුදාවක් ඇතිකිරීම ආර්ථිකයට බලපානවා. එදා ලක්ෂයක් සිටි හමුදා පිරිස ලක්ෂ තුන දක්වා ඉහළ දමන්නට ජනාධිපති මහින්ද රාජපක්ෂ මහතා නිර්භීත තිරණයක් ගත්තා.සෑම මසකම 8,000 ක් අලුතින් හමුදාවට බදවා ගත්තා. මෙවැනි බලඇණියකට ආයුධ ලබාදෙන්නට විශාල මුදලක් වැය වෙනවා. ජනාධිපති මහින්ද රාජපක්ෂ මහතා ඒ සියල්ල ලබාදුන්නා. එසේම විවිධ අපහසුතා තිබියදී මේ රටේ ගොවි ජනතාවට පොහොර සහනාධාරය ලබාදුන්නා. යුද්ධයක් දිනන්න ජනතාවගේද සහයෝගය අවශ්‍ය වෙනවා.ජනාධිපති මහින්ද රාජපක්ෂ මහතා රට බාරගන්නා අවස්ථාවේදී ඒ මහතාගේ පක්ෂයේ සිටියේ 50 ක් තරම් සුළු සාමාජිකයන් පිරිසක්. ඒ අවස්ථාවේදී ආණ්ඩුව කඩා වැටිලා මැතිවරණයකට ගියා නම් මානුෂීය මෙහෙයුම නවත්වන්නට සිදුවෙනවා. නමුත් ඒ මහතා විපක්ෂයේ සිටි අයද මේ වෙනුවෙන් සම්බන්ධකර ගත්තා. මේ යුද්ධය අතරතුර අයවැය පරාජය වෙන්න ඔන්න මෙන්න කියා තිබුණා. ආණ්ඩුවක් ස්ථාවර නැතැනම් යුද්ධයක් කරන්න බැහැ. එසේ වූවා නම් යුද්ධය නතර කරන්න සිදු වෙනවා.එදා යුද්ධ පැවැති කාලයේදී මේ රටේ ජනතාවගේ චිත්ත ධෛර්යය පහත වැටී තිබුණා. නමුත් ඒ තත්ත්වය වෙනස් කොට යුද්ධයෙන් ජයගන්නට හැකි වූයේ කෙසේද ?අපි සෑම පැත්තක්ම බැලුවා. හමුදාව වැඩි කරන එක සම්බන්ධයෙන් අවධානය යොමු කළා. ජනතාවගේ මතය වෙනස් කොට ඔවුන් අතර විශ්වාසය ගොඩනගන්නට කටයුතු කළා. මේ විශ්වාසය ඇති කරන්නට ජනාධිපති මහින්ද රාජපක්ෂ මහතාට හැකි වුණා. කවුරු බලපෑම් කළත් යුද්ධය නවත්වන්නේ නැහැ කීවා. ඒ විශ්වාසය ඇතිකළ නිසා විශාල පිරිසක් හමුදාවට එක්වුණා. මේ කාර්යයේදී මාධ්‍යෙයන්ද විශාල කාර්යභාරයක් ඉටුකළා. මෙහිදී සිවිල් ආරක්ෂක බලකායද දැවැන්ත සහයෝගයක් ලබාදුන්නා.යම් අයෙකු කිසියම් අභිමාණයක් නොමැතිව හමුදාවකට බැඳෙන්නේ නැහැ. ඇමෙරිකානුවන් තම ජාතික ධජයට සහ ජාතික කොඩියට ගරු කරනවා. අදරය කරනවා. එය ජාතිවාදය නොවෙයි. තම රටගැන කටයුතු කළයුතු වෙනවා. රට ගැන අභිමානයක් ඇති කිරීමේ වගකීමද ජනාධිපතිවරයාට තිබෙනවා.යුද්ධය අවසන් වුණත් මේ වනවිට ජාත්‍යන්තර වශයෙන් කිසියම් යුද්ධයක් ආරම්භ වී තිබෙනවා. විවිධ මත පළකරමින් ලබාගත් යුද ජයග්‍රහණය ආපස්සට හැරවීමට ඇතැමුන් උත්සාහ ගන්නවා නේද ?අපි කොටින්ගේ හමුදාමය බලය නැති කළා. කොටි නායකයන් ඉවත් කළා. එල්.ටී.ටී.ඊය ජාත්‍යන්තරය තුළ කිසියම් ජාලයක් ගොඩනඟාගෙන තිබෙනවා. ඔවුන්ට අවශ්‍ය ආයුධ ගන්නට, මුදල් එකතු කරන්නට මේ ජාලයෙන් ප්‍රයෝජන ගන්නවා. එදා කොටි ත්‍රස්තවාදීන් මේ රටේ දමිළ දරුවන් යුද්ධයට තල්ලු කළා. අද දෙමල ජාතික සන්ධානයෙන් අහනවා එම දරුවන් කෝ කියලා. යුද්ධයෙන් පසුවද එල්ටී.ටී.ඊයේ කොටස් විවිධ රටවල සිටිනවා. එම සංවිධානයේ නායකත්වය බාරගත් කේ.පී දක්ෂ ලෙස ලංකාවට ගෙනාවා.මේ සාමයේ ප්‍රතිඵල රටේ ජනතාවට ලබාදාය යුතු වෙනවා. හදිසි නීතිය ඉවත් කළා. මුර කපොලු ඉවත් කළා. නීතිය හා සාමය රැකීමේ වගකීම පොලීසියට බාරදුන්නා. පොලිස් ස්ථාන ඇති කළා. ඉමැනුවෙල් වන්නියට ඇවිත් මේ සටන ඉදියට ගෙන යන්න සාකච්ඡා කළා. නමුත් අද ඔහු එංගලන්තයේ සිට වැඩ කරනවා. බින් ලාඩන් සමඟ සිටි අයට අද ඇමෙරිකාවේ ජීවත් වෙන්න දෙනවාද. නමුත් ප්‍රභාකරන් සමඟ සිටි අයට කිසි ප්‍රශ්නයක් නැහැ. රොබට් බ්ලේක් සමඟත් සාකච්ඡා කරනවා. එදා ප්‍රභාකරන් ගත් දේ නැවත ගන්න උත්සාහ කරනවා.ජනවාර්ගික බව දේශපාලනීකරණය වී තිබෙනවා. මෙය වැරැදි දෙයක්. එවැනිනක් සිදුවන්නේ නම් රටක් ලෙස එකට ජීවත්වෙන්න බැහැ. ජනවාර්ගික මත ඇති කිරීම වැරැදියි. ජනතාවගේ ප්‍රශ්න හැම දෙනාටම පොදු වෙනවා. මේවා දේශපාලකයන්ගේ අවශ්‍යතා විනා ජනතාවගේ අවශ්‍යතා නොවෙයි.අද දෙමල ජාතික සන්ධානය ජනතාව අතරට ගොස් පවසන්නේ එදා එල්.ටී.ටී.ඊය කියූ දෙයමයි. අද උදයන් පුවත්පත කරන්නේ කුමක්ද ?. සිංහල, බෞද්ධ ජන කොටස්වලට මෙන්ම රජයට සහ හමුදාවට පහර දෙනවා. එයයි ඔවුන් කරන්නේ. මේවා තමයි අද රට හමුවේ තිබෙන අභියෝගය. නිදහසේ සිටිය හැකි වාතාවරණයක් අද ඇතිකර තිබෙනවා.යුද ජයග්‍රහණය රටට අත්කර දුන් වීරෝධාර රණවිරුවන්ගේ සුබසාධනය වෙනුවෙන් ක්‍රියාත්මක වැඩසටහන් මොනවාද ?හමුදාවේ සේවය කරන ඕනෑම අයෙක් කැපවීමෙන් වැඩ කරනවා. විශාල සේවාවක් සිදුකළ විශාල පිරිසක් විශ්‍රාම ගොස් සිටිනවා. අපේ රණවිරුවන් 30,000 ක් පමණ ජීවිත පරිත්‍යාග කළා. අපි මියගිය, ආබාධිත තත්ත්වයට පත් මෙන්ම වර්තමානයේ සේවය කරන රණවිරුවන්ටද විශාල සේවාවක් සිදු කරනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>18</day>
    </date>
    <link>http://www.dinamina.lk/2013/05/18/_art.asp?fn=f1305182</link>
    <topic/>
    <author>සටහන:- සමදරා ජයසිංහ</author>
    <content>ජාතික ආරක්ෂාව රටක පැවැත්මට අත්‍යවශ්‍ය සාධකයකි. එය සංකීර්ණ මෙන් ම සංවේදී කාරණාවකි. යුද කාල සීමාවේදී පමණක් නොව, රටේ ආරක්ෂාව පිළිබඳ හැම මොහොතකදීම දැඩි වගකීමකින් කටයුතු කළ, ජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්ෂ ජනරාල් ලක්ෂ්මන් හුළුගල්ල මහතා රණවිරු සැමරුම් පිළිබඳ සිය අදහස් දක්වා සිටියේ මෙසේය.සිවුවැනි රණවිරු සැමරුම සිදුවන මේ අවස්ථාවේ රණවිරුවා එදා කළ මෙහෙය පිළිබඳ මතකය අවදි කළොත්?අපේ යුගයේ විරයින් වන රණවිරුවා, අප වෙනුවෙන්, මතු පරපුර වෙනුවෙන් කළ මෙහෙය මෙපමණයි කියා සඳහන් කරන්න අපට පුළුවන්කමක් නැහැ. මාතෘ භූමිය රුදුරු කොටි ත්‍රස්තයන්ගෙන් මුදා ගන්න ඔවුන්, කැප නොකළේ මොනවාද කියා මඳක් සිතන්න ඕනේ කාලයක් මේ. අපේ ඇතැමුන්ට මේ දේවල් හරි ඉක්මනින් අමතක වෙනවා.රණවිරුවා කියන්නේ වැටුපට රැකියාවක් කළ කෙනෙක් නෙවෙයි. ඔවුන් ඉටු කළේ සේවයක්. ඔවුන් රටේ අනාගතය වෙනුවෙන් සිය වර්තමානය කැප කළා. තම ශරීරාංග කැප කළා. අවසානයේ ජීවිතය පූජා කළා. රණවිරුවාගේ බිරිය, දරුවෝ, මවුපියන් අද තනිවෙලා. ඒ හිඩැස පුරවන්න අප කාටවත් බැහැ. මොනදේ කළත් බැහැ. එහෙත් එහෙමයි කියලා අපට ඔවුන්ව අත්හරින්න බැහැ. ජීවිතය පූජා කළ රණවිරුවා වෙනුවෙන් ඔහුගේ පවුලේ වගකීම සමස්ත ජාතියම භාර ගත යුතුයි.ඒ වගේම අද ආබාධිත තත්ත්වයට පත්වෙලා ඉන්න රණවිරුවා අසරණ නැහැ. ඔහුට කිසිවෙකුගේ අනුකම්පාවක් වුවමනා නැහැ. රණවිරුවාට මොන දේ වූවත් ඔහුගේ හිත හරිම ශක්තිමත් නිසා රණවිරුවා අප වෙනුවෙන් කළ මෙහෙය සදා සිහිපත් කළ යුතුයි.යුද්ධයෙන් පසු ශ්‍රී ලංකාවේ වත්මන් තත්ත්වය පිළිබඳ දරන අදහස කුමක්ද?යුද්ධයෙන් පසු මේ රට පවතින තත්ත්වය පිළිබඳ සඳහන් කිරීමට පෙර, යුද සමයේ මෙරට පැවැති වාතාවරණය පිළිබඳවද මතකය අලුත් කිරීමක් කළ යුතුයි. ඒ අනුව බලන කල, අද සහ එදා අතර විශාල වෙනසක් තිබෙනවා. 2009 මැයි 18 වැනි දාට පෙර අප ජීවත්වුනේ බියකරු පරිසරයකයි. ආගම් බේදයකින්, ජාති බේදයකින් තොරව, සියලු දෙනා යුද්ධයෙන් පීඩාවට පත්වුණා. සිය දෛනික කටයුතු පවා නිසියාකාරව කර ගැනීමට නොහැකි තත්ත්වයක් එදා උද්ගත වී තිබුණා.මරණයේ සෙවණැලි සමඟ ජීවත් වූ අප, අද නිදහසේ හුස්ම ගන්නවා. එදා යුද්ධය නිසා කඩාවැටුණු ආර්ථික හා සමාජීය ස්ථාවරත්වය, මෙදා යළි ගොඩනඟා ගන්නට හැකිවී තිබෙනවා. යුද සමයේදී විනාශ වුණේ රටේ සංවර්ධනයට යෙදවීමට තිබූ මුදල්. එදා ශ්‍රී ලංකාවට කිසිදු ආයෝජකයෙක් හෝ විදේශිකයෙක් ආවේ නැහැ. මෙරට කර්මාන්ත ඉතා අඩපණ තත්ත්වයකට පත්වුණා. අද ඒ සියලු දේ වෙනස්වෙලා. මේ වෙනස ඇති කළේ ජනපතිතුමා සහ වීරෝදාර රණවිරුවන්. ඒ බව අප සැමදා සිහිපත් කළ යුතුයි.යුද්ධය නිමා වූවත්, කලින් කලට ඇතිවන කුමන්ත්‍රණ හා චෝදනාවලට නිමාවක් නැහැ නේද.?මෙයට හේතුව මෙරට ඇතිවී තිබෙන ශීඝ්‍ර සංවර්ධනයයි. යුද්ධයෙන් පසු ශ්‍රී ලංකාවේ ඇතිවී තිබෙන ආර්ථික හා සමාජීය ගුණාත්මක බව දැක්කම ලෝකයේ ඇතැම් ධනවාදී රටවලට ඉවසන්න බැහැ. ඒනිසායි මෙවැනි රටවල්, විශේෂයෙන් අමෙරිකාව අපේ රටේ ප්‍රශ්නවලට ඇඟිලි ගසන්නේ. අපේ රටේ අභ්‍යන්තර ප්‍රශ්න අපේ රට තුළ විසඳගන්න පුළුවන්. ඒ සඳහා බුද්ධිමත් ජනතාවගේ මෙරට ඉන්නවා. යුද්ධය පිළිබඳ හෝ වෙනත් අර්බුදවලදී විදේශ මැදිහත්වීම් අපට අවශ්‍ය නැහැ. අපේ රට ස්වාධීන රටක්. එය කාටවත් යටත් නැති නිවහල් දේශයක්.මෙතැන තිබෙන ගැටලුව අපේ රටට නොගැළපෙන දේ බිහිවීම. එන්.ජී.ඕ. සංවිධාන හා විවිධ ජාත්‍යන්තර සංවිධාන අපේ රට ගැන සොයා බලන්නේ රටට තිබෙන ආදරයට නෙමෙයි.මෙය හුදෙක් අප ලැබූ යුද ජයග්‍රහණය ඉවසන්න බැරි අය­්ගේ කුමන්ත්‍රණ. අමෙරිකාව ලොකුවට මානව හිමිකම් ගැන කතා කරනවා. ප්‍රභාකරන්ව අපේ හමුදාව අමානුෂික විදිහට ඝාතනය කළ බවට චෝදනා කරනවා. එහෙම අපට චෝදනා කරන්න අමෙරිකාවට කිසිදු අයිතියක් නැහැ. එදා ප්‍රභාකරන් ඝාතනය වුණේ යුද පිටියේ දෙපිරිස අතර ඇතිවූ වෙඩි හුවමාරුවේදී.එහෙත් අමෙරිකාව ඇතුළු තවත් රටවල් කිහිපයක් අපේ රණවිරුවන්ට චෝදනා කිරීම හරිම විහිළුවක්. අමෙරිකාව බින්ලාඩන්ව ඝාතනය කළේ නිරායුධව, නිරුපද්‍රිතව අල්ලාගෙන. එසේනම් එහිදී මානව හිමිකම් උල්ලංඝනය වූවේ නැද්ද? මේ සේරටම හේතුව, ලෝකයේ අන් රටවලට කිරීමට නොහැකි වූ දේ, අපේ පුංචි රට කළ නිසයි.ලෝකේ ලොකුම රට වූ අමෙරිකාවට පවා තාමත් බැරිවුණා අල් ඛයිඩා සංවිධානය විනාශ කරන්න. ඒ නිසා අප ලද විජයග්‍රහණය පිළිබඳ අප සතුටු විය යුතුයි.විජයග්‍රහණයේ සැබෑ හිමිකරුවා වූ රණවිරුවා සැමරීමට, රණවිරු සැමැරුම් මාසය පමණක් ප්‍රමාණවත්ද?කොහෙත්ම ප්‍රමාණවත් වන්නේ නැහැ. රණවිරු සැමැරුම් මාසයක් ප්‍රකාශයට පත් කළාට අපට රණවිරුවා කළ මෙහෙය සෑම මොහොතකම සිහි කළ යුතුයි. එයට ගෞරව කළ යුතුයි. අපට ලබා දුන් නිදහස හා සාමය, දිනා දුන් දේශය මේ සියලු දේ රැක ගැනීමට ඔවුන් සිය ජීවිත පූජා කළා. ඔවුන් සේවය කළේ වැටුපට නොවෙයි. ‘මේ අප රට, මේ රට මතු පරපුරට රැක දිය යුතුයි’ යන අධිෂ්ඨානයෙන්. අද තරුණ ජීවිත දහස් ගණනක් ආබාධිත වෙලා ඉන්නවා.‍ෙම් අප වෙනුවෙන් රණවිරුවා කැප කළ දේවල්. ඒ නිසා අප එක දිනයක් හෝ මාසයක් පමණක් රණවිරුවා සමරන්නේ නැහැ. වසර පුරාම රණවිරුවා වෙනුවෙන් ඉටු කළ යුතු යුතුකම් රාශියක් අප සතුව තිබෙනවා. ඒ යුතුකම් ඉටුකරන බවට හා සමස්ත ජනතාවට රණවිරුවාගේ වටිනාකම පිළිබඳ සිහි ගැන්වීමක් තමයි රණවිරු සැමැරුම් මාසය හරහා සිදුවන්නේ.මෙවැනි ජයග්‍රහණ ලබා දුන් රණවිරුවා වෙනුවෙන් රජය ලබා දෙන සුබසාධන ප්‍රමාණවත්ද?ලෝකයේ කිසිදු රටක් නොකරන සේවාරැසක් රණවිරුවා වෙනුවෙන් මේ රජය ඉටු කරනවා. එය රජයේ මෙන් ම අප සැමගේ යුතුකමක්. රණවිරුවාට අප සියලු දෙනාගේ ණය ගැති භාවයක් තිබෙනවා. අප කොපමණ දේ කළත් ඒ ණය ගෙවා නිම කරන්න බැහැ. රණවිරුවා වෙනුවෙන් ගෙන ඇති සුබසාධන වන ‘අභිමංසල’ හා ‘මෙත් මැදුර’ වැනි ආබාධිත රණවිරුවන් උදෙසා ඉදිකළ සියලු පහසුකම් සහිත ආයතන, ඒ වගේම ‘අපි වෙනුවෙන් අපි’ නිවාස වැඩසටහන, රණවිරු මවුපියවරුන්ට ලබා දෙන දීමනා හා රණවිරු පවුල්වල සාමාජිකයන් හට ලබා දිය හැකි සෑම පහසුකමක්ම ලබා දෙන්නේ ඒ යුතුකම ඉටු කළ යුතු නිසයි.රණවිරු මාසය පුරාම විවිධ වැඩසටහන් කරමින්, මහා සංඝයා වහන්සේලා තුන්දහසක් වඩම්මවා පිරිත් සඤ්ඣායනා පවත්වා, රටට, ජනපතිතුමාට හා රණවිරුවන්ට සෙත් පතමින්, විජයග්‍රහණයේ සැමරුම ඉතා ඉහළින් පවත්වන්නේත් රණවිරුවාට දක්වන කළගුණ සැලකීමක් වශයෙනුයි.වත්මන් රණවිරුවාගේ අනාගතය කෙබඳුද?ඔවුන් හොඳින් සේවයේ යෙදී සිටිනවා. ඉදිරියටත් එය එසේමයි. රණවිරුවන් වෙනුවෙන් කළ හැකි හැම මෙහෙවරක්ම ඉදිරියේදීත් රජය විසින් ඉටුකරනවා ඇති. එදා රණවිරුවා යුද්ධය ජයග්‍රහණය කළා සේම, අද නගර සංවර්ධන ක්‍රියාවලියට ඔවුන් සිය දායකත්වය ලබා දෙනවා.ඒවගේම ආරක්ෂක ලේකම්තුමාගේ සංකල්පයට අනුව ඇති කළ රණවිරු රියල් ස්ටාර් හරහා රණවිරුවන්ට සිය සහජ හැකියා මුළු රටටම පෙන්වන්න හැකි වී තිබෙනවා. මේ අනුව බලන කල පැහැදිලි වෙනවා රණවිරුවා යනු යුද්ධ කිරීමට පමණක් නොවෙයි, ඕනෑම දේකට සමත් බව. අද රණවිරු රියල් ස්ටාර් හරහාත් රණවිරුවාට ජනතාවගේ සහයෝගය, ආදරය හා ගෞරවය තවදුරටත් ලැබෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>18</day>
    </date>
    <link>http://www.dinamina.lk/2013/05/18/_art.asp?fn=f1305183</link>
    <topic/>
    <author>සටහන - චන්ද්‍රිකා පෙරේරා</author>
    <content>සේනාධිනායක ලෙස ජනාධිපති මහින්ද රාජපක්ෂ මහතාගේ සෘජු තීරණ හා නායකත්වය, ආරක්ෂක ලේකම් ගෝඨාභය රාජපක්ෂ මහතාගේ උපදෙස් හා නිවැරැදි මඟ පෙන්වීම නොවන්නට අපට කිසි දිනෙක ත්‍රස්තවාදය මුලිනුපුටා දමන්නට ඉඩ නොලැබෙන බව සහතික ය. යුද හමුදාව, නාවික හමුදාව, ගුවන් හමුදාව, සිවිල් ආරක්ෂක බළකාය, විශේෂ කාර්ය බළකාය හා පොලිසිය යන සෑම කණ්ඩායමක්ම එක්ව ක්‍රියා කිරීමත්, ඊට මහජනතාවගේ සහාය ලැබීමත් හේතුවෙන් මේ විජයග්‍රහණය අපි අද භුක්ති විඳින්නෙමු.රටේ වෙසෙන ජනතාවගේ ජීවිත බේරාගනිමින්, තම දිවි පරදුවට තබා සටන් කළ අභීත රණවිරුවන් පිළිබඳ කතා කිරීම, දවසකට සීමා කළ යුත්තක් නොවේ. ඔවුන් සදා සැමරිය යුතුය. අදට (18) යෙදෙන සිව්වැනි රණවිරු විජයග්‍රාහී සැමරුම් උළෙලේදී ද ඔවුන්ට ප්‍රණාම පුද කෙරෙනු ඇත. මානුෂීය මෙහෙයුමේදී රණවිරුවා කළ කාර්යභාරය සහ ඔහු සදා සැමරිය යුත්තේ ඇයි? යන්න පිළිබඳ ආරක්ෂක මාණ්ඩලික ප්‍රධානී එයාර් චීෆ් මාර්ෂල්, රොෂාන් ගුණතිලක මහතා සමඟ කළ සාකච්ඡාවකි මේ.එදා මානුෂීය මෙහෙයුම පැවැති සමයේ ගුවන් හමුදාපති ලෙස කටයුතු කරද්දී විසිහතර පැය පුරාම දුෂ්කර වූ, වගකීම්වලින් පිරුණු කාලයක් ගතකිරීමට සිදු වුණි. ගුවන් හමුදාව, ඉලක්ක ස්ථානවලට පහරදීම, යුද්ධය පැවැති ස්ථානවලට ගොස් තුවාල වූ සෙබළු බේරාගෙන රැගෙන ඒම ද, අවශ්‍ය ස්ථානවලට රණවිරුවන් හා භාණ්ඩ ප්‍රවාහනය වගේම, ගුවන් ආරක්ෂාව පිළිබඳ අවධියෙන් පසුවීම, මේ හැමදේම ක්‍රමානුකූලව කලට වේලාවට කිසිදු වරදක් නොවන ලෙස ඉටුකරන්න අපට සිදු විය.ගුවන් හමුදා කණ්ඩායමක් ලෙස සිවිල් සේවකයාගේ පටන් ඉහළ නිලධාරියා දක්වා සිදුකළ සේවාවේ ප්‍රතිඵලය අපේ විජය ග්‍රහණයට හේතු වුණ බව අප සැම අවිවාදයෙන් යුතුව පිළිගත යුතු කරුණකි.තුවාලවූ සාමාන්‍ය මිනිසුන් පවා මුදාගන්න, ඒ අයට අත්‍යවශ්‍ය ද්‍රව්‍ය සපයන්න, ගුවන් හමුදාවට සිදුවිය. කාලගුණයේ වෙනස්කම් හමුවේ, ගුවනේ කටයුතු හරිම අපහසු වුවත්, අපේ ප්‍රහාරක නියමුවන් ඉලක්ක සොයා අනෙක් අයගේ පිහිටට ගියේ, සිතියම් ගත මාර්ග හිතේ ඇඳගෙන ය. ඒ තරමටම සමහර දිනවල අහසේ වලාකුළු බරවී අඳුර නිසා ගමන්මඟ නොපෙනී ගිය අවස්ථා පැවතුණි.ගොඩබිම් ප්‍රහාරක යුද හුමදාව ගමන් කරන මාර්ගය ඉදිරියේ තොරතුරු ලබාදීමත්, ඔවුන්ගේ ආරක්ෂාවට ප්‍රහාර එල්ලකර මාර්ගය එළිපෙහෙළිකර දීමත්, ගුවන් හමුදා කණ්ඩායමෙන් වූ කාර්යයන් ය. ඒ කාලයේ ලැබූ අත්දැකීම්, අතිශයින්ම සංකීර්ණ මෙන් ම, ත්‍රාසජනක ඒවා ය.රටට සාමය උදාකර ලැබූ විජයග්‍රහණය අප සැමගේම එකමුතුකම නිසා ලද ජයග්‍රහණයකි. අප සැම වෙන්ව, බෙදී සිටියානම්, මේ රටට සාමය උදා කිරීමට නොහැකි වනු ඇත.සේනාධිනායක ලෙස ජනාධිපති මහින්ද රාජපක්ෂ මහතාගේ සෘජු තීරණ හා නායකත්වය, ආරක්ෂක ලේකම් ගෝඨාභය රාජපක්ෂ මහතාගේ උපදෙස් හා නිවැරැදි මඟ පෙන්වීම නොවන්නට අපට කිසි දිනෙක ත්‍රස්තවාදය මුලිනුපුටා දමන්නට ඉඩ නොලැබෙන බව සහතිකය.යුද හමුදාව, නාවික හමුදාව ගුවන් හමුදාව, සිවිල් ආරක්ෂක බළකාය, විශේෂ කාර්ය බළකාය හා පොලිසිය යන සෑම කණ්ඩායමක්ම එක්ව ක්‍රියා කිරීමත්, ඊට මහජනතාවගේ සහාය ලැබීමත් හේතුවෙන් මේ විජයග්‍රහණය අපි අද භුක්ති විඳින්නෙමු.මේ විජයග්‍රහණයේ කොටස්කරුවන් වූ, සටනේදී මියගිය හා ආබාධිත වූවන් අප විශේෂයෙන් සිහිකළ යුතුය. රණවිරුවන් මේ රටට පූජා කළ ඒ අයගේ ළඟම ඥාතීන් ද ජයග්‍රහණයේ උදාර කොටස් කරුවෝ වෙති.ජීවිත, ශරීරාංග, රුධිරය කඳුළු හා දහඩිය පුදකළ රණවිරුවන් හා ඔවුන්ගේ ළඟම ඥාතීන් නොවන්නට, අප අද භුක්තිවිඳින සාමය කිසි දිනෙක ලබාගන්නට නොහැකි වනු ඇත.මේ සැමගේ කැපවීමෙන් ලද සාමය ඉදිරියට ආරක්ෂාකර ගැනීම අප සැමගේ යුතුකම හා වගකීම ය.රණවිරු ප්‍රණාම පුද කිරීම 2009 වසරේ සිට මේ දක්වා වසරක් පාසාම සිදුවුණි. එම සැමරුම දිගින් දිගට පැවැත්වීම අත්‍යවශ්‍ය වූවක් ය යන්න මගේ හැඟීම ය. එයට හේතුව, රටට සාමය රැගෙන ආ උදාර මිනිසුන් සැමරීම, ඔවුන්ට ප්‍රණාම, පුදකිරීම හැමදාම කළ යුත්තක් වන හෙයිනි. එම මතකය මිනිසුන්ගේ සිත් තුළ සදා රැඳී තිබිය යුත්තකි. එදා අප සිටියේ කොයි මොහොතේ මහ මඟ බෝම්බ පුපුරාවිද යන බියෙනි.වර්ෂ 2006 දී මානුෂීය මෙහෙයුම ඇරැඹුවේ, ත්‍රස්තවාදීන්ගේ නොමිනිස්කම් හමුවේ සාමාන්‍ය වැසියන් අතිශයින්ම පීඩාවට පත් වූ අවස්ථාවක ය.ලොව සිටි ප්‍රබලම ත්‍රස්ත කණ්ඩායමක් වූ එල්.ටී.ටී.ඊ. සංවිධානය කිසි සේත්ම පරාජය කරන්නට නොහැකි ය යන්න බොහෝ දෙනා තුළ පැවැති අදහසකි. එනමුදු සෑම බළකායකම දායකත්වයෙන් එවැනි රුදුරු ත්‍රස්ත කණ්ඩායමක් විනාශ කර දැමීමට අපට හැකිවිය.සියලු මානව අයිතිවාසිකම් බිඳ දමමින් කොටි ත්‍රස්තයන් ක්‍රියාකළේ සෑම තරාතිරමකම මනුෂ්‍යයන්ගේ ජීවිත අනතුරේ ගිල්වමිනි. පොදුවේ හැම ‍ෙදනාටම මරණ බිය ඇති කරමිනි. මිනිසුන්ට හිංසා පීඩා කරමින්, දමිළ ජනතාවට විමුක්තිය උදාකර දීමට යයි පවසා, දමිල ජාතිකයන්වද ඝාතනය කරමින්, බෝම්බ පුපුරවා හරිමින්, වෙඩි තබමින් ඝාතනය කළහ. එහෙත් අවසන් ඔවුන් ලැබූ විමුක්තියක් නැත.මෙවැනි යුගයක් අවසන් කර, සාමයේ අරුණලු විවරකළ, තම ජීවිත හා අනාගතය අමතක කර කටයුතු කළ රණවිරුවා යනු සැමදා ප්‍රණාම ලැබිය යුත්තෙකි. තමන් කිසිදා නොදුටු මිනිසුන් වෙනුවෙන් දිවි පුද කළ උතුම් රණවිරුවාට, අපි සදා ණයගැති වන්නෙමු. යුතුකම් දන්නා මිනිසුන් ලෙස එය ඉටුකිරීම අපේ වගකීමකි. අනාගත පරපුරට ද මේ උතුම් යුතුකම, ආදර්ශය පුරුදු පුහුණු කිරීම, වැඩිහිටියන් ලෙස අප සැමගේම වගකීමකි.රණවිරුවාගේ නිර්භීතකමට ලබාදෙන උසස්ම පදක්කම පුද කිරීමට, ගියවර රණවිරු විජයග්‍රහණ පෙළපාළියේ සිට රජය ආරම්භ කළ කටයුත්තකි. එය පරම වීර විභූෂණ පදක්කම ලෙස හැඳින්වේ. ඔවුන්ගේ ළඟම ඥාතීන් වෙත එය ලබා දී , මියගිය විරුවන්ට ප්‍රණාම පුද කිරීම මෙවර සැමරුමේදීත් සිදු කෙරේ. ඒ අයගේ ළඟම ඥාතීන් වෙනුවෙන් නිවාස ලබාදීම, වැනි සුබසාධන කටයුතු, ආරක්ෂක ලේකම්තුමාගේ උපදෙස් මත සිදු කෙරේ. රටට යුතුකම් ඉටුකළ රණවිරුවා හා ඔහුගේ ළඟම ඥාතීන්, දූ දරුවන් රැක බලා ගැනීම, උසස් සමාජ ලක්ෂණයකි. මනුෂ්‍යයන් ලෙස අප සැමවිටෙකම එය ඉටු කළ යුත්තකි.මුදා ගැනුණු ප්‍රදේශවල ජනතාව උදෙසා හමුදාව විසින් බොහෝ කාර්ය ඉටු කරමින් සිටී. එහිදී, ජනතාව රැක බලා ගනිමින්, සිවිල් ජීවිත ගොඩනගා ගැනීමට අවශ්‍ය ශක්තිය ලබාදෙන්නේ ආරක්ෂක හමුදාවන් ය. ජාති, ආගම්, කුල බේද නොසලකා,තම ඥාතීන් ලෙස සැමටම සලකා කටයුතු කිරීමට, සෙබළා ඒ අය වෙනුවෙන් ක්‍රියාත්මකව සිටී.මානුෂීය මෙහෙයුමෙන් එම ප්‍රදේශවල ජනතාව මුදාගත් දා සිට, ආරක්ෂාව මෙන්ම රජයේ උපදෙස් අනුව රැකවරණ ද සලසමින් හමුදාවන් සිය යුතුකම් සහ වගකීම් මැනවින් ඉටු කරමින් සිටී. එම ප්‍රදේශවල සංවර්ධන කටයුතු පවා, හමුදා සෙබළුන්ගේ ශ්‍රමයෙන්, ඔවුන්ගේ දායකත්වයෙන් ඉටුකෙරේ.සම්පූර්ණයෙන්ම උතුරු - නැඟෙනහිර ප්‍රදේශවල ජනතාවගේ සුබ සාධන කටයුතුවලට උරදී සිටින්නේ ආරක්ෂක හමුදාව ය. වර්ෂ 2009 මැයි 18 වැනිදා ලැබූ විජයග්‍රහණයේ සිව් වැනි වසරට පා තබා සිටින අප, ත්‍රස්තවාදීන්ගෙන් මුදා ගැනුණු ජනතාව නඟා සිටුවීමට, හැකි උපරිම සහය ලබා දිය යුතුව ඇත.රණවිරුවා තම රට වෙනුවෙන් යුතුකම් ඉටුකළ අයුරින්ම, එම ප්‍රදේශවල ජන ජීවිතය නගා සිටුවීමට ද අප ක්‍රියාත්මකව සිටින බව, ගෞරවයෙන් හා ආඩම්බරයෙන් යුතුව සිහිපත් කළ යුතුව ඇත. අද සාමය භුක්ති විඳිනා අප සැවොම අපේ හෙට දවස වෙනුවෙන් දිවි කැපකළ රණවිරුවන් සැමදා සිහිකළ යුතුය. එය වත්මන් පරපුරේ මෙන්ම අනාගතයේ උපත ලබනා දරුවාගේ ද යුතුකම හා වගකීම වන්නේ ම ය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>18</day>
    </date>
    <link>http://www.dinamina.lk/2013/05/18/_art.asp?fn=f1305184</link>
    <topic/>
    <author>චන්ද්‍රානි මාරසිංහ</author>
    <content>”රටේ නිදහස උත්ත්තරීතරය, කිසිම බෙදුම්වාදයකට ඉඩ නොදෙමි, කිසිම කෙනකුට අප රටේ ජනසම්මතවාදය විනාශ කිරීමට ඉඩ නොදෙන්නෙමි”යි ‘මහින්ද චින්තන’ ඓතිහාසික ලියවිල්ලේ වූූ ප්‍රධාන හා වැදගත්ම කාරණය ඉටු කොට සිව් වසරකි.සඳහන් වූ පරිදි ම උතුරු නැෙඟනහිර අර්බුදයට ස්ථිරසාර විසැඳුමක් ලබාදෙමින්, නොබෙදුණ‍ු රටක බහුතර සම්මුතියකින් ගෞරව සම්පන්න සාමයක් ස්ථාපිත කොට තිබේ. ඓතිහාසික මහින්ද චින්තන ප්‍රතිපත්ති මාලාව කෙරෙහි විශ්වාසයෙන් හා නොසැලෙන අභීීත රාජ්‍ය නායකත්වය කෙරෙහි ආකර්ෂණයෙන්, ජන පවුරක් වූ මුළු මහත් ශ්‍රී ලාංකේය ජනතාව එම ඓතිහාසික ජයග්‍රහණය සමරන්නට, ඒකරාශි වී සිටිති.’මානුෂීය මෙහෙයුම’ වෙනුවෙන් නිවැරැදි සැලැස්මක් හා අභීත නායකත්වයක් ලබාදෙමින්, රට එක්සේසත් කළ මහින්ද රාජපක්‍ෂ යුගය, ශ්‍රී ලංකාවේ පමණක් නොව, ලෝක යුද ඉතිහාසයට එක්වූයේ ලොව රටවල් විස්මයට එක් කරමින්ය. එම අනභිභවනීය ජයග්‍රහණයේ යෝධ ශක්තිය ආරක්‍ෂක ලේකම් ගෝඨාභය රාජපක්‍ෂ මහතාණන් ය.මානුෂීය මෙහෙයුමේ ආරම්භය මාවිල්ආරු සොරොව්ව මුදාගැනීම උදෙසා විය. ගොවි ජනතාවට ඉමහත් පීඩාවන් ගෙන දෙමින්, කන්තලේ, කල්ලාර්, මාවිල්ආරු සොරොව්ව වසා දැමුණේ 2006 ජූලි 20 වැනිදාය.පානීය ජලය ලබාදීමේ හා අක්කර 36000කට වාරි ජලය සැපයීමේ මාවිල්ආරු සොරොව්ව මුදා ගැනීම සඳහා 2006 ජූලි 26 වැනිදා ආරම්භ කළ මෙහෙයුම ක්‍රියාත්මක කිරීමෙන්, එම වසරේ අගෝස්තු 8 වැනි දින සොරොව්ව විවෘත කිරීමට රජයේ හමුදාවෝ සමත් වූහ. එල්ටීටීඊ ත්‍රස්තවාදය ආරම්භ වූයේ 1975 වසරේදී යාපනයේ පුරපති ඇල්ප්‍රඩ් දොරේඅප්පා මහතා ඝාතනය කිරීමේ සිද්ධියෙනි.එතැන් පටන් ක්‍රමයෙන් වර්ධනය වූ එල්ටීටීඊය, ලෝකයේ අංක එකේ ත්‍රස්තවාදී සංවිධානය ලෙස සන්නද්ධ විය. උතුරු හා නැඟෙනහිර යා කරමින්, ඊලාම් රාජ්‍යයක් ගොඩනැංවීමට එල්ටීටීඊය දැරූ ප්‍රයත්නයට අපේ රටේ ඇතැම් රාජ්‍ය නායකයන් අනුග්‍රහය ලබා දුන් බවට ද එවකට වාර්තා විය.ඇතැම් රාජ්‍ය නායකයන් සාම කතා පවත්වමින්, සටන් විරාම ලබාදීම හේතුවෙන් ද, එල්ටීටීඊ ය වඩාත් ශක්තිමත් කර තිබිණි. ඒ අතර ත්‍රස්තවාදය පරාජය කිරීමේ ඇතැම් මෙහෙයුම් දෙස් - විදෙස් බලවේග හමුවේ නවතා දැමීමට ද රාජ්‍ය නායකයන් ක්‍රියා කළේය. එල්ටීටීඊ ක්‍රියාකාරකම්වලින් අපේ රටේ ජනාධිපතිවරයෙක් ඝාතනයට ලක් විය. මැති ඇමැතිවරුන්, ද්‍රවිඩ ජාතික ප්‍රභූවරුන්, අහිංසක සිවිල් ජනතාව ඝාතනය කෙරිණි. ලක්‍ෂයක පමණ සංඛ්‍යාවක් ත්‍රස්තවාදීන්ට බිලි වී තිබේ.මහින්ද රාජපක්‍ෂ යුගය බිහිවන 2005 වසර වන විට, එල්ටීටීඊය ලොව අංක එකේ ත්‍රස්තවාදී සංවිධානය ලෙස ප්‍රකටවීම පමණක් නොව, ලොව දරුණුතම ත්‍රස්තවාදී කණ්ඩායම ලෙස ද හඳුන්වනු ලැබිණි. මහින්ද රාජපක්‍ෂ මැතිතුමන් බලයට පත්වන විට එල්ටීටීඊ ත්‍රස්තවාදීන් යොදා ගනිමින් සිටි ම්ලේච්ඡ යුද උපක්‍රමවලට මුහුණදිය හැකි යුද ශිල්පයක් ලෝකයේ සොයාගෙන නොතිබුණි.බිම් බෝම්බ, ක්ලේමෝ බෝම්බ, මරාගෙන මැරෙන බෝම්බ, කුඩා නාවික යාත්‍රා, රේඩාර් පද්ධතිවලට හසු නොවන කුඩා ගුවන් යානා, මරාගෙන මැරෙන බෝම්බ, ජැකට්ටු, මිසයිල වැනි දේවලට මුහුණ දෙන ආකාරය ලෝකයේ යුද විශේෂඥයින් හෝ දැන සිටියේ නැත. ඒ සියල්ලටම මුහුණ දෙන ක්‍රමෝපායන් ඇතුළුව නිවැරැදි මෙහෙයුම් සැලැසුම් කිරීම මහින්ද රාජපක්‍ෂ සේනාධිනායකයාණන්ගේ විශේෂත්වය විය. ත්‍රස්තවාදය පරාජය කිරීමේ මෙහෙයුමේදී නිවැරැදි තීන්දු තීරණ, නිවැරැදි නායකත්වය, අවශ්‍ය ක්‍රමවේද ක්‍රියාත්මක කිරීම, මෙහෙයවීම කැපී පෙනෙන සිදුවීම් ලෙස විද්‍යාමාන විය.කොටි ත්‍රස්තයන්ගේ අග නගරය ලෙස හා කොටි බලමුළු බැඳ සිටි කිලිනොච්චිය ජයග්‍රහණය කිරීම, මහින්ද රාජපක්‍ෂයන්ගේ සිහිනයක් බව ප්‍රභාකරන් ජාත්‍යන්තරයට ප්‍රකාශ කර තිබිණි. නැඟෙනහිර ජයග්‍රහණයෙන් පසුව, උතුරු මෙහෙයුම් ඉතාමත් තීරණාත්මක විය. ජාත්‍යන්තර බලවේග, අන්තර්ජාතික සංවිධාන, බටහිර තානාපතිවරුන්, කොටි හිතැති මාධ්‍ය ජාලය, එල්ටීටීඊ සංවිධානය බේරා ගැනීමට දැඩි බලපෑම් කිරීමේ ක්‍රමවේදයට ද මුහුණ දෙන්නට සිදුවිය.මෙහෙයුම් නවතා දමන ලෙසට දෙස් විදෙස් රාජ්‍ය නොවන සංවිධානවල බෙදුම්වාදය, තමිල්නාඩුවේ බලපෑම් හා මානව හිමිකම් ලේබලයට මුවාවෙමින් ජාත්‍යන්තර වශයෙන් එල්ල වූ සියලු පීඩනයන්ට මුහුණදීමට සිදුවූයේ මහින්ද රාජපක්‍ෂ ජනාධිපතිතුමන්ටය. ලොව කිසිම සංවිධානයකට නොදෙවැනි වූ එල්ටීටීඊ ත්‍රස්තවාදීන් වෙනුවෙන් ලොව ප්‍රධාන විදෙස් බලවේග පෙනී සිටී. තීරණාත්මක අවස්ථාවේදී දූරදර්ශී තීරණයට එළැඹෙන්නට හැකිවීම, නිවැරැදි රාජ්‍ය නායකත්වය විදහාපාන්නක් විය.අප ජනාධිපතිතුමා ඒ මොහොතේ ක්‍රියාකළ ආකාරය ලොව මවිතයට පත් කෙළේය. ලොව අංක එකේ ත්‍රස්තවාදය පරාජය කරමින්, අද්විතීය ජයග්‍රහණය ලබන්නට මානුෂීය මෙහෙයුමට ගතවූයේ තෙවසරක් වැනි කෙටි කාලයක්ය. උතුරු - නැඟෙනහිර පමණක් නොව මුළු රටම භීතියට පත් කළ, ම්ලේච්ඡ ත්‍රස්තවාදය පරාජය කොට, ජනතාවට ජීවත් වීමේ බලාපොරොත්තු ඇතිවූයේ මානුෂීය මෙහෙයුමේ ජයග්‍රහණයෙන් පසුවයි.ලොව ප්‍රධාන රටවල රාජ්‍ය නායකයන් අභිභවායමින්, ශ්‍රී ලංකාවේ වසර 30ක් පුරා පැවැති ත්‍රස්තවාදය පරාජය කිරීම ගැන තවත් බොහෝ රටවල නායකයන්ගේ ප්‍රශංසාව හිමි විය. ඉකුත් දින නිල සංචාරයක යෙදුණු අවස්ථාවේදී උගන්ඩාවේ රාජ්‍ය නායකයා එරට දූත පිරිසට අපේ ජනාධිපතිතුමන් හඳුන්වා දෙනු ලැබුවේද, ත්‍රස්තවාදය පරාජය කළ රාජ්‍ය නායකයා ලෙසින් ය. එහෙත් තවමත් ඇතැම් විදෙස් බලවේග එල්ටීටීඊට ප්‍රාණ ජීවය ලබාදෙන්නට උත්සාහයක යෙදෙමින් සිටී.ස්වෛරී රාජ්‍යයක කිසිම නායකයකුට ලෝකයේ කිසිම අධිකරණයකින් නඩු පැවැරිය නොහැකිය යන ස්ථාපිත නීතිය තිබියදී, මානව හිමිකම් උල්ලංඝනය වූයේ යැයි ජනාධිපතිතුමාට එරෙහිව කොලොම්බියානු දිසා අධිකරණයක චෝදනා ගොනු කරනු ලැබුවේද එම කොටි හිතවාදීන්ය. තමිල්නාඩුවේ වරින් වර එල්ලවන විරෝධතා ද තවත් එවැනි උත්සාහයකි.මහින්ද රාජපක්‍ෂ මහතාගේ සමාජ දේශපාලන දර්ශනය ලොව බොහෝ රටවල ප්‍රසාදය දිනාගෙන තිබේ.මුළු ලෝකයම ආර්ථික අර්බුදයට ලක්වූ වකවානුවේ, ශ්‍රීී ලංකාව එසේ නොවී, වසර ගණනාවකට පසුව 6.5%ක ආර්ථික වර්ධන වේගයක් ළඟා කර දීමට සමත් වූයේ ද නිවැරැදි නායකත්වය නිසාම ය.මෙරට ජාතිවාදී හා ත්‍රස්තවාදී අරගල ඇති කිරීමට අවස්ථාවාදී දේශපාලකයන්ට හා විදේශ බලවේගයන්ට ඉඩක් නොදිය යුතුය. මහින්ද යුගයේ රැකදුන් රට ඉදිරියේදීත් රැක ගැනීම, සමස්ත ජනතාවගේ ද වගකීමක් වනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>18</day>
    </date>
    <link>http://www.dinamina.lk/2013/05/18/_art.asp?fn=f1305185</link>
    <topic/>
    <author>සටහන විජයානි එදිරිසිංහ</author>
    <content>වසර තිහක කුරිරු යුද්ධය අවසන්වී ත්‍රස්තවාදය සම්පූර්ණයෙන්ම විනාශ කරමින් මීට සිවු වසරකට පෙර මෙරට පැවැති අවිනිශ්චිත තත්ත්වයෙන් රට මුදා ගැනීමට කැපවූ රණවිරුවන් සිහිපත් කරමින් අද සමරන විජයග්‍රාහී දිනය සහ ඔවුන්ට දක්වන උතුම් උපහාරය පිළිබඳ යුද හමුදාපති ලුතිනන් ජෙනරාල් ජගත් ජයසූරිය මහතා සමඟ කළ කතාබහකි මේ.වසර 30ක යුද්ධයක් පැවැති රටක යුද්ධය අවසන් කර වසර 4ක් ගත වන මේ මොහොතේ පසුගිය වසර 4 දෙස හැරී බැලීමේදී යුද්ධයක් අවසන් වූ කිසිදු රටක හමුදාවක් සිදු නොකළ සමාජ සද්කාරයක් යුද හමුදාව විසින් සිදු කිරීම පිළිබඳව දැඩි සේ සතුටට පත්විය යුතුයි.මෙහිදී ප්‍රධාන තැනක් ගනුයේ උතුරු නැගෙනහිර යුද්ධය නිසාවෙන් එල්.ටී.ටී.ඊ. ත්‍රස්තවාදීන්ගේ බලපෑම්වලට ලක් වී අවතැන්වූ ලක්ෂ තුනකට ආසන්න උතුරු නැගෙනහිර සියලුම ජනතාව නැවත පදිංචි කිරීම හා ඔවුන්ගේ සුබ සාධන කටයුතු සඳහා යුද හමුදාව ලබා දුන් දායකත්වයයි.යුද්ධය අවසන් වීමට ආසන්න කාලයේ කොටි නායකයාගේ ගැලවීම පිණිස පළිහක් ලෙස යොදා ගත්තේ අහිංසක සාමාන්‍ය ජනතාවයි.කොටින්ගේ දැඩි හිරිහැරවලට ලක්වෙමින් සිටි එම ජනතාව මුදා ගැනීමට හමුදා රණවිරුවන් තම ජීවිත පරිත්‍යාගයෙන් කැපවූ මොහොතේ පටන් යුද්ධය අවසන් වී වසර 4ක් ගතවන මේ මොහොත වනවිටත් ඔවුන් වෙනුවෙන් සිදු කරන්නාවු සේවය අප්‍රමාණය.උතුරු නැගෙනහිර ප්‍රදේශය තුළ බිම් අඟලක් ගානේ වළදමා තිබූ බිම් බෝම්බ ඉවත් කරමින් කැඩී බිඳී විනාශ වී ගිය ගේ දොර නැවත තනා දෙමින් ද්‍රවිඩ ජනතාව යළි පදිංචි කරවීමට හමුදාව කරන මෙහෙය අප්‍රමාණය.අද වන විට සියලු හිංසා පීඩා කරදරවලින් තොර නිදහස් ජීවිතයක් උතුරු නැගෙනහිර ද්‍රවිඩ ජාතීන්ට හිමිවී තිබේද ඒ තත්ත්වය උදාකර ගැනීමට හමුදාව කළ කැපවීම මේ රටේ ජනතාවට ජාති ආගම් භේදයකින් තොරව අගය කළ හැකි යුද හමුදා රණවිරුවන්ගේ ශ්‍රේෂ්ඨ බව කියාපෑමක්ද වෙයි.ලබාගත් නිදහස සුරක්ෂිත වන්නේ රට ස්වෛරීභාවයට පත් වූ විටය. ඒ සඳහා රට දැවැන්ත සංවර්ධන ඉලක්ක කරා පියවර තබා තිබේ.යුද්ධයෙන් පසු රට මෙතරම් විශාල සංවර්ධනයක් කරා යාම දකින ලෝකයා අද පුදුමයට පත් වෙන්නේ රටක යුද්ධය පමණක් නොව සංවර්ධනය වෙනුවෙන්ද මෙරට හමුදා රණවිරුවන් දක්වන දායකත්වය දැකීමෙනි.යුද්ධය අවසන් වී රණවිරුවා බැරැක්ක තුළට දැමීම ඕනෑම රටක සිදුවන්නකි. එහෙත් ජනාධිපති මහින්ද රාජපක්ෂ මහතාත් ආරක්ෂක ලේකම් ගෝඨාභය රාජපක්ෂ මහතාත් රණවිරුවන් බැරැක්කවලට සීමා නොකර ඔවුන්ගේ දක්ෂතා රටේ සංවර්ධනයට ඉවහල් කර ගැනීමේ ප්‍රතිඵලයක් වශයෙන් රණවිරු ශ්‍රමයෙන් සංවර්ධන ව්‍යාපෘති රැසක් සාර්ථකව සිදු කර ගැනීමට හැකි වී තිබේ.රණවිරුවන් දේශයට නිදහස උදා කිරීමට කළ කැප කිරීම්වලට නොදෙවෙනි වෙන්නාවූ කැප කිරීමක් රට සංවර්ධනය තුළින් ස්වෛරීභාවය ආරක්ෂා කිරීමට දැඩි කැපකිරීමක් ලබා දෙයි. රජයත් රටේ ජනතාවත් යුද හමුදාවට ඒ වෙනුවෙන් දක්වන්නාවු ප්‍රශංසාව අපට මහත් ආඩම්බරයකි.අද දවසේ සමරන්නේ තිස් වසරක් පුරා ත්‍රස්තවාදයෙන් රට ගලවාගැනීමට ගොස් ජීවිතය පූජා කළ, අතුරුදන්වූ ආබාධිත වූ සහ තවමත් ක්‍රියාකාරී සේවයේ යෙදී සිටින සෑම රණවිරුවකුටම මේ රටේ රජයත් ජනතාවත් දක්වන්නාවු උපහාරය පෙන්වීමටය.අවසන් විජයග්‍රහණය ලබා සිවු වසරක් ගත වන මේ මොහොතේ ඔවන් සමරා දක්වන මේ උපහාරය කිසිදු යුද්ධයක් අවසන් කළ රටක දක්නට නැති කෘත ගුණ සැලකීමකි. මේ රටේ ජනතාවගේ හදවත් තුළ ජීවත් වන රණවිරුවා එදා ඒ කළ කැපවීම මේ රටේ කිසිවකුටත් කිසිදා අමතක නොවන්නකි.දශක තුනක් ත්‍රස්තවාදය පැවතුනත් මෙම කුරිරු යුද්ධය අවසන් කිරීමේ හැරවුම් ලක්ෂය වූයේ 2005 වසරේ සිට යුද්ධය අවසන් වූ 2009 වසර තෙක් ජනාධිපති මහින්ද රාජපක්ෂ මහතා හා ආරක්ෂක ලේකම් ගෝඨාභය රාජපක්ෂ මහතා ලබාදුන් දේශපාලන නායකත්වයයි. යුද්ධය අවසන් වීමටත් පෙර සිටම විජයග්‍රහණයෙන් පසු රට ඊළඟට කළ යුත්තේ කුමක් ද රණවිරුවා ඊළඟට යොමුකළ යුත්තේ කුමකටද යන්න පිළිබඳ සැලසුමක් විය.සමස්ත ලෝකයා මේ රට ආශ්චර්ය කරා යන ගමන කෙරෙහි මවිතයට පත් වී සිටින්නේ එම සැලසුම සාර්ථකව සිදුවීම නිසාය.’ රටේ නායකයා ලෝකයේ සෙසු ජනතාවට ආදර්ශමත් ව කරගෙන යන මේ කැපවීම රටේ සෙසු නායකයන්ට ආදර්ශයකි.ජනතාවට යුද බියෙන් තොර නිදහස් සාමකාමී රටක් ලබාදීම මෙන්ම ඔවුන්ගේ අනාගතය සුබවාදි එකක් බවට පත් කිරීමට කරගෙන යන මෙම දැවැන්ත සංවර්ධනයේ ප්‍රතිඵල අද මේ වනවිටත් මේ රටේ ජනතාවට භුක්ති විඳීමට අවස්ථාව ලැබී ඇත. මේ රට තුළ උපදින ඉදිරි දරු පරම්පරාවගේ අනාගතයේ සාර්ථකත්වය කොයිතරම් ද යන්න දැනටමත් ලෝකයාට සියැසින්ම චක ගැනීමට හැකි වී තිබේ.ආසියාවේ ආශ්චර්ය කරා ශශ්‍රී ලංකාව යන ගමනේ ශ්‍රී ලංකා යුද හමුදාවේ සියලු දායකත්වය ඉදිරියටද ලබා දීමටත් මෙම ජාතික යුතුකම ඉටු කිරීමට ජනාධිපති මහින්ද රාජපක්ෂ මහතා ඇතුළු රජයට ශක්තිය ධෛර්යය ලැබේවා යැයි යුද හමුදාපති ලුතිනන් ජෙනරාල් ජගත් ජයසූරිය මහතා ප්‍රාර්ථනා කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>18</day>
    </date>
    <link>http://www.dinamina.lk/2013/05/18/_art.asp?fn=f1305186</link>
    <topic/>
    <author>සටහන – චන්ද්‍රිකා පෙරේරා ඡායාරූපය – තුෂාර ප්‍රනාන්දු</author>
    <content>ත්‍රස්තවාදය පරාජය කර දැයට සාමය උදාකිරීමේ කාර්යයේදී ශ්‍රී ලංකා නාවික හමුදාව අතිවිශාල කාර්යභාරයක් ඉටුකරනු ලැබීය.“සාගරයේ සරසවිය” ලෙසින් විරුදාවලිය ලත් දැය ආරක්ෂා කිරීමේදී රන් වැටක් වූ ශ්‍රී ලංකා නාවික හමුදාව කළ හා සිදුකරන මෙහෙවර පිළිබඳ නාවික හමුදාපති වයිස් අද්මිරාල් ජයනාත් කොළඹගේ මහතා සමඟ කළ සාකච්ඡාවකි මේ.ශ්‍රී ලංකා නාවික හමුදාව කියන්නේ ත්‍රස්තවාදය ශ්‍රී ලංකාවෙන් මුලිනුපුටා දැමීමේ අභියෝගය සාර්ථකව ජයග්‍රහණය කිරීමට උරදුන් පරිනත පිරිසක්. ඒ පිළිබඳ කතා කළොත්?අප ලැබු අත්දැකීම් ලොව වෙනත් කිසිදු නාවික හමුදාවක් ලබා නැති බව අපට විශ්වාසයි. මේ හැකියාව අපේ නවකයන් ඇතුළු ඉදිරි පරපුරට දායාද කළ යුතුයි. නැවත කිසිම දිනක රට වටා ඇති වෙරළ තීරයෙන් හා මුහුදු කලාපයෙන් රටට කිසිදු තර්ජනයක් එල්ලවීම වැළකීම සඳහා ලබාගත් අත්දැකීම් මත, පුහුණුවීම් දිගටම කරනවා. මේ අනුව පසු අභියෝග ජය ගැනීමට හැකි කණ්ඩායමක් බිහිකිරීමට නිසි පියවර ගන්නවා.ත්‍රස්තවාදය පරාජය කළා කියා නාවික හමුදාවේ කාර්යභාරය නැවතී නැහැ. මුහුදේ රාජකාරි අතර අනවසර පලායන්නන්, ජාවාරම්කරුවන්, නීතිවිරෝධි ලෙස මසුන් මරන්නන් අත්අඩංගුවට ගැනීම, අනතුරට පත්වන ධීවරයන් බේරා ගැනීම සමුදුර පරිසරය ආරක්ෂා කිරීම වැනි කටයුතු රැසක් නාවික හමුදාවට පැවරී තිබෙනවා.අපේ රටේ අනාගතය හා ආර්ථිකය රඳා පවතින්නේ රට වටා ඇති සාගර කලාපය, අනන්‍ය ආර්ථික කලාපය (e-zone) ආරක්ෂා කිරීමෙන් කියා මා විශ්වාස කරනවා.මේ ප්‍රදේශය ආරක්ෂා කැර ගැනීමට යම් විශේෂ වැඩපිළිවෙළක් තියෙනවද?දැනට අප සතුව ඇති විශාල යාත්‍රා හා ආරක්ෂක මුර යාත්‍රා මඟින් ආරක්ෂක වැඩපිළිවෙළක් දියත්කර තිබෙනවා.ඒත් නව තාක්ෂණය ද මෙවැනි කටයුතුවලට අත්‍යවශ්‍ය වෙනවා. මේ නිසා ඈත සයුරේ රාජකාරියට වඩාත් සුදුසු, දුර යාත්‍රා කළ හැකි මෙන්ම මුහුදේ කලක් රැඳී සිටිය හැකි විශාල යාත්‍රා ලබා ගැනීමට මේ දිනවල අධ්‍යයනයේ යෙදෙනවා. සුදුසු නෞකා ලබා ගැනීමට ඉදිරියේදී ගිවිසුම්වලට එළැඹීමට නියමිතයි. ඒ අනුව අනාගතයේ දී එවන් නෞකා අපේ රාජකාරි කටයුතුවලට යොදා ගැනීමට බලාපොරොත්තු වෙනවා.අපේ සාගර කලාපය අනවසර නීතිවිරෝධි දේට යොදා ගැනීමට කිසිවෙකුටත් ඉඩ නොතැබීම අපේ පරම වගකීමක්.ශ්‍රී ලංකා නාවික හමුදාව ගැටුම් පැවැති කාලයේ සිට මේ දක්වා තමන්ට අවැසි දේ නිෂ්පාදනයට අත ගසා, තිබෙන්නේ කොයි විදිහටද?මානුෂික මෙහෙයුම කාලේ සිටම නාවික හමුදාව බෝට්ටු නිපදවීම කළා. මුහුදේ ආරක්ෂාවට සැකසු ප්‍රහාරක බළකායට අවශ්‍ය කුඩා බෝට්ටු තැනුවේ අප විසින්මය. ඒවාට අවි සවි කිරීමේදී ප්‍රහාරක බලය වැඩිකර, සටනට අවශ්‍ය ලෙස එම අවි නවීකරණය කළා. වරින්වර මුහුදු කොටි ත්‍රස්තවාදීන් සමඟ කළ සටන් නිසා අපට හැඟී ගියා ඔවුන් අසමතුලිත සංග්‍රාමයක යෙදෙන බව. ඊට පිළිතුරත් අසමතුලිතව ලබාදිය යුතු යැයි නාවික හමුදාවට හැඟුණා. ඒ අනුව දැනුම හා පළපුරුද්ද උපයෝගී කරගෙන ප්‍රහාරක කුඩා යාත්‍රා විශාල වශයෙන් අප නිපදෙව්වේ.නාවික හමුදා ඉංජිනේරු බළකාය කාර්මිකයො, සෙබළු, වගේම සෑම නාවිකයෙක්ම අතිදක්ෂයෝ.අප අදත් නව නිපැයුම් අත්හදා බලනවා. මේවා මිලදී ගත්තා නම් රජයට විශාල වියදමක් දරන්න සිදුවෙනවා. මේ මඟින් රජයේ මුදල් ඉතිරි වී තිබෙනවා.එල්.ටී.ටී.ඊ. සංවිධානය ප්‍රබල ත්‍රස්ත කණ්ඩායක් ලෙස පිරිස් බලය, හැකියාව හා තාක්ෂණය උපරිමයෙන් යොදාගත් බවයි අප දුටුවේ. එවන් ප්‍රහාරක ත්‍රස්ත කණ්ඩායමක සිටි මුහුදු කොටි බළකාය සමඟ ගැටී ජයග්‍රහණය ලබාගන්න හැකිවේයැයි සිතුවාද?අපේ නාවික හමුදාව දැනුම, හැකියාව අතින් පමණක් නෙමෙයි. ආත්ම ශක්තිය අතිනුත් බොහෝ ඉදිරියෙන් සිටි හා සිටින පිරිසක්. මුල් යුගයේදීත් නිසි නායකත්වයක් ඉලක්කයක් හා සැලැසුමක් තිබුණා නම්, එල්.ටී.ටී.ඊ.ය පරාජය කරන්න තිබුණා. ඒ තත්ත්වය උදාවුණේ 2006 දී. අපට යුද්ධ කර දිනන්න හැකි උපරිම ශක්තිය තිබුණා. මහින්ද රාජපක්ෂ ජනාධිපතිතුමා සේනාධිනායකයා ලෙස අපව දිරිමත් කළා. නිසි නායකත්වය, මඟපෙන්වීම ලබා දුන්නා. ගෝඨාභය රාජපක්ෂ මහතා සෘජු තීරණ ගනිමින් උපදෙස් දුන්නා. අවශ්‍ය තාක්ෂණය මෙවලම් දුන්නා.නාවික හමුදාව නව ප්‍රහාරක යාත්‍රා නිපදවා ඊට අවශ්‍ය අවි නවීකරණය කර ගනිමින් මුහුදු කොටින්ට මුහුණ දුන්නා.මුහුදු සැතැපුම් 2400ක් දුර මුහුදේ පන්නා ගොස් කොටි පාවෙන අවි ගබඩා ලෙස මෙරටට ගෙන්වා ගත් අවි ආයුධ නැව් 12ක් පහර දී ගිල්ලුවා.මා විශ්වාස කරනවා. මේ නිසා ත්‍රස්තවාදීන්ගේ ප්‍රහාරක බලය අවම වුණ කියලා. අවි ආයුධ ගෙන්වා ගැනීමේ හැකියාව අහුරා දැමීම නිසා, ඔවුන්ගේ බලය පිරිහීම, ඔවුන් අඩපණ කිරීම විජයග්‍රහණයට ප්‍රබල හේතුවක්. 2007 සැප්තැම්බර්, ඔක්තොම්බර් වනවිට තමයි මේ පාවෙන ගබඩා සියල්ල ගිල්වා දමන්න අප සමත් වුණේ. ඒ වනවිට මා නාවික අධ්‍යක්ෂ ජෙනරාල් (මෙහෙයුම්) ලෙසයි කටයුතු කළේ.අවසන් මෙහෙයුමේදී නාවික හමුදාවට පැවරී තිබු රාජකාරි වඩාත් බැරෑරුම් වුණාද?අවසන් මොහොතේදී ත්‍රස්ත නායකයන් මුහුදෙන් පලායන්න සූදානමින් සිටි බවට තොරතුරු තිබුණා. ඇත්තටම ඔවුන් ඒ සදහා උත්සාහ කළා. ඒ වෙලාවේ ඔවුන් පැනගියා නම්, අද තත්ත්වය මීට වඩා වෙනස් වෙන්න තිබුණා. ඒත් නාවික හමුදාව දැඩිව රැකවල්ලා ආරක්ෂාව තර කළා. පැය විසිහතර පුරාම රැකවල් ලා සිටියා. අපේ විරුවෝ දින ගණන් ජලයේ ගිලී ඉතා දුෂ්කර ලෙස රාජකාරියේ යෙදුණා.2009 මැයි 18 වැනිදා වනවිට අප විජයග්‍රහණය ලැබූවේ එවන් කැපවීම් නිසයි.තිස් වසකට අධික ත්‍රස්ත ගැටුම් නිසා නාවික විරුවෝ 1163ක් පමණ දැය වෙනුවෙන් දිවි දී තිබෙනවා. තවත් 437ක් පමණ ශරීරාංග කැපකළා. ලේ, කඳුළු දහදිය හෙළු අයත් බොහෝයි. ඒ අයගෙන් වැඩි ප්‍රමාණයක් අදත් රාජකාරියේ සිටිනවා. දැයේ සාමය උදාකිරීමට දිවි දෙවැනි කොට ක්‍රියා කළ මේ රණවිරුවන් අප සැමදා සිහිපත් කළ යුතුයි.සාමය උදාකිරීමෙන් පසු වර්තමානයේ දී නාවික හමුදාවට පැවරී ඇති රාජකාරි මොනවාද?මුහුදේදී සටන්වැදී, ත්‍රස්තවාදය පරාජය කළ ලොව අත්දැකීම් බහුල එකම නාවික හමුදාව ශ්‍රී ලංකා නාවික හමුදාව බවට සාඩම්බරයෙන් කිව හැකියි. අද අප සතුව ඇති වේග ප්‍රහාරක යාත්‍රා හා විශේෂ යාත්‍රා බලගණ කාර්යක්ෂම ලෙස තවදුරටත් පවත්වාගෙන යමින්, අනාගතයේ කිසිදු උවදුරක් ශ්‍රී ලංකාවට ඇති නොවීමට හැකිවන පරිදි රට රැක ගැනීමට හැකි, ශක්තිමත් හමුදාවක් බවට පත්වාගෙන යාම සිදුකෙරෙනවා.අප ලැබූ අත්දැකීම්, හැකියාව හා උපාය මාර්ග, මිතුරු රටවල් වෙත ලබාදීමත්, රටේ සංවර්ධන ක්‍රියාදාමයට උරදීමත් අද අප අතින් සිදුවන රාජකාරි අතර විශේෂයි.ආර්ථික සංවර්ධනය සඳහා නාවික හමුදාවේ දායකත්වය පිළිබඳ යම් පැහැදිලි කිරීමක් කළොත්?ප්‍රධාන ඇළ මාර්ග සංවර්ධනය කිරීමේ ව්‍යාපෘතිය අරඹමින් පරිසර දූෂණය, වැළැකීමත්, විශේෂයෙන් කොළඹ නගරයේ ජල ගැලීම්වලට ප්‍රධාන සාධකය වූ ඇළ මාර්ග අවහිරතාව නැතිකර, ශුද්ධ පවිත්‍රව පවත්වාගෙන යාම, ඇළ මාර්ග ඔස්සේ මගී ප්‍රවාහන බෝට්ටු සේවා ඇරැඹීම, මහජන උද්‍යාන සංවර්ධනය, විනෝදජනක බෝට්ටු සවාරි, ව්‍යායාම් මංතීරු, තෙත් බිම් උද්‍යාන, ව්‍යායාම මංමාවත් සකසා පවත්වාගෙන යාම, පාවෙන අවන්හල්, මසුන් නැරැඹීමේ හා විනෝද චාරිකා, සංචාරක නිකේතන ආපනශාලා ආදිය පවත්වාගෙන යාම වැනි කටයුතු රැසක් ශ්‍රී ලංකා නාවික හමුදාවේ ශ්‍රම දායකත්වයෙන් ක්‍රියාත්මක සංචාරක සේවාවක් ලෙස හඳුන්වන්න පුළුවන්. මෙයින් ලැබෙන ආදායම නාවික රණවිරු පවුල්වල සුබසාධනයට යොදවනවා.යටත් විජිත සමයේ ඉදිකෙරුණු, අභාවයට යන පැරැණි ගොඩනැගිලි, පෞරාණිකත්වය සුරැකෙන අයුරින් ප්‍රතිසංස්කරණය කිරීමත් අප සිදුකරන රාජකාරියක්.රණවිරු සුබසාධනය වෙනුවෙන් සිදුකරන වැඩපිළිවෙළ පිළිබඳ පැහැදිලි කළොත්?ආරක්ෂක ලේකම්තුමාගේ උපදෙස් මත පවත්වාගෙන යන වැඩසටහන් රාශියක් ක්‍රියාත්මකයි. ‘අපි වෙනුවෙන් අපි’ නිවාස ව්‍යාපෘතිය. නාවික පවුල්වල අධ්‍යාපනය ලබන දරුවන්ට උසස් අධ්‍යාපනය තෙක්ම ශිෂ්‍යත්ව ප්‍රදානය පොත් ඇතුළු පාසල් උපකරණ ආදිය ලබාදීම සිදුවෙනවා. මේ කටයුතු නාවික හමුදාවෙන් එම සේවා වනිතා ඒකකයෙන්, විශේෂයෙන් ආරක්ෂක අමාත්‍යාංශයේ සේවා වනිතා ඒකකයේ සභාපතිනි අයෝමා රාජපක්ෂ මහත්මියගේ උපදෙස් මත එම සේවා වනිතා ඒකකයෙන්, එවැනි සුබසාධන කටයුතු සිදුකරනවා. පූර්ණ ආබාධිතයන් රැකබලා ගැනීම, කෘත්‍රිම අත්පා ලබාදීම ආදියද මේ මඟින් සිදුකෙරෙනවා.අනාගතයේදී නාවික හමුදාවට එක්වන්නට බලාපොරොත්තු වන අයට, වර්තමාන නාවික හමුදාපති ලෙස ඔබ ලබාදෙන පණිවිඩය කුමක්ද?නාවික හමුදාව කියන්නේ වටිනා ආයතනයක්. නාවික හමුදාවට එක්වීම රැකියාවක් පමණක් නොවේ. ඔබ ලබන අභියෝගයක්. නව තාක්ෂණය සමඟ අප ආයතනය සැමවිටම කටයුතු කරනවා. දැනට ලොව අත්දැකීම් ඇති දියුණුම නාවික හමුදාව අප සතුයි. රටට සේවය ඉටුකරන ගමන්, තම දැනුම සහ හැකියාව වර්ධනය කර ගැනීමට ආචාර්ය උපාධිය දක්වා අධ්‍යාපනය මේ ආයතනයේ දී ලබාගත හැකියි.සාගරයේ සරසවිය ලෙස ශ්‍රී ලංකා නාවික හමුදාව හඳුන්වන්නේ. ඓතිහාසික සම්බන්ධතාවක් ඇති ශ්‍රී ලංකා නාවික හමුදාව අභිමානනීය කණ්ඩායමක්. පෙර හෙළ රජ දවස පවා මේ රටේ නාවික හමුදාවක් තිබුණු බවට සාධක මතුව තිබෙනවා. ශ්‍රී ලංකා නාවික හමුදාවට එක්වීම සැබවින්ම අභිමානයක්..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>18</day>
    </date>
    <link>http://www.dinamina.lk/2013/05/18/_art.asp?fn=f1305187</link>
    <topic/>
    <author/>
    <content>විජයග්‍රහණය වෙනුවෙන් ගුවන් හමුදාව ඉටු කරනු ලැබුවේ අනුපමේය මෙහෙයකි. එදා කළ මෙහෙවර මෙන් ම, වර්තමානයේ රට,දැය, සමය, වෙනුවෙන් ඔවුන් කරනා උත්තරීතර කැපවීම රණවිරුවා සදානුස්මරණය කළ යුත්තේ ඇයි? යන කරුණු පිළිබඳ, ගුවන් හමුදාපති එයාර් මාර්ෂල් හර්ෂ අබේවික්‍රම මහතා සමඟ කළ කතාබහකි මේ.වර්ෂ 2006 ජූලියේදී ඇරැඹි මානුෂීය මෙහෙයුම නිසා දැයේ සාමය ස්ථාපිත කෙරුණි. වසර තුනක දී ත්‍රස්තවාදීන් පරදා විජයග්‍රහණය කරන්නට ශ්‍රී ලංකා ගුවන් හමුදාව අනුපමේය සේවයක් ඉටුකරනු ලැබීය.ගුවන් රණවිරුවා සිය රාජකාරිය කාල වේලාව නොබලා අයහපත් කාලගුණික තත්ත්වයන් යටතේ ද සිය කාර්ය ඉටු කළේය.පාබල හමුදා හෝ නාවික හමුදාවට උපකාරයක් අවශ්‍ය කොයි මොහොතේ ද ඒ සඳහා පෙර සූදානමින් ගුවන් නියමුවා හා ප්‍රහාරක පිරිස් බලා සිටියහ. ගුවන් ප්‍රහාර එල්ල කළයුතු ස්ථාන වෙත නිසි පහරදීම් සිදු කළේය.මානුෂීය මෙහෙයුම ඇරැඹීමට පෙර නිසි සැලැසුම් ක්‍රියාත්මක නොවූ කාලයේ දී පවා, ගුවන් හමුදා රණවිරුවෝ සිය කාර්යය දිවි පරදුවට තබා සිදුකළහ.මේ නිසාම අනුව දශකයේ දී කොටි ප්‍රහාරවලින් යානා බිම පතිත වූ අවස්ථා තිබිණි. ගුවන් නියමුවන්, සෙබළුන් ජීවිත පූජා කළහ.ත්‍රස්ත ගැටුම් හමුවේ වරින් වර පත් වූ ආණ්ඩු, යුද්ධ කිරීමට ත්‍රිවිධ හමුදාවට බලය දුන්නේ සීමිත අයුරිනි. ත්‍රස්තවාදය මුලිනුපුටා දැමීමට එවකට පැවැති කිසිදු රජයකට නොහැකි විය.වර්ෂ 2005 දී ජනාධිපති මහින්ද රාජපක්ෂ මහතාගේ නායකත්වය යටතේ පත් වූ නව රජය, සිවිල් ජනතාව විඳීන පීඩාවට විසැඳුමක් ලෙස හමුදා ශක්තිමත් කිරීමට ගත් තීරණය ඓතිහාසික එකකි.ශ්‍රී ලංකාවාසීන්ට ත්‍රස්තවාදීන් කළ තාඩන පීඩන හමුවේ 2006 වසරේ දැඩි තීන්දුවකට එළැඹි සේනාධිනායක ජනාධිපති මහින්ද රාජපක්ෂ මහතා, මානුෂීය මෙහෙයුම, ඇරැඹීමට තීරණය කළේ දැයේ සාමය ස්ථාපිත කිරීමේ බලවත් අවශ්‍යතාව පෙරදැරිවය.ආරක්ෂක ලේකම් ගෝඨාභය රාජපක්ෂ මහතා මෙහෙයුමේ සැලැසුම් අකුරටම ක්‍රියාත්මක කිරීමට ආරක්ෂක අංශ වෙත අණ කළේ මේ අවශ්‍යතාව සපුරාලීමටය.ඒ අනුව ශ්‍රී ලංකා ගුවන් හමුදාවට විශේෂ රාජකාරි රැසක් පැවරිණි.සතුරු බලය පැවැති ප්‍රදේශවලට රහසේ ඇතුළු වී ගුවනින් ප්‍රහාරක කණ්ඩායම් බැස්සවීමට ද ගුවන් නියමුවන්ට සිදු විය.පෙරමුණට යන පාබල හමුදාවලට ඉදිරියේ රැක සිටින ත්‍රස්ත කණ්ඩායම් පිළිබඳ තොරතුරු ලබා දීමත්, ගුවන් ප්‍රහාර ඉලක්ක වෙත එල්ල කර මාර්ගය එළි පෙ‍හෙළි කර දීමත් ඔවුන්ට පැවරී තිබූ කාර්යයන් අතර ප්‍රමුඛ විය.නාවික හමුදාවට ද මුහුදේ ඇති වූ කොටි ප්‍රහාරවලදී ගුවනින් පහර දෙමින්, ඔත්තු සපයමින් සහාය විය. ගුවන් හමුදාව මඟින් පාබල හා නාවිකයන්ට ජංගම සේවා සැපැයීම , නිරතුරුවම සිදු කෙරිණි. තුවාලකරුවන් වහා රෝහල් වෙත රැගෙන යාම; අයහපත් කාලගුණික තත්ත්වයන් හමුවේද සිදු කළේය.අවසන් මෙයෙුමේදී අවතැන් වූ ජනතාව වෙනුවෙන් ආහාර ඇතුළු අත්‍යවශ්‍ය ද්‍රව්‍ය ප්‍රවාහනය කෙරුණේද ගුවන් මඟිනි. ත්‍රස්තවාදය මුලිනුපුටා දමමින් 2009 මැයි 18 වැනි දා මානුෂීය මෙහෙයුම විජයග්‍රහණය කළේය.එදා සිට අද දක්වාම ශ්‍රී ලංකා ගුවන් හමුදාව මානුෂීය මෙහෙයුමෙන් මුදාගත් උතුරු - නැෙඟනහිර ජනතාවගේ දෛනික ජීවිතය පවත්වාගෙන යාමට අවශ්‍ය දිරිය ලබා දෙමින් සිටී.එල්.ටී.ටී.ඊ.නායක ප්‍රභාකරන් සිය ජාතිය වූ දමිළ ජාතිකයන් හට කිසිදා එවන් උපකාරයක් කර නැති බව වර්තමානයේ එම ප්‍රදේශවලට ගියවිට දැකිය හැකිය. ජනතාව ද ඒ බව ප්‍රකාශ කරති.ගුවන් හමුදා රණවිරුවා සිය යොවුන් විය හා තමාගේ පවුලේත් අවශ්‍යතා පසෙකලා කිසිදා නොදුටු පිරිසක් බේරාගැනීමට ජීවිත පරදුවට තැබූහ. එය මිනිසකුගේ උතුම්ම පරිත්‍යාගය වන්නේ ය.වර්තමානයේදී එදා මුදාගත් මිනිසුන් වෙනුවෙන් ඖෂධ සැපැයීම, සායන පවත්වා අවශ්‍ය වෛද්‍ය උපදෙස් ලබාදීම, පාසල් පවත්වාගෙන යාම, කෘෂි කර්මාන්තයට උපකාර කිරීම, එළකිරි මිලදී ගනිමින් ආර්ථික සහය ලබාදීම ආදී උපකාර රැසක් ඉටුකරයි.ඇඟලුම් කම්හල් පවත්වාගෙන යමින්, සාමාන්‍ය ජනතාවට රැකියා අවස්ථා සලසා ඇත. දැනට සීගිරියේ එවන් කම්හලක් පවත්වාගෙන යන අතර, මුලතිව් හා වවුනියා ප්‍රදේශවල ද ඇඟලුම් කර්මාන්තය ආරම්භ කිරීමට ගුවන් හමුදාව සැලැසුම් දියත්කර තිබේ.මානුෂීය මෙහෙයුම ජය ගැනීමෙන් පසු ත්‍රස්තවාදීන්ගෙන් මුදාගත් ප්‍රදේශවල තිබෙන ඔවුන්ගේ ගුවන් පථ නැවත ඉතා උසස් මට්ටමින් ප්‍රතිසංස්කරණය කර ගුවන්පථ පවත්වාගෙන යාමට පියවර ගෙන ඇත.“හෙළි ටුවර්ස්” නමින් සිවිල් ගුවන් සේවයක් ඇරැඹූ ශ්‍රී ලංකා ගුවන් හමුදාව, සංචාරකයන්ට රට තොට පහසුවෙන් නැරැඹීමට අවස්ථාව සලසා සේවා සපයමින් සිටී.උතුරු - නැඟෙනහිර ප්‍රදේශවල මෙන් ම දකුණේ විශේෂ ස්ථාන වෙතද සංචාරය කිරීමට මේ මඟින් අවස්ථාව සැලසේ. ඒ සඳහා මගී ප්‍රවාහන ගුවන් යානා මෙන් ම හෙලිකොප්ටර් ද යොදා ගැනේ. ප්‍රවාහනය සඳහා අලුතින් හෙළිකොප්ටර් ලබා ගැනීමට ද තීරණ කර ඇත.ගුවන් හමුදා සුබසාධන අංශය මේ සඳහා මුදල් වැය කර ඇත. මේ සේවාව මඟින් ලබන ආදායම එම සුබසාධන අංශය වෙත බැර කෙරෙනු ඇත.උත්සව ශාලා, නවාතැන් පොළ ආදිය පවත්වාගෙන යමින් අනෙකුත් හමුදා හා සිවිල් ජනතාවට ද ඒවා විවෘත කර සිවිල් ක්‍රියාකාරකම්වලටද සහාය දැක්වීමට ගුවන් හමුදාව ක්‍රියා කරමින් සිටී.විවිධ ප්‍රදේශවල සුබසාධන වෙළෙඳසල් පවත්වාගෙන යමින් ගුවන් හමුදා සෙබළුන් විසින් කෘෂි නිෂ්පාදන අඩුමිලට විකිණීමට කටයුතු යොදා ඇත. ජනතාවට මෙන්ම ගුවන් රණවිරු පවුල්වලට සහනදායී මිලට භාණ්ඩ මිලදී ගැනීමේ පහසුව ඒ මඟින් සැලසෙනු ඇත.මේ සියලු කාර්යයන් ඉටුකරන අතර මුහුදේ ආපදාවට ලක්වන ධීවරයන් මුදාගැනීමට පියවර ගැනීම, නීති විරෝධීව පවත්වාගෙන යන විශාල ගංජා හේන් වැටලීමට, ගුවනින් ඔත්තු සැපැයීම, ස්වභාවික ආපදාවන්ට; වි‍ෙශ්ෂයෙන් ජල ගැලීම්, ගිනි ගැනීම්වලට මැදිවන්නන් මුදා ගැනීම, ගිනි නිවීමට උපකාර කිරීම ආදී ක්‍රියා කාරකම්වල ද නියැළෙමින්, මේ වන විට ගුවන් හමුදාව අති විශිෂ්ට සේවාවක නිරතවී සිටී.එදා මානුෂීය මෙහෙයුම පැවැති අවස්ථාවේදී සිදු කළ අයුරින්ම, පැය විසිහතර පුරාම ගුවනේ ආරක්ෂාව වෙනුවෙන් අවධානය යොමු කර සිටී.රේඩාර් මඟින් ශ්‍රී ලංකා ගුවනට ඇතුළුවන හා පිටවන සියලු යානා පිරික්සයි.මෙරට ගුවනට ඇතුළුවන හා පිටවනු සියලු යානා පිළිබඳ ගුවන් හමුදාවට පෙර දැනුම්දීමක් කළ යුතුව ඇත. එසේ දැනුම් දීමකින් තොරව ගුවන ආක්‍රමණය කරන්නන්ට පහර දීමට, වර්තමානයේ ද ගුවන් හමුදාව පෙර සූදානමින් පසු වෙති.යම් හදිසි අවශ්‍යතාවකදී ක්‍රියාත්මක වීමට හැකිවන පරිදි ගුවන් විරුවන් පෙර සේම පුහුණු වේ යෙදෙති. නව තාක්ෂණය හා ගුවන් හමුදාවකට අවශ්‍ය අනෙකුත් සියලු දෑ තවදුරටත් එක්කර ගනිමින්, මානුෂීය මෙහෙයුමෙන් ලබාගත් දැනුම නවකයින් වෙත බෙදා හරිමින් අනාගතයේ යම් ගැටලුවක් පැන නැගුණොත් ඊට මුහුණදීමට හැකි කණ්ඩායමක් බිහි කිරීමට ගුවන් හමුදාව ක්‍රියාකරමින් සිටී.අත්දැකීම් බහුල ලොව සිටින පළමු ගනයේ හැකියාවන්ගෙන් පිරිපුන් ශ්‍රී ලංකා ගුවන් හුමදාව, සිය මෙහෙවර තවදුරටත් ඉටුකරමින්, සිය ශක්තිය වැඩි දියුණුකර ගැනීමේ ක්‍රියාවලියක නිරතව සිටී.ශ්‍රී ලංකා ගුවන් පථයට අනවසරයෙන් කිසිවෙකුටත් ඇතුළුවීමට නොහැකි පරිදි ගුවනේ ආරක්ෂාව දැඩිකර ඇත. ශ්‍රී ලංකා ද්වීපයේ සාමය ස්ථාපිත කිරීමට ජීවිත පිදූ ශරීරාංග කැපකළ හා රුධිරය කඳුළු හා දහදිය හෙළූ සියලු ගුවන් හමුදා රණවිරුවන් සදානුස්මරණය කළ යුතුය.විජයග්‍රහණයේ සැමරුම වසරක් පාසා තැබීම ඉතා අගනා කටයුත්තකි. අප වෙනුවෙන් දිවි කැප කළ අයට සැමදා ප්‍රණාමය පුද කිරීමට අනාගත පරපුරටත් කියාදිය යුතුය. ඔවුන් පුරුදු පුහුණු කළ යුතුය. රට, දැය වෙනුවෙන් දිවි පිදූ, විජයග්‍රහණය වෙනුවෙන් කැපවූ සියලු රණවිරුවන්ට, ගුවන් හමුදාවේ ප්‍රණාමය පුද කළ යුතුය. එය මිනිසුන් වන අප වෙනුවෙන් ජීවිතය, කාලය, ශ්‍රමය පුදකළ උතුම් රණවිරුවන් වෙනුවෙන් ඉටුකරනා කෘතගුණ දැක්වීමක් වනු ඇත.සටහන- චන්ද්‍රිකාඡායාරූපය- සුමනචන්ද්‍ර ආරියවංශ .</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>18</day>
    </date>
    <link>http://www.dinamina.lk/2013/05/18/_art.asp?fn=f1305188</link>
    <topic/>
    <author>සටහන- චන්ද්‍රිකා</author>
    <content>යුද ජයග්‍රහණ ලැබුවේ තනිවම නොවේ. සෑම බළකායකම සහයෝගයෙනි. ලොව මවිත කළ විජයග්‍රහණයේදී විශේෂ කාර්ය බළකාය කළ මෙහෙවර කිසිසේත් සුළුවෙන් තැකිය නොහැකිය. යුද සමයේදී විශේෂ කාර්ය බළකාය සිය දායකත්වය දැක්වූයේ කුමන ආකාරයටද? යන්න පිළිබඳ විශේෂ කාර්ය බළකායේ අණදෙන නිලධාරී, නියෝජ්‍ය පොලිස්පති චන්ද්‍රසිරි රණවන මහතා සමඟ කළ කතාබහකි මේ.දැයට උදාර මෙහෙවරක් ඉටු කළ, මාතෘ භූ®මියේ පිනට උපන් වීරෝදාර රණවිරුවා පිදුම් ලැබිය යුතුමය. ඒ වෙනුවෙන් පවතින රජ‍ෙය් අනුග්‍රහයෙන් රාජ්‍ය උත්සව පවත්වා ජනතාව ඒ වෙතට යොමු කළ යුතුය. රණවිරුවාගේ අභිමානය ලොවටම හඬගා කියන්නට හැකි ජාතියක් වන අපි, උදාර මිනිසුන් ලෙස විරුවන්ට ප්‍රණාම පුද කරමු.නැවත එවන් අඳුරු යුගයක් උදා නොවන්නට සාමය, සහජීවනය පවත්වාගෙන යාමට විරුවන් වර්තමානයේ ද සාමාන්‍ය ජනතාවට සහය වෙති. ත්‍රස්තයන් පරදා සංග්‍රාමය ජයගත්තාසේම, ආර්ථික සංවර්ධනය උදෙසා රජය ගෙන යන ආර්ථික සංග්‍රාමයට ද රණවිරුවෝ වර්තමානයේ එක්ව සිටිති. ඒ වෙනුවෙන් ආරක්ෂාව සපයති.මානුෂීය මෙහෙයුම අරඹමින් ත්‍රස්තවාදය පරාජය කිරීමට ත්‍රිවිධ හමුදාව කටයුතු කරන අතර , ඊට සමගාමීව විශේෂ කාර්ය බළකාය සිය ජීවිත පරදුවට තබමින් මෙහෙයුමට උර දුන්හ. සාමය උදාකිරීම වෙනුවෙන් සුවිශේෂී මෙහෙවරක් ඉටුකළ විශේෂ කාර්ය බළකාය, ශ්‍රී ලංකා පොලිස් දෙපාර්තමේන්තුවේ විශිෂ්ටතම ඒකකයයි.දිවි දෙවැනිකොට, මාතෘභූමිය වෙනුවෙන් කැපවූ විශේෂ කාර්ය බළකායේ ආරම්භය 1983 වසරේ දක්වා දිවෙයි. එම වසරේ ඇතිවූ ‘කළු ජූලියේ දී පැවැති කෝලාහල අවස්ථාවේ වැල්ලවත්තේ ආරක්ෂාවට යෙදවූයේ මේ කණ්ඩායමයි. ප්‍රභූ ආරක්ෂාව, කැරළි මර්දනය ඇතුළු විශේෂ රාජකාරි මේ කණ්ඩායමට භාර විය. වර්ෂ 1984 දී යාපනයේ රාජකාරි වෙත යොමු කළ අතර, එම වසරේ සැප්තැම්බර් පළමු වැනිදා ත්‍රස්තවාදීන් එල්ල කළ බෝම්බ ප්‍රහාරයකට විශේෂ කාර්යබළකා ජීප් රථයක් හසුවිය. එදා සෙබළු සිවු දෙනෙක් ජීවිතක්‍ෂයට පත්වූහ.පසුව මඩකළපුව ප්‍රදේශයට ද රාජකාරි සඳහා යොමු කෙරුණ අතර, වර්තමාන පොලිස්පති එන්. කේ. ඉලංගකෝන් මහතා (එවකට සහකාර පොලිස් අධිකාරි වරයෙකි) යටතේ එහි රාජකාරිවලට යොමු කෙරිණි. 1987 වසරේ පාර්ලිමේන්තුවට එල්ල වූ බෝම්බ ප්‍රහාරය සමඟ, විශේෂ කාර්ය බළකාය වැඩි වශයෙන් යොමු කෙරුණේ ප්‍රභූ ආරක්ෂක කටයුතුවලට ය.2006 වසරේ ජුලියේ දී ඇරැඹි මානුෂීය මෙහෙයුම විශේෂ කාර්ය බළකායට තීරණාත්මක කාර්ය බහුල කාලයක් විය. එල්. ටී. ටී. ඊ. ය මාවිල්ආරු සොරොව්ව වසන විට විශේෂ කාර්ය බළකාය අම්පාර, මඩකළපුව හා වවුනියාව දිස්ත්‍රික්කවල ක්‍රියාන්විත රාජකාරියේ නිරතව සිටියහ. එදා යුද හමුදාවට ආධාරයක් ලෙස පැය විසිහතර පුරාම මඩකළපු ප්‍රදේශයේ සම්පූර්ණ ආරක්ෂාව භාරගෙන ක්‍රියා කළේ විශේෂ කාර්ය බළකායයි.කල්අඩි, මඩකළපු නගරය, මඩකළපුව – ත්‍රිකුණාමලය මාර්ගය මයිලම්බාවලි දක්වාත් ආරක්ෂාව සැපැයූ මේ පිරිස, දිගින් දිගටම තොප්පිගල දක්වා මෙහෙයුමට ද, යාපනය දක්වා උතුරේ මුදා ගැනීමටද එකසේ දායක විය. නැඟෙනහිර කංචිකුඩිච්චිආරුව සම්පූර්ණයෙන්ම මුදා ගැනුණේ ද විශේෂ කාර්ය බළකායෙනි.2009 අවසන් මෙහෙයුමේදී යාල වනයේ මෙහෙයුම් සිදුකරමින්, ඕමන්ත වැලිඔය මාර්ග ආරක්ෂාව භාර ගත්තේ ද අප ය. ත්‍රස්තවාදයට එරෙහි යුද්ධය උච්චතම අවස්ථාවට පැමිණෙන විට, ශ්‍රී ලංකා යුද හමුදාවට ආධාර ලෙස ඕමන්ත සිට කනගරායන්කුලම් දක්වා ඒ නවය සැපැයුම් මාර්ගයේ ආරක්ෂක රාජකාරි භාර ගනු ලැබීය. ඒ අනුව වසර විසි පහකට පසු, එනම් 2009 වසරේ මාර්තු 03 වැනිදා ඒ නවය ඔස්සේ හමුදා භට පිරිස ප්‍රවාහනය ඇරැඹිණි.මානුෂිය මෙහෙයුමේදී අවසන් අදියර දක්වාම විශේෂ කාර්ය බළකාය ජීවිත පරදුවට තබා සිදුකළ පරිත්‍යාගය, දැඩි කැපවීම සදා අමරණීය ය.සාමය දැයට උදාකර දීමට එක්වූ විශේෂ කාර්ය බළකාය, අද සාමාන්‍ය ජනතාවගේ ආර්ථික, සමාජීය හා සංස්කෘතික තත්ත්වය සුරක්ෂිත වන අයුරින් වෘත්තිය නිපුනත්වයට දායක වෙති. ඔවුන් විනයානුකූලව හා ශිෂ්ට සම්පන්නව අතුරු හමුදාවක් ලෙස දකුණු ආසියානු කලාපයේ නම් දරා සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>18</day>
    </date>
    <link>http://www.dinamina.lk/2013/05/18/_art.asp?fn=f1305189</link>
    <topic/>
    <author/>
    <content>නිදහසේ අරුණලු අතරින් ශ්‍රී ලාංකේය ජනතාව බෙදුණු රටක අමිහිරි මතකයන්ගෙන් ඈත්ව අලුත් දේශයක්, අලුත් බලාපොරොත්තු සමඟින් හිනැහෙන, අභිමානවත් ජාතියක විජයග්‍රාහී සිව්වැනි වසර අද අපි සමරමු.මානුෂීය මෙහෙයුමේ අවසන නන්දිකඩාල් කළපුව අසලින් නිල් ගුවනට නික්මුණු අවසන් වෙඩිල්ලෙන් පසුව, එදා මෙදාතුර ගෙවුණු දෙවසරක කාලපරාසය ඇතුළත, රට තුළ යුද ගිනි දැල්වෙන, වෙඩි උණ්ඩයේ හඬ අපට අසන්නට නොලැබිණ.බෙදුම්වාදී ජාතික ගැටලුව දශක තුනක් වැනි දීර්ඝ කාලයක් ලාංකේය සමාජය අනතුරේ හෙළූ අතර, අපි ආ ඒ මාවත දෙස නැවත හැරී බලතොත්, ගෙවුණු වසර 30 ක පමණ කාලය මවුබිමේ ස්වෛරීත්වයට බරපතළ ලෙස හානි සිදුව තිබිණි.වසර ගණනාවක් තිස්සේ අප රට වෙළාගෙන සිටි කුරිරු යුද්ධය නිසා ඇතැමෙකුට සිය දෙමාපියන් අහිමි විය. දෙමාපියන්ට දරුවන් අහිමි විය. නෑදෑ හිතමිතුරන්, අසල්වැසියන් අහිමි විය.සාමාන්‍ය ජනතාව මෙන්ම හමුදා සාමාජිකයින් ද දහස් ගණනින් යුද්ධයේ ගොදුරු බවට පත් විය. දේශපාලන නායකයන්, බුද්ධිමතුන්, රාජ්‍ය නිලධාරීන්, මාධ්‍යවේදීන්, කලාකරුවන් වැනි විවිධ ක්ෂේත්‍රයන්හි නිරතවූවන් රටට අහිමි විය. එල්. ටී. ටී. ඊ. ය ගමන් කළේ කුමන දිශාවකට ද යන්න දෙමළ ජනතාව හොඳින්ම දැන සිටි අතර, ඒ නිසාම ආරක්‍ෂක හමුදා විසින් සිදුකළ මෙහෙයුම්වලදී දෙමළ ජනතාවගේ සහාය ද නොමඳව ලැබිණි.කවදත් අභියෝගයන්ට අභියෝග කළ මහින්ද රාජපක්‍ෂ නම් වූ සේනාධිනායකයා ලබා දුන් නිවැරැදි නායකත්වය තුළ ත්‍රස්තවාදය මාවිල්ආරුවෙන් පටන්ගෙන, නන්දිකඩාල් කළපුවෙන් අවසන් කරන්නට වීරෝදාර රණවිරුවන් සමත් විය. අසීරු අභියෝග හමුවේ නොසැලී, ඉන්ද්‍රඛීලයක් සේ ක්‍රියා කළ සේනාධිනායකත්වය හා අපේ වීරෝදාර රණවිරුවන්ගේ අප්‍රතිහත ධෛර්යය මතින් එල්. ටී. ටී. ඊ. ත්‍රස්තවාදය මුළුමනින්ම පරාජය කොට උතුර සහ නැඟෙනහිර පළාත් ද්විත්වය ද රජයේ පාලනයට නතුකර ගන්නට සමත් විය. අද අපි අභිමානයෙන් යුතුව සමරන්නේ ඒ වීරෝදාර රණවිරුවන් ලද ඒ අභීත ජයග්‍රහණයයි.යුද්ධය නිමා වී සිව්වසරක් ගෙවී යමින් තිබේ. ලාංකික ජනතාව අද බියෙන් සැකෙන් තොරව නිදහස් සාමකාමී වටපිටාවක් තුළ ස්වකීය ජීවන වෘත්තීන්හි නියැළෙමින් සතුටින් දිව ගෙවති. බෝම්බ මර බිය අද නැත. උතුරේත්, දකුණේත් ජනතාව වීදි බැස නිදහසේ ගමන් බිමන් යති. දෛනික ජීවිතයට සාමකාමීව මුහුණ දෙමින් සිටියි.”ත්‍රස්තවාදයක් යුද්ධයෙන් පරාජය කළ නොහැකි ය” යන ලෝක මතවාදය බිඳ දමන්නට ශ්‍රී ලංකාව සමත් විය. එහි ගෞරවය ශ්‍රී ලංකා ප්‍රජාතාන්ත්‍රික සමාජවාදී ජනරජයේ ජනපති මහින්ද රාජපක්‍ෂ මහතාට, රාජ්‍ය ආරක්‍ෂක ලේකම්තුමන්ට, ආරක්‍ෂක අංශ ප්‍රධානීන්ට මෙන් ම සමස්ත රණවිරුවන්ට ද හිමිවිය යුතුය.ශ්‍රී ලංකාව ආසියාවේ ආශ්චර්යය බවට පත්කරලීමේ සද්කාර්යයට උරදීම අද දවසේ ලාංකේය අපේ යුතුකමයි. ලොවක් හෙල්ලූ දරුණු ත්‍රස්තවාදී සංවිධානයක් පරාජය කළ දේශයක, ජයග්‍රහණය සැබෑම විජයග්‍රහණයක් වන්නේ එවිටය. මේ එළැඹ ඇත්තේ බිඳවැටුණු උතුර සහ නැඟෙනහිර නඟාසිටුවන කාලයයි. යුග පරිවර්තනීය සමයයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>18</day>
    </date>
    <link>http://www.dinamina.lk/2013/05/18/_art.asp?fn=f13051810</link>
    <topic/>
    <author/>
    <content>ලෝක සිතියමේ ඉතාමත් කුඩාවට සටහන් වී තිබුණද, ඉන්දියන් සාගරයේ මුතු ඇටය නමින් විරුදාවලි ලැබූ අපේ රට අත්පත් කරගැනීමට අතීතයේ පටන් නොයෙක් කණ්ඩායම් උත්සාහ කළේ මේ මාතෘ භූමියේ වටිනාකම හේතුවෙනි.එදා රටට එරෙහිව නැඟුණු බලවේග විනාශ කරන්නට රටේ ස්වෛරීත්වය, නිදහස ආරක්‍ෂා කරන්නට , පෙරමුණ ගත් වීර පුරන්අප්පු, ගොන්ගාලේගොඩ බණ්ඩා වැනි ජාතික වීරයන් රට වෙනුවෙන් සිය ජීවිත පූජා කළ ආකාරය අදටත් අපි සිහිපත් කරන්නේ මහත් අභිමානයෙන් යුතුවය.රට ගැන කැක්කුමක් ඇති, රට වෙනුවෙන් දිවි පුදන්නට තරම් එඩිතර වූ ලක් පුතුන් තවමත් අපි අතර සිටින බව පසුගිය යුද කාලවකවානුවේ දී ඔප්පු කර පෙන්වන්නට අපේ වීරෝදාර රණවිරුවෝ සමත් වූහ.1990 දශකය කොටි ත්‍රස්තවාදය මෙරට ප්‍රබලව ක්‍රියාත්මක වූ කාලපරිච්ඡේදයක් විය. කොටි ත්‍රස්තවාදීන් තැන තැන ඇටවූ බෝම්බ, මරාගෙන මැරෙන ප්‍රහාර හේතුවෙන් ජීවිත විශාල ප්‍රමාණයක් රටට අහිමි වූ අතර, එදා ඔවුන්ගේ තවත් ප්‍රබල ඉලක්කයක් වූයේ අලිමංකඩ යුද හමුදා මූලස්ථානය විනාශ කිරීමයි. ඒ සඳහා කාලයක සිට සැලසුම් සකස් කළ ඔවුහු දිගින් දිගටම අලිමංකඩ කඳවුරට ප්‍රහාර එල්ල කරන්නට වූහ.1991 ජූලි 10 වැනි දින ඉතාමත් තීරණාත්මක දිනයක් විය. ගාමිණී කුලරත්න රණවිරුවා ද ඒ වන විට සේවය කරමින් සිටියේ අලිමංකඩ යුද හමුදා කඳවුෙර්ය. එදින රාත්‍රියේ කඳවුරට කඩාවැදුණු යුද ටැංකියක් බඳු කොටි බුල්ඩෝසරය දුටු ගාමිණී කුලරත්නට කොටි ත්‍රස්තවාදීන් සිදු කරන්නට යන විනාශයේ තරම ක්ෂණිකව වැටහී ගියේය.වහා ක්‍රියාත්මක වූ ඔහු, සිය ජීවිත අවාදනම ද නොතකා කොටි බුල්ඩෝසරයට පැන බෝම්බයක් පුපුරුවාගෙන එහි ගමන නතර කළේය. එහිදී මරුමුවට පත් වූ හෙතෙම පසු කලෙක හසලක ගාමිණී විරුවා වශයෙන් ප්‍රකට විය.ගාමිණී කුලරත්න රණවිරුවා රට වෙනුවෙන් කළ ඒ මහා වික්‍රමය වෙනුවෙන් ජාතියේ උපහාරය ඔහුට සැමදා හිමිවන්නේය. හසලක ගාමිණී නමින් ප්‍රකටව ඔහු සිය උපන් ගමටද මහත් අභිමානයක් ගෙන දුන්නේය.1986 අඹේපුස්ස යුද හමුදා කඳවුරේ 6 වැනි සිංහ රෙජිමේන්තුවට එක්වූ ඔහු මූලික පුහුණුව ලැබුවේ අම්පාරේදීය. ඉන්පසු තංගල්ල, හම්බන්තොට, කන්කසන්තුරේ සහ අවසන් වරට අලිමංකඩ ක්‍රියාන්විතයේ නිරතව සිටියේය.වසර 5 ක පමණ කාලයක් රණවිරුවකු ලෙස සේවය කළ ඔහු, මිය යන විට කෝප්‍රල්වරයෙකි. හසලක ගාමිණී රණවිරුවා ජාතිය වෙනුවෙන් දිවි පුදා වසර 23 ක් පමණ ගෙවී ගොසිනි. නමුත් ඔහු නමින් නැඟෙන කඳුළු තවමත් තිබේ. ජුලියට් කුලරත්න හසලක ගාමිණීගේ දයාබර මෑණියන් අදටත් ඔහු වෙනුවෙන් කඳුළු සලන්නීය. ඒ වගේම රට, ජාතිය වෙනුවෙන් අභීත පුතණුවෙක් ජාතියට දායාද කරන්නට ලැබීමේ අභිමානය ද ඇය තුළ පවතී.'අද යුද්ධය නිමාවෙලා. රටම සාමයෙන් සතුටින් ඉන්නේ ගාමිණී වැනි රණවිරුවන් කළ කැපවීමත්, ඔවුන් ලබා දුන් මුල් ආරම්භයත් නිසයි. මගේ පුතා රට වෙනුවෙන් කළ සේවය ඉතාම ඉහළයි.මට දරුවන් පස්දෙනෙක් ඉන්නවා. ඉන් දෙවැනියා තමයි ගාමිණී කුලරත්න. ඔහු යුද හමුදාවට බැඳුණේ හරිම කැමැත්තෙන්. කවදාවත් ඔහු යුද බිමේ සිදුවෙන දේවල් ගෙදර ඇවිත් කිව්වේ නැහැ. 89, 90, 91 කාලයේ යුද්ධය තදින් පැවතුණු නිසා මම හරි බයෙන් හිටියේ. අලිමංකඩ ප්‍රහාරයෙන් දින දෙකකට පසු මට පුතා ඒ සටනේදී මිය ගිහින් කියලා ආරංචි වුණා. ඒ අවස්ථාවේ මට ඒක දරාගන්න බැරිවුණා. නමුත් මට මගේ පුතා ගැන ලොකු ආඩම්බරයක් තියෙනවා. කවුරුවත් හසලක ගම ගැන අහලා තිබුණේ නැහැ. හසලක ගමත් ප්‍රසිද්ධ වුණේ පුතාගේ වීර ක්‍රියාව නිසයි.දැන් මම බණ භාවනා කරනවා. පුතාගේ මරණයෙන් පස්සේ මට ගෙයක් ලැබුණා. ඔහුගේ වැටුප මට තවමත් ලැබෙනවා. අද මට කරන්න පුළුවන් ඔහු වෙනුවෙන් පින් දහම් කරන එක විතරයි. ඉපදුණු හැමෝම මැරෙන බව කල්පනා කර ආගම, දහමට යොමුවෙලා අද මම හිත හදාගෙන ඉන්නවා.'හසලක ගාමිණී නමින් ජුලියට් කුලරත්න මෑණියන්ගේ මුවින් පිටවුණේ එවන් අදහසකි. හසලක ගාමිණී සිහිගන්වනු පිණිස ඔහුගේ පිළිරුවක් ද නිමකර තිබේ. පිළිරූ ප්‍රතිමා නොතිබුණත් මේ මාතෘ භූමිය වෙනුවෙන් ඔහු කළ වික්‍රමය ජන හදවත් තුළින් කිසිදා මැකෙන්නේ නැත..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>18</day>
    </date>
    <link>http://www.dinamina.lk/2013/05/18/_art.asp?fn=f13051811</link>
    <topic/>
    <author>සටහන ඉරේෂා ලක්මාලි පතිරණ</author>
    <content>තිස් වසරකට ආසන්න කාලයක් පුරාවට නැගුණු යුද ගිනිදැල් නිවී, සාමයේ අරුණැල්ලෙන් ලක් දෙරණත බැබළ වූ ඒ ඓතිහාසික විජයග්‍රහණයේ සිව් වැනි සැමරුම වෙත අප ළඟා වී ඇත. දිවි පරදුවට තබා දේශය වෙනුවෙන් ලේ, කඳුළු පුදකළ අභීත රණවිරුවන් නොවන්නට, කිසිදා එවන් ජයග්‍රහණයක් අපට උදා නොවේ.විජයග්‍රහණයේ සිව්වන සැමරුම සනිටුහන් කරන මේ මොහොතේ දී විජයග්‍රහණය, ඊට උරදුන් රණවිරුවන් පිළිබඳ කැලණිය විශ්වවිද්‍යාලයේ ජන සන්නිවේදන අධ්‍යයන අංශයේ මහාචාර්ය රෝහණ ලක්ෂ්මන් පියදාස මහතා සමග කළ කතා බහකි.සිව් දෙස සිව් කොන දේශය පුරා ජනතාව භුක්ති විඳින මේ නිදහස උදාකර දුන් සැබෑ රණවිරුවන්, මෙවන් ඓතිහාසික සැමරුමක ප්‍රධාන බලවේගය බවට පත් වේ. දශක තුනක කුරිරු යුද්ධය පසුපස මුළු මහත් සමාජයම මුහුණ දී සිටි තත්ත්වය ඉතා අභාග්‍ය සම්පන්නය.මේ අභාග්‍යයෙන් ජනතාව මුදා ගන්නට විවිධ නායකයන් විවිධ ක්‍රමෝපායන් යටතේ බොහෝ උත්සාහ දැරූ බව අපට මතකය. අවසානයේ ඒ සියලු උත්සාහයන් අතරින් යුද්ධය යුද්ධයෙන්ම අවසන් කිරීම හැර වෙනත් සාර්ථක විසැඳුමක් පෙනෙන තෙක් මානයක තිබුණේ නැත.යුද්ධයෙන් කුරිරු ත්‍රස්තවාදය මුලිනුපුටා දමන්නට ගුවනින්, මහසමුදුරින්, ගොඩබිමින් සටන් වදිමින් සොල්දාදුවන් ජීවිත පරිත්‍යාගයෙන් කළ කැපකිරීම අනුපමේය ය. සාමය වෙනුවෙන් සොල්දාදුවන් ඉටුකරනු ලැබූ කාර්ය, මුළුමහත් සමාජය තුළම ඔවුන් කෙරෙහි විශාල ප්‍රසාදයක් ගොඩනගන්නට හේතු විය.සාමය උදාවන බවට ලාංකේයයන් තුළ පැවැති විශ්වාසය, කිසිඳු අවස්ථාවක බිඳ නොවැටිණ. රණවිරුවන් දේශයට සාමය උදාකරවන බවට මිනිසුන් තුළ පැවැති ඒ විශ්වාසය, ඒ අයුරින්ම පසක්වී අදට සිව් වසරක් සපිරෙන බව අපට ඉතා අභිමානයෙන් සිහිපත් කළ හැකිය.විජයග්‍රහණයේ අභීත ජයග්‍රහණයට උරදුන් රණවිරුවන් සැමරීමට විජයග්‍රහණ සැමරුමේ ඉතා විශේෂිතම අවස්ථාවක් වේ. මෙය ජීවිත පරිත්‍යාගයෙන් යුතුව දේශය වෙනුවෙන් යුද වැදි රණවිරුවන්ගේ අභීත මෙහෙවර අගයන්නට, ස්මරණය කරන්නට හොඳම අවස්ථාවකි. එසේම යුද ජයග්‍රහණයේ ඓතිහාසික සන්ධිස්ථානය නැවත මතක්කර දෙන්නට ද ඒ පිළිබඳ ඉදිරි පරම්පරාව දැනුවත් කරන්නට ද මෙය අවස්ථාවකි.ලොව ඕනෑම රටක යම් සැමරුමකින් අපේක්ෂිත ප්‍රධාන කරුණක් නම් එම සැමරුමට කේන්ද්‍රවන සංසිද්ධිය, පුද්ගලයන්, ඔවුන්ගේ කැපවීම වැනි දෑ පිළිබඳ ඉදිරි පරම්පරාවන්ට අවබෝධයක් ලබාදීම හා එම අවස්ථාව ඇගැයීමට ලක්කිරීමයි.රටේ සාමය, සමගිය වෙනුවෙන් දිවි හිමියෙන් කැපවී ක්‍රියාකළ රණවිරුවා ජාතික සම්පතකි. එම ජාතික සම්පත අප වෙනුවෙන්, රට වෙනුවෙන් කළ උත්තරීතර මෙහෙය පිළිබඳ මේ රටේ මිනිසුන් වන අපි මේ මොහොතේ සිහිපත් කරමු..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>18</day>
    </date>
    <link>http://www.dinamina.lk/2013/05/18/_art.asp?fn=f13051812</link>
    <topic/>
    <author>සටහන- පණ්ඩුක සමරසේකර</author>
    <content>ලොව දරුණුතම ත්‍රස්තවාදීන් ලෙස සැලකූ එල්ටීටීඊ සංවිධානය පරාජය කිරීම උදෙසා ත්‍රිවිධ හමුදාවේ, පොලිසියේ මෙන් ම සිවිල් ආරක්ෂක බළකායේ ද සහයෝගය ලැබිණි. රණවිරු ප්‍රණාම සිව්වැනි සැමරුම් උළෙල පවත්වන මොහොත වනවිට ඔවුන් කළ මාහැඟි මෙහෙවර පිළිබඳ කතා නොකරම බැරිය.සිවිල් ආරක්ෂක බළකායේ ආරම්භයේ සිට, ත්‍රස්තවාදය පරාජය කිරීම දක්වා ඔවුන් කළ කාර්යභාරය, වර්තමාන කාර්යභාරය සහ රණවිරු ප්‍රණාම සිව්වැනි වසර සැමරීමට ඔවුන් දායක වන ආකාරය පිළිබඳ සිවිල් ආරක්ෂක බළකායේ අධ්‍යක්ෂ ජෙනරාල්, රියර් අද්මිරාල් ආනන්ද පීරිස් මහතා සමඟ කළ කතාබහකි මේ.ද්‍රවිඩ ජනයාගේ විමුක්තිකාමීන් යැයි පවසමින් ගොඩනඟාගත් එල්.ටී.ටී.ඊ. සංවිධානය, සිය කුරිරු අරමුණු ඉටුකර ගන්නට අවි අතට ගත්තේ 70 දශකයේ යාපනය නගරාධිපති දොරේ අප්පා ඝාතනයෙනි. ඉන්පසු 80 දශකයේ මැද භාගය වනවිට වෙනම රාජ්‍යයක් ඉල්ලා උතුරේ සිංහල හා මුස්ලිම් ජනයා පන්නා දැමීය. කපාකොටා ඝාතනය කළේ ය.තම ගම්බිම් අතහැර යන්නට තැනක් නොවූ අසරණ සිංහල, මුස්ලිම් ජනතාව, රුදුරු ත්‍රස්තවාදීන්ට බියේ වනගතව රැය පහන් කළහ. නින්දක් නැතිව අඳුරු වන ලැහැබ තුළ කල් ගෙවූ ඔවුන්, පසුදා හේනට, කුඹුරට ගියේ දරාගත නොහැකි මානසික වියවුලකිනි.එසේ ගිය අසරණ ගොවීන්ද සිය වගා බිම් තුළම වෙඩි තබා කපා කොටා සාහසික ලෙස මරා දැමූ ත්‍රස්තයන්, පළා ගියහ. එසේ වූ බොහෝ අවස්ථාවල ආරක්ෂක හමුදාව හා පොලිසිය එක්ව සෝදිසි මෙහෙයුම් කළහ. එහෙත් දින දෙක තුනකින් නැවතත් ත්‍රස්තවාදීන් ගම් වැදී, අසරණ ගම්හු අමු අමුවේ මරා දැමූහ. නයාරු, කෝකිලායි, වාංඇල, කන්තලේ වැනි ගම්මාන එසේ ත්‍රස්තවාදී ප්‍රහාරවලට නතුවූ මුල්ම ප්‍රදේශ ය.අඛණ්ඩ ත්‍රස්තවාදී ප්‍රහාර හමුවේ ගම්මු සංවිධානය වූයේ ත්‍රස්තවාදීන් සමඟ මරාගෙන මැරෙන්නටය. ඔවුන් පන්සලේ හාමුදුරුවන්, ග්‍රාමසේවක නිලධාරීන් ආදීන්ගේ මූලිකත්වයෙන් ස්වේච්ඡාවෙන් සිය ගම් රකින්නට සිවිල් ආරක්ෂක කමිටු පිහිටුවා ගත්හ. පොලිසිය හා ආරක්ෂක හමුදාව හරහා බෝර 12 හේ පතරොම් තුවක්කු ද, ගමකට එක දෙක බැගින් ලබා ගත්හ. එහෙත් යුද පුහුණුවක් නැති බෝර 12 තුවක්කු ගත්, ගොවිතැනින් ජීවත්වන මේ මිනිසුන්, කැලෑ සටන් ගැන මනා පුහුණුව ලත් මැෂින් තුවක්කු ගත් ත්‍රස්තයෝ සමඟ කෙසේ සටන් කරන්නද?මේ නිසා අසරණ ගැමියෝ ගම් ආරක්ෂා කරනවා වෙනුවට ත්‍රස්තයන්ගෙන් ඇති තරම් මැරුම්කෑහ. රාත්‍රී යේ ගම් මුර කර, දහවල් ගොවිතැන් බත් කිරීම මහත් කරදරකාරී එකක් විය. මෙහි ඇති බැරෑරුම් බව තේරුම්ගත් රජය, මුලින්ම ඔවුන්ට ආහාර සලාකයක් පිරිනැමීය. ත්‍රස්තවාදී ප්‍රහාර හමුවේ පවා පසු නොබසින මේ තර්ජිත ගම්මානවල මිනිසුන් බඳවාගෙන, නිල ඇඳුමක් අන්දවා, පතරොම් තුවක්කුවක් දී, පොලිසිය යටතට බඳවා ගත්තේ කිසියම් දීමනාවක් ද සමඟිනි.එහෙත් එය අභිමානවත් වූ වෘත්තීයමය රැකියාවක් නොවීය. නිල ඇඳුමටවත්, පාවිච්චි කරන ගිනි අවියටවත් නිසි පිළිගැනීමක් නොවුණි. යුද පුහුණුවක් පවා නොලද මේ ග්‍රාමාරක්ෂකයන්, විවිධ නම්වලින් සමච්චලයට ඇමතූහ. ඒ නිසා ග්‍රාමාරක්ෂක සේවයටම නිසි පිළිගැනීමක් නොතිබුණි. එහෙත් මේ ග්‍රාමාරක්ෂකයන් තර්ජිත ගම්මානවල සිට මහා පවුරක් සේ කොටි ත්‍රස්තවාදීන්ගේ ප්‍රහාරවලට නොබියව මුහුණ දුන්හ. මේ නිසා ග්‍රාමාරක්ෂක සේවයේ 563 දෙනෙක් ත්‍රස්තවාදී ප්‍රහාර හමුවේ මවුබිම වෙනුවෙන් දිවි පිදූහ.තම දිවි පරදුවට තබමින් සිය ගම් බිම් රැකගන්නට ත්‍රස්තවාදීන් සමඟ සටන් වදින ග්‍රාමාරක්ෂක භටයන්ගේ වෘත්තිය හා ආත්මාභිමානය වෙනුවෙන්, ජනපතිගේ උපදෙස් මත, ආරක්ෂක ලේකම් ගෝඨාභය රාජපක්ෂ මහතා ඍජුවම මැදිහත් වූයේ, ඔවුන්ගෙන් වන්නා වූ ඉමහත් සේවය මනාව වටහා ගත්, යුද ඉතිහාසයේ විශිෂ්ටතම යුද කළමනාකරණ හැකියාවක් ඇති සෙන්පතියකු ලෙසිනි.සාම්ප්‍රදායානුකූලව මෙවැනි භාරදූර කාර්යයක් පැවරෙනුයේ ගොඩබිම් සටන් පිළිබඳ මනා දැනුමක්, පළපුරුද්දක් ඇති සෙනෙවියෙකුට ය. ඒ සඳහා තෝරාගත යුතුව තිබුණේ යුද හමුදාවේ හෝ විශේෂ කාර්ය බලකායේ උසස් නිලධාරියෙකි. එහෙත් ආරක්ෂක ලේකම්වරයාගේ යුද කළමනාකරණ දක්ෂතාව මත, ඔහුට වුවමනා වූයේ දක්ෂ නිලධරයෙකි. ඒ අනුව ඔහු තෝරාගනු ලැබුයේ මුහුදු සටන් පිළිබඳ දීර්ඝකාලීන හසල අත්දැකීම් ඇති, එවකට ශ්‍රී ලංකා නාවික හමුදාවේ දෙවැන්නා හෙවත් මාණ්ඩලික ප්‍රධානී වූ රියර් අද්මිරාල් සරත් වීරසේකර මහතාය.සරත් වීරසේකරයන් ග්‍රාමාරක්ෂක සේවය බළකායක් බවට පත් කළේය. එය සිවිල් ආරක්ෂක බළකාය විය. කවුරුත් නොසලකා හල නිල ඇඳුම වෙනුවට, සමහර නිලධාරීන්ගේ විරෝධතා මැද වුවද යුද හමුදාවට සමාන ඉහළම තත්ත්වයේ කැලෑ නිල ඇඳුම් දෙකක් ලැබුණි’ යුද හමුදාවේ යුද පුහුණුව ලැබුණි. බෝර 12 පතරොම් තුවක්කුව වෙනුවට ටී 56 ස්වයංක්‍රීය ගිනි අවියක් ලැබුණි.ආහාර සලාකය වෙනුවට සාධාරණ වැටුපක් ද හිමිවුණි. මේ අනුව ග්‍රාමාරක්ෂක සේවය සිවිල් ආරක්ෂක බලකායක් බවට පත්වීමෙන් ඔවුන්ගේ ආත්ම අභිමානයත්, ආත්ම විශ්වාසයත් ඇතිවිය. සිය ගම් බිම්වලට කඩාපැන පහර දෙන කොටි ත්‍රස්තවාදීන්ට නොබියව මුහුණදීමේ හැකියාව ලද ග්‍රාමාරක්ෂක හමුදාව නිසා, යුද වියදම් ලෙස වැයකළ මහා ධනස්කන්ධයක් රජයට ඉතිරි කර ගන්නට ද හැකිවිය. එසේ නොමැතිව තර්ජිත ගමක් ගානේ හමුදා කඳවුරු පිහිටුවූයේ නම්, කඳවුරු දහස් ගණනක් ඇතිකිරීමට සිදුවෙයි. ඒවා පාලනයට මෙන්ම, පරිපාලනයට ද රුපියල් බිලියන ගණනින් වැය කරන්නට සිදුවෙයි.සිවිල් ආරක්ෂක බළකාය පිහිටුවීමෙන් තර්ජිත ගම්මාන රැකීම පමණක් නොව, යුද හමුදාවට ද අවශ්‍ය භට පිරිස් එයින් සැපැයීය. ආරක්ෂක හමුදාව ත්‍රස්තවාදීන්ගෙන් මුදාගත් ප්‍රදේශ නැවත ඔවුන්ට අත්පත් කරගන්නට නොදී රැක බලා ගත්තේද සිවිල් ආරක්ෂක බළකාය විසිනි.ඉදිරි ආරක්ෂක වළල්ල මෙන් ම, යුද හමුදා සැපැයුම් මාර්ග ආරක්ෂා කර ගත්තේ ද මේ සිවිල් ආරක්ෂක බළකා භට පිරිස්ය. තර්ජිත ගම්මානවලට ත්‍රස්තවාදීන් පහර දුන් විට, බොහෝ අවස්ථාවල අපගේ ආරක්ෂක හමුදා භට පිරිස්වලට පසුබසින්නට ද සිදුවිය. එහෙත්, සිවිල් ආරක්ෂක බළකායේ භට පිරිස්වලට පසුබසින්නට තැනක් නොවීය.එසේ පසුබැස්සොත් සිදුවන්නේ තමාගේ මාපිය දුවා දරුවන්ට ද ත්‍රස්තවාදීන්ගෙන් මැරුම් කන්නටය. ඒ නිසා මරාගෙන මැරෙන්නට වුවද සූදානම් වූ මේ භට පිරිස් නිසා, තර්ජිත ගම්මාන හොඳින් ආරක්ෂා විය. එසේ නොවුණේ නම්, යුද්ධය නැවත ආරම්භ කරන්නට සිදුවන්නේ තොප්පිගලින් නොව, කුරුණෑගලින් බව සිවිල් ආරක්ෂක බළකායේ මුල්ම අධ්‍යක්ෂ ජෙනරාල්වරයා වූ රියාර් අද්මිරාල් සරත් වීරසේකර මහතා වරක් පවසා ඇත.කිසිදිනෙක පරාජය කරන්නට බැරි බව කී ත්‍රස්තවාදය, ආරක්ෂක ලේකම් ගෝඨාභය රාජපක්ෂ මහතාගේ දක්ෂ යුද කළමනාකරණය හේතුවෙන්, 2009 මැයි 18 වැනිදා නන්දිකඩාල් කළපුවෙන් අවසන් කළේය. ඉන්පසු ආරක්ෂක හමුදාවෝ යුද්ධයෙන් විනාශ වූ රට, ගොඩනගන්නට එක්වූහ.ත්‍රිවිධ හමුදාවේ මෙන් ම, සිවිල් ආරක්ෂක බළකායේ සෙන්පතියන්ට උසස්වීම් ලැබුණි. ඒ අනුව සිවිල් ආරක්ෂක බළකායේ අධ්‍යක්ෂ ජනරාල් රියර් අද්මිරාල් සරත් වීරසේකර මහතාගේ තනතුර නාවික හමුදාවේ අතිදක්ෂ මුහුදු සටන් සෙනෙවියකු වූ රියර් අද්මිරාල් ආනන්ද පීරිස් මහතාට හිමිවිය.ආරක්ෂක ලේකම් ගෝඨාභය රාජපක්ෂ මහතාගේ විශ්වාසය දිනාගත් ආනන්ද පීරිස් මහතාට පැවරුණ වගකීම වූයේ සිවිල් ආරක්ෂක බළකායේ පැවැත්ම සඳහා රටට ශ්‍රම දායකත්වය ලබා ගැනීමයි. ඒ සඳහා වගා ඉඩම් සංවර්ධනය කර, එහි භව භෝග වැවීම ආනන්ද පීරිස් මහතාට පැවරිණි.මේ සඳහා කිසිදු බර පැටවීමක් රජයට දරන්නට ආනන්ද පීරිස් මහතා ක්‍රියා කළේ නැත. රජයේ ඉඩම් අක්කර දහස් ගණනක් මෙන් ම, පෞද්ගලික ඉඩම් ද සිය වගා ව්‍යාපෘතිය සඳහා ලබා ගත්තේය.වගාව ගැන අවබෝධය ඇති ශ්‍රම බළකායක් සිටියද, ඒ සඳහා අවශ්‍ය උදලු, කැති, පොරෝ, හරකාබාන, බීජ, පොහොර, කෘමිනාශක ආදිය සිය උත්සාහයෙන්ම සපයා ගන්නට සිදුවිය.ඒ සඳහා සිවිල් ආරක්ෂක භටයෝ සිය නිවාසවලින් හැකි සෑම මෙවලමක්ම ගෙන ආහ. බීජ පොහොර සපයා ගත්හ. කිසි දි‍ෙනක අත නොතැබූ මහා කැලෑ මූකලන් එළිපෙහෙළි කළහ. මඩවගුරු මනරම් පොකුණු බවට පත් කළහ. මේ සඳහා පළාත් භාර හමුදා ප්‍රධානීන්ගේ සහාය ආනන්ද පීරිස් මහතාට ලැබුණි.සමහර රාජ්‍ය නිලධාරීන්ගේ තාඩන පීඩන මැද්දේ අසරණ වූ සිවිල් ආරක්ෂක බළකා භටයෝ, අධිකරණයෙන් පවා වරදකරුවන් වෙමින්, සිය ශ්‍රම දායකත්වය රටේ සංවර්ධනය වෙනුවෙන් පූජා කළහ.එහෙත් ඔවුන්ගේ වගා ව්‍යාපෘතිය අති සාර්ථක විය. ඊට අමතරව ගඩොල් මිලියන 26ක් කැපීම ද මේ වනවිට සිය ශ්‍රම දායකත්වයෙන් සිදුකෙරිණි.පූජනීය ස්ථාන හා වෙහෙර විහාර ඉදිකිරීමට ද සිය ශ්‍රමය වැය කරන සිවිල් ආරක්ෂක භටයන්, ශ්‍රී පාද ගමන් මග පිළිසකර කිරීම, අනුරාධපුර පැරැණි ශ්‍රී විභූතිය ඉස්මතු කිරීම, මිහින්තලේ පූජනීය නගරය, දීඝවාපිය ප්‍රතිසංස්කරණය ආදී කටයුතු සිදු කළේය. තිස්සමහාරාම පන්සල රාජපක්ෂ පවුලේ දායකත්වයෙන් ප්‍රතිසංස්කරණයට කටයුතු කෙරිණි. මෙවැනි පූජනීය ස්ථාන 60කට අධික ප්‍රමාණයක් දැනට 40,000ක පමණ සිවිල් ආරක්ෂක බළකායකගේ දායකත්වයෙන් ප්‍රතිසංස්කරණය වෙමින් පවතී.සමච්චලයෙන් බැහැර කරන්නට වෙර දැරූ ග්‍රාමාරක්ෂක සේවය, යුද්ධයට අති මහත් දායකත්වයක් ලබා දී, ස්ථීර හමුදා බළ ඇණියක් ලෙසට පත්ව, විජයග්‍රහණ සැමරුම් උළෙල පෙළපාළියේ මහත් ගාම්භීරත්වයෙන්, සිය යාන්ත්‍රික ගිනි අවිද තුරුලුකර සාඩම්බරයෙන් ගමන් කරනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>18</day>
    </date>
    <link>http://www.dinamina.lk/2013/05/18/_art.asp?fn=f13051813</link>
    <topic/>
    <author>සටහන - සමදරා ජයසිංහ</author>
    <content>තිස් වසරකට අධික කාලයක් මුළුල්ලේ ශ්‍රී ලාංකේය සමාජ දේහය වෙළා පැතිර ගිය බිහිසුණු ත්‍රස්තවාදය හමුවේ නොබියව මුහුණ දෙමින්, දේශයත් ජනතාවත් රැක ගැනීම උදෙසා තම උතුම් දිවි කුසුම පූජා කළ විරෝදාර රණවිරුවන් අනුස්මරණය කිරීමේ, විජයග්‍රහණයේ රණවිරු සැමරුම සඳහා රණවිරු සේවා අධිකාරිය ද එක් ව සිටී. දේශයේ නිදහස උදාකර දෙමින්, මාතෘභූමිය වෙනුවෙන් දිවි පිදූ 21,000කට අධික රණවිරුවන් සහ 12,000කට අධික ශරීරාංග පූජා කළ රණවිරුවන් එදා, කරනු ලැබූ ජාතික මෙහෙවර ජන හදවත්හි තවමත් නිධන්ගතව ඇත.ජනතාවගේ සිත් සතන්හි රැඳි ඒ මතකය, මිය යන්නට නොදී, සදා අනුස්මරණය කිරීමේ ජාතික වගකීම හා එහි වැදගත්කම පිළිබඳ සැලකිරීමට, රණවිරු සේවා අධිකාරියේ සභාපතිනි පද්මා වෑත්තෑව මහත්මිය සමඟ කළ කතා බහකි මේ.යුද ජයග්‍රහණයෙන් පසු වසර 3ක්, රණවිරු සැමරුම් උත්සවය ඉතා සාර්ථකව පැවැත්වූවා. මෙවර පැවැත්වෙන රණවිරු සැමැරුම් උළෙල පිළිබඳ කතා කළොත්?2000 වසරේ සිට ජාතික රණවිරු අනුස්මරණ දිනයක් නම් කර, ජාතික මට්ටමින් අනුස්මරණ කටයුතු සිදු කිරීමට පියවර ගැනුණා. ඒ අනුව මේ සැමරුම් කටයුත්ත සෑම වසරකම පවත්වාගෙන එනු ලැබුවා. මේ වසරේදීත් ජාතික රණවිරු සැමරුම මැයි 18 වැනි දින ජනාධිපතිතුමාගේ ප්‍රධානත්වයෙන් ශ්‍රී ජයවර්ධනපුර කෝට්ටේ රණවිරු ස්මාරකය අබියස දී පැවැත්වීමට කටයුතු යොදා තිබෙනවා.මෙයට සමගාමිව මැයි මස 8 වැනි දින සිට ජුනි මස 8 වැනි දා දක්වා කාලය රණවිරු සැමැරුම් කාලය ලෙස නම් කළා. රණවිරු උපහාර කොඩිය මැයි මස 8 වැනි දින පෙරවරුවේ ජනාධිපතිතුමන් වෙත පලඳවමින් එම කටයුත්ත ආරම්භ කළා. මේ අනුව රණවිරු සැමැරුම් කාලය තුළ පළාත් සහ ප්‍රාදේශීය රණවිරු සංසද මඟින් දිවයින පුරා කොඩි අලෙවි කරනවා.18 වැනිදා උදෑසන ගාලුමුවදොර පිටියේදී විජයග්‍රහණයේ සැමැරුම, ත්‍රිවිධ හමුදාව සහ පොලිසි‍ෙය් සහයෝගය ඇතිව පැවැත්වෙනවා. එදිනම සවස 4ට රණවිරු ස්මාරකය අසල ජනපතිතුමන් හා මැති ඇමැතිවරු ඇතුළු සියලු නිලධාරින් සහභාගිත්වයෙන් හා රණවිරු පවුල් සාමාජිකයන්ගේ සහභාගිත්වයෙන් සැමැරුම් උත්සවය පැවැත්වෙනවා.මේ වනවිට බොහෝ දෙනෙකුට, පැවැති බිහිසුණු යුද්ධය වගේම, රණවිරුවාත් අමතක වෙලා නේද ?.ඒ පිළිබඳව නම් විශාල කනගාටුවක් තිබෙනවා. වසර 30ක් යුද්ධයෙන් බැට කෑ රටක මිනිසුන් වශයෙන්, දුක් විඳි අතීතය මෙතරම් ඉක්මණින් අමතක වන එක පුදුමයක්. ඒ වගේ අපේ හෙට දවස වෙනුවෙන් තම වර්තමානය කැප කළ, සිය ජීවිතය පූජා කළ, ඒ උදාර උත්තම මිනිසා වන රණවිරුවා අමතක නොකළ යුතුයි. විශේෂයෙන්ම යුද ජයග්‍රහණයෙන් පසු ශ්‍රී ලංකාවේ ඇතිවන ශීඝ්‍ර සංවර්ධනය උහුලා ගන්න බැරි පිරිස්, විවිධ කුමන්ත්‍රණ දියත් කළා. ඒ අතර විදේශ බලපෑම් ප්‍රධානයි. මෙවැනි දේ හරහා අපේ රට යන ගමන් මාර්ගය වෙනස් කරන්න ඔවුන් උත්සාහ කළා.යුද ජයග්‍රහණ හා රණවිරු නාමය අමතක කරවා ශ්‍රී ලාංකේය ජනතාව ගුණමකු ජාතියක් බවට පත් කරන්න, ඒ වගේම රට තුළ විවිධ අර්බුද ඇති කරන්න සහ රණවිරුවා වෙනුවෙන් කරගෙන යන සුබසාධනය අක්‍රීය කරන්න, විවිධ වැරැදි මත ගෙනහැර දක්වමින්, විවිධ ක්‍රමන්ත්‍රණ දියත් වෙනවා. මා ඉල්ලා සිටිනවා මේ රටේ ජනතාවගෙන්, මේ රට තුළ කරගෙන යන ක්‍රියාදාමයට ශක්තියක් වන්න කියලා. ඒ වගේම රට වෙනුවෙන් දිවි දුන් රණවිරුවාගේ පවුල්වල අයට ශක්තියක් වන්න කියලා. ඒ අයව මානසිකව වට්ටන්න බැහැ. ඒ අයට අපි දිරි දෙන්න ඕනේ. ඔවුන්ගේ ජීවිත ගොඩනගා ගන්න උදවු කරන්න ඕනෑ.මේ ජාතික වගකීම සිහිගැන්වීමට රණවිරු සැමැරුම් මාසය පමණක් ප්‍රමාණවත්ද?කොහෙත්ම නැහැ. රණවිරු සැමැරුම් මාසය අපි යොදා ගත්තාට, දිනපහම, හැම මොහොතකම අපේ උත්තමාචාරය රණවිරුවාට ලබා දිය යුතුයි. මේ රටේ ඇති වී තිබූ පරිහානිය, හානිවූ දහස් ගණන් ජීවිත පිළිබඳ අමිහිරි අතීතය අප නැවත නැවත සිහිපත් කර දිය යුතු නැහැ. උදාර සංස්කෘතියක් තිබෙන හෙළයාට, කළෙහි ගුණ සැලකීම කියන එක අරුමයක් නොවෙයි. අප අද අපේ රට තුළ සිදුකරන මේ සංවර්ධනය, ආසියාවේ ආශ්චර්ය කරා යන මේ ගමනට ඉඩකඩ හා නිදහස ලබා දුන්නේ ඒ උත්තම රණවිරුවායි.රණවිරුවා සිහි කිරීමට එක් දිනක් ප්‍රමාණවත් වන්නේ නැහැ. ඒ නිසා රණවිරු සේවා අධිකාරිය හරහා රණවිරු නාමය ජනතාව අතරට ගෙන යා හැකි ආකාරයෙන්, විවිධ ශ්‍රමදාන, ආගමික හා සමාජ සේවා කටයුතු රණවිරු සංසද මාර්ගයෙන් ක්‍රියාත්මක කරනවා.මෙවැනි රණවිරු සංසද 272 ක් සියලු ප්‍රාදේශීය ලේකම් කොට්ඨාස ආවරණය වන ලෙස පිහිටුවා තිබෙනවා. පළාත් ආණ්ඩුකාරතුමන්ලාගේ ප්‍රධානත්වයෙන් පළාත් නවය තුළ, පවුල් මට්ටමින් ත්‍රිවිධ හමුදා උත්තමාචාර සහිතව දිනපතාම අනුස්මරණ උත්සව පැවැත්වෙනවා. මාධ්‍ය හරහා රණවිරු තේමාව යටතේ එක් දිනකට එක් වැඩසටහනක් සකස් කර තිබෙනවා. ඒ අතරට රණවිරුවාගේ අභිමානය ගැන කියැවෙන ගීත ඇතුළත් ඒ අනුව ජීවිත පූජා කළ රණවිරු පවුල්වල සාමාජිකයන් හා ආබාධිත තත්ත්වයට පත් රණවිරුවන් සඳහා විශේෂ වැඩසටහන් සංවිධානය කර තිබෙනවා.රණවිරු සුබසාධනය වෙනුවෙන් රණවිරු සේවා අධිකාරිය ඉටු කර ඇති මෙහෙවර පිළිබඳ කතා කළොත්?ජනපතිතුමා තමයි රණවිරුව, වෙනුවෙන් කළ හැකි උපරිම යුතුකම් ඉටු කරන්නට පුරෝගාමි වන ප්‍රධාන චරිතය වන්නේ. ඒ අනුව ලෝකයේ මොනම රටක්වත් රණවිරුවන් වෙනුවෙන් සිදු නොකරපු සේවා රැසක් අපේ රටේ වීරෝදාර රණවිරුවන් වෙනුවෙන් ඉටු කරමින් සිටිනවා. ජනපතිතුමන් අය වැය මගින්, වසර තුනක කාලයක්, රණවිරු සුබ සාධනය සඳහා තුන් වතාවක් මුදල් වෙන් කරනු ලැබුවා.රණවිරු දිවි නැඟුම යටතේ රණවිරු පවුල්වල සාමාජිකයන්ට ස්වයං රැකියා සඳහා හා නිවාස අලුත්වැඩියා සඳහා ආධාර හා ණය මුදල් ලබා දී තිබෙනවා. ඒ වගේම රණවිරු දරුවන්ගේ උසස් අධ්‍යාපනය හා වෘත්තිය පුහුණුව සඳහා, ඒ අයට අත හිත දී තිබෙනවා. රණවිරු පවුල්වල අයට වෛද්‍ය ආධාර හා හෘද සැත්කම් සඳහා වෛද්‍ය ණය පහසුකම්, අක්ෂි කාච, ශ්‍රවණාබාධිත උපකරණ ආදිය ලබා දී තිබෙනවා.විශේෂයෙන්ම තම රණවිරු පියා අහිමි වූ දරුවන්ට හා තම සැමියා අහිමි වූ රණවිරු බිරින්දෑවරුන්ට, ඔවුන්ගේ ප්‍රියයාගේ අහිමි වීමේ හිඩැස පුරවන්නාට, ඔවුනගේ හිතේ දුක, කාන්සිය, වේදනාව මඟ හරවා දැමීමට ලබා දිය හැකි ඉහළම සේවාව අප ඉටු කරන්නට නිරතුරු උත්සාහ දරනවා. අපේ දරුවන්ට අනාගතය සදන්න, ඒ රණවිරුවා තම පවුල, තම දරුවා අමතක කරලයි යුද බිමට ගියේ’ එදා රට වෙනුවෙන් තම දරුවා ව, සැමියා ව, පියා ව මරු කටට යවන්න රණවිරු පවුල්වල සාමාජිකයන් හිත හදා ගත්තා. රණවිරුවාට ඒ අයගෙන් ලැබුණු දිරිගැන්වීම මත තමයි අද අප මේ වගේ නිදහසක් භුක්ති විඳින්නේ.මේ සියලු දේ අතර රණවිරු මවුපියන් වෙනුවෙන් ලබා දීමට යෝජනා කළ දීමනාව මෙතෙක් ලබා දී නොමැති බවට සමහරු චෝදනා නගනවා. මේ පිළිබඳ යමක් පැවසුවොත්?ඇත්තටම මේ මුදල මේ වනවිටත් රණවිරු මවුපියවරු සඳහා ලබා දෙමින් සිටිනවා. ඒ අනුව මවට රු.750ක් හා පියාට රු.750 වන ලෙස සෑම මසකම ඔවුනගේ බැංකු ගිණුමට මේ මුදල බැර වෙනවා. මෙය ලබා දෙන්නේ රණවිරුවා ගේ වැටුපට අමතරවයි.මේ අනුව රණවිරු සුබසාධනය සඳහා වාර්ෂිකව රුපියල් මිලියන 41622ක මුදලක් වැය කරනවා. ඔබ කියන ආකාරයේ චෝදනා පැමිණ තිබෙන්නේ ඇතැම් මවුපියවරුන්ගේ බැංකු ගිණුම් අංකය නිවැරැදිව ලබා දී නොතිබීම නිසා, මුදල් බැර කිරීමේදී යම් යම් අවහිරතා ඇති වී තිබීමයි. මේ වනවිට රු750 බැගින් ලක්ෂ 8කට මේ දීමනාව ලබා දෙනවා. 2007 චක්‍රලේඛයට ඇතුළත් නොවූ මවුවරු පියවරුන්ටත්, මේ වනවිට රු.දහසක් රණවිරු වැටුපට අමතරව ලබා දෙනවා. අලුතින් දෙයක් දෙනවිට කලින් දුන් දේවල් අහිමි කර නැහැ.මේ කාර්යයට අමතරව රණවිරු මවුවරුන් හා බිරින්දෑවරුන් විශාල සංඛ්‍යාවකට තමන්ගේ මානසික මට්ටම ගොඩනගාගෙන, සමාජය සමඟ සම්බන්ධ වීමට හා ඒ හරහා රටේ ආර්ථිකයට දායක වීමටත්, තම පවුලේ ආර්ථිකය නගා සිටුවා ගැනීමට අවැසි ක්‍රියාමාර්ග රැසක් අප අධිකාරිය හරහා ගෙන තිබෙනවා. ඒ අතරින් කාන්තා දිනයට සමගාමිව දියත් කළ රැලිය විරු මහිම වැඩ සටහන විශේෂයි. මෙයින් පැහැදිලි කරන්නේ අපේ යුගයේ වීර කාන්තාවන්, රණවිරු අම්මා හා බිරිය වන වගයි.ඒ වගේම රාජ්‍ය ආරක්ෂක ලේකම්තුමාගේ මැදිහත් වීමෙන් ඉදිකෙරුන අත්තිඩියේ මෙත් මැදුර, ආබාධිත සියලු රණවිරුවන්ට සිය කායික මෙන ්ම මානසික සෞඛ්‍ය නගා සිටුවා ගැනීමට හැකි වන ලෙස සියලු පහසුකම් සහිතව ඉදි කර තිබෙනවා. අනුරාධපුරය, අකුරැස්ස, කුරුණෑගල ඉදිවන අභිමංසල හරහා රණවිරුවා හා ඔවුනගේ පවුලේ අය සමඟ නිදහසේ ගත කරන්නත් අවශ්‍ය ආකාරයට තරු පහේ හෝටල්වලට සමාන ස්ථාන 3ක් ලබා දී තිබෙනවා.අවසාන වශයෙන්, රණවිරු නාමය සිහි කිරීමේ ජාතික වගකීම පිළිබඳ සමස්ත ප්‍රජාවට යම් පණිවිඩයක් ලබා දීමට තිබෙනවාද?අපට කියලා බිම් අඟලක් නැතිව තිබූ යුගය හමාර කරලා, මේ සියලු දේ අපට ලබා දුන්න අපේ යුගයේ වීරයන් වන්නේ උදාර රණවිරුවන්. විදෙස් මතවාද, කුමන්ත්‍රණවලට හසුවෙලා ඇතැම් අය මෙය වෙනස් කරන්නට හැදුවත්, අප අපේ ජාතික වගකීම හා යුතුකම රණවිරුවා වෙනුවෙන් ඉටු කළ යුතුයි. රණවිරු සැමැරුම් ප්‍රධාන උළෙල පැවැත්වෙන අද (18 )වැනි දින සවස 6.25 ට විනාඩියක් මේ උත්තම රණවිරුවා කළ මෙහෙය සිහි කරන්න අපත් සමඟ එක් වන ලෙසට මං ආරාධනා කර සිටිනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>18</day>
    </date>
    <link>http://www.dinamina.lk/2013/05/18/_art.asp?fn=f13051814</link>
    <topic/>
    <author/>
    <content>යුද සමයේදී ශ්‍රී ලංකාව මානව හිමිකම් කැඩූ බවට, බටහිර රටවල් අපට චෝදනා නගමින් සිටී. එහෙත් එදා එල්ටීටීඊ ත්‍රස්තයන් මිනිසුන් දසදහස් ගණන් මරු කටට අදිමින්, මිනිසාට බියෙන්, සැකෙන් තොරව ජීවත්වීමේ අයිතිය පවා අහිමි කරද්දී, ඔවුන් හඬ නැගුවේ නැත. බෞද්ධයාගේ මුදුන්මල්කඩ ලෙස සැලකෙන දළදා මාලිගාව මෙන් ම, අනුරපුර ජය ශ්‍රී මහා බෝධිය වැනි උතුම් පූජනීය ස්ථානවලට ප්‍රහාර එල්ල කරද්දී, එදා සිට මේ දක්වා රට රැක දීමට අභීත රණවිරුවන් කළා වූ මෙහෙවර අපරිමිත ය. ඒ වෙනුවෙන් මහා සංඝරත්නයේ ප්‍රණාමය පුදකර සිටින්නෙමු. මේ මොහොත වන විට නොයෙකුත් විජාතික, අන්තවාදී බලවේග මෙරට සාමය පළුදු කිරීමට මාන බලමින් සිටින නිසා, කැරලි කෝලාහලවලින් මිදී, රටේ සාමය සුරැකීමට අපි කැපවී කටයුතු කරමු.2009 වසරේ මේ කාලය වෙද්දී බෙදුම්වාදය අනුමත නොකරන ශ්‍රී ලංකාවාසීන් ද, ශ්‍රී ලංකාවට ආදරය කරන ලෝකවාසීන් ද මහත් බලාපොරොත්තු සහගතව බලා සිටියේ රුදුරු එල්.ටී.ටී.ඊ ත්‍රස්තවාදය පරාජය කර අපගේ මාතෘභූමියට සාමය උදා වන තුරු ය. ඒ, දහසකුත් සිත්වල රැඳි බලාපොරොත්තු මල්ඵල ගන්වමිනි.සිහින ඊළාම් රාජ්‍යයක් උදෙසා 1975 වසරේ ජූලි 27 වැනිදා යාපනය පුරපති ඇල්ෆ්‍රඩ් දොරේ අප්පා ඝාතනය කරමින් ඇරැඹි ප්‍රභාකරන්ගේ මිනීමරු ඊළාම් සටනට නැවතීමේ තිත තැබීමට අපගේ වීරෝදාර රණවිරුවෝ සමත් වූහ. එල්.ටී.ටී.ඊ. ය ලෝකයේ අංක එකේ ත්‍රස්තවාදී සංවිධානය ලෙස ප්‍රකට වූවා පමණක් නොව, ලැයිස්තුගත කිරීම් අනුව ඔවුන් ලොව දරුණුතම ත්‍රස්ත කණ්ඩායමක් ලෙස ද හඳුනාගෙන තිබිණි. එය කොතරම් ද කියතහොත්, ඉකුත් තිස්වසරකට ආසන්න කාලයක් උතුරු - නැඟෙනහිර පමණක් නොව, මුළු රටම භීතියෙන්, ත්‍රාසයෙන්, මරණ බියෙන් ඇලළී තිබූ ආකාරයෙන් ම එය තහවුරු වන්නේ ය.දොරේ අප්පා මහතා ඝාතනය කිරීමෙන් ඇරැඹුණු ප්‍රභාකරන්ගේ ඝාතන රැල්ල මේ රටේ අති විශාල පිරිසකගේ ජීවිත බිලිගති. හමුදා නායකයන්, දේශපාලනඥයන්, සිවිල් සමාජ නායකයන්, රජයේ නිලධාරීන්, සාමාන්‍ය මිනිසුන් පමණක් නොව, ඔහුගේ ඊළමට එරෙහි වන සියලු දෙනාම මරා දැමීමට අණ දුන්නේ ය. මිනිස් ජීවිත බිලි ගත්තා පමණක් නොව, රටේ ආර්ථිකය කඩා බිඳ දැමීමේ අරමුණින් ප්‍රධාන රාජ්‍ය ආයතන ආදිය ද ඔවුන්ගේ බෝම්බ ප්‍රහාරවලින් සුනු විසුනු කර දැම්මේ ය. මේ ආකාරයට රටට මහත් පිළිලයක්ව පැවැති කොටි ත්‍රස්තවාදය පරාජය කිරීම හෝ යටපත් කිරීමේ අරමුණින් 2005 ට පෙර බලයට පත් වූ රාජ්‍ය නායකයෝ විවිධ ක්‍රියාමාර්ග ගත්හ. සාම සාකච්ඡා සහ සාම ගිවිසුම්වලට ගිය ද, ඒවායෙන් වැඩි වාසිය අත්කර ගත්තේ ප්‍රභාකරන්ගේ පිලයි.‍ෙනාබෙදුණු රටක්එහෙත් 2005 වසරේ පැවැති ජනාධිපතිවරණයෙන් මහින්ද රාජපක්ෂ මහතා ශ්‍රී ලංකාවේ පස්වැනි විධායක ජනාධිපතිවරයා ලෙස පත්වීමත් සමඟ එතුමා ජනතාවට දුන් මුල්ම පොරොන්දුව වූයේ රුදුරු එල්.ටී.ටී.ඊ. ත්‍රස්තවාදය පරාජය කර, සාමය උදාකර දෙන බවයි. උතුරු - නැඟෙනහිර අර්බුදයට ස්ථිරසාර විසැඳුමක් ලබා දීමේ අපේක්ෂාවෙන්, ‍ෙනාබෙදුණු රටක් තුළ, ගෞරවනීය සාමයක් උදා කිරීමේ අරමුණින් ක්‍රියා කළ එතුමාට , එදා සමාජයේ සියලු පාර්ශ්වයන්ගෙන් සහයෝගය ලැබුණි.ඒ සියලු ශක්තීන් සමගින් නොබියව , ත්‍රස්තවාදීන්ට මුහුණ දුන් ජනාධිපතිතුමා, එක්තරා අවස්ථාවක එල්.ටී.ටී.ඊ. සංවිධානය සාකච්ඡා මේසයට පවා කැඳවා ගැනීමට සමත් විය. එහෙත් සාම විරෝධි මාර්ගවල ගමන් කළ එල්.ටී.ටී.ඊ. ය පරාජය කිරීමට එම ක්‍රමය අසාර්ථක බැව් තේරුම්ගත් එතුමා මානුෂීය මෙහෙයුමක් කරා ගියේය.2006 වසරේදී එල්.ටී.ටී.ඊ. ත්‍රස්තවාදීන් මාවිල්ආරු සොරොව්ව වසා දැමීම ප්‍රබල සිදුවීමක් විය. අක්කර 36,000කට පමණ වාරි ජලය බෙදාහරින මාවිල්ආරු සොරොව්ව වසා දැමීම හේතුවෙන්, කෘෂිකාර්මික කටයුතුවලට බාධා සිදුවුණු අතරම, ප්‍රදේශයේ ජනතාවට පානීය ජලය පවා නැතිව ගියේය.මාවිල්ආරුවලදී එල්.ටී.ටී.ඊ.ය කළේ රජයට අභියෝග කිරීමකි. එම අභියෝගය භාර ගනිමින් යුද්ධයකට යාමට රජයට සිදු වූ අතර, මාවිල්ආරුවෙන් ඇරැඹි සටන, නන්දිකඩාල් කළපුවේදී ප්‍රභාකරන් ඝාතනය කර නිමාවක් දකින තුරු ජනාධිපතිතුමා ප්‍රමුඛ රජය හෝ රණවිරුවන් ආපස්සට ආවේ නැත. ඔවුන්ට විශාල චිත්ත ධෛර්යයක් තිබුණි. නැඟෙනහිර මුදා ගැනීමත් සමඟ එම චිත්ත ශක්තිය වර්ධනය විය. කිසිසේත් දිනාගැනීමට නොහැකි යැයි කියූ උතුර ජයගැනීමට හැකිවූයේ එම චිත්ත ශක්තියේ බලයෙනි.විජයග්‍රහණය කරා ගිය ගමනේදී ජනාධිපතිතුමා මෙන් ම, ආරක්ෂක ලේකම් ගෝඨාභය රාජපක්ෂ මහතා ඉටු කළ සේවය ද කිසිදා අමතක කළ නොහැකිය. කොටි බළමුළු බිඳිමින්, පෙරටම යාමට ජනාධිපතිතුමා රණවිරුවන්ට උපදෙස් දෙද්දී, ඔවුන් නිවැරැදිව මෙහෙය වූයේ ආරක්ෂක ලේකම් ගෝඨාභය රාජපක්ෂ මහතා ය. ත්‍රිවිධ හමුදාව ගොඩබිමෙන්, දියෙන්, ගුවනින් කළ මහා වික්‍රමය සදා අනුස්මරණීය ය.ජනතාව ත්‍රාසයෙන්, භීතියෙන් ඇලළී සිටි රුදුරු ත්‍රස්තවාදය පරාජය කිරීමට ජනාධිපතිතුමා, ආරක්ෂක ලේකම්තුමා, ත්‍රිවිධ හමුදාපති ඇතුළු නායකයන් පිඹුරුපත් සකසද්දී ඇතැම් බටහිර රටවල් විරෝධය පළ කළ ආකාරය ද අපට මතකය. එහෙත්, ඒ කිසිදු බලවේගයකට අපේ සටනට අතපෙවීමට නොහැකි වූයේ, ජනාධිපතිතුමාගේ අභීත නායකත්වය නිසා ය. එවැනි එඩිතර නායකයකු බිහි නොවන්නට අපේ රටේ ජනතාව තවමත් දැවෙන්නේ යුද ගින්නෙනි.එදා වැඩිහිටියන්, දරුවන් වැඩපොළට, පාසලට යන්නට පාරට බැස්සේ නැවත ගෙදර ඒමට හැකිවේදෝයි යන බියෙන් හා චකිතයෙනි. එසේ රාජකාරියට, පාසලට ගිය තම සැමියා, පුතා, දුව, ඥාතියා අහිමිවූවන්, අදටත් ඔවුන් සිහිපත් කර සෝසුසුම් හෙළති. ඒ රුදුරු ත්‍රස්තවාදයේ අකාරුණික මතකයන්ය. බස්රථ, දුම්රිය, මගීන්, ගැවසෙන ස්ථානවල බෝම්බ පුපුරා ගිය අවස්ථා බොහෝය. ඒවායෙන් මිය ගියේ සිංහල බෞද්ධයන් පමණක් නොව, සියලුම ජාතීන්ට අයත් ජනතාව ඒ අතර විය.එදා ත්‍රස්තවාදයට තැනක් නොතැනක් තිබුණේ නැත. උතුරු - නැඟෙනහිර අත්පත් කරගැනීම උදෙසා ඔවුන් වැඩි වශයෙන් බිල්ලට ගත්තේ දකුණේ අහිංසක ජනතාවයි. ආරක්ෂක ලේකම්තුමා, එවක යුද හමුදාපතිතුමා, රජයේ ප්‍රධාන මැති ඇමැතිවරු ආදී ප්‍රභූන් රැසක් ද එදා එල්.ටී.ටී.ඊ. යේ ප්‍රබල ඉලක්කය වී තිබුණි. එල්.ටී.ටී.ඊ. රුදුරු ප්‍රහාරයන්ට හසුවී ඇතැමුන්ගේ ජීවිත අහිමි විය.උතුරු - නැඟෙනහිර සටනේ දී ප්‍රධාන සංධිස්ථානයක් වූයේ කිලිනොච්චියයි. යුද ජයග්‍රහණය ලැබුවේ කිලිනොච්චියේදීය. මේ සටනේදී එකවර එල්.ටී.ටී.ඊ. බලමුළු විනාශ කිරීමේ ශක්තියක් හා හැකියාවක් අපේ හමුදාවන් වෙත තිබුණ ද ඔවුන් ප්‍රහාර එල්ල කළේ තෝරාබේරාගෙනය. මෙය දෙපිරිසක් අතර සටනක් වුවද, නම්කර තිබුණේ මානුෂීය මෙහෙයුම නමිනි. යුද්ධය පවතින අවස්ථාවේදී සිවිල් වැසියන් බොහොමයක් එම ප්‍රදේශවල එල්.ටී.ටී.ඊ, ග්‍රහණයේ සිටියහ.ඔවුන් මුදා ගැනීම ද ආරක්ෂක හමුදා වෙත පැවරුණු රාජකාරියක් විය. එක් අතකින් එල්.ටී.ටී.ඊ. ප්‍රහාරයන්ට මුහුණ දෙමින් ඔවුන් විනාශ කරන අතරම, සාමාන්‍ය සිවිල් වැසියන් නිරුපද්‍රිතව බේරා ගැනීමටද සිදු වීම මහත් අභියෝගයක් වුවද අපේ ආරක්ෂක හමුදාවන්හි තිබූ යුද ශක්තියත්, දැඩි විනය හා සංයමයත් හේතුවෙන් මේ කාරණා දෙකම සාර්ථක කර ගැනීමට හැකි විය. යුද්ධය අවස්ථාවේදී බේරාගත් සාමාන්‍ය වැසියන් පමණක් නොව, රජයේ හමුදාවන්ට බාරවූ එල්.ටී.ටී.ඊ. සාමාජිකයන් පවා බාරගෙන ඔවුන් පුනරුත්ථාපනය කිරීමට රජය දැවැන්ත වැඩපිළිවෙළක් ක්‍රියාත්මක කළේය. එහි ප්‍රතිඵලයක් ලෙස අද එවැනි පිරිස් කෘෂිකර්මාන්තයට යොදවා, ජාතික ආර්ථිකයේ කොටස්කරුවන් බවට ද පත් කර සිටී.යුද්ධය පවතින අවස්ථාවේදී මෙන් ම, යුද්ධය ජයග්‍රහණය කර නව සංවර්ධන ක්‍රියාවලියකට ප්‍රවේශ වී සිටින මේ මොහොතේ ද, බටහිර රටවලින් අපේ රටට නොයෙකුත් බලපෑම් එල්ල වේ. පරාජය කළ නොහැකි යැයි කියූ ලොව දරුණුතම ත්‍රස්තවාදය පරාජය කර පෙන්වූ ශ්‍රී ලංකාවට එරෙහිව, අද නැඟෙන්නේ මානව හිමිකම් චෝදනාවයි. අපේ රාජ්‍ය නායකයා යුද අධිකරණවලට ගෙනයන්නට ඇතැම් බටහිර රටවල් උත්සාහ කළද, ඒවා කුමන්ත්‍රණ පමණකි.සංවර්ධන ක්‍රියාවලියඒ කුමන්ත්‍රණ පසුපස සිටින්නේ ජාත්‍යන්තර කොටි ත්‍රස්තවාදීන් බව පැහැදිලි සත්‍යයකි. ඔවුන්ගේ උත්සාහය වන්නේ නැවත මෙරට අරාජික කොට, මේ සංවර්ධන ක්‍රියාවලිය අඩාල කිරීමටය. එහෙත් ජනාධිපතිතුමා එඩිතර ශක්තිමත් නායකයෙකි.ඔහුගේ උත්සාහය මේ රට ආසියාවේ ආශ්චර්ය කරා ගෙනයාමට ය. ඒ සඳහා ක්‍රියාත්මක මහින්ද චින්තන ප්‍රතිපත්ති සැලැසුමට අනුව, මේ වනවිට ද රටේ දැවැන්ත සංවර්ධනයක් සිදුකර හමාරය.තිස්වසරක සාපලත් යුද්ධය නිමාකර, රටට සාමය උදාකර දුන් විරෝදාර රණවිරුවන්ට ගෞරවය පුදකරනු වස්, රජය මේ මාසය රණවිරු මාසය ලෙස නම් කර තිබේ.එය අගය කළ යුතුය. ඔවුන් නමින් එක් මාසයක් නොව, මාස 12ක් නම්කර සැමරුවත් ප්‍රමාණවත් වන්නේ නැත. එදා ත්‍රස්ත ප්‍රහාර හමුවේ ජීවිත පූජා කළ රණවිරුවන් ප්‍රමාණය අතිවිශාලය. එවැනිම විශාල ප්‍රමාණයකට දෑත් දෙපා අහිමිව ආබාධිත තත්ත්වයේ පසුවෙති. ඔවුන් සිය ජීවිත පූජාකළේ , දිවි පරදුවට තබා ක්‍රියාකළේ මාතෘභූමිය කෙරෙහි උපන් අප්‍රමාණ සෙනෙහසකිනි. ඒ නිසා මේ රණවිරු මාසය සමරන අවස්ථාවේ, සමස්ත ශ්‍රී ලාංකිකයන්ගේම ගෞරවය ඔවුන්ට හිමිවිය යුතුය. අද අප බියක්, සැකක් නැතුව ජීවත් වන්නේ ඔවුන්ට පින්සිදු වන්නටය.අද බටහිර රටවල් මානව හිමිකම් පිළිබඳ චෝදනා නඟන්නේ එදා එල්.ටී.ටී.ඊ.ය අපේ රටේ ගම්මානවලට කඩා වැදී බුරුතු පිටින් අහිංසක ගම්වැසියන් ඝාතනය කළ ආකාරය නොදන්නා නිසා හෝ අමතකවීම නිසායැයි අපට සිතේ. එදා අම්පාර අරන්තලාව භික්ෂු ඝාතනය ඉතාමත් සංවේදී අවස්ථාවක් විය. බස් රථයක ගමන් කරමින් සිටි භික්ෂූන් වහන්සේ පිරිසක් ඉලක්ක කර එල්ල වූ එම ප්‍රහාරයෙන්, භික්ෂූන් වහන්සේලා විශාල පිරිසක් ඝාතනයට ලක්වූහ. එසේම මඩු වන්දනාවේ යමින් සිටි බැතිමතුන් පිරිසකට ද ත්‍රස්තවාදීන්,ි ප්‍රහාරයක් එල්ල කළේය.එයින් ද වන්දනාකරුවන් කිහිපදෙනෙක් ත්‍රස්තවාදීන්ගේ ප්‍රහාරයන්ට බිලිවිය. මේ ආකාරයට සිවිල් වැසියන් ඝාතනය කළ එල්.ටී.ටී.ඊ, ත්‍රස්තවාදීන්, පූජනීය ස්ථාන ඉලක්ක කරගෙනද ප්‍රහාර එල්ල කළේය. ඒ අතර පළමු සිද්ධිය වූයේ අනුරාධපුර ජය ශ්‍රී මහා බෝධීන් වහන්සේ අබියස දී එල්ල වූ ම්ලේච්ඡ ප්‍රහාරයයි. එහිදී ද විශාල බැතිමතුන් පිරිසක් ජීවිතක්ෂයට පත් විය. එයින් නොනැවතුනු ත්‍රස්තවාදීන්, බෞද්ධයන්ගේ මුදුන්මල්කඩ සේ සලකන දළදා වහන්සේ වැඩ සිටින මහනුවර දළදා මාලිගාවට ද ප්‍රහාර එල්ල කළේය. එය බෞද්ධයන්ගේ සිත් කම්පා කරවන සිදුවීමක් විය.පුදබිම් ඉලක්ක කරගත් ත්‍රස්තවාදීන් පොලොන්නරුව සෝමාවතිය විහාරයට ද ප්‍රහාරයක් එල්ල කළේය. මේ ආකාරයට විශාල පුදබිම් ගණනාවක් ත්‍රස්තවාදීන් විනාශ කළ අතරම එදා උතුරු නැඟෙනහිර පුදබිම් පාළු සොහොන් බිම් බඳු විය. බැතිමතුන්ට ඒවා වන්දනාමාන කිරීමට නොහැකි විය. යුද්ධයෙන් පසු ඒ බොහොමයක් ස්ථානවල ඉතිරි වී තිබුණේ නටබුන් පමණි. එහෙත් මේ වනවිට ඒවා නැවත ප්‍රතිසංස්කරණය කර යථා තත්වයට පත් කර ඇත. දහස් ගණනින් ජනතාව එම පුදබිම් වැඳපුදා ගැනීමට පැමිණෙති. ජනතාව මේ නිදහස භුක්ති විඳින්නේ රණවිරුවන් එල්.ටී.ටී.ඊ ත්‍රස්තවාදීන්ගෙන් මේ භූමිය නිදහස් කර දුන් නිසාය.එදා ත්‍රස්තවාදීන්ගේ ප්‍රධාන ඉලක්කයක් වූයේ කොළඹ නගරයයි. කොළඹ නගරයේ බොහෝ ස්ථානවල මරාගෙන මැරෙන බෝම්බ ප්‍රහාර වගේම, තවත් ප්‍රහාර සිදු වූ අතර, බණ්ඩාරනායක ගුවන් තොටුපළේ සිදු වූ ප්‍රහාරය ශ්‍රී ලංකාව පමණක් නොව, ලෝකයම තිගැස්සුණු ප්‍රහාරයක් විය. මේ ආකාරයට සිදු වූ ප්‍රහාර රැල්ල හේතුවෙන් අහිමි වූ ජීවිත ගණනද සිය දහස් ගණනකි. අද ඒ සියල්ල නිමාවට පත් වී හමාරය. එහෙත් අහිමි වූ ජීවිත, දේපළ හේතුවෙන් යුද්ධයේ අමිහිරි මතක තවමත් සමාජයේ ඉතිරිව ඇත. ජනාධිපතිතුමා යුද්ධය ජයග්‍රහණය කිරීමෙන් පසු ප්‍රකාශ කළේ, යුද්ධය හේතුවෙන් අහිමි වූ ජීවිත හැරෙන්නට අන් සියලු දේම ජනතාවට ලබා දෙන බවය. එය හුදු ප්‍රකාශයක් පමණක් නොවන වග අද එතුමා ක්‍රියාවෙන් ඔප්පු කර තිබේ.මේ වනවිට උතුරු නැඟෙනහිර වේගවත් සංවර්ධනයක් සිදුවෙමින් පවතී. යුද්ධය හේතුවෙන් අවතැන් වූ ජනතාව නැවත පදිංචි කරවා, ඔවුන්ට කෘෂිකර්මාන්තය, ධීවර කර්මාන්තය ආදී ඔවුන්ගේ ජීවනෝපාය ක්‍රම කරගෙන යාමට අවශ්‍ය පහසුකම් ද සලසා දී ඇත. යුද්ධය ජයගත් ජනාධිපතිතුමා, අද උත්සහ ගන්නේ ආර්ථික යුද්ධය ජයගැනීමටයි. ඒ සඳහා එතුමාගේ දෑත් ශක්තිමත් කිරීමට ජාති, ආගම් බේදයකින් තොරව සියලු දෙනාම පෙළ ගැසෙමු..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>20</day>
    </date>
    <link>http://www.dinamina.lk/2013/05/20/_art.asp?fn=n1305202</link>
    <topic>රණවිරුවන්ගේ වීර විකුම් සිහි ගැන්වූසිවුවැනි විජයග්‍රාහී සැමරුමේ අභිමානනීය උළෙල...</topic>
    <author>ජයසිරි මුණසිංහ සහ ධනුෂ්ක ගොඩකුඹුර</author>
    <content>මහපොළව, සයුර, ගුවන කොටි ත්‍රස්තවාදීන්ගෙන් නිදහස් කර ගැනුම උදෙසා රණවිරුවෝ පෑ වීර විකුම් යළි අභිමානවත්ව සිහිපත් කරවමින් සිව්වැනි විජයග්‍රාහී සැමරුම ජනාධිපති මහින්ද රාජපක්ෂ මහතාගේ ප්‍රධානත්වයෙන් පෙරේදා (18) උදේ ගාලු මුවදොර පිටියේදී ගාම්භීර ලෙසත් අති උත්කර්ෂවත් ලෙසත් පැවැත්විණි.'බියක්' ගැන නොදැන 'දැයක්' ගැන පමණක් සිතා ලක්මෑණියන්ගේ උරුමකරුවෝ නිදහස පතා කැප වූ යුද නාවික ගුවන් පොලිස් හා සිවිල් ආරක්ෂක බළකා රණවිරුවෝ පෑ පෙළහර විශ්මිතව දෑස් දල්වා පැමිණ සිටි සම්භාවණීය අමුත්තෝ අතිවිශාල ජනතාව දැක බලා ගත්හ. 'ලක්මෑණියන්ගේ දෙවැනි නිදහස් උරුමකරුවෝ රණවිරු ඔබියි! යන කාහල නාදය ගාලු මුවදොර පිටියේ රැස්වී සිටි අතිවිශාල ජනකායගේ පමණක් නොව ශ්‍රී ලාංකික සෑම ජන හදවතකටම කාවැද්ද වූ මේ මහා සැමරුම ජාතියේ නව ජීවනය ලොවට හඬගා කිවූ මොහොතක් විය.මිහිතලය මහ සයුර හා ලකඹර එක මිටක උරුමය කොට මතු පරපුරට දායාද කරවීම සඳහා තම ජීවිත, ඇස්, ඉස්, මස්, ලේ දන් දුන් රණවිරුවෝ දැක්වූ කළ, කී, පෑ සුරු විරුකම් යළි සිහිපත් කිරීමට මෙහිදී හැකි වීම ලක් ජනතාවට පමණක් නොව ලෝක වාසී සාමයට ලැදි කාටත් මහත් ආඩම්බරයක් සතුටක් ගෙනදුන් එකක් විය.පොළෝ තලය, නිල් සයුර හා අහස් කුස කුරිරු කොටි ත්‍රස්තවාදීන්ගෙන් බේරා ගැනීම සඳහා රණවිරුවෝ කැපවූ ආකාරය විචිත්‍ර හා අභිමානවත්ව සිහිපත් කිරීමට විජයග්‍රාහී සැමරුම් පෙළපාළිය ඉඩකඩ සලසා දී තිබුණි.පුරා දශක තුනක් තිස්සේ අනේකවිධ දුක් පීඩා ජාතියට උරුම කළ කොටි ත්‍රස්තවාදය පැරදූ අභීත රාජ්‍ය නායකත්වය ජනාධිපති මහින්ද රාජපක්ෂ මහතාගේ සහ ජනාධිපති ආර්යාව ශිරන්ති වික්‍රමසිංහ රාජපක්ෂ මහත්මියගේ සම්භාවනීය සම්ප්‍රාප්තියෙන් අනතුරුව මේ ජාතික උළෙල ඇරඹිණි.වසර දෙදහස් පන්සීයකට වඩා දිගු ලිඛිත ප්‍රෞඪ ඉතිහාසයකට හිමිකම් කියන ලක්මව තවත් චිරාත් කාලයක් කිසිදු අනතුරකට ලක් නොකොට සුරැකිව තබා ගැනුමට දිරියෙන් ඇප කැපවෙමු! රට නඟමු! යන සිතුවිල්ල ජන හදවත්වලට කා වැදුණු අවස්ථාවක් ලෙස මෙය නම් කළද වරදක් නැතැයි අපට සිතේ.සිරිලක ආරක්ෂාව, සෞභාග්‍ය හා සංවර්ධනය ළඟා කර දුන් අතීතයේ විසූ රජවරු නරපතීන් ඉටු කළ සේවය ජනහදවත්වල සදානුස්මරණීයව පවතී. එවන් අතීත මතකයන් වළදා දැමීමට එදා මෙන්ම වර්තමානයේද රටට එරෙහි ටික දෙනෙකු කටයුතු කරනු ඇත. ඒ නොපමණත්කම් අපි පිටුදකිමු යන පණිවුඩය ජනාධිපතිවරයා මෙහිදී ජාතියට පහදා දුන්නේය.ශ්‍රී ලංකා යුද හමුදාව සතු පිරිස් බලය වෙඩි බලය නාවික හමුදාව සතු අභීත බව ගුවන් හමුදාව සතු ශිෂ්ඨ සම්පන්න බව ශ්‍රී ලංකා පොලිසිය සතු මානව හිතවාදීකම මෙන්ම සිවිල් ආරක්ෂක බළකාය සතු රටදැය නැඟුමේ කැපවීම මේ විජයග්‍රාහී පෙළපාලියේදී මනාවට ප්‍රදර්ශනය කැරිණි.මහ පොළව ජයගත් පාබල සේනාවෝ පෙළපාලියේ ගමන් ගන්නා විට දෑස් දල්වා බලා සිටි අප ඈත දියඹේ පෙළහර පෑ නැවියෝ හා නෞකා දෙස අවධානය යොමු කළේ පළමුවැන්නට වඩා දෙවැන්න හොඳා යන හැඟුමිණි. අනතුරුව ගුවන් හමුදාවේ පිරිස් ගුවන් ගැබ දැක්වූ විශ්මිත හරඹ දැක පිරිස අත්පොඩිසන් ලබාදෙමින් සතුට පළ කළහ. ඒ අතර පැරෂූට් භටයින් 18 දෙනෙකු හා කාන්තා භටයින් දෙදෙනෙකු අඩි 6000ක් උඩ සිට බිමට පැනීමෙන් පෑ අලංකාර දර්ශණීය ක්‍රියාකාරකම කිසිදා අමතක කළ නොහැකි සේ ජනතාවගේ හදවත්වල නිධන්ගත වූවක් විය.මේ සියල්ල අතරතුර රට ජාතියේ ආරක්ෂාව, භෞමික අඛණ්ඩතාවය උදෙසා රණවිරුවෙකුට පමණක් කළ හැකි පරම පූජනීය පූජාව සිදු කළ රණවිරුවන් හය දෙනෙකුට පරමවීර විභූෂණය පිරිනැමීම ඉතා හැඟුම්බර මොහොතක් විය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>20</day>
    </date>
    <link>http://www.dinamina.lk/2013/05/20/_art.asp?fn=n1305203</link>
    <topic>ජ.වි‍.පෙ. වත්මන් නායකයන්ගේ ප්‍රකාශයෙන් ඝාතනය වූවන්ගේ පවුල් දැඩි වේදනාවට</topic>
    <author>තෙන්නකෝන් කුලසේකර</author>
    <content>ජ.වි.පෙ. එකල ඝාතනය කරන ලද්දේ දේශද්‍රෝහීන් බව ජ.වි.පෙ. වත්මන් නායකයන් ප්‍රකාශ කිරීමත් සමඟ ජ.වි.පෙ. විසින් වධ හිංසා වලට ලක් කොට ඝාතනය කරන ලද අහිංසක මිනිසුන්ගේ දරුවන් හා බිරියන් දැඩි වේදනාවට දුකට පත්වී සිටින අතර එම පිරිස් දිනමිණට මෙසේ අදහස් දැක්වූහ.තඹුත්තේගම රාජාංගණය හන්දිය අංක 12 නිවසේ පදිංචි ගාමිණි පතිරාජ ගජසිංහ (46) මහතාමගේ තාත්තා රාජපක්ෂ 1989 ග්‍රාම සේවක නිලධාරියෙකු ලෙස රාජකාරී කළා. මම විශේෂ කාර්ය බළකායේ සේවය කළා. ජ.වි.පෙ. සාමාජිකයන් අපේ ගෙදරට ඇවිත් තාත්තාට කියා තිබුණා මාව රස්සාවෙන් අස්කර ගන්න කියලා. ඒ වගේම තාත්තාටත් රස්සාවෙන් අස්වෙන්න කියලා. රස්සාවෙන් අස්වෙලා ජීවත් වෙන්න ක්‍රමයක් නැති නිසා අපි අස්වුණේ නැහැ. තාත්තාවත් මමවත් මෙහෙම දෙයක් වෙයි කියලා හිතුවේ නැහැ. 1989 නොවැම්බර් 01දා රාත්‍රී ජ.වි.පෙ. මිනීමරු‍වෝ අපේ ගේ වටකරලා දොරවල් කඩලා ගෙට පැනලා මගේ අම්මයි, තාත්තයි, ලොකු නංගීයි, ලොකු මල්ලියි වෙඩි තියලා මරලා දැම්මා.පොඩි මල්ලීයි නංගීයි ගේ ඇතුළේ හැංගිලා පණ බේරා ගත්තා. අම්මගෙයි, තාත්තගෙයි, මල්ලිගෙයි, නංගිගෙයි මිනීවලට ගිනි තියලා පුච්චලා තිබුණා. මගේ තාත්තා ජනතාව සමඟ සිටි කෙනෙක්. මිනිසුන්ට බොහොම උදව් උපකාර කරමින් අහිංසකව ජීවත් වුණ කෙනෙක්. ඒ කාලේ තිබුණා ජ.වි.පෙ. භීෂණය නිසා අහල පහළ කවුරුත් මේ අය බේරගන්න ඇවිත් නැහැ. පොලිසියෙන් ඇවිත් ඒ වන විට වත්තේ පඳුරු යට සැඟවී සිට මගේ පොඩි මල්ලීයි නංගීයි හොයාගෙන තිබුණා. මම මළ ගෙදර ඇවිත් අවසන් කටයුතු කරලා නංගීයි මල්ලීයි සමඟ නෑදෑ ගෙවල් වල සැඟවී සිටි ජීවිත ආරක්ෂා කර ගත්තා.මම එවකට සිටි ජනාධිපතිතුමාගෙනුත්, පොලිස්පතිතුමාගෙනුත් ඉල්ලා සිටියා සාධාරණ පරීක්ෂණයක් කරන්න කියලා. ඒත් අද වෙනතුරු සෑහීමකට පත්වෙන්න තරම් පරීක්ෂණයක් වුණේ නැහැ. මම අද වත්මන් ජනාධිපති තුමාගෙනුත්, ආරක්ෂක ලේකම්තුමාගෙනුත්, පොලිස්පතිතුමාගෙනුත් ඉල්ලා සිටින්නේ මේ මහ පොළව නුහුලන අපරාධය කළ ජ.වි‍.පෙ. මිනීමරුවන්ට විරුද්ධව නීත්‍යානුකූල කටයුතු කරන්න කියලා. සාධාරණ වන්දියක් ගෙවන්න කියලා. මෙහෙම අපරාධ කරන්න රට පාවා දෙන්න ජාතිය විනාශ කරන්න ඉඩ තියන්න එපා කියලා.අද ජ.වි.පෙ. නායකයන් කියනවා ඒ අය ඒ කාලේ මැරුවේ දේශද්‍රෝහීන් කියලා.ග්‍රාමසේවක මහත්වරු, ඉස්කෝලේ මහත්වරු, රජයේ සේවකයෝ, පන්සලේ හාමුදුරුවරු දේශද්‍රෝහීන්ද කියා මම ප්‍රශ්න කරනවා. ජ.වි‍.පෙ. නායකයන්ට දේශද්‍රෝහියෝ කවුද කියලා දේශප්‍රේමීන් කවුද කියන එක පැටලිලා.දහ පහළොස් දෙනෙක් ගේ වටකරලා අහිංසක නිරායුධ මිනිසුන්ට දස වධ දී මරා දැමීම වීරකමක් නොවෙයි. නිවට ක්‍රියාවක්. ජ.වි‍.පෙ. දේශද්‍රෝහීන් කළ මේ අපරාධ වලට හෙනහත වදින්න ඕනෑ. මේ දේශද්‍රෝහීන් නීතියේ රැහැනට කොටු කර දඬුවම් දෙන්න කටයුතු කළ යුතුයි. ‍මළ ගිය අයට යුක්තිය සාධාරණය ඉටු විය යුතුයි.කාගම 4 ඇළ නිවාස අංක 01 පදිංචි සී.එම්. ඩිංගිරි මහත්තයා (61) මහත්මියමගේ මහත්තයා එස්.එම්. සිරිපාල. මහත්තයයි මමයි දරුවයි ජීවත් වුණේ හුඟක් දුක් මහන්සි වෙලා. ජ.වි‍.පෙ. භීෂණ යුගයේ උන්ගේ ඇඳිරිනීති කාලේ මුළු ගමම කරුවලේ තැබුවා. මගේ මහත්තයා ටවුමට ගිහින් ලාම්පු තෙල් ගේනවා. මුළු ගමටම ලාම්පු තෙල් දෙනවා. ගමේ අය කුප්පි ලාම්පු පත්තු කර ගෙන උයා පිහාගෙන දරුවන්ට කන්න දුන්නා. ජ.වි.පෙ. කාරයෝ ගෙදරට ඇවිත් කීවා උඹ තවත් ගමට ලාම්පු තෙල් ගේන්න එපා. ගමේ එවුන්ට දෙන්න එපා කියලා. මගේ මහත්තයා එදා කළේ ගමේ ගෙවල් වලට එළිය දෙන්න ලාම්පු තෙල් ගෙනත් දීමයි.ඒක දේශද්‍රෝහී කමක්ද? 1989 නොවැම්බර් මාසේ රෑ 7.00ට විතර අපේ ගේ වටකරපු මිනීමරුවෝ දොර කඩලා ගෙට ඇවිත් මගේ මහත්තයාගේ අතපය මූණ බැඳලා ගේ පිටුපසට අරගෙන යන කොට මම විලාප දුන්නා මගේ මහත්තයාට කරදරයක් කරන්න එපා කියලා.  ගේ පිටුපසදී මේ හිත්පිත් නැති තිරිසන්නු මගේ මහත්තයාගේ ඇස් පණපිටින් ගලවලා තිබුණා. දත් ගලවලා දස වධ දී වෙඩි තියලා මරලා දැම්මා.ජ.වි‍.පෙ. ගම අඳුරේ තබන විට ගමට එළිය දෙන්න ලාම්පු තෙල් ගෙනා මගේ මහත්තයා මරා දමන්න තරම් දේශද්‍රෝහියෙක්ද? ජ.වි‍.පෙ. කාරයෝ දේශප්‍රේමීන් ද? මම ජනාධිපතිතුමාගෙන් ඉල්ලා සිටින්නේ මේ අපරාධකාරයන්ට දඬුවම් දෙන ලෙසයි.කාගම පදිංචි එච්.එම් නිමාලි (50) මහත්මියමගේ මහත්තයාගේ නම අධිකාරී, පොලිසියේ සේවය කළේ. ජ.වි.පෙ. කාරයෝ ඇවිත් කීවා රස්සාවෙන් අස්වෙන්න කියලා. සැමියා රස්සාවෙන් අස්වුණේ නැහැ. 1989 රෑ ජ.වි.පෙ. දහ පහළොස් දෙනෙකු අපේ ගේ වට කළා. උන් කීවා අධිකාරී දොර ඇරපන් කියලා. අනේ මගේ මහත්තයා පණ බයේ ඇඳ යට හැංගුනා උන් දොර කැඩුවා. ගේ ඇතුලට ආපු අය මහත්තයාගේ ෆොටෝ එකට ටෝච් එක අල්ලලා බලලා කීවා මූ තමයි දේශද්‍රෝහියා කියලා. ඇඳ යටින් ඇදලා අරගෙන ගේ ඇතුළෙම වෙඩි තියන්න හැදුවා. මම මගේ මහත්තයාව බදාගෙන කෑ ගැහුවා. මගේ මහත්තයා මරන්න එපා කියා. එවිට ජ.වි.පෙ. කාරයෝ මගේ බෙල්ලට කඩුවෙන් කෙටුවා.මම ලේ විලක් මැද බිම වැටී සිටියා. මගේ බාප්පා කීවා මේකා අහිංසක කොල්ලෙක් වෙඩි තියන්න එපා කියලා. උන් බාප්පාටත් ගහලා බිම දැම්මා. බාප්පත් සැමියාත් දෙදෙනාම ඇදගෙන මිදුලට ගිහින් මගේ මහත්තයාට වෙඩි තියලා මැරුවා. මගේ මහත්තයා දේශද්‍රෝහියෙක් වුණේ පොලිසියේ රස්සාව කළ නිසාද? උන් දේශප්‍රේමීන් වුණේ මේ වගේ අහිංසක මිනිසුන් මරලා දැම්ම නිසාද? ජ.වි.පෙ. නායකයෝ කියනවා අපි මැරුවේ දේශද්‍රෝහීන් කියලා. දේශද්‍රෝහීන් කව්ද? දේශප්‍රේමීන් කවුද? කියලා ගමේ රටේ මිනිස්සු දන්නවා.දේශද්‍රෝහීන් ඝාතනය කළා කියා දැන් උන් පිළිගන්න නිසා මම ජනාධිපතිතුමාගෙන් ඉල්ලා සිටින්නේ මේ සහගහන අපරාධ කළ මිනීමරුවෝ නීතියේ රැහැනට හසුකර සාධාරණය හා යුක්තිය ඉටු කරන්න නීතිය ක්‍රියාත්මක කරන්න කියායි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>20</day>
    </date>
    <link>http://www.dinamina.lk/2013/05/20/_art.asp?fn=n1305204</link>
    <topic>වෘත්තීය සමිති සුළු පිරිසකගේ හෙට වැඩ වර්ජනයට කිසිම සහයක් නෑ</topic>
    <author>අනුර ප්‍රේමලාල් සහ රක්ෂණ ශ්‍රියන්ත</author>
    <content>රට අස්ථාවර කරමින් විදෙස් බලපෑම්වලට ඉඩ ලබා දෙන වෘත්තීය සමිති සුළුතරයක් විසින් හෙට (21) පවත්වන වැඩවර්ජනයට කිසිසේත් සම්බන්ධ වීමට තමන් සූදානම් නැති බව මෙරට ප්‍රබලතම හා වැඩිම සාමාජික පිරිසක් සහිත වෘත්තීය සමිති 60ක නියෝජිතයෝ අවධාරණය කරති.මේ වැඩවර්ජනය පසුපස සැඟවී ඇත්තේ විදුලි බිල වැඩි වීම, භාණ්ඩ මිල ඉහළ යාමට විරෝධය පළ කිරීමක් නොව රජය අස්ථාවර කිරීමේ රාජ්‍ය නොවන සංවිධානවල කුමන්ත්‍රණයක් බව ඔවූහූ පෙන්වා දෙති.එදා කම්කරුවන් මරණයට පත් කරමින් වැඩවර්ජන අයිතිය උදුරා ගත් දේශපාලන නියෝජිතයන් සමඟ එක්ව බංකොලොත් වෘත්තීය සමිති කිහිපයක් කරන මෙම වර්ජනය රටත් ජනතාවත් අනතුරේ‍ හෙළන්නක් බවට ඔවුහූ අනතුරු අඟවති.ඩොලර් ‍කුට්ටිවලට කෑදරව රට පාවා ‍දීමෙන් වැළකී සාකච්ඡාවෙන් සම්මුතියෙන් ඉල්ලීම් දිනා ගනිමින් වැඩ කරන පන්තියේ යහපත උදෙසා කටයුතු කරන්නට එක්වන ලෙසත් වර්ජනයට සූදානම් වන්නන්ගෙන් ඔවූහූ ඉල්ලා සිටිති. ලංකා බැංකු සේවක සංගමය ද මේ වර්ජනයට සහභාගී නොවන බව එහි ප්‍රකාශකයකු දිනමිණ ට පැවැසීය‍.මේ වැඩවර්ජනයට සහභාගී නොවන බවට තහවුරු කර ඇති වෘත්තීය සමිති මෙසේය.ශ්‍රී ලංකා නිදහස් සේවක සංගමයට අනුබද්ධ ශාඛා ජාලය, ශ්‍රී ලංකා නිදහස් රජයේ වෘත්තීය සමිති සම්මේලනය ඇතුළු ඊට අනුබද්ධිත ශාඛා ජාලය, රාජ්‍ය සේවා වෘත්තීය සමිති සම්මේලනය, ලංකා කම්කරු සමිති මධ්‍ය මණ්ඩලය, සමෘද්ධි හා කෘෂි පර්යේෂණ නිලධාරී සංගමය, ශ්‍රී ලංකා නිදහස් වතු කම්කරු සංගමය, ශ්‍රී ලංකා නිදහස් රාජ්‍ය කළමනාකරණ නිලධාරී සංගමය, කෘෂි පර්යේෂණ නිලධාරී සංගමය, ශ්‍රී ලංකා නිදහස් ගුරු සංගමය, ශ්‍රී ලංකා නිදහස් ජාතික ප්‍රවාහන සේවක සංගමය, ශ්‍රී ලංකා නිදහස් දුම්රිය සේවක සංගමය, රජයේ පවුල් සෞඛ්‍ය සේවා සංගමය, සමස්ත ලංකා උපාධිධාරී ගුරු සංගමය, රාජ්‍ය සේවා එක්සත් හෙද සංගමය, රජයේ වෛද්‍ය නිලධාරී සංගමය, රජයේ ආයුර්වේද වෛද්‍ය නිලධාරී සංගමය, ශ්‍රී ලංකා නිදහස් තැපැල් සේවක සංගමය, ශ්‍රී ලංකා විගණන සේවා සංගමය, සමස්ත ලංකා සමෘද්ධි බැංකු සංගමය, දුම්රිය රියදුරන්ගේ ඒකාබද්ධ සංගමය, සමස්ත ලංකා මැහුම් ශිල්පීන්ගේ සංගමය, සමස්ත ලංකා ග්‍රාම සංවර්ධන නිලධාරී සංගමය, ශ්‍රී ලංකා නිදහස් උපාධිධාරී සංගමය, කෘෂිකාර්මික හා වතු සේවක සංගමය, සමස්ත ලංකා රජයේ පොදු සේවක සංගමය, ශ්‍රී ලංකා නිදහස් බැංකු සේවක සංගමය, යුද හමුදා සිවිල් සේවක වෘත්තීය සමිතිය, ශ්‍රී ලංකා නිදහස් තැපැල් ස්ථානාධිපතිවරුන්ගේ සංගමය, ලියාපදිංචි වෛද්‍ය සහකාරවරුන්ගේ සංගමය, ශ්‍රී ලංකා නිදහස් සෞඛ්‍ය සේවක සංගමය, මහජන සෞඛ්‍ය නිලධාරීන්ගේ සංගමය, ශ්‍රී ලංකා නිදහස් පළාත් පාලන පොදු සේවා සංගමය, අධ්‍යාපන සේවා සමුපකාර සංගමය, සුරාබදු පරීක්ෂකවරුන්ගේ සංගමය, දිස්ත්‍රික් සමෘද්ධි නිලධාරීන්ගේ සංගමය, සමස්ත ලංකා රජයේ රියදුරු සංගමය, ශ්‍රී ලංකා නිදහස් සුරාබදු නිලධාරීන්ගේ සංගමය.</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>20</day>
    </date>
    <link>http://www.dinamina.lk/2013/05/20/_art.asp?fn=n1305205</link>
    <topic>බොරදියේ මා‍ළු බාන වැඩකඇතැම් පක්ෂ නිරතවෙලා</topic>
    <author/>
    <content>විදුලි ගාස්තු ඉහළ නැංවීම අසාධාරණ බව පෙන්වමින් ජනතාව නොමඟ යවා පටු දේශපාලන අරමුණු ඉටු කර ගැනීම සඳහා වූ බොරදියේ මාළු බෑමේ වැඩපිළිවෙළක ඇතැම් දේශපාලන පක්ෂ නිරත වන බව ශ්‍රී ලංකා නිදහස් පක්ෂය පවසයි. ශ්‍රී ලංකා නිදහස් පක්ෂයේ මහ ලේකම් සෞඛ්‍ය ඇමැති මෛත්‍රීපාල සිරිසේන මහතාගේ අත්සනින් යුත් විශේෂ ප්‍රවෘත්ති නිවේදනයක් නිකුත් කරමින් මේ බව ප්‍රකාශ කරයි.එහි මෙසේද සඳහන් වේ.රජය විසින් විදුලි ගාස්තු ඉහළ නැංවීම අසාධාරණ බව පෙන්වාදෙමින් ජනතාව නොමඟ යවා තම දේශපාලනික පටු පරමාර්ථ ඉටු කර ගැනීමට බොරදියේ මාළු බෑමේ වැඩපිළිවෙළක ඇතැම් දේශපාලන පක්ෂ නිරතවන බව පෙනේ.රජය විසින් විදුලි ගාස්තු ඉහළ නැංවීම සිදු කරන ලද්දේ මහජනතාව පීඩාවට පත් කිරීමේ අරමුණින් නොවේ. වත්මන් රජය ජනතාවගේ රජයක් වශයෙන් ජනතාවට අත්‍යවශ්‍යම සේවාවක් ඉටු කරමින් තිබෙන ශ්‍රී ලංකාවේ ප්‍රමුඛ මහජන දේපොළක් වන විදුලිබල සේවාව රැකගැනීමේ වැඩපිළිවෙළක් වශයෙන් මෙම විදුලි ගාස්තු ඉහළ නැංවීම සිදු කරන ලදී.විදුලිබල සේවාව මඟින් ලබාදෙන විදුලිය ඉතාමත් සහනදායි අයුරින් ලබාදීමට රජය සැමවිටම කටයුතු කර ඇත. නමුත් මෑත කාලය තුළ රටේ අස්සක් මුල්ලක් නෑර සිදු වූ මාර්ග සංවර්ධනය ඇතුළු සෙසු සංවර්ධන වැඩපිළිවෙළත්‍ සමඟ සියලුම ග්‍රාමීය පෙදෙස් සංවර්ධනය වීම සිදුවුණි. ඒ සමඟම විදුලිබලය සඳහා වන ඉල්ලුම ද ශීඝ්‍රයෙන් ඉහළ ගොස් ඇත. එම ඉල්ලුමට සරිලන පරිදි සැපයුම් කිරීමට තරම් ප්‍රමාණවත් ජල විදුලි බලයක් උත්පාදනය කිරීමේ හැකියාවක් අප රටට නැත. මේ නිසාම ආසන්න වශයෙන් විකල්පමය ක්‍රියාවලිය වන ඩීසල් බලාගාර මඟින් විදුලිය උත්පාදනය කිරීමට විදුලිබල සේවාවට සිදුවිය.නමුත් ඩීසල් ඇතුළු ඛණිජ තෙල් අපේ දේශීය සම්පතක් නොවන අතර ඒවා විදේශ රටවලින් ආනයනය කෙරේ. එහි මිල ඉහළ මට්ටමක තිබෙන බැවින් ඒ සඳහා වැයවන මුදල සුබසාධන සේවාවන් යටතේ තවදුරටත් ලබාදීමට රජයට හැකියාවක් නැත. අකමැත්තෙන් වුවද රජයට විදුලි ගාස්තු වැඩි කිරීමට සිදු වූයේ එවැනි වාතාවරණයක් පැවැති නිසාය. එබැවින් මෙම අසීරු සහගත තත්ත්වය අපේ රටේ බොහෝ බුද්ධිමත් ජනතාව අවබෝධ කර ගෙන සිටිති.නමුත් විපක්ෂය හා ඇතැම් වෘත්තීය සමිති කිහිපයක් එක්ව මේ මස 21 වන දින පැවැත්වීමට යෝජිත වැඩවර්ජනය විදුලි ගාස්තු ඉහළ නැංවීම දඩමීමා කර ගනිමින් මේ පිළිබඳ අසත්‍ය තොරතුරු පවසමින් මහජනතාව නොමඟ යැවීමේ කුමන්ත්‍රණයකි.එය හුදෙක් දේශපාලන වාසි ලැබීමේ යටිකූට්ටු අරමුණකින් ක්‍රියාත්මක කරන වැඩපිලිවෙළක් බව ශ්‍රී ලංකා නිදහස් පක්ෂය අවධාරණය කර සිටී.මෙවැනි අසාර්ථක දේශපාලන ව්‍යාපෘති, කුමන්ත්‍රණ මගින් සිදුවන්නේ දැනට රට තුළ සිදු කෙරෙමින් පවතින දැවැන්ත සංවර්ධන වැඩපිළිවෙළ අඩාලවීම පමණි. එමෙන්ම රටේ සාමාන්‍ය ජනජීවිතය අඩාල කර රට ජාතික වශයෙන් මෙන්ම අන්තර්ජාතික වශයෙන් අපකීර්තියට ලක් කිරීමටත් ඒ මගින් තමන්ගේ දේශපාලන බංකොළොත්භාවය වසාගැනීමටත් ක්‍රියාත්මක කරන දේශපාලන න්‍යාය පත්‍රයේ කොටසක් ලෙස මෙම වැඩ වර්ජනය අපි දකිමු.එබැවින් මෙවැනි දේශපාලන යටි උගුල්වලට හසු නොවී රජය විසින් රටේ සංවර්ධනය සඳහා ක්‍රියාත්මක කර තිබෙන දැවැන්ත ජාතික සංවර්ධන වැඩපිළිවෙළ තුළින් අපේක්ෂිත ප්‍රතිඵල ලබාගැනීම මගින් හෙට දිනයේ සංවර්ධිත ශ්‍රී ලංකාවක් ගොඩනැගීමට රජය ගෙනයන වැඩපිළිවෙළට සහාය දක්වන්නැයි ශ්‍රී ලංකා නිදහස් පක්ෂය වැඩකරන ජනතාවගෙන් ඉල්ලා සිටී. මෙම කුමන්ත්‍රණය එක්සත්ව පරාජය කිරීම මඟින් ‍එම වැඩවර්ජනය සංවිධානය කරන අවස්ථාවලදී දේශපාලනඥයන් අපේක්ෂාභංගත්වයට පත්වනු ඇත.ශ්‍රී ලංකා නිදහස් පක්ෂය ප්‍රමුඛ එක්සත් ජනතා නිදහස් සන්ධානයේ ආණ්ඩුව කවදත් වැඩකරන පන්තියේ ජනතාවගේ රජයකි.විදුලි ගාස්තු වැඩිකිරීම මඟින් කිසියම් අසහනකාරී තත්ත්වයක් ඇතිවන්නේ නම් එය කිසිසේත්ම සදාකාලික ‍තත්ත්වයක් නොවේ. රජය කටයුතු කරනුයේ සැලසුම්ගත ඉලක්ක රසැක් මතය. ඉදිරි වසර කිහිපය තුළ ඉදිවන නව විදුලි බලාගාර සමග මෙම විදුලි ගාස්තු තවදුරටත් අඩුවනු ඇත. මෙම විදුලි ගාස්තු වැඩි කිරීම තාවකාලික පියවරක් පමණි. නමුත් හෙට දවස වඩාත් යහපත් සමාජයක් උදෙසා රජය විසින් ඉතාමත්ම විශිෂ්ට පියවර රැසක් ක්‍රියාත්මක කර ඇත. මෙවැනි වැඩ වර්ජන වලින් සිදු වන්නේ එම දිගුකාලීන වැඩපිළිවෙළ අවුලෙන් අවුලට පත් කිරීමකි. එබැවින් මෙම කුමන්ත්‍රණකාරී වැඩපිළිවෙළ පරාජය කිරීමට එක්වී කටයුතු කරමු යැයි ශ්‍රී ලංකා නිදහස් ‍පක්ෂය රාජ්‍ය සේවකයින් ඇතුළු ජනතාවගෙන් ගෞරවයෙන් ඉල්ලා සිටී.ජනාධිපති මහින්ද රාජපක්ෂ මැතිතුමාගේ නායකත්වයෙන් යුත් පොදුජන රජය දුර්වල කිරීම කිසිසේත් සුදුසු නොවන බව වැඩකරන ජනතාව ප්‍රමුඛ පොදු මහජනතාව අවබෝධ කරගෙන ඇතැයි ශ්‍රී ලංකා නිදහස් පක්ෂය අවධාරණය කර සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>20</day>
    </date>
    <link>http://www.dinamina.lk/2013/05/20/_art.asp?fn=n1305206</link>
    <topic>දිනමිණ වෙසක් කලාපය හෙට එළිදකී</topic>
    <author/>
    <content>දිනමිණ වෙසක් කලාපය හෙට (21 වැනිදා) එළි දැක්වේ. වෙසක් කලාපය එළිදැක්වීමේ උත්සවය හෙට පෙරවරු 10ට ලේක්හවුස් පහත මාලයේදී ප්‍රවීණ මාධ්‍යවේදී ලේක්හවුස් සභාපති කළමනාකාර අධ්‍යක්ෂ බන්දුල පද්මකුමාර මහතාගේ ප්‍රධානත්වයෙන් පැවැත්වීමට කටයුතු සංවිධානය කර ඇත.මේ උත්සවයේ මූලාසනය දරනුයේ අග්ගමහා පණ්ඩිත කොටුගොඩ ධම්මාවාස නාහිමියන් විසිනි. මේ අවස්ථාවට බෙංගමුවේ නාලක, රඹුකන සිද්ධාර්ථ, විතාරන්දෙණියේ මේධානන්ද යන හිමිවරුන් ඇතුළු මහා සංඝ රත්නය සහ ගිහි පැවිදි ප්‍රභූවරුන් රැසක් සහභාගී වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>20</day>
    </date>
    <link>http://www.dinamina.lk/2013/05/20/_art.asp?fn=n1305207</link>
    <topic>මිය ගිය ඥාතීන් සමරන මුවාවෙන් මන්නාරමේදී කොටින් සැමරීමට ගත් වෑයම නවතයි</topic>
    <author>රක්ෂණ ශ්‍රියන්ත</author>
    <content>මිය ගිය ඥාතීන් සමරන මුවාවෙන් මන්නාරම නගරයේදී මිය ගිය එල්.ටී.ටී.ඊ. ත්‍රස්තවාදීන් සැමරීමට කොටි හිතවාදීන් ගත් උත්සාහයක් පෙරේදා (18) ව්‍යර්ථ කළ බව වන්නි ආඥාපති උතුරේ අවතැන්වූවන් සඳහා නිසි බලධාරී මේජර් ජනරාල් බොනිපස් පෙරේරා මහතා 'දිනමිණ'ට කීය.කොටි හිතවාදී දෙමළ සංවිධානයක් ‍විසින් පැවැත්වීමට උත්සහ කළ මේ කොටි සැමරුම සඳහා ත්‍රස්තවාදී නායක ප්‍රභාකරන්ගේ පුතාගේ ඡායාරූප හා සටන් පුවරුද එක් කර තිබූ බව වන්නි ආඥාපතිවරයා පැවසීය.පසුව යුද හමුදාව විසින් පොලිසියේ සහය ඇතිව මේ ඊනියා කොටි සැමරුමට නායකත්වය දුන් පුද්ගලයන් නව දෙනෙකු අත්අඩංගුවට ගෙන ප්‍රකාශ සටහන් කරගෙන මුදා හළ බවද ආඥාපතිවරයා කීය.රණවිරුවන් සැමරිය හැක්කේ රටක නීත්‍යානුකූල හමුදාවකට බවද රණවිරුවා යනු රට ජාතිය වෙනුවෙන් දිවි පිදූවකු බව පෙන්වා‍දෙන වන්නි ආඥාපතිවරයා මිය ගිය ඥාතීන් ‍සැමරීමට ප්‍රජාතන්ත්‍රවාදී රටක අයිතියක් ඇතැයිද අවධාරණය කර සිටී.නමුත් මිය ගිය ඥාතීන් සමරන මුවාවෙන් ම්ලේච්ඡ කොටින් සමරන්නේ නම් එය ඉතා දේශද්‍රෝහී ක්‍රියාවක් බවත් රටක ඇත්තේ එක් හමුදාවක් බවත් රණවිරුවන් සිටින්නේ රාජ්‍ය හමුදාවේම බවත් පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>20</day>
    </date>
    <link>http://www.dinamina.lk/2013/05/20/_art.asp?fn=n1305208</link>
    <topic>ජාතික බස් සමාගම් සම්මේලනයහෙට වර්ජනයට එක්වුණහොත් වැඩවරදී</topic>
    <author>ජීවනී පතිරණ</author>
    <content>ජාතික බස් සමාගම් සම්මේලනය හෙට(21) බස් වර්ජනය ක‍ළහොත්, වර්ජනය කරන සෑම බස් රථයකම ගමන් වාරයක් අත්හිටුවීමටත්, බලපත්‍ර අත්හිටවනවා ද නැද්ද යන්න පිළිබඳව ක්‍රියාමාර්ගයක් ගැනීමටත් සිදුවන බව ජාතික ගමනාගමන කොමිෂන් සභාවේ සභාපති රොෂාන් ගුණවර්ධන මහතා අවධාරණය කරයි.එහෙත් ඉතා සුළු පිරිසක් එක්ව ක්‍රියාත්මක කිරීමට නියමිත මෙම කඩාකප්පල්කාරී වැඩ වර්ජනය හේතුවෙන් මගී ජනතාවගේ ගමනාගමනයට කිසිදු බාධාවක් සිදු නොවන බවද හෙතෙම පෙන්වා දෙයි.කොළඹ 05, ජාතික ගමනාගමන කොමිෂන් සභා පරිශ්‍රයේ ඊයේ (19) පැවති මාධ්‍ය හමුවක දී ඒ මහතා මේ කරුණු අනාවරණය ‍‍ෙකළේය.ජාතික බස් සමාගම් සම්මේලනයේ භාණ්ඩාගාරිකව කටයුතු කළ වී. සරත් විජිත කුමාර මහතා එම තනතුරෙන් ඉල්ලා අස්වීමේ ලිපිය එදින ජාතික ගමනාගමන කොමිෂන් සභාවට භාරදුණි.බස් ගාස්තු වැඩිකරීමේ ක්‍රමවේදයෙන් බැහැරව කටයුතු කරන මොවුන් නියමන ආයතනයක් ලෙස ජාතික ගමනාගමන කොමිසම සමග කිසිදු සාකච්ඡාවක් හෝ ඉල්ලීමක් කැර නැතැයි ද රොෂාන් ගුණවර්ධන මහතා මෙහිදී පැවසීය.රාජ්‍ය නොවන සංවිධානවලින් මුදල් ලබාගනිමින් ඩොලර්වලට යටවී සිදුකරන මෙවැනි කඩාකප්පල්කාරී වැඩවර්ජන ජාතික ගමනාගමන කොමිෂන් සභාව තරයේ හෙළාදකින බවද ඒ මහතා සඳහන් ‍ෙකළේය.විශේෂයෙන් බස් ගාස්තු වැඩිකිරීමේ ජාතික ප්‍රතිපත්තියක් ඇති බව පෙන්වාදුන් ඒ මහතා, මෙය රාජ්‍ය විරෝධී දේශපාලන කුමන්ත්‍රණයක් බවද ප්‍රකාශ ‍කළේය.යම්හෙයකින් බලහත්කාරයෙන් බස් නතරකිරීමට හෝ ගල් ගැසීමට කටයුතු කළහොත් ඊට අවශ්‍ය පියවර ගැනීමට කටයුතු කරන බවත්, දැනටමත් ආරක්ෂක ලේකම්වරයා හා පොලිස්පතිවරයා දැනුවත් කිරීමට කටයුතු කැර ඇති බවත් හෙතෙම වැඩිදුරටත් පැවසීය.බස්නාහිර පළාත් ප්‍රවාහන අධිකාරියේ සභාපති අමිල රන්මණ්ඩල මහතා,බස්ගාස්තු නංවන්න යැයි ඉල්ලීම් කරන්නේ ඉතා අත‍ලොස්සයි. මගී ප්‍රවාහනයේ සුරක්ෂිතභාවයක් ඇතිවෙන්න නම් බස් දුවන්න ඕනේ. මෙහිදී වර්ජකයින් තම අරමුණෙන්ම පරාජය වී තිබෙනවා.මේ රටේ 60% කට වැඩි පිරිසකට ඇත්තේ එක් බස්රථයක් පමණයි. ඔවුන් මාසය අවසානයේ ෆිනෑන්ස් මුදල පවා ගෙවාගන්නේ ඉතා අපහසුවෙන්. බස්නාහිර පළා‍තේ බස් ධාවනය නොවුනොත් බස් අංක ඉදිරිපත් කැර පසුදා සිට ගමන්වාර අත්හිටුවනවා.ඒ වගේම බලපත්‍ර අත්හිටුවනවාද නැද්ද යන්න් පිළිබඳව දැඩි තීරණයක් ගන්න සිදුවෙනවා.අන්තර් පළාත් පෞද්ගලික බස් හිමියන්ගේ සංගමයේ සාමාජික වී. සරත් විජිත කුමාර හා වව්නියාව බස් හිමියන්ගේ සමාගමේ අධ්‍යක්ෂ සුසිලා කාන්ති යන මහත්ම මහත්මීහුද මෙහිදී අදහස් දැක්වූ අතර, බස් සමාගම් සාමාජිකයෝ රැසක් මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>20</day>
    </date>
    <link>http://www.dinamina.lk/2013/05/20/_art.asp?fn=n1305209</link>
    <topic>නිධානයක් ගන්න මානබැලු සිවු දෙනා කොටු කැර ගනිති</topic>
    <author>සබරගමුව සමූහ</author>
    <content>ගලිගමුව මොනරගල පුරාණ විහාරස්ථානයට යාබද ගල් ඇන්දේ පිහිටි නිධානයක් ගැනීමට පැමිණි සැකකරුවෝ හතර දෙනකු පින්දෙනිය පොලිසිය මඟින් අත්අඩංගුවට ගෙන කෑගල්ල මහේස්ත්‍රාත්තුමා ඉදිරියට පැමිණ වීමෙන් පසු ලබන 28 වැනිදා දක්වා රක්ෂිත බන්ධනාගාරගත කිරීමට නියෝග කැර ඇත.පසුගිය 13 දා අලුයම් කාලයේ ඔක්සිජන් ගිනිදැල් උපයෝගී කර ගනිමින් රසායන ද්‍රව්‍ය යොදා මෙම ගල් ඇන්ද පිපිරවීමට උත්සාහ කරමින් සිටි පිරිසක් පිළිබඳව ප්‍රදේශවාසීන් පොලිස් හදිසි ඇමැතුම් අංකය ඇමතීමෙන් පසුව පින්දෙනිය පොලිසියේ නිලධාරින් මෙම ස්ථානය වටකැර ඇත. එහෙත් සැකකරුවෝ ඔවුන් රැගෙන ආ උපකරණ ආම්පන්න හා ත්‍රිරෝද රථයක් එම ස්ථානයේ දමා පොලිසිය ළඟා වෙද්දි පැනගොස් තිබුණි.කෑගල්ල කොට්ඨාස භාර පොලිස් අධිකාරී ප්‍රියලාල් දසනායක මහතාගේ උපදෙස් පරිදි කොට්ඨාස අපරාධ පරීක්ෂණ නිලධාරින් කණ්ඩායමක්ද මීට එක්ව තිබුණු අතර පසුව පින්දෙනිය පොලිසිය නිලධාරින් කණ්ඩායමක් මෙම සැකකරුවන් හතරදෙනා අත්අඩංගුවට ගෙන තිබුණි.අත්අඩංගුවට ගත් සැකකරුවන් වන්නේ කෑගල්ල රංවල ආර්. ඒ. රවින්ද්‍ර රාජපක්ෂ, පොල්ගහවෙල පින්දෙනිය එම්. සමීර සම්පත් බණ්ඩාර, රඹකැන්ගම නවගත්තේගම අයි. ප්‍රදීප් සෙනෙවිරත්න සහ පොල්ගහවෙල ඒ. ඩී. ප්‍රසන්න ඉන්දික එදිරිසිංහ යන සිවුදෙනාය.මෙම වැටලීමට කෑගල්ල පොලිස් අධිකාරි ප්‍රියලාල් දසනායක මහතාගේ උපදෙස් පරිදි පින්දෙනිය පොලිස් ස්ථානාධිපති පො.ප. සෙනරත් සුමනපාල, උ.පො.ප. කෝසල, පො.සැ. 29263 තිලකසේන, පො.සැ.30266 පතිරණ, 64837 අතුකෝරළ, පො.කො.643 සෙනෙවිරත්න, පො.සැ. 64462 රණවීර යන නිලධාරිහූ එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>20</day>
    </date>
    <link>http://www.dinamina.lk/2013/05/20/_art.asp?fn=n13052010</link>
    <topic>බසයක කාර් රථයක් ගැටීමෙන්දෙදෙනකු මරුට</topic>
    <author>රක්ෂණ ශ්‍රියන්ත, අසේල කුරුළුවංශ, මධ්‍යම පළාත් සංචාරක</author>
    <content>කොළඹ මහනුවර මාර්ගයේ පිළිමතලාව තේ කර්මාන්තශාලාව ඉදිරිපිට පෙරේදා (18) නවතා තිබූ බස් රථයක කාර් රථයක් ගැටීමෙන් සිදුවූ මාරක රිය අනතුරින් කාර් රථයේ ගමන් කළ දෙදෙනකු මරණයට පත්වී එක් අයකු බරපතළ තුවාල ලබා ඇත.මියගොස් ඇත්තේ පමුණුව පිළිමතලාවේ පදිංචි විසි දෙහැවිරිදි සංජීව විජේරත්න නැමැත්තෙකු හා ගංගොඩ පිළිමතලාව ප්‍රදේශයේ පදිංචි විසි එක් හැවිරිදි සුමිත් කුමාර නැමැත්තෙකි.කාර් රථයේ රියදුරු බරපතළ තුවාල ලබා පේරාදෙණිය රෝහලට ඇතුළත් කැර ඇත. අනතුරුව ඔහු වැඩිදුර ප්‍රතිකාර සඳහා මහනුවර රෝහලට මාරුකර යවා ඇත.කඩුගන්නාව පොලිසිය සිද්ධිය පිළිබඳ වැඩිදුර විමර්ශන පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>20</day>
    </date>
    <link>http://www.dinamina.lk/2013/05/20/_art.asp?fn=n13052011</link>
    <topic>යතුරු පැදිය ලොරියේ ගැටීයතුරුපැදියේ ගිය දෙදෙනාම මරුට</topic>
    <author>අත්තනගල්ල විශේෂ</author>
    <content>පස්යාල – මීරිගම මාර්ගයේ ගොවිජන සේවා කාර්යාලය අසලදී පෙරේදා (18) රාත්‍රී 10.30 පමණ සිදුවූ ලොරි – යතුරුපැදි ගැටුමකින් යතුරු පැදියේ ගමන් ගත් දෙදෙනාම මියගොස් ඇත.අනතුරින් මිය ගොස් ඇත්තේ කල්එළියේ චානක මධුමාල් සහ දික්කුඹුරේ මධුශංක උදයකුමාර යන දෙදෙනායි.පස්යාලේ සිට කල්එළිය දෙසට යමින් සිටි යතුරුපැදිය මීරිගම දෙස සිට පැමිණි ලොරි රථය හා ගැටීමෙන් යතුරු පැදිය පාරෙන් ඉවතට විසිවී ගොස් තාප්පයක හැපී පෙරළී ඇතැයි පොලිස් පරීක්ෂණ වලදී හෙළිවී ඇත.ලොරි රියදුරා නිට්ටඹුව පොලිසිය විසින් අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>20</day>
    </date>
    <link>http://www.dinamina.lk/2013/05/20/_art.asp?fn=r1305201</link>
    <topic>අනුරපුර නගර සභා ආදායම් පරිපාලකගේවැඩ තහනම් කරයි</topic>
    <author>අනුරාධපුර – මධ්‍යම විශේෂ</author>
    <content>අනුරාධපුර මහ නගර සභාව හා එහි උසස් නිලධාරීන් අපකීර්තියට පත් කිරීමේ චෝදනාව මත අනුරාධපුර මහ නගර සභාවේ ආදායම් පරිපාලකවරයාගේ සේවය නැවත දන්වන තුරු අත්හිටුවීමට අනුරාධපුර මහ නගර සභාවේ නාගරික කොමසාරිස් සම්පත් රෝහණ ධර්මදාස මහතා තීරණය කර ඇත.ආදායම් පරිපාලකවරයාට අධිකරණයේ විභාග වන නඩු සඳහා පෙනී සිටීමට නාගරික කොමසාරිස්වරයා විසින් උපදෙස් ලබාදී තිබිය දී ඔහු එම උපදෙස් කඩකර අධිකරණය හමුවේ පෙනී නොසිටීම හේතුවෙන් මේ වැඩ තහනම සිදුකර ඇත. ආදායම් පරිපාලකවරයාගේ සේවය තහනම් කළ බවට උතුරු මැද පළාත් ප්‍රධාන අමාත්‍යාංශ ලේකම්වරයාට ඒ සම්බන්ධයෙන් ලිඛිතව දන්වා තිබේ.අනුරාධපුර අධිකරණවල විභාග වන සියලු නඩු කටයුතු සඳහා නීතිඥවරයාට අමතරව අනුරාධපුර මහ නගර සභාව නගරාධිපතිවරයා සහ කොමසාරිස්වරයා නියෝජනය කිරීමට ආදායම් පරිපාලකවරයාට බලය පවරා ඇති අතර ඉකුත් දා අනුරාධපුර අතිරේක මහේස්ත්‍රාත් අධිකරණයේ පැවැති නඩු විභාගයට ඉදිරිපත් නොවීම හේතුවෙන් ඔහුට එරෙහිව රජයේ ආයතනයක් අපකීර්තියට පත් කිරීම එහි උසස් නිලධාරීන් අපකීර්තියට පත්කිරීම දෙපාර්තුමේන්තු නියෝග කඩ කිරීම හා ඊට අවනත නොවීම චෝදනා මත ඔහුගේ සේවය නැවත දන්වන තුරු අත්හිටුවා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>20</day>
    </date>
    <link>http://www.dinamina.lk/2013/05/20/_art.asp?fn=r1305202</link>
    <topic>පිටිගල පැහැරගත් දියණිය අතවර කර නිවෙසක බැඳ තබා සිටියදී හමුවෙයි</topic>
    <author>අයි. එම්. වී. සී. ගුණසේකර ඇල්පිටිය සමූහ</author>
    <content>පිටිගල පොලිස් වසමට අයත් මත්තක බඹරවාන එකේ කණුව ප්‍රදේශයේ ජීවත් වූ හැත්තෑපස් හැවිරිදි දෙදරු මවක් ඝාතනය කොට ඇය සමඟ නිවසේ සිටි අවිවාහක දියණිය පැහැරගෙන ගොස් අතවර කර පලායාමේ සිද්ධියට සම්බන්ධ සැකකරු සොයා පොලිසිය පුළුල් පරීක්ෂණ ආරම්භ කර තිබේ.බාල දියණිය සමඟ ජීවත් වූ මේ කාන්තාව මරා දමා දින කිහිපයකට පසු පොලිසියට ලද තොරතුරක් මත පරීක්ෂණ පවත්වා ඇති අතර ඒ වනවිට මළ සිරුර නරක් වී තිබී ඇත. දියණිය අතුරුදන්ව සිටි අතර ඇයගේ අතපය බැඳ අතවර කර පාළු නිවෙසක දමා ගොස් සිටියදී පොලිසිය විසින් සොයාගනු ලැබීය. ඇය දැනට ඇල්පිටිය මූලික රෝහලේ ප්‍රතිකාර ලබයි.මවට තියුණු ආයුධයකින් පහරදී මරා දමා දියණිය පාළු නිවෙසකට රැගෙන ගොස් ඇයට අතවර කොට සැකකරු පලාගොස් ඇති බවට පොලිසිය කරන ලද පරීක්ෂණවලදී හෙළිවූ බව පොලිසිය කියයි.සැකකරු මේ ප්‍රදේශයේ වත්තක රැකියාව කළ සේවකයකු බවට පොලිසිය විශ්වාස කරයි. සිද්ධියෙන් මියගොස් ඇත්තේ මත්තක එකේ් කණුවේ පදිංචිව සිටි බෙන්තර විතානගේ තිලකාවතී (73) නැමැත්තියකි.ඇල්පිටිය කොට්ඨාස භාර ජ්‍යෙෂ්ඨ පොලිස් අධිකාරි කේ. ඩී. අතුල වීරසිංහ මහතාගේ උපදෙස් පරිදි ඇල්පිටිය සහකාර පොලිස් අධිකාරි ධ් ආනන්ද සමරසේකර මහතාගේ් මෙහෙයවීම මත පිටිගල පොලිස් ස්ථානාධිපති පොලිස් පරීක්ෂක උදයකුමාර, පොලිස් පරීක්ෂක වී.එම්. බස්නායක මහත්වරු ඇතුළු පොලිස් කණ්ඩායම් කිහිපයක් මේ පිළිබඳව පරීක්ෂණ පවත්වති.මියගිය කාන්තාවගේ මරණය සම්බන්ධයෙන් ඇල්පිටිය මහේස්ත්‍රාත් කේසර සමරදිවාකර මහතා සිද්ධිය වූ ස්ථානයට ගොස් මහේස්ත්‍රාත් පරීක්ෂණය පැවැත්වූ අතර ඇල්පිටිය මූලික රෝහල අධිකරණ වෛද්‍ය නිලධාරි සුසන්ත ලේල්වල මහතා විසින් පශ්චාත් මරණ පරීක්ෂණය පවත්වනු ලැබීය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>20</day>
    </date>
    <link>http://www.dinamina.lk/2013/05/20/_art.asp?fn=r1305203</link>
    <topic>මාස 2ක පුංචි පුතා කතා කරයි</topic>
    <author>ගාමිණී ඔබේසේකර පොළොන්නරුව විශේෂ</author>
    <content>සිව් මසක් වයසැති පිරිමි දරුවකු බුද්ධ ප්‍රතිමාවක් ඉදිරියේ දී කතා කිරීමේ සිත් මවිත කරවන සුළු සිද්ධිය වාර්තා වනුයේ පොළොන්නරුවේ වැවේතැන්න ගොවි ජනපදයෙනි.ප්‍රදීප් රුවන් වීරසේකර හා මධුෂිකා ප්‍රියන්ජිලා මවුපියන්ගේ කුළුදුල් දරුවා වන සදෙව් නෙත්සර මාස එකහමාර කාලයේ සිට නිවෙසේ ඇති බුදුපිළිමය දෙස බලා සිනාසෙන්නට පටන්ගෙන තිබේ.ඉන්පසු දිනපතාම බුදුපිළිමය දෙස බලා සිටින නෙත්සර දරුවා හඬනගා කිසියම් දෙයක් කියයි. මෙය කුඩා දරුවකු සතු අසාමාන්‍ය දෙයක් වන හෙයින් මේ පිළිබඳ ගල්තඹරාව ශශ්‍රී විජයාරාමාධිපති කොබෙයිතුඩුවේ විජිත හිමියන් ගෙන් විමසුවෙමු.මේ දරුවා මින් පෙර ආත්මයක බුදු දහම ප්‍රගුණ කළ බුද්ධිමත් අයකු විය යුතුය. ඒ මතක ශක්තිය ඒ අයුරින් ම මේ ආත්මයේ දී ද පවතී. බුදුරජාණන් වහන්සේ පිළිබඳ හොඳ මතක ශක්තියක් පවත්නා හෙයින් මේ කුඩා වයසේ දීම බුදුන් වහන්සේගේ රුව දකින විටම එය මතකයට පැමිණ යමක් ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>20</day>
    </date>
    <link>http://www.dinamina.lk/2013/05/20/_art.asp?fn=r1305204</link>
    <topic>සෙවණගල ව්‍යාපාරිකයෙක් ළඟ 2000 හොර නෝට්ටු 20ක්</topic>
    <author>සූරියවැව සමූහ පී. එස්. ගුණසේකර</author>
    <content>සිමෙන්ති මිලදී ගැනීම සඳහා ගෙන එන ලද රුපියල් දෙදාහේ (රු.2000) හොර මුදල් නෝට්ටු විස්සක් (20) සෙවණගල පොලිසිය මඟින් සොයාගෙන තිබේ.කිරිඉබ්බන්වැව ප්‍රදේශයේ ගොඩනැගිලි ද්‍රව්‍ය අලෙවි වෙළෙඳසලකට පෙරේදා පැමිණ සිටි අයෙකුට අයත් හොර මුදල් නෝට්ටු මෙසේ අත්අඩංගුවට ගෙන තිබේ. සැකකරුට අයත් වෑන් රථයේ අමතර රෝදයේ සඟවා තිබූ මුදල් නෝට්ටු පරීක්ෂා කරමින් සිටියදී සැකකරු එතැනින් පලාගොස් ඇති බව පොලිසිය කියයි.සෙවණගල ප්‍රදේශයේ සිමෙන්ති භාණ්ඩ නිෂ්පාදන මධ්‍යස්ථානයක හිමිකරුවකු බව කියන සැකකරුට අයත් වෑන් රථයක්ද පොලිස් අත්අඩංගුවට ගෙන තිබේ. සෙවණගල පොලිස් ස්ථානාධිපති නිලන්ත බණ්ඩාර මහතාගේ උපදෙස් පරිදි අපරාධ විමර්ශන අංශය මඟින් සැකකරු අත්අඩංගුවට ගැනීමේ පරීක්ෂණ ආරම්භ කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>20</day>
    </date>
    <link>http://www.dinamina.lk/2013/05/20/_art.asp?fn=r1305205</link>
    <topic>ටිකට් නොදුන්නොත්දඩේ 9000යි</topic>
    <author>මාකඳුරේ ධර්මසිංහ</author>
    <content>ප්‍රවේශ පත්‍ර නිකුත් නොකොට මගීන් ගෙන් මුදල් අයකර මගී ප්‍රවාහනයේ යෙදෙන පෞද්ගලික බස් රථ සඳහා වන දඩ මුදල (රු.9000/=) නව දහස දක්වා වැඩි කිරීමට දකුණු පළාත් මාර්ගස්ථ මගී ප්‍රවාහන අධිකාරිය පියවරගෙන ඇත.මේ සඳහා අයකළ දඩ මුදල මෑතක් වනතුරුම (රු.2000/=) දක්වා පැවැති අතර කොතෙකුත් පෞද්ගලික බස් රථ හිමියන් නියමිත ගමනාන්තයට නොගොස් මගීන්ට ටිකට් පත් ලබා නොදී මුදල් අයකර ගැනීම සම්බන්ධව පැමිණිලි රාශියක් දැනටමත් ලැබී ඇති බව අධිකාරියේ සභාපති ඒ සමරසිංහ මහතා කියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>20</day>
    </date>
    <link>http://www.dinamina.lk/2013/05/20/_art.asp?fn=r1305206</link>
    <topic>පණු ජෑම් විකුණා දඩ කයි</topic>
    <author>ඇල්පිටිය සමූහ</author>
    <content>පණුවන් සහිත ජෑම් බෝතලක් අලෙවිකළ බව කියන වෙළෙන්දකුට රු. 2000/=ක දඩයක්ද එය නිෂ්පාදනය කළ සමාගමට රු 3000/=ක දඩයක්ද ගෙවනලෙස ඇල්පිටිය මහේස්ත්‍රාත් කේසර සමරදිවාකර මහතා ඉකුත්දා නියෝග කරනු ලැබීය.මෙසේ දඩමුදල් නිඩම වූයේ අමුගොඩ චින්තක ප්‍රසාද් නමැති වෙළෙන්දෙකුට සහ එඩින්බරෝ සමාගමේ කළමනාකරුටය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>20</day>
    </date>
    <link>http://www.dinamina.lk/2013/05/20/_art.asp?fn=r1305207</link>
    <topic>මඟුල්ගෙදරමරණයක්</topic>
    <author>කටුවන සමූහ</author>
    <content>මංගල උත්සවයකදී අධික ලෙස මත්පැන් පානය කරමින් මංගල සාදයේදී නැටූ එක් දරුපියා හදිසියේම මැරී වැටෙයි.හුංගම – ලුණම ප්‍රදේශයේ ඉකුත් 15 දා මංගල උත්සවයකට සහභාගි වූ තිස්හැවිරිදි (අවු.30) මේ තැතැත්තා මගුල් ගෙදර සිටි පිරිස සමගම විටින් විට අධිකලෙස මත්පැන් පානය කර නැටූ අතර මත්ගතිය වැඩිවීම නිසා වතුර ටැංකියක තම හිස ඔබා ගනිමින් සිට නැවත නැවතත් අධික ලෙස මත්පැන් පානය කරමින් නටන අවස්ථාවේදී සිහි මුර්ජාවී ඇද වැටීමෙන් පසුව තංගල්ල මූලික රෝහලට ගෙන යෑමෙන් පසුව මියගොස් ඇත.මෙසේ මියගොස් ඇත්තේ තංගල්ල සීනිමෝදර – වල්ගම්පුර – අංක 69 නිවෙසේ පදිංචි ජගත් රෝෂාන් රාජපක්ෂ නමැති එක්දරු පියෙකි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>20</day>
    </date>
    <link>http://www.dinamina.lk/2013/05/20/_art.asp?fn=r1305208</link>
    <topic>කොත්තු රොටී කෑපුද්ගලයෙක් මිය ගිහින්</topic>
    <author>මාවනැල්ල සමූහ – පී. සෙනෙවිරත්න</author>
    <content>උදෑසන ආහාරයට කොත්තු රොටී ආහාරයට ගත් දෙදෙනෙකුගෙන් එක් අයකු හදිසියේම රෝගාතුර වී කෑගල්ල මූලික රෝහලට ඇතුළත් කිරීමෙන් පසු මියගොස් තිබේ.මරණයට හේතුව සොයා බැලීමේ පොලිස් පරීක්ෂණයක්ද ආරම්භකර ඇති බව කෑගල්ල පොලිස් ස්ථානයේ අපරාධ අංශයේ උසස් නිලධාරිවරයකු ද සඳහන්කර සිටියේය.මෙසේ මරණයට පත්ව ඇත්තේ අටාල තුන්දොර පදිංචිව සිටි ඩී. ආර් . තිලකරත්න (45) නැමැති තිදරු පියෙකි. එහිදී මියගොස් ඇති පුද්ගලයා කෑ කොත්තු රොටියේ ඉතිරි කොටසද අනෙක් පුද්ගලයා අහාරයට ගෙන ඇතත් ඔහුට එයින් කිසිම ආසාත්මිකතාවයක් හෝ විෂ වීමක් ඇති වී නැත..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>20</day>
    </date>
    <link>http://www.dinamina.lk/2013/05/20/_art.asp?fn=r1305209</link>
    <topic>බස්නාහිර පළාත පාසල් ගොඩනැගිලි අබලන්</topic>
    <author>මැදකොළඹ සමූහ වයිමන් හෙට්ටිආරච්චි</author>
    <content>බස්නාහිර පළාතේ පාසල් ගොඩනැගිලි කීපයක්ම අබලන් තත්වයේ පවතින අතර, ඒවා ශිෂ්‍ය ශිෂ්‍යාවන්ගේ ආරක්ෂාවට බලවත් තර්ජනයක්ව පවතින බවත් එම බලපෑම් වළකාලීමට විධිමත් ක්‍රමවේදයක් හඳුනාගෙන නැති බවත් විගණකාධිවරයා පෙන්වා දෙයි.සැලසුම් සඳහා ව්‍යාපෘති හඳුනාගැනීමේදී අලුත්වැඩියා කළ යුතු අබලන් ගොඩනැගිලි සියල්ල හඳුනාගෙන ප්‍රමුඛත්ව පදනමින් වාර්ෂිකව සැලසුම් පිළියෙල කර අලුත්වැඩියා කළ යුතු වූවත් එවැනි පියවරක් ගෙන නොතිබූ විගණන සෝදිසි පරීක්ෂණයේදී හෙළිවුන ඔහු සඳහන් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>20</day>
    </date>
    <link>http://www.dinamina.lk/2013/05/20/_art.asp?fn=r13052010</link>
    <topic>මේ උසාවියේ වාහනද?</topic>
    <author>සිසිර ජයනාත් පීරිස් අම්පිටිය සමූහ</author>
    <content>අධිකරණ අමාත්‍යාංශයට අයත් විනිසුරුවන් හෝ නිලධාරීන් සිය පෞද්ගලික වාහනවල අධිකරණණයේ නම රැගත් නාම පුවරු ප්‍රදර්ශනය කරමින් ගමන් නොගන්නා බව සාමන්‍ය ජනතාව හොඳීන් දනී.එහෙත් අධිකරණය නමින් නාම පුවරුවක් ප්‍රදර්ශන කරමින් ඔබ මොබ යන වාහන කිහිපයක් මහනුවර නගරයේ ද දක්නට ලැබෙන අතර නගරයේ එම වාහන අධිකරණයේ නිලවාහනයයි සිතා නගරයේ නවතා තැබීම වෙනුවෙන් මුදල් අයකර ගන්නා බව ද පැවසුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>20</day>
    </date>
    <link>http://www.dinamina.lk/2013/05/20/_art.asp?fn=s1305201</link>
    <topic>වලල රත්නායක විදුහලේ තිදෙනෙක් ලෝක තරගාවලියට සුදුසුකම් ලබති</topic>
    <author>ප්‍රින්ස් ගුණසේකර</author>
    <content>දියගම මහින්ද රාජපක්ෂ ජාත්‍යන්තර ක්‍රීඩාංගණයේදී ඊයේ නිමාව දුටු ජාතික කනිෂ්ඨ මලල ක්‍රීඩා ශූරතාවලියේදී දක්ෂතා දැක්වු මීටර් 2000 බාධක දිවිමේ ක්‍රීඩක ක්‍රීඩිකාවන් තිදෙනෙකු යුක්රේනයේදී ලබන ජුලි මාසයේ පැවැත්වෙන ලෝක යොවුන් මලල ක්‍රීඩා ශූරතාවලියට සුදුසුකම් ලබාගත්හ.බාධක දිවීමේ තරග ජයගෙන ලෝක යොවුන් මලල ක්‍රීඩා ශූරතාවලියට සුදුසුකම් ලැබු මේ තිදෙනාම වලල ඒ රත්නායක විදුහලේ ක්‍රීඩක ක්‍රීඩිකාවන්වීම විශේෂත්වයකි.18න් පහළ පිරිමි මීටර් 2000 බාධක දිවීමේ තරගය නව තරග වාර්තාවක්ද සමගින් ජයගත් හංසජිත් මලින්ද වීරසිංහ (වි.6:7.17) පළමු ගෞරවය හිමිකරගත් අතර එම තරගයේදී දෙවැනි තැනට පත් බන්ධුල මධුසංඛ සමරවීර ද (වි.6:8.21) ලෝක යොවුන් මලල ක්‍රීඩා ශූරතාවලියට සුදුසුකම් ලබාගත්තේය.මේ ඉසව්වෙන් ලෝක‍ ‍යොවුන් මලල ක්‍රීඩා ශූරතාවලියට සුදුසුකම් ලබාගැනීමේ පරිසාධන මට්ටම විනාඩි 6:14.00කි.18න් පහළ මීටර් 2000 බාධක දිවීමේ තරගය ජයගත් මහේෂා කුමාරි වීරසිංහ (වි.7:10‍.95) කාන්තා අංශයෙන් ‍ලෝක යොවුන් මලල ක්‍රීඩා ශූරතාවලියට සුදුසුකම් ලබාගත්තාය. මහේෂා කුමාරි වීරසිංහට ලෝක යොවුන් මලල ක්‍රීඩා ශූරතාවලියට සුදුසුකම් ලබාගැනීමේ පරිසාධන මට්ටම විනාඩි 7:14.00ක්ව තිබුණි.ඊයේ අවසන් දිනයට පැවැති ඉසව්වලදී නව වාර්තා 4ක් බිහිවු අතර ජාතික කනිෂ්ඨ මලල ක්‍රීඩා ශූරතාවලියේදී නව තරග වාර්තා 17ක් බිහිවීම කැපී පෙනුණි. එක් වාර්තාවක් සමවිය.අවසන් දිනයේ දී 18න් පහළ කාන්තා තුන්පිම්ම ඉසව්ව මීටර් 12.13 නිමකළ මීගමුව නිව්ස්ටස් බාලිකා විදුහලේ එච්.ඩී.වී.ලක්ෂානී, 23න් පහළ උසපැනීම මීටර් 2.14කින් නිමකළ යුද හමුදාවේ ඩී.එම්.මිලාන් දිසානායක, 18න් පහළ කාන්තා මීටර් 400 තත්පර 56.47කින් නිමකළ අහංගම කතලුව මධ්‍ය මහා විදුහලේ ජී.ජී.මධුෂිකා හා 23න් පහළ මීටර් 100 තරගය තත්පර 12.45කින් නිමකළ ගුවන් හමුදාවේ එච්.ඩී.එල්.ප්‍රනාන්දු නව තරග වාර්තා බිහි කළහ.තරගාවලියේ විශේෂ දක්ෂතා වෙනුවෙන් කුසලාන හිමිකරගත් ක්‍රීඩක ක්‍රීඩිකාවන් මෙසේය.16න් පහළ දක්ෂතම ක්‍රීඩිකාව- එම්.ආර්.එස්.මධුරප්පෙරුම -ශා.ජොසප් කෑගල්ල (මී.200 තත්පර 26.41), දක්ෂතම ක්‍රීඩකයා-ඩබ්ලිව්.එස්.හසලංක කදාන සෙවන්ස් ඩේ අඩ්වන්ඩිච් උ.බාලිකාව (කවපෙත්ත මී.47.40)අවු.18න් පහළ දක්ෂතම ක්‍රීඩිකාව-ජී.ජී.මධුෂිකා අහංගම කතලුව ම.ම.විද්‍යාලය (මී.400 තත්.56.47), දක්ෂතම ක්‍රීඩකයා-අරෝෂ් කාරියවසම් කොළඹ ආනන්ද වි. (මී.100 තත්.10.90)අවු 20න් පහළ-දක්ෂතම ක්‍රීඩිකාව- ඊ.ජී.කෞෂල්‍යා කුලියාපිටිය ම.ම.විද්‍යාලය (මී.400 කඩුලු තත්.63.55), දක්ෂතම ක්‍රීඩකයා- ඊ.ජී.ජයවීර ගුවන් හමුදාව (දුර පැනීම මී.7.21)අවු.23න් පහළ දක්ෂතම ක්‍රීඩිකාව- ඩබ්ලිව්.පී.ඊ.ආර්.දුලක්ෂි ගුවන් හමුදාව (මී.3000 බාධක වි.10:38.5), දක්ෂතම ක්‍රීඩකයා- මිලන්ත දිසානායක යුද හමුදාව (දුර පැනීම මී‍.7.52).</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>20</day>
    </date>
    <link>http://www.dinamina.lk/2013/05/20/_art.asp?fn=s13052010</link>
    <topic>හයිද්‍රාබාද් අවසන් සිවුදෙනා අතරට එයි</topic>
    <author/>
    <content>(2013-05-19 23:45pm) අයි. පී. එල්. ක‍්‍රිකට් තරගාවලියේ පළමු කණ්ඩායම් හතරට පැමිණීමට සන්රයිසස් හයිද්‍රාබාද් පිල අද (19) සමත් විය. චෙන්නායි සුපර් කිංග්ස්, මුම්බායි ඉන්දියන්ස් සහ රාජස්ථාන් රෝයල්ස් යන කණ්ඩායම් මීට පෙර අවසන් සිවුදෙනාට සුදුසුකම් ලබා සිටියහ.පළමු වටයේ අවසන් තරගය මෙන්ම මෙවර තරගාවලියේ 72 වැනි තරගය ලෙස කොල්කටාහිදී අද පැවැති තරගයේදී කඩුලූ 5 කින් කොල්කටා නයිට් රයිඩර්ස් පිල පරාජය කරමින් හයිද්‍රාබාද් පිල අවසන් වටයට සුදුසුකම් ලබා ගත්තේය.හයිද්‍රාබාද් පිල නියෝජනය කරන තිසර පෙරේරා විශිෂ්ට උඩ පන්දු දෙකක් රැකගනිමින්, ඕවර හතරේදී ලකුණු 33 ට එක කඩුල්ලක් දවා ගත්තේය.කොල්කටා නයිට් රයිඩර්ස් පිල ඕවර 20 කදී කඩුලූ 7 ට 130මන්වින්ඩර් බිස්ලා 15, ජැක් කලිස් 24, යුසුෆ් පතාන් නොදැවී 49සන්රයිසස් හයිද්‍රාබාද් පිල ඕවර 18.5 කදී කඩුලූ 5 ට 132පර්තිව් පටෙල් 47, ශීකර් දාවන් 42, ඩැරන් සැමී නොදැවී 17, ඉක්බාල් අබ්දුල්ලා 29/3.</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>20</day>
    </date>
    <link>http://www.dinamina.lk/2013/05/20/_art.asp?fn=s1305202</link>
    <topic>රාජකීය-ඉසිපතන රගර් තරගය අතරමග නවතී</topic>
    <author>ෆවුස් මොහොමඩ්</author>
    <content>අන්තර් පාසල් අවුරුදු 20න් පහළ පළමු කොටසේ රගර් තරගාවලියේ රාජකීය විදුහල සහ ඉසිපතන විදුහල අතර පසුගිය සති අන්තයේ පැවැති තරගය රාජකීය විදුහල් ක්‍රීඩකයන් පිටියෙන් ඉවත්වීම හේතුවෙන් අතරමග නවතා දැමීමට තරග සංවිධායකයන්ට සිදුවිය. ඒ වනවිට රාජකීය විදුහල් පිලේ ක්‍රීඩකයන් කීපදෙනකු තුවාල ලබා සිටි අතර ඔවුන්ගේ කීපදෙනකු ප්‍රතිකාර සඳහා පසුව රෝහල් ගතකිරීමට ද සිදුවී තිබිණි.දෙවැනි භාගයේ දී ඉසිපතන ක්‍රීඩකයෙක් රාජකීය විදුහල් පිලේ ක්‍රීඩකයකුට පහරක් එල්ල කරනු තරගයේ ප්‍රධාන තීරක හෝ පැති තීරකවරුන් නොදුටු අතර ‍ඊට විරෝධය පළ කරමින් රාජකීය විදුහල් පිල මෙ‍සේ තරගයෙන් ඉවත්වූයේ සිය ක්‍රීඩකයන් ආරක්ෂා කරගැනීමේ අරමුණින් බව කියැවේ.සුප්‍රකට බ්‍රැඩ්බි පළිහ සඳහා ත්‍රිත්ව විදුහල සමග ඉදිරියේදී පැවැත්වීමට නියමිත තරගය සඳහා සිය ක්‍රීඩකයන් ආරක්ෂා කරගැනීමට රාජකීය විදුහල මේ තීරණයට එළැඹී බව පසුව වාර්තා විය.තරගයේ පළමු භාගය නිමාවනවිට ලකුණු 17-10ක් ලෙස පෙරමුණේ පසුවූ ඉසිපතන විදුහල දෙවැනි භාගයේ රාජකීය විදුහල් පිල පිටියෙන් ඉවත්වනවිට ලකුණු 27-20ක් ලෙස ඉදිරියෙන් සිටියේය.ඒ වනවිට තරගය නිමාවීමට මිනිත්තු 20ක් පමණ ඉතිරිව තිබූ අතර රාජකීය විදුහල් ක්‍රීඩකයන් පිටියෙන් ඉවත්වීම හේතුවෙන් ජයග්‍රහණය ඉසිපතන විදුහලට ලබාදීමට පසුව තරග තීරකවරුන් කටයුතු කළහ. කෙසේවෙතත් තරගය පිළිබද විරෝධතාවක් රාජකිය විදුහල් කණ්ඩායම අද පාසල් රගර් සංගමයට ඉදිරිපත් කිරීමට නියමිතය.මේ තරගාවලියේ මීට පෙර පැවැති තරග කීපයකදී ද ‍තරග තීරකවරුන් සම්බන්ධව විරෝධතා පැන නැගී තිබිණි.මෙරට ක්‍රීඩා විනිසුරුවරුන්ගේ සංගම් අතරින් වැඩිම මුදලක් අය කරන රගර් තරග තීරකවරුන්ගේ සංගමය මෙවර පාසල් ලීග් රගර් තරගාවලියේ විනිශ්චය කටයුතු සඳහා තරගාවලිය ආරම්භවීමට පෙර සිය තරග මුදල රුපියල් 17,000ක් දක්වා වැඩිකිරීමට පියවර ගෙන තිබිණි. එය පසුගිය වසරේ දී ඔවුන් අයකළ මුදලට වඩා රුපියල් පන්දහසක වැඩිවීමකි.තරග පැවැත්වෙන ක්‍රීඩාංගණ වෙත යාමේ ප්‍රවාහන ගාස්තු වශයෙන් තවත් අතිරේක මුදලක් ඔවුන්ට ගෙවිය යුතු බව වාර්තා වේ. එම ප්‍රවාහන මුදල කොළඹ ආශ්‍රිත ප්‍රදේශවල පැවැත්වෙන තරග සඳහා රුපියල් 1500කි.මහනුවර වැනි කොළඹින් බැහැර නගරවල පැවැත්වෙන තරග සඳහා ඔවුන්ට ගෙවිය යුතු ප්‍රවාහන ගාස්තුව රුපියල් 6000කි. ඒ අනුව ප්‍රධාන තරග තීරකවරුන් හා පැතිවිනිසුරුවන් ඇතුළු සිවුදෙනකුට මහනුවර වැනි නගරයක පැවැත්වෙන තරගයක විනිසුරු කටයුතු සඳහා ගෙවිය යුතු මුළු ප්‍රවාහන ගාස්තුව රුපියල් 24,000කි.කෙසේවෙතත් පසුගිය වසරේ පාසල් ලීග් රගර් තරගාවලියට සාපේක්ෂව මෙවර තරගාවලියේ විනිසුරු තීරණ ඉහළ මට්ටමක පවතින බව තරගාවලියේ සංවිධායකයන් පවසති.ඒ කෙසේවූව ද තීරණාත්මක තරගවලදී මතභේදයට තුඩුදෙන තීරණ නොගැනීමට තරග විනිසුරුවරුන් මීට වඩා අවධානයෙන් කටයුතු කළ යුතු බව ක්ෂේත්‍රයේ හිටපු ප්‍රවීණයන්ගේ අදහස වී තිබේ..</content>
  </post></root>