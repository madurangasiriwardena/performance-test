<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2012</year>
      <month>03</month>
      <day>05</day>
    </date>
    <link>http://www.dinamina.lk/2012/03/05/_art.asp?fn=f1203053</link>
    <topic>මේ තරුණ හිත කියවන්න</topic>
    <author>හිරුමල්</author>
    <content>ඔහු - මට ඕන වුණේ හැම තිස්සේම එයාව සතුටින් තියන්න. සතියකට වතාවක් මම දිනුකිට ඇඳුමක් තෑගි දුන්නා. එයාගේ අල්මාරිය ඇඳුම්වලින් පිරිලා. අපි මාසෙකට දෙවතාවක් විතර එළියට ගිහින් “ඩිනර්” ගත්තා. දිනුකි හරි ආසයි “ප්‍රයිඩ් රයිස්” වලට.ඔහු හූල්ලයි. ඉන් එහාට කතාව කියවාගෙන යෑමට හේ අපොහොසත් වූවාක් මෙනි. තරුණ ඇස් මත කඳුළක පැල්ලමකි. ඔහු බියර් වීදුරුව මුවට ළංකරයි. මම බියර් පෙන ගෑවුණු ඔහුගේ දෙතොල් දෙස බලා සිටින්නෙමි. හේ නැවතත් අතීතයට එබෙන්නට අරඅඳියි.ඔහු - දිනුකි ප්‍රයිඩ් රයිස් කනකම් මම බියර් එකක් බිබී එයා කන දිහා බලාගෙන ඉන්නවා.එක දවසක්...තරුණයා නැවතත් බියර් වීදුරුව අතට ගනියි.ඔහු - මම ඒ දවස එයි කියලා බලාපොරොත්තුවෙන් හිටියා.හේ නැවතත් බියර් වීදුරුව මේසය මතින් තබයි. මගේ ඇස්වලින් මිදීගත් ඔහුගේ ඇස් මේසයේ රතු පැහැති මේස රෙද්දට යොමුවේ.ඔහු - දිනුකි මගෙන් ඇහුවා. පොඩි ජොබ් එකක් තියාගෙන මේ හැටි වියදම් කරන්න ඔයාට කොහෙන්ද සල්ලි කියලා...මට හීන් දාඩිය දැම්මා. කිසිම වෙනසක් නොපෙන්වා මම හිනාවෙලා එදා “ෂේප්” වුණා.මම – ඊට පස්සේ දිනුකි ඔයාගෙන් ඒ ප්‍රශ්නේ ඇහුවේ නැද්ද?තරුණයා බියර් වීදුරුව සියුම් කැළතීමකට ලක්කරයි. එහි ඇති බීර දිය නයිට් බල්බ් එළියට දිලිසේ.ඔහු - ඊට කලින් එයා දැනගත්තා.තරුණයා බියර් වීදුරුව කැළතීම නතර කරයි.මම - මොකක්ද?ඔහු හිස ඔසවා මා දෙස බලයි. මඳ අඳුරෙහි තරුණයාගේ ඇස්වල තියුණු බව පෙනේ.ඔහු - ඔයාට ඒක දැනගන්නම ඕනේද?තරුණයාගෙන් බලාපොරොත්තු නොවූ ඒ පැනයෙන් මම වික්ෂිප්ත වුණෙමි. මම වහා නැඟී සිටියෙමි.මම – අවශ්‍ය නෑ.ඔහු මගේ අත මතින් ඔහුගේ අත තැබීය. එහි හීතල බව මගේ ආත්මයට කිඳා බැස්සේය.ඔහු - මට සමාවෙන්න...කරුණාකරලා ඉඳගන්න... ප්ලීස්...මම හිටි ඉරියව්වෙන්ම සිටියෙමි. ම’වෙතින් ඉවත් කර ගත් ඔහුගේ ඇස් නැවතත් බියර් වීදුරුව දෙසට රඳවා ගත්තේය.ඔහු - මම මුඩුක්කුවක කොල්ලෙක්. අපේ ලෑලි ගෙදර තිබ්බේ කිරුළපන කුණු මෝල වත්තේ. මගෙ අම්ම නරක ගෑනියක්. තාත්තා කුඩු කාරයෙක්. මට තව නංගි කෙනෙක් හිටියා.මම ඉස්කෝලේ ගියේ ලුම්බිණියට. මට ඉගෙන ගන්න බෑ. ඉස්කෝලෙට ගියදා ඉඳලා මම කළේ අනිත් කොල්ලොත් එක්ක රණ්ඩු වෙන එක විතරයි. උන් හැම වෙලාවේම මාත් එක්ක පැටලෙන්න ආවා. මම මුඩුක්කු කොල්ලෙක් හින්දා උන් මට අපහාස කළා. මගෙ තාත්තාට අපහාස කළා. මට ඒවට කේන්ති යනවා. ඉතින් මම උන් එක්ක පැටලෙන්න යනවා.ගුරුවරුත් හැම තිස්සේම මටමයි බනින්නේ. කුණු මෝල වත්තේ උන්ගේ හැටි අපි දන්නවා කියලා තමයි ගුරුවරුත් කියන්නේ. මට එයාලත් එක්කත් කේන්තියි.බියර් පෙන එකින් එක පිපිරේ. නයිට් බල්බ් එළියට ඒවා රත්තරන් පාටට දිළිසේ. මම පුටුවෙහි හිඳගත්තෙමි.ඔහු - අටේ පන්තියේදී මම කොල්ලෙකුට ඔලුව පැලෙන්න ගලකින් ගහලා ඉස්කෝලෙන් පැන ගත්තා. ආයෙත් මම ඉස්කෝලේ පැත්ත පළාතේ ගියේ නෑ.මම – අම්මයි, තාත්තයි ඔයාට දොස් කිව්වේ නැද්ද?ඔහු - එයාල හිටියේ එයාලගේ ලෝකවල. මම මගේ ලෝකෙක හිටියේ. අම්මා හැමදාම උදේට ගියා. ආයෙත් ආවේ රෑට රෑ වෙලා හොඳටෝම බීලා. තාත්තා කුඩු ගහනවා. ගෙදර තියෙන වටිනා බඩුවක් අරන් ගිහින් කීයකට හරි විකුණලා කුඩු ගහනවා. දවසක් ඉදෙන බත පැත්තකින් තියලා ගෑස් ළිපත් අරන් ගිහින් තිබුණා. ඉතින් එයාලට කොහොමද අපේ ප්‍රශ්නෙ කියන්නේ. එයාලා කොහොමද අපේ හිත් තේරුම් ගන්නේ.අවන්හල මිනිසුන්ගෙන් පිරී ඇත. ඔවුන් තැනින් තැන සිට අල්ලාප සල්ලාපයේ යෙදී ඇත. නයිට් බල්බ් එළියෙන් මිනිසුන්ගේ හිස් ගෙඩි උඩින් පාවෙන දුම් රොටු කුරුටු ගෑ කවාකාර පැන්සල් ඉරි සේ පෙනේ.ඔහු - මට කවදාවත් අම්මලා සෙල්ලම් බඩුවක් අරන් දීලා තිබ්බේ නෑ. කුණු ගොඩකින් අහුලාගත්තු රෝද ගැලවෙච්චි සෙල්ලම් කාරෙකකින් තමා මම සෙල්ලම් කළේ.අවුරුදු පහළොවේදී මම පික් පොකට් ගහන්න පටන් ගත්තා. මුලින් මුලින් මම මේකට බය වුණා. පික් පොකට් ගහන්න මට උදව් කළේ කිරුළපන අයිය කෙනෙක්.මම පික් පොකට් ගහපු සල්ලිවලින් බාගයක් මිනිහට දෙන්න ඕනේ.මම – අවුරුදු කීයක් ඔයා පොකට් ගැහුවද?ඔහු - “බුලට්” අයියා හම්බෙනකම් මම පොකට් ගැහීම කළා.මම – කවුද “බුලට් අයියා” කියන්නේ?තරුණයා බියර් බෝතලයක් ඇණවුම් කරයි. මා ඇසූ දේ නෑසුණාක් මෙන් සිටි ඔහු රෝස් කරන ලද කුකුල් අණ්ඩක් තෝරන්නට පටන් ගත්තේය.මම – කවුද “බුලට් අයියා” කියන්නේ?ඔහු - එයා පාතාලේ අයියා කෙනෙක්. මිනිහා හම්බුනාට පස්සේ මම පොකට් ගහන වැඩේ “ක්ලෝස්” කළා.“බුලට් අයියා” මට රස්සාවක් දෙන්නම් කියලා පොරොන්දු වුණා. අම්මලට නොකියා මම ගෙදරින් පැන ගත්තා. මම “බුලට් අයියත්” එක්ක මරදානට ආවා.මම – එතකොට ඔයාගේ නංගිට මොකද වුණේ?ඔහු - බුලට් අයියත් එක්ක මම මරදානට එනකොට මට වයස අවුරුදු දහ අටයි. අවුරුදු දොළහක් පිරෙනකොටම නංගි වත්තේ බැඳපු මිනිහෙක් එක්ක පැනලා ගියා. පව් මගේ නංගි...අලුත් බියර් බෝතලය ඔහු විවෘත කරයි. මඳක් කැළැත්තුන බෝතලයෙන් බියර් පෙන පිටතට වෑස්සෙයි.මම – “බුලට් අයියා” මොකක්ද ඔයාට දුන්නු රස්සාව.ඔහු - ඒ ගැන ඔයාට අවශ්‍ය නෑ.වේල දෙවේලේ නොකා නොබී හිටිය මම බුලට් අයියා දුන්නු රස්සාවෙන් පස්සේ හොඳට කෑවා බිව්වා. ජොලි කළා. රෙජිනි කාන්ත්ගේ චිත්‍රපටි බැලුවා. නරක ගෑනු ආශ්‍රය කළා.මම – දිනුකි ඔයාට කොහොමද හම්බෙන්නේ.ඔහු - එයා මසාජ් ක්ලීනික් එකක වැඩ කළේ. මම දිනුකිව බඳින්න කැමැති වුණාට පස්සේ එයා ඒ ජරා රස්සාව අත්ඇරියා. අපි දෙන්නා කසාද බැන්ඳා. හොඳ “ලයිෆ්” එකක් පටන් ගත්තා. වීසිකරන්න තරම් සල්ලි මට තිබුණා. මම දිනුකිට හැම දෙයක්ම දුන්නා. අඩුපාඩුවක් කළේ නෑ.ඒත් එයා මං ගැන හැම දෙයක්ම දැනගත්තා.මම පාතාලෙට සම්බන්ධ වෙලා කරණ හැම දෙයක්ම එයා දැනගත්තා. මම එයාගෙන් සමාව ඉල්ලුවා. එයාට වැඳ වැටිලා කිව්වා, පාතාලෙන් මම අයින් වෙනවා කියලා.දිනුකි ඒ කිසිම දෙයක් පිළිගත්තේ නෑ. එයා දෙවැනි වරටත් රැවටුණා කියලා මගෙන් වෙන්වෙලා ගියා.මම - කෝ දැන් දිනුකිඔහු - ඒ ගැන මගෙන් අහන්නෙපා....</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>05</day>
    </date>
    <link>http://www.dinamina.lk/2012/03/05/_art.asp?fn=f1203054</link>
    <topic/>
    <author>පි‍්‍රයංකර පෙරේරා</author>
    <content>“අම්මේ දැන් මෙහෙ හිටියා මදැ. මං විතරද ඉන්නෙ. මොන වදයක්ද මේ අපි කොහොම...... මැරිලවත් යන්නෑනෙ... වදේ...”දත් දෙපෙළ තද කරගනිමින් ගෝරනාඩු නගයි.“සිලියා ඔහොම කිව්වට මැරෙන්නෑ ඒකටත් වෙලාව එන්ඩ ඕනේ. එහෙම ආවට ගියාට මැරෙන්නෑ.” කීමට සිත් වුවත් නොසිතා සිත සකසා ගන්නට වුණි.මීළඟට යා යුත්තේ ලොකු කෙලී කල්පනී ළඟටය. ඇය කෙලෙස මව බාර ගනිද්ද? මහළු අංගෝහාමිනා නොදනී. කෙනෙක් කීවත් තව බොහෝ කලක් කියවෙන ඈ සිතේ තම සැමියා පිළිබඳව තිබෙන ගෞරවය දශම බිදුවකු අඩු නොවේ. හේ තමාට දුන් වරප්‍රසාදය කොතැනක හෝ සිට තමා දෙස බලා සිටින්නේ යි ඇය සිතයි.“මේවා මගෙ මැරිච්ච ප්‍රාණකාරයාම බලාගන්ඩ ඕනෙ... මැරුණ ඒ මනුස්සයට පිං සිද්ධ වෙන්ට මුන්ට වැටිලා ඉන්ඩ ඉඩම තියෙනවා සිලියො කල්පනියෝ ඒ හින්දා මට මේ ඕන තැනක ඉන්ඩ පුළුවන්. මේවා මගෙ දේවල්. මගෙ ඉඩම්. ඒ මනුස්සය දහස් වාරයක් නිවන් දකින්ඩ ඕනෙ.”කල්පනී අභිමුවේ වැරදිකාරියක නොවී සැකකාරියක තම නිවැරදි බව පවසන්නාක් මෙන් නිර්භයව පවසන්නේ ඇය කිසිවෙකුට වරදක් නොකළ ස්නේහවන්ත මවක බවය. එය වටහා ගන්නට තරම් තම දරුවන්ගේ බුද්ධිය හීන වූයේ මන්ද? එවිට ඇය තමාටම දොස් පවරා ගනියි. අංගොහාමිනා ඇය සිත්හි උපන් මාතෘත්වය වළදමා අසරණියකව තම හිසට වහලක් හිතට සහනයක් ලබා දෙන මෙන් අයැද සිටින්නේ දරුවන් බිහිකර ඔවුන් උස්මහත් කර කල වයස පැමිණි කල කරකාර බන්දා දුන් මහා අපරාධයේ දඬුවම් ලබන්නියක ලෙසිනි.සෑම මවුපියකුම උරුමකරගන්නා ඉරණමද තමාටත් මේ උරුමව තිබෙනුයේ මවුපියන් ලෙස තම දූ දරුවන් නොසිතීම තමාට අනුකම්පාවක් දැක්වීම කළ යුතුව තිබුණත් ඒවා පැහැර හැරීම යහ සිරිත් දන්නා ජාතියක් ලෙස අවුරුදු ගණනක සිට අප ලබාගත්තේ මොනවාද? අංගෝහාමිනෙට සිතෙන වාර අපමණය.සියලු ගරු බුහුමන් ලබමින් ඇය කල්පනීගේ නිවසේ කාලය ගත කරන්නට වූවාය. කෑම බීම ලැබුණත් හිතේ සතුටක් නැතුව මොකටද? පුටුවක හිඳ ගැනීම නොකරයි. බිම හිඳ බිත්තියේ හේත්තුවෙයි. ඈ හිස ගෑ තෙල් බිත්තියේ පැල්ලම් තබයි. නිවැසි ස්වාමියා ඊට විරෝධය පායි. මේ හේතුවෙන් සැමියා බිරිය අරගලය හටගනී.“මාස කිහිපයක් යාන්තමින් ගත කිරීමට වුවත් මගෙ කෙලී මට පල නොකියා පලා බෙදුවා... මං දැන් යන්නෙ කවුරු ගාවටද.... මගෙ මනුස්සය හදපු ගේ තිබ්බත්... ඒකත් කඩාගෙන පස් ටිකත් වික්කා...”සැපත යන වදනේ අර්ථය නොදන්නා සේම සැපත යනු කුමක්දැයි නොහඳුනනා මැය රැළි ගැන්වුණු සම දෙස බලා දරු මුණුපුරු මිනිබිරියන්ට සැපත ලබා දෙන්නට තීරණය කරයි. ඇයට විවාහයෙන් උරුම සියලු නිශ්චල දේපළ දරුවන් හමුවේ ඔවුන්ට පවරා බෙදා වෙන්කර දීමට ගත් තීරණය ජීවිතයේ ගත් අවාසනාවන්තම තීරණය වේ යැයි නිදි වර්ජිත රාත්‍රියක හෝ නොසිතුනේ මන්ද... කිසිවකු ඇගෙන් ප්‍රශ්න කරයි.“අංගොහාමියේ කවුරු හරි මැරෙනකොට ඒ මැරුණ කෙනා ගිය මන් සලකුණු ඉතිරි කරලා යනවා. ඒවායෙන් ජීවත්වෙන අයට පාඩමක් ඉගෙන ගන්ඩ. ජීවත්වෙන අපි ඒක නිවැරැදිව තේරුම් ගෙන ජීවිතය සාර්ථක කර ගන්ඩ දැන ගන්ඩ ඕනෙ.”කවුරුන් හෝ ඇයට ව්‍යංගයෙන් කියූ යථාර්ථය තේරුම් ගැනීමට නොහැකි වූවා බඳු ය.“හෙට අනිද්දා දවසක මං මැරිලා යයි. මට වෙච්ච දේ මං ළමයින්ට වෙන්ඩ ඉඩ තියන්නෑ.”ගත් තීරණය පළමුව වැඩිමහලු දියණිය කල්පනීට පවසයි.“අනේ අම්මෙ මට ඔව්වා එපා මගෙ ඕවට ඇති තණ්හාවක් නෑ.?“මේකි බයේ මං මෙහෙ මැරෙයි කියලා” හිතට ආවත් කීමට නොයා වෙනත් යමක් කීමට හිතුනි.“කල්පනියො බය වෙන්ඩ එපා මං මළත් මෙහෙ මැරෙන්නෑ. අර පේන පාරට ගිහින් මැරෙන්නෙ... කව්රු හරි මිනිය වළ දායි..”“වළදාන එක කොහොම කොරන්ට බැරිද?”කල්පනීගේ පිළිතුර වෙයි.අංගොහාමිනාට රාත්‍රියක් උදාවී පහන්වන තෙක් ඉවසුමක් නොමැත. දහවල ගෙවී රාත්‍රිය වන තෙක් බලා සිටින්නට වූහ. දරුවන් උස් හඬින් කථා කළ විට වේගයෙන් හදවත වෙව්ලයි. හද ඇවිලී යයි. ගත වෙව්ලයි. බොහෝ විට වැසිකිළියට යාමට සිදුවෙයි.මේ විදිහට ළමයින්ට බයේ ජීවත්වෙලා මොනාටද දෙයියනේ...දොහොත් මුදුන් ලා දෙවියන් යදියි. මළ සැමියා වෙත ගැනුමට ඇය සැමියට කියයි.කල්පනීගේ නිවසින් යා යුතු කාලය එළඹ ඇත. රාත්‍රියක් ගෙමිදුලේ පැදුරක් එලා නිදා ගන්නට වුණි. අවසාන දින බරාදියේ සීතලෙන් වෙව්ලමින් නොනිදා සිටින්නට විය.මේ වන විට ඉඩම් පවරා දෙන පණිවිඩය සෑම දරුවකුම දැන සිටියහ. මෙවර සිලියා සිය කැමැත්තෙන් මව භාර ගත්තාය. මෙහිදී අංගොහාමිනා රෝගාතුර වූයේ සිලියාට වාසි සහගත අයුරිනි.සිලියා ගත්තු කාලෙ ගිය වියදමින් දෙකෙන් පංගුවයි. දත් බෙහෙත්වලට යන්නෙ... අම්මටත් බොරුව කොරපු ගෑනියෙක් ඔය සිලියා.” මවට සැලකීමේ අඩුවක් නොවුණි.. අවශ්‍ය හැම වතාවක්ම සිලියා කරනු ලබයි. දේපළ පවරා දුණි. බෙදා වෙන්කර තමනට හිමි කොටස ලැබුණු සොහොයුරු කැළ යුද්ධය ප්‍රකාශ කරයි. අසරණ අංගොහාමිනා මෙයින් තව තවත් අසරණ වෙයි.මට මගෙ ළමයිනුත් නැතුව ගියා. අද ඉන්ඩ තැනකුත් නැතුව ගියා. තම දරුවන්ගෙන් යැපීමට තරම් අසරණියක නොවෙතත් ඇයට නිදහසේ වැටී සිටීමට ඇගේම නිවහනක් නොමැත. වැඩිමහලු දියණිය කල්පනී සොයා දහවලට බත් කටක් ඉල්ලා ගැනීමට යන්නට වුණි. කල්පනී මව ගෙතුළට කැඳ වූ නමුදු අංගොහාමිනා නොයයි. නිවස පිට සිට කෑම වේල අයැද සිටියි. දියණිය කුඩා පිඟානකට බෙදූ කෑම ගෙනවිත් මවට දෙයි. අංගොහාමිනාට ගැනීමට සිත් නොදුනත් ගත යුතුමය. සියලු ගිනි පරදා කුසගිනි දළුලයි. දෝතින්ම පිඟාන ගන්නට වුණි.“ඔච්චරයි බත් තිබුණෙ හැලිය හූරලා දැම්මේ...”ඒ දියණියගේ වදන්.“මම වෙන මොනව කරන්ටද මගෙම දේවල් තිබිලත් මං ළමයින්ගෙන් හිඟා කනවා.”සියලු මව්පියවරුනට “අඬන්න එපා මගෙ අම්මේ තාත්තේ ගෙපිළ අහිමිවුණේ ඔබේ වරදින් නොවේ”සටහන් තබනු හැර වෙනත් දෙයක් සිතට නොපැමිණේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>05</day>
    </date>
    <link>http://www.dinamina.lk/2012/03/05/_art.asp?fn=f1203055</link>
    <topic/>
    <author/>
    <content>පත්තරකාරයකු වන්නට ඉංග්‍රීසි අවශ්‍යම ද යන ප්‍රශ්නය දැන් මතුනොවන්නේ දවස පත්‍රය ලබා දුන් පූර්වාදර්ශයයි. පත්‍ර කලාවට රෙද්ද – බැනියම (ජාතික ඇඳුම) අඳින මහත්වරු කීපදෙනෙක්ම දවස පත්‍රයෙන් කරළියට පැමිණියහ. ධර්මප්‍රිය පතිරාජ, ඩී. සී. සතරසිංහ, සුනිල් යසපාල, සිරි පළිහේන ඉන් කීපදෙනෙකි. එපමණක් නොවේ පත්තර ලෝකයේ දැවැන්තයා ලෙස හඳුන්වන ඩී. බී. ධනපාල ඇන්දේද ජාතික ඇඳුමයි. ඉඳහිට කලිසම් නොඇන්දා නොවේ. පියල් වික්‍රමසිංහ නම් කලිසම් අඳිනු අප දැක නැත.ඉංග්‍රීසි දැනුම හැම පත්තරකාරයකුටම අවශ්‍යය. විශේෂයෙන් පත්තර වාර්තාකාරයන්ට එය ඉතාමත් වැදගත්ය. ඉංග්‍රීසි භාෂාවෙන් පැවැත්වෙන සාකච්ඡා සම්මන්ත්‍රණ හා දේශන වාර්තාකරන්නටත් ඉහළ සමාජයේ ගැවසෙන විට සාමාන්‍ය කතා බහේ යෙදෙන්නටත් ඉංග්‍රීසි අවශ්‍ය තැන් එමටය. විශේෂයෙන් හෝටල්වල පැවැත්වෙන කොක්ටේල් පාටිවලදී විදේශ තානාපතිවරුන් කතා බහ කරන්නේම ඉංග්‍රීසි භාෂාවෙනි. කියන දෙයක් තේරුම් ගෙන “යස්” හෝ “නෝ” කියන්නට වත් වාර්තාකරුවා දැනගෙන සිටිය යුතුය.ඩී. බී. ධනපාල මහතා කර්තෘ වශයෙන් කතු වැකි ලියන්නේ නැත. එයට හේතුව ඔහුට සිංහල දැනුමක් නැති නිසා යැයි බොහෝ දෙනා කියති. ඔහු ඉංග්‍රීසියෙන් ලිවීමට හපනෙකි. පොත් පත් කීපයක්ද ඉංග්‍රීසියෙන් ලියා ඇත. කතුවැකිය ලියන්නේ එක්කෝ ඩේවිඩ් කරුණාරත්නය. නැත්නම් පියල් වික්‍රමසිංහය. බොහෝ විට ඩේවිඩ් කරුණාරත්නය.ඩී. බී. ධනපාල මහතාට සිංහල නිර්මාණ ශක්තිය ප්‍රදර්ශනය කරන එක් සිද්ධියක් මෙහිදී පොඩ්ඩාට සිහිපත් වෙයි.ඇන්. ඇම්. පෙරේරා, දොස්තර එස්. ඒ. වික්‍රමසිංහ, පිලිප් ගුණවර්ධන යන තිදෙනා සිරිමාවෝ බණ්ඩාරනායක මැතිනියගේ ආණ්ඩුවට එකතු වන්නට සාකච්ඡා පැවැත්විණි. ඒ තුන් හවුල් ආණ්ඩුවක් හැදීමටය. අවුරුද්ද 1964 දීය. ඇන්. ඇම් සමසමාජ පක්ෂයේය. වික්‍රමසිංහ කොමියුනිස්ට් පක්ෂයේය. පිලිප් මහජන එක්සත් පෙරමුණේය. මේ හවුලට දවස පුවත්පත් ආයතනය පවත්වාගෙන ගිය ගුණසේන සමාගම කැමැති නැත. හේතුව ඇන්. ඇම්. ආණ්ඩුවට ආවොත් පෞද්ගලික අංශය මුද්‍රණය කරන පාසල් පොත් ආණ්ඩුවේ මුද්‍රණාලයේ අච්චු ගසනු ඇතැයි යන බියටය.දැන් හවුල් ආණ්ඩුවකට සාකච්ඡා ආරම්භ වී හමාරය. හවුල කඩන්නට දවස ලොකු මාධ්‍ය මෙහෙයුම් කළේය. ධනපාල මහතාද මුල්පිටුව කවි පෙළක් ලිව්වේය. එයින් එක් කවියක් තවමත් පොඩ්ඩාට මතකය.එස්. ඒ. වික්‍රමසිංහ අකුරැස්සේ මන්ත්‍රීය. පීටර් කේනමන් මැද කොළඹ මන්ත්‍රීය. පිලිප් ගුණවර්ධන බොරළුගොඩ වලව්වේ සිංහයාය. ධනපාල මහතා හවුලට එරෙහිවීම ගැන කතා කරනු වෙනුවට දවසේ අය කතා කළේ “ලොක්කාගේ නිර්මාණ” හැකියාවයි.ඉංග්‍රීසි කතා කරන කොක්ටේල් පාටිවලට දවස නියෝජනය කරමින් ඩී. සී. සතරසිංහ ගියේය. ඔහුගෙන් වාර්තාකරණය හරි හැටි වුයේ දැයි කියන්නට බැරිය. කෙසේ හෝ ඔහු කොක්ටේල්වලින් ඩිනර්වලින් ඉවත් කරන්නට මුල් වු කාරණය මෙහි සටහන් කළ යුතුය.ස්ථානය ගාලුමුවදොර හෝටලයයි. දෙස් විදෙස් විශේෂ අමුත්තන් සහභාගී වන රාත්‍රී භෝජන සංග්‍රහයකි. දවස පුවත්පත නියෝජනය කළේ ඩී. සී. සතරසිංහයි. ඉංග්‍රීසි කතා බහ කෙරෙන නිසා පොඩ්ඩාටද එම උත්සවයට යාමට නියමවී තිබුණි. ඒ නිසා ඔහුද එහි සිටියේය. විස්කි බ්‍රැන්ඩි ඕනෑතරම් තිබේ. විදෙස් තානාපතිවරු උත්සවයේ සිටියහ. ඔවුනට නම් විස්කි බ්‍රැන්ඩි හුරුය. බොන්න තිබුණ පළියට ඔවුන් බීවේ නැත. ඒකට අපේ මිනිස්සු. සතරසිංහට හොඳට වැඩිය. දැන් කවුරුත් රාත්‍රී භෝජනය සඳහා මේස වටේ වාඩිවී සිටිති.සතරසිංහ සිටියේ රුසියන් මහ කොමසාරිස් ළඟය. සතරසිංහ කතා නැත. ඔහු දැන් වෙරිමර ගාතේ සූදානම් වන්නේ මේසය මත පිඟානක තැන්පත් කර ඇති ඩෙවල් කුකුළාට වැඩක් දෙන්නටය. ගෑරුප්පු සහ මොට්ට පිහිය අතට ගෙන කුකුළා කපන්නට සුදානම් විය. ගෑරුප්පුව ඇන මොට්ට පිහියෙන් කපන්නට පටන් ගත්තා පමණි. කුකුළා විසිවී ගොස් රුසියන් තානාපතිගේ ඔඩොක්කුවේය.“කුකුළා පියෑම්බායි” කවුදෝ කෑ ගැසුවේය. කොමසාරිස්ගේ උකුළේ නැප්කින් එකේත් කලිසමේ කොටසකත් කුකුළාගේ ඉස්ම ගෑවී තිබේ. සතරසිංහගේ වෙරි හිඳිලාය. පොඩ්ඩා වහාම රුසියන් තානාපති ළඟට ගොස් සමාව ඉල්ලා සිටියේය. එපමණක් නොව වොෂ් රූම් එකට කැඳවා ගෙන ගොස් කලිසමද හේදුවේය.මෙය පසුවදා කන්තෝරුවට ආරංචි විය. ධනපාල මහතාගේ කණටද වැටුණේය. එදා සිට සතරසිංහට පාටි තහනම්ය. ප්‍රවෘත්ති කර්තෘ හේම ද සිල්වාට ලොක්කා අණක් දුන්නේය.“මීට පස්සේ ඩිනර්ස් කොක්ටේල් කවර් කරන්න මහින්දයි (පොඩ්ඩා) ජැක්සනුයි යවන්න” ඒ ධනපාලගේ අණයි.දවස පත්තරේ අයට පමණක් නොව අනෙක් පත්තරවල යාළුවන්ටද ඔය විදියේ කරදර, ඇබැද්දි සිදුනොවුණා නොවේ. ඒ කාලයේ මෝස්තර සංදර්ශන පත්තර මගින් ආවරණය කරයි. ඒ සඳහා දක්ෂ ඡායාරූප ශිල්පීහු යොදවති. ගෝල්පේස් හෝටලයේ තිබුණු මෝස්තර සංදර්ශනයක් ආවරණය කරන්නට පොඩ්ඩාද ගියේය. පොඩ්ඩාට කරන්නට දෙයක් නැත. බලාගෙන ඉන්නවා පමණි. පත්තරයට පින්තූර ටික දුන්නාම ඒවා විස්තර ලියා පත්තරයට දීම පමණි. ලේක්හවුස් ආයතනයේ රියන්සි පින්තූර ගත්තේය. දවස පත්තරයෙන් ඩබ්ලිව්. පී. සුගතදාසයි. ලංකාදීපයෙන් කිසිවකු පැමිණ සිටියේ නැත. දැන් මෝස්තර සංදර්ශනය අවසන්ය. මෝස්තරකාරියෝ පිටත්ව යන්නට සැරසෙති.ලොකු කෑගැසිල්ලක් කරමින් ඡායාරූප ශිල්පී මර්වින් ආවේය.“හලෝ ප්ලීස් වන් මිනිට් වන් මිනිට්” යයි කෑ ගසමින් මර්වින් යන්නට හැරුණ මෝස්තරකාරියන් නතර කර ගත්තේය. හැමදාමත් මර්වින් පිටකොටුවේ මාර්කට් එකට යන්නේය. එළවළු පලතුරු ටිකක් මිලට ගෙන කැමරාව බෑගයේ දමාගෙන යාම ඔහුගේ පුරුද්දකි. එච්චරක්ද නොවේ. හීන් අඩියක්ද ගසන්නේය. අඩිය ගසා ඉවර වූ පසු ඔහු මෝස්තර සංදර්ශනයේ පින්තූර ගැනීම මතක් වී ගෝල්පේස් එකට ටැක්සියක් ගෙන ගියේය.දැන් මෝස්තරකාරියන් සුදානම්ය. මර්වින් පින්තූර ගැනීමට සැරසෙයි. පුටුවක් උඩ කැමරා බෑගය තැබුවේය. කැමරාව අතට ගෙන ඒ පුටුවටම නැග්ගේය. ඒ කාලයේ ඩිජිටල් කැමරා නැත. ප්ලෑෂ් ගන් එක කැමරාවට සවිකොට ප්ලෑෂ් ගන් එකට පුංචි බල්බ් එක සවිකර පින්තූ®ර ගත්තේය.දැන් ප්ලෑෂ් ගන් එක සවිකර හමාරය. බෑග් එකට අත දමා බල්බ් එකක් ගත්තේය. එය සවි කළේය. එහෙත් බල්බ් එක සවිවුණේ නැත. කොළඹ හතේ ලස්සන නෝනලා කොක් හඬ තබා සිනා සෙති.මර්වින් බෑග් එකට අත දමා අරගෙන ඇත්තේ බල්බ් එකක් නොව බොම්බයි ලූනු ගෙඩියකි. මර්වින්ගේ තට්ටයෙන් දහදිය බේරෙන්නට පටන් ගත්තේය.“බැහැපන් බිමට. මෙහාට ගනින් කැමරාව.” එසේ කියූ රියන්සි පින්තූර ටිකක් ගත්තේය.“වැල්වැටිතුරෙන් පොඩ්ඩා දකුණු ඉන්දියාවට” ලබන සතියේ කියවන්න..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>06</day>
    </date>
    <link>http://www.dinamina.lk/2012/03/06/_art.asp?fn=n1203061</link>
    <topic>මාතර-කතරගම දුම්රිය මඟටචීනයෙන් රු. කෝටි 3060ක්</topic>
    <author>මහින්ද අලුත්ගෙදර</author>
    <content>මාතර සිට කතරගම දක්වා යෝජිත දුම්රිය මාර්ගයේ මාතර සිට බෙලිඅත්ත දක්වා කොටසේ ඉදිකිරීම් කටයුතු වෙනුවෙන් අමෙරිකානු ඩොලර් මිලියන 278.2ක (රුපියල් කෝටි 3060.2) ආධාරයක් ලබාදීමට චීන රජය කැමැත්ත පළකර ඇත.මෙම දුම්රිය මාර්ගයේ ඉදිකිරීම් ආරම්භ කිරීම වෙනුවෙන් සහනදායී පදනම මත චීන රජයේ ආනයන අපනයන බැංකුව මඟින් මේ ආධාරය ලබා දී තිබෙන අතර එහි ඉදිකිරීම් කටයුතු ඉදිරි දින කිහිපය තුළ ආරම්භ කරන බව මුදල් හා ක්‍රම සම්පාදන අමාත්‍යාංශය සඳහන් කරයි. ඒ අනුව දුම්රිය මාර්ගයේ ඉදිකිරීම්, ගංඟා හරහා පාලම් ඉදිකිරීම්, නිල්වලා ගඟෙහි ගංවතුරින් යටවන සමතලා බිමට ඉහළින් ගුවන් පාලම් ඉදිකිරීම, දුම්රිය හරස් මාර්ග හා මාර්ග යටින් දිවෙන හැරවුම් මාර්ග ඉදිකිරීම, නව දුම්රිය ස්ථාන 04 ක් සහ දුම්රිය කාර්ය මණ්ඩල සඳහා නිල නිවාස ඇතුළුව සියලුම අවශ්‍යතා සම්පූර්ණ කිරීම වෙනුවෙන් මේ ප්‍රතිපාදන වෙන් කෙරෙන බවද එම අමාත්‍යාංශය පවසයි.කිලෝමීටර් 26.75 ක දිගින් යුතු මාතර සිට බෙලිඅත්ත දක්වා මාර්ගය යෝජිත දුම්රිය මාර්ගයේ පළමු අදියර වන අතර එහි දෙවැනි අදියර බෙලිඅත්ත සිට හම්බන්තොට දක්වා ද, තෙවැනි අදියර හම්බන්තොට සිට කතරගම දක්වා ද ක්‍රියාත්මක වෙයි. හම්බන්තොට වරාය සහ ගුවන් තොටුපළ මෙහෙයුම් කටයුතු ක්‍රියාත්මක වීමත් සමඟ දකුණු පළාතේ ඇතිවන ශීඝ්‍ර සංවර්ධනය හේතුකොටගෙන ගමනාගමනය සඳහා වැඩිවන ඉල්ලුමට සරිලන පරිදි කාර්යක්ෂම හා පරිසර හිතකාමී ප්‍රවාහන පද්ධතියක් නව දුම්රිය මාර්ගය ඉදිකිරීම තුළින් ඇතිවන බවට මුදල් හා ක්‍රම සම්පාදන අමාත්‍යාංශය විශ්වාසය පළ කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>06</day>
    </date>
    <link>http://www.dinamina.lk/2012/03/06/_art.asp?fn=n1203062</link>
    <topic>ධීවර ඉන්ධන සහනාධාරයට මසකට රුපියල් කෝටි 32ක්</topic>
    <author>බුද්ධිකා ඉඹුලාන</author>
    <content>ධීවර කාර්මිකයන්ට ලබාදෙන ඉන්ධන සහනාධාරය සඳහා රජය මාසයකට රුපියල් කෝටි 32 පමණ වියදමක් දරන බව ධීවර හා ජලජ සම්පත් සංවර්ධන අමාත්‍යාංශය කියයි.ජනාධිපති මහින්ද රාජපක්ෂ මහතාගේ නියෝගය පරිදි පසුගිය 2 දා සිට ධීවර ඉන්ධන සහනාධාරය වැඩි කළ අතර ඒ වෙනුවෙන් රජය දරන සහනාධාරය වැඩි කළ අතර ඒ වෙනුවෙන් රජය දරන අතිරික්ත වියදම රුපියල් දසලක්ෂ 6.3 කි.  නව සංශෝධන අනුව ධීවර යාත්‍රාවක් සඳහා ඩීසල් ලීටර 2600ක සහනාධාරයක් හිමි වෙයි.භූමිතෙල් භාවිතා කරන එක්දින ධීවර යාත්‍රාවක් සඳහා ඉන්ධන සහානාධාරය ලීටර් 350 දක්වා ඉන්ධන ලීටර් 100 කින් වැඩි කර ඇත. මේ අනුව බහුදින ධීවර යාත්‍රාවන් සඳහා ලීටරයකට රුපියල් 12 ක ඉන්ධන සහනාධාරයක් යටතේ රුපියල් 30,000 ඉක්මවන සහනාධාරයක් ධීවර කාර්මිකයකුට හිමි වෙයි.පිටත එන්ජින් සවිකළ සහ සාම්ප්‍රදායික යාත්‍රා සඳහා ලීටරයකට රුපියල් 25 ක ඉන්ධන සහනාධාරයක් හිමිවන අතර ලීටර 250 දක්වා තිබූ ඉන්ධන සහනාධාරය ලීටර් 350 දක්වා වැඩිකර තිබේ. ධීවර හා ජලජ සම්පත් අමාත්‍යාංශයේ ලියාපදිංචි වී ඇති බහුදින ධීවර යාත්‍රා සංඛ්‍යාව 3720 කි. පිටත එන්ජින් සවිකළ ධීවර යාත්‍රා 19034, එක්දින ඩීසල් ධීවර යාත්‍රා 876 ක්ද, සාම්ප්‍රදායික ඔරු 1688 ක් ද ලියාපදිංචි වී ඇත. ධීවර - ඉන්ධන සහනාධාරය ලබාදීම සඳහා මාර්තු මාසය සඳහා වූ අදාළ සහන කාඩ්පත් මේ වන විට ධීවර කාර්මිකයන් වෙත නිකුත් කර ඇතැයි ධීවර දෙපාර්තමේන්තුවේ අධ්‍යක්ෂ ජනරාල් නිමල් හෙට්ටිආරච්චි මහතා ‘දිනමිණ’ ට පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>06</day>
    </date>
    <link>http://www.dinamina.lk/2012/03/06/_art.asp?fn=n1203063</link>
    <topic>අලුත් අස්වැන්න මිලදී ගැනීමටවී අලෙවි මණ්ඩලය සූදානම්</topic>
    <author>විජයානි එදිරිසිංහ</author>
    <content>පොළොන්නරුව හා අම්පාරේ වී අලෙවි මණ්ඩලයට අයත් සියලුම ගබඩාවල දැනට තිබෙන වී තොග හිස්කර වහාම අලුත් අස්වැන්න මිලදී ගැනීම අද (6) සිට ආරම්භ කෙරේ.සමුපකාර හා අභ්‍යන්තර වෙළෙඳ කටයුතු ඇමැති ජොන්ස්ටන් ප්‍රනාන්දු මහතා ඇතුළු නිලධාරීන්ගේ සහභාගීත්වයෙන් ඊයේ (05) පැවති සාකච්ඡාවක දී මේ හදිසි තීරණය ගෙන තිබේ.අම්පාරේ මෙවර වී අස්වැන්න මිලදී ගැනීම සඳහා වී අලෙවි මණ්ඩලය ක්‍රියාත්මක නොවුනේ යැයි චෝදනා එල්ල වී තිබුණි. එහෙත් ගබඩාවල වී සංචිත ගොඩගැසී තිබූ නිසා මේ ප්‍රමාදය ඇතිවී ඇත. එහෙත් ගොවීන් ළඟටම ගොස් වී මිලදී ගැනීම් සිදුකෙරෙන බව වී අලෙවි මණ්ඩලය පවසයි.මේ අතර අම්පාර සහ පොළොන්නරුවේ ගබඩාවල ඇති වී තොග සෙසු පළාත්වල ඇති වී ගබඩාවලට ගෙන ඒමට පියවර ගෙන ඇත.රටපුරා තිබෙන වී අලෙවි මණ්ඩලයට අයත් වසා ඇති සියලුම ගබඩා අද සිට විවෘත කරන ලෙසට අමාත්‍යවරයා උපදෙස් දී ඇත. වී මිලදී ගැනීම සඳහා රජයෙන් ලබා දී තිබූ රුපියල් කෝටි 100ට අමතරව තවත් රුපියල් මිලියන 1200ක්ද වෙන්කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>06</day>
    </date>
    <link>http://www.dinamina.lk/2012/03/06/_art.asp?fn=n1203064</link>
    <topic>සංකූලතා සහිත දරුවන්මහමෝදර අවට රෝහල්වලට</topic>
    <author>සන්ධ්‍යා කරුණාරත්න</author>
    <content>මහමෝදර මහ රෝහලේ දී විවිධ සංකූලතා සහිතව උපදින දරුවන් විශේෂිත ළදරු ඒකක පවතින අවට පිහිටි රෝහල්වලට හා කොළඹට වහාම මාරු කර හැරීමට පියවර ගන්නා බව රෝහලේ අධ්‍යක්ෂ වෛද්‍ය රුක්ෂාන් බෙල්ලන මහතා පවසයි.ඒ අනුව මාතර, බලපිටිය, පාණදුර හා කොළඹ කාසල් රෝහල්වලට වහාම මාරු කර හැරීමට තීරණය කර තිබේ. රීහලේ විශේෂිත ළදරු ඒකකයේ රඳවාගෙන සිටි ළදරුවන් හත්දෙනකු පසුගියදා මරණයට පත්වූයේ අඩු බරින් යුක්ත වීම නිසා හා ප්‍රතිශක්තිකරණයට ඔරොත්තු නොදීම නිසා බව ද ඒ මහතා පැවසීය.සාමාන්‍ය බර සහිතව උපදින දරුවන් රෝහල තුළ රඳවාගෙන සිටියද ඔවුන් බැලීම සඳහා රෝහල්වලට පැමිණිය හැක්කේ එක් පුද්ගලයකුට ලෙස සීමා කර ඇති බව ද වෛද්‍යවරයා ප්‍රකාශ කළේය.රෝහලේ විශේෂිත ළදරු ඒකකයේ පැවැති බැක්ටීරියාව ජීවානුහරණය කර මර්දනය කිරීමට දැනටමත් පියවර ගෙන ඇතැයි ද හෙතෙම කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>06</day>
    </date>
    <link>http://www.dinamina.lk/2012/03/06/_art.asp?fn=n1203065</link>
    <topic>දුම්පානය අඩු කිරීමටනව නීති දෙකක්</topic>
    <author>රසික සෝමරත්න විසිනි</author>
    <content>රටේ දුම්පානය සැලකිය යුතු අන්දමින් අඩු කිරීමට හේතු විය හැකි වැදගත් නීති දෙකක් ගෙන ඒමට රජය තීරණය කර තිබේ.මේ බව සෞඛ්‍ය නියෝජ්‍ය අමාත්‍ය ලලිත් දිසානායක මහතා ජීවක පදනම මගින් සංවිධානය කරන ලද සමුළුවකදී ප්‍රකාශ කර තිබේ. සිගරට් පැකට්ටුවල සෞඛ්‍යමය රූප ඇතුළත් කිරීමත් ප්‍රසිද්ධ ස්ථානවල දුම්පානය තහනම් කිරීමත් එම නීතිවලින් සිදු කෙරේ.විශේෂයෙන් දුම්කොළ විරෝධි සංවිධාන විසින් මේ නීති ක්‍රියාත්මක කිරීමෙන් ජනතාවට ඉන් ඇතිවන ඵල විපාක අවබෝධ කර දීම සිදු කෙරේ. ප්‍රසිද්ධ ස්ථානවල දුම්පානය කිරීම වැළැක්වීම හරහා දුම්පානය නොකරන (අක්‍රිය) පිරිස ආරක්ෂා කර ගැනීමටත් පියවර ගත යුතු වෙයි. ලෝක සෞඛ්‍ය සංවිධාන සමීක්ෂණ අනුව තත්ත්පර හයක් තුළ දුම්පානය නිසා එක් අයෙක් මිය යයි. නියෝජ්‍ය අමාත්‍යවරයා පවසන පරිදි ජාතික දුම්කොළ අධිකාරිය සහ මත්ද්‍රව්‍ය පනතට අනුව කෙරෙන සංශෝධන දැනටමත් නීතිමය සැකසුම් සඳහා යොමුකර තිබේ.තවද සිංහල, දෙමළ , ඉංගී‍්‍රසි භාෂා තුනටම පරිවර්තනය කෙරේ. එය පාර්ලිමේන්තුවට ඉදිරිපත් කිරීමට පෙර සෞඛ්‍ය කමිටු මගින් යළි විමර්ශණය කර බැලේ. මෙම නීති ගෙන ඒම හරහා යහපත් ප්‍රතිඵල ඉතා ඉක්මනින් ලබා ගැනීමට සෞඛ්‍ය අමාත්‍ය මෛත්‍රිපාල සිරිසේන මහතාද බලාපොරොත්තු වෙයි.දුම්වැටි ඇසුරුම් පැකට්ටුවේ රූප ප්‍රදර්ශණය පැකට්ටුව තුළ සියයට පනහකින් පමණ පෙන්විය යුතු බව මේ අවස්ථාවට සහභාගි වූ මහාචාර්ය කාලෝ ෆොන්සේකා මහතා පෙන්වා දුන්නේ ය.මහරගම ජාතික පිළිකා ආයතනයේ සභාපති වෛද්‍ය සමාධි රාජපක්ෂ කියා සිටියේ රූපමය අනතුරු ඇඟවීම් හරහා දුම්වැටි භාවිතා කරන්නන්ට දැඩි බලපෑමක් ඇති කළ හැකි බවයි.ලෝකයේ ප්‍රධාන පෙළේ රටවල් ගණනාවක් මෙම රූපමය අනතුර ප්‍රදර්ශනය අනුගමනය කිරීම හරහා දුම්වැටි භාවිතය බොහෝ දුරට වළක්වාගෙන තිබේ. විශේෂයෙන් ප්‍රසිද්ධ ස්ථානවල දුම්පානය තහනම් කිරීමෙන් දුම්පානය නොකරන පිරිස් ආරක්ෂා කර ගතහැකිව තිබේ. දුම්පානය කරන්නන්ගේ පිටකරන දුම් ආඝ්‍රාණය කරන බොහෝ අය ළදරු මරණ, පිළිකා, හෘද රෝග, පෙනහලු ආශි‍්‍රත රෝග වලට ගොදුරු වී තිබේ. සිගරැට්ටුවක හානි දායක ද්‍රව්‍ය හාර දහසක් පමණ අඩංගු වෙයි. ඉන් සියයට හතළිහක් පමණ ඍජුවම පිළිකා ඇති කරන ඒවා වෙයි. දැනට පිළිකා රෝගවලට ගොදුරු වී ඇති පිරිසෙන් සියයට හතළිහක් දුම්පානය නිසා රෝගී වූ අය බවද හඳුනාගෙන තිබේ. .</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>06</day>
    </date>
    <link>http://www.dinamina.lk/2012/03/06/_art.asp?fn=n1203066</link>
    <topic>දුප්පත් රටක් ලෙස තිබූ ශ්‍රී ලංකාව අද මධ්‍යම පාංතික රටක්</topic>
    <author/>
    <content>ජනාධිපතිතුමා බලයට පත්වන විට 15.9% ක්වු මෙරට දුප්පත්කම මේ වසර වන විට 5.2% දක්වා අඩු වී ඇතැයි ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා පැවසීය.ඒ අනුව අප රටේ තුනෙන් දෙකක ජන කොටසක් දුප්පත්කමින් මිදී ඇති බවත්, දුප්පත් රටක් ලෙස තිබූ අප රට අද මධ්‍යම පාන්තික රටක් බවට පත් වී ඇති බවත් ඇමැතිවරයා කියයි.බේරුවල ප්‍රාදේශීය ලේකම් කාර්යාලයේදී සමෘද්ධ්ලාභීන් හට ඉන්ධන සහනාධාර කාඩ්පත් බෙදාදීමේ උත්සවයේදී ඇමැතිවරයා මෙම අදහස් පළ කළේය.මෙහිදී ඇමැති රාජිත සේනාරත්න මහතා බේරුවල ආසනයේ විදුලිය නොමැති සමෘද්ධිලාභී පවුල් 1300 කට භූමිතෙල් සහනාධාර කාඩ්පත් බෙදාදෙනු ලැබීය. සමෘද්ධිලාභී පවුලකට භූමිතෙල් සහනාධාරය ලෙස මසකට රුපියල් 200 ක් හිමිවන අතර මාස 06 ක් සඳහා රුපියල් 1200 ක් බැගින් වන කාඩ්පත් බෙදාදෙනු ලැබීය. මෙහිදී රුපියල් ලක්ෂ 15.6 ක භූමිතෙල් සහනාධාර ද ලබාදෙන ලදී.ඇමැති රාජිත සේනාරත්න මහතා මෙසේ ද ප්‍රකාශ කළේය.ලංකාවේ විදුලිය නොමැති පවුල් ලක්ෂ 04 ක් හඳුනාගෙන තියෙනවා. එක පවුලකට භූමිතෙල් ලීටර් 05 ක් අවශ්‍ය වෙනවා. ඒ අනුව තමයි ඔබට මසකට රුපියල් 200 ක සහනාධාරයක් දෙන්නේ. ඒ අනුව රුපියල් 200 බැගින් පවුල් ලක්ෂ 04 කට මේ සහනාධාරය ලැබෙනවා. ඒ අනුව වියදම ලක්ෂ 800 යි. ලංකාව තුළ බහුදින හා එක්දින ධීවර යාත්‍රා 400 වැඩි ප්‍රමාණයක් තියෙනවා. ඒ සියල්ලම ක්‍රියා කරන්නේ ඩීසල් හා භූමිතෙල් වලිනි. එයිනුත් 21000 ක පමණ යාත්‍රා ක්‍රියා කරන්නේ භූමිතෙල් වලිනි. ඒ අනුව මසකට කෝටි 25 කට වැඩි මුදලක් ධීවරයින්ගේ සහනාධාරය සඳහාත් වැය වෙනවා. ධීවර සමිති නායකයින් සමඟ මම පසුගියදා සාකච්ඡා පැවැත්වුවා. ඊට උතුරේ ඉඳලා දකුණට වෙනකම් සියලු ධීවර සමිති නායකයෝ මෙයට සහභාගි වුණා. ඒ අනුව අපි එකඟතාවයකට ආවා භූමිතෙල් සඳහා රුපියල් 25 ක සහනයකුත්, ඩීසල් සඳහා රුපියල් 12 ක සහනාධාරයකුත් ලබා දෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>06</day>
    </date>
    <link>http://www.dinamina.lk/2012/03/06/_art.asp?fn=n1203067</link>
    <topic>නායකත්වයටපත්වීමට සජිත් තවත් අත්දැකීම් ලැබිය යුතුයි</topic>
    <author>අසේල කුරුළුවංශ</author>
    <content>දේශපාලනයේ තැලී පොඩිවී අත්දැකීම් නොමැති සජිත් ප්‍රේමදාස මහතා පක්ෂ නායකත්වයට පත්වීම සඳහා තව කාලයක් සිටිය යුතු බව අස්ගිරි පාර්ශ්වයේ මහනායක අතිපූජ්‍ය උඩුගම ශ්‍රී බුද්ධ රක්ඛිත මහනාහිමියෝ පැවසූහ.හිටපු ජනපති ප්‍රේමදාස මහතා බලහත්කාරයෙන් තනතුරු ගැනීමට නොගිය බවත් ඒ මහතා පළපුරුදු ජ්‍යෙෂ්ඨයින්ගේ ගුරු හරුකම් ලබා ගනිමින් ක්‍රමානුකූලව නායකත්වයට පත් වූ බවත් උන්වහන්සේ කීහ.එජාප කුරුණෑගල දිස්ත්‍රික් පාර්ලිමේන්තු මන්ත්‍රිවරුන් වන දයාසිරි ජයසේකර, අශෝක අබේසිංහ යන මහත්වරු ඊයේ (05) අස්ගිරි මහානාහිමියන් බැහැ දැකීමට ගිය අවස්ථාවේ උන්වහන්සේ මේ බව පැවසූහ.මෑත භාගයේ එජාප නායක රනිල් වික්‍රමසිංහ මහතාගේ නායකත්වය තුළ ඒකාධිපති ස්වරූපයක් දක්නට ලැබෙන බවත් මේ හේතුවෙන් අද එම පක්ෂය කෑලි වලට කැඩී දියවෙමින් යන බවත් උන්වහන්සේ කීහ.ජනපති මහින්ද රාජපක්ෂ මහතා විරුද්ධ මතධාරීන්ටත් කන්දෙමින් ඔවුන්ගේ අදහස් ද ලබාගෙන ශක්තිමත්ව ආණ්ඩුව ගෙන යද්දී විපක්ෂ නායක තුමා තමන්ට විරුද්ධ මත දරන්නන් පන්නා දැමීමට ක්‍රියාකරන බවත් මහනාහිමියෝ පැවසූහ.පෙළපාලි, උද්ඝෝෂණ, විරෝධතා වලට සාමාන්‍ය ජනතාව කැඳවා ඔවුන් ඉස්සරහට දමා ඇතැම් දේශපාලනඥයින් පසුපසට වී යම් සිදුවීමක් වූ විට මඟ හැරයන බවත් ජනතාව මේවාට නොරැවටිය යුතු බවත් උන්වහන්සේ කීහ.මල්වතු පාර්ශ්වයේ මහ නායක අතිපූජ්‍ය තිබ්බටුවාවේ ශ්‍රී සිද්ධාර්ථ සුමංගල මහනාහිමියෝ අදහස් දක්වමින් එජාපයට වින කරන්නේ කවුද නොකරන්නේ කවුද යන්න අද සොයා ගැනීමට නොහැකිවී තිබෙන බව ප්‍රකාශ කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>06</day>
    </date>
    <link>http://www.dinamina.lk/2012/03/06/_art.asp?fn=n1203068</link>
    <topic>තරුණයන් ඇගයීමට‘ටොප් ටුවෙන්ටි’</topic>
    <author>චමීර ඇල්ලදෙණිය</author>
    <content>මෙරට තරුණයන් ඇගයීම සඳහා “ටොප් ටුවෙන්ටි” නමින් සම්මාන උත්සවයක් පැවැත්වීමට යෞවන කටයුතු හා නිපුණතා සංවර්ධන අමාත්‍යාංශය කටයුතු යොදා ඇත.ක්ෂේත්‍ර විස්සක් පදනම් කරගෙන මේ සම්මාන උත්සවය මාර්තු 09 වැනි දින මහරගම ශ්‍රී ලංකා තරුණ සේවා සභා පරිශ්‍රයේදී පැවැත්වීමට නියමිතය. මේ සම්මාන උළෙල වසරක් පාසා පැවැත්වීමට යෞවන කටයුතු අමාත්‍යාංශය අපේක්‍ෂා කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>06</day>
    </date>
    <link>http://www.dinamina.lk/2012/03/06/_art.asp?fn=n1203069</link>
    <topic>ශ්‍රී ලංකා-මාලදිවයින් සබඳතාවල වෙනසක් නැහැ</topic>
    <author>මහින්ද අලුත්ගෙදර</author>
    <content>දේශපාලනික වශයෙන් තම රටේ කුමන අර්බුදයක් පැවතියද ශ්‍රී ලංකාව සමඟ පවත්නා සබඳතාවන් සහ ගිවිසුම්වල කිසිදු වෙනසක් සිදු නොවන බව මාලදිවයින් රජය අවධාරණය කරයි.සුහදශීලී මිත්‍රයකු හා අසල්වැසියකු වන ශ්‍රී ලංකාව මාලදිවයිනට අවශ්‍ය ඕනෑම අවස්ථාවකදී සහයෝගය හා උපදෙස් ලබාදී තිබෙන බවද දෙරටේ දේශපාලනික සබඳතා තවදුරටත් ශක්තිමත් කළයුතු බවද මාලදිවයින් මානව සම්පත්, තරුණ කටයුතු හා ක්‍රීඩා ඇමැති මොහොමඩ් හුසේන් ෂරීෆ් මහතා ප්‍රකාශ කරයි. ඒ මහතා මේ බව සඳහන් කළේ කොළඹ පිහිටි ශ්‍රී ලංකාවේ මාලදිවයින් මහ කොමසාරිස් කාර්යාලයේදී ඊයේ (05) පැවැති මාධ්‍ය හමුවකට සහභාගි වෙමිනි.ශ්‍රී ලංකාව සහ මාලදිවයින අතර පවතින සබඳතා දිගු ඉතිහාසයකට දිවෙන අතර එම සබඳතා අහිමි කර ගැනීමට කිසිවිටෙකත් සූදානම් නැතැයි කී ඇමැතිවරයා ශ්‍රී ලංකාව සහ මාලදිවයින අතර පවතින දැඩි සබඳතා නිසාම යම් යම් අවස්ථාවලදී දේශපාලනික වශයෙන් උපදෙස් ලබා ගැනීම සඳහා තම රටේ නියෝජිතයන් ශ්‍රී ලංකා ජනාධිපති මහින්ද රාජපක්ෂ මහතා හමුවීමට පැම්ණි බවද සිහිපත් කළේය.මේ අතර ඒ මහතා සඳහන් කළේ එක්තරා අවස්ථාවක මාලදිවයිනේ පැවැති දේශපාලනික අර්බුදයක් සමථයකට පත්කිරීම සඳහා ශ්‍රී ලංකා ජනාධිපතිවරයා තම රටට පැමිණි බවය. දේශපාලනික වශයෙන් හෝ වෙනයම් ආකාරයකින් මාලදිවයිනේ අර්බුද පැවතියද එය ලෝකයේ ඕනෑම රටක් සමඟ පවතින රාජ්‍යතාන්ත්‍රික සබඳතා කෙරෙහි කිසිදු බලපෑමක් නොවන බවද මොහොමඩ් හුසේන් ෂරීෆ් මහතා පෙන්වා දුන්නේය.මාලදිවයින් ප්‍රජාතන්ත්‍රවාදී පක්ෂය යම් යම් වියවුල්කාරී තත්ත්වයත් ඇති කිරීමට උත්සාහ දැරුවද වත්මන් රජය මැනවින් ක්‍රියාත්මක වන බව කී ඒ මහතා මේ වසරේ අයවැය පසුගිය 2011 වසරේ දෙසැම්බර් මාසයේදී සම්මත කරගෙන රජයේ වියදම් එලෙසින්ම කරගෙන යන බවද ප්‍රකාශ කළේය.පසුගිය මාර්තු මස 01 දා පාර්ලිමේන්තුව රැස්වීමට නියමිතව තිබුණද විපක්ෂයේ වියවුල් තත්ත්වය හේතුවෙන් එය කල් තැබීමට කතානායකවරයා පියවර ගත්බව පෙන්වා දුන් මාලදිවයින් මානව සම්පත්, තරුණ කටයුතු හා ක්‍රීඩා ඇමැතිවරයා ඕනෑම අවස්ථාවකදී පාර්ලිමේන්තුව කැඳවීමට කතානායකවරයාට බලය තිබෙන බවද වැඩිදුරටත් සඳහන් කළේය.ශ්‍රී ලංකාවේ මාලදිවයින් මහ කොමසාරිස් හුසේන් ෂිහබ්, මාලදිවයින ජනාධිපති කාර්යාල ප්‍රකාශක අබ්බාස් අදිල් රිසා මහත්වරුද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>06</day>
    </date>
    <link>http://www.dinamina.lk/2012/03/06/_art.asp?fn=n12030610</link>
    <topic>පොලිසියට එරෙහිවසියඹලාණ්ඩුවේ ගොවියෙක්පාලම මත උපවාසයක</topic>
    <author>සියඹලාණ්ඩුව විශේෂ ගුණපාල ලියනගේ</author>
    <content>මොනරාගල - අම්පාර ප්‍රධාන මාර්ගයේ සියඹලාණ්ඩුව මහ පාලම මත මුතුකණ්ඩිය හතර වන ගම්මානයේ තරුණ ගොවියකු තම අටහැවිරිදි පාසල් යන පුතුද සමඟ පැමිණ ඊයේ (5) උපවාසයක් ආරම්භ කළේය. මේ නිසා දකුණ – නැඟෙනහිර යාකරන සියඹලාණ්ඩුව මහ පාලම මතින් වාහන ගමනා ගමනය කළ නොහැකි වී වාහන පෝලිමක් දක්නට ලැබුණි.තමන්ට සියඹලාණ්ඩුව පොලිසියේ නිලධාරීන් පිරිසකගෙන් සිදුවූ අසාධාරණයක් නිසා පීඩාවට පත්ව සිටින බවත් සාධාරණයක් ඉටුකර ගැනීම සඳහා මෙසේ උපවාස කරන බව පැවසූ අතර තමන් මින් ඉවත් කිරීමට උත්සාහ කළහොත් පාලම ඇන්දේ බැඳ තබාගෙන සිටි කඹයේ තොණ්ඩුව දමාගෙන පහලට පනින බව ප්‍රකාශ කිරීම නිසා කිසිවෙකු ළං වූයේ නැත.සියඹලාණ්ඩුව පොලිසියේ ස්ථානාධිපති (වැබ) දසනායක මහතා උපවාසකරු සමග සාකච්ඡා කරමින් තමන් සියඹලාණ්ඩුව පොලිසියට පැමිණ සති දෙකක්වත් ගතව නැති බවත් මීට පෙර නිලධාරීන් කළ වැරදි තමන් නොදන්නා බවත් උපවාසකරුට සාධාරණයක් ඉටුකිරීමට පොරොන්දුවන බවත් පවසා තමා සමඟ පොලිසියට යෑමට එන ලෙස කළ ඉල්ලීම පිළිගත් උපවාසකරු උපවාසය අතහැර ස්ථානාධිපතිවරයා සමග පොලිසිය වෙත යෑමට එකඟ විය. උපවාසය අවසන් වූ අතර දිගු පෝළිමක සිටි වාහන පාලම පසුකර ගියහ.ස්ථානාධිපති දසනායක මහතා උපවාසකරුගේ දුක්ගැනවිල්ල විමසා සාධාරණ තීරණයක් ලබාගත හැකි පරිදි මොනරාගල නියෝජ්‍ය පොලිස්පතිතුමා වෙත උපවාසකරු යොමු කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>06</day>
    </date>
    <link>http://www.dinamina.lk/2012/03/06/_art.asp?fn=n12030611</link>
    <topic>දේව බලපෑමක් නිසා සැමියා අතැරඅනියම් සැමියා සමඟ ඉන්න ඕනෙලු</topic>
    <author>ඉන්දික පොල්කොටුව</author>
    <content>වසර දහ අටක විවාහ දිවියක් ගත කළ තමාට හදිසියේ ඇතිවූ දේව බලපෑමක් හේතුවෙන් සිය නීත්‍යානුකූල සැමියා සමග ජීවත්වීමට නොහැකි තත්ත්වයක් ඇතිව තිබෙන බවත් ඒ වෙනුවට තමාට අනියම් සැමියා සමග ජීවත්වීමට දේව බලපෑමෙන් ආශිර්වාද ලැබී ඇති බවත් මහවෙල කරඳගොල්ල ප්‍රදේශයේ සිව් දරු මවක පවුල් ආරවුල් පැමිණිල්ලක් විභාග කිරීමේදී මහවෙල පොලිසිය හමුවේ පවසා ඇත. සිද්ධියට සම්බන්ධ මව හා ඇගේ සැමියා මහවෙල පොලිසිය වෙත කැඳවා මෙම සිද්ධිය විභාග කිරීමේදී මෙම අපූරු කරුණු පොලිසිය හමුවේ පවසා තිබේ.වයස 17, 14, 11 වයස්වල පිරිමි ළමයින් තිදෙනකු හා සය හැවිරිදි දැරියක සිටින තිස් පස් හැවිරිදි මවක එම ප්‍රදේශයේම තිස් හැවිරිදි තරුණයකු සමග අනියම් සබඳතාවක් පවත්වන බවට ඇගේ සැමියා මහවෙල පොලිසියට කරන ලද පැමිණිල්ලක් මත මෙම සිද්ධිය විභාග කෙරිණි. හදිසියේ ඇතිවූ දේව බලපෑම මත මේ වන විට තමා සමග එකට ජීවත් විය හැක්කේ අනියම් සැමියාට පමණක් බැවින් ඔහු සමග යාමට මෙම කාන්තාව දිගින් දිගටම පොලිසියෙන් අවසර ඉල්ලා සිටියාය.සිද්ධිය පිළිබඳ කරුණු අවබෝධ කැර ගත් මහවෙල පොලිසිය ස්ථානාධිපති පොලිස් පරීක්ෂක සාරානාත් සමරකෝන් මහතා කාන්තාවට මෙන්ම දෙපාර්ශවයටම සාමයෙන් එක්ව ජීවත්වන ලෙස අවවාද කළේය.එහෙත් එය ගණනකට නොගත් කාන්තාව දිගින් දිගටම කියා ඇත්තේ තමාට අනියම් සැමියා සමග ජීවත්වන්නට පමණක් දේව ආශිර්වාද ලැබී ඇති බවය. එහිදී තදින්ම කාන්තාවට අවවාද කළ ස්ථානාධිපතිවරයා එවැනි ආශිර්වාද බලපෑම් දෙවියන්ට කළ නොහැකියැයි ද එනිසා කාන්තාවට ආරූඪවී ඇත්තේ යක්ෂ, ප්‍රේත, කුම්භාණ්ඩාදීන් විය හැකි යැයි ද පවසා දිගින් දිගටම යළි තදින්ම අවවාද කර ඇත. ඉන්පසු නිත්‍යානුකූල සැමියා සමග ජීවත්වීමට එම කාන්තාව කැමැත්ත පළ කැර දෙදෙනා එක්ව ගොස් ඇත.මහවෙල පොලිස් ස්ථානාධිපති පොලිස් පරීක්ෂක සාරානාත් සමරකෝන් මහතා මෙම සිද්ධිය විභාග කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>06</day>
    </date>
    <link>http://www.dinamina.lk/2012/03/06/_art.asp?fn=r1203061</link>
    <topic>අලව්වේ අඩු ආදායම්ලාභී කතකටසමෘද්ධි සංගමයෙන් නිවෙසක්</topic>
    <author>අලව්ව විශේෂ ඒ.කීර්තිසිංහ</author>
    <content>වසර විස්සක් තිස්සේ කුඩා පොල් අතු පැලක ජීවත්වුන අඩු ආදායම්ලාභී කාන්තාවකට අලව්ව සමෘද්ධි සංගමය මගින් නව නිවෙසක් ඉදිකර දී ඇත.අලව්ව මිරිහෙලියේ ඇම්.ඇම්.කුසුමාවතී ඇගේ දියණියන් දෙදෙනාත් සමග ජීවත්වුණේ දුම්රිය මාර්ගය අයිනේ පිහිටි කුඩා අතුපැලකය. ඇගේ සැමියා මියගොස් දැනට වසර දෙකකි.ඇගේ නව නිවෙස සඳහා කුරුණෑගල දිස්ත්‍රික් පාර්ලිමේන්තු මන්ත්‍රී ශාන්ත බණ්ඩාර මහතා රුපියල් ලක්ෂයක මුදලක් රජයෙන් ලබා දී තිබේ. නිවෙසට රුපියල් ලක්ෂ 5ක් පමණ වැයවී ඇත.ඉතිරි ලක්ෂ 4ට දායකත්වය හා ශ්‍රමය ලබා දී ඇත්තේ සමෘද්ධි නිලධාරීන්, ග්‍රාමනිලධාරීන් හා ප්‍රදේශවාසීන්ය.නව නිවෙස බාරදීමේ උත්සවයට අලව්ව ප්‍රාදේශීය ලේකම් ඒ.ඇම්. ඇස්. බුළුගොල්ල, අලව්ව ප්‍රාදේශීය සභාවේ උප සභාපති රෝහණ බස්නායක, සංවර්ධන ලේකම් රංජිත් බණ්ඩාර යන මහත්වරු ග්‍රාම නිලධාරීහු හා සමෘද්ධි නිලධාරීහුද සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>06</day>
    </date>
    <link>http://www.dinamina.lk/2012/03/06/_art.asp?fn=r1203062</link>
    <topic>අත්තම්මාගේ අවවාදයටමුනුබුරාගෙන් අපුරු පිළිතුරක්</topic>
    <author>සිසිර ජයනාත් පීරිස් - අම්පිටිය සමූහ</author>
    <content>40 – 50 දශකවල උපන් අද වැඩිහිටියන් වී සිටින බොහෝ දෙනා ඒ කාලයේ පුරුද්දට අනුව සිය දරු මුණුබුරන් ආමන්ත්‍රණය කරන්නේ උඹ, බං මෙහෙ වරෙන් පුතේ ආදි වශයෙන්ය.ආදරයට හා තරහ ගියවිටත් එම වදන් භාවිතා කරන වැඩිහිටියන් එම වචන උච්චාරණය කිරීමේදී ආදරණීය අවස්ථාවල එක් ආකාරයකටත් තරහ ගිය අවස්ථාවක තවත් ආකාරයකටත් ආමන්ත්‍රණය කරති.එක් නිවෙසක දියණිය, සිය මවුපියන්ට අම්මේ දරුවට ඇහෙන්න ඔය විදියට කථා කරන්න එපා දරුවා ඒවා ඉගෙන ගෙන ඉස්කෝලේ ගිහිල්ල අනිත් ළමයින්ටත් එහෙම කථා කරයි යනුවෙන් සිය මවට අවවාද දෙනු කුඩා මුණුබුරාට නිතර අසන්නට ලැබුණු අතර තරහ ගිය වෙලාවට සිය මවද එසේ අමතනු ඇසීම නිසා දරුවාද එවැනි වචන පාවිච්චියට පුරුදු විය.සිය දියණිය කියන පරිදි වරද තමාගෙයැයි වටහා ගත් මව එම වචන භාවිතයෙන් වැළකීමට උත්සාහ ගත් අතර දිනක් මුණුබුරා ඔහුගේ නැගණියට “උඹත්” වරෙන් ආදී වශයෙන් කථා කරනු ඇසී මුණුබුරා ළඟට කැඳවා මෙසේ අවවාද කළාය.පුතේ උඹ බං වරෙන් පලයන් කියලා කථා කරන්න හොඳ නැහැ. බුදු සාදු අහක බලා ගනීවි. එහෙම කියන අය අපායටත් එක්කන් යාවි යනුවෙන් පස් හැවිරිදි මුණුබුරාගේ හිස අතගාමින් කීවාය.එහෙනම් අත්තම්මේ ඉස්සෙල්ලම අපායට යන්න වෙන්නේ උඹටයි, අපේ අම්මටයි තමයි. උඹ හවසට බුදු සාදුට වඳිනකොට බුදු සාදු අහක බලාගෙන ඉන්නෙත් ඕක නිසා තමයි කියා මුනුබුරා උත්තර දුන්විට අත්තම්මා නිරුත්තර වූවාය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>06</day>
    </date>
    <link>http://www.dinamina.lk/2012/03/06/_art.asp?fn=r1203063</link>
    <topic>යක්කල පොලිස් ජංගම සේවය</topic>
    <author>ගම්පහ සංචාරක – නිමල් ජයසිංහ</author>
    <content>ගම්පහ පොලිසියේ මෙහෙයවීමෙන් පොලිස් ජංගම සේවයක් යක්කල චන්ද්‍රජෝති මහා විද්‍යාලයේදී පසුගියදා පැවැත්විණි.යක්කල ග්‍රාම සේවා වසම් පහක ජනතාවට මෙම ජංගම සේවයෙන් වෛද්‍ය සායනවලින් රෝග පරීක්ෂාව හා බෙහෙත් ප්‍රතිකාර නොමිලේ ලබාදීමට කටයුතු යොදා තිබුණි.ඊට අමතරව ඇස් පරීක්ෂා කොට නොමිලේ ඇස් කණ්ණාඩි ලබාදීම, ජාතික හැඳුනුම්පත් ලබාදීමට කටයුතු කිරීම, සුළු පැමිණිලි විභාග කිරීම, ත්‍රිරෝද රථ රියැදුරන් දැනුවත් කිරීම, විවිධ පැල වර්ග බෙදාදීම ආදිය සිදුවිය.මෙම ජංගම සේවය ගම්පහ ජ්‍යෙෂ්ඨ පොලිස් අධිකාරිතුමා සහ පොලිස් අධිකාරි අයි.ඩී. කරුණානායක මහතාගේ උපදෙස් මත ගම්පහ පොලිසියේ විවිධ අංශ ස්ථානාධිපතිවරුන්ගේ සහ එම නිලධාරි නිලධාරිනියන්ගේ මැදිහත්වීමෙන් සිදුවිය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>06</day>
    </date>
    <link>http://www.dinamina.lk/2012/03/06/_art.asp?fn=r1203064</link>
    <topic>රඹුක්කන කොට්ඨාසයේ ‘එක් ගමකට එක් වැඩක්’ ව්‍යාපෘතියට රුපියල් කෝටි 9ක් වෙන් කරයි</topic>
    <author>රඹුක්කන උතුර සමූහ – විපුල එස්. කුමාරසිංහ</author>
    <content>එක් ගමකට එක් වැඩක් ව්‍යාපෘතිය සඳහා රඹුක්කන මැතිවරණ කොට්ඨාසයට රුපියල් අටකෝටි අනූ ලක්‍ෂයක මුදලක් වෙන් කර ඇති බව රඹුක්කන ප්‍රාදේශීය ලේකම් පී. එම්. බෙලිගම්මන මහතා පැවැසීය.ආර්ථික සංවර්ධන අමාත්‍යාංශයේ මූලිකත්වයෙන් දීප ව්‍යාප්තව ක්‍රියාත්මක කෙරෙන ගම නැගුම “එක ගමකට එක් වැඩක්” ව්‍යාපෘතිය ක්‍රියාත්මක කිරීම සඳහා රඹුක්කන මැතිවරණ කොට්ඨාසයේ ග්‍රාම නිලධාරි වසම් අනූනවයක ව්‍යාපෘති 89ක් සඳහා මේ මුදල ලබාදී ඇති බවත්, ඒ සඳහා යෝජිත ව්‍යාපෘති ඇස්තමේන්තු කිරීම මාර්තු මස 15 ට ප්‍රථම සකස් කර අප්‍රේල් මස ව්‍යාපෘති ආරම්භ කර ජූනි මස 31 ට ප්‍රථම ව්‍යාපෘති අවසන් කිරීමට නියමිත බව බෙලිගම්මන මහතා වැඩිදුරටත් කීය.ආර්ථික සංවර්ධන ඇමැති බැසිල් රාජපක්‍ෂ මහතාගේ මූලිකත්වයෙන් සබරගමු පළාත් ප්‍රධාන ඇමැති මහීපාල හේරත්, කෑගල්ල දිස්ත්‍රික් පාර්ලිමේන්තු මන්ත්‍රී කනක හේරත් මහත්වරුන්ගේ උපදෙස් පරිදි මෙම ව්‍යාපෘති සියල්ල සිදු කෙරෙන අතර ව්‍යාපෘති අධීක්‍ෂණ කටයුතු ප්‍රාදේශීය ලේකම් කාර්යාලය, දිස්ත්‍රික් ලේකම් කාර්යාලය එක්ව සිදු කෙරෙන බවද පවසා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>06</day>
    </date>
    <link>http://www.dinamina.lk/2012/03/06/_art.asp?fn=r1203065</link>
    <topic>පොලිසිය – නගර සභාව සහ හමුදාව එක්වඅපවිත්‍ර මීගමු වෙරළ තීරය පවිත්‍ර කරයි</topic>
    <author>කොච්චිකඩේ විශේෂ ඩී. මිහිඳුකුල</author>
    <content>මීගමුව කොටුව ක්‍රීඩාංගණය අසල බෝට්ටු ගොඩට ගෙන මත්ස්‍ය අස්වැන්න වෙළෙඳ පොළට බෙදහරින වෙරළ තීරය ඉවත දමන මත්ස්‍ය කොටස්වලින් හා විවිධ අපද්‍රව්‍යයන්ගෙන් අපවිත්‍ර වී දුඟද හමන ස්ථානයක් බවට පත්ව ඇත.යුද්ධ හමුදාවේ ජ්‍යෙෂ්ඨ නිලධාරීන්ගේ උපදෙස් මත කටුනායක යුද්ධ හමුදා කඳවුරේ අණදෙන නිලධාරි ලුතිනන් කර්නල් නලින්ද මහවිතාන මහතා එම වෙරළ තීරය ශුද්ධ පවිත්‍ර කිරීමේ වැඩසටහනක් ක්‍රියාත්මක කළේය. මීගමුව පොලිසිය හා මීගමුව මහ නගර සභාව සමඟ එක්ව කටුනායක යුද්ධ හමුදා කඳවුරේ අණදෙන නිලධාරි ලුතිනන් කර්නල් නලින්ද මහවිතාන මහතාගේ අධීක්ෂණය යටතේ වෙරළ තීරය ශුද්ධ පවිත්‍ර කිරීම සාර්ථකව ක්‍රියාත්මක විය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>06</day>
    </date>
    <link>http://www.dinamina.lk/2012/03/06/_art.asp?fn=s1203061</link>
    <topic>ශ්‍රී ලංකාවේ ඉරණම විසඳෙන තරගය අදයි</topic>
    <author/>
    <content>‘කොමන්වෙල්ත් බැංකු කුසලාන’ අවසන් තරග වටයේ තෙවැනි අවසාන මහා තරගයට පිවිසීමට නම් ඔස්ට්‍රේලියාවට එරෙහිව ශ්‍රී ලංකා මුල් පෙළ පිතිකරුවන්ගේ මීට වඩා වැඩි දායකත්වයක් නායක මහේල ජයවර්ධන බලාපොරොත්තු වෙයි.තරගාවලියේ ‘බෙස්ට් ඔෆ් ත්‍රී’ අවසන් වටයේ බ්‍රිස්බේන්හි පෙරේදා පැවැති පළමු තරගයේදී ලකුණු 15 කින් පරාජයට පත්වූ ශ්‍රී ලංකාව අවසන් වටයේ තවදුරටත් රැඳී සිටීමට නම් අද තරගය ජය ගත යුතුය. පෙරේදා තරගයේ ලකුණු 322 ක ජයග්‍රාහී ඉලක්කයක් හඹා ගිය ශ්‍රී ලංකාව අවසානයේ පරාජය වූයේ ලකුණු 15 කින් පමණි. මේ තරගයෙන් පසුව ජයවර්ධන, ජයග්‍රාහී නායකයාට වඩා ප්‍රබෝධමත්ව සිටියේය.“අපේ සමහර ක්‍රීඩකයෝ ඒ තරගයේදී නොපසුබසිනා ක්‍රීඩාවක් ප්‍රදර්ශනය කරමින් දිගටම සටන් කළා. මෙය කණ්ඩායමක් තුළ ප්‍රගුණ කළ යුතු දෙයකි” ජයවර්ධන කීවේය. “පැහැදිළිවම අපි පන්දුවෙන් සාර්ථක තරගයක් ක්‍රීඩා කළේ නැහැ. පළමු ඕවර පහ – හය තුළදී අපි සෑහෙන පීඩනයක් ප්‍රතිවාදීන් මත දැමුවේ නැහැ. අපි අපේ ක්‍රීඩාව තවත් දියුණු කරගෙන අද තරගය ජය ගත යුතුයි.”බ්‍රිස්බේන් තරගයේ සමහර අවස්ථාවන්හිදී ශ්‍රී ලංකා පන්දු ප්‍රහාරයේ බල රහිත බවක් දිස්වූවද අද ඇඩිලේඩ් තණතීරුවේ ඊට වැඩි උපකාරයක් ඔවුනට බලාපොරොත්තු විය හැක. සවස් වරුවේ මේ තණතීරුවේ පන්දුව දඟ කැවීමට ඉඩ තිබේ.මේ අතර, සිය කණ්ඩායමේ පන්දු ප්‍රහාරය “පණ මදි” කියමින් ඔස්ට්‍රේලියානු නායක මයිකල් ක්ලාක් බැණ වදියි. බ්‍රිස්බේන් තරගයේදී ලකුණු 322ක ඉලක්කයක් ලබා දී තිබියදීත් ශ්‍රී ලංකාව ලකුණු 15 කින් පමණක් පරාජය වීම පිළිබඳව ඔහු කියන්නේ තම කණ්ඩායමේ පන්දු යැවීම කලකිරවන තරමේ එකක් බවයි.“ජයග්‍රහණයක් යනු ජයග්‍රහණයක් තමයි. නමුත් අපේ පවර් ප්ලේ හා ඉනිමේ අවසන් ඕවරවල අපේ පන්දු යැවීම පිළිබඳව අපට ගොඩක් වැඩ කරන්න තියෙනවා” යැයි ක්ලාක් තරගයෙන් පසුව පවසා සිටියේ මහත් කලකිරුනු ස්වභාවයකිනි.“මුළු තරගාවලිය පුරාම අපේ පන්දු යැවීම එතරම් හොඳ තත්ත්වයේ තිබුණේ නැහැ. එය දිගටම අපිව පසුබස්සවනවා. අපි තමයි ලෝකයේ අංක එක ජාත්‍යන්තර එක්දින කණ්ඩායම. අපි මීට වඩා හොඳින් ක්‍රීඩා කළ යුතුයි.”පෙරේදා ගබා ක්‍රීඩාංගණයේදී විදුලි ආලෝක මධ්‍යයේ ලකුණු හඹා යාමේදී ඔස්ට්‍රේලියාව විසින් ශ්‍රී ලංකාව කඩුලු 6 කට මුළු ලකුණු 144 කට අවම කළද නුවන් කුලසේකර (73) හා උපුල් තරංග (60) ඔස්ට්‍රේලියාවේ වේග පන්දු යවන්නන් හතර දෙනාගේ කල්ලිය – බ්‍රෙට් ලී, බෙන් හිල්ෆෙනෝස්, ජේම්ස් පැටින්සන් හා ඩෑන් ක්‍රිස්ටියන් – ආක්‍රමණය කිරීමට සමත් වූහ. ශ්‍රී ලංකාව තරගයේ ජයග්‍රහණයේ අභියසටම පැමිණි අතර එම ජයග්‍රහණය වැළකී ගියේ ෂේන් වොට්සන් අවසන් ඕවරවලදී සාර්ථක පන්දු යැවීමක නිරත වූ නිසා පමණි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>06</day>
    </date>
    <link>http://www.dinamina.lk/2012/03/06/_art.asp?fn=s1203062</link>
    <topic>20න් පහළ රගර් සූරතාවමහනුවර ධර්මරාජයට</topic>
    <author>ෆවුස් මොහොමඩ්</author>
    <content>විශිෂ්ට ක්‍රීඩා රටාවක නිරත වූ ධර්මරාජ විදුහල් පිල ලකුණු 19 – 17 ක් ලෙස කිංග්ස්වුඩ් විදුහල පරාජය කරමින් අවුරුදු 20 න් පහළ අන්තර් පාසල් “සිංගර් සෙවන්ස්” රගර් සූරතාව දිනා ගැනීමට සමත් විය.ගෝල් 2 ක් සහ උත්සාහක දිනුමක් මගින් ලකුණු 19 සම්පූර්ණ කරමින් ධර්මරාජ විදුහල මේ සූරතාව දිනාගත්තේ ප්‍රථම වතාවටය. අනුසූරයන් වූ කිංග්ස්වුඩ් විදුහල රැස්කළ ලකුණු 17 ට ගෝලයක් සහ උත්සාහක දිනුම් 2 ක් ඇතුළත් විය.දෙදිනක් පුරා රාජකීය විදුහල් ක්‍රීඩා සංකීර්ණයේ පැවැති මේ තරගාවලියේ පළඟ සූරතාව හිමිවූයේ ලකුණු 22 – 5 ක් ලෙස විද්‍යාර්ථ විදුහල පරාජය කළ ගල්කිස්ස විද්‍යා විදුහල් පිලටය. ගෝලයක් සහ උත්සාහක දිනුම් 3 ක් විද්‍යා විදුහල් පිල වාර්තා කළ අතර විද්‍යාර්ථ විදුහලට ලබාගත හැකි වූයේ උත්සාහක දිනුමක් පමණි.තරගාවලියේ බෝල් සූරතාව හිමිවූයේ රාජකීය විදුහලටය. ඔවුන් ලකුණු 19 – 0 ක් ලෙස ලුම්බිණි විදුහල් පිල පරාජයට පත් කළේය.ලකුණු 19 – 5 ක් ලෙස සහිරා විදුහල පරදවා පළිහ සූරතාව අත්කර ගැනීමට ආනන්ද විදුහල සමත් විය.කුසලාන අවසන් පූර්ව වටයේදී ධර්මරාජ විදුහල ලකුණු 15 – 12 ක් ලෙස පසුගිය වසරේ සූරයන් වූ සාන්ත පීතර විදුහල පරාජය කළ අතර ලකුණු 14 – 12 ක් ලෙස ත්‍රිත්ව විදුහල පරාජය කිරීමට කිංග්ස්වුඩ් විදුහල සමත් විය.පළඟ අවසන් පූර්වව වටයේදී විද්‍යාර්ථ විදුහල හමුවේ ලකුණු 29 – 7 ක් ලෙස ඉසිපතන විදුහල පරාජය වූ අතර ලකුණු 31 – 0 ක් ලෙස නාලන්ද විදුහල පැරදවීමට විද්‍යා විදුහල සමත් විය.ශ්‍රී ලංකා පාසල් රගර් සංගමය විසින් සංවිධානය කරනු ලැබූ මේ තරගාවලියට කණ්ඩායම් 26 ක් සහභාගි විය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>06</day>
    </date>
    <link>http://www.dinamina.lk/2012/03/06/_art.asp?fn=s1203063</link>
    <topic>හේරත්-වෙලගෙදර-ප්‍රසාද්කණ්ඩායමෙන් ඉවතට</topic>
    <author/>
    <content>ලෝක ක්‍රිකට් සූරයන් හා අනුසූරයන් ඇතුළු ටෙස්ට් රටවල් 4 ක සහභාගීත්වයෙන් මාර්තු 11 දා ආරම්භ වන ආසියානු ක්‍රිකට් එක්දින තරගාවලියට සහභාගි වන ශ්‍රී ලංකා සංචිතය නම් කර ඇත.මේ දිනවල ඔස්ට්‍රේලියාවේ තුන්කොන් තරගාවලියට සහභාගී වී සිටින ශ්‍රී ලංකා පිලේ රංගන හේරත්, චානක වෙළගෙදර හා ධම්මික ප්‍රසාද් ශ්‍රී ලංකා එක්දින සංචිතයෙන් ඉවත් කොට ඒ වෙනුවට දගපන්දු යවන සීකුගේ ප්‍රසන්න හා වේගපන්දු යවන සුරංග ලක්මාල් ඇතුළත් කොට ඇත.තිසර පෙරේරාගේ ආබාධ තත්ත්වය හේතුවෙන් ඔස්ට්‍රේලියාව බලා ගිය චාමර කපුගෙදරටද බංග්ලාදේශ සංචාරයේ අවස්ථාවක් ලැබී නොමැත.ආසියානු කුසලාන ක්‍රිකට් තරගාවලියේ පළමු තරගය මාර්තු 11 දා පාකිස්්ථානය හා බංග්ලාදේශය අතර පැවැත්වේ.ශ්‍රී ලංකාව හා ඉන්දියාව අතර තරගය මාර්තු 13 දා පැවැත්වේ. තරග 7 කින් සමන්විත මෙහි අවසන් තරගය මාර්තු 22 දා පැවැත්වීමට නියමිතය.ශ්‍රී ලංකා සංචිතය - මහේල ජයවර්ධන (නායක), ඇන්ජලෝ මැතිව්ස් (උප නායක), ටී. එම්. ඩිල්ෂාන්, උපුල් තරංග, කුමාර සංගක්කාර, දිනේෂ් චන්දිමාල්, ළහිරු තිරිමාන්න, තිසර පෙරේරා, තර්විස් මහරූෆ්, සචිත්‍ර සේනානායක, නුවන් කුලසේකර, ලසිත් මාලිංග, සීකුගේ ප්‍රසන්න, සුරංග ලක්මාල්..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>06</day>
    </date>
    <link>http://www.dinamina.lk/2012/03/06/_art.asp?fn=s1203064</link>
    <topic>ලෝක වාර්තා පිහිටුවීම ප්‍රමිතියක් මත සිදුකළ යුතුයි</topic>
    <author>ප්‍රින්ස් ගුණසේකර</author>
    <content>ලෝක වාර්තා පිහිටුවීම ප්‍රමිතියක් අනුව සිදුවිය යුතු යැයි ක්‍රීඩා වෛද්‍ය ආයතනයේ ප්‍රධානී මහාචාර්ය අර්ජුන ද සිල්වා මහතා අවධාරණය කරයි.යමෙකුට හිතෙන හිතෙන පරිදි ලෝක වාර්තා පිහිටුවීමට යෑම ජීවිත අනතුරු ගෙන දෙන හෙයින් ආසන්නයේම සිටින වෛද්‍යවරයෙක්, පවුලේ වෛද්‍යවරයෙක් හෝ රජයේ රෝහලක වෛද්‍යවරයකු මුණගැසිය යුතු බව ඒ මහතා පැවැසීය.එහිදී ලෝක වාර්තාවේ ස්වභාවය හා එය පිහිටුවන ආකාරය පිළිබඳ වෛද්‍යවරයාට පවසා වෛද්‍ය පරීක්‍ෂණයකට ලක්වීම අනිවාර්ය වේ. ලෝක වාර්තාවකට වඩා මිනිස් ජීවිතයක ඉහළ වටිනාකමක් ඇති හෙයින් වාර්තාව පිහිටුවීමේදී ජීවිත හානියක් සිදුවන්නේදැයි වෛද්‍යවරයා සමග ගැඹුරින් සාකච්ඡා කිරීම වැදගත් බවද මහාචාර්යවරයා පැවැසීය.විශේෂ දක්ෂතාවක් දැක්වූ පමණින් එය ගිනස් ලෝක වාර්තා පොතට එක් නොවන අතර ඒ සඳහා පිළිගත් ක්‍රමවේදයක් ඇතැයි මහාචාර්ය අර්ජුන ද සිල්වා මහතා පැවැසීය.පොළොව යට වැළලී හිඳ ලෝක වාර්තාවක් පිහිටුවීමට ගත් තීරණයක් අනුව ඒ සඳහා පුහුණුවීම් කරද්දී 24 හැවිරිදි තරුණයකු මිය යෑම ප්‍රමිතියක් අනුව වාර්තා පිහිටුවීමට උත්සාහ නොකිරීමෙන් සිදුවූවකි. වාන් ඇළ පන්සල්ගොඩ ප්‍රදේශයේ පදිංචි එම තරුණයා වෛද්‍ය උපදෙස් මඟ හැරීමෙන් මේ ජීවිත හානිය සිදුව ඇතැයි මහාචාර්ය අර්ජුන ද සිල්වා මහතා වැඩිදුරටත් පැවැසීය.ගිනස් වාර්තාවක් පිහිටුවද්දී ලන්ඩනයේ පිහිටි ගීනස් ලෝක වාර්තා සම්මේලනය දැනුවත් කිරීම මුලින්ම සිදුවිය යුතු අතර අනතුරුව එම සම්මේලනයෙන් ලැබෙන උපදෙස් අනුව විශේෂ ක්‍රමවේදයක් හා ප්‍රමිතියක් අනුව වාර්තාව පිහිටුවිය යුතුය. එවැනි තත්ත්වයක් තුළ පිහිටුවන වාර්තා පමණක් ගිනස් ලෝක වාර්තා පොතට එක් වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>06</day>
    </date>
    <link>http://www.dinamina.lk/2012/03/06/_art.asp?fn=s1203065</link>
    <topic>සූරයන්ගෙත් සූරයා තරග වටයේ දීනාවික හමුදාවට ගෝල් 1-0ක ජයක්</topic>
    <author>පි‍්‍රන්ස් ගුණසේකර</author>
    <content>ඩයලොග් චැම්පියන් ලීග් පාපන්දු තරගාවලියේ සූරයන්ගෙත් සූරයා වටයේ දී නාවික හමුදාව ගෝල් 1-0 කින් යුද හමුදාව පරාජයට පත් කළේ ය.කොළඹ සිටි ලීග් පිටියේ පෙරේදා පැවැති මේ තරගයේ දී නාවික හමුදාවේ පී. එම්. ඩී. මිගාර 3 වැනි මිනිත්තුවේ දී ජයග්‍රාහී ගෝලය වාර්තා කළේ ය.මේ තරගයේ දී පරාජයට පත්වූ යුද හමුදාව චැම්පියන් ලීග් තරගාවලියේ අනු සූරයන් බවට පත්වූ ප්‍රබල කණ්ඩායමකි.ජයග්‍රාහී නාවික හමුදා පිල මේ 10 වැනිදා පැවැත්වෙන රත්නම් - දොන් බොස්කෝ අතර තරගයෙන් ජය ගන්නා කණ්ඩායම සමග අවසන් මහා තරගයට එක්වේ. එම අවසන් තරගය මාර්තු 17 දා සිටි ලීග් පිටියේ පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>06</day>
    </date>
    <link>http://www.dinamina.lk/2012/03/06/_art.asp?fn=s1203066</link>
    <topic>කුලියාපිටිය නෙස්ටොමෝල්ට් මැරතන් තරගයෙන් ....</topic>
    <author>ඡායාරූප - සමන් මෙන්ඩිස්</author>
    <content> .</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>06</day>
    </date>
    <link>http://www.dinamina.lk/2012/03/06/_art.asp?fn=f1203061</link>
    <topic>විපක්ෂයේ සමහර පරගැතියන්රට පාවා දෙන්න හදනවා</topic>
    <author>සාකච්ඡාකළේ පණ්ඩුක සමරසේකර</author>
    <content>ප්‍රධානම හේතුව ඊර්ෂ්‍යාවයි. බටහිර ජාතීන් හැමදාම හිතුවේ කළු හමක් තිබෙන ආසියාතිකයන්, සුදු හමක් තියෙන තම ජාතීන්ගේ ගැත්තන් බවට පත්විය යුතුයි කියලයි. යටත් විජිතයක්ව පැවැති රටක් ලෙස ශ්‍රී ලංකාව, හැමදාම බටහිර උපදෙස් අනුශාසනා පිළිගනී කියලා ඔවුන් හිතුවා. ඔවුන් කියන දේ කරන්න ගිය ලිබියාව, ඉරාකය, ඇෆ්ගනිස්ථානය, සිරියාව වගේ රටවල්, තනිකරම අවුල් ජාලාවක් බවට අද වන විට පත්වෙලා. මහින්ද රාජපක්‍ෂ ජනාධිපතිවරයා නොහිටින්න ශ්‍රී ලංකාවෙත් ඒ තත්ත්වය ඇතිවෙන්න ඉඩ තිබුණා. මීට පෙර සිටි නායකයින් බටහිර රටවල කීම අහන්න ගිහින් යුද්ධය පෝෂණය වෙන්න ඉඩහැරියා. ඒත් මහින්ද රාජපක්‍ෂ ජනාධිපතිතුමා ඒවා ඇහුවේ නැහැ. යුද්ධය අවසානයක් දකින තුරු ඉදිරියට ගියා. යුද්ධය දිනුවා. මේ තත්ත්වය බටහිර ජාතීන්ට දැන් දරාගෙන ඉන්න බැහැ. ඔවුන් හිතන්නේ ඔවුන්ට මදි පුංචිකමක් කළා කියලයි. මේ නිසා ශ්‍රී ලංකාවට එල්ල කරන චෝදනා වෙනත් ආසියානුවන්ට කරන චෝදනාවලට වඩා ඉහළ තැනක් ගන්නවා.දෙමළ තරුණයින් ඉන්දියාවට ගෙන්නලා අවි පුහුණුවක් දීලා අපේ රටේ හමුදාවත් එක්ක යුද්ධ කරන්න පුහුණු කළේ ඉන්දියාව. එහෙමනම් ඇයි ඉන්දියාවට ඒ චෝදනාව කරන්නෙ නැත්තෙ? යුද්ධය ඇවිලුණාට පස්සෙ සාම සාධක හමුදාවක් කියලා ඉන්දියාවේ මැර හමුදාවක් ගෙනල්ලා, අපේ දෙමළ තරුණයින්ව මරලා දැම්මා. රෝහල් ඇඳන්වල සිටිය ලෙඩුන්ව වෛද්‍යවරුන්ව උපස්ථායකයින්ව මරුවා. ඒ අවස්ථාවේදී බටහිර ජාතීන්ට මානව හිමිකම් අමතක වුණේ කොහොමද? කියලා මං අහන්න කැමැතියි.අපි බටහිර ජාතීන්ගේ සුවච, කීකරු සේවකයෝ නෙවෙයි. ඒ අය සටන් විරාමයකට යන්න කියූ වෙලාවේ ජනාධිපතිතුමා එයට අකමැති වුණා. ඒ විතරක් නෙමෙයි , ත්‍රස්තවාදය පරාජය කළා. ඔවුන්ගේ කීමට ඇහුම්කන් නොදුන් නිසා අපි සාර්ථක වුණා. මේ නිසා සාර්ථකත්වයට සමාවක් නැහැ. අසාර්ථකත්වයට සමාවක් තියෙනවා. යුද්ධය පැරදිලා රට අරාජික වුණානම් ඔය චෝදනා මොනවත්ම අපට එල්ල වන්නේ නැහැ.උද්ඝෝෂණ කරලා නාට්‍ය රඟදක්වලා වැඩක් නැහැ. බටහිර ජාතීන්ගෙන් බැටකන ඉරානය, ඉරාකය, ඇෆ්ගනිස්ථානය, ලිබියාව වගේ රටවල් එකතුවෙලා තමන්ගේ බලය, ශක්තිය පෙන්වන එකයි මෙහිදී කළ යුත්තේ. බටහිර ජාතීන් යුක්තියට සළකන ජාතියක් නොවෙයි. ඔවුන් සලකන්නේ ශක්තියට ශක්තිය පෙන්වන්න තමයි ඔවුන් හැම දෙයක්ම කළේ.අමෙරිකන්කාරයා පකිස්ථානයට ගිහින් බින්ලාඩන් මැරුවා, ලිබියාවට ගිහින් ගඩාපි මාරුවා, අමෙරිකන් ගැත්තන් ලවා ඉරාකයේ සදාම් හුසේන් මැරුවා. කාගෙවත් රටකට ගිහින් මෙවැනි දේ කිරීමට ඔවුන්ට තියෙන අයිතිය මොකක්ද?රටට එරෙහි ප්‍රශ්නයකදී සැවොම එකට එකතුවීම වැදගත්. මං මේ කාගෙවත් පිලක් අල්ලගෙන කතා කරනවා නෙවෙයි. දේශපාලන මත ඕනෑ කෙනෙකුට දරන්න පුළුවන්. ඒත් එක මතයක ඉඳලා, රට වෙනුවෙන් කැපවෙන්න ඕනෑ. ඒත් වෙන්නෙ ඒක නෙමෙයි.එක්සත් ජාතීින්ගේ සංවිධානයේ එක්තරා ජන කොටසක් තමයි ආසියානු පැසිෆික් කලාපයේ නියෝජනය කරන රටවල ඉන්නෙ. එහෙම ජනකොටසක් නියෝජනය කරන රටවල නියෝජිතයා ඉවත් කරනවා කියන්නෙ හරියට පාර්ලිමේන්තුවට තෝරා පත්කර යැවූ මන්ත්‍රී වරයෙක්, කථානායක විසින් ඉවත් කළා වගේ වැඩක්. වැරැද්දක් තිබේ නම් දඬුවමක් දෙන්න පුළුවන්. ඒත් ජනතා නියෝජිතයෙක් ඉවත් කරන්න ලේසියෙන් බැහැ. මේකත් නූතන අධිරාජ්‍යවාදයේ එක් ලක්ෂණයක්. එහෙම නම් අමෙරිකාව, එංගලන්තය, ඉරාකයට රිංගුවේ නීති විරොධී අවි තියෙනවා කියලා. ඒක නෙවේ ඇත්ත. බටහිර ජාතීන් හිතනවා කළු හමක් ඇති ආසියානුවෝ කවුද අපට උපදෙස් දෙන්න කියලා. ඒ හීන මානය තියෙනතුරු ඔවැනි කෙනෙහිලිකම් අපට සිදුවෙනවා.බ්‍රිතාන්‍යයේ යටත් විජිත හැටියට තිබුණ රටවලට දැන් නිදහස ලැබිලා. මේ තත්ත්වය ඔවුන්ට ඉවසා දරාගන්න බෑ. ඔවුන්ට ඕනෑ අර පෙර තිබූ මහිමය නැවත ලබා ගන්නයි. කවුරු හරි ඒකට විරුද්ධ වෙනවානම් බලන්නෙ පාගලා දැමීමටයි. මේ නිසා අපට විරුද්ධව ඔවුන් මොනතරම් දේ කළාද? අපට මෙය මතුපිටින් පේන්නෙ නැහැ. බලන්න අපේ තේ මිලට ගත්තෙ කවුද? ලිබියාවයි, ඉරාකයයි. දැන් බලන්න මැද පෙරදිග අස්ථාවරත්වයක් ඇති කරලා ඒ මිනිසුන්ට අපේ තේ විකුණගන්න බැරි තත්ත්වයට පත් කරගෙන ගියා. ඛනිජ තෙල් සපයන ඉරානයට සම්බාධක දාලා ඒකත් නවත්තන්නයි දැන් හදන්නෙ.පළමුවැනි දේ තමයි ආත්මාර්ථය අපෙන් ඉවත් කරන්න ඕනෑ. රට ගැන කැක්කුමක් ඇති මිනිසුන් හැටියට ලෝකයා හමුවේ පෙනී හිටින්න ඕනෑ. විපක්ෂයේ සමහර අය පරගැති භාවය ඉහළින් අගය කරනවා. ලෝකය වටේ රවුමක් යන්න ටිකට් එකක් දුන්නොත්, තමන්ගෙ අම්මා තාත්තා පවා පාවා දෙයි. එහෙම මිනිස්සු තමයි ජිනීවා ගිහිල්ලා රට ගැන කේලාම් කියල මේ රටට මෙවැනි විනාශ කරන්නෙ. තමන්ගේ රටේ මෙහෙම වෙනවා කියලා තමන්ම ගිහින් කීවොත් කවුද මේවා පිළිනොගන්නෙ.රටට විරුද්ධව කරන වැඩවලින් දුක් විඳින්නෙ ජනතාව. ඒක ජනාධිපතිතුමාට ගහන්න හදන පහරක් නෙමෙයි. සමස්ත ජාතියටම කරන මහා විනාශයක්. හැමෝම බලන්නෙ තමන්ගෙ බලය ලබා ගන්න. වාසි ගන්න. මේවා පිළිකුල් සහගතයි.අභියෝගාත්මක පිළිතුරු දීමට ඕනෑතරම් සාධක රැගෙන යනවා. ඉන්දියාවෙන් අපට කළ බලපෑම්, ඒවාට මානවහිමිකම් කොමිසම නිහඬව සිටි ආකාරය සාධක සහිතව ඔප්පු කරනවා. එක්සත් ජාතීන්ගේ සාම සාධක හමුදාව, ඇමෙරිකානු හමුදාව, බ්‍රිතාන්‍ය හමුදා, ලිබියාවට, ඉරාකයට, ඇෆ්ගනිස්ථානයට ගිහින් ඒවායේ මානව හිමිකම් උල්ලංඝණය කළ හැටි පෙන්වා දෙනවා.ශ්‍රී ලංකාවේ රණවිරුවන් ජීවිත පූජාවෙන් සටන් කරලා, සිවිල් මිනිසුන් ආරක්ෂා කරලා, ඔවුන්ගේ රන් භාණ්ඩ, මුදල් ආරක්ෂා කර දීලා, ඔවුන්ට ලබා දුන් සහනය පැහැදිලිව ඔප්පු කරනවා. අපි දනින් වැටී සිටින තුරු බටහිර ජාතීන්ගේ මුගුරට, යකඩ සපත්තුවට අපි පෑගෙනවා. අභිමානවත්ව නැගී සිටින්න නම්, අභියෝගාත්මකව මේ ප්‍රශ්නයට මුහුණ දිය යුතුයි. ඒකයි මගේ ස්ථාවරය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>07</day>
    </date>
    <link>http://www.dinamina.lk/2012/03/07/_art.asp?fn=n1203079</link>
    <topic>මත් ද්‍රව්‍ය ඇල්ලීම පොලිස් සුනඛයන්ට</topic>
    <author>ඉන්දික පොල්කොටුව</author>
    <content>රට තුළට මත්ද්‍රව්‍ය ගෙන ඒම මුළුමනින්ම නතර කිරීමට විශේෂ පුහුණුව ලැබූ පොලිස් සුනඛයන් යෙදවීමට පොලිස් නිල සුනඛ මූලස්ථානය තීරණය කර ඇත.විශේෂ පුහුණුව ලැබූ උසස් වර්ගයේ නිල සුනඛයන් තිස්දෙනකු මුහුදුබඩ ප්‍රදේශ ඇතුළු සැකසහිත ස්ථානවලට යෙදවීමට මේ වනවිටත් සැලසුම් කර ඇත.රට තුළට මත්ද්‍රව්‍ය ගෙන එන ස්ථාන ඉලක්ක කරගෙන මෙම නව වැඩපිළිවෙළ ආරම්භ කරන බව පොලිස් නිල සුනඛ මූලස්ථානයේ නියෝජ්‍ය අධ්‍යක්‍ෂ සහකාර පොලිස් අධිකාරී සිසිර විජේකෝන් මහතා කියයි.මේ අනුව ජර්මනියෙන් හා නෙදර්ලන්තයෙන් මෙරටට ගෙන්වන ලද ජර්මන් ෂෙපර්ඩ්, ඉන්ග්ලිෂ් ස්පි‍්‍රන්ගල් ස්පැනියල්, බෙල්ජියම් මැලිනෝ හා ලැබූඩෝ රිට්රීවර් යන උසස් වර්ගයේ සුනඛයන් තිස් දෙනකු මෙම විශේෂ පුහුණුවට යොදවා ඇති අතර ඉදිරි මාස දෙක තුළ නව වැඩපිළිවෙළ ක්‍රියාවට නැන්වීමට සැළසුම් කැර ඇත.මන්නාරම, කල්පිටිය, කිලිනොච්චිය, යාපනය, ගාල්ල, මාතර ඇතුළු මත්ද්‍රව්‍ය නීතිවිරෝධීව මෙරටට ගෙන එන බවට සැකකරන මුහුදුබඩ ස්ථාන තුළ මේ යටතේ නව වැඩපිළිවෙළ විශේෂයෙන් ක්‍රියාත්මක කෙරේ. මෙයට අමතර ගුවන් තොටුපළ වරාය මෙන්ම සංචාරකයන් වැඩි වශයෙන් ගැවසෙන ස්ථාන තුළද මෙම වැඩපිළිවෙළ ක්‍රියාවට නැන්වෙන අතර ඒ යටතේ මත්ද්‍රව්‍ය රට තුළට ඇතුළුවීම සංසරණය වීම මුලුමනින්ම ඉදිරියේදී වළක්වා ගැනීමට පොලිස් නිල සුනඛ මූලස්ථානය අපේක්ෂා කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>07</day>
    </date>
    <link>http://www.dinamina.lk/2012/03/07/_art.asp?fn=n12030710</link>
    <topic>ජනපති මල්වතු-අස්ගිරිමහ නාහිමිවරුන් බැහැ දකියි</topic>
    <author>අසේල කුරුළුවංශ හා ඉන්දික පොල්කොටුව</author>
    <content>ජනපති මහින්ද රාජපක්ෂ මහතා ඊයේ (6) පෙරවරුවේ මල්වතු අස්ගිරි මහනායක ස්වාමීන්ද්‍රයන් වහන්සේ දෙනම බැහැ දැක ආශිර්වාද ලබා ගත්තේය.මහනාහිමිවරුන්ගේ ආශිර්වාද ලැබීමෙන් පසු ජනපතිවරයා රටේ වත්මන් තත්ත්වය හා රටට එල්ල වී ඇති ජාත්‍යන්තර බලපෑම් සම්බන්ධව උන්වහන්සේලා සමඟ සුහද සාකච්ඡාවක නිරතව තිබේ.ශ්‍රී දළදා සමිඳුන් වැඳ පුදා ගැනීම සඳහා ජනපති මහින්ද රාජපක්ෂ මහතා ශ්‍රී දළදා මාලිගාවටද ගියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>07</day>
    </date>
    <link>http://www.dinamina.lk/2012/03/07/_art.asp?fn=n12030711</link>
    <topic>විශාරද නන්දා මාලනී කුවේටයේදී සෝදිසි කිරීම ගැන විශේෂ පරීක්ෂණ</topic>
    <author>මහින්ද අලුත්ගෙදර</author>
    <content>සංගීත ප්‍රසංගයකට සහභාගිවීම සඳහා කුවේටය බලා ගිය විශාරද නන්දා මාලනී මහත්මිය ඇතුළු සංගීත කණ්ඩායම අපහසුතාවට පත්වන පරිදි එරට ජාත්‍යන්තර ගුවන් තොටුපළේදී දැඩි සෝදිසි කිරීමකට ලක්කිරීම සම්බන්ධයෙන් විශේෂ පරීක්ෂණයක් ක්‍රියාත්මක කරන බව රජය අවධාරණය කරයි.මේ සිද්ධිය සම්බන්ධයෙන් කුවේට්හි අපරාධ විමර්ශන දෙපාර්තමේන්තුවේ ප්‍රධානියා හමුවී සාකච්ඡා කරන බවද කුවේටයේ ශ්‍රී ලංකා තානාපති සී.ඒ.එච්.එම්.විජේරත්න මහතා ඊයේ (06) “දිනමිණ”ට ප්‍රකාශ කළේය.විශාරද නන්දා මාලනී මහත්මිය ඇතුළු සංගීත කණ්ඩායම මත්ද්‍රව්‍ය රැගෙන එන බවට එරට කිසියම් පුද්ගලයෙකු ද්වේශ සහගත ලෙස ලබාදුන් තොරතුරකට අනුව මෙලෙස දැඩි සෝදිසි කිරීමකට ලක්කර තිබෙන බවද අවසානයේ එවැනි කිසිඳු නීති විරෝධී ද්‍රව්‍යයක් හමුවී නොමැති බවද ශ්‍රී ලංකා තානාපතිවරයා සඳහන් කළේය.මේ සම්බන්ධයෙන් විදේශ කටයුතු අමාත්‍යාංශයේ ලේකම් කරුණාතිලක අමුණුගම මහතා වෙත වාර්තාවක් යොමුකර තිබෙන බව සඳහන් කළ ශ්‍රී ලංකා තානාපතිවරයා පෞද්ගලික ආරාධනයකට අනුව ඒ මහත්මිය ඇතුළු කණ්ඩායම කුවේටයට පැමිණ තිබෙන බවද පැවසීය.මේ සිදුවීම සැලවූ වහාම කුවේටයේ ශ්‍රී ලංකා තානාපති කාර්යාල නිලධාරීන් එරට ජාත්‍යන්තර ගුවන් තොටුපළ වෙත යවන ලද බවද මේ සම්බන්ධයෙන් අවශ්‍ය ක්‍රියාමාර්ග දැනටමත් ගෙන තිබෙන බවද ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>07</day>
    </date>
    <link>http://www.dinamina.lk/2012/03/07/_art.asp?fn=n12030712</link>
    <topic>කොළඹට පිවිසෙන ප්‍රධාන මාර්ග සඳහා ලංගම අධි සුඛෝපභෝගී බස් සේවා</topic>
    <author>ශීලා උඩුවර</author>
    <content>කොළඹට පිවිසෙන ප්‍රධාන මාර්ගවල ධාවනය සඳහා තවත් අධි සුඛෝපභෝගී බස්රථ 100 ක් යෙදවීමට ලංකා ගමනා ගමන මණ්ඩලය පියවර ගෙන ඇත.මෙහි ප්‍රථම බස් සේවාව ඊයේ (6) උදේ ප්‍රවාහන ඇමති කුමාර වෙල්ගම මහතාගේ ප්‍රධානත්වයෙන් මොරටුවෙන් ආරම්භ කෙරිණි.මෙය මොරටුව පිටකොටුව අතර ධාවනය කෙරේ. මඟීන් සියයකට ගමන් කළ හැකි මෙම බස්රථවල ආබාධිත පුද්ගලයන්ට බස්රථයට ඇතුළුවිය හැකි පරිදි නවීන තාක්ෂණික ක්‍රම සහ ජංගම දුරකථන චාජ් කර ගැනිමටත් උපකරණ ද සවිකර තිබේ.ආසන 32 කින් සමන්විත මෙම බස්රථවල ඉඩ පහසුකම් මෙන්ම ආරක්‍ෂාකාරී බව ඉහළ මට්ටමක පවතී.ගමන් මාර්ගය ඩිජිටල් නාමපුවරු තිරමත දිස්වීම ආදී අති නවීන තාක්ෂණික ක්‍රම රැසකින් මෙම බස් රථ යුක්තය.පූර්ණ වායු සමීකරණ සහිත මෙහි ගමන් ගාස්තුව සාමාන්‍ය ගාස්තුව මෙන් දෙගුණයකි.විශාල මගී තදබදයක් පවතින මොරටුව - කොළඹ, මීගමුව - කොළඹ, නිට්ටඹුව - කොළඹ, හංවැල්ල - කොළඹ, කඩුවෙල - කොළඹ, හෝමාගම - කොළඹ, බණ්ඩාරගම හරහා කැස්බෑව - කොළඹ යන මාර්ග මේ සඳහා තෝරාගෙන තිබේ.මෙම බස්රථ නඩත්තුව සඳහා කටුබැද්ද ප්‍රදේශයේ නව ඩිපෝවක් ද පිහිටුවීමට නියමිත අතර, අශෝක් ලේලන්ඩ් සමාගම නඩත්තු කටයුතු සිදු කරනු ලැබේ. මෙම 14 වැනිදා වන විට තවත් බස් රථ 20 ක් ධාවනයට එක් කරන බවත්, ඊට පසු සතියෙන් සතිය බස්රථ 20 බැගින් ධාවනයට එක්කරන බවත් පවසන ඇමැතිවරයා, මේ නිසා කාර්යාල වෙලාවන් වලදී රැකියා සඳහා යන සේවක සේවිකාවන්ටත් මගී ජනතාවටත් ඉතා හොඳ සේවාවක් ලැබෙන බව සඳහන් කළේ ය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>07</day>
    </date>
    <link>http://www.dinamina.lk/2012/03/07/_art.asp?fn=n1203071</link>
    <topic>මහමෝදර ගැටලුව සෙවීමටවිශේෂඥ වෛද්‍ය කණ්ඩායමක්</topic>
    <author>සන්ධ්‍යා කරුණාරත්න සහ ගාල්ල දිසා සමූහ නන්දසිරි වැලිගමගේ</author>
    <content>මහමෝදර මහ රෝහලේ නොමේරූ ළදරු ඒකකයට බැක්ටීරියාවක් ඇතුළු වීම නිසා පසුගියදා මතු වූ ගැටලුව පිළිබඳ සොයා බැලීමට පස්දෙනකුගෙන් යුත් විශේෂඥ වෛද්‍ය කණ්ඩායමක් එම රෝහලට ඊයේ (6) පිටත් කර හැරීමට වෛද්‍ය පර්යේෂණ ආයතනය පියවර ගෙන ඇත.සෞඛ්‍ය සේවා අධ්‍යක්ෂ ජනරාල් වෛද්‍ය අජිත් මෙන්ඩිස් මහතාගේ උපදෙස් අනුව මේ විශේෂඥ වෛද්‍ය කණ්ඩායම එම රෝහල වෙත යැවීමට කටයුතු කළ බව වෛද්‍ය පර්යේෂණායතනයේ අධ්‍යක්ෂ වෛද්‍ය අනිල් සමරනායක මහතා ප්‍රකාශ කළේය.ක්ෂුද්‍ර ජීවවේදි, වෛරස්වේදි, දිලීරවේදි, ඖෂධවේදි හා වෛද්‍යවේදි විශේෂඥ වෛද්‍යවරු මේ කණ්ඩායමට ඇතුළත් වෙති. මේ ඒකකයේ ආසාදනයක් තිබේද යන්න සොයාබලා ඉක්මණින්ම මූලික වාර්තාවක් ලබාදීම සඳහා එම වෛද්‍ය කණ්ඩායම කටයුතු කරනු ඇතැයි ද එහි පවතින නිදර්ශක අනුව මූලික වාර්තාව ලබාදීමට පැය 24 හෝ පැය 48 ක් ගත වනු ඇතැයි ද වෛද්‍ය සමරනායක මහතා කීය.මහමෝදර මහ රෝහලේ ඇති වී තිබෙන මේ ගැටලුව බැක්ටීරියාවක් ආසාදනය වීමෙන්ම ඇති වූවක් ද යන්න නිර්දේශ කළ හැක්කේ මේ විශේෂඥ කණ්ඩායමේ පර්යේෂණ වාර්තා අනුව බව ද ඒ මහතා පැවැසීය.මේ අතර ගාල්ල මහමෝදර මහ රෝහලේ වැඩබලන අධ්‍යක්ෂ ලෙස සේවය කළ වෛද්‍ය රුක්ෂාන් බෙල්ලන මහතා එම තනතුරෙන් ඉවත් කිරීමට සෞඛ්‍ය අමාත්‍යාංශය පියවර ගෙන ඇත.එම තනතුර සඳහා කරාපිටිය ශික්ෂණ රෝහලේ අධ්‍යක්ෂිකා වෛද්‍ය ප්‍රියානි සේනාධීර මහත්මිය වැඩබැලීමේ පදනම මත පත් කර තිබේ.පසුගිය කාලය තුළ ගාල්ල මහමෝදර මහ රෝහලේ සිදු වූ සිද්ධීන් සැලකිල්ලට ගනිමින් සෞඛ්‍ය අමාත්‍යාංශය මේ තීරණය ගෙන ඇත. විශේෂයෙන්ම එම රෝහලේ විශේෂිත ළදරු ඒකකයට බැක්ටීරියාවක් ඇතුළු වීම නිසා ළදරු මරණ සිදු වූ බවට වාර්තා විය.එම බැක්ටීරියාව හේතුවෙන් මරණයට පත්වී ඇත්තේ දැනට එක් ළදරුවකු බව සෞඛ්‍ය අමාත්‍යාංශය සඳහන් කරයි. පසුගිය මාසයේ 2 වැනිදා සිට මේ මස 3 වැනිදා දක්වා ළදරු මරණ 13 ක් වාර්තා වී ඇති බවත් එම මරණ සඳහා එම ඒකකයේ පැවැති බැක්ටීරියාව ප්‍රධාන හේතුව නොවන අතර දරුවන්ගේ විවිධ සංකූලතා ඊට හේතු වී ඇති බවත් අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>07</day>
    </date>
    <link>http://www.dinamina.lk/2012/03/07/_art.asp?fn=n1203077</link>
    <topic>සාම සීනුව ශ්‍රී පාද පුදබිමේ</topic>
    <author>අසේල කුරුළුවංශ</author>
    <content>ශ්‍රීපාද පුදබිමේ නිශ්ශංක ලෙන විහාර භූමිය ආසන්නයේ ස්ථාපිත කළ කිලෝ 2500 ක බරින් යුත් ලෝහ සාම සීනුව සඟසතු කොට පූජා කිරීම ශ්‍රීපාදස්ථානාධිපති බෙංගමුවේ ධම්මදින්න නාහිමියන්ගේ ප්‍රධානත්වයෙන් පෙරේදා (5) සිදුකැරිණි.ලොව පුරා ස්ථාන 20 ක් මේ සාම සීනු ස්ථාපිත කැර තිබුණු අතර ශ්‍රී පාද පුදබිම කේන්ද්‍ර කරගනිමින් ශ්‍රී ලංකාවේදී විවෘත කෙරුණේ 21 වන ලෝක සාම සීනුවයි. අමෙරිකානු ජාතික දානපතිනියක් වන වැන්මෝර් මහත්මිය විසින් පරිත්‍යාග කළ මේ සාම සීනුවේ වටිනාකම රුපියල් දෙකෝටි තිස්නව ලක්ෂයකි.නල්ලතන්නියේ සිට ගුවන් හමුදා හෙලිකොප්ටර් යානයකින් නිශ්ශංක ලෙන විහාරය වෙත රැගෙන ගිය ලෝක සාම සීනුව මින් ඉදිරියට ශ්‍රී පාද මළුවේ තේවා කටයුතු සිදුකෙරෙන අවස්ථාවේ නාද කිරීමට සැලැසුම් කැර ඇත. මෙහි නාදය කිලෝ මීටර් 18 ක් දුරට ඇසෙන බව එහි ඉදිකිරීම කළ ඉන්දියානු ජාතික ඉංජිනේරුවරු පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>07</day>
    </date>
    <link>http://www.dinamina.lk/2012/03/07/_art.asp?fn=n1203072</link>
    <topic>සිංගප්පූරුවේ සේවය කරන ශ්‍රී ලාංකිකයන්ට සතියකටඑක් දිනයක් නිවාඩු</topic>
    <author>මහින්ද අලුත්ගෙදර</author>
    <content>සිංගප්පූරුවේ සේවය කරන ශ්‍රී ලාංකිකයන් ඇතුළු විදේශීය ගෘහ සේවිකාවන් සඳහා සතියට එක් නිවාඩු දිනයක් ලබා දීමට එරට රජය තීරණය කර ඇත.සිංගප්පූරුවේ සේවය කරන ගෘහ සේවිකාවන් අයත් විදේශීය රටවල රජයන් හා ඊට අදාළ ක්‍රියාකාරීන් දිගු කලක සිට කළ ඉල්ලීමක ප්‍රතිඵලයක් වශයෙන් එරට රජය මේ පියවර ගෙන තිබෙන අතර එය ලබන 2013 ජනවාරි මස 01 දා සිට ක්‍රියාත්මක කෙරෙන බව වාර්තා වෙයි.විදේශීය ගෘහ සේවිකාවන් ලක්ෂ දෙකක් පමණ සිංගප්පූරුවේ සේවය කරන අතර ඔවුන් ශ්‍රී ලංකාවට අමතරව පිලිපීනය, ඉන්දියාව හා ඉන්දුනීසියාව යන රටවලට අයත් වෙති. මේ සම්බන්ධයෙන් අදාළ වන යෝජනාව සිංගප්පූරු පාර්ලිමේන්තුවට පෙරේදා (05) ඉදිරිපත්කර තිබෙන අතර එහිදී එරට රාජ්‍ය මිනිස්බල ඇමැති ටැං චුන් ජින් මහතා විශේෂ ප්‍රකාශයක් කරමින් සතියක නිවාඩු දිනය අන්තර් ජාතික වශයෙන් පිළිගත් මෙන්ම ශ්‍රමිකයන් සතු මූලික අයිතිවාසිකමක් බවද පෙන්වා දී තිබේ.මීට පෙර සිංගප්පූරුවේ සේවය කළ විදේශීය ගෘහ සේවිකාවන් වෙත මෙවැනි නිවාඩුවක් හිමි නොවූ බවද ඒ නිසාම මෙවැන්නක් ලබාදීම අවශ්‍ය බවද ඒ මහතා අවධාරණය කර තිබේ.මේ අතර සිංගප්පූරු රජය පෙන්වා දෙන්නේ මෙලෙස ගෘහ සේවිකාවන් වෙත ලබා දෙන නිවාඩු දිනයට අනුකූලව සේව්‍ය පක්ෂයද කටයුතු කළයුතු බවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>07</day>
    </date>
    <link>http://www.dinamina.lk/2012/03/07/_art.asp?fn=n1203073</link>
    <topic>විදුහල්පතිවරුන්ට තර්ජනය කිරීම පොලිස්පතිගේ අවධානයට යොමු කළා</topic>
    <author>සුභාෂිනී සේනානායක</author>
    <content>විදුහල්පතිවරුන්ට තර්ජනය කිරීම් පිළිබඳව ලැබුණු පැමිණිලි තමා පොලිස්පතිවරයාට යොමු කළ බව අධ්‍යාපන ඇමැති බන්දුල ගුණවර්ධන මහතා පවසයි.විදුහල්පතිවරුන් සහ පාසල් ආරක්ෂා කරන මෙන් තමා පොලිස්පතිවරයාගෙන් ඉල්ලීමක් කළ බවද ගුණවර්ධන මහතා කියයි.විදුහල්පතිවරුන්ට තර්ජනය කිරීම් දිනෙන් දින වැඩිවන බව කී අධ්‍යාපන අමාත්‍යවරයා මේ පිළිබඳව තමාට පැමිණිලි රාශියක් ලැබී ඇතැයිද පවසයි.ගුරු වෘත්තිය සමිති යැයි කියා ගන්නා සංගම්, ඇතැම් දේශපාලන පක්ෂ නායකයින් ජනපි‍්‍රය පාසැල්වලට ළමුන් ඇතුළත් කිරීමට නොහැකි වූ මවුපියන්, ප්‍රදේශවල බලවතුන් ඇතුළු පිරිස් මේ තර්ජන සිදු කරන බවට තොරතුරු ලැබී ඇතැයි පවසන අධ්‍යාපන අමාත්‍යවරයා රජයේ සේවකයින්ට ආරක්ෂාව ලබාදීමත් පාසැල් පද්ධතිය නිවැරදිව පවත්වා ගැනීමත් තමාගේ වගකීම වන බවද කියයි.තමාට ලැබුණු පැමිණිලි සියල්ල පොලිස්පතිවරයාට යොමු කළ බව කී අධ්‍යාපන ඇමැතිවරයා මාතර සුජාතා විද්‍යාලය, හෝමාගම මධ්‍ය මහා විද්‍යාලය වැල්ලවත්ත හින්දු විද්‍යාලය ඇතුළු පාසල් ගණනාවක මෙලෙස තර්ජනය කිරීම් සිදුකර ඇතැයි ද කී අතර මේ වනවිටත් පොලිස් පරීක්ෂණ ආරම්භ කර ඇතැයි ද කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>07</day>
    </date>
    <link>http://www.dinamina.lk/2012/03/07/_art.asp?fn=n1203074</link>
    <topic>අධිවේගී මඟට බල්ලෝ පැනලා ජීප් රථය පෙරළී අලාභය ඉල්ලා නඩු</topic>
    <author>වඳුරඹ සමූහ වින්සර් මුණුගොඩ</author>
    <content>අධිවේගී මාර්ගයේදී ප්‍රථම අනතුරට පත්වු වාහනය පැදවු පුද්ගලයෙකු රුපියල් 450,896 ශත 14ක අලාභයක් ඉල්ලා පැවැරූ පළමු නඩුව දිසා විනිසුරු හා බද්දේගම මහේස්ත්‍රාත් මහින්ද පිනිඳිය මහතා ඉදිරියේ දැනට විභාග වෙමින් පවතී.එම නඩුවේ විත්තිකරු වුයේ රත්මලාන, බොරුපන පාරේ පදිංචිකරුවකු වු විජයමුනි ගාමිණි රංජන් ද සොයිසා ගුණසේකර මහතාය. ඔහු කොළඹ කොට්ටාව සිට ගාල්ල පින්නදුව දෙසට තම ජීප් රථය පදවමින් ගමන් කරන විට බද්දේගම ප්‍රදේශයේදී අධිවේගී මාර්ගය හරහා බල්ලෙකු පැනීම නිසා තිරිංග තද කිරීමකදී අනපේක්ෂිත ලෙස ජිප් රිය පෙරළී තිබේ.එම අනතුරින් අධිවේගී මග වම්පස ආරක්ෂිත වැට බිඳී හානිවීම හේතුවෙන් මාර්ග සංවර්ධන අධිකාරිය බද්දේගම පොලිසිය වෙත පැමිණිලි කොට ඇත. පැමිණිල්ලේ සඳහන් කර ඇති පරිදි තක්සේරු ගත අලාභය වන රුපියල් 4,50896 යි ශත 14 ක මුදල ඉල්ලා බද්දේගම පොලිසිය මගින් නඩු පවරා තිබේ.විත්තිකරු වෙනුවෙන් පෙනී සිටින අධිනීතිඥ මාපලගම විමලරත්න මහතා සඳහන් කරන පරිදි ඔහුගේ තර්කය වූයේ අධිවේගී මගේ ඉදිකොට ඇති ආරක්ෂක වැඩ අතරින් බල්ලන් පැන දිවීම වැලකීමට යම් පියවරක් නොගැනීම අනතුරට හේතුව බවයි.එම අනාරක්ෂිත වැට නිසා ජිප් රියට වුන හානිය වෙනුවෙන් මාර්ග සංවර්ධන අධිකාරිය මගින් රථය හිමිකරුට ගෙවන ලෙසත් එම මාර්ගයේ කිසිවෙකුට ඇතුල්වීමට තහනම් කොට තිබියදී පොලිසිය එහි සිටි බවට සාක්කි දෙන්නේ කෙසේ දැයි නීතිඥ මහතා තර්ක කර සිටී. නැවතත් නඩුව කැඳවීම 2012 මාර්තු 26 වන දිනට විනිසුරුතුමා විසින් කල්දමන ලදී..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>07</day>
    </date>
    <link>http://www.dinamina.lk/2012/03/07/_art.asp?fn=n1203075</link>
    <topic>එළවළු තොග මිල පහළට</topic>
    <author>විජයානි එදිරිසිංහ</author>
    <content>රට පුරා එළවළු වගා කරන ගොවීහු ඔවුන්ගේ නිෂ්පාදන අලෙවි කර ගැනීමට නොහැකිව දැඩි අපහසුතාවට පත්ව සිටිති.ඇතැම් එළවළු කිලෝව රුපියලක් වැනි අඩු මිලකට අලෙවි කිරීමට සිදු වී තිබේ. තවත් එළවළු වර්ග විකුණා ගැනීමට නොහැකි තත්ත්වයක පවතී. පොහොර, කෘෂි බෙහෙත් වර්ග, සේවක කුලී පමණක් නොව ණය පවා ලබා ගනිමින් එළවළු සහ පලතුරු වගා කර ඇති ගොවීන් දහස් ගණනක් මෙසේ එළවළු විකුණාගත නොහැකිව සිටින බවට වාර්තා වෙයි.දඹුල්ල, නුවරඑළිය, තඹුත්තේගම, කැප්පෙටිපොළ, පුත්තලම යන පළාත්වලත්, ඇඹිලිපිටිය, ගොඩකවෙල ඇතුළු ප්‍රදේශවලත් වෙළඳුන් ගොවීන්ගේ එළවළු මිලදී ගෙන තිබුණේ ඉතාමත් අඩු මිලකටය.කැරට්, ගෝවා, බීට්රූට් ආදියේ මිල රුපියල් 10 – 12 අතර තිබුණි. රාබු කිලෝව රුපියලකි.තක්කාලි හොඳම වර්ගයේ ඒවා පමණක් රුපියල් තුනට මිලදී ගෙන තිබූ අතර බොහෝ එළවළු වර්ග එම මිලටවත් විකුණාගත නොහැකිව තිබුණි.මේ ප්‍රදේශවල විකුණාගත නොහැකිව එළවළු කිලෝ දහස් ගණනක් විනාශ වී ඇත.එළවළු වගා කරන ප්‍රදේශවල එළවළු මිල පහත වැටී තිබුණත් කොළඹ මැනිං වෙළෙඳපොළ සහ නාරාහේන්පිට, මීගොඩ ආර්ථික මධ්‍යස්ථානවල එළවළු කිලෝවක තොග මිල රුපියල් තිහත්, පනහත් අතර වෙයි.එළවළු ආදායම වැඩිවීමත් සමඟ ආර්ථික මධ්‍යස්ථානවල එළවළු මිලදී ගන්නා වෙළෙඳුන් සහ අතරමැදියන් ඒවා ඉල්ලා සිටින්නේ ද ඉතා අඩු මිල ගණන්වලටය.සෑම වසරකම පෙබරවාරි, මාර්තු මාසවල එළවළු ආදායම වැඩි වන විට ඒවා අඩු මිලට මිලදී ගැනීමට අතරමැදියන් කටයුතු කරන බව ගොවීහු පවසති.එළවළු ආදායම වැඩි වුවද කොළඹ මැනිං මාකට් සහ සෙසු ආර්ථික මධ්‍යස්ථානවලට එන එළවළු ලොරි ප්‍රමාණයේ හෝ එළවළු ප්‍රමාණයේ වැඩිවීමක් වී නොමැති බව ඒවායේ කළමනාකාරවරු පවසති.කොළඹ හා ඒ අවට ආර්ථික මධ්‍යස්ථානවල එළවළු කිලෝවක මිල රුපියල් පනහක් පමණ වුවත් පාරිභෝගිකයාට කිලෝව මිලදී ගැනීමට සිදු වී තිබෙන්නේ රුපියල් 75 – 80 අතර මිල ගණන්වලටය.එළවළු වගාකරන ගොවියාට අඩු මිලකට විකිණීමට සිදුවෙද්දී පාරිභෝගිකයාට වැඩි මිලකට මිලදී ගැනීමට සිදුවී තිබේ.අතරමැදියා සහ තොග වෙළෙන්දා ඔවුන්ගේ ලාභය පාඩු නැතිව ලබාගන්නා බව ආර්ථික මධ්‍යස්ථාන කළමනාකාරවරු පවසති. එක් එළවළු කිලෝවකින් රුපියල් 10 – 20 අතර ලාභයක් ඔවුන් ලබා ගනිති.ගොවියාට සිදු වී ඇති මේ පාඩුව සම්බන්ධව කෘෂිකර්ම දෙපාර්තමේන්තු නිලධාරියකුගෙන් විමසූ විට හේ පැවසුවේ එළවළු වගාව ඔවුන්ට පාලනය කළ නොහැකි බවයි. ඊට වගකිවයුතු වෙන්නේ වෙළඳ අමාත්‍යාංශය බව ඔවුහු පවසති.සමුපකාර හා අභ්‍යන්තර වෙළෙඳ කටයුතු අමාත්‍යාංශ ලේකම් සුනිල් එස්. සිරිසේන මහතාගෙන් විමසූ විට ඒ මහතා පැවසුවේ සතොස හෝ වෙනත් ලොරි යොදා දුර පළාත්වලට ගොස් ගොවියාගෙන් සෘජුවම එළවළු මිලදීගෙන විකුණා ගැනීමට නොහැකි වුවහොත් විශාල පාඩුවක් සිදුවන බවයි.කෙසේ වුවත් ගොවියාට සිදුවන මෙම පාඩුව වළක්වා ගැනීමට කෘෂිකර්ම අමාත්‍යාංශය සහ වෙළෙඳ අමාත්‍යාංශය එක්ව කටයුතු කළ යුතු බව ආර්ථික මධ්‍යස්ථාන කළමනාකාරවරු පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>07</day>
    </date>
    <link>http://www.dinamina.lk/2012/03/07/_art.asp?fn=n1203076</link>
    <topic>කූඩ නීතියයළිත්</topic>
    <author>විජයානි එදිරිසිංහ</author>
    <content>එළවළු සහ පලතුරු ප්‍රවාහනයේදී ප්ලාස්ටික් කූඩ භාවිතා නොකරන ව්‍යාපාරිකයන්ට එරෙහිව වැටලීම් ළඟදීම ආරම්භ කිරීමට සමුපකාර හා අභ්‍යන්තර වෙළඳ කටයුතු පිළිබඳ අමාත්‍යාංශය තීරණය කර තිබේ.එම අමාත්‍යාංශයේ ලේකම් සුනිල් එස්. සිරිසේන මහතා ප්‍රකාශ කළේ ලැබී ඇති තොරතුරු අනුව ව්‍යාපාරිකයන් යළිත් කූඩ භාවිතයෙන් බැහැරව ප්‍රවාහන කටයුතු සිදු කරන බවයි.කූඩ භාවිතය අනිවාර්ය කිරීමත් සමඟම රට පුරා උද්ඝෝෂණ සිදු කෙරිණි. අනතුරුව ගොවීන් සහ ව්‍යාපාරිකයන් කැඳවා සාකච්ඡා කර එළවළු වර්ග 11 ක් පමණක් කූඩවල ප්‍රවාහනය කිරීමට එකඟ වූහ. එහෙත් ඔවුන් පොරොන්දු වූ පරිදි එම එළවළු හෝ කූඩවල දමා ප්‍රවාහනය නොකරන බව හෙළිවී තිබේ.ව්‍යාපාරිකයන් තම වගකීම පැහැර හරින්නේ වැටලීම් නොකරන නිසාය. එමනිසා අද හෙටම එම වැටලීම් සිදුකිරීමට කණ්ඩායම් යොදන බව ද ලේකම්වරයා කීය.ම් අතර ව්‍යාපාරිකයෝ කූඩ මිලදී ගැනීම ද අතපසු කර යළිත් ගෝනි මිලදී ගැනීමට පුරුදු වී සිටිති.ගොවීන්ට සහ ව්‍යාපාරිකයන්ට ලබා දීමට ගෙන එන ලද ප්ලාස්ටික් කූඩ තොග විශාල ප්‍රමාණයක් ආර්ථික මධ්‍යස්ථානවල ගොඩගසා තිබේ.නුවරඑළිය ආර්ථික මධ්‍යස්ථානයේ පමණක් රුපියල් ලක්‍ෂ පනහක කූඩ මෙසේ ගොඩගසා ඇත. රුපියල් ලක්‍ෂ විසිහයක කූඩ ණයට දී තිබේ. ඔවුන් ඒ ණය වාරික ගෙවීම ද පැහැර හැර ඇති බව වාර්තා වෙයි.බොහෝ වෙළඳුන් සලාද කොළ, බෙල්පෙපර් සහ තක්කාලි සඳහා පමණක් කූඩ යොදා ගැනීමට පුරුදු වී සිටින බව ද වාර්තා වෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>07</day>
    </date>
    <link>http://www.dinamina.lk/2012/03/07/_art.asp?fn=n1203078</link>
    <topic>නොපමාව පින් කරමු</topic>
    <author>කහඳ අමරබුද්ධි නායක ස්ථවීර</author>
    <content>තථෙව කත පුඤ්ඤම්පි අස්මා ලොකා පරංගතං පුඤ්ඤානි පතිගණ්හන්ති පියං ඤාතීව ආගතං (ධම්මපදය පිය වග්ගය)සැදැහැවත්නි,අද මැදින් පුර පසළොස්වක පොහෝ දිනයයි. බුදුරජාණන් වහන්සේ බුද්ධත්වයෙන් පසු ප්‍රථම වරට උපන්ගම් ප්‍රදේශය වූ කිඹුල්වත්පුර නුවරට වැඩම කෙළේ අදවන් පොහෝ දිනයකයි. සුද්ධෝදන මහරජතුමාට බුද්ධත්වය ලැබූ ස්වකීය පුතණුවන් වූ බුදුරජාණන් වහන්සේ දැක බලා ගැනීමට මහත් ආශාවක් ඇතිවිය. එබැවින් ඒ සඳහා ආරාධනා කිරීමට ඇමැතිවරයකු සමඟ දහයක පිරිවර රජගහ නුවරට පිටත්කොට යැවීය.එහි ගිය එම පිරිස බුදුරජාණන් වහන්සේ හමුවේ ධර්මය අසා පැවිදි වු නමුත් ආපසු කිඹුල්වතට නොපැමිණියහ. පෙර කී ආරාධනය ද අමතක කළ හ. මේ නිසා නැවතත් එවැනිම වූ පිරිසක් කිඹුල්වතට පිටත්කොට හැරී ය. එම පිරිස ද පෙර සේම බණ අසා පැවිදි වු නමුත් පෙර කී ආරාධනය අමතක කළහ.මෙසේ වරින් වර දූත පිරිස් පිටත් කොට යවා එහි ප්‍රධාන අරමුණ ඉටුනොවූ හෙයින් නව වැනි වතාවට කාළුදායි ඇමැති ප්‍රමුඛ දහසක පිරිවර පළමුව යහ කරුණ ඉටු කරවන ලෙස පොරොන්දු කරවා එහි පිටත්කොට හැරීය. ගාථා 60 කින් යුත් අපූර්ව මාර්ග වර්ණයක් ද ඉදිරිපත් කරමින් ඔවුහු බුදුරජාණන් වහන්සේට කිඹුල්වත් නුවරට වැඩම වන මෙන් ආරාධනා කළහ.යොදුන් 60 ක් දුර ගෙවා විසි දහසක් භික්ෂුන් වහන්සේලාද සමඟ වැඩම කළ එම කිඹුල්වත්පුර චාරිකාව නිසා විශාල පිරිසකට ධර්මාවබෝධය ලැබීමේ භාග්‍යය උදාවුණි.අදවන් පොහෝ දිනයක අප තරයේ සිත්හි තබාගත යුතු වන්නේ අකුසලින් දුරුව කුසලය කෙරෙහි වඩ වඩාත් නැඹුරු විය යුතු බවයි. අප සංසාරික ජීවිතය අඳුරෙන් ආලෝකය කරා ගෙන යාමට උපකාර වන්නේ බුදුරජාණන් වහන්සේ දේශනා කළ නිර්මල වූ ශ්‍රී සද්ධර්මයයි.ධම්ම පදයේ පිය වග්ගයෙහි තථෙව කථ පුඤ්ඤම්පි.... යන ගාථාවෙන් කියැවෙන පරිදි තමා විසින් මෙලොවදී කර ගන්නා ලද පින තමාටම පරලොව දී පිහිට වන්නේ පිට දේශයකට ගොස් යමක් හරිහම්බ කරගෙන ආ කෙනෙක් පිළිගනු ලබන ඥාති පිරිසක් මෙනි.තම නෑයෙක් හෝ හිතවත් කෙනෙක් පිට දේශයකට ගොස් සෑහෙන ධනයක් සපයාගෙන එන විට සියලු නෑ මිතුරෝ රැස් වෙති. ඔහු ආදරයෙන් ලැඳිකමින් පිළිගනිති. ගරු සත්කාර කෙරෙති. එය ලොව පවතින ස්වභාවයයි. පැවතිය යුතු ස්වභාවයත් එයමයි.එසේම යමෙක් යහපත් ක්‍රියාවන්හි යෙදෙමින් යුතුකම් නිසිපරිදි ඉටුකරමින් මව්පියන්ට සලකමින්, නැති බැරි අයට හැකි පමණින් අත දෙමින්, ඊර්ෂයා ක්‍රෝධාදියෙන් තොරව, කරුණා මෛත්‍රී සහගතව ජීවිතයක් ගත කෙරේ නම් ඔහුට මතු ආත්ම භවයන්හිදී සකලවිධ සැප පහසුකම් තමන් රැස් කළ පින විසින්ම සලසා දෙයි. ඥාති මිත්‍ර පිරිසක් තමන් පිළිගන්නාක් මෙනි. මෙය කුසලයේ ප්‍රතිඵලයයි. පින් කල තැනැත්තා ඒ පින විසින්ම බබලවයි.පිනක විපාකයක් නැතැයි නොසිතිය යුතුය. කුසලා කුසල කර්මයෝ අනුගාමික වශයෙන් අප පසුපස ගමන් කෙරෙති. එය සෙවනැල්ලක් සේය. එබැවින් අද වැනි මැදින් පුර පසලොස්වක දිනයක කුසලයන්හී යෙදීමට අධිෂ්ඨාන කරගත යුතු ය. එය අප විසින්ම අපටම කර ගනු ලබන පිහිටකි.තෙරුවන් සරණයි !.</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>07</day>
    </date>
    <link>http://www.dinamina.lk/2012/03/07/_art.asp?fn=n12030713</link>
    <topic>නීති විරෝධී ධීවර ආම්පන්නතහනම් කරන්න</topic>
    <author>බුද්ධිකා ඉඹුලාන</author>
    <content>ට්‍රැක්ටර් යොදා ගනිමින් මාදැල් ඇදීිම ඇතුළු සියලුම ආකාරයේ නීති විරෝධී ආම්පන්න භාවිතය තහනම් කිරීමට පියවර ගන්නැයි ජනාධිපති මහින්ද රාජපක්ෂ මහතා පොලිස්පතිවරයාට නියෝග කර තිබේ. පසුගියදා අරලියගහ මන්දිරයේදී ජනාධිපති මහින්ද රාජපක්ෂ මහතා සහ ධීවර ජනතා නියෝජිතයන් අතර පැවැති සාකච්ඡාවේදී ධිවර ජනතාව මේ පිළිබඳ කරුණු පැහැදිලි කිරීමෙන් පසුව ජනාධිපතිවරයා මෙම නියෝග ලබා දී ඇත.නව නීති සාර්ථකව ක්‍රියාත්මක වන්නේද යන්න නිරතුරුවම සොයා බලන ලෙස ජනාධිපතිවරයා ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතාට උපදෙස් ලබා දී ඇත.මේ පිළිබඳ අදහස් දක්වන ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා තහනම් ආම්පන්න භාවිත නොකරන ලෙස මෙයට පෙර තමන් ධීවර ජනතාව වෙත විවිධ අවස්ථාවලදී උපදෙස් ලබා දී ඇති බවත් එසේ නීති විරෝධීව කටයුතු කළ පුද්ගලයින්ට එරෙහිව මේ වන විට නඩු 563 ක් පවරා ඇති බවත් කීය.මෙම තහනම් ආම්පන්න භාවිතා කරන්නන් නීතියේ රැහැනට හසු කර ගැනීම සඳහා ධීවර සංවිධානවල පූර්ණ සහාය අවශ්‍ය වන බවත් ඒ සම්බන්ධ පුද්ගලයන් පිළිබඳ තොරතුරු තමනට ලබාදෙන ලෙසත් ධීවර කාර්මිකයන්ගෙන් ඉල්ලා සිටින බවද ඇමැතිවරයා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>07</day>
    </date>
    <link>http://www.dinamina.lk/2012/03/07/_art.asp?fn=n12030718</link>
    <topic>සූදු සඳහා වෙනම වීදියක් ඇති කිරීමේ සැලැස්මක් නැහැ</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණී සේනානායක</author>
    <content>සංචාරකයන් ගේ ආකර්ෂණය දිනා ගැනීමේ අරමුණින් සූදු සඳහා වෙන්වූ වෙනම වීදියක් ඇතිකිරීමට කිසිදු සැලසුමක් නැතැයි මුදල් සහ ක්‍රමසම්පාදන නියෝජ්‍ය ඇමැති ගීතාංජන ගුණවර්ධන මහතා පාර්ලිමේන්තුවේදී ඊයේ (6) ප්‍රකාශ කළේය.එමෙන්ම 2010 අංක 17 දරන පනත යටතේ කැසිනෝ ආයතන සඳහා එකම බලපත්‍රයක්වත් ලබා දී නොමැති අතර, මෙම පනත ක්‍රියාත්මක වන්නේ මෙම වසරේ ජනවාරි සිට බවත් නියෝජ්‍ය ඇමැතිවරයා පැවසීය. 1988 අංක 40 දරන ඔට්ටු හා සූදු පනත යටතේ විවිධ වූ සූදු මධ්‍යස්ථාන 810ක් පමණ පවතින අතර, එම ආයතන පළාත් පාලන ආයතනවල ලියාපදිංචි කර ඇති බවත් ඇමැතිවරයා කීය.එම ආයතන විසින් බදු ආදායම ලෙස 2009 වසරේදී රුපියල් මිලියන දෙසිය හැට නවයක් ද, 2010 වසරේදී රුපියල් මිලියන දෙසිය අනූපහක් ද රජයට ලැබී ඇති බවත් නියෝජ්‍ය අමාත්‍යවරයා වැඩිදුරටත් පැවසීය. නියෝජ්‍ය අමාත්‍යවරයා මේ බව සඳහන් කළේ කුරුණෑගල දිස්ත්‍රික් එක්සත් ජාතික පක්ෂ පාර්ලිමේන්තු මන්ත්‍රී දයාසිරි ජයසේකර මහතා අසන ලද වාචික ප්‍රශ්නයකට පිළිතුරු දෙමිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>07</day>
    </date>
    <link>http://www.dinamina.lk/2012/03/07/_art.asp?fn=n12030714</link>
    <topic>මහනුවර පොලිස් නිලධාරියකුගෙන්සමස්ත පොලිසියටම ආදර්ශයක්</topic>
    <author>අසේල කුරුළුවංශ</author>
    <content>මහනුවර උසස් බාලිකා විදුහල ඉදිරිපිට ප්‍රධාන මාර්ගයේ වැටී තිබූ මුදල් පසුම්බියක් අහුලා එය හිමිකරුට බාරදීමට මහනුවර කොට්ඨාස සංචාරක මහමාර්ගය පැදිඒකකයේ පොලිස් නිලධාරියෙකු පියවර ගෙන තිබේ.මුදල් පසුම්බියේ රුපියල් 5573/=ක මුදලක්ද එහි හිමිකරුගේ ජාතික හැඳුනුම්පත ඇතුළු බැංකු කාඩ්පත් කිහිපයක්ද එහි තිබී ඇත.මහනුවර කොට්ඨාස මහමාර්ග සංචාරක යතුරු පැදි ඒකකයේ පොලිස් සැරයන් 17006 නවරත්න මහතා ඊයේ (06) පෙරවරුවේ රාජකරි සඳහා යමින් සිටියදී මෙම මුදල් පසුම්බිය දැක එය එම ඒකකයේ ස්ථානාධිපති පොලිස් පරීක්ෂක සරත් විජේසිංහ මහතාට බාරදී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>07</day>
    </date>
    <link>http://www.dinamina.lk/2012/03/07/_art.asp?fn=n12030715</link>
    <topic>පාසල් දරුවන්ට පන්න පන්නා වේවැල් කසාය දුන් ගුරුවරයාටලක්ෂ 2ක ශරීර ඇපයක්</topic>
    <author>සිරන්ජනි කුමාරි</author>
    <content>අට වසර පන්තියේ ඉගෙනුම ලබන සිසුවෙකුට වේවැලෙන් පහර දී තුවාල සිදු කිරිමේ චෝදනාවකට අධිකරණයට ඉදිරිපත් කළ කොළඹ ප්‍රධාන පෙලේ පාසැලක පන්ති භාර ගුරුවරයෙකු රුපියල් ලක්ෂ දෙකක ශරිර ඇපයක් මත මුදා හැරීමට කොළඹ අතිරේක මහෙස්ත්‍රාත් ප්‍රසන්න අල්විස් මහතා නියම කළේය.දරුවාගේ දෙ අත් මැණික් කටුව ප්‍රදේශයේ බරපතල ලෙස තුවාල සිදු ව ඇති බවත් දරුවාට පන්න පන්නා ගුරුවරයා විසින් වේවැලෙන් පහර දී ඇතැයි අධිකරණයෙන් කරුණු අනාවරණය විය.දරුවා අධ්කරණ වෛද්‍ය වාර්තා සඳහා අධිකරණ වෛද්‍යවරයාට යොමු කර ඇති බව පැවසූ පොලිසිය දරුවා බාලවයස්කාර දරුවෙකු බව පැවසීය.එක් සිසුවෙකු පැමිණිලිකාර සිසුවාට පෑනකින් පිට ප්‍රදේශයට ඇනීමක් සිදු කළ බවත් එහිදී ඇති වූ ආරවුලක් දුර දිගයාමෙන් සිසුන් දෙදෙනා අතර ගැටුමක් ඇති වී තිබේ.පසුව කාර්යාලයට සිසුන් ගෙන්වා වේවැලෙන් පහරදී පන්ති වෙත යොමු කර ඇති අතර සිද්ධියෙන් අනතුරුව පන්තිය වෙත පැමිණි පන්ති භාර ගුරුවරයා පැමිණිලිකාර දරුවාට එළව එළවා වේවැලෙන් පහර දි තිබේ.මෙහිදී ගුරුවරයා පැවසුවේ වසර 25ක සේවා කාලයක් සපිරෙන තමා මෙම සිද්ධිය සම්බන්ධයෙන් විමතියට පත් වෙන බවය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>07</day>
    </date>
    <link>http://www.dinamina.lk/2012/03/07/_art.asp?fn=n12030716</link>
    <topic>මෘදුකාංග මඟින් පාසල් දරුවන්ට අසභ්‍ය වීඩියෝ පෙන්වූ චීවරධාරියා දැලේ</topic>
    <author>පණ්ඩුක සමරසේකර</author>
    <content>අසභ්‍ය වීඩියෝ පට හා දර්ශන ඇතුළත් මෘදුකාංග ළඟ තබා ගැනීම සම්බන්ධයෙන් කැලණිය දළුගම ප්‍රදේශයේ විහාරයක චීවරධාරියකු පෑලියගොඩ පොලීසිය මගින් ඊයේ (06) අත්අඩංගුවට ගෙන ඇත.ප්‍රදේශවාසීන්ගෙන් ලැබුණ පැමිණිල්ලක් මත මෙම චීවරධාරියාව අත්අඩංගුවට ගෙන ඇති බව පොලිස් මාධ්‍ය ප්‍රකාශක පොලිස් අධිකාරි අජිත් රෝහණ මහතා පවසයි. පාසල් ළමුන් සමඟ මෙම වීඩියෝ දර්ශන නරඹමින් ඔවුන්ගේ ළමා අවධිය මෙසේ විනාශ කරන බව එම චීවරධාරියාට විරුද්ධව ප්‍රදේශවාසීන් විසින් පැමිණිලි කර ඇත.ඒ අනුව පරිගණකයක්, එම දර්ශන අඩංගු මෘදුකාංග විඩියෝ තැටි ආදිය අත්අඩංගුවට ගෙන ඇති බව අජිත් රෝහණ මහතා පවසයි.අසභ්‍ය විඩියෝ දර්ශන නැරඹීම, ඒවා ළඟ තබා ගැනීම, ඒවාට පෙළඹවීම වැනි කරුණු සම්බන්ධයෙන් මෙරට පවතින නීතියට අනුව චීවරධාරියාට විරුද්ධව නීති මගින් කටයුතු කරන අතර, දියුණු සංස්කෘතියක් ඇති ආසියාතික රටවල මෙම නීතිය තදින්ම ක්‍රියාත්මක කෙරෙන බව පොලිස් මාධ්‍ය ප්‍රකාශකවරයා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>07</day>
    </date>
    <link>http://www.dinamina.lk/2012/03/07/_art.asp?fn=n12030717</link>
    <topic>බිග් මැච් කාලයේ</topic>
    <author>සන්ධ්‍යා කරුණාරත්න</author>
    <content>බිග් මැච් කාලයේ (Big match) පාසල් දරුවන්ට අලෙවි කිරීම සඳහා ගබඩා කර තිබූ මත් බවට පත්විය හැකි ඖෂධ තොගයක් අත්අඩංගුවට ගැනීමට සෞඛ්‍ය අමාත්‍යාංශයට හැකි වී තිබේ.මහජනතාව කළ පැමිණිල්ලකට අනුව සෞඛ්‍ය අමාත්‍යාංශයේ ජාතික විලවුන් උපකරණ හා ඖෂධ නියාමන අධිකාරිය මඟින් කොළඹ ප්‍රදේශයේ සුපිරි වෙළඳසැලක පවත්වාගෙන ගිය සිල්ලර ඔසුසලක තිබී වෛද්‍ය නිර්දේශයකින් තොරව අලෙවි කිරීම තහනම් කළ ඖෂධ තොගයක් මෙසේ අත්අඩංගුවට ගෙන ඇත.ඖෂධ අධිකාරියේ උපාය දූතයන් යොදවා මේ වැටලීම සිදු කර ඇති අතර මේ වැටලීම සඳහා සහභාගි වූ නිලධාරින්ට ද වෛද්‍ය වට්ටෝරුවක් නොමැතිව ඖෂධ අලෙවි කිරීමේදී වැටලීම සිදු කර තිබේ.අසාමාන්‍ය ලෙස තොග වශයෙන් ගබඩා කර තිබූ එක් ඖෂධයකින් බෝතල් 850 ක් අනෙක් ඖෂධයෙන් පෙති 3000 ක් පමණ අත්අඩංගුවට ගැනීමට නිලධාරින් සමත් වී තිබේ.මේ ඖෂධ රාජසන්තක කිරීමට කටයුතු කරන බව ජාතික විලවුන් උපකරණ හා ඖෂධ අධිකාරියේ අධ්‍යක්ෂ වෛද්‍ය හේමන්ත බෙනරගම මහතා පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>07</day>
    </date>
    <link>http://www.dinamina.lk/2012/03/07/_art.asp?fn=r1203071</link>
    <topic>බාලවයස්කාරියකට පෙම්බැඳි පෙම්වතා මවුපියන්ට හොරෙන් ඇය කැඳවාගෙන ගිහින්</topic>
    <author>ගම්පහ සංචාරක - නිමල් ජයසිංහ</author>
    <content>වයස අවුරුදු 16කට අඩු යුවතියක් මවුපිය අකැමැත්තෙන් පැහැරගෙන යෑමේ චෝදනා ලැබූ පුද්ගලයකු පැමිණිලිකාරියගේ සාක්කිය හා ඉල්ලීම මත නිදොස්කොට නිදහස් කිරීමට ගම්පහ මහාධිකරණ විනිසුරු පී. වික්‍රමසිංහ මහත්මිය නියෝග කළාය.2006 වර්ෂයේදී වත්තල පොලිස් වසමේ පදිංචි වී සිටි වයස අවුරුදු 16කට අඩු යුවතියක් සිය පෙම්වතා සමඟ මවුපියන්ට නොදන්වා නිවෙසින් පිටත්ව යෑමේ චෝදනාව මත මෙම නඩුව නීතිපතිවරයා විසින් ගම්පහ මහාධිකරණයේ ගොණුකොට තිබුණි.මහාධිකරණයේ නඩුව විමසන අවස්ථාවේ රජයේ අධිනීතිඥ දම්කිනිද සිල්වා මෙනවියගේ ප්‍රශ්න වලට පිළිතුරු දෙමින් “මෙම නඩුව අද ඉවර කරගන්න අවශ්‍ය බවත් අදාල දිනයේ විත්තිකරු සමඟ ගියේ කැමැත්තෙන් බවත් පැමිණිලිකාරිය පැවසුවාය.තමා එවකට එම පුද්ගලයා සමඟ වසර 05ක ප්‍රේම සම්බන්ධතාවයක් තිබූ බවද ප්‍රශ්නයකට පිළිතුරු දෙමින් එම යුවතිය පැවසුවාය. තමා ඔහු සමඟ විවාහවීමට බලාපොරොත්තුව සිටි බවත්, ඒ බව පොලිසියට හා වෛද්‍යවරයාටද පැවසූ බවද කීවාය.රජයේ අධිනීතිඥවරිය මහාධිකරණ විනිසුරුවරිය වෙත කරුණු දැක්වූවාය.මේ අවස්ථාවේ ගෞරවයෙන් සැලකර සිටින්නේ පැමිණිල්ල විසින් දී ඇති සාක්කි සහ අධිකරණයෙන් අසනලද ප්‍රශ්නවලට ලබාදී ඇති පිළිතුරුද, හරස් ප්‍රශ්න වලදී ඇගේ පියා මෙම පැමිණිල්ල දැමීමට එක්කරගෙන ගිය නිසා පැමිණිල්ල දැමූ බවය.විත්තියේ හා පැමිණිල්ලේ කරුණු සැලකිල්ලට ගෙන පැමිණිලිකාරිය කැමැත්තෙන්ම විත්තිකරු සමඟ ගිය බවද, විවාහවීමේ බලාපොරොත්තුව තිබූ බවද විත්තිකරු සමඟ කැමැත්තෙන් සිටි බවද, සැලකිල්ලට ගෙන, රජයේ අධිනීතිඥවරිය දැක්වූ කරුණුද සලකාබලා චූදිත නිදොස් කොට නිදහස්කරන බවට ප්‍රකාශ කළාය. විත්තිකරු වෙනුවෙන් නීතිඥ ඒ. වීරරත්න මහතා පෙනී සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>07</day>
    </date>
    <link>http://www.dinamina.lk/2012/03/07/_art.asp?fn=r1203072</link>
    <topic>ගාලු පාරේ ‘දිය උල්පත්’</topic>
    <author>පාණදුර සමුහ - කපිල සෝමරත්න</author>
    <content>පාණදුර ගාලු පාරේ දිය තැන තැන උල්පත් මත්වී වළවල් හෑරී ඇත. පොළොව යට තිබෙන ජලනළ තැනින් තැන පිපිරී යෑමෙන් මෙම දිය උල්පත් මතුවීමට පටන් ගෙන ඇත.මෙම වළවල් ගාලු පාරේ ගමනා ගමනයට බාධාවක් වී ඇතැයි පාණදුර රථවාහන පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>07</day>
    </date>
    <link>http://www.dinamina.lk/2012/03/07/_art.asp?fn=r1203073</link>
    <topic>පැට්‍රල් සහනාධාරය ලැබෙන්නේ හාම්පුතුන්ට පමණයි</topic>
    <author>අලව්ව විශේෂ ඒ. කීර්තිසිංහ</author>
    <content>රජයෙන් ලබා දෙන පැට්‍රල් සහනාධාර ලබා ගන්නේ හාම්පුතා බැවින් එය තමන්ට ලැබෙන්නේ නැතැයි අලව්ව නගරයේ කුලී ත්‍රිරෝද රථ රියැදුරෝ පවසති.මේ සම්බන්ධයෙන් අදහස් දක්වන ත්‍රිරෝද රථ රියැදුරන් පැට්‍රල් සහනාධාරයට ප්‍රාදේශීය ලේකම් කාර්යාලයේ ලියාපදිංචි වෙලා ඉන්නේ රථයේ අයිතිකරුයි. අපි වැඩ කරන්නේ කුලියට. සහනාධාරය ලැබෙන්නේ අයිතිකරුගේ නමට. එය ඔහු ලබා ගන්නවා. අපට දෙන්නේ නැහැ.හයර් දුවලා ගන්න මුදලින් අපි වැඩි ගාණට පැට්‍රල් ගහනවා. දිනකට රු. 350 /- බැගින් මාසෙට රු. 9000 ක් අයිතිකරුට ගෙවන්ඩත් ඕනෑ. මේක හරි අසාධාරණයක්. මේකට කිසියම් විසඳුමක් අවශ්‍යයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>07</day>
    </date>
    <link>http://www.dinamina.lk/2012/03/07/_art.asp?fn=r1203074</link>
    <topic>අසල්වැසියකුගේ රූපවාහිනිය අලුත්වැඩියා කිරීම ප්‍රතික්ෂේප කළ සිසුවාට තුවාල වනතුරු පහරදීලා</topic>
    <author>කොච්චිකඩේ විශේෂ ඩී. මිහිඳුකුල</author>
    <content>රූපවාහිනිය අලුත්වැඩියා කරදීම ප්‍රතික්ෂේප කළ නිසා පාසල් සිසුවකුට පහර දී බරපතළ තුවාල සිදුකළේ යැයි කියන සිද්ධියක් සම්බන්ධව මීගමුව පොලිසිය පරීක්ෂණ ආරම්භ කර ඇත.වාර්තාවන අන්දමට සිද්ධිය මෙසේය.මෙසේ තුවාල ලැබුවේ පලුගහවෙල කටුවැල්ලේගම පදිංචි ෂෙහාර මධුකල්ප නම් 14 හැවිරිදි සිසුවෙකි.කටුවැල්ලේගම මහ විද්‍යාලයේ 9 වන වසරේ ඉගෙනීම ලබන අතර මව අනූෂා විජේකෝන් කටුනායක වෙළෙඳ කලාපයේ රැකියාව කරයි.මව උපයන මුදල පවුලේ නඩත්තුවට ප්‍රමාණවත් නොවන නිසා රූපවාහිනි අලුත්වැඩියාව පිළිබඳ දැනුමක් ලබා ඇති මේ සිසුවා පාසල් කාලයෙන් පසු විවේකයක් ලැබුණු මොහොතක රූපවාහිනි අලුත්වැඩියා කර පවුලේ නඩත්තුවට මුදලක් උපයා ගනී.මෙම සිසුවා පසුගියදා පෙ.ව.7.00 ට පමණ පාසල් යාමට නිවෙසින් පිටත්වී ඇත. එම ගමේ පදිංචිකරුවකු මේ සිසුවා නිවසට කැඳවා සිය රූපවාහිනිය අලුත්වැඩියා කර දෙන ලෙස ඉල්ලා තිබේ.පාසල් යෑමට අවශ්‍ය නිසා මේ මොහොතේ එය කළ නොහැකි යැයි සිසුවා මේ තැනැත්තාට පවසා ඇත.නැවත වරක් එම ඉල්ලීම කළත් පාසල් යාමේ අවශ්‍යතා වැදගත් බව සිසුවා කියා ඇති අතර මේ පුද්ගලයා සිසුවාගේ හිසට හා මුහුණට හත අට වතාවක් පහර දුන් බවත් බිම වැටුණු පසු නැවත පහර දුන් බවත් පොලිසියට ප්‍රකාශ කර තිබුණි.සිසුවා මේ වනවිට මීගමුව දිසා රෝහලේ ප්‍රතිකාර ලබයි.ඔහුගේ කනෙන් රුධිර වාහනයක් සිදුව ඇති බැවින් විශේෂඥ වෛද්‍යවරයකුට යොමුකර ඇත.රූපවාහිනි අලුත්වැඩියා කර යමක් උපයාගෙන නිවෙසේ කටයුතුවලට සහය වූ මගේ පුතාට මේ අපරාධය කළ පුද්ගලයා නීතිය ඉදිරියට කැඳවා අපක්ෂපාති පරීක්ෂණයක් කරන ලෙස පොලිසිය හා අදාළ බලධාරින්ගෙන් සිසුවාගේ මව ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>07</day>
    </date>
    <link>http://www.dinamina.lk/2012/03/07/_art.asp?fn=r1203075</link>
    <topic>බිරිය අනියම් පෙම්වතා සමඟ මෝටර් රථයෙන් ගමන් කරද්දී සැමියාගේ අතටම හසුවෙලා</topic>
    <author>කෑගල්ල සමූහ පී. එම්. පී. පොල්වත්ත</author>
    <content>මට විවාහක සැමියාත් දරුවාත් එපා. පෙම්වතා ඕනෑ යයි පැවසූ රූමත් තරුණ කාන්තාවක් අනියම් සැමියා සමඟ අත අල්ලාගෙන කෑගල්ල පොලිසියෙන් පිටවී යෑමේ සිද්ධියක් වාර්තා වෙයි.තම බිරිය අනියම් සැමියකු සමග සුඛෝපභෝගි මෝටර් රථයකින් ගමන් කරන විට එය වළක්වා ගන්නට නොහැකි වීම නිසා පොලිස් 119 ට දුරකථන ඇමතුමක් දීමෙන් පසු වහාම ක්‍රියාත්මක වූ පොලිසිය මෙම වාහනය හා එහි සිටි පුද්ගලයෙක් සමඟ තරුණ කාන්තාවක් පොලිස් අත්අඩංගුවට ගෙන ඇත.මෙම අය පොලිසියට ගෙනෙනවාත් සමගම ගත වූයේ විනාඩි කීපයකි.මෙම කාන්තාවගේ සැමියා පොලිස් ස්ථානය කරා පැමිණියේ ය. පසුව මෙම දෙපාර්ශ්වය පොලිසියේ සුළු පැමිණිලි අංශයට යොමු කෙරිණි.මෙම විවාහක තරුණ බිරියට වයස අවුරුදු 25ක් 28 ක් පමණ විය. ඉතාමත් රූමත්ය. ඇගේ දිග කෙස් කළඹ නිසා එම රූපය තවත් වර්ණවත් කරයි.පොලිස් සුළු පැමිණිලි අංශයේ උප පොලිස් පරීක්‍ෂක මහතා - මොකක් ද ඔය ගොල්ලන්ගේ ඔය ප්‍රශ්නය?විවාහක සැමියා - සර් මේ ඉන්නේ මාගේ විවාහක බිරියයි.අපට අවුරුදු 6ක දරුවෙක් ඉන්නවා. මෙම දරුවා ඉංගි‍්‍රසි මාධ්‍යයෙන් උගන්වන පාසලකට යනවා.සිද්ධිය වූ දින තම බිරිද ළමයා එක්කරගෙන එන්න කියා නිවෙසින් පිටවී ගියා. නමුත් ඇයගේ හැසිරීම අනුව හා නිතර නිතර ජංගම දුරකථන වලින් කතා බස් කිරීම නිසා මා හට සැකයක් පහළ වී තිබුණා.එම නිසා ළමයා ඉගෙන ගන්නා පාසල ළඟට ගොස් පාසල ඇරුණ විට මම ළමයා ගත්තා. මේ වන විටත් තම බිරිය වෙනත් පුද්ගලයකු සමඟ හෝටලයක සිටින බවට තොරතුරු ලැබී තිබුණා.ටික වේලාවකට පසු බිරිය වෙනත් පුද්ගලයකු සමඟ සුඛෝපභෝගි මෝටර් රථයකින් ගමන් කරනවා දැක්කා. වහාම මෙය වළක්වා ගැනීමට උත්සාහ කළත් එය නොහැකි වූ නිසා 119 ට දුරකථන ඇමතුමක් දුන්නා.පොලිසිය මගින් මෙම මෝටර් රථය සමඟ බිරිය සහ තවත් අයෙක් අත්අඩංගුවට ගෙන ඇති බව දැන ගන්නට ලැබුණා.උප පොලිස් පරීක්‍ෂකවරයා - “මොකද මේ ගැන කියන්නේ” කියා බිරියගෙන් ඇසීය.කාන්තාව - “මම විවාහක සැමියා සමඟ යන්න කැමති නෑ.”උප පොලිස් පරීක්ෂකවරයා - දරුවා ගැන සිතා පසුගිය දේ අමතක කර දමා විවාහක සැමියා සමඟ යන්න.කාන්තාව - මට බෑ. මට පෙම්වතා හොඳයි. එයත් එක්ක මම යනවා. දරුවත් මට එපා. විවාහක සැමියා සමඟ දික්කසාද වෙනවා.උප පොලිස් පරීක්‍ෂකවරයා මෙය සමාදානයට පත් කිරීමට කොතෙක් උත්සාහ කළත් එයින් ඵලක් සිදු නොවන බව පෙනී ගිය හෙයින් ඔය දොගොල්ලන්ගේ කැමැත්ත අනුව ප්‍රශ්නය අධිකරණය මගින් විසඳා ගන්නැයි පැවැසීය.විවාහක සැමියා තම දරුවා ද රැගෙන පොලිසියෙන් පිට වී ගිය අතර, බිරිය සිය පෙම්වතා සමඟ සිනා මුසු මුහුණෙන් යුතුව පොලිසියෙන් පිටව යනවා දක්නට ලැබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>07</day>
    </date>
    <link>http://www.dinamina.lk/2012/03/07/_art.asp?fn=r1203076</link>
    <topic>ඇඹිලිපිටියේ සිට අතුරුගිරියටගංජා ඇද්ද සැකකරුවෝ අල්ලති</topic>
    <author>හෝමාගම සංචාරක මංජුල හිරිපිටිය</author>
    <content>ඇඹිලිපිටිය ප්‍රදේශයේ සිට සූක්‍ෂ්ම අයුරින් ගංජා ගෙනැවිත් බත්තරමුල්ල මාලඹේ සහ ඒ අවට ප්‍රදේශවලට ඒවා බෙදා හැරීම සිදු කළ පුද්ගලයන් දෙදෙනකු ගංජා කිලෝග්‍රෑම් එකයි ග්‍රෑම් දෙසීයක් සමග අත්අඩංගුවට ගැනීමට අතුරුගිරිය පොලිසිය සමත් වී ඇත.සැකකරුවන් දෙදෙනා ඇඹිලිපිටිය ප්‍රදේශයේ පදිංචිකරුවෝ වෙති. ඔවුන් වඩු කාර්මිකයන් බව හඟවමින් හෝකන්දර ප්‍රදේශයේ කුලී පදනමට ලබා ගත් නිවෙසක නතර වී සිට මේ ජාවාරම කර ගෙන ගොස් ඇතැයි පොලිසිය පවසයි.සැකකරුවන් දෙදෙනා මාලඹේ නගර ආසන්නයේ වානගුරු මාවත ප්‍රදේශයේදී තවත් පුද්ගලයකුට ගංජා තොගයක් ලබාදීමට පැමිණ සිටි අවස්ථාවේදී පොලිස් අත්අඩංගුවට පත්වී ඇත.සැකකරුවන් අධිකරණයට ඉදිරිපත් කිරීමෙන් අනතුරුව රක්ෂිත බන්ධනාගාර ගත කර තිබේ.අතුරුගිරිය පොලිසියේ වැඩබලන ස්ථානාධිපති පොලිස් පරීක්ෂක ආර්. කේ. පුෂ්පකුමාර මහතාගේ උපදෙස් මත දූෂණ මර්දන අංශයේ ස්ථානාධිපති අසංක ප්‍රේමලාල් පො. කො. (40951) රංගන, පො. කො. (40603) චතුරංග සහ පො. කො. (78654) චන්දන යන මහත්වරුන් වැටලීම සිදු කර අත්අඩංගුවට ගත් ගංජා තොගය සමග සැකකරුවන් අධිකරණයට ඉදිරිපත් කිරීමට පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>07</day>
    </date>
    <link>http://www.dinamina.lk/2012/03/07/_art.asp?fn=r1203077</link>
    <topic>හොරණ දික්හේන දෙමළ පාසලේඑක් දෙමළ ගුරුවරයකුවත් නෑ</topic>
    <author>ඉංගිරිය සමූහ කුමාරි ගමගේ</author>
    <content>හොරණ අධ්‍යාපන කොට්ඨාසයේ දික්හේන දෙමළ ප්‍රාථමික විද්‍යාලයට දෙමළ ගුරුවරු නැතැයි එම සිසුන්ගේ මවුපියෝ චෝදනා කර සිටිති. මෙහි දෙමළ සිසුන් 44ක් ඉගෙනුම ලබති.විදුහල්පති ඇතුළු ගුරු මණ්ඩලය 04කි. මේ අය දෙමළ වතු කම්කරුවන්ගේ දරුවෝ වෙති. දැනට පාසලේ සිටින ගුරුවරු මුස්ලිම් ආගම අදහන අය බවත් දෙමළ භාෂාව කතා කරන හින්දු ආගම අදහන දෙමළ දරුවන්ට මේ තත්වය මත ඔවුන්ගේ සංස්කෘතිය, ආගම, කලා කටයුතු හැදෑරීමට අවස්ථාවක් නොලැබෙන බවටත් එම මවුපියෝ චෝදනා කර සිටිති.මේ පිළිබඳව බලධාරීන්ට නොයෙක්වර දැනුම් දී ඇති බවත් දෙමළ ගුරුවරු ලබා දෙන ලෙස කළ ඉල්ලීම මෙතෙක් විසඳී නැති බවත් මවුපියෝ පවසති. විදුහලේ අධ්‍යාපනය ලැබූ දරුවන් 50ක් පමණ ගල්පාත, මිල්ලනිය යන අවට පිහිටි සිංහල පාසල් වෙත මාරුවී ගොස් තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>07</day>
    </date>
    <link>http://www.dinamina.lk/2012/03/07/_art.asp?fn=r1203078</link>
    <topic>ජංගම දුරකතනවල අසැබි දසුන්:පුද්ගලයන් දෙදෙනකුට දඩ</topic>
    <author>ඉංගිරිය මධ්‍යම සමුහ – ප්‍රියදර්ශනී කහවල</author>
    <content>අසභ්‍ය දර්ශන ඇතුළත් ජංගම දුරකතන ළඟ තබා ගැනීමේ චෝදනාව මත හොරණ අධිකරණය ඉදිරියට පමුණුවන ලද පුද්ගලයන් දෙදෙනකුට එක් අයෙකුට රුපියල් 2500 බැගින් දෙදෙනා හටම රුපියල් 5000ක දඩ මුදලක් ගෙවන ලෙසට නියම වුණි.මේ සැකකරුවන් දොඹගස්කන්ද සහ බිබිල ප්‍රදේශවල පදිංචිකරුවෝ වෙති. එක් අයෙක් ඉංගිරිය ප්‍රදේශයේ දී පොලිස් අත් අඩංගුවට පත්ව තිබුණි.ඉංගිරිය පොලිසියේ අපරාධ විමර්ශන අංශයේ නිලධාරීන් විසින් මොවුන් අත්අඩංගුවට ගෙන තිබූ අතර, කොස්තාපල් 42933 රාමනායක විසින් උසාවිය ඉදිරියේ කරුණු දක්වන ලදී..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>07</day>
    </date>
    <link>http://www.dinamina.lk/2012/03/07/_art.asp?fn=r1203079</link>
    <topic>පාණදුර සිට මාලමුල්ල බලා ධාවනය වූබස් රථයක ගමන් කළ මගීන්ගේ රන් අබරණ කොල්ලකාලා</topic>
    <author>පාණදුර සමුහ – කපිල සෝමරත්න</author>
    <content>පාණදුරේ සිට මාලමුල්ල දක්වා ධාවනය වන පෞද්ගලික බස් රථයක් මහ මඟදී නවතා ගත් තරුණයන් හයදෙනෙකු එහි සිටි මගීන්ට පහර දී ඔවුන් ළඟ තිබූ රන්දම්වැල් කොල්ලකා පලාගොස් තිබේ.එම සැකකරුවන් අතර යුද හමුදාවේ අනුරාධපුර ප්‍රදේශයේ ක්‍රිකට් පුහුණුකරුවකුද සිටී. ඔහුව අත්අඩංගුවට ගෙන පාණදුර අධිකරණයට ඉදිරිපත් කර ඇත. දෙවෙනි සැකකරු පසුගිය පළාත් පාලන මැතිවරණයට තරග කර පරාජය වූ අයකු බව අධිකරණයේදී හෙළිවිය.පාණදුර පොලිසිය විසින් අධිකරණයට ඉදිරිපත් කරනු ලැබූ සැකකරුවන් හයදෙනාම රක්ෂිත බන්ධනාගාරගත කෙරිණි.එම බස් රථයේ මගීන්ට පහරදීමට සැකකරුවන් පොලු සහ කඩු යොදාගෙන තිබේ. පහරදීම්වලින් බරපතළ තුවාල ලැබු එක් මගියකු පාණදුර රෝහලට ඇතුළත් කර ප්‍රතිකාර ලබන බව පාණදුර පොලිසිය අධිකරණයට දන්වා සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>07</day>
    </date>
    <link>http://www.dinamina.lk/2012/03/07/_art.asp?fn=r12030710</link>
    <topic>ප්‍රසිද්ධියේ හෙරොයින් විකිණූකතක් රක්ෂිත බන්ධනාගාරයට</topic>
    <author>කළුතර දිසා සමූහ දයාරත්න කුමාරසිංහ</author>
    <content>බණ්ඩාරගම මූලස්ථාන පොලිස් පරීක්ෂක චාල්ස් වික්‍රමසිංහ මහතාට ලැබුණු ඔත්තුවක් අනුව හදිසි වැටලීමක් කළ පොලිස් නිලධාරීන් කණ්ඩායමක් රයිගම සුනාමිවත්තේ නිවෙසක් වටලා හෙරොයින් පැකට්කර ප්‍රසිද්ධියේ අලවිකරමින් සිටි කාන්තාවක් අත්අඩංගුවට ගෙන ඇත.මිලිග්‍රෑම් විස්ස බැගින් පැකට්කර තිබූ හෙරොයින් පැකට් පහක්ද එම නිවසේ තිබී සොයාගෙන තිබේ.මේ වැටලීමට පො. පරීක්ෂක හෙට්ටිආරච්චි’ සැරයන් රත්න සිරි’ සැරයන් ගුණරත්න යන මහත්වරු සහ කාන්තා පොලිස් සැරයන් ජානකී මහත්මියද සහාය වූහ.හොරණ මහේස්ත්‍රාත් අධිකරණයේදී මහේස්ත්‍රාත් මහින්ද පී. රණසිංහ මහතා හමුවට ඉදිරිපත් කළ සැකකාරිය රක්ෂිත බන්ධනාගාර ගතකරන ලෙසට නියම කැරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>07</day>
    </date>
    <link>http://www.dinamina.lk/2012/03/07/_art.asp?fn=r12030711</link>
    <topic>ශාන්තිකර්මයක් කර ගැනීමට දේවාලයකට ගිය තරුණියන් දෙදෙනකුට ‘ලොතරැයියක්’ ඇදිලා</topic>
    <author>බර්ටි ලයනල් උඩුගම්පොළ</author>
    <content>සියනෑ කෝරළයේ එක්තරා ප්‍රදේශයක තුරුණුවිය ඉක්මවා ගිය අයෙකු විසින් පවත්වාගෙන යනු ලබන ප්‍රසිද්ධ දේවාලයක් තිබිණි.දේවාලයට පැමිණෙන අයගේ අවශ්‍යතා අනුව අංජනම් බැලීම ප්‍රතිකර්ම ශාන්තිකර්ම කරදීම මොහුගේ පිළිවෙත විය. මෙය නොබෝ දිනකින්ම ඉතා ප්‍රසිද්ධ දේවාලයක් බවටද පත් විය.උදේ 8 සිට හවස 6 වන තෙක් පමණක් කළ ශාන්ති කර්ම කල් යෑමේදී රාත්‍රි කාලයේදී පවා ඉටු කර දීමට සැලසුමක් සකස් වුණි. දුර බැහැර ප්‍රදේශවලින් පවා පැමිණෙන අයට නවාතැන් පහසුකම් පවා ලැබුණි. මෙවැනි තත්ත්වයක් මත කපු මහතාගේ අතමිටද සරු විය. ඒ සමගම සොබාවිකවම මෙම කපු මහතාගේ චර්යාවන්ද වෙනස් විය.දිනක් නාගරික ප්‍රදේශයක සිට බටහිර පන්නයේ ඇඳුම් ආයිත්තම්වලින් සැරසුණු රූමත් තරුණියන් දෙදෙනෙක් දේවාලයට පැමිණියේ තමන්ගේ විවාහය ඉක්මන් කර ගැනීමට ශාන්ති කර්මයක් කර ගැනීමටයි. මේ දෙදෙනාගේ හැසිරීම කපු මහතාගේ සිත වසඟ කර ගැනීමට පවා සමත් විය. කපු මහතා මේ දෙදෙනාගේ ශාන්ති කර්මය කරදීමට මධ්‍යම රාත්‍රිය පසු විය යුතු බව පවසමින් ‘දරුවනි මේ දරුවන්ගේ වැඩ කරගන්න මධ්‍යම රාත්‍රිය පහුවෙන්න ඕනෑ... නෙ. .... අද මෙහෙ ඉඳල කර ගන්න වෙනවා. මේ ඉන්න අයගෙත් වැඩ කරල දෙන්න එපා යැයි’ කීය.‘අපි දෙන්නා විතරනෙ ආවෙ...’‘ඉතින්... ඇයි බයද මෙහෙ නවතින්න... කුරා කුහුඹියෙකුගෙන්වත් හිරිහැරයක් වෙන්නෙ නෑ බය වෙන්න එපා.’‘ඒ වුනාට මේ ඇඳුම් ඇඳගෙන රෑ ගත කරන්නත් බෑ.... නෙ’‘ඒවට බයවෙන්න එපා.... මම ලියුම් කෑල්ලක් දෙන්නම්... ඒක අරගෙන ගිහින් ටවුන් එකේ තියෙන මගෙ සාප්පුවෙන් අවශ්‍ය ඇඳුම් හිතේ හැටියට තෝරා ගෙන කෑමත් අරන් මෙහෙ එන්න.’කපු මහතා මෙසේ කියමින් ගෙතුලට ගොස් ‘ආ මෙන්න ලියුම මට මේ මිස්ල දැක්කම හරි වාසනාවන්ත අය වගේ පෙනුනා. ඉතින් කීයට හරි ශාන්තිය කරල දෙන්නම ඕනෑ කියල දෙවියන් කීව වගේ තේරුණ. මගෙ ත්‍රී විල් එකෙන්ම ටවුන් එකට ගිහින් එන්න’ යැයි කීවේය.ත්‍රිවිලරයද සූදානම් විය. තරුණියන් දෙදෙනාද ගමනට සූදානම් වුහ..නගරයේ තිබූ එක්තරා වෙළෙඳ සලක් ඉදිරිපිට නැවතූ ත්‍රීවිලරයෙන් බැස ගත් තරුණියන් දෙදෙනා වහ වහා දිව ගියේ තමන්ගේ හිතේ හැටියට ඇඳුම් තෝරා ගැනීමටය.ඇඳුම් තෝරා හමාර වීමට පෙර සිසිල් බීම වීදුරු දෙකකින්ද සංග්‍රහයක් ලැබිණි. ‘මුදලාලි අපේ ඇඳුම්වල ගාණ කීයද’ යැයි තරුණියෝ ඇසීය. ‘නෑ... නෑ... මිස්ලට ඒකෙ ප්‍රශ්නයක් නෑ. ඒක අපේ බොස් බලාගනීවි.’‘නෑ... නෑ... අප නිකන් බලාගන්න ඇහුවෙ...’ කපු මහත්තයා සල්ලි ප්‍රශ්නයක් නෑ කියලත් කීවා.අපිට ඕන විදියට තෝරා ගන්නත් කීවා නෙ.’කළමනාකරු පරිගණකය ආධාරයෙන් මුදල සටහන් කර ගත්තේය.‘එච්චර නෑ. .... එකයි හැත්තෑ දෙකක් වෙලා තියනවා. හැත්තෑ දෙකම අඩු කරලා දාන්නම්කො. මොකද අපේ බොස්ගෙ ළඟම ඥාාතිවරු කියල කෝල් එකකුත් දුන්නනෙ.’‘එහෙනම් අපි යන්නම් මුදලාලි මහත්තයො’ කියමින් ලක්‍ෂයක් වටිනා නමුත් ලක්ෂ දෙකකටත් වඩා වටින සාරි හැට්ට චීත්ත පාර්සලයද රැගෙන ඔවුන් දෙදෙනා නගරයට ආහ.එසේ පැමිණි ඔවුන් යළි තම නිවෙස් බලා යෑමට වෙනත් ත්‍රිරෝද රථයකට කතා කළහ.රෙදි පාර්සල්ද ඊට පටවා ගත් තරුණියෝ තමන්ට නොසිතූ අවස්ථාවක හදිසියේ ඇදුණු වාසනාව ගැන උදම් අනමින් සතුටු වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>07</day>
    </date>
    <link>http://www.dinamina.lk/2012/03/07/_art.asp?fn=s1203071</link>
    <topic>හෙට අවසන් සටනට පෙරඔස්ටේ‍්‍රලියාවට තියුණු පිළිතුරක්</topic>
    <author/>
    <content>නායක මහේල ජයවර්ධන හා හිටපු නායක ටී. එම්. ඩිල්ෂාන්ගේ සුබදායී ප්‍රබල ආරම්භයේ ශක්තිය මත සී.බී. කුසලාන දෙවැනි අවසන් තරගය කඩුලු 8 කින් ජය ගැනීමට ශ්‍රී ලංකා පිල සමත් විය.මේ හේතුවෙන් තරග තුනකින් සමන්විත සී. බී. කුසලාන එක්දින තරගාවලියේ අවසන් වටය 1-1 ක් විය. ඇඩිලේඩ් ඕවල් ක්‍රීඩාංගණයේ ඊයේ පැවැති මේ තරගයෙන් ශ්‍රී ලංකාව ජය ලබද්දී තවත් පන්දු 34 ක් ඉතිරිව තිබුණි.ශ්‍රී ලංකාවට වාසිදායක වූ ඇඩිලේඩ් තණතිල්ලේම හෙට (8) පැවැත්වෙන අවසන් තරගයට සහභාගීවීම උදෙසා ඊයේ තරග ජයග්‍රහණය ශ්‍රී ලංකාවට අනිවාර්ය විය. ඔස්ට්‍රේලියානු ක්‍රිකට් නායක මයිකල් ක්ලාක් කාසියේ වාසිය දිනා මුලින් පන්දුවට පහරදීමට ගත් තීරණය ශ්‍රී ලංකාවට එතරම් අභියෝගයක් නොවීය.ඔස්ට්‍රේලියාව ඕවර් 50 කදී කඩුලු 6 කට ලකුණු 271 ක් ලැබූ අතර ශ්‍රී ලංකාව ඕවර 44.2 කදී කඩුලු 2 කට ලකුණු 274 ක් ලබා ගත්තේය. තම එක්දින දිවියෙහි 12 වැනි ශතකය වාර්තා කරමින් තරගයේ වීරයා සම්මානයද දිනාගත් ටී. එම්. ඩිල්ෂාන් ලකුණු 106 ක් ලබා ගත්තේය.පන්දු 119 කදී හතරේ පහර 10 ක්ද සමග තම ඉනිම මනාව සැලසුම් කිරීමට ඔහු සමත් විය.ඩිල්ෂාන් ඊයේ ලැබූ ශතකයත් සමග මේ තරගාවලියේ ලකුණු 505 ක් වාර්තා කරමින් වැඩිම ලකුණුලාභියා ලෙස පෙරමුණට පැමිණියේය. ඔහු තරග 10 කදී ශතක 2 ක් හා අර්ධ ශතකයක් රැස් කරමින් සිටී.නායක මහේල ලකුණු පුවරුව 179 ක් වෙද්දී පැටින්සන් එවූ පන්දුවකට කඩුල්ල මුවා කිරීමේ වරදට හසුව දැවී ගියේ පෞද්ගලිකව ලකුණු 80 ක් ලබා සිටියදීය. මහේලගේ සුපුරුදු ආක්‍රමණශීලී ප්‍රහාරයෙන් ඔස්ට්‍රේලියානු පන්දු යවන්නෝ අන්දමන්ද වී ගියහ.මහේල පන්දු 76 කදී හතරේ පහර 8 ක් හා දැවැන්ත හයේ පහරක් එල්ල කළේය.ලකුණු පුවරුව 234 ක් වෙද්දී ඩිල්ෂාන් දැවී ගිය පසුව පිටියට පිවිසි සංගක්කාර හා චන්දිමාල් ශ්‍රී ලංකාවේ ජයග්‍රහණයට තව තවත් දායක වූහ. සංගක්කාර තමාගේ 69 වැනි එක්දින අර්ධ ශතකය සටහන් කරමින් නොදැවී ලකුණු 51 ක් ලැබූ අතර චන්දිමාල් නොදැවී ලකුණු 17 ක් ලබා සිටියේය.ඔස්ට්‍රේලියානු ක්‍රිකට් නායකයා ශ්‍රී ලංකාවට එරෙහිව පන්දු යවන්නන් හත්දෙනෙකු යෙදවුවද ඒ සෑම අයෙකුගෙන්ම ඕවරයකට ලකුණු 5 කට වඩා ලබා ගැනීමට ශ්‍රී ලංකා පිතිකරුවෝ සමත් වූහ.නායක මයිකල් ක්ලාක් හා ආරම්භක පිතිකරු ඩේවිඩ් වෝනර් ශතක වාර්තා කලහ.ක්ලාක් පන්දු 91 කින් ලකුණු 117ක් රැස් කළ අතර වෝනර් පිට පිට ඔහුගේ දෙවැනි ශතකය වාර්තා කරමින් පන්දු 140 කින් ලකුණු 100ක් ලබා ගත්තේය.ශ්‍රී ලංකා කණ්ඩායම උඩ පන්දු 5 ක් අතහැරියේය. පන්දු රැකීමද දුර්වල විය.මැතිව් වේඩ් (14) හා ෂේන් වොට්සන් (15) අඩු ලකුණුවලට දැවී යාමෙන් පසුව ක්ලාක් හා වෝනර් තෙවැනි කඩුල්ල වෙනුවෙන් ලකුණු 184ක සබඳතාවක් ගොඩනැගූහ.ක්ලාක් හයේ පහර 4ක් හා හතරේ පහර 5ක් එල්ල කළ අතර වෝනර් හතරේ පහර 4ක් හා හයේ පහරක් එල්ල කළේය.ක්ලාක් දුන් උඩ පන්දු තුනක්ම ශ්‍රී ලංකා පන්දු රකින්නන් අතින් ගිලිහිණි.මින් වඩාත්ම කැපී පෙනුණේ ඔහු ලකුණු 77ක් ලබාගෙන සිටියදී හතරේ සීමාවේ ‘ඩීප් ස්කුවෙයාර් ලෙග්’ ස්ථානයේදී ලසිත් මාලිංගගේ ඇඟිලිවල වැදී පන්දුව හතරේ සීමාවට උඩින් ගොස් හයේ පහරක් වාර්තා වීමය.මේ දැවී යාමෙන් බේරුණු ක්ලාක්, 44 වැනි ඕවරයේදී ෆාවීස් මහරුෆ්ට හයේ පහරක්, හතරේ පහරක්, හයේ පහරක් හා හතරේ පහරක් පිට පිට එල්ල කරමින් සම්පූර්ණයෙන් ලකුණු 23ක් ලබා ගත්තේය. ක්ලාක් අවසානයේ රංගන හේරත් විසින් දුවද්දී දවාලනු ලැබීය.මාලිංග ලකුණු 40කට කඩුලු 3ක් ලබා ගත්තේය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>07</day>
    </date>
    <link>http://www.dinamina.lk/2012/03/07/_art.asp?fn=s1203072</link>
    <topic>දඹුලු ක්‍රීඩාංගණයේදිවා-රාත්‍රි තරග නවතයි</topic>
    <author>ස්වර්ණා විජේකෝන්, චමීර ඇල්ලදෙණිය, සුභාෂිනී සේනානායක</author>
    <content>රංගිරි දඹුලු ක්‍රිකට් ක්‍රීඩාංගණය දිවා රාත්‍රි ක්‍රිකට් තරග පැවැත්වීමෙන් ඉවත් කර ඇතැයි ක්‍රීඩා අමාත්‍ය මහින්දානන්ද අලුත්ගමගේ මහතා පාර්ලිමේන්තුවේදී ඊයේ (06) ප්‍රකාශ කළේය.විස්සයි, විස්ස තරගාවලි රංගිරි දඹුලු ක්‍රීඩාංගණයේ පැවැත්වීමට යෝජනා වී තිබුණද පුහුණුවීම් කටයුතු සඳහා දඹුලු ක්‍රීඩාංගණය ආශ්‍රිතව වෙනත් ක්‍රීඩාංගණ නොමැතිවීම හේතුවෙන් එම තරගාවලින් පැවැත්වීමටද නොහැකි වී ඇති බව අමාත්‍යවරයා සඳහන් කෙළේය.2010 වසරේදී තරගාවලි දෙකක් රංගිරි දඹුලු ක්‍රීඩාංගණයේදී පවත්වා ඇති අතර ඉදිරියේදී පැවැත්වීමට නියමිත සියලුම තරග සඳහා දඹුල්ල ක්‍රිකට් ක්‍රීඩාංගණය යොදා ගන්නා බවද අමාත්‍යවරයා සඳහන් කෙළේය.කිසිදු හේතුවක් සඳහා දඹුල්ල ක්‍රිකට් ක්‍රීඩාංගණය ක්‍රිකට් තරඟාවලින්ගෙන් ඉවත් නොකරන බවත් අමාත්‍යවරයා වැඩිදුරටත් සඳහන් කෙළේය. අමාත්‍ය මහින්දානන්ද අලුත්ගමගේ මහතා මේ බව සඳහන් කළේ මන්ත්‍රී දයාසිරි ජයසේකර මහතා අසන ලද වාචික ප්‍රශ්නයකට පිළිතුරු දෙමිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>07</day>
    </date>
    <link>http://www.dinamina.lk/2012/03/07/_art.asp?fn=s1203073</link>
    <topic>වට්මෝර් පකිස්තානයට</topic>
    <author>ලාහෝර් (ඒ. එෆ්. පී.)</author>
    <content>පාකිස්තාන ක්‍රිකට් පිලේ නව පුහුණුකරු ලෙස හිටපු ඔස්ට්‍රේලියානු පිතිකරු ඩේව් වට්මෝර් පත්කර ඇත. වසර 2ක කාලයක් සඳහා ඔහුගේ පත්වීම කර ඇත්තේ තාවකාලික පුහුණුකරු ලෙස කටයුතු කළ මොෂින් ඛාන් වෙනුවටය.57 හැවිරිදි වට්මෝර් 1996 ලෝක සූරතාව දිනූ ශ්‍රී ලංකා පිලේ පුහුණුකරු ලෙස කටයුතු කළේය. අනතුරුව බංග්ලාදේශ පිලේ පුහුණුකරු ලෙස ද ඔහු කටයුතු කළේය.2007 වසරේ බටහිර ඉන්දීය කොදෙව් දූපත් හි පැවැති ලෝක කුසලාන තරගමාලාවේ දෙවැනි වටය සඳහා සුදුසුකම් ලැබීමට බංග්ලාදේශ පිල සමත් වූයේ වට්මෝර්ගේ පුහුණුකාරත්වය යටතේය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>07</day>
    </date>
    <link>http://www.dinamina.lk/2012/03/07/_art.asp?fn=s1203074</link>
    <topic>හින්දු විදුහල් මහ තරගයජය පරාජයෙන් තොරයි</topic>
    <author/>
    <content>යාපනය හින්දු විදුහල හා කොකුවිල් හින්දු විදුහල අතර මහා ක්‍රිකට් ගැටුම ජය පරාජයෙන් තොරව නිමා විය.දින දෙකක් පුරා පැවැති තරගයේ දී දෙවිදුහල් පළමු ඉනිමට ලකුණු 500 ක් ඉක්මවා රැස් කළහ. මේ තරගයේ දී වී. ජැස්මිනැන් ශතකයක් වාර්තා කරමින් තරගයේ වීරයා සම්මානය දිනා ගත්තේ ය.කොකුවිල් හින්දු විදුහල පළමු ඉනිම 275පී. පැන්ගුයිජාත් 98, කේ. ජනුතාස් 61, කේ. රගුලන් 37, (වී. මවාහන් 49/3, ආර්. රෂ්මන් 65/3, වී. නිලාජනන් 79/3)යාපනය හින්දු විදුහල පළමු ඉනිම කඩුලු 8 කට ලකුණු 316වී. ජැස්මිනාන් 127, ජී. කිරුෂෝබාන් 66, ජී. මතුෂන් 64, (කේ. පපිතාරන් 72/3, කේ. රඝුලාන් 62/2)පොතුවිල් හින්දු විදුහල දෙවැනි ඉනිම කඩුලු 8කට ලකුණු 265කේ. රඝුලාන් 82, එල්. අතිතාන් 47, එස්. සිලෝජන් 44, (වී. සින්තුජාන් 66/4, ආර්. රුක්ෂ්මන් 79/2).</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>07</day>
    </date>
    <link>http://www.dinamina.lk/2012/03/07/_art.asp?fn=s1203075</link>
    <topic>ධර්මරාජ-ඩී. එස්.තරගය විසඳුමක් නෑ</topic>
    <author>උපනන්ද ජයුන්දර මහනුවර ක්‍රීඩා විශේෂ</author>
    <content>මහනුවර ධර්මරාජ විදුහල හා කොළඹ ඩී. ඇස්. සේනානායක විදුහල අතර තරගය ජය පරාජයෙන් තොර විය. ධර්මරාජ විදුහල පළමු ඉනිම කඩුලු 7 කට ලකුණු 226 යි. –විරාජ් කරපුටුගල 86, සසිත් ගුණසේකර 63, දෙනෙත් ලංකා නොදැවී 25 (උවින් බණ්ඩාර 38 ට 2 යි.)ධර්මරාජ විදුහල දෙවන ඉනිම කඩුලු 6 ට 246 - විරාජ් කරපුටුගල 81, සසිත් ගුණසේකර 53 දෙහාන් ගුණසිංහ 23, දෙනෙත් ලංකා 30 (විනුර ප්‍රනාන්දු 73 ට 2, උවින් බණ්ඩාර 33ට 2)ඩී. ඇස්. සේනානායක විදුහල පළමු ඉනිම 212 - හරිත් මධුසංක 54, මුදිත කරුණාරත්න නොදැවී 24 (අරවින්ද විතානාච්චි 63 ට 5, දෙනෙත් ලංකා 80 ට 5 යි.).</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>07</day>
    </date>
    <link>http://www.dinamina.lk/2012/03/07/_art.asp?fn=s1203076</link>
    <topic>කොළඹ රාජකීය-ගල්කිස්ස සාන්ත තෝමස්නිල් මහ සටන හෙට සිට දින තුනක්</topic>
    <author>ප්‍රින්ස් ගුණසේකර</author>
    <content>කොළඹ රාජකීය හා ගල්කිස්ස සාන්ත තෝමස් අතර 133 වැනි නිමල්මහා සටන හෙට සිට දින තුනක් එස්.එස්.සී. පිටියේදී පැවැත්වේ.ජේ. ආර්. ජයවර්ධන, ජෝන් කොතලාවල (රාජකීය) හා ඩී. එස්. සේනානායක, ඩඩ්ලි සේනානායක (සා.තෝමස්) වැනි ප්‍රබලයන්ගේ සිට ටෙස්ට් ක්‍රිකට් ක්‍රීඩා කළ රන්ජන් මඩුගල්ලේ, අසන්ත ද මෙල්, ජයන්ත අමරසිංහ, රොහාන් ජයසේකර, රොෂාන් ජුරන්ග්පති, ජෙහාන් මුබරක් (රාජකීය) හා දුලිප් මෙන්ඩිස්, ගයි ද අල්විස්, සාලිය අහංගම, කෞෂික් අමලීන්, කපිල විජේගුණවර්ධන ඇතුලු ජාතික පිලට ක්‍රීඩකයන් දායාද කළ පැරණිම මහා තරගයක් ලෙස මෙය ඉතිහාසයට එක්වනු ඇත.මේ දක්වා පැවැති මහා තරගවලදී රාජකීය විදුහල වසර 33 කදී සාන්ත තෝමස් විදුහල වසර 34 කදී ජය වාර්තා කර ඇත. තරග 64 ක් ජය පරාජයෙන් තොරව නිමාවට පත්විය. රාජකීය විදුහල අවසන් වරට ජය වාර්තා කළේ 2005 දී විදේෂ් බාලසුබ්‍රමනියම්ගේ නායකත්වයෙන් වන අතර සාන්ත තෝමස් විදුහල අවසන් වරට 2007 දී අෂාන් පීරිස්ගේ නායකත්වයෙන් ජය වාර්තා කළේය.මෙවර රාජකීය විදුහල ඉමාල් ලියනගේගේ නායකත්වයෙන් තරග බිමට පිවිසේ.ඔහු මේ තරග වාරයේ ලකුණු 790 ක් ලබා සිටින දක්ෂ පිතිකරුවෙකි. එයට අමතරව ඉසුරු ගුණතිලක ලකුණු 616 ක්, මිලාන් අබේසේකර ලකුණු 595 ක් හා හේෂාන් කුමාරසිරි ලකුණු 559 ක් ලබා දක්ෂතා දක්වා සිටිති.සාන්ත තෝමස් ක්‍රිකට් පිලේ නායකත්වය සිවු වැනි වසරේ වර්ණලාභී සචින් පීරිස්ට පැවැරී ඇත. ඔහු මෙවර තරග වාරයේ තරග 17 කදී ලකුණු 761 ක් ලබා ඇත. ආසිරි වික්‍රමනායක ලකුණු 807 ක්, චමෝද් පතිරණ ලකුණු 552 ක් හා තිලක්ෂ සුමනසිරි ලකුණු 522 ක් ලබා සිටියි.තෝමස් පන්දු බලඇණියේ රිෂේන් මතඟවීර කඩුලු 54 ක් මධුෂාන් රවිචන්ද්‍ර කුමාර් කඩුලු 43 ක් හා තිලක්ෂ සුමනසිරි කඩුලු 44 ක් ලබා ඉදිරියෙන් සිටිති.රාජකීය පිල - ඉමාල් ලියනගේ (නායක) රොනේක අහංගම, ඉසුරු ගුණතිලක, සුපුන් සුබසිංහ, හේෂාන් කුමාරසිරි, මිලාන් අබේසේකර, චාමික කරුණාරත්න, ඩෙවින් පත්මානදන්, පූර්ණ අළුත්ගේ, ගෞරව් දේවා, අනූප තිලකරත්න, හරින් සමරසිංහ, අන්ජන කුඩාහෙට්ටි, සම්පත් ද සිල්වා.සාන්ත තෝමස් පිල - සචින් පීරිස් (නායක), උමේෂ් ප්‍රනාන්දු (උපනායක), චමෝද් පතිරණ, මධුෂාන් රවිචන්ද්‍රකුමාර්, ආසිරි වික්‍රමනායක, ජාවේඩ් බොන්සෝ, රමිත් ගුණරත්න, නියෝමාල් වික්‍රමසිංහ, තිලක්ෂ සුමනසිරි, රිෂේන් මතඟවීර, සනේෂ් ද මෙල්..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>07</day>
    </date>
    <link>http://www.dinamina.lk/2012/03/07/_art.asp?fn=s1203077</link>
    <topic>පන්නිපිටිය ධර්මපාලප්‍රාථමික නිවාස ක්‍රීඩා 9දා</topic>
    <author/>
    <content>පන්නිපිටිය ධර්මපාල විද්‍යාලයීය ප්‍රාථමික අංශයේ නිවාසාන්තර ක්‍රීඩා උත්සවය මේ මස 9 වැනිදා ප.ව. 1.00 ට විද්‍යාලයීය ක්‍රීඩාංගණයේ දී පැවැත්වේ.විද්‍යාලයේ ආදි ශිෂ්‍ය කමල් පි‍්‍රයංක පෙරේරා මහතාගේ ප්‍රධානත්වයෙන් සහ ජයවර්ධනපුර කලාප අධ්‍යාපන අධ්‍යක්ෂ ඕ.එම්. වී.පී. මුදලිගේ මහත්මියගේ සහභාගිත්වයෙන් මේ ක්‍රීඩා උත්සවය පැවැත්වේ.ශ්‍රී ලංකා මලල ක්‍රීඩා සංගමය මෙහෙයවන සහකාර තාක්ෂණික නිලධාරී අදියර 4 පරීක්ෂණය සඳහා ඉදිරිපත් වී සිටින අපේක්ෂකයින් වෙනුවෙන් සංවිධානය කළ ජවන හා පිටිය නීිත රීති පිළිබඳ විශේෂ සම්මන්ත්‍රණයක් මේ මස 10 සහ 11 යන දිනයන්හිදී ජාතික ක්‍රීඩා විද්‍යායතන ශ්‍රවණාගාරයේදී පැවැත්වේ. මෙය දින දෙකෙහිම පෙ.ව. 9.00ට ආරම්භ වේ. ශ්‍රී ලංකා මලල ක්‍රීඩා සංගමයේ ජාතික හා අනතර්ජාතික පුහුණුව ලද තාක්ෂණික නිලධාරීන් විසින් මෙම සම්මන්ත්‍රණ මෙහෙයවනු ලබයි.ජාතික ක්‍රීඩා පදනම ක්‍රීඩා අමාත්‍යාංශයේ සහයෝගය මත සංවිධානය කරන ක්‍රීඩා නීති රෙගුලාසි පිළිබඳ වැඩමුළුව හෙට (8) පෙරවරු 9.00ට ක්‍රීඩා අමාත්‍යාංශ ශ්‍රවනාගාරයේදී පැවැත්වේ.ක්‍රීඩා මාධ්‍යවේදීන්, විශ්වවිද්‍යාල ශිෂ්‍ය ශිෂ්‍යාවන් හා ක්‍රීඩා ඩිප්ලෝමාධාරීන් උදෙසා පැවැත්වෙන මේ වැඩ මුළුවේදී නීතිඥ පන්ඩුක කීර්තිනන්ද, මහාචාර්ය අර්ජුන ද සිල්වා, ක්‍රීඩා සංවර්ධන දෙපාර්තමේන්තුවේ එන්.කේ. අබේසිංහ යන මහත්වරු දෙසුම් පවත්වති.ක්‍රීඩා ඇමැති මහින්දානන්ද අළුත්ගමගේ මහතා ප්‍රධාන ආරාධිතයා ලෙස එක්වෙන මේ වැඩමුළුවේදී සහභාගීවන අයට සහතික පතක්ද පිරිනැමේ.ශ්‍රී ලංකා ස්පෝර්ට්ස්. කොම් සංවිධානය කරන 15න් පහළ පාසල් හෑන්ඩ්බෝල් තරගාවලිය මාර්තු 24 හා 25 දිනවල කොළඹ ඩී. එස්. සේනානායක ගෘහස්ථ ක්‍රීඩාංගණයේ දී පැවැත්වේ.ශ්‍රී ලංකාවේ දී 15න් පහළ දීප ව්‍යාප්ත හෑන්ඩ්බෝල් තරගාවලියක් පැවැත්වෙන පළමු අවස්ථාව මෙය වන අතර මෙයට බාලක පාසල් 16ක් හා බාලිකා පාසල් 12ක් එක්වීමට නියමිතය.තරගාවලිය කුසලාන, පළඟ, බඳුන සූරතා ලෙස පැවැත්වේ. සහභාගිවන සියලු ක්‍රීඩක ක්‍රීඩිකාවන්ට ශ්‍රී ලංකා හෑන්ඩ් බෝල් සම්මේලනය සහතික පතක් නිකුත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>07</day>
    </date>
    <link>http://www.dinamina.lk/2012/03/07/_art.asp?fn=f1203071</link>
    <topic>අපේ ප්‍රශ්නවලට පිට උත්තර එපා</topic>
    <author>සාකච්ඡා කළේ උදිත ගුණවර්ධන ඡායාරූප ලලිත් සී. ගමගේ</author>
    <content>ජිනීවා සමුළුව හා ඒ ආශ්‍රිතව රට තුළ ඇතිව ඇති දේශපාලන වාතාවරණය හා තවත් දේශපාලන හා සමාජීය කරුණු පිළිබඳව වැඩබලන ජනමාධ්‍ය හා ප්‍රවෘත්ති ඇමැති ලක්ෂ්මන් යාපා අබේවර්ධන මහතා සමඟ සිදුකළ සාකච්ඡාවකි මේ.* ශ්‍රී ලංකාවේ මානව හිමිකම් පිළිබඳව ජාත්‍යන්තරය තුළ උණුසුම් තත්ත්වයක් ඇතිව තිබෙනවා. මේ ගැන ඔබේ විග්‍රහය මොන වගේ ද?ශ්‍රී ලංකාව මානව අයිතින් පිළිබඳව මානව හිමිකම් සුරැකීම පිළිබඳවත් විශාල ඉතිහාසයක් හා අත්දැකීම් ප්‍රමාණයක් මෙරට සතුයි. ඒ වගේම ශ්‍රී ලංකාවට ප්‍රජාතන්ත්‍රවාදය පිළිබඳවත් දීර්ඝ කාලීන ඉතිහාසයක් සතුයි. ඒ නිසා අපට කිසිවකුගෙන් මානව අයිතින් පිළිබඳව වෙනම විග්‍රහයක් හෝ අර්ථකථන අවශ්‍ය වෙන්නේ නැහැ.මානව අයිතින්ට මුවාවෙමින් ඇතැම් රටවල් උත්සාහ කරන්නේ තමන්ට අවනත කර ගැනීමට. තමන්ගේ න්‍යාය පත්‍රවලට නම්මා ගැනීමට අපහසු රටවල් පාලනය කිරීමට මානව අයිතීන් උල්ලංඝනය කිරීම වැනි චෝදනා ජාත්‍යන්තරය වෙතින් මෙරටට එල්ල වෙනවා. එම න්‍යාය පත්‍රය තමයි දැන් ජාත්‍යන්තරයේ ඇතැම් බලවේග මෙරටට එරෙහිව මැදිහත් වීමට උත්සාහ කරන්නේ ඉතාමත් වැරැදි විදිහටයි.අප රට යුද්ධයෙන් පසු නැවත නැඟී සිටීමට උත්සාහ කරන රටක් එපමණක් නොවෙයි ජනවර්ග අතර දෙදරා ගොස් තිබූ සමඟිය සහජීවනය නැවත ගොඩනඟමින් තිබෙනවා. සිදුවු තුවාල සුවවෙමින් තිබෙනවා. ඒ නිසා කළ යුත්තේ ඇති වූ තුවාල සුවපත් වීමට කල් ලබාදීමයි. එහෙම නැතිව ජිනිවා සමුළුවට විවිධ යෝජනා ඉදිරිපත් කිරීමට උත්සාහ කිරීම හොඳ දෙයක් විදිහට හඳුන්වන්න බැහැ. අපේ රටේ මානව හිමිකම් ගැන කතා කරන බලවතුන් මානව හිමිකම් ඉරාකයේදී, ඇෆ්ගනිස්ථානයේදී, ලිබියාවේදී අමු අමුවේ උල්ලංඝනය කරනවා. ඒ ගැන කතා කරන්න කිසිවෙකු නැහැ.* ශ්‍රී ලංකාවේ මහජන වරමින් පත්වූ ආණ්ඩුව කුමන්ත්‍රණවලින් බිඳ දැමීමට උත්සාහ කරන බවට චෝදනාවක් තිබෙනවා. මෙහි ඇත්ත තත්ත්වය පැහැදිලි කළ හැකිද?මහජන වරමින් පත්වූ ආණ්ඩුවක් වෙනස් කළ හැක්කේ මහජන මතයට අනුවයි. එහෙම නැතිව එක් එක් කුමන්ත්‍රණකරුවන්ට හෝ විදේශ බලවේගවලට අවශ්‍ය විදිහට නොවෙයි. මේ රටේ ආණ්ඩු වෙනස් වෙන්නේ. මේ රටේ අවුරුදු පහෙන් පහට සාධාරණ මැතිවරණ පවත්වනවා. ජනතාව කියනවා නම් ඔබලා හිටියා ඇති දැන් යන්න කියලා එහෙම වුණොත් එක දිනයක්වත් අප බලයේ ඉන්නේ නැහැ. ඒත් කුමන්ත්‍රණකරුවන්ට ඕනෑ විදිහට ආණ්ඩු වෙනස් කිරීමට අවස්ථාවක් ලබා දෙන්නේ නැහැ. ඒ විදිහට කිසියම් රටක් හෝ සංවිධානයක් තවත් රටකට බලපෑම් කරනවා නම් එය සම්පූර්ණ වැරැදි දෙයක් විදිහටයි සලකන්න වෙන්නේ.* ඔබ සිතන විදිහට මේ රටේ මානව අයිතීන් උල්ලංඝනය වීම් සිදුනොවන බවද කියන්නේ?අවුරුදු තිහක යුද්ධය නිමාවීමෙන් පසු රට යළිත් යථා තත්ත්වයට පත්වෙමින් තිබෙන්නේ. ජනතාව අතර සමඟිය සහජීවනය ඇතිවෙමින් තිබෙන්නේ. ඒ නිසා විවිධ ආකාරයේ චෝදනා කරමින් මෙම සබඳතා බිඳ වැටීමට, රට අරාජික කිරීමට කටයුතු කරන කුමන්ත්‍රණකරුවන් හඳුනා ගත යුතුයි. ඉරානයේ, සිරියාවේ, ලිබියාවේ විදිහේ දේවල් මෙහෙට හරියන්නේ නැහැ. ඒ විදිහේ කුමන්ත්‍රණවලට මේ රටේ මිනිස්සු අහුවෙන්නේ නැහැ.* ජාතින් අතර සමඟිය හා සංහිඳියාව ඇති කිරීමට ආණ්ඩුවට වැඩපිළිවෙළක් නොමැති බවට විපක්ෂයේ ඇතැම් පාර්ශ්ව චෝදනා එල්ල කරනවා. මේ ගැන ඔබේ ප්‍රතිචාරය මොන වගේ ද?ආණ්ඩුවට ජාති ආගම් භේද නැහැ. අවශ්‍ය කර තිබෙන්නේ මේරට දියුණු කිරීම, සමඟිය සහ සහජීවනය ඇති කිරීම පමණයි. අප ඒ සඳහා අවශ්‍ය පියවර අරගෙන තිබෙන්නේ. උගත් පාඩම් හා සංහිඳියා කොමිසමක් ඇති කළෙත් එහි නිර්දේශ ගැන අවධානය යොමුකර තිබෙන්නේත් ඒ නිසයි. ඒ නිසා අපට ජාත්‍යන්තර බලපෑම් හෝ පීඩනයන් අවශ්‍ය කරන්නේ නැහැ. අපට පුළුවන් මේ රටේ ප්‍රශ්න මේ රටේ ගැටලු අපටම විසඳා ගැනීමට. ඒ නිසා බලපෑම් ජාත්‍යන්තරයෙන් එපා කියන ස්ථාවරයේයි සිටින්නේ.බටහිර රටවල් කැමැති නැහැ ශ්‍රීී ලංකාව වගේ රටවල් සාමකාමී ලෙස දියුණුවන රටකට. ඔවුන්ට අවශ්‍ය වන්නේ ශ්‍රී ලංකාව වැනි රටවල් ඔවුන්ගේ යටතේ ඔවුන්ගේ න්‍යාය පත්‍රවලට කටයුතුª කළ හැකි නායකයන් බලයට පත්කර ගැනීමයි.* මැදපෙරදිග ඇතුළු ආසියා කලාපයේ ආණ්ඩු විරෝධී ජනරැල්ලක් ඇතිව තිබෙනවා. ආණ්ඩුවේ ඇතැම් පාර්ශ්ව කියනවා ශ්‍රී ලංකාවේත් එවැනි කුමන්ත්‍රණයක් ඇතිව තිබෙන බවට. මේ ගැන ඔබේ ස්ථාවරය කුමක්ද?ඇතැම් කුමන්ත්‍රණකාරී බලවේග උත්සාහ කරනවා මෙරටත් එවැනි තත්ත්වයක් ඇති කිරීමට. ඒත් ශ්‍රී ලංකාවේ ඒ විදිහේ තත්ත්වයක් ඇතිවීමට කිසිදු පදනමක් නැහැ. මිනිස්සු ආණ්ඩුවත් සමඟ සිටින්නේ. භේදබින්න වූ විපක්ෂයක් සංවිධානාත්මක ශක්තියක් නැති විපක්ෂයක් සමඟ පොදු ජනතාව තබා ඔවුන්ගේ සාමාජිකයන් හෝ එකතු වෙන්නේ නැහැ. ඒ වගේ විපක්ෂයකට පෙරළියක් කරන්න බැහැ. අනෙක ඉරාකයේ ලිබියාවේ සෙල්ලම් මේ රටේදී කරන්න බැහැ.* ජිනිවා සමුළුව ආශ්‍රිතව කෘතිම විරෝධයක් මතු කිරීමටත් එමඟින් රටේ සැබෑ ප්‍රශ්න අමතක කිරීමටත් උත්සාහ කරන බවට චෝදනාවක් එල්ල වෙනවා. මේ ගැන ඔබේ මතය කුමක්ද?එහෙම කෘතිමව විරෝධතා මතු කළ යුතු නැහැ. මෙරටට එල්ල වෙන විදේශීය බලපෑම් මේ රටේ ජනතාව පිළිගන්නේ නැහැ. මෙතැනදී පක්ෂ භේද ජාති භේද ආගම් භේද නැහැ. සියලු දෙනාම රට වෙනුවෙන් පෙරට ඇවිත් තිබෙන්නේ.* පසුගිය කාලයේදී ඇතිවු ඉන්ධන මිල ඉහළ යාමේ අර්බුදයේ දී ඉන්ධන සහනාධාරයක් ලබාදීමට ආණ්ඩුව කටයුතුª කළා. මේ සහනාධාර ලබාදීම සඳහා වූ ක්‍රමවේදයක් ගැන හඳුන්වාදීමක් කළ හැකි ද?මේ සඳහා වු විශේෂ ක්‍රමවේදයක් ක්‍රියාත්මක වෙනවා. ඉන්ධන සහනාධාරය පමණක් නොවෙයි, ආණ්ඩුව දිගු කාලයක සිට සහනාධාර ලබා දෙනවා. සමෘද්ධි සහනාධාරය, පොහොර සහනාධාරය ඇතුළු සහනාධාර ක්‍රම රැසක් ක්‍රියාත්මක වෙනවා. මේ හැම දෙයක්ම ආණ්ඩුව ලබා දෙන්නේ ජනතාව මුලික කරගෙනයි. වෙනත් විදිහකට කියනවා නම් මේ ආණ්ඩුව ජනතාවට සහනාධාර නොදෙන ඉසව්වක් නැහැ.ධීවර ජනතාව මුල්කරගෙන භූමිතෙල් සහනාධාරය ලබා දීම වගේම අඩු ආදායම්ලාභීන්ටත් විදුලිය නොමැති සියලුදෙනාටත් අවශ්‍ය කරන භූමිතෙල් සහනාධාර ලබාදී තිබෙනවා.මෙහිදී අප සහනාධාර ලබාදෙන ක්‍රමවේදයන්ගේ වෙනසක් කිරීමට අවශ්‍ය නම් ඒ සහනාධාර ලබාදීමේ ක්‍රමවේදයන්වලට අවශ්‍ය වෙනස් කිරීම් කිරීමට වුවත් පසුබට වන්නේ නැහැ.* රටේ ආර්ථික අර්බුදයක් ඇතිව ඇති බවට ආර්ථික විශ්ලේෂකයෝ මත පළ කරනවා. මේ මතවාද එක්ක ඔබ එකඟ ද?රටේ ආර්ථික අර්බුදයක් නැහැ. සමහර විට ජාත්‍යන්තරයේ ප්‍රවණතාවල එක් එක් බලපෑම් එල්ල වෙන්න පුළුවන්. මොකද අප ජාත්‍යන්තරයත් එක්ක බැඳී සිටින්නේ. ඒ නිසා අපට හුදෙකලාව සිටින්න බැහැ. ඒත් අපේ රටට බරපතළ විදිහේ ආර්ථික බලපෑමක් එල්ල වෙන්නේ නැහැ. අද වෙද්දි අපේ රටේ ආර්ථික වර්ධනය හා ව්‍යාපාර තත්ත්වය ඉහළ ගිහින් තිබෙන්නේ. සංචාරක ආකර්ශනයට යුදමය තත්ත්වය පහව යාම ඇතුළු තත්ත්වයන් බලපෑවා.* ආර්ථික තත්ත්වයේ ස්ථාවරත්වයට සංචාරකයන්ගේ පැමිණීම බලපාන බව ඔබ සඳහන් කළා. පසුගිය අවුරුද්දේදි මේ ඉලක්ක ජය ගැනීමට පුළුවන්කම ලැබුණාද?ඇයි නැත්තේ පසුගිය අවුරුද්දේදී විශාල සංචාරකයන් ප්‍රමාණයක් මෙරටට පැමිණියා. එය අපේ ඉලක්ක පවා ඉක්මවා ගිය තත්ත්වයක්. මේ අවුරුද්ද ආරම්භයේදිත් විශාල සංචාරකයන් ප්‍රමාණයක් මෙරටට පැමිණියා. මෙම තත්ත්වය නිසා සංචාරක ක්ෂේත්‍රයෙන් මෙරටට විශාල ආදායමක් වගේම විදේශ විනිමය ප්‍රමාණයක් ලබා ගැනීමටත් පුළුවන්කම ලැබුණා.ඒ වගේම සංචාරක ක්ෂේත්‍රයේදී අවශ්‍ය කරන යටිතල පහසුකම් ඉහළ නැංවීමටත් කටයුතු කර තිබෙනවා. 2015 දී සංචාරක ක්ෂේත්‍රයේ ඉහළම ස්ථානයකට පත්කිරීමට පුළුවන්කම ලැබේවි.* ආර්ථික සංවර්ධන අමාත්‍යාංශය ග්‍රාමීය සංවර්ධනයට ගෙන ඇති පියවර කෙතරම් දුරට සාර්ථක ලෙස ඉදිරියට ගමන් කරමින් තිබෙනවාද?එක ගමකට එක වැඩක් ව්‍යාපෘතිය සාර්ථක ලෙස ක්‍රියාත්මක වෙනවා. එමඟින් ගම් මට්ටමින් විශාල කාර්යභාරයක් ඉටුවෙලා තිබෙනවා. ඒ වගේම ගම් මට්ටමට අවශ්‍ය මුදල් ප්‍රතිපාදන ලබාදී තිබෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>07</day>
    </date>
    <link>http://www.dinamina.lk/2012/03/07/_art.asp?fn=f1203072</link>
    <topic>පෞරුෂාභිමානයෙන් ඉදිරියටම යනජාතික යොවුන් සේනාංකය</topic>
    <author>ශලිනි මනීෂා දොඩම්ගොඩ මාධ්‍ය සම්බන්ධීකාරක ජාතික යොවුන් සේනාංකය</author>
    <content>විනය ගරුක වූත්, යුක්ති වූත් තරුණ පරපුරක් නිර්මාණය කොට ඔවුන් යහපත් ජීවන වෘත්තියක් වෙත යොමු කිරීමට අවැසි රැකියා පුහුණුව, පෞරුෂ වර්ධනය හා වෘත්තීය අධ්‍යාපනය ලබා දීම අරමුණු කොට ගනිමින් 2002 අංක 21 දරන යොවුන් සේනාංක පනතට අනුකූලව ජාතික යොවුන් සේනාංකය ස්ථාපනය කරන ලදී.විනය, නායකත්වය හා පෞරුෂ සංවර්ධනය යන ත්‍රිවිධ තේමාවන් ඔස්සේ ක්‍රියාත්මක වන්නා වූ ජාතික යොවුන් සේනාංකය අනෙක් සියලු යෞවන පුහුණු බල ගැන්වීම් අභිබවමින්, අභියෝගයන්ට ද අභියෝග කරන්නට පෞරුෂයෙන් හෙබි ශක්තිමත් යෞවන බළකායක් ගොඩනැගීම සඳහා පැහැදිලි වූත්, විධිමත් වූත් විවිධ පැතිකඩ හරහා ක්‍රියාත්මක වෙමින් පවතී.ළමා අවධිය පරිපූර්ණභාවයෙන් වර්ධනය වී ජීවිතයේ කුණාටු සමය ලෙස ගැනෙන තාරුණ්‍යයට එළඹෙයි. මෙසේ වර්ධනය වන තරුණ තරුණියන් සමාජය තුළ තම අනන්‍යතාවය ගොඩනඟා ගැනීමට උත්සාහ දරයි. තාරුණ්‍යය යන්නට නිශ්චිත නිර්වචන නොමැත. නමුත් එය අවබෝධ කර ගැනීමට විවිධ අර්ථකථන යොදා ගත හැකිය. වයස අවු. 18-29 අතර වයස් කාණ්ඩය යොවුන් විය, තාරුණ්‍යය ලෙස හඳුන්වා දිය හැකිය.ජීවන මගේ යෞවන අවධිය මූලිකවම ඇති අතරමැදි ස්වභාවය නිසා පරාරෝපණවීමට ඉඩ ඇති බවයි. යෞවනය තවදුරටත් ළමයින් නොවන අතර පූර්ණ වැඩිහිටියන් ද නොවේ. ළමා නිදහස හා වැඩිහිටියන් අතර ඇති මෙම ආතතිය පරාරෝපණය වර්ධනය වීමට සාරවත් භූමියක් වේ. කෙනෙකු තම ජීවිතයේ තම අනන්‍යතාවය ගොඩනැගීමේ ක්‍රියාදාමය තුළින් කණ්ඩායම් හා උප සංස්කෘතීන් බිහි කර ගනී. යෞවනයන් තුළ අනාගතය පිළිබඳ උදාසීන ගතියක් ඇති කර ගන්නා බව සමාජ මානව විද්‍යාඥයන් විසින් සොයා ගෙන ඇත.පෞරුෂ වර්ධනයතාරුණ්‍ය තුළ තිබිය හැකි වූ මෙම මන්දෝත්සාහී ගතානුගතික චින්තනය වෙනස් කිරීමටත්, ඔවුන් තුළ තිබෙන්නා වූ සහජ හැකියාවන් වර්ධනය කොට සමාජ ගත කිරීමටත් ජාතික යොවුන් සේනාංකය මඟින් විවිධ ක්‍රියාකාරකම් දියත් කොට හමාරය. දිවයින පුරා විසිරී පැතිරී සිටින යෞවන යෞවනියන් සය මාසික පුහුණු පාඨමාලාවකට බඳවා ගෙන එම කාල සීමාව තුළ දී ඔවුන්ගේ පෞරුෂ වර්ධනය කිරීම සඳහා වූ ක්‍රියාකාරකම් වැඩි වශයෙන් උපයෝගී කර ගෙන තිබෙනවා.පෙ.ව. 7.30 ට ආරම්භ වී ප.ව. 4.30 ට අවසන් වන්නා වූ දෛනික කාලසටහනට වැඩි වශයෙන් නැඹුරු කොට ඇත්තේ පෞරුෂ සංවර්ධනය සඳහා වූ ක්‍රියාකාරකම්ය. නායකත්වය ගුණාංග ප්‍රගුණ කිරීම මෙහි මුඛ්‍ය පරමාර්ථය වී ඇත.පාසල හැර ගිය මෙන්ම, උසස් අධ්‍යාපන වරම් නොලබන තරුණ තරුණියන් වැඩි වශයෙන් ජාතික යොවුන් සේනාංක පුහුණු පාඨමාලාවන් සඳහා සම්බන්ධ වෙයි. පාසලට වඩා වෙනස් මඟක යන මෙම පුහුණු පාඨමාලාවන්හි වෙනස වන්නේ උගන්වන සෑම විෂයයක් සඳහාම බාහිර ක්‍රියාකාරකම් ඇතුළත් වීමයි. මේ සියල්ල ප්‍රායෝගික මට්ටමින් සිදු කෙරෙයි.කලබලකාරී බව, බලාපොරොත්තු විරහිත බව, විරැකියාව නිසා ඇති වන මානසික ආතතිය, ආචාරශීලී නොවීම, සුඛෝපභෝගී ජීවිත ගත කිරීමට ඇති කැමැත්ත තාරුණ්‍යයේ ගති ලක්ෂණයන් වේ. නමුදු මේ අදහස් සියල්ල පරයා යන විනයානුකූල බවක් සමාජගත වීමට සූදානම් වන තරුණයා තුළ තිබිය යුතුම ය. ජාතික යොවුන් සේනාංකය සතු සුවිශේෂී ඉලක්කය වන්නේ විනයගරුක බව ඇති කිරීමයි. උසස් පුරවැසි ගුණාංග ප්‍රගුණ කරවන ජාතික යොවුන් සේනාංකය ජාතික කොඩියට, ජාතික ගීයට පමණක් නොව කෑම බීම ගැනීම, සිට ගැනීම, ඉඳ ගැනීමේ පටන්ම විනය ඇති කිරීමට උත්සුක වන ආයතනයකි.පුහුණු යන්ත්‍රණ ක්‍රියාවලිය තුළට ද ආහාර විනය ඇති කොට ඇත්තේ ඒ නිසාවෙනි. දුරාතීතයේ පටන්ම ආහාර ගැනීමේ දී නිසි සංයමයක් තිබීම ශ්‍රී ලාංකේය අනන්‍යතාවය පිළිඹිබු කරන්නා වූ උත්තුංග ලක්ෂණයක් විය. වර්තමානයට ද එය ගෙන එමින් පෙළට ගොස් පිළිවෙළට ආහාර ගැනීම, ශබ්ද නොකිරීම සේම අදට සරිලන අයුරින් හැඳි ගෑරුප්පුවලින් ආහාර ගැනීමට ද පුරුදු පුහුණු කිරීම පාඨමාලාවේ අංගයකි. මේ සියල්ලෙහිම නිමාව විනය ඇති කිරීමයි.ඕනෑම අයකුට නායකත්ව හැකියාවක් තිබිය යුතු ය. පාසලේ දී නායක හෝ උපනායක ලැබෙන්නේ එක්කෙනෙකුට හෝ දෙදෙනකුටයි. එහෙත් පාසලට පරිබාහිර අයුරින් ක්‍රියාත්මක වන යොවුන් සේනාංක විෂය නිර්දේශයට නායකත්ව ගුණාංග ඇතුළත් වී ඇත්තේ පුහුණුවෙන් නික්ම සමාජගත වන සෑම තරුණ තරුණියකටම නායකත්වය ලබාදීමේ අදිටන සහිතවය.විනයෙන්, නායකත්වයෙන් සුසැදෙන තරුණයා මීළඟට තමා තුළ තිබෙන්නා වූ පෞරුෂය සංවර්ධනය කර ගත යුතුය. තමා පිළිබඳ අනන්‍යතාවය ඇති කර ගත යුතුය.යොවුන් සේනාංක පුහුණු පාඨමාලාව තුළදී මූලිකවම ඉලක්ක කර ගනු ලබන්නේ බාහිරාවර්තී පෞරුෂ සංවර්ධනයයි. කණ්ඩායමක් සමඟ වැඩ කිරීමේ හැකියාව, එකිනෙකාගේ හැඟීම් හඳුනා ගැනීම, කණ්ඩායම් හැඟීම් මෙන් ම නව නිර්මාණ ඇති කිරීමේ හැකියාව ද ඇති කර ගනිමින් සමාජයේ ඉදිරියට යාමේ හැකියාව මෙතුළින් තාරුණ්‍යයට හිමි කර දෙයි.දෛනික පුහුණු පාඨමාලා කාල රාමුවට අනුව පැය 02 ක් සිදුකරනු ලබන ශාරීරික ව්‍යායාම නිසි උපදේශකත්වයක් හා මඟ පෙන්වීමක් යටතේ සිදුකරනු ලබනවා. විධිමත් හමුදා උපදේශකත්වය යටතේ සිදු වන මෙම ශාරීරික ව්‍යායාම අංගය වඩාත් පණගැන්වීම අරමුණු කොට ගනිමින් දිවයින පුරා ඇති 38 ක් වූ මධ්‍යස්ථාන ජාලයෙන් හොඳම සරඹ කණ්ඩායම තෝරා ගැනීම මෙම වර්ෂයේ දී සිදු කිරීමට නියමිතය. මෙලෙස තෝරා ගැනෙන සරඹ කණ්ඩය තුළින් තෝරා ගනු ලබන භට ඛණ්ඩයක් ජාතික නිදහස් දින ආචාර පෙළපාළිය නියෝජනය කිරීම සඳහා සුදුසුකම් ලබයි.දිවයිනේ නන් දෙසින් එක් රොක් වන යෞවන යෞවනියන්ට බිම් මට්ටමේ සිටම ස්ථාවර, සාඩම්බර දැනුමක් ලබාදී ඔවුන්ගේ අනාගතය අර්ථ සම්පන්න වූ සුබවාදී මාවතකට යොමු කිරීමට ජාතික යොවුන් සේනාංක ජාලයේ 600 කට නොඅඩු සුදුසුකම්ලත් උපදේශක කාර්යය මණ්ඩලය නිරන්තරව ඇප කැප වී ක්‍රියා කරයි.වර්ෂ 2016 වන විට ශ්‍රී ලංකාව, ආසියාවේ ආශ්චර්ය පමණක් නොව දැනුමෙහි කේන්ද්‍රස්ථානය වීමට ද සූදනමින් සිටී, දැනුමෙහි කේන්ද්‍රස්ථානය වීමට නම් බිහිවන පරපුර දැනුමින් සන්නද්ධ විය යුතු ය. එයට පෙර මං කියන්නට මෙන් ජාතික යොවුන් සේනාංකය මඟින් ජාතික මට්ටමින් වූ දැනුම මිනුම තරඟාවලියක් පැවැත්වීමට විධි විධාන මේ වනවිටත් සකස් කොට ඇත.තාක්ෂණය විවිධ මං මාවත් ඔස්සේ තාරුණ්‍යය ආක්‍රමණය කරමින් සිටින වකවානුවක පොත පතට යොමුවන ඉඩකඩ සීමා වී ඇත. එහෙත් මෙම ක්‍රියාදාමය මගින් නව යෞවනය පොතපත පරිශීලනය සඳහා යොමු කරලීම සිදුවනු ඇත. ඉදිරි වකවානුව තුළ දී මධ්‍යස්ථාන තුළ පුස්තකාල ස්ථාපිත කිරීමේ සැලැසුමක් ද දියත් වෙයි. ජාතික රචනා තරඟාවලියක් පවත්වන්නට තීරණය කොට ඇත්තේ ද දැනුමෙ හි කේන්ද්‍රස්ථානය ශ්‍රී ලංකාව වනවිට දැනුමින් සන්නද්ධ යෞවන බලගණය බිහි කරලීමේ ජයග්‍රහණයට ද පණ පොවන්නාක් මෙනි.භාෂා නිපුණතාවය අනාගත අභිවෘද්ධියට ඉතා වැදගත් වන්නකි. සිංහල, ඉංගී‍්‍රසි, දෙමළ පමණක් නොව කුමක් හෝ අන්තර්ජාතික භාෂාවක් උගත් විට එය අහක නොයනු ඇත. අනාගත අභියෝගයන්ට සාර්ථකව මුහුණදීමට භාෂා නිපුණතාවය ද එකසේ වැදගත්ය. යොවුන් සේනාංක පුහුණු පාඨමාලාවෙහි විෂය නිර්දේශයට ඇතුළත් කොට ඇති ඉංගී‍්‍රසි හා දමිළ භාෂාව ඉගැන්වීම කාගේත් පැසසුමට ලක්ව ඇත. ඉංගී‍්‍රසි දිනය හා දමිළ භාෂා දිනය ලෙස නම් කොට, මධ්‍යස්ථාන මට්ටමින් විවිධ තරඟ පවත්වා දක්ෂයන් ජාතික තලයට ගෙන ඒමත් මෙහිදී සිදුවෙයි.දැනුමට, ක්‍රීඩාවට පමණක් නොව සෞන්දර්යාත්මක හැකියාවට යොවුන් සේනාංකය මඟින් ලැබෙනුයේ ද මහත් පිටුබලයකි. බලහත්කාරයෙන් යොමු කිරීම වෙනුවට තමන් තුළ සැඟවුණු සෞන්දර්යාත්මක හැකියාවන් එළි දැක්වීමට සුසැදි මනා තෝතැන්නක් බවට ජාතික යොවුන් සේනාංකය යෞවන හදවත් තුළට මේ වනවිටත් ඇතුල් වී හමාරය. නිර්මාණාත්මක වූත් සෞන්දර්යාත්මක වූත් සුවිශේෂී දස්කම්වලින් පරිපූර්ණ යෞවනය කරළියට ගෙන එමින්, එම නිර්මාණයන් ජාතික තලයට ඔසවා තැබීමත් සිදුවෙනවා. ජාතික යෞවන වාද්‍ය වෘන්දය මෙම වසරේ දී එළිදැක්වීමට සියලු විධි විධාන සකසා හමාර ය. මේ වනවිටත් ඒ සඳහා මධ්‍යස්ථාන මට්ටමින් කටයුතු ආරම්භ කොට ඇත.වෘත්තීය පුහුණුවජාතික යොවුන් සේනාංක සය මාසික පුහුණු පාඨමාලවෙහි අවසානය වන්නේ බඳවා ගනු ලබන තරුණ තරුණියන්ගේ පෞරුෂ වර්ධනය කොට ඔවුන්ගේ අභිරුචිය පරිදි වෘත්තීය පුහුණුවක් සඳහා එක් අයකුට රජයේ අනුමත රු. 10,000 ක මුදලක් යටතේ යොමු කරලීමයි.දැනුමට, සදාචාරයට, සෞන්දර්යාත්මක හැකියාවනට මෙන් ම ආචාරශීලී ගුණංගයන් තාරුණ්‍ය තුළින් ඉස්මතු කරලීමත් ජාතික යොවුන් සේනාංකය මඟින් සිදුකරනු ලබයි.මාපිය හා යෞවනය අතර දුරස් වෙමින් පවතින අන්‍යෝන්‍ය සබැඳිවාව වෙනුවට අනාගත සමාජ ස්ථරය සඳහා තාරුණ්‍යය පෙළ ගැස්වීම අරබයා නව පාඨමාලාවන් සඳහා බඳවා ගනු ලබන නවක රේන්ජර්වරුන් සහ රේන්ජර්වරියන්ගේ මවුපියන් හට උපහාර දැක්වීමක් මෙන් ම ඔවුන්ගේ වෘත්තීය මාර්ගෝපදේශනය පිළිබඳ මාපිය මානසිකත්වය සකස් කිරීමත්, ඔවුන් ඒ පිළිබඳ දැනුම්වත් කිරීමත් සෑම නවක පාඨමාලා ආරම්භයකදී ම සිදු කෙරෙන්නකි. මෙහි අවසානය වන්නේ තම දරුවා තුළ ගොඩනැඟෙන සද්චර්යාව මවුපියන්ගේ පැසසුමට ලක්වීමය.පරිගණක පුහුණු පාඨමාලාවවිනය, නායකත්වය, පිරිපුන් පෞරුෂය යන ත්‍රිවිධ තේමාවන් ඔස්සේ ක්‍රියාකාරී තාරුණ්‍යයකට අරුත් සපයන්නට විශේෂයෙන් ක්‍රියාත්මක ජාතික යොවුන් සේනාංක ඉතිහාසයේ ප්‍රථම වරට භික්ෂූන් වහන්සේලා උදෙසා පරිගණක පුහුණු පාඨමාලාවක් පැවැත්වීම ගිහි පැවිදි සැමගේම පැසසුමට හේතු විය.ජාතික ව්‍යාපෘතීන්ට උර දෙනු වස් පුහුණු පාඨමාලා විෂය නිර්දේශයට ඇතුළත් කර ඇති ගෙවතු වගා ක්‍රියාවලිය තුළින් තරුණ තරුණියන්ගේ උනන්දුව වඩාත් ඔප්නැංවීමට හැකියාව ලැබී ඇත.මෙම ක්‍රියාවලිය දිගු කාලීන හා ස්ථාවර කිරීම සඳහා මධ්‍යස්ථාන මට්ටමින් හොඳම ගොවිපොළ තෝරා ගැනීම වාර්ෂිකව සිදුකරනු ලබයි.ජාතික වෘත්තීය සුදුසුකම් සහතික 01 හා 02 (NVQ1හා 2) මධ්‍යස්ථාන තුළින් ම ලබාදීම යොවුන් සේනාංක පුහුණු පාඨමාලාවෙහි විශේෂත්වයකි. එයට අදාළ වූ විෂයානුබද්ධ කරුණු සියල්ල මධ්‍යස්ථාන තුළ දී මනා පරිචයක් ඇති යොවුන් සේනාංක උපදේශක මඬුල්ල විසින් ලබා දෙනවා.පාඨමාලාව අවසන් කරන තරුණයා හට නිසැකවම NVQ 1 හා 2 හිමි වන අතර ඉන්පසු NVQ 3 ඔස්සේ ඉදිරියට ගොස් රැකියා මාර්ගය විවෘත කර ගැනීමේ හැකියාවක් මෙම පුහුණු පාඨමාලාව සතුව ඇත.යොවුන් සේනාංක පාඨමාලා අසහාය තැනක් ගනී. චින්තනමය හා ධනාත්මක වශයෙන් පුහුණුලාභී තරුණ තරුණියන්ගේ ආකල්පමය වෙනස්කම් මවුපියන් විසින් ම සාක්ෂි කොට දක්වයි. එමෙන් ම මොවුන් රැකියාගත වන ආයතනයන්හි ආයතන ප්‍රධානීන් යොවුන් සේනාංක පුහුණු පාඨමාලාව සුවිශේෂී ඇගයීමකට ලක්කරනු ලබයි.මෙමඟින් සිදු කෙරන්නා වූ පුහුණු පාඨමාලාවන් මඟින් සමාජගත වන තරුණයා නොදන්නා අප දන්නා යමක් සිදුවනු ඇත. පාඨමාලාව අවසාන පසුවිපරමෙහි යෙදෙන තරුණයා තමන් කෙරෙහිම දැඩි ආත්ම විශ්වාසයක් හා ආත්ම තෘප්තියක් තබා ගනී.ඉලක්ක ස්ථාපනය පමණක් නොව එම ඉලක්කයන් සාර්ථක අයුරින් ජය ගැනීම ද යොවුන් සේනාංකය සතු ජයග්‍රහණයකි. තම අභිමුවට පැමිණෙන ඉලක්ක සියල්ල අභියෝගයට ගනිමින් එම අභියෝගයන්ට ප්‍රත්‍යුත්තර ලෙස අභියෝග කරන්නට ද ජාතික යොවුන් සේනාංකය බලගැන්වී ඇත. ඉලක්ක ජය ගනිමින් රැකියාගත වීමේ සිහිනය යථාර්ථයක් කර ගැනීම සඳහා රජයේ ප්‍රධාන යෞවන පුහුණු යන්ත්‍රණ හස්තයෙහි පුහුණු පාඨමාලාව සඳහා රොද බැඳෙන ලෙස ලාංකික යෞවනයට සෙනෙහසින් ඇරයුම් කරන්නෙමු..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>07</day>
    </date>
    <link>http://www.dinamina.lk/2012/03/07/_art.asp?fn=f1203073</link>
    <topic>රට වෙනුවෙන් අපි</topic>
    <author>බෙංගමුවේ නාලක හිමි දේශපේ‍්‍රමි භික්‍ෂු පෙරමුණේ ලේකම්</author>
    <content>මෙහි රට යනුවෙන් අදහස් කරන්නේ අතීතයේ සිංහල දේශය යනුවෙන් ලෝකය දැන සිටි පසුව ඉංගී‍්‍රසින් විසින් ද ඔවුන්ගේ උච්චාරණයට අනුව ‘සිලෝන්’ යැයි හැදින් වූ අද ‘ශ්‍රී ලංකාව‘ නමින් හැඳින්වෙන ඉන්දියන් සාගරයේ පිහිටි රමණීය දූපතයි. අපි යනු ශ්‍රී ලංකාව ජන්ම භූමිය කරගත් ශ්‍රී ලංකාවේ පුරවැසි හැම දෙනාමයි. තම මාතෘ භූමිය වන ශ්‍රී ලංකාව වෙනුවෙන් පෙනී සිටීම කතා කිරීම හා ක්‍රියා කිරීම ශ්‍රී ලංකා පුරවැසි හැම දෙනාගේම යුතුකම හා වගකීමයි. “ජනනි ජන්ම භූමිශ්ච ස්වර්ගාදසි ගරීයයි” යනුවෙන් වැදූ මවත් උපන් බිමත් ස්වර්ගයටත් වඩා උතුම් යැයි පැරන්නන් පවසා ඇත්තේ වැදූ මව හා මාතෘ භූමියේ වටිනාකම හොඳින් දැනගෙනයි.පුරාණයේ මෙරට සිටි සිංහල රජවරු හා සිංහල වැසියෝ ද ඒ බව ඉතා හොඳින් දැන ක්‍රියා කළහ. එසේ ක්‍රියා කිරීමේ ප්‍රතිඵලයක් වශයෙන් මේ කුඩා දිවයින” ඉන්දියන් සාගරයේ මුතු ඇටය, ආසියාවේ ධාන්‍යාගාරය, ධර්මද්වීපය” යන විරුදාවලි ලැබුවාය. අපේ මව් බිම තරම් එවැනි උතුම් විරුදාවලි ලැබූ වෙනත් රටක් ලොව නොමැත. ඒ උතුම් රට වෙනුවෙන් පෙනී සිටීම රටවැසි හැම දෙනාගේම උතුම් වගකීමකි.එහෙත් පෘතුගීසි, ලන්දේසි හා ඉංගී‍්‍රසි යන බටහිර ආක්‍රමණිකයන්ගේ බලපෑම නිසා මෙරට බොහෝ දෙනා රට ගැන නොව බඩ, ධනය හෝ බලය ගැන සිතන එසේ සිතා පිට රැටියන්ට ගැතිකම් කරන අය බවට පත්ව සිටිති.එදා හැමවිටම රට වෙනුවෙන් මෙන්ම මෙලොව පරලොව යහපත වෙනුවෙන් හැමවිටම එක්ව ක්‍රියා කළ පැවිදි හා ගිහි පක්‍ෂ දෙක වෙනුවට අද එම උතුම් හැඟීම්වලින් බැහැරව තෘෂ්ණාව, ඊෂ්‍යාව, වෛරය හා මානය වැනි නපුරු හැඟීම් මත ක්‍රියා කරන දේශපාලන පක්‍ෂ පනහකට අධික ගාණක් රට තුළ ක්‍රියාත්මක වෙයි. ඔවුනොවුන් කෙරෙහි මෛත්‍රිය කරුණාව දක්වනු වෙනුවට ඔවුනොවුන් අභිබවා නැඟී සිටීමටත් ඔවුනොවුන්ට එරෙහිව ක්‍රියා කිරීමටත් ඒ සඳහා හොඳට වඩා නරක දේ යොදා ගැනීමටත් මෙම සියලුම පක්‍ෂ කටයුතු කරති. ඔවුන් එකතු වෙතොත් එකතු වන්නේ බලය සඳහා පමණි. ජේ. ආර්. ජයවර්ධනගේ රටට ද්‍රෝහිව සකස් කළ ආණ්ඩු ක්‍රමය හේතු කොට ගෙන එකම පක්‍ෂය තුළ ද මනාපයට පොරකමින් ඔවුනොවුන් ඇණකොටා ගන්නා මරා ගන්නා තැනට පාක්‍ෂිකයෝ පිරිහි සිටිති.මෙම වාතාවරණය හොඳින් දන්නා අපේ හතුරෝ විශේෂයෙන් බටහිරයෝ බොර දියේ මාළු බාන්නා සේ රට අස්ථාවර කිරීමට උත්සාහ දරති. ඔවුන් එල්. ටී. ටී. ඊ. ත්‍රස්තවාදයට උපකාර කළේත් රට අස්ථාවර කිරීමටයි. රට තුළ සිටින බටහිර ගැත්තන් මෙන්ම එන්. ජී. ඕ. සල්ලිවලින් යැපෙන්නන් ද රට ගැන නොසිතන බලය හෝ ධනය ගැන සිතා ක්‍රියා කරන ද්‍රෝහින් ලෙස සැලකිය යුතුය. එවැන්නෝ එදා එල්. ටී. ටී. ඊ ත්‍රස්තවාදයට කෙළින්ම හෝ වක්‍රව උදව් කළ හැටි අපි දුටුවෙමු. අද එම ත්‍රස්තවාදය නැතත් දෙමළ ජාතිවාදයට මෙන්ම මුස්ලිම් අන්තවාදයට ද උදව් කරන ආශිර්වාද කරන අය රට තුළම සිටිති. ඔවුන් තුළ රට ගැන හැඟීමක් ඇති කර රට වෙනුවෙන් පෙනී සිටීමට යෙදවීම අතිශය අමාරු කාර්යයකි.එවැනි අයට දඬුවම් කිරීමට සූදානම් වනවිටම මානව හිමිකම් නැමති තොණ්ඩුව ඇතැතිව සිටින බටහිර රටවල් එසේ දඬුවම් දීමට යන අය තොණ්ඩුව දමා අල්ලා ගෙන දං ගෙඩියට ගෙන යෑමට මාන බල බලා සිටින බව ද අප වටහා ගත යුතුය.එවැනි බලවේගවලට උපකාර කරන දේශපාලන පක්‍ෂ හා පුද්ගලයෝ ද මෙරට සිටිති. බලය අරමුණු කරගෙන ක්‍රියාත්මක වන ඔවුහු රජය පෙරළා දැමීමට පොදු ජනතාව ද කැඳවති. රට අස්ථාවර කිරීමට මාන බලමින් සිටින විදේශ බලවේගවලට ඔවුහු අවි ආයුධ සපයා දෙති. එක්සත් ජාතික පක්‍ෂයේ වෙබ්අඩවිය විවෘත කරමින් එහි නායක රනිල් වික්‍රමසිංහ කළ ප්‍රකාශයකි මේ.”මේ ආණ්ඩුව අද කලාපයේ දූෂිතම ආණ්ඩුව බවට පත්ව තිබෙනවා” මෙය පනින රිලවුන්ට ඉනිමං තබන්නාක් වැනි රට අස්ථාවර කිරීමට මාන බලන ද්‍රෝහින්ට ඒ සඳහා හොඳ සාධකයකි. ඔහුගේ තවත් ප්‍රකාශයක් නම් “ආණ්ඩුවේ නිකාය තුනක් තිබෙනවා නාස්තිය, වංචාව හා දූෂණය ඒ නිකාය තුන බව කිව යුතුයි. මේ නිකායේ මහා නායක කවුද කියලා මා අමුතුවෙන් කිය යුතු නෑ යන්නැයි” නිකාය තුනක් ගැන කියන ඔහු නිකායේ මහා නායක යැයි එක් නිකායක මහා නායක කෙනෙක් ගැන ද කියයි. ඒ ඔහුගේ අවිචාරවත් ප්‍රකාශවල ස්වභාවයයි.නිකාය යන වචනයෙහි අර්ථ කීපයක් තිබෙන නමුත් අද මේ රට තුළ එම වචනය භාවිත කරනුයේ සියම් අමරපුර හා රාමඤ්ඤ යන භික්‍ෂු කණ්ඩායම් සඳහාය. ඒ උතුම් වචනය නාස්තිය, වංචාව හා දූෂණය යන වදන් සමඟ එක්කොට යෙදීම බරපතළ වරදකි. බුද්ධ ශාසන විරෝධි ක්‍රියාවකි. ඔහු මේ ප්‍රකාශය කරන්නේ 2600 සම්බුද්ධත්ව ජයන්තිය සැමරීම ගැන ද සඳහන් කරමිනි. නිකායේ මහානායක කවුදැයි ඔහු නම් කර නැතත් ව්‍යංගයෙන් එසේ කියන්නේ තිස් වසරක් තිස්සේ පැවති මිලේච්ඡ ත්‍රස්තවාදයෙන් රටත් ජනතාවත් බේරාගෙන රට වැසි හැම දෙනාට (රනිල් ද ඇතුළුව) අභයදානය දුන් ජනාධිපති මහින්ද රාජපක්‍ෂයන්ට බව ඕනෑම කෙනෙකුට වටහා ගත හැකිය. බටහිරයන් එතුමා දංගෙඩිය වෙත ගෙන යෑමට කැස කවද්දී රනිල් මේ කරන්නේ ඊට සාක්‍ෂි සැපයීමයි.බඩු මිල ඉහළ යෑම හා පහළ යෑම විවිධ හේතු මත වරින්වර සිදු වෙයි. තෙල් රටවල් කොල්ල කෑමේ අමෙරිකාව ප්‍රධාන බටහිර රටවල පිළිවෙත නිසා ඉන්ධන මිල ද දවසින් දවස වැඩි වෙයි. ඒ හේතු කොට ගෙන පොදු මහජනතාවට ද විවිධ අපහසුතා ඇති වන බව අපි හොඳින් දනිමු. මෙබදු තත්ත්වයන් හොඳින් විමසා බලා ජනතාවට කිසියම් සහනයක් සැලසීමට ක්‍රියා කළ යුතු ඉහළ නිලධාරින් ජනතාව ගැන කිසිදු අනුකම්පාවක් නොමැතිව හිතු මතයට ක්‍රියා කිරීම නිසා පොදු ජනතාවට සැලසිය හැකි ප්‍රමාණයේ සහනයක් හෝ සලසන්නේ නැත. මෙම වාතාවරණය යටතෙහි රට වෙනුවෙන් පෙනී නොසිටින දේශපාලන පක්‍ෂ හා ඔවුන්ගේ සහාය ලබන වෘත්තිය සමිති රජයට එරෙහිව මහජනතාව පෙළ ගැස්වීමට උත්සාහ දරති.ඒ සඳහා වර්ජන පෙළපාලි හා විරෝධතා සංවිධානය කරති. රජය පෙරළා දැමීමේ පහත් අරමුණින් සිදු කරන මේ ක්‍රියා නිසා ජාතික ආර්ථිකයට බරපතළ හානි සිදු වන අතර රට අස්ථාවර කිරීමට පුල පුලා බලා සිටින විදේශ බලවේගවලට ද එම ක්‍රියා දරදිය සැපයීමක් වේ. මෙවැනි කරුණු කියනවිට ද්‍රෝහි ක්‍රියා මෙහෙයවන්නන් ආණ්ඩුවට කඩේ යන්නන් ලෙස අප හඳුන්වනු ඇත. ඔවුන්ට අප කියන්නේ “උඹලා රටට ද්‍රෝහී වෙමින් විදේශ බලවේගවලට කඩේ යන වැඩේට වඩා අපේම රටේ ආණ්ඩුවට කඩේ යෑම අපට නම්බුවක්” ය කියායි.කෙතෙරම් අපහසුතා මැද්දේ නමුත් විවිධ පැතිවලින් රට සංවර්ධනය කරමින් වත්මන් රජය ගෙන යන ක්‍රියාමාර්ග නිසා පේනතෙක් මානයක තමන්ට දේශපාලන බලයක් ලබා ගත නොහැකි වේය යන භීතියෙන් යුතුව මොනවා හරි කරමින් රජය පෙරළා බලය අල්ලා ගැනීමට ක්‍රියා කිරීම තරම් පාපතර ක්‍රියාවක් තවත් තිබේද? හොඳින් හෝ නරකින් කීවත් මේ ද්‍රෝහින් තම ද්‍රෝහිකම් අත් නොහරින බව අපි දනිමු. එහෙත් මේ ටික කියන්නේ පොදු මහ ජනතාවටයි. එම ද්‍රෝහින් පිටුපස නොගොස් රට වෙනුවෙන් සිතා ක්‍රියා කරන ලෙසයි. පොදු ජනතා බලය ඒකරාශි වූ තැන එය ජයග්‍රහණය කරනු නියතයි. එහෙත් ඒ ජන බලය රටට ද්‍රෝහිවන අයගේ පැත්තට ගොනු කෙරුණොත් රටට සිදුවන්නේ බරපතළ හානියකි.එබැවින් පොදු මහ ජනතාවගෙන් අප රට වෙනුවෙන් ඉල්ලා සිටින්නේ රටට ද්‍රෝහි වන්නන්ගේ බහට නොරැවටි රට අස්ථාවර කිරීමට මාන බලන විදේශ බලවේගවලට ද ඉඩ නොදී පොදු ජන බලය රට වෙනුවෙන්ම ඒකරාශි කරන ලෙසයි. රජයේ මැති ඇමැතිවරු ද අධිසුඛෝපභෝගි ජීවිත ගත නොකර එම සම්පත්වලින් ටිකක් හෝ රට වෙනුවෙන් පරිත්‍යාග කර පොදු ජනතාවට සහන සැලසීමටත් අත්තනෝමතික ක්‍රියා කරන නිලධාරීන්ට හිතුමතේට ක්‍රියා කිරීමට ඉඩ නොදී ඔවුන් රට වෙනුවෙන් මෙහෙය වීමටත් වග බලා ගත යුතුය.ඒ සඳහා “රට වෙනුවෙන් අපි” යන තේමාව යොදා ගනිමු. එසේ නොකළහොත් නොදැන හෝ දැන දැන හෝ රටට ද්‍රෝහිකම් කරන දේශපාලකයන් හා සංවිධාන පිටුපස ගියොත් එසේ කරන අය ශ්‍රී ලංකාව ලිබියාවක් බවට පත් කිරීමට බටහිරයන්ට සහාය දුන් අය ලෙස ඉතිහාසයට එක්වනු ඇත. එවිට එසේ ක්‍රියා කළ අයට ඇටි කෙහෙල් කෑ උගුඩුවන් සේ දත නියව නියවා ලැග සිටීමට සිදු වනු ඇත. එසේ නොවේවා. රට වෙනුවෙන් අපි යන උතුම් අදහසින් මෙරට පොදු ජන බලවේගය ඒකරාශි වේවා..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>07</day>
    </date>
    <link>http://www.dinamina.lk/2012/03/07/_art.asp?fn=f1203074</link>
    <topic/>
    <author>ශ්‍යාමා සමරසිංහ</author>
    <content>ඔහු පුවත්පත් කලාවේදියෙකි. ග්‍රන්ථ කතුවරයෙකි. ඔහුගේ මාධ්‍ය දිවියට දැන් වසර විස්සකි. වසර විස්සක් තුළ ඔහු ලියූ ග්‍රන්ථ සංඛ්‍යාව ද විස්සකි. ඔහු සුගත් ශාන්ත මොරගහකුඹුර ය. 'සසල' සුගත් ලියූ විසිවන ග්‍රන්ථයයි. මේ කතා බහ ඒ වෙනුවෙනි.ඒ, 1990 දශකයේ මුල භාගයයිහරියටම කියනවා නම්,1991 ජනවාරි 01 දාවෙනදා වගේම ඉර පෑයුවා. සිතට මොකක්දෝ සතුටක් දැනෙනවා. ඒක මටම තේරෙන්නේ නෑ. මං දින පොතක් ලියනවාට තාත්තා කැමැති නෑ. මට ඉස්සර දින පොතක් තිබුණේ නෑ. මං දින පොතක් විදිහට පාවිච්චි කළේ අභ්‍යාස පොතක්. ඔය සිද්ධිය වූයේ මං ඕලෙවල් කරන කාලේ. තාත්තා මගේ දින පොත කියවලා තිබ්බා. තාත්තා මගේ දින පොත කියවපු එක හරිද වැරැදිද මං දන්නේ නෑ. මට මතකයි තාත්තා කිව්වා,"දරුවෝ දින පොතක් ලියනවා කියන්නේවෛරය ටික ටික එකතු කරනවා කියලා"1991 ජනවාරි මස 14 දා ඔහුගේ ජීවිතයේ හැරවුම් ලක්ෂය සනිටුහන් කළා. ඒ, පසුගිය කාලයේ පුවත්පතට ලිපි ලියා තිබීම හේතුවෙන්. පත්තර කන්තෝරුවෙන් ඇරියුමක් ඇවිත් තිබීමෙන් ඔහු පුස්සැල්ලාවේ සිට ගෙන්දගම් පොළොවට පය තබන්නේ ඒ ඇරියුමෙන්. ඔහුට ලබා දුන් ඇරියුම ඉත සිතින් භාර ගත් හේ ඔහුට නොසෑහෙන්නට ස්තූති කිරීමටත් අමතක නොකළේ ය. එදා පටන් ගෙන්දගම් පොළොවේ පය තබා පන්හිඳ අතට ගත් ඔහු පෑනින් හරඹ කළේ ය. ඔහු තුළ සැඟව සිටි ළයාන්විත සංවේදී මිනිසාට නිදහසේ සරන්නට පත්තර කන්තෝරුව තෝතැන්නක් සැපයීය. "සඳේ තනියට පුංචි තරුවක්" නවකතාව කොටස් වශයෙන් පත්තරේ පළ විය. එතැන් පටන් සිය නිර්මාණ දිවියට සේම එදිනෙදා දිවියට ද ලැබුණු අද්දැකීම් අපමණ විය.බොහෝ සුන්දර ඇමතුම් සේම හද පාරවන, සිත් රිදවුම් ද මේ අතර නොතිබුණා නොවේ. ඔහු භාෂාව ඉතා හොඳින් හැසිරවීය. කතාවට උචිත ආකාරයට ගලාගෙන යන්නට ඉඩ හැරියේ ය. කාන්තා පුවත්පතින් කාන්තා පරපුරට ආමන්ත්‍රණය කිරීමට ඔහුගේ සියුම් වාග් මාලාවට යොදා ගත්තේ ය.ගෙන්දගම් පොළොවේ තවම දිනන්නේ බොරුව, වංචාව. ඇත්තටම බොරුවයි, වංචාවයි මේ තරමටම දිනන්නේ කොහොමද කියන එක නම් හිතා ගන්නවත් බෑ.නිර්මාණාත්මක ගද්‍යයන් වගේම කව් සිත ද අවධි වූයේ හදවතට සියුම්ව දැනෙන සංවේදනාවන් වූ විටදීය."දුක සැප අතරනිතර පෙරළෙනතනියට කඳුළුතනි රැක්කදසමීපයේ සිටිනයෙහෙළිය ඇයයිසුරාවිත "කාන්තාවන්ට ආමන්ත්‍රණය කරන කාන්තා පුවත්පත්වේදියකුගේ සිත හැඟුම්බර වන අවස්ථා එමටය. ආදරය, ප්‍රේමය තරම් ඔවුන් සංවේදී කරවන සංකල්පයක් ලොව නැති තරම්. එබැවින් ඔහු ප්‍රේමයට පෙරළා ප්‍රේම කළේ ය. ගෞරව කළේ ය." එදා මට ඔබ පෙම්වතිය විතරක් නොවෙයිමගේ අම්මා සහෝදරිය, මිතුරිය ඔබයිමගේ ජීවිතයේ ගුරුවරිය වුණෙත් ඔබයිඔබේ දෙනෙත් ළඟ කළු ගලක් කියලාසමහරු කිව්ව මගේ හදවත වෙඬරුපිඩක් වගේ උණුවෙලා දියවෙලා ගියාජීවිතයේ මං හොයපු සුන්දරත්වය මටහමු වුණා. මගේ ජීවිතයේ වසන්තය උදාවුණා. මං වගේම තනිවෙලා හිටපු ඔබරැජිනක් කරන්න මට ඕන වුණා. "‘සසල'හි මගේ ලියුම තුළ ඔහු සිය ජීවිත අද්දැකීම ගොනු කරන්නේ එහෙමයි. මිතුරකුගේ සුසුම් එක් කළ හදවත ළඟ ඔහුගේ හදවත වෙඬරු පිඩක් ම විය."අපි දෙන්නා ගල් බංකුව උඩට වෙලා අපේ ජීවිතේ හුඟාක් දේවල් ගැන කතා කළා. අපේ පවුලේ නෑදෑයෝ ගැන. අපි දෙන්නා හදන දරුවෝ ගැන. උන්ගේ අනාගතය ගැන කතා කළේ මේ හිත් පිත් නැති ගල් බංකුව උඩට වෙලා.අපි තව දරු පැටියෙක් හදමු රත්තරනේ...කිරි දරුවෙක් දකිද්දී මගේ මුළු ඇඟමහිරිවැටෙනවා... අනේ මට තව දරු පැටියෙක්දෙන්න මගේ රත්තරනේ..."දෝරේ ගැලූ දාරක ස්නේහය අන් සියල්ල පරයා නැඟී සිටීමට සමත් වූයෙන්, අවසනඑයාට හොඳ සනීපෙට නින්ද ගිහින්මටයි දරුවන්ටයි ඒ සනීප නින්ද කවදා ළඟා වෙයිද?මම ඇඟිලි ගනිනවා. අඩුම ගානේ මටවත්... ඒ සදාකාලික නින්ද ළඟා වෙන තුරා...සුගත්ගේ පන්හිඳීන් 'සුරබිෙඳන' එලෙස අවසන් කර තිබුණා.කතා මවන්නකු හා කතා ගොතන්නකු වන සුගත් වසර විස්සක් තුළ පුවත්පත්වේදියකු වශයෙන් සමාජයේ විවිධ ජන කොටස් ඇසුරු කර ලැබූ අද්දැකීම් අපමණය. බොහෝ සංවේග ජනක අවස්ථාවලදී ඔහුගේ හදවත හඬා වැලපුණු වාර අනන්තය. එවන් විටකදී ඔහු තුළින් අපූරු සංවේදී කතා නිර්මාණය විය. එවැනි කතා එකතුවකි 'සසල'. ‘සසල’ ගැන හේ මෙවැන්නක් පවසයි."මගේ මාධ්‍ය දිවියට දැන් වසර 20 යි. සසල කියන්නේ 20 වැනි පොතයි. මේ පොතේ තියෙන්නේ මගේ ජීවිතයට සම්බන්ධ පුද්ගලික අද්දැකීම් හා පොදු සමාජ අද්දැකීම්. සංවේදී හිතක් තියෙන මනුස්සයෙක් විදිහටයි මේ පොත ලිව්වේ."ප්‍රාදේශීය වාර්තාකරුවකු ලෙස, ලංකාදීප පුවත්පතේ මං ලියපු පළමු ප්‍රවෘත්තිය පළ වුණ දවසේ, මාණ්ඩලික වාර්තාකරුවකු ලෙස, රටේ පිළිගත්ත පත්තර කන්තෝරුවක පුටුවක් හිමි වුණ දවසේ, ඒ විතරක් ද මගේ පළමු පොත මුද්‍රණයෙන් පිට වුණ දවසේ ඇති වුණ සතුට. ඒ සියල්ලටම වඩා සතුටක් අද මගේ හිතට දැනුණා."අපේ අප්පච්චී නේද හොඳම"පොඩි දුවගේ ඒ වචන මගේ ආත්මය තුළ නින්නාද දෙන්න පටන් ගත්තා."ඔහුගේ සිත සසල කළ අද්දැකීම් ඒ විදිහට 'සසල' තුළ ගොනු වෙන්නට වුණා.මම - ඔබ කාන්තා පුවත්පත් කලාවේ යෙදෙන්නෙක්. කාන්තා පුවත්පත් හරහා 'ජනමතය' වෙනස් කරන්නට කොතරම් දුරට දායකත්වයක් දෙන්නේද?යොවුන් පුවත්පත්, කාන්තා පුවත්පත් කිව්වම මෙරටේ ජාතික පුවත්පත්වලට වඩා වැඩි ප්‍රමාණයක් කියවන පත්තර. කාන්තා පුවත්පත් කියවන්නේ වැඩිපුරම අම්මලා. අම්මලා තමයි දරු පරපුර හදන්නේ. දරු පරපුරක් හදා ගන්නේ කොහොමද කියලා කියාගන්න තරම් පත්තරකාරයෝ විදිහට සෑහෙන අද්දැකීම් අපට තියෙනවා. මේ රටේ ජනමතය සැකසීමට පොත්පත්, රචනා කිරීමෙන්, ටෙලි නාට්‍යය , චිත්‍රපට තුළින් හෝ වඩා කාන්තා පුවත්පත්වල අය තමයි වැඩි දායකත්වයක් දීලා තියෙන්නේ. කාන්තා පුවත්පත්කාරයෝ කියන්නේ මේ රටේ ප්‍රබලම මාධ්‍යවේදියෝයි. ජනමතය වෙනස් කරන්න ජාතික පුවත්පතකින් කරන්න පුළුවන් දෙයක් කිව්වට ගෙදර ඉන්න අම්මගේ හිත වෙනස් කරන්න පුළුවන් කාන්තා පත්තරේටයි. මොකද ක්‍රියාත්මක වෙන්නේ අම්මගේ අදහසනේ. ඒ හයිය අදටත් කාන්තා පුවත්පත්වලට තියෙනවා.මම - වසර 20 ක් තුළ මාධ්‍ය ක්‍ෂේත්‍රයේ රැඳී සිටිමින් ඔබ ලැබූ පරිචය ගැන ඔබ සෑහීමකට පත් වෙනවාද?පුවත්පත් ලේඛකයකුට වඩා මම ග්‍රන්ථ කතුවරයෙක් විදිහට තෘප්තිමත්. ගෙවූ වසර 20 තුළ ලැබූ අමිහිරි අද්දැකීම් අපමණයි. ඒත් පුවත්පත් කලාවේදියෙක් විදිහට මං සාර්ථකයි. මට යමක් කරන්න පුළුවන් අවස්ථාවේදී මං මිනිසුන් වෙනුවෙන් පෙනී ඉඳලා තියෙනවා. ඒ තුළ මට අහිමි වූ දේවල් බොහෝමයි. ඒත් මාධ්‍යවේදියෙකු, ලියන්නෙකු විදිහට මට හිමි වන දේවලින් මං තෘප්තිමත්.මම - ශ්‍රී ලංකාවේ ග්‍රන්ථ රචනයයෙහි යෙදෙන ලේඛකයෝ ගැන ඔබේ අදහස කුමක් ද?අද පොතක් ගහන එක සිම්පල් වැඩක්. අතේ සල්ලි තියෙනවා නම් පොතක් ගහන්න පුළුවන්. ප්‍රකාශකයන් අතරත් ලොකු තරඟයක් තියෙනවා. පඳුරකට ගැහුවොත් 200 - 300 විසි වෙනවා. ඒත්, පැවැත්ම තියෙන්නේ බොහෝ ම ටික දෙනාටයි. සමහරු අවුරුද්දකට පොත් ගණනාවක් ලියනවා. ඒත්, පාඨකයන් තුළ කොතරම් රැෙඳනවාද කියන එක ගැටලුවක්. ලේඛකයෙක් වුණාම ලේඛකයා පාඨකයාගේ හිතේ හිටියොත් තමයි පොත් විකුණගන්න පුළුවන් වෙන්නේ. ලේඛකයෙකුට ආත්ම ගෞරවයක් තියෙන්නත් ඕනේ. තමන්ගේ පොත පේමන්ට් එකට හොඳ මට්ටමකින් අලෙවියට ලබා දෙන්න.මම - ලේඛකයන්ට වෙන් වූ පාඨක පිරිසක් ඉන්නවා යැයි ඇතමුන් පවසන්නේ ඇයි?පාඨකයෝ හොඳ පොතක් කියවපු දවසකට ඒ අයට මොකද වෙන්නේ. හොඳ රසඥතාවයක් තියෙන පාඨකයෙක් නම් එකම ලේඛකයෙකුට කොටු වෙලා ඉන්නේ නෑ. හැබැයි පෞද්ගලික කැමැත්තක් තිබෙන්න පුළුවන්. ඒත්, පොත කියවාගෙන යන්න අපහසුයි නම් ඇති වැඩේ මොකක්ද? පාඨකයන් පෙම් බැඳිය යුත්තේ රචකයාගේ නිර්මාණයටයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>07</day>
    </date>
    <link>http://www.dinamina.lk/2012/03/07/_art.asp?fn=f1203075</link>
    <topic>මේවා නවකතා නොවේහිඟන කතා</topic>
    <author>රන්ජන් අමරරත්න</author>
    <content>කවියා විටෙක හැඟුම්බර ය. විටෙක ඇඬුම්බර ය. තව විටෙක මෝඩ ය. තව විටෙක ගතානුගතික ය. ඔහු වෙතින් පළමුව හැලෙන්නේ තර්කය යි. දෙවනුව සත්‍යය යි. තෙවනුව බුද්ධිය යි. හැම කවියකු ළඟම මේ ගුණ අඩු - වැඩි ලෙස පවතී. බුද්ධදාස ගලප්පත්ති යනු ද අපේ කාලයේ කවියෙකි. හැරත් ඔහු නිර්දය විචාරකයෙකි.බුද්ධි දැන් අලුත් වැඩකට අත ගසා තිබේ. ඒ සිංහලෙන් "නොවල්ස්" ලිවීම යි. ""නොවල්ස්" ලියන්නට ගොස් ඇණගත් පිරිස බොහෝ ය. ඒ අතර කවීහු ද සිටිති. බුද්ධිගේ කවි නරක නැත. ඔහුගේ විචාර ද නරක නැත. එහෙත් ඔහුගේ "නොවල්ස්" දුටු විට බඩත් - හිතත් දෙක ම දඟලයි."පැවසූ නියම කොට නුවණ'ති දනෝ පෙර සිට නුපුරුදු දීගයට පුරුදු කණවැන්දුම යෙහෙකි මට" - කුස ජාතක කාව්‍යය -තරමක හිතුවක්කාරයෙකු වන බුද්ධි සිය කවිත්වය මරා දමා නවකතා කලාවට පිවිසෙන්නේ කසිකබල් පොත් දෙකක් ම එළියට දමමින් ය. එක; "සරන කල මේ අඳුරු වන පෙත" නම් වන්නේ ය. දෙක; "සරන කල මේ සොඳුරු වනපෙත" නම් වන්නේ ය. අඳුරු හා සොඳුරු යනු පොත් දෙකෙහි වෙනස ය. පළමු පොත ශෝඛාන්තයෙකි. දෙවන පොත සුඛාන්තයෙකි.ශෝඛාන්තය හා සුඛාන්තය යන වචන දෙක යොදනුයේ හුදු වාව්‍යාර්ථයෙන් මිස ඇරිස්ටෝටල්ගේ කලා විචාරයට අනුව නො වේ. ඇරිස්ටෝටල්ගේ දර්ශනයට අනුගත වුවහොත් මෙබඳු කබල් පොත් සඳහා එවැන්නක් යෙදීම අතිශයින් ම සාවද්‍ය වේ.කතා දෙකට ම පාදක වන්නේ දමයන්ති නම්; කලා උපාධිධාරිනිය යි. ඇයට ඉතා පහසුවෙන් ම පත්තර මහ ගෙදර රැකියාවක් ලැබේ. යහපත් හා ගුණවත් කතුවරියක ද ලැබේ. පුදුමයකි! දමයන්තී පට – පට ගා ඉහළට යයි. හමුදාවේ බුද්ධි අංශයේ නිලධරයකු ඇගේ පෙම්වතා බවට පත් වේ. ඔව්හු සවාරි යති. ආදරය කරති. හදිසියේ ම විවාහ වෙති. අන්තිමේදී දමයන්ති හෙවත් දම්මී ගර්භනීව සිටිය දී හමුදා නිලධරයා වෙඩි කා නසී. පළමු කතාව එතෙකින් නිමාවට පත් වේ.දෙවෙනි කතාව ආරම්භ වන්නේ දරුවා ද අහිමි කරගත් වැන්දඹු දමයන්තී යළි සේවයට වාර්තා කිරීමත් සමඟ ය. හිත හදාගත් දම්මී බස - බස ගා වැඩ කරයි. ඇය රට – වටා යමින් සාර්ථක විශේෂාංග ලියයි. එහි ම දිගුවක් ලෙස කීර්ති නම් කෝටිපති අපනයනකරුවා ඇයට මුණ ගැසේ. පුදුමයකි! මේ කෝටිපති ව්‍යාපාරිකයා දමයන්තිට විවාහ යෝජනාවක් ගෙනෙයි. කිසිදු ගැටුමක් නැත. දමයන්ති මාස කිහිපයකින් සිය වැන්දඹු බවට ද, ප්‍රථම ප්‍රේමයට ද ආයුබෝවන් කියා කීර්තිට කැමැත්ත දෙයි. ඔව්හු කෙටි නිවාඩුවක් සඳහා ජපානයටත්, ජර්මනියටත් ඉගිල යති. මේ හැර වෙනත් කිසිවක් එම පොත් දෙකෙහි නැත.ශිෂ්‍යත්ව පන්තියේ ඉගෙනුම ලබන පුංචි දරුවකු වුව මීට වඩා ගැළපෙන කතා වින්‍යාසයක් ගොඩ නඟනු ඇත. මීට වඩා හරවත් හා රසවත් කතාවක් කියනු ඇත. එහි අර්ථයක් ද පවතිනු ඇත. බුද්ධි මේ කතා දෙක ලියා ඇත්තේ හීනෙන් ද, නිදිමතෙන් ද, නැතහොත් අවසිහියෙන් දැ'යි සැකයක් අප තුළ පවතී. මේ පොත්වලට තබා ඇති නම්වලින් ම පැහැදිලි වන්නේ මේවා නවකතා නො ව හිඟන කතා බව ය. දහනම වන සියවසෙන් ආරම්භ වී විසිවන සියවසේ දී උපරිමයක් වාර්තා කළ සිංහල නවකතාව දැන් වළ පල්ලට යමින් තිබේ. අද සම්මාන ලැබෙන හා පුම්බන සිංහල නවකතාවල තත්ත්වයත්, බුද්ධදාස ගලප්පත්ති, පරාක්‍රම කොඩිතුවක්කු වැනි කවියන්ගේ නවකතාවල තත්ත්වයන් ගෙන බලන විට අප කියන කරුණ වඩාත් හොඳින් තහවුරු වනු ඇත. බුද්ධිට අවශ්‍ය වී ඇත්තේ තම සිහින ලෝකයේ සරන දම්මී නම් චරිතය නිදොස් කොට ඇයට උපරිම යහපතක් හා සාධාරණයක් ඉටු කිරීමට ය. සැබෑ ලෝකයේ දී එය කළ නොහැකි වන්නට පුළුවන. බුද්ධි එබැවින් තම කවීත්වය පවා විනාශ කරගෙන දම්මිට උපරිමය ලබා දෙයි. දම්මි ගොඩ යයි. කවිත්වය කෙලෙසා ගත් බුද්ධි කතා කලාවත් කැටුව ම පිරිහෙයි.බුද්ධිගේ මේ පොත් දෙක කියැවීමට ලැබීම පුරාකෘත අකුසලයක ප්‍රතිඵලයක් ලෙස අපට දැනී යයි. ඒවා ඒ තරමට ව්‍යාජ ය. සමාජය ගැනත් ජීවිතය ගැනත් යම් වැටහීමක් ඇති කෙනකුට මෙබඳු කතා කියැවීම අසීරු ය. දමයන්ති, ඇගේ නංගී පොඩ්ඩී, ඔවුන්ගේ මාපියන් ඇතුළුව කතාවේ හමුවන සියලු චරිත අතිශය ව්‍යාජ ලෙස නිරූපණය කර තිබේ. දමයන්ති සිය ප්‍රේමවන්තයාගේ අස්වාභාවික මරණයෙන් මාස ගණනකට පසු කීර්තිට කැමැති වන්නේ කෙසේ ද? ගැහැනියක එබඳු ආස්ථානයකට පත් වූ කල මතු වන මානසික පීඩනය කතුවරයා කපා හරී.දමයන්ති මුහුණ දෙන ගැටුම්වලට සමගාමී ලෙස ඇගේ චරිතය ගොඩනැඟී නැත. චරිතයක සියුම් තැන් නිරූපණය කිරීමේ හැකියාවක් බුද්ධිට නැත. අවම ලෙස චරිත නිරූපණය යන නවකතාවේ ප්‍රධාන අංගය බව කතුවරයා දන්නේ නැත. මේ චරිත නියෝජනය කරන සමාජ පන්තියක් වටහා ගත නො හැකි ය. සමාජ විශ්ලේෂණයකින් තොරව ව්‍යාජ චරිත කතා ව පුරා හැසිරෙන බැවිනි.ජීවිතය යනු මහා කලබැගෑනි, ගැටුම්, ඛේදවාචක අතුරු අන්තරා, ඇදවැටීම් ආදියෙන් මෙන් ම සුඛාස්වාදයෙන්. මාධූර්යයෙන් හා විචිත්‍රභාවයෙන්ද සමන්විත අපූරු ඇරීනාවෙකි. ඊට ඒකාකාරී රිද්මයක් නැත. එම ස්වභාවයන් ගැඹුරින් නිරූපණය නො වන බැවින් බුද්ධිගේ කතා දෙක ම හැඟීමක්, රසයක්, ඇඟවීමක් නැති පල්හෑලි බවට පත් ව තිබේ. අඩු ම ගණනේ හිතට දැනෙන සංවාදයක්වත් එහි නැත.සාර්ථක නවකතාවක් එහි පිටු ප්‍රමාණයෙන්, ඡේද ප්‍රමාණයෙන් අවසන් වන්නේ නැත. කඩදාසි පිටුවලින් එහා ගිය කතාවක් ඊට ඇත. වචන ඉක්මවා ගිය කතාවක් ද ඊට නැත. නිය ම කතාව පටන්ගන්නේ කතාව හමාර කළ විට ය. හොඳ නවකතාවක් නැවත – නැවත කියැවීමට පාඨකයා පෙළැඹෙන්නේ ඒ නිසා ය. “ගම්පෙරළිය” “මලගිය ඇත්තෝ”, “මලවුන්ගේ අවුරුදු දා” පමණක් නො ව ගොළු හදවත වුව නැවත – නැවත කියැවිය හැකි ය. එහෙත් බුද්ධිගේ පොත් දෙක එකවරක් කියැවිය හැක්කේ ද මහත් ආයාසයකින් ය.මෙබඳු කතා පොත් කියැවීමෙන් පාඨකයාට ලැබෙන අමුතු ජීවිතාවබෝධයක් නැත.නොයෙකුත් සමාජ දර්ශන ගළපමින් මෙබඳු පොත් විග්‍රහ කිරීමට යෑම ද මෝඩකමකි. කාලය කා දැමීමකි. අවසන් ලෙස අපේ හිතමිත්‍ර බුද්ධිට කිව යුත්තේ බැරි වැඩ නො කර හිටු අබරෝ යන්න ය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>08</day>
    </date>
    <link>http://www.dinamina.lk/2012/03/08/_art.asp?fn=n1203081</link>
    <topic>බදු විසිහත හතට බස්සයි</topic>
    <author>ජයසිරි මුණසිංහ</author>
    <content>වසර 2005 දී මෙරටේ බදු වර්ග 27 ක් ක්‍රියාත්මක වූ බවත්, එය මේ වන විට බදු වර්ග 7 ක් දක්වා අඩු කිරීමට ජනාධිපති මහින්ද රාජපක්ෂ මහතා ක්‍රියා කළ බවත් මුදල් අමාත්‍යාංශයේ ලේකම් ආචාර්ය පී. බී. ජයසුන්දර මහතා දිනමිණ ට ප්‍රකාශ කෙළේය.මෙරට බදු ක්‍රමයේ පැවැති සංකීර්ණතා දුරු කරමින් එහි සරල කිරීමක් සිදු කිරීමට ජනාධිපතිතුමා පියවර ගත්තේ නව ව්‍යවසායක පරපුරක් බිහි කිරීමට අතදීමක් ලෙස බවත් ආචාර්ය ජයසුන්දර මහතා පෙන්වා දුන්නේය.බැංකු හා මූල්‍ය ආයතන සීයයට 37 ක් තරම් ඉහළ බද්දක් රජයට ගෙවූ බව සිහිපත් කළ ජයසුන්දර මහතා එය මේ වන විට සියයට 28 දක්වා අඩු කොට ඇතැයිද කීය. සියයට 37 සිට සියයට 28 දක්වා සියයට 09 කින් බදු අනුපාත අඩු කළද එම බැංකු ආයෝජන ගිණුමක ආරම්භ කොට සියයට 9 ට සරිලන මුදලක් වෙනමම තැන්පත් කළ යුතු වේ. ඉතිරි මුදල බදු ලෙස ගෙවිය යුතුය.මේ අනුව දැනට රුපියල් බිලියන 10 ක අතිවිශාල මුදලක් ආයෝජන ගිණුමේ තැන්පත් වී ඇතැයිද ඒ මුදල් නව ව්‍යවසායකයින්ට මුදල් පහසුකම් ලබාදීමට යොදා ගත හැකි යැයිද මහාභාණ්ඩාගාර ලේකම්වරයා සඳහන් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>08</day>
    </date>
    <link>http://www.dinamina.lk/2012/03/08/_art.asp?fn=n1203082</link>
    <topic>ආර්ථික හා සමාජයීය සංවර්ධනයටකාන්තා දායකත්වය ප්‍රසංශනීයයි</topic>
    <author/>
    <content>ශ්‍රී ලාංකීය සමාජය තුළ විශිෂ්ට ස්ථානයක් හිමිකර ගෙන සිටින කාන්තාව රටේ ආර්ථික හා සමාජයීය සංවර්ධනය වෙනුවෙන් ප්‍රශංසනීය මෙහෙවරක් ඉටුකරන බව ජනාධිපති මහින්ද රාජපක්ෂ මහතා ප්‍රකාශ කරයි.කාන්තාවගේ ආරක්ෂාව සහතික කිරීම රටක ජන සමාජය විසින් අත්‍යවශ්‍යයෙන්ම කළ යුත්තක් බව පෙන්වා දෙන ඒ මහතා, ජාත්‍යන්තර කාන්තා දිනය නිමිත්තෙන් සුබ පැතුම් පණිවුඩයක් නිකුත් කරමින් වැඩිදුරටත් මෙසේ ද සඳහන් කරයි.ළමා සංවර්ධන හා කාන්තා කටයුතු අමාත්‍යාංශය මගින් මෙහෙයවන 2012 ජාත්‍යන්තර කාන්තා දින උළෙල වෙනුවෙන් පණිවිඩයක් නිකුත් කිරීමට ලැබීම මහත් සතුටකි.අද ඇය ඇඟලුම් ක්ෂේත්‍රය තුළින් ලබා දෙන්නේ අතිශයින් වැදගත්ම වූ දායකත්වයකි. එමෙන් ම නීති ක්ෂේත්‍රය තුළ ද මානව සම්පත් ක්ෂේත්‍රය තුළ ද ඇප කැපවීමෙන් විශාල මෙහෙවරකට ඇය දායකත්වය සපයයි. සාහිත්‍ය, වෛද්‍ය, ගුරු, හෙද ආදී සියලුම ක්ෂේත්‍රයන්හි ද කැපී පෙනෙන ස්්ථානයක් හිමි කර ගැනීමට ද කාන්තාව සමත්ව සිටී.අප සමාජ බැම්මේ ශක්තිමත් පදනම පවුල ය. එහි මුලසුන නිතැතින් ම හිමිවන්නේ අපගේ කාන්තාවට ය. මවට හිමි ඒ ගෞරවයත් අභිමානයත් ආරක්ෂා කිරීම ජාතිය සතු වගකීමක් වන්නේ ය.“ගැහැනු දරුවා සුරකිමු” යන තේමාව මෙවර ජාතික කාන්තා දින සැමරුම් උළෙලින් අර්ථ ගන්වයි. ගැහැනු දරුවා සුරැකීම සමස්ත සමාජයම සුරක්ෂිත කිරීමක් බව මම විශ්වාස කරමි. ඒ වෙනුවෙන් සියලුම දෙනා අවදියෙන් සිටිය යුතු බව සඳහන් කරනු කැමැත්තෙමි.ජාත්‍යන්තර කාන්තා දින සැමරුම් උළෙල සර්වප්‍රකාරයෙන් ම සාර්ථක වේවා! යි ප්‍රාර්ථනා කරමි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>08</day>
    </date>
    <link>http://www.dinamina.lk/2012/03/08/_art.asp?fn=n1203083</link>
    <topic>කාන්තා හිංසනයෙන් තොරරටක් වෙනුවෙන් කැපවෙමු</topic>
    <author/>
    <content>කාන්තාවගේ ගෞරවය, ජීවීතාරක්ෂාව මෙන්ම මානසික සුවය සලසා දියහැකි දීර්ඝකාලීන ජාතික වැඩපිළිවෙළක් අත්‍යාවශ්‍යම මොහොතකට එළැඹ ඇති බව අගමැති දි.මු ජයරත්න මහතා පැවසීය.රජයේ පාර්ශවයෙන් ඒ සඳහා අවශ්‍ය පහසුකම් සලසන අතර, සමාජීය සමස්ත ජාතියම එම මෙහෙවර සඳහා අත්වැල් බැදගත යුතු බව ජාත්‍යන්තර කාන්තා දිනය වෙනුවෙන් සුබ පැතුම් පණිවුඩයක් නිකුත්කරමින් හෙතෙම එසේ ප්‍රකාශ කළේය.එම නිවේදනයේ මෙසේද සඳහන් විය.‘ගැහැණු දරුවන් සුරකිමු’ යන තේමාව මුල්කරගනිමින් මෙවර සමරන ජාත්‍යන්තර කාන්තා දිනයට මේ සුබ පැතුම් එක්කරන්නේ සමස්ත ශ්‍රී ලාංකීය දියණිවරුන් වෙත පීතෘ දයාවද පිරිනමමින් බව පවසන්නේ මහත් සොම්නසිනි.සොබාදහමේ නියමයත්, ලෝකයේ පැවැත්මත්, ආදරයේ උණුසුමත් කැටිවු උත්තම ජීවිතයක හිමිකාරිය කාන්තාව මිස අන් කවරෙක්ද, ස්ත්‍රිය සම්බන්ධයෙන් වන ඒ සියලු යථාර්ථයන් එසේම පැවතියද, ඇයට හිමි ගෞරවය හා ආරක්ෂාව සැලසීම යන කාරණයේදී සමාජයක් ලෙස අප තවමත් පසුවන්නේ පසුගාමී චින්තනයක බව මගේ හැඟීමයි.පුරා තිස් වසරක් සමස්ත ලාංකේය ජාතියම වෙලාගත් බිහිසුණු ත්‍රස්තවාදය තුළද වැඩිපුරම පීඩාවට පත්වුයේ මෙරට කාන්තා පරපුරයි. එදා ඈ විදි අප්‍රමාණ දුක්ඛ, දෝමනස්සයන් අවසන් වූයේ, ජනාධිපති මහින්ද රාජපක්ෂ මහතාගේ අභීත නායකත්වය නිසා බව අප කිසිවිටෙකවත් අමතක කළ යුතු නොවේ.ලෝකයේ ප්‍රථම අගමැතිනිය බිහි කරමින්, ස්ත්‍රී - පුරුෂ සමාජභාවය හා සමානාත්මතාවය තහවුරු කිරීමේ කාරණයේදී ඉහළින් සිටි ජාතියක් වන අප වර්තමාන පාලන සමය තුළද වෘත්තිය නිපුණතාවය මත ඇයට හිමි ගෞරවය හා නිසි තැන ලබාදීමට කිසිවිටෙකත් පසුබට නොවූ බව පවසන්නේ එක්තරා අභිමානයක් ද පෙරදැරිවය. අගවිනිසුරු ධුරය, නීතිපති ධුරය මෙන්ම නීති කෙටුම්පත් ප්‍රධානී යන රටේ නෛතික අයිතීන් තහවුරු කරවන ප්‍රධාන තනතුරු සියල්ලම කාන්තාවන් විසින් හොබවන ආසියාවේ එකම රට ශ්‍රී ලංකාව බව අපට ආඩම්බරයෙන් පැවසිය හැකිය. වෘත්තීමය මෙන්ම, දේශපාලන ක්ෂේත්‍රය තුළද මෙතරම් යහපත් අන්දමින් කාන්තාව සවිබල ගැන්වූ යුගයක් ඇතැයි මම නොසිතමි.ඔබේ නිවසේ මිණි පහන රටේම ආලෝකය බවට පත්කර ගන්නට අපට හැකිවන්නේ එවිටය. ස්ත්‍රී දූෂණයෙන්, කාන්තා හිංසනයෙන් තොර රටක් වෙනුවෙන් කැප වෙමු..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>08</day>
    </date>
    <link>http://www.dinamina.lk/2012/03/08/_art.asp?fn=n1203084</link>
    <topic>ජගත් කාන්තා දින ජාතික උත්සවයඅරලිය ගහ මැදුරේ</topic>
    <author>බුද්ධිකා ඉඹුලාන</author>
    <content>ජාත්‍යන්තර කාන්තා දිනය අදට (08) යෙදී තිබේ.මේ නිමිත්තෙන් පැවැත්වෙන ජාතික උත්සවය අද ජනාධිපති මහින්ද රාජපක්ෂ මහතා සහ ජනාධිපති ආර්යා ශිරන්ති රාජපක්ෂ මහත්මියගේ ප්‍රධානත්වයෙන් අරලිය ගහ මන්දිරයේ දී පැවැත්වෙයි.ජාත්‍යන්තර කාන්තා දින ජාතික උත්සවයේ මෙවර තේමාව වන්නේ “ගැහැණු දරුවා සුරකිමු” යන්නයි. මේ උත්සවයට අග්‍රාමාත්‍ය දි.මු ජයරත්න, කතානායක චමල් රාජපක්ෂ මහත්වරුන් ඇතුළු මැති ඇමැතිවරුන් රැසක්ද, දෙස් විදෙස් ආරාධිතයින් රැසක්ද උතුරු නැඟෙනහිර පළාත් ද ඇතුළුව කාන්තා කාර්ය සංවිධානවල සාමාජිකාවන් 3000ක් පමණ සහභාගී වනු ඇත.මෙරටේ දිනෙන් දින වර්ධනය වන කාන්තා හිංසන, අපචාර, ඝාතන හා කාන්තාවන්ට එරෙහි සියලුම කෲරත්වයන් නැවැත්වීම සහ මෙරටින් තුරන් කිරීම සඳහා වූ ජාතික වැඩපිළිවෙළක්ද ජනාධිපති ආර්යා ශිරන්ති රාජපක්ෂ මහත්මියගේ ප්‍රධානත්වයෙන් අද (08) ආරම්භ වෙයි.පළාත් මට්ටමින් ජන සමාජයට හා කාන්තා සංවර්ධනයට විශේෂ දායකත්වයක් ලබාදුන් කාන්තාවන් 09 දෙනකුට ගෞරව ප්‍රණාම පිරිනැමීමද ක්ෂේත්‍ර කිහිපයක් ඔස්සේ ජාතික මට්ටමින් සුවිශේෂී සේවාවක් ඉටුකරන කාන්තාවන් වෙනුවෙන් ගෞරව සම්මාන පිරිනැමීමද, රටේ තීරණ ගන්නා ක්‍රියාවලියේ දී සුවිශේෂ සේවාවක් ඉටු කළ කාන්තාවන්ගේ චරිත අලලා සැකසුණු අත්පොතක් එළි දැක්වීමද මේ උත්සවයේදී සිදු කෙරේ.“කාන්තාවන් වෙනුවෙන් ලංකාවේ බල පැවැත්වෙන නීතිරිති” මැයෙන් නීතිපතිනී ඊවා වනසුන්දර මහත්මිය මෙවර කාන්තා දින ජාතික උත්සවයේ ආරාධිත දේශනය පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>08</day>
    </date>
    <link>http://www.dinamina.lk/2012/03/08/_art.asp?fn=n1203085</link>
    <topic>ළදරු කිරිපිටිවලටපාලන මිලක්</topic>
    <author>විජයානි එදිරිසිංහ</author>
    <content>වහාම ක්‍රියාත්මක වන පරිදි සියලුම ළදරු කිරිපිටි වර්ග සඳහා පාලන මිලක් ගෙන ඒමට රජය තීරණය කර තිබේ.ඒ සඳහා අවශ්‍ය කරුණු වාර්තා කරන ලෙස සමුපකාර හා අභ්‍යන්තර වෙළෙඳ කටයුතු පිළිබඳ ඇමැති ජොන්ස්ටන් ප්‍රනාන්දු මහතා පාරිභෝගික අධිකාරියේ සභාපති මර්ෂුක් මහතාට දැනුම් දී තිබේ.වෙළෙඳ පොළේ මේ වන විට විවිධ වර්ගයේ නම්වලින් යුත් විවිධ ව්‍යාපාරික ආයතන මඟින් නිෂ්පාදනය කරන සහ ආනයනය කරන ළදªරු කිරිපිටි වර්ග දහසකට වැඩි ප්‍රමාණයක් තිබේ. ඒ සෑම කිරිපිටි වර්ගයකම මිල ගණන් එකිනෙකට බෙහෙවින්ම වෙනස් තත්ත්වයක පවතී. ඇතැම් ළදරු කිරිපිටි වර්ගවල මිල පාරිභෝගිකයාට දැරිය නොහැකි තරම් ඉහළ තත්ත්වයක පවතී.මේ නිසා බොහෝ පාරිභෝගිකයන්ට කිරි පිටි වර්ග මිලදී ගැනීමේදී ගැටලු සහගත තත්ත්වයන්ට මුහුණ දීමට සිදු වී තිබේ. ඊට ප්‍රධානතම හේතුව වන්නේ මිලෙන් වැඩි කිරිපිටි වර්ග පෝෂණයෙන්ද ඉහළම තත්ත්වයක පවතින බවට මතයක් ගොඩැනැඟී තිබීමයි. ඇතැම් වෛද්‍යවරු පවා දරුවන් සඳහා එවැනි මිලෙන් ඉහළ කිරිපිටි වර්ග නියම කරන අවස්ථාද බොහෝ ය.සමාජයේ පවතින මේ තත්ත්වය වෙනස් කරමින් සෑම දරුවෙකුටම එක හා සමාන ලෙස පෝෂණයෙන් යුත් කිරිපිටි වර්ග ලබාදීමේ අරමුණ මත සෑම කිරිපිටි වර්ගයක් සඳහාම එකම පාලන මිලක් යෙදවීමට මෙසේ තීරණය කර තිබේ.මේ අනුව ඉදිරි දින කීපය තුළ පාරිභෝගික අධිකාරිය ළදරු කිරිපිටි ගෙන්වීම සහ නිෂ්පාදනය කරන ව්‍යාපාරික ආයතන සමඟද සාකච්ඡා කර මේ පාලන මිල නියම කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>08</day>
    </date>
    <link>http://www.dinamina.lk/2012/03/08/_art.asp?fn=n1203086</link>
    <topic>ඉතිරි මුදල් නොදෙනබස් රථ ගැන1955ට කියන්න</topic>
    <author>නුවන් කොඩිකාර</author>
    <content>මඟීන්ට ඉතිරි මුදල් නොදෙන බස් රථ ගැන 1955 ට දැනුම් දෙන ලෙස ගමනා ගමන කොමිසන් සභාව මඟී ජනතාවගෙන් ඉල්ලා සිටී. ඇතැම් බස්රථවලින් ඉතිරි මුදල් නොදෙන බවට පැමිණිලි ලැබෙමින් තිබෙන බවත්, ඒ පිළිබඳ ඉහත දුරකථන අංකයට වහාම දැනුම් දෙන ලෙසත් ගමනා ගමන කොමිසන් සභාවේ සභාපති රෙෂාන් ගුණවර්ධන මහතා ජනතාවගෙන් ඉල්ලා සිටියේය.1955 දුරකථන අංකය ඇතුළු විස්තර ඇතුළත් ස්ටිකර් සෑම බස්රථයකම ඇලවීමට මේ සතියෙදී පියවර ගන්නා බවද හෙතෙම කීවේය.මීට අමතරව සියලුම මඟී බස්රථවල ප්‍රමිතිය සොයා බැලීමටත්, එහිදි පැන නගින අඩුපාඩු පෙන්වාදී කඩිනමින් සකස් කිරිමට කටයුතු යොදන බවත්, ඒ මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>08</day>
    </date>
    <link>http://www.dinamina.lk/2012/03/08/_art.asp?fn=n1203087</link>
    <topic>‘අපට හුඟක් වාසියි’තානාපතිනි තමරා විශ්වාසය පළ කරයි</topic>
    <author/>
    <content>ශ්‍රී ලංකාවේ වාසියට මානව හිමිකම් කොමිසමේ වාතාවරණය නිර්මාණය වී තිබේ. එහෙත් තවත් වැඩසටහන් රාශියක් කරන්නට ඉතිරිව තිබේ. අප ඉදිරිපත් කළ තර්කවල වැදගත්කම බලන විට මට ලොකු විශ්වාසයක් තිබේ. සම්මුඛ සාකච්ඡාවකට එක්වෙමින් එම අදහස් පළකරන්නේ එක්සත් ජාතීන්ගේ ශ්‍රී ලංකා නිත්‍ය නියෝජිත තානාපතිනි තමරා කුනනායගම් මහත්මියයි.අප සතු ශක්තිය අධි තක්සේරුවට හෝ අඩු තක්සේරුවකට ලක් නොවිය යුතුය. අන්තිම මිනිත්තුව දක්වා සටන අත් නොහළ යුතු යැයිද ඒ මහත්මිය කියා සිටී. ශ්‍රී ලංකාවට එරෙහිව ඉදිරිපත් කරනු ලබන කිසියම් යෝජනාවක් වේ නම් එහි අවසාන නිගමනය වන්නේ මානව හිමිකම් කවුන්සිලය දේශපාලනීයකරණය වීමයි. එය කඩාදැමිය යුතු යැයිද කුනනායගම් මහත්මිය කියා සිටී.ජනාධිපතිතුමාගේ සහ රජයේ ප්‍රතිපත්ති ගරුකභාවය සහ මහාචාර්ය ජී. එල්. පීරිස් මහතාගේ අප්‍රතිහත ධෛර්යය නිසා සියලු දෙනාගේ සහාය ලබා ගැනීමට හැකි වී ඇති බවද තානාපතිනිය ප්‍රකාශ කළාය.සංහිඳියාව සම්බන්ධ ප්‍රතිපත්තියේදී අප ඉදිරිපත් කළ තර්කවලට බොහෝ දෙනා අප හා එකඟ වී සිටී. එහෙත් එක්සත් ජාතීන්ගේ වැඩපිළිවෙළ අනුව අන්තිම මොහොත වනතුරු ජයග්‍රහණය කෙරෙහි විශ්වාසය තැබිය නොහැක. ඒ නිසා ඡන්දය එළැඹෙන තුරු වාඩි වී ගිමන් හැරීමට අපට නොහැකි බවද කුනනායගම් මහත්මිය ප්‍රකාශ කර සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>08</day>
    </date>
    <link>http://www.dinamina.lk/2012/03/08/_art.asp?fn=n1203088</link>
    <topic>බාල බෙහෙත් කියා ඔප්පු කළොත්ඇමතිකමත් එපා</topic>
    <author>සන්ධ්‍යා කරුණාරත්න</author>
    <content>ද සොයිසා කාන්තා රෝහලේදී මවක් මියයාමට හේතුව තත්ත්වයෙන් බාල ඖෂධ යැයි ඔප්පු කළහොත් තමා සෞඛ්‍ය ඇමැති ධුරයෙන් ඉල්ලා අස්වන බව සෞඛ්‍ය ඇමැති මෛත්‍රීපාල සිරිසේන මහතා පවසයි.කොළඹ ද සොයිසා කාන්තා රෝහලේදී පසුගිය වසරේ අගෝස්තු මාසයේදී මවක් මියයාමට හේතුව වූයේ තත්ත්වයෙන් බාල ඖෂධ බව මේ සම්බන්ධයෙන් පැවැත්වූ හදිසි මරණ පරීක්ෂණයකදී වෛද්‍යවරයකු ප්‍රකාශ කළා යැයි එම මරණ පරීක්ෂණය මෙහෙය වූ හදිසි මරණ පරීක්ෂකවරයා කළ ප්‍රකාශය පසුගිය සතියේ මාධ්‍ය මඟින් ප්‍රචාරය කෙරිණි.එහෙත් එම ප්‍රකාශය පිළිගත නොහැකි බව ඇමැතිවරයා ප්‍රකාශ කරයි.තමා සෞඛ්‍ය අමාත්‍ය ධුරයට පත්ව මාස 18ක් පමණ ගත වී ඇති බවත් මේ කාලය තුළ කිසිම දිනක තත්ත්වයෙන් බාල ඖෂධ මෙරටට ගෙන්වා නොමැති බවත් ඇමැතිවරයා කීය.අනුරාධපුරය රනෝරාව ග්‍රාමීය රෝහල විවෘත කළ අවස්ථාවට සහභාගි වෙමින් ඇමැතිවරයා ඊයේ (07) මේ බව පැවැසුවේය. යම්කිසි ඖෂධයක් තත්ත්වයෙන් බාල බවට පරීක්ෂණයකින් තොරව ඔප්පු කළ නොහැකි යැයි ද රසායනාගාර පරීක්ෂණයකින් මිස ඖෂධයේ තත්ත්වය පිළිබඳ ප්‍රකාශ කළ නොහැකි යැයි ද ඇමැතිවරයා ප්‍රකාශ කළේය.ඖෂධයක් මතුපිටින් බලා තත්ත්වයෙන් බාල බව සෞඛ්‍ය ඇමැතිවරයා ලෙස තමාටවත්, සෞඛ්‍ය ලේකම්වරයාටවත්, සෞඛ්‍ය සේවා අධ්‍යක්ෂ ජනරාල්වරයාටවත් ප්‍රකාශ කළ නොහැකි යැයි ද ඇමැතිවරයා අවධාරණය කළේය.මේ මරණය සම්බන්ධයෙන් පරීක්ෂණ පැවැත්වීමට කණ්ඩායම් දෙකක් පත් කිරීමට තමා කටයුතු කළ බවත් එහි මූලික වාර්තා අනුව ඒ මවට ලබාදුන් ඖෂධ නිසි ප්‍රමිතියෙන් යුක්ත වන බව සඳහන් බවත් ඇමැතිවරයා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>08</day>
    </date>
    <link>http://www.dinamina.lk/2012/03/08/_art.asp?fn=n1203089</link>
    <topic>දිවි නැඟුම’ තෙවැනි අදියරට සමගාමීව අවුරුදු පොළක්</topic>
    <author/>
    <content>‘‘දිවි නැඟුම’ ජාතික සංවර්ධන වැඩපිළිවෙළේ තෙවැනි අදියරට සමඟාමීව අවුරුදු පොළ පැවැත්වීමට ආර්ථික සංවර්ධන අමාත්‍යාංශය තීරණය කර තිබේ.මහින්ද චින්තන ඉදිරි දැක්ම ප්‍රතිපත්තියට අනුව කුඩා හා මධ්‍යම පරිමාණයේ දේශීය ගෘහස්ථ කර්මාන්තකරුවන් දිරිගැන්වීම හා පාරිභෝගිකයන්ට ලාබදායීව දේශීය නිෂ්පාදන මිලට ගැනීමේ පහසුකම ඇති කිරීම සඳහා දිවයින පුරා සියලුම ප්‍රාදේශීය ලේකම් කොට්ඨාසයකම මේ අවුරුදු පොළ පැවැත්වෙන බව ආර්ථික සංවර්ධන අමාත්‍යාංශය සඳහන් කරයි.මෙහි අලෙවි කුටි වෙන් කිරීම ඒ ඒ ප්‍රදේශයන්හි සමෘද්ධි සංවර්ධන නිලධාරීන් මාර්ගයෙන් සිදු කෙරෙන අතර මේ සඳහා සමෘද්ධි කොමසාරිස් ජනරාල් දෙපාර්තමේන්තුව, ගොවිජන සේවා දෙපාර්තමේන්තුව, මහවැලි අධිකාරිය හා සමූපකාර දෙපාර්තමේන්තුව අනුග්‍රහය දක්වන බවද එම අමාත්‍යාංශය කියයි. එළඹෙන අප්‍රේල් මාසයේ මුල් සතියේ සිට ආරම්භ වන මේ අවුරුදු පොළ සිංහල හා හින්දු අලුත් අවුරුද්දට පෙර අවසන් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>08</day>
    </date>
    <link>http://www.dinamina.lk/2012/03/08/_art.asp?fn=n12030810</link>
    <topic>ශ්‍රී ලංකාවට එරෙහි බටහිර රටවල ක්‍රියාවන්ට විරෝධය</topic>
    <author>මහින්ද අලුත්ගෙදර</author>
    <content>ස්ව ශක්තියෙන් නැඟී සිට ආර්ථික වර්ධනය අතින් ඉදිරියටම ගමන් කරන ශ්‍රී ලංකාවට එරෙහිව ක්‍රියාත්මක බටහිර බලවතුන්ගේ ක්‍රියාකාරකම්වලට විරෝධය පළ කරමින් විරෝධතා ව්‍යාපාර පැවැත්වීමට විදේශ රටවල වෙසෙන දේශප්‍රේමී ශ්‍රී ලාංකිකයෝ පියවර ගෙන ඇත.බටහිර ක්‍රියාකාරකම්වලට එරෙහිව ඉතාලියේ ශ්‍රී ලාංකිකයෝ සංවිධානය සහ ප්‍රංශයේ ශ්‍රී ලාංකික එකමුතුව සාමකාමී විරෝධතා ව්‍යාපාර පැවැත්වීමට පියවර ගෙන තිබෙන අතර ඒ අනුව ඉතාලියේ ශ්‍රී ලාංකිකයෝ එක්ව පවත්වන සාමකාමී විරෝධතා ව්‍යාපාරය රෝමයේ ෆියාසා ඩයි වෙනීසියාහිදී අද (08) පැවැත්වෙන අතර ප්‍රංශයේ ශ්‍රී ලාංකික එකමුතුව සංවිධානය කරන විරෝධතාව එළඹෙන 11 දා පැරීසියේ පිහිටි අයිෆල් කුලුන පරිශ්‍රයේදී පැවැත්වීමට කටයුතු සංවිධානය කර තිබේ.දශක තුනක කාලයක් පැවැති රුදුරු ත්‍රස්තවාදී අරගලයෙන් මිදුණු ශ්‍රී ලංකාවට එල්ලවී ඇති විදේශ සතුරු බලවේගයන්ට විරෝධය දැක්වීම මෙහි ප්‍රධානතම අරමුණ වී තිබෙන අතර ඒ සඳහා ශ්‍රී ලංකා ජාතික ධජයත් සමඟ සහභාගීවන මෙන් එම සංවිධාන විසින් ඒ ඒ රටවල වෙසෙන සියලුම ශ්‍රී ලාංකිකයන්ට ආරාධනා කර ඇත.ජාත්‍යන්තර ත්‍රස්තවාදී සංවිධානයක් වූ කොටි සංවිධානයේ ත්‍රස්ත ක්‍රියාකාරකම් අවසන් කළ එකම රට ශ්‍රී ලංකාව බව පෙන්වා දෙන රෝමයේ ශ්‍රී ලාංකිකයෝ සංවිධානය සාමය උදාකරගැනීම සඳහා නිවැරදි නායකත්වය දුන් ජනාධිපති මහින්ද රාජපක්ෂ මහතා ජාත්‍යන්තර යුද අධිකරණය ඉදිරියට ගෙන යාමේ කුමන්ත්‍රණය පරාජය කිරීමට පෙරමුණ ගන්නා බවද සඳහන් කරයි.මේ විරෝධතාවට අමතරව ඉතාලියේ නාපෝලි, පිරෙන්සි, වෙරෝනා, කටානියා නගරවලද ලබන 11දා විරෝධතා ව්‍යාපාර කිහිපයක් පැවැත්වීමට කටයුතු සංවිධානය කර තිබේ.ශ්‍රී ලංකාවේ උගත් පාඩම් හා ප්‍රතිසංධානය පිළිබඳ ජනාධිපති කොමිෂන් සභා වාර්තාවේ නිර්දේශ ක්‍රියාත්මක කිරීම කඩිනම් කරන ලෙස බලපෑම් කරමින් අමෙරිකා එක්සත් ජනපදය ශ්‍රී ලංකාවට එරෙහිව ජගත් මානව හිමිකම් කවුන්සලය වෙත යෝජනාවක් ගෙන ඒමට සූදානමින් සිටින අතර එය පරාජයට පත් කළ යුතු බවද ප්‍රංශයේ ශ්‍රී ලාංකික එකමුතුව කියා සිටී.එකම ජාතියක් ලෙස එකමුතුකමේ ශක්තිය ලොවට පෙන්විය යුතු බවද එසේ නොවීම සැමදා අප සතුරු උවදුරුවලට හිමිකරුවෝ කරන්නක් බවද ප්‍රකාශ කරන එම එකමුතුව නිදහසේ දියුණුව කරා යන රටකට එය අතිවිශාල බාධාවක් බවද එබැවින් එකමුතුව අද දිනයේ අප ඉදිරියේ ඇති ප්‍රධාන අභියෝගය ජය ගැනීම වගකීමක් බවද ප්‍රකාශ කරයි.උතුරු අප්‍රිකාවෙන් ආරම්භ කොට මැදපෙරදිග දක්වා තම බලය පෙන්වමින්, විවිධ අයුරින් නිදහස් රාජ්‍යයන් අඩපණ කිරීමේ උත්සාහයක නිරතවී සිටින ලෝක බලවතුන්ගේ විවිධ නාටක මේ දිනවල ශ්‍රී ලංකාව කෙරෙහි දක්නට ලැබෙන බව පෙන්වා දෙන එම එකමුතුව විවිධ ක්‍රමවලින් අපේ රටටද හිසරදයක් වන තරමට මොවුන්ගේ ක්‍රියාකාරකම් ප්‍රදර්ශනය කරන බවද කෙසේ හෝ එම උවදුර අඩපණ කිරීම සඳහා එකමුතුව කටයුතු කළයුතු බවද පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>08</day>
    </date>
    <link>http://www.dinamina.lk/2012/03/08/_art.asp?fn=n12030811</link>
    <topic>කොටි හිතවාදී බටහිර රටවල උත්සාහයඔවුන්ට ගැති නායකයකු පත්කර ගන්නයි</topic>
    <author/>
    <content>කොටි හිතවාදී බටහිර රටවල් උත්සාහ කරන්නේ ඔවුන්ට ගැති ආණ්ඩුවක් හා නායකයකු ශ්‍රී ලංකාවෙන් පත්කර ගැනීමට බව තමරා කුනනායගම් මහත්මිය ප්‍රකාශ කරයි.ජිනීවාහි සිටින විදේශීය තානාපතිවරුන් කිහිපදෙනකුගේම මූලික අරමුණ වී තිබෙන්නේ ශ්‍රී ලංකාවේ පාලන තන්ත්‍රයේ වෙනසක් ඇති කිරීම බවට තමා සමඟ පවසා ඇතැයි සඳහන් කර තිබෙන ඒ මහත්මිය එම බරපතළ කරුණ කෙරෙහි සැළකිල්ල යොමුවී තිබෙන බවද කියා සිටී.පසුගිය වසර 10ක කාලයේ දී ආරක්ෂා කිරීමේ වගකීම සංකල්පය යටතේ රටවල යුදමය වශයෙන් බලපෑම් ඇති කිරීමට අමෙරිකාව උත්සාහ දරා තිබෙන බව පෙන්වාදී තිබෙන ශ්‍රී ලංකා තානාපතිනිය ශ්‍රී ලංකාවේ පුරවැසියන් ආරක්ෂා කිරීමට රජයට නොහැකි වී තිබෙන බවට ඔවුන් ප්‍රකාශ කර ඇතැයිද අවධාරණය කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>08</day>
    </date>
    <link>http://www.dinamina.lk/2012/03/08/_art.asp?fn=n12030812</link>
    <topic>රටට එරෙහි බලවේගවලටවිරෝධය පා අද සත්‍යක්‍රියාවක්</topic>
    <author>උපාලි කරුණාරත්න</author>
    <content>නිදහස් කාන්තාවෝ සංවිධානයේ මෙහෙයවීමෙන් අද (08) පස්වරු 2.30 ට කොළඹ හුණුපිටිය ගංගාරාමයේදී රටට එරෙහි වන විදේශ බලවේග මැඩලීම සඳහා සත්‍යක්‍රියාවක් පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>08</day>
    </date>
    <link>http://www.dinamina.lk/2012/03/08/_art.asp?fn=r1203081</link>
    <topic>බසයේ ඉඩ අවහිර වීම වැළැක්වීමටඑළවළු කූඩය හිස මත රඳවාගෙන</topic>
    <author>බර්ටි ලයනල් උඩුගම්පොළ</author>
    <content>එක්තරා නගරයක සතිපොළ දිනයක මෙය සිදුවී ඇත. මෙම නගරයෙන් අවට ගම්මානවලට ධාවනය කිරීමට යොදා ඇත්තේ බොහෝ විට එක් බස් රථයකි. අද වැනි දිනයක මගීන් ගමන් කරන්නේ කිටි කිටියේ පොරකමිනි. අවට ගම්මාන වල සිටින ජනතාවගේ සියලුම අවශ්‍යතාවන් මිලදී ගැනීමට මෙම සතිපොළට රොක් වෙති. සතියට අවශ්‍ය බඩු බාහිරාදිය රැගෙන යෑමට භාවිතා කරන්නේ තරමක් විශාල බෑගයක් හෝ කූඩයකි.බඩු පුරවා ගත් භාජනය තමා අසලින් තබා ගෙන පාර අවහිර නොකරන ලෙසට කොන්දොස්තරවරයා මොර හඬ නගති. මගියාට මෙය ඇසුනද කිසිවක් නොකියා නිහඬ වනවා මිස වෙන කළ යුතු දෙයක් නැත.එදින එමානිස් ද පොළට පැමිණියේ බිරිය ලියා දුන් බඩු ලැයිස්තුව ගෙන යෑමටයි. මොහුද තරමක් විශාල කූඩයක්ද රැගෙන සිටියේය. පොළ සැම තැනම ඇවිදිමින් අඩු මුදලට බඩු ලබාගත හැකි තැන් සොයා තමන්ට අවශ්‍ය බඩු කූඩයේ පුරවා ගත්තේය.බසය පිටත්වීමට තව කාලයක් ඇති බැවින් පදික වේදිකාවේ තිබූ පෙට්ටි කඩයක් තුළට ගිය එමානිස් හකුරු කෑල්ලක් සමග තේ කහට කෝප්පයක්ද පානය කළේය.බඩු පුරවාගත් කූඩය ඔසවා ගත් එමානිස් බස් රථය වෙත පැමිණියේය.‘අන්කල් කූඩ අරගෙන නම් බස් එකට ගොඩවෙන්න එපා.... හරිද...‘ඉතින් තමුසෙ කියන්නෙ මට පයින් යන්න කියලද...’එමානිස් ඉතා අමාරුවෙන් බස් රථයට ගොඩ විය. වට පිට බැලුවේය. පිටුපස අසුන කෙළවර ඉඩක් ඇති බව දුටු මොහු සෙනග අතරින් එතැනට රිංගා ගත්තේය.තිබෙන ඉඩ කඩෙන් උපරිම පල ලබා ගැනීමට වෙර දරා තම කූඩය ගෙන හිස මත තබා ගත්තේය.‘ගන්න ගන්න මේ පාරෙ තියන කුඩ ගන්න ගන්න’කියමින් කොන්දොස්තර බසය තුළට රිංගා ගත්තේය.‘තමුසෙ මට කියන්න එන්න එපා කුඩය පාරෙන් අයින් කර ගන්න කියල... හරිද...’ කියා වේගයෙන් පැවැසීය. මෙය දුටු කොන්දොස්තර වරයාගේ කේන්තිය පහව ගියේය. සැමම සිනා වෙද්දි ඔහු බසය තුළටම රිංගා ගත්තේය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>08</day>
    </date>
    <link>http://www.dinamina.lk/2012/03/08/_art.asp?fn=r1203082</link>
    <topic>ගමන අනතුරේ</topic>
    <author>ගම්පහ සංචාරක නිමල් ජයසිංහ</author>
    <content>ගම්පහ කොටගෙදර පනාගොඩ ඇළ හරහා ඇති පාලම ඉතා අබලන් තත්ත්වයක ඇති බවට මෙයට ඉහතින්ද මාධ්‍ය මගින් පෙන්වා දී ඇතත්, එය අලුත්වැඩියා කිරීමට අදාළ බලධාරීන් මෙතෙක් ක්‍රියාත්මක වී නැත.මේ ඇළ හරහා කොටගෙදර කිරිඳිවිට ප්‍රදේශයේ ජනතාව නිරන්තර ගමන් ගන්නා මාර්ගයේ හමුවන පාලමයි. මෙම පාලමට ගොඩවන ස්ථානයේ ගිලා බැස්මකි. පාලමේ මැද පාත්වී ඇත. කොන්ක්‍රීට් කැඩී ඇත. කඩිනමින් ප්‍රතිසංස්කරණය කළ යුතු බවට අවට ගම්වාසීහු පවසති. එළඹෙන මහවැසි සමයටත් මේ පාලම මෙසේ පැවතුනහොත් විශාල හානියක් විය හැකි බව ගම්වාසීහු පවසති. මේ ඇළෙහි ජලය නිසි ලෙස ගලා නොයාමෙන් පරිසර හානියක් සේම පානිය ළිං වල ජලයද බීමට නොහැකිව ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>08</day>
    </date>
    <link>http://www.dinamina.lk/2012/03/08/_art.asp?fn=r1203083</link>
    <topic>විදේශ රැකියාවකට ගොස් නැවත පැමිණි බව කියනතිස්මඩ එක්දරු මව ගැන තවම තොරතුරක් නෑ</topic>
    <author>මහනුවර දකුණ විශේෂ – ආර්. එම්. රත්නායක</author>
    <content>යටිනුවර ප්‍රාදේශීය ලේකම් කොට්ඨාසයේ මැණික්දිවෙල තිස්මඩ පදිංචිව සිටි එක්දරු මවක් විදෙස් රැකියාවක නිරතව සිට 2009 ඔක්තෝබර් 14 වැනි දින නැවත දිවයිනට පැමිණි ඇති බවට වාර්තා වී ඇතත් දැනට වසර 03 කට ආසන්න කාලයක් ගතවීත් මෙතෙක් නිවෙසට නොපැමිණි නිසා ඇය ආගිය අතක් නොදැන ඇගේ සැමියා ඇතුළු දරුවාත් පවුලේ අයත් හැඬූ කඳුළෙන් පසුවෙති.බඩල්ගම - අඹගහහේන, පැරණි ජන පදයේ සිය සැමියාගේ නිවෙසේ සිටියදී විදේශ රැකියාවකට ගොස් ආපසු දිවයිනට පැමිණියා යැයි කීවත් මෙතෙක් ආගිය තොරතුරක් නැත්තේ ලියන්ගහමුල වත්තේ ගෙදර කුසුමා වීරසිංහ යන එක් දරු මව ගැනයි.විදේශ සේවා නියුක්ති කාර්යාංශය යටතේ ලියාපදිංචි වූ කොළඹ විදේශ රැකියා ඒජන්සියක 2009 ජූනි 19 වැනි දින ගමන් බලපත්‍ර අංක 3924483 යටතේ ලියාපදිංචි වී කුසුමා වීරසිංහ යන ඇය, විදෙස් රැකියාවක් සඳහා සවුදි අරාබිය බලා දිවයිනෙන් පිටවගොස් ඇත.ඇය නිතර සැමියාට කථා කළ දුරකථන ඇමැතුම්ද ලිපියක්වත් නොලද විට විජේතුංග ආරච්චිලාගේ ජයසුන්දර (සැමියා) යන අය විසින් කටුනායක - ගුවන්තොටුපළ පොලිසියට කළ පැමිණිල්ලකට අනුව කළ පරීක්‍ෂණ කටයුතු වලදී “කුසුමා වීරසිංහ” යන ඇය 2009. 10. 14 දින යළි දිවයිනට පැමිණ ඇති බව 2010.02.19 වැනි දින කොටදෙණියාව පොලිසිය මගින් පැමිණිලිකරුට දන්වා ඇත.එහෙත් මේ වනතෙක් ඇය ගැන කිසිදු තොරතුරක් නැත තම බිරිය ජීවතුන් අතර සිටිනවාද? නැද්ද? යන්න දැනගැනීමට පිහිට වන ලෙස සැමියා බලධාරීන්ගෙන් ඉල්ලා සිටියි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>08</day>
    </date>
    <link>http://www.dinamina.lk/2012/03/08/_art.asp?fn=r1203084</link>
    <topic>වැල්ලවත්තමුහුදු වෙරළේ අශෝභනව හැසිරුණුපාසල් සිසු සිසුවියෝ 20ක් අත්අඩංගුවට</topic>
    <author>නුගේගොඩ සමූහ – ඩබ්ලිව්. විදානපතිරණ</author>
    <content>බාල වයස්කාර පාසල් පෙම්වතුන් පිරිසක් වැල්ලවත්ත මුහුදු වෙරළේ අශෝභන අන්දමින් හැසිරෙමින් පෙම්සුව විඳිමින් සිටිය දී වැල්ලවත්ත පොලිසිය මගින් අත්අඩංගුවට ගෙන තිබේ.පාසල් සිසු සිසුවියන් විසි දෙනෙකු පමණ මුහුදු වෙරළේ අශෝභන ලෙස හැසිරෙන බවට පොලිසියට ලැබුණු තොරතුරු අනුව ක්‍රියාත්මක වූ පොලිස් කණ්ඩායම සිදුකරන ලද වැටලීමේ දී මේ පෙම්වතුන් කණ්ඩායම අත්අඩංගුවට ගැනීමට හැකි විය.පෙම්සුව විඳිමින් අශෝභන ලෙස හැසුරුණු මේ සිසු සිසුවියන් කොළඹ ප්‍රධාන පෙළේ පාසල්වල ඉගනුම ලබන බාල වයස්කාර අය බවත්, මොවුන් සවස් කාලයේ අමතර පන්තිවලට යන බව තම මවුපියන්ට පවසා ඔවුන් රවටාගෙන නිවෙස් වලින් පැමිණ ඇති බවත් තොරතුරු පරීක්ෂා කිරීමේ දී අනාවරණය වී ඇත.වැල්ලවත්ත පොලිස් ස්ථානාධිපති ප්‍රධාන පොලිස් පරීක්ෂක සමරකෝන් බණ්ඩාර මහතා මේ සිසු සිසුවියන්ගේ මවුපියන් පොලිසියට කැඳවා මින් පසු මෙවැනි කටයුතුවලට සම්බන්ධ නොවන ලෙසට තරයේ අවවාද කර එම සිසු සිසුවියන් මවුපියන් වෙත භාර දෙන ලදී..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>08</day>
    </date>
    <link>http://www.dinamina.lk/2012/03/08/_art.asp?fn=r1203085</link>
    <topic>සත්ගුණවත්කම පෙන්නන්න ගිහින්කතුන්ගෙන් ගුටි නොකාබේරුණේ යන්තමින්</topic>
    <author>රඹුක්කන උතුර සමූහ විපුල එස්. කුමාරතුංග</author>
    <content>රඹුක්කන මුවපිටිය ප්‍රදේශයේ විහාරස්ථානයක ධර්ම ශාලාවක අවමංගල්‍යාධාර සමිතියක් පැවැත්වෙන අතරතුර පැමිණි ප්‍රදේශයේ ව්‍යාපාරිකයකුට අකරතැබ්බයකට මුහුණ පෑමට සිදුවිය.පිරිසගෙන් ධර්මශාලාව පිරී ඉතිරී තිබිණි. රැස්වීම ආරම්භකර ටික වේලාවක් ගිය පසු ධර්ම ශාලාවට ගොඩවූ ව්‍යාපාරික වැදගත් මහතකු මූලාසනයට හිසනමා ආචාරකොට ධර්ම ශාලාවේ පිටුපස බංකුවක වාඩිවිය. සමිති ශාලාවේ සිටි කීප දෙනෙකු අමුත්තා දෙස බලමින් සමිතියේ කාර්යයන් දෙස අවධානය යොමුකර සිටිය. පැය දෙකක කාලයක් තිස්සේ පැවැති සමිති රැස්වීම අවසන් කරමින් මූලාසන කථාව හා ස්තූති කථාව සිදු කිරීමෙන් පසු, පසු පස අසුනේ සිටි ව්‍යාපාරික පුද්ගලයා නැගී සිට පිරිස අමතා “අවසරයි මටත් පොඩ්ඩක් කථා කරන්න ඕනෑ” යයි පැවසීය.එසේ කියා මම මේ ප්‍රදේශයේ ව්‍යාපාරික කටයුත්තක් කරන කෙනෙක් හැටියට මේ සමිතියට උදව්වක් කරන්න කැමැතියි. මේ සමිතියේ සාමාජිකයකු ගේ පවුල්වල සිදුවන මරණයන් සඳහා මාගේ පෞද්ගලික මුදලින් රුපියල් 5000ක මුදලක් ලබා දෙන්න කැමැතියි. ව්‍යාපාරිකයාට කියන්නට ලැබුණේ එපමණයි. ධර්ම ශාලාවේ සිටි කාන්තාවන් කීප දෙනෙකු හඬ අවදි කරමින් “ඈ යකෝ තමුසේ හිතුවාද මේ මුවපිටිය ගමේ හිඟන්නු ඉන්නවා කියලා. තමුසේ නිසා තමයි අපිට බොන්න වතුර ටිකත් නැත්තේ. ගමේ ළිං සේරම හිඳිලා තියෙන්නේ තමුසේගේ ඔය ව්‍යාපාරය නිසා ගුටි නොකා මෙතනින් යනවා යන්න කියා කෑකෝ ගහන්නට වූහ.රැස්ව සිටි පිරිස ගමේ එඩිතර කාන්තාවන් පිරිසක් සිටීම ගැන සතුටුවෙමින් කාන්තාවන්ගේ කෑ ගැසීම අනුමත කරමින් ව්‍යාපාරිකයා අසලට පැමිණ තමුසේ වහාම මෙතනින් බහිනවා එළියට නැතිනම් අර ගැහැනු ටික එකතු වෙලා මොනවා කරයිද දන්නේ නෑ කියමින් තල්ලු කරමින් ධර්මශාලාවෙන් එළියට ඇද දැමීය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>08</day>
    </date>
    <link>http://www.dinamina.lk/2012/03/08/_art.asp?fn=s1203081</link>
    <topic>ශ්‍රී ලංකාව ඔස්ට්‍රේලියාවට වඩාඅද තුන් ඉරියව්වෙන්ම ඉදිරියෙන්</topic>
    <author/>
    <content>සී.බී. කුසලාන තුන්කොන් තරගාවලියේදී පන්දුවට පහරදීම, පන්දු යැවීම හා පන්දු රැකීම යන තුන් ඉරියව්වෙන්ම ඔස්ට්‍රේලියාවට වඩා ඉදිරියෙන් සිටින ශ්‍රී ලංකාව ජයග්‍රහණයේ බලාපොරොත්තු සමඟ අද ඇඩිලේඩ් පිටියට පිවිසෙයි.ටී. එම්. ඩිල්ෂාන් තරග 10 කදී ලකුණු 505 ක් ලබා පිතිකරුවන් අතර පෙරමුණේ සිටින අතර උඩ පන්දු 6ක් රැකගෙන හොඳම පන්දු රකින්නා ලෙස ඉදිරියෙන් සිටී.පහර පිට පහර එල්ල වෙද්දී වූවද අවසන් පන්දුව තෙක් උත්සහය අත්නොහරින ‘යෝකර් මාලිංග‘ තරග 10 කදී කඩුලු 18 ක් ලබා පන්දු යවන්නන් අතර වැඩිම කඩුලුලාභියා වෙමින් ඔස්ට්‍රේලියාවට තර්ජනයක් ගෙන එනු ඇත.ඔස්ට්‍රේලියාවේ වෝනර් පිතිකරුවන් අතර දෙවැනි තැන තරග 10 කදී ලකුණු 458 ක් ලබා අත්කරගෙන ඇත.ඩිල්ෂාන් - වෝනර් දෙදෙනාම ශතක 2ක් හා අර්ධ ශතකය බැගින් ලබා සිටීමෙන් අද තරගයේ එකිනෙකා පරයා ඉදිරියට ඒම දැකගත හැකිවේ.ඔස්ට්‍රේලියාවේ ක්‍රිස්ටීන් කඩුලු 13 ක් මේ වනවිට ලබා ඇතත් අද තරගයේ මාලිංග පරාජය කිරීමට නම් විශාල හාස්කමක් කළ යුතුව ඇත.පන්දු රැකීමේදී ඩේවිඩ් හසී උඩ පන්දු 5 ක් රැකගෙන සිටී.ඉතිහාසයේ සිටම ඔස්ට්‍රේලියාව හා ශ්‍රී ලංකාව අතර තරග, උණුසුම් මුහුණුවරකින් නිමාවන හෙයින් අද තරගයද පේ‍්‍රක්ෂක ආශ්වාදය නොමදව ලබන උද්වේගකර සටනක් වනු ඇත.අද පැවැත්වෙන අවසන් තරගයේදී ශ්‍රී ලංකා පිල උපරිම දක්ෂතා අතරට පත්වන බව නායක මහේල ජයවර්ධන සඳහන් කළේය.මේ තරගාවලියේදී ලෙහෙසියෙන් තරග දිනන්න අපට අවස්ථාව උදාවුණේ නෑ.ඔස්ට්‍රේලියාවට පැමිණි දවසේ සිට ගොඩක් මහන්සි වෙලා පුහුණුවීම් කළා. එහි ප්‍රතිඵල අවසන් තරගයේදී පෙන්වනවා” ජයවර්ධන පැවැසීය.දෙවැනි අවසන් තරගයේදී නිපන්දුවක් ගැන විනිසුරු දුන් තීරණයකට එරෙහිව මත ප්‍රකාශ කිරීමේ වරදට තරග ගාස්තුවෙන් සියයට දහයක මුදලක් කපා දැමීම තමාට ප්‍රශ්නයක් නොවන බව මහේල පැවැසීය.“නිපන්දු හා තරග ගාස්තු කැපීම මා ගණන් ගන්නේ නෑ. නමුත් නිපන්දුව සංඥා කළේ මයිකල් ක්ලාක් දැනුම්දුන් පසුවයි.ඒක ප්‍රශ්න කිරීම මගේ වගකීමක්” ජයවර්ධන වැඩිදුරටත් පැවැසීය.ඔස්ට්‍රේලියානු ක්‍රිකට් නායක මයිකල් ක්ලාක් ඊයේ මාධ්‍ය වෙත පැවැසුවේ ඇඩිලේඩ් “බැටින් විකට් එකේ” නියමිත ආකාරයට තම පන්දු යවන්නන් කාර්ය ඉටු නොකළ බවය.“අපේ පන්දු යවන්නන් හොඳීන් පන්දු යැව්වේ නැති නිසා ශ්‍රී ලංකාව පහසුවෙන් ලකුණු අතරට ආවා. ඇඩිලේඩ් තණතිල්ලේ අඩුම තරමින් ලකුණු 300 ක් ලබා ගත යුතුයි” ක්ලාක් පැවැසීය.ශ්‍රී ලංකා පිලට තුන් ඉරියව් ක්‍රීඩක තිසර පෙරේරාගේ සේවය නොලැබෙන අතර ෆර්විස් මහරූෆ් හා ඇන්ජලෝ මැතිව්ස් ද සුළු ආබාධවලට ලක්වී සිටී. මැතිව්ස් ක්‍රීඩා නොකළහොත් චාමර කපුගෙදර අද තරගයට එක් වේ.ශ්‍රී ලංකා ආරම්භක පිතිකරු යුගලය ඉතා හොඳ විශ්වාසයක් ඇති කරගෙන සිටීම දැන් ඇති ප්‍රධානතම වාසියකි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>08</day>
    </date>
    <link>http://www.dinamina.lk/2012/03/08/_art.asp?fn=s1203082</link>
    <topic>තුන් කෝරළයේ මහා තරගය හෙට</topic>
    <author>රුවන්වැල්ල සමූහ කේ. පී. රංජනී</author>
    <content>ආචාර්ය ඇන්. ඇම්. පෙරේරා අනුස්මරණ කුසලාන කැලණි නදි තුන්කෝරළ ක්‍රිකට් තරගය යටියන්තොට ඇන්. ඇම්. පෙරේරා මධ්‍ය මහා විද්‍යාලය හා රුවන්වැල්ල රාජසිංහ මධ්‍ය මහා විද්‍යාලය අතර පස්වන වරටත් මාර්තු 09 වැනිදා (සිකුරාදා) දින යටියන්තොට නාගරික වින්සන්ට් පෙරේරා ක්‍රීඩාංගණයේ දී පැවැත්වේ.ඇන්. ඇම්. පෙරේරා විදුහල් ක්‍රිකට් පිලේ නායකයා ලෙස මොහොමඩ් අසුර්දීන් ක්‍රියා කරයි.තුන් කෝරළයේ පැවැත්වෙන එකම මහා තරගය මෙය වේ. වාර දෙක බැගින් විදුහල් දෙක ජයග්‍රහණයන් හිමිකර ගෙන ඇත.රුවන්වැල්ල පිලේ නායකයා ලෙස පුබුදු සමන්කුමාර මෙවර ක්‍රියා කරයි.කණ්ඩායම් දෙකේම තුන් ඉරියව්වෙන් දක්‍ෂතා දක්වන ක්‍රීඩකයින් සිටින අතර, මෙවර උණුසුම් තරඟයක් නැරඹීමට හැකිවේවි.විද්‍යා හා තාක්ෂණ ජ්‍යෙෂ්ඨ අමාත්‍ය මහාචාර්ය තිස්ස විතාරණ, පශු සම්පත් හා ග්‍රාමීය ප්‍රජා සංවර්ධන නියෝජය ඇමැති අධිනීතිඥ එච්. ආර්. මිත්‍රපාල, කෑගල්ල දිස්ත්‍රික් පාර්ලිමේන්තු මන්ත්‍රි වයි. ජී. පද්මසිරි, සබරගමු පළාත් කෘෂිකර්ම හා ක්‍රීඩා ඇමැති ශ්‍රී ලාල් වික්‍රමසිංහ, පළාත් සභා මන්ත්‍රී කේ. සුජිත් සංජය පෙරේරා යන මහත්වරුන් විශේෂ ආරාධිතයින් ලෙස සහභාගි වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>08</day>
    </date>
    <link>http://www.dinamina.lk/2012/03/08/_art.asp?fn=s1203083</link>
    <topic>පාසල් ක්‍රීඩකයන් 20කට මිලියන 20ක ක්‍රීඩා ශිෂ්‍යත්ව</topic>
    <author>ෆවුස් මොහොමඩ්</author>
    <content>මෙරට පාසල් ක්‍රීඩකයන්ට ජාත්‍යන්තර ක්‍රීඩා ක්‍ෂේත්‍රයේ විශිෂ්ට දස්කම් දැක්වීමට අවස්ථාව ලබා දීමේ අරමුණින් යුතුව ආරම්භ කෙරෙන ක්‍රීඩාව පිළිබඳව වන න්‍යායාත්මික අධ්‍යාපනික උපාධි ශිෂ්‍යත්ව වැඩපිළිවෙළ මගින් වසරකට පාසල් ක්‍රීඩකයන් 20 දෙනකුට රුපියල් මිලියන 20 ක වටිනාකමින් යුත් ශිෂ්‍යත්ව 20 ක් පිරිනැමෙන බව අධ්‍යාපන අමාත්‍ය බන්දුල ගුණවර්ධන මහතා ප්‍රකාශ කළේය.මහින්ද චින්තන ඉදිරි දැක්ම තුළින් විශ්වය ජය ගත හැකි දරුවන් බිහි කිරීමේ දැනුම් කේන්ද්‍රිය වැඩසටහනේ සිවු වැන්න ක්‍රීඩා දැනුම ලබා දීම බවත්, එමගින් ජාත්‍යන්තරව පිළිගත් විශ්වවිද්‍යාලයකින් නොමිලේ උපාධියක් පිරිනැමෙන මේ ශිෂ්‍යත්ව වැඩසටහන මෙරට පාසල් ක්‍රීඩකයන් ලැබූ ජයග්‍රහණයක් බවත් අමාත්‍යවරයා සඳහන් කළේ ය.එක්සත් රාජධානියේ කොවෙන්ට්‍රි විශ්ව විද්‍යාලයට අනුබද්්ධිත සිංගප්පූරුවට සම්බන්ධ ඔස්ටන් ඉන්ස්ටිටියුට් ආයතනය හා අධ්‍යාපන අමාත්‍යාංශය අතර පසුගියදා අධ්‍යාපන අමාත්‍යාංශයේ පැවැති මෙරට පාසල් ක්‍රීඩකයන්ට ක්‍රීඩා කළමනාකරණය පිළිබඳ නොමිලේ උපාධි ශිෂ්‍යත්ව පිරිනැමීමේ වැඩපිළිවෙළේ නිල අවබෝධතා ගිවිසුම් අස්සන් කිරීමෙන් අනතුරුව අධ්‍යාපන අමාත්‍යවරයා මෙසේ පැවැසී ය.එක්සත් රාජධානියේ කොවෙන්ට්‍රි විශ්වවිද්‍යාලයට සම්බන්ධ මේ ක්‍රීඩා කළමනාකරණ උපාධිය හැදෑරීම සඳහා මෙරට ක්‍රීඩාවෙන් විශිෂ්ට දස්කම් දක්වන ප්‍රමුඛතම විදුහල් 20 කින් ක්‍රීඩකයන් 3 දෙනා බැගින් තෝරා ගැනේ. මෙසේ තෝරා ගන්නා ලබන ක්‍රීඩකයන් සඳහා විශේෂ සම්මුඛ පරීක්‍ෂණයක් පැවැත්වීමට නියමිත අතර උපාධිය හැදෑරීම සඳහා අවසන් ක්‍රීඩකයන් 20 දෙනා ඉන් තෝරා ගැනේ.2013 වසරේ සිට ඇරැඹීමට නියමිත මේ ක්‍රීඩා කළමනාකරණ උපාධි ශිෂ්‍යත්ව වැඩසටහන මුලින්ම වසර 10 ක කාලයක් පුරා කි‍්‍රයාත්මක කිරීමට අදහස් කරන බව ද අමාත්‍යවරයා පැවැසීය. “එක් වර්ෂයකට මිලියන 20 ක වටිනාකමින් යුත් ශිෂ්‍යත්ව මෙමගින් ප්‍රදානය කෙරෙනවා. වසර 10 ක් අවසන් වන විට මිලියන 200 ක ශිෂ්‍යත්ව ප්‍රදානය කිරීමේ වැඩසටහනකටයි අපි අස්සන් කළේ” අමාත්‍යවරයා අනාවරණය කළේ ය.ලබන වසරේ ඇරැඹෙන මේ උපාධි ශිෂ්‍යත්ව වැඩසටහනේදී පළමුවෙන් රගර් සහ ක්‍රිකට් ක්‍රීඩාවෙන් දස්කම් දක්වන විදුහල්වල ක්‍රීඩකයන්ට අවස්්ථාව හිමිවන බවත්, ඉන් අනතුරුව සෙසු පාසල්වලටත් සෙසු ක්‍රීඩා වලටත් මේ වැඩසටහන ව්‍යාප්ත කිරීමට පියවර ගන්නා බවත් අමාත්‍යවරයා පැහැදිලි කළේ ය.පාසල් ක්‍රීඩකයන් සඳහා ඇරැඹෙන මේ වැඩසටහනෙ හි සාර්ථකත්වය සළකා බැලීමෙන් අනතුරුව පාසල් ක්‍රීඩිකාවන් ද මේ වැඩසටහනට එක්කර ගැනීමට නියමිතය.මේ වැඩ සටහනේ පළමු අදියර සඳහා තෝරා ගත් පාසල් 20 මෙසේ ය.ආනන්ද, ඩී. එස්. සේනානායක, ධර්මරාජ, කිංග්ස්වුඩ්, මහානාම, මහින්ද, නාලන්ද, වේල්ස් කුමාර, මාතර රාහුල, රිච්මන්ඩ්, රාජකීය, සාන්ත සෙබස්තියන්, සාන්ත අන්තෝනි, සාන්ත ජෝශප්, සාන්ත පීතර, සාන්ත තෝමස්, සාන්ත තෝමස් - මාතර, ත්‍රිත්ව, ඉසිපතන සහ තර්ස්ටන්.ඔස්ටන් ඉන්ස්ටිටියුට් ආයතනයේ සභාපතිවරයා වන ශ්‍රී ලංකාවේ හිටපු සිංගප්පූරු මහ කොමසාරිස් තාන් කා හෝ, එම ආයතනයේ කළමනාකාර අධ්‍යක්‍ෂ මයිකල් ලිම්, අධ්‍යාපන අමාත්‍යාංශයේ ලේකම් එච්. එම්. ගුණසේකර සහ අධ්‍යාපන අමාත්‍ය බන්දුල ගුණවර්ධන යන මහත්වරුන් අතර මේ නිල අවබෝධතා ගිවිසුම අත්සන් කෙරිණි. මේ අවස්ථාවට ඔස්ටන් ඉන්ස්ටිටියුට් ආයතනයේ සාමාන්‍යාධිකාරී ගාමිණී ජයසූරිය, අධ්‍යාපන අමාත්‍යාංශයේ ක්‍රීඩා ව්‍යාපෘති නිලධාරී මිල්රෝයි ජයමාන්න, ක්‍රීඩා ව්‍යාපෘති නිලධාරිනී ශි‍්‍රයානි කුලවංශ යන මහත්ම මහත්මීන් ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>08</day>
    </date>
    <link>http://www.dinamina.lk/2012/03/08/_art.asp?fn=s1203084</link>
    <topic>කාල්ටන් ක්‍රීඩා නාලිකාවට අවුරුද්දයි</topic>
    <author/>
    <content>කාල්ටන් ක්‍රීඩා නාලිකාවට වසරක් පිරීම නිමිත්තෙන් ක්‍රීඩාවෙන් දස්කම් දක්වන දුෂ්කරතා ඇති පාසල් රැසකට නොමිලේ ක්‍රීඩා උපකරණ කට්ටල බෙදාදීම පසුගියදා හිල්ටන් හෝටලයේදී සිදු කෙරිණි. මෙහිදී රක්වාන කන්දෙපොල කනිෂ්ඨ විදුහලේ ක්‍රීඩාභාර ආචාර්ය පුස්සැල්ටල් පඤ්ඤාාතිලක හිමියන් වෙත සී. එස්. එන්. නාලිකාවේ නිර්මාණ අධ්‍යක්‍ෂ සද්ධාමංගල සූරියබණ්ඩාර හා වැඩසටහන් නියෝජ්‍ය කළමනාකාර උපුල් ජයසිංහ යන මහත්වරු ක්‍රීඩා උපකරණ පිරිනමනු ලැබු අයුරු. ඡායාරූපය - නිශ්ශංක විජේරත්න.</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>08</day>
    </date>
    <link>http://www.dinamina.lk/2012/03/08/_art.asp?fn=s1203085</link>
    <topic>තංගල්ල බාලිකා ක්‍රිකට් අද-හෙට</topic>
    <author>වීරකැටිය සමුහ</author>
    <content>තංගල්ල අධ්‍යාපන කලාපයේ බාලිකා ක්‍රිකට් තරගාවලිය අද (8) හෙට (9) දා තංගල්ල බන්ධනාගාර ක්‍රීඩාංගණයේදී පැවැත්වේ. තංගල්ල කලාප අධ්‍යාපන කාර්යාලයේ ක්‍රීඩා අංශය මෙම ක්‍රිකට් තරගාවලිය සංවිධානය කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>08</day>
    </date>
    <link>http://www.dinamina.lk/2012/03/08/_art.asp?fn=s1203086</link>
    <topic>ඉක්බාල් ආසියානු තරගාවලියට නෑ</topic>
    <author/>
    <content>බංග්ලාදේශ ක්‍රිකට් පිලේ ප්‍රහාරාත්මක ආරම්භක පිතිකරු ටමීම් ඉක්බාල් එළැඹෙන ආසියානු කුසලාන තරගාවලිය සඳහා නම් කළ බංග්ලාදේශ කණ්ඩායමෙන් ඉවත් කළ බව එරට ක්‍රිකට් බලධාරීන් ප්‍රකාශ කළහ.ලබන 11 වැනිදා බංග්ලාදේශයේදී ඇරැඹෙන ආසියානු කුසලාන තරගාවලියට නම් කළ 14 දෙනෙකුගෙන් සමන්විත බංග්ලාදේශ කණ්ඩායමට හිටපු නායක මෂ්රාෆී මොර්ටසා ඇතුළත් කළද ටමීම් ඉක්බාල් ඇතුළත් නොවීම එරට ක්‍රිකට් පිටියේ ආන්දෝලනයකට තුඩු දුන් සිදුවීමක් විය.බංග්ලාදේශයේ අංක එකේ පිතිකරු ලෙස පිළිගැනෙන ඉක්බාල් කණ්ඩායමට ඇතුළත් නො කිරීමට පියවර ගෙන ඇත්තේ එරට ක්‍රිකට් පාලක මණ්ඩලයේ සභාපති මුස්තෆා කමාල් බව තේරීම් කමිටු ප්‍රධානී අක්රාම් ඛාන් කීවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>08</day>
    </date>
    <link>http://www.dinamina.lk/2012/03/08/_art.asp?fn=s1203087</link>
    <topic>මොරටු රන් සටන හෙට ඇරැඹේ</topic>
    <author>ඩිල්වින් මෙන්ඩිස්මොරටුව ක්‍රීඩා</author>
    <content>මොරටු රන් සටන යනුවෙන් විරුදාවලිය ලත් ලුනාව කලපුව දෙපස පිහිටි දිවයිනේ ප්‍රමුඛ පෙළේ පාසල් දෙකක් වන වේල්ස් කුමර විදුහලත් සාන්ත සෙබැස්තියන් විදුහලත් අතර වාර්ෂිකව පැවැත්වෙන 62 වෙනි මහා ක්‍රිකට් තරගය මාර්තු මස 9 සහ 10 යන දිනවල දී මොරටුව ටිරෝන් ප්‍රනාන්දු ක්‍රීඩාංගණයේ දී පැවැත්වෙන අතර 27 වාර්ෂික එක්දින තරගය මාර්තු මස 11 වන දින එම ක්‍රීඩාංගණයේදීම පැවැත්වේ.දැනට පවත්වා ඇති තරග 61 න් හයක් වේලස් කුමර විදුහල ජය ලබා ඇති අතර සාන්ත සෙබැස්තියන් විදුහල තරග තුනක් ජයග්‍රහණය කර ඇත. සෙසු තරග 52 කම ජය පරාජයෙන් තොරව කෙළවර වී ඇත. මෙම තරගයේ දී වේල්ස් කුමර විදුහල මෙහෙයවීමේ භාග්‍යය ලබා ඇත්තේ තුන්වෙනි වසරේ වර්ණලාභි තුන් ඉරියව්වෙන්ම දස්කම් පාන තරිඳු ඩිල්ශාන්ට වන අතර ඔහුගේ උප නායක ලෙස කටයුතු කරන්නේ තුන්වන වසරේ වර්ණලාභි තුන් ඉරියව්වෙන්ම දස්කම් දක්වන ආරම්භක පන්දු යවන හෂාන් ප්‍රනාන්දුය.මෙවර සාන්ත සෙබැස්තියන් විදුහලට නායකත්වය දෙන්නේ ශ්‍රී ලංකා වයස අවුරුදු 19 න් පහළ ක්‍රිකට් කණ්ඩායමේ සාමාජික හතරවන වසරේ වර්ණ ලාභි තුන් ඉරියව්වෙන්ම දස්කම් පාන මෙම පාසල් වාරයේ දී කඩුළු 99 ක් දවාගෙන ඇති අමිල අපෝන්සු ය. ඔහුගේ උප නායක ලෙස ක්‍රියා කරන්නේ දෙවන වසරේ වර්ණලාභි තුන් ඉරියව්වෙන්ම දස්කම් පාන නිශ්මාල් ප්‍රනාන්දු ය. සාන්ත සෙබැස්තියන් විදුහලේ ආරම්භක පිතිකරු ලෙස ක්‍රීඩා කරන්නේ දෙවන වසරේ වර්ණලාභියකු වන ලුක් ජයදේව පසුගිය වසරේ දී තම පාසලේ ජය වෙනුවෙන් දේශාන් ඩයස් සමඟ හොඳ සබඳතාවයක් ගොඩනැගීය.අනුෂ්ක පෙරේරා තුන් ඉරියව්වෙන්ම දස්කම් පාන දකුණතින් පා දඟ පන්දු යවන පළමු වසරේ ක්‍රීඩකයෙකි. අනුක් ප්‍රනාන්දු, සනිත ද මෙල් සමඟ ආරම්භක පන්දු යවන්නා වන අතර තුන් ඉරියව්වෙන්ම දස්කම් පාන වමතින් පිත්ත හසුරුවන වමතින් පන්දු යවන පළමු වසරේ ක්‍රීඩකයෙකි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>08</day>
    </date>
    <link>http://www.dinamina.lk/2012/03/08/_art.asp?fn=s1203088</link>
    <topic>පිට්ටුගල ශ්‍රී යසෝධරා මහා විද්‍යාලයට වොලිබෝල් ක්‍රීඩාගාරයක්</topic>
    <author/>
    <content>බස්නාහිර පළාත් සභා මන්ත්‍රී ඒ. ඩී. ජගත් කුමාර මහතා සිය විමධ්‍යගත ප්‍රතිපාදන වලින් රුපියල් ලක්ෂ දහයක් වැය කර පිට්ටුගල ශ්‍රී යසෝධරා මහා විද්‍යාලයට වොලිබෝල් ක්‍රීඩාගාරයක් ඉදි කරවා දුන්නේය. එය සිසුඅයිතියට පත්කිරීමේ අවස්ථාවට සහභාගි වු නියෝජ්‍ය ඇමැති පණ්ඩු බණ්ඩාරනායක, පළාත් සභා මන්ත්‍රී හෙක්ටර් බෙත්මගේ විදුහල්පති නීල් ක්‍රිෂාන්ත කඩුවෙල මහ නගර සභා මන්ත්‍රී දීපාල් හෙට්ටිආරච්චි මහත්වරු සමග මන්ත්‍රීවරයා සමරු ඵලකය විවෘත කරමින්. ඡායාරූපය - මැදකොළඹ සමූහ.</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>08</day>
    </date>
    <link>http://www.dinamina.lk/2012/03/08/_art.asp?fn=f1203081</link>
    <topic>කාන්තා අයිතිවාසිකම් දිනාගන්නටපුරුෂ පක්ෂයේද සහාය අවශ්‍යයි</topic>
    <author>සාකච්ඡා කළේ බුද්ධිකා ඉඹුලාන</author>
    <content>ජාත්‍යන්තර කාන්තා දිනය අප රටටත් ඉතාම වැදගත් දිනයක්. ලොව පුරා කාන්තාවන් කෙරෙහි අවධානයක් ඇතිකිරීම අරමුණු කරගත් මෙම දිනයේදී කාන්තාවන්ගේ යහපත උදෙසා විවිධ සංවර්ධන කටයුතු ක්‍රියාත්මක කිරීමද සිදුකෙරෙනවා.මෙවර ජාත්‍යන්තර කාන්තා දිනයේ ජාතික සැමරුම් උත්සවය ‘ගැහැනු දරුවා සුරකිමු’ තේමාව ඔස්සේ සැමරීමට ළමා සංවර්ධන හා කාන්තා කටයුතු අමාත්‍යාංශය පියවර ගෙන තිබෙනවා. එම ජාතික උත්සවය පැවැත්වෙන්නේ ජනාධිපති මහින්ද රාජපක්ෂ මහතාගේ සහ ජනාධිපති ආර්යා ශිරන්ති රාජපක්ෂ මහත්මියගේ ප්‍රධානත්වයෙන් අරලියගහ මන්දිරයේදීයි. අග්‍රාමාත්‍යතුමන් ප්‍රමුඛ මැති ඇමැතිවරුන් ආරාධිතයන් රැසක්ද මෙයට සහභාගිවනවා.අප අමාත්‍යාංශය යටතේ ක්‍රියාත්මක වන කාන්තා කාර්ය සංවිධානවල කාන්තාවන් 3000ක් පමණ මේ අවස්ථාවට සහභාගි වනවා. උතුරු නැඟෙනහිර පළාත්වල කාන්තාවන් වැඩිවශයෙන් සහභාගි වීම මෙවර කාන්තා දින ජාතික උත්සවයේ විශේෂත්වයක්.විවිධ ක්ෂේත්‍ර හරහා රටට සුවිශේෂී සේවාවක් කරන කාන්තාවන්ගේ සේවා අගය කිරීමේ උපහාර දැක්වීමක්ද, පළාත් මට්ටමින් සමාජයට හා කාන්තා සංවර්ධනයට විශේෂ දායකත්වයක් දැක්වූ කාන්තාවන් 09 දෙනකුට ගෞරව ප්‍රණාම පුද කිරීමට සැලසුම් කර තිබෙනවා.රටේ තීරණ ගන්නා ක්‍රියාවලියේ දී රට වෙනුවෙන් සුවිශේෂී මෙහෙවරක් කළ කාන්තාවන්ගේ චරිත අළලා සැකසූ අත්පොතක් එළිදැක්වීමද අද (08) සිදුවනවා.ඔව්. අමාත්‍යාංශයක් ලෙස ගත්විට මේ අමාත්‍යාංශය කාන්තාවන්ට මෙන්ම දරුවන්ටත් සම්බන්ධ අමාත්‍යාංශයක් : කාන්තාවගේ මුල් අවදිය ‘ගැහැනු දරුවා’යි. ගැහැනු දරුවා සුරක්ෂිත නොවුණහොත් අපට ‘කාන්තාව‘ නිර්මාණය කර ගත නොහැකියි. ගැහැනු දරුවන් සුරක්ෂිත කරගැනීම අනාගතයද සුරක්ෂිත කර ගැනීමක් වනවා.ස්ත්‍රී පුරුෂ සමාජභාවය මත කාන්තාව වෙන්කර සැලකීම ලෝක ඉතිහාසය පුරාම දක්නට ලැබුණු සමාජ ලක්ෂණයක්. කාන්තාවන්ට එරෙහිව සිදුවන බරපතල ප්‍රචණ්ඩත්වය හිංසනයයි. පහරදීම්, ලිංගික අතවර, මානසික හිංසනය, අපයෝජන , ඝාතන ආදියට ගොදුරුවන්නේ අපේ කාන්තාවන්.ඒ අතරින් මෙම සිද්ධීන්වලට පහසුවෙන්ම ගොදුරුවන්නේ ගැහැනු දරුවන්. අනාගතයේදී බිරිඳක මවක ලෙස සමාජයේ වැඩි වගකීම් දරන්නට වන ගැහැනු දරුවාට සුරක්ෂිත හෙට දිනක් උදාකරලීමේ සමාජ අවශ්‍යතාවක් මතුවී තිබෙනවා.රටක ආර්ථික සමාජීය දේශපාලන පසුබෑම වැඩිවශයෙන් දැනෙන්නේ ගැහැනු දරුවන්ට. ඒ පවුල නැමැති කුටුම්භයේ දී පෝෂණය, අධ්‍යාපනය, සෞඛ්‍ය ආදි අවශ්‍යතාවල හිමිකම් අඩුවීම තදින් බලපාන්නේ කාන්තාවන්ට හා ගැහැනු දරුවන්ට. මේ නිසා කාලීන මාතෘකාවක් වන ‘ගැහැනු දරුවා සුරකිමු’ තේමාව කෙරෙහි අප වැඩි අවධානයක් යොමුකළා.යුද්ධයේ සාපය දැඩිව බලපෑවේ අපේ ගැහැනු දරුවන්ට සහ කාන්තාවන්ට. පාසල් යන වයසේ ගැහැනු දරුවන්ගේ අධ්‍යාපනය, සෞඛ්‍ය, පෝෂණය යුද්ධය නිසා ඔවුන්ට අහිමිවුණා. ළමයින්ට ළමා කාලය, දූදරුවන්ට මව්පියන්ට අහිමිි කළ ඒ සාපලත් යුද්ධය ගැහැනු දරුවාගේ ළමා කාලය, යෞවනත්වය අනාථ කඳවුරුවලට කොටුකර තැබුවා.ඒ ම්ලේච්ඡ ත්‍රස්තවාදීන් තුවක්කු, බෝම්බ අතට දී තරුණ ගැහැනු ළමයින්ව අවාසනාවන්ත ඉරණමක් කරා ගෙනගියා. එල්.ටී.ටී.ඊ. ම්ලේච්ඡයන් අතින් අපයෝජනයට , දූෂණයට ලක්වූ උතුරේ ගැහැනු දරුවන් පිළිබඳ අප කතා කරන්නේ ඉතා කනගාටුවෙන්.යෞවනත්වයේ මිහිර විඳින්නට අවැසි උතුරු නැඟෙනහිර ගැහැනු දරුවන් පමණක් නොවෙයි. අපේ ආරක්ෂක අංශ නියෝජනය කළ වීරෝධාර රණවිරුවන්ගේ දියිණියන්ට, සොහොයුරියන්ටද යුද්ධය නිසා උරුම වුණේ කඳුළ සහ වේදනාව පමණයි. රතිඤ්ඤා හඬින් තිගැස්සෙන ගැහැනු දරුවන් අදත් උතුරු නැගෙනහිර ඉන්නවා. අනාගතයේ බිරිඳක මවක ලෙස සමාජයේ නියෝජනය කරන මෙම ගැහැනු දරුවන්ගේ මානසිකත්වය පහත වැටී ඇති අයුරු සිතන විට යුද්ධය අපේ ගැහැනු දරුවාගේ අනාගතයට සැලකිය යුතු බලපෑමක් එල්ල කර තිබෙනවා.ශ්‍රී ලංකාවේ පැවැති ත්‍රස්තවාදයට එරෙහිව ක්‍රියාත්මක මානුෂීය මෙහෙයුමේදී අපගේ ආරක්ෂක හමුදා අතින් මානව හිමිකම් කඩවූ බවට ඔවුන් ඒත්තු ගන්වන්න උත්සහ කරනවා. ලොව දරුණුම ත්‍රස්තවාදී සංවිධානය වන එල්.ටී.ටී.ඊ.ය පරාජය කර රටට සාමය උදා කර ගන්නට අපට අවස්ථාව ලැබුණේ ජනාධිපති මහින්ද රාජපක්ෂ මහතාගේ දූරදර්ශී නායකත්වය නිසයි.ත්‍රස්තවාදයෙන් පීඩා විඳීන ලොව බොහෝ රටවලට තවමත් එයින් ගැලවෙන්නට හැකියාවක් ලැබී නැහැ. ඇමරිකාව පවා නිරන්තරයෙන්ම ත්‍රස්තවාදයෙන් බැට කන රටක්. ලෝකයේ බලවතුන් ත්‍රස්තවාදයෙන් බැට කනවිට ශ්‍රී ලංකාව වැනි කුඩා රටක් ත්‍රස්තවාදය පරාජය කිරීම මේ බලවතුන්ට උහුලා ගන්නට බැරිවී තිබෙනවා. ඒ නිසයි මේ ‘ජිනීවා’ කලබලය ඇති කරන්නේ. එල්.ටී.ටී.ඊ. ඩයස්පෝරාවත් එයට “ පොහොර දමනවා’.ත්‍රස්තවාදීන්ගේ ම්ලේච්ඡ ක්‍රියා නිසා මානව හිමිකම් අහිමි වුණු අපේ රටේ අහිංසක මිනිසුන් ගැන එදා ඔවුන් කතා කළේම නැහැ. යුද්ධයෙන් වැඩි වශයෙන්ම පීඩා වින්දේ කාන්තාවන්. ඔවුන්ගේ දරුවන්, ස්වාමිපුරුෂයන්, මව්පියන් අහිමිවන විට තම දරුවන් බලහත්කාරයෙන් එල්.ටී.ටී.ඊ. යට බඳවා ගන්නාවිට මේ කවුරුන් කතා කළේ නැහැ. එදා එල්.ටී.ටී.ඊ.යට විරුද්ධවූ සියලු දෙනා ප්‍රභාකරන්ගේ ගොදුරු බවට පත්වුණා.අම්මලා, ඉදිරියේදීම දරුවන් පොළොවේ ගසා මරා දැම්මා. ගැහැනු දරුවන්ගේ අනාගතය අඳුරු කරමින් ඔවුන්ව දූෂණය කළා. මා නියොජනය කරන මැදවච්චි, කැබිතිගොල්ලෑව පදවිය ප්‍රදේශ උතුරටත් නැගෙනහිරටත් මායිම්ව පිහිටි යුද්ධයේ සාපලත් ප්‍රදේශ නිසා මේ දේවල් මා ඇහෙන් දුටු කෙනෙක් ලෙස ඕනෑම ජාත්‍යන්තරයක දී ඒ දේවල් පවසන්නට මට හැකියාව තිබෙනවා. දරුවන්ව , ස්වාමි පුරුෂයන්ව යුද්ධය නිසා අහිමිවූ අපේ ගම්වල කාන්තාවන් අදටත් කදුළු සලමින් පසුවනවා. මේ සමුළුවලදී කතා බහට ලක්විය යුත්තේ එල්.ටී.ටී.ඊ. සංවිධානය අපේ ජනතාවට අහිමි කළ මානව හිමිකම් ගැනයි.එල්.ටී.ටී.ඊ.ය කළේ අපේ සමාජය උතුම් යැයි නම් කළ කාන්තා ප්‍රතිරූපයන් හෑල්ලුවට ලක් කිරීමය. උතුම් යැයි සලකන ගැබිනි භාවය වාසියට හරවාගෙන මරාගෙන මැරෙන බෝම්බ බැඳගත් එල්.ටී.ටී.ඊ. කාන්තාවන් ජනාකීර්ණ ස්ථානවලට යවා මිනිසුන් ඝාතනය කළා.මුස්ලිම් කාන්තාවන් ගේ වෙස්වලාගෙන ඔවුනගේ ආගමික ඇඳුම් පැළඳුම් වන ෆර්දාව උපයෝගී කරගෙන බෝම්බ රැගත් කාන්තාවන් බිහිසුණු මිනිස් ඝාතන කළා. රාජිව් ගාන්ධි මහතා ඝාතනය කළෙත් කාන්තාවක් යොදාගෙන කාන්තාවගේ ප්‍රතිරූපය විනාශ කරමින් එල්.ටී.ටී.ඊ. සංවිධානය මෙසේ සිදුකළ අපරාධ ගැන ජිනීවා සමුළුව මෙම කාන්තා දිනයේදී අවධානය යොමුකළ යුතුයි.අපේ අමාත්‍යාංශය කාන්තාවන් හා ළමයින් වෙනුවෙන් විවිධ සංවර්ධන ව්‍යාපෘතීන්, දැනුවත් කිරීමේ වැඩසටහන්, ඔවුන් සුරක්ෂිත කිරීමේ වැඩපිළිවෙළ රැසක් ක්‍රියාත්මක කරනවා. ගැහැනු දරුවා වෙනුවෙන් මෙහිදී වෙන්වුණු වැඩසටහන් සුවිශේෂී බවක් ගන්නවා.අපගේ ප්‍රාථමික සමාජ තුළත්, ඉහළ දියුණු යැයි කියන සමාජ තුළත් කාන්තාවන්ට හා දරුවන්ට විවිධ කෙනෙහිලිකම් සිදුවන බව අප පිළිගත යුතුයි. මෙහිදී ‘ගැහැනු දරුවාට’ එය වැඩිවශයෙන් බලපෑමක් ඇති කරනවා.භෞතික වශයෙන් අප ලබන දියුණුවට සමගාමීව අපගේ අධ්‍යාත්මය දියුණු වී නැහැ. එයයි මේ ගැටුමට මුල. දරුවකුගේ මුල්ම සමාජය නිවසයි. ඉන්පසු පාසලයි.මේ ස්ථාන දෙකෙහිදීම දරුවාගේ යහපත සඳහා තීන්දු තීරණ ගන්නාවිට ඒවා ක්ෂණික නොවී දිගුකාලයක් දරුවාට බලපාන යහපත් තීරණ විය යුතුයි. විශේෂයෙන්ම මෙය ගැහැනු දරුවන් ට ආදේශ කරන විට අප වඩාත් සැලකිලිමත් විය යුතුයි.මේ කරුණු සාර්ථක කරගන්නට අප නිවස, පාසල, පරිසරය, සමාජය ආදි සියලු අංශ ඒකරාශී වුණු වැඩපිළිවෙළකට සූදානම් වී සිටිනවා.මේ අයිතිවාසිකම් දිනාගන්නට ගැහැනු දරුවන්ට කාන්තාවන්ට තනිවම බැහැ. ඒ සඳහා පුරුෂ පක්ෂයේද සහය අවශ්‍යයි. ඒ සඳහා අප විවිධ වැඩසටහන් අරඹමින් සිටිනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>09</day>
    </date>
    <link>http://www.dinamina.lk/2012/03/09/_art.asp?fn=n1203091</link>
    <topic>විදුලි සංවර්ධන ව්‍යාපෘතියේ පළමු අදියර ශ්‍රී දළදා මාලිගයට පූජා කිරීම අද</topic>
    <author>අසේල කුරුළුවංශ</author>
    <content>ශ්‍රී දළදා මාලිගා පරිශ්‍රයේ විදුලි සංවර්ධන ව්‍යාපෘතියේ පළමු අදියර නිමකොට ශ්‍රී දළදා මාලිගාවට උරුම කොට පූජා කිරීම අද (9) පස්වරු 4.30 ට දළදා මැදුරේ ඓතිහාසික රන් ආවුද මණ්ඩපයේදී සිදු කෙරෙයි.සියම් මහා නිකායේ මල්වතු අස්ගිරි උභය මහා විහාර මහා නායක ස්වාමීන්ද්‍රයන් වහන්සේ දෙනමගේ අනුශාසනා පරිදි සිදු කෙරුනු මෙම විදුලි ව්‍යාපෘතිය දළදා මාලිගාවට පූජා කිරීමේ අවස්ථාවට විදුලි බල හා බලශක්ති ඇමැති පාඨලී චම්පික රණවක, දියවඩන නිලමේ ප්‍රදීප් නිලංග දෑල යන මහත්වරු සහභාගි වීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>09</day>
    </date>
    <link>http://www.dinamina.lk/2012/03/09/_art.asp?fn=n1203092</link>
    <topic>රාජ්‍ය ආයතන හාරසියයකට වැඩි ගණනක් වෙබ් අඩවි නිර්මාණය කරගෙන</topic>
    <author>ජීවනී පතිරණ</author>
    <content>රාජ්‍ය ආයතන හාරසියයකට අධික ප්‍රමාණයකට මේ වන විටත් වෙබ් අඩවි නිර්මාණය කර ඇතැයි ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය (ICTA) පවසයි. මේ ව්‍යාපෘතිය රාජ්‍ය අංශය ප්‍රතිනිර්මාණය කිරීමේ වැඩසටහන යටතේ ක්‍රියාත්මක කර තිබේ.පුද්ගලයන් ලියාපදිංචි කිරීමේ දෙපාර්තමේන්තුව, ආගමන විගමන දෙපාර්තමේන්තුව, වාහන ලියාපදිංචි කිරීමේ දෙපාර්තමේන්තුව, කම්කරු දෙපාර්තමේන්තුව හා දුම්රිය දෙපාර්තමේන්තුව ඇතුළු ජනතාවට ඉතා සමීප සේවාවන් සපයන රාජ්‍ය ආයතන මේ අතර වන බව නියෝජිතායතනය පවසයි.සිංහල, දෙමළ සහ ඉංගී‍්‍රසි යන භාෂා ත්‍රිත්වයෙන්ම සමන්විත මෙම වෙබ් අඩවිවල රාජ්‍ය ආයතන පිළිබඳ තොරතුරුවලට අමතරව සේවාවන් ලබා ගැනීමේ පහසුකම ද ජනතාවට ලබා දී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>09</day>
    </date>
    <link>http://www.dinamina.lk/2012/03/09/_art.asp?fn=n1203093</link>
    <topic>සියලුම ඖෂධ පැකට්වල මිල සඳහන් කිරීම අනිවාර්යයි</topic>
    <author>සන්ධ්‍යා කරුණාරත්න</author>
    <content>සියලුම ඖෂධ පැකැට්ටුවල ඖෂධයේ මිල සඳහන් කිරීම අනිවාර්ය කරන රෙගුලාසියක් ගෙන ඒමට සෞඛ්‍ය අමාත්‍යාංශය පියවර ගෙන ඇත.සෞඛ්‍ය අමාත්‍යාංශය හා පාරිභෝගික සේවා අධිකාරිය එක්ව මේ රෙගුලාසිය ක්‍රියාත්මක කරන බව ජාතික විලවුන් උපකරණ හා ඖෂධ අධිකාරියේ අධ්‍යක්ෂ වෛද්‍ය හේමන්ත බෙනරගම මහතා පවසයි.මේ මිල සූත්‍රය ක්‍රියාත්මක කිරීමට අවශ්‍ය ගැසට් නිවේදනය ඉක්මණින්ම නිකුත් කිරීමට සෞඛ්‍ය අමාත්‍යාංශය පියවර ගනියි. සෞඛ්‍ය ක්ෂේත්‍රයේ සංවර්ධන කටයුතු සඳහා වූ විද්වත් කමිටුවට සහභාගි වෙමින් අධ්‍යක්ෂවරයා ජාතික රුධිර මධ්‍යස්ථානයේ දී ඊයේ (08) මේ බව ප්‍රකාශ කළේය.මේ රෙගුලාසිය ක්‍රියාත්මක කිරීමෙන් පාලන මිලක් සහිතව සාධාරණ මිලකට ඖෂධ අලෙවි කිරීමේ හැකියාව පවතින බවත් ඖෂධ මාෆියාව මෙමඟින් පාලනය කළ හැකි බවත් ඒ මහතා කීය.මීට අමතරව ජාතික ඖෂධ ප්‍රතිපත්තිය මේ වසර මැද දී ක්‍රියාත්මක කළ හැකි බව සෞඛ්‍ය ඇමැති මෛත්‍රීපාල සිරිසේන මහතා පවසයි.සංශෝධන සහිත ජාතික ඖෂධ ප්‍රතිපත්තිය ලබන සතිය තුළදී නීති කෙටුම්පත් දෙපාර්තමේන්තුව මඟින් තමාට ලැබෙන බවත් ඉන්පසුව අමාත්‍ය මණ්ඩලයේ අනුමැතිය සහිතව පාර්ලිමේන්තුවට ඉදිරිපත් කරන බවත් ඇමැතිවරයා පැවැසුවේය. ජාතික ඖෂධ නව පනත ක්‍රියාත්මක කිරීම මඟින් ජනතාවට ගුණාත්මක හා ප්‍රමිතියෙන් යුත් ඖෂධ සාධාරණ මිලකට අලෙවි කළ හැකිය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>09</day>
    </date>
    <link>http://www.dinamina.lk/2012/03/09/_art.asp?fn=r1203091</link>
    <topic>මාතලේ ලොකු ලූනු ගොවීන්ට සහන නැතිව ගැටලු</topic>
    <author>මාතලේ දිස්ත්‍රික් සමූහ ඒ. ඒ. ඇල්. ඩයස්</author>
    <content>මාතලේ දිස්ත්‍රික්කයේ සුළු පරිමාණයේ ලොකුලූනු ගොවියාට ප්‍රමාණවත් සහනයක් මෙතෙක් ලැබී නැතැයි ඔව්හු මැසිවිලි නගති. මේ තත්ත්වය නිසා අපේක්ෂිත වගා ඉලක්කය සපුරාලීම ඉතා අපහසු කාර්යයක් වී ඇතැයිද කියති.ලොකුලූනු වගා කරන මහ පරිමාණයේ ගොවීන්ට හරිතාගාර පහසුකම් සලසාදීමට කෘෂිකර්ම දෙපාර්තමේන්තුව පෙළඹී ඇතත් සුළු පරිමාණ ලොකුලූනු ගොවියා කෙරෙහි අවධානය යොමු නොකිරීම මොවුන්ගේ අප්‍රසාදයට හේතුවී ඇත. එබැවින් ඔවුන් පවසන්නේ තමන්ට අවශ්‍ය අවම පහසුකම්වත්, ලබා දෙන්නේ නම් අපේක්ෂිත ඉලක්කය කරා යම් තරමකට හෝ යාමට පහසුවන බවය.ගලේවෙල හිනපිටයාය පෙදෙසේ පදිංචි ගොවි මහතකු වන ආර්.ඇම්.ජී. විජේරත්න මෙසේ කීවේ ය.මගේ වෘත්තිය ගොවිතැනයි. නමුත් ඒ සඳහා ප්‍රමාණවත් පහසුකම් නෑ. පෙර පරිදි මෙවරද මා ලොකු ලූනු වගාව සඳහා බීජ නිෂ්පාදනය කරනවා. ඒ සඳහා ලොකුලූනු මව් අල - කිලෝ 50 ක් දැනට සිටුවා තිබෙනවා. නමුත් මේ බීජ නිෂ්පාදනයට අපට කිසිම පහසුකමක් නෑ.ලොකු ලූනු බීජ නිෂ්පාදනය කිරීමට හරිතාගාර ලබා දෙන්නේ ඒ සඳහා මුදල් තියෙන අයට රජයෙන් මුදල් කොටසක් දුන් පසු ඉතිරි වියදම තමන් දරන්නට ඕන. සුළු ගොවීන් වන අපට එවැන්නක් කරන්ට හැකියාවක් නෑ.සුළු ගොවියා ශක්තිමත් නොකර අපේක්ෂිත නිෂ්පාදන ඉලක්කය වෙත යන්ට බෑ. එබැවින් මා ඉල්ලා සිටින්නේ ලොකු ලූනු වගාව සඳහා ලොකු ගොවියාට මෙන් සුළු ගොවීන් වන අපටත් පහසුකම් දෙන්න කියා.එස්.බී. ආර්. චන්ද්‍රා කුමුදුනී - අපි ගොවිතැනින් ජීවත් වන්නේ. නමුත් ඒ සඳහා පහසුකම් නෑ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>09</day>
    </date>
    <link>http://www.dinamina.lk/2012/03/09/_art.asp?fn=r1203092</link>
    <topic>පොළොන්නරුවේ සියලු ගොවි සංවිධානවල සහායෙන් ප්‍රගතිශීලී ගොවිජන එකමුතුව ඇරැඹෙයි</topic>
    <author>හිඟුරක්ගොඩ සමූහ අමරසූරිය ගලප්පත්ති</author>
    <content>පොලොන්නරුව දිස්ත්‍රික්කයේ සියලු ගොවි සංවිධාන ඒකරාශි වී පොලොන්නරුව දිස්ත්‍රික් ප්‍රගතිශිලී ගොවිජන එකමුතුව යනුවෙන් සංවිධානයක් පසු ගියදා ගිරිතලේ “ තුරුලිය” සෙවණදි පිහිටුවා ගන්නා ලදී.එම අවස්ථාවේදී පරාක්‍රම සමුද්‍රය ගොවි සංවිධානයේ සභාපති ඩබ්ලිව්. එන්. ජී. වීනාධිපති මහතා මෙසේ කී වේය.2011 දී හදිසියේ ඇති වූ ගංවතුර දෙකින් ගොවි ජනතාවගේ ආර්ථිකය කඩා වැටුණා. වගා කටයුතුවලදී ගොවියා උකස්කළ රන්භාණ්ඩ සින්න වෙන්න ගියා. ගොවි උපකරණ පවා උකස්කර තිබුණා දිසාපති වරයා මුල්වී හදිසි ආපදා කළමනා කමිටුව මගින් ණය පොලිය කපා දමා වාරික හතරකදී ණය කපා දැමීමට තීරණය කළා. නමුත් එය ක්‍රියාත්මක කිරීමට බැංකු කැමති වුණේ නෑ. තෙල් මිල සමඟ කෘෂිකාර්මික කටයුතුවල මිල ඉහළ යනවා. ඒ නිසා සම්බා සහ නාඩු හාල් කිලෝවේ මිල ඉහළ යනවා.තමන් කඩුව ගොවි සංධානයේ සභාපති එස්. බී. දිසානායක - ජපානයේ ගොවියා වී මෝලට දාලා බැංකුවෙන් චෙක් එක ගන්නවා. එදා සමුපෙට වී දුන්නට එවේලේම මුදල් දුන්නා. මේ කන්නයේ ගොවියාගේ වී ගන්න තවමත් ගබඩා හිස් කරල නෑ.මින්නේරිය වැව කවුඩුල්ල ගොවි සංවිධානයේ සභාපති ආර්. එම්. ධර්ම තිලක මහතා - කාලයෙන් කාලයට වැඩිවන ජීවන වියදම සමඟ වී මිලද ඉහළ යා යුතුයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>09</day>
    </date>
    <link>http://www.dinamina.lk/2012/03/09/_art.asp?fn=r1203093</link>
    <topic>පරිභෝජනයට නුසුදුසු ආහාර විකිණු පාණදුරේ හෝටල් හිමියන් 7කට දඩ</topic>
    <author>වාද්දුව සමූහ එස්. රූපරත්න පියදාස</author>
    <content>මැස්සන්ට හා කුණු දූවිලි රැඳීමට විවෘතව අපිරිසුදු ආහාර අලෙවි කළ පාණදුර නගරයේ හෝටල හා බේකරි හිමියන් හය දෙනෙකුට සහ ශීතකරණයක් තුළ බිස්කට් රෝල්ස් කේක් ආදිය සමග මස් වර්ග අහුරා තැබූ හෝටල හිමිකාරියකටද රුපියල් තුන්දහස (රු. 3000) බැගින් හත් දෙනාට රුපියල් විසිඑක්දහස (රු. 21000) කද දඩ නියම කළ පාණදුර මහේස්ත්‍රාත් රංග දිසානායක මහතා කල් ඉකුත් වන දිනද සඳහන් නොවන බනිස් වර්ග අලෙවි කළ බේකරි හිමියකුට රුපියල් හය දහසක (රු. 6000) දඩයක් නියම කරන ලදී.මෙසේ දඩ නියම වූයේ පාණදුර නගරයේ හෝටල සහ බේකරි හිමියන් වන අබ්දුල් සලාම්, මොහොමඩ් ෆයිසර්, සුප්පයියා විජයකුමාර්, මොහොමඩ් රසාක් මොහොමඩ් නවුෆර්, තිලකසිරි සල්ගාදු පිටියකර පවිත්‍ර කන්නන්ගර කෝරාලගේ දයානන්ද ශීතකරණයක මස් හා කෑම වර්ග කලවමේ අසුරා තැබූ රන්මැණිකේ සහ නිෂ්පාදිත හා කල් ඉකුත් වන දින සඳහන් නැති බනිස් අලෙවිකළ කත්‍රිආරච්චිගේ දොන් මහේන්ද්‍ර සරිවර්ධන යන අයවළුන්ටය.පාණදුර සෞඛ්‍ය වෛද්‍ය නිලධාරී වෛද්‍ය එස්. සිවකුමාරන් මහතාගේ උපදෙස් පරිදි පාණදුර බණ්ඩාරගම හොරණ ඉංගිරිය සහ මදුරාවල යන සෞඛ්‍ය වෛද්‍ය නිලධාරී කාර්යාලවල මහජන සෞඛ්‍ය පරීක්ෂකරුවන් කණ්ඩායමක් පාණදුර නගරයේ කරන ලද සෝදිසියකදී මේ බේකරි හා හොටල් හිමියන් අත්අඩංගුවට ගෙන තිබුණි.පාණදුර පරිපාලන මහජන සෞඛ්‍ය පරීක්ෂක සමන් ගී කියනගේ මහතාගේ උපදෙස් පරිදි පාණදුර නගරයේ වැඩ බලන මහජන සෞඛ්‍ය පරීක්ෂකවරුන් වන නිශ්ශංක විජේකෝන් සහ ලාල් වික්‍රමතන්ත්‍රි මහත්වරු ආහාර ආඥාා පනත යටතේ එම හෝටල සහ බේකරි හිමියන්ට විරුද්ධව පාණදුර අධිකරණයේ මේ නඩුව පවරා තිබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>09</day>
    </date>
    <link>http://www.dinamina.lk/2012/03/09/_art.asp?fn=r1203094</link>
    <topic>බොරු ශාස්ත්‍ර කියා මිනිසුන් මුලා කළ කපුවාගේ හොරේ අතටම හසුවෙලා</topic>
    <author>බර්ටි ලයනල්</author>
    <content>ඈත ප්‍රදේශයක විශාල නුග ගසක් ආශ්‍රිතව පිහිටි දේවාලයක් විය. මේ දේවාලයට යන එන අයගේ නම පළාත පැමිණි කාරණය වැනි දේ හරි හැටි ප්‍රකාශ කරන බැවිනුත් නම කියා අඬ ගසන බැවිනුත් ඈත ප්‍රදේශවල පවා මෙහි සත්‍යතාවය ප්‍රචලිත වී ගියේය.දිනක් රුයිතන් යන අය මේ දේවාලයට ගියේය. තමාගේ වාරය එනතුරු බලා සිටි මේ අය සමග ජංගම දුරකථනයක් අතැති කිසිවකු හිතවත් විය.‘අයිය... ඈත පළාතකින් වෙන්නැති... නෙ....’ ‘මමද මම රඹුක්කන’ ‘කලින් ඇවිල්ල තියෙනවා ....ද?’ ‘නෑ.. නෑ.. මම මේ දේවාලෙ සත්‍ය බව දැනගෙනමයි ආවෙ...’ ‘ඒකනම් එහෙම තමයි අයියා කවුද නම කීවෙ...’ ‘රුයිතන්...’මෙලෙසින් මේ පුද්ගලයා සිටි කිහිප දෙනෙක් ළඟට යමින් මෙවැනි කතාබහක යෙදුණි.‘අයියා කලින් දැකලා තියෙනවා වගේ හුරුයි...’ ‘නෑ මම අදමයි ආවෙ.’ ‘ලොකු වැඩක් වෙන්නැති’ ‘අනේ මගේ හරක් පැටියෙක් නැතිවුණා. ඒක ගැන බලාගන්න’‘අයියා... නම ... මොකක්ද... කීවෙ...’ ‘සිරිපාල... අනුරාධපුරේ...’රුයිතන්ගෙ වාරය උදා විය. බුලත් අත පඬුර පොල්ගෙඩිය පූජා වට්ටිය හිස මුදුනත තබා ගෙන බැතිසිතින් දොරටුව අසලට පැමිණියේය. දේව ප්‍රතිමාව අසලින් ජංගම දුරකථනයකින් ගුමු ගුමු නාදයක් නිකුත් විය. කපුවා වහා පැන ගුමු ගුමුව විපරම් කරමින් ප්‍රතිඹාව පිටිපසට රිංගා ගත්තේය. රුයිතන්ට සැකයක් පහළ විය. ‘කියපන් මේකගෙ නම... ඉක්මනට...’‘සිරිපාල... සිරිපාල... අනුරාධපුරේ. හරක් පැටියෙක් නැතිවෙලා... මැරිල නෑ ඉන්නව කියපන් ඌමයි කීවෙ. රුපියල් 2000 පඬුරයි පූජා වට්ටියකටයි බාරයක් ගැට ගහන්න කියපන්... එච්චරයි....’ දෙකකුල බැඳි ගෙජ්ජි සොලවමින්...‘හ්...ම්..හ්. ... ම්... ආ.... සි...රි...පාල...දේව දරුවා කතා කරපන් දරුව උඹ බය වෙන්න එපා... සිරි...පාල....‘සා....දු... රුයිතන්ට මෙය උභතෝකෝටික පැනයක් විය. දරුවා.... උඹේ වහුපැටිය... ඉන්නවා. ඌව මරන්න බෑ උඹ දෙවියො බුදුන් අදහන දරුවෙක් හින්දා ඌව ආරස්සා කරනවා.‘දරුවා උඹ හෙට රුපියල් 2000 ක පඬුරකුයි පලතුරු කැවිලි පූජා වට්ටියකුයි අරන් බාරය ඔප්පු කරපන්.’ ‘සාදු... සා....දු... මම සිරිපාල නොවේ.. ම. ... ම .. රුයිතන්... සාදු... ට වැරදුනා.... නේද....‘හ්... ම්ම්... හ්....ම්ම්.... දේව දරුවාගේ දිෂ්ටිය දෙගුණ තෙගුණ විය. මදක් නිශ්ශබ්ද වී කෙඳිරි ගාන්නට විය.රුයිතන් බියෙන් ගැහි ගැහි නැගිටීමට වෙර දැරීය. කපුවා ඇඟට පැන යෑමට ඉඩ නොදී දේවාලය තුළටම රැගෙන ගියේය.‘දරුවා.... දේව දරුවා දෙවියන්ට වැරදීමක්වුණා. උඹේ පඬුර ආපසු ගනින්. දේව වරමෙන් උඹට මේ උඹට රුපියල් දාහකුත් කැප කරනවා. දරුවා උඹ මේක එළියට ගිහින් කාටවත් හෙම කියනවා නොවෙයි... තේ.... රුණා...ද’හ්ම් .... හ්ම්’’’’ ශබ්ද නගමින් කපුවා නිහඬ විය. රුයිතන් ඉතා අසීරුතාවයෙන් දාඩිය මුගුරු පිස දමමින් දේවාලයෙන් පිටතට පැමිණියේය.පිටත වූ පිරිසට මේ කලබැගෑනියේ ඉව දැනී රුයිතන් වට කර ගත්තේය. සිදුවූ දේ අකුරක් නෑර විස්තර කළේය. ඒ වන විට දේවාලභූමියේ සිටියේ සාස්තර ඇසීමට පැමිණ පිරිස පමණි. පිරිස සමග සුහදතාවයෙන් කතා කළ ජංගම දුරකථනකරුවා අතින් නම් පැටලී ඇති බව දැන ගැනීමෙන් පසු හොර කපුවා හොර කපුවා යි කෑ ගසමින් පොලිස් ස්ථානයටද දැනුම් දී ඇති බව ප්‍රචලිත විය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>09</day>
    </date>
    <link>http://www.dinamina.lk/2012/03/09/_art.asp?fn=r1203095</link>
    <topic>මුදල් නොමැති බැංකු ගිණුමකින් හැට ලක්‍ෂයක චෙක්පතක් නිකුත් කරලා</topic>
    <author>ආරච්චිකට්ටුව සමූහ – අතුකෝරළ යූ. ගුණපාල</author>
    <content>ගිණුමෙහි මුදල් නොමැති බව දැනගෙන රුපියල් හැටලක්‍ෂයක චෙක්පතක් දී වංචා කිරීමේ සිද්ධියක චූදිතයකු හලාවත පළාත්බද මහාධිකරණ විනිසුරු ඩබ්ලිව්. එම්. එම්. මාලිනී ගුණරත්න මහත්මිය ඉදිරියේ පසුගියදා වරද පිළිගත්තේය.වෙන්නප්පුව කොලින්ජාඩිය පදිංචිකරුවකු මේ නඩුවේ චූදිත විය.2006 පෙබරවාරි 06 දින හෝ ඊට ආසන්න දිනයක මාරවිල දී වෙන්නප්පුව පෞද්ගලික බැංකුවක ජංගම ගිණුමකින් නිකුත් කරන ලද චෙක්පතක් කෝට්ටහේවගේ ජෝශප් බර්නාඩ් ප්‍රනාන්දු යන අයට ගිණුමෙහි මුදල් නොමැති බව දැනගෙන කෝට්ටහේවගේ ජෝශප් බර්නාඩ්ගෙන් රුපියල් හැටලක්‍ෂයක මුදලක් ලබාගැනීමට වංකව හා වංචනිකව පෙළඹවීමෙන් දණ්ඩ නීති සංග්‍රහයේ 403 වගන්තිය යටතේ දඬුවම් ලැබිය යුතු වරදක් සිදුකරන ලදැයි චූදිතට අධිචෝදනා ඉදිරිපත් කර තිබුණි.පැමිණිල්ලේ හා විත්තියේ එකඟතාව මත පැමිණිල්ලේ පළමුවන සාක්‍ෂිකරු වූ වෙන්නප්පුව මැදකටුනේරිය පදිංචි කෝට්ටහේවගේ ජෝශප් බර්නාඩ් ප්‍රනාන්දු යන අයට රුපියල් හතළිස් එක්දහස් අසූදාහක මුදලක් ගෙවීමට චූදිත පොරොන්දු විය.චූදිතට රුපියල් ලක්‍ෂ 50 බැගින් ශරීර ඇප දෙකක් හා රුපියල් ලක්‍ෂ දෙකක මුදල් ඇප මහාධිකරණ විනිසුරුවරිය නියම කළාය.ඇපකරුවන් ලෙස චූදිතගේ දරුවන් ඉදිරිපත් විය.ඇප තැබීමෙන් පසුව සෑම මසකම අවසන් ඉරුදින පෙරවරු 9.00 ත් 12.00 ත් අතර කොළඹ අපරාධ පරීක්‍ෂණ දෙපාර්තමේන්තුවේ වාණිජ අපරාධ විමර්ශන අංශය (2) ස්ථානාධිපති වෙත වාර්තා කිරීමට නියම කළාය.චූදිතට විදේශ ගතවීම ද තහනම් කරනු ලැබූ මහාධිකරණ විනිසුරුවරිය ඒ බව ආගමන විගමන දෙපාර්තමේන්තුවට දැනුම් දීමට මහාධිකරණයේ රෙජිස්ට්‍රාර්වරයාට නියම කළාය.මහාධිකරණ විනිසුරු ඩබ්ලිව්. එම්. එම්. මාලිනී ගුණරත්න මහත්මිය ජූනි 11 දිනට චූදිතට දඬුවම් නියම කරන බව දැනුම් දුන්නාය.පැමිණිල්ල වෙනුවෙන් රජයේ අධිනීතිඥ කාශ්‍යප වික්‍රමසේකර මහතා පෙනී සිටි අතර විත්තිකරු වෙනුවෙන් නීතිඥ ලලන්ත සරත්චන්ද්‍ර මහතා පෙනී සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>09</day>
    </date>
    <link>http://www.dinamina.lk/2012/03/09/_art.asp?fn=s1203091</link>
    <topic>සී.බී.කුසලානය ඔස්ට්‍රේලියාව සතුවෙයි</topic>
    <author/>
    <content>ඇඩ්ලේඩ් හි ඊයේ පැවැති කොමන්වෙල්ත් බැංකු කුසලාන අවසාන මහා තරගයේ ඔස්ට්‍රේලියාවට එරෙහිව ප්‍රබල පන්දු ප්‍රහාරයක් එල්ල කළ ශ්‍රී ලංකාව පිතිහරඹයේ අසාර්ථක වෙමින් ලකුණු 16ක පරාජයක් ලැබීය. මේ පරාජයත් සමග තරග 3 කින් සමන්විත අවසාන වටය තරග 2-1 කින් ජය ගත් ඔස්ට්‍රේලියාවට කුසලානය හිමි විය.ලකුණු 231 ක් පමණක් ලබා ගැනීමෙන් පසුවත් ලැබුනු මේ ප්‍රතිඵලය ඔස්ට්‍රේලියාවට විස්මිත ජයග්‍රහණයක් විය. තරගාවලිය ආරම්භයේ පරාජය වී නැවත නැගී සිට “බෙස්ට් ඔෆ් ත්‍රී” අවසාන තරග වටයේත් අවසානය දක්වා පැමිණ ජයග්‍රහණය පෙනි පෙනී ලත් මේ පරාජය ශ්‍රී ලංකාවට වේදනාකාරී එකක් විය.පළමුව පන්දුවට පහර දුන් ඔස්ට්‍රේලියාව ඕවර 49.3 ක් ඇතුළත ලකුණු 231 කට සීමා කිරීමට ශ්‍රී ලංකා පන්දු බලඇණිය සමත් වුව ද ලකුණු 232 ක ජයග්‍රාහී ඉලක්කය හඹා යාමේ දී ශ්‍රී ලංකාවේ සියළුම ක්‍රීඩකයෝ තරගයේ තවත් පන්දු 7 ක් ඉතිරිව තිබියදී ලකුණු 215 කට දැවී ගියහ. ශ්‍රී ලංකාවේ මුල් පෙළ පිතිකරුවන් වන නායක මහේල ජයවර්ධන (15), තිලකරත්න ඩිල්ෂාන් (8), කුමාර සංගක්කාර (19) සහ දිනේෂ් චන්දිමාල් (5) ලකුණු 53 ක් ඇතුළත දැවී ගියහ. ළහිරු තිරිමාන්න සහ උපුල් තරංග 5 වැනි කඩුල්ලට ලකුණු 60 ක සම්බන්ධතාවක් ගොඩ නැගුව ද එය ශ්‍රී ලංකාවේ ජයග්‍රහණයට ප්‍රමාණවත් නොවීය.තිරිමාන්න ලකුණු 30 කට දැවී යාමෙන් අනතුරුව චාමර කපුගෙදර හා නුවන් කුලසේකර ද ඉක්මනින් දැවී ගියහ. ඔස්ට්‍රේලියානු පිලේ ජයග්‍රහණයට මං විවර කළ වේගපන්දු යවන ක්‍රිඩක ක්ලින්ට් මැකේ ලකුණු 28 කට කඩුලු 5 ක් දවාලමින් තරගයේ වීරයා සම්මානය දිනා ගත්තේ ය. තරගාවලියේ වීරයා ලෙස තිලකරත්න ඩිල්ෂාන් නම් කෙරිණි. බ්‍රෙට් ලී කඩුලු 3 ක් දවාලීය.නායක මහේල ජයවර්ධන කාසියේ වාසිය දිනා ගෙන පළමුව පන්දුවට පහර දීම සඳහා ඔස්ට්‍රේලියානුවන් කැඳවූ අතර ඔහුගේ පන්දු යවන්නෝ සාර්ථකව කාර්යය ඉටුකරමින් ඉනිමේ තවත් පන්දු 3ක් ඉතිරිව තිබිය දී ඔස්ට්‍රේලියාව ලකුණු 231කට දවාලුවේය.ආරම්භක පිතිකරු මැතිව් වෙඩ් පන්දු 74කින් ලකුණු 49ක් රැස්කර ගෙන ඔස්ට්‍රේලියානු ඉනිමේ වැඩිම ලකුණු වාර්තා කළ අතර අනෙක් ආරම්භක පිතිකරු ඩේවිඩ් වෝනර් පන්දු 45කින් ලකුණු 48ක් ලබා ගත්තේය.ෆාවීස් මහරූෆ් ලකුණු 40කට කඩුලු 3ක් ලබා ගත්තේය. වමතින් දඟපන්දු යවන රංගන හේරත් ලකුණු 36කට කඩුලු 3ක් ලබාගැනීමට අමතරව දර්ශනීය අයුරින් උඩ පන්දුවක් රැක ගනිමින් වැඩ බලන නායක ෂේන් වොට්සන් ලකුණු 19කට දවාලීමට හවුල් විය.ඔස්ටේ‍්‍රලියාවට සාර්ථක ආරම්භයක් ලබා දෙමින් වෙඩ් හා වෝනර් පළමු ඕවර 14දී ලකුණු 75ක් රැස් කළහ. එහෙත් ඔස්ට්‍රේලියාව තවදුරටත් ඉදිරියට යාම වළක්වමින් ශ්‍රී ලංකා පන්දු යවන්නන් හා පන්දු රකින්නන් ද ජයවර්ධනගේ මෙහෙයවීම මත ක්‍රියාත්මක වෙමින් ඔස්ට්‍රේලියානු ලකුණු ලබා ගැනීමේ වේගය අඩාල කළහ.21 වැනි ඕවරය වනවිට ඔස්ට්‍රේලියාව එක් කඩුල්ලක් පමණක් දැවී ලකුණු 115ක් රැස්කර ගෙන සිටියද ඊළඟ ඕවර 12 ඇතුළත ඔවුන්ගේ කඩුලු 5ක් බිඳ වැටිණි.බ්‍රෙට් ලී පන්දු 54කින් ලකුණු 32ක් ලබා ගත් අතර ක්ලින්ට් මැකේ පන්දු 32කින් ලකුණු 28ක් රැස් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>09</day>
    </date>
    <link>http://www.dinamina.lk/2012/03/09/_art.asp?fn=s1203092</link>
    <topic>නිල් මහ සටනේදී වසර 71 පැරණි වාර්තාවක් ආසිරි-ජාවේඩ් බිඳ දමති</topic>
    <author>ප්‍රින්ස් ගුණසේකර</author>
    <content>කොළඹ රාජකීය හා ගල්කිස්ස සාන්ත තෝමස් අතර 133 වැනි නිල් මහ සටනේදී සාන්ත තෝමස් විදුහලේ ආසිරි වික්‍රමනායක හා ජාවේඩ් බොන්සෝ වසර 71ක් පැරණි වාර්තාවක් බිඳ හෙලමින් මහා තරගයේ දී දෙවැනි කඩුල්ලට ලකුණු 179ක සම්බන්ධතාවක් ගොඩනැංවූහ.වසර 1941 දී ඒ. එෆ්. මොලමුරේ හා එන්. ටී. විජේසූරිය දෙවැනි කඩුල්ලට ලකුණු161ක සම්බන්ධතාවක් ගොඩනගා තිබූ වාර්තාව ඊයේ එස්. එස්. සී. පිටියේදී ආසිරි – ජාවේඩ් විසින් මකා දමන ලදී.නිල් මහ සටනේ පළමු දිනයේදී මුලින් පන්දුවට පහරදීමට සාන්ත තෝමස් විදුහල පිටියට පිවිසි අතර කඩුලු 9ක් දැවී ලකුණු 325ක් ලබා සිටියදී ඉනිම අත්හිටුවීය. පළමු දිනය නිමාවෙද්දී රාජකීය ක්‍රීඩකයෝ කඩුලු 1කට ලකුණු 53 ලබා සිටියහ.සාන්ත තෝමස් විදුහලේ මුල් පිතිකරුවන් ඉතා හොඳින් පන්දුවට පහරදුන් අතර ලකුණු 200ක් වාර්තා වෙද්දී කඩුලු 2ක් දැවී තිබුණි. අනතුරුව ඉතිරි කඩුලු 7ක් ඉක්මනින් දැවී ගියහ.ශතකයට තවත් ලකුණු තුනක් අවශ්‍යව තිබියදී ජාවේඩ් බොන්සෝ දැවී යෑම විශේෂත්වයක් විය. බොන්සෝ මේ තරගවාරයේ තරග 16කට සහභාගි වී සිටි අතර මහා තරගයේදී ලැබූ ලකුණු 97 හොඳම ලකුණු වාර්තා කිරීම විය.ආසිරි වික්‍රමනායක ලකුණු 85ක් ලබා ගැනීමට සමත් වූ අතර චාමික කරුණාරත්න හා පූර්ණ අළුත්ගේ කඩුලු 3 බැගින් බිඳ හෙලූහ.මේ දක්වා පැවැති මහා තරගවලදී රාජකීය විදුහල වසර 33ක දී හා සාන්ත තෝමස් විදුහල වසර 34ක දී ජය වාර්තා කර ඇත.තෙදින තරගයක් ලෙස පැවැත්වෙන පැරණිතම මහා තරගය වන මෙහි දෙවැනි දිනය අදයි.සාන්ත තෝමස් විදුහල පළමු ඉනිම කඩුලු 9කට ලකුණු 325ආසිරි වික්‍රමනායක 85, ජාවෙඩ් බොන්සෝ 97, චමෝද් පතිරණ 48, තිලක්‍ෂ සුමනසිරි 28, ධනුෂ්ක පීරිස් 32 (චාමික කරුණාරත්න 59/3, පූර්ණ අළුත්ගේ 90/3)රාජකීය විදුහල පළමු ඉනිම කඩුලු 1කට ලකුණු 53ඉසුරු ගුණතිලක නොදැවී 31, රෝනක අහංගම 20(දිලුම් ප්‍රනාන්දු 4/1).</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>09</day>
    </date>
    <link>http://www.dinamina.lk/2012/03/09/_art.asp?fn=s1203093</link>
    <topic>ඩ්‍රාවිඩ් පිටියෙන් සමුගනී</topic>
    <author/>
    <content>ඉන්දීය පිතිකරු රාහුල් ඩ්‍රාවිඩ් ජාත්‍යන්තර ක්‍රිකට් තරග බිමෙන් ඔහුගේ සමුගැනීම අද ප්‍රකාශයට පත් කිරීමට බොහෝ දුරට ඉඩ තිබේ.39 හැවිරිදි ඩ්‍රාවිඩ්, අද බැංගලෝරයේදී මාධ්‍ය සාකච්ඡාවක් කැඳවා ඇති අතර ඉන්දියා ක්‍රිකට් පාලක මණ්ඩලයේ සභාපති එන්. ශ්‍රිනිවාසන් ද ඊට සහභාගි වනු ඇත.තම තමන්ගේ ක්‍රිකට් අනාගතය සම්බන්ධයෙන් හටගෙන තිබූ අනුමාන කිරීම් වකවානුවකින් පසුව, සචින් ටෙන්ඩුල්කාර් හා වී.වී.එස්. ලක්ස්මන් ඇතුළු ඉන්දියා ක්‍රිකට් කණ්ඩායමේ වඩාත් ම ජ්‍යෙෂ්ඨ ක්‍රීඩකයන් අතුරින් තරග බිමෙන් ඉවත් වන පළමු ක්‍රීඩකයා බවට ඩ්‍රාවිඩ් පත්වෙයි. ඔහුගේ මේ තීරණය පැමිණෙන්නේ අසාර්ථක ඔස්ට්‍රේලියානු සංචාරයකින් පසුවය. එහෙත් ඔහු 2011 වසරේදී සාර්ථක ක්‍රීඩාවක නිරත වෙමින් ශතක 5ක් – කැරිබියන්හි 4ක් හා එංගලන්තයේදී 1ක් – වාර්තා කළේය. කෙසේ වෙතත්, ළඟ එන අයි.පී.එල්. තරගාවලියේදී ඔහු ‘රාජස්තාන් රෝයල්ස්’ කණ්ඩායමට නායකත්වය දෙනු ඇත.ඩ්‍රාවිඩ්ගේ මේ සමුගැනීමේ තීරණයෙන් 1996 වසරේ ලෝඩ්ස්හි ලකුණු 95ක් ලබා ගනිමින් ආරම්භ වූ ක්‍රීඩා දිවියක් අවසන් වෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>09</day>
    </date>
    <link>http://www.dinamina.lk/2012/03/09/_art.asp?fn=s1203094</link>
    <topic>ත්‍රිත්ව-අන්තෝනි ගැටුම අද-හෙට</topic>
    <author>උපනන්ද ජයසුන්දරමහනුවර ක්‍රීඩා</author>
    <content>කන්ද උඩරට දෙවන පැරණිතම ක්‍රිකට් තරගය වන 96 වන මහනුවර ත්‍රිත්ව - කටුගස්තොට සාන්ත අන්තෝනි විදුහල් මහා ක්‍රිකට් තරගය අස්ගිරිය ජාත්‍යන්තර ක්‍රිකට් ක්‍රීඩාංගණයේදී අද සහ හෙට පැවැත්වේ.මෙතෙක් මහ තරග 95 න් 22 ක් ජය ගැනීමට ත්‍රිත්ව විදුහල සමත්වී ඇත. තරග 12 ක් ජය ගැනීමට සාන්ත අන්තෝනි විදුහල සමත්වී ඇත. ඉතිරි තරග 62 අවසන්වී ඇත්තේ ජය පරාජයෙන් තොරවය.මෙම මහා ක්‍රිකට් තරගයේ වැඩිම ලකුණු වාර්තා කර ඇත්තේ හිටපු ශ්‍රී ලංකා ක්‍රිකට් ක්‍රීඩකයෙකු වශයෙන්පසුව ක්‍රීඩා කළ හිටපු සාන්ත අන්තෝනි පිතිකරු ඒ. සී. ඇම්. ලෆීර් විසින් 1954 වාර්තා කළ ලකුණු 176 වේ.පන්දු යවන්නෙක් වශයෙන් වාර්තා කළ දක්ෂතම පන්දු යැවීම සිදු කලේ ත්‍රිත්ව විදුහලේ සුදන්ග ප්‍රනාන්දු විසින් ලකුණු 32 කට කඩුලු 10 ක් එක් ඉනිමකදී ලබා ගැනීමය. මෙම ක්‍රිකට් සමය තුළ ත්‍රිත්ව විදුහල තරග 10 කින් ජය ලබා ඇත. සාන්ත අන්තෝනි විදුහල තරග 2 කින් ජය වාර්තා කර ඇත. කණ්ඩායම් දෙකම අපරාජිත තත්වයේ පසුවේ.ත්‍රිත්ව විදුහල් මෙවර මෙහෙයවන්නේ 4 වන වසරේ ක්‍රීඩක ජනිස්ක ප්‍රේමසිංහ විසිනි. ඔහු මෙතෙක් කඩුලු 92 ක් ලබා ඇත. ලබා ඇති ලකුණු 450 කි. පසුගිය වසරේ ක්‍රිකට් නායක අකිල ජයසුන්දර කණ්ඩායමේ දක්ෂතම ක්‍රීඩකයා වේ.ඔහු ලකුණු 700 ඉක්මවා මෙම ක්‍රිකට් සමය තුළ ලකුණු ලබා ඇත. පිට දඟ පන්දු මගින් කඩුලු 60 ක් ලබා ඇත. කණ්ඩායමේ ශතක 3 ක් ලබා ඇති දිනුක් වික්‍රමනායක කණ්ඩායමේ ලාබාලම (වයස 16) ක්‍රීඩකයා වේ.සාන්ත අන්තෝනි විදුහල මෙවර මෙහෙයවන්නේ දක්ෂ තුන්ඉරියව් ක්‍රීඩක කනිෂ්ක රණරාජ විසිනි.ඔහු 4 වන වසරේ ක්‍රීඩකයෙකි. ලකුණු 800 ඉක්මවා ලබා ඇති ඔහු මද වේග පන්දු මගින් කඩුලු 40 ක් ලබා ඇත. කණ්ඩායමේ උපනායක මනෝජ් සරත්චන්ද්‍ර ලකුණු 750 ක් ලබා ඇත්තේ ශතක 3 ක් සමගය.ත්‍රිත්ව විදුහලනිරෝෂන් දික්වැල්ල (නායක), ජනිෂ්ක ප්‍රේමසිංහ (උප නායක), අකිල ජයසුන්දර, හේෂාන් වන්නිආරච්චි, දිනුක් වික්‍රමනායක, ඇල්වින් ප්‍රනාන්දු, රොන් චන්ද්‍රගුප්ත, රජිත ජයතුංග, පලිහවඩන, අර්ජුන ජයසිංහ, ලක්සිත දසනායක, අම්රික් සිරිමොහන්, මදුෂාන් සුමේන්ද්‍රන්, ලක්ෂන් ජයසිංහ, අවිෂ්ක දිසානායක, පුබුදු සමරසිංහ, දිමල් කොස්තාසාන්ත අන්තෝනි විදුහලකනිෂ්ක රණරාජ (නායක), මනෝජ් සරත්චන්ද්‍ර (උපනායක), සරන්ග රාජගුරු, යොහාන් වුඩ්ස්, දිනුක් හේරත්, නිමේෂ ගුණසිංහ, සචින් බුලත්සිංහල, මදුෂාන් පුස්සැල්ල, බාතිය ලියනගේ, බුවනෙක විජේතුංග, රොමේෂ් මැක්වින්, චාර්ල්ස් ප්‍රසින්, පුබුදු විජේවර්ධන, තාරක ජයසිංහ, චමල් ගුණසේකර, ලක්ෂාන් වල්ගම්පාය, දිලාන් බණ්ඩාර, දමිත්‍ර පණ්ඩිතරත්න.</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>09</day>
    </date>
    <link>http://www.dinamina.lk/2012/03/09/_art.asp?fn=s1203095</link>
    <topic>මාධ්‍යවේදීන්ගේ කාර්ය නිවැරැදි නම් ක්‍රීඩාවේ ඉදිරිය යහපත් වෙනවා</topic>
    <author>ෆවුස් මොහොමඩ්</author>
    <content>ක්‍රීඩා මාධ්‍යවේදීන් වචනයේ පරිසමාප්ත අර්ථයෙන්ම සිය කාර්යභාරය නිවැරැදිව ඉටුකරන්නේ නම් එය ක්‍රීඩාවේ අභිවෘද්ධියට ප්‍රධානතම සාධකය වන බව ක්‍රීඩා අමාත්‍යාංශයේ ලේකම් උදය සෙනෙවිරත්න මහතා ප්‍රකාශ කළේය.ක්‍රීඩාව වැනි ජනතාව අතර වැඩි උනන්දුවක් ඇතිවන විෂයන් කෙරෙහි මාධ්‍යවේදීන් සදාචාරවූත් නිවැරැදි වූත් ක්‍රම පිළිවෙත් අනුගමනය කිරීමෙන් එය වඩාත් හොඳීන් විකසිත වන බව තම අදහස යැයි ඒ මහතා වැඩිදුරටත් සඳහන් කළේය.ක්‍රීඩා ලේකම්වරයා මේ අදහස් පළ කළේ ඊයේ (8) ක්‍රීඩා අමාත්‍යාංශ ශ්‍රවණාගාරයේ පැවැති ක්‍රීඩා ක්‍ෂේත්‍රයේ විවිධ අංශයන් පිළිබඳ ක්‍රීඩා මාධ්‍යවේදීන් දැනුවත් කිරීමේ වැඩමුළුවට සහභාගි වෙමිනි.ජාතික ක්‍රීඩා මාධ්‍ය පදනම විසින් මෙහෙයවනු ලැබූ මේ වැඩමුළුවේදී වැඩිදුරටත් අදහස් දැක් වූ සෙනෙවිරත්න මහතා සඳහන් කළේ ක්‍රීඩාවේ උන්නතිය වෙනුවෙන් මෙවැනි වැඩමුළු සංවිධානය කිරීම ජාතික මෙහෙවරක් වන බවය.පසුගිය ලෝක කුසලාන තරගමාලාවේ සත්කාරක රටක් ලෙස කටයුතු කළ ශ්‍රී ලංකාවේ ක්‍රීඩාංගණ 3 ක් ඉදිකිරීම සම්බන්ධව ඇතැම් මාධ්‍ය සාවද්‍ය තොරතුරු පළ කරමින් මෙරට ජනතාව අතරේ ක්‍රීඩාව කෙරෙහි කළකිරීමක් ඇති කරවු බවත් එය මහා සමාජ අපරාධයක් ලෙස හුවා දැක් වූ බවත් පැවැසූ සෙනෙවිරත්න මහතා එමගින් රටට අත් වූ කීර්තියත්, කෝටි ගණනාවක ආදායමත් සම්පූර්ණයෙන්ම අමතක කර දැමීම කණගාටුවට කරුණක් බව සඳහන් කළේය.මේ වසරේ පැවැත්වෙන විස්සයි 20 ලෝක කුසලාන තරගාවලියේ සත්කාරත්වය ලබා ගැනීමට ශ්‍රී ලංකාවට එම ක්‍රීඩාංගණ ඉදිකිරීම ද අතිරේක වාසියක් වූ බවත් එය මෙරට සංචාරක ව්‍යාපාරයේ අභිවෘද්ධියට අත්වැලක් වූ බවත් ඒ මහතා සඳහන් කළේය.ජාතික ක්‍රීඩා මාධ්‍ය පදනම ආරම්භ කොට වැඩි කාලයක් ගතවීමටත් පෙර මෙවැනි වැඩමුළුවක් සංවිධානය කිරීම සෙනෙවිරත්න මහතාගේ පැසසුමට ලක්විය.එමෙන්ම ඉදිරියේදී මෙවැනි වැඩසටහන් සංවිධානය කිරීමට ජාතික ක්‍රීඩා මාධ්‍ය පදනමට සිය සහයෝගය නොමසුරුව ලබාදෙන බවත් හෙතෙම සඳහන් කළේය.මෙහිදී ක්‍රීඩාව හා ක්‍රීඩා නීතිරීති සම්බන්ධව ක්‍රීඩා අමාත්‍යාංශයේ නීති උපදේශක පණ්ඩුක කීර්තිනන්ද මහතාද, ජනමාධ්‍ය හා ක්‍රීඩා වෛද්‍ය විද්‍යාවත් එහි චර්යාධර්ම පද්ධතියත් පිළිබඳව ක්‍රීඩා වෛද්‍ය ඒකකයේ වෛද්‍ය ලාල් ඒකනායක මහතා ද තහනම් උත්තේජන භාවිතය පිළිබඳව ක්‍රීඩා වෛද්‍ය ඒකකයේ වෛද්‍ය ශිරෝමි පිලපිටිය මහත්මියද දේශන පැවැත්වූහ.ක්‍රීඩා මාධ්‍යවේදීන්, ක්‍රීඩක ක්‍රීඩිකාවන් ඇතුළු විශාල පිරිසක් මේ වැඩමුළුවට එක් වී සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>09</day>
    </date>
    <link>http://www.dinamina.lk/2012/03/09/_art.asp?fn=f1203091</link>
    <topic>ඇත්තම කියන්න; අපි කාටවත් හෙළිකරන්නේ නෑ</topic>
    <author/>
    <content>ජනලේඛන හා සංඛ්‍යාලේඛන දෙපාර්තමේන්තුව මගින් උතුරු පළාතේ ජීව සංඛ්‍යාත (උපත් හා මරණ) සංගණනය - 2011 නමින් වාර්තාවක් ඉදිරිපත් කර ඇත. ඒ වාර්තාව පිළිබඳ සහ මේ දිනවල පැවැත්වෙන දීප ව්‍යාප්ත ජනසංගණනය පිළිබඳ ජනලේඛන හා සංඛ්‍යාලේඛන අධ්‍යක්ෂ ජනරාල් සුරංජනා විද්‍යාරත්න සමඟ කෙරුණු සාකච්ඡාවකි මේ.මෙය උතුරු පළාතේ දිස්ත්‍රික්ක පහක කළ සංගණනයක්. මේ සඳහා යාපනය, මන්නාරම, වවුනියාව, මුලතිව් හා කිලිනොච්චි යන දිස්ත්‍රික්කවල සියලුම නිවාසවලට ගොස් දත්ත එකතු කළා. 2011 ජූනි-ජූලි වකවානුව තුළ මේ දත්ත එකතු කිරීම සිදු කෙරුණා. මෙහිදී අපි ප්‍රධාන කොටස් හතරක් යටතේ දත්ත එකතු කළා. පළමු කාණ්ඩය යටතට ප්‍රජා විද්‍යාත්මක තොරතුරු ඇතුළත් වෙනවා. එහිදී ජනවර්ග, උපන් දින, විවාහ තොරතුරු ආදී දත්ත රැස් කළා.දෙවැනි කාණ්ඩය යටතේ සංක්‍රමණික තොරතුරු එනම් ප්‍රදේශයට වෙනත් ප්‍රදේශවලින් පැමිණි පිරිස් පිළිබඳ තොරතුරු ඇතුළත් වෙනවා. තුන් වැනි කාණ්ඩයට ඇතුළත් වුණේ අදාළ දිස්ත්‍රික්කවලින් පිටතට සංක්‍රමණය වු පුද්ගලයන් පිළිබඳ තොරතුරු. වෙනත් රටවල පදිංචියට ගිය පුද්ගලයන්ගේ තොරතුරු පවා මෙහි ඇතුළත් වෙනවා.හතරවැනි කාණ්ඩය යටතේ මරණ හා අතුරුදන් වූ පුද්ගලයන් පිළිබඳ තොරතුරු ඇතුළත් වෙනවා. මෙහිදී මැරුණු හෝ අතුරුදන් වූ පුද්ගලයා නම, හැඳුනුම්පත් අංකය, ගෘහ මූලිකයාට දක්වන නෑකම, මරණයට හේතුව, මරණය ලියාපදිංචි කළ වර්ෂය ආදී තොරතුරු ඇතුළත් වෙනවා. 1982 සිට දත්ත මේ කාණ්ඩවලට ඇතුළත් වෙනවා.ශ්‍රී ලංකාවේ ජන හා නිවාස සංගණයක් කෙරෙන්නේ වසර දහයකට වරක්. අවසන් වරට දිස්ත්‍රික්ක 25ම ආවරණය වන පරිදි සංගණනයක් සිදු කෙරුණේ 1981 වසරේ දී. 1991 දී ජනසංගණනයක් පැවැත් වුණේ නෑ. පැවැතුණු වාතාවරණය නිසා 2001 සංගණනයේ දී ආවරණය කරන්න පුළුවන් වුණේ දිස්ත්‍රික්ක 18යි. ඒ නිසා අවුරුදු තිහකින් උතුරු පළාතේ දිස්ත්‍රික්කවල දත්ත රැස් කර තිබුණේ නෑ. මේ දත්ත ලබා ගැනීමේ අරමුණින් තමයි අපි මේ සංගණනය සිදු කළේ.අවුරුදු 30ක කාලයක් කිසිදු දත්තයක් නොතිබුණේ උතුරු පළාතේ පමණයි. 2001 සංගණනයේ දි නැඟෙනහිර පළාතේ අම්පාර දිස්ත්‍රික්කයේ දත්ත රැස් කළා. ත්‍රිකුණාමලය හා මඩකළපුව දිස්ත්‍රික්කවල යම් යම් ප්‍රදේශවලින් දත්ත ලබා ගත්තා. ඒ වගේ ම නැඟෙනහිර පළාත මුදා ගත් පසුව අම්පාර, මඩකළපුව හා ත්‍රිකුණාමලය යන දිස්ත්‍රික්ක තුනේ ම දත්ත රැස් කළා. ඒ වගේ ම 2012 දීප ව්‍යාප්ත සංගණයක් පවත්වන නිසාත් නැඟෙනහිර පළාතට වෙනම සංගණයක් අවශ්‍ය වුණේ නෑ. උතුරු පළාතේ වසර 30 කාලයක් පුරාවටම දත්ත නොතිබුණු නිසා ඒ පළාතට වෙනම සංගණනයක් කළා.මේ සංගණයට උතුරු පළාතේ සිටින ආරක්ෂක නිලධාරීන් හැර අනෙකුත් සියලුම පුද්ගලයන් පිළිබඳ තොරතුරු ඇතුළත් වෙනවා. ඒ අනුව පළාතේ මුළු ජනගහනය 997,754ක් වෙනවා. දිස්ත්‍රික්ක වශයෙන් යාපනයේ 567,229ක් ද මන්නාරමේ 95,430ක් ද වවුනියාව 164,852ක් ද මුලතිව් 66,526ක් ද කිලිනොච්චි 103,717ක් ද වශයෙන් ජනගහනය වාර්තා වී තිබෙනවා.1982 සිට 2011 ජූලි දක්වා අතුරුදන් වූ හා මරණයට පත්වූවන් මුළු ගණන 71,201යි. මෙහි දී මරණ සංඛ්‍යාව 61,651ක් ද අතුරුදන් වූ සංඛ්‍යාව 6351ක් ද හේතුව සඳහන් නොකළ සංඛ්‍යාව 3198ක් ද වශයෙන් වාර්තා වී තිබෙනවා.රටක ජනගහන තොරතුරු එක් රැස් කිරීම ලෙහෙසි පහසු කාර්යයක් නෙමෙයි. ඒ සඳහා වෙනම ආයතනයක් පිහිටුවා තිබෙන්නේ ඒ නිසයි. ඒ කාර්යය කෙරෙන්නේ ජනලේඛන හා සංඛ්‍යාලේඛන දෙපාර්තමේන්තුව මගින්. සාමාන්‍යයෙන් ජනසංගණනයක් සැලසුම් කිරීමට වසර දෙක හමාරක තුනක කාලයක් ගත වෙනවා. අපි ජනසංගණනයක් සිදු කරන්නේ ජාත්‍යන්තර හා එක්සත් ජාතීන්ගේ ප්‍රමිතිගත ක්‍රමවේද අනුව. ජනසංගණනයට පියවර තුනක් ඇතුළත් වෙනවා. පළමුවෙන් ම ග්‍රාම නිලධාරී මට්මමෙන් සිතියම්ගත කරනවා. දෙවනුව සෑම ගෙයකම ලේබලයක් අලවා ලැයිස්තුව හදනවා. තුන් වැනි අදියර ලෙස තමයි දත්ත එකතු කිරීමේ ක්‍රියාවලිය ඇරඹෙන්නේ. අපි මේ සංගණනය කළෙත් මෙවැනි විධිමත් ක්‍රමවේද යටතේ. මේ ක්‍රියාවලිය ලෙහෙසි පහසු දෙයක් නොවන බව එයින් පැහැදිලි වෙනවා.ඒ නිසා අපේ ආයතනය හැර වෙනත් ආයතනයකට මෙවැනි සංගණනයක් කරන්න පුළුවන්ද කියන එක ගැන මට තියන්නේ සැකයක්. අපි මේ දත්ත රැස් කළේ පළාතේ ගුරුවරු මගින්. ගුරුවරුන්ට අමතරව අධීක්ෂණ නිලධාරීන් ලෙස ග්‍රාම නිලධාරීන් පත් කළා.ඒ වගේ ම මේ සඳහා යොදා ගත්තේ ද්‍රවිඩ භාෂාව කතා කරන්න පුළුවන් නිලධාරීන්. අපිට සහතික වෙන්න පුළුවන් අපේ දත්ත ඉතාමත් නිවැරැදියි කියලා. වසර ගණනාවක අත්දැකීම් මතයි අපි සංගණන සිදු කරන්නේ.මෙවැනි සංගණනයක් ලෙහෙසියෙන් කරන්න පුළුවන් කියලා යමෙක් සඳහන් කරනවා නම් ඒක මට හිතා ගන්න අමාරුයි. කුමක් හෝ දත්ත ටිකක් ඉදිරිපත් කරන්න පුළුවන්. ඒත් ඒවායේ නිවැරැදි බව හා ගුණාත්මක බව පිළිබඳ ප්‍රශ්නයක් තිබෙනවා.මේ සංගණනයේ මූලික පියවර දෙක 2010 – 2011 වසරවල පැවැත්වුණා. ඒ යටතේ සිතියම් සකස් කිරීම හා ලැයිස්තු සැකසීම සිදු කළා. අවසාන අදියර මේ දිනවල පැවැත්වෙන්නේ. පෙබරවාරි 27 සිට මාර්තු 20 දක්වා මෙය සිදු වෙනවා. මාර්තු 20 අපි සංගණන දිනය ලෙස නම් කරලා තිබෙනවා. මාර්තු 20 හා 21 සංශෝධන වටයක් ක්‍රියාත්මක වෙනවා. එහි දී අලුත් උපත්, මරණ ගණනය කිරීම සිදු කෙරෙනවා. මේ සඳහා පුහුණු කළ නිලධාරීන් 80,000ක් යොදා ගැනෙනවා. අධීක්ෂණ නිලධාරීන් 15,000ක් යොදා ගැනෙනවා. පුහුණු පංති 2500කට වඩා පැවැත්වූවා.නිවාස නොමැතිව ජීවත් වන පිරිස් හා ඔවුන් ගැවසෙන ස්ථාන අපි හඳුනාගෙන තිබෙනවා. අපි ඔවුන්ගේ දත්ත මේ සංගණනයට ඇතුළත් කරනවා. ඒ සඳහා මාර්තු 19 වැනිදා රාත්‍රි 12ට අපේ නිලධාරීන් ඔවුන් සිටින ස්ථානවලට යනවා. අපි මේ පිරිස්වලට දැනුම් දීමක් කරලා තිබෙනවා ඒ වෙලාව තුළ අදාළ ස්ථානවල රැදී සිටින්න කියලා. ඒ අනුව නිවාස නොමැති අයගේ දත්ත සම්බන්ධයෙන් ගැටලුවක් වෙන්නේ නෑ. ඔවුනුත් මේ සංගණනයට ඇතුළත් වෙනවා.අපි ප්‍රථම වතාවට ඊ සංගණන ක්‍රමවේදය යොදා ගන්නේ. අපි මෙය අපේ වෙබ් අඩවිවලට ඇතුළත් කර තිබෙනවා.සංගණන ආඥා පනත යටතේ සත්‍ය තොරතුරු ලබා දීමට ජනතාව බැඳි සිටිනවා. අපේ ජනතාව ඉතාමත් කැමැත්තෙන් අපට තොරතුරු ලබා දෙනවා. ඒ වගේ ම මේ තොරතුරු කිසිවෙකුට හෙළි නොකිරීමට නිලධාරීන් බැඳී සිටිනවා. ඒ නිසා මම ජනතාවට කියන්න කැමතියි කිසිදු බියකින් තොරව සත්‍ය තොරතුරු අපට ලබා දෙන්න කියලා. අපි අවුරුදු දහයකට වරක් මෙවැනි සංගණනයක් සිදු කරන්නේ.රටේ ඉදිරි අවුරුදු දහයේ සංවර්ධන සැලසුම් සකස් වෙන්නේ මේ අනුවයි. ඒ නිසා නිවැරැදි දත්ත ලබා දීම ඉතාමත් ප්‍රයෝජනවත්. මෙහි දී වැදගත් ම දේ වෙන්නේ එක් පුද්ගලයෙක් දෙවතාවක් ගණනය නොවීම. අවසානයට මාස 6ක කාලයක් වාසය කළ ස්ථානයේ දී අදාළ පුද්ගලයන් ගණන ගත යුතු වෙනවා. ඒ ගැනත් අවධානය යොමු කරන්න කියලා ජනතාවගෙන් ඉල්ලා සිටින්න කැමතියි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>09</day>
    </date>
    <link>http://www.dinamina.lk/2012/03/09/_art.asp?fn=f1203092</link>
    <topic>‘කුස පබා’ පාට ඉහිරුණු චිත්‍රයක්</topic>
    <author/>
    <content>මහාචාර්ය සුනිල් ආරියරත්නයන් විසින් අධ්‍යක්‍ෂණය කළ කුස පබා සිනමා පටය මේ දිනවල තිරගත කෙරේ. බොහෝ දෙනාගේ කතාබහට ලක්වූ නිර්මාණයක් වන එහි නර්තන නිර්මාණ කටයුත්ත සිදුකෙරුණේ නර්තන ශිල්පී චන්දන වික්‍රමසිංහයන් විසිනි. මේ ඔහු සමඟ සිදුකළ පිළිසඳරකි.නැහැ, මම චිත්‍රපට කලාවට ප්‍රවිෂ්ට වුණේ සෙනේෂ් බණ්ඩාර දිසානායකගේ ආදරණීය වස්සානය චිත්‍රපටිය මගින්. චිත්‍රපට කලාවට පමණක් නොවෙයි රූපවාහිනී මාධ්‍යයට ප්‍රවිෂ්ට වුණෙත් සෙනේෂ්ගේ යාත්‍රා වැඩසටහන හරහායි. එය විශේෂ සිදුවීමක්. ආදරණීය වස්සානය චිත්‍රපටියට නර්තන නිර්මාණයෙන් වැඩි යමක් කරන්න නොලැබුණත් එය මට හොඳ අත්දැකීමක් වුණා. ඉන්පසු ජැක්සන් ඇන්තනීගේ අබා චිත්‍රපටියෙහිත් මම නර්තන නිර්මාණය කළා. එම නිර්මාණයේදී ප්‍රේක්‍ෂකයන්ට දැනෙන ආකාරයෙන් නර්තනයක් ඉදිරිපත් කරන්න මට හැකි වුණා. අබා චිත්‍රපටියෙන් පසු මට තවත් නිර්මාණ රැසකට ආරාධනා ලැබුණත් මම ඒවා බාරගත්තේ නැහැ.අබා චිත්‍රපටියෙන් පසු සිනමා නිර්මාණයකට සම්බන්ධ නොවී මම දිගු කාලයක් නිහඬව සිටියා. ඒ අතරවාරයේදී තමයි මහාචාර්ය සුනිල් ආරියරත්න මහතා කුස පබා චිත්‍රපටිය සඳහා මට ආරාධනා කළේ. බොහෝ ඇසූ පිරූ තැන් ඇති ප්‍රවීණයන්ගෙන් යුතු නිර්මාණයක් නිසා මම කුස පබා චිත්‍රපටියට සම්බන්ධ වුණා.ගොඩාක් අය වැරැදියට අර්ථකථනය කරගත්තත් මෙය ඉන්දියානු කතාවක්. ඒ නිසා චිත්‍රපටය පුරාම කිසිදු තැනකට උඩරට නැටුම් යොදා ගත්තේ නැහැ. ඒ වගේම මම චිත්‍රපටියේ ගීත තුළම බොලිවුඩ් ආකෘතියක් ගෙනාවා. විශේෂයෙන් සංගීතය යොදන්නත් පෙර ගීත ටික මට ලැබුණා. ඒවායේ පුදුමාකාර චමත්කාරයක් තිබුණා. ඒ වගේම ගීතයේ අර්ථය තීව්‍ර වන ආකාරයට සංගීතයක් ලැබිලා තිබෙනවා. නර්තනයට සුදුසු තනු නිර්මාණයක් රෝහණ වීරසිංහ මහතා විසින් සිදු කෙරුණා. එය මට නර්තන නිර්මාණයේදී ලොකු පහසුවක් වුණා.තවමත් අපේ රටේ නර්තන විචාර කලාවක් බිහිවෙලා නැහැ. නමුත් විචාරකයෝයි කියාගන්නා පිරිසක් විවිධ අදහස් පළ කළත් මම මේ චිත්‍රපටිය සඳහා යොදාගත්තේ මම වසර කිහිපයක් ඉන්දියාවේදී ඉගෙන ගත් නර්තන ශෛලියයි. මේ චිත්‍රපටියේ නර්තනයන් සඳහා බොලිවුඩ් ආකෘතිය ගෙන ඒමට හැකි වුණේ මම ඉන්දියාවේදී එම නර්තන ශෛලීන් හැදෑරූ නිසයි. එදා ඉන්දියාවේදී මම වර්ණ උත්සවවලට සහභාගි වුණා. ඒ වර්ණ උත්සවවල වර්ණ මගේ ඇඟට වැදිලා තිබෙනවා. මේ අත්දැකීම් නිසා කුස පබා චිත්‍රපටියේ නර්තන නිර්මාණය මට වඩාත් පහසු වුණා. මම ජන නැටුම් වගේම භරත, මනිපුරි නැටුම් අංග පවා චිත්‍රපටියේ නර්තන සඳහා භාවිතා කළා. මම හිතනවා මම තමයි මේ යුගයේ වාසනාවන්තම නර්තන ශිල්පියා කියලා.සුනිල් සර් මෙම චිත්‍රපටියේ නර්තන නිර්මාණය බාරදෙද්දී මට කිව්වේ මෙය මගේ කාලයට ගැලපෙන චිත්‍රපටියක් බවයි. නැටුම කියන්නේ රිද්මයත් සමඟ එන දෙයක්. මෑත කාලයේ නැටුමේ ආකෘතිය ආවේ මගෙන්. කුස පබාහි නර්තන නිර්මාණයේදී සුනිල් සර් මට උපරිම නිදහසක් ලබා දුන්නා. ඒ වගේම නැටුම්වලට අවශ්‍ය ඇඳුම් තෝරාගැනීමේදී රේණුකා බාලසූරිය මහත්මියත් ලොකු සහයෝගයක් ලබා දුන්නා. ඒ වගේම චිත්‍රපටියේ ප්‍රධාන නිළිය පූජා. ඇය ඇයට හුරු බොලිවුඩ් ආකෘතියේ සිට අපේ හඬින් තමයි මේ නිර්මාණයට දායක වුණේ. ඇයත් උපරිම කැපවීමෙන් මේ නිර්මාණය සාර්ථක කර ගන්න කටයුතු කළා.මගේ ඇඳුම් නිර්මාණ ශිල්පී මෙනුක වික්‍රමආරච්චි තමයි මේ චිත්‍රපටියේත් නර්තන සඳහා ඇඳුම් නිර්මාණය කළේ. චිත්‍රපටි නර්තන ක්ෂේත්‍රයේ වෙනසක් සිදු කරමින් මෙනුක මේ චිත්‍රපටියට පාට ගෙනාවා.ලංකාවේ නර්තන ඉතිහාසයේ සෝමබන්දු යුගය තමයි විශිෂ්ටතම චිත්‍රපට ඇඳුම් යුගය. නමුත් දැන් මෙනුක හරහා අලුත් යුගයක් නිර්මාණය වී තිබෙනවා. ඔහු මෙතෙක් පැවැති ආකෘතිය සම්පූර්ණයෙන් වෙනස් කර අලුත් ඇඳුම් කලාවක් හඳුන්වා දුන්නා. අපි හැමදාම අඳුරු යුගයේ ඉන්න අවශ්‍ය නැහැ. කාලයට අනුව වෙනස් විය යුතුයි. මම හිතන්නේ කුස පබා සායම් ඉහපු චිත්‍රයක් වගේ.ලංකාවේ වත්මන් නර්තන කලාව පිළිබඳ තිබෙන්නේ ලොකු කනගාටුවක්. නවකයන්ට ප්‍රවීණයන්ගෙන් කිසිම උදව්වක් නැහැ. ලංකාවේ ප්‍රවීණයි කියන නැට්ටුවන්ගෙන් 75% කුහකයි. ඔවුන් අලුත් පරපුරක් හදන්න දෙන්නේ නැහැ. නමුත් හොඳ පිරිසකුත් ඉන්නවා. විශේෂයෙන් කියන්න ඕන ජයසේන කෝට්ටෙගොඩ මහතා හරහා විශ්වවිද්‍යාලය තුළ නැටුම් හොඳට උගන්වනවා. නමුත් නැටුම් කියන ශාස්ත්‍රයේ අල්ප මාත්‍රයක් ඉගෙන ගත්තු පිරිසකුත් ඉන්නවා. ඔවුන් බාගෙට ඇඳුම් අන්දවලා අපේ ළමයි නටවලා නර්තන කලාවත් මේ රටත් විනාශ කරමින් යනවා. නර්තන අනුමණ්ඩලයේ සාමාජිකයෙක් ලෙස මම ඒ පිළිබඳ කනගාටු වෙනවා. ඒ වගේම අද රියැලිටි කලාවක් තුළ රට විනාශ වෙද්දී කවුරුවත් කතා කරන්නේ නැහැ. අද සංගීත සංදර්ශනවල වැඩිපුර නටන්නේ කාන්තාවන් බාගෙට ඇඳුම් අන්දවලා. කාන්තාව නිර්වස්ත්‍ර කරලා, මේ රටේ කාන්තා නර්තන කලාව විනාශ කළේ කාන්තාවන්මයි.මම ඉන්දියාවේ වසර තුනක පමණ කාලයක් නර්තනය හැදෑරුවා. විශේෂයෙන් කතකලි හා භරත නැටුම්. එම නැටුම් ඉගෙන ගෙන මම මේ රටේ අලුත් නිර්මාණ බිහිකළා. ඒ වගේම පසුගිය වසර දහය ගතහොත් ඒ තුළ මම විශාල වෙනසක් කළා. දැන් මට අනන්‍යතාවයක් තිබෙනවා. මට ජාත්‍යන්තරයේ ලොකු ඉල්ලුමක් තිබෙනවා. නමුත් මට ප්‍රවීණයන්ගෙන් ලකුණු දාගන්න අවශ්‍ය නැහැ. ඉදිරියටත් මගේ අනන්‍යතාවය මත සිට නිර්මාණ ක්ෂේත්‍රයේ යම් සංධිස්ථානයක් තැබීම මගේ අරමුණයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>10</day>
    </date>
    <link>http://www.dinamina.lk/2012/03/10/_art.asp?fn=n1203101</link>
    <topic>ප්‍රධාන සැකකරුගේ නිවස පිටුපස සඟවා තිබූ</topic>
    <author>රත්නපුර දිසා විශේෂ නිරෝෂණ පෙරේරා සහ පණ්ඩුක සමරසේකර</author>
    <content>කහවත්ත ද්විත්ව ඝාතනයට යොදාගත් මන්නා පිහි දෙකක් අපරාධ පරීක්ෂණ දෙපාර්තමේන්තුව ඊයේ (9) උදෑසන සොයා ගත්තේය. දැනට රැඳවුම් නියෝග මත අපරාධ පරීක්ෂණ දෙපාර්තමේන්තුව භාරයේ සිටින සිද්ධියට සම්බන්ධ සැකකරුවන් දෙදෙනාගෙන් ප්‍රධාන සැකකරු වන රාජුගේ නිවෙසේ පිටුපස සඟවා තිබී මේ පිහි දෙක සොයාගෙන ඇත.සැකකරු කළ පාපොච්චාරණයකට අනුව අපරාධ පරීක්ෂණ දෙපාර්තමේන්තුවේ නිලධාරීන් දැඩි ආරක්ෂාව මැද්දේ සැකකරු සිය නිවසට ගෙනයන ලදී.අතර මඟ රැඳීසිටි මහ සෙනඟ සැකකරුවන්ට ශාප කළහ. මේ අවස්ථාවේ 500ක පමණ රැස්ව සිටි ජනතාව ඇමතූ පොලිස් නිලධාරීහු සාමකාමීව පොලීසියට සහාය දෙන ලෙස පිරිසගෙන් ඉල්ලා සිටියහ.ඝාතනයට ලක්වූ කාවින්ද්‍යාගේ සිරුර දමා තිබූ ස්ථානයට ද සැකකරුවන් රැගෙන යන ලදී.මේ අතර කහවත්ත ද්විත්ව ඝාතනය පිළිබඳ සාර්ථක තොරතුරක් සපයන්නෙකුට රුපියල් මිලියනයක ත්‍යාගයක් පිරිනමන බව පොලිස්පති එන්.කේ. ඉලංගකෝන් මහතා ප්‍රකාශ කර තිබුණද එවැනි සාර්ථක තොරතුරක් නොලද බැවින් එම මුදල කිසිවෙකුටත් ලබා දී නැතැයි පොලිස් මාධ්‍ය ප්‍රකාශක පොලිස් අධිකාරී අජිත් රෝහණ මහතා පවසයි.භෞතික හා විද්‍යාත්මක ක්‍රමෝපායන් අනුගමනය කරමින් සැකකරුවන්ගෙන් ප්‍රශ්න කළ ක්‍රමවේදයන්ගෙන් ද අනාවරණය කරගත් තොරතුරු අනුව ඝාතකයන් අත්අඩංගුවට ගත් බව පොලිස් අධිකාරීවරයා ‘දිනමිණ’ කළ විමසීමකදී පැවසීය.ඝාතනයට සම්බන්ධ සැකකරුවන් තිදෙනා හැර වෙනත් කිසිවකුත් මේ ඝාතනය පිළිබඳ තොරතුරක් නොදැන සිටීම නිසා දින 36ක කාලයක් රහස් පොලීසිය වෙහෙසවී ඝාතකයන් අත්අඩංගුවට ගත් බවත් දේශපාලන බලපෑම් මත සැකකරුවන් අත්අඩංගුවට නොගන්නා බවට ඇතැමුන් පොලීසියට චෝදනා කළ බව පවසන පොලිස් අධිකාරීවරයා වත්මන් පොලිස්පතිවරයා රාජකාරි වශයෙන් කිසිදු දේශපාලනඥයකුට නතුවන්නකු නොවන බවද ප්‍රකාශ කෙළේය.කහවත්ත ද්විත්ව ඝාතනයේ සැකකරුවන් දෙදෙනා සහ සැකකාරිය ලබන 12 වනදා තෙක් රක්‍ෂිත බන්ධනාගාර ගත කිරීමට පැල්මඩුල්ල මහේස්ත්‍රාත් චාන්දනී නිරංජි ඩයස් මහත්මිය නියෝග කළාය.ඊයේ (9) පස්වරුවේදී අපරාධ පරීක්‍ෂණ දෙපාර්තමේන්තුව මේ සැකකරුවන් දෙදෙනා අධිකරණයට ඉදිරිපත් කළේය. බන්ධනාගාරගතව සිටි සැකකාරියද ඊයේ පැල්මඩුල්ල මහේස්ත්‍රාත් අධිකරණය හමුවට පැමිණවූවාය. සැකකරුවන් අධිකරණයට රැගෙන එන ආරංචියට අනුව අධිකරණය ඉදිරිපිට දහස් සංඛ්‍යාත පිරිසක් එක්ව සිටියහ. එම ජනතාව හා පොලිසිය අතර වරින්වර උනුසුම් තත්ත්වයන් ඇතිවිය. පොලිසිය විසින් කිහිපවරක් අධිකරණය ඉදිරිපිට රැස්ව සිටි පිරිස පලවා හරින ලදී.රත්නපුර අධිකරණ වෛද්‍ය නිලධාරිවරයාගේ නිර්දේශය මත සැකකරුවන් දෙදෙනාගේ මානසික තත්ත්වය පරීක්‍ෂා කිරීමට විශේෂඥ මානසික වෛද්‍යවරියක් හමුවට ඉදිරිපත් කිරීමට අපරාධ පරීක්‍ෂණ දෙපාර්තමේන්තුව කළ ඉල්ලීමට මහේස්ත්‍රාත්වරිය අවසර දුන්නාය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>10</day>
    </date>
    <link>http://www.dinamina.lk/2012/03/10/_art.asp?fn=n1203102</link>
    <topic>කොටි වෙබ් අඩවියට ආණ්ඩුව බාධා කරනවාලු</topic>
    <author>විජයානි එදිරිසිංහ</author>
    <content>ශ්‍රී ලංකා ආණ්ඩුව කොටි ත්‍රස්තවාදීන්ගේ නිල වෙබ් අඩවියට බාධා කරන බවට චෝදනා කරමින් නිදහස් මාධ්‍ය ව්‍යාපාරය ජිනීවා මානව හිමිකම් කොමිසම වෙත සංදේශයක් යවා තිබේ. (Reporters without borders) නමැති රාජ්‍ය නොවන සංවිධානය හරහා මේ සංදේශය ඉදිරිපත් කර තිබේ. ශ්‍රී ලංකාවට එරෙහි යෝජනාවක් අන්තර්ගත සංදේශය ජිනිවා මානව හිමිකම් කොමිසමේ නවනිදම්පිල්ලේ මහත්මියගේ අවධානයට යොමු කරවමින් යැවූ බවද අනාවරණය වෙයි.කොටි ත්‍රස්තවාදින්ගේ නිල වෙබ් අඩවිය වූ ‘ටැමිල් නෙට්’ වෙබ් අඩවියට බාධා කරන බවත් ‘කලු ජනවාරි’ මාධ්‍ය නඩයට කොටුව දුම්රිය ස්ථානය අසල රැස්වීමට ඉඩ නොදුන් බවත් එහි සඳහන් කර තිබේ. නිදහස් මාධ්‍ය ව්‍යාපාරයේ නමින් විදේශගතව සිටින කොටි සංවිධානය සමග හොර රහසේ සබඳතා පැවැත්වූ බවට කියන කණ්ඩායම මෙරට රජයට එරෙහිව යෝජනාවක් මෙසේ ඉදිරිපත් කර තිබේ.කොටි සංවිධානයට හිතවත් රාජ්‍ය නොවන සංවිධානවල විවිධ ලාබ ප්‍රයෝජන ලබා ගැනීමේ අරමුණ ඇතිව මේ මාධ්‍ය කණ්ඩායම රජයට එරෙහිව පෙත්සම් විශාල ප්‍රමාණයක් කලින් කල විවිධ සංවිධාන වෙත යවා තිබුණි. ජිනිවා මානව හිමිකම් සමුළුවට හරහා මෙරටට විශාල අගතියක් සිදුකරලීම මොවුන්ගේ අරමුණ වී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>10</day>
    </date>
    <link>http://www.dinamina.lk/2012/03/10/_art.asp?fn=n1203103</link>
    <topic>බටහිර බලවතුන්ගේ කෙනෙහිලිකම්වලට රෝමයේ ශ්‍රී ලාංකිකයෝ විරෝධතාවක</topic>
    <author>මහින්ද අලුත්ගෙදර</author>
    <content>ස්ව ශක්තියෙන් නැඟීසිට ආර්ථික වර්ධනය අතින් ඉදිරියටම ගමන් කරන ශ්‍රී ලංකාවට එරෙහිව ක්‍රියාත්මක බටහිර බලවතුන්ගේ ක්‍රියාකාරකම්වලට විරෝධය පළකිරීම සඳහා ශ්‍රී ලාංකිකයෝ දහස් ගණනක් රෝම නගරයට එක් වෙති.ශ්‍රී ලංකාවේ ස්වෛරීභාවය හා භෞමික අඛණ්ඩතාවයට එරෙහි නොවන ලෙසත් අභ්‍යන්තරයට ඇඟිලි ගැසීමෙන් වළකින ලෙසත් පවසමින් සියලු ජාතීන්ට අයත් ශ්‍රී ලාංකිකයෝ පිරිසක් විවිධ සටන්පාඨ රැගත් පුවරු ප්‍රදර්ශනය කරමින් මෙලෙස සාමකාමී විරෝධතාවක නියැළි බව විදේශ කටයුතු අමාත්‍යාංශය ප්‍රකාශ කරයි.යුරෝපයේ ශ්‍රී ලාංකික එකමුතුව විසින් සංවිධානය කළ මෙය බෙහෙවින්ම සාර්ථකවූ බව සඳහන් කරන විදේශ කටයුතු අමාත්‍යාංශය මේ ආකාරයේ විරෝධතා ව්‍යාපාර රැසක් විදේශ රටවල වෙසෙන ශ්‍රී ලාංකිකයන් විසින් සංවිධානය කර තිබෙන බවද අවධාරණය කරයි.ශ්‍රී ලංකාවේ උගත් පාඩම් හා ප්‍රතිසංධානය පිළිබඳ ජනාධිපති කොමිසන් සභා වාර්තාවේ නිර්දේශ ක්‍රියාත්මක කිරීම කඩිනම් කරන ලෙස බලපෑම් කරමින් ඇමෙරිකා එක්සත් ජනපදය ශ්‍රී ලංකාවට එරෙහිව ජගත් මානව හිමිකම් කවුන්සලය වෙත යෝජනාවත් ගෙන ඒම සහ යළිත් වරක් ශ්‍රී ලංකාව අපහසුවට පත් කිරීමේ අරමුණින් බ්‍රිතාන්‍ය චනල් 4 නාලිකාව මඟින් ව්‍යාජ වීඩියෝ පටයක් එළි දැක්වීමට උත්සාහ ගැනීම ආදියට විරෝධය පළ කිරීම මෙහි මූලික අරමුණ වී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>10</day>
    </date>
    <link>http://www.dinamina.lk/2012/03/10/_art.asp?fn=n1203104</link>
    <topic>කථිකාචාර්යවරියටකොටි විරෝධය පාති</topic>
    <author>මහින්ද අලුත්ගෙදර</author>
    <content>ඉන්දියාවේ, තමිල්නාඩුවේ පැවති ජාත්‍යන්තර සමුළුවකට සහභාගී වූ ශ්‍රී ලාංකික විශ්ව විද්‍යාල කථිකාචාර්යවරියකට එල්.ටී.ටී.ඊ හිතවාදී සංවිධානයකට අයත් පිරිසක් විරෝධය පළ කර ඇත.නාම් තමිලර් සංවිධානයේ සහ එම්.ඩී.එම්.කේ පක්ෂයේ පිරිසක් මේ විරෝධතාව සංවිධාන කර තිබෙන බව විදේශ කටයුතු අමාත්‍යාංශය සඳහන් කරයි.මනෝන් මනියම් සුන්දරනාර් විශ්ව විද්‍යාලයේ පැවති සමුළුවකට සහභාගිවීම සඳහා ඉන්දියාවට ගිය කොළඹ විශ්ව විද්‍යාලයේ නීති පීඨයේ කථිකාචාර්යවරියක් වන ජීවා නිරිඇල්ල මහත්මියට මෙලෙස විරෝධය පළ කර ඇතැයිද විදේශ කටයුතු අමාත්‍යාංශයේ ජ්‍යෙෂ්ඨ ප්‍රකාශකයෙක් “දිනමිණ” ට පැවැසීය.මෙහිදී ශ්‍රී ලාංකික කථිකාචාර්යවරිය සිය දේශනය කරමින් ශ්‍රී ලංකාවේ උතුරු හා නැඟෙනහිර කාන්තාවන්ට හිරිහැර සිදුවන බවට පළවන වාර්තාවල කිසිඳු පදනමක් නොමැති බවත් එම ප්‍රදේශයන්හි ස්ත්‍රී දූෂණ සිදුවන බවට ගෙන යන ප්‍රචාරයන්හි කිසිඳු සත්‍යතාවක් නොමැති බවටත් ප්‍රකාශ කර ඇත.ඒ අවස්ථාවේදී අදාළ සමුළුව පැවති ශාලාවට බලහත්කාරයෙන් ඇතුළුවූ 20 දෙනෙකුගෙන් පමණ සමන්විත කණ්ඩායමක් ජීවා නිරිඇල්ල මහත්මියගේ සහභාගිත්වයට විරෝධය පළකරන පුවරු ප්‍රදර්ශනය කර තිබේ.මේ සිද්ධියෙන් කම්පනයටපත් කථිකාචාර්යවරිය අදාළ ස්ථානයෙන් කැඳවාගෙන යාමට සංවිධායකවරුන් කටයුතු කර ඇති බවද ආරක්ෂිතව එම ශාලාවෙන් පිටතට රැගෙන යාමට එරට පොලීසියද සහාය දක්වා තිබෙන බව විදේශ කටයුතු අමාත්‍යාංශය කියාසිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>10</day>
    </date>
    <link>http://www.dinamina.lk/2012/03/10/_art.asp?fn=n1203105</link>
    <topic>සංගණනයේදීසහාය වන්න</topic>
    <author>ජීවනී පතිරණ</author>
    <content>ජන හා නිවාස සංගණනයේ දී තොරතුරු තාක්ෂණයට අදාළ මූලික තොරතුරු ලබා දීමෙන් සහාය වන්නැයි ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය(ICTA) මහජනතාවගෙන් ඉල්ලීමක් කරයි.දීප ව්‍යාප්ත ජන හා නිවාස සංගණනය සඳහා තොරතුරු එක් රැස් කිරීම මේ දිනවල සිදුවන බැවින් ඊට තොරතුරු තාක්ෂණය පිළිබඳ මූලික විමසීම් කිහිපයක් ද ඇතුළත් වන බව ධ්ඛ්ඊඒ ආයතනය පෙන්වා දෙයි. ඉන් ප්‍රධාන ප්‍රශ්නයක් ලෙස නිවසේ පදිංචි එක් එක් පුද්ගලයාට පරිගණකයක් භාවිතා කිරීමේ හැකියාවක් ඇත්ද යන්න බවත්, එමගින් සරළ කටයුත්තක් කරගැනීමට හැකිද යන්න පිළිබඳව සොයාබැලීම මෙහිදී සිදු වේ.ඉදිරි සංවර්ධන සැලසුම් සකස් කිරීමට ඉතා ප්‍රයෝජනවත් වන මෙම දත්ත ලබාදීමෙන් මෙරට තොරතුරු තාක්ෂණ ක්‍රියාකාරකම් ඵලදායී හා අර්ථවත් ලෙස ක්‍රියාත්මක කිරීමට රජයට හැකි වන බව එම ආයතනයේ සභාපති මහාචාර්ය පී.ඩබ්ලිව්. ඈපාසිංහ මහතා පවසයි.කතා කිරීමේ, කියවීමේ හා ලිවීමේ හැකියාව මෙන්ම පරිගණකයකින් සරළ කටයුත්තක් කර ගැනීම පරිගණක සාක්ෂරතාවය ලෙස අදහස් කරන බව මහාචාර්ය ඈපාසිංහ මහතා මෙහිදී පෙන්වා දෙයි.මීට අමතරව නිවැසියන් සතු ජංගම දුරකතන, පරිගණක උපාංග හා අන්තර්ජාල සබඳතා පිළිබඳවද ජන හා නිවාස සංගණනයේ දී ප්‍රශ්න කිහිපයක් යොමු කර ඇති බැවින් එම ප්‍රශ්නවලට මෙන්ම අන්තර්ජාලයට පිවිසෙන ක්‍රමවේදය ගැනද තොරතුරු ලබා දී සංගණන නිලධාරීන්ට සහාය වන්නැයි ඈපාසිංහ මහතා වැඩිදුරටත් ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>10</day>
    </date>
    <link>http://www.dinamina.lk/2012/03/10/_art.asp?fn=n1203106</link>
    <topic>නුගේගොඩ පොලිස් ලොක්කෙක් අල්ලස් දැලේ</topic>
    <author>භක්ති මෙන්ඩිස්, සුරංජිත් පෙරේරා, රක්ෂණ ශ්‍රියන්ත, පණ්ඩුක සමරසේකර</author>
    <content>නුගේගොඩ ප්‍රදේශයේ සහකාර පොලිස් අධිකාරිවරයකු මහරගම ප්‍රදේශයේ කාන්තාවකගෙන් රුපියල් ලක්ෂ විස්සක් අල්ලස් ලෙස ඉල්ලා ඉන් ලක්ෂ දහයක් ලබාගන්නා අවස්ථාවේදී ම අල්ලස් හෝ දූෂණ කොමිසමේ නිලධාරීන් ඊයේ (09) සවස අත්අඩංගුවට ගෙන තිබේ. මහරගම ප්‍රදේශයේ සුබසාධක මධ්‍යස්ථානයක ඇති වූ ප්‍රශ්නයක් සම්බන්ධයෙන් මේ කාන්තාව පොලිසියට කළ පැමිණිල්ලක් අනුව මේ සහකාර පොලිස් අධිකාරිවරයා පැමිණිල්ලට මැදිහත් වී එම සුබසාධක මධ්‍යස්ථානයේ රැඳී සිටින පිරිසක් ඉවත් කිරීම සඳහා අල්ලස් මුදල ලබාගෙන ඇති බව අල්ලස් කොමිසමේ නිලධාරීහු පැවසූහ.ඊයේ (09) සවස 4.30ට පමණ කෝට්ටේ ප්‍රදේශයේ විහාරස්ථානයක් අසල දී මේ අල්ලස් මුදල ලබාගන්නා අවස්ථාවේ මොහු අත්අඩංගුවට පත්වූ බව අල්ලස් දූෂණ කොමිසම කියා සිටී.අදාළ සුබසාධක මධ්‍යස්ථානයේ බලහත්කාරයෙන් රැඳී සිටින පිරිසක් පලවා හැරීමට කාන්තාව පස් දෙනෙකුගෙන් යුත් පිරිසකට බාර දී ඇතැයි ද එම පස් දෙනා බලහත්කාරයෙන් සිටි පිරිසට පහර දී ඇතැයි ද වාර්තාවේ. පසුව පොලිසිය එම සැකකරුවන් අත්අඩංගුවට ගෙන ඇත. පසුව අදාළ සහකාර පොලිස් අධිකාරිවරයා එම ප්‍රශ්නයට මැදිහත් වී සැකකරුවන් අධිකරණය හමුවට ඉදිරිපත් නොකිරීම සඳහා අදාළ අල්ලස් මුදල් ඉල්ලා ඇති බවත් පැවසේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>10</day>
    </date>
    <link>http://www.dinamina.lk/2012/03/10/_art.asp?fn=n1203107</link>
    <topic>සියලු රැඳවියන්ටවෙසක් පෝදා නිදහස</topic>
    <author>උදුලා පීරිස්</author>
    <content>දඩමුදල් ගෙවාගත නොහැකිව බන්ධනාගාරගතව සිටින සියලුම රැඳවියන්ට වෙසක් පෝදා නිදහස ලබාදීමට රජය තීරණය කර තිබේ.ඉදිරියේ දී දඩමුදල් ගෙවීමට අපොහොසත්වන අය වෙනුවෙන් එම මුදල පියවීමටද රජය පියවර ගෙන බන්ධනාගාරගතවන්නන් අවම කිරීමට ද කටයුතු කරන බව බන්ධනාගාර හා පුනරුත්ථාපන කටයුතු ඇමැති චන්ද්‍රසිරි ගජධීර මහතා පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>10</day>
    </date>
    <link>http://www.dinamina.lk/2012/03/10/_art.asp?fn=n1203108</link>
    <topic>රනිල්ට එරෙහිවසජිත් වැඩට බසී</topic>
    <author>අසේල කුරුළුවංශ</author>
    <content>මෙවර එජාප සම්මේලනයට ප්‍රථම රනිල් වික්‍රමසිංහ මහතාගේ නායකත්වයට එරෙහිව ගනු ලබන විශේෂ තීන්දු තීරණ පිළිබඳව සාකච්ඡා කිරීම සඳහා පාක්ෂික හමු කිහිපයක් කැඳවීමට සජිත් – කරු පාර්ශ්වය පියවර ගෙන ඇතැයි වාර්තා වෙයි.මහනුවර “ස” සංසදයේ සාමාජිකයින් ඇතුළු එජාප විරෝධී කණ්ඩායමේ පිරිසක් මෙවැනි සාකච්ඡාවක් සඳහා ඊයේ (09) කොළඹට කැඳවා තිබේ. පක්ෂය තුළ රනිල් - සජිත් ගැටුම මේ වන විට උග්‍ර තත්ත්වයට පත්ව තිබෙන අතර සජිත් ප්‍රේමදාස මහතා ගේ මූලිකත්වයෙන් කිසිදු ප්‍රාදේශීය ජනහමුවක් නොපවත්වන ලෙස රනිල් වික්‍රමසිංහ මහතා එජාප ආසන සංවිධායකවරුන්ට උපදෙස් දී ඇතැයි ද දැනගන්නට ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>10</day>
    </date>
    <link>http://www.dinamina.lk/2012/03/10/_art.asp?fn=n1203109</link>
    <topic>අසමත් රටක් ලෙස ශ්‍රී ලංකාව නම් කර නෑ</topic>
    <author>මහින්ද අලුත්ගෙදර</author>
    <content>ශ්‍රී ලංකාව අසමත් රාජ්‍යයක් බවට කිසි විටෙකත් ප්‍රකාශ කර නැතැයි බ්‍රිතාන්‍ය රජය අවධාරණය කරයි.සමස්තයක් ලෙස ගත් කළ ශ්‍රී ලංකාව ආර්ථික අතින් සාර්ථකත්වයට පැමිණි රටක් වන අතර ජනාධිපති මහින්ද රාජපක්ෂ මහතා ද තෝරා පත්කරගෙන ඇත්තේ ප්‍රජාතන්ත්‍රවාදී දේශපාලන ව්‍යුහයෙන් බව ශ්‍රී ලංකාවේ බ්‍රිතාන්‍ය මහ කොමසාරිස් ජෝන් රැන්කින් මහතා සඳහන් කරයි.ඒ මහතා මේ බව ප්‍රකාශ කර තිබෙන්නේ ශ්‍රී ලාංකිකයන් සහ මාලදිවයින් ජාතිකයන් වෙනුවෙන් විවෘත ‘‘මහ කොමසාරිස්වරයාගෙන් අසන’’ යන තේමාව යටතේ පවත්වන වීඩියෝ සංවාද මාලාව සඳහා සහභාගි වෙමිනි.මෙහි නවතම වීඩියෝව පසුගියදා ප්‍රකාශයට පත්කර තිබෙන බව ශ්‍රී ලංකාවේ බ්‍රිතාන්‍ය මහ කොමසාරිස් කාර්යාලය පවසයි.මේ දිනවල ස්විස්ටර්ලන්තයේ ජිනීවා නුවර පැවැත්වෙන මානව හිමිකම් සමුළුව සම්බන්ධයෙන් අදහස් දැක්වූ බ්‍රිතාන්‍ය මහ කොමසාරිස්වරයා සඳහන් කරන්නේ සෙසු රටවල් මෙන් බ්‍රිතාන්‍යය ද උගත් පාඩම් හා ප්‍රතිසංධානය පිළිබඳ වාර්තාවේ නිර්දේශ ක්‍රියාත්මක කරනු දැකීමට කැමැත්තෙන් සිටින බවය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>10</day>
    </date>
    <link>http://www.dinamina.lk/2012/03/10/_art.asp?fn=n12031010</link>
    <topic>‘ශ්‍රී ලංකාවට එරෙහි ජාත්‍යන්තර බලවේග හා අභියෝග‘සම්මන්ත්‍රණය 12දා</topic>
    <author/>
    <content>‘ශ්‍රී ලංකාවට එරෙහි ජාත්‍යන්තර බලවේග හා අභියෝග‘ මැයෙන් සම්මන්ත්‍රණයක් ශ්‍රී ලංකා පදනම් ආයතනයේදී අනිද්දා (12) පැවැත්වේ.රජයේ ප්‍රවෘත්ති දෙපාර්තමේන්තුව හා ශ්‍රී ලංකා පදනම් ආයතනයේ සම අනුග්‍රහයෙන් මෙය සංවිධානය කැර ඇත.‘ශ්‍රී ලංකාවට එරෙහි ජාත්‍යන්තර බලවේග හඳුනාගැනීම’ මැයෙන් ශ්‍රී ලංකා රූපවාහිනී සංස්ථාවේ සභාපති මොහාන් සමරනායක මහතා ද, ‘ශ්‍රී ලංකාවට එරෙහි ජාත්‍යන්තර බලවේග හමුවේ ඇති අභියෝග‘ මැයෙන් අධිනීතිඥ ගෝමින් දයස්ශ්‍රී මහතා ද මෙහිදී දෙසුම් පවත්වති.වැඩබලන ජනමාධ්‍ය හා ප්‍රවෘත්ති ඇමැති, ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතාගේ සහභාගිත්වයෙන් මේ සම්මන්ත්‍රණය පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>10</day>
    </date>
    <link>http://www.dinamina.lk/2012/03/10/_art.asp?fn=n12031011</link>
    <topic>සූර්යයාගෙන් සුළං:චන්ද්‍රිකා ඇන හිටීවි</topic>
    <author>උපාලි කරුණාරත්න සහ පණ්ඩුක සමරසේකර</author>
    <content>ඉදිරි දින දෙක තුළ දී සූර්යයාගේ ඇතිවන සූරිය ලප සුළං හේතුවෙන් චන්ද්‍රිකා තාක්ෂණය සන්නිවේදන කටයුතු ඇන හිටීමට ඉඩ ඇතැයි ආතර් සී. ක්ලාක් මධ්‍යස්ථානය පවසයි. සේම විදුලි ට්‍රාන්ස්පෝමර් වල ක්ෂණික ඇනහිටීමක් ද සිදුවිය හැකි බවට ආතර් සී ක්ලාක් මධ්‍යස්ථානයේ තාරකා පර්යේෂණ විද්‍යාඥ ඉන්දික මැදගංගොඩ මහතා පවසයි.වසර 11 කට වරක් සූර්යයාගේ ඇතිවන අධි ක්‍රියාකාරීත්වයක් නිසා සූර්යා වටා ඇති අඩු උෂ්ණත්ව කලාප වලින් පිට වන ආරෝපිත අංශූන් සූර්ය සුළං ලෙස පෘථිවියේ චුම්භක ශක්තියට ඇදගැනීම නිසා සූර්ය සුළං ඇතිවන අතර එම එක් සූර්ය ලපයක් පෘථිවිය මෙන් තුන් ගුණයක් විශාල වන බව ඉන්දික මැදගංගොඩ මහතා කීවේ ය.මෙයට දින දෙකකට පෙර මෙවැනිම සූරිය සුළඟක් පෘථිවිය වෙත ඇදී ඒමට තිබුණද එය 40% ක පමණ අඩු වේගයකින් ගමන් ගත් බැවින් එයින් පෘතුවියට බලපෑමක් නොවූ බවද මැදගංගොඩ මහතා පැවසීය.කෙසේ වෙතත් සන්නිවේදන ජාලයන්ගේ ඇණහිටීම් යථා තත්ත්වයට පත් කිරීමේ ක්‍රම වේදයන් සකස් කර ඇති නිසා ඉන් හානියක් නොවන බවද ඉන්දික මහතා “දිනමිණ “ කළ විමසීමකදී පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>10</day>
    </date>
    <link>http://www.dinamina.lk/2012/03/10/_art.asp?fn=r1203101</link>
    <topic>කෑගල්ලේ ඩෙංගු මර්දන වැඩසටහන සාර්ථකයි</topic>
    <author>කෑගල්ල සමූහ පී. එම්. පී. පොල්වත්ත</author>
    <content>කෑගල්ල සෞඛ්‍ය වෛද්‍ය නිලධාරී කොට්ඨාසයේ ‘ඩෙංගු’ මර්දනය කිරීමේ පුළුල් වැඩපිළිවෙළක් ක්‍රියාත්මක කර ඇති බව කෑගල්ල සෞඛ්‍ය නිලධාරී ජී. ඒ. පී. එල්. නානායක්කාර මහතා පැවැසීය.මේ සඳහා මහජන සෞඛ්‍ය පරීක්ෂකවරුන් පවුල් සෞඛ්‍ය සේවිකාවන් පොලිසිය හා යුද හමුදාවද ඇතුළු සෞඛ්‍ය සේවයට සම්බන්ධ සියලුම නිලධාරීන්ද යොදවමින් පුළුල් මෙහෙයුමක් ක්‍රියාත්මක කර ඇත.මේ වන විට ස්ථාන 1237ක් පරීක්ෂණයට ලක් කර ඇත.ඩෙංගු මදුරු කීට ඇති ස්ථාන 35ක් හඳුනාගෙන ඇත. ස්ථාන 316කට ඩෙංගු මදුරුවන් බෝවීම වළක්වා ගන්නා ලෙසට අවවාද කර ඇත.ඩෙංගු බෝවන ස්ථාන 173ක් හඳුනාගෙන ඇත.මෙම වැඩපිළිවෙළ අනුව මේ කොට්ඨාසයේ සෑම නිවෙසක්ම පරීක්ෂාවට භාජනය කරන බව සෞඛ්‍ය නිලධාරිවරයා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>10</day>
    </date>
    <link>http://www.dinamina.lk/2012/03/10/_art.asp?fn=r1203102</link>
    <topic>පොලිස් නිලධාරීන්ගේ ආකල්පමය වෙනසක් ඇති කරන්න බණ්ඩාරගම ගල්තුඩේ විහාරයේදී උපදේශන කමිටුවක්</topic>
    <author>හල්තොට සමූහ විනීතා මානෙල් ගමගේ</author>
    <content>‘ලංකාවේ ඇති ලොකුම දුර්වලතාව තමයි කියවීම අඩුකම. අපි දැනුමෙන් සන්නද්ධ නෑ. බාහිර විෂය දැනුම අපට ඇත්තේ නෑ. දැන් හැදෙන හාමුදුරුවරු ත්‍රිපිටකය කියවන්නේ නැහැ. කියවීමේ අඩුපාඩුව ලංකාව පුරාම සිංහලයාගේ තියෙනවා කියන එක අපට දැනගන්නට පුළුවන්’ යැයි කළුතර දිස්ත්‍රික් ශාසනාරක්ෂක බල මණ්ඩලයේ ලේඛකාධිකාරී ගල්තුඩේ පඤ්ඤාකිත්ති හිමියෝ පැවසුහ.උන් වහන්සේ එසේ පැවසුවේ ගල්තුඩේ රජමහා විහාරස්ථානයේදී පසුගියදා බණ්ඩාරගම පොලිස් ස්ථානයේ නිලධාරීන් සඳහා පැවැති උපදේශන කමිටුවේ සභාපතිවරයා ලෙස එහි අරමුණු පැහැදිලි කරමිනි.පොලිස් නිලධාරීන් ඔවුන්ගෙන් සේවා ලබා ගැනීමට පැමිණෙන ජනතාව වෙත නැඹුරු විය යුත්තේ කෙසේද යන්න අවබෝධ කර දෙමින් මහජන මිත්‍රශීලී පොලිසියකින් සේවා ලබා ගැනීම සඳහා මේ උපදේශන කමිටුව ආරම්භ කර ඇත. පොලිසිය තුළ පුස්තකාලයක් ආරම්භ කිරීමට මුල් පියවර ලෙස පොත් පරිත්‍යාග කිරීමත් වෛද්‍ය සායනයක් පැවැත්වීමත් මෙහිදී සිදු කෙරිණි. පාණදුර ජ්‍යෙෂ්ඨ පොලිස් අධිකාරී එච්. එම්. ධර්මසේන මහතාගේ සහභාගීත්වයෙන් පැවැති මෙම උපදේශන කමිටවේදී ගල්තුඩේ පඤ්ඤාකිත්ති හිමියෝ මෙසේද පැවසූහ.‘අද යම් යම් පොලිස් ස්ථාන පිළිබඳ විවේචන තිබෙනවා. යම් කිසි සාධාරණ බවක් ඒ විවේචනවල තියෙනවා. අප උත්සාහ කළ යුත්තේ ඒ විවේචන තුළ නොගැටී ඒවායින් ඉවත් වෙන්නයි. යම් කිසි අසහනයකට පත් වූ පිරිසක් ඔබ හමුවට පැමිණෙන්නේ විශාල සහනයක් බලාපොරොත්තුවෙනුයි. ඔවුන්ගේ මානසික තත්ත්වය අවබෝධ කර ගෙන ඔවුන් සමග මුදු වචන කතා කරන පොලිසියක් නිර්මාණය කිරීම අපට අවශ්‍යයි. පොලිසිය තුළ ආකල්පමය වෙනසක් ඇති කිරීම මේ වැඩසටහනේ අරමුණයි.’‘ආකල්පමය වෙනසක් තුලින් චර්යාවේ වෙනසක්’ මැයෙන් බණ්ඩාරගම සෞඛ්‍ය වෛද්‍ය නිලධාරී එච්. චමින්ද පෙරේරා මහතා විසින් නිලධාරීන් දැනුවත් කළ අතර ප්‍රවීණ ලේඛිකා සෝමා ජයකොඩි මහත්මිය විසින් නව පුස්තකාලය සඳහා පොත් පරිත්‍යාග කිරීමද මෙහිදී සිදු කෙරිණ.විශ්‍රාමික නියෝජ්‍ය අධ්‍යාපන අධ්‍යක්‍ෂ සමරසේන මුදලිගේ විදුහල්පති පී. ආර්. ප්‍රේමසිරි සෞඛ්‍ය වෛද්‍ය නිලධාරී එච්. චමින්ද පෙරේරා වී. එච්. එම්. නජිබ් සිරිසෝම සමරවීර ප්‍රවීණ ලේඛිකා සෝමා ජයකොඩි මහත්ම මහත්මීහු මෙම උපදේශන කමිටුවේ සාමාජිකයෝ වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>10</day>
    </date>
    <link>http://www.dinamina.lk/2012/03/10/_art.asp?fn=r1203103</link>
    <topic>සංගීතයට ලොල්වූ තරුණ පුත්‍රයා විච්චූරණ ඇඳුමින් සැරසී මහ රෑ ගෙදර ඇවිත්</topic>
    <author>බර්ටි ලයනල් උඩුගම්පොළ</author>
    <content>වික්‍රම ජීවිතයේ ගැටලු විසඳා ගනිමින් සාරවත් බවින් පිරි මිනිසකු බවට පත්විමේ අරමුණින් විදේශ ගත විය.බිරිය දයානි තම දරු දෙදෙනාත් සමග මව්පිය සෙවණේ දැඩි අධිෂ්ඨානයකින් යුතුව කාලය ගත කළාය.ලොකු පුතා චමිත්ය. දියණිය කාංචනා විය. චමිත්ට පහ වසර ශිෂ්‍යත්වය විභාගයෙන් සමත් වී නගරයේ උසස් විදුහලක ඉගෙනුම ලැබීමේ වාසනාව උදා විය. මවගේ අධිෂ්ඨානය කෙසේ හෝ තම පුතුª චමිත්ව ‘ඩොක්ටර් චමිත්’ නමින් සැලකුම් ලැබීමේ තත්ත්වය උදා කර ගැනීමයි එහෙත් කුඩා කල සිටම සංගීතයට ලොල් වූ චමිත් කෙසේ හෝ තමන්ගේම සංගීත කණ්ඩායමක් පවත්වා ගැනීමට සිහින මවයි. නමුත් මවගේ දොස්තර සිහිනය මල්ඵල ගැන්වීමට චමිත්ට අවශ්‍ය නැත.දිනපතා රාත්‍රි ආහාරය මුවග රඳවන්නේ ‘මගෙ පුතුනි, හොඳට කාලා ලොකු දොස්තර මහත්තයෙක් වෙලා පිටරට ගිහින් ඒ අයට බේත් කරන්න නම් ඔයා හොඳට ලොකු වෙන්න මහත් වෙන්න ඕනැ. මේ කටත් කන්න... එච්චරයි...’ රාත්‍රි බත් කැවීම චමිත්ට වදයකි. මවට හිසරදයකි. කෙසේ හෝ දහ දුක් විඳිමින් බත් ටික කවා ගනි. මාළු කැබැල්ල බිත්තරය කවා ගැනීම මවගේ හිසේ මලක් පිපුණා වන් ප්‍රීතියක් ගෙන දෙයි.කෙසේ හෝ මවගේ කන්දොස්කිරියාව නිසාම බත් කවා ගනී. එලෙසින්ම චමිත්ගේ අධ්‍යාපන කටයුතු අ.පො.ස. (සාමාන්‍ය පෙළ) සමත්වීම දක්වා කර ගැනීමට හැකි විය. මේ වන විට චමිත්ගේ වයස අවුරුදු විස්සට ආසන්න වී තිබුණි. එලෙසින්ම සංගීතයද මවට හොරා ප්‍රගුණ කර ගෙන තිබුණි. මිතුරන් චමිත්ගේ නිවෙසට පැමිණ සංගීතය පුහුණු වීමේ තත්ත්වය පවා උදාකර ගැනීමට තරම් චමිත් දක්ෂ විය. මේ දක්ෂතාව මිතුරන්ගේ නිවෙස්වලට වී දින ගණනාවක් වුවත් සංගීතය පුහුණු වීම පවා දියුණු කර ගත්තේය.මව චමිත්ට දුරකථන ඇමතුමක් ලබාගත් විට අම්මා ඇයි අම්මා මේ ටිකේ දිගටම ෂෝ. තත්පරයක් රෙස්ට් එකක් නෑ. මම ඉක්මනට එන්නම්... පිස්සු කෙලින් නැතිව ඉන්න’ යැයි චමිත් පිළිතුරු දෙයි.මවගේ දොස්තර සිහින මාලිගාව බිඳ වැටෙන ඉඟි පහළ වී ඇත. මව දුක් වෙයි. වික්‍රමට දන්වා යවයි. ඒ කිසි වකින් පලක් වූයේ නැත. අන්තිමේදී මව සිත සනසාගත්තාය.දින කීපයක් ගත විය. චමිත් නිවෙසට පැමිණියේ නැත. දිනක් සවස් යාමයේ අඳුර වැටීගෙන එන කාලයකදී ටොමියා නොනවත්වාම බුරන්නට විය. පාරේ යන එන අයට පවා මෙලෙස බිරීම කරගෙන යන බැවින් මව එය එතරම් තැකුවේ නැත. ටොමියාගේ බිරුම සමගම කිසිවකුගේ කෑ ගසන හඬක් ද ඇසිණි. ටොමියා කෑ ගසන කෙනාට පෙරලාගෙන සැලකුම් පවත්වන බව දැනුණි. ඉදිරි දොරෙන් එබී බැලූ මව කෑ ගසන්න වූයේ නොඅඳුනන පුද්ගලයෙක් පැමිණ ඇති බවත් ටොමියා පෙරලාගෙන සපාකන බවත් කියමිනි.කොණ්ඩය වවාගත් කළු අඳුමින් සැරසී කළු හිස් වැස්මක් පැළඳා කළු පාවහන් යුවලක් පැළඳ ඉනේ පටි ධාවන කුඩා යන්ත්‍ර දෙකක් පළඳාගෙන හිස වටා ඉයර්ෆෝන් යුවළක් පැළඳගත් වයර්කම්බි ඉන දවටාගත් පුද්ගලයෙක් බව හඳුනා ගත්තද මොහු කවරෙක්ද කියා හඳුනාගත නොහැකි වූ නිසා මව කෑ ගසා ඇත.අසල්වාසින් වට වී ටොමියා නිදහස් කර ගත්තෝය. පුද්ගලයාද චමිත් බව දැන ගත්තේය. ඩොක්ටර් චමිත් විකල් සංගීත විශාරදයකු බවට පත්වී සිටි තම පුතු නෙත ගැටුණු මව නෙත් කෙවෙනි පිස දමමින් පුතු වැළඳ ගත්තේය.‘දරුවකුට වුණ දේ’ ය තොල් මතුරමින් අසල්වාසීන් සමුගත්තෝය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>10</day>
    </date>
    <link>http://www.dinamina.lk/2012/03/10/_art.asp?fn=r1203104</link>
    <topic>කාන්තාවන්ගේ නීතිමය සහ මානසික ගැටලුඅවම කරගන්න උපදේශන සේවාවක්</topic>
    <author>මධ්‍යම පළාත් විශේෂ පාලිත අලකේශ්වර</author>
    <content>කාන්තාවන්ගේ නීතිමය සහ මානසික ගැටලු අවම කර සහනයක් ලබාදීම උදෙසා උපදේශන සේවාවන් ලබාදීමේ නවතම වැඩපිළිවෙළක් මධ්‍යම පළාත් කර්මාන්ත හා වනිතා කටයුතු අමාත්‍යාංශය විසින් ක්‍රියාත්මක කර ඇත.මේ වැඩපිළිවෙළ යටතේ නීති සහාය සේවා සහ මානසික සෞඛ්‍ය සංවර්ධන වැඩසටහන් රැසක් පවත්වා තිබේ.මේ වැඩපිළිවෙලට අමතරව නීතිමය සහ මානසික ගැටලුවලින් පීඩා විඳින කාන්තාවන් 700 දෙනෙකුගේ පමණ ගැටලු අවම කිරීමටද මධ්‍යම පළාත් වනිතා කටයුතු අංශය පියවර ගෙන ඇත.මහනුවර දිස්ත්‍රික්කයේ මැදදුම්බර, දොළුව, දෙල්තොට, හතරලියද්ද, උඩ පළාත, අකුරණ, යටිනුවර, පන්විල, උඩුනුවර, පුජාපිටිය, නාවලපිටිය යන ප්‍රාදේශීය ලේකම් කොට්ඨාස 12ක්ද නුවරඑළිය දිස්ත්‍රික්කයේ කොත්මලේ, අඹගමුව, නුවරඑළිය ප්‍රාදේශීය ලේකම් කොට්ඨාස 3ක් සහ මාතලේ දිස්ත්‍රික්කයේ අඹන්ගඟ ප්‍රාදේශීය ලේකම් කොට්ඨාසයේ මේ වැඩසටහන පවත්වා ඇති අතර මේ සඳහා කාන්තාවන් හත්සිය දෙනෙකු පමණ සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>10</day>
    </date>
    <link>http://www.dinamina.lk/2012/03/10/_art.asp?fn=s1203101</link>
    <topic>ශ්‍රී ලංකා ක්‍රිකට් පිලඔස්ට්‍රේලියාවෙන් බංග්ලාදේශයට</topic>
    <author>ප්‍රින්ස් ගුණසේකර</author>
    <content>ආසියානු ක්‍රිකට් කුසලාන තරගාවලියට සහභාගීවන ශ්‍රී ලංකා ක්‍රිකට් පිල ඔස්ට්‍රේලියාවේ සිට අද බංග්ලාදේශයට පැමිණෙයි.ඔස්ට්‍රේලියාවේ නිමා වූ සී.බී. කුසලාන තුන්කොන් ක්‍රිකට් තරගාවලියට සහභාගී වී අධික වෙහෙසට පත්ව ඇති හෙයින් ශ්‍රී ලංකාවට නොපැමිණ බංග්ලාදේශයට යෑමට ක්‍රීඩකයන් කළ ඉල්ලීමට ශ්‍රී ලංකා ක්‍රිකට් විධායක කමිටුව පෙරේදා අනුමැතිය ලබා දී ඇත.එහෙත් පිතිකරුවන් පුහුණුවට ගොස් සිටි මාවන් අතපත්තු, පන්දු යවන්නන් පුහුණුවට එක්වූ චම්පක රාමනායක හා උපුල් තරංග ශ්‍රී ලංකාවට පැමිණ බංග්ලාදේශයට යෑමට විශේෂ අවසරයක් ලබාගෙන ඇත.ශ්‍රී ලංකාව, ඉන්දියාව, පාකිස්තානය හා බංග්ලාදේශය සහභාගීවන ආසියානු ක්‍රිකට් කුසලාන තරගාවලිය බංග්ලාදේශයේ මීර්පුර් බංග්ලා ජාතික ක්‍රීඩාංගණයේදී හෙට ආරම්භ වේ.බංග්ලාදේශය හා පාකිස්තානය අතර දිවා - රාත්‍රී ලෙස පළමු තරගය පැවැත්වේ. ශ්‍රී ලංකාව හා ඉන්දියාව අතර තරගය 13 වැනිදා පැවැත්වේ.වසර 1984 දී ආරම්භ වූ ආසියානු ක්‍රිකට් කුසලාන තරගාවලියේ සූරතා 5ක් ඉන්දියාව දිනාගත් අතර ශ්‍රී ලංකාව අවස්ථා 4කදී සූරතාව දිනාගත්තේය.අවසන් වරට 2010දී රංගිරි දඹුලු ක්‍රීඩාංගණයේ පැවැති ආසියානු කුසලාන ක්‍රිකට් ජය ශ්‍රී ලංකාව ලකුණු 81කින් පැරදවූ ඉන්දියාව සතුකර ගත්තේය. පාකිස්තානය 2000දී ආසියානු ක්‍රිකට් සූරතාව හිමිකර ගත්තේය.බංග්ලාදේශය තවමත් ආසියානු ක්‍රිකට් සූරතාවක් දිනා නොමැති අතර 1986 දී තෙවැනි ස්ථානයට පත්විය.ආසියානු ක්‍රිකට් කුසලාන තරග ඉතිහාසයේ වැඩිම ලකුණු ලාභියා ලෙස සනත් ජයසූරිය (1209) හා වැඩිම කඩුලු ලාභියා ලෙස මුත්තයියා මුරලිදරන් (කඩුලු 27) ඉදිරියෙන් සිටිති.මෙවර ආසියානු ක්‍රිකට් කුසලාන තරගාවලියේ ජයග්‍රාහකයන්ට ඇ.ඩො. මිලියන 2ක මුදල් තෑගි පිරිනැමීමට ආසියානු ක්‍රිකට් කවුන්සිලය කටයුතු යොදා ඇත.සූරතාව දිනාගන්නා කණ්ඩායමට ඇ. ඩො. 60,000ක් අනුසූරතාව දිනාගන්නා කණ්ඩායමට ඇ.ඩො. 30,000ක් හා සෑම තරගයකින්ම ජය ගන්නා කණ්ඩායමට ඇ. ඩො. 10,000බැගින් පිරිනැමේ.ත මාර්තු 11 - බංග්ලාදේශය – පාකිස්තානයත මාර්තු 13 - ශ්‍රී ලංකාව - ඉන්දියාවත මාර්තු 15 – පාකිස්තානය - ශ්‍රී ලංකාවත මාර්තු 16 – බංගලාදේශය - ඉන්දියාවත මාර්තු 18 – ඉන්දියාව - පාකිස්තානයත මාර්තු 20 – බංග්ලාදේශය - ශ්‍රී ලංකාවත මාර්තු 22 - අවසන් මහා තරගය.</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>10</day>
    </date>
    <link>http://www.dinamina.lk/2012/03/10/_art.asp?fn=s1203102</link>
    <topic>වෙළෙඳ සේවා අවසන් පූර්ව තරග 14 දා</topic>
    <author/>
    <content>වෙළඳ සේවා ක්‍රිකට් සංගමය විසින් සංවිධානය කරනු ලබන වෙළෙඳ සේවා ‘බී’ කොටසේ එක් දින ක්‍රිකට් ලීග් තරගාවලියේ අවසන් පූර්ව තරග ලබන 14 වැනිදා පැවැත්වේ.ජනශක්ති සහ ටෙක්ස්චර්ඩ් ජර්සි පිල අතර අවසන් පූර්ව තරගය කෝල්ට්ස් පිටියේදීත්, නේෂන්ස් ට්‍රස්ට් බැංකු පිල හා යුනිචෙලා ‘බී’ කණ්ඩායම අතර තරගය පනාගොඩ යුද හමුදා පිටියේදීත් පැවැත්වේ.කණ්ඩායම් 7 ක් තරග වැදුනු මේ තරගාවලියේ සූරයන්ට ජෙලාටෝ අයිස් ක්‍රීම් කුසලානය හිමි වනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>10</day>
    </date>
    <link>http://www.dinamina.lk/2012/03/10/_art.asp?fn=s1203103</link>
    <topic>නිල් මහ සටනේ දී රාජකීයයන් ප්‍රබල තත්ත්වයක</topic>
    <author>ප්‍රින්ස් ගුණසේකර</author>
    <content>කොළඹ රාජකීය හා ගල්කිස්ස සාන්ත තෝමස් අතර 133 වැනි නිල් මහ සටනේදී සාන්ත තෝමස් පළමු ඉනිමට ලබා ගත් ලකුණු 325 ට පිළිතුරු වශයෙන් රාජකීය විදුහල කඩුලු 9 ක් දැවී ලකුණු 413 ක් රැස් කර ප්‍රබල තත්වයක පසු විය. කොළඹ එස්. එස්. සී. ක්‍රීඩාංගණයේදී ඊයේ දෙවැනි දිනය නිමා වෙද්දී සාන්ත තෝමස් විදුහල දෙවැනි ඉනිමට කිසිවකු නොදැවී ලකුණු 27 ක් රැස් කර ගත්තේය.රාජකීය ඉනිම වර්ණවත් කළ හේෂාන් කුමාරසිරි පන්දු 173 කදී හතරේ පහර 19 ක්ද සමග ලකුණු 127 ක් ලබා ගත්තේය.රාජකීය ඉනිමේදී හේෂාන් කුමාරසිරි සහ මිලාන් අබේසේකර එක්ව 6 වැනි කඩුල්ලට ලකුණු 141 ක සම්බන්ධතාවයක් ගොඩනැගීම මහ තරගයේ නව වාර්තාවක් විය.පැරණි වාර්තාව තබා තිබුණේ වසර 2004 දී ඩී. එදිරිසුරිය හා එච්. මොරවක ලකුණු 133 ක් ලබා ගනිමිනි.අද තරගයේ අවසන් දිනයයි.සා. තෝමස් පළමු ඉනිම 325/9 ආසිරි වික්‍රමනායක 85, ජාවෙඩ් බොන්සෝ 97, චමෝද් පතිරණ 48, තිලක්‍ෂ සුමනසිරි 28, ධනුෂ්ක පීරිස් 32 (චාමික කරුණාරත්න 59/3, පූර්ණ අළුත්ගේ 90/3)රාජකීය පළමු ඉනිම – 413 / 9 ඉසුරු ගුණතිලක 67, ඉමාල් ලියනගේ 80, මිලාන් අබේසේකර 58, හේෂාන් කුමාරසිරි 127 (චමෝද් පතිරණ 92 / 4)සා. තෝමස් දෙවැනි ඉනිම කිසිවකු නොදැවී ලකුණු 27 යි.</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>10</day>
    </date>
    <link>http://www.dinamina.lk/2012/03/10/_art.asp?fn=s1203104</link>
    <topic>වසර 50කට පසුව වොලිබෝල්තරගාවලියක් මන්නාරමේ දී</topic>
    <author>පි‍්‍රන්ස් ගුණසේකර</author>
    <content>හැටේ දශකයෙන් පසුව ජාතික මට්ටමේ වොලිබෝල් තරගාවලියක් මන්නාරමේදී පැවැත්වීමට මන්චි හා ශ්‍රී ලංකා වොලිබෝල් සම්මේලනය කටයුතු යොදා ඇත.මන්චි ජාතික වොලිබෝල් සූරතාවලියේ උතුරු පළාත් තරග මන්නාරම මහජන ක්‍රීඩාංගණයේදී හෙට (11) පවත්වමින් මේ ඓතිහාසික පියවර තබා තිබේ.ත්‍රස්තවාදී ක්‍රියා හේතුවෙන් වසර 30කට අධික කාලයක් බිඳ වැටී තිබුණු ක්‍රීඩාව යලි නගා සිටුවමින් පැවැත්වෙන මේ පළාත් මට්ටමේ තරගවලට යාපනය, මන්නාරම, මුලතිව්, කිළිනොච්චි හා වවුනියා දිස්ත්‍රික්ක වල ප්‍රාදේශීය ලේකම් කොට්ඨාස තරගවලින් ජයගත් කණ්ඩායම් 26 ක් එක් වේ. මේ පළාත් තරගවලින් ජයගන්නා කණ්ඩායම් ජාතික මට්ටමේ තරගාවලියට එක්වීමට නියමිතය.ශ්‍රී ලංකා වොලිබෝල් සම්මේලනය හා සිලෝන් බිස්කට් අනුග්‍රහයෙන් පසුගියදා රටපුරා ආරම්භ කෙරුණු මන්චි ජාතික වොලිබෝල් සූරතාවලියේ ප්‍රාදේශීය ලේකම් කොට්ඨාස ජයගත් කණ්ඩායම් අද සහ හෙට පැවැත්වෙන පළාත් තරගාවලියට සහභාගී වෙති. පළාත් තරගාවලියේ ආරම්භක නිල උත්සවය හෙට (11) මන්නාරම මහජන ක්‍රීඩාංගණයේදී වොලිබෝල් සම්මේලනයේ සභාපති ඇමැති ඩිලාන් පෙරේරා හා සිලෝන් බිස්කට් සමූහ අධ්‍යක්ෂ නන්දන වික්‍රමගේ යන මහත්වරුන්ගේ ප්‍රධානත්වයෙන් පැවැත්වේ.අද සහ හෙට පැවැත්වෙන පළාත් මට්ටමේ ජයග්‍රාහකයන් සහභාගී වන ජාතික තරගාවලිය අප්‍රේල් 6,7 හා 8 යන දිනවලදී මන්නාරම මහජන ක්‍රීඩාංගණයේදීම පැවැත්වීමට බලාපොරොත්තු වේ. මෙවර තරග මාලාවේ සුපර්ලීග් තරග මෙම මස 21 සිට 23 දක්වා කොළඹ සුගතදාස ගෘහස්ථ ක්‍රීඩාංගණයේදී පැවැත්වේ. පසුගිය වසරේදී පිරිමි සූරතාව වරාය අධිකාරිය විසින්ද කාන්තා සූරතාව විදේශ සේවා නියුක්ති කාර්යංශයද දිනා ගත්හ.ජාතික මට්ටමේ දෙවැනි කොටසේ පිරිමි සූරතාව තරුණ සේවා සභාව ෂසින් ද කාන්තා සූරතාව මාවතගම කැෂුවලයින් ක්‍රීඩා සමාජයද දිනා ගත්හ.අද සහ හෙට පළාත් මට්ටමේතරග පැවැත්වෙන ස්ථානබස්නාහිර - පොතුපිටිය මහා විදුහල් ක්‍රීඩාංගණය, මධ්‍යම - මහනුවර සීතාදේවි බාලිකා විදුහල, සබරගමුව කුරුවිට මහජන ක්‍රීඩාංගණය, ඌව - බණ්ඩාරවෙල ක්‍රීඩාංගණය, වයඹ - නාත්තන්චිය ධම්මිස්සර ක්‍රීඩාංගණය, උතුරු මැද - අනුරාධපුරය සිරිමාපුර යුනයිටඩ් ක්‍රීඩාංගණය, නැගෙනහිර - ත්‍රිමලය මැක්හෙයිසර් ක්‍රීඩාංගණය උතුරු - මන්නාරම මහජන ක්‍රීඩාංගණය.</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>10</day>
    </date>
    <link>http://www.dinamina.lk/2012/03/10/_art.asp?fn=s1203105</link>
    <topic>ජාත්‍යන්තර සත් සාමාජික හොකී සූරතාව සීතාදේවි පිලට</topic>
    <author/>
    <content>මැලේසියාවේ කේ. එල්. හොකී සමාජය ලකුණු 4 – 3 ක් ලෙස පරාජයට පත් කළ සීතාදේවී ක්‍රීඩා සමාජය 18 වැනි ජාත්‍යන්තර සත්සාමාජික හොකී තරගාවලියේ සූරතාව අත්කර ගැනීමට සමත් විය.රටවල් 10 ක සහභාගීත්වයෙන් සිංගප්පූරුවේ පසුගියදා පැවති මේ තරගාවලියේදී සීතාදේවි කණ්ඩායම දිනූ රන් පදක්කම ජාත්‍යන්තර හොකී තරගාවලියකදී ශ්‍රී ලංකාවට හිමි වූ ප්‍රථම රන් පදක්කම ද වේ.2010 වසරේ මේ තරගාවලියේ කුසලාන අනුසුරියන් වූයේද සීතාදේවි කණ්ඩායමය. චතුරිකා විජේසුරියගේ නායකත්වයෙන් යුතු සීතාදේවි කණ්ඩායමට මධුරා ධර්මරත්න, පවිත්‍රා වික්‍රමසිංහ, ජීවන්තිකා කීර්තිරත්න, මනීෂා දිසානායක, බුද්ධිකා ධර්මරත්න, හර්ෂණී කුමාරි, වජිරා රාජපක්ෂ සහ සන්ධ්‍යා දයානන්ද ඇතුළත් වූ අතර පුහුණුකරු ලෙස එම්. ඒ. එම්. අෂ්රෆ් කටයුතු කළේය. .</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>10</day>
    </date>
    <link>http://www.dinamina.lk/2012/03/10/_art.asp?fn=s1203106</link>
    <topic>විජයබාහු මොටෝක්‍රොස් හෙට බෝයගනේ දී</topic>
    <author>ෆවුස් මොහොමඩ්</author>
    <content>යුද හමුදා විජයබාහු පාබල රෙජිමේන්තුව සහ ශ්‍රී ලංකා යතුරු පැදි ධාවකයන්ගේ සංගමය (SLRRA) එක්ව සංවිධානය කරනු ලබන විජයබාහු මොටෝක්‍රොස් යතුරු පැදි ධාවන තරගාවලිය හෙට (11) කුරුණෑගල බෝයගනේ විජයබාහු මොටෝක්‍රොස් ධාවනය පථයේදී පැවැත්වේ. තරග ඉසව් 15 කින් සමන්විත මේ තරගාවලියට අවුරුදු 10න් පහළ අශ්ව බල 50 කාණ්ඩයේ තරග 2 ක්ද අවුරුදු 13 න් පහළ අශ්වබල 85 කාණ්ඩයේ තරගයක් ද ඇතුළත් වේ.ඊට අමතරව අවුරුදු 40 න් ඉහළ ප්‍රවීන තරගකරුවන් සඳහා විවෘත තරගයක් ද එක්කොට තිබේ. මීට අමතරව තරගාවලිය නැරඹීම සඳහා පැමිණෙන ප්‍රවේශපත්‍ර ලාභී ක්‍රීඩා ලෝලීන්ට ද කුසපත් ඇදීම මගින් වටිනා ත්‍යාග පිරිනැමීමට සංවිධායක මණ්ඩලය කටයුතු යොදා තිබේ. ඒ අනුව නවීනතම ටී.වී.එස්. යතුර පැදියකට හිමිකම් කීමට ප්‍රථම ස්ථානයට පත්වන ප්‍රේක්ෂකයාට අවස්ථාව ලැබේ.දෙවැනි ත්‍යාගය සඳහා ශීතකරණයක්ද, තෙවැනි ත්‍යාගය සඳහා රූපවාහිනි යන්ත්‍රයක්ද පිරිනැමෙන අතර වටිනා පාපැදිය බැගින් සැනසිලි ත්‍යාග 10 ක් පිරිනැමීමටත් සංවිධායක මණ්ඩලය සූදානමින් සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>10</day>
    </date>
    <link>http://www.dinamina.lk/2012/03/10/_art.asp?fn=s1203107</link>
    <topic>ත්‍රිත්ව විදුහල කඩුලු 8ට ලකුණු 302යි</topic>
    <author>උපනන්ද ජයසුන්දරමහනුවර ක්‍රීඩා විශේෂ</author>
    <content>ඊයේ අස්ගිරියේදී ඇරඹුණු 96 වන ත්‍රිත්ව - සාන්ත අන්තෝනි විදුහල් අතර ක්‍රිකට් තරගයේදී ත්‍රිත්ව පිල පළමු ඉනිමේදී කඩුලු 8 කට ලකුණු 302 ක් ලබා ගත්තේය. දිනය නිමාවන විට සාන්ත අන්තෝනි පිල පිළිතුරු වශයෙන් කඩුලු 4 ට ලකුණු 77 ක් ලබා තිබුණි.ත්‍රිත්ව පළමු ඉනිම 302/8 (ඕවර් 63) ජනිස්ක - ප්‍රේමසිංහ 61, ඇල්වින් ප්‍රනාන්දු 47, රජිත ජයතුංග 41, අකිල ජයසුන්දර 61, ලක්ෂිත දසනායක - නොදැවී 22 (සචින් බුලත්සිංහල 69/2 සරංග රාජගුරු 89/3)සා.අන්තෝනි පළමු ඉනිම 77/4(ඕවර 33) යොහාන් වුඩ්ස් නොදැවී 33.</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>10</day>
    </date>
    <link>http://www.dinamina.lk/2012/03/10/_art.asp?fn=f1203101</link>
    <topic>ම්ලේච්ඡ මිනීමරුවෝ මර්දනය කිරීම මානව හිමිකම් කඩකිරීමක්ද?</topic>
    <author>සාකච්ඡා කළේ නිවන්ති තිලකරත්න ඡායාරූප -වාසිත පටබැඳිගේ</author>
    <content>යුද්ධයට පෙරත් යුද්ධය පැවතුණු කාලයේත් ඔයාමඩුව කියන්නේ කිසිම දියුණුවක් නොතිබුණු ප්‍රදේශයක්. මාර්ග පද්ධතිය අබලන් වෙලා තිබුණේ. අනුරාධපුරය සිට ඔයාමඩුවට ආරක්ෂක මුරපොළ දහයක් තිබුණා. ඒ වගේ ම ඔයාමඩුව සිට මන්නාරම දෙසටත් තන්තිරිමලේ දෙසටත් ඒ වගේ ම මුරපොළ රැසක් තිබුණා. එදා ඔයාමඩුව මුරපොළවලින් වටවෙලා තිබුණු ප්‍රදේශයක් වුණත් අද එහි නිදහසේ සැරිසැරිය හැකි වතාවරණයක් උදාවෙලා තිබෙනවා.දැයට කිරුළ ප්‍රදර්ශනය සඳහා ඔයාමඩුව තෝරා ගැනීමත් සමඟ ප්‍රදේශයේ සියලුම මාර්ග කඩිනමින් සංවර්ධනය කෙරුණා. තන්තිරිමලේ මාර්ගය සම්පූර්ණයෙන් ම කාපට් කරන්න හැකි වුණා. අබලන්ව පැවති තන්තිරිමලේ ඉරල්මැටියාව බෝගස් හන්දිය හරහා මහවිලච්චිය යාය 4 මාර්ගය අතිරේක මාර්ගයක් ලෙස සංවර්ධනය කෙරෙනවා. ඒ වගේම මානිංගමුව සිට පානක්කා වැව හරහා තන්තිරිමලේ මාර්ගයත් අතිරේක මාර්ගයක් ලෙස සංවර්ධනය කෙරෙනවා. ගල්පොත්ත සිට මල්වතුඔය හරහා අලුත්ගම මාර්ගය ද පිළිසකර වෙමින් තිබෙනවා. කෝටි නවය හමාරක් වටිනා විශාල පාලමක් එහි ඉදිවෙනවා. ඒ වගේම අසිරික්ගම සිට කුඩුම්බිගල දක්වා මාර්ගයේ කනදරා ඔය හරහා පාලමක් දැනට ඉදිවෙනවා.දැයට කිරුළ ප්‍රදර්ශනයත්සමඟ විශාල වාරි මාර්ග සංවර්ධනයක් ද සිදු වුණා. දැයට කිරුළ භූමිය තුළ වැව් හයක් ඉදි කළා. අවුරුදු සියයකින් පසුව තිසා වැවේ විශාල ප්‍රතිසංස්කරණයක් සිදු කෙරුණා. නුවරවැව, නාච්චදූව හා හුරුළු වැව ආදි පැරැණි ජලාශ රැසක් සංවර්ධනය කළා. සුළු වාරි මාර්ග යටතේ බැසිල් රාජපක්ෂ මහතාගේ උපදෙස් පරිදි ආර්ථික සංවර්ධනය අමාත්‍යංශය යටතේ පුරන් වූ වැව් ප්‍රතිසංස්කරණය ආරම්භ කළා. දැන් ඒ වැව් ජලයෙන් පිරී තිබෙනවා. ගොවිජන සේවා අමාත්‍යංශය යටතේ සුළු වාරිමාර්ග රාශියක සංවර්ධනය කෙරුණා.මහවැලි කලාපයේ වැව් ආරම්භයේ පටන් මේ දක්වා කිසිම ප්‍රතිසංස්කරණයක් සිදු වුණේ නෑ. නමුත් දැයට කිරුළත් සමඟ මේ වන විට වැව් දහයකට වඩා ප්‍රතිසංස්කරණය කර තිබෙනවා. ඉතිරි වැව් සියල්ලේ ප්‍රතිසංස්කරණ ඉදිරියේ දී සිදු කෙරෙනවා. ඒ වගේ ම මහවැලිය යටතේ තිබෙන ඇළ වේලි ප්‍රතිසංස්කරණය කෙරී තිබෙනවා.අනුරාධපුර භූමියේ සිට දැයට කිරුළ භූමියට යන මාර්ගය දෙපසත් ඒ වගේ ම පුත්තලම, මහවිලච්චිය හා තන්තිරිමලේ සිට දැයට කිරුළ භූමියට පිවිසෙන මාර්ග දෙපසත් ජනතාව ඒ දවස්වල ව්‍යාපාරිකයන් වෙලා හිටියා. ඒ ජනතාව විවිධ ව්‍යාපාර ආරම්භ කරලා අද දියුණු තත්ත්වයකට පැමිණ සිටිනවා. ප්‍රදේශයේ ජනතාවට තම නිවාස වැඩි දියුණු කර ගැනීමට අපි ආධාර ලබා දුන්නා. ඒ වගේ නිවාස ඉදි කර ගැනීමට සියයට දෙකක් වගේ සුළු පොළියකට ණය ලබා දුන්නා. එපමණක් නොවෙයි; දැයට කිරුළ භූමිය තුළ නිවාස 53ක් ඉදි කර නිවාස නොමැති අයට ඒවා ලබා දුන්නා. ඒ වගේ ම රුපියල් 11925000ක් වියදම් කර විශාල විදුලි යෝජනා ක්‍රමයක් ආරම්භ කර විදුලිය ලබා දුන්නා.ප්‍රදේශයේ පාසල් රැසකට අවශ්‍ය පහසුකම් ලබා දීමට හැකි වුණා. ඇතැම් පාසල්වලට පරිගණක පහසුකම් පවා ලබා දුන්නා. රුපියල් ලක්ෂ 110ක් පාසල්වල සංවර්ධනය වැය කර තිබෙනවා. පරිසර අමාත්‍යංශය තන්තිරිමලේ විද්‍යාලයට ගොඩනැඟිලි ලබා දී තිබෙනවා. පෙර පාසල් රැසක් ආරම්භ කිරීමට හැකි වුණා. ඒ වගේ ම ඒවාට අවශ්‍ය උපකරණ ලබා දී තිබෙනවා.සෞඛ්‍ය ක්ෂේත්‍රයේ විශාල දියුණුවක් සිදු වුණා. ප්‍රාදේශීය ලේකම් කොට්ඨාසයකට සායන මධ්‍යස්ථාන තුන බැගින් ලබා දීමට හැකි වුණා. පැරැණි රෝහල් අලුත්වැඩියා කිරීමේ ව්‍යාපෘතියක් ආරම්භ කළා.පානීය ජලය ලබා දීමේ ව්‍යාපෘති ද ක්‍රියාත්මක කළා. ජය ශ්‍රී මහා බෝධියට ආවතේව කරන ගම් නවයක ජනතාවට මෙපමණ කාලයකට බීමට ජලය තිබුණේ නෑ. රුපියල් 1001500 ක් වියදම් කර ඒ ගම් නවයට පානීය ජලය ලබා දුන්නා.එල්.ටී.ටී.ඊ. ය අපේ දූ දරුවන් පැදුරු කෑලීවල නිදාගෙන සිටිද්දී කෑලි කෑලිවලට කපා දැමුවා. එහෙම කපා කොටා මරා දැමූ ගමකට මම ගියා. මීනී පෙට්ටි එක පෝළිමට අරගෙන ගියේ. එක වෙලාවක වාඩියේ හිටපු ගොවීන් අමානුෂික ලෙස මරා දාලා තිබුණා.ඔවුන්ගේ කෑමත් කාලා මූණුවලට කෙළ ගහලා තමයි එල්.ටී.ටී.ඊ. සාමාජිකයෝ ගිහින් තිබුණේ. අපේ ජනතාව ඒ කාලේ දරුවොත් අරගෙන මහ කැලෑවල රාත්‍රිය ගත කළේ. ඒ කාලේ කොළඹ වුණත් බෝම්බ කීයක් පිපුරුණාද? මේවා මානව හිමිකම් උල්ලංඝණය කිරීම් නෙමෙයිද? එවැනි පිරිසක් මර්දනය කිරීමට ද මානව හිමිකම් කඩ කළා කියලා චෝදනා කරන්නේ?මානව හිමිකම් කඩ කළා කියලා අපට චෝදනා කරන රටවල් මොනවද කළේ? බින් ලාඩන් තිරිසනෙක් වගේ මරලා දැම්මා. සදාම් හුසේන්ට වද දීලා මරලා දැම්මා. ලෝකේ කිසි කෙනෙක් ගඩාෆිට වැරැදි කිව්වේ නෑ.ඒ මිනිහා මරා දැම්මා. දැන් ඉරනයට ගහන්නයි හදන්නේ. බලවත් රටවල් ඒ දේවල් කළාම ඒවා නිවැරැදියි.අපේ රටේ ජනාධිපතිතුමා කළ මේ ජයග්‍රහණය ඉවසා දරා ගන්න බැරිවයි මේ චෝදනා එල්ල කරන්නේ. දෙමළ මිනිසුන්ට අසාධාරණකම් කළේ ඔවුනගේ මිනිසුන්මයි. අද ඒ අය නිදහසේ ජීවත් වෙනවා.එතුමා ඉතින් චෝදනාම තමයි ඉදිරිපත් කරන්නේ. ඒක පාර්ලිමේන්තුවට ඉදිරිපත් නොකළා කියලා ප්‍රශ්නයක් නෑ. ඒක ඉදිරිපත් කළා නම් දීර්ඝ කාලයක් අරගෙන විවේචනය කරාවි. පැය ගණන් ඒ ගැන කතා කරලා වැඩක් නෑ. මානව හිමිකම් සම්බන්ධයෙන් කතා කරන්න ඉතාම සුදුසු පිරිසක් මානව කවුන්සිලයේ සමුළුවට සහභාගී වෙනවා. ඒ නිසා මේ වාර්තාව පාර්ලිමේන්තුවට ඉදිරිපත් නොකළ කියලා ප්‍රශ්නයක් නෑ.කුමන ජන්දයක් තිබ්බත් ආණ්ඩු පක්ෂය තමයි ජයග්‍රහණය කළේ. ජන්දයෙන් ප්‍රතික්ෂේප වුණාට ආණ්ඩුවේ බලය කුමන්තුණයකින් හෝ අල්ලා ගැනීමට පිරිසක් උත්සාහ කරනවා. තෙල් මිල ඉහළ යාම සම්බන්ධයෙන් ඇති වුණු ධීවර ප්‍රශ්නය උදාහරණයකට ගනිමු. අපි ධීවරයන්ට සහනාධාරය දෙන්න එකඟවෙලා තිබිය දී තමයි මේ ප්‍රශ්නය ඇති වුණේ. ඒ වගේ ම හලාවත ප්‍රදේශයෙන් පමණයි මේ උද්ඝෝෂණය පැන නැඟුණේ. එතැන කුමන්ත්‍රණයක් තිබුණු බව පැහැදිලියි. ලෝක බලවතුන් තෙල්වලට යුද්ධ කරද්දී තෙල් මිල ඉහළ යනවා. ඒක තේරුම් නොගෙන ජනතාව රවටා කුමන්ත්‍රණ කිරීමට උත්සාහ කරනවා.ලෝක ප්‍රවෘත්ති හොඳට බලන්න කියලා මම හැම දෙනාටම කියනවා. රටේ හැම මිනිහම ලෝක ප්‍රවෘත්ති බලන්නේ නෑ. ගමේ හීන්බණ්ඩා ලෝක වෙළෙඳ පොළේ තෙල් මිල කීයද කියලා බලන්නේ නෑ. ඉතින් මේ තත්ත්වය ප්‍රයෝජනයට අරගෙන මිනිස්සු රවටන්න විපක්ෂය එක එක බොරු කියනවා. ලෝකේ වටේ මිනිස්සු තෙල්වලට යුද්ධ කරනවා. මේක ලෝකයේ බලවත් රටවල් කරන අපරාධයක්. මේ නිසා ලෝක වෙළෙඳ පොළේ තෙල් මිල ඉහළ ගිහින් තිබෙනවා.අපේ රටේ තිස් අවුරුදු යුද්ධයක් තිබුණා. යුද්ධය අවසන්වීතවමත් ගත වී තිබෙන්නේ වසර දෙකක් පමණ කාලයක්. එකවර සියලු දේ මවන්න බෑ. තෙල් මිල වැඩි කළේ අපි කැමැත්තකින් නෙමෙයි. ලෝක වෙළෙඳ පොළේ ඇති වී තිබෙන තත්ත්වය අනුව අපට ඒ දේ කරන්න සිදු වුණා. එ.ජා.ප. පාලන සමයේ හාල් කිලෝවක මිල රුපියල් 130ට ගියා. ඒත් දැන් හාල් කිලෝව රුපියල් 60ට ගන්න පුළුවන්. ඒ කාලේ වී ගබඩා විකුණලා තිබුණා. නමුත් දැන් වී ගබඩා අලුතෙන් ඉදි කර තිබෙනවා. මේ සංවර්ධන කටයුතු අපි ක්‍රම ක්‍රමයෙන් සිදු කරගෙන යනවා. මොකද අවුරුදු තිහක් තිස්සේ විනාශ වුණු රටක එක පාරටම සිතූ පැතූ දේ මවන්න අමාරුයි.අමාත්‍යංශයක් ගත්තොත් එහි පරිපාලන නිලධාරීන් ඉන්නවා. අමාත්‍යවරුන්ට ඕන ඕන හැටියට මුදල් වියදම් කරන්න බෑ. එහෙම තත්ත්වයක් තිබියදී කොහොමද දූෂණය, නාස්තිය සිදු වෙන්නේ? අමාත්‍යංශ වැඩියි කියලා කෑ ගහනවා. එක අමාත්‍යවරයාට විෂයන් දහය පහළොව තිබෙනවට වඩා ඒවා වෙන වෙනම අමාත්‍යවරුන් යටතේ තිබෙන එක හොඳයි. අද මේ සෑම අමාත්‍යංශයකින් ම වැඩක් කෙරෙනවා. අමාත්‍යංශ වැඩියි කියලා දැන් කෑ ගැහුවට රනිල් මහත්තයාගේ කාලේ අමාත්‍යංශ අනූ ගණනක් තිබුණා. කලාප, ව්‍යාපෘති අමැතිවරු හිටියා. ඒවා හොඳයි ද කියලා ඒ අයගෙන් මම අහන්න කැමතියි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>12</day>
    </date>
    <link>http://www.dinamina.lk/2012/03/12/_art.asp?fn=n1203122</link>
    <topic>ජනමාධ්‍යවේදීන් ගිය වාහනයේ රියැදුරා ඇමැති ජොන්ස්ටන්</topic>
    <author>විජයානි එදිරිසිංහ</author>
    <content>සැප වාහහන, ආරක්ෂාව පසෙක දැමූ ඇමැති ජොන්ස්ටන් ප්‍රනාන්දු මහතා මාධ්‍යවේදීන් රැගත් වාහනයේ රියැදුරු බවට පත් වෙමින් නැගෙනහිර පළාත පුරා ගොස් ගොවි ගැටලු සොයා බැලුවේය.පෙරේදා (10) දහවල් මෙම සංචාරය සිදුවිය. පොළොන්නරුව, අම්පාර, දිඹුලාගල, මනම්පිටිය, සඳුන්පුරය, විජයබාපුර, දෙහිඅත්තකණ්ඩිය ඇතුළු ප්‍රදේශ පුරා යමින් කුඹුරේ ගොයම් කපන, කමතේ ගොයම් පාගන, මහ පාරේ වී වේලන ගොවීන් හමුවූ අමාත්‍යවරයා ගොවි ගැටලු සහ ගොවිතැන් කටයුතු පිළබඳ සොයා බලා විසඳුම් ලබා දුන්නේය.ගොවීහු ඔවුන්ගේ ගැටලු ඉදිරිපත් කිරීමට අවස්ථාව ලැබීමත් ගොවිතැන් කටයුතු සොයා බැලීමට ඔවුන් වෙත අමාත්‍යවරයා පැමිණීමත් ඔවුන්ගේ ගැටලු වලට ක්ෂණික විසඳුම් ලබා දීමත් සම්බන්ධව අමාත්‍යවරයාට ප්‍රශංසා කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>12</day>
    </date>
    <link>http://www.dinamina.lk/2012/03/12/_art.asp?fn=n1203123</link>
    <topic>සිවිල් වැසියන් මිය යද්දී මානව හිමිකම් ගැන කතා කළේ නෑ</topic>
    <author>ධනුෂ්ක ගොඩකුඹුර</author>
    <content>පැරැණි හිත් අමනාපකම් සිතේ තියාගෙන ඉදිරි පරපුරට එම බර බාර දෙන්නට තමා සූදානම් නැති බව ජනාධිපති මහින්ද රාජපක්ෂ මහතා අවධාරණය කළේය.ජාත්‍යන්තරයට මානව හිමිකම් මතක් වී ඇත්තේ සිංහල, දෙමළ තරුණයන් දහස් ගණන් මිය ගිය යුගය අවසන් කළ පසුව බව ජනාධිපතිවරයා පෙන්වා දුන්නේය.තමන්ගේ ක්‍රියාකාරකම් නිසා සිවිල් වැසියන් ලක්ෂ ගණන් මියයන විට නොදුටුවා සේ නිහඩව සිටින බලගතු රටවල් අනෙක් රටවල අඩුපාඩු සොයන බවත් ජනාධිපතිවරයා පැවසීය. ජනාධිපතිවරයා මේ අදහස් පළ කළේ වතුපිටිවල මූලික රෝහලේ අභිනවයෙන් ඉදි කළ අනුර බණ්ඩාරනායක අනුස්මරණ සායන ගොඩනැගිල්ල හා ලේ බැංකුව විවෘත කිරීමේ අවස්ථාවට පෙරේදා (10) එක්වෙමිනි.අනුර බණ්ඩාරනායක පදනම විසින් ඉදි කරන ලද මේ ගොඩනැගිල්ල සඳහා වැය කර ඇති මුදල රුපියල් ලක්ෂ 835 කි. නව සායන ගොඩනැගිල්ල විවෘත කිරීමත් සමඟ නව සායන විස්සක් පැවැත්වීමේ අවස්ථාව ලැබේ.ජේ. පී. ඔබේසේකර පවුලේ පරිත්‍යාගයක් ලෙස වර්ෂ 1910 දී ඇරැඹි වතුපිටිවල රෝහල මේ වන විට පළාතේ ප්‍රමුඛතම රෝහලක් බවට පත්ව ඇත. අක්කර විස්සකට අධික භූමි භාගයක පැතිර ඇති එය ඇඳන් 550 කින් හා අනෙකුත් පහසුකම්වලින් යුක්ත වේ.වසර තිහක දරුණු ත්‍රස්තවාදය නිමා කර ගෙවුණු වසර තුන රටේ සංවර්ධනය වෙනුවෙන් කටයුතු කළ බව පෙන්වා දුන් ජනාධිපතිවරයා ජාති, ආගම් හෝ ප්‍රදේශ හෝ වශයෙන් මේ රට නොබෙදා එකම රටක් ලෙස කටයුතු කරන්නට මේ කාලය තුළ හැකියාව ලැබුණු බව පැවසීය. මේ රටේ සංවර්ධන වැඩපිළිවෙළට ජනතාවගෙන් ලැබෙන සහයෝගය ඉතා අගය කරන බව ජනාධිපතිවරයා සඳහන් කළේය.අත්තනගල්ල රජ මහා විහාරාධිපති පන්නිල ආනන්ද හිමියන් ඇතුළු මහා සංඝරත්නයත් ගම්පහ දිස්ත්‍රික් නායක, ආර්ථික සංවර්ධන ඇමැති බැසිල් රාජපක්ෂ, බස්නාහිර පළාත් මහ ඇමැති ප්‍රසන්න රණතුංග, නියෝජ්‍ය ඇමැතිවරුන් වන සරණ ගුණවර්ධන, ලසන්ත අලගියවන්න, නිරූපමා රාජපක්ෂ, ඛ්ඹ්ටපු සෞඛ්‍ය ඇමැති ශිවා ඔබේසේකර, සුනේත්‍රා බණ්ඩාරනායක, මහත්ම මහත්මීහු ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>12</day>
    </date>
    <link>http://www.dinamina.lk/2012/03/12/_art.asp?fn=n1203124</link>
    <topic>භේදවලින් තොරව සියලු දෙනා පෙළගැසෙමු</topic>
    <author>චන්දන ජයවීර</author>
    <content>එක්සත් ජාතීන්ගේ මානව හිමිකම් සැසි වාරයේ දී ශ්‍රී ලංකාවට එරෙහිව යෝජනාවක් භාරදීම හෙළා දකින අන්තර් ආගමික සාම පදනම ඊට එරෙහිව ජාති, ආගම්, පක්ෂ භේදයකින් තොරව සමස්ත ජනතාවම හැකි සෑම අයුරකින්ම විරෝධය දැක්විය යුතු යැයි ප්‍රකාශ කරයි.මේ ගැන අදහස් දක්වන සාම පදනමේ සම සභාපති සරත් හෙට්ටිආරච්චි පියතුමා, දිවයිනේ අනෙකුත් සෑම ජන කොටසකට මෙන්ම ක්‍රිස්තියානි ජනතාවට ද නිදහසේ ජීවත්විය හැකි වටපිටාවක් නිර්මාණය වූයේ ත්‍රස්තවාදය නිමා කළ නිසා බව කියයි.එම නිදහසට අභියෝගයක් එල්ල වී ඇති අවස්ථාවේ දී සහෝදර අනෙකුත් ජනතාව සමඟ ක්‍රිස්තියානි ජනතාව ද එක්විය යුතු බව හෙට්ටිආරච්චි පියතුමා සඳහන් කරයි.ක්‍රිස්තියානි හෝ කතෝලික භේදයකින් තොරව දිවයිනේ සමස්ත කිතුනු ප්‍රජාවම එක් මතයක් නියෝජනය කරමින් ලබන 15 වෙනි බ්‍රහස්පතින්දා උදේ 8.00ට අන්තර් ආගමික සාම පදනම කැඳවා ඇති රැස්වීමට සහභාගී වන බව සඳහන් කළේය.එහිදී ඔවුන් බෞද්ධ භික්ෂුන් වහන්සේ, කතෝලික කුරක්කල්තුමන් හා මුස්ලිම් ආගමික නායකයන් සමඟ එක්ව සියලුම විදේශ තානාපති කාර්යාලයන්ට පා ගමනින් ගොස් සංදේශයක් භාරදීමට අදහස් කරයි.මෙම ආගමික එකතුවේ තවත් ඉදිරි පියවරක් ලෙස ලබන 19 දින සවස 4.00ට කොළඹ නෙළුම් පොකුණ අභියස දී අධිෂ්ඨාන පූජාවක් පැවැත්වීමට නියමිතය.මෙම සියලුම කටයුතු සඳහා සුදු ඇඳුමින් සැරසී පැමිණෙන ලෙස පියතුමා වැඩිදුරටත් ඉල්ලීමක් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>12</day>
    </date>
    <link>http://www.dinamina.lk/2012/03/12/_art.asp?fn=n1203125</link>
    <topic>මහ මෝදර නොමේරූ ළදරු ඒකකය මුළුමනින් අලුත්වැඩියාවට</topic>
    <author>සන්ධ්‍යා කරුණාරත්න</author>
    <content>ගාල්ල මහමෝදර මහ රෝහලේ නොමේරූ ළදරු ඒකකය සම්පූර්ණයෙන්ම අලුත්වැඩියා කිරීමට සෞඛ්‍ය අමාත්‍යාංශය තීරණය කර ඇත.මේ ඒකකයට අංග සම්පූර්ණ වායුසමීකරණ පද්ධතියක් අලුතින්ම ලබාදීමටත්, මුළු ඒකකයම විෂබීජානුහරණය කර නවීකරණය කිරීමටත් අවශ්‍ය කටයුතු සකස් කර තිබේ.එම ඒකකයේ නොමේරූ දරුවන් හත්දෙනකු පමණ දැනට ප්‍රතිකාර ලබමින් සිටින අතර ඔවුන් ප්‍රතිකාර ලබා නික්ම ගිය පසු එහි අලුත්වැඩියා කටයුතු ආරම්භ කිරීමට අමාත්‍යාංශය තීරණය කර තිබේ. රෝහලේදී අලුතෙන් උපදින නොමේරූ ළදරුවන් හා වෙනත් රෝහල්වල උපදින නොමේරූ ළදරුවන් මේ ඒකකයට ඇතුළත් කිරීම තාවකාලිකව අත්හිටුවීමට ද සෞඛ්‍ය අමාත්‍යාංශය තීරණය කර ඇත.මේ ඒකකයේ අලුත්වැඩියා කටයුතු සඳහා මාසයක පමණ කාලයක් ගත විය හැකි අතර එම කාලය තුළ උපදින නොමේරූ ළදරුවන් කරාපිටිය ශික්ෂණ රෝහලේ නොමේරූ ළදරු ඒකකයට යොමු කිරීමටත් මහමෝදර මහ රෝහලේ නොමේරූ ළදරු ඒකකයට අමතරව තවත් ඒකකයක් ස්ථාපිත කිරීමටත් සැලසුම් කර ඇත. මේ ඒකකයේ සිදු වූ ළදරු මරණ පිළිබඳ නැවත වතාවක් පරීක්ෂණයක් පැවැත්වීම සඳහා අද (12) වෛද්‍ය පර්යේෂණායතනයෙන් තවත් වෛද්‍ය කණ්ඩායමක් පිටත් කර හැරීමට සැලසුම් කර තිබේ.මීට පෙර මේ සිද්ධිය පිළිබඳ සොයා බැලීමට වෛද්‍ය පර්යේෂණායතනයෙන් ගිය පරීක්ෂණ කණ්ඩායමේ අන්තර්කාලීන වාර්තාව සෞඛ්‍ය සේවා අධ්‍යක්ෂ ජනරාල් වෛද්‍ය අජිත් මෙන්ඩිස් මහතා වෙත පසුගිය සතියේ බ්‍රහස්පතින්දා බාර දී ඇත. එහි සම්පූර්ණ වාර්තාව සෞඛ්‍ය ඇමැතිවරයා වෙත අද (12) බාරදීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>12</day>
    </date>
    <link>http://www.dinamina.lk/2012/03/12/_art.asp?fn=n1203126</link>
    <topic>ඇතැම් විදෙස් රටවලින් එල්ල වන තර්ජන සාමයටත් බාධාවක්</topic>
    <author>මහින්ද අලුත්ගෙදර</author>
    <content>ඇතැම් විදේශීය රටවලින් එල්ලවන තර්ජන ශ්‍රී ලංකාවේ සංහි¼දියා ක්‍රියාවලියට පමණක් නොව සාමයටද මහත් බාධාවක් වී තිබෙන බව රජය අවධාරණය කරයි.සෑම අංශයකින්ම වර්ධනයක් තිබියදී ශ්‍රී ලංකාව අඛණ්ඩව බාහිර පීඩනවලට මෙන්ම තර්ජන හා කොන්දේසිවලටද ලක්වන බවද දේශීය වශයෙන් දරන ප්‍රයත්නවලට ඵලදායි ජාත්‍යන්තර සහායක් නොලැබීමෙන් රටේ ආර්ථික සංවර්ධනයක් අත්පත් කරගත නොහැකි බවද එක්සත් ජාතීන්ගේ සංවිධානයේ ජිනීවාහි ශ්‍රී ලංකා නිත්‍ය නියෝජිත හා තානාපතිනි තමාරා කුනනායකම් මහත්මිය ප්‍රකාශ කරයි.ඒ මහත්මිය මේ බව සඳහන් කර ඇත්තේ එක්සත් ජාතීන්ගේ මානව හිමිකම් කවුන්සිල සැසිවාරයට සමගාමීව පැවති පොදු විවාදයක් අමතමින් බව විදේශ කටයුතු අමාත්‍යාංශය පවසයි.“මානව හිමිකම් ප්‍රවර්ධනය හා සුරක්ෂිත කිරීම” යන මැයෙන් එම විවාදය පවත්වා තිබේ.සංවර්ධනය අරමුණු කර ගත් බහුමාන ප්‍රවේශය සංහි¼දියාව සඳහා ඇති එකම තිරසර ගමන්මඟ බව ප්‍රකාශ කර තිබෙන ඒ මහත්මිය ප්‍රතිසන්ධාන ක්‍රියාවලිය මූලික කරගනිමින් තිරසාර මාර්ගයක් ඔස්සේ බහුමාන සංවර්ධනයක් ළඟාකර ගැනීම වෙනුවෙන් දශක තුනක කාලයක් ශ්‍රී ලංකාවේ පැවති ත්‍රස්තවාදයට හා බෙදුම්වාදයට එරෙහි යුද්ධය අවසන් වී වසර තුනකටත් අඩු කාලයකදී සලකා බලන බවද පෙන්වාදී තිබේ. රටේ ආර්ථික වර්ධනය අවශ්‍යයෙන්ම සාධාරණත්වය සමඟ අනුබද්ධ වී ඇති බවද සියල්ලන්ටම සාමය උදා වීමත් සමඟ නියත වශයෙන්ම එහි ප්‍රතිලාභ රටේ ඈත ප්‍රදේශවල ජනතාවටත් හිමිව තිබෙන බවද ඇය පෙන්වාදී තිබේ.බහු සංස්කෘතික, බහු වාර්ගික, බහු භාෂික හා බහු ආගමික රටක් වශයෙන් ශ්‍රි ලංකාවට ප්‍රජා සහභාගීත්වය පදනම් කර ගත් විමධ්‍යගත සංවර්ධන උපාය මාර්ග අවශ්‍යව ඇතැයි ප්‍රකාශ කර තිබෙන ශ්‍රී ලාංකික තානාපතිනිය ඉකුත් වසරේ ශ්‍රී ලංකාවේ දළ ජාතික නිෂ්පාදිතයේ වර්ධන වේගය පෙර නොවූ විරූ අයුරින් සියයට 8.0 කට වැඩි අගයක් ගත් බවද අවධාරණය කර තිබේ.මේ අතර ඒ මහත්මිය සඳහන්කර ඇත්තේ මෙය යැපුම් ආර්ථිකය මත සිටින බහුතර ග්‍රාමීය ප්‍රජාව පිළිබිඹු කරන්නක් බවය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>12</day>
    </date>
    <link>http://www.dinamina.lk/2012/03/12/_art.asp?fn=n1203127</link>
    <topic>නිවාස නැති අයගේ තොරතුරු 19දා රැස් කෙරේ</topic>
    <author>ධනුෂ්ක ගොඩකුඹුර සහ නුවන් කොඩිකාර</author>
    <content>ජන හා නිවාස සංගණනයේ දී නිවසක් නොමැති අයගේ තොරතුරු රැස් කිරීම ලබන 19 වැනිදා සිදුකරන බව ජන හා සංඛ්‍යා ලේඛන දෙපාර්තමේන්තුව සඳහන් කළේය.හිසට වහළක් නොමැතිව පදික වේදිකාවල, ගස්යට, බෝක්කුවල සහ වෙනත් ස්ථානයන්හි ජීවත්වන පුද්ගලයන් සම්බන්ධ තොරතුරු මේ අනුව රැස් කෙරේ.එම තොරතුරු රැස් කිරීම සඳහා විශේෂ පුහුණුවක් සංගණන නිලධාරීන්ට ලබාදීමට ද එම දෙපාර්තමේන්තුව පියවර ගෙන තිබේ.ශ්‍රී ලංකාවේ 14 වන ජන හා නිවාස සංගණනයේ තොරතුරු රැස් කිරීම 19 වන දින අවසන් කිරීමට නියමිත අතර ලබන 20 සහ 21 යන දෙදින තුළදී ලබාගත් තොතුරුවල අඩුපාඩු සොයා බැලීම හා අවශ්‍ය සංශෝධනයන් සිදුකෙරෙන බව ජන හා සංඛ්‍යා ලේඛන දෙපාර්තමේන්තුව පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>12</day>
    </date>
    <link>http://www.dinamina.lk/2012/03/12/_art.asp?fn=n1203128</link>
    <topic>තැන් 2ක ලියා පදිංචි ඡන්ද හිමියෝ ලක්ෂ දෙකක්</topic>
    <author>සුභාෂිනී සේනානායක</author>
    <content>ඡන්ද හිමි නාම ලේඛනයේ දෙපොළක ලියාපදිංචි වූවන්ගේ ලියාපදිංචිය එක් ස්ථානයකින් අහෝසි කිරීමට මැතිවරණ කොමසාරිස් කාර්යාලය පියවර ගනී.මේ වන විට දෙතැනක නම් ලියාපදිංචි කිරීමට උත්සාහ කර ඇති අවස්ථා ප්‍රමාණය ලක්ෂ දෙකකට ආසන්න බව මැතිවරණ කොමසාරිස් කාර්යාලය පවසයි. තම නම ඡන්ද හිමි නාමලේඛනයේ නොදැනුවත් කමින් හෝ හිතාමතා මෙසේ ලියාපදිංචිය සිදුකර ඇති බවට අනාවරණය වී ඇතැයිද මැතිවරණ කොමසාරිස් කාර්යාලය ප්‍රකාශ කර සිටී.මෙවැනි අවස්තාවන්හිදී ලියාපදිංචි කළ යුත්තේ කවර ලිපිනයටද යන්න සොයා බැලෙන අතර එම පුද්ගලයන් වෙතින් ලිඛිතව විමසීමේ කාර්්‍යය මෙම දිනවල සිදුකෙරේ.මේ කාර්යය මේ වන විට සිදුකෙරෙන අතර මේ සඳහා පිළිතුරු විමසීමේ කාලසීමාව මේ මස 20 වැනිදා දක්වා දීර්ඝ කෙරේ.මෙසේ පිළිතුරු ලබා නොදෙන පුද්ගලයන් ඡන්ද හිමි නාම ලේඛනයට ඇතුළත් කළ යුතු ලිපිනය තීරණය කිරීමේ බලය 1980 අංක 44 දරන ලියාපදිංචි කිරීමේ පනත අනුව මැතිවරණ කොමසාරිස්ට හිමි බලතල වලට අනුව සිදු කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>12</day>
    </date>
    <link>http://www.dinamina.lk/2012/03/12/_art.asp?fn=n1203129</link>
    <topic>යාල සංචාරකයන්ට පහසුකම් වැඩි කෙරේ</topic>
    <author>ලුණම සමූහ සනත් ගමගේ</author>
    <content>යාල ජාතික වනෝද්‍යානයේ සචාරකයින්ගේ පහසුකම් පුළුල් කෙරේ. මාර්ග පද්ධතිය ඇතුළු යටිතල පහසුකම් සංවර්ධනය කිරීමට වනජීවී හා ගොවිජන සේවා අමාත්‍යාංශය කටයුතු කරයි.මාර්ග පද්ධතියේ වැඩ ආරම්භ කිරීම පසුගිය 10දා අමාත්‍ය එස්. එම්. චන්ද්‍රසේන මහතාගේ ප්‍රධානත්වයෙන් යාල ජාතික වනෝද්‍යානයේ දී සිදුකෙරිණි. මත්තල ජාත්‍යන්තර ගුවන් තොටුපළ විවෘත කිරීමත් සමඟම සංචාරකයින්ගේ පැමිණීමේ වර්ධනයක් අපේක්ෂාවෙන් හා ජාත්‍යන්තර තලයට ගැලපෙන සේ සංචාරකයින් සඳහා පහසුකම් පුළුල් කිරීමට රජය කටයුතු කරගෙන යන බව අමාත්‍ය එස්. එම්. චන්ද්‍රසේන මහතා මාධ්‍ය වෙත අදහස් දක්වමින් කීය.එහිදී වැඩිදුරටත් අදහස් දැක්වූ අමාත්‍යවරයා මෙසේද කීය.පසුගිය වසරේ දී මෙරට පැමිණි සංචාරකයින්ගෙන් අටෙන් එකකට වඩා වැඩි ප්‍රමාණයක් යාල නැරඹීමට පැමිණියා. දිනෙන් දින මෙම සංඛ්‍යාව වර්ධනය වෙනවා. එමනිසා යාල පහසුකම් පුළුල් කිරීමට පියවරගෙන තිබෙනවා. ප්‍රධාන මාර්ගය ඇතුළු අභ්‍යන්තර මාර්ග පද්ධතිය වනජීවී භාරය යටතේ ඇති අලවිකුටිය, වැඩිදියුණු කිරීම, සනීපාරක්ෂක පහසුකම් වර්ධනය කිරීම, සංචාරක බංගලා පහසුකම් ඇතිකිරීම වගේම උසස් තත්වයෙන් යුත් සංචාරකයින් ප්‍රවාහනය කරන වාහන යෙදවීම, දැනට තිබෙන වාහනවලද ප්‍රමිතියක් සකස් කර වනෝද්‍යානයේ නීති-රීති වලට අවනත වනසේ කටයුතු කිරීම, එමෙන්ම පරිසර පද්ධතිය ආරක්ෂා කිරීම මෙම වැඩසටනේ අරමුණ වේ.අමාත්‍යාංශයේ ලේකම් උදය වික්‍රමසිංහ මහතා ඇතුළු නිලධාරීහු මෙම අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>12</day>
    </date>
    <link>http://www.dinamina.lk/2012/03/12/_art.asp?fn=n12031210</link>
    <topic>ශ්‍රී ලාංකික මාධ්‍යවේදියෙක් ‘නිව්යෝර්ක් ටයිම්ස්’ කර්තෘ ට යැවූ ලිපිය ආපසු එවලා</topic>
    <author/>
    <content>මෙරට මාධ්‍යවේදියකු විසින් ඇමරිකාවේ ‘නිව්යෝක් ටයිම්ස්’ පුවත්පතේ ප්‍රධාන කර්තෘවරයාට සිය අත්අකුරෙන් ලියා යැවූ ලිපිය බාර ගැනීමට නොහැකි බවට පවසා ඇමරිකා රාජ්‍යයෙන් එම ලිපිය යළි එම මාධ්‍යවේදියා වෙත එවා තිබේ.මෙහි ලිපිනය ඉංගි‍්‍රසි භාෂාවෙන් ලියා තිබියදීත් යළි හරවා එවීම මිනිස් අයිතිවාසිකම් උල්ලංඝනය කිරීමක් නොවේදැයි එම මාධ්‍යවේදියා ප්‍රශ්නකර සිටී.ශ්‍රී ලංකාව මානව හිමිකම් උල්ලංඝනය කර ඇති බවට පවසන ඇමරිකාව මාධ්‍යවේදියකු ඉංගී‍්‍රසි භාෂාවෙන් සිය අත්අකුරෙන් ලියා යැවූ ලිපිය නැවත එවීම කොතරම් සදාචාර සම්පන්න දැයි තවදුරටත් ප්‍රශ්නකර සිටී.මේ මගින් සියලු මාධ්‍යවේදීන්ට අපහාසකර ඇති බව ලිපිය යොමු කළ මාධ්‍යවේදී එඩ්වඩ් අරඹේවෙල මහතා පැවසීය.ප්‍රධාන කර්තෘ, නිව්යෝක් ටයිම්ස් පත්‍රයට යන ලිපිනයට එම ලිපිය බීච් / 1/10 ද සොයිසා පෙදෙස, මොරටුව ශ්‍රී ලංකා යන ලිපිනය යටතේ යොමුකර තිබේ.එම ලිපිය යළි හරවා එවීමේදී එම රාජ්‍ය විසින් ඇලවූ ලේබලයක්ද මෙහි ඇත.මේ සම්බන්ධයෙන් සොයා බලන්නයි එම මාධ්‍යවේදියා මෙරට පිහිටි ඇමරිකානු තානාපති කාර්යාලයෙන් ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>12</day>
    </date>
    <link>http://www.dinamina.lk/2012/03/12/_art.asp?fn=n12031211</link>
    <topic>වල්ගම ඇඟලුම් කම්හලකින් මුදා හරින ඩයි වර්ගයකින් පොල්හේනේ කොරල්පර අවදානමක</topic>
    <author/>
    <content>මාතර වල්ගම ප්‍රදේශයේ ඇඟලුම් කර්මාන්ත ශාලාවකින් මුදාහැර ඇති රසායනික ඩයි වර්ගයක් නිසා මාතර පොල්හේන මුහුදු තීරයේ කොරල් පර සහ ජල ජීවීන් විනාශවීමේ අවදානමක් ඉස්මතු වී ඇත.මෙම සිද්ධියට සම්බන්ධව ඇඟලුම් කම්හලේ හිමිකරු කළමනාකරු සහ රාත්‍රි වැඩමුරය භාරව සිටි පුද්ගලයා ඇතුළු තිදෙනෙක් මාතර පරිසර පොලිසිය විසින් අත්අඩංගුවට ගෙන ඇත. මෙම කර්මාන්ත ශාලාවේ බතික් සහ රෙදි ඩයි කිරීමට යොදාගත් රසායනික ඩයි වර්ගය නැවත පිරිසුදු කිරීමකින් තොරව 10 දින රාත්‍රී 8.30ට පමණ කර්මාන්ත ශාලාවේ ඇති කානුවට මුදාහැර ඇත.එම ඩයි වර්ගය මුසුවූ ජලය සැතපුම් 3ක් පමණ දුර ගෙවා පොල්හේන කඳන් දෙක ළඟ ඇළ හරහා පොල්හේන නාන තොටුපල ආසන්නයට ගලාගෙනවිත් ඇති අතර ඇළ මාර්ගයේ මුළු ජලයම කළුපාට වී ඇත.මේ අනුව මාතර පරිසර පොලිසියේ ස්ථානාධිපති උ.පො. ප. පූවලසේන, සැරයන් 55992 මලවරආරච්චි, පො. කො. 45478 සරත්, පො. කො. 57998 විතාරණ, පො. කො. 80015 ජයසේන, මහජන සෞඛ්‍ය පරීක්ෂක ජගත් කුමාර ගොඩකුඹුර යන මහත්වරුන් විසින් එයට අදාළ සැකකරුවන් තිදෙනා සහ ජල සාම්පල් අත්අඩංගුවට ගෙන ඇත.මෙම සැකකරුවන් තිදෙනා අද දින මාතර අතිරේක මහෙස්ත්‍රාත් දුලානි අමරසිංහ මෙනවිය වෙත ඉදිරිපත් කරන ලදී. මේ විෂ සහිත ඩයි වර්ගය අද දිනය තුළ පොල්හේන මුහුදු තීරයට ඇතුල්වීමට හැකි අතර මෙය ඇතුළත්වීමත් සමඟ කොරල්පර, ජලජ ශාඛ සහ ජලජීවී මත්ස්‍යයන් විනාශවීමට හැකි බවට පරිසරවේදීන් අනතුරු හඟවති.සිද්ධිය සම්බන්ධයෙන් පරිසර පොලිසිය වෙනම පරීක්ෂණයක් සිදුකරන අතර මාතර මහ නගර සභාවේ සෞඛ්‍ය වෛද්‍ය නිලධාරී නලින් රාජපක්ෂ මහතාගේ උපදෙස් පරිදි ප්‍රධාන මහජන සෞඛ්‍ය පරීක්ෂක ඒ. සිරිවර්ධන, මහජන සෞඛ්‍ය පරීක්ෂක ජගත් කුමාර ගොඩකුඹුර යන මහත්වරු වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>12</day>
    </date>
    <link>http://www.dinamina.lk/2012/03/12/_art.asp?fn=n12031212</link>
    <topic>අනුරපුරේ වඳින්න එන බැතුමතුනට තැනෙන තුරුලිය සෙවන නිවාඩු නිකේතනයට මුල්ගල් තැබේ</topic>
    <author>කිත්සිරි වනසිංහ</author>
    <content>ජය ශ්‍රී මහා බෝධීන් වහන්සේ ප්‍රධාන අටමස්ථානය වන්දනාමාන කර ගැනීමට දිවයිනේ නන්දෙසින් පැමිණෙන බැතිමතුන් වෙනුවෙන් තුරුලිය සෙවන නමින් නව නිවාඩු නිකේතනයක් ඉදිකිරීම සඳහා පසුගියදා මුල්ගල තැබුණි.අනුරාධපුර නුවර මාර්ගයේ තවරක්කුලම කුඩාවැව අසබඩ ඉදිවන මෙම නිවාඩු නිකේතනය සඳහා පළාත් පාලන හා පළාත් සභා අමාත්‍යාංශය රුපියල් කෝටියක මුදලක් වෙන් කර තිබේ.අනුරාධපුර නැඟෙනහිර නුවරගම් පළාත් ප්‍රාදේශීය සභාවේ සභාපති ඩී. පි. බන්දුලසේන මහතාගේ යෝජනාවකට අනුව උතුරු මැද පළාත් ප්‍රධාන අමාත්‍ය බර්ටි ප්‍රේමලාල් දිසානායක මහතා විසින් එම අදාළ සැලසුම් සකස් කර ඇත.තුරුලිය සෙවන ඉදිවන භූමිය තුළ වන්දනාකරුවන්ට අවශ්‍ය සියලු පොදු පහසුකම් සැලසීම මෙන්ම විවේකී නිදහස් මනසකින් යුතුව නවාතැන් ගෙන තම ආගමික කටයුතු සඳහා එම භූමියෙන් නික්ම යාමට අවශ්‍ය පසුබිම සැලසීම මෙම ව්‍යාපෘතියේ එකම බලාපොරොත්තුව බව ඩී. පී. බන්දුලසේන මහතා පවසයි.ජය ශ්‍රී මහා බෝධීන් වහන්සේ බැහැදැකීමට යාමට පෙර පිරිසිදු වීමේ (පේවීමේ) ස්ථානයක් ලෙස මෙම ස්ථානය පවත්වාගෙන යාමට නියමිතය. මීට අමතරව වන්දනාකරුවන් හට පිච්චමල් වට්ටියක් මෙම භූමියෙන් පිටව යාමට පෙර ලබාදීමටත් සැලසුම් කර ඇති අතර පිච්චමල් පැල සිටුවීමේ කටයුතු ද මෙම මස තුළ ආරම්භ කිරීමට නියමිතය.මුල්ගල් තැබීමේ අවස්ථාවට පළාත් පාලන හා පළාත් සභා අමාත්‍ය ඒ. එල්. එම්. අතාවුල්ලා, උතුරු මැද පළාත් ප්‍රධාන අමාත්‍ය බර්ටි ප්‍රේමලාල් දිසානායක, අනුරාධපුර දිස්ත්‍රික් පාර්ලිමේන්තු මන්ත්‍රී ශෙහාන් සේමසිංහ, ප්‍රාදේශීය සභා සභාපති ඩී. පී. බන්දුලසේන යන මහත්වරුන් ඇතුලු ජනතා නියෝජිතයෝ රැසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>12</day>
    </date>
    <link>http://www.dinamina.lk/2012/03/12/_art.asp?fn=n12031213</link>
    <topic>උ/පෙළ අයැදුම්පත් භාරගැනීමේ දිනය දිර්ඝ කරයි</topic>
    <author>සුභාෂිනී සේනානායක</author>
    <content>2012අපොස උසස් පෙළ විභාගය සඳහා අයදුම්පත් භාරගැනීම මාර්තු 30 දක්වා දිර්ඝ කර තිබේ. මෙවර උසස් පෙළ විභාගය අගෝස්තු මස 6 වැනිදා සිට 30 වැනිදා දක්වා පැවැත්වේ. පාසල් අයදුම්කරුවන් විදුහල්පති මඟින් ද, බාහිර අයදුම්කරුවන් තැපැල් මගින් ද ඉල්ලුම් කරන ලෙස විභාග දෙපාර්තමේන්තුව දන්වා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>12</day>
    </date>
    <link>http://www.dinamina.lk/2012/03/12/_art.asp?fn=n12031214</link>
    <topic>සංගණනයේ තොරතුරු දැනගන්න දුරකථන අංක 3ක්</topic>
    <author>ධනුෂ්ක ගොඩකුඹුර සහ නුවන් කොඩිකාර</author>
    <content>ශ්‍රී ලංකාවේ 14වැනි ජන හා නිවාස සංගණනයේ තොරතුරු ලබාගැනීම සඳහා විශේෂිත දුරකථන අංක තුනක් හඳුන්වාදී ඇතැයි ජනලේඛන හා සංඛ්‍යාලේඛන දෙපාර්තමේන්තුව සඳහන් කරයි.0112689595, 0112688383, 0112683737 දුරකථන අංක ඔස්සේ සංගණනය පිළිබඳ යම් තොරතුරක් හෝ පැමිණිල්ලක් සිදුකිරීමට හැකියාව ඇති බව එම දෙපාර්තමේන්තුව පැවසීය.  .</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>12</day>
    </date>
    <link>http://www.dinamina.lk/2012/03/12/_art.asp?fn=r1203121</link>
    <topic>හෙරොයින් ළඟ තබාගත් සිවු දෙනෙක්මිරිහාන පොලිසියෙන් අත්අඩංගුවට</topic>
    <author>කෝට්ටේ මධ්‍යම සමුහ නන්ද ඒකනායක</author>
    <content>මිරිහාන පොලිස් බුද්ධි අංශය එක් දිනකදී කළ වැටලීම් හතරකදී හෙරොයින් අලෙවි කරුවන් හතර දෙනෙකු අත්අඩංගුවට ගෙන ඇත.මිරිහාන මෙන්ඩිස් මාවතේදී හෙරොයින් මිලිග්‍රෑම් 420 ක් සමගද පැඟිරිවත්ත දුම්රිය ස්ථානය අසලදී මිලිග්‍රෑම් 470 ක් සමගද දෙල්කඳ හන්දිය අසලදී මිලිග්‍රෑම් 480 ක් සමගද නුගේගොඩ ගුවන් පාලම අසලදී මිලිග්‍රෑම් 470 ක් සමගද මෙම පුද්ගලයින් අත්අඩංගුවට ගෙන තිබේ.පැඟිරිවත්ත දුම්රිය ස්ථානය අසල සිටි පුද්ගලයා පොලිස් නිලධාරීන් දැක දිවගොස් අසල ගෙදරක වැසිකිළියකට රිංගා සිටියදී අත්අඩංගුවට ගෙන ඇත.මෙම පුද්ගලයා ගංජා ග්‍රෑම් 5ක් ළඟ තබා ගැනීමේ වරදට වරෙන්තුකරුවකු බවද පොලිසිය කියයි.සැකකරුවන් නුගේගොඩ මහේස්ත්‍රාත් අජිත් එම්. මාසිංහ මහතා වෙත ඉදිරිපත් කළ අතර වැඩිදුර විභාගය 17 වැනි දිනට කල් තබමින් සැකකරුවන් රක්ෂිත බන්ධනාගාර ගත කොට ඇත.මිරිහාන පොලිස් බුද්ධි අංශයේ ස්ථානාධිපති උප පොලිස් පරීක්ෂක පේ‍්‍රමසිරි විජේවර්ධන, පොලිස් සැරයන් ආනන්ද (4566) පො. කො. සෙනවිරත්න (78271) සම්පත් (81612) හා කාන්තා පො. කො. අනෝජා යන අය මෙම වැටලීම්වලට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>12</day>
    </date>
    <link>http://www.dinamina.lk/2012/03/12/_art.asp?fn=r1203122</link>
    <topic>මහනුවර ගම්මිරිස් මිල ඉහළට</topic>
    <author>මධ්‍යම පළාත් විශේෂ පාලිත අලකේශ්වර</author>
    <content>කන්ද උඩරට ප්‍රදේශයේ ගම්මිරිස් සහ කරාබු මිල වැඩිවී ඇතැයි අපනයන කෘෂි භෝග වගාකරුවෝ කියති.කිලෝව රු. 983 ක්ව තිබූ 1 ශ්‍රේණියේ ගම්මිරිස් කිලෝවක මිල රු. 1150 දක්වා වැඩි වී ඇත. රු. 1400 ක්ව තිබූ කරාඹු 1 ශ්‍රේණිය කිලෝව රු. 1550 දක්වා වැඩිවී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>12</day>
    </date>
    <link>http://www.dinamina.lk/2012/03/12/_art.asp?fn=r1203123</link>
    <topic>ඉංගිරිය සුපිරි වෙළඳ සංකීර්ණයේ වෙළෙඳුන් ජලය ලබා ගන්නේ වැසිකිළියේ කරාමයෙන්</topic>
    <author>ඉංගිරිය මධ්‍යම සමුහ ප්‍රියදර්ශනී කහවල</author>
    <content>ඉංගිරිය සුපිරි වෙළෙඳ සංකීර්ණ ගොඩනැගිල්ලේ වෙළඳ සල්වලට ජලය ලබාගත් ළිඳ සහ ජල ටැංකිය අලුත්වැඩියා නොකිරීම නිසා එහි වෙළඳුන් බොහෝ දෙනෙක් තම ජල අවශ්‍යතාවය සපුරා ගන්නේ ඉංගිරිය සතිපොළට අයත් වැසිකිළියක ජල කරාමයකිනි.මෙම වැසිකිළියට ජලය සපයනු ලබන්නේ ඉංගිරිය ජල යෝජනා ක්‍රමය හරහා ජල සම්පාදන මණ්ඩලයෙනි.හොරණ ප්‍රාදේශීය සභාවේ සභාපති යාමිත් චන්දන මහතා කීවේ සුපිරි වෙළෙඳ සංකීර්ණයේ වෙළෙඳ සල් කිහිපයකටම ඉංගිරිය ජල යෝජනා ක්‍රමයෙන් ජලය ලබා ගන්නා බවත් ඉතිරි වෙළඳුන්ටද එසේ ජලය ලබා ගැනීමට සභාවේ අනුමැතිය දීමට තමන් සූදානම් බවත්ය. අබලන්ව ඇති ළිද පිළිසකර කිරීමට නම් ලක්ෂ ගණනක් මුදල් වැය වන බවත් යාමිත් මහතා පැවසීය.හොරණ ප්‍රාදෙශීය සභාවේ විපක්ෂ නායක රංජිත් දාබරේ මහතා පැවසුවේ සුපිරි වෙළඳ සංකීර්ණ ගොඩනැගිල්ලේ නඩත්තුව සම්බන්ධයෙන් සෑහීමකට පත් විය නොහැකි බවය. වෙළඳුන් ජලය ලබා ගන්නා වැසිකිළිය ඉදි කළේ තමන් හොරණ ප්‍රාදේශීය සභාවේ සභාපතිව සිටි කාලයේ බවත් තමන්ගේ පාලන කාලයේදී මෙම වෙළඳ සංකීර්ණ ගොඩනැගිල්ල අලුත්වැඩියා කළ බවත් පැවසුවේය. වෙළඳ සංකීර්ණයේ වෙළඳුන් (ළිඳ සහ ජල ටැංකිය) අලුත්වැඩියා කර පවත්වාගෙන ගිය නමුත් එය පත්ව ඇති තත්ත්වයට අනුව නම් යළි එසේ අලුත්වැඩියා කර ප්‍රයෝජනයට ගැනීම ලෙහෙසි පහසු කටයුත්තක් නොවේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>12</day>
    </date>
    <link>http://www.dinamina.lk/2012/03/12/_art.asp?fn=r1203124</link>
    <topic>දුව මොකෝ මං මොකෝදියණියට බසයේදී අසුන පරිත්‍යාග කළ තරුණයකුට මවගෙන් අපූරු පිළිතුරක්</topic>
    <author>කුරුණෑගල දකුණ සමුහ එම්. මහරුප්</author>
    <content>ශ්‍රී ලංගම බස් රථය පිටකොටුවෙන් කුරුණෑගල බලා පිටත් වූයේ හරියටම පස්වරු හතරට පමණය. බස් රථය පිටත්වෙන්නට ඔන්න මෙන්න කියා තිබියදී ජැන්ඩි පහට ඇඳගත් තරුණයකු දුවගෙන විත් බසයට ගොඩ විය. ඔහු ඉඳගත්තේ බසයෙහි මැද හරියට වෙන්නට වූ අසුනකය.බස් රථය කඩවත පසු කරනවාත් සමගම ලස්සනට ඇඳ පැළඳගත් තරුණියක් තවත් කාන්තාවකද සමග බසයට ගොඩ වූහ. තරුණියට ඉඳගන්නට සුදුසු ආසනයක් නොවූ හෙයින් සිදුවූයේ සිටගෙන යන්නටය.ඒ අවස්ථාවේ සිට අර තරුණයාගේ හැසිරීම් රටාවද වෙනස් වෙන්නට විය. තරුණිය සිටගෙන සිටියේ තරුණයාගේ අසුනට ටිකක් ළං වෙන්නටය. වරක් දෙවරක් තරුණයා දෙසද බැලු තරුණිය ඔහුට මදහස පාන්නට වූවාය. එහාට මෙහාට ඇඹරුණු තරුණයාගේ වෑයම තම අසුන තරුණියට පූජා කිරීමය. තරුණියට එය දැනි ක්‍රමයෙන් තරුණයා සිටි අසුන වෙතට ඇය කිට්ටු වූවාය. තරුණයා හිසින් සංඥාාවක් දී ඇයට අසුන දී නැගිට්ටේය. සිදුවූයේ අනෙකකි. තරුණයාගේ අසුන ළඟම සිටගෙන සිටි වයෝවෘද්ධ කාන්තාව එක්වරටම එම අසුනෙන් ඉඳ ගත්තාය. තරුණයාට කරගත හැකි දෙයක් නොවීය.මේ! මේ!! නැගිටිනවා ඔහේට නොවෙයි මම සීට් එක දුන්නේ. මෙන්න මෙයාට. තරුණයා කෑ ගැසීය.ආ! මෙයාට? ඉතින් ඉඳගත්තාට මොකක් වෙනවාද? වයෝවෘද්ධ කාන්තාව විමසුවාය.ඔහේ ඉදගෙන කොහොමද? මම සීට් එක දුන්නෙ මේයාටනේ? තරුණයා පිළිතුරු දුන්නේය.ඔව් ඔව් එයාට වෙන්ඩැති සීට් එක දුන්නෙ! එයා වෙන කවුරුවත් නොවෙයි මගේ දුවනේ!!ඉතිං මං මොකෝ මගේ දුව මොකෝ!!එසේ කියූ කාන්තාව තවත් හොඳට හරි බරි ගැහී අසුනටම බර වූවාය.තරුණියට එකෙනෙහිම බක බක ගා හිනා ගියේය. බස් රථයේ මගීන්ගේ අවධානය තමන් වෙත යොමුවෙනු තරුණයාට දැනුනේය.කිසිත් කරකියාගත නොහැකි වු තරුණයා හිමින් සීරුවේම පිටුපසට ගිය අතර නිට්ටඹුව පසුවෙනවාත් සමගම බසයෙන් බැස ගියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>12</day>
    </date>
    <link>http://www.dinamina.lk/2012/03/12/_art.asp?fn=r1203125</link>
    <topic>පෞද්ගලික බසයක බෝම්බ පිපිරවූකොටි සාමාජිකයන් දෙදෙනකුට නඩු</topic>
    <author>පාණදුර සමූහ - කපිල සෝමරත්න</author>
    <content>මොරටුව කටුබැද්ද මහා මාර්ගයේ ධාවනය වූ මගී බස් රථයක් තුළදී 2003 ජුනි මස 01 වැනි දින හෝ ඊට ආසන්න දිනයකදී ක්ලේමෝ බෝම්බයක් පුපුරුවා හැරීම සම්බන්ධයෙන් චෝදනා කිහිපයක් යටතේ එල්.ටී.ටී.ඊ. සංවිධානයේ සිටි ප්‍රබල සාමාජිකයන් දෙදෙනකුට නීතිපතිවරයා විසින් පාණදුර පළාත් බද මහාධිකරණයේ නඩු පවරා තිබේ.බසයේ ගමන් කළ මගීන් 27 දෙනකු ඝාතනය කර තවත් මගීන් 40 දෙනෙකුට වැඩි සංඛ්‍යාවකට බරපතළ තුවාල සිදු කිරීම සහ එසේ කිරීමට කුමන්ත්‍රණය කිරීම සහ ආධාර අනුබල දීම සම්බන්ධයෙන් අධි චෝදනා 103 ක් ඉදිරිපත් කරමින් මෙසේ නඩු පවරා තිබේ.1978 අංක 48 දරන ත්‍රස්ත්‍රවාදී කටයුතු වැළැක්වීමේ පනත සහ ලංකා දන්ඩ නීති සංග්‍රහයෙ යටතේ විත්තිකරුවන් දෙදෙනාට එරෙහිව මේ නඩුව පවරා ඇති බව රජයේ නීතිඥ දිස්නා වර්ණකුල මහත්මිය මහාධිකරණ විනිසුරු කුසලා සරෝජනී වීරවර්ධන මහත්මිය දැනුවත් කරමින් සඳහන් කළා ය.මේ නඩුවේ විත්තිකරුවන් වූයේ කොළඹ කොටහේනේ නිවෙසක තාවකාලිකව පදිංචි සිටි ද්‍රවිඩ ජාතික තරුණයන් දෙදෙනෙකි.ඔවුන් එල්.ටී.ටී.ඊ.සංවිධානයේ කඳවුරුවලදී යුද පුහුණුව සහ බෝම්බ පුපුරුවා හැරීම පිළිබඳ පුහුණුව ලබා ඇති බවට පාපොච්චාරණය කර ඇත.ඔවුන්ව අධිකරණයට ඉදිරිපත් කෙරුනේ විශේෂ කාර්ය බළකායේ භටයින් පිරිසකගේ දැඩි ආරක්ෂාව යටතේ ය.සිංහල භාෂාවෙන් අධි චෝදනා පත්‍රය ඔවුනට අධිකරණය විසින් ඉදිරිපත් කළේ ය. එවිට ඔවුන් කියා සිටියේ ඔවුනට සිංහල භාෂාව නොතේරෙන නිසා ඔවුන්ගේ භාෂාව වූ දෙමළ භාෂාවෙන් අධි චෝදනා පත්‍රය ඉදිරිපත් කර දෙන ලෙසය.එම ඉල්ලීම පිළිගත් අධිකරණය දිසා අධිකරණයේ භාෂා පරිවර්තකවරිය අධිකරණය හමුවට කැඳවා අධි චෝදනා පත්‍රයේ සඳහන් චෝදනා 103 විත්තිකරුවන්ට කියවා තේරුම් කර දුන්නා ය.නඩුවේ පැමිණිල්ල වෙනුවෙන් සාක්කිකරුවන් 74 දෙනෙකු නම් කර තිබුණි. දකුණු කොළඹ රෝහලේ අධිකරණ නිලධාරි සහ වෛද්‍යවරු රජයේ රස පරීක්ෂකවරයා සහ පොලිස් නිලධාරින් සහ තුවාලකරුවෝ මෙහි සාක්කිකරුවෝ වෙති.දුරස්ථ පාලකයක් සහ පිපුරූ ක්ලේමෝ බෝම්බයක දැවීගිය කොටස්ද නඩු භාණ්ඩ ලෙස නම් කර තිබුණි.විත්තිකරුවන් වෙනුවෙන් පෙනී සිටීමට පෞද්ගලික නීතිඥයන් සිටිද නැතහොත් රජයෙන් නීතිඥවරු පත් කළ යුතු ද යන්න ගැන තීරණයක් ගැනීම සඳහා නඩුව මාර්තු මස 23 දා පාණදුර මහාධිකරණයේ කැඳවන බව පැවසූ විනිසුරුවරිය එදිනට නඩුව කල් දැම්මා ය.විත්තිකරුවන් රැඳවුම් බාරයට නියම කළා ය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>12</day>
    </date>
    <link>http://www.dinamina.lk/2012/03/12/_art.asp?fn=r1203126</link>
    <topic>අනුන්ගේ දුක හඳුනාගත්නිහතමානී පොලිස් නිලධාරියෙක්</topic>
    <author>සබරගමුව සමූහ</author>
    <content>ඒ බස් රථය කොළඹ සිට වැලිමඩ බලා යමින් තිබුණි. දිගු ගමනක යෙදෙන බොහෝ දෙනෙක් අසුන්වල නිදාගෙන සිටියහ.ගලිගමුව නගරයේදී කලබලයෙන් මෙන් බසයට ගොඩ වූ තරුණයන් දෙදෙනෙක් රියදුරු අසුන ළඟට කිට්ටු කළහ.අයියේ ඉස්සරහින් යනවා මහරගම සිට මහනුවර යන බස් රථය. කරවනැල්ල නගරයේදී මේ බස් රථය තේ බොන්න නතර කළ අවස්ථාවේ අපි මග හැරුණා. අපි ත්‍රිරෝද රථයක් අරගෙන කිලෝමීටර් 30 ක් විතර ආවා. ඒත් බසය අල්ල ගන්න බැරි වුණා. අපේ වටිනා බඩු වගයක් ඇදුම් බෑග් 2 ක් බස් එකේ. පුළුවන්නම් අපට බස් එක අල්ලා ගන්න උදව්වන්න යැයි කීහ.මේ දෙබසට සවන්දුන් යාබද අසුනක සිටි අයෙක් ඔහුගේ ජංගම දුරකථනයෙන් ඉදිරියේ වූ පොලිස් ස්ථානයට ඇමතුමක් ගත්තේය. නමුත් ඉන් එහාට සිදුවූයේ කුමක්දැයි දැන ගැනීමට හැකිවුණේ නැත.යළි ටික දිනකින් එදා අර තරුණයන් දෙදෙනා වෙනුවෙන් උදව්වක් කිරීමට පොලිස් ස්ථානයට දුරකථන ඇමතුමක් ගත් පුද්ගලයා හමු විය.පෙර හැඳුනුම්කම් නොතිබුණද එදා සිදුවීම සිහිකරමින් ඔහුගෙන් ඒ ගැන විමසා සිටියෙමි.ආ... එයාලගේ බඩු මුට්ටු ටික යළි ලැබුණා. කෑගල්ල පොලිසියෙන් සහ මාවනැල්ල පොලිසියෙන් උදව් කළා. ඒ තරුණයන් මට ලිපියකුත් එවා තිබුණා යැයි කියමින් ඔහුගේ දින පොතේ තිබූ ලිපියක් පෙන්වීය.එම තරුණයන් අපහසුතාවට පත්වුණු ඒ දවසේ උදව් කළ මේ පුද්ගලයා කෑගල්ල පොලිසියේ පො. සැ. 38427 කීර්තිරත්න මහතාය. ඔහුගේ එම නිහතමානී ගතිගුණවලට සුබ පැතීම අපේ යුතුකමකි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>12</day>
    </date>
    <link>http://www.dinamina.lk/2012/03/12/_art.asp?fn=r1203127</link>
    <topic>ගෝනාපොළ බටුවිට මාර්ගයේනාරන්ගහහේන අතුරු පාර අබලන්</topic>
    <author>හොරණ සමූහ බන්දුල ආර්. ගුලවත්ත</author>
    <content>මාර්ග අංක 120 හොරණ කොළඹ ප්‍රධාන මාර්ගයේ ගෝනාපොළ බටුවිට හරහා හොරණ පළාත් සභා මාර්ගය සම්බන්ධ කරන බටුවිට නාරන්ගහහේන අතුරු මාර්ගය ඉතා අබලන් තත්ත්වයට පත්ව තිබේ. කි. මී. 2ක් පමණ දිග මේ මාර්ගය හොරණ ප්‍රාදේශීය සභාවට අයත්ය.කුඹුක, කළුවල, බටුවිට, ඔබගම, නාරන්ගහහේන, දිග්බැද්ද ප්‍රදේශවාසීන්ගේ ගමන් බිමන් අවශ්‍යතා සඳහා උපයෝගී කර ගනු ලබන මේ මාර්ගය ඉතා ඉක්මනින් සංවර්ධනය කර දෙන ලෙස ප්‍රදේශවාසීහු බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>12</day>
    </date>
    <link>http://www.dinamina.lk/2012/03/12/_art.asp?fn=r1203128</link>
    <topic>සූදු පිටියකට කඩාවැදුණු පිරිසක් කොල්ලකෑ මුදල් රෝගී දරුවකුගේ ප්‍රතිකාරවලට දීලා</topic>
    <author/>
    <content>හේම සහ ඔහුගේ බිරිය හේමන්ති ගේ දියණිය මේඛලා ය. ප්‍රදේශයේ රජයේ පාසලේ ඉගෙනුම ලද ඇය අධ්‍යාපනයට මෙන්ම සංගීත, චිත්‍ර යන අංශයන්ගෙන්ද කැපී පෙනෙන ශිෂ්‍යාවක් වූවා ය.ඇය හතර වසරෙහි ඉගෙනුම ලබන කල සොයාගත නොහැකි රෝගයකට ගොදුරු වූවාය. ඉංගී‍්‍රසි, සිංහල ප්‍රතිකාර රැසක්ම කළත් ඉන් රෝගය සුව නොවීය. අවසානයේ මවුපියෝ යන්ත්‍ර මන්ත්‍ර ගුරුකම් පිහිට පැතූහ. ඒ අනුව නොයෙක් යාග - හෝම පැවැත්විණි. රෝගය සුව වුණේ නැතත් ඔවුන්ගේ අත - මිට මුදල් දිනෙන් දින නැතිවී ගියේ ය.මේ අතර යකැදුරන් කණ්ඩායමක් ගෙන්වා තොවිලයක් නැටීමට නිවසේ අය සූදානම් විය. ඇඳුරන් හතර දෙනකුගෙන් යුත් කණ්ඩායම දින දෙකකට පමණ පෙර ඒ නිවෙස වෙත ඇවිත් අවශ්‍ය කටයුතු පිළියෙළ කර ගනිමින් සිටියහ.තොවිල් දිනය උදාවිය. එදින රාත්‍රියේ අසල්වාසි නිවෙසක බූරු පිටියක් ද විය. මේ බූරුපිටිය ඉහත කී අසනීප දරුවාගේ පියාගේ උපදෙස් මත සැලසුම් කළ එකක් බව ගමේ තරුණ පිරිස අතර රාවයක් පැතිරිණි.හදිසියේම ප්‍රදේශයේ විදුලිය විසන්ධි විය. කළු ඇඳුමින් සැරසුන පිරිසක් සූදුපිටිය වට කළහ.පිටියේ වාඩි වී සිටි පිරිස අතරට විදුලි පන්දම් එළි නිකුත් විය.කව්රුත් හෙල්ලෙන්න එපා. දුවන්න එපා. අතේ ඉනේ තියෙන සල්ලි සේරම දාපල්ලා පිටියට......සියලුම මුදල් පැදුර මතට විසි විණි. මුදල් සියල්ලම රැගත් පිරිස ක්ෂණයකින් අතුරුදන් විය. පිරිස තොවිල් ගෙදරට පැමිණ.... කෝ මේ දරුවගෙ තාත්තා මෙහාට එන්න යැයි මුහුණු ආවරණය කර කළු ඇඳුමින් සැරසුණු පිරිස කෑගැසීය.දරුවාගේ පියා බියෙන් ගැහෙමින් ඔවුන් අතරට ආවේ ය.මේ දරුවාට ඔයාල දැන් කොච්චර වියදම් කරලා තියනවා ද. බලන්න කොළඹ ගිහින් හොඳ විශේෂඥයෙක් හමුවෙලා. මේ භූත වැඩ නොකර බෙහෙත් ටිකක් අරන් ළමයව සනීප කර ගන්න.දැන් දවස් කීයක් ඉඳලද මේ බොරු වැඩ කරන්නෙ.මේ තොවිල් කරන අයට කියන්න එයාලට යම් බලයක් තියනවා නම් අපිට මෙතනින් යන්න බැරි වෙන්න මොකක් හරි ගුරුකමක් කරන්න කියල......බෑ.... ඒකයි අපි කියන්නෙ මේ මුදල් ටික අරන් බේත් කරගන්න. මීට පස්සෙ මේ වගේ බොරු කරන්න එපා.බලන්නකො මේ මිනිස්සු ළඟ එන කසිප්පු ගඳ.... තේරෙන්නෙ නැද්ද.... අපි.... පොලිසියෙන්..... අපේ වාහනේ මඟ තියනවා..... අපි යන්නම්.... කියා ඒ පිරිස වහා එතැනින් පිට විය.මෙය සිදුවී මාස ගණනක් ගත වී ගියද තවම එහි හරි විස්තරයක් සක් සුදක් සේ දැනගන්නට නොලැබීම ගැන ගම්වැසියෝ පුදුම වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>12</day>
    </date>
    <link>http://www.dinamina.lk/2012/03/12/_art.asp?fn=r1203129</link>
    <topic>කටුගස්තොට පොදු වැසිකිළි පද්ධතියක් නැතිවමගීන් අපහසුතාවට</topic>
    <author>මහනුවර සංචාරක ගාමිණී සමරනායක</author>
    <content>දිනකට දහස් ගණනක ජනතාවක් විවිධ අවශ්‍යතාවන් සදහා පැමිණෙන මහනුවර නගරයට ආසන්නව පිහිටා ඇති උප නගරය වන කටුගස්තොට නගරයට පොදු වැසිකිළි පද්ධතියක් නොමැතිවීම නිසා මහජනතාවට විවිධ අපහසුතාවලට මුහුණ පෑමට සිදුව ඇතැයි කියති. විශේෂයෙන් මේ අඩුපාඩුව හමුවේ කාන්තා පක්ෂය වඩාත් අපහසුතාව පත්වෙති.ඇතැම් අය හදිසි අවශ්‍යතාව සඳහා නගරය ඉදිරිපිටින් ගලා බසිනා මහවැලි ගං ඉවුරු පාවිච්චි කිරීම නිසා එහි පරිසර දූෂණයක් සිදුවන බවත් කියති.ආර්ථික වෙළෙඳ මධ්‍යස්ථානයක් ප්‍රාදේශීය ලේකම් කාර්යාලයක්, රෝහලක් රාජ්‍ය හා වානිජ බැංකු හතක් පමණ මෙම නගරයේ පිහිටා තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>12</day>
    </date>
    <link>http://www.dinamina.lk/2012/03/12/_art.asp?fn=s1203121</link>
    <topic/>
    <author/>
    <content>පාකිස්තානය හා බංග්ලාදේශය අතර ඊයේ (11) බංග්ලාදේශයේ මීර්පූර් නුවර පැවැති ආසියානු කුසලාන තරගාවලියේ පළමු දිවාරාත්‍රි ක්‍රිකට් තරගයෙන් ලකුණු 21ක ජයක් අත්කර ගැනීමට පාකිස්තානය සමත්විය.පළමුව පන්දුවට පහරදුන් පාකිස්තානය ඕවර 50 අවසානයේ කඩුලු 8කට රැස්කළ ලකුණු 262 හඹාගිය බංග්ලාදේශය ඕවර 48.1කදී ලකුණු 241කට දැවී ගියේය.හෆීස් ලකුණු 89ක් සහ ජම්සාඩ් ලකුණු 54ක් ලබා ගනිමින් පළමු කඩුල්ලට ලකුණු 135 ක සම්බන්ධතාවයක් ගොඩ නැගූහ. නමුත් පාකිස්තාන පිලේ මැද පෙළේ පිතිකරුවන්ට ලකුණු අතරට පැමිණීමට ඉඩ ලබා නොදුන් බංගලාදේශ පන්දු යවන්නන් ලකුණු 38ක් ඇතුලත කඩුලු 6 ක්ම බිඳ දැමීමට සමත් වූහ. කෙසේ වෙතත් 8 වැනි කඩුල්ලට ලකුණු 53ක සම්බන්ධතාවයක් ගොඩ නැගූ උමාර් ගුල් සහ සර්ෆ‍්‍රාස් පාකිස්තානු ඉනිම ඕවර 49ක් වන විට ලකුණු 251ක් දක්වා ඉහළ දැමූහ.වේගවත් පිති හරඹයක නිරත වූ ගුල් පන්දු 25කදී හතරේ පහර 5ක් සහ හයේ පහරක් සමඟ ලකුණු 39ක් ලබා ගත්තේය. අහමඩ් නොදැවී ලකුණු 19ක් රැස් කෙළේය.පන්දු යැවීමේදී ෂහදාද් හොසේන් කඩුලු 3ක් දවාලූ අතර ශකීබි අල් හසන් කඩුලු 2ක් බිඳ දැමුවේය.බංග්ලාදේශ ඉනිමේ දී ආරම්භක පිතිකරු ටමීම් ඉක්බාල් සහ හිටපු නායක ශකීබ් අල් හසන් ලකුණු 64 බැගින් රැස් කළහ. පන්දු යැවීමේ දී උමාර් ගුල් කඩුලු 3ක් දවාලූ අතර මොහම්මඩ් හෆීස්, ෂහීඩ් අෆ්රිඩි සහ සයීඩ් අජ්මාල් අතර කඩුලු 2 බැගින් බෙදී ගියේය.තරගයේ වීිරයා සම්මානය හිමිවූයේ මොහම්මඩ් හෆීස්ටය.පාකිස්තානය – 262/8 (ඕවර 50) මොහම්මඩ් හෆීස් 89 නසීර් ජම්සාඩ් 54, උමාර් ගුල් 39 (ෂහදාද් හොසේන් 53/3, ෂකීබ් අල් හසන් 41/2)බංග්ලාදේශය- 241 ( ඕවර 48.1) ටමීම් ඉක්බාල් 64, ශකීබ් අල් හසන් 64 ( උමාර් ගුල් 58/3, මොහම්මඩ් හෆීස් 40/2, ෂහීඩ් අෆ්රිඩි 49/2, සයීඩ් අජ්මාල් 45/2).</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>12</day>
    </date>
    <link>http://www.dinamina.lk/2012/03/12/_art.asp?fn=s1203122</link>
    <topic>සාර්ථක ඉදිරි ගමනකට ශ්‍රී ලංකා පිල සුදානම්</topic>
    <author/>
    <content>පසුගියදා නිමාවට පත්වූ සී.බී. කුසලාන තුන්කොන් එක්දින තරගාවලියේ දී ශ්‍රී ලංකා පිල දැක්වූ සාර්ථකභාවය ඉදිරියේදිත් ඒ අයුරින්ම පවත්වාගෙන යනු ඇතැයි ශ්‍රී ලංකා ක්‍රිකට් නායක මහේල ජයවර්ධන ප්‍රකාශ කළේය.ඔස්ට්‍රේලියාවේදී අපි ක්‍රීඩා කළ ආකාරයත්, දුෂ්කර අවස්ථාවන්වලට සාර්ථකව මුහුණදීමේ හැකියාවත් අති විිශිෂ්ටයි. එය ඉදිරියටත් ඒ අයුරින්ම පවත්වාගෙන යාම අභියෝගයක්.නමුත් ආසියානු කුසලාන තරගාවලියේ දී අපිට එසේ සාර්ථකව ක්‍රීඩාකළ හැකිවේවි කියා මම බලාපොරොත්තු වෙනවා. ඔහු පැවැසීය. තිලකරත්න ඩිල්ෂාන්ගේ නායකත්වය යටතේ පසුගිය තරගමාලා කීපයක්ම අසාර්ථක වූවද මහේලගේ නායකත්වයෙන් ශ්‍රී ලංකා පිල මුහුණදුන් පළමු තරගාවලියේදීම නැවත දස්කම් අතරට පැමිණීමට සමත්විය.නමුත් එය සිය නායකත්වය හේතුවෙන් සිදුවූ වෙනසක්ම නොවන බව මහේල පවසයි. මම හිතන්නේ නෑ වර්තමානයේ ශ්‍රී ලංකා පිලේ සාර්ථකත්වයට මගේ නායකත්වය පමණක් හේතුවූවා කියා. එය මුළු කණ්ඩායමේම සාර්ථකත්වය මත වූ දෙයක්.’ ආසියානු කුසලාන තරගාවලියට සහභාගිවීම සඳහා බංග්ලාදේශයට පැමිණීමෙන් අනතුරුව මාධ්‍ය හමුවේ මහේල එසේ ප්‍රකාශ කළේය. පසුගිය ලෝක කුසලාන තරගමාලාවෙන් පසුව අපි පසුබෑමකට ලක්වූවායැයි මම සිතන්නේ නෑ.ඩිල්ෂාන්ගේ නායකත්වය යටතේ නවක ක්‍රීඩකයන් රැසක් කණ්ඩායමට එක්වුණා. ඔහු ඉතා හොඳ සේවයක් කළ නායකයෙක්. ඔහුගේ නායකත්වය යටතේ අපට තරග වැදීමට සිදුවුණේ එංගලන්තය, ඔස්ට්‍රේලියාව, පාකිස්තානය හා දකුණු අප්‍රිකාව වැනි ප්‍රබල කණ්ඩායම් සමගයි.’ මහේල වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>12</day>
    </date>
    <link>http://www.dinamina.lk/2012/03/12/_art.asp?fn=s1203123</link>
    <topic>වසර 26කට පසුවමහා තරග ජය ත්‍රිත්ව විදුහලට</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>පසුගිය සෙනසුරාදා අස්ගිරිය ජාත්‍යන්තර ක්‍රිකට් ක්‍රීඩාංගණයේදී පැවැති 96 වන මහා ක්‍රිකට් තරගයෙන් මහනුවර ත්‍රිත්ව විදුහල විසින් කටුගස්තොට සාන්ත අන්තෝනි විදුහල පරදවා ඉනිමක සහ ලකුණු 1 ක ජයක් වාර්තා කරන ලදී.මෙම තරග ජය වාර්තා කරන ලද්දේ අවුරුදු 26 කට පසුවය. ත්‍රිත්ව විදුහල මීට කලින් මහා තරග ජය වාර්තා කරන ලද්දේ 1986 වර්ෂයේදී කුමාර වීරසූරියගේ නායකත්වය යටතේය.ත්‍රිත්ව විදුහල පළමු ඉනිම කඩුලු 8 කට ලකුණු 302 යි.ජනිෂ්ක ප්‍රේමසිංහ 61, ඇල්වින් ප්‍රනාන්දු 47, රජිත ජයතුංග 41, අකිල ජයසුන්දර 61, ලක්ෂිත දසනායක නොදැවී 22 (සචින් බුලත්සිංහල 69 ට 2 යි. සාරන්ග රාජගුරු 89 ට 3 යි.)සාන්ත අන්තෝනි විදුහල පළමු ඉනිම 192 යි.යොහාන් මූඩ්ස් 32, කණිෂ්ක රණරාජ 42, සාරන්ග රාජගුරු 39, ලක්ෂාන් ජයසිංහ 21 ට 2 වි. ජනිෂ්ක ප්‍රේමසිංහ 40 ට 2 යි. ඇල්වින් ප්‍රනාන්දු 41 ට 4යි)සාන්ත අන්තෝනි විදුහල දෙවන ඉනිම ලකුණු 109 යි.කාවින්ද පුලුකන්දආරච්චි 23, කණිශ්ක රණරාජ 21, සාරංග රාජගුරු 25 (අම්රිත් සිරිමහන් 39 ට 5 යි. ජනිෂ්ක ප්‍රේමසිංහ 45 ට 4 යි.දක්ෂතම පන්දු රකින්නා - නිරෝෂන් දික්වැල්ල (ත්‍රිත්ව), දක්ෂතම පන්දු යවන්නා අම්රිත් සිරිමහන් (ත්‍රිත්ව), දක්ෂතම පිතිකරු - අකිල ජයසුන්දර (ත්‍රිත්ව), තරගයේ දක්ෂතම ක්‍රීඩකයා - ජනිෂ්ක ප්‍රේමසිංහ (ත්‍රිත්ව).</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>12</day>
    </date>
    <link>http://www.dinamina.lk/2012/03/12/_art.asp?fn=s1203124</link>
    <topic>මොරටු රන් සටනජය පරාජ නෑ</topic>
    <author>ඩිල්වින් මෙන්ඩිස් මොරටුව ක්‍රීඩා</author>
    <content>මොරටු රන් සටන ජය පරාජයෙන් තොරව නිමා වුවද සාන්ත සෙබස්තියන් විදුහලේ අනුක් ප්‍රනාන්දු නොදැවී ලකුණු 80 ක් ලබා නරඹන්නන්ට ආශ්වාදය ගෙන දුන්නේය. ඔහු හතරේ පහර 5ක් හා හයේ පහරක් ද සමග හත්වැනි කඩුල්ලට නිශ්මාල් ප්‍රනාන්දු සමග ලකුණු 67ක් ද, 8 වැනි කඩුල්ලට සචින්ත ෆොන්සේකා සමග ලකුණු 72 ක සම්බන්ධතා ගොඩනැංවීය.වේල්ස් කුමර විදුහලේ ශානුක දුලාජ් ලකුණු 71ක් ලබාගෙන දෙවැනි ඉනිම ගොඩනැගීමට දායක විය. තරගය මොරටුව ද සොයිසා පිටියේදී පැවැත්විණි.වේල්ස් කුමර විදුහල පළමු ඉනිම ලකුණු 161 - තරිඳු දිල්ෂාන් 46, අෂේන් මෙන්ඩිස් 30, සුචිර ප්‍රනාන්දු 21 (අමිල අපොන්සු 54/6, සනිත ද මෙල් 36/2, අනුක් ප්‍රනාන්දු 44/2)සා. සෙබස්තියන් විදුහල පළමු ඉනිම ලකුණු 252 - සනිත ද මෙල් 20, අනුක් ප්‍රනාන්දු නොදැවී 80, නිශ්මාල් ප්‍රනාන්දු 36, සචින්ත ෆොන්සේකා 37 (හෂාන් ප්‍රනාන්දු 67/3, තිලාන් නිමේෂ් 67/2)වේල්්ස් කුමාර විදුහල දෙවැනි ඉනිම කඩුලු 8 කට ලකුණු 160 - කුසල් මෙන්ඩිස් 30, ශානුක දුලාජ් 71, ක්‍රිෂේන් අපොන්සු 22 (සනිත ද මෙල් 33/4, අමිල අපොන්සු 52/2).</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>12</day>
    </date>
    <link>http://www.dinamina.lk/2012/03/12/_art.asp?fn=s1203125</link>
    <topic>ඇමෙරිකානු ක්‍රීඩකයාගෙන් ලෝක වාර්තාවක්</topic>
    <author/>
    <content>ලෝක ගෘහස්ත මලල ක්‍රීඩා තරගාවලියේ දී ඇමෙරිකානු ජාතික ඇස්ටන් ඊට්න් නව ලෝක වාර්තාවක් පිහිටුවයි.දෙදින සත්ප්‍රයාම තරගයේ දී 24 හැවිරිදි ඇස්ටන් ලෝක වාර්තාව පිහිටු විය. මේ වාර්තාව බිහි කිරීම සඳහා ලකුණු 6645 ක් ලබා ගත්තේ ය.ගියවර මේ තරගාවලියේ දී ලකුණු 6568ක් ලබා ඔහු විසින්ම මේ වාර්තාව පිහිටුවා තිබුණි.“මා දැනගෙන හිටියා මේ ලෝක වාර්තාව බිහි කිරීමට හැකි බව. හොඳ තරගයක් තිබුණා. මට ඒ නිසා වාර්තාවට යන්න පහසු වුණා. මගේ මීලග අපේක්‍ෂාව ඔලිම්පික් තේරීම් තරගයට යන්න යි. ඒක ගොඩක් තරගකාරී අවස්ථාවක්” ඇස්ටන් පැවැසී ය.ගැට්ලින්ට ජයතහනම් උත්තේජන භාවිතය සම්බන්ධව වසර 4ක් තහනමට ලක්වූ ඇමෙරිකාවේ ජැස්ටින් ගැට්ලින් ලෝක ගෘහස්ත මලල ක්‍රීඩා තරගාවලියේ දී මීටර් 60 ඉසව්ව තත්පර 6.46 කින් ජය ගත්තේ ය. ගැට්ලින් 2004 ඇතැන්ස් ඔලිම්පික් උළෙලේ දී මීටර් 100 රන් පදක්කම දිනා ගැනීමට සමත් විය.ලෝක ගෘහස්ත තරගාවලියේ රිදී පදක්කම ලැබුවේ ජැමෙයිකාවේ නෙස්ටා කාටර් ය. ඔහුගේ කාලය වූයේ තත්පර 6.54 කි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>12</day>
    </date>
    <link>http://www.dinamina.lk/2012/03/12/_art.asp?fn=s1203126</link>
    <topic>133 වැනි නිල් මහ සටනජය පරාජයෙන් තොරයි</topic>
    <author>පි‍්‍රන්ස් ගුණසේකර</author>
    <content>පිතිකරුවන්ගේ දක්‍ෂතා ඉස්මතු වූ 133 වැනි රාජකීය සාන්ත තෝමස් නිල් මහ සටන එස්. එස්. සී. පිටියේදී ජයපරාජයෙන් තොරව නිමාවට පත්විය.දින තුනක් පුරා පැවැති මේ පැරණිතම මහා ක්‍රිකට් තරගයේදී ලකුණු 1089ක් වාර්තා වීම කැපී පෙනුණි. සාන්ත තෝමස් ක්‍රිකට් නායක සචින් පීරිස් හා චමෝදි පතිරණ දෙවැනි ඉනිමේදී 4 වැනි කඩුල්ලට ලකුණු 153ක් ලබා නව වාර්තාවක් ද බිහි කළහ.වසර 1964 දී ඒ. පි. බී. තෙන්නකෝන් හා එස්. බී. ඒ. සෙනෙවිරත්න විසින් 5 වැනි කඩුල්ලට ලකුණු 146ක් ලබා වාර්තාව පිහිටුවා තිබුණි. සාන්ත තෝමස් විදුහලේ චමොද් පතිරණ ශතකයට ලකුණක් අවශ්‍යව තිබියදී දැවී ගියේය. නිල් මහ සටනේ පළමු දිනයේදී ආසිරි වික්‍රමනායක හා ජාවෙඩ් බොන්සෝ දෙවැනි කඩුල්ලට ලකුණු 179ක් ලබා නව වාර්තාවක් බිහි කළහ. වසර 71ක් පැරණි වාර්තාව තබා තිබුණේ 1941 දී ටී. එන්. විජේසූරිය හා ඒ. එෆ්. මොලමුරේ විසිනි.සා. තෝමස් පළමු ඉනිම කඩුලු 9කට ලකුණු 325 ආසිරි වික්‍රමනායක 85 චමෝද් පතිරණ 48, ජාවෙඩ් බොන්සෝ 97, තිලක්‍ෂ සමුනසිරි 28, ධනුෂ්ක පීරිස් 32, (පූර්ණ අළුත්ගේ 90/3, චාමික කරුණාරත්න 59/3)රාජකීය විදුහල පළමු ඉනිම කඩුලු 9කට ලකුණු 413 ඉසුරු ගුණතිලක 67 ඉමාල් ලියනගේ 80, හේෂාන් කුමාරසිරි 127, මිලාන් අබේසේකර 58 ( චමෝද් පතිරණ 92/4)සා. තෝමස් දෙවැනි ඉනිම කඩුලු 5කට ලකුණු 329 ඩෙවින් ජයසිංහ 37, සචින් පීරිස් 58, චමෝද් පතිරණ 99, තිලක්‍ෂ සුමනසිරි 50, ධනුෂ් පීරිස් නොදැවී 20 ( ඩෙවින් පත්මනාදන් 105/4රාජකීය විදුහල දෙවැනි ඉනිම කඩුලු 1කට ලකුණු 22 ඉමාල් ලියනගේ නොදැවී 13, ඉසුරු ගුණතිලක නොදැවී 8 ( චමෝද් පතිරණ 2 /1).</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>12</day>
    </date>
    <link>http://www.dinamina.lk/2012/03/12/_art.asp?fn=s1203127</link>
    <topic>ගුවන් හමුදා පාපැදි සවාරියේමිලියනයකට වැඩි මුදල් තෑගි</topic>
    <author>ෆවුස් මොහොමඩ්</author>
    <content>මෙරට කාන්තා පාපැදි තරග ඉතිහාසයේ ප්‍රථම වතාවට ජයග්‍රාහිකාවට වැඩිම මුදල් ත්‍යාගයක් පිරිනමමින් සමස්ත තරගාවලියේ රුපියල් මිලියනයකට අධික ත්‍යාග මල්ලක් ලබාදෙන ගුවන් හමුදා පාපැදි සවාරිය මේ මස 15 වැනිදා ඇරැඹේ.ගුවන් හමුදාවේ 61 වැනි සංවත්සරයට සමගාමීව අඛණ්ඩව 13 වැනි වරටත් පැවැත්වෙන මේ පාපැදි සවාරිය 15 වැනිදා සිට 17 වැනිදා දක්වා පැවැත්වේ.ශ්‍රී ලංකා පාපැදි අතුරු පාලක කමිටුවේ මෙහෙයවීමෙන් පැවැත්වෙන ගුවන් හමුදා පාපැදි සවාරියේ පිරිමි තරගයේ සම්පූර්ණ දුර ප්‍රමාණය කිලෝ මීටර් 438 කි.පළමු දිනයේ කොළඹ ගුවන් හමුදා මූලස්ථානය ඉදිරිපිටින් ආරම්භ වන තරගය කිලෝමීටර් 147 ක දුරක් ගෙවා පාලාවිය විදුහල අසළින් නිමාවට පත්වන අතර දෙවැනි දිනය වන 16 වැනිදා පෙරවරු පුත්තලම බස් නැවතුම්පොළ ඉදිරිපිටින් තරගය ආරම්භ වී කිලෝමීටර් 149 ක දුරක් ගෙවා දඹුල්ල අබාන්ස් ප්‍රදර්ශනාගාරය ඉදිරියෙන් අවසන් වේ.තරගයේ අවසන් දිනය වන 17 වැනිදා පෙරවරු දඹුල්ලෙන් ඇරැඹෙන තරගය කොළඹ ගුවන් හමුදා මූලස්ථානයේ ඉදිරිපිට දී නිමාවට පත්වන්නේ කිලෝමීටර් 142 ක දුරක් සම්පූර්ණ කිරීමෙන් අනතුරුව ය.මෙරට ප්‍රවීනතම සහ ප්‍රබලතම පාපැදි ධාවන සූරයන් තරග වදින ගුවන් හමුදා පාපැදි සවාරියේ සමස්ත තරගයේ සූරයාට මුදලින් රුපියල් ලක්‍ෂ 3 ක් ද අනු සූරයාට රුපියල් ලක්‍ෂ 2 ක් ද පිරිනැමෙන අතර 3 වැනි ස්ථානය හිමිකර ගන්නා ක්‍රීඩකයාට රුපියල් ලක්‍ෂයක මුදල් ත්‍යාගයක් හිමිවේ.සිවුවැනි ස්ථානයට රුපියල් පනස් දහසක්ද, පස්වැනි ස්ථානයට රුපියල් හතළිස් දහසක් ද, හයවැනි ස්්ථානයට රුපියල් විසිපන් දහසක් ද පිරි නැමීමට නියමිත ය. හත්වැනි ස්ථානයට රුපියල් විසි දහසක් හිමිවන අතර, අටවැනි ස්ථානයට රුපියල් පහළොස් දහසක් ලබා දෙනු ඇත.9 සහ 10 වැනි ස්ථාන හිමිකර ගන්නා තරග කරුවන්ට රුපියල් දස දහස බැගින් ද, 11 වැනි ස්ථානයේ සිට 15 වැනි ස්ථානය දක්වා පත්වන තරග කරුවන්ට හත් දහස බැගින් ද ලබා දීමට නියමිතය.මීට අමතරව ස්පි‍්‍රන්ට් තරග සූරයාට රුපියල් විසි දහසක් හිමිවේ. සමස්ත කණ්ඩායම් සඳහා ප්‍රථම ස්ථානයට රුපියල් එක් ලක්‍ෂ පනස් දහසක් ද, දෙවැනි ස්ථානයට රුපියල් හැත්තෑපන් දහසක් ද පිරි නැමේ.තරගය පැවැත්වෙන දිනවල සෑම දිනකම ජයග්‍රාහකයාට රුපියල් විසිදහසක් ද, දෙවැනි ස්ථානයට රුපියල් පහළොස් දහසක් ද, තුන්වැනි ස්ථානයට රුපියල් දස දහසක්ද හිමි වේ. ස්පි‍්‍රන්ට් තරග සූරයාට රුපියල් පන්දහස බැගින් ලබා දෙයි.ගුවන් හමුදා පාපැදි සවාරියට පළමු වතාවට එක් වූ කාන්තා තරගය පාපැදි සවාරියේ අවසන් දිනය වන 17 වැනි දින මීරිගම අබාන්ස් ප්‍රදර්ශනාගාරය අසළින් ඇරැඹෙන අතර මුළු දුර ප්‍රමාණය කිලෝ මීටර් 42 කි. එම තරගය දිවුලපිටිය, මිනුවන්ගොඩ, ජාඇල හරහා කොළඹ ගුවන් හමුදා මූලස්ථානය ඉදිරි පසින් නිමාවට පත් වේ.කාන්තා තරගයේ සූරියට රුපියල් පනස්දහසක් ද, අනු සූරියට රුපියන් තිස් දහසක් ද පිරිනැමෙන අතර 3 වැනි ස්ථානයට රුපියල් විසිපන්දහසක් හිමි වේ. සිවු වැනි ස්්ථානයට රුපියල් පහළොස් දහසක් ද, 5 වැනි ස්ථානයට රුපියල් දස දහසක් ද ලබා දෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>12</day>
    </date>
    <link>http://www.dinamina.lk/2012/03/12/_art.asp?fn=s1203128</link>
    <topic>ජෝර්දානය පැරදවූ ශ්‍රී ලංකාවඉරානයට 2-0 කින් පරදියි</topic>
    <author>ප්‍රින්ස් ගුණසේකර</author>
    <content>ආසියානු කුසලාන 13න් පහළ පාපන්දු කාන්තා තරගාවලියේදී ජෝර්දානය ගෝල් 3 – 0 කින් පරාජයට පත් කළ ශ්‍රී ලංකා ක්‍රීඩිකාවෝ ඉරානය හමුවේ ගෝල් 2 – 0 කින් පරාජයට පත් වූහ.බම්බලපිටිය පොලිස් ක්‍රීඩාංගණයේදී 13න් පහළ කාන්තා ආසියානු පාපන්දු තරගාවලිය මේ දිනවල පැවැත්වෙයි.ඊයේ පැවැති ශ්‍රී ලංකා තරගයේදී ගෝල් 1 – 0ක් ලෙස පළමු භාගයේදී ඉරානය පෙරමුණ ගෙන සිටියේය.ආසියානු රටවල් 6 ක සහභාගිත්වයෙන් පළමු වරට මෙය තරගාවලියක් ලෙස පවත්වයි. මෙතෙක් 13න් පහළ ආසියානු කාන්තා පාපන්දු සැණකෙළියක් ලෙස නම් කළද මේ වසරේ සිට තරගාවලියක් ලෙසින් පැවැත්වීමට ආසියානු පාපන්දු සම්මේලනය පියවර ගෙන ඇත.තරගාවලිය ආරම්භ කරමින් පෙරේදා පැවැති ශ්‍රී ලංකා ජෝර්දාන් අතර තරගයේදී ශ්‍රී ලංකාව වෙනුවෙන් ඉෂානි මධුෂානී ජයග්‍රාහී ගෝලය වාර්තා කළාය.එම ගෝලය 13න් පහළ කාන්තා ආසියානු පාපන්දු තරගාවලියේ පළමු ගෝලය ලෙසද වාර්තා විය.පලස්තීනය – ඉරානය, ශ්‍රී ලංකා – ඉන්දියා හා භූතානය - ජෝර්දානය අතර තරග අද පැවැත්වේ.මෙතෙක් ප්‍රතිඵලශ්‍රී ලංකාව 0 – ඉරානය 2ඉන්දියාව 9 – පලස්තීනය 0ඉරානය 6 - භූතානය 1ඉන්දියාව 7 - ජෝර්දානය 1භූතානය 1 – පලස්තීනය 0ශ්‍රී ලංකාව 1 - ජෝර්දානය 0.</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>12</day>
    </date>
    <link>http://www.dinamina.lk/2012/03/12/_art.asp?fn=s1203129</link>
    <topic>මාතලේ පාසල් වොලිබෝල් හෙට සිට</topic>
    <author>මාතලේ දිසා විශේෂ</author>
    <content>මාතලේ අධ්‍යාපන කලාපීය අන්තර් විද්‍යාලයීය වොලිබෝල් තරගාවලිය මෙම මාර්තු මස 13, 14, 15 හා 16 යන දිනවල දී මාතලේ බර්නාඩ් අළුවිහාරේ ක්‍රීඩාංගණයේ දී පැවැත්වේ.මේ වර්ෂයේ සිට මෙම තරගාවලිය එස්. බී. යාලගම අනුස්මරණ කුසලානය සඳහා පැවැත්වීමට නියමිතය.වයස අවු. 15, 17 හා 19 න් පහළ බාලක බාලිකා ලෙස තරගාවලිය පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>12</day>
    </date>
    <link>http://www.dinamina.lk/2012/03/12/_art.asp?fn=f1203121</link>
    <topic>රටට විරුද්ධව ජිනීවාවල නටන්නේ කොටි</topic>
    <author>නිලුකා ඩී. තිලකරත්න ඡායාරූප-චමින්ද නිරෝෂණ</author>
    <content>ජිනීවා සමුළුව තෙල් මිල යට ගසන්නට ගෙන ආ සූත්‍රයකැයි ඇතැමුන් නඟන චෝදනා පිළිබඳත් රටේ පවතින දේශපාලන වාතාවරණය ගැනත් ඛනිජ තෙල් කර්මාන්ත ඇමැති සුසිල් ප්‍රේම්ජයන්ත මහතා සමඟ සිදු කළ සංවාදයකි මේ.* මානව හිමිකම් උල්ලංඝනය කළා යැයි ජාත්‍යන්තරය ශ්‍රී ලංකාවට ඇඟිල්ල දිගු කිරීමට මූලිකව වගකිව යුත්තේ ආණ්ඩුව බව ඇතැමුන් පවසනවා?ඇත්තට ජිනීවාවල පෙළපාලි යන්නෙ කවුද? එක එක රටවල ඉඳන් බලපෑම් කරන්නෙ කවුද? සාමාන්‍ය ද්‍රවිඩ ජනතාව නෙමේ. මේ අය වචනයේ පරිසමාප්ත අර්ථයෙන්ම කොටි. පසුගිය අවුරුදු 20 – 25 තුළ ශ්‍රී ලංකාව තුළ පැවැති මෙහෙයුම්වල පිහිටෙන්, තානාපති කාර්යාලවල පිහිටෙන්, බොහෝ දෙනෙක් මේ රටවලට ගියා. මේ අය මහින්ද රාජපක්‍ෂ ජනාධිපතිතුමා බලයට එන්න කලින් රට පැනපු අය.යූ.ඇන්.පී ආණ්ඩුව පැවැති සමයේ ඇති වූ 83 කළු ජූලිය මර්දනය නොකර මේ රටේ මිනිසුන්ට විදේශ ගත වීමට අවස්ථාව සලසා දීම සිදු වුණා. මේ දෙගොල්ලම දැන් ඒ ඒ රටවල ඡන්ද දායකයො. මේ අයගෙ ඊළඟ පරපුර දැන් මුදුන්වෙලා ඇවිත් ඒ ඒ දේශපාලනඥයන්ට බලපෑම් එල්ල කරනවා.මේ අය ශ්‍රී ලංකාව දැකලත් නෑ. ඒ නිසා ජිනීවාවල නටන නැටිල්ලට පැහැදිලිවම යූ.ඇන්.පී. ය වගකිව යුතු බව මේ චෝදනාවම එල්ල කරන මංගල සමරවීර මහත්තයාත් දැන ගත යුතුයි.මහින්ද රාජපක්‍ෂ ජනාධිපතිතුමාවත්, රණවිරුවන්වත් යුද අධිකරණයකට ගෙන යෑමට උත්සාහ කිරීම පසුපස තිබෙන්නෙ වෙනත් අරමුණක්. මෙය යුද්ධයෙන් දිනාගත නොහැකි වූ අරමුණු මුදුන් පමුණුවා ගැනීමට ඇටවූ උගුලක්. පැහැදිලිවම යුද අධිකරණයකට ගෙන යෑමට වඩා ඔවුන්ට ඕනෑ කරන්නේ මේ පාලනය වෙනස් කිරීමට යි.ඒ බව කොටි ත්‍රස්තවාදීන් මීට පෙරත් ජිනීවාවලදීම අපේ අයට ප්‍රකාශ කළා.“අපිට ඕන කරන්නෙ උඹලගෙ ආණ්ඩුව වෙනස් කරන්න” කියල. ප්‍රධාන හේතුව දුර්වල නායකයෙක් මේ රටේ නායකත්වයට පත් කළහම බටහිරටයි, කොටින්ට යි ඕන හැටියට නටවන්න පුළුවන් වීම. දැන් මේ අය විසින් ගොනු කරල තිබෙන විසැඳුම්වල කරුණු තුනක් තිබෙනවා.පළමු වැන්න LLRC ක්‍රියාත්මක කිරීම, දෙවනුව ඊට අදාළ බලතල බෙදීම. අපේ රටේ බලතල බෙදීමක් ගැන කතා කරන්න මේ අය කවු ද?තුන්වෙනුව සිවිල් පරිපාලනය ඇති කිරීම දැනටත් මේ රටේ සිවිල් පරිපාලනයක් මිසක් හමුදා පාලනයක් කොහෙද තියෙන්නෙ. මේ සියල්ල ඇතුළෙ තියෙන්නෙ තමන්ගෙ ඕනෑ එපාකම් ඉටුකර ගැනීමේ අරමුණ විතරයි. යූ.ඇන්.පී ආණ්ඩුව සමයේ භීෂණයට පෝස්ටර් නිර්මාණය කරපු ඇතැමුන් අද මේ ආණ්ඩුව මානව හිමිකම් උල්ලංඝනය කරා කියල චෝදනා කරනවා. අපේම රටේ මිනිස්සු එහෙම කියද්දි ජිනීවාවල උන් උඩ පැන පැන කියාවි. මෙය රටට ද්‍රෝහි වීමක් කියලා.* 13 වෙනි සංශෝධනය ක්‍රියාත්මක කළා නම් ප්‍රශ්නය මේ තරම් දුර දිග නොයන බව ඇතැමුන් ප්‍රකාශ කරනවා.13 වැනි සංශෝධනය ගෙනැල්ල පළාත් සභා පිහිටෙව්ව නෙ. මොකද වුණේ? වර්දරාජා පෙරුමාල් උතුරෙයි නැෙඟනහිරයි මහ ඇමැතිවෙලා ප්‍රකාශයට පත් කළා එහෙ වෙනම ස්වයං පාලනයක් තියෙනව කියල. මේ නිසා ජේ. ආර්. ජයවර්්ධන පළාත් සභාව විසුරුවල රටින් පැන්නා. ඉතින් ඒක නැවත වෙන්න බැරි ද? අපි යුද්දෙන් මේ ත්‍රස්තවාදය අවසන් කළේ සාකච්ඡා මඟින් බැරි නිසා නෙ. ඒ වෙද්දිත් යුද්දෙ අවසන් කරනවා කියන මතයක කවුරුත් හිටියෙ නෑ නෙ. 13 වැනි සංශෝධනය කියන එක ගෙනාවෙ යුද්දෙන් මේ ප්‍රශ්නය අවසන් කරන්න බැහැයි කියල මතයේ ඉඳගෙන. මේ වෙලාවෙ මේ රටේ හිටපු නායකත්වය ලෝකෙ සියලුම බලපෑම්වලට යටත් වෙලයි මේක ගෙනාවෙ.මේ සංශෝධනය ඒ වෙලාවේ අස්සන් කළේ මේ රටේ ජනතාව ගෙන් අහල ද? ඔවුන් ගේ කැමැත්ත ඇතිවද? ගෙනාපු 13 වැනි සංශෝධනයට ව්‍යවස්ථා සංශෝධනයක් කළේ? නෑ අන්න ඒ නිසා තමයි රට පුරා කැරළි ගැහුවෙ. දහතුන ගැන නොදැන ඒකෙ ප්ලස් මයිනස් ගැන කතා කරනවා. ඒක ඉන්දියානුවා මේ රටේ නායකයන්ට බලහත්කාරයෙන් දීපු එකක්. ජේ. ආර්. පාර්ලිමේන්තුවේ 5/6 බලයෙන් ඒක සම්මත කළා බහුතරයක් ජනතාවගේ කැමැත්තට විරුද්ධව. ජනාධිපතිතුමා මේ එකක්වත් නොසලකා රට වෙනුවෙන් මානුෂීය මෙහෙයුම ආරම්භ කරලා උතුරු නැඟෙනහිර බේර ගත්තා. මේ තත්ත්වය එදයි අදයි අහසයි පොළවයි වගේ. මේ නිසයි ජනාධිපතිතුමා කියන්නෙ ව්‍යවස්ථා සංශෝධනයකුයි මේකට අවශ්‍ය කියලා. අපි අලුතින් හිතන්න ඕන කියල.* තේරීම් කාරක සභාව තුළින් මෙයට දේශපාලන විසැඳුමක් ලබාගැනීම සඳහා සියලු පක්‍ෂවල සහයෝගය ඉල්ලා තිබෙනවා නේද?දකුණේ ඉන්න 73% ක් බහුතර සිංහල ජනතාව ගේ කැමැත්ත නැතිව මේ රටේ කිසිම විසැඳුමක් ක්‍රියාත්මක වෙන්නෙ නෑ. අපි යන්නේ මහින්ද චින්තනය සමඟ යි. එහි දැක්වෙන ආකාරයට තේරීම් කාරක සභාව පත් කරල තිබෙනවා. එය මඟ හරින්නෙ කවුද? විපක්‍ෂය යි. ටී.එන්.ඒ. එකයි. ඒ අය හිතනවා ඔවුන් මඟහැරියාම ආණ්ඩුවට මේ ප්‍රශ්නය විසඳගන්න බෑ කියල. ඒ තුළින් ජාත්‍යන්තර පීඩනය එල්ල කරල පාලනය වෙනස් කරන්න ඔවුන් කල්පනා කරනවා.දූෂණය, වංචාව, නාස්තිය ගැන කතා කරන රනිල් මේ ප්‍රශ්නෙ ජාත්‍යන්තරකරණය කරමින් රට පුරා මාධ්‍ය සංදර්ශන පැවැත්වුවා. ගිවිසුම් ගහල බටහිර රටවලට මේ රටේ ප්‍රශ්නවලට අතපොවන්න අවකාශ හදල දුන්නා.මානුෂීය මෙහෙයුමේ අන්තිම බාගෙ ප්‍රභා මෙහෙයවපු කණ්ඩායම බේරගෙන පිටරට යවල ඔටුණු පළන්දල මෙහෙ වෙන ආණ්ඩුවක් හදන්නයි ඔවුන්ට ඕන වුණේ. ඒක කරන්න බැරිවුණු අමාරුව අද උඩු දුවල.මේ අය කියනවා නම් ජිනීවාවල ප්‍රශ්නයට ආණ්ඩුව වගකිව යුතුයි කියල යුද්දෙ අවසන් කළාටත් ආණ්ඩුව වගකිව යුතුයි. ජිනීවාවල අය කියන්නෙ කොටි ත්‍රස්තවාදය ඉවර කළාට ආණ්ඩුව වගකිව යුතුයි කියල. යූ.ඇන්.පී එක කියන්නෙත් ඒකමයි. අවසාන වශයෙන් ජාත්‍යන්තරය කියන කාරණයටම යි යූ.ඇන්.පි යත් ගැලපෙන්නෙ. මෙහි වෙන්න තිබෙන ඛේදවාචකය තමයි මේ රටේ ජනතාවගේ චින්තනය ගැන මේ දෙගොල්ලටම අවබෝධයක් නැති වීම. අපේ රටේ ජනතාව ස්වභාවයෙන්ම අධිරාජ්‍ය විරෝධීයි.* තෙල් මිල ඉහළ යාම ජිනීවා සමුළුව හරහා කෙරෙන කතා බහ උණුසුම් මතවාදයක් බවට පත් වුණා. අන්තිමේ තෙල් ද – රට ද යන්නෙන් සටන් පාඨ පවා බිහි වුණා. මේ කාරණය ඔබ දකින්නේ කෙසේ ද?ඇත්තටම මේ ප්‍රශ්න දෙක මිශ්‍ර කරගත යුතු නැහැ. තෙල් ප්‍රශ්නයට පැහැදිලි විසැඳුමක් දුන්නා. තෙල් ප්‍රශ්නය යට ගහන්න ජිනීවා ප්‍රශ්නය ගෙනාවා නොවෙයි නෙ. නමුත් ඇතැමුන් තමන්ගේ දේශපාලන වාසි තකා මේ විදියේ කතා ගොතනවා. ඉතාම පැහැදිලියි එල්.ටී.ටී.ඊ ඩයස්පෝරාව විසින් ජිනීවාවලදී කරනු ලබන ක්‍රියාකාරකම් සහ බලපෑම්. අපේ රටට එරෙහිව එදත් අදත් ඉන්නෙ යුරෝපා රටවල්. කොහොම වුණත් රජයට කිසිම අවශ්‍යතාවක් නැහැ තෙල් ප්‍රශ්නය මකන්නට මෙවැනි ප්‍රශ්නයක් මතු කරගන්න. ජනතාව බුද්ධිමත්. ඔවුන් මාධ්‍ය භාවිත කරන නිසා මේ කාරණාව හොඳින් තේරුම් ගන්නවා.* තෙල් මිල ඉහළ යෑම, පාරිභෝගික ජනතාවට ප්‍රබලව දැනුණු කාරණයක්. එහි මිලෙහි පහළ යාමක් ඉදිරියේ දී අපේක්‍ෂා කළ හැකි ද?2011 දෙසැම්බර් 31 සිට පෙබරවාරි පළමු වැනිදා වනවිට මාසයක් තුළදී ලෝකයේ පිරිපහදු තෙල්වල මිල ඩොලර් 10 – 12 අතර ප්‍රමාණයකින් ඉහළ ගියා. ඩොලර් 92 ට තිබුණු පිරිපහදු නොකළ තෙල්වල මිල මාර්තු පළමු වැනිදා වනවිට ඩොලර් 107 දක්වා ඉහළ ගිහින්. මේ දෙක වැඩිවීමට ප්‍රධාන හේතු දෙකක් තිබෙනවා.එක යුරෝපයට ආ සීත ඍතුව නිසා වැඩිපුර තෙල් භාවිතය සිදු වුණා. අධික හිම පතනය නිසා එහෙ තෙල් නළ මිදුණා. අනික් කාරණය දෙසැම්බර් 31 දා අමෙරිකාව විසින් ඉරානයට පැනවූ තහංචි. මෙ වනවිටත් අපි තෙල් බෙදුවෙ සහන මිලට. ඉදිරි කාලය තුළදී මේ මිල ඉහළ යාම් දරා ගන්න බැරිව ලෝකයේ සමහර රටවල ඉල්ලුම අඩුවෙලා ආර්ථික අවපාතයකට ගමන් කරාවි. ඒ පිළිබඳ දැනටමත් තෙල් සමාගම අනාවැකි පළ කරනව 2008 වසරේ සිදුවුණා වගේ ආර්ථික අවපාතයක් ඇවිත් තෙල් මිල පහළ යාමක් සිදුවිය හැකි වේවි කියල.* තෙල් සංස්ථාව පාඩු ලබනවා යැයි ඇතැමුන් නඟන චෝදනාවේ සත්‍යතාව කෙබඳු ද?තෙල් සංස්ථාව පාඩු ලබන්නේ පෞද්ගලීකරණය කළායින් පස්සෙ. තෙල් සංස්ථාව සතුව නැව් තෙල් සැපයීම තිබ්බා. යූ.ඇන්.පී ආණ්ඩුව කාලෙ ඒක ජෝන් කීල්ස්ලට දීල නඩු කිව්වා. නඩුවෙ තීන්දුවෙන් ඒක වරායට දුන්නා. ඊළඟට ලිහිසි තෙල් ප්ලාන්ට් එක එක්කම කැල්ටෙක්ස් එකට දුන්නා. ඒ ලිහිසි තෙල්වල අතුරුඵලවලින් සපුගස්කන්දෙ නයිලෝන් දැල් හැදුවා. යූ.එන්.පී ආණ්ඩුව ඒක සම්පූර්ණයෙන්ම වහල සේවකයො ගෙදර ඇරියා. LP ගෑස් උසාවි නියෝගයකින් ලාෆ් එකට දුන්නා.ඊළඟට තෙල් සංස්ථාව තුනකට කඩල එක කොටසක් මහා භාණ්ඩාගාරයට දුන්නා විකුණන්න තියා ගන්න. තව කොටසක් ඉන්දියන් තෙල් සමාගමට දුන්නා. නිකම්ම නොමේ ත්‍රිකුණාමලේ ජැටිය පිටින්ම. ඒ තෙල් සමාගමට දුන්නෙ තෙල් ටැංකි 99 ත් එක්ක. යූඇන්පියේ හිටපු මහ ලේකම් චරිත රත්වත්තේ තමන්ට අයිතියක් නැතිවම ගහපු ඒ ගිවිසුම රනිල් ප්‍රභා ගිවිසුම වගේම එකක්.මේ අතුරුඵල නිෂ්පාදනය කිරීමත්, ලාභ ඉපයීමත් සියල්ල පුද්ගලීකරණය කරල දීල අපිට ඉතුරු වුණේ පිටින් තෙල් ගෙන්වීමත් අඩුවට තෙල් බෙදල පාඩු ලැබීමත් විතරයි. දැන් මේ අය දූෂණය, වංචාව, නාස්තිය ගැන කතා කරනව. මං අහන්නෙ ලාභ ලබපු ආයතනය තුනට කඩල වික්කෙ ඇයි?.</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>12</day>
    </date>
    <link>http://www.dinamina.lk/2012/03/12/_art.asp?fn=f1203122</link>
    <topic>දහම් පාසලට එන්නේ කුකුල් මස් සමඟ ඉඳිආප්ප කාලා</topic>
    <author>සංවාද සටහන චතුරිකා ගමගේ ඡායාරූපය- රුක්මල් ගමගේ</author>
    <content>වත්මන් ජනපි‍්‍රය අධ්‍යාපන රැල්ල තුළ දරුවන්ගේ සාරධර්ම ප්‍රවර්ධනයට හිමි වී ඇත්තේ අඩු අවධානයකි. අද දොඩම්පහළ රාහුල හිමියන් සමඟ සාකච්ඡා කරන්නේ මේ තත්ත්වයේ අහිතකර ප්‍රතිඵල සහ එය නිවැරැදි විය යුතු ආකාරය පිළිබඳව යි.* වර්තමානයේ මවුපියන් තම දරුවන් ජනපි‍්‍රය පාසල්වලට ඇතුළත් කිරීම සඳහා නොයෙක් ක්‍රියා මාර්ග අනුගමනය කරනවා. එම තත්ත්වය පිළිබඳ පැහැදිලි කළොත්?අද අපිට ලැබී තිබෙන්නේ දැනුම කේන්ද්‍රීය කර ගත් සංස්කෘතියක්. සමාජයේ විකුණන්න පුළුවන් හොඳම දේ ලෙස අද සලකන්නේත් දැනුමයි. දැනුමට විශාල වටිනාකමක් ලැබී තිබෙනවා. ඒ නිසා දැනුම පිළිබඳ පිපාසයකින් පෙළෙන දරුවෙක් ගොඩනඟන්න මවුපිඩන් උත්සහ කරනවා. එතන දී මවුපියන් අවධානය යොමු කරන්නේ විෂය මූලික පැත්තට පමණයි. මවුපියන් භෞතික පහසුකම් වලින් වැඩි ජනපි‍්‍රය පාසලකට දරුවා ඇතුළත් කරන්න උත්සාහ කරන්නේ ඒ නිසයි.* මෙම ජනපි‍්‍රය පාසල් සංකල්පය මවුපියන් විසින් නිර්මාණය කරගත් දෙයක් නේද?මෙහි වරද මවුපියන්ට පවරන්න මම කැමති නැහැ. මෙය රජය විසින් පොකුරු පාසල්, ඉසුරු පාසල්, ජාතික පාසල්, මධ්‍ය මහා විද්‍යාල යනාදී ආකාරයට පාසල් වර්ගීකරණය කිරීමේ ප්‍රතිඵලයකි. මනස සංවර්ධනයට අවශ්‍ය සියලුම භෞතික පහසුකම් තිබෙන පාසලකට දරුවකු ඇතුළත් කළ හොත් ස්වභාවයෙන් ම ඒ දරුවාගේ දැනුම වැඩියි. පළාත් සභාවට අයත් නොදියුණු මට්ටමේ පාසලක් සහ ජාතික මට්ටමේ දියුණු යැයි සැලකෙන පාසලක් ගත හොත් මේ පාසල් දෙකේ දරුවන්ගේ විෂය දැනුම වෙනස්.විශ්වවිද්‍යාලවලින් පිටවුණු එකම ගුරුවරු ඉගැන්වුවත් පාසල් පද්ධතිය තුළ තිබෙන සම්පත් ප්‍රමාණය එකිනෙකට වෙනස්. ඒ නිසා මානව සම්පත වුණත් වෙනස් ස්වභාවයක් ගන්නවා. උදාහරණයක් ලෙස ඉංගි‍්‍රසි කතා කරන දරුවන් ඉන්න පාසලකට දරුවකු ඇතුළත් කළ හොත් ඒ දරුවන් ඉංගි‍්‍රසි භාෂාව කතා කරන්න පුරුදු වෙනවා. අපේ රටේ පාසල් අතර මෙවැනි විවිධත්වයක් නිර්මාණය වී තිබෙන්නේ අවශ්‍ය කරන ප්‍රතිපත්තියක් පාසල් පද්ධතිය තුළ නොමැති නිස යි. මෙහි අන්තයට ගොස් අද රණවිරු පාසලකුත් නිර්මාණය වී තිබෙනවා. ඒ නිසා මේ තත්ත්වය වහා වෙනස් කළ යුතුයි.* මේ තත්ත්වය වෙනස් කිරීමට ප්‍රතිපත්තියක් පමණක් ප්‍රමාණවත් ද?ප්‍රතිපත්තියක් පමණක් නොවෙයි ආකල්පමය වෙනසකුත් මේ සඳහා අවශ්‍ය යි. නමුත් ආකල්ප වෙනස් කිරීම එතරම් පහසු කාර්යයක් නොවෙයි. එය කුසල කර්මයක්. ආකල්ප වෙනස් කළ හැකි බව පෙන්වා දෙන්නේ බුදු දහමේ පමණයි. බුදු දහමේ සම්පත්ති 4 ක් උගන්වනවා. ඉන් ප්‍රයෝග කියන සම්පත්තිය උපයෝගී කරගෙන අපිට ආකල්පමය වෙනසක් ඇති කර ගන්න පුළුවන්.විශේෂයෙන් ග්‍රාමීය පාසල් දරුවන් තුළ තිබෙන “අපි දුප්පත් ය” යන හැඟීම නැති කළ යුතුයි. අපේ රටේ දරුවන් දුප්පත් නැහැ. නගරයේ පාසල්වල මෙන් පහසුකම් නැතත් ඔවුන්ට සියඹලා ගහක් යට කුරුළු ගීතයකට සවන් දෙමින් සංගීත පාඩමක් ඉගෙන ගන්න පුළුවන්. නමුත් ආනන්ද, නාලන්ද, විශාඛා පාසල්වල දරුවන්ට ඒ අත්දැකීම ලැබෙන්නේ නැහැ. ස්වභාවික වාතාශ්‍රය ලබමින්, ගහක, කොළක සුන්දරත්වය විඳීමින් ලබන අධ්‍යාපනයත් පන්ති කාමරයක් ඇතුළේ ලබන අධ්‍යාපනයත් අතර ලොකු වෙනසක් තිබෙනවා. ඒ නිසා අපේ ගම්වල දරුවන් දුප්පත් නැහැ. ඔවුන් පොහොසත් යන මානසිකත්වය ගොඩ නැඟීමයි වැදගත් වන්නේ.* භෞතික සම්පත් ග්‍රාමීය පාසල් වල දරුවන්ගේ දැනුමට කොතරම් බලපා තිබෙනවා ද?මම හිතන්නේ නියම පරිසර සාධක තිබෙන්නේ ග්‍රාමීය පාසල්වල යි. හද්දා පිටිසර පාසලක දරුවෝ සියලු දෙනාම ඉංගි‍්‍රසි භාෂාවෙන් කතා කරනවා අපි දකිනවා. ඒ වගේම පහුගිය කාලේ අන්ධ දරුවෙක් ශ්‍රී ලංකාවෙන්ම දෙවෙනියා ලෙස විභාගය සමත් වුණා. එපමණක් නොවෙයි. අද විභාගවලින් ලංකාවේ පළමු, දෙවන, තුන්වන ස්ථාන ලබා ගන්නේ කොළඹ හෝ ජනපි‍්‍රය පාසල්වලින් නොවෙයි. පිටිසර ග්‍රාමීය ප්‍රදේශවලින් තමයි එවැනි දක්ෂයන් බිහි වන්නේ.ඉතින් පාසලේ භෞතික සම්පත් අඩු වුණා කියලා ඔවුන් ගේ දැනුමේ අඩුවක් තිබෙනවා ද? දැනුමින් ඔවුන් කොළඹ සුපිරි පාසල් වල දරුවන්ටත් ඉදිරියෙන් සිටිනවා. අපේ මවුපියන් මෙන්ම අධ්‍යාපන බලධාරීන් මේ පිළිබඳ අවධානය යොමු කළ යුතුයි. ගෙවල්වල අපේ අම්මලා තාත්තලා මේ පිළිබඳ කතා කරන්න ඕනෑ... ගමේ පාසලට ගියත් කැපවීම තිබේ නම් ළමුන්ට හොඳ අධ්‍යාපනයක් ලැබිය හැකි බව ඔවුන්ට ඒත්තු ගන්වන්න ඕනෑ. ඒ වගේම පාසල් වල උගන්වන අපේ ගුරු භවතුන්ගේ කැපවීමත් අනිවාර්යයෙන් අවශ්‍යයි.* දරුවන් ගේ සාරධර්ම පරිහානියට මෙවැනි ජනපි‍්‍රය පාසල් හේතු වෙනවා ද?සාරධර්ම පිළිබඳ මුල්ම පාඩම දරුවා ඉගෙන ගන්නේ නිවස තුළදී ඔවුන් ගේ මවුපියන්ගෙන්මයි. අපේ ඇතැම් අම්මලා උදේට කුකුළු මස් ;හාදි සමඟ ඉදිආප්ප කන්න දීලා දරුවන් දහම් පාසලට යවනවා. ඉතින් ඒ දරුවාට සාරධර්මයක් පිහිටනවා ද? ඒ දරුවට “පානාතිපාතා වේරමනී සික්කා පදං” කියන සිල්පදය කියන්න බැහැ. ඉදිරියටවත් දරුවට එළවළු ටිකක් සමඟ බත් කන්න දෙන්න අම්මලා පුරුදු වෙනවා නම් කොච්චර හොඳ ද? පුංචි කාලේ සිට දරුවාව නිවැරැදිව සකස් කළේ නැති නම් ඒ දරුවාට සාරධර්මයක් පිහිටන්නේ නැහැ. මෙවැනි දේවල් තමයි අපි ඇති කළ යුත්තේ. ජනපි‍්‍රය පාසලෙන් සාරධර්ම විනාශ වෙන්නේ නැහැ. පාසලක භෞතික සම්පත් වැඩි වූ පමණින් එය සාරධර්ම පිරිහීමකට හේතු වන්නේ නැහැ.* දරුවන් තුළ ආධ්‍යාත්මික ප්‍රබෝධයක් ඇති කිරීමට අධ්‍යාපන රටාව වෙනස් කළ යුත්තේ කෙසේ ද?විශේෂයෙන් පාසල් තුළ විෂය නිර්දේශ සකස් කිරීමේ දී දරුවන්ගේ ආධ්‍යාත්මික ප්‍රබෝධය ඇතිවන ආකාරයට ඒවා සකස් කිරීම ඉතාම වැදගත්. අද පාසල් තුළින් දරුවන්ට තෛ‍්‍රයිභාෂික අධ්‍යාපනයක් දෙන්න උත්සහ කරනවා. එය ඉතාමත් වැදගත් නමුත් පළමු තැන හිමිවිය යුත්තේ අපේ මව් භාෂාවට යි. එය සාරධර්ම ප්‍රවර්ධනයට ඉතාමත් වැදගත් වෙනවා. අද ඉංගි‍්‍රසි මාධ්‍යයෙන් උගන්වන අපේ රටේ ජාත්‍යන්තර පාසල්වල දරුවන් තුළ භාෂාව වගේම සංස්කෘතික වෙනසකුත් දකින්න ලැබෙනවා. ඉංගි‍්‍රසි භාෂාව ඉගෙන ගත යුතුයි. නමුත් ඒ සංස්කෘතිය ගන්න අවශ්‍ය නැහැ. ඒ භාෂාවේ සංස්කෘතිය ගන්න තරම් අපි දුප්පත් නැහැ. අපිට හොඳ භාෂාවක් සංස්කෘතියක් තිබෙනවා. ඒ තුළින් අපේ දරුවන් තුළ සාරධර්ම ඇතිකර ආධ්‍යාත්මික ප්‍රබෝධයක් ගොඩනගන්න පුළුවන්.* ජනපි‍්‍රය පාසලට විකල්පයක් ලෙස අද මවුපියන් ජාත්‍යන්තර පාසල් තෝරා ගන්නවා. ඒ පිළිබඳ කතා කළොත්.අද මවුපියන් ට දරුවෙක් උචිත කාලයට උපද්ද ගන්න බැහැ. අද අනිවාර්යයෙන්ම දරුවෙක් උපද්දනවා නම් ජනවාරි 31 කට කලින් උපද්දන්න ඕනෑ. නැත්නම් පාසලකට ඇතුළත් කර ගන්න බැහැ. දරුවා පාසල් යවන්න වෙන්නේ ඊළඟ වසරේ. නමුත් ජාත්‍යන්තර පාසල්වල ජුනි මාසය වෙනතුරු දරුවන් ඇතුළත් කර ගන්නවා. ඒ නිසා ඇතැම් මවුපියෝ කුමන ආකාරයකින් හෝ මුදල් හොයාගෙන දරුවන් ජාත්‍යන්තර පාසලකට ඇතුළත් කරනවා... මේ තත්ත්වයට පොළඹවා තිබෙන්නේ කවුද? මේ පාසල් ප්‍රශ්න නිසා දවසකට එක් දහස් තුන් සියයක් පමණ ගබ්සා කිරීම් සිදු කෙරෙනවා. මේ අධ්‍යාපනය ක්‍රමය නිසා සමාජයේ සිදුවන දේවල් වටහා ගන්න අවශ්‍ය යි.* ජාත්‍යන්තර පාසල තුළින් දරුවන්ට ලබාදෙන අධ්‍යාපනය පිළිබඳ සෑහීමකට පත් විය හැකි ද?ජාතික වශයෙන් අපේ පාසල්වල සාමාන්‍ය පෙළ, උසස් පෙළ විභාගවලට මුහුණ දෙන දරුවන් වගේම ලන්ඩන් ර්‍ණශඹ්, ඒශඹ්, විභාගවලට මුහුණ දෙන්න දරු පිරිසකුත් අපේ රටේ ඉන්නවා. ඔවුන් ජාත්‍යන්තර පාසලක ඉගෙන ගන්න විශාල මුදලක් වැය කරනවා. නමුත් අපි කලින් කතා කරපු භෞතික සම්පත් මේ පාසල් තුළ තිබෙනවා ද කියන එක ගැටලුවක්. ජාත්‍යන්තර පාසල් වල අද ඉන්න ගුරුවරිය නොවෙයි හෙට ඉන්නේ. ඇතැම් පාසල්වල හරි පුහුණු ගුරුවරු නැහැ. ඒ වගේම ජාත්‍යන්තර පාසලට අවශ්‍ය මුදල් පමණයි. ළමයින්ට නිදහස ලබා දෙනවා මෙන්ම අනවශ්‍ය සම්බන්ධතා ගොඩනඟා ගැනීමටත් ඒවායෙහි කිසිදු බාධාවක් නැහැ. ඒ වගේම ජාත්‍යන්තර අධ්‍යාපනයට කිසිම වැඩපිළිවෙළක් අපේ රටේ නැහැ. ඒ නිසා අදාළ රාජ්‍ය නිලධාරීන් ඒවා ගැන සොයා බැලිය යුතුයි.* රටේ සෑම ප්‍රදේශයකම දරුවන්ට සමාන අධ්‍යාපනයක් ලබා දීමට කටයුතු කළ යුත්තේ කුමන ආකාරයෙන්ද?රටේ සෑම තැනකම සිටින දරුවන්ට සමාන අධ්‍යාපනයක් ලබාදීමේ කාර්ය භාරය සම්පූර්ණයෙන් පැවරෙන්නේ රජයට යි. දැනට තිබෙන පාසල් වර්ගීකරණය ඉවත් කළ යුතුයි. අපේ රටේ නිදහස් අධ්‍යාපනයක් තිබෙනවා. ඒ නිසා අපේ රටේ දරුවන් හරිම පින්වන්ත යි. ඒ වගේම නිදහස් අධ්‍යාපනයක් ලබාදීම පිළිබඳ අපි රජයට ස්තුති කළ යුතුයි. එය සර්ව සුබසාධන වැඩපිළිවෙළක්. නමුත් ඉන් ලැබෙන ප්‍රතිලාභ වැඩියි. දැනුමින් යුත් පුද්ගලයන් නිර්මාණය කිරීම තුළ රටට වැඩි ධනයක් ගලා එනවා. ඒ නිසා අනිවාර්යයෙන්ම පාසල් අධ්‍යාපන රටාව සමාන අධ්‍යාපන රටාවක් බවට පත්කළ යුතුයි.දැනට තිබෙන ජාතික පාසල්වල 5 ශ්‍රේණිය දක්වා පන්ති ඉවත් කර පූර්වයේ තිබුණා මෙන් මධ්‍ය මහා විද්‍යාල ලෙස සකස් කළ යුතුයි. 5 ශ්‍රේණිය දක්වා දරුවන් ගමේ පාසලට යැවීම අනිවාර්ය කළහොත් දුප්පතාගේ දරුවන්, පොහොසතාගේ දරුවන් ගමේ පාසලේ එකට අධ්‍යාපනය ලබාවි. ඒ තුළින් ඔවුන්ගේ සාමුහිකත්වය වර්ධනය වන අතරම පාසලේ දියුණුවට පොහොසත් පුද්ගලයන්ගේ සහාය ද ලබා ගත හැකි වනු ඇත. වර්තමානයේ ජනාධිපතිතුමාගේ මඟ පෙන්වීම යටතේ ළදරු පාසලේ සිට දරුවන් ගොඩනඟන්නට අවශ්‍ය පරිසරය සකස් කරමින් පවතිනවා. එය සතුටට කරුණක්. මෙය අධ්‍යාපන අමාත්‍යාංශයේ සිටින නායකත්වයේ සිට පාසලේ සිටින ගුරුවරයා දක්වා ක්‍රියාත්මක විය යුතුයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>12</day>
    </date>
    <link>http://www.dinamina.lk/2012/03/12/_art.asp?fn=f1203123</link>
    <topic>‘මහවැලි පදනම’ ඔහුගේතවත් සමාජ සේවයක්</topic>
    <author>චතුරිකා ගමගේ ඡායාරූප වාසිත පටබැඳිගේ</author>
    <content>ආයතන කිහිපයක තනතුරු රැසක් හොබවූ කේ. බී. ජයසිංහ හෙවත් කිරිබණ්ඩා ජයසිංහ මහතා වී අලෙවි මණ්ඩලයේ වත්මන් සභාපතිවරයාය. සභාපතිතුමා සමඟ කතාබහක් විශේෂාංගයේ අද අපේ කථානායකයා වන්නේ ඔහුයි.ආර්. බී. ජයසිංහ සහ අමරාවතී ජයසිංහ යුවළට ලැබුණු කුළුඳුල් දරුවා වූයේ කිරිබණ්ඩා ජයසිංහයි. මහනුවර කුණ්ඩසාලේ හොරේකඩුව ග්‍රාමයේ උපන් ඔහුට බාල සහෝදරයෙක් සහ සහෝදරියක් වූහ. ඔවුන්ගේ පියා වතු ලිපිකරුවකු ලෙස සේවය කළ අතර මව ගෘහණියක ලෙස දරුවන් රැක බලා ගනිමින් නිවසේ කටයුතුවල නිරතව සිටියාය.* පාසල් සමයගමේ පිහිටි දම්බරාව මහා විද්‍යාලය ඔහුගේ පළමු ශිල්ප ශාලිකාව විය. ඉන්පසු කටුගස්තොට රාහුල විද්‍යාලයට ඇතුළත් වූ හෙතෙම එහිදී සාමාන්‍ය පෙළ දක්වා අධ්‍යාපනය හදාරා පසුව උසස් පෙළ හැදෑරීමට කටුගස්තොට ශාන්ත අන්තෝනි විද්‍යාලයට ඇතුළත් වුණි.කෘෂිකර්මාන්තයට හා සත්ත්ව පාලනයට ප්‍රසිද්ධියක් ඉසිලූ අපේ ගම් පළාත ඒ කාලේ මහනුවර දිස්ත්‍රික්කයේ තිබුණු දුෂ්කර ප්‍රදේශයක්. රැකියාවට අමතර අපේ තාත්තත් වගා කටයුතු වගේම කිරි හරක් ඇති කළා. ගෙදර ඉඳන් පාරට එන්නත් කිලෝමීටර් දෙකක් පමණ පයින් එන්න ඕනෑ. පාසල් යනකොට සපත්තු දෙක අතේ ගෙනවිත් බස් එකට නැගලා තමයි දාගන්නේ. පාසල් යන අතරෙම මම උදේට කිරිබෝතල් 7, 8ක් පාරේ කඩේට ගෙනියනවා. නැවත පාසල් ඇරී ගෙදර එනකොට තමයි බෝතල් ටික ගේන්නේ. ඒ කාලේ මම ඒ කටයුතු කළේ හරිම ආසාවෙන්.කුඩා කල ඔහු ලැබූ අත්දැකීම් ඔහු සිහිපත් කළේ නැවත වතාවක් එම අත්දැකීම සිතින් අත්විඳිමිනි. පාසල් අධ්‍යාපනයට අමතරව දහම් පාසල් අධ්‍යාපනයට ද ඔහු තුළ විශාල උනන්දුවක් තිබුණි. නිවස සමීපයේ තිබූ හොරේකඩුව විද්‍යාසාර පිරිවෙන ඔහු නිතර ආ ගිය ස්ථානයකි. පන්සල ඇසුරේ තිබූ සමිති සමාගම් සියල්ලෙහිම ක්‍රියාකාරී සාමාජිකයකු වූ ඔහු ගමේ පොදු කටයුතුවලදී මූලිකත්වය ගෙන ක්‍රියා කළේය.පාසලේදීත් අධ්‍යාපන කටයුතුවලට අමතරව සමාජ සේවා කටයුතු සඳහා දායකත්වය ලබා දුන්නේය. බාලදක්ෂ කණ්ඩායම, ශිෂ්‍යභට කණ්ඩායම යනාදියට සම්බන්ධව සිටි ඔහු ඒවායෙහිද කැපී පෙනෙන චරිතයක් ලෙස කටයුතු කළේය. අධ්‍යාපනයට උපතින්ම උරුම වූ හැකියාවක් තිබුණ ද දෙමවුපියන්ගේ අරමුණ වූයේ ඔහු විද්‍යර්ථියකු කිරීම නොව යහපත් පුරවැසියකු බවට පත්කිරීමය. ක්‍රීඩාවට ද ඔහු අධ්‍යාපනයට සමානවම දක්ෂතා දැක්වීය.පාසලේ ක්‍රිඩා තරගවලට සහභාගී වූ ඔහු දිස්ත්‍රික්ක මට්ටමින් ඉහළ කුසලතා දිනා ගත්තේය. එදා පාසලේ සිටි දක්ෂතම 400 x 4 ධාවන කණ්ඩායමේ ජයසිංහයන් ද එක් සාමාජිකයෙකි. තරගවලදී පමණක් නොව ඔහු වැඩි වශයෙන් ගමන් බිමන් ගියේ ආශ්‍රය කළේ එම කණ්ඩායමේ අනෙකුත් ක්‍රීඩකයන්ය.සාමාන්‍ය පෙළ විභාගය සමත් වූ ඔහු උසස් පෙළ හැදෑරීමට ශාන්ත අන්තෝනි විද්‍යාලයට ඇතුළත් වුණි.* තීරණාත්මක කඩඉමක්එදා අද වගේ උසස් පෙළ විභාගයට අපිට අවශ්‍ය විෂයයන් තෝරා ගැනීමේ නිදහස තිබුණේ නැහැ. ගුරුවරුන් මාව විද්‍යා විෂයයන් සඳහා තෝරාගත් නිසා මමත් විද්‍යා විෂයය ධාරාව යටතේ අධ්‍යාපනය හැදෑරුවා. එදා අද මෙන් අමතර පන්ති තිබුණේ නැහැ. පාසල් ඇරුණහම හවසට ළමයින් එක්ක සෙල්ලම් කර හැන්දෑ වෙද්දි තමයි අපි ගෙදර යන්නේ. අධ්‍යාපනයට ලොකු කැප කිරීමක් නොතිබුණත් මම හැමදාම පන්තියේ පළමු පස්දෙනා අතර සිටියා.ඉක්මනින්ම රැකියාවකට යාමේ බලාපොරොත්තුව ඔහු තුළ ඇති වූයේ උසස් පෙළ පන්තියේ අධ්‍යාපනය ලබන අවධියේදීමය. ඒ අනුව කුන්ඩසාලේ කෘෂිකර්ම විද්‍යාලයට ඇතුළත් වූ ඔහු වසර තුනක පමණ කාලයක් එහි අධ්‍යාපනය හැදෑරීය. 71 තරුණ කැරැල්ලේ අත්දැකීම් ඔහුට අත්විඳින්නට සිදු වූයේද මේ අවධියේදීය. තරුණ කැරැල්ලට ඔහුගේ සම්බන්ධයක් නොතිබුණ ද ඔහුගේ හිතවත් සහෝදරයෝ රැසක් ඊට සහභාගී වී සිටියහ. කෘෂිකර්ම විද්‍යාලයේ දී වී වගාව, අතිරේක බෝග වගාව, සත්ත්ව පාලනය යනාදී විෂයයන් හැදෑරූ ඔහුට මහඉලුප්පල්ලම, ගල්නෑව, පොළොන්නරුව යන ප්‍රදේශවල ගොවි පොළවල්වල ප්‍රායෝගික පුහුණුව ලැබීමේ අවස්ථාව ද උදා විය.* මුල්ම පත්වීමඒ කාලේ අද වගේ රැකියාවක් සොයා ගැනීම අපහසු නැහැ. අපි කෘෂිකර්ම විද්‍යාලයෙන් පිටවෙද්දීම කම්පැනිවලින් අපිව ඉල්ලුවා. ඒ අනුව මට බදුල්ල ප්‍රදේශයේ වත්තක සහකාර වතු අධිකාරි තනතුරක් ලැබුණා. තාත්තගේ රැකියාවම තෝරාගත් නිසා ඔහු ගොඩාක් සතුටු වුණා.සහකාර වතු අධිකාරිවරයකු ලෙස ඔහු ලද ප්‍රථම රැකියාව ඔහුගේ ජීවිතයට නවමු අත්දැකීම් රැසක් එක් කළේය. රැිකියාවට බැඳුණු අලුත ඔහුට අවුරුද්දක පුහුණුවක් ලැබීමට සිදු විය.එය හරිම අමාරු පුහුණුවක්. ඒ කාලේ දරුණු පාලනයක් තිබුණේ. උදේ පාන්දර 5.45ට පෙරෙට්ටුවට යන්න ඕනෑ. පෙරෙට්ටුව සටහන් කර කම්කරුවන් එක් එක් ක්ෂේත්‍රවලට යවනවා. ඉන්පසු වතුවල ඇවිදලා වැඩ නිරීක්ෂණය කරන්න ඕනෑ. නැවත කාර්යාලවලට ගොස් මඳ වේලාවක් එහි සිට නැවත ක්ෂේත්‍රයට යනවා. ඉන්පසු හවසට දළු එනවා. ඒවා කිරන්න ඕනෑ. හැමදාම රෑ 10, 11 වෙනතුරු වැඩ තිබෙනවා. නිවාඩු අඩුයි. නමුත් තරුණ වයස නිසා ඒ වැඩ කටයුතු හරිම ආසාවෙන් සිදු කළා. ඉඳහිට ලොකු මහත්වරු සමඟ එකතු වෙලා විනෝද වෙන අවස්ථාවලුත් තිබුණා.ඒ දවස්වල සන්නිවේදන මාධ්‍යයන් එතරම් දියුණු මට්ටමක නොතිබුණු හෙයින් ලියුම් ගනුදෙනුවක් සිදුවූයේ නැත. තමන්ට අවශ්‍ය දේවල් සහ නිලධාරීන්ගේ උපදෙස් යන සියල්ල අන්තර්ගත කෙරුණේ කාර්යාලයේ තැබූ ඛ්අ පොතේය. පුහුණු කාලයේ දී අත්විඳින්නට වූ සිදුවීම් හේතුවෙන් ජයසිංහටත් ඔහු සමඟ සේවය කළ තවත් මිතුරකුටත් මාස 6ක් ගතවන විට සේවය එපා වී තිබුණි. දිනක් බංගලාවට පැමිණෙන ලෙස පණිවිඩයක් ලැබුණේ ඒ අතරවාරයේදීය. ඔහුට ආරාධනා කර තිබුණේ රාත්‍රි ආහාරයකටයි.හොඳින් හැඳ පැළඳගෙන එම අවස්ථාවට සහභාගී වූ ජයසිංහට එදා පත්වීම් ලිපිය ලැබීම ඔහුට අදහන්නටත් නොහැකි සිදුවීමක් විය. කෙසේ නමුත් පුහුණු කාලය තුළ සේවයට ඔහුගේ තිබූ කැපවීමත්, උනන්දුවත් අවුරුද්දක පුහුණු කාලය මාස 6කට සීමා කිරීමට සමත්විය. පත්වීම ලිපිය ලද දිනයේ ඔහු බෙහෙවින් සන්තෝස වුණි. ඒ තරමට ඔහුට පුහුණු කාලය නීරස අත්දැකීමක් බවට පත් වී තිබුණේය.* අමතක නොවන මතකයන්පුහුණු කාලය තුළ අපිට රුපියල් 150ක් පමණ ගෙව්වා. ඒත් වැඩ බොහෝමයි. එක දවසක් මට මතකයි මම තේ ගස් කප්පාදු කරන අවස්ථාවක මගේ කකුල කැපිලා ලේ නවත්තන්න බැරි වුණා. එදා අද වගේ වාහන තිබුණෙත් නැති නිසා හවස් වෙනතුරු ඉවසගෙන වැඩ කරන්න වුණා. මිනිස්සු තේ දළු පොඩි කර මගේ කකුලට තබා තදකරගෙන ඉඳලා තමයි ලේ ගැලීම නවත්වා ගත්තේ.නැවත මාස 6කට පසු ඔහුට වෙනත් වත්තකට මාරුවක් ලැබුණි. එහිදී නවාතැන් පහසුකම්, වැඩට සේවකයන් ආදි සුපිරි පහසුකම් මධ්‍යයේ රාජකාරී කටයුතු කරගෙන යාමේ අවස්ථාව උදාවිය. රැකියාව සඳහා තිබූ කැපවීම හේතුවෙන් උසස්වීම් රැසක් ලැබූ ඔහු බගවන්තලාව, පල්ලෙකැලේ සහ ගලහ යන ප්‍රදේශ කිහිපයක සේවය කළේය. ඉන්පසු ඔහුගේ මාරුවීම ලැබුණේ මන්නාරමටයි. එහිදීද ඔහු කජු වගාව, මල්බෙරි වගාව ආදියට විශාල වශයෙන් සම්බන්ධ වූ අතර සිය රාජකාරී කටයුතු සඳහා මුළු කාලයම කැප කර තිබුණේය.* ජීවිතයේ හැරවුම් ලක්ෂයවසර ගණනාවක් පුරා කම්කරුවන් සමඟ ගත කළ ජයසිංහ 1978දී මහවැලි සංවර්ධන ව්‍යාපාරයට සම්බන්ධ වීම ඔහුගේ ජීවිතයේ හැරවුම් ලක්ෂයකි.මහවැලි සංවර්ධන ව්‍යාපාරය අලුතින් මිනිසුන් පදිංචි කරන විශාල සංවර්ධන ව්‍යාපෘතියක් නිසා වතුවල සේවය කරනවාට වඩා ගොඩාක් අත්දැකීම් ලබන්න එහිදී හැකි වුණා. මම මුලින්ම මහවැලි ව්‍යාපාරයට සම්බන්ධ වුණේ කෘෂිකර්ම නිලධාරියෙක් ලෙසයි. පසුව මට එහි කොට්ඨාස භාර නිලධාරී, නේවාසික කළමනාකරු සහ එහි උසස්ම තනතුර වන විධායක අධ්‍යක්ෂ ධුරයත් හොබවන්න ලැබුණා. එය මා ලද භාග්‍යයක් කොට සලකනවා. වතුවල වැඩ කරද්දී ජනතාවගෙන් ටිකක් ඈත් වෙලයි හිටියේ.සාමාන්‍ය ජනතාව සමඟ ගත කරපු ජීවිතයක් නැහැ. එදා කම්කරුවන් හා පාලකයා හැටියට යන සම්ප්‍රදායක් තිබුණා. නමුත් මහවැලියට සම්බන්ධ වීමත් සමඟ එය සම්පූර්ණයෙන් වෙනස් වුණා. මහවැලි ව්‍යාපාරය ආරම්භ කරනකොට මම හිටියේ ගම්පොල වත්තක. අලුත් ව්‍යාපෘතියක් නිසා ඒකට ගියොත් හොඳයි කියලා මට හිතුණා. ගාමිණී දිසානායක මහතා ඇමැතිවරයෙක් ලෙස ඉන්න කාලේ මට එන්න කිව්වා. ඉන්පසු ගොවීන්ට නියෝග දිදී නොසිට ගොවීන් සමඟ එකට වැඩ කරන්න පුළුවන් වුණා. මහවැලි ජීවිතය ඉතාමත් සන්තෝෂයෙන් ගත කළ කාලයක්. අදත් ඒ ප්‍රදේශවලට යද්දී පුදුමාකාර ආඩම්බරයක් ඇතිවෙනවා.* 404 බෙදුම් ඒකකයමහවැලියේ ඔහුගේ පළමු තනතුර වූයේ කෘෂිකර්ම පර්යේෂණ නිලධාරී තනතුරයි. එවක කෘෂිකර්ම පර්යේෂණ කටයුතු සඳහා විදේශීය සමාගමක් මෙරට පැමිණි අතර එම සමාගම සමඟ වී වගාව, මිරිස් වගාව සහ උක් වගාව වැනි අනෙකුත් අතිරේක භෝග පිළිබඳ පරීක්ෂණ කටයුතු සඳහා ජයසිංහයෝ සම්බන්ධ වූහ. විශේෂයෙන් 404 බෙදුම් ඒකකයේ පර්යේෂණ කටයුතු සිදුකෙරුණේ ඔහුගේ මූලිකත්වයෙනි. ඒ නිසා ඔහු කා අතරටත් ජනපි‍්‍රය චරිතයක් වූවා පමණක් නොව 404 බෙදුම් ඒකකය ආදර්ශවත් පර්යේෂණ මධ්‍යස්ථානයක් බවට ද එදා පත්ව තිබුණි.එක් වරක් ලෝක බැංකුවේ සභාපතිවරයා ද 404 බෙදුම් ඒකකයට පැමිණීම විශේෂත්වයකි. ගොවි මහතුන්ගේ ද සහයෝගය යටතේ 404 ආදර්ශමත් මධ්‍යස්ථානයක් බවට පත් කිරීම හේතුවෙන් ජයසිංහට නියෝජ්‍ය නේවාසික කළමනාකාර ලෙස උසස් වීමක් ද ලැබුණි.උසස් වීමෙන් පසු 1984 සිට ඔහුගේ සේවා ස්ථානය වූයේ වැලිකන්ද ප්‍රදේශයයි. එම අවධිය වනවිට ත්‍රස්තවාදය හිස ඔසවමින් තිබුණ ද ගොවීන් පදිංචි කරවීම, නිවාස ඉදි කිරීම ආදී කාර්යයන් ඔහුගේ මූලිකත්වයෙන් සිදු කෙරිණි.ඒ කාලේ හරිම අමාරු කාලයක්. ත්‍රස්තවාදී කලබල නිසා ගොඩාක් මිනිස්සු එහේ පදිංචි වෙන්න කැමති වුණේ නැහැ. පිරිමි පාර්ශ්වය පමණයි පදිංචියට ආවේ. කොහොම නමුත් අපි ඔවුන්ට නිවාස ආධාර ලබාදී පදිංචි කිරීමේ කටයුතු සිදු කළා. එවගේම ඔවුන්ට අවශ්‍ය පානීය ජලය සහ වැසිකිළි පහසුකම් පවා ලබාදුන්නේ අපි. එම අවධියේ ලෙඩ රෝග පැතිරීමත් ශීඝ්‍රයෙන් සිදු වුණා. ආරෝග්‍ය ශාලාවක් තිබුණේ පොළොන්නරුවේ පමණයි. මේ දුෂ්කරතා මධ්‍යයේ වූවත් අපි කුඹුරුවලට වතුර ලබා දෙන්න ඇළවල් කපලා, බිත්තර වී බෙදාදීම වැනි වැඩසටහන් තුළින් ගොවීන් දිරිමත් කළා.වසර පහක පමණ කාලයක් වැලිකන්ද ප්‍රදේශයේ සේවය කළ ජයසිංහ පසුව මහවැලි H කලාපයට පැමිණෙන්නේ නේවාසික කළමනාකාර තනතුර ලැබීමෙන් අනතුරුවය. මහවැලි H කලාපයට අයත් කලාවැව ප්‍රදේශයේ ඔහුගේ සේවා කාලය වසර 6කි. එම අවධියේ දී ඉඩම් බෙදාදීම, කෘෂිකර්ම ව්‍යාපෘති, ජල කළමනාකරණ ව්‍යාපෘති ආදී නොයෙක් ව්‍යාපෘති සඳහා දායක වූ ඔහු දිසාපති කෙනෙකු මෙන් එම ප්‍රදේශයම බාරව කටයුතු කළේය.මම කලා වැව ප්‍රදේශයට යනකොට එම ප්‍රදේශයේ තිබුණේ ඝන කැලෑවක්. නමුත් ඉතාමත් කෙටි කාලයක් තුළ එම ප්‍රදේශ එළිපෙහෙළි කර වගා කටයුතුවලට සුදුසු භූමියක් බවට පත් කරන්න හැකි වුණා. මහවැලි කලාපයේ පදිංචියට ආවේ කොත්මලේ ජලාශයට යටවුණු ගොවි මහත්වරු. ඒ අය දක්ෂ ගොවීන්. එම නිසා වැඩි කාලයක් නොගොස් එම ප්‍රදේශවල වගා කටයුතු සිදු කර වැඩි අස්වැන්නක් ලබා ගන්නත් හැකි වුණා. කලා වැවෙන් පසු මම මාරුවීම් ලබා අනුරාධපුර, දඹුල්ල සහ දෙහිඅත්තකණ්ඩිය යන ප්‍රදේශවලත් සේවය කළා.අදත් මම එම ප්‍රදේශවල ගොවි ජනපදවලට නිතර යනවා. අද එම ප්‍රදේශවල විශාල දියුණුවක් දකින්න ලැබෙනවා. අපි එම ප්‍රදේශවලට යද්දී වල් අලි සිටින ඝන කැලෑ තිබුණේ. පසුව අපි එම ප්‍රදේශ එළි කර විශාල කුඹුරු යායවල් සකස් කළා. අදත් ඒවා දකිද්දි පුදුමාකාර සතුටක් සිතට එනවා. ඒ වගේම අද ඒ ප්‍රදේශවල වී නිෂ්පාදනයත් ඉහළ ගොස් තිබෙනවා.* මහවැලි ජීවිතයේ ආරම්භයමහවැලි ජීවිතය ඔහුගේ ජීවිතයට එක් කළ අත්දැකීම් බොහෝය. මහවැලි සංවර්ධන ව්‍යාපාරය ආරම්භයේ දී නිලධාරීන් වුවද ඔවුනට ද පහසුකම් තිබුණේ නැත. තහඩුවලින් ආවරණය කරගත් කුඩා මඩුවක ලාම්පු එළියෙන් ගත කළ එම ජීවිතය ඔහුට එපා වූයේ නැත. ගොවි ජනතාව සමඟ දුක සැප බෙදා ගනිමින් එම ප්‍රදේශ සංවර්ධනය කිරීමට ඔවුන් ගත් වෙහෙස අපමණය. අද ගොවීහු ඒවායෙහි වාසි අත්විඳිමින් සිටිති. මහවැලි ව්‍යාපාරයේ කැපි පෙනෙන කාර්යභාරයක් සිදු කළ නිසා ඔහුට එහි විධායක අධ්‍යක්ෂ ධුරයද හිමි විය. 2003 වසරේ සිට 2008 වසර දක්වා ඔහු එම තනතුර හෙබවීය. ඉන්පසු එළැඹියේ ඔහුගේ විශ්‍රාම ජීවිතයයි.* වත්මන් භූමිකාවනමුත් විශ්‍රාම යන්නට ඔහුට ඉඩක් ලැබුණේ නැත. 2008 වසරේ දී වී අලෙවි මණ්ඩලය නැවත පිහිටුවීමත් සමඟ ඔහු එහි සභාපතිවරයා ලෙස පත් කෙරුණි.වී අලෙවි මණ්ඩලය කියන්නේ 1971 ක්‍රියාත්මක කර 2000 වසරේ දී සේවකයන්ට වන්දි ගෙවා වසා දැමුණු ආයතනයක්. එය නැවත 2008 දී ආරම්භ කෙරුණේ මහින්ද චින්තනය අනුවයි. මෙහි තිබුණු බොහෝ සම්පත් තවමත් සොයාගන්න අපහසුයි. ඇතැම් ඒවා විකුණලා නැතිනම් බදු දීලා දැන් අපි ඒවා සොයන්න කටයුතු කරනවා. ඒ අතරම වී මිලදී ගැනීමත් සිදු කරනවා. ගොවියාට වී සඳහා සහතික මිලක් ලබා දීම අපේ පළමු පරමාර්ථයයි. ඒ වගේම පාරිභෝගිකයාට සාධාරණ මිලකට සහල් ලබාදීමටත් අපි බලාපොරොත්තු වෙනවා. මේ වසරේ සහල් මිල ඉහළ යාම වළක්වා ගැනීමටත් අපිට හැකි වුණා.සමාජ සේවා කටයුතු සඳහා ජයසිංහයන් උනන්දුවක් දැක්වූයේ කුඩා කල පටන්ය. මහවැලි කාලයේදී ද ඒ කැපවීම, උනන්දුව ඔහු තුළ ඒ ආකාරයෙන්ම තිබුණි. එදා වඩාත් ජනපි‍්‍රය වූ මහවැලි ක්‍රීඩා ආරම්භ වූයේ ද ඔහුගේ මූලිකත්වයෙනි. “මහවැලි පදනම” එදා ඔහු ආරම්භ කළ තවත් සමාජ සේවා කටයුත්තකි.මහවැලි පදනම අපි ගොඩනැගුවේ වී බුසල බුසල එකතු කරලා අරමුදලක් පිහිටුවා ගැනීමෙනුයි. අද විශාල මුදලක් එහි තැන්පත් කර තිබෙනවා. එම අරමුදල හරහා අපි සාමාන්‍ය පෙළ සමත් වී උසස් පෙළ අධ්‍යාපනය ලබන දරුවන්ට අධ්‍යාපන කටයුතු සඳහා උදව් කළා. එය එදා මහවැලි ගොවීන්ට විශාල සහනයක් වුණා.කේ. බී. ජයසිංහයන්ගේ ජීවිතයට 1977 වසර ද තවත් සුවිශේෂී වසරක් විය. ඔහුගේ විවාහය එම වසරේදීය. ඇවැස්ස නෑනන්ඩිය සමඟ විවාහ දිවියට එළඹුන ද ඔවුනට මවුපියන්ගේ ආශිර්වාදය හිමි වුණි. ඇය නමින් ශ්‍යාමලී ජයසිංහයය. ඔවුහු අද දරු දෙදෙනෙකුගේ මවුපියෝය.වතු ක්ෂේත්‍රයේදීත්, මහවැලි ව්‍යාපාරයේ දී ජයසිංහයන් ගත කළේ අතිශය කාර්යබහුල ජීවිතයකි. පෞද්ගලික ජිවිතය වෙනුවෙන් ඔහුට වෙන් කළ හැකි වූයේ සුළු කාලසීමාවකි. ඔහුට සිය රාජකාරී කටයුතු සඳහා උපරිම නිදහසක් ලැබුණේ සිය බිරිඳගෙන් ලැබුණු සහයෝගය හේතුවෙනි. දරුවන්ගේ අධ්‍යාපන කටයුතු සාර්ථක කර ගැනීමටත්, පවුලේ අනෙකුත් සියලුම කාර්යයන්ගේ වගකීමත් ඇය සියතට ගත්තාය. කේ. බී. ජයසිංහ යනු විවිධ තනතුරු හෙබ වූ දක්ෂ රාජ්‍ය නිලධාරියෙකි. ඔහුගේ සාර්ථකත්වය පිටුපස යම් කෙනෙක් හිඳීනම් ඒ ඔහුගේ දයාබර බිරිඳයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>12</day>
    </date>
    <link>http://www.dinamina.lk/2012/03/12/_art.asp?fn=f1203124</link>
    <topic/>
    <author>රංගන රිහාට්</author>
    <content>පානදුර ප්‍රදේශයේ උපන් නිශාන්ත දිනේෂ් අකුරු කළේ පානදුර ශාන්ත අන්තෝනි විද්‍යාලයෙනි. නිශාන්තගේ පියා ටී. හර්බට් ධීවර කර්මාන්තයේ නියැලුණු අයෙක් වන අතර මව ඩබ්ලිව්. ජී. ලක්ෂ්මි ගමගේ රැකියාවක් කළේ නැත. මේ නිසාම නිශාන්තගේ අධ්‍යාපන ගමනට ද බාධා එල්ල වූ අතර අපොස සාමාන්‍ය පෙළ දක්වා හැදෑරූ ඔහු අධ්‍යාපනයට නැවතීමේ තිත තබා ජීවන අරගලයට පියාට දිරියක් වීමේ අරමුණෙන් රැකියාවක් කිරීමට තීරණය කළේය.පාසලෙන් ඉවත්ව වසර දහයක් පමණ යනතෙක් විවිධ රැකියාවල නියුතු වූ නිශාන්ත ගරාජ් වැඩ, පේන්ට් වැඩ, වඩු වැඩ ආදී රැකියාවන් රැසකම නියුතු වූයේය. මේ කිසිවකින් දියුණුවක් ලබා ගැනීමට ඔහුට හැකියාව ලැබුණේ නැත. තමන් කරන ලද කිසිම රැකියාවකට සමාජයේ පිළිගැනීමක් නොමැති වීමත්, මිනිස්කමට වඩා බඩ ගැන විතරක් හිතන මිනිසුන් අතලොස්සක් නිසා මිනිස්කම පහළට වැටී ඇති ආකාරයත් ගැන කලකිරුණු නිශාන්ත සිය සිත යට සඟවාගෙන තිබුණු පුංචි සිහිනය හිත තුළින් එළියට ගැනීමට මෙය අවස්ථාවක් කර ගත්තේය.සිය පියා විසින් කුඩා කලදී පානදුර ගං මෝයට ගෙනවිත් කියා දුන් ශිල්පය තුළින් තමන්ගේ ජීවිතය වෙනස් කර ගැනීමට මඟක් සාදා දෙනු ඇතැයි ඔහු දුටු සිහිනය ක්‍රියාත්මක කිරීමට තීරණය කර ගත් අතර එය නැවත වැඩිදියුණු කර ගැනීමට ද අවශ්‍ය විය. එය ඒ තරම්ම අසීරු කාර්යයකි. ඔහුගේ අලුත්ම වෘත්තිය වූයේ කිමිදුම් රැකියාවයි. ඔහුගේම වචනයෙන් කියනවා නම් එය අතිශය සංකීර්ණකමක් ඇති වෘත්තියකි.සිය පියාගෙන් තමන් අවුරුදු පහළොවක් තිබියදී ලබාගත් ශිල්පය නැවත හැදෑරීම නිශාන්ත විසින් කරන ලද අතර ඒ සඳහා ඔහු විසින් ශිරාන් ජයලත් මහතා හා තරුණ සේවා සභාවේ අනුර ෆොන්සේකා මහතා යටතේ හැදෑරූ කායවර්ධන උපදේශනය ද ඉවහල් විය. මෙයට අමතරව දක්ෂ ක්‍රීඩකයකු වූ ඔහුට එයද තමන්ගේ ගමනට ශක්තියක් වූ බව මතක් කරන අතර ඒ සඳහා සහයෝගය දැක්වූ සුමේධ සොයුරාව නිශාන්ත සිහිපත් කරන්නේ දැඩි ගෞරවයෙනි.නිශාන්තගේ අලුත්ම රැකියාව මහා සාගරයේ කිමිදීමයි. එහි සම්පත් ගෙන ඒමට නම් අවශ්‍ය කරන, ආම්පන්නද තිබිය යුතුමය. මේ උපකරණවලට යට කිරීමට තරම් මුදලක් හේ සතුව නොමැති වූ අතර වරල් යුගලයක් නෝමන් මාමාගෙන් හා දිය යට කිමිදීමට අවශ්‍ය කණ්ණාඩි යුගලයක් කුඩා වැල්ලේ ප්‍රේමසිරි යන අයගෙන් ලැබුණු අතර මෙවලම් පැළඳගෙන දිය යට කිමිදීම ද ඔහු ස්වොත්සහයෙන් ඉගෙන ගත්තේය. සිය පියා විසින් සාදා දුන් දිය යට විදීමේ තුවක්කුවක් ද ගෙන මුල්ම කිමිදීම කරන ලද අතර ඉන් මසුන් විදිනු ලැබූවත් එය සාර්ථක නොවිණි. පානදුරේ මාළු කඩේ රංජිත් නැමැත්තකුගෙන් ඉතාලියේ නිෂ්පාදිත මසුන් විදින තුවක්කුවක් ටික දිනකට ලැබුණි. ඉන් උපයා ගත් මුදලින් හේ අඩු මිලට තුවක්කුවක් ලබා ගත්තේය.මෙයින් පටන් ගත් ගමනින් ඔහුගේ ඊළඟ ඉලක්කය වූයේ බාහිරව ඔක්සිජන් ගෙන යන බහලු ටැංකි ගෙන කිමිදුම් ජීවිතයේ තවත් ඉසව්වක් වෙත යාමයි. එයද අසීරුවෙන් ජයගත් ඔහු දිය යට කිමිදීමේ නව ක්‍රමය අත්හදා බැලීමට උනන්දු විය. ඒ සඳහා මුහුද පිළිබඳ අසීමිත දැනුමක් තිබූ මහින්ද බාප්පාගෙන් හා ජයලත් මාමාගෙන් ලැබුණු උපදෙස් ඉතා වැදගත් වූ බව ඔහුගේ විශ්වාසයයි. තමන්ගේ සිහිනය තුළින් ජීවිතය ස්ථාවර කර ගනිමින් යන ගමනට දිනක් මුහුදම ඔහුට හරස් විය. එය සැබැවින්ම ඔහුට පමණක්ම වූ දෙයක් ද නොවේ. සුනාමි ඛේදවාචකය ධීවර පවුල් රැසකටම බලපෑ දෙයකි. සිය පවුලත් සමඟ ජීවිතය අසීරුවෙන් බේරාගත් ඔහුට හරිහම්බ කරගත් සියල්ල නැති විය. ඔහුට නැවතත් සිය වෘත්තිය ඇරඹීමට අවශ්‍ය උපකරණ නන්දන ගුණතිලක හිටපු අමාත්‍යතුමාගෙන් ලැබුණු අතර සිය දෙවැනි නැගිටීම ඔහු ලබා ගන්නා ලදී.සිය තීරණාත්මක ගමන දෙවැනි විටදී ඔහුට සාර්ථක කර ගැනීමට හැකි විය. 2011 වසරේ දී ඔහුගේ සුපුරුදු කිමිදීම ඇරඹුණු අතර අමුතුම ආකාරයේ මුහුදු බෙල්ලෙක් ඔහුගේ නෙත ගැටුණි. කිසි දිනක දැක නැති නිසා බෙල්ලාව ඔහු ගෙන ආ අතර මිල කළ නොහැකි මුතු ඇටයක හිමිකරුවා ඔහු වන්නේ ඒ නිසාවෙන්. මැණික් සංස්ථාව විසින් එම මුතු ඇටය නියම ස්වභාවික මුතු බවට සහතික කරන ලද අතර එය විකුණා ගත් පසු ඔහුගේ ඊළඟ ඉලක්කය වන්නේ මුහුදු පතුලේ සුන්දරත්වය ඡායාරූප ගතකර හෝ වීඩියෝ කර ලෝකයාට පෙන්වීමට සැලැස්වීමයි.විශ්ව ඥානය විසින් මවන ලද විශ්මිත නිර්මාණයක් ලෙස මුහුද පිළිබඳ සලකන නිශාන්ත එය දුප්පතුන්ගේ නිධානයක් ලෙසත් අර්ථ දක්වයි. ජීවිතය පිළිබඳව හැදෑරීමකද නිරත වන ඔහු සැබැවින්ම සුවිශේෂී තරුණයෙකි. මුහුදු යන හේ ඉලක්කය නිවැරැදි යැයි කියා අහුවෙන සෑම මත්ස්‍යයකුවම දඩයම් කිරීම ඔහුගේ ප්‍රතිපත්තිය ද නොවේ. දුර්ලබ මසුන් ඔහු ඉලක්ක නොකරන අතර ජීවත්වීමට සරිලන ආකාරයේ දඩයමක් කිරීම පමණක් කරනු ලබයි. දෙදරු පියෙක් වන ඔහුගේ බිරිය නිශාන්ති දිසානායකයි. එකම නැගණිය මව හා පියා සමඟ දිවි ගෙවන ඔහුගේ ඊළඟ ගමන තීරණය කරන්නේ වටිනා මුතු ඇටයයි.වටිනා මුතු ඇටයක් හිමි වූ ඔහු මෙරට සිටින දක්ෂතම කිමිදුම්කරු ලෙස හඳුන්වා දිය නොහැක. නමුත් අසීරු මාර්ගයක් ඔස්සේ පැමිණ මුහුදු පතුල තුළ දස්කම්පාන තරුණ වියේ පසුවන ඔහුගෙන් මීට වඩා සේවයක් රටට ලබා ගත හැකිය. රටට අවශ්‍ය වන්නේ මෙවැනි සුවිශේෂී හැකියාවන්ගෙන් යුතු තරුණයන් වන අතර ඒ සඳහා සේවයක් කිරීමට ඔහුද කැමැත්තෙන් සිටියි. මුතු ඇටය තුළින් ගොඩනැගීමට හේ සිහින දකින ජීවිතයේ දී සමහරවිට අප රටෙත් මුහුදු පතුලේ සුන්දරත්වය ගැන දුර්ලබ ඡායාරූප, වීඩියෝ දර්ශන බිහිවීමට ඉඩ තව නැතුවාම නොවේ. ඔහු ඒ තරම්ම නිර්මාණශීලී අයෙකු බවද කිව යුතුමය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>12</day>
    </date>
    <link>http://www.dinamina.lk/2012/03/12/_art.asp?fn=f1203125</link>
    <topic>ප්‍රාර්ථනාගේ කතාව දුක් ගොඩක්</topic>
    <author>පි‍්‍රයංකර පෙරේරා</author>
    <content>නුඹ පැතුම් ගොන්නක් පොදි බැඳ විදෙස් ගත වුණේ වෙන කරන්න දෙයක් නොතිබුණ හින්දම නෙවෙයි. මෙහෙ හම්බකරන පඩියෙන් සෑහීමකට පත් නොවුණෙ යුවතියක සිත් වූ සියල්ල සපුරා ගැනීමට එය ප්‍රමාණවත් නොවන බව හින්දා තව කීයක් හරි වැඩිය හම්බ කරන්න පුළුවන්නෙ හිතලා.යම්තම් වයස අවුරුදු දහ අට වුණා විතරයි. දැන් වගේ නෙමේ ඒ කාලෙ දහඅට වියේදී රට රැකියාවකට යෑමේ අවස්ථාව තිබුණා. ගාමන්ට් එකක වැඩ කරලා තිබුණු පළපුරුද්ද රට යන ගමන ඉක්මන් කිරීමට හේතු වුණා.තෙවසරක්, විදේශයක, රැකියාවක, මව්පිය සොයුරු සොයුරි ආදරය උණුසුම නොලැබ, දරුවන් සය දෙනෙකුගෙන් සිව්වෙනියා වීමේ භාග්‍ය උදා වුණා. යොවුන් වියේ හිත් පෙළෙන පැතුමන් ප්‍රාර්ථනා හිතක් පෙළන්න වුණා. කුරුලු ජෝඩු මෙන් පෙම් සුව විඳිනා පෙම්වතුන් කොතෙකුත් දක්නට ඇති. එලෙස ජීවත් වෙන්න සිතුන නිසාවෙන් පවුල් ජීවිතයක් ගෙවන්න අවශ්‍ය සියලු ගෘහ භාණ්ඩ එකින් එක එකතු කළේ යළි උපන් බිමට පා තැබූ විගස අනෙකුත් භාණ්ඩ ගන්නට වුණේ. ලොරියක් පිරි බඩු ගෙදරට ආවා. සොහොයුරු කැළ වට වුණා. පෙර නාඳුනන ලෙස කටයුතු කරන්නන් ඥාති වෙසින් පැමිණියහ. ටොෆියකින් හෝ සංග්‍රහ නොලද කිසිවකු යළි නොගියා.“අපේ ප්‍රාර්ථනා මේන් රට ඉඳන් ඇවිල්ලා”ගැහැනියක ඈ මුහුණ දෝතින්ම පිරිමැද්දාය.“බලාපල්ලකො කෙල්ලගෙ ලස්සන. මටත් චීත්ත රෙද්දක් ලස්සන සාරියක්වත් නැද්ද නංගියො ලස්සන ඇඳුම් හෙම ගෙනාවද?...”ඇතුළත කැත වසන්න ඇඳුමක් මෙතෙක් මසා නොමැති වග සිතමින් ප්‍රාර්ථනා ඇඳුමක් පුදයි.“නංගියේ අම්මට මොනාද ගෙනාවෙ. මට නම් ඉතින් මුකුත් නැතැත් මොකෑ... උඹ දේස දේසාන්තරවල දුක්විදලා හරි හම්බ කරාපුවානෙ... මෙන්න මේ ෆිජ් එක මට දියං. මෙහෙ කරන්ට් තියෙන එකක් යැ.” වැඩිමහල් සොයුරිය නොඉල්ලා ඉල්ලයි. සිඟාලයි.ඇය කොතරම් සතුටින්ද.. මොනතරම් දුක් ගැහැට විද කඳුළු දහඩිය වගුරා... ජීවන ගමන ගෙන යෑමට සැලසුම් කරන්න ඇතිද... ඇයි කවුරුත් ඒ ගැන නොතැකුවෙ.ලංකාවට පා තබා මාසයක් ගත වුණා. කොහේදෝ සැඟව සිටි මස්සිනා මනමාල ලීලාවෙන් ළං වුණා. ඔහු ළං වුයේ ඇයට වූ අවංක අකලංක ආදරය නිසාම නම්... සියලු බලාපොරොත්තු මිහිදන් නොවන්න තිබුණා. බිහිවීමක් වේ නම් විනාශයක් ද නියතයි. නමුත් ජීවිතය නැතිකර ගැනීමට තරම් එතරම් වේදනාවක්... සිතක්... ආත්මානුකම්පාවක්... ඈ තුළ වැරැද්දක් තිබුණා නම් අවංක ආදරය පිදීමම පමණයි. ආදරයෙන් මරණය ළඟාවේ,, නම් ඇත්තටම ආදරයක් තිබිය හැකිද..?ආදරය නම් එකිනෙකා සිත් තුළ වූ ආත්මාර්ථකාමී පිබිදුමකි ඇයි නොසිතුවෙ.කාමභෝගී සිතිවිලි නිතර තරුණ සිත් පෙළනවා. ගත සිත දමනයට ඇය සමත් වූයේ නම්... ඩෙනිම් කලිසමට ටී ෂර්ට් එකට කැරලි කොණ්ඩෙට පා වහන් යුගලට මොබයිල් එකට අමුතුම මෝස්තරේ කට්වලට මැව් අනාගත හීන ලෝකයට ඇය රැවටුණේ... ඇත්තටම රැවටුවා.මිනී පෙට්ටියක සැතපවූ නිසල දේහයේ ලෝකයට පෑ මුහුණ කිසිවකුට නොපෙන්වීමට ගත් වෑයම අසාර්ථක නොවුණි. වෙලුම් පටිවලින් ආවරණය කළ මුහුණ නිසල දේහය උඩුබැලිව... දහසක් නෙත් ඇය දෙසට... ඒ නෙත් ඇය ජීවත්ව සිටියදී කොතෙකුත් හමු වන්නට ඇති. නමුත් කිසිවකුගේ දෑසක මේ වග ලියා නොතිබෙන්නට ඇති. තිබුණේ නම් ආයාසයෙන් වුව ද කියවා තේරුම් ගනිවි නිසැකයි.“ඒකි ගෙනා ආයුෂ එච්චරයි... ඔහොම වෙන්ඩ තිබුණා.”සිදුවීමට යන ව්‍යසනය වළකා ගන්නත් තිබුණා. දෙවරක්ම ගත් උත්සාහය දිවි තොර කර ගැනීමට,ඇය එදින උදයේ මොනවද හිතුවේ. දවස පුරා මොනවද හිතුවේ. පාළු සුසානෙක තනිවීම. දුෂ්ට මිනිසුන්ගෙන් ඈත්ව යෑම හොඳයි. ඔවුන් හා විසීමෙන් දස දහස් වරක් මැරි මැරී පණ ලබනවා කියල ද?.. මේවා කෙතෙක් ඇසුවත් දැන් ඇය පිළිතුරු නොදෙයි. එහෙත් ඇසු නොඇසූ සෑම ප්‍රශ්නයකටම පිළිතුරු දුන්නා. නිසලවම නිහඩවම.. කෙතරම් කඳුළක් දෑස බොඳ කර ගලා හැලූ බව කිසිවකු නොදනී. හඬ නංවා විදුලි වේගයෙන් දුවන දුම්රියත් ඈ හද බියෙන් වේගයෙන් සැලූ වාර කවුරුත් නොදනී. චිත්ත ධෛර්යය කොතෙක් ප්‍රබල වුණි ද නිහඬව විඳ දරා ගැනුම හැර වෙනත් මඟක් නොවුණ ද...ජීවිතය ප්‍රාර්ථනාවයි. ප්‍රාර්ථනාව ජීවිතය ජීවත් කරන්නයි. නමුදු ප්‍රාර්ථනාගේ ප්‍රාර්ථනාව ඇයට නොදැනීම වළ දැමුණා. නොමඟ යන සොහොයුරිය සුමඟට ගැනීමේ වගකීම වැඩිමල් සොහොයුරා සතු වගකීමක් යුතුකමක්. පියා නාමිකව වැජඹුණත්, ඉටුවිය යුතුදෑ පැහැර හැරියෙ හේ වුවමනාවෙන් නොවුණා නම්, වෙරිමතින් තම දණහිසට මෝල්ගස් පහර දෙන්නට ඔහු මනස විකෘති තත්ත්වයක තිබිණි ද?මහා ගාලගෝට්ටියක් දිනෙන් දින වැඩි වුණා. හිතක් කෙසේ ඉවසම් ද.. සොහොයුරු පහරදීම් ඇය කෙසේ විදගම් ද... අවසන ප්‍රතිඵලයක් පිළිසඳගෙන... චිත්ත විපර්යාසයත් ලොවම සැගවිය හැකිමුත් ශරීරයේ වෙනස්වීමේ වස්ත්‍රයකින් වසාගත නොහැකිය.උදයේ නිවසින් පිටවුණේ වෙනදා නොවූ අයුරින් සැරසී සියල්ල ජය ලැබුවා බඳු සිතිවිල්ලකින්. ප්‍රාර්ථනා මෙලෙස හැරදා යෑමට මත්තෙන් ඇයම ඈ හැරදා ගියාය.ඒත් කණක වූ අරුංගලයේ පුංචි කැබැල්ලක්. දෙබෑ වූ හිස කෙහෙ ගුලි වී ගැලවී ... වෙව්ලුම් සිරුර, මරණාසන්න මොහොත...ජීවිතය අනිත්‍යකි. දුක්ඛ දෝමනස්සයන් උරුම අප ලත් ජීවිතය ඒත් අවස්ථාවකි. පලා යෑම පරාජයකි. ජය ගැනුමට වෙර දැරිය යුතුය. අපමණ සිතුමන් උපදිතත්, ඉපදිය යුතුම සිතිවිල්ල ප්‍රාර්ථනා සිත තුළ පහළ නොවීය.මා මෙලොව උපන් තවත් එක් ගැහැනියක පමණි. මා වැනි ගැහැනුන් දසදහස් ගණනක් ලොව උපදීවි. ඔවුන් සිත් පෙළන නේක ප්‍රශ්න මතුවේවි. මට වන් අකල් වියෝවක් ඔවුනට නොලැබෙත්වා. එලෙස සිතීමට හෝ හිත් නොදේවා. සෑම මිතුරියක නැගණියක මවක බිරියක පෙම්වතියක ව සදාකල් සිටිත්වා. ඈ මුවින් නොනගන හඬ නුඹ අමතයි.ජීවිතයට වඩා වටිනා දෙයක් නුඹේ පවිත්‍ර බව...</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>12</day>
    </date>
    <link>http://www.dinamina.lk/2012/03/12/_art.asp?fn=f1203126</link>
    <topic/>
    <author/>
    <content>දවස පත්‍රයේ මාධ්‍ය ප්‍රධානීන්ගේ අවධානය පොඩ්ඩා වෙත යොමු වූයේ ඔහු ලාබාල නැඟී එන මාධ්‍යවේදියකු නිසාම නොව ඔහු සතු ඉංගී‍්‍රසි දැනුමද බලපෑවේය. පොඩ්ඩාටත් වඩා ඉහළ මට්ටමේ ඉංගී‍්‍රසි දැනුමක් තිබුණේ ජැක්සන් සේනාරත්නටය. ඔහුගේ අධ්‍යාපන සුදුසුකම් කිසිවකු සොයා බැලුවේ නැත. එහෙත් ඉංගී‍්‍රසි වචන කතාවක්, ප්‍රවෘත්තියක් සිංහලට පරිවර්තනය කිරීමේ අති දක්ෂතාවක් ද පැවති බව කිව යුතුමය.කෙසේ හෝ ඉංගී‍්‍රසි වැඩකට පමණක් නොව වැඩක් හරි හැටි කරන්නට තෝරා ගත්තේ පොඩ්ඩාය. නවක මාධ්‍යවේදියකු ලෙස පොඩ්ඩාට වැඩක් පැවරු විට ඔහු ඒ වැඩේට පැයක් පමණ කලින් යයි. වටපිට හොඳට අධ්‍යයනය කරයි. කිසියම් උත්සවයක් නම් එහි සංවිධායකයන් මුණ ගැසී වැඩසටහන ගැන එන අය ගැන අවබෝධයක් ලබා ගනී.මාධ්‍ය ක්‍ෂේත්‍රයේ වගකීම හොඳින් අවබෝධ කරගත් පොඩ්ඩා බොරු කළ අවස්ථා නැත්තේ නොවේ. එහෙත් එය ඉතා අහිංසකව හා රැකියාවට ඇති බයට කළ ඒවා වෙයි.එක්තරා දේශපාලන නායකයකුගේ අවමඟුලක් වාර්තා කිරීම පොඩ්ඩාට පැවරිණි. අවමඟුල් උත්සවය පැවැතියේ බොරැල්ල කනත්තේ ය. අවමඟුලේ වැඩ සටහන පමණක් පොඩ්ඩාට ලැබුණි. අලුත්කඩේ, මිහිඳු මාවතේ, දවස කන්තෝරුවේ සිට බස් එකකට ගොඩ වූ පොඩ්ඩා බොරැල්ල හන්දියෙන් බැස්සා පමණි. එක්වරම මහා ධාරාණිපාත වැස්සක් කඩා වැටුනේය. අකුණුසැර එක දිගට වැදුනේය. ප්‍රදේශයම අඳුරුය.පොඩ්ඩා කඩේක ඉස්තෝප්පුවට ගොඩවී වැස්ස පායන තුරු බලා සිටියේය. වැස්ස නතර වන්නේ ද නැත. ටැක්සියෙන් යන්නට අතේ සල්ලි නැත. වැස්ස අඩු වූ විට සිරි සිරි පොදේ කනත්තට ගියේය. අවමඟුල අවසන්ය. කිසිවකු නැත. බස් රථයකට ගොඩවී පොඩ්ඩා දවසට ගියේය. ඒ වනවිට වෙනත් පත්තර කන්තෝරුවල මාධ්‍යවේදීන් අඳුරන්නේ නැත. දුරකතන අංක දන්නේද නැත.පොඩ්ඩා කන්තෝරුවේ වාඩිවී අවමඟුල ලියන්නට පටන් ගත්තේය. වැස්ස ගැන සටහන් කළත් අවමඟුලට නොගිය බව කිසිවකුට කීවේ නැත. මෙසේ වාර්තාව ලියා ප්‍රවෘත්තිය කර්තෘට දී පොඩ්ඩා බෝඩිමට යන්නට ගියේය. තරමක බයක්ද සිත තුළ තිබේ. ඒ ලියූ බොරුව නිසාය. ගැසූ අතේ රෝල නිසාය.පසුදා උදේ පොඩ්ඩා වැඩට ගියේය. වාර්තාව අපූරුවට පළවී තිබුණේය. එම වාර්තාවම වෙනත් පත්තරවල පලවී තිබෙන ආකාරයද කියෙව්වේය. ඒවාට වඩා පොඩ්ඩාගේ වාර්තාව අංග සම්පූර්ණය. පොඩ්ඩාගේ වාර්තාව ගැන දොසක් කීවේද නැත. කවුරුත් ඇහුවේද නැත. ධනපාල මහතා ඒ ගැන විමසුවේද නැත. දැවැන්ත මාධ්‍යවේදියකු සේ හිස ඔසවා ගෙන එහේ මෙහේ ගියේය. පත්තරකාරයකු වුණාම එවැනි සටකපට කළයුත්තේ පුවත්පතට හෝ වෙනත් පුද්ගලයකුට හෝ හානියක් නොවන පරිද්දෙන් බව එදා පොඩ්ඩා ඉගෙන ගත්තේය.එක දවසක් ඩී. බී. ධනපාල මහතා ජැක්සන්ට කථා කළේය. ජැක්සන් ප්‍රවෘත්ති අංශයේ ලොක්කාය. ඔහු සහ ලොක්කා අතර විනාඩි දහයක පහළොවක සාකච්ඡාවකි. සාකච්ඡාව අවසන් වූ සැණින් ජැක්සන් පොඩ්ඩාට කතා කළේ ය.“හලෝ! දකුණු ඉන්දියාවට යන්න කැමැතිද” ඔහු පොඩ්ඩාගෙන් ඇසීය.දකුණු ඉන්දියාව යනු පිටරටය. ශ්‍රී ලංකාවට ළඟම රටය. වැල්වැටිතුරේ සිට දකුණු ඉන්දියාවට සැතපුම් තිහ හතළිහකට වැඩිය දුර නැත. පත්තරකාරයකු හැටියට පිටරට තියා පොඩ්ඩා තවම රජරටවත් ගොසින් නැත. පත්තර කලාවට ආධුනිකයකු වූ පොඩ්ඩා පිටරට යවන්නට යෝජනා කළේ ඇයි දැයි පොඩ්ඩාට තේරුම් ගියේ දකුණු ඉන්දියාවට ගිහින් ආවාට පසුවය.දකුණු ඉන්දියාවේ සිට පෝක් සමුද්‍රය හරහා උතුරේ වෙරළට මුලින්ම පිහිනා වාර්තාවක් පිහිටු වූයේ ආර්. නවරත්නසාමි නම්වූ දෙමළ ජාතික නීතීඥවරයෙකි. ඔහු පිහිනුවේ වැල්වැටිතුරේ සිටය. කැලණිය පැත්තේ සිටි පිහිනුම් සූරියකවූ ඇස්ලින් ඩයස් ගැන අසා තිබේ. ඇයට අවශ්‍ය වූයේ නවරත්නසාමිගේ වාර්තාව කඩන්නටය. පිහිනුම් වාර්තාවක් තැබූ ඔහු දෙමළ ජාතිකයකුවීම ද සිංහලයාට මදි පුංචි කමක් වන්නට ඇත. ඒ නිසා ඇසිලින් ඩයස් දකුණු ඉන්දියාවේ සිට උතුරට පිහිනා නව වාර්තාවක් තැබීමට ඇස්ලින් ඩයස් තීරණය කළාය. ඒ සඳහා මාධ්‍ය අනුග්‍රහය දවස ආයතනයෙනි. එයට මූල්‍ය සහාය වැල්වැටිතුරේ දෙමළ ව්‍යාපාරිකයන් පිරිසක ගෙනි. දෙමළ ජාතිකයකු තැබූ වාර්තාව කඩන්නට ඉදිරිපත්වූ සිංහල කාන්තාවට දෙමළ ව්‍යාපාරිකයන් අනුග්‍රහය දැක්වීමට හේතුව පසුව සොයා ගැනීමට පොඩ්ඩාට හැකි විය.පොඩ්ඩා සමඟ ගමනට එක්වූයේ ඡායාරූප ශිල්පී ඩබ්ලිව්. පී. සුගතදාසය. සුගතදාස සමඟ පොඩ්ඩා මීට පෙර එක වැඩකට ගොස් තිබේ. ඒකත් ධනපාල මහතා නියම කළ වැඩකි.පෑලියගොඩ පැත්තේ මහා පරිමාණයෙන් පවත්වා ගෙන ගිය ගණිකා මඩමකි. එය පවත්වා ගෙන යන්නේ කාන්තාවකි. නැතිනම් නෝනා කෙනෙකි. එම ගණිකා නිවාසය පොලිසියෙන් වටලන නිසා එය ආවරණය කිරීම පොඩ්ඩාටත් සුගතදාසටත් පැවරිණි.පොලිසිය සමඟ ඔවුන් දෙදෙනාද ගණිකා මඩමට ගියහ. ගණිකා මඩම අයිති නෝනාත් ගණිකාවනුත් අල්ලාගෙන පොලීසිය එළියට ආවේය. ඉදිරියෙන්ම ආවේ සාරියෙන් සැරසුණ රන් අබරණ දාගත් සල්ලිකාර නෝනා කෙනෙකි. ගැහැණුන් විකුණා සල්ලි සොයා ධනපති වූ නෝනා කෙනෙකි. පොලිස් නිලධාරීන් එම නෝනා කැටුව එළියට එද්දී සුගතදාස කැමරාව අටවාගෙන සිටියේ නෝනාගේ පින්තූරයක් ගැනීමටය.“ගන්න එපා. ගත්තොත් සාරිය උස්සනවා” අර නෝනා සුගතදාසට කීවාය. සල්ලිකාර අරුමෝසම් නෝනා කිසි දිනෙක සාරිය ඔසවනු ඇතැයි සුගතදාසවත් අනෙකකුවත් සිතුවේ නැත. එහෙත් සුගතදාස පින්තූරය ගන්නට ඉලක්ක කරද්දීම නෝනා සාරිය උඩටම ඔසවා මුහුණ වසා ගත්තාය.පොඩ්ඩාත්, සුගතදාසත් කන්තෝරුවට පැමිණියහ. සුගතදාස ඩාක්රූම් එකට ගොස් රෝල සුද්ද කොට නෙගටිව් එක බැලුවේය. නෝනාගේ මුහුණ මුළුමනින්ම වැහිලාය. සුගතදාස ලොකු ප්‍රමාණයෙන් පින්තූර ඩිවලොප් කළේය. ඔවුන් දෙදෙනා කර්තෘ මණ්ඩලයේ ගැවසෙනු දුටු ධනපාල මහතා ඔවුනට කතා කළේය. දෙදෙනාම කතා කරන කාරණය දැන සිටියහ.සුගතදාස නෝනාගේ පින්තූරය කාටවත් නොපෙනෙන සේ අතට ගත්තේය. පොඩ්ඩාද ඔහු සමඟ ධනපාල මහතා සිටින කොටුව තුළට ගියේය.“මොකද වුණේ” ධනපාල ගැඹුරු ස්වරයෙන් ඇසීය.‘හරි සර් ගියා. පින්තූරෙත් ගත්තා. ඒ වුණාට සර් ඒ නෝනා පින්තූරේ ගන්නවාට විරුද්ධ වුණා” සුගතදාස බයෙන් මෙන් කීවේය.“කෝ පින්තූරේ “ ධනපාල මහතා ඇසීය. සුගතදාස පින්තූරය ගත්තේ අනෙක් පැත්ත හරවලාය. ධනපාල මහතා පින්තූරය බැලුවේය. මුවඟට සිනාවක් ගත්තේය.“ආ තමුසෙ අරන් තියෙන්නේ වැරැදි මූණනේ” එසේ කියූ ධනපාල මහතා පින්තූරය ලාච්චුවේ දා ගත්තේය. ඔහු ගැහැණුන්ට ආදරය කරන සංවේදී මිනිසෙකි.දකුණු ඉන්දියාවේ ගමනට ඔවුහු සූදානම් වූහ. අවසර ගන්නට අවශ්‍ය නොවුයේ පොඩ්ඩා තනිකඩයකු වූ බැවිනි. කෙසේ හෝ ජැන්ඩියට ඇඳ පැළඳ ගත් ඔහු සුගතදාස සමඟ කොටුව දුම්රිය පොළට ගියේ සුඛෝපභෝගී විශේෂ දුම්රියකින් වැල්වැටිතුරේට යාමටය.“දකුණු ඉන්දියා ගමනේ ඉතිරි කතාව” ලබන සතියේ කියවන්න..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>13</day>
    </date>
    <link>http://www.dinamina.lk/2012/03/13/_art.asp?fn=n1203131</link>
    <topic>ජනපතිතුමන්ට විශේෂ සංදේශයක්</topic>
    <author>අසේල කුරුළුවංශ</author>
    <content>යහපත් පුරවැසියන් ලෙස සමාජයට ප්‍රවිශ්ට වීමට අවකාශ සැලසීම සම්බන්ධ යෙන් ජනපතිතුමන් ඇතුළු රජයට ස්තූතිය පළකරමින් විශේෂ සංදේශයක් පුනරුත්ථාපනය වූ හිටපු එල්ටීටීඊ සාමාජිකයන් විසින් අගමැති දි. මු. ජයරත්න මහතාට ඊයේ (12) මහනුවර දී බාරදෙනු ලැබිණි.මෙම මස 30 දින විසිර යෑමට නියමිත පුනරුත්ථාපනය වූ හිටපු එල්ටීටීඊ සාමාජිකයෝ 384 දෙනකු සාම චාරිකාවක් සඳහා ඊයේ (12) මහනුවරට පැමිණි අවස්ථාවේ එම පිරිස මෙම සංදේශය බාර දුන් අතර එම අවස්ථාවට බන්ධනාගාර හා පුනරුත්ථාපන ඇමැති චන්ද්‍රසිරි ගජධීර, මධ්‍යම පළාත් ප්‍රධාන ඇමැති සරත් ඒකනායක, නියෝජ්‍ය ඇමැති අබ්දුල් කාදර්, මහනුවර පුරපති මහේන් රත්වත්තේ යන මහත්වරු ද සහභාගි වූහ.වසරක කාලයක් පුනරුත්ථාපන ජනරාල් කාර්යාංශය යටතේ පුනරුත්ථාපනය වූ හිටපු එල්. ටී. ටී. ඊ. සාමාජිකයෝ 384ක් මෙම අවස්ථාවට සහභාගි වූහ. කාන්තාවන් 70ක් මෙම පිරිසට ඇතුළත් වූ අතර සමස්ත පිරිසෙන් 84 දෙනෙක් ආබාධිත තත්ත්වයේ පසුවූහ. මහනුවර හින්දු කෝවිලේ දී හින්දු ආගමික වතාවත් සිදුකිරීමෙන් පසු මෙම පිරිස වෙස් නැටුම් සහිත පෙරහරකින් දළදා වීදිය ඔස්සේ රැජින හෝටලය ඉදිරිපිටට පැමිණි අතර ඔවුන් දැකබලා ගැනීම සඳහා විශාල පිරිසක් මඟ දෙපස රැඳී සිටියහ.අගමැති දි. මු. ජයරත්න මහතා ඇතුළු මැති ඇමැතිවරුන් එම ස්ථානයේදී මෙම පිරිස පිළිගනු ලැබීමෙන් පසු ශ්‍රී දළදා සමිඳුන් වැඳ පුදාගැනීම සඳහා පිරිස පාගමනින් ගමන් ගත්හ.එහිදී ආගමික වතාවත් සිදුකිරීමෙන් පසු පුනරුත්ථාපනය වූ හිටපු එල්. ටී. ටී. ඊ. සාමාජිකයින්ගේ නිර්මාණ ඇතුළත් චිත්‍ර ප්‍රදර්ශනයක් මහනුවර සෙංකඩගල බෞද්ධ මන්දිරයේදී විවෘත කෙරිණි.මධ්‍යම පළාත් සභාව හා දිස්ත්‍රික් ලේකම් කාර්යාලයේ සහයෝගයෙන් පුනරුත්ථාපන ජනරාල් කාර්යාංශය හා බෝගම්බර බන්ධනාගාරය එක්ව මෙම චාරිකාව සංවිධානය කරන ලද අතර මෙම අවස්ථාවට බ්‍රිගේඩියර් දර්ශන හෙට්ටිආරච්චි, මේජර් ශිරන්ත ගුණවර්ධන, මධ්‍යම පළාත් පාලන සහකාර කොමසාරිස් ඩී. ඩබ්ලිව්. මාරඹගේ යන මහත්ම මහත්මීන් ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>13</day>
    </date>
    <link>http://www.dinamina.lk/2012/03/13/_art.asp?fn=n1203132</link>
    <topic>ශ්‍රී ලංකා දූත පිරිසේ නායකත්වය ඇමැති ජී.එල් ට</topic>
    <author/>
    <content>ජිනීවා නුවර පැවැත්වෙන 19 වැනි එක්සත් ජාතීන්ගේ මානව හිමිකම් කවුන්සලයේ ශ්‍රී ලංකා දූත පිරිසේ නායකත්වය විදේශ ඇමැති මහාචාර්ය ජී. එල්. පීරිස් මහතා විසින් දරනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>13</day>
    </date>
    <link>http://www.dinamina.lk/2012/03/13/_art.asp?fn=n1203133</link>
    <topic>ජනාධිපති විමර්ශන නිලධාරියකුගේ වෙස් ගෙනලක්‍ෂ ගණන් වංචා කළ අයෙක් දැලේ</topic>
    <author>චන්ද්‍රිකා පෙරේරා</author>
    <content>ජනාධිපති විශේෂ විමර්ශන නිලධාරියකු ලෙස පෙනී සිට ප්‍රදේශවාසීන් රවටා ජනපි‍්‍රය පාසල්වලට ළමුන් ඇතුළු කිරීමට පොරොන්දු වී මුදල් ලක්ෂ ගණනින් වංචා කළ අයෙක් මැදවච්චිය පොලිසිය මගින් පෙරේදා (11) අත්අඩංගුවට ගෙන තිබේ.අත්අඩංගුවට පත් සැකකරු ගාල්ල කලහේ මණ්ඩාවල ප්‍රදේශයේ පදිංචි අයකු බව පොලිසිය පවසයි. මොහු ජනාධිපති විශේෂ විමර්ශන අංශයේ නිලධාරියකු ලෙස ව්‍යාජ ලෙස පෙනී සිට ජනතාව මුලාකර ඇති බව පොලිසිය වැඩිදුරටත් කීය.පාසල් ළමයින් ජනපි‍්‍රය පාසල්වලට ඇතුළු කිරීමට තමාට හැකි බවත් ඒ සඳහා අල්ලස් ලෙස මුදල් අවශ්‍ය බවත් මොහු පවසා මුදල් ලබාගෙන ළමුන් පාසල්වලට ඇතුළු නොකර මග හරින බව වංචාවට ලක්වූ මව්පියන් පොලිසියට කළ පැමිණිලි මත සැකකරු අත්අඩංගුවට ගෙන තිබේ. වංචාවට ලක්වූවන් තවත් සිටී නම් ඉදිරිපත් වන ලෙස පොලිසිය වැඩි දුරටත් සඳහන් කරයි. සිද්ධිය පිළිබඳ මැදවච්චිය පොලිසිය පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>13</day>
    </date>
    <link>http://www.dinamina.lk/2012/03/13/_art.asp?fn=n1203134</link>
    <topic>දිමි බිත්තර ඇමට යොදාමාළු බෑ 2ක් කොටු වෙති</topic>
    <author>මාතර සමූහ ඩබ්ලිව්. පී. ධර්මසේන</author>
    <content>මාතර කිරළ කැලේ ප්‍රදේශයේ දී දිමි කූඩු කඩා එහි බිත්තර යොදාගෙන මාළු බෑමේ යෙදුණ පුද්ගලයන් දෙදෙනකු මාතර දූෂණ මර්දන අංශයේ නිලධාරීන් විසින් අත්අඩංගුවට ගෙන ඇත. මෙම සැකකරුවන් දෙදෙනාගෙන් එක් අයකු මාතර දුම්රිය ස්ථානයේ සේවකයකු බව හෙළි වේ.මෙම පුද්ගලයන් දෙදෙනා කිරළ කැළේ රක්‍ෂිත ප්‍රදේශයට ඇතුළුවී එහි ගස්වල තිබූ දිමි ගොටු කඩා එම දිමි ගොටුවල ඇති බිත්තර ඇමට යොදමින් මාළු බෑමේ යෙදී ඇත.පොලිසිය එම ස්ථානය වටලන අවස්ථාවේ ඔවුන් සන්තකයේ තිබී දිමි බිත්තර දසදහසකට ආසන්න ප්‍රමාණයක් (10000) සොයා ගෙන ඇත. ඔවුන්ට එරෙහිව වන සත්ව හා වෘක්‍ෂලතා ආඥා පනත යටතේ චෝදනා ගොනු කරමින් සැකකරුවන් ඊයේ (12) මාතර මහේස්ත්‍රාත් අධිකරණයට ඉදිරිපත් කිරීමට නියමිතව තිබුණි.දිමියන් සම්බන්ධ චොදනාවක් වෙනුවෙන් ඉතිහාසයේ ප්‍රථම වරට පැවරී ඇති නඩුවත් මෙය විය හැකි බව නීති ක්ෂේත්‍රයේ පුද්ගලයෝ පෙන්වා දෙති. මාතර දූෂණ මර්දන අංශයේ ස්ථානාධිපති උප පොලිස් පරීක්‍ෂක කේ. එම්. සී. මදුසංක, පො. සැ. අශෝක පි‍්‍රයංකර, පො. සැ. කරුණාරත්න, පො. සැ. සරත් කුමාර ඇතුළු නිලධාරීහු මෙම වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>13</day>
    </date>
    <link>http://www.dinamina.lk/2012/03/13/_art.asp?fn=n1203135</link>
    <topic>ඕලු මුව මස් තොගයක් සමඟ 7ක් හන්තාන රක්‍ෂිතයේදී අත්අඩංගුවට</topic>
    <author>අසේල කුරුළුවංශ</author>
    <content>හන්තාන රක්ෂිතයේ සතුන් දඩයම් කැරමින් සිටි පුද්ගලයන් හත් දෙනකු ඕලු මුව මස් තොගයක් ද සමඟ පේරාදෙණිය පොලිසිය පෙරේදා (10) අත්අඩංගුවට ගෙන තිබේ.සැකකරුවන් අතර පළාත් පාලන ආයතන මැතිවරණයට තරඟ කළ අපේක්ෂකයකු ද සිටින බව පොලිසිය පවසයි. සැකකරුවන් සතුව තිබී ඩබල් බැරල් තුවක්කුවක්, ජීව උණ්ඩ 5 ක්, යුද හමුදාව භාවිත කරන විදුලි පන්දම් දෙකක්, සමඟ මුව මස් කිලෝ 15ක් පමණ පොලිසිය සොයාගෙන ඇත.ඵගලහ සිට හන්තාන රක්ෂිතය ආසන්නයට සැකකරුවන් පැමිණ ඇති ත්‍රිරෝද රථ දෙකක්ද පොලිසිය භාරයට ගෙන තිබේ.මධ්‍යම පළාත් ජ්‍යෙෂ්ඨ නියෝජ්‍ය පොලිස්පති එච්. එන්. බී. අඹන්වල, මහනුවර ජ්‍යෙෂ්ඨ පොලිස් අධිකාරී කිත්සිරි ගනේගම, යන මහත්වරුන් ගේ උපදෙස් මත පේරාදෙණිය පොලිසියේ ස්ථානාධිපති ප්‍රධාන පොලිස් පරීක්‍ෂක ජාලිය හීන්කෙන්ද, අපරාධ අංශ ස්්ථානාධිපති පොලිස් පරීක්‍ෂක එම්. නවරත්න, උප පොලිස් පරීක්ෂක වල්ගම්පාය ඇතුළු කණ්ඩායමක් මෙම වැටලීම සිදුකර ඇත. හල්ඔය ග්‍රාම නිලධාරී මගින් පොලිසියට ලද තොරතුරක් මත පොලිසිය පරීක්‍ෂණ පවත්වා සැකකරුවන් අත්අඩංගුවට ගෙන තිබේ.මොවුන් රක්ෂිතයට ඇතුළුවී සතෙකු ඝාතනය කැර එම සතා ගේ මස් වලින් කොටසක් වනය තුළදීම ආහාරයට ගෙන ඇති බවත්, ඒ සඳහා අවශ්‍යය ඉවුම් පිහුම් උපකරණද ඔවුන් සතුව තිබූ බවත් පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>13</day>
    </date>
    <link>http://www.dinamina.lk/2012/03/13/_art.asp?fn=n1203136</link>
    <topic>සතියට දින දෙකේ සේවයටනෝනා මාසෙම පඩිය ගනී</topic>
    <author>සමන්මලී ප්‍රියශාන්ති</author>
    <content>පේරාදෙණිය විශ්වවිද්‍යාලයේ නීති දෙපාර්තමේන්තුවේ අංශාධිපතිනිය සතියකට දින දෙකක් පමණක් සේවය කර මාසිකව වැටුප් ලබා ගන්නා බවට විශ්වවිද්‍යාල ප්‍රතිපාදන කොමිසන් සභාවට තොරතුරු ලැබී තිබේ.අංශාධිපති තනතුරු දරන ආචාර්යවරයකු සතියේ දින පහම සේවයට පැමිණිය යුතු වුවත් මැය විශ්වවිද්‍යාලයේ රැඳී සිටින්නේ අඟහරුවාදා සහ බදාදා දිනවල පමණක් බවට අනාවරණය වේ.මේ අංශාධිපතිනිය අඟහරුවාදා කොළඹ සිට පේරාදෙණිය විශ්වවිද්‍යාලයට පැමිණෙන අතර බදාදා යළි විශ්වවිද්‍යාලයෙන් පැමිණේ. ඇය නැවත විශ්වවිද්‍යාලයට පැමිණෙන්නේ ඊළඟ අඟහරුවාදායි. මේ වන විට නීති පීඨයේ සිසුන් දෙසීයකට අධික සංඛ්‍යාවක් අධ්‍යාපනය ලබන අතර ඔවුන්ට අවශ්‍යතාවක් වුවහොත් අංශාධිපතිනිය පැමිණෙන තෙක් සතියක් බලා සිටීමට සිදුවේ.මේ අංශාධිපතිනිය නීතිය පිළිබඳ ආචාර්යවරියක් ලෙස මුලික මිනිස් අයිතිවාසිකම් පිළිබඳ දේශන පවත්වන බව පැමිණිලිකරුවෝ කොමිසන් සභාවට දැනුම් දී තිබේ.මුලික මිනිස් අයිතිවාසිකම් පිළිබඳ දේශන පවත්වන ආචාර්යවරියක ලෙස සිසුන්ගේ මානව අයිතිවාසිකම් කඩවන අයුරින් ක්‍රියා කිරීම සුදුසුදැයි ඔවුහු විශ්වවිද්‍යාල ප්‍රතිපාදන කොමිසමෙන් ප්‍රශ්න කර ඇත.සේවය නිසි ලෙස ඉටු නොකර මහජන මුදලින් වැටුප් ලබා සිසුන්ගේ අධ්‍යාපන අයිතිය උල්ලංඝණය කරන මේ අය ගැන සොයා බලන්නැයිද ඉල්ලීමක් කර ඇත.මේ අංශාධිපතිනිය සම්බන්ධයෙන් විශ්වවිද්‍යාල ප්‍රතිපාදන කොමිසන් සභාවට මින් පෙරද නිර්නාමිකව තොරතුරු ලැබී ඇති අතර සිසුන්, ආචාර්යවරුන් ඇතුළු පිරිසකගෙන් ද පැමිණිල්ලක් ලැබී ඇත.මේ පිළිබද අප කළ විමසුමකදී විශ්වවිද්‍යාල ප්‍රතිපාදන කොමිසන් සභාවේ නිලධාරියකු ප්‍රකාශ කළේ මේ පැමිණිල්ල සම්බන්ධයෙන් පරීක්ෂණයක් සිදු කිරීමට පියවර ගෙන තිබෙන බවයි. තවත් විශ්වවිද්‍යාල කිහිපයකම ආචාර්යවරු පිළිබදව ද මෙවැනි චෝදනා තිබෙන බැවින් ඒ පිළිබඳවද විමර්ශනය කිරීමට පියවර ගන්නා බවත් හෙතෙම පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>13</day>
    </date>
    <link>http://www.dinamina.lk/2012/03/13/_art.asp?fn=n1203137</link>
    <topic>ශ්‍රී ලාංකිකයකුට ‘ඩුබායි’ අධිකරණයකින් මාස තුනක සිරදඬුවමක්</topic>
    <author>මහින්ද අලුත්ගෙදර</author>
    <content>භාණ්ඩ සොරකමක් සම්බන්ධයෙන් වැරැදිකරු වූ ශ්‍රී ලාංකිකයෙකුට මාස තුනක සිර දඬුවම් නියම කිරීමට ඩුබායිහි අධිකරණයක් තීරණය කර ඇත.ුබායිහි හෝටල් සේවාදායකයෙකුට අයත් අත් ඔරලෝසුවක් සොරකම් කිරීමේ චෝදනාව මත මේ ශ්‍රී ලාංකිකයා ඇතුළු තිදෙනකුට මෙලෙස සිර දඬුවම් නියම කර තිබේ.ඩිරාම් 15000ක වටිනාකමින් යුත් අත් ඔරලෝසුවක් සොරකම් කිරීමේ චෝදනාව මත එරට හෝටලයක පිරිසිදු කිරීමේ සේවකයින් තිදෙනකු වෙත මේ සිර දඬුවම් නියම කර තිබෙන අතර එහිදී ශ්‍රී ලාංකිකයාට අමතරව 34 හැවිරිදි බංග්ලාදේශ ජාතිකයකුට හා 21 හැවිරිදි ඉන්දීය ජාතිකයෙකුට සිර දඬුවම් ලබාදී ඇතැයි වාර්තා වෙයි.කෙසේ වෙතත් සැකකරුවන්ට එරෙහිව ප්‍රමාණවත් තරම් සාක්කි පැවැතීම නිසා ඩුබායි අපරාධ අධිකරණය මෙසේ සිර දඬුවම් නියම කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>13</day>
    </date>
    <link>http://www.dinamina.lk/2012/03/13/_art.asp?fn=n1203138</link>
    <topic>අධ්‍යාපනය සෑම අංශයකම විධිමත්ව විහිදී යා යුතුයි</topic>
    <author>චින්තා රණසිංහ</author>
    <content>තොරතුරු තාක්ෂණය සහ ඉංග්‍රීසි, විදේශ භාෂා, ගණිතය හා විද්‍යාව සහ ක්‍රීඩාව යන විෂයන් යටතේ දරුවන්ගේ අධ්‍යාපනය විධිමත්ව විහිදී යායුතු බව අධ්‍යාපන අමැති බන්දුල ගුණවර්ධන මහතා පැවැසීය.කවර ජන වර්ගයක්, කවර ආගමක් ඇදහුවත් දරුවන් විශ්වයටම සම්පතක් යැයිද එම දරුවන් විශ්වයට වැදගත් පුරවැසියන් කරන්නේ පාසල් අධ්‍යාපනය බවද ඇමැතිවරයා මෙහිදී පැවැසීය.කොළඹ, සාහිරා විද්‍යාලයේ 120 වැනි වාර්ෂික ත්‍යාග ප්‍රදානෝත්සවයට සහභාගී වෙමින් ඇමැතිවරයා ඉකුත් දා (01) මේ අදහස් පළ කළේය.අධ්‍යාපනය ලබන කාලයේ මුස්ලිම් හා සිංහල දරුවන් අතර හට නොගන්නා මිත්‍රත්වය හා සහයෝගීතාව වැඩිහිටි පුද්ගලයන් ලෙස සමාජගතවීමෙන් අනතුරුව සමාජය විසින්ම බලාපොරොත්තු වන බව ඇමැතිවරයා කීය. එම මිත්‍රත්වය පාසල් අවධියේ සිට ඇති වන්නක් විය යුතු යැයිද ඒ මහතා කීය.ගුරුවරුන් දෙලක්ෂ දාහත්දහසක් යටතේ පාසල් දසදහසක මිලියන හතරකට අධික ප්‍රමාණයක් සිසු දරුවන් අධ්‍යාපනය ලබන මේ රටේ තරම් නිදහස් අධ්‍යාපනය, පෙළ පොත්, නිල ඇඳුම් සහ ආහාර ලබා දෙන රජයක් නොමැති බවද ඇමැතිවරයා කීවේය.සිසුන් තිස් පහක් තරම් සුළු ප්‍රමාණයකින් හා අවම පහසුකම් යටතේ ආරම්භ කළ සාහිරා විද්‍යාලය මේ වන විට කීර්තිමත් පාසලක් බවට පත්ව ඇති බවත් ඉදිරි වැඩකටයුතු සඳහා නොමද සහාය ලබා දීමට කටයුතු කරන බවත් ඇමැතිවරයා මෙහිදී සඳහන් කළේය.සාහිරා විද්‍යාලයේ විදුහල්පති මොහොමඩ් ජිෆ්රි මහතා-120 වැනි සංවත්සරය සමරන සහිරා විද්‍යාලය ආරම්භ කළේ 1872 වසරේදීයි. ළමයි තිස්පහකගෙන් විද්‍යාලය ආරම්භ කිරීමට මුල් වූයේ ඒ.සී.සිද්ධි ලෙබ්බේ, ඒ.එම්.ඩබ්ලිව්.මරික්කාර්, අයි.සී.එම්.අසීස් මහත්වරුනුයි.පාසලේ ගොඩනැගිලි ඉදි කිරීම සඳහා දායක වූ අල්හාජ්, එම්.ඩී.එච්. අබ්දුල් කපූර් හා පි.වී.උම්බිච් මහත්වරුන්ටද අපගේ ගෞරවය හිමි වනවා.අප පාසලේ ගුරුවරුන් 256ක් සිටින අතර අවුරුදු 25කට වඩා සේවය කළ ගුරුවරුන් 29ක් සිටිනවා. තවත් 75 දෙනෙක් දස වසරකට වඩා සේවය කර තිබෙනවා. ළමයින් 4642ක් භාෂා තුනෙන්ම අධ්‍යාපනය ලබනවා.2011 සහ 2012 වසරවල ක්‍රිකට් ක්‍රීඩාවෙන් දිවයිනේ දක්ෂතම කණ්ඩායම් පහ අතරට පැමිණීමටත් දක්ෂතම ක්‍රීඩකයාට හිමි සම්මානය දිනා ගැනීමටත් සහිරා විද්‍යාලය සමත් වුණා.ජාතික පාපන්දු තරගාවලියේ සූරයන් වීමටත් ක්‍රීඩා අධ්‍යාපනය අතින් ඉස්ලාම් සමිතියේ කැඩෙට් බාලදක්ෂ ආදී විවිධ සමාජ තිබෙනවා.ගුරු පුහුණු, විද්‍යා ප්‍රදර්ශන, ඉංගී‍්‍රසි භාෂා ප්‍රවර්ධන වැඩසටහන් රැසක් ආරම්භ කර තිබෙනවා. අපේ අරමුණ වන්නේ සහිරා පාසල මේ රටේ මෙන්ම ජාත්‍යන්තර වශයෙන්ද පිළිගැනීමට ලක්වන පාසලක් බවට පත් කිරීමයි.අධ්‍යාපන ඇමැති බන්ධුල ගුණවර්ධන මහතා, ආදිශිෂ්‍ය සංගමයේ මහාචාර්ය ටියුලි ද සිල්වා මහතා ගෞරවයෙන් සිහිපත් කරනවා.6 වසර සිට 13 වසර දක්වා සිසුන් සහ අධ්‍යන පොදු සහතික පත්‍ර සාමාන්‍ය පෙළ, උසස් පෙළ විභාගය හදාරන සිසුන් මෙහිදී සහතික හා ත්‍යාග ලබා ගත්හ.වසරේ දක්ෂතම ශිෂ්‍යයාට පිරිනමන අල්හාජ් එම්.බී.එච් අබ්දුල් ගෆූර් රන් සම්මානය දේශමාන්‍ය අල්හාජ් මහාචාර්ය එම්.පී.ඒ.ෆුරුකාන් රන් සම්මානය එම්.ආර්.එම්.ක්‍රිස්කි සහ එම්.කේ.එම්.රිතිකාන් ශිෂ්‍යයන් විසින් දිනා ගැණිනි.ජනාධිපති ජ්‍යෙෂ්ට උපදේශක, හිටපු පාර්ලිමේන්තු මන්ත්‍රී ඒ.එච්.එම්.අස්වර්, පාලක මණ්ඩලයේ සභාපති ආදි ශිෂ්‍ය සංගම් ප්‍රධානි අල්හාජ් කව්සිල් හමීඩ් මහතා සභාව ඇමතූ අතර නියෝජ්‍ය විදුහල්පති ටී. මරික්කාර්, ජ්‍යෙෂ්ට උප විදුහල්පති ආනන්ද පොන්නම්පෙරුම, උප විදුහල්පති කේ. කවිත්තිරන්, උප විදුහල්පතිනී මාලනී ගුණරත්න මහත්ම මහත්මීහුද මේ අවස්ථාවට සහභාගි වුහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>13</day>
    </date>
    <link>http://www.dinamina.lk/2012/03/13/_art.asp?fn=n1203139</link>
    <topic>විදෙස්ගත ශ්‍රී ලාංකිකයෝ අඛණ්ඩව විරෝධතාවේ</topic>
    <author>මහින්ද අලුත්ගෙදර</author>
    <content>ස්විට්සර්ලන්තයේ ජිනීවාහි පැවැත්වෙන ජගත් මානව හිමිකම් සැසිවාරය වෙත අමෙරිකාව විසින් ශ්‍රී ලංකාවට එරෙහිව ඉදිරිපත් කර ඇති යෝජනාවට විරෝධය පළ කරමින් විදේශීය රටවල වෙසෙන ශ්‍රී ලාංකිකයෝ අඛණ්ඩව විරෝධතා ව්‍යාපාර සංවිධානය කර තිබේ.ස්වශක්තියෙන් නැඟී සිටින ශ්‍රී ලංකාවට එරෙහිව ගෙනයන වැඩපිළිවෙල පරාජයට පත් කිරීමේ අරමුණින් විදේශ රටවල වෙසෙන ශ්‍රී ලාංකිකයෝ සංවිධානය කළ විරෝධතා ව්‍යාපාර රැසක් මේ වනවිටත් පවත්වා ඇති අතර ඒ සඳහා දහස් ගණන් ශ්‍රී ලාංකිකයෝ සහභාගි වී තිබෙන බව විදේශ කටයුතු අමාත්‍යාංශය පවසයි.ඒ අනුව මේ වනවිට ඉතාලියේ මිලානෝ නුවර, ප්‍රංශයේ පැරිස් නුවර සහ ස්විස්ටර්ලන්තයේ ජිනීවා නුවර මෙන්ම ඉතාලියේ නාපෝලි, පිරෙන්සි. වෙරෝනා, කටානියා නගරවලදීද උද්ඝෝෂණ ව්‍යාපාර පවත්වා තිබේ. එළඹෙන 23 දා තෙක් ලෝකයේ ප්‍රධාන නගර කේන්ද්‍ර කරගනිමින් තවදුරටත් උද්ඝෝෂණ ව්‍යාපාර සංවිධානය කර තිබේ.සාමකාමීව සංවිධානය කරන මේ විරෝධතා ව්‍යාපාර වෙනුවෙන් විදේශීය රටවල වෙසෙන ශ්‍රී ලාංකිකයෝ දහස් ගණනින් සහභාගි වන බවත් එය "යුරෝපයේ ශ්‍රී ලාංකික එකමුතුව" සංවිධානය කරන බවත් විදේශ කටයුතු අමාත්‍යාංශය කියා සිටී.ශ්‍රී ලංකාවට එරෙහිව අනිසි බලපෑම් සිදු නොකරන ලෙසත් එවන් බලපෑම්වලදී ඊට එරෙහිව තම පූර්ණ විරෝධතාව ප්‍රකාශ කරන බවටත් ප්‍රකාශ කෙරෙන පුවරු ප්‍රදර්ශනය කරමින් ශ්‍රී ලාංකිකයෝ සිය විරෝධතාව පළ කරති..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>13</day>
    </date>
    <link>http://www.dinamina.lk/2012/03/13/_art.asp?fn=n12031310</link>
    <topic>“පරිපූරක වෛද්‍යවරුන්ගේ විරැකියාවට නිලධාරින්ගේ අකාර්යක්ෂමතාව හේතු වෙලා”</topic>
    <author>සන්ධ්‍යා කරුණාරත්න</author>
    <content>සෞඛ්‍ය අමාත්‍යාංශයේ නිලධාරින්ගේ අකාර්යක්ෂමතාව නිසා පරිපූරක වෛද්‍ය සේවා උපාධිධාරින් 350 දෙනකු වසර දෙකක් තිස්සේ රැකියා විරහිතව සිටින බව පරිපූරක වෛද්‍ය සේවා වෘත්තීය සමිති ඒකාබද්ධ බලමණ්ඩලය ප්‍රකාශ කරයි. රජයේ රෝහල් ඇතුළු සෞඛ්‍ය ආයතනවල පරිපූරක වෛද්‍ය සේවා වෘත්තිකයන් 1760 දෙනකුගේ පුරප්පාඩු තිබියදීත් මේ උපාධිධාරින් සේවයට ඇතුළත් කර නොගැනීම බරපතල ගැටලුවක් බව එම බලමණ්ඩලයේ සභාපති හරේන්ද්‍ර කුරුප්පු මහතා ප්‍රකාශ කරයි.මේ උපාධිධාරින් බඳවා ගැනීම සඳහා වසර 2010 දී අමාත්‍ය මණ්ඩල කමිටුවක් පත් කර ඇති බවත් එම කමිටුව මඟින් කිසිදු නිර්දේශයක් මේ වන තෙක් ක්‍රියාත්මක කර නොමැති බවත් එම බලමණ්ඩලයේ ප්‍රධාන ලේකම් සමන් ජයසේකර මහතා කීය.අමාත්‍ය මණ්ඩල කමිටුවට තොරතුරු ලබාදීම සඳහා සෞඛ්‍ය අමාත්‍යාංශයෙන් පත් කර තිබෙන කමිටුව ද අක්‍රීය බව හෙතෙම පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>13</day>
    </date>
    <link>http://www.dinamina.lk/2012/03/13/_art.asp?fn=n12031311</link>
    <topic>සෞඛ්‍ය ක්ෂේත්‍රයේ සංවර්ධනයට රුපියල් කෝටි 11,300ක්</topic>
    <author/>
    <content>සෞඛ්‍ය ක්ෂේත්‍රයේ සංවර්ධන කටයුතු සඳහා මේ වසරට රුපියල් කෝටි 11,300 ක මුදලක් රජය වෙන්කර ඇති බව මහ බැංකු අධිපති අජිත් නිවාඩ් කබ්රාල් මහතා පවසයි.මාධ්‍ය ලේකම්වරු දැනුවත් කිරීමේ වැඩමුළුවට සහභාගි වෙමින් රජයේ ප්‍රවෘත්ති දෙපාර්තමේන්තුවේදී ඔහු මේ බව ඊයේ (12) ප්‍රකාශ කළේය.යුද්ධය අවසන් කර තිබියදීත් ඒ මුදල්වලට රජය සිදු කරන්නේ කුමක්ද කියා ඇතැම් පාර්ශ්ව ප්‍රශ්න කරන බවත් යුද්ධය අවසන් කළ 2009 වසරේ සිට මේ දක්වා කාලය තුළ රුපියල් කෝටි තුන්දහස් එකසියයකින් (3100) සෞඛ්‍ය ක්ෂේත්‍රයේ සංවර්ධනයට ලබාදෙන මුදල් ප්‍රතිපාදන ඉහළ නංවා ඇති බවත් ඒ මහතා ප්‍රකාශ කරයි.ඒ අනුව යුද්ධය අවසන් කළ වසරේ සිට වසරක් පාසා රුපියල් කෝටි 1000 බැඟින් මුදල් ප්‍රතිපාදන ඉහළ නංවා තිබෙන බව ද අධ්‍යාපනය ඇතුළු වෙනත් ක්ෂේත්‍රවලට ලබාදෙන මුදල් ද ඉහළ නංවා ඇති බව ද ඔහු පැවැසුවේය.විශේෂයෙන්ම සෞඛ්‍ය ඇමැති මෛත්‍රීපාල සිරිසේන මහතා බොහෝ අවස්ථාවන්හිදී මහා භාණ්ඩාගාරය, මහ බැංකුව, මුදල් අමාත්‍යාංශය ඇතුළු ආයතන සමඟ සාකච්ඡා කර සෞඛ්‍ය ක්ෂේත්‍රයේ ඒ ඒ අංශවලට අවශ්‍ය මූල්‍ය ප්‍රතිපාදන ලබාගැනීමට ද කටයුතු කරන බව කබ්රාල් මහතා ප්‍රකාශ කළේය.මෙරට ඉතිහාසයේ ප්‍රථම වතාවට මෙතරම් විශාල මුදලක් සෞඛ්‍ය ක්ෂේත්‍රයේ සංවර්ධනයට අයවැයෙන් වෙන් කර ඇති බවද හෙතෙම කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>13</day>
    </date>
    <link>http://www.dinamina.lk/2012/03/13/_art.asp?fn=n12031312</link>
    <topic>කාසල් වීදියේ කාන්තා රෝහලේ කිසිම දරුවකුට විෂබීජ ඇතුළුවී නෑ</topic>
    <author>සන්ධ්‍යා කරුණාරත්න</author>
    <content>කාසල් වීදියේ කාන්තා රෝහලේ කිසිම දරුවකුට කිසිම විෂබීජයක් ඇතුළු වී නොමැති බව සෞඛ්‍ය අමාත්‍යාංශය අවධාරණය කරයි.සෞඛ්‍ය සේවා අධ්‍යක්ෂ ජනරාල් වෛද්‍ය අජිත් මෙන්ඩිස් මහතාගේ උපදෙස් පරිදි සෞඛ්‍ය අමාත්‍යාංශයේ රසායනාගාර සේවා පිළිබඳ නියෝජ්‍ය අධ්‍යක්ෂ ජනරාල් වෛද්‍ය ගාමිණී සමරසිංහ හා වෛද්‍ය පර්යේෂණායතනයේ අධ්‍යක්ෂ වෛද්‍ය අනිල් සමරනායක මහත්වරු කාසල් වීදියේ කාන්තා රෝහලට ගොස් මේ පිළිබඳ පූර්ණ සොයා බැලීමක් සිදු කළහ.කිසිම දරුවකුට විෂබීජ ශරීරගත වී නොමැති බව මෙහිදී අනාවරණය වූ බව සෞඛ්‍ය අමාත්‍යාංශය පවසයි.මේ රෝහලේ ළදරුවන් 11 දෙනකුට විෂබීජ ශරීරගත වී ඇති බවට රුධිර සාම්පල පරීක්ෂණ මඟින් තහවුරු වී ඇති බවට ඇතැම් මාධ්‍ය පළ කළ ප්‍රවෘත්තිය අසත්‍යයක් බව ද අමාත්‍යාංශය සඳහන් කරයි.කාසල් රෝහලේ ළදරු ඒකකයේ ඉහළ මාලයේ වෛද්‍ය වායු හා ඔක්සිජන් සැපයුම් මාර්ග පුළුල් කර පහසුකම් වැඩි කිරීමට කටයුතු කරමින් සිටින නිසා ඉහළ මාලයේ පවත්වාගෙන යන ළදරු දැඩි සත්කාර ඒකකයේ ළදරුවන් පහළ මාලයේ සියලු පහසුකම් සහිත ස්ථානයකට තාවකාලිකව යොමු කර තිබේ.එම ඒකකයේ අලුත්වැඩියා කටයුතු අවසන් කළ වහාම පහළ මාලයේ දරුවන් ඉහළ මාලයේ දැඩි සත්කාර ඒකකයට යොමු කරන බව එම රෝහලේ අධ්‍යක්ෂ වෛද්‍ය ඩබ්ලිව්.කේ. වික්‍රමසිංහ මහතා පවසයි.කළුබෝවිල ශික්ෂණ රෝහලේ ළදරු ඒකකය මීට මාසයකට පමණ පෙර විෂබීජයක් ඇතුළු වීම නිසා වසා දැමූ බවත් එහි අලුත්වැඩියා කටයුතු අවසන් කර මේ සිකුරාදා වන විට විවෘත කිරීමට කටයුතු කරන බවත් රෝහලේ අධ්‍යක්ෂ වෛද්‍ය අනිල් ජාසිංහ මහතා කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>13</day>
    </date>
    <link>http://www.dinamina.lk/2012/03/13/_art.asp?fn=r1203131</link>
    <topic>සිංහලේ අන්තිම රජු ගේ අධිකරණ නායකයකු විසූ නිවෙසක් තලාතුඔය නුගලියද්දේ</topic>
    <author>පී. ඒ. කපුරුබණ්ඩාර ආරච්චි තලාතුඔය විශේෂ</author>
    <content>සිංහලේ අන්තිම රජු වූ ශ්‍රී වික්‍රම රාජසිංහ රජු ගේ ප්‍රාදේශීය අධිකරණ නිලධාරියෙකු විසූ නිවසක් තලාතුඔය නුගලියද්දේ ඓතිහාසික සගම රජමහා විහාරය ආසන්නයේ ඇත.ඔහු හැඳින්වූයේ අප්පු නොහොත් සැරයන් යන නමිනි. සැබෑ නම වූයේ හේරත් රාළ ය. ගමේ ඇතිවූ ආරවුල් විසඳා සමථයකට පත් කිරීම ඔහුගේ රාජකාරිය වී ඇත.ඔහුට විසඳිය නොහැකි වූ ආරවුල්වල විත්තිකරුවන් ඇහැලේපොල නිළමේට ඉදිරිපත් කරන තෙක් රඳවා සිටි කූඩුවක් අද ද එම නිවසේ ඇත. එම නිවස හඳුන්වනුයේ දෙවටේ ගෙදර නමිනි. එහි නඩු විසඳූ අධිකරණ ශාලාවක් ද ඇත.එය වර්තමාන පදිංචිකරුවන් විසින් යම් යම් වෙනස්කම්වලට භාජනය කර ඇත.එම අධිකරණ ශාලාවට ඇතුළු වන දොර උළුවස්ස අඩි අටක් පමණ උස වන අතර එක් උළුවහු කණුවක් අඩි එකහමාරක් පමණ පළල ය.දොර අඩි තුනහමාරක් පමණ පළල වන අතර ඝනකම අඟල් හයක් පමණ ඇත. අප්පු නිවසින් බැහැරව රාජකාරි සඳහා යද්දී ඔහුගේ ආවතේව කරුවන් විසින් හිස ආවරණය කිරීම සඳහා පසුපසින් රැගෙන ගිය අව් අත්ත අද ද සුරක්‍ෂිතව තබා ඇත.මොහු ගේ කිට්ටු හිතවතුන් වී ඇත්තේ නුගලියද්දේ අප්පු, නුගලියද්දේ මොහන්දිරම්, නුගලියද්දේ හංගිඩි නයිදේ ආදීන් ය.මොහුට අයත් අශ්වයකු හා තුවක්කුවක් ද තිබූ බව ගැමියෝ පවසති. ශ්‍රී වික්‍රම රාජසිංහ රජුට පත්තිරිප්පුව හා මහනුවර කිරිමුහුද ඉදිකිරීම සඳහා මොහු විසින් සේවකයන් සපයා ඇත. පත්තිරිප්පුව ඉදිකළ දේවේන්ද්‍ර ආචාරියාට නයිදෙලා සපයා ඇත්තේ ද මොහු විසිනි.පසුව ඉංගී‍්‍රසින් විසින් රට අල්ලා ගත් පසු ඔවුන්ට ද හිතවත්ව හිඳ ඇත. ඔහු නුගලියද්දේ අප්පු, කපුලියද්දේ පුංචි අප්පු ආදීන් සමග එක්ව සුද්දන්ට ඔත්තු සපයා ඇත.දැනට එම නිවසේ පදිංචිව සිටින්නේ අප්පුගේ හතර වැනි පරම්පරාව ය. එච්. එම්. සෙනවිරත්න බණ්ඩා එම හතර වැනි පරම්පරාව නියෝජනය කරයි. ඔහුගේ මව එච්. එම්. රත්නමැණිකේ විවාහ වී ඇත්තේ අප්පුගේ මුනුපුරකු සමඟ ය. අප්පුගේ පෙළපත් නාමය වී ඇත්තේ හේරත් මුදියන්සේලාගේ යන්න ය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>13</day>
    </date>
    <link>http://www.dinamina.lk/2012/03/13/_art.asp?fn=r1203132</link>
    <topic>වඳුරඹ ගැබිනි කතුන්ටඋපදෙස් හා භාවනා වැඩසටහනක්</topic>
    <author>වඳුරඹ සමූහ – වින්සර් මුණුගොඩ</author>
    <content>වඳුරඹ බල ප්‍රදේශයේ ගම්මාන කීපයක ගැබිනි කාන්තාවන් එක් ස්ථානයකට කැඳවා ඔවුන්ගේ ජීවිතයට බලපාන සෞඛ්‍ය තත්ත්වය රැකගැනීමේ උපදෙස් හා ආගමානුූකූල භාවනා වැඩසටහක් පසුගියදා වඳුරඹ ධර්මවර්ධනාරාමයේදී ක්‍රියාත්මක කරන ලදී.පහළ ලේල්වල, වඳුරඹ, පංවිල, නාත්තෙවෙල, කොකාවල, නෑහිනිගල, පිටිහරාව සහ ඉහළ ලේල්වල ආදී ගම්මාන කීපයක ගැබිනි කාන්තාවෝ එම සෞඛ්‍ය වැඩසටහනට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>13</day>
    </date>
    <link>http://www.dinamina.lk/2012/03/13/_art.asp?fn=r1203133</link>
    <topic>හරකාගේ අං දෙකේ පැටලුණුමල්වඩම දැක තරුණයා සිහිසුන් වෙලා</topic>
    <author>බර්ටි ලයනල් - උඩුගම්පොළ</author>
    <content>පිටිසරබද ගම්මානයක උපත ලද රමේෂ්ට ලැබුණු රැකියාවේ තරාතිරම සහ රමේෂ් ගේ ගමට ඇති දුර ප්‍රමාණය අනුව දිනපතා යෑම ඒම ගැටලුවක් විය. එයින් කෙසේ හෝ අගනුවර නැවතී රැකියාවේ නිරත වීමට සිදුවිය.රමේෂ් ගේ පළමු මාසික වේතනය ලබාගත් පසු නිවෙසට ගොස් මවුපියන් බැහැ දැකීමට සිත් වී ආයතනාධිපති තුමා ගෙන් අවසර ලබා ගත්තේ ය. ගම් ප්‍රදේශය බලා පැමිණෙන විට මධ්‍යම රාත්‍රිය ද පසුවෙමින් තිබුණි. අඩ සඳීන් විහිදුන ආලෝකයෙන් රබර් වතු මැදින් ඔහු ඉදිරියට පියමන් කළේ ය.ගතවූ මාසයේ ගමේ සිදුවුන දේ නොදන්නා නිසා ඒ පිළිබඳ සිතමින් ඉදිරියට පැමිණි රමේෂ්ට කඩා වැටුණු ගොක් කොළ වැල් මළ ගෙවල් සුසාන භූමිය සිත තුළ ජනිත වන්නට විය.රබර් ගසක අලවා තිබූ මරණ දැන්වීම රමේෂ් ගේ හද සසල කරන්නට විය. මළගෙය රමේෂ් හා එකට වැලිකෙළියේ පටන් දඟකාර කම් කළ සුදත් ගේ පියාගේ වීම අදහා ගත නොහැකි විය. මෙවන් වේදනාකාරී බිය මුසු සිතුවිලි අතර ඉදිරියට පියමන් කළ රමේෂ් ට එක් වරම සුදු මල්වඩමක් වැනි යමක් තමා ඉදිරියට එනු දැකීමෙන් උන්හිටි තැන් පවා අමතක විය. හිටි තැනම නිසොල්මන් විය. වට පිටාව තද අඳුරේ ගිලී ගොසින් ය. තව තවත් හද සසල වී ගිය රමේෂ් සිහි මුර්ජාවී ඇද වැටුනි.රමේෂ් එන බව මවුපියන්ට ලිපියකින් දන්වා තිබුණේ ය. පියා පුතු එනතුරු මඟ බලා සිට විදුලි පන්දමක් ද රැගෙන ඉදිරියට පැමිණියේ ය. සුසාන භූමිය අසල සුදු පැහැ මල් වඩමක් පාර මැද සෙලවි සෙලවි තිබෙන බව දුටු පියා ද “ඉතිපිසො... ගාථාව“ තොල් මතුරමින් ඉදිරියටම ආවේ ය.කයිතන්ගේ කළු ගොනා සුසාන භූමියේ සොහොන් කොතක ගැට ගසා තිබියදී පසුගියදා ආදාහනය කළ සුදත් ගේ පියා පීතරගේ සොහොන මත තැන්පත් කර තිබූ මල්වඩම අං දෙකෙහි පැටලී ඇති බව දැකීමෙන් එය පහවී ගියේ ය. ගොනා අසලට ගොස් මල්වඩම ගලවා ඉවත දැමූ පියා ඉදිරියටම පැමිණියේ ය. තම පුතු රමේෂ් සිහි මුර්ජාවී බිම වැතිර සිටිනු දැකීමෙන් සිදුවූ දේ තේරුම් ගෙන ඇත.පුතු කර පින්නා ගත් පියා වහ වහා නිවෙස බලා ගියේ ය.පසුදින රමේෂ්ට සිදුවූ කරදරය ආරංචි වුණු සැවොම පැමිණ රමේෂ් ගේ සිත සුවපත් කළේ ය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>13</day>
    </date>
    <link>http://www.dinamina.lk/2012/03/13/_art.asp?fn=r1203134</link>
    <topic>බැමිණිවත්තේ ගොවි ගෙවිලියන්ටපොහොර නිෂ්පාදනය ගැන පුහුණුවක්</topic>
    <author>අලුත්නුවර සමූහ ඒ. ඇම්. ටිකිරි බණ්ඩාර</author>
    <content>මාවනැල්ල ප්‍රාදේශීය ලේකම් කාර්යාලයේ දිවි නැගුම වැඩසටහනට දායකත්වය ලබා දෙන ගොවි ගෙවිලියන් පිරිසකට කොම්පෝස්ට් පොහොර නිෂ්පාදනය කර ගැනීම සඳහා ප්‍රායෝගික පුහුණුවක් බැමිණිවත්ත ගොවිජන සේවා මධ්‍යස්ථානය විසින් ලබා දෙන ලදී.එම පුහුණුව ලත් ගොවි ගෙවිලියන් සඳහා කෘෂි උපකරණ නොමිලේ සැපයීම පසුගියදා බැමිණිවත්ත මහා විද්‍යාලයේදී සිදු කෙරිණි. එක් අයකු සඳහා රුපියල් පනස්දහසක් වටිනා ගොවි උපකරණ කට්ටල රැසක් ගොවි ගෙවිලියන් 60 දෙනකුට ලබා දුනි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>13</day>
    </date>
    <link>http://www.dinamina.lk/2012/03/13/_art.asp?fn=r1203135</link>
    <topic>සමන්තාගම ක්‍රීඩාපිටිය වල් බිහි වෙයි</topic>
    <author>රඹුක්කන උතුර සමූහ – විපුල එස්. කුමාරතුංග</author>
    <content>රඹුක්කන වහව සමන්තාගම ක්‍රීඩා පිටිය කිසිදු ක්‍රිඩා කටයුත්තකට හෝ පොදු කටයුත්තකට ගත නොහැකිව කැලෑවට අතහැර දමා තිබේ. වහව උප නගරයත් පැරැණි ගම් සභා කාර්යාලයත් අතර මැදිව පිහිටි මෙම ක්‍රීඩා පිටිය උදා කළ ගම්මානයක් ලෙස සමන්තාගම ආරම්භයත් සමඟ ඉදි වූවකි. රඹුක්කන කුරුණෑගල ප්‍රධාන මාර්ගය සමීපයෙහි පිහිටි මෙම ක්‍රීඩා පිටිය සංවර්ධනය කර පාසල් අතර පවත්වන කණ්ඩායම් තරග, වොලිබෝල්, දැල් පන්දු, උස පැනීම, දුර පැනීම, පාපන්දු, වැනි තරග ඉසව් පැවැත්වීමට හැකිවන අන්දමින් සකස් කර දෙන ලෙස ප්‍රදේශයේ පාසල් වල ක්‍රීඩා භාර ගුරු මහත්ම මහත්මීහු ඉල්ලා සිටිති.නැතිනම් වෙනත් කටයුත්තකට ගෙන ජනතා සේවය සිදු කරන ආයතනයක් බවට පත් කරන ලෙස ද ඔවුහු ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>13</day>
    </date>
    <link>http://www.dinamina.lk/2012/03/13/_art.asp?fn=s1203131</link>
    <topic>දින 14කට පසුව නැවත හමුවන ලෝක සූරයන්ට එරෙහිව</topic>
    <author>පි‍්‍රන්ස් ගුණසේකර</author>
    <content>ශ්‍රී ලංකා ක්‍රිකට් පිල ආසියානු කුසලාන එක්දින තරගාවලියේදී ඉන්දියාවට එරෙහිව නව ජවයකින් යුතුව අද පිටියට පිවිසෙයි.බංග්ලාදේශයේ මීර්පුර් බංග්ලා ජාතික ක්‍රීඩාංගණයේ දී ශ්‍රී ලංකාව හා ඉන්දියාව අතර පැවැත්වෙන දිවා - රාත්‍රී තරගය අද පස්වරු 1.30 ට ආරම්භ කෙරේ.ගෙවී ගිය මාස තුනක කාලයේදී ප්‍රබල ඇදවැටීමකට ලක්වූ දෝනිගේ ඉන්දීය පිල ප්‍රබල මානසික පීඩනයකින් යුතුව තරගයට පිවිසෙනු ඇත. ඔස්ට්‍රේලියාවේදී අවසන් තරගාවලියෙන් ඉවතට ගිය ඉන්දීය පිල අද තරගයේදී මද වේග පන්දු යවන අශෝක් ඩින්ඩා කෙරෙහි විශාල බලාපොරොත්තු තබා ඇතැයි නායක දෝනි පැවැසීය. දකුණතින් මද වේග පන්දු යවන ඩින්ඩා තවමත් එක්දින තරග 5 කට ක්‍රීඩා කර අත්දැකීම් අඩු ක්‍රීඩකයෙකි.එයට අමතරව තම කණ්ඩායමේ තුන් ඉරියව් දක්‍ෂතා ඇති යුෂුෆ් පතාන් හා රවින්ද්‍ර ජඩේජා කෙරෙහි විශාල බලාපොරොත්තු තබා ඇතැයි දෝනි පැවැසීය.දඟ පන්දු යවන්නන්ට වඩාත් වාසිදායක තණතිල්ලේ මැද පෙළ පිතිකරුවන්ගේ ස්ථාවරභාවය ගැන මහේල ජයවර්ධන විශ්වාසයෙන් පසුවෙයි.යොවුන් ක්‍රීඩකයන්ගේ ආගමනය හා ජ්‍යෙෂ්ඨ ක්‍රීඩකයන් නිසි ලෙස වගකීම භාරගැනීම යන හේතු මත ශ්‍රී ලංකා පිල දැන් නිවැරදි ජයග්‍රාහී මාවතකට පිවිස ඇතැයි නායක මහේල ජයවර්ධන පවසයි. එහෙයින් ලෝක සූර ඉන්දීය ක්‍රිකට් පිලට අද තරගයේදී විශාල අභියෝගයක් එල්ල කිරීම ශ්‍රී ලංකා පිලේ සැලසුම වී තිබේ.ශ්‍රී ලංකාව හා ඉන්දියාව මෙයට දින 14 කට කලින් අවසන් වරට ඔස්ට්‍රේලියාවේදී මුණ ගැසුණි. එම තරගයේදී කණ්ඩායම් දෙකම විශාල ලකුණු සංඛ්‍යාවක් වාර්තා කර ගැනීමට සමත් විය. ඩිල්ෂාන් හා සංගක්කාර ශතක වාර්තා කළ අතර විරාට් කෝලිගේ අනපේක්‍ෂිත ප්‍රහාර හමුවේ ශ්‍රී ලංකාව පරාජයට පත් විය.ආසියානු ක්‍රිකට් තරග ඉතිහාසයේදී ශ්‍රී ලංකාව හා ඉන්දියාව කරට කර දක්‍ෂතා දක්වා ඇත. ශ්‍රී ලංකාව වැඩිම තරග ප්‍රමාණයකට සහභාගි වී ආසියානු කුසලාන තරගාවලියේ අත්දැකීම් බහුලව ලබා සිටීම විශේෂ වාසියකි. ශ්‍රී ලංකාව ආසියානු කුසලාන තරගාවලියේ තරග 40 කට සහභාගි වී ජයග්‍රහණ 29 ක් ලබා ඇත. ඉන්දියාව මෙතෙක් තරග 36 කට සහභාගි වී ජයග්‍රහණ 22 ක් ලබා සිටී. ශ්‍රී ලංකා ක්‍රිකට් නායක මහේල ජයවර්ධන ආසියානු ක්‍රිකට් තරගාවලියේදී මැද පෙළ ක්‍රීඩකයන්ගේ ස්ථාවර භාවය පිළිබඳ දැඩි විශ්වාසය පළකර සිටී. නැඟී එන ක්‍රීඩකයන් වන දිනේෂ් චන්දිමාල් හා ළහිරු තිරිමාන්න මැදපෙළට ස්ථාවරභාවයක් ලබාදීම ශක්තියක් බව මහේල පවසයි.”ශ්‍රී ලංකා පිල නැවැත නඟාසිටුවීමේදී ඩිල්ෂාන්ට ලොකු කාර්ය භාරයක් තිබෙනවා. ඒ නිසා මගේ කටයුතු පහසු වෙලා තිබෙනවා. ජ්‍යෙෂ්ඨ ක්‍රීඩකයන් ඉන්නේ වගකීම් ගන්නයි. කණ්ඩායමේ හොඳම ප්‍රතිඵල ගන්න සියලු දෙනා නම්‍යශීලීව ක්‍රීඩා කළ යුතුයි” ජයවර්ධන පැවැසීය.ශ්‍රී ලංකා පිලට වැඩි තරග ප්‍රමාණයක් ක්‍රීඩා කිරීමට ඇති හෙයින් දැනට සිටින ක්‍රීඩකයන්ට වඩා ලොකු සංචිතයක් අවශ්‍ය බව ද ජයවර්ධන වැඩිදුරටත් පැවැසීය.ශ්‍රී ලංකා පිල - මහේල ජයවර්ධන (නායක), ඇන්ජලෝ මැතිව්ස් (උප නායක), දිනේෂ් චන්දිමාල්, ටී. එම්. ඩිල්ෂාන්, කුමාර සංගක්කාර, උපුල් තරංග, ෆර්විස් මහරූෆ්, ළහිරු තිරිමාන්න, සීකුගේ ප්‍රසන්න, තිසර පෙරේරා, සචිත්‍ර සේනානායක, ලසිත් මාලිංග, සුරංග ලක්මාල්, නුවන් කුලසේකරඉන්දීය පිල - එම්. එස්. දෝනි (නායක), විරාට් කෝලී, රවිචන්ද්‍රන් අශ්වින්, අශෝක් ඩින්ඩා, ගෞතම් ගාම්බීර්, රවින්ද්‍ර ජඩේජා, ප්‍රවීන් කුමාර්, ඉර්ෆාන් පතාන්, යුෂුෆ් පතාන්, සුරේෂ් රයිනා, රාහුල් ෂර්මා, රෝහිත් ෂර්මා, සචින් තෙන්ඩුල්කාර්, මනෝජ් තිවාරි, විනේ කුමාර්.</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>13</day>
    </date>
    <link>http://www.dinamina.lk/2012/03/13/_art.asp?fn=s1203132</link>
    <topic>එංගලන්ත පිල පැමිණේ</topic>
    <author/>
    <content>ශ්‍රී ලංකාව සමග ද්විත්ව ටෙස්ට් තරගමාලාවක් සඳහා එංගලන්ත ක්‍රිකට් කණ්ඩායම දැන් දිවයිනට පැමිණ සිටී.පළමු ටෙස්ට් තරගය මාර්තු 26 සිට 30 දක්වා ගාල්ල ජාත්‍යන්තර ක්‍රිකට් ක්‍රීඩාංගණයේ පැවැත්වෙන අතර දෙවැනි හා අවසාන ටෙස්ට් තරගය අප්‍රේල් 3 සිට 7 දක්වා පී. සරා ක්‍රීඩාංගණයේදී පැවැත්වීමට නියමිතය. ටෙස්ට් තරගමාලාව ආරම්භයට පෙර එංගලන්ත කණ්ඩායම තෙදින පුහුණු තරග 2කට සහභාගි වනු ඇත. මෙයින් පළමු තරගය මාර්තු 15 සිට 17 දක්වා ආර්. ප්‍රේමදාස ජාත්‍යන්තර ක්‍රිකට් ක්‍රීඩාංගණයේත්, දෙවැනි තරගය මාර්තු 20 සිට 22 දක්වා එස්.එස්.සී. ක්‍රීඩාංගණයේත් පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>13</day>
    </date>
    <link>http://www.dinamina.lk/2012/03/13/_art.asp?fn=s1203133</link>
    <topic>සුදුසුකම් ලබා ගැනීමේ තරගාවලිය අද ඇරැඹේ</topic>
    <author/>
    <content>ශ්‍රී ලංකාවේදී ලබන සැප්තැම්බර් හා ඔක්තෝබර් මාසවලදී පැවැත්වෙන 2012 විස්සයි20 ලෝක කුසලාන ක්‍රිකට් තරගාවලියට සහභාගි වන සුළු කණ්ඩායම් 2 තෝරා ගැනීමේ තරගාවලිය අද එක්සත් අරාබි එමීර් රාජ්‍යයේදී අද ඇරැඹේ.රටවල් 16කගේ සහභාගිත්වයෙන් පැවැත්වෙන මෙම සුදුසුකම් ලබා ගැනීමේ තරගාවලියේදී එක් ස්ථානයක් හිමිකර ගනු ඇති බවට ජනප්‍රිය කණ්ඩායමව සිටින්නේ ඇෆ්ගනිස්ථානයයි. ඔවූහු, 2010 වසරේ කැරිබියන්හි පැවැති විස්සයි20 ලෝක කුසලාන තරගාවලියට සුදුසුකම් ලබා ගැනීමට සමත් වූහ. ශ්‍රී ලංකාවේ තරගාවලියට සහභාගි වීමට සුදුසුකම් ලබා ගනු ඇතැයි අපේක්ෂිත අනෙක් කණ්ඩායම අයර්ලන්තයයි.සුදුසුකම් ලබා ගැනීමේ තරග වටයට සහභාගි වන අනෙකුත් කණ්ඩායම් වනුයේ නෙදර්ලන්තය, කෙන්යාව, කැනඩාව, ස්කොට්ලන්තය, පැපුවා නිව් ගිනියාව, නැමීබියාව, හොංකොං, උගන්ඩාව, බර්මියුඩාව, ඕමානය, ඩෙන්මාර්කය, ඉතාලිය හා අමෙරිකාව ය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>13</day>
    </date>
    <link>http://www.dinamina.lk/2012/03/13/_art.asp?fn=s1203134</link>
    <topic>පන්දු හයේ ස්නූකර් සූරතාව රයන් සෝමරත්නට</topic>
    <author>ෆවුස් මොහොමඩ්</author>
    <content>මුවර්ස් ක්‍රීඩා සමාජයේ මොහොමඩ් අස්ලම් ලකුණු 8 – 6 ක් ලෙස පරාජයට පත් කළ ඔටර්ස් ක්‍රීඩා සමාජයේ රයන් සෝමරත්න රතු පන්දු හයේ ජාතික ස්නූකර් සූරතාව දිනා ගැනීමට සමත් විය.ශ්‍රී ලංකා බිලියර්ඩ් සහ ස්නූකර් සංගමයේ මෙහෙයවීමෙන් සුගතදාස හෝටල් පරිශ්‍රයේ පිහිටි එම සංගම් මූලස්ථානයේ පැවති මේ තරගාවලියේ අවසන් පූර්ව වටයේ දී ලකුණු 7-4 ක් ලෙස රයන් සෝමරත්න වෙතින් රයිලේස් පිලේ මොහොමඩ් රිම්සාන් පරාජයට පත් වූ අතර ජාතික සූරයකු වන වයි. එම්. සී. ඒ. පිලේ සුසන්ත බොතේජු ලකුණු 7-6 ක් ලෙස පරාජය කිරීමට එස්. එච්. එම්. අස්ලමි සමත් විය.තරගකරුවන් 60 දෙනකුගේ සහභාගිත්වයෙන් සමස්ත ලංකා මට්ටමෙන් ඇරැඹි මේ තරගාවලියේ දෙවැනි වටය රවුන්ඩ් රොබින් ක්‍රමයට පැවැති අතර පිළිමලුන් පිටු දැකීමේ ක්‍රමයට පැවැති අවසන් වටයට ප්‍රබල තරගකරුවන් 16 දෙනෙක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>13</day>
    </date>
    <link>http://www.dinamina.lk/2012/03/13/_art.asp?fn=s1203135</link>
    <topic>එක්දින තරගයේ ජය සාන්ත සෙබස්තියන් විදුහලට</topic>
    <author>ඩිල්වින් මෙන්ඩිස්මොරටුව ක්‍රීඩා</author>
    <content>වේල්ස් කුමර විදුහලත්, ශාන්ත සෙබස්තියන් විදුහලත් අතර වාර්ෂිකව පැවැත්වූ 27 වැනි එක්දින ක්‍රිකට් තරගයෙන් ශාන්ත සෙබස්තියන් විදුහලට ලකුණු 54 ක පහසු ජයක් අත්විය. මොරටුව ටිරෝන් ප්‍රනාන්දු ක්‍රීඩාංගණයේ පැවැති මෙම තරගයේදී පළමුවෙන් පන්දුවට පහර දුන් ශාන්ත සෙබස්තියන් විදුහල පන්දු වාර 50 අවසානයේදී කඩුලු 8 කට ලකුණු 275 ක් වාර්තා කිරීමට සමත් විය. සනිත ද මෙල් සහ අනුෂ්ක පෙරේරා ලකුණු 78 බැගින් වාර්තා කළහ. හෂාන් ප්‍රනාන්දු ලකුණු 67 කට කඩුලු 4 ක් දවාලීමට සමත් විය.පිළිතුරු ඉනිම ක්‍රීඩා කළ වේල්ස් කුමර විදුහල ලකුණු 221 කට දැවී ගිය අතර කුසල් මෙන්ඩිස් ලකුණු 93 ක් රැස්කළේය. නිමේශ් ප්‍රනාන්දු ලකුණු 48 කට කඩුලු 3 ක් දවාලීය.ශාන්ත සෙබස්තියන් විදුහල 275/8 (ඕවර 50) - සනිත ද මෙල් 78, අනුෂ්ක පෙරේරා 78, අවිශ්ක ප්‍රනාන්දු 30 (හෂාන් ප්‍රනාන්දු 4/67, ෂනුක දුලාජ් 2/54)වේල්ස් කුමර විදුහල 221 (ඕවර 45.1) - කුසල් මෙන්ඩිස් 93, තරිඳු ඩිල්ශාන් 21, ක්‍රිශේන් අපෝන්සු 30 (නිමේෂ් ප්‍රනාන්දු 3/48, අමිල අපෝන්සු 2/28).</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>13</day>
    </date>
    <link>http://www.dinamina.lk/2012/03/13/_art.asp?fn=s1203136</link>
    <topic>කැල්ටෙක්ස් රගර් සූරයන්ට කුසලානය පිරිනැමේ</topic>
    <author/>
    <content>2011 වසරේදී කැල්ටෙක්ස් සමාගමේ අනුග්‍රහයෙන් පැවැත්වූ රගර් තරග මාලාවේ අවසන් මහා තරගයේ ජයග්‍රාහී කණ්ඩායම් වෙත එම කුසලාන පිරිනැමීමේ උත්සවය කොළඹ ගාලුමුවදොර හෝටලයේදී පසුගියදා පැවැත්විණි.මෙම අවස්ථාව සඳහා ප්‍රධාන ආරාධිත අමුත්තා වශයෙන් කැල්ටෙක්ස් සමාගමේ කළමනාකරණ අධ්‍යක්‍ෂක කිෂූ ගෝමස් මහතා සහභාගී වූ අතර නාවික හමුදා රගර් කණ්ඩායමේ ජ්‍යෙෂ්ඨ සම්බන්ධීකරණ නිලධාරි නාවික හමුදා මෙහෙයුම් අධ්‍යක්‍ෂ ජනරාල් රියර් අද්මිරාල් ජයන්ත පෙරේරා, ශ්‍රී ලංකා රගර් සම්මේලනයේ සභාපති, නාවික හමුදාවේ සහ කැල්ටෙක්ස් සමාගමේ ජ්‍යෙෂ්ඨ නිලධාරීන් මෙන්ම රගර් ක්‍රීඩාව හා සම්බන්ධ විවිධ ක්‍ෂේත්‍රයන් නියෝජනය කරන නිලධාරින් සහ ක්‍රීඩකයන් බොහෝ දෙනෙක්ද සහභාගි විය.මෙහිදී 2011 වසරේ හොඳම කණ්ඩායමට හිමි සම්මානය මහනුවර රගර් කණ්ඩායම හිමිකරගත් අතර හොඳම නැගී එන රගර් කණ්ඩායමට හිමි සම්මානය සහ 2011 වසරේ කැල්ටෙක්ස් ලීග් රගර් තරගාවලියේ අනුසූරතාව නාවික හමුදා රගර් කණ්ඩායම වෙත පිරිනැමුණි. එමෙන්ම හොඳම කණ්ඩායම් නායක වෙත පිරිනමනු ලබන සම්මානය නාවික හමුදා රගර් කණ්ඩායමේ නායක යෝෂිත රාජපක්‍ෂ වෙත පිරිනැමිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>13</day>
    </date>
    <link>http://www.dinamina.lk/2012/03/13/_art.asp?fn=s1203137</link>
    <topic>සුරාජ් රන්දීව් බ්ලූම්ෆීල්ඩ් පිලට ජය ගෙනේ</topic>
    <author>ෆවුස් මොහොමඩ්</author>
    <content>සුරාජ් රන්දීව්ගේ විශිෂ්ට පන්දු යැවීමේ දස්කම් හේතුවෙන් අන්තර් සමාජ පි‍්‍රමියර් ලීග් තුන්දින තරගාවලියේ ‘ඒ’ කොටස යටතේ බදුරලිය කණ්ඩායම සමඟ පැවැති තරගයෙන් කඩුලු 7 ක ජයක් අත්කර ගැනීමට බ්ලූම්ෆීල්ඩ් පිල සමත් විය.බදුරලිය පිලේ පළමු ඉනිමේ කඩුලු 3 ක් දවාලූ රන්දීව් දෙවැනි ඉනිමේදී කඩුලු 8 ක් බිඳ හෙලමින් තරගය පුරා ලකුණු 237 කට කඩුලු 11 ක් දවා ගත්තේය.බදුරලිය පළමු ඉනිම 226 - නිලූෂාන් නෝනිස් 100 (ටිරෝන් ගමගේ 54/3, සුරාජ් රන්දීව් 109/3) සහ දෙවැනි ඉනිම 379 - හැන්ස් ප්‍රනාන්දු 88, සහන් විජේරත්න 60 (සුරාජ් රන්දීව් 128/8)බ්ලූම්ෆීල්ඩ් පළමු ඉනිම 513/8 (ඉනිම අත්හිටුවන ලදී) - නදීර නාවෙල 117, සුමින්ද මෙන්ඩිස් 77, ප්‍රසන්න ජයවර්ධන 70, චාමර සිල්වා 64, චින්තක ජයසිංහ 58 (ලස්සන ඩයස් 202/4) සහ දෙවැනි ඉනිම 94/3 - සංජය ගංගොඩවිල නොදැවී 52 (ලස්සන ඩයස් 28/2)මුවර්ස් පිලට ලකුණු 186ක ජයක්ලංකන් ක්‍රීඩා සමාජය සමඟ මුවර්ස් පිටියේ පැවැති තරගයෙන් ලකුණු 186 ක ජයක් අත්කර ගැනීමට මුවර්ස් පිල සමත්විය.මුවර්ස් පළමුඉනිම 304 - ශෙහාන් ජයසූරිය 61, භාතිය පෙරේරා 60, දිල්හාර ලොකුහෙට්ටිගේ 52 (ගයාන් සිරිසෝම 76/3, රජීව වීරසිංහ 81/3) සහ දෙවැනි ඉනිම 272/5 (ඉනිම අත්හිටුවන ලදී) - දිල්හාර ලොකුහෙට්ටිගේ නොදැවී 101, කසුන් බෝධිෂ 69ලංකන් පළමු ඉනිම 198 - අශේන් සිල්වා 109 (ශෙහාන් ජයසූරිය 56/5) සහ දෙවැනි ඉනිම 192 - සාලිය සමන් ජීවන්ත 53 (දිනුක හෙට්ටිආරච්චි 55/8)මේ අතර කෝල්ට්ස් සහ එස්. එස්. සී. අතර කෝල්ට්ස් පිටියේ පැවැති තරගයෙන් පළමු ඉනිමේ ජයක් වාර්තා කිරීමට කෝල්ට්ස් පිල සමත් විය. එහිදී එස්. එස්. සී. පිලේ තිලාන් සමරවීර (102) සහ තිළිණ කණ්ඩම්බි (124) ශතක වාර්තා කළ අතර කෝල්ට්ස් පිල වෙනුවෙන් කුෂාල් ජනිත් පෙරේරා (186) සහ හර්ෂ විතාන (157) ශතක ලබා ගත්හ.එන්. සී. සී. පිලට එරෙහිව පළමු ඉනිමේ ජයක් වාර්තා කිරීමට රාගම කණ්ඩායම සමත් විය. රාගම පිල වෙනුවෙන් රුමේෂ් බුද්ධික (109), උදාර ජයසුන්දර (154) සහ ඉයන් ඩැනියෙල් (110) ශතක රැස්කළ අතර එන්. සී. සී. පිල වෙනුවෙන් ජෙහාන් මුබාරක් නොදැවී ලකුණු 131 ක් ලබාගැනීමට සමත් විය. මෙහිදී රාගම පිලේ මාලිංග බණ්ඩාර එන්. සී. සී. පළමු ඉනිමේදී ලකුණු 56 කට කඩුලු 7 ක් දවාලීය.සරවනමුත්තු පිටියේ පැවැති තරගයේදී ද්‍රවිඩ සංගම් පිලට එරෙහිව පළමු ඉනිමේ ජයක් අත්කර ගැනීමට හලාවත මේරියන්ස් පිල සමත් විය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>13</day>
    </date>
    <link>http://www.dinamina.lk/2012/03/13/_art.asp?fn=f1203131</link>
    <topic>උදා වූ සාමයේසංවර්ධන ප්‍රතිලාභ</topic>
    <author>සටහන ප්‍රසන්න අධිකාරි</author>
    <content>මිනිස් ජීවිතයට ඉතා සමීපව දැනෙන වඩා සංවේදී ප්‍රශ්න කිහිපයක් ම රට තුළ පැන නැඟී ඇත. අද දවසේ සංවේදීම ප්‍රශ්න ලෙස ඉන්ධන මිල ඉහළ යාම සහ බස් ගාස්තු වැඩිවීම හඳුනාගත හැකිය. මේ කරුණ මූලික කර ගනිමින් විපක්‍ෂයේ පක්‍ෂ මාධ්‍ය ප්‍රකාශ නිකුත් කිරීමටත්, පාරට බසිමින් ජනතාවාදී වීමටත් පටන්ගෙන තිබේ. ප්‍රශ්නය හැබෑය. බඩු මිලත් වැඩිවේද? ජනතාව තුළ තවත් ප්‍රශ්නයක් පැන නඟිමින් පවතී.බහු ආගමික, බහු සංස්කෘතික, බහු ජාතිකත්ව සමාජයක් වූ ශ්‍රී ලංකාව පසුගිය දශක 03 ක පමණ කාලයක් අඛණ්ඩ යුද්ධයකට මැදි වී තිබුණි. මේ නිසා සියලුම ශ්‍රී ලාංකිකයන්ගේ ජීවිතවලට තර්ජනයක් එල්ල වී තිබුණි. ඇතැම් රක්ෂණ සමාගම් ත්‍රස්තවාදී උවදුරු රක්ෂණය, හදිසි අනතුරු රක්ෂණය හා බෝම්බ හානි රක්ෂණ පවා ලබාදීම අත්හිටුවා තිබුණි. ජනතාවගේ ජීවිතවල වටිනාකම නොසලකා හරින වටපිටාවක් බිහිවිය. මානව හිමිකම් හා අයිතිවාසිකම්, මානව අගනාකම් හා සාරධර්ම පිරිහී තිබුණි. ජාතිවාදයන් අවුළුවාලීමට දෙස්, විදෙස් බලවේග කටයුතු කරන ලදී. මේ සියලු අගතිගාමී මෙහෙයුම් තුරන් කර සියලු ජනයාගේ මානව හිමිකම්, අයිතීන් ආරක්‍ෂා කිරීමට හැකි වටපිටාවක් වර්තමානයේ නිර්මාණය වී ඇත.ජනතා සිතුම් පැතුම් ඉටුකර ගත හැකි ආර්ථික ශක්තියක් ලබා දීමට වත්මන් රජය අරඹා ඇති ප්‍රධාන ව්‍යාපෘති කිහිපයක් පිළිබඳ අවධානය යොමු කිරීම වටියි. ග්‍රාමීය ජන ජීවිතය නඟාසිටුවීම අරමුණ කර ගනිමින් ආර්ථික සංවර්ධන අමාත්‍යාංශය ඇතුළු අමාත්‍යාංශ කිහිපයක එකතුවකින් ගම නැඟුම ව්‍යාපෘතිය ආරම්භ කර තිබේ. මේ සඳහා 2009 වර්ෂයේ වෙන් කළ මුදල රු. මිලියන 9000 ක් ද, 2010 වර්ෂය සඳහා රු. මිලියන 9000 ක් ද, 2011 වර්ෂය සඳහා රු. මිලියන 12,000 ක් ද වේ. 2012 වර්ෂය සඳහා රුපියල් මිලියන 14,000 ක මුදලක් වැය කිරීමට නියමිතය.මේ අතර දිවි නැඟුම ව්‍යාපෘතිය මගින් ලංකාවේ සෑම ගමක්ම ආවරණය කරමින් ගම්මාන 14,000 කින් එක් ගමකින් පවුල් සියයක් තෝරාගෙන ඇත. එම පවුල් ඒකක සියය ආර්ථික හා සමාජ දියුණුවක් ඇතිකිරීමේ අරමුණින් දිවි නැඟුම ව්‍යාපෘතිය මේ වන විට සාර්ථකව ක්‍රියාත්මක වේ. මේ සඳහා 2011 වසරේදී රු. බිලියන 4.4 ක් වැය කළ අතර 2012 වසර සඳහා වෙන් කළ මුදල රුපියල් බිලියන 6.5 කි. වසරකට පවුල් 14,00000 ක් නඟාසිටුවීමට සැලසුම් කර තිබේ. එමඟින් තම පවුල තුළම අවශ්‍ය ආහාර, කිරි, එළවළු හා පලතුරු අවශ්‍යතාවන් සපුරා ගැනීමට හැකියාව ලැබේ. එය ආර්ථිකය සවිමත් කිරීම මෙන්ම පවුලේ පෝෂණයට ද හේතු වේ. ග්‍රාමීය හා නාගරික දිළිඳු පවුල් ආර්ථික අතින් සවිබල ගැන්වීම ඒ මගින් අපේක්‍ෂා කරන අතර දිවයින පුරා යටිතල පහසුකම් සංවර්ධනය කෙරේ ද රජයේ අවධානය යොමුව ඇත.වසර 30 ක යුද්ධය නිමවීමත් සමඟ වර්තමාන රජය කෙටි කාලීන හා දිගු කාලීන ආර්ථික සංවර්ධනයක් ඉලක්ක කර ගනිමින් දිවයින පුරා මාර්ග පද්ධතිය නවීකරණයට සැළසුම් කර තිබේ. ඒ මඟින් අධිවේගී මාර්ග, ගුවන් මාර්ග, පුළුල් මං තීරු සහිත මාර්ග, නගර වට රවුම් මාර්ග ඉදිකිරීම ආරම්භ කර ඇත. සාමාන්‍ය මාර්ග පද්ධතිය සකස් කිරීම සඳහා 2011 වසරේදී රුපියල් බිලියන 97.4 ක් ආයෝජනය කළ අතර 2012 වසරේදී ඒ සඳහා ආයෝජනය කිරීමට අපේක්‍ෂිත මුදල රුපිල් බිලියන 128 කි.කොට්ටාව - ගාල්ල අධිවේගී මාර්ගය මේ වන විට ජනතා අයිතියට පත් කර තිබේ. ඒ සඳහා අධිවේගී මාර්ගය කි. මී. 96 ක් නිමවා ඇත. කොළඹ – නුවර අධිවේගී මාර්ගය ද කිලෝමීටර් 98.9 කින් ද නිර්මාණය කිරීමේ මූලික වැඩ කටයුතු සිදු කෙරෙමින් පවතියි.මේ වන විට නැඟෙනහිර පළාතේ මහා පරිමාණ පාලම් ව්‍යාපෘති සියල්ල නිමවා ඇත. දියවර ගම්මාන ආශ්‍රිත මාර්ග සංවර්ධන වැඩසටහන් යටතේ ද ග්‍රාමීය මාර්ග සංවර්ධන වෙමින් පවතියි. මේසා විශාල සංවර්ධනයන් මගින් නගරයත්, ගමත් යාකරමින් අවශ්‍ය දේශපාලනික, සමාජීය, සංස්කෘතික, ජාතිකත්ව සමඟිය සහිත පසුබිම සකස් කර ගැනීම ද රටක් ලෙස අප ලැබූ ප්‍රධාන ජයග්‍රහණයකි.ශ්‍රී ලංකාව “මිනී කන්නන්ගේ දේශයක්”, “ජීවිත අවදානම් සහිත රටක්”, “වගකීමක් නොගන්නා රටක්”, “මානව හිමිකම් අහිමි රටක් “ ලෙස දීර්ඝ කාලයක් පුරා ලොව පැතිර පැවති කළු චිත්‍රය මකා අප මාතෘ භූමිය කෙරෙහි විශ්වාසයක්, අභිමානයක් ඇතිකිරීමට හැකි වූයේ පසුගිය වසර කිහිපය තුළ ලැබූ දේශපාලනික හා යුදමය ජයග්‍රහණයන් නිසාවෙනි. නමුත් ඉතිරිව ඇති අඳුරු සෙවනැලි කිහිපයක් ජාත්‍යන්තර මට්ටමින් තවමත් හොල්මන් කරමින් සිටියි. එහි එක් කණ්ඩායමකි විදෙස්ගත කොටි ජාලය. අනික් පාර්ශ්වය අප රටෙහි ස්වාධීනත්වය හා භෞමික අඛණ්ඩතාවය නැති කිරීමේ අරමුණින් කටයුතු කරන බටහිර බලවේගයන්ය. මොවුන්ගේ දුෂ්ට කුමන්ත්‍රණ හමුවේ විදෙස් බලවේග විසින් පරාජය කළ නොහැකි යැයි හඳුන්වා දී සිටි කොටි ත්‍රස්තවාදීන් පරාජය කර මව්බිම නිදහස් කර ගැනීමට අප සැමට හැකි විය.ඒ මඟින් අද වන විට සංචාරක කර්මාන්තය වේගවත් ගමනක් අරඹා ඇත. ඒ අනුව 2009 වසර සඳහා සංචාරකයින් 4,47,890 ක් ද, 2010 වසර සංචාරකයින් 6,54,476 ක් ද, 2011 වසර සඳහා සංචාරකයින් 8,55,975 ක් ද පැමිණ ඇත.ඊට අමතරව අනෙකුත් සියලු සමාජීය අවශ්‍යතාවයන් සඳහා ද රජයේ අවධානය අන් කවර කලකටත් වඩා යොමුව ඇත. විදුලිබල සැපයුම මේ වන විට 92% ක් ද, ඉක්මවා ඇත. ඉදිරි විදුලි සැපයුම 2013 වර්ෂය අවසානයට පෙර ලබාදීම විදුලිබල අමාත්‍යාංශයේ අරමුණයි. ඒ සඳහා දැනට ඉහළ කොත්මලේ ජල විදුලි බලාගාරය, ලක්විජය හා යුගදනවි වැනි මහා පරිමාණ ජල විදුලි බලාගාර සක්‍රීය කර ඇත. යුද්ධය හේතුවෙන් හිසට සෙවණක් අහිමි ජනතාවක් රටපුරා විවිධ දුෂ්කරතා මධ්‍යයේ ජීවත් විය. ඔවුන්ට අවශ්‍ය නිවාස ඉදිකිරීමට රජය කෙටි කාලීන හා දිගු කාලීන සැලසුම් සකස් කර ඇත.යුද්ධය නිමවීමෙන් පසු දීර්ඝ කාලයක් සරණාගත කඳවුරුවල නොතබා දමිළ ජනතාව නැවත සිය ගම්බිම් කරා ගොස් පදිංචි විය. උතුරු හා නැඟෙනහිර පළාතේ ජනතාවගේ නිවාස ප්‍රශ්නයට විසඳුම් කඩිනමින් ලබාදීම රජයේ අභියෝගයයි. ඒ සඳහා රජය නිවාස ව්‍යාපෘති රැසක් මේ වන විට ක්‍රියාත්මක කර තිබේ. එක් ව්‍යාපෘතියක් උතුරට ද, අනෙක් ව්‍යාපෘතිය මුළු රටම ආවරණය වන පරිදි ද ක්‍රියාත්මකය.”අපි වවමු - රට නඟමු” ජාතික කෘෂිකර්මාන්ත වැඩපිළිවෙළ මගින් ස්වයංපෝෂිත ජාතියක් බිහිකිරීමේ කටයුතු අරඹා ඇත. මෙතෙක් කාලයක් වගා කළ නොහැකිව පැවති විශාල භූමි භාගයක් මේ වන විට වගාවන් සඳහා භාවිතා කරයි. ඒ උතුරු හා නැඟෙනහිර පළාත්හි භූමියයි. ඒ මගින් සරු ඵලදාවක් රටට ලැබෙන අතර විශාල ආර්ථික ප්‍රතිලාභයක් උතුරේ හා නැඟෙනහිර ජනතාවට ලැබේ.වී ඇතුළු අනෙකුත් බෝග වගාවන් සඳහා රජය වාර්ෂිකව වෙන්කරනු ලබන පොහොර සහනාධාරය අති විශාලය. පොහොර සහනාධාරය සඳහා 2008 වර්ෂයේ රුපියල් බිලියන 26.4 ක් ද, 2009 වර්ෂය සඳහා රුපියල් බිලියන 26.9 ක් ද, 2010 වර්ෂය සඳහා රුපියල් බිලියන 26 ක් ද, 2011 වර්ෂය සඳහා රුපියල් බිලියන 29.8 ක් ද, ගොවි ජනතාව වෙත ලබා දී ඇත. 2012 වර්ෂය වෙන්කර ඇති මුදල රුපියල් බිලියන 33.8 කි.මේ සෑම මුදලක්ම වැය කර ඇත්තේ රටේ සරු අස්වැන්නක් ලබාගැනීමේ අරමුණිනි. ඒ මගින් ගොවි ජනතාව නඟාසිටුවීමට පියවර ගෙන ඇත.ලෝකයේ බොහෝ රටවල් සෞඛ්‍ය, අධ්‍යාපනය, ප්‍රවාහනය ඇතුළු බොහෝ සේවාවන් ලබා දෙනුයේ මුදල් ලබා ගැනීමෙනි. නැතිනම් ඒවා ලාභ ලබන ආයතන ලෙස පවත්වාගෙන යයි. නමුත් විවිධ ආර්ථික දුෂ්කරතාවයන් ඇති ශ්‍රී ලංකාව වැනි රටක් ජනතා සුබසාධනයන් කප්පාදු නොකරමින් ජනතා හිතවාදීව එම සහනයන් සමස්ත ජනතාවට ලබාදීම අඛණ්ඩව සිදු කරමින් සිටීම පහසු කර්යයක් නොවෙයි.45 ලක්‍ෂයක් පමණ වූ ශිෂ්‍ය ප්‍රජාවක් සඳහා අධ්‍යාපනය හා උසස් අධ්‍යාපන අමාත්‍යාංශය නොමිලයේ ඇඳුම්, පොත්පත්, අධ්‍යාපනය, ශිෂ්‍යත්ව හා මහපොළ ආධාර ලබා දෙයි.2008 වර්ෂය සඳහා අධ්‍යාපනය වෙනුවෙන් වෙන් කළ මුදල රුපියල් බිලියන 100.1 කි. එමෙන්ම 2009 වර්ෂය සඳහා රුපියල් බිලියන 100.5 ක් ද, 2010 වර්ෂය සඳහා රුපියල් බිලියන 104.2 ක් ද, 2011 වර්ෂය සඳහා රුපියල් බිලියන 120 ක් ද, වෙන්කර තිබුණි. 2012 වර්ෂය සඳහා එම මුදල රුපියල් බිලියන 132 කි.කලාකරුවන්ට, කලාකාමීන්ට ලබාදීමට රජය මැදිහත් වී කටයුතු කරයි. රන්මිණිතැන්න ටෙලි සිනමා ගම්මානය හා නෙළුම් පොකුණ මහින්ද රාජපක්‍ෂ රඟහල ඉන් ප්‍රමුඛය.මේ අතර සන්නිවේදනය ප්‍රබල තාක්ෂණික මාධ්‍යයක් බවට පත් වී තිබේ. සෘජු හා ජංගම දුරකථන භාවිතා කරන්නන්ගේ සංඛ්‍යාව 2000 වර්ෂයේදී පුද්ගලයින් 100 කට දුරකථන භාවිතය 6.3 කි. එය 2011 වන විට 100 දෙනෙකුට දුරකථන භාවිතය 105.3 කි. 2011 වසර අවසාන වන විට ජංගම දුරකථන භාවිතය ශීඝ්‍රයෙන් ඉහළ ගොස් ඇත. මේ වන විට ජංගම දුරකථන මිලියන 18 ක් භාවිතයේ පවතී. එමෙන්ම සමස්ත දුරකථන භාවිතය මිලියන 22 ඉක්මවා ඇත. මේ මගින් ජනතාවගේ සන්නිවේදන අවශ්‍යතාව වේගවත් හා පහසු කර ඇත.තොරතුරු ගලා යෑම හා විවිධ කටයුතු පහසු කර ඇත. උතුරු පළාතට හා නැඟෙනහිර පළාතේ කොටසක් ආවරණය වන පරිදි කොකාවිල් සන්නිවේදන කුලුන ඉදිකර ජනතා අයිතියට පත්කරන ලදී. ඒ මගින් දමිළ ජනතාව ඇතුළු සියලු ජනතාවට දුරකථන පහසුකම්, රූපවාහිනී හා ගුවන් විදුලි පහසුකම්, අන්තර්ජාල පහසුකම් ලබාගැනීමේ පහසු ක්‍රම හිමිවිය.දුගී දුප්පත්භාවය 1995/1996 වර්ෂවල 28.8% ක්ව තිබුණු අතර 2002 වර්ෂයේ එම අගය 22.7% දක්වා අඩුවිය. 2006/2007 වර්ෂය සඳහා එම අගය 15.2% ක් වූ අතර 2009/2010 වර්ෂයන් වන විට 8.9% දක්වා පහළ බැස ඇත.විරැකියා මට්ටම පහළ බැස ඇති අයුරු එසේමය. ඒ අනුව 2007 වර්ෂයේ විරැකියා අගය 6.0 කි. එය 2008 වර්ෂයේදී 5.4 කි. 2009 වර්ෂයේදී එය 5.8 දක්වා ද, 2010 වර්ෂයේදී එය 4.9 දක්වා ද, 2011 වර්ෂයේදී එය 4.3 දක්වා ද පහළ බැස ඇත.මීට සමගාමීව ඒක පුද්ගල ආදායම ඉතා ශීඝ්‍ර ලෙස වැඩිවෙමින් පවතී. එය 2007 වර්ෂයේදී ඒක පුද්ගල ආදායම ඇමෙරිකන් ඩොලර් 1617 කි. 2008 වර්ෂයේදී ඒක පුද්ගල ආදායම අමෙරිකන් ඩොලර් 2014 දක්වා වර්ධනය විය. 2009 වර්ෂයේදී එය අමෙරිකන් ඩොලර් 2057 ක් ද, 2010 වර්ෂයේ දී එය ඇමෙරිකන් ඩොලර් 2399 ක් ද, 2011 වර්ෂයේදී එය අමෙරිකන් ඩොලර් 2830 ක් ද දක්වා අඛණ්ඩව වර්ධනය විය.මෙම තොරතුරු අනුව සෑම පවුල් ඒකකයකටම අවම වශයෙන් යතුරුපැදියක් හෝ ත්‍රිරෝද රථයක් සිය ප්‍රවාහන කටයුතු සඳහා ඇත. ඒක පුද්ගල ආදායම ඉහළ යාමත්, සෙසු පාරිභෝගික අවශ්‍යතා අඩු මිලට හා නොමිලයේ ලැබීමත් හේතුවෙන් පවුල් ඒකක තුළ මූල්‍යමය වර්ධනයක් ඇතිවෙමින් පවතී.ඒ සඳහා හොඳම උදාහරණය වන්නේ රට තුළ දැනට ක්‍රියාත්මක බැංකු පද්ධතියයි. 2000 වර්ෂයේදී 1411 ක් වූ බැංකු ශාඛා සංඛ්‍යාව 2011 වර්ෂයේදී 6094 දක්වා වැඩි වී තිබේ. වාණිජ බැංකු පද්ධතිය සමඟ ගනුදෙනු කරන පුද්ගල සම්බන්ධතා වර්ධනය වී ඇති අතර, ඒ මගින් පුද්ගල මුදල් සංසරණ ප්‍රමාණය ද ගනුදෙනු ප්‍රමාණය ද සාධනීය වර්ධනයක් පෙන්නුම් කරයි. රජයේ සමස්ත ආර්ථික සැලසුම් තුළින් වක්‍රව මෙන්ම සෘජුව මූල්‍ය ප්‍රතිලාභ ජනතාවට ලැබීම මෙයට ප්‍රධාන හේතුවකි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>13</day>
    </date>
    <link>http://www.dinamina.lk/2012/03/13/_art.asp?fn=f1203132</link>
    <topic>මඩොල්දූවේ අසිරියමනඞකල්පිතයක් ද?</topic>
    <author>මහින්ද අබේසුන්දර ඡායාරූප -එස්.දීයගහගේ</author>
    <content>මඩොල් දූව පමණක් නොව මාර්ටින් වික්‍රමසිංහ ලියූ අනෙකුත් ග්‍රන්ථද නවකතා බව අපට එක් නූතන විචාරකයකු කියා දී තිබේ. විවිධ ලේඛකයන් ලියා ඇති පොත් නවකතාද නැතිනම් වෙනත් කෘතිදැයි නිගමනයකට ඒමට ඒ හැටි දැනුමක් අපට නැත. ඒ නිසා නූතන විචාරකයාගේ මතයට ගරු කරමින් මඩොල්දූව නවකතාව අපි යළිත් වතාවක් ඊයේ පෙරේදා කියැවීමු. ඒ මඩොල්දූව නම් වූ නවකතාව ගැන බාල විචාරයක් ලියන්නට නොවේ. අපේ එකම අරමුණ මඩොල්දූව නම් වූ දූපත ගැන යමක් සටහන් කිරීමයි. අපි මුලින්ම මඩොල් දූවට ගියේ 1956 අවුරුද්දේ පාසලේ ජ්‍යෙෂ්ඨ පාඨශාලා සහතික පත්‍ර විභාගයට සූදානම් වූ ශිෂ්‍යයකු වශයෙනි. එදා අප ඒ ගමනට කැඳවා ගෙන ගියේ උපාලි ගිනිවැල්ලේ සහ ජිනපාල හෙවත් ජින්නා විසිනි. ඒ දෙදෙනා ඔරුවක නැඟී ශාරීරිකව මඩොල්දූවට යද්දී මේ ලියන අපි සිතින් මඩොල්දූවට ගියෙමු.අධිවේගී මාර්ගයෙන් ගොස් ගාල්ල පින්නදූවෙන් පිට වී කොග්ගල හරහා මාතරට යන හැම දවසකම හත්අටපොළක ප්‍රදර්ශනය කර ඇති බෝඩ් හෙවත් දැන්වීම් අපි දකින්නෙමු. ඒවායේ සටහන් වන කළුපාට අකුරු ලස්සන නැත. එහෙත් කනෙකුට වුව පේන පොල්ගෙඩි අකුරින් සටහන් වන "මඩොල් දූවට යන පාර" යන වචන දෙක තුනය.එම දැන්වීම අනුව මඩොල් දූවට නොමිලයේ යන්නට බැරි ය. ගාස්තුවක් ගෙවිය යුතුය. ගාස්තුව බෝට්ටුවටය. අතින් ගණනක් වැය කළ යුතු නිසාදෝ පාරේ යන කවුරුත් මඩොල්දූවට ගොඩ වන්නේ නැත. එහෙත් අපට දැන ගන්නට ලැබුණ තොරතුරු අනුව පාසල් දරුවන් කණ්ඩායම් වශයෙන් මඩොල් දූවට සහ අනෙකුත් දූවන්වලට ගොඩ වෙති.අපේ මඩොල්දූව ගමන සංවිධාන කළේ දකුණු පළාත් ප්‍රධාන අමාත්‍යතුමාගේ මාධ්‍ය ලේකම් රුවන් කෝට්ටගේ සහෘදයා ය. ඔහුගෙන් මටත් , මා සමඟ ගිය රියැදුරු නෙවිල්ටත්, උපදෙස් ලැබුණේ කොග්ගල බීච් හෝටලයේදී හමුවීමටය. කොග්ගල බීච් හෝටලයට ඇතුළු වීමට මෙහා කොනේ හෝටලයේ සිට මාතර පාරේ කිලෝ මීටරයක් යා යුතුය. මඩොල් දූව ගැන පමණක් නොව කොග්ගල පොල් ගසක් ගැනවත් මාර්ටින් වික්‍රමසිංහ නම සිහිපත් නොකොට කතා කළ නොහැකිය.කොග්ගල් බීච් හෝටලයට ඇතුළු වූ විගස සිහිපත් වූයේ මාර්ටින් වික්‍රමසිංහ ඔහුගේ දියණිය - පුතා - බෑනාවරුන් ය. වික්‍රමසිංහ පවුලට සම්බන්ධ වූ තවත් සහෘදයකු කොග්ගල බීච් හෝටලයේදී එක්වරම මට සිහිපත් විය. ඒ සපරමාදු මහතා ය. අමාත්‍යංශ ලේකම්වරයකු ලෙසද ඔහු කටයුතු කළේ ය.මාධ්‍යවේදීන් වූ අපට සපරමාදු මහතා හමුවූයේ වනජීවී දෙපාර්තමේන්තුවේ ප්‍රධානියා ලෙස කටයුතු කරද්දීය. මාධ්‍යවේදී පිරිසත් සමඟ ඔහු විල්පත්තුවට ගියේ ය. ඒ දින පහකට ය. විල්පත්තුවේ එක බංගලාවක එක දවසක් බැගින් බංගලා පහක අපි නතර වී සිටියෙමු. වනජීවී අධ්‍යක්ෂ පර්සි මහතාත් දොස්තර නන්දන අතපත්තු මහතාත් අප සමඟ සිටියහ. අතපත්තු දොස්තර මහතා ගියේ විල්පත්තුවට ඇතුළු වන ප්‍රධාන මුරපලේ සිටි අලි පැටවකු ලෙඩ වී ඌට බෙහෙත් කිරීමටය.අප සමඟ පින්තූර ගැනීමට ගිය දයා රණවීරට (අද ජීවතුන් අතර නැත) එදා රෑ වමනය සහ උණ වැළඳුණි. අලි පැටවාට බෙහෙත් කරන්නට ආ දොස්තර අතපත්තුට දයා ගැන කීවෙමු. ඔහු සැතපුම් දහයක් එහා මරඳමඩුවට ජීප්රිය යවා අලි පැටවාට දීමට ගෙනා බෙහෙත්වලින් ඉතිරි වූ කොටස ගෙන්වා ගත්තේ ය. දයාට රෑම බෙහෙත් පෙති පෙව්වේ ය.උදේ සැප පුටුවක ඇළ වී සිටි සපරමාදු මහතා "දැන් දයාට කොහොමදැයි " මගෙන් ඇසීය"හොඳටම සනීපයි. හැබැයි ලොකු ප්‍රශ්නයක්" මම කීවෙමි."ඇයි? ඇයි?" ඔහු පුදුමයට පත්වෙමින් ඇසුවේ ය."එයා කන්න ඉල්ලන්නේ පොල් අතුයි කිතුල් බඩයි. හරිම ප්‍රශ්නයක්" මම පැහැදිලි කර දුන්නෙමි.බඩඅල්ලා ගෙන විනාඩි ගණනක් සිනාසුණ සපරමාදු මහතා එයාට අපි අලි බෙහෙත් දීපු එකේ වැරැද්ද නේදැ'යි ඇසුවේ ය.මඩොල් දූව ගැන ලියන්නට ගොස් විල්පත්තුව ගැන ලීවේ. මාර්ටින් වික්‍රමසිංහ පවුලට සම්බන්ධ වූ සපරමාදු මහතා ඇසුරට ගැළපෙන හොඳ මහත්මයකු නිසා ය.අපේ ගමනට සියල්ල සූදානම් කිරීමේදී කොග්ගල බීච් හෝටලයේ කළමනාකරු පී.ලියනගේ දැක් වූ අනුග්‍රහය මුලදීම සිහිපත් කළ යුතුය. ඔහුගේ හෝටලයට එන විදේශීය සංචාරකයන් තුළ ජාතික වශයෙන් වැදගත් තොරතුරු හා විවිධ අදහස් ඇතුළු කිරීමට ඉමහත් වෙහෙසක් ගනී.මේ ගමන යන්නටත්, මඟ පෙන්නවන්නටත් කොග්ගල බීච් හෝටලයේ ඩී.එච්.සෝමසිරි මූලිකත්වය ගත්තේ ය. අප සමඟ බෝට්ටුව පැදවීමට බී. විමලසිරි 'චණ්ඩියෙක්' වගේ සරමකින් කමිසයකින් සැරසී සිටියේ ය. මඩොල්දූවට නොව මඩොල්දූවේ කියැවෙන ගිනි හට්ටි හොල්මන බලන්නට වුව යාමට විමලසිරි සූදානම් ය. වෙනත් අයගෙන් මඩොල් දූවට යෑමට අයකරන බෝට්ටු ගාස්තු ගැනත් විමලසිරි පැහැදිලි කර දුන්නේ ය. ශ්‍රී ලංකාවේ ඇති එකම ස්වභාවික කලපුව තරණය කිරීම ආරම්භ කරන විට දහවල් 12 ට ආසන්නය. මෙම කලපුවට ජලය එන අතු ගංඟා දිය ඇලි කිසිවක් නැත. ස්වාභාවිකව උණන ජලයෙන් කලපුව හැමදාමත් පිරී පවතී. කරදියෙන් පිරි කලපුවේ මුහුදේ සිටින මාළු වර්ගවලින් අඩුවක් නැත.එදා වගේම ගමේ මිනිසුන් මාළු බාන්නේ ඔරුවෙන් ගොසින් බිලි පිතිවලිනි. දැල් දමන අය ද සිටිති. අප කලපුවට ඇතුළුවන විටම ඔරුවක සිටින දෙදෙනකු බිලිපිති දෙකකින් මාළු අල්ලන හැටි බෝට්ටුවේ සිට අපි බලා සිටියෙමු. එදා මෙදා තුර මාළුන්ට දමන ඇම ගිලින මාළුවා සිය අවසන් ගමන ඔරුව ඇතුළේ ම අවසන් කරයි.එදා මෙදා තුර කිසිම මාළුවකු ඇම ගිලින්නේ නැතිව මඟ හැර නොයන්නේ ඇම ගිලීමෙන් තොරව කුස පුරවාගත නොහැකි නිසා ය. තමන්ගේ ජීවිතය උදුරා ගන්නට ඇම දමන මිනිසුන්ට එරෙහිව මාළුන්ගේ විරෝධයක් හෝ වෘත්තීය සමිති ක්‍රියාමාර්ගයක් කවදාවත් පළ නොවනු ඇත.මඩොල් දූව බලා යන ගමනේදී අපගේ වම්පසින් ගාලු පාර, කොග්ගල ගුවන් හමුදා කඳවුර එදා තිබුණ එළිමහන් සිර කඳවුර මෙන්ම නිදහස් වෙළඳ කලාපය දැකගත හැකි ය."ඔය දකුණු පැත්තේ තියෙන්නේ කුරුලු දූපත. ඒකට ගුවන් හමුදාව යන්න දෙන්නේ නෑ. ඒකෙ ඉන්න කුරුල්ලන් ගාල්ල හබරාදූව වැනි නගර දක්වා පියාඹන්නේ ආහාර සොයා ගෙනයි. මේ වෙලාවට ඉන්නේ උකුස්සෝ විතරයි". සෝමසිරි විස්තර කරයි.උදේට බස් රියෙන්, දුම්රියෙන් කට්ටිය නගරෙට වැඩට යනවා වගේ කුරුල්ලෝද ආහාර සොයා ගැනීමට නගරයට යති. උකුස්සන්ට ඈතට ඉගිල යන්නට අවශ්‍ය නැත. ඌට අවශ්‍ය කෑම දූව වටේ ගලන කලපුවේ ඕනෑතරම් තිබේ. උන්ගේ උකුසු ඇසට හසුනොවී මාළුවෙකුට ගැල වී යා නොහැක.මේ වේලාවේම ගසක මුදුනේ සිටි උකුස්සකු ගුවන් යානයක් සේ පහළට පියාඹා වතුරෙන් උඩට මතු වූ මත්ස්‍යයකු ඩැහැ ගත්තේ ය. ඡායාරූප ගන්නට ගිය දීයගහගේ ගේ කැමරාවට ඒ උකුස්සා හසු වන්නට ඇතැයි සිතමි. අපි මඩොල් දූවට ගොඩ බැස්සෙමු. "ඉස්සර පොල් ගස් පේළි තුනක් විතර ඉවුරේ තිබුණා. දැන් ඒවා හේදිලා ගිහින්" විමලසිරි කීවේ ය.මඩොල් දූවට අඩිය තබද්දී අපට පෙනුණේ ඉවුරේ පොල් නොවේ. එලොව පොල් ය.දූවේ සැඟ වී සිටින මිනී මරුවා - රෑට ඔරුවෙන් ඔහු සොයාගෙන එන ගෑනි සහ දරුවා - ගලක් උඩ අව්ව තපින ගොරහැඩි කිඹුල් තඩියා - ජින්නාට දෂ්ට කළ නයි හාමි - ගිනි හට්ටිය හිස මත තබාගෙන එහා මෙහා යන හොල්මන - උපාලි ගිනිවැල්ලේ ගේ අල බතල, එළවළු - කෙසෙල් ගස් යන මේ සියල්ල අපට චිත්‍රපටියක් සේ එකින් එක ප්‍රදර්ශනය විය.අප ඇතුළු වූ විගසම අපට මුණ ගැසුනේ නයි පොළඟුන් වැනි සර්පයන් නොවේ. කිඹුලකු නොවේ. තරුණ වියේ කොල්ලෙක් සහ කෙල්ලෙකි. කෙල්ලගේ දෑසේ නොව ඔළුවේ අව් කණ්ණාඩියකි."මේ දෙන්නා මොන මඟුලකට මේ කැලේ රිංගුවාදැ'යි අසන්නට මට සිතුණි. වයසත් සමඟ සිතට නැඟුණු ඊර්ෂ්‍යාව නිසා මතු වූ එම සිතුවිල්ල මුළු සිතින්ම ඉවත් කර ගත්තෙමි.අඩිපාර දිගේ උඩට නැග්ගෙමි. සෙක්කුවක් සහ පාළු ළිඳක් හමුවිය. සෙක්කුවක් තිබේ නම් සෙක්කුවේ බඳීන්නට හරක් ඉන්නට ඇත. ගලෙන් බැඳපු ළිඳක් ඒ ළඟම තිබීමෙන් මිනිසුන් සිටින්නට ඇතැයි නිගමනය කළ හැකිය. මිනිසුන් සහ හරක් අතර වෙනස හඳුනා ගත හැක්කේ ලස්සන වතුරින් පිරී තිබිය යුතුª ළිඳක් පොලිතීන් හිස් ප්ලාස්ටික් බෝතල් බියර් කෑන් සහ බෝතල්වලින් ළිඳ ගොඩ වී තිබෙන හැටි දකින විටය.කෙසේ හෝ මඩොල් දූවේ එදා මෙන් සර්පයෝ නැත. බලන්නට අමුතු දෙයක් ද නැත. අඩි පාරවල් එමට තිබේ. කොතරම් දුර ගියත් දකින්නට යමක් නැත. ඒ නිසා අපි යළි බෝට්ටුවට ආවෙමු.ඊළඟට අපි ගොඩ බැස්සේ ආරණ්‍ය සේනාසනයකටය. එහි සංඝරත්නයට කුටි තිබේ. සංඝයා වහන්සේට දානය දෙන පිරිස ඈත පළාත්වල සිට පැමිණෙති. හාමුදුරු නමක් හමුවන්නට අප උනන්දු නොවුණේ උන්වහන්සේලා දන් වළඳන බැවිනි.ආරණ්‍ය මිනිසුන්ගේ දෑස්වලට ප්‍රිය මනාපය. එහි වැඩ සිටි නායක හිමිවරුන් දෙදෙනකුගේ සොහොන් කොත් දෙකක් ද තිබේ. දිව්‍ය ලෝකයට යාමට හැකි නම් එය අයිති කර ගන්නට නඩු කියන මිනිස්සු සිටිති. ආරණ්‍යයේ අයිතියට දැන් පිරිසක් නඩු කියන්නේ ඒ නිසා ය.ඊළඟට අප ගොඩ වූයේ ගංදූවටයි. පවුල් හයක් පදිංචිය. රැකියාව කුරුඳු තැලීමයි. අප ගිමන් අරින්නට රුවන් කෝට්ටගේ ගෙන ගොස් තිබුණ මාළු කෑල්ලක රස බලන්නට හැකි වූයේ ගංදූවේ සරත්ගේ ගෙදර වාඩිවෙලා ය. පවුල් හයේ අයට මාර්කට් යන්නට - දරුවන් පාසල් යවන්නට ඔරු හයක් තිබේ.ටී.කේ සරත් ගේ වයස 47 කි. දුව සහ පුතා යන්නේ කොග්ගල මාර්ටින් වික්‍රමසිංහ මහ විදුහලට ය. බිරිඳ කුරුදුවලින් පැකට් හදා විකුණයි. කුරුඳු කුඩු කෝපි වගේ බොන්නට හැකි බව දැන ගත්තේ සරත් ගෙනි. පිටරට සුද්දන් කුරුඳුවලට කැමතිය. සුද්දන් සමඟ කතා කරන්නට සරත්ට පුළුවන. ඔහු ජර්මන් භාෂාවද දනී."මඩොල්දූව ගැන මොනවද ආරංචි" මම ඇසුවෙමි."පොතේ තියෙන ටික තමයි මාත් දන්නේ. අපි නම් ඒකට යන්නේ නෑ" සරත් කීවේ ය.සරත්ගේ අයියා සනී ද සිල්වා කැඳවා ගත්තේ ඔහුගෙන්වත් මඩොල්දූව ගැන දැන ගන්නට ය."ඒත් ඉතින් සොරි තමයි."අපි දන්නෙත් පොතේ තියෙන විස්තර විතරයි" සනීගෙ පිළිතුරද එයයි.මඩොල්දූව ගැන කිසිම තොරතුරක් දන්නා කිසිවකු කොග්ගල දැන් නැත. කියන්නට අමුතු විස්තරයක් ද නැත. එය දූපතක් පමණක් පෙනෙන්නට තිබේ. 1993 සිට පටන් ගත් බෝට්ටුවලින් මඩොල් දූවට යන්නට පහසුකම් තිබේ.කොග්ගල බීච් හෝටලයේ කලමනාකරු ලියනගේ මහතා අපට දිවා භෝජනය සූදානම් කර තිබුණි. හෝටලයේ පී.ආර්. කලුපහනට සහ සුනන්දට අපේ ස්තූතිය හිමිවෙයි.අපි සුහදකම ගොඩ නඟාගෙන කොළඹ ආවෙමු. මඩොල් දූව අපට සිහිනයක් වගේ ය. අප මුලින්ම කී නූතන විචාරකයා කියන පරිදි නවකතාව යනු මනඞකල්පිතයකි. එසේ නම් මඩොල්දූව නවකතාවද මාටින් වික්‍රමසිංහගේ මනඞකල්පිතයක් විය හැකිය. කෙසේ හෝ කොළඹ පැමිණ මම මඩොල්දූව නවකතාව යළි කියැවීමි. මා සමඟ ගිය නෙවිල් මඩොල් දූව කියැවූයේත් නැත. ගමන ඔහුට ජොලියකුත් නැත. හේතුව මාදුගඟේ ගියා වගේ සංගීතය සහ බෝතල් නොතිබුණ නිසා ය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>14</day>
    </date>
    <link>http://www.dinamina.lk/2012/03/14/_art.asp?fn=n1203141</link>
    <topic>ගොවීන්ට එරෙහි “පිටි කුමන්ත්‍රණයක්”</topic>
    <author>විජයානි එදිරිසිංහ සහ ජයසිරි මුණසිංහ</author>
    <content>වී මිල වැඩි කරන්නයි කෑ ගසන්නෝ ගොවීන්ගේ සැබෑ හිතවතුන් නොව, තිරිඟුපිටි සමාගම්වල මඩි තරකිරීමට මඟ පාදන්නන් බව වෙළෙඳපොළ විශ්ලේෂකයෝ අවධාරණය කරති.තිරිඟුපිටි සමාගම්වල වරදාන හා වරප්‍රසාදවලට ගිජුව මෙරට ගොවීන්ට හිතවත්කම මවා පෙන්වමින් වී මිල වැඩි කරන්නැයි උසි ගන්වන්නේ, සැබෑ ලෙසට ඒ හරහා බලාපොරොත්තු වන්නේ වැඩිපුර සහල් වෙනුවට ජනතාවට පාන් පිටි කැවීමට යැයිද ඔවුහු පෙන්වා දෙති.තිරිඟු පිටි නිෂ්පාදනය කරන සමාගම් විසින් තිරිඟු පිටි පරිභෝජනය අඩුවීම වැළැක්වීම සඳහා සහල් මිල වැඩි කිරීමේ කූට ව්‍යාපාරයක් ගෙන යන බැව් වාර්තා වේ.මේ සමාගම්වල උපාය මාර්ගය වී ඇත්තේ ගොවීන් නොමඟ යවමින් වී මිල ගණන් ඉහළ දමා සහල් පරිභෝජනය අඩු මට්ටමක තබා ගැනීමයි. සහල් මිල ගණන් ඉහළ ගිය විට වැඩි පිරිසක් තිරිඟුපිටි ආහාරයට ගැනීමෙන් තිරිඟු පිටි නිෂ්පාදනය කරන සමාගම්වල ලාබය උපරිම වේ.රජය විසින් රුපියල් 350 ක සහන මිලකට ගොවීන්ට පොහොර ලබාදීම නිසා වී කිලෝවක නිෂ්පාදන මිල සෑහෙන පමණ පහළ වැටී ඇත.දිවයිනේ සියලුම දිස්ත්‍රික්කවල දිසාපතිවරුන්ට වී මිලදී ගැනීම සඳහා රුපියල් මිලියන 2000 ක් මහා භාණ්ඩාගාරය විසින් මේ වන විට ලබාදී ඇති අතර මෙම කටයුත්ත සඳහා වී අලෙවි මණ්ඩලයටද රුපියල් මිලියන 1000 ක් ලබාදී ඇත. මීට අමතරව රාජ්‍ය බැංකුවන මහජන බැංකුව හා ලංකා බැංකුවද වී මිලදී ගැනීමේ කටයුතුවලට මුදල් සපයනු ලබන බවද විශ්ලේෂකයෝ අවධාරණය කරති.දිවයිනේ සමස්ත වී නිෂ්පාදනයට විශාල ප්‍රමාණයක දායකත්වයක් ලබාදෙන පොළොන්නරුව දිස්ත්‍රික්කයේ අස්වනු නෙළීම මේ වන විට ආරම්භ වුවා පමණක් බැවින් මිලදී ගැනීමට නොහැකි තරම් අතිරික්ත වී නිෂ්පාදනයක් තවමත් වෙළෙඳපොළට එකතු වී නොමැති බව කියයි.වී මිල ඉහළ දැමීම සඳහා රජය පියවර ගත යුතු බවට ඇතැම් පිරිස් කරනු ලබන උද්ඝෝෂණ මහජනතාව නොමඟ යවමින් සිය මඩිය තරකර ගැනීමට කැස කවන කූට ව්‍යාපාරිකයාගේ තවත් එක් සට කපට ප්‍රයෝගයක් මිස වී මිල ඉහළ දැමීමේ සැබෑ ප්‍රායෝගික අවශ්‍යතාවයක් නොමැති බව වෙළෙඳපොළ විශ්ලේෂකයින්ගේ අදහස වී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>14</day>
    </date>
    <link>http://www.dinamina.lk/2012/03/14/_art.asp?fn=n1203142</link>
    <topic>ගෑස්-කිරිපිටි හිතුමතේටවැඩි කරන්න දෙන්න බෑ</topic>
    <author>විජයානි එදිරිසිංහ</author>
    <content>ගෑස් සහ කිරි පිටි මිල අසාධාරණ ලෙස වැඩි කර සමාගම්වලට අනවශ්‍ය ලෙස ලාභ ඉපයීමට ඉඩ නොදීමට රජය තීරණය කර තිබේ.ඇතැම් කිරිපිටි සමාගම් රුපියල් සියයට එකසිය පනහකටත් වඩා වැඩි වශයෙන් ලාභ උපයන බවට තොරතුරු සොයාගෙන තිබේ. ලෝක වෙළෙඳ පොළේ කිරි පිටි මිල අඩුවූ කිසිම අවස්ථාවක කිසිම කිරි පිටි සමාගමක් කිරි පිටි මිල අඩුකර නොමැත.විශේෂයෙන් ළදරු කිරි පිටි හරහා සමාගම් අධික ලෙස ලාභ ලබන බවට ඔප්පු වී තිබේ.බොහෝ සමාගම් කිරි පිටි ආනයනය කරන්නේ ඒවායේ මිල අඩුව පවතින අවස්ථාවලදීය. ඔවුන් එම තොග ගබඩා කරගෙන මිල වැඩි කිරීම් ඉල්ලා අධික ලෙස ලාභ ලබති. ඉපදීමට සිටින දරුවා විකුණමින් ප්‍රචාරක දැන්වීම් සඳහා එම සමාගම් රුපියල් බිලියන ගණන් වියදම් කරති.මේ නිසා මිල සංශෝධනයට පෙර එම කිරිපිටි සමාගම්වල කිරිපිටි වල මිල තිබෙන තොග ප්‍රමාණයන් ඇතුළු සියලු තොරතුරු ඇතුළත් වාර්තා කැඳවා තිබේ. එහෙත් සමාගම් ගණනාවක් එම තොරතුරු ලබාදීම මග හරිමින් සිටින බව අමාත්‍ය ජොන්ස්ටන් ප්‍රනාන්දු මහතා පවසයි.කිරිපිටි සඳහා අනිවාර්යයෙන්ම පාලන මිලක් පැනවීමට ජනාධිපති මහින්ද රාජපක්ෂ මහතා උපදෙස් දී තිබේ. මේ සඳහා මුදල් කමිටුව විශේෂ අධ්‍යයනයක යෙදී සිටියි. ලෝක වෙළෙඳ පොළේ කිරිපිටි මිල ගණන් සම්බන්ධවද අධ්‍යයනයක යෙදී සිටිති. කිරිපිටි සහ ගෑස් ආනයනය සම්පූර්ණයෙන්ම බදු වලින් නිදහස් කර තිබේ. ල වැඩි නොකිරීම නිසා කිරි පිටි ආනයනය අත්හිටුවන බවට ඇතැම් සමාගම් මහජනතාව දැඩි පීඩාවට පත් කරති. එහෙත් කිරිපිටි මිල අනවශ්‍ය ලෙස වැඩි නොකිරීමට රජය දැඩි ලෙස තීරණය කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>14</day>
    </date>
    <link>http://www.dinamina.lk/2012/03/14/_art.asp?fn=n1203143</link>
    <topic>ඖෂධවලට පාලන මිලක්</topic>
    <author>සිතාරා සේනානි</author>
    <content>මෙරට භාවිතා වන ඖෂධ සඳහා පාලන මිලක් නියම කිරීම ළඟදීම සිදු කරන බවත්, ඒ යටතේ මුලින්ම අත්‍යවශ්‍ය නොවන ඖෂධ ඇතුළත් ලේඛනයක් වෙළෙඳ අමාත්‍යාංශය මේ සතිය අවසානයේ හෝ ලබන සතිය මුලදී ගැසට් කරනු ඇති බවත් සෞඛ්‍ය ඇමැති මෛත්‍රීපාල සිරිසේන මහතා පවසයි.ඖෂධ හිඟයක් ඇතිවීමට කිසිසේත් ඉඩ නොතබා පියවර තුනක් යටතේ මේ වැඩපිළිවෙළ ක්‍රියාත්මක කරන බවද ඇමැතිවරයා කීය. මේ සම්බන්ධයෙන් තමා වෙළෙඳ ඇමැති ජොන්ස්ටන් ප්‍රනාන්දු මහතා සමඟ පසුගියදා සාකච්චා කළ බවත්, එහිදී මේ තීරණයට එළැඹුණු බවත් ඇමැතිවරයා පවසයි.මෙරට ඖෂධ වර්ග 1400ක් පමණ භාවිතා වන බවද, එයින් 282ක් අත්‍යවශ්‍ය ඖෂධ බවද ඇමැතිවරයා කීය. සෞඛ්‍ය අමාත්‍යාංශය සෞඛ්‍ය අධ්‍යාපන කාර්යාංශයේ ඊයේ (13) පැවැත්වූ මාධ්‍ය හමුවේදී මේ සම්බන්ධයෙන් මාධ්‍යවේදියකු මතු කරන ලද ප්‍රශ්නයකට පිළිතුරු දෙමින් ඇමැති මෛත්‍රීපාල සිරිසේන මහතා මේ බව පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>14</day>
    </date>
    <link>http://www.dinamina.lk/2012/03/14/_art.asp?fn=n1203147</link>
    <topic>රායප්පු ජෝසප් රදගුරුතුමා උත්සාහ කළේ ඊළම් රාජ්‍යයේ අගරදගුරු වීමටයි</topic>
    <author>උපාලි කරුණාරත්න</author>
    <content>රායප්පු ජෝසප් රදගුරුතුමා උත්සාහ කළේ ප්‍රභාකරන්ගේ ඊළාම් රාජ්‍යයේ අගරදගුරු වීමට බව ජාතික නිදහස් පෙරමුණේ නායක ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතා පැවසීය.ප්‍රභාකරන් මියගිය නිසා එම බලාපොරොත්තුව බිඳවැටුණ බව ද පැවසූ ඇමැතිවරයා, එම වේදනාවෙන් රායප්පු ජෝසප් රදගුරුතුමා කටයුතු කරන බව ද ප්‍රකාශ කළේය.ජිනීවා මානව හිමිකම් සමුළුවේදී අමෙරිකා එක්සත් ජනපදය ශ්‍රී ලංකාවට එරෙහිව ඉදිරිපත් කළ යෝජනාව එතරම් ප්‍රශ්නයක් නොවේ යැයි පවසන ඔබාමාගේ ගෝලයන් විශාල පිරිසක් ශ්‍රී ලංකාවේ සිටින බව ද ඇමැති විමල් වීරවංශ මහතා පැවසීය. විශේෂ ක්‍රියා පටිපාටිය සහිත යාන්ත්‍රණයට අවසර ලැබුණහොත් රටවල් පහකින් නියෝජිතයින් ශ්‍රී ලංකාවට පැමිණෙන බවත් පැවැසූ ඇමැතිවරයා, තනි තනි පුද්ගලයන්ගේ කරුණු සම්බන්ධව ඔවුන්ට පරීක්‍ෂණ කළ හැකි බව ද පැවසීය.මෙවිට අන්තර් ජාතික අධිකරණයේ නඩු පැවරීමේ හැකියාව ලැබෙන බව ද විමල් වීරවංශ ඇමැතිවරයා කීය. ජනතා විමුක්ති පෙරමුණේ පහළ සාමාජිකත්වයෙන් ඉහළ සාමාජිකත්වය එක්සත් ජනපදයට විකිණී ඇත්දැයි සොයා බලන ලෙස ද ඇමැතිවරයා මෙහිදී ඉල්ලා සිටියේය.එල්. ටී. ටී. ඊ. ය විනාශ කිරීමට නායකත්වය දුන් ජනාධිපති මහින්ද රාජපක්‍ෂ මහතා අමෙරිකාව ප්‍රමුඛ අන්තර් ජාතික බලවේග ඉදිරියේ දණ නොගසා සටන් කරනු ඇති බවට ජාතික නිදහස් පෙරමුණ විශ්වාස කරන බව ද විමල් වීරවංශ ඇමැතිවරයා ප්‍රකාශ කළේය.අමෙරිකානු සන්නම් නාම යටතේ තිබෙන භාණ්ඩ සේවා වර්ජනය කරමින් අමෙරිකාවට එරෙහිව විරෝධය දැක්වීමට ජනතාව කටයුතු කළ යුතු බව ද ඇමැතිවරයා පැවසීය. ජාතික නිදහස් පෙරමුණේ නායක ඉදිකිරීම් ඉංජිනේරු සේවා නිවාස හා පොදු පහසුකම් ඇමැති විමල් වීරවංශ මහතා එසේ ප්‍රකාශ කළේ ඊයේ (13) ජාතික නිදහස් පෙරමුණ සංවිධානය කර තිබූ ජන රැළිය අමතමිනි.දිනාගත් සාමය රැකගනිමු, අධිරාජ්‍යවාදී මෙහෙයුම පරදවමු මැයෙන් මෙය පැවැත්විණි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>14</day>
    </date>
    <link>http://www.dinamina.lk/2012/03/14/_art.asp?fn=n1203144</link>
    <topic>යළිත් කරළියට ගෙනඒමට සූදානම් වන චැනල් 4 හොර වීඩියෝවට රජයේ විරෝධය</topic>
    <author>මහින්ද අලුත්ගෙදර</author>
    <content>ශ්‍රීලංකාවට එරෙහිව බ්‍රිතාන්‍ය චැනල් 4 නාලිකාව මඟින් යළිත් වරක් ඉදිරිපත් කිරීමට සූදානම් වන ව්‍යාජ වීඩියෝ පටය තරයේ ප්‍රතික්ෂේප කරන බව රජය අවධාරණය කරයි.ල්.ටී.ටී.ඊ සංවිධානයේ හිටපු නායක වේළුපිල්ලේ ප්‍රභාකරන්ගේ බාලපුතු ද්වේෂ සහගත ලෙස ඝාතනය කළ බවට ඒ මඟින් චෝදනා නඟා ඇත.කුඩා දරුවන් ඝාතනය කිරීමේ කිසිඳු අවශ්‍යතාවක් ශ්‍රී ලංකා රජයේ හමුදාවට නොමැති බව ඉන්දියාවේ ශ්‍රී ලංකා මහ කොමසාරිස් ප්‍රසාද් කාරියවසම් මහතා සඳහන් කරයි.එම චෝදනාවේ නිරවද්‍යතාවය ඔප්පුකර නොමැති බව පෙන්වා දෙන මහ කොමසාරිස්වරයා තහවුරු නොකළ මෙම ව්‍යාජ වීඩියෝ පටය කිසිඳු බලධාරියෙකුගේ පරීක්ෂණයටභාජනය වී නොමැති බවද පෙන්වා දෙයි. බ්‍රිතාන්‍යයේ චැනල් 4 නාලිකාව සෑම අවස්ථාවකම ශ්‍රී ලංකාවට එරෙහිව ක්‍රියාත්මක වන බවද එවැනි චෝදනාවක් එල්ල කරන දෙවන අවස්ථාව මෙය බවද ප්‍රසාද් කාරියවසම් මහතා සඳහන් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>14</day>
    </date>
    <link>http://www.dinamina.lk/2012/03/14/_art.asp?fn=n1203145</link>
    <topic>බිලින්දන් 13 දෙනකු මිය ගියේ බැක්ටීරියා ආසාදනයෙන් නොවේ</topic>
    <author>සිතාරා සේනානි</author>
    <content>මහමෝදර රෝහලේ නොමේරූ ළදරු ඒකකයේ දී පසුගියදා මියගිය ළදරුවන් දහතුන්දෙනාම මිය ගොස් ඇත්තේ බැක්ටීරියා ආසාදනයෙන් නොවන බව ඒ පිළිබඳ සොයා බැලීමට පත් කළ විශේෂඥ වෛද්‍යවරුන් කණ්ඩායමේ නිගමනය වී ඇතැයි සෞඛ්‍ය අමාත්‍යංශයේ ලේකම් විශේෂඥ වෛද්‍ය රවීන්ද්‍ර රුබේරු මහතා පවසයි.බැක්ටීරියා ආසාදනයකින් මිය ගොස් ඇත්තේ ළදරුවන් තිදෙනකු පමණක් බවද, ඉතිරි දසදෙනා උපතේදී ඇතිවූ විවිධ රෝගී තත්ත්ව හේතුවෙන් මියගොස් ඇති බව ද කී ඒ මහතා එම ළදරුවන්ගෙන් සයදෙනකු බෙහෙවින් නොමේරූ තත්ත්වයේ පසුව ඇති බවත්, සිව්දෙනකුගේ බර ග්‍රෑම් දහසකට අඩුව තිබී ඇති බවත් කීවේය.මෙවැනි ළදරු ඒකකයකට නොයෙකුත් බැක්ටීරියා, විෂබීජ ආදිය ඇතුළුවීම නිරන්තරයෙන් සිදුවන්නක් බවත්, එවැනි අවස්ථාවක සිදු කැරෙන සාමාන්‍ය ක්‍රමවේදය වන්නේ ළදරුවන් ඉවත් කර එම ස්ථානය විෂබීජනාශක යොදා ශුද්ධ පවිත්‍ර කර නැවත විවෘත කිරීම බවත් ලේකම්වරයා පැවැසීය.මහමෝදර රෝහලේ නොමේරූ ළදරු ඒකකය ද ඒ අනුව වසා දමා ශුද්ධ පවිත්‍රකර නැවත විවෘත කරන ලෙස සෞඛ්‍ය අමාත්‍යංශය දැනුම් දී ඇතැයිද ලේකම්වරයා කීය.නොමේරූ ළදරු ඒකකයක් යනු සාමාන්‍ය ළදරු ඒකකයක් නොවන බව ද, එයට ඇතුළත් කරන්නේ උත්පත්තියේදී යම්කිසි ප්‍රශ්නයක් හෝ රෝගාබාධයක් ඇතිවූ නොමේරූ ළදරුවන් පමණක් බව ද කීය. මෙවැනි ස්ථානයකදී දරුවන් මිය යාම සාමාන්‍යයෙන් සිදුවන්නක් යැයි ද, මහමෝදර සිද්ධිය ආන්දෝලනයක් ඇති කිරීමට හේතුවූයේ මරණ කිහිපයක් එකළඟ සිදුවීම නිසා යැයි ද පැවැසීය.මහමෝදර රෝහලේ නොමේරූ ළදරු ඒකකයේ ළදරුවන් දහතුන්දෙනකු මිය යාමේ සිද්ධිය සම්බන්ධයෙන් සොයා බැලීමට පත්කළ විශේෂඥ කණ්ඩායමේ වාර්තාව සෞඛ්‍ය අමාත්‍යංශය වෙත ලැබීමෙන් පසු ඒ පිළිබඳ මාධ්‍ය වෙත කරුණු දක්වමින් සෞඛ්‍ය ලේකම්වරයා මේ බව පැවැසීය.සෞඛ්‍ය අමාත්‍යංශය සංවිධානය කැර තිබූ මේ මාධ්‍ය හමුව සෞඛ්‍ය ඇමැති මෛත්‍රීපාල සිරිසේන මහතාගේ ප්‍රධානත්වයෙන් සෞඛ්‍ය අධ්‍යාපන කාර්යාංශයේදී ඊයේ (13) පැවැත්විණි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>14</day>
    </date>
    <link>http://www.dinamina.lk/2012/03/14/_art.asp?fn=n1203146</link>
    <topic>උතුරෙන් පැමිණිශිෂ්‍ය භටයෝ අදරන් ටැඹේදී විසිර යති</topic>
    <author>ජයසිරි මුණසිංහ සහ භක්ති ධර්මපි‍්‍රය මෙන්ඩිස්</author>
    <content>දකුණුලක ශිෂ්‍ය සහෝදර සහෝදරියන් සමඟ ජාතික ශිෂ්‍යභට බළකා පුහුණු කඳවුරක පුහුණුව ලැබීමේ උතුරේ දරුවන්ගේ සිත්වල දිගු කාලයක් තිස්සේ පැවැති සිහිනය මල්ඵල ගැන් වී ඇත. ඒ අනුව යාපනය හා කිලිනොච්චිය දිස්ත්‍රික්ක දෙකේ පාසැල් 25 කට අයත් තෝරාගත් ශිෂ්‍යභට සිසුන් 600 දෙනෙකුට මේ දිනවල රන්ටැඹේ පිහිටි ජාතික ශිෂ්‍යභට බළකා පුහුණු මධ්‍යස්ථානයේ පුහුණුව ලැබීමට අවස්ථාව උදා වී තිබේ.කොටි ත්‍රස්තවාදීන්ගෙන් මව්බිම බේරා ගැනීමත් සමඟ උදා වූ සාමකාමී පරිසරය උතුරේ දරුවනට මේ සිහින ඉටු කරගැනීමට මඟ පෑදූ බව අමුතුවෙන් කිව යුත්තක් ද නොවේ.ජනාධිපති මහින්ද රාජපක්ෂ, ආරක්ෂක ලේකම් ගෝඨාභය රාජපක්ෂ යන මහත්වරුන්ගේ උපදෙස් මත උතුරේ පාසල් සිසුන්ට විෂය බාහිර ක්‍රියාකාරකමක් ලෙස ශිෂ්‍ය භට පුහුණුව ලැබීමට අවස්ථාව උදා වූ බව ජාතික ශිෂ්‍යභට බළකා පුහුණු මධ්‍යස්ථානයේ අධ්‍යක්ෂ මේජර් ජනරාල් ජී.පී. ඩබ්ලිව්. ජයසුන්දර මහතා “දිනමිණ” ට ප්‍රකාශ කෙළේ ය.මේ අනුව යාපනය, කිලිනොච්චි ඇතුළු දිස්ත්‍රික්ක තුනක ශිෂ්‍ය භටයෝ 1300 දෙනෙක් පුහුණුව අවසන් කිරීමෙන් පසු අද (14) විසිර යති. රන්ටැඹේ පිහිටි ජාතික ශිෂ්‍යභට පුහුණු කඳවුරේදී අද පෙරවරුවේදී මේජර් ජනරාල් ගාමිණී ජයසුන්දර මහතාගේ ප්‍රධානත්වයෙන් පෙළපාලිය පැවැත්වේ. යාපනයේ ශිෂ්‍ය භටයන් මෙලෙස විසිර යාමේ පෙළපාලියකට සම්බන්ධ වන්නේ වසර 30 කට පසුව වීම විශේෂත්වයකි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>14</day>
    </date>
    <link>http://www.dinamina.lk/2012/03/14/_art.asp?fn=n1203148</link>
    <topic>මණ්ඩතිව් දූපතේ ජනයාටයළි පදිංචියට ඒමට ඉඩදීම ගැනයාපනය අගරදගුරුගේ ප්‍රසාදය</topic>
    <author/>
    <content>වසර 22 කට පසු මණ්ඩතිව් දුපතේ ජනතාවට යළිත් තම ගම්බිම්වලට පැමිණීමට අවස්ථාව ලබාදීම පිළිබඳ ආරක්ෂක ලේකම් ගෝඨාභය රාජපක්ෂ මහතාට යාපනයේ අගරදගුරු තෝමස් සෞන්ද්‍රනායගම් හිමිපාණෝ සිය ප්‍රණාමය පුද කළහ.උතුරේ යළි පදිංචි වන ජනතාවට ලබාදෙන මානුෂීය ආධාර ගැන ද තමන් සතුටට පත්ව සිටින බව ද හිමිපාණෝ විශේෂ ලිපියක් යොමුකරමින් කියා සිටිති.මණ්ඩතිව් දූපතේ මෙතෙක් රැඳී සිටියේ නාවික හමුදාව බවත්, ආරක්ෂක ලේකම්වරයාගේ උපදෙස් මත ඔවුන් ඉවත් කර ජනතාව යළි පදිංචි කිරීම කාලීන වැඩපිළිවෙලක් බව සෞන්ද්‍රනායගම් හිමිපාණෝ එම ලිපියෙන් අවධාරණය කර සිටිති.එල්. ටී. ටී. ඊ. පාලන සමයේ වුවද උතුරේ ජනතාවට මෙම ප්‍රදේශවලට ඒමට ඉඩ නොදුන් අතර ත්‍රස්තවාදය නිමවී වසර තුනකට ආසන්න වීමටත් පෙර දෙමළ ජනතාවට යළි සිය ගම්බිම්වල පදිංචි කිරීම පැසසුමට ලක්කරන බව එම ලිපියේ වැඩිදුරටත් සඳහන් වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>14</day>
    </date>
    <link>http://www.dinamina.lk/2012/03/14/_art.asp?fn=n1203149</link>
    <topic>මහපොළ ප්‍රදර්ශනය6 සිට 11 දක්වා</topic>
    <author>විජයානි එදිරිසිංහ</author>
    <content>මහපොළ අධ්‍යාපනික හා වෙළෙඳ ප්‍රදර්ශනය අපේ‍්‍රල් 6 සිට 11 දක්වා මහනුවර කටුගස්තොට ශාන්ත අන්තෝනි විද්‍යාලයේදී ආරම්භ කෙරේ.මෙවර පැවැත්වෙන්නේ 265 වැනි මහපොල ප්‍රදර්ශනය වන අතර අවසන් වරට එම ප්‍රදර්ශනය පැවැත්වූයේ 2009 වර්ෂයේදීය.මින්පසු මාස තුනකට වරක් මහපොළ ප්‍රදර්ශනය පැවැත්වීමත්, ඒවායෙහි ප්‍රගතිය අනුව පසුව මසකට වරක් එම ප්‍රදර්ශනය පැවැත්වීමටත් තීරණය කර ඇති බවද, සමූපකාර හා අභ්‍යන්තර වෙළෙඳ කටයුතු පිළිබඳ අමාත්‍ය ජොන්ස්ටන් ප්‍රනාන්දු මහතා පැවැසීය.විශ්වවිද්‍යාල සිසුන් හතලිස් දහසක් පමණ මහපොල ශිෂ්‍යාධාර ලබති. මේ වසරේ ශිෂ්‍යත්වලාභී ප්‍රමාණය දහදාස් තුන්සියය දක්වාත් ඔවුන් ලබන මුදල් ප්‍රමාණය දෙදහස් පන්සිය පනහ දක්වාත් වැඩිකර තිබේ.හිටපු අමාත්‍ය ලලිත් ඇතුලත්මුදලි මහතාගේ සංකල්පයකට අනුව මහපොළ ශිෂ්‍යත්ව වැඩසටහන ආරම්භ කෙරුණු අතර, වර්තමානයේ මහින්ද රාජපක්ෂ ජනාධිපතිතුමාගේ නායකත්වය යටතේ ශිෂ්‍යත්වලාභින්ගේ ප්‍රමාණය සහ ඔවුන් ලබන ආධාර ප්‍රමාණය තවත් වැඩි කිරීමට පියවරගෙන ඇති බව අමාත්‍යවරයා තවදුරටත් පැවැසීය.මෙම ප්‍රදර්ශනය පවත්වන පාසල්වල යටිතල පහසුකම් නංවා ඒවා දියුණු කිරීමත් මේ වනවිටත් එම ප්‍රදර්ශනයේ වෙළෙඳ කුටි විශාල ප්‍රමාණයක් විකිණීමත් අවසන් වී ඇත.මෙම ප්‍රදර්ශනය පැවැත්වීමට අදාළව ඊයේ පැවැත්වුණු මෙම සාකච්ඡාව (13) ජොන්ස්ටන් ප්‍රනාන්දු ඇමැතිවරයා, අමාත්‍යාංශ ලේකම් සුනිල් එස් සිරිසේන ඇතුළු පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>14</day>
    </date>
    <link>http://www.dinamina.lk/2012/03/14/_art.asp?fn=n12031410</link>
    <topic>සිසුන් 50ට අඩු පාසල්හිසම්පත් වෙනත් පාසල් වෙත</topic>
    <author>මැදකොළඹ සමූහ වයිමන් හෙට්ටිආරච්චි</author>
    <content>විවිධ පළාත්වල සිසුන් 50 ට අඩු පාසල් පිළිබඳව තීරණ ගැනීමේ බලය අදාළ පළාත් අධ්‍යාපන දෙපාර්තමේන්තු යටතේ ඇති ව්‍යුහ කමිටු වෙත පවරා ඇත.ජනාධිපතිවරයාගේ උපදෙස් පරිදි අදාළ ව්‍යුහ කමිටු විසින් පාසල් වසා දමනවාද ? වෙනත් විකල්ප ක්‍රියාමාර්ගයකට යනවාද යන්න දැනටමත් තීන්දු කළයුතුව පවතින බව බස්නාහිර පළාත් ප්‍රධාන ඇමැති ප්‍රසන්න රණතුංග මහතා පැවසීය.පාසල් සංවර්ධනය කිරීමට අදාළ අදහස් හා යෝජනා ප්‍රාදේශීය ලේකම් කාර්යාලවල තිබෙන සම්බන්ධීකරණ කමිටුවලට ඉදිරිපත් කර අනුමැතිය ලබා ගන්නා ලෙස ජනාධිපතිතුමා උපදෙස් ලබා දී ඇති බවද, ප්‍රධාන ඇමැතිවරයා කියයි.ව්‍යුහ කමිටුවල යෝජනා ක්‍රියාත්මක කිරීමට අවශ්‍ය ප්‍රතිපාදන ලබාදීමට ද මධ්‍යම රජය බලාපොරොත්තු වන අතර, ළමයින් 50 ට අඩු පාසල් වසා ඒවායේ සම්පත් ප්‍රයෝජනයට ගෙන දියුණු කළ හැකි වෙනත් පාසල්වලට ඒවා අනුයුක්ත කොට දියුණු කිරීම මෙම වැඩපිළිවෙළ අනුව සිදුවන බවද රණතුංග මහතා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>14</day>
    </date>
    <link>http://www.dinamina.lk/2012/03/14/_art.asp?fn=n12031411</link>
    <topic>පෑලියගොඩ මත්ස්‍යවෙළෙඳ පළට දැඩි විනය නීති</topic>
    <author>බුද්ධිකා ඉඹුලාන</author>
    <content>පෑලියගොඩ මධ්‍යම මත්ස්‍ය වෙළෙඳ සංකීර්ණයේ කුටි අන් අයට විකිණීම හෝ කුලියට දීම සිදුකරන පුද්ගලයන්ට එරෙහිව දැඩි පියවර ගන්නා බව ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා පැවැසීය.ගිවිසුමේ ආකාරයට, එවැනි වෙළෙඳ කුටිවලින් ඉවත් කරන බවද, මත්ස්‍ය වෙළෙඳපොළේ වෙළෙඳ කුටි හිමියන් මාසිකව ගෙවිය යුතු මුදල ප්‍රමාද වූ විට ඒ සඳහා දඩ මුදලක් ගෙවිය යුතු බවද, දිගින් දිගටම ගෙවීම් පැහැර හරින්නේ නම් වෙළෙඳුන් ඉවත් කළ යුතු බවද ඇමැතිවරයා අවධාරණය කළේය.ලී පෙට්ටි භාවිතා කර මසුන් ඇසුරුම් කිරීම මෙම මත්ස්‍ය වෙළෙඳපොළ තුළ සපුරා තහනම් බවත්, නීතිය වන්නේ සෞඛ්‍යාරක්ෂිත ප්ලාස්ටික් ඇසුරුම් තුළ මසුන් තබා ගැනීම බවත් පෙන්වා දෙන ඇමැති වෛද්‍ය සේනාරත්න මහතා, නීතිය අකුරටම පිළිපැදීම අනිවාර්ය බව පෙන්වා දුන්නේය.වෙළෙඳපොළ තුළ දුම් වැටි, මත්පැන්, බුලත්විට භාවිතය සහ අසභ්‍ය වචන භාවිතා කරන පුද්ගලයන් වෙතොත් ඔවුන් සම්බන්ධයෙන් වෙළෙඳපොළ භූමියෙහිදීම පොලිසිය හෝ විශේෂ කාර්ය බළකායේ පිරිස් ඊට නීතිය අනුව කටයුතු කරන බවද තවදුරටත් පැවැසීය.ජනාධිපති මහින්ද රාජපක්ෂ මහතාගේ මඟ පෙන්වීමෙන් ජනතාවට හිමිවුණු පෑලියගොඩ මධ්‍යම මත්ස්‍ය වෙළෙඳපොළ විනයගරුක ස්ථානයක් ලෙස පවත්වාගෙන යන නිසා අදාළ නීතිරීති උල්ලංඝනය කර තමන් හමුවීමට නොපැමිණෙන්නැයි ඇමැතිවරයා පැවැසීය.පසුගියදා පෑලියගොඩ මධ්‍යම මත්ස්‍ය වෙළෙඳ සංකීර්ණයේ කටයුතු නිරීක්ෂණය කිරීමෙන් අනතුරුව පැවැති ජනහමුවේදී ඇමැතිවරයා මෙම අදහස් පළ කරන ලදී..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>14</day>
    </date>
    <link>http://www.dinamina.lk/2012/03/14/_art.asp?fn=r1203141</link>
    <topic>බුද්දම ගලේවාඩිය බෙහෙත් ශාලාවඅනවසරයෙන් කඩා බිඳ දමලා</topic>
    <author>සියඹලාණ්ඩුව විශේෂ ගුණපාල ලියනගේ</author>
    <content>බුද්දම නාපේ වසමේ ගලේවාඩිය ගමේ 1960 ආරම්භ කළ බෙහෙත් ශාලාවෙන් නලාගංගොඩ, කුකුලන්මුල්ල, නාපේ, ගිරිවර, අඹගහපිටිය, මීයාගල ප්‍රදේශවල ජනතාවට වසර ගණනාවක්ම සෞඛ්‍ය පහසුකම් ලබාදීම සිදු විය. වෛද්‍යවරයකු එහි නැවතී ප්‍රදේශවාසීන්ට සෞඛ්‍ය සේවා නොමිලේ ලබාදීමද සිදු කෙළේය. එම වෛද්‍යවරයා විශ්‍රාම යද්දී බෙහෙත් ශාලාවේ යතුරු භාරගත් තැනැත්තා මේ වන විට භූමිය හා බෙහෙත් ශාලා ගොඩනැගිල්ල අයිතිකරගෙන සිටී.ගොඩනැගිල්ල කඩා බිඳ දමා ඉඩමේ අයිතිය ලබාගැනීමට උත්සාහ කරමින් සිටින බව ප්‍රදේශ වාසීහු කියති.ප්‍රදේශයේ ජනතාව එයට විරෝධය පළ කළ ද සෞඛ්‍ය බලධාරීන්ගේ සහයද ඇතිව ඔහු එහි අනවසරයෙන් කටයුතු කරමින් සිටින බව ප්‍රදේශවාසීහු කියති.ගලේවාඩිය ජේ. ඇම්. අප්පුහාමි 1960 ගල්ඔය සංවර්ධන මණ්ඩලයේ අය මෙහේ හිටියා. ඒ කාලේ ග්‍රාම සංවර්ධනය සමිතියක් තිබුණා. ඒ සමිතියට ගලේවාඩිය ගමට සමිති ශාලාවක්, ගොඩනැගිල්ලක් ඉදිකර දුන්නා.ඒ ගොඩනැගිල්ලේ ජනතාවට සෞඛ්‍ය සේවා ලබා දෙන්න ඩිස්පෙන්සරියක් 1960 ජූලි 1දා විවෘත කළා.එම බෙහෙත් ශාලාවට යාපනයේ දෙමළ වෛද්‍යවරයකු පැමිණ ගමේ අයට සේවය කරමින් විශ්‍රාම යන තුරුම හිටියා. විශ්‍රාම ගියාට පසුවද කාලයක් බෙහෙත් දුන්නා.ඔහු ගමෙන් ඉවත්ව යද්දී ගොඩනැගිල්ලේ යතුරු භාරගෙන ඇති ගමේ පුද්ගලයා බෙහෙත් ශාලාවේ තිබූ ඉඩමට අයිතිය කියනවා. මේ ගොඩනැගිල්ලේ නැවත බෙහෙත් ශාලාවක් පවත්වාගෙන යාවි යැයි කියා ගොඩනැගිල්ල භාගයක්ම කඩලා. ගමේ අය විරෝධය දක්වා ප්‍රාදේශීය ලේකම්ට පැමිණිලිකළාම නඩු පැවරූ බව කියනවා.සියඹලාණ්ඩුව ප්‍රාදේශීය සභා මන්ත්‍රී ඩී. ඇම්. ලොකු බණ්ඩා - මෙහි වසර ගණනාවක්ම වෛද්‍යවරයකු සේවය කර විශ්‍රාම ගියා. ඔහු විශ්‍රාම යන විට බෙහෙත් ශාලා ගොඩනැගිල්ලේ යතුර වෛද්‍යවරයා ගුරුවරයකුට භාරදී ගොස් තිබෙනවා. ඔහු මේ ගොඩනැගිල්ල කඩා බිඳ දමා ඉඩම අයිති කර ගැනීමට කටයුතු කරනවා.ගමේ ජනතාව පාදේශීය ලේකම්වරයාට දැනුම් දුන් විට එතුමා නඩු පැවරූ බව ප්‍රකාශ කරනවා.මොනරාගල සෞඛ්‍ය නිලධාරියෙක් මේ පුද්ගලයාට ඉඩමේ අයිතිය තහවුරු කර දීමට උදව් කරනවා. මේ ඉඩම රජයේ ඉඩමක්. 1960 ජූලි 1 වැනිදා රජයේ බෙහෙත් ශාලාවක් පිහිටුවා වසර 60ක් සේවා සැපයූ තැනක්.ඩී. ඇම් හේමන්ත බණ්ඩාර - තලාගංගොඩ, කුකුලන්මුල්ල, නාපේ, හිරිවර, මීයාගල වැසියනට මාතෘ සායන ළමා සායන පවත්වන්න ස්ථානයක් නෑ. ගමේ පවුල් සෞඛ්‍ය සේවිකාවට නවාතැන් ගැනීමට ස්ථානයක් නැහැ. මේ ස්ථානයේ නැවතී ඇයට සේවය කළ හැකියි. මේ ගොඩනැගිල්ල සායන පැවැත්වීමේ මධ්‍යස්ථානයක් බවට පත් කරන්න. ප්‍රවාහන පහසුකම් නොමැති මේ දුෂ්කර මවුවරුන්ට පිටත සෞඛ්‍ය මධ්‍යස්ථානවල සායනවලට යන්න වෙලා. මේ ස්ථානය රැකගෙන නැවතත් ගමේ ජනතාවට සෞඛ්‍ය පහසුකම් සපයන ස්ථානයක් බවට පත්කරන්න..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>14</day>
    </date>
    <link>http://www.dinamina.lk/2012/03/14/_art.asp?fn=r1203142</link>
    <topic>අවිත්තාව සීවලී විදුහල වහලා : ගොඩනැඟිලි කැලෑවට ගිහින්</topic>
    <author/>
    <content>වසා දමා ඇති ඇල්පිටිය අධ්‍යාපන කොට්ඨාසයට අයත් අවිත්තාව ගා/සීවලී කනිටු විදුහල බොහෝ කාලයක සිට කැලයෙන් වැසී ගොස් ඇත.මැතිවරණ කාලවලදී වත්ත එළිපෙහෙළි කර ඡන්ද මධ්‍යස්ථානයක් වශයෙන් පාවිච්චි කරන අතර නැවත මැතිවරණයක් එනතුරු එය දුරාචාරවල යෙදෙන්නන්ගේ තිප්පොළක් බවට පත්වේ.නිහඬ පරිසරයක විශාල ඉඩ ප්‍රමාණයක් සහිතව පිහිටා ඇති මේ පාසල විවිධ අපරාධකරුවන්ට සෙවන දෙන ස්ථානයක් වී ඇත. මේ ස්ථානයෙන් මගීන් ගමන් ගන්නේ ඉතාම බියකින් බව ප්‍රදේශවාසීහු කියති. මේ පිළිබඳව අවධානය යොමුකර මේ පාසල් භූමියේ හා ගොඩනැගිලි ප්‍රයෝජනවත් දෙයකට ගන්නා ලෙස ප්‍රදේශවාසීහු ඉල්ලති..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>14</day>
    </date>
    <link>http://www.dinamina.lk/2012/03/14/_art.asp?fn=r1203143</link>
    <topic>ඇහැලියගොඩ-දෙහිඕවිට මාර්ගයේපරඬලාව පාලම අබලන්</topic>
    <author>ඇහැලියගොඩ සමූහ නැදුරන එච්. ඇම්. කිත්සිරි රූපසිංහ</author>
    <content>ඇහැලියගොඩ දෙහිඕවිට මාර්ගයේ පනාවල පරඬලාව ඇළ හරහා ඇති වසර 200 ක් පැරැණි පාලම අබලන්ව පාලමේ යකඩ ඇඳි කැඩී ගොස් පවතී. පාලමේ මැද කොටස ද ගිලා බැස ඇත.මේ පාලම ඉදිකිරීමට මුදල් ප්‍රතිපාදන මීට පෙර වෙන් කර තිබුණත් එය කුමන හේතුවක් මත හෝ වැළකී ඇති බව ජනතාව පවසති. ඇහැලියගොඩ නගරයේ සිට දෙහිඕවිට නගරය යා කෙරෙන මේ මාර්ගයේ දුර කි.මී. 17 කි.ඇහැලියගොඩ නගරයෙන් කෑගල්ල නුවර දෙසට ගමන් කරන්නේ නම් මේ මාර්ගය හරහා දෙහිඕවිට නගරයට ළඟාවී ගමන් කළ හැක.මාර්ගය කාපට් අතුරා සංවර්ධනය කිරීමට වසර කිහිපයකට පෙර මාර්ග සංවර්ධන අධිකාරිය මගින් මැනුම් කටයුතු සිදු කළත් මේ වන තෙක් කිසිදු කටයුත්තක් සිදු නොවූ බව ජනතාව පවසති.අධික බර වාහන පාලම උඩින් ධාවනය වන නිසාවෙන් පාලම කඩා වැටුණහොත් මාර්ගයේ රථවාහන ධාවනය මුළුමනින්ම අඩාල වන බව ඔවුහු කියති..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>14</day>
    </date>
    <link>http://www.dinamina.lk/2012/03/14/_art.asp?fn=r1203144</link>
    <topic>මනස සෙමෙන් වැඩෙන පිරිමි දරුවකුනිවෙසේ දී අපයෝජනය කරලා</topic>
    <author>කොච්චිකඩේ විශේෂ – ඩී. මිහිදුකුල</author>
    <content>අපස්මාරය රෝගය වැළඳීම නිසා කායික දුර්වලව සිටින මනස සෙමෙන් වැඩෙන අවුරුදු 09 ක පිරිමි දරුවකු බරපතළ ලිංගික අපයෝජනයට ලක් කළේ යැයි කියන අසල්වැසියකු මේ මස 20 දක්වා රක්‍ෂිත බන්ධනාගාර ගත කිරීමට මීගමුව ප්‍රධාන මහේස්ත්‍රාත් ඒ. එම්. එන්. පී. අමරසිංහ මහතා නියෝග කළේ ය.දරුවා ගේ පියා විදේශ රටක රැකියාව කරන අතර අපයෝජනයට ලක්වූ දරුවා දරුවන් දෙදෙනෙක් සිටින පවුලේ වැඩිමලා ය.පසුගිය දා සවස දරුවාගේ මව අවශ්‍ය කටයුත්තක් සඳහා නිවෙසින් බැහැරව ගොස් තිබේ. එම අවස්ථාවේ දී සැකකරු දරුවා නිවෙසේ දී අපයෝජනයට ලක් කර ඇතැයි මූලික පොලිස් පරීක්‍ෂණ වලදී අනාවරණය වී තිබුණි.මෙම දරුවා විශේෂ වෛද්‍ය පරීක්‍ෂණයකට ලක් කිරීම සඳහා මීගමුව දිසා රෝහලට ඇතුළත් කර ඇත.රද්දොළුගම පොලිසියේ ස්ථානාධිපති පොලිස් පරීක්‍ෂක මොහන් ද සිල්වා මහතාගේ උපදෙස් මත පොලිස් කොස්තාපල් 59944 බලපිටිය මහතා සැකකරු අධිකරණයට ඉදිරිපත් කර පැමිණිල්ල මෙහෙය වීය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>14</day>
    </date>
    <link>http://www.dinamina.lk/2012/03/14/_art.asp?fn=r1203145</link>
    <topic>සිහිනෙන් දුටු ලොතරැයි අංක සොයන්න ගිහින් අමරසිරිට දවසක් නිවාඩු දාන්න සිදු වෙලා</topic>
    <author>රඹුක්කන උතුර සමූහ විපුල එස්. කුමාරතුංග</author>
    <content>ලොතරැයියක ජයග්‍රාහි අංක සිහිනෙන් දැකපු අමරසිරි පසුදින අවදි වී එම ලොතරැයි අංක සොයා නඟර කීපයක සැරි සැරී ය.අමරසිරි පෞද්ගලික ආයතනයක සේවය කරන අයෙකි. ලොතරැයි මිලදී ගැනීමට ඇබ්බැහි වූ අයෙකි. අමරසිරි දිනක දිනුම් අදින ටිකට් පත් හය හතක් ගන්නා තැනැත්තෙකි.උදේ රැයින් අවදි වූ අමරසිරි සුපුරුදු පරිදි සේවා ස්ථානයට යෑමේ අරමුණින් මුහුණ කට සෝදා උදේ ආහාරය කටට දෙකට අවසන් කර නගරයට යෑමට පිටත් විය.පයින් ම නගරයට ගිය සුමනසිරි තම සේවා ස්ථානයේ ගේට්ටුව අසලටම ගමන් කළද පෙර දින සිහිනෙන් දැකපු ලොතරැයි අංක සිහියට නැගුණි. වැඩට යනවාද ලොතරැයි අංක සොයා යනවාද ප්‍රශ්නාර්ථයක් මතු විය.“ඕනෑ දෙයක් අද වැඩට යන්නේ නෑ අංක ටික සොයා ඇවිදිනවා” යැයි සිතා ආපසු හැරී නගරය වෙත හනිකට දිව යන්නට විය.වටපිට බලා තම කලිසම් සාක්කුවෙන් මුදල් නෝට්ටු කීපයක් අතට ගෙන එය ඇඳ සිටි කමීසයෙහි උඩ සාක්කුවට දමාගෙන ලොතරැයි කුටියකට ගොඩ විය.ලොතරැයි අලෙවි කරුට ද සිනහවක් පා තමන්ට සිහිනෙන් පෙන්නූ අංක සියල්ල තිබේ දැයි ඉහළ සිට පහළටත් බැලීය.පැයකට ආසන්න කාලයක් අංක සොයා ගැනීමට උත්සාහ කළද අමරසිරිට එම අංක සොයා ගැනීමට නොහැකිව එතැනින් නික්මව ගොස් වෙනත් ලොතරැයි අලෙවි කුටියක් අසල නතර වී තමන්ට හීනෙන් පෙන්වූ අංක එකම ටිකට් පතක ඇති දැයි පරීක්‍ෂා කරන්නට විය. එහෙත් අංක සියල්ලම එකම ලොතරැයි පතේ නොවීය. එක එක අංක ඇති ලොතරැයි සියල්ලම පාහේ ගෙන මුදල් ලබාදී පයින් ම ආපසු නිවෙසට ගොඩ විය.එය දුටු අමරසිරිගේ හාමිනේ ‘මොකද අද වැඩට ගියේ නැද්ද ඇසීය” අද මට ටිකක් ඇඟට හරි නෑ අමරසිරිගේ පිළිතුර විය.කාමරයට ගොස් ඇඳෙහි හාන්සි වී මිලදී ගත් ලොතරැයි ගණන් කරන්නට විය. සියල්ලගේම එකතුව රුපියල් හයසීයකි. මේ සියල්ල හාමිනේට අසුවෙතැයි බයේ සුරක්ෂිතව තැබීය.රාත්‍රිය උදාවිය. ලොතරැයි දිනුම් අදින මොහොත උදා විය. අමරසිරි රූපවාහිනි යන්ත්‍රයේ හඬ වැඩිකර කාමරයට වී එහි ප්‍රතිඵලය ඇසී ය. අමරසිරි ගේ මුහුණ කළු විය. ලොතරැයි සියල්ලටම තිබුණේ රුපියල් හැටකි. අද දින වැඩට නොගොස්, අත තිබූ මුදල් ද වියදම් කර දවස ගත කළ අයුරු සිහිපත් කරමින් සුසුමක් හෙළීය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>14</day>
    </date>
    <link>http://www.dinamina.lk/2012/03/14/_art.asp?fn=r1203146</link>
    <topic>මධ්‍යම පළාත සෞඛ්‍ය ආයතනවලට නිරවුල් ඔප්පු</topic>
    <author>මධ්‍යම පළාත් විශේෂ පාලිත අලකේශ්වර</author>
    <content>මධ්‍යම පළාතේ සෞඛ්‍ය ආයතන සඳහා බලපෑ ඒවායේ ඉඩම් මායිම් හා වැට ප්‍රශ්න මේ වන විට බොහෝ දුරට විසඳාලීමට හැකි වූ බව පළාත් සෞඛ්‍ය අමාත්‍යාංශය කියයි.මහනුවර දිස්ත්‍රික්කයේ 52ක් මාතලේ 5ක් සහ නුවරඑළිය 78ක් වශයෙන් පළාතේ සෞඛ්‍ය ආයතන 78ක ඉඩම්, වැට මායිම් ගැටලු විසඳා නිරවුල් කර ඔප්පු සකස් කර තිබේ.මධ්‍යම පළාතේ සෞඛ්‍ය ආයතන රැසකට වසර ගණනාවක් මුළුල්ලේ මහත් ගැටලුවක්ව තිබූ මෙය විසඳා නියමානුකූල කිරීම සඳහා පළාත් ඉඩම්, මිනින්දෝරු සහ ඉඩම් රෙජිස්ත්‍රාර් යන අංශවල සහාය ලැබී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>14</day>
    </date>
    <link>http://www.dinamina.lk/2012/03/14/_art.asp?fn=r1203147</link>
    <topic>බලපිටියේ ඇඟලුම් ආයතනයක අයිතිකරුවකු ගනුදෙනු කාරියකට ලක්ෂ 17ක් ගෙවීම පැහැර හැරලා</topic>
    <author>පාණදුර සමූහ – කපිල සෝමරත්න</author>
    <content>ප්‍රසිද්ධ ඇඟලුම් ආයතනයක අයිතිකරුට එරෙහිව නීතිපතිවරයා විසින් පවරා තිබූ නඩුවක කරුණු සලකා බැලූ පාණදුර පළාත් මහාධිකරණ විනිසුරු කුසලා සරෝජනී වීරවර්ධන මහත්මිය එම ව්‍යාපාරිකයා විසින් ගනුදෙනු කරුවකුට ගෙවිය යුතු මුදල මාසික වශයෙන් ගෙවන ලෙසට නියම කළාය. මේ නඩුවේ විත්තිකරු වූයේ බලපිටියේ ප්‍රසිද්ධ ව්‍යාපාරිකයෙකි.ඔහු වෙනුවෙන් අධිකරණයට කරුණු දැක්වූයේ නීතිඥ රවි ඩොමින්ගො මහතා ය.විත්තිකරු ජනපි‍්‍රය ඇඟලුම් අලෙවි හල් කිහිපයක් පවත්වා ගෙන ගිය ව්‍යාපාරිකයෙකි. ඔහුගේ වෙළෙඳ සල්වලට ඇඟලුම් මිලදී ගැනීම නිසා රුපියල් ලක්‍ෂ ගණනක මුදලක් නිෂ්පාදකයන්ට ගෙවීමට අපහසු විය. එම නිසා නිෂ්පාදකයන් ඔහුට නඩු දමා ඇත.මේ නඩුවේ පැමිණිලිකාරියට රුපියල් ලක්‍ෂ 17 කට ආසන්න මුදලක් කොටස් වශයෙන් ගෙවීමට විත්තිකරු කැමැති බව සඳහන් කෙළේ ය. එම මුදල ගෙවා දැමුවාට පසුව චෝදනා ඉල්ලා අස්කර ගැනීමට කටයුතු කළ යුතු යැයි ද නීතිඥවරයා අධිකරණයට දන්වා සිටියේ ය.රජයේ නීතිඥ දිස්නා වර්ණකුල මහත්මිය මෙසේ අධිකරණය ඇමතුවා ය.විත්තියේ නීතිඥවරයා පවසන පරිදි නඩුවේ අධිචෝදනා ඉල්ලා අස්කර ගැනීමට නීතිපතිවරයා සූදානම් නැත. විත්තිකරු අදාළ මුදල නොගෙවන්නේ නම් නඩුව විභාග කිරීමට අධිකරණයට හැකි බව රජයේ නීතිඥවරිය පැවසුවාය.රුපියල් ලක්‍ෂ 17ක මුදල රුපියල් ලක්‍ෂ 1 1/2 මාසික කොටස් වශයෙන් පැමිණිලිකාරියට ගෙවීමට විත්තිකරු කැමැත්ත පල කළේ ය.ඒ අනුව අදාළ මුදල ගෙවීමට විත්තිකරුට අධිකරණය අවසර දුන්නේ ය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>14</day>
    </date>
    <link>http://www.dinamina.lk/2012/03/14/_art.asp?fn=r1203148</link>
    <topic>කළුතර ගෝනදූව ග්‍රාමීය රෝහලේ සේවය සතුටුදායක නැතැයි ජනතාවගෙන් පැමිණිලි</topic>
    <author>කළුතර ඩේලිනිවුස් වාර්තාකරු එච්. එල්. සුනිල් ශාන්ත</author>
    <content>කළුතර ගෝනදූව ග්‍රාමීය රෝහලේ සේවය කාර්යක්ෂම නැතැයි රෝගීහු සහ අවට ජනතාව චෝදනා කර සිටිති.තුණ්ඩු ලියවා ගැනීමේදී අසරණ රෝගීන්ට ආකාරුණිකව දොස් පැවරීම, රාජකාරිය නොසලකා ඇතැම් සේවක සේවිකාවන් තම තමන්ට රිසි පරිදි විවිධ පෞද්ගලික වැඩ කටයුතුවල යෙදී සිටීම සහ ඇතැම් විට තුණ්ඩු ලිවීමටද මැලිකමක් දක්වන බව ඔව්හු කියති.මේ තත්ත්වය දිගු කලක් තිස්සේ පවතින බවද ඔව්හු කීහ. කළුතර ප්‍රාදේශීය සභා මන්ත්‍රීවරු දෙදෙනකු මේ පිළිබඳව දිගින් දිගටම කරුණු ඉදිරිපත් කරමින් සභාපතිවරයාට පැමිණිලි ඉදිරිපත් කළ අතර ගෝනදූව රෝහලේ පවතින මේ අවාසනාවන්ත තත්ත්වය පිළිබඳ බස්නාහිර පළාත් සෞඛ්‍ය සේවා අධ්‍යක්ෂවරයාට ලිපියක් මගින් දන්වා යවන ලෙසද එම මන්ත්‍රීවරු සභාපතිවරයාගෙන් ඉල්ලීමක් ද කළහ.එසේම ගෝනදූව රෝහලේ ළමා සායනයක් පැවැත්වීම සඳහා නිශ්චිත තැනක් ද නැත..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>14</day>
    </date>
    <link>http://www.dinamina.lk/2012/03/14/_art.asp?fn=r1203149</link>
    <topic>බියගම නාන තොටුපළරොන්මඩවලින් වැහිලා</topic>
    <author>මල්වාන සමූහ මහානාම විතානගේ</author>
    <content>කැලණි ගඟේ බියගම දිය නාන තොටුපළ අබලන් තත්ත්වයක පවතී. දැනට වසර කීපයකින්ම පිළිසකර කිරීමක් සිදු නොකර තිබෙන හෙයින් එම තොටුපළේ දියනාන ස්ථානය දැන් රොන් මඩවලින් පිරී ඇති හෙයින් එම ස්ථානය ලිස්සන සුළුය. ඒ හේතුවෙන් කවුරුත්ම එම තොටුපළේ දිය නෑමට යන්නේ නැත. තොටුපළට එන මාර්ගයද සෝදාපාළුවට ලක්වී අවහිර වී තිබේ.පායන කාලවලට බියගම අවට ගම්මානවලින් විශාල පිරිසක් මේ තොටුපළේ දිය නෑමට පැමිණෙන බවද ප්‍රදේශවාසීහු කියති.එබැවින් මේ තොටුපළ කඩිනමින් පිළිසකර කොට දිය නෑමට සුදුසු පරිදි සකස් කළ යුතු බව කී බියගම ප්‍රාදේශීය සභා මන්ත්‍රී රසික ප්‍රියංකර මහතා (එජනිස) මේ සම්බන්ධව බියගම ප්‍රාදේශීය සභාවේ මෙවර මාසික සභා රැස්වීමේදී තමා ඉල්ලීමක් කර තිබෙන බවද කීවේය.  .</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>14</day>
    </date>
    <link>http://www.dinamina.lk/2012/03/14/_art.asp?fn=r12031410</link>
    <topic>මධ්‍යම පළාතේ වතු පාසල්13 කට නව ගොඩනැඟිලි</topic>
    <author>මධ්‍යම පළාත් විශේෂ - පාලිත අලකේශ්වර</author>
    <content>මධ්‍යම පළාත් හින්දු සංස්කෘතික කටයුතු හා අධ්‍යාපන (ද්‍රවිඩ) අමාත්‍යාංශය විසින් පළාතේ වතු පාසල් 13ක් සඳහා නව ගොඩනැඟිලි 13ක් ඉදිකර ඇත.නුවරඑළියේ ලැම්ලියර්, අඹගමුව, ටින්ෂීන් ස්ටොක්හෝම්, බ්ලූම්ෆීල්ඩ්, ශා/ජෝන්ඩිලරි, ලොයිනෝන් නෝවුඩ් අයිරබි හා උඩදුම්බර ශිවනේස්වරා දෙමළ විද්‍යාලය සහ අඹගමුව ශා/ජෝන් බොස්කෝ, පස්බාගේ කදිරේෂන් හින්දු බාලිකා, නාවලපිටිය හින්දු බාලිකා යන පාසල්වල නව ගොඩනැඟිලි ඉදිකර තිබේ.පාසල් සිසු සිසුවියන් 2000කට පමණ ඉඩකඩ සැපයෙන පරිදි 'මධ්‍යම පළාතේ වතු පාසල් සංවර්ධන වැඩ සටහන' යටතේ ඉදිකළ මේ ගොඩනැඟිලි සඳහා රු: ලක්ෂ 446 ක මුදලක් වැයකර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>14</day>
    </date>
    <link>http://www.dinamina.lk/2012/03/14/_art.asp?fn=r12031411</link>
    <topic>කැලණිය සරසවියට නව ගොඩනැඟිල්ලක්</topic>
    <author>ඡායාරූපය කැලණිය විශේෂ ලයනල් පී. පෙරේරා</author>
    <content>රජයේ මූල්‍ය ප්‍රතිපාදන යටතේ කැලණිය විශ්වවිද්‍යාලයේ වාණිජ හා කළමනාකරන අධ්‍යයන පීඨයේ ඉදිකරන ලද නව ගොඩනැඟිල්ල එහි කුලපති මහාචාර්ය වැලමිටියාවේ කුසල ධම්ම නාහිමියන් සහ උප කුලපති මහාචාර්ය සරත් අමුණුගම මහතා විසින් පීත්ත පටියක් කපා විවෘත කරනු ලැබූ අයුරු..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>14</day>
    </date>
    <link>http://www.dinamina.lk/2012/03/14/_art.asp?fn=r12031412</link>
    <topic>බැලුම්මහර ගොඩගෙදර රජමහා විහාරයේඅංග සම්පූර්ණ ළදරු පාසලක්</topic>
    <author>නිට්ටඹුව සමූහ ජෙනට් ජයසිංහ</author>
    <content>බැලුම්මහර ගොඩගෙදර රජමහා විහාරස්ථානයේ ධර්ම ශාලාවේ පවත්වාගෙන ගිය ළදරු පාසලට නව ගොඩනැඟිල්ලක් ඉදිකිරීමට පසුගියදා මුල්ගල් තැබිණි.මේ විහාරස්ථානය අවට පදිංචි ළදරු පාසල් අධ්‍යාපනය ලැබිය යුතු දරුවන්ට ඒ සඳහා තැනක් නොතිබුණි. එබැවින් 2004 වසරේදී දරුවන් පස් දෙනෙකුගෙන් ආරම්භ කළ මේ ළදරු පාසල එම විහාරස්ථානයේ පවත්වාගෙන ගියේය.නමුත්ළදරු පාසලකට තිබිය යුතු කිසිදු නවීන භෞතික පහසුකමක් මෙහි නොතිබුණද මෙහි දැනට දරුවන් 45 ක් පමණ නොමිලේ අධ්‍යාපනය ලබති.ගොඩගෙදර රජමහා විහාරාධිපති මැකම පඤ්ඤාසාර හිමියන් ඇතුළු දායක සභාවේ ඉල්ලීම මත පෞද්ගලික වෙළඳ ආයතනයක් මැදිහත් වී රුපියල් ලක්ෂ හතරහමාරක පමණ මූල්‍ය ප්‍රතිපාදන මේ සඳහා වැය කර ඇත.  .</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>14</day>
    </date>
    <link>http://www.dinamina.lk/2012/03/14/_art.asp?fn=s1203141</link>
    <topic>ශ්‍රී ලංකාව ලකුණු 50කින් ඉන්දියාවට පරදී</topic>
    <author/>
    <content>ශ්‍රී ලංකා පිලේ මැදපෙළ පිතිකරුවන් ඉන්දීය පන්දු යවන්නන් හමුවේ පසුබෑමකට ලක්වීමේ හේතුවෙන් ආසියානු කුසලාන තරගාවලියේ ඉන්දියාව සමඟ ඊයේ (13) බංග්ලාදේශයේ මීර්පූර් නුවර පැවැති දිවා රාත්‍රී එක්දින තරගයෙන් ලකුණු 50ක පරාජයක් විඳ ගැනීමට ශ්‍රී ලංකාවට සිදුවිය.පළමුව පන්දුවට පහරදුන් ඉන්දීය පිල ඕවර 50 අවසානයේ කඩුලු 3 කට රැස්කළ ලකුණූ 304ට පිළිතුරු වශයෙන් ශ්‍රී ලංකා පිලට රැස් කරගත හැකිවූයේ ලකුණු 254ක් ශ්‍රී ලංකා පිල දැවීගියේ ඉනිම නිමාවට ඕවර 4කුත් පන්දු 5ක් ඉතිරිව තිබියදීය.තිලකරත්න ඩිල්ෂාන් ලකුණු 7 කට දැවීයාමෙන් අනතුරුව නායක මහේල ජයවර්ධන සමඟ එක්වූ කුමාර් සංගක්කාර දෙවැනි කඩුල්ලට ලකුණූ 93ක සම්බන්ධතාවක් ගොඩ නැගුවද ඔවුන් දෙදෙනාගේ දැවීයාමෙන් පසුව ඉනිම ගොඩ නැගීමට සෙසු පිතිකරුවන් සමත්වූයේ නැත. වේගවත් ඉනිමක් දියත් කළ මහේල පන්දු 59 කදී හතරේ පහර 10ක් සහ හයේ පහර 2ක් සමඟ ලකුණු 78ක් ලබා ගත්තේය.පන්දු 87 කට මුහුණදුන් සංගක්කාර හතරේ පහර 2ක් සහ හයේ පහරක් සමඟ රැස් කළ ලකුණු සංඛ්‍යාව 65කි.පන්දු යැවීමේදී ඉර්ෆාන් පතන් කඩුලු 4ක් දවාලූ අතර විනේ කුමාර් සහ රවිචන්ද්‍රන් අශ්වින් අතර කඩුලු 3 බැගින් බෙදී ගියේය.තරගයේ වීරයා සම්මානය හිමිවූයේ ඉන්දීය ඉනිමේදී ලකුණු 108ක් රැස්කළ විරාත් කෝලිටය.මේ තරගයේ කාසියේ වාසිය ශ්‍රී ලංකා ක්‍රිකට් නායක මහේල ජයවර්ධන දිනා ඉන්දීය පිලට පන්දුවට පහරදීමට ආරාධනා කළේය. එම තීරණය නිවැරදි බවට ආරම්භයේදීම සනාථ වූයේ තෙන්ඩුල්කාර් ලකුණු 6 කට දැවී යෑමෙනි.ඉන්දීය ලකුණු පුවරුව 19 ක් වෙද්දී තෙන්ඩුල්කාර් දවා ගැනීමට සුරංග ලක්මාල් සමත් වුවද ගම්බීර් හා කෝලී එක්ව දෙවැනි කඩුල්ලට ලකුණු 205 ක සම්බන්ධතාවක් ගොඩනැගූහ. මේ දෙදෙනාගේම කඩුලු 42 වැනි ඕවරය යැවූ ෆර්විස් මහරූෆ් දවා ගැනීමෙන් ඉන්දීය ලකුණු වේගය තරමක් අඩු විය.එහෙත් ඉන්දීය ක්‍රිකට් නායක එම්. එස්. දෝනි තම පළපුරුද්ද මනා ලෙස උපයෝගී කර ගනිමින් පන්දු 26 කදී හයේ පහරක් හා හතරේ පහර 6 ක් සමග ලකුණු 46 ක් ලබා ගැනීමත්, රයිනා පන්දු 17 කදී හයේ පහරක් හා හතරේ පහර 3 ක් සමග ලකුණු 30 ක් ලබා ගැනීමත් හේතුවෙන් ඕවරයකට ලකුණු 6.08 ක දල වේගයක් රඳවා ගත හැකි විය.ශ්‍රී ලංකා ඉනිමේ ආරම්භක වේගපන්දු යවන්නන් දෙදෙනා වූ නවක ක්‍රීඩක සුරංග ලක්මාල් හා නුවන් කුලසේකර ප්‍රහාරයකට ලක්වීම කැපී පෙනුණි. මේ දෙදෙනාම ඕවර 10 බැගින් යවා ලකුණු 67 බැගින් ඉන්දීය පිතිකරුවන්ට ලබාදුන්හ.මහරූෆ් කඩුලු 2 ක් බිඳ හෙළීමට සමත් විය.ඊයේ තරගයට ශ්‍රී ලංකා පිලේ තුන් ඉරියව් ක්‍රීඩකයන් දෙදෙනා වූ තිසර පෙරේරා හා උප නායක ඇන්ජලෝ මැතිව්ස් සහ වේගපන්දු යවන ලසිත් මාලිංග එක් නොවූහ. මේ තිදෙනාම සී. බී. කුසලාන තුන්කොන් තරගාවලියේදී ආබාධයකට ලක් වූ අතර තවමත් සම්පූර්ණ සුව අතට පත් නොවීම එයට හේතුª විය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>14</day>
    </date>
    <link>http://www.dinamina.lk/2012/03/14/_art.asp?fn=s1203142</link>
    <topic>ආරාධිත සිවුකොන් එල්ලේතරගාවලිය 18දා මාටාගොඩ දී</topic>
    <author/>
    <content>වත්තල කෙරවලපිටිය මුදිත ක්‍රීඩා සමාජයේ ප්‍රබල අනුගාමිකයෙක්ව සිටි ආර්. ඒ. කැමිලස් පෙරේරා මහතා අනුස්මරණය කරමින් මුදිත ක්‍රීඩා සමාජය මෙහෙයවන ආරාධිත සිවුකොන් එල්ලේ තරගාවලියක් මේ මස 18 වැනි ඉරුදින පෙරවරු 10.30 ට මාටාගොඩ ප්‍රාදේශීය සභා ක්‍රීඩාංගණයේදී පැවැත්වෙයි.දිවයිනේ ප්‍රබල එල්ලේ කණ්ඩායම් වූ මැදකොළඹ ශ්‍රී විජය, කිත්තම්පහුව ගාමිණි, පේරලන්ද ශා.අන්තෝනි සහ කෙරවලපිටිය මුදිත යන ක්‍රීඩා සමාජ අතර පැවැත්වෙන මෙම ආරාධිත එල්ලේ තරගාවලියට සාදර සංවිධාන අනුග්‍රහය දක්වා සිටින්නේ විශ්ව ශක්ති වෛද්‍යචාර්ය ලියොන් අමරානන්ද මහතා විසිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>14</day>
    </date>
    <link>http://www.dinamina.lk/2012/03/14/_art.asp?fn=s1203143</link>
    <topic>මොරටු-ශ්‍රී සුමංගලක්‍රිකට් තරගය 16-17 දෙදින</topic>
    <author>ඩිල්වින් මෙන්ඩිස් මොරටුව ක්‍රීඩා</author>
    <content>මොරටු මහා විදුහලත්, පානදුර ශ්‍රී සුමංගල විදුහලත් අතර වාර්ෂිකව පැවැත්වෙන “රන් සටන” 60 වෙනි මහා ක්‍රිකට් තරගය මාර්තු මස 16 සහ 17 වන දිනවලදී මොරටුව ටිරෝන් ප්‍රනාන්දු ක්‍රීඩාංගණයේ පැවැත්වේ. මොරටු විදුහලේ ක්‍රිකට් ක්‍රීඩාව 1934 දී ආරම්භ වූ අතර පළමු ක්‍රිකට් නායකයා ලෙස ක්‍රියා කර ඇත්තේ එච්. එන්. සමරසිංහයි.ශ්‍රී සුමංගල විදුහලේ ප්‍රථම නායකයා වනුයේ සෙල්වින් ෆොන්සේකා වන අතර මොරටු විදුහලේ නායක ඩිවිල්ටන් ප්‍රනාන්දු නායකත්වය දැරූ අවධියේ මීට වසර 59 කට පෙර මෙම තරගාවලිය ආරම්භ විය. මොරටු විදුහල මේ දක්වා පවත්වා ඇති තරග 7 ක් ජය ලබා ඇති අතර සුමංගල විදුහල තරග 9 ක ජය වාර්තා කර ඇත.මොරටු විදුහලට නායකත්වය දීමේ භාග්‍ය උදා වී ඇත්තේ තුන් ඉරියව්වෙන්ම දස්කම් පාන තුන්වන වසරේ වර්ණලාභී පසුගිය වසරේදී ලකුණු 1167 ක් ලබා කඩුලු 103 ක් වාර්තා කළ මෙම පාසල් වාරයේදී ලකුණු 800 ඉක්මවා කඩුලු 99 ක් දවාගෙන ඇති සංඛ රමේෂ් ය. ඔහුගේ උප නායකයා ලෙස ක්‍රියා කරන්නේ තුන්වන වසරේ වර්ණලාභී කණ්ඩායමේ කඩුලු රකින්නා මෙන්ම දක්‍ෂ පිතිකරුවකු වන ජනිත නිමේෂ් ය.සුමංගල විදුහලට නායකත්වය දෙනු ලබන්නේ හතරවන වසරේ වර්ණලාභී කඩුලු රකින දැනට මෙම පාසල් වාරයේදී ලකුණු 1000 ඉක්මවා ඇති අරුණ ධර්මසේනයි.ඔහුගේ උප නායක ලෙස කටයුතු කරන්නේ තුන්වන වසරේ ක්‍රීඩක තුන් ඉරියව්වෙන්ම දස්කම් පාන මාධව සකුරංගයි.මොරටු විදුහල මෙම පාසල් වාරයේදී පවත්වා ඇති තරග 14 න් හතක් ජය ලබා ඇති අතර සුමංගල විදුහල තරග 13 කට සහභාගි වූ පළමු ඉනිමේ ජය කීපයක් වාර්තා කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>14</day>
    </date>
    <link>http://www.dinamina.lk/2012/03/14/_art.asp?fn=s1203144</link>
    <topic>ඒ.වී.අයි.බැඩ්මින්ටන් තරගාවලිය 21දා සිට</topic>
    <author/>
    <content>වෙළෙඳසේවා බැඩ්මින්ටන් සංගමය විසින් මෙහෙයවනු ලබන ඒ. වී. අයි. ආධුනික බැඩ්මින්ටන් තරගාවලිය මේ මස 21 දින සිට 25 දින දක්වා ගල්කිස්ස සාන්ත තෝමස් විද්‍යාලයීය ගෘහස්ථ ක්‍රීඩාංගණයේදී පැවැත්වේ.ඩී. එස්. අයි. ආයතනයේ අනුග්‍රහයෙන් තුන්වැනි වරටත් පැවැත්වෙන මේ තරගාවලියට අවුරුදු 40න් ඉහළ පිරිමි යුගල සහ කේවල තරග ද, අවුරුදු 50න් ඉහළ පිරිමි යුගල හා කේවල තරගද පැවැත්වෙන අතර කාන්තාවන් සඳහා අවුරුදු 35න් ඉහළ යුගල හා කේවල තරග ඉසව්වක් ද පැවැත්වේ.මේ තරගාවලිය සඳහා සහභාගි විය හැක්කේ වෙළෙඳසේවා බැඩ්මින්ටන් සංගමයේ අනුබද්ධිත ක්‍රීඩා සංවිධානවල ක්‍රීඩක ක්‍රීඩිකාවන්ට පමණි.අයැදුම්පත් තරග ලේකම්, වෙළෙඳසේවා බැඩ්මින්ටන් සංගමය, ජයලත් ගොඩනැගිල්ල, අංක 65/1, දෙවැනි මහළ, නාවල පාර, නුගේගොඩ යන ලිපිනයෙන් ලබාගත හැකි බවත්, වැඩි විස්තර 071 4900631 දුරකතන අංකයෙන් ලබාගත හැකි බවත් සංවිධායකයෝ දන්වා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>14</day>
    </date>
    <link>http://www.dinamina.lk/2012/03/14/_art.asp?fn=s1203145</link>
    <topic>සුනිල සංග්‍රාමයේ ජයධර්මාශෝක විදුහලට</topic>
    <author>ආර්. ඥානදාස අම්බලන්ගොඩ සමූහ</author>
    <content>සුනිල සංග්‍රාමය ලෙස නම්කොට ඇති අම්බලන්ගොඩ ධර්මාශෝක - දේවානන්ද 46 වැනි මහා ක්‍රිකට් ගැටුම මෙවර අවසන් වූයේ ධර්මාශෝක විද්‍යාල පිල ලකුණු 166 ජයග්‍රහණයක් හිමිකර ගනිමිනි.ධර්මාශෝක විද්‍යාල පිල පළමු ඉනිමේදී ලකුණු 221 ක් රැස් කළේය. රමේෂ් මෙන්ඩිස් ලකුණු 47 ක් ද, දුමින්ද කන්නන්ගර සහ චතුර උමයංග ලකුණු 28 බැගින් ද, තම පිලට ලබා දුන්නේය. (සිතාර මධුශංඛ 66/6, චරිත් සුධාරක 49/3)දේවානන්ද පිල පළමු ඉනිමේදී ලකුණු 156 ක් ලබා ගත්තේය. ගිහාන් මධුසංඛ ලකුණු 59 යි. චරිත් සුධාරක ලකුණු 23 යි. (දුමින්ද කන්නන්ගර 41/3, චමින්ද ගුණසිංහ 49/2)දෙවැනි ඉනිමේදී ධර්මාශෝක පිල කඩුලු හයකට ලකුණු 204 ක් රැස්කොට පන්දුවට පහර දීමේ අවස්ථාව දේවානන්ද පිලට ලබා දුන්නේය.එම ඉනිමේදී ධර්මාශෝක පිලේ අධීෂ තිලංචන ලකුණු 66 ක් ද, රමේෂ් මෙන්ඩිස් ලකුණු 42 ක් ද, තම පිලට රැස් කළේය. (ඉමේෂ් උදයංග 42/4)දෙවැනි ඉනිමේදී සියලුම ක්‍රීඩකයින් දැවී යන විට දේවානන්ද පිලට ලබාගත හැකි වූයේ ලකුණු 104 ක් පමණි. අකිල ද සිල්වා ලකුණු 31 යි. ඉෂාර මෙන්ඩිස් ලකුණු 22 යි. (චමින්ද ගුණසිංහ 35/5, රමේෂ් මෙන්ඩිස් 25/3).</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>14</day>
    </date>
    <link>http://www.dinamina.lk/2012/03/14/_art.asp?fn=s1203146</link>
    <topic>අනුරපුර දිස්ත්‍රික් ක්‍රිකට් මුල් පුටුව නැවැත දුමින්දට</topic>
    <author>උතුරු මැද පළාත් විශේෂ</author>
    <content>අනුරාධපුර දිස්ත්‍රික් ක්‍රිකට් සංගමයේ සභාපති ලෙස යෞවන කටයුතු හා නිපුණතා සංවර්ධන නියෝජ්‍ය ඇමැති දුමින්ද දිසානායක මහතා තේරී පත්විය.සභාපති ධුරය සඳහා දුමින්ද දිසානායක මහතා සමඟ බන්දුල පත්මසිරි මහතා තරග වැදුනු අතර, එහිදී රහස් ඡන්දයකින් දුමින්ද දිසානායක මහතා ඡන්ද 23 කුත්, බන්දුල පත්මසිරි මහතා ඡන්ද 05 කුත් ලෙස ලබාගනිමින් දුමින්ද දිසානායක මහතා සභාපති ධුරයට පත්විය.ලබන වසරේදී රහස් ඡන්ද පැවැත්වීමද නතර කිරීම සඳහා වූ පියවර ගැනීමේ වැදගත්කම පෙන්වාදුන් නියෝජ්‍ය අමාත්‍යවරයා ක්‍රීඩා සංගමයක සභාපති ධුරයට ඇමැතිවරයෙකු පත්කර ගැනීමෙන් ක්‍රීඩාවේ අභිවෘද්ධිය සැළසෙන බව සැමදෙනාම පිළිගන්නේ නම් එසේ පත්කර ගැනීම වඩා වැදගත් වන බව කියා සිටියේය.එසේ නොමැතිව කල්ලි හෝ කණ්ඩායම්වලට බෙදී කටයුතු කිරීම මගින් අනුරාධපුර දිස්ත්‍රික්කයේ ක්‍රිකට් දියුණු කළ නොහැකි බවද දුමින්ද දිසානායක මහතා පැවසීය.දිස්ත්‍රික් ක්‍රිකට් සංගමයේ සභාපති වූ පමණින් තමාට පමණක් දිස්ත්‍රික්කයේ ක්‍රිකට් දියුණුකළ නොහැකි බව කියා සිටි නියෝජ්‍ය අමාත්‍යවරයා ඒ සඳහා සියලු දෙනාගේ කැපවීම සහ සහයෝගය අවශ්‍ය වන බව කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>14</day>
    </date>
    <link>http://www.dinamina.lk/2012/03/14/_art.asp?fn=s1203147</link>
    <topic>සිංගර් කුසලාන සැහැල්ලු පන්දු ක්‍රිකට් 24-25 දෙදින</topic>
    <author/>
    <content>සිංගර් කුසලාන දීපව්‍යාප්ත සය සාමාජික සැහැල්ලු පන්දු ක්‍රිකට් තරගාවලිය මේ මස 24 සහ 25 දෙදින පුරා පෙරවරු 8.30 සිට ගම්පහ නගර සභා පිටියේ දී පැවැත්වේ.ගම්පහ නගරාධිපති එරංග සේනානායක මහතාගේ ප්‍රදානත්වයෙන් හා සීමා සහිත සිංගර් ශ්‍රී ලංකා සමාගමේ පූර්ණ අනුග්‍රහය යටතේ තරගාවලිය පැවැත්වීමට නියමිතය.ගම්පහ සීමාසහිත නැදුන එකමුතු ප්‍රජා සේවා සමිතිය විසින් සැහැල්ලු පන්දු ක්‍රිකට් තරඟාවලිය සංවිධානය කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>14</day>
    </date>
    <link>http://www.dinamina.lk/2012/03/14/_art.asp?fn=s1203148</link>
    <topic>මැංගුස් සටනේ ආදි ශිෂ්‍යක්‍රිකට් 18 වැනිදා</topic>
    <author/>
    <content>54 වැනි මැංගුස් සටනට සමගාමීව කළුතර හා තිස්ස විදුහල් ආදි ශිෂ්‍ය ක්‍රිකට් ගැටුම 18 වැනිදා ඉරිදා කළුතර මහජන ක්‍රීඩාංගණයේ දී පැවැත්වේ.ජාතික දේශපාලනයේ හා ක්‍රීඩා ක්ෂේත්‍රයේ මුල් පෙළේ බොහෝ දෙනකු මේ තරගයට එක්වීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>14</day>
    </date>
    <link>http://www.dinamina.lk/2012/03/14/_art.asp?fn=s1203149</link>
    <topic>ජාතික මල්ලවපොර සූරතාවලිය 18දා</topic>
    <author/>
    <content>ශ්‍රී ලංකා මල්ලවපොර සංගමය සංවිධානය කරන 74 වැනි ජාතික සූරතාව මේ මස 18 වැනි දින කොළඹ සුගතදාස ගෘහස්ත ක්‍රීඩාංගණයේ දී පස්වරු 4.30 සිට 6.30 දක්වා පැවැත්වේ. සංගමයේ සභාපති සරත්චන්ද්‍ර ගුණතිලක මහතා ප්‍රධාන අමුත්තා ලෙස සහභාගි වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>14</day>
    </date>
    <link>http://www.dinamina.lk/2012/03/14/_art.asp?fn=s12031410</link>
    <topic>සහිරා සෙවන්ස් පාසල් රගර් තරගාවලිය 18දා</topic>
    <author>රුසෙයික් ෆාරුක්</author>
    <content>කොළඹ සහිරා විද්‍යාලයීය 60 කණ්ඩායම සංවිධානය කරන අවුරුදු 20 න් පහළ සත් සාමාජික ආරාධිත රගර් තරගය මේ මස 18 වැනිදා කොළඹ සහිරා විද්‍යාලයීය ක්‍රීඩාංගණයේදී පැවැත්වේ.මෙම තරගාවලියට ආනන්ද, ධර්මරාජ, ඉසිපතන, කිංවුඩ්, නාලන්දා, වේල්ස්කුමාර, විද්‍යා විද්‍යාලය, ශාන්ත පීටර්, තර්ස්ටන්, ත්‍රිත්ව විද්‍යාලය, විද්‍යාර්ථ විද්‍යාලය, සහිරා යන විදුහල් තරග වදිති. මෙවර මැලේසියානු පාසැල් කණ්ඩායම් දෙකක් ද සහභාගිවීමට නියමිතය.එලයිඩ් ට්‍රේඩින් ඉන්ටනැෂනල් සමාගම අනුග්‍රාහකත්වයෙන් පැවැත්වෙන මේ තරගාවලියේ කුසලාන සූරයන්ට රුපියල් 50000ක්ද, අනුසූරයන්ට රුපියල් 3000ක්ද, පළඟ සූරයන්ට රුපියල් 20000ක්ද, පළඟ අනුසූරයන්ට රුපියල් 10000ක්ද, බඳුන සූරයන්ට රුපියල් 10,000 ක්ද ප්‍රදානය කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>14</day>
    </date>
    <link>http://www.dinamina.lk/2012/03/14/_art.asp?fn=s12031411</link>
    <topic>‘සියනෑ-හේවාගම් සටන’ පළමු මහ ක්‍රිකට් තරගය 16දා</topic>
    <author>මල්වාන සමූහ මහනාම විතානගේ</author>
    <content>සියනෑ කෝරළයේ හා හේවාගම් කෝරළයේ ප්‍රධානතම පාසල් දෙකක් වන හේනේගම මධ්‍ය විද්‍යාලය හා හංවැල්ල රාජසිංහ මධ්‍ය විද්‍යාලය අතර පළමුවන වරට පැවැත්වෙන “සියනෑ-හේවාගම් සටන” මහා ක්‍රිකට් තරගය ලබන සිකුරාදා (16) කිරිඳිවැල මාලිගාවත්ත උපාලි ගුණරත්න ක්‍රීඩාංගණයේ දී පැවැත්වේ.මෙවර හේනේගම මධ්‍ය විද්‍යාලයීය කණ්ඩායම ලහිරු තාරක විසින් මෙහෙයවනු ලබන අතර රාජසිංහ මධ්‍ය විද්‍යාල කණ්ඩායම මෙහෙයවනු ලබන්නේ විරාජ් රාජපක්ෂ විසිනි.කණ්ඩායම් දෙකේම තුන් ඉරියව්වෙන් දක්ෂතා දක්වන ක්‍රීඩකයින් සිටින හෙයින් මේ මහා ක්‍රිකට් තරගය තියුණු මුහුණුවරක් ගනු ඇතැයි අපේක්ෂා කෙරේ.මීට ප්‍රථම හේනේගම මධ්‍ය විද්‍යාලයීය කණ්ඩායම සිය මහා ක්‍රිකට් තරගය ගම්පහ බණ්ඩාරනායක මහා විද්‍යාලය සමඟ පවත්වා තිබෙන අතර පසුව එය නවතා ඇත. එම විද්‍යාල දෙක අතර මහා ක්‍රිකට් තරග 17 ක්ම පවත්වා තිබේ.හේනේගම මධ්‍ය විද්‍යාලයීය කණ්ඩායම:-නායක-ලහිරු තාරක, උප නායක – යසිත නිසල් ප්‍රේමරත්න, කාවින්ද දිල්ශාන්, ඩිලාන් සම්පත්, ඉසුරු සඳරුවන්, ජීවන් තිලක් කුමාර, සිතිජ දුලාංජ, සමීර සම්පත්, සංගිත් කුමාරපේළි, සහන් ප්‍රමෝත්, ලහිරු යසස්, එස්. සුනිත්, සුලෝචන අපෝන්සු, නිශාන් පි‍්‍රයදසුන්, ඉෂාර ලක්ෂාන්, මිගාර ලලිත්‍ය, සුලත්චන සඳරුවන්, ඉරුෂ චමල්, තිළිණ මධුශංක හා අමල් තනුෂියාහංවැල්ල රාජසිංහ මධ්‍ය විද්‍යාලයීය කණ්ඩායම :-නායක-විරාජ් රාජපක්ෂ, උප නායක චමල්ක ගමගේ, දිල්ශාර අමරතුංග, එස්. නිසාල්, විනෝජ් ජයසිංහ, නදීෂ අමරසිංහ, රණවීර ජයවර්ධන, සමන් කුමාර, රෝයි සුරවීර, අරෝෂ් ඉමල්ක, නිපුණ රාජපක්ෂ, හර්ෂන මදුශාන්, සඳකැලුම් ගුණසේකර, රවිදු ලක්මාල්, සුපුන් නිරෝෂන, සුරංග ලියනවඩු, දුමින්ද මධුශංක, විශ්වනාත් ජයසිංහ, කසුන් කේෂාන් හා සචින්ක හිරුශාන්..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>14</day>
    </date>
    <link>http://www.dinamina.lk/2012/03/14/_art.asp?fn=f1203141</link>
    <topic>යකඩ සපත්තුවලින් ලංකාව පාගන්න බෑ</topic>
    <author>සංවාද සටහන චන්දිමා එදිරිමාන්න ඡායාරූප රුක්මල් ගමගේ</author>
    <content>පූජ්‍ය බෙංගමුවේ නාලක හිමි දේශ හිතෛෂී හා ජාති මාමක බලවේග නියෝජනය කරන කඳවුරේ ප්‍රමුඛ සෙනෙවියෙකි. ජාතික සංවිධාන එකමුතුවේ සාමාජිකයෙකුද වන උන් වහන්සේ දේශ ප්‍රේමී භික්ෂු පෙරමුණේ ලේකම් ධුරයද හොබවයි. තවද බෙංගමුවේ නාලක හිමි ජනාධිපති උපදේශක තනතුරකින්ද පිදුම් ලබා ඇත. මේ දිනවල රට හා සමාජය ගිනියම් කර ඇති ජිනීවා සමුළුව ගැන කතා බහ කිරීමට අපි පූජ්‍ය බෙංගමුවේ නාලක හිමියන් හමුවුණෙමු. මේ උන් වහන්සේ සමග දිනමිණ කළ කාලීන සාකච්ඡාවකි.* මේ දිනවල පැවැත්වෙන ජිනීවා මානව හිමිකම් සමුළුවේදී ශ්‍රී ලංකාවට එරෙහිව යෝජනාවක් ගෙන ඒමට නියමිතයි. ජාති මාමක බලවේග නියෝජනය කරන භික්ෂූන් වහන්සේ නමක් ලෙස රටට එරෙහිව ගෙනෙන මෙකී යෝජනාව සම්බන්ධයෙන් ඔබ වහන්සේ ගේ අදහස කුමක්ද?අප රටට එරෙහි මේ යෝජනාව ගෙන එන බව කියන්නේ අමෙරිකාව ප්‍රමුඛ බටහිර රටවල් කීපයක් කොටි සංවිධානයේ විදෙස් ගත ඩයස්පෝරාව සමග අත්වැල් බැඳ ගෙනයි. ඔවුන්ගේ අරමුණ ජනපති මහින්ද රාජපක්ෂ මහතා ප්‍රමුඛ රණවිරුවන් සඳහා උපරිම දඬුවම් ලබාදීමයි. වේලුපිල්ලේ ප්‍රභාකරන් ඇතුළු කොටි නායකයන් විනාශ කිරීම ගැන විස්සෝපයට පත් ඔය බටහිර බලවේග හා ඩයස්පොරාවට අවශ්‍යව තිබෙන්නේ එහි වාඩුව ගැනීමට ජනාධිපතිතුමා ආරක්ෂක ලේකම්තුමා ඇතුළු යුද නායකයින් විදුලි පුටුවේ හිඳුවා දඬුවම් ලබාදීමටයි.2009 මැයි 19 වැනිදා වෙනකම් කොටි සංවිධානය මේ රටේ ජනතාවගේ මානව හිමිකම් උල්ලංඝණය කළා. දශක ගණනාවක් කොටි නටපු නාඩගම නිසා අහිංසක මිනිසුන් කී දෙනෙකුගේ ජීවිත අහිමි වුණාද? කී දෙනෙක් සදාකාලීක අබ්බගාතයන් වුණාද? ඒත් අමෙරිකාව ඇතුළු ඔය බටහිර බලවේග මිනීමරු කොටි මේ රටේ ජනතාවගේ මානව හිමිකම් කඩ කරන තුරු මොනවද කළේ.එක්සත් ජාතීන්ගේ සංවිධානය පිහිටුවීමේ අරමුණ බොහොම උතුම් එකක්. ඒත් ඒ අරමුණුවලට පිටුපාලා ස්වාධීන ස්වෛරී රටක් වන ශ්‍රී ලංකාවේ අභ්‍යන්තර කාරණාවලට මේ ලෙස අනිසි ලෙස මැදිහත්වීම බරපතල වැරැද්දක් බව ඔය ඇමරිකාව ඇතුළු බටහිර බලවේගවල හෘද සාක්ෂිය දන්නවා. ඒ කොහොම වුණත් සැබෑ ලෙසම රටට ජාතියට ආදරය කරන දේශ හිතෛෂී හා ජාති මාමක බලවේග මේ රටේ සිටින තුරු අපේ ජනාධිපති ඇතුළු රණවිරුවන් විදුලි පුටුවේ ඉන්දීමට හෝ දඬු කදේ ගැසීමට අපි නම් ඉඩ තියන්නේ නැහැ.* ඔබ වහන්සේ එහෙම කිව්වත් ජිනීවා සමුළුවට ගෙනන බව කියන ලංකාවට එරෙහි යෝජනාව සම්මත වුවහොත් අප රටට ඉදිරියේදී බෙහෙවින් අනතුරුදායක කාල පරිච්ඡේදයක් උදාවනු ඇති බව පැවසෙනවා... .මේ වන විට අපට ලැබෙන ආරංචි වලට අනුව නම් අමෙරිකාව ප්‍රමුඛ ඔය කියන බටහිර බලවේගවලට ශ්‍රී ලංකාවට එරෙහි යෝජනාවක් ඔවුන් හිතන පතන විදියට ලේසියෙන් හා පහසුවෙන් සම්මත කර ගැනීමේ හැකියාවක් ඇත්තේ නැහැ. මොකද බොහෝ රටවල් දැනටමත් ශ්‍රී ලංකාවට සහය දැක්වීම සඳහා ඉදිරිපත් වී තිබෙනවා.ඒ වගේම තමයි පක්ෂ පාට භේද හා ජාති ආගම් භේද නොසලකා ලක්ෂ සංඛ්‍යාත පිරිසක් පසුගිය දිනවල පාරට බැස විරෝධතාවල නිරත වුණා. එයින් අප පෙන්නුම් කර තිබෙනවා අපේ රාජ්‍ය නායකයින් හා යුද නායකයින් බොරු චෝදනාවලට පටලවා දඬුවම් කිරීමට ගන්නා උත්සාහයන්වලට මුළු රටම හා ජාතියම එකහෙළා විරුද්ධ වන බවට. පැහැදිලිවම අපි රටට එරෙහිව ගෙනෙන යෝජනා පරාජයට පත් කිරීම සඳහා දිවි හිමියෙන්ම සටන් වදිනවා.* අමෙරිකාව අනෙකුත් රටවල මානව හිමිකම් කඩ කිරීම් ගැන ඇඟිල්ල දිගු කලාට මානව හිමිකම් සුරක්ෂිත කිරීම සම්බන්ධයෙන් ඔවුන්ට ඇත්තේ යහපත් ඉතිහාසයක් නෙවෙයි නේද?පැහැදිලිවම. අමෙරිකාව අද මුළු ලෝකයේම මානව හිමිකම්වලට තර්ජනයක් එල්ල කර තිබෙනවා.ගල්ෆ් යුද්ධය, ඉරාකයට කළ මැදිහත්වීම, ඒ මැදිහත්වීම නිසා සදාම් හුසේන් ජනාධිපතිවරයාව මරා දැමීම, අද ඉරාකයේ ඇති වී තිබෙන තත්ත්වය, ලිබියාවේ ජනාධිපති ගඩාෆීව මරා දැමීම, ඒ හේතුවෙන් අද ලිබියාවේ ඇතිවී තිබෙන තත්ත්වය, ඇෆ්ගනිස්ථානයේ තත්ත්වය, ඉරානයට හා සිරියාවට කරන අනිසි මැදිහත්වීම්, යන මේ කාරනා සලකා බැලුවොතින් අමෙරිකාව කොයි තරම් දුරට මානව හිමිකම් වලට හා ලෝක සාමයට තර්ජනයක් වී ඇති ද යන්න අවබෝධ කර ගැනීමට පුළුවන්.ලංකාවේ ඇති ස්වභාවික සම්පත් වලටද කෙළ හලන අමෙරිකාවට අද අවශ්‍යය එදා ඉරාකයට ඇෆ්ගනිස්ථානයට ලිබියාවට කළ දේ ලංකාවටද කරමින් තම යකඩ සපත්තුවෙන් ලංකාව පාගා දැමීමටයි.* එහෙත් බටහිර බලවේග වල උවමනා එපා කම් ඉටු කරන ආණ්ඩු විරෝධි සමහර බලවේග මානව හිමිකම් සමුළුවේදී ලංකාවට එරෙහිව ගෙනෙන යෝජනාවෙන් ලංකාව පැරදී ජනාධිපති මහින්ද රාජපක්ෂ මහතාවත් ආරක්ෂක ලේකම් ගෝඨාභය රාජපක්ෂ මහතා ප්‍රමුඛ අනෙකුත් යුද නායකයින්වත් විදුලි පුටුවේ හිඳුවා දඬුවම් ලබා දෙන තුරුත් ලංකාවට එරෙහිව සම්බාධක පනවනතුරුත් ආසාවෙන් බලා ඉන්නා බව දේශපාලන විචාරකයින් පවසනවා. මේ ගැන ඔබ වහන්සේ දරන්නේ කිනම් ආකල්පයක්ද?හැමෝම නෙවෙයි එක්තරා සුළු පිරිසක් බලය ලබා ගැනීමට හා බටහිර රටවලින් තම සාක්කුවට වැටෙන ඩොලර් වලට කෙළ හලමින් ජනාධිපතිතුමාවත් ආරක්ෂක ලේකම්තුමා ඇතුළු යුද නායකයිනුත් විදුලි පුටුවේ ඉන්දවා හෝ දඬු කඳේ ගසා හෝ දඬුවම් දෙන තුරුත් තමන් උපන් තමන් ජීවත්වන රටට ආර්ථික හෝ වෙනයම් සම්බාධක වැටෙන තුරුත් දත් නියවාගෙන බලාගෙන සිටිනවා. ඒක රටටවත් ලෝකයටවත් රහසක් නොවෙයි.ඒත් මේ රටේ සිටින දේශහිතෛෂී හා ජාති මාමක බලවේග නියෝජනය කරන පිරිස ඔය කියන අතළොස්සක් තරම් වන පිරිසට වඩා සංඛ්‍යාත්මකව බෙහෙවින් විශාලයි.ඒ බලවේග මේ වන විටත් මහා පවුරක් බවට පත් වෙලා ශක්තිමත්ව හා එකමුතුව ජාත්‍යන්තරයෙන් එල්ල වන සියලු කුමන්ත්‍රණ තර්ජන හා බලපෑම් වලට ‘රට වෙනුවෙන් අපි’ කියන තේමාව යටතේ මුහුණදීමටත් එම සියලු කුමන්ත්‍රණ තර්ජන හා බලපෑම් මුලිනුපුටුවා දැමීමටත් තීරණය කර තිබෙනවා.දැන් විතරක් නෙවෙයි කොටි සංවිධානය විනාශ කිරීම සඳහා අපේ රණවිරුවන් සටන්වදින කාලෙදිත් ජාත්‍යන්තර බලවේග උවමනා එපාකම් මත කටයුතු කරන අතළොස්සක් තරම් වන ඔය කියන පිරිස කොටින්ට එරෙහි යුද්ධය පරාද වන තුරු බලා සිටියා.හමුදාව ආපසු පසුබසින තුරු ඇඟිලි ගැන්නා.ඒත් ඒ තීරණාත්මක අවස්ථාවේදීත් රට වෙනුවෙන් එකුතු වුණු සියලු බලවේග වල එකමුතුව ජනාධිපතිතුමා ඇතුළු ආණ්ඩුවත් අපේ රණවිරුවන්වත් ආරක්ෂා කළා. ඔවුන්ට ආශිර්වාද කළා. පැහැදිලිවම එම ආරක්ෂාව හා ආශිර්වාදයත් මිනීමරු කොටි පරාද කර දැමීමට හේතුවක් වු බවත් අවධාරණය කළ යුතුයි.* හොඳයි බටහිර බලවේග අප රටට එරෙහිව ඉදිරිපත් කරන යෝජනා පසෙක තබමු. වත්මන් ආණ්ඩුව රටේ ජනතාවගේ මානව හිමිකම් සුරක්ෂිත කිරීම සම්බන්ධව ඔබ වහන්සේගේ සැබෑ හැඟීම කුමක්ද?ජනාධිපතිතුමා ඇතුළු ආණ්ඩුව මුළු රටේම ජනතාවගේ මානව හිමිකම් උල්ලංඝනය කරනවා නම් ජාති, ආගම්, කුල, මල බේද දේශපාලන බේද නොසලකා ජනාධිපතිතුමා හා රණවිරුවන් ආරක්ෂා කරන බව සඳහන්කරමින් මේ රටේ ජනතාව පාරට බහීද? පෙළපාලි යයිද? උද්ඝෝෂණ කරයිද? එක උදාහරණයක් ගන්න. දශක ගණනාවක් මේ රටේ ජනතාවගේ මානව අයිතිවාසිකම් උල්ලංඝණය කරපු මිනීමරු කොටි ත්‍රස්තවාදය පරාජය කිරීම රටේ ජීවත්වන සියලු පුරවැසියන්ගේ මානව හිමිකම් සුරක්ෂිත කිරීමක් නෙවෙයිද?කොටි කළ කී දෑ නිසා ජීවිත කීයක් විනාශ වුණාද? කී දෙනෙක් සදාකාලික අබ්බගාතයින් වුණාද? රටේ දේපළ හා ධනය කොයි තරම් දුරට විනාශ වුණාද? එදා උතුරු නැගෙනහිර විතරක් නෙවෙයි කොළඹ හා මුළු රටේම බෝම්බ පිපුරුණා. වෙඩි සද්ද ඇහුණා. මිනිස්සු රැකියාවට ගියෙ තමන්ගෙ දරුවන් ඉස්කෝලෙට ඇරියෙ කොයි තරම් බයකින්ද?යුද්ධයෙන් පසු ගෙවුණු පසුගිය වසර දෙක තුන තුළදී මේ තත්ත්වය සම්පූර්ණයෙන්ම වෙනස් වුණා. අද ජනතාව බයක් සැකක් නැතුව නිදහසේ හුස්ම ගන්නවා.* මේ තීරණාත්මක අවස්ථාවේ රටේ ජනතාවගේ යුතුකම හා වගකීම කුමක්විය යුතුයි කියා ඔබ වහන්සේ හිතනවාද?ඕනෑම කෙනෙකුට රාජ ද්‍රෝහියෙක් වෙන්න පුළුවන්. හැබැයි දේශද්‍රෝහියෙක් වෙන්න බෑ.ජනතාව හැම විටම තමන් උපන් රට ගැන හැඟීමකින් කටයුතු කළ යුතුයි. ඒ හැඟීම දේශය වෙනුවෙන් එකමුතු වීමට සටන් වැදීමට අවශ්‍ය ශක්තිය හා පන්නරය ලබා දෙනවා.පැහැදිලිවම මෙය තීරණාත්මක අවස්ථාවක්. රටට එරෙහි බලවේග විවිධ වෙස්ගෙන රට ඇතුළට විත් අපේ එකමුතුකම් බිද දමා රට අස්ථාවර කිරීමේ ක්‍රියාමාර්ග ගන්නා අවස්ථාවක් තමයි මේ.ඒ නිසා මුළු මහත් රටේ ජීවත්වන ජනතාවගෙන් මා ඉල්ලා සිටින්නේ රටට ආදරය කිරීමේ හා රට රැක ගැනීමේ තම යුතුකම හා වගකීම මැනවින් අවබෝධ කර ගන්නා ලෙසයි.අපි එකමුතු වී සටන් කළොතින් ලොව ඕනෑම ජගතකු අප රට ඉදිරියේ දණ ගැස්සවිය හැකි බවට මේ රටේ ඉතිහාසයත් සාක්ෂි දරනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>14</day>
    </date>
    <link>http://www.dinamina.lk/2012/03/14/_art.asp?fn=f1203142</link>
    <topic>සතුරු කුමන්ත්‍රණ පැරදවිය හැක්කේ ජාතික එකඟතාවකින් පමණයි</topic>
    <author>සංවාද සටහන ධම්මික සෙනෙවිරත්න</author>
    <content>ජිනීවාහිදී පැවැත්වෙන එක්සත් ජාතීන්ගේ මානව හිමිකම් කවුන්සිල සැසිවාරයේදී ශ්‍රී ලංකාවට එරෙහිව යෝජනාවක් ගෙන ඒමට අමෙරිකාව දරණ ප්‍රයත්නය හා අතීත අත්දැකීම්ද උපයෝගී කරගනිමින් ශ්‍රී ලංකාව ඊට මුහුණ දෙන ආකාරය සහ බලවත් රටවල දෙබිඩි ප්‍රතිපත්ති පිළිබඳවත්, මේ මොහොතේ ජාතික එකඟතාවකින් ක්‍රියා කිරීමේ වැදගත්කමත්, පැහැදිලි කරගනිමින් පාර්ලිමේන්තු මන්ත්‍රී මහාචාර්ය රජීව විජේසිංහ මහතා සමඟ කළ සාකච්ඡාවකි.* ශ්‍රී ලංකාව ත්‍රස්තවාදය පරාජය කිරීම පිළිබඳව උරණව සිටින රටවල් හා බලවේග ජිනීවාහි එ. ජා. මානව හිමිකම් කවුන්සිල සැසියේදී මානව හිමිකම්වලට මුවාවී රටට එරෙහි සැලැස්මේ තවත් අදියරක් ක්‍රියාත්මක කරමින් සිටිනවා. ඔබ එය දකින්නේ මොන විදිහට ද?මානුෂීය මෙහෙයුම අවසන් වෙන්නත් කළින් සිටම ශ්‍රී ලංකාවට එරෙහිව මානව හිමිකම් චෝදනා නැඟීමේ ප්‍රයත්නයක් තිබුණා. 2007 - 2009 වකවානුවේ මේ චෝදනා නඟන්න මුල්වුණේ මහා බ්‍රිතාන්‍යය. එවකට මෙහි සිටි බ්‍රිතාන්‍ය තානාපතිවරයාගේ ක්‍රියා කලාපයෙනුත් එය පැහැදිළි වෙනවා. ඒ අවස්ථාවේ අපි කල්පනා කළා අපට කරන්න තියෙන්නෙ සාමාජික රටවල නියෝජිතයන්ට අපේ කතාව කියන එකයි කියලා. ඒ අනුව මහින්ද සමරසිංහ ඇමැතිතුමාගේ නායකත්වය යටතේ අපේ නියෝජිත පිරිස ක්‍රියාත්මක වුණා. ඒ අයට තියෙන ඕන ප්‍රශ්නයක් අහන්න කියලා අපි කිව්වා.ඒවාට පිළිතුරුත් දුන්නා. ඇත්ත තත්ත්වය පැහැදිළි කරන්න අපට හැකියාව ලැබුණා. එහිදී දයාන් ජයතිලක මහත්මයා විශිෂ්ට කාර්යභාරයක් ඉටු කළා. ඇත්තටම ඒ වතාවෙ අමෙරිකාව පවා ඒ ගැන අවබෝධයකින් සිටියා. අපට එරෙහිව ගියේ බ්‍රිතාන්‍ය සහ තවත් රටවල් කිහිපයක් පමණයි. මීට අදාළ විස්තර විකිලීක්ස් අනාවරණයන් මඟින් හෙළිදරව් වී තිබෙනවා. දයාන් ජයතිලක මහතාගේ භූමිකාව පවා ඉන් දැක්වෙනවා.ජිනීවා සමුළුවෙන් බාහිරව මේ කාරණය ගැන සුහදව කතා කරන්න ඉඩ ලැබුණු සෑම අවස්ථාවකම අපි බ්‍රිතාන්‍යයෙන් පවා ඉල්ලුවේ ලංකාවේ මානව හිමිකම් පිළිබඳ තත්ත්වය දියුණු කිරීමට ආධාර කරන්න කියලා. නිදසුනක් ලෙස පොලිස් නිලධාරීන්ට දෙමළ භාෂාව ඉගැන්වීමේ වැඩපිළිවෙළට ආධාර කරන ලෙස අපි ඉල්ලුවා. හැබැයි ඒ කවුරුත් උදව් කළේ නෑ. ඒකෙන්ම පේනවා ඔවුන්ට මානව හිමිකම් පිළිබඳ උනන්දුවක් නැති බව. ඔවුන්ට තිබුණේ වෙනත් දේශපාලන අභිලාෂයන්. ඒවා ඉටුකර ගැනීමට තමයි වෑයම් කළේ. නමුත් ඒ අවස්ථාවේ අමෙරිකාව ඊට වෙනස්ව කටයුතු කරමින් මේ වැඩවලට අපට ආධාර කළා. අමෙරිකාවේ ඇති වෙලා තිබුණු පාලන වෙනසත් ඊට බලපෑවා.* යළිත් 2009 දී ශ්‍රී ලංකාවට එරෙහිව යෝජනාවක් ගේන්න දරණ ලද වෑයම පරාජය කිරීමට අපට හැකි වුණා. එහිදී ක්‍රියාත්මක වුණේ කොහොමද?එවරත් මානව හිමිකම් කවුන්සිලයේ විශේෂ සැසිවාරයක් පැවැත්වීමට බ්‍රිතාන්‍ය වෑයම් කළා. ඊට අවශ්‍ය අත්සන් ප්‍රමාණය ලබා ගැනීමට ඔවුන් ගත් උත්සාහය ව්‍යර්ථ කරවන්න ශ්‍රී ලංකාවට පුළුවන් වුණා. එහිදීත් ශ්‍රී ලංකාවේ නිත්‍ය නියෝජිතයාව සිටි ආචාර්ය දයාන් ජයතිලක අගය කළ යුතු කාර්යභාරයක් ඉටු කළා. බටහිර රටවල් ඔවුන්ගේ යෝජනාවට සහාය ලබා ගැනීමට අසර්බයිජාන්, බොස්නියා වගේ රටවලට බලපෑම් කරල තිබුණේ යුරෝපා සංගමයට බඳවා ගැනීමට නම් මේකට උදව් කරන්න ඕන කියලා. අපට විරුද්ධව ඡන්දය දීපු අයට පවා සිදු වුණේ කුමක්ද කියල පසුව කතාකරල කිව්වා. ප්‍රංශ විදේශ අමාත්‍ය බර්නාඩ් කුෂ්නර්, බ්‍රිතාන්‍ය විදේශ ලේකම් මිලිබෑන්ඩ් වගේ අය කළ බලපෑම් අපට මතකයි.මෙහිදී සිදු වුණේ ඔවුන්ට කළින් අපි අපේ යෝජනාවන් ඉදිරිපත් කරපු එකයි. ඉන්දියාව, චීනය, රුසියාව, කියුබාව, දකුණු අමෙරිකා ආදී රටවල සහාය අපට ලැබෙද්දී යුරෝපා බලවතුන් අසාර්ථක වුණා. ආචාර්ය දයාන් ජයතිලක කළේ අපට සහාය දැක්වූ රටවලින් උපදෙස් ගැනීම. ඔවුන්ගෙන් ඡන්දය ඉල්ලනවාට වඩා ඒ ක්‍රමවේදය සාර්ථක වුණා. ඒ නිසයි අපට කවුන්සිලයේදී ඡන්ද 29ක් ගන්න පුළුවන් වුණේ 12ක් ඡන්දය දීමෙන් වැළැකුණා. බැසිල් රාජපක්‍ෂ මන්ත්‍රීතුමා ඉන්දියාවට කරුණු පැහැදිලි කළා. ඉන්දියාවේ සහායත් අපට ලැබුණා. නැවත පදිංචි කිරීමේ වැඩපිළිවෙළ ගැන, අත්අඩංගුවට ගත් එල්. ටී. ටී. ඊ. සාමාජිකයන් සම්බන්ධයෙන් ක්‍රියා කරන අන්දම ගැන අපි කරුණු පෙන්වා දුන්නා.හේතු සහිතව කරුණු දක්වමින් අප කියා සිටියේ යුද අපරාධ ගැන, මානව හිමිකම් කඩකිරීම් ගැන බොරුවට චෝදනා කරන්න එපා කියලා. මම එතකොට මානව හිමිකම් පිළිබඳ අමාත්‍යංශයේ ලේකම්. ඔවුන් කියන දේවල් නොව මටත් ප්‍රශ්න ගැන තේරුමක් ඇති බවත් හැබැයි ඒවාට පිළියම් යොදමින් ඇති බවත් පෙන්වා දුන්නා.මෙහිදී මම කියන්න ඕනෑ ආචාර්ය දයාන් ජයතිලක කොපමණ කාර්යභාරයක් කළත් විදේශ අමාත්‍යාංශය ඔහුව එම තනතුරින් ඉවත් කිරීමට ක්‍රියා කළ බවත්. ඔහු දෙමළ ජනයා ගැන වැඩිපුර හිතනවා වගේ තේරුම් ගැනීමක් තමයි සමහර දෙනාට තිබුණේ. නමුත් ජනාධිපතිතුමාගේ දැක්ම, ප්‍රතිපත්තිය අනුවයි ඔහු ක්‍රියාත්මක වුණේ.* දැන් යළිත්, වඩා තීරණාත්මක ලෙස අමෙරිකාව ජිනීවාවලදී අපේ මානව හිමිකම් තත්ත්වය ප්‍රශ්න කරන්න වෑයම් කරද්දි අප ක්‍රියාත්මක වන ආකාරය ඔබ කොහොමද දකින්නේ?ගරු ජනාධිපතිතුමා විසින් මහින්ද සමරසිංහ ඇමැතිතුමාට යළිත් මේ පිළිබඳ වගකීම් පවරා තිබෙනවා. එතුමාගේ නායකත්වය යටතේ අපේ නියෝජිත පිරිස එහි ගොස් අවශ්‍ය ක්‍රියාමාර්ග ගනිමින් සිටිනවා. එහි සිටින ශ්‍රී ලංකාවේ නියෝජිතවරිය තමරා කුගනායගම්ගේ කාර්යභාරයත් අපි අගය කළ යුතුයි. සාමාජික රටවල් සමඟ අපේ සබඳතා තර කරන්න, ඔවුන් තුළ නිවැරදි අවබෝධයක් ඇති කරන්න විදේශ අමාත්‍යංශයත් අවශ්‍ය පියවර ගනිමින් සිටිනවා.විදේශ ඇමැතිතුමා, නියෝජ්‍ය ඇමැතිතුමා පසුගිය කාලයේ අප එතරම් සමීප නොවූ රටවලට කතා කරමින් මේ සම්බන්ධය ගොඩනඟමින් සිටිනවා. බටහිර රටවල් අපට එරෙහිව සිටියදී මේ සෙසු රටවල සහාය අපට ලැබීම වැදගත්. මෙවර ජිනීවා සැසිය ආරම්භ වූ දිනයේම මහින්ද සමරසිංහ ඇමැතිතුමා හොඳ දේශනයකුත් කළා.පසුගිය කාලයේ අපි සෑහෙන වැඩ කොටසක් කළත් ඒක ලෝකයට ගියේ නෑ. මානව හිමිකම් පිළිබඳ ක්‍රියාකාරී සැලැස්මක් හැදුවේ අවුරුදු 2 කට කළින්. ඒවා ගැන LLRC එක ගැන අපි ලෝකයට කියන්න ඕනෑ. මේ සමහර දේවල් ගැන අපි ලෝකයට කිව්වා මදි කියලා මට හිතෙනවා.* මෙවර අපට එරෙහිව යෝජනාවන් ගේන්න වෑයම් කරන්නේ එදා මානව හිමිකම් කවුන්සිලය පිහිටුවනවාට පවා විරුද්ධ වුණු අමෙරිකාව. ඇත්තටම මානව හිමිකම් ගැන කතා කරන්න අමෙරිකාවට සදාචාරාත්මක අයිතියක් පවා නෑ?මටත් මේක ටිකක් පුදුමයට කාරණයක්. මේ වතාවෙ මේ ප්‍රශ්නය ගේන්නේ අමෙරිකාව. මෙවර බ්‍රිතාන්‍යයේ විලිබෑන්ඩ්ලගෙ අදහස්වලට තැනක් නෑ. අමෙරිකාවේ ක්‍රියාකලාපය ගැන බැලුවාම ඒක ටිකක් විමසිල්ලෙන් තේරුම් කරගන්න වෙනවා. පසුගිය ජනාධිපතිවරණයෙදී අමෙරිකාව සරත් ෆොන්සේකාට උදව් කළා. ෆොන්සේකා සුදු කොඩි ප්‍රකාශය කළේ 2009 ජූලි අම්බලන්ගොඩ රැස්වීමකදී. ඔහු ඇයි එවැනි ප්‍රකාශයක් කළේ? අමෙරිකාව ඔහුට සහාය දැක්වීම සහ මේ කාරණා අතර ඇති සම්බන්ධය මොකක්ද? වගේ ප්‍රශ්න අපි මෙහිදී අවධානයට ගන්න ඕනෑ. මේවා තේරුම් කර ගැනීමේදී විකිලීක්ස් වෙබ් අඩවිය කළ හෙළිදරව් කිරීම් ද ප්‍රයෝජනවත්.අමෙරිකාවේ ස්ථාවරය වෙනස් වී තිබීම මටත් ප්‍රශ්නයක්. ඔවුන් ෆොන්සේකාට සහාය දැක්වීම ඔස්සේ තවදුරටත් මේ මතයේ පිහිටා සිටිනවා විය හැකියි. කළින් තිබුණු බුෂ් පාලනය ඉරාකය ගැන ක්‍රියා කළ හැටි, ග්වන්තනාමෝ ගැන ක්‍රියා කළ හැටි ප්‍රශ්න කරපු අද ඔබාමා පාලනය යටතේ ඉහළ තනතුරු දරණ අය අද කරමින් සිටින්නෙත් එදා ඔවුන් විවේචනය කළ දේවල්ම තමයි.අනෙක තමයි, ශ්‍රී ලංකාව ත්‍රස්තවාදය පරාජය කිරීම ගැන ඔවුන්ට තියෙන අසතුට, ශ්‍රී ලංකාවට එරෙහිව යෝජනාවක් ගේන්න දරණ වෑයම අප තේරුම් ගත යුත්තේ මේ පසුබිම තුළයි.* ජිනීවා හිදී අමෙරිකාව සහ බටහිර බලවතුන් දරණ වෑයමෙන් පැහැදිලිවෙන්නෙත් “පාලන වෙනසක්” ඇති කිරීමට (Regime Change) ඔවුන්ට සැලැස්මක් ඇති බවද?අමෙරිකාවට ඒ වුවමනාව තිබුණා. ඒක තමයි පසුගිය ජනාධිපතිවරණයේදී ෆොන්සේකාට උදව් කළේ. හැබැයි බටහිර රටවල් ෆොන්සේකා බලයට ගෙන ඒම ගැන උනන්දුවක් දැක්වූයේ නෑ. රටක් අස්ථාවර කළාම ඔය වුවමනාව ඉටු කරන්න පහසුයි. ඒ නිසා තමයි මෙවැනි ප්‍රයත්නයන් හරහා රට අස්ථාවර කරන්න හදන්නේ. ජනාධිපතිතුමා යුද්ධය දිනුවා. සාමයට හොඳ වෙන නායකයෙක් කියල ඇතැම් රටවලට මතයක් තිබුණා. හැබැයි ඒක වැරැදියි. ලියෝ තොල්ස්තෝයි “යුද්ධය හා සාමය” ලියමින් යුද්ධයට හා සාමයට හොඳ නායකත්වය ගැන කදිමට විග්‍රහ කර තිබෙනවා. ඔය බලවත් රටවල් මැදිහත්වෙලා පාලනය වෙනස් කළ රටවලට මොකද වුණේ? උගන්ඩාවේ ඔබටෝ අයින්කරලා ඔවුන් ගෙනාවේ ඉඩි අමීන්ව. චිලියේ අයියන්දේ ඉවත්කරලා ගෙනාවේ පිනෝෂේව. මේ ක්‍රියාදාමය ගැන ග්‍රැහැම් ගී‍්‍රන්, ජෝන් මැකන්සි වගේ අය ගැඹුරින් විග්‍රහ කර තිබෙනවා.* මේ තීරණාත්මක මොහොතේ සතුරු කුමන්ත්‍රණවලට එරෙහිව ජාතික එකඟතාවක් ඇති වීමේ වුවමනාව ඔබ පැහැදිළි කරන්නෙ කොහොමද?මේ අවස්ථාවේදී ජාතික එකඟතාවක් අවශ්‍යමයි. එවැනි එකඟතාවකින් ක්‍රියාත්මක විය හැකි පසුබිමකුත් ඇතිවී තිබෙනවා. උගත් පාඩම් කොමිසම (LLRC) ඉතා හොඳ වාර්තාවක් නිකුත් කළා. එම නිර්දේශ ක්‍රියාත්මක කිරීම ගැන රජයට විශාල වගකීමක් පැවරෙනවා. මේ සම්බන්ධයෙන් දැනටමත් අප ප්‍රතිපත්ති කෙටුම්පතක් පිළියෙළ කරමින් සිටිනවා. මානව හිමිකම් ක්‍රියාකාරී සැලැස්ම වගේම ඒකත් කැබිනට් අනුමැතියට ඉදිරිපත් කරනවා. මානව හිමිකම් සැලැස්ම හදලා අවසන් වුණත්, එය එළිදැක්වීම තෙක් ක්‍රියාවලියෙ දි ඊට යම් කාලයක් ගත වුණා. ලෝකෙට හංගන්න අපට රහසක් නෑ. ඒ නිසා LLRC නිර්දේශ ක්‍රියාත්මක කිරීම ගැනත් අපි උනන්දු විය යුතුයි. මෙහිදි ජාතික එකඟතාවක් තිබිය යුතුයි. ඒ එකඟතාව හදන්න මුල්විය යුත්තේ රජයයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>14</day>
    </date>
    <link>http://www.dinamina.lk/2012/03/14/_art.asp?fn=f1203143</link>
    <topic>උතුරේ ජනතාවට අවශ්‍යසංවර්ධනය මිස බලය බෙදීමක් නොවේ</topic>
    <author/>
    <content>උතුරේ හා නැඟෙනහිර ජීවත් වන ජනතාවට අවශ්‍ය වී ඇත්තේ සංවර්ධනය විනා බලය බෙදා හැරීමක් නොවේ.උතුරේ සහ නැඟෙනහිර ජනතාවට වඩා හොඳ නිවාස, පාසල් සහ සෞඛ්‍ය පහසුකම් අවශ්‍යයි. ඔවුන්ට වැදගත් ජීවන රටාවක් අවශ්‍යයි. මෙම පහසුකම් ලද පසු ඔවුන් බලය බෙදා හැරීම ඇතුළු අනෙකුත් සියලු දේ ගැන ක්‍රමයෙන් සිත් යොමු කිරීමට උනන්දු වනු ඇති බව අපි විශ්වාස කරනවා.ජනතාව අද සරණාගතයන් ගැන කතා බහ කරනවා. එහෙත් එල්. ටී. ටී. ඊ. ය විසින් උන්හිටිතැන්වලින් එලවා දමන ජනතාව ගැන කතා කරන්නේ කවුරුන් ද?ඔවුන්ගේ මුල් පදිංචි නිවෙස්වලින් එල්. ටී. ටී. ඊ. ය විසින් එලවා දමන ලද අවතැන් වූවන් විශාල සංඛ්‍යාවක් අද දිවයිනේ විවිධ ප්‍රදේශවල ජීවත් වෙනවා.  එල්. ටී. ටී. ඊ. යේ ජාතිවාදී පලවාහැරීම් ක්‍රියාදාමයේ ප්‍රතිඵලයක් වශයෙන් අවතැන් වූවන් විශාල සංඛ්‍යාවක් දශක කීපයක් මුළුල්ලේ උතුරු, නැඟෙනහිර ප්‍රදේශවලින් බැහැර ප්‍රදේශවල ජීවත් වෙමින් සිටිනවා. ද්‍රවිඩ ජාතික සන්ධානය (ටී. එන්. ඒ) මෙම මිනිසුන්ගේ අයිතිවාසිකම් ගැන කතා කළ යුතුව තිබෙනවා. අවතැන්වූවන්ගේ සංඛ්‍යාව අති විශාල නිසාත්, ඔවුන් දශක ගණනාවක් අවතැන් වූවන් ලෙස ජීවත් වූ නිසාත් මෙම ප්‍රශ්නය වඩාත් ලොකු ප්‍රශ්නයක්.සමහර දේශපාලන පක්‍ෂ උතුරේ හා නැඟෙනහිර ජනතාව සඳහා බලය බෙදීමක් ගැන කතා කරන නමුත්, මෙම ජනතාව වසර තිහක් තිස්සේ පාසලක්, රෝහලක්, ජල කරාමයක් හෝ විදුලි බල්බයක් ඇසින් දැක නැහැ.ඔවුන් දිළිඳුබවේ පහත්ම තැනකයි ජීවත් වන්නේ. ඔවුන් දිළිඳු බවේ පහත් තත්ත්වයෙන් ඉහළ තත්ත්වයකට පැමිණි පසු ඔවුන්ට ප්‍රජාතන්ත්‍රවාදය සහ බලය බෙදා හැරීම පිළිබඳ ව තේරුම් ගැනීමට හැකි වේවි. නමුත් දේශපාලකයින් දිළිඳුබවේ ගැලී සිටින මිනිසුන්ගේ තත්ත්වය මතින් ඔවුන්ගේ දිළිඳු බව ආයුධයක් කර ගෙන දේශපාලන වාසි ලබා ගැනීමට මාන බලනවා.ද්‍රවිඩ ජාතික සන්ධානයමෙම තත්ත්වය ගැන ද්‍රවිඩ ජාතික සන්ධානය සිතා බැලිය යුතුයි. දේශපාලන නායකත්වය සහ යටිතල පහසුකම් ඇතුළු සියලු දේම එල්. ටී. ටී. ඊ. ය විසින් විනාශ කරනු ලැබූවා. පසුගිය සමයේ දී ද්‍රවිඩ ජාතික සන්ධානය කටයුතු කළේ එල්. ටී. ටී. ඊයේ සිරකරුවකු වශයෙනුයි. දැන් ද්‍රවිඩ ජාතික සන්ධානයට කතා කිරීමේ නිදහස තියෙනවා. දේශපාලනයේ නියැලීමට නිදහස තියෙනවා. ද්‍රවිඩ ජාතික සංධානය දැන් කළ යුත්තේ රජය හා එකතුව උතුර හා නැඟෙනහිර යළි ගොඩනැඟීමට කටයුතු කිරීම යි. මහජනතාව බලා ඉන්නේ නිවාස පහසුකම් සහිත වැදගත් ජීවන රටාවක්, සෞඛ්‍ය පහසුකම් සහ අධ්‍යාපන පහසුකම් ලැබෙන තුරුයි.එවිට පමණයි ඔවුන්ට බලය බෙදා හැරීමක් සහ වෙනත් සංකල්ප ගැන සිතන්නට සහ කතා කිරීමට හැකිවන්නේ. ශ්‍රී ලාංකේය අනන්‍යතාවය ගොඩනැගීම සඳහා දේශ හිතෛෂී දේශපාලන පක්ෂ අත්වැල් බැඳගත යුතුය. උගත් පාඩම් හා ප්‍රතිසන්ධාන කොමිසමේ වාර්තාව (LLRC) සම්බන්ධයෙන් ප්‍රකාශයක් නිකුත් කිරීම අවශ්‍ය බව දිගු නිහැඩියාවකින් පසුව එක්සත් ජාතික පක්ෂය අවබෝධ කර ගෙන ඇත. පැහැදිලිව ම මෙම ප්‍රකාශය ශ්‍රී ලංකාවේ සුළු ජන ප්‍රජාවන්ගේ විශේෂයෙන් දමිළ සහ මුස්ලිම් අවශ්‍යතාවන් නියෝජනය වන ප්‍රකාශයකට වඩා ශ්‍රී ලාකේය ස්වෛරීභාවයට එරෙහි ව කටයුතු කරන දේශමාමක නොවූ පාර්ශ්වයන්ගේ අවශ්‍යතාවන් පිළිබඳ වූ දෝංකාරයකි.සටන් විරාම ගිවිසුමඑක්සත් ජාතික පක්ෂය උගත් පාඩම් හා ප්‍රතිසන්ධාන කොමිසමේ වාර්තාව විවේචනය කරමින් ප්‍රකාශ කරන්නේ සටන් විරාම ගිවිසුම සංකල්පමය වශයෙන් දුර්වල එකක් බවට කොමිසන් වාර්තාව කරන ප්‍රකාශය පිළිගත නොහැකි බවයි. මෙම තර්කය සනාථ කිරීම පිණිස එක්සත් ජාතික පක්‍ෂය පවසා ඇත්තේ කොමිසම ජාවිඩ් යූසූප් මහතාගේ සහ යාපනය සරසවියේ මානව හිමිකම් පිළිබඳ ව ආචාර්යවරුන්ගේ ප්‍රකාශ මත යැපී ඇති බවයි. සටන් විරාම ගිවිසුම අත්සන් කරන අවදියේ දී හිටපු ආරක්ෂක ලේකම් ඔස්ටින් ප්‍රනාන්දු මහතා ද ඇතුළු මෙම විෂය පිළිබඳ පුළුල් අවබෝධයකින් යුත් පුද්ගලයන් විසින් කොමිසම හමුවේ ඉදිරිපත් කරන ලද වැදගත් කරුණු ද සැළකිල්ලට ගෙන තිබූ බව එක්සත් ජාතික පක්‍ෂය පහසුවෙන්ම යටපත් කර තිබෙනවා."සටන් විරාම ගිවිසුම සකස් කරන ලද්දේ ශ්‍රී ලංකා භූමිය ද්‍රවිඩ විමුක්ති කොටි සංවිධානයේ පාලන ප්‍රදේශ සහ රජයේ පාලන ප්‍රදේශ වශයෙන් . මෙහි ප්‍රතිඵලය වූයේ සීමා වෙන් කරමින් රාජ්‍යයේ භූමික අඛණ්ඩතාව හෑල්ලුවට ලක්වීමයි. එසේම එමගින් 'ඔබ මොබ යා නොහැකි ප්‍රදේශ/අන්තර් කලාප වශයෙන් ශ්‍රී ලංකා නාවික හමුදාවේ සංචාර සීමා කිරීම හා නැඟෙනහිර මුහුදේ සමහර කොටස් ශ්‍රී ලංකා නාවික හමුදා ගමන් බිමන් ප්‍රදේශවලින් ඉවත් කිරීම, ද්‍රවිඩ විමුක්ති කොටි සංවිධානයට නීති විරෝධී ලෙස ආයුධ සහ යුද උපකරණ ගෙන්වීම පහසු කරන ලද බව" ඔහු ප්‍රකාශ කර තිබිණ.මීට අමතරව, අනෙකුත් අය අතර සාම ක්‍රියාවලිය සම්බන්ධීකරණ මහ ලේකම් කාර්යාලයේ (SCOPP - the Government Peace Secretariat) පළමු මහ ලේකම් බර්නාඩ් ගුණතිලක මහතා සහ ජයන්ත ධනපාල මහතා යන අයගේ ප්‍රකාශද කොමිසම සතුව තිබිණි. ඒ අනුව සීමාසහිත ප්‍රදේශයක නිල නොවන පාලන බලයක් හිමි කරගෙන සිටි ද්‍රවිඩ විමුක්ති කොටි සංවිධානයට නීතිමය පිළිගැනීමක් එමගින් ලබා දී තිබුණු බව පෙනී යයි. ඒ අනුව සටන් විරාම ගිවිසුම ජාතියේ ස්වෛරීභාවය සංකල්පමය වශයෙන් දුර්වල කිරීම පමණක් නොව, සහමුලින් ම බාල්දු කිරීමකි. එකල සිටි රාජ්‍ය නායකයාට ශුද්ධ වූ මඩු දේවස්ථානයට යාම පිණිස ද්‍රවිඩ විමුක්ති කොටි සංවිධාන පාලනාධිකාරියෙන් අවසර ලබා ගැනීමට සිදු වූ බව මෙහි ලා සිහිපත් කළ යුතුය.මැතිවරණයෙන් අනතුරුව, මහින්ද රාජපක්‍ෂ රජය ද්‍රවිඩ විමුක්ති කොටි සංවිධානය සමඟ කෙළින්ම සාකච්ඡා කිරීමට අසමත් වූ බව ඇඟවීමට එක්සත් ජාතික පක්‍ෂ ප්‍රකාශය යත්න දරයි. නමුත් සැබෑ තත්ත්වය වන්නේ, 2005 නොවැම්බර් ජනාධිපතිවරණ ජයග්‍රහණයෙන් පසු ව, මහින්ද රාජපක්‍ෂ ජනාධිපතිතුමා පෙර කාලයේ දී දෙපාර්ශ්වය අතර නතර වී තිබූ සාකච්ඡා නැවත ද්‍රවිඩ විමුක්ති කොටි සංවිධානය සමඟ ආරම්භ කළ බව ය. නෝර්විජියානු රජය විසින් සපයන ලද පහසුකම් මත 2006 දී ද්‍රවිඩ විමුක්ති කොටි සංවිධානය ශ්‍රී ලංකා රජය සමඟ සාකච්ඡා පිණිස මෝර්වේ රටට ගුවනින් ගිය නමුත්, ශ්‍රී ලංකා රජයේ නියෝජිත පිරිස පිළිබඳව සෑහීමකට පත් නොවන්නේ ය යන බොළඳ තර්කය මත ඔවුන් සාකච්ඡාවලට සහභාගි වීම ප්‍රතික්ෂේප කළා.ඉන්පසු නැවතත්, ආරක්ෂක හේතුන් මත රජය ඊට එකඟ නොවන බව දැන දැනත්, 2006 ඔක්තෝබරයේ දී ශ්‍රී ලංකා රජය A 9 මාර්ගය විවෘත කිරීමට එකඟවනතුරු සාකච්ඡා ඉදිරියට ගෙන යාම ද්‍රවිඩ විමුක්ති කොටි සංවිධානය විසින් ප්‍රතික්ෂේප කළා. සටන් විරාම ගිවිසුම නිසා ශ්‍රී ලංකා ආර්ථිකයේ ඇති වූ ඊනියා යහපත් ප්‍රතිඵල පිළිබඳ ව එක්සත් ජාතික පක්ෂය කතා කිරීම හුදෙක් විනෝදජනක පමණක් නොව සිනා උපදවන සුළු ය. ද්‍රවිඩ විමුක්ති කොටි සංවිධානය සිය යුද අවි ශක්තිය වර්ධනය කර ගැනීම පිණිස මහා පරිමාණයේ බඳවා ගැනීම් කරන ලද බවටත් ලිඛිත සාක්ෂි ඇති බව" රාජ්‍ය ආරක්ෂක අමාත්‍යංශය මගින් නිකුත් කළ 'මානුෂවාදී මෙහෙයුම් සත්‍ය විග්‍රහය (2006 ජූලි = 2009 මැයි)' නමැති ප්‍රකාශයේ (37 පිටුව) සඳහන් වේ.ද්‍රවිඩ විමුක්ති කොටි සංවිධානය ඔවුන්ගේ යුදකාමි වැඩ සටහන නව දිසාවකට යොමු කොට ගුවන් යානා මිලට ගෙන ගුවන් ප්‍රහාර එල්ල කිරීම සඳහා සූදානම් වූයේ සටන් විරාමය පැවති වකවානුවේ දී මයි. මෙම ගුවන් ප්‍රහාර හමුදාමය මෙන් ම ආර්ථික මධ්‍යස්ථානයන් ද ඉලක්ක කරගෙන සිදු වූ බව සඳහන් කළ යුතු වේ. තවද ද්‍රවිඩ විමුක්ති කොටි සංවිධානය මේ ආකාරයට ශක්තිමත් වීම නිසා රජයට ද නවීන පන්නයේ යුද ආම්පන්න සහ ආරක්ෂක පද්ධති මිලට ගැනීමට සිදු විය. ඒ සඳහා අතිවිශාල මුදල් සම්භාරයක් වැය කිරීමට සිදු විය. එනිසා සටන් විරාමය තුළින් ශ්‍රී ලංකා ආර්ථිකයට ඇති වූ බලපෑම දරාගත නොහැකි තරම්.එක්සත් ජාතික පක්ෂයේ අරමුණ දැනුවත් ව හෝ නොදැනුවත් ව හෝ දේශීය මෙන් ම ජාත්‍යන්තර වශයෙන් විසිර පවත්නා ද්‍රවිඩ විමුක්ති කොටි සංවිධානයේ හිතවතුන්ගේ මනදොළ සපුරාලීම බව ඉතා මැනවින් පෙන්නුම් කරන්නේ යුද්ධය නිසා වික්ෂිප්තභාවයට පත්ව සිටින්නේ දෙමළ ජනතාව පමණක් යැ යි පවසමින් මුස්ලිම් ජනතාව සහ උතුරු, නැඟෙනහිර සුළුතරයක් වන සිංහල ජනතාව යුද්ධය නිසා විඳි දුක්ගැහැට සහ පීඩාවන් අමතක කර තිබෙන හෙයිනි.ද්‍රවිඩ ජනතාවට විමුක්තියද්‍රවිඩ විමුක්ති කොටි සංවිධානයේ වාර්ගික සෝධන වැඩපිළිවෙළේ ප්‍රතිඵලයක් වශයෙන් උන්හිටි තැන් අහිමි වූ මුස්ලිම් ජනතාව අද වනවිටත් ගම්බිම් දේපළ නොමැතිව පීඩාවට පත්ව සිටීම එක්සත් ජාතික පක්‍ෂය හිතාමතා ම අමතක කර ඇති බව පෙනී යයි. ද්‍රවිඩ ජනතාවට විමුක්තිය ලබාදීමේ මුවාවෙන් තනි වර්ගයකින් පමණක් සමන්විත දේශයක් ඇති කිරීම පිළිබඳ ද්‍රවිඩ විමුක්ති කොටි සංවිධාන මායාව ඉතා හොඳාකාර ව පැහැදිලි වන්නේ යාපනය අර්ධද්වීපයෙන් මුස්ලිම්වරුන් 75,000ක් පලවා හැරීමේ ක්‍රියාදාමය තුළිනි.එදා ප්‍රභාකරන්ගේ නියෝගය වූයේ පැය 48ක් ඇතුළත මුස්ලිම්වරුන් යාපනය ප්‍රදේශයෙන් ඉවත්විය යුතු බව ය. තවද, ද්‍රවිඩ විමුක්ති කොටි සංවිධානය විසින් මුස්ලිම්වරුන් 600කට ආසන්න පිරිසක් ඝාතනය කරන ලදී.ද්‍රවිඩ විමුක්ති කොටි සංවිධානයේ වාර්ගික සෝධන වැඩ පිළිවෙළ තුළින් ඇතිවන බලපෑම කෙතරම්දැයි අවබෝධ කර ගැනීමට කදිම උදාහරණයක් ඇත. එනම්, 1981 වර්ෂය වන විට උතුරු පළාතේ වාසය කළ 20,000ක් වූ සිංහල ජනතාව අවුරුදු කීපයක් ගත වීමේ දී එකදු සිංහලයකු ද නොසිටින තත්ත්වයට පත්වීමයි.තිරසාර සාමයක්"විශ්වාසනීය තොරතුරු ද සමඟ අදාළ බලධාරින් වෙත වාර්තා කරනු ලැබූවේ යැ යි පවසන සිවිල් ජනතාවගේ මරණ සහ අතුරුදහන්වීම් පිළිබඳ ව පරීක්‍ෂා කිරීමට අර්ථාන්විත පියවර ගෙන නැත." යනුවෙන් එක්සත් ජාතික පක්ෂය කණස්සල්ල පළ කර ඇත. උගත් පාඩම් හා ප්‍රතිසන්ධාන කොමිසම පත්කිරීම රටේ තිරසාර සාමයක් සහ ජාතින් අතර සහයෝගයක් ඇති කිරීම පෙරදැරි කරගෙන කිසියම් පාර්ශ්වයකට යම් අසාධාරණයක් වී ඇත්නම් ඒවා ද නිවැරැදි කිරීම අරභයා ප්‍රතිසන්ධාන ක්‍රියාවලියක ආරම්භය පමණි. එසේ හෙයින් උගත් පාඩම් හා ප්‍රතිසන්ධාන කොමිසම විසින් ඉදිරිපත් කර ඇති කරුණු පිළිබඳ ව අවශ්‍ය කටයුතු කිරීම දීර්ඝ කාලීන ව සිදු කළ යුතු වැඩ පිළිවෙළකි.මෙහිදී වැදගත් වන්නේ උගත් පාඩම් හා ප්‍රතිසන්ධාන කොමිසමේ නිර්දේශ ක්‍රියාත්මක කිරීම පිළිබඳ රජයේ කැමැත්ත හා කැපවීම ජනාධිපතිතුමා විසින් ම ප්‍රකාශ කිරීමයි. මානව අයිතිවාසිකම් කඩවී ඇතැයි වාර්තා වී ඇති තන්හි ඒවා පිළිබඳව සොයා බැලිය යුතු යැයි උගත් පාඩම් හා ප්‍රතිසන්ධාන කොමිසන් වාර්තාව පැහැදිලි ලෙස ප්‍රකාශ කර ඇත. එම වාර්තාවේ 9.37 පරිච්ඡේදයේ සඳහන් කර ඇත්තේ "4.359 (vi) (අ) සහ (ආ) නිරීක්ෂණ යටතේ නියත වශයෙන් දක්වා ඇති අවස්ථා පිළිබඳව සහ සිවිල් ජනතාව එල්ල කරමින් කරන ලදැයි වාර්තා වී ඇති ප්‍රහාරයන් පිළිබඳව පරීක්‍ෂා කළ යුතු ය.එම පරීක්‍ෂණ මගින් කිසියම් වරදක් හෙළිදරව් වන්නේ නම් වරදකරුවන්ට විරුද්ධව නිසි නෛතික පියවර මගින් දඬුවම් ලබා දීම කළ යුතුය." "ජාත්‍යන්තර ප්‍රජාව විසින් දැනටමත් උගත් පාඩම් හා ප්‍රතිසන්ධාන කොමිසන් වාර්තාව ඉහළින් පිළිගෙන ඒ ගැන ප්‍රශංසාව ද පළ කර ඇත. බටහිර ලෝකයට අයත් කැනඩාව වැනි රටවල් ද මේ අතර වෙති. ජාත්‍යන්තර ප්‍රජාව ශ්‍රී ලංකාවෙන් ඉල්ලා සිටින්නේ උගත් පාඩම් හා ප්‍රතිසන්ධාන කොමිසන් වාර්තාවේ නිර්දේශ ක්‍රියාත්මක කරන ලෙසයි. මෙම වැඩ පිළිවෙළ ඉතා වේගයෙන් සිදු වන බව අද ඕනෑම කෙනෙකුට පැහැදිලි ව පෙනී යයි.අදාළ කරුණු පිළිබඳ ව සොයා බැලීමට යුද හමුදාව දැනටමත් පරීක්‍ෂණ මණ්ඩලයක් පත් කර ඇත. තවද රජය මේ වන විට පොලිස් කොමිසම ද පත් කර ඇත. එනිසා රජය හැකි තරම් කඩිනමින් උගත් පාඩම් හා ප්‍රතිසන්ධාන කොමිසමේ නිර්දේශ ක්‍රියාත්මක කිරීමට කැප වී සිටින බව පැහැදිලි ය. එසේ හෙයින් සියලුම දේශපේ‍්‍රමී දේශපාලන පක්‍ෂ සහ සියලුම ශ්‍රී ලාංකිකයන්ගේ යුතුකම වනුයේ ශ්‍රී ලාංකේය අනන්‍යතාවය ගොඩනැගීමට සහ රටේ ඒකීයභාවයත්, ජනතාවගේ ස්වෛරීභාවයත් රැක ගැනීමට එකාවන් ව නැඟී සිටීමයි. දේශපේ‍්‍රමී බලවේග සමඟ එක්වනු වෙනුවට ඔවුන්ගේ ක්‍රියා කලාපය තුළින් එක්සත් ජාතික පක්‍ෂය කරනු ලබන්නේ බෙදුම්වාදී කණ්ඩායම්වලට ශක්තිය ලබාදීම යි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>14</day>
    </date>
    <link>http://www.dinamina.lk/2012/03/14/_art.asp?fn=f1203144</link>
    <topic/>
    <author>නිවන්ති තිලකරත්න  </author>
    <content>පුෂ්කර වන්නිආරච්චි විසින් සංස්කරණය කෙරුණු, සුනිල් එදිරිසිංහයන්ගේ ගීත ඇතුළත් ‘සුනිල විල‘ පර්යේෂණාත්මක ග්‍රන්ථය පසුගිය දා එළි දැක්විණ. එය නිමිති කරගෙන පුෂ්කර වන්නිආරච්චි සමඟ කෙරුණු සාකච්ඡාවකි මේ.* සුනිල් එදිරිසිංහ විසින් ගායනා කළ ගීත එකතු කර මෙවැනි පර්යේෂණයක් කිරීමට ඔබ තීරණය කළේ ඇයි?බොහෝ විශ්වවිද්‍යාලවල විද්‍යාර්ථින් සුනිල් එදිරිසිංහගේ ගීත සම්බන්ධයෙන් පර්යේෂණ සිදු කරනවා. සුභාවිත ගීතය ගැන පර්යේෂණ කරන විට ඔවුන්ට සුනිල් එදිරිසිංහගේ ගීත අවශ්‍ය වෙනවා. එහි දී ඔවුන් ගීතවල පද රචනා සොයා ගැනීමට දැඩි වෙහෙසක් දරනවා. ඒ සඳහා විසඳුමක් ලෙස මේ පර්යේෂණය සිදු කිරීමට අපි අදහස් කළා. එක ම නිර්මාණ ශිල්පියෙකුගේ සියලු නිර්මාණ එක් රැස් කිරීම රාශීභූත පර්යේෂණයක් (Collective Research) ලෙස හඳුන්වනවා. ඒ අනුව 'සුනිල විල' රාශිභූත පර්යේෂණයක් ලෙස හඳුනාගන්න පුළුවන්.* හැත්තෑව දශකයේ පටන් මේ දක්වා සුනිල් එදිරිසිංහ ගායනා කළ ගීත සුනිල විල කෘතියේ ඇතුළත් වෙනවා. ගී පද හා මූලාශ්‍ර සොයා ගැනීමේ කාර්යය සිදු කළේ කොහොම ද?ගී පද රචනා සොයා ගැනීමේ කාර්යයට වසර හතර හමාරක පමණ කාලයක් ගත වුණා. මුලින් ම කැසට් පට හා සංයුක්ත තැටි ශ්‍රවණය කරමින් ඒ කටයුත්ත ආරම්භ කළා. ඉන් පසුව සුනිල් එදිරිසිංහයන් සතුව තිබුණු ඔහුගේ ගීතවල මුල් පිටපත්වලින් ඒ ගීත පිටපත් කර ගත්තා. ඒත් ගීතවල සියලු මූලාශ්‍රයන් එක් රැස් කර ගන්න බැරි වුණා. ඔහු ළඟ තිබුණු සමහර පිටපත් තෙමී විනාශ වී තිබුණ.මේ ගීත ගැන දන්නවා කියලා අනුමාන කළ පුදගලයන් අමතා තොරතුරු ලබා ගත්තා. සමහර විට ගීත රචකයන් අමතා තොරතුරු ලබා ගත්තා. චිත්‍රපට සංරක්ෂණාගාරයේ අඩංගු වීඩියෝ පට වාදනය කරමින් ගීත ලියා ගැනීමට තිස්ස නාගොඩවිතාන අවස්ථාව ලබා දුන්නා. මේ කෘතිය සැකසීමේ දී ආචාර්ය කේ.එම්.අයි. ස්වර්ණසිංහ මහතා හා ලීල් වික්‍රමසිංහ මහතා දැක්වූ සහයෝගයට ස්තුතිවන්ත වෙන්න ඕන.* ගී පද රචනාවලට අමතරව මේ කෘතියට ඇතුළත් කර තිබෙන්නේ මොනවාද?1970 සිට 2011 දෙසැම්බර් මාසය දක්වා සුනිල් එදිරිසිංහ ගායනා කළ ගීත 498ක පදරචනා ‘සුනිල විල‘ කෘතියෙහි ඇතුළත් වෙනවා. මේ ගීත එකතු කළේ මූලාශ්‍ර සමඟ. ගුවන් විදුලි ගීතයක් නම් එය සරල ගීතයක් ද අවුරුද්ද කුමක් ද ආදී තොරතුරුත් කැසට් පටයක් හෝ සීඩී තැටියක් නම් ඒවායේ නම් වර්ෂ ආදි තොරතුරු ඇතුළත් කළා. ඒ අනුව සෑම ගීතයක ම, එය බිහි වූ කාලවකවානුව, නිමිත්ත, රචකයා, සංගීතඥයා මෙන් ම එළි දැක්වුණු මාධ්‍ය ඇතුළු මූලාශ්‍ර රැසක් මෙහි ඇතුළත් වෙනවා.එක් ගායන ශිල්පියෙකු විසින් ගායනා කරන්නට යෙදුණු සියලු ගීතවල පද රචනා මේ අයුරින් ක්‍රමානුකූලව වර්ගීකරණය කරමින් විධිමත් ව එකට ගොනු කළ අවස්ථාවක් අපේ සාහිත්‍ය ක්ෂේත්‍රයේ නෑ. මෙය එක්තරා ප්‍රවණතාවයක ආරම්භයක්. මෙය ලාබ ප්‍රයෝජන බලාපොරොත්තුවෙන් කළ දෙයක් නෙමෙයි. එහෙම හිතුවා නම් මෙතරම් දීර්ඝ කාලයක් කැප කරමින් මෙවැනි පර්යේෂණයක් කිරීමට නොහැකි වෙනවා. මෙහි දී මේ කෘතිය මුද්‍රණය සඳහා භාර ගත් සරසවි මුද්‍රණාලයාධිපති එච්. ඩී‍‍ ප්‍රේමසිරි මහතාට ස්තුතිවන්ත වෙන්න ඕන.* සුනිල් එදිරිසිංහ හැත්තෑව දශකයේ සිට මේ දක්වා ම ගායනා කළ ගීත ඔබේ පර්යේෂණයට ඇතුළත් වෙනවා. එම ගීත විමසා බැලීමේ දී ඔබ හඳුනා ගත් විශේෂතා මොනවාද?අපේ සුභාවිත ගීතයේ සමාරම්භකයන් ලෙස සැලකිය හැක්කේ ආනන්ද සමරකෝන්, සුනිල් සාන්ත සහ අමරදේවයන්. ඔවුන් පූර්වාචාරින් ලෙස සලකමින් සුනිල් එදිරිසිංහයන් රස ජනනයෙහි සමත් ව්‍යක්ත පද මාලා තෝරා ගැනීමට කටයුතු කර ඇති බව ඔහුගේ ගීත විමසා බලන විට පැහැදිලි වෙනවා. ඔහු තම භාව පූර්ණ හඬින් නිරතුරුව විවිධ ක්ෂේත්‍ර ස්පර්ශ කරමින් රසික ජන විඥානය පෝෂණය කළ ගායනවේදියෙක්. සරල ගී, දේශාභිමානී ගී, ආගමික ගී, චිත්‍රපට ගී, ටෙලි නාට්‍ය ගී හා උපහාර ගී යනාදී වශයෙන් පුළුල් පරාසයක ගීත ඔහු ගායනා කර තිබෙනවා. ඔහුගේ සරල ගී බොහොමයක් බිහි වී ඇත්තේ ගුවන් විදුලිය මාධ්‍ය කර ගනිමින්. ආදරය, දරු සෙනෙහස, මවු ගුණ, පිය ගුණ, සොහොයුරු පෙම, සමාජ අසාධාරණය, වාර්ගික සහජීවනය, මනුෂ්‍ය චිත්ත සංතානයේ ස්වාභාවය හා පරිසරය වැනි විවිධ පරාසයන් ඔස්සේ විහිදී යන තේමාවන් ඔහුගේ ගීතවල දක්නට ලැබෙනවා.* වර්තමාන ගීතය ගැන ඔබේ අදහස කුමක් ද?වර්තමානයේ බිහි වෙන ගීතවලින් සියයට අනූවක් පමණ ම ප්‍රේම ගීත. ප්‍රේමය කියලා කියන්නේ අති සුන්දර මනෝභාවයක්. ඒත් වර්තමාන ප්‍රේම ගීත ඇතුළේ මොනව ද තියෙන්නේ? ප්‍රේම ගීතය අද අඳෝනාවක් වෙලා. මේ අහලා තවත් අවුරුදු දහයකින් පහළොවකින් තරුණ පිරිස ආදරය කරන්නත් බය වේවි. වර්තමාන ප්‍රේම ගීතවල තිබෙන්නේ හදවත, කදුළු වගේ දේවල් පමණයි. ප්‍රේමයේ ස්වාභාවය හඳුනාගන්න දෙයක් ඒ ගීතවල නෑ.* ඒ තත්ත්වයට හේතුව කුමක් ද?කලාකරුවකු තමන් කරන්නේ මොකක් ද කියලා දැන ගන්න ඕන. ඒක හඳුනාගැනීමේ හැකියාවක් තිබිය යුතුයි. කලාකාරයකු කළ යුතු වෙන්නේ ජීවිතයේ ස්වාභාවය පෙන්වා දීම. ඒ සඳහා කලාකරුවකු පෝෂණය ලබා තිබෙන්න ඕන. අද මුදල් තිබෙනවා නම් ඕනෑ ම කෙනෙකුට ගීත ගායනා කරන්න පුළුවන්. ඒක් එදා ගුවන්විදුලිය ඔස්සේ බිහි වුණේ වගකීමක් දරන කෙනෙකුගේ තෝරා ගැනීම හරහා..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>14</day>
    </date>
    <link>http://www.dinamina.lk/2012/03/14/_art.asp?fn=f1203145</link>
    <topic>මුන්නැහැගෙ ප්‍රේමයට කුස-පබාත් පරාදයි !</topic>
    <author>රන්ජන් අමරරත්න</author>
    <content>වල්ගං­ක­න්දට ඉහ­ළින් ඉර යාන්ත­මට එබෙයි.ඉන් පහළ අවට ගම්තු­ලා­නත්,ආරච්චි වල­ව්වත් වසා ගනි­මින් හීන් මීදු­මක් පැතිර යයි. වලව්වේ අංග­නයෙහි අබ­ලන් වූ තිරි­ක්ක­ල­යක් ද සුදු හුණු පිරියම් කළ උස ප්‍රතිමාවක් ද වෙයි.දිග වැර­න්ඩාවේ ඒ කොනට මේ කොනට පිය­වර මනින ආරච්චි තනි­වම කතා කරයි. මතුරයි. ඔහුගේ කොන්ද තනි කෙලින්ය. උර කුහරය ඉදි­රි­යට නෙරා ඇත. ආරච්චි මහ නිරි­දෙකුට අදින්නට යන සෙයකි.ආරච්චි- දාසිය මට මධු බදු­නක්!උක්කුවා- (තමා­ටම) ඈ..හ් නාකි­යාට ඔල්මාදෙ ද? මූ අත්තන ඇට­වත් කෙළි­යද?ආරච්චි- උක්කුවා ! උක්කුවා!........!මුං රජ කෙනෙ­කු­ට­වත් අව­නත නෑ!උක්කුවා- අපේ රාල­හාමි!ආරච්චි- රාල­හාමි තොට පිස්සුද?මං මහ නිරිඳු !....මට මධු බඳු­නක් ගෙනව!උක්කුවා-අපේ රාල­හාමි....න් ….නෑ රජ­තු­මනි, මධු කිව්වේ!?ආරච්චි-(හයි­යෙන් සිනා­සෙයි.)උක්කුවෝ මං පළ­වැනි කසුබ් මහ රජ­තුමා!(හිස කෙළින් කරයි)අපි ඉන්නේ ආල­ක­ම­න්දාවේ.උඹැ­හැට තේරු­ණාද?...හොදා දැන් ගෙනිහුං බලා­පිය අපේ බිසව කොහේද කියල හිට..!මේක රාජ අණක්! නියෝ­ග­යක්!උක්කුවා-රජ­තු­මනි, වෙද හාන්දු­රු­වන්ට එන්ට කිය­න්ටයැ? ඉස­කු­ඩි­ච්චි­ය­කුත් දාන්ට වෙයි!හපුච්චේ වෙච්ච නස්පැ­ත්ති­යක්!ආරච්චි- (හයි­යෙන් හිනා) නෑ බොල උක්කුවෝ මං ඊයේ රෑත්ති­රියේ හරි අපූරු පොතක් කියෙව්වා! ෂා...හ් ඒකෙ තියෙන්නේ සීගි­රියෙ ප්‍රේම කතා­වක්! යසයි බොල, මං නිකං තිරි­හන් වුණා!(සිනා)උක්කුවා-මයෙ අපුච්චේ! මං හිටියෙඅපේ රාළ­හා­මිට පිස්සු කියලා.....!අපේ රාළ­හා­මිට කියන්ට ඔය පොත් වහන්සේ ගත්තෙ කොහෙන්දෑ....මයෙ අප්පේ!?ආරච්ච්- උඹ­හැට කියන්ට සීගි­රිය ජීව­මාන කොරල!කසුබ් රජ­තු­මාගේ දූ කුම­රිය උත්ප­ල­වන්නා මට මේ දැනුත් මැවිලා පේනවා!අනේ! පව්. යකෝ ඒ ඇත්ති පර්ව­තෙන් පහ­ළට පැන්නා!සළු­පිළි හුළ‍‍ඟේ පාවෙලා ගියා!උක්කුවා- (කට වසා සිනා­සෙයි.)ආරච්චි- ‍තෝ මොකෑ කිචි කචි ගාන්නේ?උක්කුවා- නෑ ඉතින් අපේ රාළ­හා­මිට කියන්ට,සළු­පිළි නැතිව හිට තරුණ කුමා­රි­කා­වක් බිම දොක්ක ගහලා හිටි­යොත් ….!‍මයේ අප්පේ ඒක නොවෑ දර්ශනේ!?ආරච්චි- කට වහ­පිය ගෙරියා! කුමා­රි­කා­ව­වක‍ට අප­හාස කොරන්‍ට වටි­නවා ද? අනික,අනික, මහ රජ­තු­මාගේ එකම වස්තුව උත්ප­ල­වන්නා! ඒක හිතට ගනු!උක්කුවා- එහෙ­මයි අපේ රාළ­හාමි එහෙ­මයි!අපේ රාළ­හා­මිට කියන්ට ඔය පොත් වහන්සේ ලියලා තියෙන්නේ පැරැණි රජ කෙනෙක්ද?ආරච්චි- තොට පිස්සුද? මේ අපූරු කතාව ලියලා තියෙන්නේ මහා­චාර්ය චන්ද්‍ර­සිරි පල්ලි­ය­ගුරු උන්නැහැ.....!උක්කුවා-ආං.... අර කොණ්‍ඩෙ සුදු වය­සක මහ­ත්තය ‍නෙ වැ! නිත­රම කුඩ­යක් අරන් යන්නේ, මං ...හරි නෙවද අපේ රාළ­හාමි!ආරච්චි-ඔව් බොල! උන්නැහැ කාලෙ­කට පස්සේ අපූරු පොතක් ලියලා.! උන්නැහැ අහ­ස්ගව්ව චිත්ත­ර­ප­ටි­යට අපූරු සිංදු­වක් ලිවා. ඒක අද­ටත් වලං­ගුයි.ඊළ­ඟට හොඳම වැඩේ මේ පොත.මේ පොත සීගි­රියෙ තියෙ­න­තාක් කල් ජීව­මා­ණයි.!උන්නැ­හේට ඉති­හාසෙගැන ලොකු වැට­හී­මක් තියෙ­නවා. අපූරු කතා වස්තු­වක් ගෙඩ­න­ඟලා තියෙ­නවා.හරිම ලස්සන භාෂා­ව­කුත් තියෙ­නවා.!උක්කුවා-භාෂාව කන්ටයැ අපේ රාල­හාමි!?ආරච්චි-ඔය කිව්වේ,ඕං කිව්වා!බොල උක්කුවෝ භාෂාව කියන්නේ රටා සමු­දා­යක් ඒක අල්ල­ගන්ට බැරි­වෙච්චි එකාට ජීවිතේ විඳින්ට බෑ.උක්කුවා- හොඳා අපේ රාළ­හාමි මොකක්ද ඔය කතාව. කාශ්‍යප රජ්ජු­රුවෝ පීතෲ ඝාත­ක­යෙක් නෙ වැ!ආරච්චි- ඒක මහා පත­රංගෙ වාගේ දිගම දිග කතා­වක්.! කශ්‍යප රජ්ජු­රු­වන්ට තමන්ගේ පියා මරන්ට වුණේ ඇයි කියන එක ප්‍රශ්න­යක්. මේ පිටු­පස මිගා­රගෙ කුම­න්ත්‍ර­ණ­යක් තිබුණා. මුග­ලන්ගේ යුද ව්‍යාපා­ර­යක් තිබුණා.කේලා­ම්කා­රයෝ, ඔත්තු­කා­රයෝ හිටියා. මේ අවුල පොතේ හොඳ‍ට නිරූ­ප­ණය වෙනවා.වැඩි­යෙන් ම වැද­ගත් වෙන්නේ උත්ප­ල­ව­න්නාගේ හා සිරි­වස්ගේ ප්‍රේම­යයි.එය එක අත­කින් ශෝකා­න්ත­යක්! ඉතා ගැඹුරු ශෝකා­න්ත­යක්!උක්කුවා- ශෝකාන්තෙ කිව්වට මට තේරෙන එකක්යැ මයෙ ඇත්තෝ!? අර ප්‍රේම කතාව කිය­න්ටකෝ අපේ රාළ­හාමී!ආරච්චි- උඹැ­හැට කියන්ට උක්කුවෝ කාශ්‍යප රජ්ජු­රු­වන්ට දූ කුමා­රි­යන් ‍‍ෙදදෙ­නෙ­ක් හි­ටියා. සුන්ද­රම කුම­රිය උත්ප­ල­වන්නා.එතු­මිය රාවණා වංශ­යෙන් පැවත එන කුමා­රි­කා­වක්. ඇගේ මව් බිසව තමා කිරි බිස­වුන් වහන්සේ.රජ­තුමා දිවි හිමි­යෙන් ආද­රය කළේ ඇය­ටයි. ඒත් වංශ­ක්කාර ගැටුම් නිසා එතු­මිය අකා­ලයේ වල­ප­ල්ලට ගියා.ඒත්, දූ කුමා­රිය බේරැණා.!උක්කුවා- ඉතින් අපේ රාල­හා­මි­ ප්‍රේ­ම­යක් කොයින් දැ?ආරච්චි - තෝ දන්න කෙං ගෙඩිය! රජ­තු­මාට කල්ප­නා­වක් ආවා. කිරි බිස­වගේ පිළි­ම­යක් අඹන්ට සුදු­සුම පුද්ග­ලයා සිරි­වස්. දඹ­දිව ගොහින් මූර්ති කලාව ඉගෙ­න­ගෙන ආපු කඩ­ව­සම් තරු­ණයා.රජ­තුමා සිරි­වස් ගෙන්නා­ගෙන පිළිමෙ අඹන්ට කිය­නවා. ජීව­මාන රූපය හැටි­යට උත්ප­ල­වන්නා යොදා­ග­න්නවා.!උක්කුවා-අනේ! අම්මප මරේ මරු රාළ­හාමී!ආරච්චි- උඹැ­හැට කියන්ට උත්ප­ල­වන්නා දූ කුමා­රි­කා­වය සිරි­මෙ­වන් මූර්ති ශිල්පි­යයි දෙන්නට දෙන්නා ආද­රය කර­නවා. පල්ලි­ය­ගුරු උන්නැහැ ඒ ආද­රය. ප්‍රේමය.ආලිං­ග­නය. රාගය.ජීව­මාන විදි­හට නිරූ­ප­ණය කර­නවා. පුදු­මයි! ඒක අපේ ප්‍රබන්ධ කලා­වට අපූරු අත්දැ­කී­මක්.මඟේ ඇඟ උණු­සුම් වෙනවා බොල.!උණු­සුම් වෙනවා.! මටත් හිතෙ­නවා ස්ත්‍රී පිළි­ම­යක් නෙළන්ට!උක්කුවා - අපේ මැණි­කෙගෙ රූප­යක් ද රාළ­හාමී!?ආරච්චි- ඒ මොන ලබු ගෙඩි­යක් ද උක්කුවෝ!? (පහත් හඩින්) එන්ට කියා­පිය එත­න­හා­මිට, එන්ට කියා­පිය හෙලේ­නාට ! රත්ත­රන් හෙලේ­නාට,උක්කුවා- අපේ රාළ­හා­මිට කියන්ට මේං මං වැන්දා ඕවා කොරන්ට ගෙහුං මට සෝලි වැටෙයි.අනේ අපේ රාළ­හාමි පොත ගැන කිය­න්ටකෝ!ආරච්චි-පොත ද? මේ පොත හිංගලේ කලා­වට අමා සේව­යක් කර­නවා.! බලා­පිය සංව­රේට සේරම කියන හැටි.බලා­පිය වැඩි විච්චූ­රණ නැතිව කෙටි­යෙන් කියන හැටි උත්ප­ල­ව­න්නාගේ චරිතෙ සිරි­වස්ගෙ චරිතෙ නිරූ­ප­ණය කරල තියෙන හැටි බලා­පි­යකො. නව­කතා කියල හිට බොරු බේගල් ලිය­න­වුන්ට ඕං මේ පො­තෙන් ආදෘශ ගන්න පුළු­වන්.උක්කුවා : - අපේ රාල­හා­මිට කියන්න ඕකෙ දේශ­පා­ල­න­යක් නැති ද මගේ අප්පේ!?ආරච්චි : - මේ කර්තෘ­තුමා හරි යසට දේශපා­ලනේ කිය­නවා‍. රජ්ජු­රු­වන්ගේ උප්ප­ර­වැට්ටි, එත­කොට කන­ස්සල්ල, යුද උප­ක්‍රම, හරි යසට නිරූ­ප­ණය කර­නවා. යුද්දෙට යන සෙබ­ලුන්ට එතුමා කතා­වක් කර­නවා? බල­පංකො තියන දේශ­පාලනෙ. මාත් පණ්ඩිත විභාගේ පාස් කොරපු ඇත්තෙක්. මට හොඳට දැනෙ­නවා ඕවා ගැනඋක්කුවා : - එහෙ­මයි අපේ රාල­හාමි එහෙ­මයි!ආරච්චි : - ඔය ටීපෝවේ තියෙන කර­දාසි ටික ගනිං! කටු පෑනයි තීන්ත බෝත­ලෙයි ගනිං!උක්කුවා : - ගත්තා අපේ රාල­හාමි ගත්තා!ආරච්චි : - හොඳා දැං මෙහෙම ලියා ගනිං!උක්කුවා : - මං මහ­ප්‍රාණ අකුරු දන්නේ නැතුවා!ආරච්චි : - මහ­ප්‍රාණ එපා සිදත් සඟ­රාවේ හෝඩි­යෙන් ලියාපං!උක්කුවා: - එහෙ­මයි අපේ රාල­හාමි! එහෙ­මයි!ආරච්චි : - 'තොප වර­ද­කින් කෙලෙ­සින් කිපෙම්' යන ප්‍රබ­න්ධය වනාහි සිංහල ප්‍රබන්ධ කතා කලා­වට එක් වූ සැල­කිය යුතු සාර්ථක නව­ක­තා­වකි. සීගි­රිය කේන්ද්‍ර කොට රචනා වී ඇති මේ ප්‍රබ­න්ධ­යෙන් අතීත ශ්‍රී ලංකාවේ දේශ­පා­ල­නය හා මනු­ෂත් සම්බ­න්ධතා මැන­වින් නිරූ­ප­ණය කෙරේ. ‍ප්‍රේමය නිරූ­ප­ණයේ දී කතු­ව­රයා දක්වන සියුම් හැකි­යාව ගැන පුදුම සිතේ. ඔහුගේ භාෂාව මෙන් ම ගවේ­ෂ­ණය ද අගය කළ යුතු ය. මේ කතාව කිය­වන විට දැනෙන්නේ ' කුස පබා' මොන ප්‍රේම කතා­වක් ද යන්න ය.(ආරච්චි හිස පහත් කොට හඬ­න්නට පටන් ගනියි. ඒ දුකට ද , පසු­තැ­වී­මට ද , ආත්මා­නු­ක­ම්පා­වට දැයි වට­හා­ගත නො හැකිව උක්කුවා අන්ද – මන්ද වූයේ ය.).</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>15</day>
    </date>
    <link>http://www.dinamina.lk/2012/03/15/_art.asp?fn=n1203151</link>
    <topic>ආරක්ෂක කවුන්සිලයේබලතල වෙනස් කරන්න එපා</topic>
    <author>එස්. තිල්ලෙයිනාදන් ජිනීවා නුවර සිට</author>
    <content>අතීත සිද්ධීන් හාරා ඇවිස්සීමට මානව හිමිකම් කවුන්සිලයට ඉදිරිපත් කර ඇති යෝජනාව සම්මත කර ගතහොත් ජගත් ආරක්ෂක කවුන්සිලය අධිකරණ විනිශ්චය සභාවක් බවට පරිවර්තනය වන බව එක්සත් ජාතීන්ගේ සංවිධානයේ නිත්‍ය නියෝජිත තානාපතිනි තමරා කුනනායගම් මහත්මිය ප්‍රකාශ කරයි.එසේ වුවහොත් වැරදි පූර්වාදර්ශයක් වනවා පමණක් නොව ජගත් සංවිධානය විසින් ජගත් ආරක්ෂක කවුන්සිලයට පවරා ඇති බලතලවල වෙනස්කම් සිදුවනු ඇතැයි ද ඇය පැවැසුවාය.එමඟින් එම කවුන්සිලය දේශපාලනීකරණය වී එහි විශ්වාසනීයත්වයට හා නීත්‍යානුකූලභාවයට ප්‍රබල බලපෑමක් සිදුවන බවද කුනනායගම් මහත්මිය කියා සිටියි. එක්සත් ජාතීන්ගේ සංවිධානයේ මානව හිමිකම් කවුන්සිලයට ශ්‍රී ලංකාව සම්බන්ධයෙන් ඉදිරිපත්ව ඇති යෝජනාව ගැන රටවල් 9 ක් දැක්වූ අදහස් සම්බන්ධයෙන් පිළිතුරු දුන් තානාපතිනිය එසේ ප්‍රකාශ කළාය.ශ්‍රී ලංකාවේ දේශීය විසඳුම් යාන්ත්‍රණය වන උගත් පාඩම් සහ සංහිඳියාව පිළිබඳ කොමිසම ඉදිරිපත් කර ඇති නිර්දේශ ක්‍රියාත්මක කිරීමට ශ්‍රී ලංකාවට ඇති අභිලාසය ඉහත කී රටවල් විකෘති කර ඇති බව කනගාටුවෙන් ප්‍රකාශ කරන බව ද තානාපතිනිය ප්‍රකාශ කළාය. ඇය මෙහිදී පහත සඳහන් අදහස් ද ඉදිරිපත් කළාය.“මානව හිමිකම් ආරක්ෂා කිරීමට සහ ප්‍රවර්ධනය කිරීම සඳහා වූ ජාතික ක්‍රියාකාරී සැලැස්ම යටතේ ඉහත කී නිර්දේශ ක්‍රියාත්මක කිරීමට ගෙන ඇති පියවර මේ කවුන්සිලයට සවිස්තරාත්මකව පහදාදීමට මගේ නියෝජිත පිරිස දැනටමත් කටයුතු කර ඇත”.ජගත් මහ ලේකම්වරයාගේ විද්වත් මණ්ඩලයේ වාර්තාව පෞද්ගලික උපදේශන කාර්යයක් ලෙස ශ්‍රී ලංකාවේ ස්ථාවරය යළිත් අවධාරණය කරනු කැමැත්තෙමි. එය මානව හිමිකම් කවුන්සිලයේ ජගත් මහ සමුළුවේ හෝ වෙනත් කවර හෝ ජගත් සංවිධාන ආයතනයක සැකසුමක් හෝ ඉල්ලීමක් නොවේ.විද්වත් කමිටුවේ විෂය පථයට සත්‍ය සෙවීමේ හෝ විමර්ශනය කිරීමේ කාර්යයභාරයක් අයත් නොවීය. අදාළ වාර්තාවේ ඇතුළත් කරුණු පදනම් විරහිත ය.ජාත්‍යන්තර සහයෝගිතාවෙන් මානව හිමිකම් ප්‍රවර්ධනය කළ යුතු බවට සඳහන් ජගත් ආරක්ෂක කවුන්සිල ප්‍රඥප්තියේ 55 සහ 56 වගන්තිවලට ඔබගේ අවධානය යොමු කරවීමට මගේ නියෝජිත පිරිස අපේක්ෂා කරයි. එහෙයින් මහ කොමසාරිස් කාර්යාලයෙන් උපදෙස් ලබාදීමටත්, ජාත්‍යන්තර සහයෝගිතාවත් බලහත්කාරයෙන් ලබාදීමට දරන කවර හෝ උත්සාහයකින් සහ විශේෂ ක්‍රියාපටිපාටි යාන්ත්‍රණයකින් ක්‍රියාත්මක වීම ප්‍රඥප්තියේ අවශ්‍යතා උල්ලංඝනය කිරීමක් වනු ඇත.එහෙයින් සහයෝගයෙන්, තෝරා බේරා ගැනීමෙන් තොරව, අපක්ෂපාති ආකාරයටත්, ජගත් ආරක්ෂක කවුන්සිලය පිහිටුවා ගත් ප්‍රතිපත්තිවලට අනුකූලවත්, සියලුම රටවල මානව හිමිකම් ප්‍රශ්න පිළිබඳව සලකා බැලිය හැකි සුදුසුම සහ එකම වේදිකාව ජාත්‍යන්තර වාර්තා සමාලෝචන යාන්ත්‍රණය පමණක් බව යළිත් අවධාරණය කරනු කැමැත්තෙමි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>15</day>
    </date>
    <link>http://www.dinamina.lk/2012/03/15/_art.asp?fn=n1203152</link>
    <topic>ජිනීවා මානව හිමිකම් හඬපරණ තැටියක අලුත් මුහුණක්</topic>
    <author>චින්තා රණසිංහ</author>
    <content>බටහිර බලවේගවල භයානකකම තේරුම් ගෙන ජනතාව ඊට විරුද්ධව පෙළ ගැසිය යුතු බව සාම්ප්‍රදායික කර්මාන්ත හා කුඩා ව්‍යවසාය සංවර්ධන නියෝජ්‍ය ඇමැති වීරකුමාර දිසානායක මහතා පැවැසීය.ජිනීවා මානව හිමිකම්  කොමිසමේ සිදුවීම අලුතෙන් සිදු නොවූවක් බවත් පරණ තැටිය නව මුහුණුවරකින් වාදනය කිරීමක් යැයිද ඇමැතිවරයා කියයි.සාම්ප්‍රදායික කර්මාන්ත හා කුඩා ව්‍යවසාය සංවර්ධන අමාත්‍යාංශයේ පැවැති විශේෂ සාකච්ඡාවකදී ඇමැතිවරයා ඉකුත් දා මේ අදහස් පළ කළේය.මේ ක්‍රියාවලිය එහි උච්ඡතම අවස්ථාව හා ප්‍රකාශනය බවත් ජනාධිපති මහින්ද රාජපක්ෂ මහතා ප්‍රමුඛ රණවිරුවන්ට මෙන්ම ශ්‍රී ලාංකීය ජනතාවට එල්ල කරන මරු පහරක් බවද ඇමැතිවරයා ප්‍රකාශ කළේය.දේශපාලන පක්ෂ මේ අවස්ථාවේ දී බොරදියේ මාලු බාන්නා මෙන් කටයුතු කිරීම යුක්ති සහගත නොවන බවත් අධිරාජ්‍ය විරෝධී රටවල් සමඟ අත්වැල් බැඳගත යුතු බවත් ඒ මහතා වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>15</day>
    </date>
    <link>http://www.dinamina.lk/2012/03/15/_art.asp?fn=n1203153</link>
    <topic>ජල පරිහරණයඅරපරිස්සමෙන්</topic>
    <author>පණ්ඩුක සමරසේකර</author>
    <content>දෛනික පරිභෝජනයේදී නළ ජලය නාස්ති කිරීමෙන් වළකින ලෙස ජාතික ජල සම්පාදන හා ජලාපවහන මණ්ඩලය සියලු පාරිභෝගිකයන්ට දන්වා සිටී.මේ දිනවල පවතින වියළි හා උණුසුම් කාලගුණය හේතුවෙන් නළ ජලය සඳහා ඉල්ලුම වැඩි වී ඇත.අධි ජල පරිභෝජනය හේතුවෙන් නළවල පීඩනය අඩුවීම නිසා. ඉහළ ස්ථානවලට ප්‍රමාණවත් අයුරින් ජලය සැපයීම ගැටලුවක් වී තිබේ.මෙන්ම ජල මූලාශ්‍ර සඳහා භාවිතා කරන ගංගා ඇළ දොළ වැව් යනාදියට අප ජලය හා අපද්‍රව්‍ය දැමීම සම්පූර්ණයෙන් නතර කළ යුතු බවද මණ්ඩලය වැඩිදුරටත් දන්වා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>15</day>
    </date>
    <link>http://www.dinamina.lk/2012/03/15/_art.asp?fn=n1203154</link>
    <topic>කතුන්ට වැඩියෙන්පිරිමි රට රැකියාවල</topic>
    <author>මහින්ද අලුත්ගෙදර</author>
    <content>ඉතිහාසයේ පළමු වරට කාන්තාවන්ට වඩා පිරිමින් ප්‍රතිශතයක් රැකියා සඳහා විදේශගත වී තිබෙන බව රජය පෙන්වා දෙයි.මෙම අගය පසුගිය 2011 වසරේදී වාර්තා වන අතර එම වසරේ දී විදේශගත වූ කාන්තා ප්‍රතිශතය.සියයට 44.78ක් වන බවද පිරිමින්ගේ ප්‍රතිශතය සියයට 55.22ක් බවද විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා අවධාරණය කරයි.ඒ මහතා මේ බව සඳහන් කළේ රජයේ ප්‍රවෘත්ති දෙපාර්තමේන්තුවේදී ඊයේ (14) පැවැති මාධ්‍ය හමුවකට සහභාගි වෙමිනි.විදේශ රැකියා සඳහා යොමුවන වැඩි පිරිස ගෘහ සේවයට යන බව සඳහන් කළ ඇමැතිවරයා රජයේ අරමුණ වී තිබෙන්නේ ගෘහ සේවය අධෛර්යමත් කොට විධිමත් පුහුණුවක් ඔස්සේ ගෘහ පාලිකාවන් ලෙස යොමු කිරීම බවද ඒ අනුව ගෘහ සේවය සඳහා යන අවම වයස ඉහළ නැංවීමට පියවර ගත් බවද ප්‍රකාශ කළේ ය.විදේශ රටවලින් ශ්‍රී ලංකාව උපයන විදේශ විනිමයෙන් වැඩි ප්‍රමාණයක් විදේශ රටවල සේවය කරන ශ්‍රී ලාංකික ශ්‍රමිකයන්ගෙන් ලැබෙන බව පෙන්වා දුන් ඒ මහතා පසුගිය 2009 වසරේ දී ශ්‍රී ලංකාව ඉපයූ විදේශ විනිමයෙන් සියයට 47.03 ක්ද මේ වසරේ දී එය සියයට 49.63ක් වන බව ද කීවේ ය.මේ අතර ඒ මහතා සඳහන් කළේ යුරෝපය ප්‍රමුඛ බටහිර රාජ්‍යයන්ට අපේ රටට එරෙහිව ආර්ථික සම්බාධක පැනවීමට නොහැකි වූයේ මෙරට ආර්ථිකයේ වැඩි බරක් දරන විගමනිකයන් නිසා බවය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>15</day>
    </date>
    <link>http://www.dinamina.lk/2012/03/15/_art.asp?fn=n1203155</link>
    <topic>සිරගත වූ දරුවන්ටබන්ධනාගාර පාසලක්</topic>
    <author>බුද්ධිකා ඉඹුලාන</author>
    <content>වරදකරුවන් වී බන්ධනාගාර ගත වන දරුවන්ගේ පාසල් අධ්‍යාපනය නොකඩවා සිදුකරගෙන යාම සඳහා බන්ධනාගාර පාසලක් පිහිටුවීමට පුනරුත්ථාපන හා බන්ධනාගාර ප්‍රතිසංස්කරණ අමාත්‍යාංශය පියවර ගෙන ඇත.වටරැක ඉදිකෙරෙන මේ බන්ධනාගාර පාසලට මුල්ගල් තැබීම මේ 16දා පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජදීර මහතා ප්‍රමුඛ මැති ඇමැතිවරුන් රැසකගේ ප්‍රධානත්වයෙන් සිදුකෙරේ. මේ එහිදී ස්ථාපිත කිරීම සම්බන්ධයෙන් වූ ගිවිසුම් අධ්‍යාපන ඇමැති බන්ධුල ගුණවර්ධන, පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජදීර මහත්වරුන්ගේ ප්‍රධානත්වයෙන් පසුගියදා අස්සන් තැබිණි.අධ්‍යාපන අමාත්‍යාංශයේ මුල්‍ය පරිත්‍යාගයෙන් සහ සම්බන්ධීකරණයෙන් ආරම්භ කෙරෙන මේ බන්ධනාගාර පාසල තුළ, රජයේ අනෙකුත් පාසල්වල පවත්වාගෙන යන විෂය නිර්දේශයනට අනුවම අධ්‍යාපන කටයුතු සිදුකෙරෙනු ඇත.රජය මගින් ලබාදෙන පෙළපොත් සහ අනෙකුත් පහසුකම් ද මේ බන්ධනාගාර පාසලට ද හිමිවන බව එම අමාත්‍යාංශ ලේකම් ඒ. දිසානායක මහතා ‘දිනමිණ’ට කීය.පාසල් යන වයසේ දරු දැරියන් විවිධ වැරැදි සම්බන්ධයෙන් දඬුවම් නියම වී බන්ධනාගාර ගත වීමෙන් ඔවුනගේ අධ්‍යාපනය කඩාකප්පල් වන අතර එයින් ඔවුන්ගේ අනාගතය මුළුමනින්ම අඳුරු වන බව පෙන්වා දුන් දිසානායක මහතා ඔවුන් රටට වැඩදායී පුරවැසියන් ලෙස උගතුන් ලෙස සමාජගත වීමට මේ බන්ධනාගාර පාසල යොදා ගැනීමට හැකිවන බවද පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>15</day>
    </date>
    <link>http://www.dinamina.lk/2012/03/15/_art.asp?fn=n1203156</link>
    <topic>උත්සව සමයේ හිඟයකින් තොරවසියලු භාණ්ඩ වෙළෙඳ පොළට</topic>
    <author>විජයානි එදිරිසිංහ</author>
    <content>ඉදිරියේ එන උත්සව සමයේදී හිඟයකින් තොරව වෙළෙඳ පොළට භාණ්ඩ සැපයීමටත් මිල ස්ථාවරව පවත්වාගෙන යාමටත් සමුපකාර හා අභ්‍යන්තර වෙළෙඳ කටයුතු අමත්‍යාංශය කටයුතු යොදා තිබේ.භාණ්ඩ සඟවා හිඟයක් මවා පා මිල වැඩිකර පාරිභෝගිකයන් සූරාකෑමට සැලසුම් කරන කූට ව්‍යාපාරික මාෆියාවට තවදුරටත් ගසාකෑම්වලට ඉඩ නොතබන බව සමුපකාර හා අභ්‍යන්තර වෙළෙඳ කටයුතු පිළිබඳ ඇමැති ජොන්ස්ටන් ප්‍රනාන්දු මහතා පැවසීය.උත්සව සමයට අවශ්‍ය සියලුම අත්‍යාවශ්‍ය භාණ්ඩ ස.තො.ස. හරහා ස්ථාවර මිලක් යටතේ රට පුරා බෙදාහැරීමේ ජාලයක් ලෙස ක්‍රියාත්මක කෙරේ. ස.තො.ස. සහ සමුපකාරයට අවශ්‍ය එම භාණ්ඩ විවිධ ව්‍යාපාරික ආයතනවලින් නොව එකම ස්ථානයකින් ලබාගැනීමටද ජනාධිපති මහින්ද රාජපක්ෂ මහතා උපදෙස් දී තිබේ.හාල්, කිරිපිටි, පරිප්පු, හාල්මැස්සන්, සැමන්, අල, සීනි, වියළි මිරිස්, කුකුල් මස්, බිත්තර සහ එළවළු මේ වන විටත් ඉතා අඩු මිලකට ලබාගත හැකිය.උත්සව සමයේදී පෞද්ගලික ව්‍යාපාරිකයන් අත්‍යාවශ්‍ය භාණ්ඩ මිල ඉහළ දමන හෙයින් සෑම භාණ්ඩයකම මිල අද තත්ත්වයෙන් හෝ ඊට අඩුවෙන් පාරිභෝගිකයාට ලබාදීමට මේ වන විටත් කටයුතු යොදා ඇත.මේ සඳහා ආනයනය කරන භාණ්ඩ රැසක තොග දැනටමත් ඇනවුම් කර තිබේ. භාණ්ඩ සඟවන, වැඩි මිලට අලෙවි කිරීමට උත්සාහ කරන හා පාරිභෝගිකයා සූරාකන වෙළෙඳුන්ට එරෙහිව නීතිය තදින්ම ක්‍රියාත්මක කිරීමටද යයි.යාපනයට ද මේ වන විට භාණ්ඩ ආනයනය කරන අතර, යාපනයේ භාණ්ඩ මිල අඩුවී ඇති බවද ඇමැති ජොන්ස්ටන් ප්‍රනාන්දු මහතා කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>15</day>
    </date>
    <link>http://www.dinamina.lk/2012/03/15/_art.asp?fn=n1203157</link>
    <topic>පිට රට රැකියාවට යන්නකාටවත් මුදල් දෙන්න එපා</topic>
    <author>මහින්ද අලුත්ගෙදර</author>
    <content>රැකියා සඳහා විදේශ ගත වීමේ දී කිසිවකුටත් මුදල් දීමක් සිදු නොකරන ලෙස රජය ජනතාවගෙන් ඉල්ලීමක් කරයි.කිසිවකුටත් මුදල් ලබාදුන් පමණින් රැකියා නොලැබෙන බවත් ලබාදිය යුත්තේ විදේශ රැකියා නියෝජිතායතන වෙත ගෙවිය යුතු ගාස්තුව පමණක් බව විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා අවධාරණය කරයි.ඒ මහතා මේ බව සඳහන් කළේ රජයේ ප්‍රවෘත්ති දෙපාර්තමේන්තුවේදී ඊයේ (14) පැවැති මාධ්‍ය හමුවකට සහභාගි වෙමිනි. ඇතැම් අවස්ථාවල දී විදේශ රැකියා ලබාදෙන බව පවසමින් විවිධ පුද්ගලයන් මුදල් එකතු කරන බව පෙන්වාදුන් ඇමැතිවරයා එවැන්නක් නොකරන ලෙසත් එවැනි තැරැව්කරුවන්ට මුදල් ගෙවීමෙන් රැකියා ලබාගත නොහැකි බවත් සඳහන් කළේය.ඇතැම් රටවලට නීති විරෝධී ලෙස රැකියා සඳහා පිටත්වීම වෙනුවෙන් මෙලෙස මුදල් දීමට පෙළඹී සිටින බවත් එය අවදානම් තත්ත්වයක් බවත් ඇමැතිවරයා කීය.දකුණු කොරියාවේ මෙන්ම ඉතාලියේ රැකියා සඳහා පිටත්වීමේ දී කිසිදු මුදලක් ගෙවිය යුතු නොවන අතර ශ්‍රී ලංකා රජය ඉතාලි රජය සමඟ ඇති කරගන තිබෙන අවබෝධතා ගිවිසුමට අනුව ශ්‍රී ලාංකිකයන්ට රැකියා අවස්ථා ලැබෙන බවත් ඒ සම්බන්ධයෙන් සාකච්ඡා කර රැකියා ලබාදීමේ ක්‍රමවේදය සකස් කිරීම සඳහා එරට රජයේ නියෝජිතයන් දෙදෙනෙකු ශ්‍රී ලංකාවට පැමිණ සිටින බවත් ඒ මහතා පැවසීය.පසුගිය 2011 වසරේ පැවැත් වූ කොරියානු භාෂා ප්‍රවීණතා විභාගයෙන් 9998 දෙනෙකු සමත්වූ බවත් ඔවුන් සියලු දෙනාටම රැකියා අවස්ථා හිමිවන බවත් මෙහිදී පැවසීය.විදේශ රැකියා ප්‍රවර්ධන හා සුබසාධන අමාත්‍යාංශයේ ලේකම් නිශ්ශංක විජේරත්න, විදේශ සේවා නියුක්ති කාර්යාංශයේ සභාපති අමල් සේනාලංකාධිකාර, සාමාන්‍යාධිකාරී හරිස්චන්ද්‍ර බටගොඩ, ශ්‍රී ලංකා විදේශ රැකියා සමාගමේ සභාපති සේනක අබේගුණසේකර මහත්වරු මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>15</day>
    </date>
    <link>http://www.dinamina.lk/2012/03/15/_art.asp?fn=n1203158</link>
    <topic>විදේශ සේවා නියුක්ති කාර්යාංශයෙන්‘රට විරුවෝ’ සංවිධානයක්</topic>
    <author>මහින්ද අලුත්ගෙදර</author>
    <content>රැකියා සඳහා විදේශගත වන ශ්‍රී ලාංකිකයන් වෙනුවෙන් “රට විරුවෝ” නමින් සංවිධානයක් ස්ථාපිත කිරීමට ශ්‍රී ලංකා විදේශ සේවා නියුක්ති කාර්යාංශය තීරණය කර ඇත.රටේ සෑම ප්‍රදේශයක්ම ආවරණය වන පරිදි ප්‍රාදේශීය ලේකම් කොට්ඨාස මට්ටමින් ආරම්භ කොට අවසානයේ එය ජාතික මට්ටමට රැගෙන එන බව විදේශ සේවා නියුක්ති කාර්යාංශයේ සභාපති අමල් සේනාලංකාධිකාර මහතා පවසයි.ඒ මහතා මේ බව සඳහන් කළේ රජයේ ප්‍රවෘත්ති දෙපාර්තමේන්තු ශ්‍රවණාගාරයේ දී ඊයේ (14) පැවැති මාධ්‍ය හමුවකට සහභාගී වෙමිනි.මේ වැඩසටහනේ පළමුවැන්න විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතාගේ ප්‍රධානත්වයෙන් බදුල්ල දිස්ත්‍රික්කයේ හාලිඇළ ප්‍රාදේශීය ලේකම් කොට්ඨාසයෙන් ආරම්භ කරන බව සඳහන් කළ ඒ මහතා මේ වසරේ නොවැම්බර් මාසය වන විට එය ස්ථාපිත කරන බවද සඳහන් කළේය.මේ අතර ඒ මහතා පෙන්වා දුන්නේ විදේශ රැකියා කරන ශ්‍රී ලාංකිකයන්ගේ ගැටලු විසඳීම වෙනුවෙන් පියවර ගන්නා බවත්, ඔවුන්ගේ දරුවන්ට හොඳ අධ්‍යාපනයක් ලබා දෙමින් ඉහළ රැකියාවක් වෙත යොමු කිරීම සඳහා සහයෝගය ලබාදෙන බවත් ය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>15</day>
    </date>
    <link>http://www.dinamina.lk/2012/03/15/_art.asp?fn=n1203159</link>
    <topic>මත්තල ගුවන් තොටටජපන් යානා ගෙන්වීමේසාකච්ඡා ඇරැඹෙයි</topic>
    <author>සුභාෂිනී සේනානායක</author>
    <content>හම්බන්තොට මත්තල දෙවැනි ජාත්‍යන්තර ගුවන්තොටුපළට ජපන් ගුවන් යානා ගෙන්වා ගැනීමේ සාකච්ඡා ආරම්භ කෙරේ. සිවිල් ගුවන් සේවා ඇමැති  පියංකර ජයරත්න මහතා ජපානයේ සිදුකළ සංචාරයකදී මේ සාකච්ඡා සිදුකර ඇත.ජපන් සිවිල් ගුවන් සේවා, ප්‍රවාහන, ජාත්‍යන්තර සංචාරක උප ඇමැති ඔයාමු යොහීඩා මහතා සහ ඇමැති පියංකර ජයරත්න මහතා අතර මේ සාකච්ඡා පවත්වා තිබේ.මේ සාකච්ඡා සාර්ථක අයුරින් නිමවූ බවත්, මේ සම්බන්ධයෙන් ද්විපාර්ශ්වීය සාකච්ඡා පැවැත්වීමට ඉදිරි සති කිහිපය තුළ ශ්‍රී ලංකාවේ නියෝජිත පිරිසක් ජපානයේ සංචාරයක නිරත වන බවත් පියංකර ජයරත්න මහතා ප්‍රකාශ කළේය.මේ සඳහා සිවිල් ගුවන් සේවා අමාත්‍යාංශයේ ලේකම්වරයාගේ ප්‍රධානත්වයෙන් නියෝජිත පිරිසක් ජපානයට යාමට නියමිත අතර ජපානයේ විශාලතම ගුවන් යානා සමාගම් වන ජැපැන් එයාර්ලයින් (JAL) ඕල්නිපොන් එයාර්වේස් (ANA) ගුවන් යානා සමාගම් දෙක මත්තල ගුවන්තොටුපළට පැමිණීමට එකඟතාව පළ කර ඇතැයිද ඇමැතිවරයා දිනමිණට කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>15</day>
    </date>
    <link>http://www.dinamina.lk/2012/03/15/_art.asp?fn=n12031510</link>
    <topic>අවුරුද්දක බිලිඳාමහ මඟ දමා ගිහින්</topic>
    <author>කළුතර දිස්ත්‍රික් සංචාරක</author>
    <content>අළුත්ගම පොලිස් බල ප්‍රදේශයේ දර්ගා නගරයේ ප්‍රධාන මාර්ගය ආසන්නයේ මාර්ගය අයිනේ අද උදෑසන වයස අවුරුද්දක පමණ පිරිමි මුස්ලිම් දරුවකු දමා ගොස් ඇතැයි අළුත්ගම පොලිසිය පවසයි.පොලිසිය පවසන අන්දමට මේ දරුවා පාර අයිනේ දමාගොස් ඇතැයි ලද තොරතුරක් මත පොලිසිය එම ස්ථානයට ගොස් දරුවා පොලිසියට ගෙනවිත් ඇත. දරුවා සුවසේ පොලිස් ආරක්ෂාව මත සිටියි. අළුත්ගම පොලිස් ස්ථානාධිපති පොලිස් පරීක්ෂක කාවින්ද පියසේකර මහතා පැවසුවේ දරුවාගේ මව පියා සොයා විශේෂ මෙහෙයුමක් සිදුකරන බවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>15</day>
    </date>
    <link>http://www.dinamina.lk/2012/03/15/_art.asp?fn=n12031511</link>
    <topic>ඩුබායි සිට පැමිණි මව සහ දරුවා මිය යති</topic>
    <author/>
    <content>ඩුබායි සිට මෙරටට පැමිණි යුවළක් සහ දරුවකු අසනීප වී වත්තල ප්‍රදේශයේ පෞද්ගලික රෝහලකට ඇතුළු කිරීමෙන් පසු එම කාන්තාව සහ දරුවා මියගොස් තිබේ.මියගිය කාන්තාවගේ සැමියාද එම රෝගී තත්ත්වයෙන්ම ප්‍රතිකාර ලබයි.මොවුන් පෙරේදා (13) පස්වරුවේ මෙරටට පැමිණ ඇත. ඉන් අනතුරුව වත්තල පෞද්ලික රෝහලකට ඇතුළත් කර තිබේ.මියගිය කාන්තාවට වයස අවුරුදු 22කි. දරුවාට වයස අවුරුදු එක හමාරකි. වමනය සමඟ ඇති වූ රෝගී තත්ත්වයක් මත මොවුන් මෙසේ රෝහල් ගත කර ඇත.මියගිය කාන්තාවගේ සහ දරුවාගේ මරණ පරීක්ෂණය ඊයේ (14) පැවැත්වීමට නියමිතව තිබුණි. මරණයට හේතුව මේ පරීක්ෂණයෙන් පසු අනාවරණය කර ගතහැකිවෙතැයි පොලීසිය කියයි.මොවුන්ගේ මෙම හදිසි රෝගී තත්ත්වය සහ මරණය පිළිබඳව අදාළ රටේ තානාපති කාර්යාලයට දැනුම් දී තිබේ.සිද්ධිය සම්බන්ධව වත්තල පොලිසිය සහ සංචාරක පොලිස් කොට්ඨාසය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>15</day>
    </date>
    <link>http://www.dinamina.lk/2012/03/15/_art.asp?fn=r1203151</link>
    <topic>ඉන්න හිටින්න හරිහැටි නිවෙසක් නැතිමේ අසරණ පවුලට පිහිටක් වුණොත් පින්</topic>
    <author>ඉංගිරිය මධ්‍යම සමූහ - පි‍්‍රයදර්ශනී කහවල</author>
    <content>ඉංගිරිය නගරයට නුදුරුව පිහිටි ඉංගිරිය නව ගම්මානයේ අතිශය දුෂ්කර ලෙස තම දිවි ගැටගසා ගනිමින් දිවි ගෙවනා අසරණ පවුලක් අපට මුණ ගැසුණි. කේ. තිලකා නන්දනී සහ එච්. ඩී. ගුණසිරි නම් වූ මේ පවුලේ වැඩහිටි දෙපළට දරුවන් සිවු දෙනෙකි. මින් දරුවන් දෙදෙනෙක් පාසල් වියේ පසුවුවද ඔවුන්ගෙන් පාසල් යන්නේ එක් අයකු පමණි.දුප්පත්කමේ අඳුරු සෙවණැලි හොල්මන් කිරීම නිසා 17 හැවිරිදි මධුෂිකා චතුරාණිට අකමැත්තෙන් වුවත් තම අධ්‍යාපන ගමන සාමාන්‍ය පෙළ දක්වා පමණක් ගොස් නතර කිරීමට සිදුව ඇත.කුඩා කල සිටම දෘෂ්ටි ආබාධයකින් පෙළෙන ඇය ඊට ප්‍රතිකාර ගැනීමට මුදල් හිඟකම නිසා මේ වන විට සවස 6 න් පසු ඇස් නොපෙනීමේ අවදානමට මුහුණ දී සිටන්නීය .මෙම දරුවන්ගේ මවුපියන් දෙදෙනාටම ස්ථිර රැකියා නොමැති අතර, තැන් තැන්වල කුලී වැඩ කර දවසේ වැටුපට සොයා ගන්නා සොච්චම් මුදලින් ඔවුන්ගේ දිවි යන්තමින් ගැට ගසා ගනිමින්, 11 වියැති සප්න කෞෂාන්ව පාසල් යැවීම සිදුකරයි. දැනට පෝරුවදණ්ඩ, මානාන විදුහලේ 06 වැනි වසරේ ඉගෙනම ලබන ඔහුගේ පාසල් ගමනද විටින් විට අඩාල කිරීමට වන්නේ දරුණු ආර්ථික අපහසුකම් නිසාය.වහළයට ඉටි කොළ ගසා යන්තමින් ආවරණය කර ඇති ඔවුන්ගේ කටු මැටි නිවහනේ මුළුතැන්ගෙයට අමතරව ඇත්තේ තවත් එක් කොටසක් පමණි. පවුලේ සියල්ලන්ම මෙම කුඩා කොටසේ ගුලිවී ජීවත් වන අයුරු සිතා ගැනීමට පවා අපහසුය. හතර වටින් යන්තමින් ආවරණය කරගත් වළක් වැසිකිළිය ලෙස පාවිච්චි කළද, නව යෞවනියක් සිටින මෙම පවුලේ අය ඒ නිසා මුහුණ දෙන අපහසුව අමුතුවෙන් කිවයුතු නොවේ.තමන් මුහුණ පා සිටින දුක්ඛිත තත්ත්වයෙන් යම් තරමකට හෝ සහනයක් ලබා ගැනීමට පරිත්‍යාගශීලින්ගේ ආධාර උපකාර ලැබෙන්නේ නම් තම දරුවන්ගේ අධ්‍යාපන කටයුතු ඉදිරියට කරගෙන යාමට එය තමන්ට මහත් සවියක් වනු ඇතැයි තිලකා නන්දනී මහත්මිය පැවසුවාය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>15</day>
    </date>
    <link>http://www.dinamina.lk/2012/03/15/_art.asp?fn=r1203152</link>
    <topic>මනාලියට මංගල ගමන යන්නඉංගිරිසි අකුරු සහිත වාහනයක්ම ඕනෑ වෙලා</topic>
    <author>බර්ටි ලයනල්</author>
    <content>සිරියාරත්න සහ පි‍්‍රයනන්දනී එකම ගමේ ජීවත්වූ දෙදෙනෙකි. වැලි කෙළියේ පටන්ම මේ දෙදෙනා එකිනෙකාගේ සිත් හඳුනාගැනීමෙන් ඇසුරු කළහ.දෙපාර්ශවයේ සිතැගි පරිදි දෙදෙනාගේ ඇසුර පවත්වාගෙන යෑමට බාධාවන්ද නොවීය. තහනම් නොපැනවුහ. දෙදෙනාගේ පවුල් පසුබිම ගැන සලකා බලන විට එතරම් උසස් ආර්ථික මට්ටමක්ද නොවීය.කෙසේ වෙතත් දෙපාර්ශ්වයේ මවුපියන් දුක් විඳිමින් මුදල් උපයා ගනිමින් දෙදෙනාගේ දිවිය සාරවත් කරවීමට වැර දැරුවෝය.තරමක් දුරට ඉගෙනීම අවසන් කළ පසු පෞද්ගලික ආයතනයන් දෙකක රැකියාවන් සොයා ගැනීමට දොර කවුළු විවර විය. රැකියාවෙන් මුදල් උපයා ගනිමින් විවාහ මංගල්‍යය උසස් ලෙසින් පැවැත්වීමට සැලැසුම් කළෝය.උත්සව ශාලාව රූපලාවන්‍ය ශිල්පින් ඡායාරූප හා වීඩියෝ ශිල්පීන් යනාදී අවශ්‍ය දේ උසස් ලෙසින්ම සපයා ගත්හ. මංගල රථය සඳහා මනාලයාගේ හිතවතෙක් වූ දීපාල් සමඟ කතා කර ගත්හ. මනාලිය වාහනය බැලිය යුතු විය. මංගල රථය 300 - අංකය යටතේ ලියාපදිංචි වූ එකක් විය. මනාලිය සහ මනාලයා එක්ව හිතවත්කම මත දින දෙකකටම රුපියල් 5000 ගෙවීමට තීරණය කරගත්හ.එලෙස තීරණය කරගනිමින් නිවෙසට ගිය මනාලියගේ ආශාව ඉංගී‍්‍රසි අංකයක රථයක් තම මංගල රථය කරගැනීමටයි. අවසානයේදී දීපාල් ට අමතා ගමන වැළැක්විය . ඊට හේතුව වශයෙන්"මචං දීපා....මගෙ ගර්ල් කියනවා එයාට ඉංග්ලිෂ් නම්බරයක් ඕනෑ කියල. ඉතින් ඒ කාර් එකක් හොයන්න වුණා.""එකේ කිසි ප්‍රශ්නයක් නෑ... හොඳ විදියට කරගනින්..."පසුදින යුවල මංගල රථයක් සොයා ගැනීමේ අරමුණින් නිවෙසින් පිටවී ගියහ.ආසන්න නගරයෙන් ඇයට සරිලන වාහනය සොයා ගැනීමට හැකිවිය. එම වාහනයේ අංකය ජී. එම්. වීම ඇයට මහත් සතුටක් ගෙන දුනි. වාහනය පරීක්‍ෂා කර බැලීමෙන් පසු ගෙවිය යුතු මුදල ගැන කතා කරන්න විය."ඔය කියන ගමන් දෙක මම දොළොස්දාහකට කරල දෙන්නම්.""අඩු කරල දෙන්න බැරි වගේ...නෙ""කණගාටුයි මහත්මයා ඒක තමයි මගෙ ගාන.."කෙසේ හෝ වාහනය ඇනවුම් කරගත්තේ අත්තිකාරම් මුදල වශයෙන් රුපියල් 5000 ක්ද ගෙවීමෙන් අනතුරුවය. මනාලයාට තරු පෙණුනි. මනාලිය සිත් සේ සතුටුවිය.මංගල උත්සවය හමාර විය. මේ සිද්ධිය මිතුරන්ගේ ද සවන් තුළ රැව් පිළිරැව් දෙන්න විය. මිතුරෝ කම්පා වූහ.හමුවන සෑම මිතුරෙක්ම "මචං අපිට හරි කණගාටුයි උඹ ගත්ත තීරණය ගැන. ඔය කාර් දෙකම එක විදියයිනෙ. ඇයි උඹල ඔච්චර මෝඩ. අපරාදෙ ගෙව්වෙ හත්දාහ බලපං... මචං උඹට අපි හිතවත්කමටයි. මේ කියන්නෙ.මීට පස්සෙ ගර්ල් කියනවා කියල ඔය වගේ මෝඩ වියදම් කරන්න එපා. හරිද... කල්පනාවෙන් වැඩ කරපන්. හිතවතුන් අවවාද දී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>15</day>
    </date>
    <link>http://www.dinamina.lk/2012/03/15/_art.asp?fn=r1203153</link>
    <topic>බාල වයස්කාර දියණියට අතවර කළ පියාට වසර 10ක බරපතළ වැඩ සහිත සිර දඬුවම්</topic>
    <author>පාණදුර සමූහකපිලසෝමරත්න</author>
    <content>පියකු විසින් ඔහුගේම බාලවයස්කාර දියණිය දූෂණය කිරීම මහපොළව නොඉවසන අපරාධයෙකි.පියා හිටපු යුද භටයෙකි. ඔහු යුද මානසිකත්වයෙන් පෙළෙන බව ඔහුගේ නීතිඥවරයා අධිකරණයට කියා සිටියද එම තත්ත්වය තහවුරු කිරීමට අධිකරණය හමුවේ සාක්කි නැතැයි පාණදුර පළාත් බද මහාධිකරණ විනිසුරු මාලනී ගුණරත්න මහත්මිය දූෂණ නඩුවක විත්තිකරුට බරපතළ වැඩ ඇතිව අවුරුදු දහයක සිර දඬුවමක් හා රුපියල් දහදාහක දඩයක් නියම කරමින් පැවසුවාය.අද සමාජයේ අපරාධ සිදුකරණ බොහෝ පුද්ගලයන් බලාපොරොත්තු වන්නේ ඕනෑම අපරාධයක් කර අධිකරණයේ දී පැවැත්වෙන නඩුවිභාගයකට පසුව වරදකරුවන් වන අයට සුළු දඬුවමක් ලබාගෙන ගෙදරයාමටය. එහෙත් මේවැනි නඩුවල සාක්කි සම්පිණ්ඩනය කර බලන විට සමාජය යහමගට හරවන දඬුවම් නිත්‍යානුකූලව නියම කළ යුතු යැයිද විනිසුරුවරිය පැවසුවාය.විත්තිකරු අවුරුදු හයක් පමණ රක්ෂිත බන්ධනාගාරයේ සිටියද දඬුවම් අඩුකිරීමට නොහැකි යැයිද විනිසුරුවරිය පැවසුවාය.මෙම දඬුවම් නියම වූයේ ශ්‍රී ලංකා යුද හමුදාවේ හිටපු යුදභටයකු වූ කමල් ද සිල්වා නමැත්තාටය.ඔහු අධිචෝදනා ලබා සිටියේ වර්ෂ 2007 ජනවාරි හෝ ඊට ආසන්න දිනයකදී ඔහුගේ දියණිය දූෂණය කිරීම ගැනය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>15</day>
    </date>
    <link>http://www.dinamina.lk/2012/03/15/_art.asp?fn=r1203154</link>
    <topic>පිළියන්දල සරණපාල මාවතඅසල මරු කපොල්ලක්</topic>
    <author>කැස්බෑව සංචාරක ධර්මසිරි සුරවීර</author>
    <content>කොළඹ – හොරන ප්‍රධාන මාර්ගයේ පිළියන්දල නගරයේ සරණපාල මාවතට පිවිසෙන ස්ථානයේ ඇති කාණුව මතුපිට ආරක්ෂක ආවරණ නොමැති නිසා එය කොළඹ හොරණ මාර්ගයේ ගමන් කරන්නන්ගේ සහ සරනපාල මාවතට පිවිසෙන රථවාහනවල රියදුරන් ගේ මරු කපොල්ලක් බවට පත්ව ඇත.මේ කාණු තුළ කුණු රොඩු එක්රැස් වී එහි ජලය එකතැන පල්වීම නිසා ඩෙංගු මදුරුවන් බෝවීමේ ප්‍රවනතාවයක්ද පවතී.එබැවින් මේ පිළිබඳව අදාළ වගකිවයුත්තන්ගේ අවධානය යොමුවීම කාලෝචිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>15</day>
    </date>
    <link>http://www.dinamina.lk/2012/03/15/_art.asp?fn=r1203155</link>
    <topic>දරුවා පෙර පාසලට රැගෙන යන මුවාවෙන් බිරිය පෙම්වතෙක් සමඟ ලැගුම්හලකට ගිහින්</topic>
    <author>යක්කල විශේෂ රුවන් සමන්ත අධිකාරි</author>
    <content>සිය දරුවා ගම්පහ නගරයේ පෙර පාසලකට රැගෙන ගිය තරුණ මවක් දහවල් කාලයේ දී ප්‍රදේශයේ ත්‍රිරෝද රථ රියැදුරකු සමඟින් ලැගුම්හලක සිටියදී සිය විවාහක සැමියාගේ අතට අසුවීමේ පුවතක් ගම්පහ මාකෙවිට ප්‍රදේශයෙන් වාර්තා වෙයි.කාන්තාවගේ සැමියාද ත්‍රිරෝද රථ රියැදුරකු වශයෙන් කටයුතු කරන අතර ඔහු ගම්පහ නගරය ආසන්නයේ සිය රථය ගාල් කර ගෙන සිටින අතර ඔහුට ලැබුණු කුලී ගමනක් මත ඔහුද තරුණ යුවළක් පටවාගෙන මෙම ලැගුම්හලට කුලී ගමනක් පැමිණ ඇත. එහිදී වෙනත් ත්‍රිරෝද රථයකින් සිය බිරියද පෙම්වතා සමඟ පැමිණ තිබේ.කෝපාවිශ්ටව බිරියට සහ පෙම්වතාට පහර කිහිපයක් එල්ල කර දෙදෙනාම තම ත්‍රිරෝද රියට නංවාගෙන පොලිසියට රැගෙන ගියේ තමන් පැමිණි ගමනේ කුලී මුදලද නොගනිමිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>15</day>
    </date>
    <link>http://www.dinamina.lk/2012/03/15/_art.asp?fn=r1203156</link>
    <topic>හෝමාගම අලුත්වැඩියා කළග්‍රාමීය බැංකු ජනතා අයිතියට</topic>
    <author>හෝමාගම විශේෂ ජිනදාස ගමගේ</author>
    <content>නව තාක්ෂණයට අනුව සමුපකාර ව්‍යාපාරය නවීකරණය කර ජනතාවට සහන සලසන ගමන් මහින්ද චින්තන ඉදිරි දැක්ම ශක්තිමත් කිරීමට පියවර ගන්නවා යැයි බස්නාහිර පළාත් ප්‍රවාහන ක්‍රීඩා තරුණ කටයුතු හා සමුපකාර සංවර්ධන ඇමැති උපාලි කොඩිකාර මහතා පැවසීය.පළාත් ඇමැතිවරයා එසේ පැවසුවේ ඉකුත් දින හෝමාගම විවිධ සේවා සමුපකාර සමිතියේ වටරැක ග්‍රාමීය බැංකුව සඳහා මුල්ගල තැබීම සහ ලියන්වල, හබරකඩ, හෝමාගම ග්‍රාමීය බැංකු නවීකරණයෙන් පසු විවෘත කිරීමෙන් අනතුරුව පැවති ජනහමුව අමතමිනි. හෝමාගම විවිධ සේවා සමුපකාර සමිතියේ ප්‍රධාන කාර්යාලය ඉදිරිපිට පැවති මෙම ජන හමුවේ මූලාසනය සමිතියේ සභාපති නිහාල් අබේසිරි කෝරළගේ මහතා විසින් උසුලන ලදී.පළාත් ඇමැතිවරයා මෙසේද පැවසීය. සමුපකාර ව්‍යාපාරය අල ලූනු මිරිස් විකුණ ස්ථානයක් ලෙස ජනතාව අතර ප්‍රචලිතව තිබුණා. නමුත් අද සමුපකාර දේපොළ වෙළඳාම, සමුපකාර නිවාස යෝජනා ක්‍රම, සමුපකාර ෆිනෑන්ස් ආදි විවිධ ව්‍යාපාර කරන ස්ථානයක් බවට පත් වී තිබෙනවා. මැක්සිකෝව, මලයාසියාව ආදි රටවල සමුපකාරය එරට රජයට මුදල් ණයට දෙන ආයතන වී තිබෙනවා. ප්‍රාදේශීය සභාවලට අවශ්‍ය තාර ගෙන්වීමට බලාපොරොත්තු වෙනවා. ඒ වාගේම ප්‍රවාහන කටයුතු සඳහා අවශ්‍ය හොඳම ටයර් ගෙනත් එම ව්‍යාපාරයන්ට දින 30 ක් වැනි සහන කාලයක් ලබාදීමට සැලසුම් කර තිබෙනවා.බස්නාහිර පළාත් සභා මන්ත්‍රී ගාමිණි තිලකසිරි මහතා - රට බේරාගත් නායකයාට සහ රණවිරුවන්ට එරෙහිව බටහිර ජාතීන් ගෙන එන කුමන්ත්‍රණයන්ට විරුද්ධව විරෝධතාව පළ කිරීම සඳහා හෝමාගම විවිධ සේවා සමුපකාර සේවක සේවිකාවෝ පක්ෂ පාට භේදයෙන් තොරව පාරට බැස්සා.බස්නාහිර පළාත් සභා මන්ත්‍රී තිලකරත්න රාජපක්ෂ, හෝමාගම ප්‍රාදේශීය සභාවේ සභාපති ඒ. ඩී. කුමාරසිරි, උප සභාපති ඉන්දික කෝරළගේ, ප්‍රාදේශීය සභාවේ විපක්ෂ නායක අරුණ පනාගොඩ ප්‍රාදේශීය සභා මන්ත්‍රීනි ප්‍රියංගා කොතලාවල, සමුපකාර සමිති සභාපති නිහාල් අබේසිරි කෝරළගේ, සාමාන්‍යාධිකාරී තිලකා කත්තිරිආරච්චි යන මහත්ම මහත්මීහුද කතා කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>15</day>
    </date>
    <link>http://www.dinamina.lk/2012/03/15/_art.asp?fn=s1203151</link>
    <topic>ශ්‍රී ලංකා පිලට තීරණාත්මක කඩඉමක්</topic>
    <author/>
    <content>ආසියානු කුසලාන ක්‍රිකට් තරගාවලියේ අවසන් තරගයට සුදුසුකම් ලබා ගැනීමේ බලාපොරොත්තු තවදුරටත් ඇති කරගැනීමට නම් ශ්‍රී ලංකා පිල අනිවාර්යයෙන්ම ජයගත යුතු තීරණාත්මක කඩ ඉමට පිවිස ඇත.බංග්ලාදේශයේ බන්ග්ලා ජාතික ක්‍රීඩාංගණයේ අද පැවැත්වෙන ශ්‍රී ලංකා - පාකිස්තාන දිවා - රාත්‍රි තරගය එම වැදගත් කඩඉම වේ.ඉන්දියාව හමුවේ පරාජයට පත් වූ ශ්‍රී ලංකා පිල අද පාකිස්තානය සමග තරගය ජයගෙන 20 වැනිදා පැවැත්වෙන බංග්ලාදේශය තරගයද ජයගැනීම අවසන් සටනට පිවිසීමේ දොරටු විවර කර ගැනීමේ එකම මාර්ගය වී ඇත.පාකිස්තානය හා ශ්‍රී ලංකාව මුහුණුවර දෙකකින් අද තරගයට පිවිසෙති. පාකිස්තානය බංග්ලාදේශය පරාජයට පත්කොට ජයග්‍රාහී මනසකින් අද තරගයට පිවිසෙද්දී ශ්‍රී ලංකාව ලකුණු 50 කින් ඉන්දියාවට පරාජය වී තරගයට පිවිසේ.ශ්‍රී ලංකා පිලේ ක්‍රීඩකයන් කිහිප දෙනෙකුම ආබාධවලට ලක්වී සිටිති.ශ්‍රී ලංකා පිලේ තුන් ඉරියව් ක්‍රීඩකයන් වූ තිසර පෙරේරා හා ඇන්ජලෝ මැතිව්ස් ආබාධවලට ලක්වී ක්‍රීඩා නොකිරීම ඉන්දියාව සමග තරගයේදී ප්‍රබල අවාසියක් විය. ලොව භයානකම පන්දු යවන්නෙකු වූ ලසිත් මාලිංග අද තරගයට බොහෝ දුරට ක්‍රීඩා කරනු ඇතැයි මහේල ජයවර්ධන බලාපොරොත්තු පළ කරයි. මාලිංග දැන් සුව අතට පත්වීම ශ්‍රී ලංකා පිලට සැනසිලිදායකවී ඇත.පාකිස්තාන පිල අංක 8 පිතිකරු දක්වාම ශක්තිමත්ව පැවැතීම ශ්‍රී ලංකා පන්දු යවන්නන්ට ඇති විශාලම අභියෝගයකි. නිමාවූ තරග කිහිපයේම පන්දු රැකීමේ පැවැති දුර්වලතා මග හරවා ගැනීම අද තරගයේදී ශ්‍රී ලංකා පිලේ තවත් ප්‍රමුඛ බලාපොරොත්තුවකි.බන්ග්ලා ජාතික ක්‍රීඩාංගණයේ තනතිල්ල ඉතා හොඳ තත්ත්වයේ තිබුණද තමා ඇතුළු සියලු පිතිකරුවන් කළ වරදින් ඉන්දියාව සමග තරගය පරාජය වූ බව ශ්‍රී ලංකා ක්‍රිකට් නායක මහේල ජයවර්ධන පැවැසීය. තරගයෙන් අනතුරුව අදහස් දැක් වූ මහේල පවසා සිටියේ ඉන්දියාව ලබාදුන් ලකුණු 304 ඉලක්කය තනතිල්ලේ ස්භාවය අනුව ශ්‍රී ලංකා ක්‍රීඩකයන්ට ලබාගත හැකිව තිබුණු බවය. එහෙත් මුල් පෙළේ පිතිකරුවන් ගොඩනැගූ ස්ථාවරය මැද පෙළ හා පසු පෙළේ පසු බැසීම මත ප්‍රතිඵල රහිත වූ බව ජයවර්ධන පෙන්වා දුන්නේ ය. මීර්පුර් ක්‍රීඩාංගණයට රාත්‍රි කාලයේ පින්න පතිත වුවද එය පිතිකරණයට එතරම් බලපෑමක් නොවූ බවද නායක මහේල ජයවර්ධනගේ අදහස විය.ආසියානු ක්‍රිකට් සූරතාව අවස්ථා 4කදී ශ්‍රී ලංකාව දිනාගත් අතර පාකිස්තානය 2000දී ආසියානු ක්‍රිකට් සූරතාව දිනා ගත්තේ ය. එම අවස්ථාවේදී පාකිස්තානයේ ප්‍රතිවාදියා වූයේ ශ්‍රී ලංකා පිලයි.බංග්ලාදේශයේදී පැවැති එම අවසන් තරගයේදී පාකිස්තානය ලකුණු 39 කින් ජය වාර්තා කළේ ය.වසර 2000 දී පැවැති ආසියානු ක්‍රිකට් සූරතාව හැර මේ තරගාවලියේ පැවැති අනෙක් අවස්ථා 10කදීම ශ්‍රී ලංකාව වෙතින් පාකිස්තානය පරාජයට පත්ව තිබීම කැපී පෙනේ.පාකිස්තානය හා ශ්‍රී ලංකාව අවසන් වරට හමුවූයේ පසුගිය නොවැම්බරයේ ඩුබායිහි පැවැති තරගාවලියේදීය. එම තරගාවලිය ශ්‍රී ලංකාවට එතරම් හිතකර නොවූයේ තරග 5කින් සමන්විත එක්දින තරගාවලිය තරග 4 - 1 ක් ලෙස පාකිස්තානය ජය ගැනීම හේතුවෙනි.එහෙත් අද පැවැත්වෙන තරගය පාකිස්තානයට ඇති ලොකුම අභියෝගය ලෙස සැලකේ. ඕනෑම අභියෝගයක් පිළිගෙන සාර්ථකව ඉදිරියට යෑමේ ප්‍රබල ජීව ගුණයක් ශ්‍රී ලංකා ක්‍රීඩකයන් සතු බව ක්‍රිකට් විචාරකයන්ගේ ද මතය වී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>15</day>
    </date>
    <link>http://www.dinamina.lk/2012/03/15/_art.asp?fn=s1203152</link>
    <topic>ආසියානු කාන්තා බොක්සිං තරගාවලියටශ්‍රී ලංකාවෙන් ක්‍රීඩිකාවන් 6ක්</topic>
    <author>ෆවුස් මොහොමඩ්</author>
    <content>6වැනි ආසියානු කාන්තා බොක්සිං සූරතාවලිය ලබන 18 මොංගෝලියාවේදී ආරම්භ වේ. රටවල් 23 ක ක්‍රීඩිකාවන් තරග වදින මේ සූරතාවලිය ලබන 24වැනිදා දක්වා පැවැත්වේ.මේ සඳහා සහභාගි වන ක්‍රීඩිකාවන් 6 දෙනකුගෙන් සමන්විත ශ්‍රී ලංකා කණ්ඩායම ඊයේ මොංගෝලියාව බලා පිටත්විය. මෙරට ජාතික බොක්සිං සූරතා තරගාවලි තුළ දස්කම් දැක්වූ ප්‍රබලතම ක්‍රීඩිකාවන් මේ කණ්ඩායමට ඇතුළත් වෙති.හිටපු නියෝජ්‍ය පොලිස්පති ජේ. තංගවේලු මහතාගේ ප්‍රධානත්වයෙන් යුත් ආධුනික බොක්සිං සංගමයේ තේරීම් කමිටුව විසින් තෝරන ලද මේ කණ්ඩායමට අනූෂා කොඩිතුවක්කු, නිල්මිණි ජයසිංහ, ශිරෝමලි වීරරත්න, සිතාරි සඳරේඛා, කෝසලා නිල්මිණි සහ විදූෂිකා ප්‍රබෝදී එක්වී සිටිති.මේ ක්‍රීඩිකාවන් අතරින් කිලෝග්‍රෑම් 69 බර පංතියෙන් තරග වදින ශිරෝමාලි විරරත්න පොලිසිය නියෝජනය කරන අතර සෙසු ක්‍රීඩිකාවන් සියලු දෙනා මාස් සදර්න් ක්‍රීඩා සමාජයේ ක්‍රීඩිකාවන් වෙති.මෙවර ආසියානු කාන්තා බොක්සිං තරගාවලිය එළැඹෙන ඔලිම්පික් ක්‍රීඩා උළෙලේ බොක්සිං තරගාවලිය සඳහා සුදුසුකම් ලැබීමේ තරගාවලියට කදිම පෙරහුරුවක් වනු ඇත.ඔලිම්පික් ක්‍රීඩා උළෙල සඳහා සුදුසුකම් ලැබීමේ කාන්තා බොක්සිං තරගාවලිය ලබන මැයි මාසයේදී චීනයේ පැවැත්වීමට නියමිතය.ඔලිම්පික් ක්‍රීඩා උළෙලේ කාන්තා බොක්සිං තරගාවලිය සඳහා කිලෝ ග්‍රෑම් 51, 60 සහ 75 බර පංතිවලින් පමණක් තරග ඇතුළත් වන බැවින් මෙවර අසියානු කුසලතා තරගාවලියේදී මීට පෙර කිලෝග්‍රෑම් 46 බර පංතිය නියෝජනය කළ අනූෂා කොඩිතුවක්කු කිලෝ ග්‍රෑම් 51 බර පංතියෙන්ද , කිලෝග්‍රෑම් 51 බර පංතිය නියෝජය කළ නිල්මිණි ජයසිංහ කිලෝ ග්‍රෑම් 60 බර පංතියෙන්ද තරග වැදීමට නියමිතය.අනූෂා නිල්මිණි සහ ශිරෝමාලි මෙවර ආසියානු තරගාවලියේ විශේෂ දස්කම් දක්වනු ඇතැයි බලාපොරොත්තු තැබිය හැකි ක්‍රීඩිකාවන් වෙති.ආසියානු තරගාවලිය ඉලක්ක කොටගෙන පසුගියදා පිලිපීනයේ දී සති 3 ක පුහුණුවක් සඳහා සහභාගිවීමටද මේ ක්‍රීඩිකාවන්ට අවස්ථාව උදාවිය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>15</day>
    </date>
    <link>http://www.dinamina.lk/2012/03/15/_art.asp?fn=s1203153</link>
    <topic> මොරටු - ශ්‍රී සුමංගල ‘රන් සටන’ 16-17</topic>
    <author/>
    <content> .</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>15</day>
    </date>
    <link>http://www.dinamina.lk/2012/03/15/_art.asp?fn=s1203154</link>
    <topic>අන්තර් පළාත් කාන්තාවිස්සයි 20 ක්‍රිකට්19දා සිට</topic>
    <author/>
    <content>ශ්‍රී ලංකා ක්‍රිකට් ආයතනය විසින් මෙහෙයවනු ලබන අන්තර් පළාත් කාන්තා ඕවර විස්සයි20 ක්‍රිකට් තරගාවලිය මේ මස 19 වැනිදා ආරම්භ වේ.උතුරු මැද, බස්නාහිර, දකුණ, මධ්‍යම සහ ඒකාබද්ධ පළාත් පිල තරග වදින මේ තරගාවලිය මේ මස 27 වැනිදා දක්වා පැවැත්වේ.තරග කාලසටහනමාර්තු 19 - උතුරුමැද – මධ්‍යම පෙරවරු 10.00 ට, බස්නාහිර - ඒකාබද්ධ පස්වරු 2.00 ට (පනාගොඩ යුද හමුදා පිටියේදී)මාර්තු 20 – උතුරුමැද - දකුණ පෙරවරු 10.00 ට, මධ්‍යම – බස්නාහිර පස්වරු 2.00 ට (පනාගොඩ යුද හමුදා පිටියේදී)මාර්තු 21 – උතුරු මැද – ඒකාබද්ධ පිල පෙරවරු 10.00 ට, මධ්‍යම – දකුණ පස්වරු 2.00 ට (මුවර්ස් පිටියේදී)මාර්තු 22 – බස්නාහිර - උතුරු මැද පෙරවරු 10.00 ට, දකුණ - ඒකාබද්ධ පිල පස්වරු 2.00 ට (තර්ස්ටන් පිටියේදී)මාර්තු 23 – බස්නාහිර - දකුණ පෙරවරු 10.00 ට, ඒකාබද්ධ – මධ්‍යම පස්වරු 2.00 ට (තර්ස්ටන් පිටියේදී)මාර්තු 26 - අවසන් පූර්ව වටය – (කෝල්ට්ස් පිටියේදී)මාර්තු 27 – අවසන් මහා තරගය (කෝල්ට්ස් පිටියේදී).</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>15</day>
    </date>
    <link>http://www.dinamina.lk/2012/03/15/_art.asp?fn=s1203155</link>
    <topic>එංගලන්තය සමග පළමු පෙරහුරු තරගය අද ඇරැඹේ</topic>
    <author/>
    <content>සංචාරක එංගලන්ත ක්‍රිකට් කණ්ඩායම සමග පැවැත්වෙන තුන්දින පෙරහුරු තරග දෙකෙන් පළමුවැන්න අද ආර්.ප්‍රේමදාස ජාත්‍යන්තර ක්‍රිකට් ක්‍රීඩාංගණයේදී ආරම්හ වේ. මේ තරගය සඳහා ශ්‍රී ලංකාවෙන් ඉදිරිපත් කරන කණ්ඩායමේ නායකත්වය ප්‍රසන්න ජයවර්ධන ට පවරා තිබේ. ලබන 20 සිට 22 දක්වා එස්.එස්.සී.පිටියේ පැවැත්වෙන දෙවැනි පෙරහුරු තරගයේ ශ්‍රී ලංකාව නියෝජනය කරන කණ්ඩායමේ නායකයා ලෙස තිළිණ කණ්ඩම්බි නම් කර තිබේ.පුහුණු තරග සඳහා නම් කර තිබෙන කණ්ඩායම් මෙසේය.පළමු තරගය: ප්‍රසන්න ජයවර්ධන (නායක), දිමුත් කරුණාරත්න (උප නායක), බානුක රාජපක්ෂ, රොෂාන් සිල්වා, සචිත්‍ර සේරසිංහ, මාලිංග බණ්ඩාර, ඩිල්රුවන් පෙරේරා, ටිරෝන් ගමගේ, නිලංක ප්‍රේමරත්න, කණිෂ්ක ඇල්විටිගල, අශේන් සිල්වා.දෙවැනි තරගය: තිළිණ කණ්ඩම්බි (නායක), චාමර සිල්වා (උප නායක), මලින්ත වර්ණපුර, ඩිල්ෂාන් මුණවීර, ඇන්ජලෝ පෙරේරා, කුෂල් ජනිත්, සජීව වීරකෝන්, කෙෘශල්‍ය ලොකුආරච්චි, තරංග ලක්ෂිත, විශ්වා ප්‍රනාන්දු, ඉසුරු උදාන..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>15</day>
    </date>
    <link>http://www.dinamina.lk/2012/03/15/_art.asp?fn=f1203151</link>
    <topic>හාල්මැස්සන් ගිලින තෝරුන්ගේ න්‍යාය</topic>
    <author>රාමන්</author>
    <content>පසුගිය සමයේ ඇමරිකාව කීවේ ජිනීවා මානව හිමිකම් සැසියේ දී ශ්‍රී ලංකාව සම්බන්ධ යෝජනාවකට සහාය දක්වන බවයි. මේ වන විට එම කියමන වෙනස් වෙලා. දැන් යෝජනාව ගෙන එන්නේම ඇමරිකාවයි. වෙනත් පාර්ශ්වයක් ගෙන එන යෝජනාවකට සහාය දීමත් තමන්ම යෝජනාවක් ගෙන ඒමෙන් පැහැදිලි වෙනසක් තිබෙනවා.එදා (2009දී) එල්.ටී.ටී.ඊ.පරාජය කිරීමෙන් පසු ජිනීවා මානව හිමිකම් කවුන්සලයට ගෙන එනු ලැබුවේ ශ්‍රී ලංකාවට වාසිදායක යෝජනාවක්. එහි අන්තර්ගතය වූයේ එල්.ටී.ටී.ඊ. ත්‍රස්තවාදය පරාජය කිරීම සම්බන්ධයෙන් අපට සුභ පැතීමයි. ඒ යෝජනාව වැඩි ඡන්දයෙන් සම්මත වුණා. එදත් බටහිර රටවල් ඊට විරුද්ධ වුණා. එහෙත් 2009 මානව හිමිකම් කවුන්සිලයේ බල තුලනය අපට වාසිදායක ලෙස පැවතුණා. මේ නිසා ඊට විකල්ප වූ යෝජනාවක් ශ්‍රී ලංකාව සම්බන්ධයෙන් සම්මත කර ගැනීමේ අවශ්‍යතාවයක් ඇමරිකාව ප්‍රමුඛ බටහිර රටවලට තිබෙන්න ඇති. මේ නව ප්‍රවේශයෙන් පෙනෙන්නේ එයයි. දරුස්මාන් වාර්තාව ඉදිරිපත් වන්නේ ද ඒ සඳහා යි. එමඟින් යුද්ධයේ අවසාන අදියරේ සිදු වූ දේවල් ගැන සොයා ගැනීමක යෙදුණා. එහෙත්, දරුස්මාන් වාර්තාව ශ්‍රී ලංකාව පිළිගත්තේ නැහැ.අපේ මතය වූයේ ඒ සම්බන්ධයෙන් අපේ ම කමිටුවක් මගින් සොයා බලන බවයි. උගත් පාඩම් හා ප්‍රතිසංධාන කොමිෂම පත්වන්නේ ඒ සඳහා යි. එමගින් සාම ගිවිසුමේ සිට මානුෂික මෙහෙයුමේ අවසානය දක්වා ම සොයා බැලීමක යෙදුණා. මේ කොමිසම පත් කළ දින සිට ම සමහර රටවල් හා සමහර මානව හිමිකම් සංවිධාන ඊට එරෙහිව මත පල කළා. එහි පාරදෘෂ්‍යභාවය ගැන සැක පල කළා. වර්තමානයේ එම මතය වෙනස් වෙලා. මහා බලවතුන් ජාත්‍යන්තරව හැසිරෙන ආකාරය ගැන වැටහීමක් මෙමගින් ලබා ගත හැකිය. අද දරුස්මාන් වාර්තාව ඔවුන් හකුලා ගෙන අවසන්. දැන් බලපෑම් කරන්නේ උගත් පාඩම් වාර්තාව ක්‍රියාත්මක කරන ලෙසයි.මේ නිසා දරුස්මාන් වාර්තාව පිළිගෙන උගත් පාඩම් වාර්තාව නිකුත් වීමටත් පෙර එය විවේචනය කළ එහි අවංක භාවය ගැන සැක පහළ කළ ජාත්‍යන්තරය මේ වන විට එම වාර්තාව පිළිගැනීම ශ්‍රී ලංකාව ලද ජයග්‍රහණයක්. මේ වන විට ශ්‍රී ලංකාව ජාත්‍යන්තරයට ඒත්තු ගන්වා තිබෙනවා, අපේම වාර්තාවකින් අපේ ප්‍රශ්නවලට පිළිතුරු සොයා ගැනීමේ නිවැරදි බව.මේ වන විට මුළු ජාත්‍යන්තරයම කතා කරන්නේ උගත් පාඩම් වාර්තාව ගැන. එය අපේ ම වාර්තාවක්. එම වාර්තාවේ යෝජනා ක්‍රියාත්මක කරන බව රජය මේ වන විටත් ජාත්‍යන්තරයට දන්වා තිබෙනවා. ඒ සම්බන්ධයෙන් වගකීමක් ශ්‍රී ලංකාව සතුයි. එම වාර්තාවට අනුව දැනටමත් ත්‍රිවිධ හමුදාව එම හමුදාවල මට්ටමින් යම් වරදක් සිදු වේ දැයි සොයා බැලීමක යෙදිලා. හමුදාවලට සුවිශේෂි වූ අධිකරණ පද්ධතියක් පවතින බව කාටත් රහසක් නොවෙයි. ලොවේ සෑම රටකම පවතින හමුදා අධිකරණ සේවාවේ සමානකමක් දක්නට ලැබෙනවා. පසුගිය දා ඇෆ්ගනිස්ථානයේ සිවිල් වැසියන් ඝාතනය කළ ඇමරිකානු සෙබළා අද සිටින්නේ හමුදා අත්අඩංගුවේ. ඔහු වෙනුවෙන් කෙරෙන පරීක්ෂණ සිදු වන්නේ හමුදා අධිකරණ පද්ධතිය තුළ. ඇමරිකාවට ඒ ක්‍රියාදාමය නිවැරදි නම් අපට වරදක් විය නොහැකි යි. මේ නිසා යුද්ධයේ අවසාන දිනවල යම් වැරදි ක්‍රියා සිදු වී තිබේ නම් ඒ සම්බන්ධයෙන් මූලික සොයා බැලීම සිදුවන්නේ ජාත්‍යන්තරව පිළිගත් ආරක්ෂක අංශවල නීතිරීතිවලට යටත් ව.මෙවැනි කොමිෂමක නිර්දේශ ක්‍රියාත්මක කිරීම සඳහා යම් කාලයක් අවශ්‍ය බවට විවාදයක් නැහැ. එය එක්සත් ජාතීන්ගේ මානව හිමිකම් කොමිෂම පවා පිළිගත යුතු සත්‍යයක්. දකුණු අපි‍්‍රකාවේ ‘ත්රුට්’ කොමිසමේ නිර්දේශ ක්‍රියාත්මක කිරීමට වසර 8ක පමණ කාලයක් ගත වුණා. කාම්බෝජියාවේ පොල්පොට් පාලනය කළ අපරාධ සම්බන්ධයෙන් නීතිමය ක්‍රියාදාමය අවසන් වෙමින් පවතින්නේ වර්තමානයේ බව කාටත් රහසක් නොවෙයි. මේ වන විට කාම්බෝජියේ පොල්පොට් පාලනය බිඳ වැටී දශක 3කට ආසන්නයි. යුද්ධයක් නිමා වීමෙන් පසුව සිදු වන වගවීමේ ක්‍රියාවලියට නිශ්චිත කාලවකවානු නැහැ. එය වසර 5ක් ද 10ක් ද දශක කීපයක් ද යන්න තීරණය වන්නේ අදාළ සිදු වීම්වල ස්වරූපය අනුවයි.මේ වන විට උගත් පාඩම් කොමිෂන් වාර්තාව නිකුත් වී ගත වී ඇත්තේ මාස දෙක තුනක පමණ කාලයක්. එය ශ්‍රී ලංකාවේ වගවීමේ ක්‍රියාවලිය සම්බන්ධයෙන් යෝජනාවක් ගෙන එන ඇමරිකාව වුවද නොදන්නවා නොවෙයි. උගත් පාඩම් වාර්තාව ක්‍රියාත්මක කරන බව අප දිගින් දිගටම පවසා සිටියදීත් ඇමරිකාව එය ක්‍රියාත්මක කරන මෙන් යෝජනාවක් මඟින් ඉල්ලා සිටින්නේ අපේ ප්‍රකාශ සම්බන්ධයෙන් සැක සිතිලා ද කියා කියන්න දන්නේ නැහැ.අප පොරොන්දු වන කාරණයක් සම්බන්ධයෙන් යෝජනාවක් ගෙන ඒම තුළින් තහවුරු කිරීමට සූදානම් වන්නේ ඔබේ පොරොන්දු අප පිළිගන්නේ නැහැ යන අදහසක්. එවන් අදහසක් දැරීම ඔවුන්ට අයත් කාරණයක් වුවද ඒ බව යෝජනාවක් මඟින් තහවුරු කිරීමට යෑම ඇමරිකාව අපේ අභ්‍යන්තර ප්‍රශ්න සම්බන්ධයෙන් සීමාව ඉක්මවා අත දැමීමක් ලෙස පැහැදිලි වෙනවා. අපේ ප්‍රශ්නය රටක් ඉලක්ක කර ගනිමින් මෙවන් යෝජනාවක් ගෙන ඒමයි. එය ඇමෙරිකාවට හෝ එක්සත් ජාතීන්ගේ සංවිධානයට විරුද්ධ වීමකට වඩා අපේ ස්වාධීනත්වයට එල්ල වන පහරක්. ශ්‍රී ලංකාව සඳහන් කරන්නේ එය නරක ආදර්ශයක් බවයි.මෙවන් යෝජනාවක් ගෙන ඒමට ඇමරිකාවට අයිතියක් තිබේ ද? අයිතියක් නැහැ. එසේ නම් අයිතියක් නැති දෙයක් කරන්නේ ඇයි? මේ සඳහා දැක්වෙන්නේ ලෝක බලතුලනයේ ස්වරූපයයි. කවදත් තෝරුන් හා හාල්මැස්සන්ගේ න්‍යාය ලොව පුරා ක්‍රියාත්මක වුණා. බලවතුන් කල්පනා කරන්නේ හා මානව හිමිකම් විග්‍රහ කරන්නේ ඔවුන් ට අවශ්‍ය වන විදියටයි. ඔවුන්ගේ අර්ථකථනය අපේ විග්‍රහය හා පෑහෙන්නේ නැහැ. එහෙත්, ඔවුන් සමඟ ජීවත් වීමට සිදු වී තිබෙනවා.රටකට අද හුදකලාව ජීවත් වෙන්න බැහැ. හුදකලා රාජ්‍ය නැහැ. විශේෂයෙන් ම ගෝලීය සංදර්භය තුළ දේශපාලන, සමාජ, ආර්ථික වශයෙන් තනිව ගමන් කිරීමට ඉඩක් නැහැ. අප එක්සත් ජාතීන්ගේ ප්‍රඥප්තිවලට එකඟ වන්නේ නම්, එම එකඟතාවයට අනුව අස්සන් තබන්නේ නම් ඒ සමඟ ම අපේ ස්වාධීනත්වයට යම් ප්‍රමාණයකට වියැ කී යනවා. එක්සත් ජාතීන්ගේ සම්ප්‍රදාය හා සම්මුතීන් ම පිළිගැනීම තුළින්ම අප පූර්ණ වශයෙන් ම ස්වාධීන වන්නේ නැහැ.අනිවාර්යයෙන් ම ස්වාධීන රටක් වශයෙන් මේ යෝජනාවට විරුද්ධ වීමට අපට සිදු වෙනවා. එම විරෝධතාවය ගැබ් වන්නේ රටක් ඉලක්ක කර ගනිමින් යෝජනාවක් ඉදිරිපත් කිරීම ගැනයි. මේ නිසා ශ්‍රී ලංකාවේ විරෝධය ඇමරිකන් හෝ යෝජනාවට පක්ෂ අයට එරෙහිව කරනු ලබන විරෝධයකට වඩා ප්‍රතිපත්තිමය විරෝධයක්.ඊයේ ඉන්දියානු පාර්ලිමේන්තුවේ දී ප්‍රනම් මුඛර්ජී අමාත්‍යවරයා සඳහන් කළේ ද මෙම සත්‍යයි. එය වැරදියි අත්හදා බැලීමක්. ශ්‍රී ලංකාව මානව හිමිකම් කවුන්සලය ඉදිරිපිට උගත් පාඩම් වාර්තාවේ යෝජනා ක්‍රියාත්මක කරන බවට මේ වන විට කීප වරක් ම පොරොන්දු වී අවසන්. එසේ තිබිය දී අපව ඉලක්ක කිරීම වැරදි අප විරුද්ධ වන්නේ එම ප්‍රතිපත්තියටයි. හෙට මෙම ප්‍රතිපත්තිය වෙනත් රටකටත් එන්න පුළුවන්. මේ නිසා ඇමරිකානු යෝජනාව වැරදි අත් හදා බැලීමක් විය හැකියි. එය මානව හිමිකම් කොමිසමේ බහුතරය කෙසේ පිළිගන්නේ දැයි කියන්න දන්නේ නැහැ.මේ නිසා ජය පරාජය කෙසේ වෙතත් රටක් වගකිව යුතු ආකාරයෙන් කරනු ලබන තහවුරු කිරීමක් භාර නො ගැනීමට තරම් හේතුවක් ශ්‍රී ලංකාව මඟින් ඇති කර නැහැ. එසේම සාධනිය ආකාරයෙන් එන යෝජනාවක වුව ද අප ඉලක්ක වන්නේ නම් ඊට එරෙහි වීමට ද අයිතියක් අපට තිබෙනවා. ජිනීවාහි දී සිදු විය හැක්කේ එයයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>15</day>
    </date>
    <link>http://www.dinamina.lk/2012/03/15/_art.asp?fn=f1203152</link>
    <topic>හැට වසරක ගුරු පියා</topic>
    <author>සටහන කට්ටඹුවාගම විජයපාල කුමාරසිංහ</author>
    <content>සුවහසක් සිසුනගේ දහම් නැණ පහන් දල්වමින් හැත්තෑපස් වියේදීද පාපැදියේ නැඟී පෙරිමියන්කුලම ගමේ සිට කුට්ටම්පොකුණ දහම්පාසලට යන මේ යුග පුරුෂයා මාතර කද්දුවේ හතරසිංහ ආරච්චිලාගේ දොන් පියදාස නම් වන්නේය."අපේ තාත්තා දොන් ජේමිස් අප්පුහාමි. ඒ කාලේ සිරිමා බෝධිය ඉස්සරහම තිබුණ බත් කඩේ අපේ. තාත්තා ගොඩනැගිලි කොන්ත්‍රාත්වලට අමතරවයි අපේ බත් කඩේ පවත්වාගෙන ගියේ. ඒ කලේ ඒක ප්‍රසිද්ධ බත් කඩයක්. දිවංගත මෛත්‍රීපාල සේනානායක, කේ. බී. රත්නායක වාගේ මහත්තුරු නිතරම ඒ බත් කඩේට ආවා ගියා. කෑවා බීවා. ඒ හින්දම මං පුංචි කාලේ ඉදලම ඒ අය තාත්තාගෙත් මගෙත් සමීප හිතවත්තු. මං ඉපදුනේ 1937 අවුරුද්දේ අපේ‍්‍රල් මස 07 වෙනිදා අනුරාධපුර රුවන්වාලි සෑය ළඟ තියන පරණ ඉස්පිරිතාලේ ඉස්සරලම මහබෝධියට ඉස්කෝලේ ගියා.ඊට පස්සේ ශාන්ත ජෝශප් විද්‍යාලයට ගියා. මගේ ඉංගී‍්‍රසි දැනුම හුගක් පුළුල් වුණේ ඒ විද්‍යාලයෙන්. අභිධර්මය වාගේ ගැඹුරු ධර්මයන් ඉංගී‍්‍රසියෙන් උගන්වන්න මට පුළුවන් වුණේ ඒ හින්දා. ඊට පස්සේ මම අනුරාධපුර මධ්‍ය විද්‍යාලයට ගියා. මගේ ක්‍රීඩා කුසලතා ඔප වැටුණේ මධ්‍ය විද්‍යාලයෙන්. තුම්පිම්ම, කවපෙත්ත, යගුලිය විසිකිරීම කියන ඉසව්වලින් මම 1954 අවුරුද්දේ දක්‍ෂතම ක්‍රීඩකයා. 1955 අවුරුද්දේ ප්‍රජාමණ්ඩල මධ්‍ය මණ්ඩලයේ දක්‍ෂතම බයිසිකල් ශූරයා වුණේ මම. ඒකට සහතිකේ දුන්නේ සී. ඩබ්ලිව්. ඩබ්ලිව්. කන්නන්ගර මහත්තයා.දැනට අනුරාධපුර පෙරිමියන්කුලම නිවසේ පදිංචිව සිටින පස්දරු පියෙකු වන එච්. ඒ. ඩී. පියදාස මහතා අප හා සංවාදයට එක්වෙමින් සිය කතාව ඇරඹුවේ එසේය.සිය දහම් පාසල් දිවියේ හැට එක් වසරක අතීතය සිහිපත් කරන මේ ධර්මකාමී වයෝවෘද්ධයා එවකට කුට්ටම්පොකුණ රජමහා විහාරාධිපති වලස්වැවේ සෝමසිරි හිමිපාණන් මඟින් හේන්පිටගෙදර ඥානසීහ මහානාහිමියන් හා සමීප ඇසුරකට පිවිසුණු හැටි සිහිපත් කරන්නේ දොහොත් මුදුන් දෙමිනි.අභිධර්මය පිළිබඳ මනා පරිචයක් ඇති පියදාස මහතා හේන්පිටගෙදර නාහිමියන් වෙතින් අභිධර්මය ඉගෙනගත් හැටි සහ පරිශීලනය සඳහා දහම් පොත් ලබාගත් අයුරු ගෞරවයෙන් සිහිපත් කරයි.එවකට අභිධර්මය විෂය සඳහා උගන්වන හොඳම ගුරුවරයා වූ පියදාස මහතා මාන්කඩවල සාරධා පිරිවෙනෙහි අභිධර්මාචාර්යවරයා ලෙසද කටයුතු කරයි. සමස්ත ලංකා දහම් පාසල් තරග විනිශ්චයකරුවකු වශයෙන්ද කටයුතු කරන පියදාස මහතා මිහින්තලේ, අනුරාධපුර, නොච්චියාගම, විලච්චිය ආදී ප්‍රදේශවල සිය මෙහෙවර සාර්ථකව ඉටුකර ඇත. අනුරාධපුර මල්ලිකා උපාසිකාරාමයේ මෙහෙණින් වහන්සේලාට ඉංගී‍්‍රසියෙන් බණ කීමේ පරිචයක් ලබාදී ඇත්තේද පියදාස මහතාය.එවකට ගල්කඩවල, කටුකැලියාව, ගල්පාලම, කොලොන්ගස්වැව, හල්මිල්ලකුලම, භයාගිරිපාර, සංඝමිත්තා මාවත, අනුලා මාවත ආදී ප්‍රදේශ රැසකින් දහම් අධ්‍යාපනය සඳහා කුට්ටම්පොකුණ දහම් පාසලට පැමිණි දහස් ගණනක් වූ දරු දැරියන්ට ධර්ම පිතෘවරයෙකු වූ පියදාස මහතා ධර්මාචාර්ය හා දහම් පාසල් අවසාන විභාගවලින් හොඳම දහම් පාසල යන ගෞරවය කුට්ටම්පොකුණ දහම් පාසලට ලබාදී ඇත. එෆ්. ආර්. සේනානායක මහතා විසින් දරුවන් සියයකගෙන් පමණ පොල්අතු මඩුවක් යට ඇරඹු කුට්ටම්පොකුණ දහම් පාසල දස දහස් ගණන් සිසුන් සඳහම් දැනුමින් පෝෂණය කිරීමට ඉවහල් වූයේ පියදාස මහතාය. සිය ජීවන වෘත්තීය වශයෙන් මැලේරියා මර්දන ව්‍යාපාරයේ ක්‍ෂේත්‍ර සහකාරවරයෙකු ලෙසද කටයුතු කර ඇත."මම 1954 අවුරුද්දේ පෙබරවාරි 19 වෙනිදා මැලේරියා මර්දන ක්‍ෂේත්‍ර සහකාරවරයෙකු හැටියට සේවයට බැදුනා. ඊට පස්සේ 1961 අවුරුද්ද කාර්යභාර නිලධාරී ලෙස උසස්වීමක් ලැබුණා. ඒ කාලේ මගේ සේවය ලංකාව පුරාම සැලසුවා. අනුරාධපුර, මැදවච්චිය, පදවිය, පුල්මුඩේ වැඩකරන අතරේ 1961 අවුරුද්දේ උසස්වීම් ලැබිලා වීරකැටියට ගියා.වීරකැටිය ජංගම ඒකකයේ රාජකාරි කළේ ගිරුවාපත්තුව, මැදමුලන, තිස්සමහාරාමය වාගේ අතිදුෂ්කර ප්‍රදේශවලයි. ඒ කාලේ ඒ ප්‍රදේශවල ගම්බාරේ නමින් ප්‍රසිද්ධ වෙලා හිටිය ඩී. ඒ. රාජපක්‍ෂ මැතිතුමා වීරකැටිය කිට්ටුව අපිට නැවතිලා ඉන්ඩ ගෙයක් දුන්නා. ඒ උපකාරය මට අමතක වෙන්නෑ. තිස්සමහාරාමේ වැඩකරන කාලේ දහම් පාසලේ උගන්නන්ඩ සතිපතා එන්ඩ බැරිවෙන කොට ළමයින්ට ප්‍රශ්න පත්‍ර එවලා ළමයි ලව්වා උත්තර ලියවලා තැපෑලෙන් ගෙන්නාගෙන ඒ රාජකාරිය ඉටුකළා. උත්තරපත්‍ර බලලා ඊළඟ සතියේ ඇවිත් දරුවන් එක්ක එව්වා සාකච්ඡා කළා. බිබිලේ, තිස්සමහාරාමේ වැඩකරන කාලේ මගෙ පඩිය රු. 84යි. මම සතිපතා අනුරාධපුරේට එනවා දහම් පාසලේ උගන්නන්ඩ.ඒ කාලේ තිස්ස ඉදලා අනුරාධපුරේට ගමන් වියදම රුපියල් 5/= යි. සමහර දවස්වල දහම් පාසලේ උගන්නලා ගෙදර යන්ඩ වෙලාව මදි වුණොත් මම එළවළු මල්ලයි ගෙදර වියදමට සල්ලියි සිසුවෙක් අතේ ගෙදර යවලා මම ආපසු තිස්සමහාරාමෙට යනවා. 1963 අවුරුද්දේ මම අනුරාධපුරේට මාරු කරලා ආපසු බිබිලෙට මාරු කළාට පස්සේ ආපහු අනුරාධපුරේට, ඊට පස්සේ කහටගස්දිගිලියට, ත්‍රිකුණාමලේ ඊට පස්සේ තෙන්න මරන් වාඩිය පුල්මුඩේ වාගේ අති දුෂ්කර පළාත්වලට මාරු කළා. හැබැයි ඔය මාරුවීම්වලට දේශපාලන පලිගැනීම් එමට තිබ්බා.යූ. එන්. පී. කාලේ හින්දා දුෂ්කර පැතිවලට මාරු කළත් මං මැති ඇමතිවරු පස්සේ ගියේ නෑ. කියාපු තැනට ගියා. අවංකව රස්සාව කළා. මම බෞද්ධ ධර්මය විසින් හික්මවාපු මිනිසෙක්. සුරාව - සූදූව - දුම්පානය මම ඔය හැම එකකින්ම දුරු වෙච්චි ධර්මකාමි මනුස්සයෙක්. මම වැඩ කළ ප්‍රදේශවල සමහර නිලධාරීන් මැලේරියා උණට දෙන ක්ලෝරොක්වීන් වාගේ බේත් පෙති පිට දොස්තරලට විකුණලා දසදාස් ගණන් හම්බ කළා. මැලේරියා පිටි පෙට්ටි ගණන් විකුන්නා. මාත් එක්ක එකට වැඩකරපු සමහර අය අද ලක්‍ෂපතියෝ වෙලා. ඒත් මට අධර්මයෙන් හම්බ කරන සත පහක්වත් එපා. මට මේ ගෙවන නිස්කලංක ජීවිතේ හොඳයි. තට්ටුගෙවල්. මහ මැදුරු නැතුවට මම සතුටින් ඉන්නවා."සම්බුද්ධ ධර්මය විසින් හික්මවන ලද මහා සමාජ මෙහෙවරක අදටත් නියැලෙමින් සිටින පියදාස මහතාට උපහාර පූජාවක් කිරීම සැබැවින්ම සත් ක්‍රියාවකි. "පූජාච පූජනීයානං" යන බුද්ධ වචනයට අනුරූපව පැවැත්වෙන මෙවැනි උපහාර පූජාවකින් පූජා ලබන මාතර කද්දුවේ හතරසිංහ ආරච්චිලාගේ දොන් පියදාස මහතාට චිරාත් කාලයක් සිය සමාජ මෙහෙවරේ නියැලෙමින් මතු මතුත් ධර්ම දායාදයෙන් මතු පරපුර පෝෂණය කිරීමට විජයශ්‍රී ජයශ්‍රී මහා බෝ සමිඳුගේ පිහිට ආරක්‍ෂාව ලැබේවායි ප්‍රාර්ථනා කරමු..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>15</day>
    </date>
    <link>http://www.dinamina.lk/2012/03/15/_art.asp?fn=f1203153</link>
    <topic>කලා වැවේ බැම්ම බිඳුණටගොඩ ගොඩ ගා කඳුළු ආවා</topic>
    <author>සටහන සහ ඡායාරූප</author>
    <content>විශ්වාසයත් අධිෂ්ඨානයත් පෙරමුණු ගන්වාගෙන හැම විටම කටයුතු කළ ඔහු දූ පුතුන් පස්දෙනකුගෙන් සමන්විත පවුලේ වැඩිමහල් පුතනුවන් වූ අතර ඔහුට සොහොයුරන් දෙදෙනකු හා සොයුරියන් දෙදෙනකු ද වූහ.ළමා අවධියේ පටන්ම පොත පතට තදින්ම ඇළුම් කළ ලොකු සාටුහේවාගේ චන්ද්‍රසෝමගේ පියා මාතර තොටුමුණ ප්‍රදේශයේ පදිංචි එල්. එස්. එච්. ජෝන් සිල්වාය. මව මිරිස්ස උතුර හේන්වල ඩී. එච්. පේමවතීය.චන්ද්‍රසෝම මුලින්ම හෝඩි පොතෙන් අත්පොත් තැබුවේ පොල් අතුමෝදර සංඝබෝධි විද්‍යාලයේ ජිනසේන මුල්ගුරුතුමන්ගෙන් පළමුවැනි පන්තියේ සිට පස්වන පන්තිය දක්වා මිරිස්ස කන්දෙ බාලිකා විදුහලින් මූලික අධ්‍යාපනය ලැබීය.ඉන් අනතුරුව මිරිස්ස මහා විද්‍යාලයෙන් ද්විතීයික අධ්‍යාපනය ලබා 1957 වසරේ ජ්‍යෙෂ්ඨ පාඨශාලා සහතික පත්‍ර විභාගයට පෙනී සිටියේ සහෝදර සිසු සිසුවියන් පනස් හය (56) දෙනකු සමගිනි.'ඒ විභාග ප්‍රතිඵල නිකුත් වූ දිනයයි' (චන්ද්‍රසෝම මහතා මතකය අවදිකරයි) 'ප්‍රතිඵල ලේඛණ අතැතිව සිටි විදුහල්පති සී. ඒ. හල්පේ මහතාගේ සිනාමුසු මුහුණින් මෙවර විදුහලේ ප්‍රතිඵල සටහනේ කිසියම් විශේෂත්වයක් ඇතැයි ප්‍රතිඵල අපේක්ෂිත අපට පැහැදිලිවම පෙනුණි.එදා එතුමා උද්දාමයකින් යුතුව පැවසූ වදන් මට තාම එලෙසින්ම මතකයි.'මේක මිරිස්ස මහා විද්‍යාලයට ලොකුම ලොකු ජයග්‍රහණයක්. චන්ද්‍රසෝමත්, විනීතාත් අපේ පාසලට ලොකු ගෞරවයක් අත්කර දෙමින් 'ෆස්ට් ඩිවිෂන්' එකෙන් (පළමු පන්තියෙන් - සම්මාන 05ක් සහිතව) විභාගය සමත්වී තිබෙනවා.ඒ වෙලාවේ ළමයි සේරම උඩ පැන පැන අත්පුඩි ගසමින් සතුට ප්‍රකාශ කළා. (විනීතා අපේ පන්තියේ සිටි තවත් දක්ෂ දැරියකි) එවර විභාගයට පෙනී සිටි ළමයි අතරින් 50% කට වැඩි පිරිසක් විභාගය සමත්ව සිටියා. අපි කොයි කවුරුත් එකමුතුව එදා සතුට බෙදා හදාගත්තා.මේ වනවිට මගේ අධ්‍යාපනය සඳහා අවශ්‍ය පත - පොත ඇඳුම පැළඳුම ඇතුළු අනෙකුත් අවශ්‍යතා සපුරාලීම වෙනුවෙන් නොපැකිළිව සොයා බලා අත හිත දුන්නේ දකුණෙන් ත්‍රිකුණාමලයට ගොස් එහි පිළිගත් වෙළෙඳ ව්‍යාපාරිකයකු ලෙස නමක් දිනා ගෙන සිටි මගේ මාමා යි.සැබවින්ම එදා වන විට මගේ අනාගත අභිවෘද්ධියේ මාර්ගෝපදේශකයාණන් මෙන්ම මට දිරිය - සවිය දුන් පතාක යෝධයාණන් වූයේ මගේ මවගේ සොහොයුරෙකු වූ ඩී. එච්. විලියම් සිල්වා මාමණ්ඩියයි.එදා දක්ෂ දරුවන්ට පාසලේදී ලැබුණු 'ඩබල් ප්‍රොමෝෂන්' වරප්‍රසාදය යටතේ දහ හතර වන වියට (14) එළඹෙන විට ජ්‍යෙෂ්ඨ විභාගය සමත්වූ මාගේ ප්‍රථම දුරගමන් දුම්රිය ගමන වූයේ කොළඹ මඩකලපු දුම්රියේ කැකිරාවට යාමයි.පුංචි කොළුවකු ලෙස මා එම ගමනට එක්වූයේ තනිවමයි.මෙය හරියටම රජ රට මහ ජල ගැල්ම හටගත් වකවානුව බවත් මට හොඳින්ම මතකයි.මගේ මාමා රජ රට ජල ගැල්මෙහි ප්‍රතිවිපාක සියැසින්ම දැක ගැනීමේ සංචාරයකටත් මා යොමු කළා.දා කලාවැවේ වැව් බැම්ම පුපුරා කැඩී බිඳී ගොස් තිබූ අයුරු දැක ගන්නට ලැබුණා. මගේ දෑසින්ම ගොඩ ගොඩ ගා කඳුළු කඩා වැටුනු හැටි මට අද වගේ මතකයි.පසුගිය (2004) සුනාමි ව්‍යසනය සමයේ පැරෑලිය ප්‍රදේශයේ දුම්රිය මාර්ගයට සිදුව තිබූ විනාශය දුටු අයුරින් රජ රට මහ ගැල්මෙන්ද දුම්රිය මාර්ග සේදී ගිහින් තැනින් තැන එල්ලි එල්ලී තිබූ හැටි අප එදා බලා සිටියේ දැඩි විමතියකින් යුතුවයි.මේ අතර තුර මාමා මගේ ඉදිරි අධ්‍යාපන කටයුතු වෙනුවෙන් වඩාත් සුදුසු ශිල්පායතනයක් තෝරා බේරා ගැනීම වෙනුවෙන් දැරූ ප්‍රයත්නය මල්පල ගැන්වෙමින් මහනුවර ධර්මරාජ විද්‍යාලය මාගේ නවතම විද්‍යස්ථානය ලෙස තෝරා දෙමින් මාගේ මාමණ්ඩිය එදා ඒ ගැන නිවසේ අය හා වටපිටාවේ හිතවතුන් සමගින් කතා කළේ පැහැදිලිවම රටක් රාජ්‍යයක් පහලවූ සෙයියාවෙනි.1958 වසරේ ධර්මරාජයේ අධ්‍යාපනය ඇරඹූ මාගේ සුවිශේෂී ඉගෙනුමෙහි කේන්ද්‍රස්ථානය ලෙස මෙම විදුහලින් මා ලද පන්නරය මගේ ජීවිතයේ ඉදිරි ගමනට ඉමහත් පිටිවහලක් වූයේ නිරායාසයෙන්මයි.ඉංගී‍්‍රසි භාෂා දැනුම පිළිබඳ වර්ධනයටත් ප්‍රගතිශීලී දේශපාලන මඟට ඇතිවූ නැඹුරුවටත් ඉතිහාසය සිංහල විෂය දැනුමටත් සිරිමල් රණවැල්ල කේ. එච්. එම්. සුමතිපාල, ටී. බී. කරුණාරත්න, ආදී ගුරු දෙවිවරුන්ගෙන් ලද ඉගෙනුම සෙවණ ලබාගත් දැනුම මා අතිශය කෘතවේදීව සිහිපත් කළ යුතුමයි.1959 වසරේ ධර්මරාජ විද්‍යාලයෙන් විද්‍යෝදය විශ්ව විද්‍යාලයට තේරුණු සිසුන් දෙදෙනාගෙන් එක් අයෙකු වීමේ භාග්‍යය මට ලැබුණා.එහිදී හිටපු ජනාධිපති ලේකම්වරයෙකු වූ ඩබ්. ජේ. එස්. කරුණාරත්න හිටපු කෘෂිකර්ම අමාත්‍යාංශ ලේකම් එල්. ජී. බී. මැදගම, ප්‍රධාන රේගු අයකැමි ලලිත් හීන්ගම යන අයවළුන් මගේ සමීපතම මිතුරන් වුණා.විෂය අධ්‍යාපනයේදී ප්‍රමුඛවූ ගුරු භවතුන් අතරින් ඉතිහාසය විෂය අතැඹුලක්සේ කියාදුන් මහාචාර්ය මැන්දිස් රෝහනධීර හේම එල්ලාවල යන වියතුන්ට මගේ ගෞරවය පිදෙනවා.ඉන් අනතුරුව සරසවි අධ්‍යාපනය නිමවා සිංහල, ඉතිහාසය, ආර්ථික විද්‍යාව යන විෂයන් මූලික කොට ගනිමින් උපාධිය සමත්ව පළමු ගුරු පත්වීම ලැබූවේ මහ විලච්චිය මහා විද්‍යාලයටයි. එම විදුහලට පත්වීම් ලැබූ ප්‍රථම උපාධිධාරී ගුරුවරුන් තිදෙනා අතරට මාද එක්වුණා.වසර දෙකහමාරක් එම විදුහලේ සේවය කොට මගේ දෙවන පාසල ලෙස පෙරියන්කුලම විද්‍යාලයේත් කෙටිකලක් සේවය නිමවා මාතර දිස්ත්‍රික්කයට නිදහස්ව ආවා.මාතර දිසාවේ ගොඩඋඩ මහා විද්‍යාලය, වැලිගම සිද්ධාර්ථ විද්‍යාලය, ජඹුරෙගොඩ මහා විද්‍යාලය, දෙනිපිටිය මහා විද්‍යාලය යන විදුහල්වල නියෝජ්‍ය විදුහල්පතිවරයකු වශයෙන්ද කටයුතු කර ගුරු උපදේශකවරුන් බඳවා ගැනීමේ විභාගයෙන් සමත්ව ජාතික අධ්‍යාපන ආයතනයේ සමාජ අධ්‍යයන ගුරු උපදේශකවරයකු ලෙස 1985 වසරේ සිට 1995 දක්වා සේවය කළා.මේ අතර තුර මාතර කිරිලිපන ප්‍රදේශයේ පුහුණු ගුරු මෙනවියක වූ අනුලා අරුමාවඩු සමඟ අතිනත ගැනීම මගේ දිවි ගමනට තවත් ආලෝකයක් එක් කිරීමට සමත් වූ බව මෙහි විශේෂයෙන්ම සඳහන් කළ යුතුයි.එහි සුවිශේෂී ප්‍රතිඵලයක්වූ පුතුන් දෙදෙනා අපේ කැදැල්ලට එක්වුණා. ඉන් ශ්‍රීමන්ත පුතු පසු කලෙක හදිසි අනතුරකින් අපට අහිමි වුනත් නාලක පුතු මේ වන විට පෞද්ගලික ආයතනයක විධායක ශ්‍රේණියේ රැකියාවක නිරතවී සිටිනවා.මා, 1981 වසරේ අධ්‍යාපන පරිපාලන සේවයට අනුයුක්තව 1995 වසරේ ශ්‍රී ලංකා අධ්‍යාපන සේවයේ අධ්‍යාපන සංවර්ධන අංශයට එක්ව මාතර අධ්‍යාපන සංවර්ධන අධ්‍යක්‍ෂ තනතුර දරමින් නිලධාරී ඔටුන්න හිසට නොගැනීමේ ප්‍රතිඵලයක් ලෙස කොට්ඨාසයේ හොඳම ගුරු උපදේශක සම්මානය ලැබුවා.එපමණකින් ද නොනැවතී වසර තිස් අටක් (38) අධ්‍යාපන ක්ෂේත්‍රය තුළ සිදු කළ සම්මානනීය සේවය අගයමින් 2003 වසරේ විශ්‍රාම යද්දී අධ්‍යාපන නියමුවකු ලෙස සමාජ අධ්‍යයන සංසදයේ නිර්මාතෘවරයා වශයෙන් අධ්‍යාපන නියමු ගෞරව සම්මානයට හිමිකම් කීමේ භාග්‍ය මා සතු වුණා.මා විශ්‍රාම යාමෙන් පසුව වුවද දැයේ දරු පරපුර වෙනුවෙන් ඉතිහාසය විෂය පිළිබඳ දැනුම බෙදා දෙන අයෙකු වශයෙන් ඉතිහාසය විශයට අදාල අතිරේක කියවීම් පොත් දහයක් (10) ළඟදී මුද්‍රණද්වාරයෙන් එලිදැක්වීමට කටයුතු කළා” යැයිද චන්ද්‍රසෝම මහතා සෙනෙහසින් යුතුව ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>16</day>
    </date>
    <link>http://www.dinamina.lk/2012/03/16/_art.asp?fn=n1203161</link>
    <topic>උතුරු නැඟෙනහිර වැඩපිළිවෙළ කිසිසේත් නතර කරන්නේ නෑ</topic>
    <author>සිතාරා සේනානි සහ ධනුෂ්ක ගොඩකුඹුර</author>
    <content>එක්සත් ජාතීන්ගේ මානව හිමිකම් කොමිසමට ඉදිරිපත් කැර ඇති යෝජනාව හේතුවෙන් කුමන ප්‍රතිඵලයක් ඇතිවුවද ඊට මුහුණ දීමට ශ්‍රී ලංකාව සූදානම් යැයි ජනාධිපති මහින්ද රාජපක්ෂ මහතා ඇමැති මණ්ඩලයට පෙරේදා දැනුම් දී ඇත.කවුරුන් කුමක් කීවද උතුරු නැඟෙනහිර ජනතාවගේ ජීවන මට්ටම ඉහළ නැංවීම සඳහා වූ රජයේ වැඩපිළිවෙළ ඒ අයුරින්ම ඉදිරියටත් ක්‍රියාත්මක වන බවද ජනාධිපතිවරයා මෙහිදී ප්‍රකාශ කැර තිබේ.වැඩබලන ජනමාධ්‍ය ඇමැති, ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතා, ඇමැති මණ්ඩල තීරණ දැනුම්දීම සඳහා රජයේ ප්‍රවෘත්ති දෙපාර්තමේන්තු ශ්‍රවණාගාරයේ ඊයේ (15) පැවැති මාධ්‍ය හමුවේදී මේ බව පැවැසීය.ශ්‍රී ලංකාව මුහුණදී තිබෙන තත්ත්වය හමුවේ විපක්ෂය හැසිරෙන ආකාරය පිළිබඳ තමන් කනගාටුවට පත්වන බවද අබේවර්ධන මහතා කීවේය. එක්සත් ජාතීන්ගේ සංවිධානයේ නියෝජිතයන් හතරදෙනකු සංචාරකයන් ලෙස ශ්‍රී ලංකාවට පැමිණ සිටින බවත්, ප්‍රධාන විරුද්ධ පක්ෂයේ මන්ත්‍රිවරුන් දෙදෙනකු මේ වන විට ඔවුන්ට අවශ්‍ය තොරතුරු ලබාදෙමින් සිටින බවත් හෙතෙම අනාවරණය කෙළේය.ශ්‍රී ලංකාව සම්බන්ධ යෝජනාව වෙනුවෙන් පැවැත්වෙන ඡන්ද විමසුමේදී සාමාජික රටවලට අවසන් මොහොත දක්වාම විවිධ බලපෑම් එල්ලවිය හැකි යැයිද, මේ නිසාම ඇතැම් විට එම රටවලට හෘද සාක්ෂියට අනුව ක්‍රියා කළ නොහැකි තත්ත්වයක් උද්ගත විය හැකි යයිද ඒ සම්බන්ධයෙන් මතු කැරුණු ප්‍රශ්නයකට පිළිතුරු දෙමින් ඇමැතිවරයා පැවැසීය. මේ කුමන තත්ත්වයක් උද්ගත වුවද එයට මුහුණ දීමට ශ්‍රී ලංකාව සූදානම් බවත් ඒ මහතා පැවැසීය.රජයේ ප්‍රවෘත්ති අධ්‍යක්ෂ ජෙනරාල් මහාචාර්ය ආරියරත්න ඇතුගල, අතිරේක ප්‍රවෘත්ති අධ්‍යක්ෂ ජෙනරාල් චන්ද්‍රපාල ලියනගේ, ජාතික සංවර්ධනය පිළිබඳ මාධ්‍ය මධ්‍යස්ථානයේ අධ්‍යක්ෂ ජෙනරාල් ආරිය රූබසිංහ මහත්වරුද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>16</day>
    </date>
    <link>http://www.dinamina.lk/2012/03/16/_art.asp?fn=n1203162</link>
    <topic>උගත් පාඩම් කොමිසමේ වාර්තාව ජාත්‍යන්තරය පිළිගැනීම රජය ලැබූ ජයග්‍රහණයක්</topic>
    <author>සිතාරා සේනානි සහ ධනුෂ්ක ගොඩකුඹුර</author>
    <content>ජාත්‍යන්තරය දරුස්මාන් වාර්තාව අභිබවා උගත් පාඩම් හා ප්‍රතිසංධාන කොමිසමේ වාර්තාව පිළිගැනීම රජය ලැබූ ජයග්‍රහණයක් බව වැඩබලන ජනමාධ්‍ය ඇමැති හා ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතා පැවසීය.ජනාධිපති මහින්ද රාජපක්ෂ මහතා පත් කළ උගත් පාඩම් හා ප්‍රතිසංධාන කොමිසම සැකසූ වාර්තාවට ඇමැති මණ්ඩලයේ සහ පාර්ලිමේන්තුවේ අනුමැතිය හිමිව වූ බව පෙන්වා දුන් ඇමැතිවරයා එහි නිර්දේශ මේ වන විටත් ක්‍රියාවට නැංවෙමින් තිබෙන බව සඳහන් කළේය.වාර්තාවේ නිර්දේශ ක්‍රියාත්මක කිරීම පිළිබඳ ඇතැමුන්ට විවිධ මත තිබෙන්නට පුළුවන් වුවත් අපේ ප්‍රශ්න ක්‍රමානුකූලව විසඳාගෙන රට ඉදිරියට යමින් පවතින බව ඇමැතිවරයා පැවසීය.ඇමැතිවරයා මෙසේ ප්‍රකාශ කළේ ඇමැති මණ්ඩල තීරණ දැනුම් දීමේ මාධ්‍ය හමුවට රජයේ ප්‍රවෘත්ති දෙපාර්තමේන්තුවේදී ඊයේ (15) එක්වෙමිනි.එක්සත් ජාතීන්ගේ සංවිධානය, මානව හිමිකම් කොමිසමට එරෙහිවී කටයුතු කරන බවට විපක්ෂය නඟන චෝදනා ප්‍රතික්ෂේප කළ ඇමැතිවරයා එම ආයතන සමඟ රජය ඉතා සුහදව කටයුතු කරන නමුත් රටේ අනන්‍යතාව රැකෙන පරිදි කටයුතු කළ යුතු බව පෙන්වා දුන්නේය.රට ඉලක්ක කරගෙන කිසිවක් කරන්නට ඉඩ තැබිය නොහැකි බව පැවසූ ඇමැතිවරයා මේ රටේ සිදුවූ දේ සම්බන්ධයෙන් විමර්ශන නිරීක්ෂණ පැවැත් වීමට කණ්ඩායම් පැමිණීම අනුමත නොකරන බව ප්‍රකාශ කළේය.චැනල් 4 නාලිකාවේ වීඩියේ පටය පිළිබඳ අදහස් දක්වමින් ඇමැතිවරයා ප්‍රකාශ කළේ ඉදිරියේදී ඒ සම්බන්ධයෙන් කටයුතු කරන බවයි. පළමු වීඩියෝ පටය නිකුත් කළ අවස්ථාවේදීම එම නාලිකාවේ විශ්වසනීයත්වය බිඳ දැමීමට රජය කටයුතු කළ බවත් ඇමැතිවරයා පැවසීය.රජයේ ප්‍රවෘත්ති අධ්‍යක්ෂ ජෙනරාල් මහාචාර්ය ආරියරත්න ඇතුගල, අතිරේක ප්‍රවෘත්ති අධ්‍යක්ෂ ජෙනරාල් චන්ද්‍රපාල ලියනගේ, ජාතික සංවර්ධනය පිළිබඳ මාධ්‍ය මධ්‍යස්ථානයේ අධ්‍යක්ෂ ජෙනරාල් ආරිය රූබසිංහ මහත්වරුද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>16</day>
    </date>
    <link>http://www.dinamina.lk/2012/03/16/_art.asp?fn=n1203163</link>
    <topic>අපේ ගැටලු අපම විසඳාගන්නම් අත පෙවීම් එපා!</topic>
    <author>අනුර ප්‍රේමලාල්</author>
    <content>“මුළු මහත් ශ්‍රී ලාංකික ජනතාව එකමුතුයි. සාමයට ලැදියි. අපේ ගැටලු විසඳාගැනීමට ඉඩ දෙන්න අත පෙවීම් එපා” කොළඹ නගරයට ඊයේ (15) රැස්වූ ලක්ෂ සංඛ්‍යාත ජනතාව එක හඬින් පැවසූහ.දේශය සුරැකීමේ ජාතික සංවිධානයේ මෙහෙයවීමෙන් ඊයේ කොළඹ 07, නිදහස් චතුරශ්‍රයට රොද බැඳගත් දහස් සංඛ්‍යාත මේ මහා ජනතා බලවේගය ජිනීවාහිදී ශ්‍රී ලංකාවට එරෙහිව අමෙරිකාව ඇතුළු බටහිර රටවල් ඉදිරිපත් කිරීමට ඇති යෝජනාවලිය හකුළා ගන්නැයි ඉල්ලා සිටියහ.නිදහස් චතුරශ්‍රයට එක්වූ මෙම පොදු ජනතාව අණබෙර කරුවන් පෙරටු කරගෙන ජාතික කොඩි ඔසවාගෙන තම තමන් නියෝජනය කරන සංගම්වල බැනර යටතේ ඉතා සාමකාමී අයුරින් අමෙරිකාව, බ්‍රිතාන්‍ය නොර්වේ, එක්සත් ජාතීන්ගේ සංවිධානය, ජර්මනිය ස්විස්ටර්ලන්තය, ප්‍රංශය ඇතුළු බටහිර රටවල තානාපති කාර්යාල වෙත ගොස් සංදේශ භාර දුන්නහ.ඉතා වාසනාවන්ත දේශයක් වූ අප රට තිස්වසරක් පුරා පැවැති කාලකණ්ණි යුද්ධය නිසා පසුගාමී තත්ත්වයට පත්විය. ලෝකයේ පුංචි රටක් වුවත් අපි කිසිදු අයකුගේ විශේෂ උදව් උපකාර නොමැතිව ඒ දැවැන්ත යුද ජයග්‍රහණය ලබාගත්තෙමු.අවිහිංසක ජනතාවක් වූ ශ්‍රී ලාංකිකයන් තම ගැටලු විසඳා ගැනීමට සමත් බැවින් ඊට බාධා පමුණුවන්න එපා යැයි අහිංසක ඉල්ලීමක් මේ සංදේශය මගින් ඒ රටවලින් ඉල්ලා ඇති බව දේශය සුරැකීමේ ජාතික සංවිධානය පවසයි.බෞද්ධ, හින්දු, කි‍්‍රස්තියානි, ඉස්ලාමි යන ආගම්වලට අයත් සර්ව ආගමික නායකයන් පසුපසින් විශ්වවිද්‍යාලවල ආචාර්යවරුන්, නීතිඥවරුන්, ගුරුවරුන්, වෛද්‍යවරුන්, නීති ශිෂ්‍යයන්, ව්‍යාපාරිකයන්, වෘත්තීය සමති නියෝජිතයන් ඇතුළු බහුජන සංවිධාන රැසක් මෙම සාමකාමී පා ගමනට එක්ව සිටියහ. මෙහිදී ආගමික නායකයන් හා විශේෂ වෘත්තිකයන් පස් දෙනා බැගින් තානාපති කාර්යාල වෙත ගොස් සංදේශ බාර දීම සිදුවිය.මෙහිදී මාධ්‍යවෙත අදහස් දැක්වූ සබරගමු විශ්වවිද්‍යාලයේ කුලපති පූජ්‍ය මහාචාර්ය කුඹුරුගමුවේ වජිර නාහිමියෝ නිදහස්, නිවහල් බව අගයන ඕනෑම රටක් මේ යෝජනාවලිය අනුමත නොකරන වා යැයි පැවසූහ.මවුබිම සුරැකීම සංවිධානයේ සභාපති අග්‍රහැරේ කස්සප හිමියෝ මේ රටේ සියලු ජනතාවගේ ප්‍රාර්ථනාව වූ සාමය උදාකර ගත් අවස්ථාවක ඒ ගමන ඉදිරියට යා නොදී බාධා ඇතිකිරීම ශිෂ්ඨ සම්පන්න මිනිසුන් අනුමත නොකරන දෙයක් බව පෙන්වා දුන්හ.යුද්ධය පැවැති සමයේ ඊට එරෙහිව අපේ කකුලෙන් අදිනු ලැබූ බටහිර රටවල් ඔවුන්ගේ උපදෙස්වලට සවන් නොදීම නිසා දැන් මෙවැනි හිරිහැර කරන බව පැවසූහ. ඊට මුහුණ දීමට කිසිදු භේදයකින් තොරව අද ජනතාව මේ පා ගමනට එක්ව සිටින බව ප්‍රකාශ කළහ.වටිනාපහ සෝමානන්ද හිමියෝ - එල්.ටී.ටී.ඊ. හිතවාදීන්ගේ සාවද්‍ය තොරතුරු ලබාගෙන අමෙරිකාව ඇතුළු බටහිර රටවල් ජිනීවා සම්මේලනයට ගෙන එන මේ යෝජනා නවතා දැමීමට ශ්‍රී ලංකාවේ සැබෑ තතු පිළිබඳ ඒ රටවල් දැනුවත් කිරීමට මේ සංදේශය තානාපති කාර්යාල වෙත බාර දෙන බව දන්වා සිටියහ.පාණදුරේ ස්කන්ධ කුමාර් කෝවිල බාර ප්‍රධානි කේ.එල්.එම්.මොහාන් ෂර්මා ස්වාමී මේ රටට සාමය උදාවෙලා ඇත. දැන් අපට අවශ්‍ය සංවර්ධනයයි. ඊට බාධා නොකරන්නැයි අමෙරිකාව ඇතුළු බටහිර රටවලින් සංදේශ බාරදී ඉල්ලනවා.සාමය සඳහා වූ අන්තර් ආගමික සංවිධානයේ සම සභාපති සරත් හෙට්ටිආරච්චි පියතුමා තිස් වසරක් පුරා යුද්ධය පැවැති අවස්ථාවේ ඉන් අතුරු ප්‍රයෝජන ලැබීමට බැලූ මේ ජාත්‍යන්තර බලවේග ඔවුන්ගේ ඒ පැතුම් සුන් වූ නිසා මෙවැනි හිරිහැර කිරීමට පෙළඹී තිබෙන බව අපට පැහැදිලියි.එබැවින් මීට මුහුණදීම සඳහා සියලු දෙනා එකාමෙන් එකමුතුවිය මොහොතකි මේ.අත්තනගල්ලේ අල්හාජ් කලීල් මව්ලවිතුමා. කෝටි දෙකක්වූ ජනතාව වෙනුවෙන් තමයි ජනාධිපති මහින්ද රාජපක්ෂ මහතාත් රණවිරුවෝත් මේ යුද්ධය කළේ ඒ නිසා. රටේ සියලු ජනතාව මීට මුහුණදීමට එකමුතු විය යුතුයි. අෂේක් අහමඩ් බින් මොහොමඩ් මව්ලවි තුමාගේ ආශිර්වාදය මත සෙයියද් හසන් මව්ලවි හා බස්නාහිර පළාත් ආණ්ඩුකාර අලවි මව්ලානා මහතා මෙහෙය වූ මුස්ලිම් ජනතාවගේ පා ගමනක්ද කොළඹ බම්බලපිටියේ යුනිටි ප්ලාසා ගොඩනැගිල්ල අසල සිට අමෙරිකානු තානාපති කාර්යාලය දක්වා සැපැත්විය.දස දහසකට ආසන්න ජනතාවක් ඊට සහභාගි වූ අතර එහිදී අදහස් දැක්වූ සෙයියද් හසන් මවුලවි තුමා ලෝකයේ මුස්ලිම් රටවල් අපේ රටට සහයෝගය ලබාදීමට කටයුතු කරමින් සිටින මේ මොහොතේ එය වැළැක්වීමට අමෙරිකාව ඇතුළු බටහිර රටවල් ක්‍රියාකරන බැවින් ඊට විරෝධය පෑම සඳහා මේ පා ගමන පවත්වා ඒ ගැන කරුණු දැක්වෙන සංදේශයක් අමෙරිකානු තානාපති කාර්යාලයට බාර දෙන බව පැවසූහ.දේශය සුරැකීමේ ජාතික සංවිධානය පැවැත්වූ පා ගමන ලිබර්ටි වට රවුමේදී පැවිදි හිමිවරුන්ගේ පිරිත් සජ්ඣායනා මැද අවසන් විය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>16</day>
    </date>
    <link>http://www.dinamina.lk/2012/03/16/_art.asp?fn=n12031611</link>
    <topic>යුද සමයේ රට හැර ගිය අය උතුරේ ජනතාව දිහා ඇහැක් ඇර බැලුවේ නෑ</topic>
    <author>එස්. තිල්ලෙයිනාදන් ජිනීවා සිට...</author>
    <content>ශ්‍රී ලංකාවේ යුද්ධය පැවතුණු සමයේ දී රට හැර ගිය දෙමළ පිරිස් උතුරේ ජනතාව සඳහා කිසිදු උදව් උපකාරයක් කිරීමට ඉදිරිපත් නොවූ බවත්, ඔවුන් කෝටි ගණන් මුදල් එක්රැස් කරමින් තම තමන්ගේ සුපිරි ජීවිත සඳහා ඒවා පරිහරණය කරන බවත්, ජිනීවා හි ඩයස් පෝරා ඩයලොග් සංවිධානයේ සාමාජිකා රාජේෂ්වරී සුබ්‍රමනියම් මහත්මිය පවසයි.යුද්ධය නිසා උතුරේ ජනතාවට තමන්ගේ ජීවිත දේපළ හා නිවාස අහිමි වී ජීවත්වන අවස්ථාවේදී අමෙරිකානු රජය හෝ පිටරට සිටින දෙමළ ජනතාව උදව් කිරීමට ඉදිරිපත් නොවූ බවද ඇය පවසයි. එහෙත් මේ වන විට ඔවුන් දෙමළ ජනතාව වෙනුවෙන් හඬනඟනවා යැයි කියමින් රඟ දක්වන බවද කියයි.අමෙරිකානු රජය තම දේශපාලන ස්ථාවරය රඳා පවත්වා ගැනීමේ අරමුණින් ලංකා රජයට විරුද්ධව බොරු චෝදනා ඉදිරිපත් කරන බවද පවසන රාජේෂ්වරී සුබ්‍රමනියම් මහත්මිය තවදුරටත් කියා සිටින්නේ ශ්‍රී ලංකාවේ ඒකීයභාවය හා සහෝදරත්වය වෙනුවෙන් පිටරට සිටින ජනතාව ඒකරාශී විය යුතුව ඇති බවයි.ජාත්‍යන්තරයෙන් බොරු චෝදනා ශ්‍රී ලංකාවට එල්ල කරමින් සිදුකරන බලපෑම්වලින් ලංකාව නිදහස් කර ගැනීමට අමෙරිකාවට විරුද්ධව කටයුතු කළයුතු බවද ඒ සඳහා සියලු ශ්‍රී ලංකාවට හිත ඇති පිරිස් එකතුව කටයුතු කරන බවද කියයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>16</day>
    </date>
    <link>http://www.dinamina.lk/2012/03/16/_art.asp?fn=n12031612</link>
    <topic>ජිනීවා මානව හිමිකම් ප්‍රශ්නයේ දී අපට ජාත්‍යන්තර මිතුරන් වැඩිවෙලා</topic>
    <author>ජීවනී පතිරණ</author>
    <content>ජිනීවා මානව හිමිකම් ප්‍රශ්නයේදී ශ්‍රී ලංකාවට ජාත්‍යන්තර මිතුරන් වැඩි වී ඇතැයි ආර්ථික සංවර්ධන ඇමැති බැසිල් රාජපක්ෂ මහතා පැවැසීය.එමෙන්ම මෙරට ජාතීන් වෙනදාටත් වඩා ශක්තිමත් වී ඇතැයිද හෙතෙම අවධාරණය කළේය.අද ආර්ථිකය ශක්තිමත් වී ඇත්තේ යුරෝපයේ නොව ආසියාවේ බව පෙන්වාදෙන ඇමැතිවරයා, යුරෝපයට අප යටවීමට කිසිදු අවශ්‍යතාවක් නැති බවත්, ඉදිරියේදී ඔවුන්ට ණය දීමට පවා අපට හැකි වන බවත් පෙන්වා දුන්නේය.ශ්‍රී ලංකාවේ වෙළෙඳපොළට සියයට 5ක් වත් රාජ්‍ය මැදිහත්වීම අවශ්‍ය බව තම පෞද්ගලික මතය යැයි ද හෙතෙම මෙහිදී කියා සිටියේය.විදේශ ගැනුම්කරුවන් හා මෙරට නිෂ්පාදකයන් හවුල්කර ගනිමින් විදේශ වෙළෙඳපොළ කරා යාමත් , එමඟින් ශ්‍රී ලංකාවේ ආර්ථිකය නංවාලීමත් අරමුණ වී ඇතැයි ද ඊයේ (15) ආර්ථික සංවර්ධන අමාත්‍යාංශයේ පැවැති මාධ්‍ය හමුවකදී ඇමැතිවරයා වැඩිදුරටත් අවධාරණය කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>16</day>
    </date>
    <link>http://www.dinamina.lk/2012/03/16/_art.asp?fn=n12031613</link>
    <topic>මහින්ද අබේසුන්දරට හෙට ගම්පහින් උපහාර</topic>
    <author>රංජිත් අම්පිටියාවත්ත බියගම විශේෂ</author>
    <content>දිනමිණ ප්‍රධාන කර්තෘ ප්‍රවීණ මාධ්‍යවේදී මහින්ද අබේසුන්දර මහතාගේ මාධ්‍ය මෙහෙවරට වසර 50 ක් පිරීම ඇගයීමට ලක්කෙරෙන ගම්පහ දිස්ත්‍රික් උපහාර ප්‍රණාම උළෙල හෙට (17) බියගම ආසනයේ සපුගස්කන්ද මධ්‍ය මහා විද්‍යාලයීය ශ්‍රවණාගාරයේ දී පැවැත්වේ.ගම්පහ උපහාර උළෙලට දිස්ත්‍රික්කයේ දේශපාලන ක්ෂේත්‍රයේ විශාල පිරිසක් ද, මහා සංඝරත්නය, වෛද්‍ය - ගුරුවරු - ආරක්‍ෂක අංශ වැනි විවිධ ප්‍රභූ පිරිසක් සහභාගි වීමට නියමිතය.”විමසුම” ජනමාධ්‍ය සම්මන්ත්‍රණය සහ මහින්ද අබේසුන්දර උපහාර උළෙල නමින් පැවැත්වෙන මේ උත්සවයේදී කොළඹ විශ්වවිද්‍යාලයේ මහාචාර්ය විජිතපුර විමලරතන හිමිපාණන් විසින් විශේෂ දේශනය පවත්වන අතර මහින්ද අබේසුන්දර මහතා ඇතුළු ප්‍රවීණ මාධ්‍යවේදීන්ගේ දේශනවලට සවන් දීමට ද අවස්ථාව ලැබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>16</day>
    </date>
    <link>http://www.dinamina.lk/2012/03/16/_art.asp?fn=n12031614</link>
    <topic>චැනල් 4 චිත්‍රපටය පදනම් විරහිත එකක්</topic>
    <author/>
    <content>චැනල් 4 හරහා තවත් ව්‍යාජ චිත්‍රපටයක් නිපදවීම පදනම් විරහිත බව ශ්‍රී ලංකාවේ ආරක්ෂක අමාත්‍යාංශය ප්‍රකාශ කරයි. මේ පිළිබඳ ජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්ෂ ජෙනරාල් ලක්ෂ්මන් හුළුගල්ල මහතා නිකුත් කළ නිවේදනය මෙසේය.එල්.ටී.ටී.ඊ. ත්‍රස්තවාදී කණ්ඩායමට එරෙහිව පැවැති මානුෂවාදී ක්‍රියාන්විතයේ අවසන් අදියරේදී සිදුවූවා යැයි පැවසෙන මානව හිමිකම් උල්ලංඝනයන් පදනම් කර ගනිමින් චැනල් 4 නාළිකාව නිකුත් කර ඇති නවතම වීඩියෝ පටය කෙරෙහි ශ්‍රී ලංකා ආරක්ෂක අමාත්‍යාංශයේ අවධානය යොමුව තිබේ.එම වීඩියෝ පටය පදනම් විරහිත පිළිගත නොහැක්කක් ලෙස අමාත්‍යාංශය තරයේ ප්‍රතික්ෂේප කරන්නේය.ඔවුන්ගේ පළමු වැනි නිග්‍රහාත්මක වීඩියෝ පටය නිකුත් වීමෙන් පසු එය තාක්ෂණික ක්‍රම උපයෝගී කර ගනිමින් සකස් කරන ලද්දක් බව කිසිඳු සැකයකින් තොරව ම ශ්‍රී ලංකා රජය නිශ්චිතවම තහවුරු කිරීමෙන් පසු චැනල් 4 නාළිකාවට සහාය දැක්වීමට සූදානමින් සිටි මාධ්‍ය කණ්ඩායම් ඊට කිසිඳු ප්‍රතිචාරයක් නොදැක්වීය.දේශීය මෙන්ම අන්තර්ජාතික ප්‍රජාව දැනුම්වත් කිරීම සඳහා ආරක්ෂක අමාත්‍යාංශය විසින් 2010-2011 දී සකස් කළ වාර්තා චිත්‍රපටයේ කොටසකට අයත් සැබෑ රූපාවලින් ශ්‍රී ලංකා රජය මගින් ප්‍රසිද්ධ කිරීමෙන් පසු චැනල් 4 නාළිකාවට ඔවුන්ගේ පළමු වීඩියෝ පටයේ සත්‍යතාව තහවුරු කිරීමට නොහැකි විය.දැන් ඒ හා සමාන දෙවැනි වීඩියෝ පටයක් නිකුත් කරමින් ජිනීවා හී පැවැත්වෙන එක්සත් ජාතීන්ගේ මානව හිමිකම් සමුළුවේදී ශ්‍රී ලංකාව අපකීර්තියට පත් කිරීම චැනල් 4 නාළිකාවේ අරමුණ වී තිබේ.ආරක්ෂක අමාත්‍යාංශය මේ මානව හිමිකම් උල්ලංඝනයන් පිළිබඳ සියලු චෝදනා ප්‍රතික්ෂේප කරන්නේ පසුගිය දශක තුන තිස්සේ විශාල වශයෙන් මානව හිමිකම් උල්ලංඝනයන් සිදුකර ඇත්තේ එල්.ටී.ටී.ඊ ය බව පිළිගත හැකි සාක්කි මගින් තහවුරු කිරීමේ හැකියාව ඇති බව සඳහන් කරමිනි.උගත් පාඩම් හා ප්‍රතිසන්ධාන කොමිසම හමුවේ නිල වශයෙන් ඔවුන් සතු තොරතුරු ඉදිරිපත් කොට මානව හිමිකම් උල්ලංඝනයන්ට එරෙහිව අන්තර්ජාතික වශයෙන් පියවර ගැනීමට කටයුතු කිරීම සඳහා චැනල් 4 නාළිකාවට අවස්ථාව තිබිණ. එහෙත් ඒ වෙනුවට එම වීඩියෝ පටය විකාශනය කිරීමට සූදානම් වන්නේ වගකිව යුතු ආයතනයක් හමුවේ එහි සත්‍යතාව තහවුරු කිරීමට ඔවුනට ඇති නොහැකියාව පැහැදිලිවම ප්‍රදර්ශනය කරමිනි.මේ වීඩියෝ පටයේ අරමුණ වන්නේ වරින් වර දහස් ගණන් ජීවිත අහිමිව ගියේ තහවුරු කළ හැකි සාක්කි වලින් තොරව බව අන්තර්ජාතික ප්‍රජාවට හඟවමිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>16</day>
    </date>
    <link>http://www.dinamina.lk/2012/03/16/_art.asp?fn=n12031615</link>
    <topic>දිවි නැඟුම තෙවැනි අදියර 23දා රට පුරා ඇරැඹේ</topic>
    <author>සිතාරා සේනානි සහ ධනුෂ්ක ගොඩකුඹුර</author>
    <content>ආර්ථික සංවර්ධන අමාත්‍යාංශය ක්‍රියාත්මක කරන දිවි නැඟුම වැඩසටහනේ තෙවැනි අදියර මේ මස 23වැනිදා පෙරවරු 10.16ට රට පුරා ආරම්භ කෙරේ.දිවි නැඟුම වැඩසටහන රටපුරා ග්‍රාම සේවා වසම් 14,000ක් ආවරණය වන පරිදි එක් වසමක් සඳහා නිලධාරීන් තුන්දෙනා බැගින් නිලධාරීන් 42,000ක් යොදා ගනිමින් ක්‍රියාත්මක කෙරේ.ගෙයින් ගෙට යමින් ගෙවතු වගාව නැංවීම සඳහා අවශ්‍ය පැළ වර්ග, බීජ, පොහොර යනාදිය මේ නිලධාරීන්ට මේ වන විට ලබා දී තිබෙන බවත්, ගෙයින් ගෙට යාම මේ මස 01වැනිදා සිට 31වැනිදා දක්වා සිදු කෙරෙන බවත්, වැඩබලන ජනමාධ්‍ය අමැති ලක්ෂ්මන් යාපා අබේවර්ධන මහතා පැවැසීය.ඇමැති මණ්ඩල තීරණ දැනුම්දීම සඳහා රජයේ ප්‍රවෘත්ති දෙපාර්තමේන්තු ශ්‍රවණාගාරයේ ඊයේ (15) පැවැති මාධ්‍ය හමුවේදී හෙතෙම මේ බව පැවැසීය.අප්‍රේල් 5වැනිදා රැස්වීම් හතළිස් දෙදහසක් පවත්වන බවත්, සංචාරක ප්‍රවර්ධන වැඩපිළිවෙළක් ලෙස, සෑම සංචාරක හෝටලයකම නවාතැන්ගෙන සිටින විදේශිකයන් සහභාගී කරගනිමින් අප්‍රේල් 15වැනිදා අවුරුදු උත්සව පවත්වන ලෙස සංචාරක හෝටල් හිමියන් දැනුම්වත් කර ඇති බවත් ඇමැතිවරයා කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>16</day>
    </date>
    <link>http://www.dinamina.lk/2012/03/16/_art.asp?fn=n1203164</link>
    <topic>ලිඛිතව දැනුම් දී නැහැ: විහාරය භාරදිය නොහැකියි</topic>
    <author>ගාමිණි ජයසිංහ සමග කිත්සිරි වනසිංහ</author>
    <content>මහනුවර මල්වතු මහාවිහාර සංඝ සභාව විසින් මාර්තු නමවනදා (9) සිට ක්‍රියාත්මක වන පරිදි මිහින්තලා රජමහා විහාරස්ථානයේ අභිනව විහාරාධිපති වශයෙන් පත් කර ඇති වලවාහැංගුණවැවේ ධම්මරතන හිමියන් ඊයේ (15) එම ධූරයේ වැඩකටයුතු අරඹමින් මිහින්තලේ උඩමළුවෙහි පිහිටි රජමහා විහාරස්ථානය වෙත වැඩම කළද හිටපු මිහින්තලා විහාරාධිපති නාමල්වැවේ රතනසාර හිමියන් තමන් වහන්සේට ඒ පිළිබඳ ලිඛිත දැනුම්දීමක්කර නොමැති බැවින් විහාරස්ථානය භාරදිය නොහැකි බව පැවසුහ.මිහින්තලා රජමහා විහාරාධිපති ධුරය සම්බන්ධයෙන් මල්වතු මහනාහිමියන් ඇතුළු උත්තරීතර සංඝ සභාව ගෙන ඇති තීරණයට විරුද්ධ නොවන බවත් ඒ පිළිබඳ ලිඛිතව දැනුම් දෙන තුරු මිහින්තලේ රජමහා විහාරාධිපති භාරකාර වශයෙන් තමන් වහන්සේ කටයුතු කරන බවද මෙහිදී නාමල්වැවේ රතනසාර හිමියන් පැවසුහ.මේ අතර අභිනව විහාරාධිපති හිමියන් ලෙස පත් කර ඇති වලවාහැංගුණවැවේ ධම්මරතන හිමියන් මෙහිදී පවසා සිටියේ තමන් වහන්සේගේ අභිනව පත්කිරීම බෞද්ධ කටයුතු කොමසාරිස් තුමා විසින් ගුරුදේව නාමල්වැවේ රතනසාර හිමියන් වෙත ලිඛිතව හෝ වාචිකව දන්වා නොමැති බව පවසමින් උන් වහන්සේ තවදුරටත් එම විහාරස්ථානයේ වැඩවසන බවත් නව පත්වීම පිළිබඳ තමන් වහන්සේ වෙත ලැබුණු ලිපියෙහි පිටපත පෙන්වා සිටියද එයින් උන් වහන්සේ සෑහීමකට පත් නොවු බවත් ධම්මරතන හිමියෝ පැවසුහ.කෙසේ වුවද ඊයේ (15) ඇතිවූ තත්වය පිළිබඳ මල්වතු මහ නාහිමියන් වෙත දන්වා සිටි බවත් බෞද්ධ කටයුතු කොමසාරිස්තුමා විසින් මේ පිළිබඳව රතනසාර හිමියන් වෙත දැනුම්දීමෙන් අනතුරුව මෙම ගැටලුකාරී තත්වය නිමාවීමෙන් පසු නව ධුරය බාරගෙන මිහින්තලා විහාරස්ථානයටත් ප්‍රදේශයටත් උපරිම සේවයක් සිදු කරන බවත් ධම්මරතන හිමියන් පැවසූහ.අභිනව මිහින්තලා රජමහා විහාරාධිපති හිමියන් ලෙස වැඩකටයුතු අරඹමින් වලවාහැංගුණවැවේ රතනසාර හිමියන් ඊයේ (15) ආගමික වතාවක් සිදු කර උන් වහන්සේ වැඩවාසය කරන සාංචි විහාරයේ සිට මිහින්තලේ උඩමළුව වෙත පෙරහැරින් වැඩම කළේ මහා සංඝරත්නය සහ සැදැහැවතුන් සමගිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>16</day>
    </date>
    <link>http://www.dinamina.lk/2012/03/16/_art.asp?fn=n1203165</link>
    <topic>ලංගම වර්ජනය කඩාකප්පල්කාරී ක්‍රියාවක්</topic>
    <author>ශීලා උඩුවර</author>
    <content>වැටුප් ප්‍රශ්නයක් ඇතුළු තවත් ඉල්ලීම් රැසක් මුල් කර ගනිමින් ලංගම ඩිපෝ කිහිපයක් අරඹා තිබූ වර්ජනයට ඊයේ (14) වන විට රට පුරා සියලුම ඩිපෝ එක්ව තිබිණි.ඊයේ එකම ලංගම බස්රථයක්වත් ධාවනය නොවූ අතර, මේ නිසා මගී ජනතාව, රැකියා සඳහා යන සේවක සේවිකාවන් හා පාසල් සිසුන් දැඩි දුෂ්කරතාවකට පත්ව සිටියහ.මෙම ගැටලුව සම්බන්ධයෙන් පෙරේදා (13) ප්‍රවාහන ඇමැති කුමාර වෙල්ගම මහතා ඇතුළු කණ්ඩායමක් ජනාධිපති මහින්ද රාජපක්ෂ මහතා සමඟ සාකච්ඡා පැවැත්වූ අතර, ලංගම සේවක වැටුප් වැඩි කළ යුතු බවට ජනාධිපතිතුමා ද පිළිගත් බව ප්‍රවාහන ඇමැතිවරයා කීවේය.මේ පිළිබඳ වාර්තාවක් ලබාදෙන ලෙස ජනාධිපතිතුමා භාණ්ඩාගාරයට උපදෙස් දී තිබේ.නුවර දකුණු ඩිපෝව ඉකුත් 13 වැනිදා ඇරඹූ මෙම වර්ජනයට රියදුරු කොන්දොස්තරවරු, කාර්මික ශිල්පීහු එක්ව සිටියහ.ලංගම සේවක වැටුප් ගෙවීම සඳහා ඊයේ භාණ්ඩාගාරයෙන් රුපියල් ලක්ෂ 1200ක් ද ඊට අමතරව ලංගමයෙන් රුපියල් ලක්ෂ 150ක්ද ලබාදුන් බවත්, ඊයේ දහවල් වන විට සියලුම වැටුප් ගෙවා අවසන් කළ බවත් ලංගම පැවසීය.ලංගම වැටුප් වැඩිකිරීම සම්බන්ධයෙන් වාර්තාව ලැබුණු පසුව ඒ පිළිබඳ කටයුතු කරන බව ප්‍රවාහන ඇමැති කුමාර වෙල්ගම මහතා ප්‍රකාශ කළේය.කිසිදු දැනුම්දීමක් පවා නොමැතිව කරන මෙම වර්ජනය කඩාකප්පල්කාරී ක්‍රියාවක් බවද ඇමැතිවරයා කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>16</day>
    </date>
    <link>http://www.dinamina.lk/2012/03/16/_art.asp?fn=n1203166</link>
    <topic>අපොස (සා/පෙළ) වාචික පරීක්ෂණයට වැඩි ලකුණු ඉල්ලයි</topic>
    <author/>
    <content>අ.පො.ස. (සාමාන්‍ය පෙළ) විභාගය වෙනුවෙන් ලබන වසරේ සිට වාචික පරීක්ෂණයක් පැවැත්වීමට ගෙන ඇති තීරණය ගැන සමස්ත ලංකා ඉංග්‍රීසි ගුරු සංගමයේ ප්‍රසාදය පළ වෙයි.වාචික පරීක්ෂණයට ලබා දෙන ලකුණු 10 ලකුණු 25 දක්වා වැඩි කිරීම අපේක්ෂකයන්ගේ උනන්දුවට හේතු වන බව සංගමයේ ලේකම් එම්. ඒ. ස්ටැන්ලි පෙරේරා මහතා පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>16</day>
    </date>
    <link>http://www.dinamina.lk/2012/03/16/_art.asp?fn=n1203167</link>
    <topic>පළාත් ඇතුළත ධාවනය වන බස්රථවල ගමනාන්ත පුවරු භාෂා තුනෙන්ම</topic>
    <author>ශිලා උඩුවර</author>
    <content>පළාත් ඇතළත ධාවනය කරන සියලුුම බස්රථවල ගමනාන්ත පුවරු සිංහල,දෙමළ හා ඉංග්‍රිසි යන භාෂා තුනෙන්ම ප්‍රදර්ශනය කිරීමට අප්‍රේල් 13 වැනි දිනට පෙර පියවර ගන්නා ලෙස පුද්ගලික ප්‍රවාහන සේවා අමාත්‍යංශයේ ලේකම් වික්ටර් සමරවීර මහතා සියලු පළාත් ප්‍රවාහන අධිකාරින්හි සභාපතිවරුනට හා සාමාන්‍යාධිකාරිවරුන්ට දන්වා තිබේ. දැනට ධාවනය කරන අන්තර් පළාත් බස්රථවල ගමනාන්ත පුවරු ප්‍රදර්ශනය කරන ආකාරයටම නිසි ප්‍රමිතියට සකස් කරන ලෙසත් මේ සම්බන්ධයෙන් ගනු ලබන පියවර තමාට ලිඛිතව දැනුම් දෙන ලෙසත් ලේකම්වරයා බස්නාහිර, දකුණ, නැගෙනහිර, වයඹ, මධ්‍යම උතුරුමැද, සබරගමුව, හා ඌව යන පළාත් ප්‍රවාහන අධිකාරිවලට දැනුම් දී තිෙබි.ලේකම්වරයා මෙම පියවර ගෙන ඇත්තේ විකල්ප ප්‍රතිපත්ති කේන්ද්‍රය වෙනුවෙන් ලයනල් ගුරුගේ මහතා විසින් මානව හිමිකම් කොමිසමට කරන ලද පැමිණිල්ලක් අනුව එම කොමිසම විසින් විභාග කිරිමෙන් පසුව දෙන ලද තීන්දුවක් අනුවය.අන්තර් පළාත් බස්රථවල ගමනාන්ත පුවරු ප්‍රදර්ශනය කරන ආකාරයට පළාත් ඇතුළත ධාවනය කරන බස්රථවලද භාෂා තුනෙන්ම ගමනාන්ත පුුවරු ප්‍රදර්ශනය කරන ලෙස මානව හිමිකමි කොමිසම නියෝග කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>16</day>
    </date>
    <link>http://www.dinamina.lk/2012/03/16/_art.asp?fn=n1203168</link>
    <topic>විසිතුරු මත්ස්‍ය අපනයනයෙන් ඩොලර් මිලියන 8.5ක ආදායමක්</topic>
    <author>චමිර ඇල්ලදෙණිය</author>
    <content>පසුගිය වසරේ විසිතුරු මත්ස්‍ය අපනයනය කිරිමෙන් ඇමරිකන් ඩොලර් මිලියන 8.5ක ආදායමක් ලබා ගැනීමට අපනයන සංවර්ධන මණ්ඩලය සමත්ව ඇත. එය ලෝක විසිතුරු මත්ස්‍ය අපනයන ආදායමෙන් සියයට 2.7ක් බවත්, මෙරට විසිතුරු මත්ස්‍ය අපනයනය ප්‍රවර්ධනය කිරීමට විවිධ පියවර ගෙන තිබෙන බවත් කර්මාන්ත හා වාණිජ කටයුතු ඇමැති රිෂාඩ් බදියුදීන් මහතා පවසයි.මෙරට විසිතුරු මත්ස්‍ය වගාකරුවන්ගේ ආදායම සියයට 30කින් වැඩිකිරිමට රජය ගෙන යන අපනයන වැඩසටහන් තුළින් හැකිවී තිබෙන බවත් ඇමැතිවරයා සඳහන් කළේය.පොළොන්නරුව දිස්ත්‍රික්කයේ විසිතුරු මත්ස්‍ය වගාව සංවර්ධනය සඳහා රුපියල් ලක්ෂ 73ක වියදමින් යන්ත්‍රෝපකරණ ලබාදීමට කර්මාන්ත හා වාණිජ කටයුතු අමාත්‍යංශය පියවර ගෙන තිබේ.මහින්ද චින්තනය මඟින් මෙරට විසිතුරු මත්ස්‍ය වගාව ප්‍රවර්ධනය කිරිමට කටයතු තර ඇති අතර, මත්ස්‍ය වගාව සියයට 90කින් ඉහළ දැමීමට එමගින් හැකිවී තිබෙන බවත් රිෂාඩ් බදියුදීන් මහතා වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>16</day>
    </date>
    <link>http://www.dinamina.lk/2012/03/16/_art.asp?fn=n1203169</link>
    <topic>ෆොන්සේකා ජනාධිපතිවරණයට ඉදිරිපත් වනවිටත් සේවයට පැමිණ නැති සෙබළුන් 12 ක් ඔහු ළඟ සිටියා</topic>
    <author>කුමුදු හෙට්ටිආරච්චි</author>
    <content>සරත් ෆොන්සේකා මහතා පොදු අපේක්ෂකයකු ලෙස ජනාධිපතිවරණයට ඉදිරිපත් වනවිටත් නිවාඩු නොමැතිව සේවයට නොපැමිණි සෙබළුන් 12 දෙනා ෆොන්සේකා මහතා ළඟ සිටියා.ඔවුන් ගෙන්වා ගැනීමට නැවතත් මා උත්සාහ කර දෙවන කණ්ඩායමද පොලිස් ආරක්ෂාව සහිතව යුද හමුදාපති නිල නිවස වෙත යැව්වා” යැයි ශ්‍රී ලංකා යුද හමුදා පොලිස් සේවා බළකායේ හිටපු විනයාරක්ෂාධිපති බ්‍රිගේඩියර් අශෝක් වීරසිංහ මහතා කොළඹ මහාධිකරණය හමුවේ සාක්කි දෙමින් ඊයේ (15) පැවැසීය.විශ්‍රාම යෑමෙන් අනතුරුව තම ආරක්ෂාව සඳහා අනුයුක්ත නොකළ සේවය හැර ගිය යුද හමුදා සෙබළුන් 10 කට රැකවරණය දී ඔවුන් රාජපාක්ෂිකභාවයෙන් ඉවත් කිරීමට කුමන්ත්‍රණය කිරීම හා ඊට අනුබලදීම සම්බන්ධයෙන් හිටපු යුද හමුදාපති සරත් ෆොන්සේකා මහතාට හා ඔහුගේ පෞද්ගලික ලේකම්වරයාට විරුද්ධව ඇති නඩුවේ සාක්කි දෙමින් බ්‍රිගේඩියර් අශෝක් වීරසිංහ මහතා එසේ පැවැසීය.කොළඹ මහාධිකරණ විනිසුරු සුනිල් රාජපක්ෂ මහතා හමුවේ මේ නඩුව විභාගයට ගැණිනි.2009 සැප්තැම්බර් 15 වැනිදාත් 2010 ජනවාරි මස පළමු වැනිදාත් අතර කාලයේ යුද හමුදාවෙන් විශ්‍රාම යෑමෙන් අනතුරුව තමන්ට අනුයුක්ත නොකර සිටි යුද හමුදා සෙබළුන් තබාගෙන සිටින ලදැයි ද ඔවුන් රාජපාක්ෂිකභාවයෙන් ඉවත් කිරීමට කටයුතු කරන ලදැයිද එම සෙබළුන්ට එරෙහිව කටයුතු කිරීම යුද හමුදා පොලිසියේ සෙබළුන්ට ඉඩ ලබා නොදෙන ලදැයි පවසමින් චෝදනා 41 ක් යටතේ නීතිපතිවරයා විසින් මෙම නඩුව පවරා ඇත.මෙම වරදවල් කිරීමට සරත් ෆොන්සේකා මහතාට ආධාර අනුබල දෙන ලදැයි පවසමින් ඔහුගේ පෞද්ගලික ලේකම් සේනක හරිප්‍රිය ආනෝල්ඩ් ද සිල්වා හෙවත් ‘ෂා’ සිල්වාට එරෙහිව නීතිපතිවරයා විසින් චෝදනා ගොනුකැර ඇත.ජ්‍යෙෂ්ඨ රජයේ නීතිඥ දමින් තොටවත්ත මහතාගේ සාක්කි මෙහෙයවීම මත ඊයේ (15) වැඩිදුරටත් සාක්කි දුන් බ්‍රිගේඩියර් අශෝක් වීරසිංහ මහතා මෙසේද පැවැසීය.නිවාඩු නොමැතිව නොපැමිණීම යුද හමුදා පනත යටතේ වරදකි. එය යුද හමුදා පනතේ 106 වන වගන්තියේ එන වරදකි. නිවාඩු නොමැතිව නොපැමිණි දින 21 ක් සම්පූර්ණ වූ පසු මෙම සෙබළුන් පැන ගිය අය ලෙස යුද හමුදා පනතේ 70 වන වගන්තිය යටතේ සිදුකෙරෙනවා. හමුදා කඳවුරකදී සෑම දිනකම උදේ සහ සවස නම් ලකුණු කරනවා. එලෙස නම් ලකුණු කිරීමේදී නොසිටින අය නොපැමිණි සෙබළුන් ලෙස සලකනවා.2009 නොවැම්බර් 25 ලුතිනන් කර්නල් පේ‍්‍රමලාල් ඇතුළු කණ්ඩායමක් සරත් ෆොන්සේකා මහතා ළඟ සිටි අවසර නැති වාහන හා සෙබළුන් රැගෙන ඒමට යැව්වා. ඒ වනවිට මේ සෙබළුන් නිවාඩු නොමැතිව ගෙනවිත් සිටින සෙබළුන් ලෙස නම් කැර තිබුණේ නැහැ. ඔවුන් නොදන්වා සේවයට නොපැමිණි සෙබළුන් ලෙස සැලකුවේ 2009.11.27 දහවල් 12.00 පසුවයි. මොවුන් හමුදාවෙන් පැන ගිය සෙබළුන් ලෙස සැලකීම සිදුකළේ 2009.11.18 වැනිදා සිටයි.යුද හමුදා සේවයට නොදන්වා නොපැමිණෙන සෙබළුන් සම්බන්ධයෙන් යුද හමුදාව අනුගමනය කරන ක්‍රියාමාර්ග හා මෙම සිද්ධියට අදාළව හමුදා සෙබළුන් 12 දෙනා සම්බන්ධයෙන් අනුගමනය කළ ක්‍රියාමාර්ගයන් ඊට අදාළ ලේඛනද අධිකරණයට ඉදිරිපත් කරමින් බ්‍රිගේඩියර් අශෝක් වීරසිංහ මහතා විසින් අධිකරණයට කරුණු පැහැදිලි කරන ලදී.නොදන්වා සේවයට නොපැමිණෙන සෙබළුන් නැවත සේවයට ගෙන්වා ගැනීම සඳහා උනන්දු කිරීමේ ක්‍රියාවලියක් හමුදාවෙන් සිදුකරනවා. අපි ඔවුන්ගේ නිවෙස්වලට නිලධාරින් යවා හා දුරකථනයෙන් කථා කරලා නැවත රාජකාරියට එන්න අවවාද කරනවා. කෙසේ හෝ ඔවුන් සේවයේ රඳවා ගන්න උත්සාහ කරනවා. මෙම සෙබළුන් දොළොස් දෙනා සම්බන්ධවද අප එසේ කටයුතු කළා.යුද හමුදා පොලිස් සේවා බළකායට අයත් මෙම සෙබළුන් ධාවනපැදිකරුවන් ලෙස සේවය කළ අයයි. මුලින් සෙබළුන් 18 ක් සරත් ෆොන්සේකා මහතා ළඟ සිටියා. ඔවුන් වෙත යතුරුපැදි 09 ක් ලබා දී තිබුණා. යතුරුපැදි 08 ක් නැවත භාරදීලා තිබුණා. අනිත් යතුරුපැදිය කලින් අලුත්වැඩියා සඳහා භාර දී තිබුණා. යතුරුපැදි 09 එයම 2009.11.29 වනවිට භාරදී තිබුණා.යුද හමුදා සෙබළුන්ට තම නිල ඇඳුමෙන් සැරසිලා පෞද්ගලික යතුරුපැදියක් පදින්න බැහැ. නිවාඩු නොමැතිව නොපැමිණ සිටින බවට ප්‍රකාශ කරපු සෙබළෙකුට තම නිල ඇඳුමෙන් සැරසිලා නිවාඩු නොලබා නොපැමිණි සිටි කාලය තුළ යතුරුපැදි පාවිච්චි කරන්න බැහැ. නිත්‍ය සේවයේ ;යදී සිටියදී පරිහරණය කළ ගිනි අවිත් ඔවුන්ට පරිහරණය කරන්න බැහැ.2009.11.25 දින වැඩිපුර ඇති වාහන හා සෙබළුන් රැගෙන එන්න ලුතිනන් කර්නල් පේ‍්‍රමලාල් යුද හමුදාපතිවරයාගේ නිල නිවසට යනවිට යුද හමුදාපතිවරයා විශ්‍රාමිකව සිටියේ. ඔහු එවිට තරු හතරේ ජනරාල්වරයෙක්. යුද හමුදාවේ ජනරාල්වරයෙක් හමුවන්න ගිය විට එම නිලයෙන් ආමන්ත්‍රණය කරන්න අයිතියක් තිබෙනවා. විශ්‍රාම ගිය නිලධාරියකුටත් එසේම ගෞරව කරනවා. එය චාරිත්‍රානුකූලව නිසි ගෞරවය දක්වනවා. එය යුද හමුදාවේ චාරිත්‍රයක්.2009.11.25 ලුතිනන් කර්නල් පේ‍්‍රමලාල් කණ්ඩායමක් සමඟ යැව්වේ බලහත්කාරයෙන් සෙබළුන් හා වාහන ගෙන්වා ගන්න නොවෙයි. ඉල්ලීමක් කැර ඒවා භාර ගන්නයි මගේ බලාපොරොත්තුව තිබුණේ.මා එවකට යුද හමුදාවේ සිටි විනයාරක්ෂාධිපති. මට නීත්‍යානුකූල බලයක් තිබෙනවා අනවසරයෙන් තබාගෙන සිටින යුද හමුදා වාහන ගන්න. මේ අවස්ථාවේ නිසි ගෞරවයක් තිබුණා. ඒ නිසා ඉල්ලීමක් කැර ඒවා ලබාගන්නයි මගේ බලාපොරොත්තුව තිබුණෙ.සරත් ෆොන්සේකා මහතා දුරකථනයෙන් කථා කළ අවස්ථාවේ ප්‍රශ්නයට අදාළ වාහන හා සෙබළුන් නීත්‍යානුකූල බලයක් මත ඔහුට ලබා දී තිබෙන බව ඔහු කිව්වේ නැහැ. ඔහු ලබාගන්න ඉල්ලීමක් කළෙත් නැහැ. එම දුරකථන සාකච්ඡාවෙන් පසු මා ලුතිනන් කර්නල් ප්‍රේමලාල්ට එම ස්ථානයෙන් ඉවත් වන්න කිව්වේ තර්ජනයක් කැර තිබූ නිසා එම තර්ජනය ක්‍රියාත්මක වෙයි කියල හිතපු නිසයි.මා විනයාරක්‍ෂාධිපති ධුරය දරන කාලයේදී සෙබළුන් නිවාඩු නොමැතිව සේවයට නොපැමිණ සිටින විට සරත් ෆොන්සේකා මහතා දේශපාලනයට පොදු අපේක්‍ෂකයකු ලෙස ජනාධිපතිවරණයට ඉදිරිපත් වුණා. ඒ වන විටත් එම සෙබළුන් 12 දෙනා සරත් ෆොන්සේකා මහතා ළඟ සිටියා. මා ඔවුන් ගෙන්වා ගැනීමට නැවත උත්සාහ කළා. 2009/12/11 දින තවත් කණ්ඩායමක් යැව්වා. හමුදාපති නිල නිවස වෙත දෙවන කණ්ඩායම යැව්වේ පොලිස් නිලධාරීන්ගේ සහාය ඇතිවයි. මේ කණ්ඩායම යන අවස්ථාවේ හමුදාපති නිල නිවස්නය වහල තිබුණා. ආරක්‍ෂාවට සිටි අය නිල නිවසේ කවුරුත් නැති බව කීවා.විත්තියේ නීතිඥ සාලිය පීරිස් මහතාගේ හරස් ප්‍රශ්නවලට පිළිතුරු දෙමින් බ්‍රිගේඩියර් අශෝක් වීරසිංහ මහතා මෙසේ ද පැවසීය.මා 1981 යුද හමුදාවට බැඳුණේ. ඒ කාලයේ තමයි උතුරුකරේ ත්‍රස්තවාදී ප්‍රශ්නය ආරම්භ වුණේ. මා උතුරු නැඟෙනහිර සටන්වල යෙදුණේ නැහැ. මා වසර 31 ක් තිස්සේ යුද හමුදාව ගැන විස්තර මා දන්නවා. මා සරත් ෆොන්සේකා මහතාව පෞද්ගලිකවම හඳුනනවා. එල්. ටී. ටී. ඊ. සංවිධානය අවසන් ලෙස පරාද වූ අවස්ථාවේ සරත් ෆොන්සේකා මහතා තමයි යුද හමුදාපතිව සිටියේ. යුද්ධය අවසන් වූ දින තමයි සරත් ෆොන්සේකා මහතාට ජෙනරාල් තත්ත්වයට උසස් වීමක් ලැබුණේ. ඔහු හමුදා සේවයට විශාල සේවයක් ඉටු කළ බව මා දන්නවා. ඔහුට පෞද්ගලිකව එල්. ටී. ටී. ඊ. තර්ජන තිබුණ බව දන්නවා. ඔහුට විශාල ආරක්‍ෂාවක් සපයා තිබුණා.එල්. ටී. ටී. ඊ ත්‍රස්තයින් 2006 අප්‍රේල් මස මරාගෙන මැරෙන ප්‍රහාරයක් කොටි කාන්තාවක් ඒ ප්‍රහාරය එල්ල කළා. සරත් ෆොන්සේකා මහතා එම ප්‍රහාරයෙන් මරණාසන්න තුවාල ලැබුවා.නීතිඥ සාලිය පීරිස් මහතා - පළමු විත්තිකරුට එල්. ටී. ටී. ඊ. සංවිධානයෙන් විශාල තර්ජන තිබූ බව ඔබ පිළිගන්නවාද?සාක්කිකරු - ඔව්.පළමු විත්තිකරු විශ්‍රාම යන්න පෙර ආරක්‍ෂක මාණ්ඩලික ප්‍රධානි ලෙස පන්සියයකට අධික පිරිසක් ආරක්‍ෂාවට යොදා සිටි බව මා පිළිගන්නවා.යතුරුපැදිකරුවන්ගේ ඉදිරි ගමන් කරන මාර්ගය ක්ලියර් කරනවා. ඊට අමතරව වාහනය දෙපැත්තෙන් ආරක්‍ෂාවට යනවා. පැත්තකින් එන ප්‍රහාර වළක්වන්න යතුරුපැදි ධාවනකරුවන් ඉතා අවශ්‍යයි. මා පිළිගන්නවා යතුරුපැදිකරුවන් යොදන්නේ ආරක්‍ෂක විධිවිධානවලට අත්‍යාවශ්‍ය අංගයක් ලෙසට බව. පළමු විත්තිකරුට එල්. ටී. ටී. ඊ. සංවිධානයේ වූ ප්‍රහාරය ගැන මා දන්නවා. එල්. ටී. ටී. ඊ. සංවිධානයේ ප්‍රධාන ඉලක්කයක් වුණා එවකට සිටි යුද හමුදාපතිවරයා.2009 මැයි මාසයෙන් පසුවත් එල්. ටී. ටී. ඊ. සංවිධානයේ තර්ජන මුළුමනින්ම ඉවත් නොවූ බවට කියන්න මට දැනීමක් නැහැ.දැන් යුද හමුදාපති ලුතිනන් ජනරාල් ජගත් ජයසූරිය මහතායි. ඔහුට ආරක්‍ෂාව යුද හමුදාවෙන් සපයනවා. වර්තමාන හමුදාපතිවරයාට දී ඇති ආරක්‍ෂාව සම්බන්ධයෙන් මා දන්නෙ නැහැ. මටත් ආරක්‍ෂාව සපයා තිබෙනවා. පළමු විත්තිකරු යුද හමුදාපතිව හා ආරක්‍ෂක මාණ්ඩලික ප්‍රධානියාව සිටින විටත් ඔහුගේ ආරක්‍ෂාවට තර්ජනයක් තිබූ බව මා දන්නවා.විශ්‍රාම ගිය ගමන්ම ආරක්‍ෂාවට තිබූ තර්ජන එකපාරම නොනවතින බව මා පිළිගන්නවා. තවදුරටත් යතුරුපැදිකරුවන් සිටීම ඔහුගේ ආරක්‍ෂාවට හේතු වන බව මා පිළිගන්නේ නැහැ. මේ යතුරුපැදිකරුවන් ඉවත් නොකිරීම සම්බන්ධයෙන් මට කළ යුතු දෙයක් තිබුණේ නැහැ. මා ක්‍රියා කෙළේ උසස් නිලධාරීන්ගේ උපදෙස් මතයි.මේජර් ජනරාල් ශවේන්ද්‍ර සිල්වා මහතාගේ උපදෙස් මතයි මේ යතුරුපැදිකරුවන් ඉවත් කිරීමට මා කටයුතු කෙළේය. මේ ගැන ඔහුට නියෝග කෙළේ කවුද කියා මා දන්නෙ නැහැ. මට නියෝගය ලැබුණේ දුරකථනයෙන්. මේ සම්බන්ධව ලිපි ගොනුවක් හෝ කිසිදු ලේඛනයක් පවත්වන්න ගියේ නැහැ.වැඩිදුරටත් විභාගය අද (16) ට කල් තැබුණි.ජ්‍යෙෂ්ඨ රජයේ නීතිඥ දමිත් තොටවත්ත මහතා පැමිණිල්ල මෙහෙයවූ අතර යුද හමුදා නීති අංශයේ මේජර් නුවන් ලියනගේ මහතා පැමිණිල්ලට සහාය දැක්වීය.විත්තිකාර සරත් ෆොන්සේකා මහතා වෙනුවෙන් නීතිඥ සාලිය පීරිස්, නීතිඥ රුක්ෂාන් නානායක්කාර යන මහත්වරුන් හා නීතිඥ නිලන්ති පීරිස් මහත්මිය පෙනී සිටියාය.දෙවැනි විත්තිකරු වෙනුවෙන් නීතිඥ උපුල් ජයසූරිය මහතා සමඟ නීතිඥ සඳමල් රාජපක්‍ෂ, කැලුම් කුමාරසිංහ හා මධුභාෂණ ආරියදාස යන මහත්වරු පෙනී සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>16</day>
    </date>
    <link>http://www.dinamina.lk/2012/03/16/_art.asp?fn=n12031610</link>
    <topic>හයිකෝප් නඩුවෙන් ෆොන්සේකා නිදහස්</topic>
    <author>කුමුදු හෙට්ටිආරච්චි</author>
    <content>යුද හමුදාවට අවශ්‍ය භාණ්ඩ සැපයීමට ව්‍යාජ ලේඛන ඉදිරිපත් කර මුදල් වංචා කිරීමට තම බෑණාට ආධාර අනුබල දුන් බවට චෝදනා කරමින් පවරා තිබූ “හයිකෝප්” නඩුවෙන් හිටපු යුද හමුදාපති සරත් ෆොන්සේකා මහතාව ඊයේ (15) නිදොස් කොට නිදහස් කරන ලදී.කොළඹ මහාධිකරණ විනිසුරු සුනිල් රාජපක්‍ෂ මහතා විසින් සරත් ෆොන්සේකා මහතා එසේ නිදොස් කොට නිදහස් කරන ලද්දේ මේ චෝදනා මතම දෙවැනි යුධාධිකරණය මගින් සරත් ෆොන්සේකා මහතාට දඬුවම් නියම කර ඇති හෙයින් එකම චෝදනාවකට අධිකරණ දෙකක නඩු පැවැරිය නොහැකි බව සඳහන් කරමිනි.සරත් ෆොන්සේකා මහතාට එරෙහිව පවරා තිබූ දෙවැනි යුද්ධාධිකරණයත් මේ නඩුවත් දෙකම එකක් බව තීන්දු කළ විනිසුරුවරයා එකම චෝදනාවක් පදනම් කර ගනිමින් එකම පුද්ගලයකුට එරෙහිව අධිකරණ දෙකක නඩු පැවැරිය නොහැකි බවට පෙන්වා දුන්නේය.යුද්ධාධිකරණයට නිසි බලයක් ඇති අධිකරණයක් බව ශ්‍රේෂ්ඨාධිකරණය විසින් පිළිගෙන ඇති බව ද විනිසුරුවරයා සිය තීන්දුවෙන් සඳහන් කර සිටියේය.”හයිකෝප්” වංචාව සම්බන්ධයෙන් චෝදනා ලැබ සිටින සරත් ෆොන්සේකා මහතාගේ බෑණා වන දනුන තිලකරත්නට විරුද්ධව නඩුව ලබන මැයි මස 03 වැනිදාට විභාගයට ගැනීමට විනිසුරුවරයා ඊයේ (15) තීරණය කෙළේය.නඩුව ඊයේ (15) කැඳවූ අවස්ථාවේ මහාධිකරණ භාෂා පරිවර්තක එස්. ඒ. එම්. හෆ්ලි මතා විසින් පිටු විසි පහකින් සමන්විත වූ මේ නඩු තීන්දුව කියවන ලදී.එකම පුද්ගලයකුට එරෙහිව එකම සිද්ධියක් පදනම් කර ගනිමින් අධිකරණ දෙකක නඩු පැවැරිය නොහැකි බව සඳහන් කරමින් සරත් ෆොන්සේකා මහතා වෙනුවෙන් පෙනී සිටි නීතිඥ සාලිය පීරිස් මහතා විසින් මතු කළ මූලික විරෝධතා අනුව දෙවැනි යුද්ධාධිකරණයේ චෝදනා හා “හයිකෝප්” නඩුවේ චෝදනා එකම ද? නැද්ද? යන්න තීන්දුව ප්‍රකාශ කිරීම විනිසුරුවරයා ඊයේ (15) දිනට කල් තබා තිබුණි.”හයිකෝප්” නඩුවේ චෝදනා මතම සරත් ෆොන්සේකා මහතාට එරෙහිව දෙවැනි යුද්ධාධිකරණයක් පවත්වා චෝදනාවන්ට ඔහු වරදකරු කර දඬුවම් ද පනවා ඇතැයි නීතිඥ සාලිය පීරිස් මහතා මතු කළ මූලික විරෝධතා ද පිළිගනිමින් විනිසුරුවරයා ඊයේ (15) සිය තීන්දුව ප්‍රකාශයට පත් කෙළේය.සරත් ෆොන්සේකා මහතාට එරෙහිව යුද්ධාධිකරණය හමුවේ නඩු විභාගයක් පැවැත්වූයේ මහාධිකරණය හමුවේ “හයිකෝප්” නඩුවේ කර ඇති චෝදනා පදනම් කරගෙන බව පෙන්වීම සඳහා දෙවැනි යුද්ධාධිකරණය හමුවේ තැබූ සාක්කි සටහන් ඇතුළත් සම්පූර්ණ නඩු ගොනුව මහාධිකරණය වෙත ඉදිරිපත් කර තිබුණි.එම නඩු ගොනුව පරිශීලනය කිරීමෙන් අනතුරුව විත්තියේ මූලික විරෝධතා පිළිගනිමින් ඊයේ (15) විනිසුරුවරයා සිය තීන්දුව ප්‍රකාශයට පත් කර සිටියේය.බන්ධනාගාර නිලධාරීන් විසින් සරත් ෆොන්සේකා මහතා ඊයේ (15) අධිකරණය වෙත ඉදිරිපත් කර තිබුණි.”හයිකෝප්” නඩුව සම්බන්ධව මීට පෙර අධිකරණයට ඉදිරිපත් කර සිටි වෙලින්ටන් ට්‍රෙන්ටන් ඩී නොට් නමැත්තා අදාළ චෝදනාවන්ට වරද පිළිගැනීමෙන් අනතුරුව අධිකරණය මගින් ඔහුට වසර දෙකක බරපතළ වැඩ සහිත සිරදඬුවමක් නියම කරන ලදී.2007 හා 2008 වසර තුළ ශ්‍රී ලංකා යුද හමුදාවට අවි ආයුධ සැපයීම සම්බන්ධයෙන් ලියාපදිංචිව සිටි “බ්‍රිටිෂ් බෝර්නියෝ ඩිෆෙන්ස්” නමැති ආයතනයේ ඒජන්තකරුවකු වූ “හයිකෝප්” පුද්ගලික සමාගම ලෙස පෙනී සිටිමින් යුද හමුදාවට අවශ්‍ය භාණ්ඩ සැපයීමට ව්‍යාජ ලේඛන ඉදිරිපත් කර මුදල් වංචා කරන ලදැයි පොදු දේපළ පනත යටතේ මේ නඩුව පවරා තිබුණි.යුද හමුදාපතිවරයාව කටයුතු කරමින් සිටියදී මේ වැරදි කිරීමට තම බෑණාට ආධාර අනුබල දෙන ලදැයි සරත් ෆොන්සේකා මහතාට එරෙහිව නීතිපතිවරයා විසින් අධි චෝදනා ගොනු කර තිබුණි.යුද හමුදාවට අවශ්‍ය විදුලි උත්පාදන යන්ත්‍ර (ජෙනරේටර්) 80 ක්, නඩත්තු රහිත බැටරි 50 ක්, දිසාමාන (කොම්පස්) පහක් හා රාත්‍රී බලන කණ්නාඩි (නයිට් විෂන්) 484 ක් ලබා ගැනීමට මෙලෙස ව්‍යාජ ලේඛන ඉදිරිපත් කළ බවට නීතිපතිවරයා විසින් චෝදනා නඟා ඇත.ජ්‍යෙෂ්ඨ රජයේ නීතිඥවරුන් වන දමිත් තොටවත්ත හා රියාස් බාරි යන මහත්වරු විසින් නඩුවේ පැමිණිල්ල මෙහෙයවන ලදී.සරත් ෆොන්සේකා මහතා වෙනුවෙන් නීතිඥ පෝල් රත්නායක සමාගමේ උපදෙස් මත නීතිඥ සාලිය පීරිස්, රුක්ෂාන් නානායක්කාර යන මහත්වරු හා නිලන්ති පීරිස් මහත්මිය ඇතුළු නීතිඥ මඩුල්ලක් පෙනී සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>16</day>
    </date>
    <link>http://www.dinamina.lk/2012/03/16/_art.asp?fn=r1203161</link>
    <topic>අලුත්ගම-කළුතර දුම්රිය මාර්ගය නවීකරණය කිරීමේදී අතුරු මාර්ග වැහිලා</topic>
    <author>කළුතර දිස්ත්‍රික් සංචාරක</author>
    <content>අලුත්ගම සිට කළුතර දකුණ දක්වා දිවෙන දුම්රිය මාර්ගය නවීකරණය කිරීමෙන් බේරුවල ප්‍රාදේශීය ලේකම් කොට්ඨාසයේ ප්‍රදේශ කිහිපයක දුම්රිය මාර්ගයට සමාන්තරව තිබූ ජනතාව ගමන් පහසුව සලසා ගත් මාර්ග රැසක් වැසී ගොස් ඇතැයි එම ප්‍රදේශවාසීහු කියති.මේ නිසා ප්‍රදේශ ගණනාවක ජනතාව දැඩි අසීරුවට පත්වී සිටිති. ඇතැමුන්ගේ නිවෙස්වලට යාමට තිබූ එකම මාර්ගයද මේ තත්ත්වය මත අහිමිවී ගොස් තිබේ.පයාගල රෙක්ස් ද සිල්වා මෙසේ කීවේය.මට ලොකු අසාධාරණයක් වෙලා තිබෙනවා. මාගේ ගෙදරට යන්න ක්‍රමයක් නැහැ.පාර වැහිලා රේල් පාර සංවර්ධනය වෙන්න ඕන. නමුත් අපේ ගෙවල්වලට යන්න පාර යාන්තම් තිබුණාම ඇති. මම ඉල්ලා සිටින්නේ ඉක්මනට පාර හදලා දෙන්න කියලයි.ඇනී සිල්වා මහත්මිය, අම්බේවත්ත, කුඩා පයාගල,අපි උපන්දා සිට ආගිය පාර වහලා. අපේ දරුවෝ පාසල් යන්නේ කොහොමද අපට ඉක්මනට පාර හදලා ඕනෑ. අපේ ඉඩම්වලින් දෙන්න කියලා අපට මහ ලොකු ඉඩම් නැහැ ඕනනම් අඩි කිහිපයක් දෙන්න පුළුවන්.සීතා මාගරට් සිල්වා මහත්මිය,දුම්රිය නිලධාරින්ට තිබුණා අපට විකල්ප මාර්ගයක් දීලා පාර වහන්න. නමුත් එහෙම කළේ නෑ.ඩබ්ලිව්. ඩී. සමන්ත,අපේ ධීවර ව්‍යාපාරයට විශාල පාඩුවක් වුණා මේ පාර වැහුව නිසා රේල් පාර සෑදීම අවශ්‍යයි. ඒත් අපේ ප්‍රශ්නත් විසඳෙන්න ඕනෑ.බේරුවල ප්‍රාදේශීය සභාවේ සභාපති ප්‍රසන්න සංජීව මහතා,අලුත්ගම, කළුතර දුම්රිය මාර්ගය නවීකරණය කිරීමට ආරම්භ කිරීමෙන් දුම්රිය මාර්ගයේ තිබූ ඇද කුද නැතිව කෙලින් කරගෙන මාර්ගය එලාගෙන ගියා.දුම්රිය මාර්ගයට සාමාන්තරව ජනතාව එහා මෙහා ගිය ප්‍රධාන මාර්ග තැනින් තැන වැසී තිබෙනවා.ඒ හේතුවෙන් ජනතාව ගැටලු රැසකට මුහුණ පා සිටිනවා. එය ඔවුන්ගේ දෛනික කටයුතුවලට බාධාවක්.බේරුවල ප්‍රාදේශීය ලේකම් ධම්මික රාජපක්ෂ මහතා,මට දිනකට විශාල ප්‍රමාණයක් මේ සම්බන්ධයෙන් පැමිණිලි එනවා. පාරවල් නැහැ නිවෙස්වලට යන්න කියලා තිබූ ප්‍රධාන මාර්ග දුම්රිය මාර්ග ඉදිකිරීම නිසා වැසීගියා. නමුත් රටේ සංවර්ධනයත් සිදුවෙන්න ඕනෑ.ජනතාවට සිදුවී ඇති පීඩාව ඉවත් කිරීමට සුදුසු පරිදි මංමාවත් සකස් කරදීමට සභාපතිටත් කතා කරලා ඉතා කඩිනමින් සුදුසු පියවරක් ගන්නවා..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>16</day>
    </date>
    <link>http://www.dinamina.lk/2012/03/16/_art.asp?fn=r1203162</link>
    <topic>කාර්යක්ෂම සේවාව-මානසික සුවය සලසන කඳාන දිසා රෝහලට රෝගීන්ගෙන් පැසසුම්</topic>
    <author>ජාඇළ මධ්‍යම - ලෙස්ලි පෙරේරා</author>
    <content>කඳාන දිසා රෝහල පළාතේ රෝහල් අතරින් කැපී පෙනෙන එකකි. ක්ෂය රෝගය බියකරු වසංගතයක් බවට පත් වී තිබූ කාලයේදී, එම රෝගයෙන් පීඩා විඳි අසරණ මිනිසුන්ට විවේකයෙන් කල් ගත කිරීමේ ඉඩ පහසුව සලසා දෙමින් මේ රෝහලේ ආරම්භය සිදුවුණි.එදවස සිටි ධානපතියකු වූ ඇල්බට් එම්මානුවෙල් ද සිල්වා මහතා විසින් තමන්ට අයත් අක්කර 30 ක පමණ භූමි ප්‍රමාණයක් මේ වෙනුවෙන් පරිත්‍යාග කරන ලදි.කඳාන දිසා රෝහලේ දිස්ත්‍රික් වෛද්‍ය නිලධාරි වෛද්‍ය කේ.ඒ.ආර්. කේ.කේ. කොල්ලුරේ මහතා සමඟ අත්වැල් බැඳගත් රෝහල් කාර්ය මණ්ඩලයේ දැඩි ඇප කැපවීම නිසාම බස්නාහිර පළාතේ රෝහල් අතරින් බෙහෙවින් ජනාදරයට පත්ව ඇත්තේ කාර්යක්ෂම හා අවංක - විනීත සේවයක් මෙමඟින් ඉටුවෙන නිසාවෙනි. මෙහි කාර්ය මණ්ඩලය 150කි. වෛද්‍යවරු 15ක් හා පරිපූරක වෛද්‍ය සේවාවේ 09ක් නිරතව සිටිති. හෙද - හෙදියෝ 41කි. සුළු සේවකයන් 80 කින්ද සමන්විතය. මෙම රෝහලේ පරිපාලන සියලු කටයුතු රාගම ශික්ෂණ රෝහල මගින් අධීක්ෂණය කෙරේ.මෙය දිසා රෝහලක් බවට පත්වීමෙන් අනතුරුව ක්ෂය රෝගීන් වෙනුවෙන් වෙන් වූ අංශ වැලිසර රෝහලට මාරු කර ඇති අතර මේ වනවිට රෝගීන් සඳහා පිරිසුදු වාට්ටු 08ක්ද හදිසි ප්‍රතිකාර ඒකකයක්ද, බාහිර රෝගී අංශයක්ද සතියේ දින පහේම වෛද්‍ය සායනයක්ද පැවැත්වේ.කඳාන දිසා රෝහලේ දිස්ත්‍රික් වෛද්‍ය කොල්ලුරේ මහතා මෙසේ කීවේ ය.එක්ස්රේ පරීක්ෂණය සඳහා අවශ්‍ය තාක්ෂණ ශිල්පියකු අපට නෑ. ඒ පිළිබඳව දිස්ත්‍රික් වෛද්‍ය නිලධාරියාට දැනුම් දීමෙන් අනතුරුව එම පරීක්ෂණ සඳහා එන රෝගීන් රාගම ශික්ෂණ රෝහලට යොමු කරනවා. රාගම ශීක්ෂණ රෝහලේ අධ්‍යක්ෂ වෛද්‍ය රෝයි පෙරේරා මහතා කඳාන දිසා රෝහලේ සංවර්ධන කටයුතු සඳහා නිරතුරුවම සහාය ලබා දෙනවා.රෝහල් භූමියේ විහාරස්ථානයක් සහ කිතුනු දෙව් මැදුරක් ඉදිකර තිබීම නේවාසික මෙන්ම බාහිර රෝගීන්ටද මානසික සැනසුමක් වී තිබේ.මේ රෝහලේ දීර්ඝතම කාලයක් සේවය කරන කළඑලියේ හෙදි නිලධාරිනියක කුමුදිනී ජයසිංහ මහත්මිය මෙසේ කීවා ය.වෛද්‍ය කොල්ලුරේ මහතාගේ පැමිණීමෙන් පසුව ඉමහත් දියුණුවක් ලැබුවා. ඔහු කාර්ය මණ්ඩලයට වගේම රෝගීන්ටත් කරුණාවයි. එමෙන්ම අප හා තවත් දීර්ඝ කාලයක් මෙහි වෛද්‍ය සේවයේ යෙදී සිටින වෛද්‍ය රංජන් ප්‍රනාන්දු මහතාගේ සේවයත් ලෙඩුන්ගේ විශේෂ ප්‍රසංශාවට ලක්ව තිබෙනවා. රාජකාරිය දේවකාරියක් ලෙසින් සලසන ඔවුන්ගේ සේවය හා අප රෝහලේ සාත්තු සේවිකාවන්ගේ හා සියලුම දෙනාගේ දයා කරුණා මෛත්‍රීය හා ළෙන්ගතුකම නිසා ලෙඩුන් පවසන්නේ එය රෝහලේ බෙහෙත්වලට වඩා මානසික සුවයක් බවයි.රෝහලේ වාට්ටුවක නේවාසිකව ප්‍රතිකාර ලබමින් සිටි කාන්තා පොලිස් නිලධාරිනියක් මෙසේ කීවා ය.ඇත්ත වශයෙන්ම ලෙඩෙකු සුව වන්න ප්‍රථමයෙන්ම අවශ්‍ය ආදරය සහ කරුණාවයි. ඒ දෙකම මේ රෝහලේ වෛද්‍යවරුන් වගේම සෞඛ්‍ය හෙදියන්ගෙන් නොමදව ලැබෙනවා. ගෙදරක සිටිනවාට වඩා විශේෂ සැලකිල්ලක් ලැබෙනවා.රෝහල් සේවක තිලකසිරිරෝහලේ පාලකයන්ගේ යහගුණය කරුණාව - ආදරය නිසා අපත් රෝගීන් හා ඉතා කරුණාවෙන් කටයුතු කරනවා. මේ රෝහලේ විශේෂ ලක්ෂණයක් තමයි වෛද්‍ය හෙදි කියල සේවක සේවිකාවියන් කියල උස් පහත් භේදයක් නැහැ. වෙනත් රෝහල්වල නැති එකමුතු කමක් මෙහි තිබෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>16</day>
    </date>
    <link>http://www.dinamina.lk/2012/03/16/_art.asp?fn=r1203163</link>
    <topic>අම්පාර මැතිවරණ කාර්යාලයේ අනියම් කම්කරුවකුට උපහාර</topic>
    <author>දිගාමඩුල්ල සංචාරක පියසේන වතුදුර</author>
    <content>අම්පාර දිස්ත්‍රික්කයේ මැතිවරණ කටයුතුවලදී ශ්‍රමය ලබාදුන් අනියම් කම්කරුවකුට උපහාර පිදීමේ උත්සවය පසුගියදා අම්පාර දිසාපති කාර්යාලයේ දී පැවැත්විණි. ඊට අමතරව එම කම්කරුවාට මුදල් පරිත්‍යාගයක් සහ ආර්ථිකය සවිමත් කර ගැනීමේ අරමුණ ඇතිව එළදෙනුන් දෙදෙනකුද ලබාදුනි.1994 මහ මැතිවරණයේ සිට පසුගිය ප්‍රාදේශීය සභා මැතිවරණය දක්වා වසර 18 කාලයක් අනියම් කම්කරුවකු ලෙස අම්පාර සහකාර මැතිවරණ කාර්යාලයේ සේවය කළ 57 හැවිරිදි ගොඩගේ සිරිපාල මේ උපහාරයෙන් පිදුම් ලැබීය.අම්පාර සහකාර මැතිවරණ කොමසාරිස් එම්. එම්. එස්. කේ. බණ්ඩාර මාපා මහතාගේ සංකල්පයකට අනුව අම්පාර මැතිවරණ කාර්යාලයේ නිලධාරීන් විසින් මේ උපහාර උළෙල සංවිධානය කරන ලදී. මැතිවරණ කටයුතු සඳහා සේවය කළ සියලුම සහකාර තේරීම් භාර නිලධාරීන් විසින් අම්පාර මහ දිසාපති නීල් ද අල්විස් මහතාගේ අනුග්‍රහයෙන් මෙය පැවැත්විණි.අනියම් කම්කරුවකු ලෙස කටයුතු කළත් ඔහුට පවරන හැම කටයුත්තක්ම නිවැරදිව සිදුකළ බව සහකාර මැතිවරණ කොමසාරිස් කාර්යාලයේ ප්‍රධාන රාජ්‍ය කළමනාකරණ සහකාර ඩබ්ලිව්. එස්. එම්. චන්ද්‍රසේන මහතා කීවේය.අනියම් කම්කරුවකු ලෙස සේවය කළ සිරිපාල මහතාගේ වයස අවුරුදු 57ක් නිසා සේවය ස්ථිර කිරීමට නොහැකි බවත් ඔහු සිදුකළ සේවය වෙනුවෙන් ඒ මහතාගේ අනාගත ජීවිතය ගොඩනගා ගැනීමට උපකාර කිරීම සඳහා මේ උත්සවය සංවිධානය කළ බවත් අම්පාර සහකාර මැතිවරණ කොමසාරිස් එම්. එම්. එස්. කේ. බණ්ඩාර මාපා මහතා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>16</day>
    </date>
    <link>http://www.dinamina.lk/2012/03/16/_art.asp?fn=r1203164</link>
    <topic>පිළියන්දල එස්.ඕ.එස්. ගම්මානයේ අතවර සිද්ධියේ සැකකරුට බර වැඩ සහිත දෙවසරක සිර දඬුවම්</topic>
    <author>පාණදුර සමූහ – කපිල සෝමරත්න</author>
    <content>මවුපියන් නැති දරු දැරියන් ආරක්ෂා කර ගනීම සඳහා පවත්වාගෙන යන සමාජ සේවා ආයතනවල විධායක නිලධාරීන් ඔවුන්ගේ සිතැඟි ඉටුකර ගැනීමට එම ආයතනවල නේවාසික දරු දැරියන් පාවිච්චි කරන්නේ නම් ඔවුන් එම දරු දැරියන්ගේ අනාගතය සදාකාලිකව විනාශ කරන පුද්ගලයන් බව සනාථ වන්නේ යැයි පාණදුර පළාත් බද මහාධිකරණ විනිසුරු මාලනී ගුණරත්න මහත්මිය පසුගියදා විවෘත අධිකරණයේදී පැවසුවාය.විනිසුරුවරිය එසේ ප්‍රකාශ කළේ පිළියන්දල එස්.ඕ.එස්. ගම්මානයේ සහකාර අධ්‍යක්ෂවරයකුව සිටි අයකුට අවුරුදු දෙකක් බරපතළ වැඩ සහිත සිර දඬුවමක් නියම කරමිනි. මේ දඬුවමට අමතරව රුපියල් ලක්ෂයක මුදලක් පැමිණිලිකාරිය වෙතගෙවන ලෙසටද නියෝග කෙරුණි.එම වන්දි මුදල නොගෙවන්නේ නම් එක් අවුරුද්දක සිර දඬුවමක් ද විත්තිකරුට නියම කෙරුණි.අධිචෝදනා සම්බන්ධයෙන් පැවැත්වූ දීර්ඝ නඩු විභාගයකට පසුව විත්තිකරු වරදකරු බව අධිකරණය තීරණය කළේය.මේ චෝදනා ඉදිරිපත් කර විත්තිකරුට එරෙහිව නඩු පවරා තිබුණේ නීතිපතිවරයා විසිනි.විත්තිකරු අධිචෝදනා ලබා සිටියේ පිළියන්දල එස්.ඕ.එස්. ගම්මානයේ තරුණියකට ලිංගික අතවරයක් 2003 ජනවාරි මස 31 හෝ ඊට ආසන්නයේදී එස්.ඕ.එස්. ගම්මානයේ පරිපාලන කාර්යාලයේදී සිදු කිරීම සම්බන්ධයෙනි.රජයේ නීතිඥ දිස්නා වර්ණකුල නීතිපතිවරයා වෙනුවෙන් පෙනී සිටියාය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>16</day>
    </date>
    <link>http://www.dinamina.lk/2012/03/16/_art.asp?fn=r1203165</link>
    <topic>කෝටියක මුදල් වංචාවේ සැකකාර යුවළ අධිකරණයට ඉදිරිපත් කරන්නැයි නියෝග</topic>
    <author>පාණදුර සමූහ – කපිල සෝමරත්න</author>
    <content>රුපියල් එක්කෝටි අට ලක්‍ෂයක් වංචා කළ බවට සැක කටයුතු යුවළක් පිළිබඳව පරීක්‍ෂණ පවත්වනවා යැයි සඳහන් කරමින් අපරාධ පරීක්‍ෂණ දෙපාර්තමේන්තුව වැඩිදුර වාර්තා අධිකරණයට ඉදිරිපත් කරනවා. පැමිණිලි ගැන පරීක්‍ෂණ පවත්වනවිට සටහන් කරගන්නා සාක්කි අනුව සැකකරුවන් අත්අඩංගුවට ගෙන අධිකරණයට ඉදිරිපත් කිරීමේ බලය ශ්‍රී ලංකා පොලිසියට සහ අපරාධ පරීක්‍ෂණ දෙපාර්තමේන්තුවට ද තිබුණ ද අදාළ නිලධාරීන් නීති රීති අනුව රාජකාරී කටයුතු කරන්නේ නැති බව පෙනෙනවා යැයි පාණදුර මහේස්ත්‍රාත් ආර්. එස්. ඒ. දිසානායක මහතා විවෘත අධිකරණයේ දී පැවසීය.මහේස්ත්‍රාත්වරයා එසේ සඳහන් කළේ අපරාධ දෙපාර්තමේන්තුවේ නිලධාරියකු අධිකරණයට ඉදිරිපත් කළ වැඩිදුර පරීක්‍ෂණ වාර්තාවක් පිළිබඳ කරුණු දක්වමිනි. කුමන විදියේ පරීක්‍ෂණයක් පවත්වනවා දැයි මෙම වාර්තාවේ සඳහන් නැතැයි ද මහේස්ත්‍රාත්වරයා පැවසීය.ස්වාමීනි විත්තිකාර යුවළ රුපියල් එක්කෝටි අට ලක්‍ෂයක් වංචා කළ බව සඳහන් කරමින් මගේ සේවාදායකයා කොළඹ අපරාධ පරීක්‍ෂණ දෙපාර්තමේන්තුවට පැමිණිලිකර තිබෙනවා. පරීක්‍ෂණ පවත්වනවා යැයි කීවත් අපරාධ පරීක්‍ෂණ දෙපාර්තමේන්තුව සැකකාර යුවළ අත්අඩංගුවට ගැනීමට අපොහොසත් වී තිබෙනවා. පැමිණිලි පාර්ශ්වයේ නීතිඥවරයා පැවසීය.මෙවැනි අපරාධකරුවන් අත්අඩංගුව නොගන්නා නිලධාරීන්ට අපරාධ නීති සංග්‍රහයෙන්ම කටයුතු කිරීමට අධිකරණය පියවර ගන්නවා. මා එම නීතිය පොලිස් නිලධාරීන්ට එරෙහිව ක්‍රියාත්මක කරනවා.එසේ පැවසූ මහේස්ත්‍රාත්වරයා අදාළ සැකකාර යුවළ අත්අඩංගුවට ගෙන අධිකරණයට ඉදිරිපත් කිරීමට නැවත අපරාධ පරීක්‍ෂණ දෙපාර්තමේන්තුවට නියම කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>16</day>
    </date>
    <link>http://www.dinamina.lk/2012/03/16/_art.asp?fn=s1203161</link>
    <topic>ශ්‍රී ලංකාව පරදවා පාකිස්තානය අවසන් තරගයට සුදුසුකම් ලබයි</topic>
    <author/>
    <content>ශ්‍රී ලංකා පිල ආසියානු කුසලාන තරගාවලියේ තවදුරටත් රැදී සිටිමින් අවසන් තරගයට යෑමේ බලාපොරොත්තු තබා ගන්නවාද යන තීරණාත්මක කඩඉමට මුහුණදී පාකිස්තානය හමුවේ කඩුලු 6කින් පරාජයට පත්විය.මේ හේතුවෙන් මේ 20වැනිදා බංග්ලාදේශය සමග තරගයට මුහුණදීමෙන් අනතුරුව ලෝක කුසලාන අනුසූර ශ්‍රී ලංකා පිල බොහෝ දුරට මවුබිමට පැමිනෙණු ඇත. අවසන් තරගයට පැමිණීමට ඇති එකම විරල අවස්ථාව වන්නේ ඉන්දියාවට ඇති තරග දෙකෙන්ම ඔවුන් පරාජයවී,ශ්‍රී ලංකාව ප්‍රසාද ලකුණක්ද සමග බංග්ලාදේශය සමග තරගය ජය ගැනීම පමණි. එවැනි සංඛ්‍යාත්මක විශ්ලේෂණයක් මත සුළු ඉඩකඩක් හිමි නොවුණහොත් ශ්‍රී ලංකාවට අවසන් තරගයේ බලාපොරොත්තු සහමුලින්ම අත්හැර දැමීමට සිදුවේ. එසේ වුවහොත් 1984දී ආරම්භවූ ආසියානු කුසලාන තරග ඉතිහාසයේදී ශ්‍රී ලංකාව වසර 28කට පසුව මුල් වරට අවසන් තරගය අහිමි කරගත් අමිහිරිම තරගාවලිය මෙය වනු ඇත. වසර 2000න් පසුව ආසියානු කුසලාන තරගාවලියක අවසන් තරගයට සුදුසුකම් ලැබීමේ භාග්‍ය උදාකරගත් පාකිස්තාන ක්‍රීඩකයෝ සහභාගීවූ තරග දෙකෙන්ම ජයගෙන ලකුණු සටහනේ පෙරමුණටම පැමිනියහ.ඊයේ තරගයේ මුලින් පන්දුවට පහර දුන් ශ්‍රී ලංකාව පිතිකරුවන්ගේ දුර්වලතාව හේතුවෙන් ලකුණු 188කට සීමා විය. බංග්ලා ජාතික ක්‍රීඩාංගණයේදී ඊයේ සියලු ගෞරව හිමි කරගත් පාකිස්තානය ඕවර 39.5කදී කඩුලු 4ක් බිඳ වැටී ජයග්‍රාහී ලකුණු සංඛ්‍යාව සටහන් කළේය.පාකිස්තානයට මුල් ඕවර් කිහිපයේදී තර්ජනයක් ගෙන ඒමට ආරම්භක වේග පන්දු යවන්නන් වූ ලසිත් මාලිංග හා නුවන් කුලසේකර සමත්වූ අතර අනතුරුව සුරංග ලක්මාල් හා සීකුගේ ප්‍රසන්න එය තවදුරටත් තීව්‍ර කරමින් හෆීස්, ජැම්ස්හෙඩ් හා යූනුස් දවා ගත්හ. පාකිස්තාන මුල් කඩුලු තුන ලකූණු 33කට බිද වැටීමෙන් පසුව මිස්බා උල් හක් හා උමාර් අක්මාල් එක්ව ඉනිම සැලසුම් කළහ.ශ්‍රී ලංකා පන්දු යවන්නන්ගේ දුර්වල පන්දුවලට පමණක් ප්‍රහාර එල්ල ඛ්ලමට පරිස්සම්වූ මේ දෙදෙනා ලකුණු 152ක සම්බන්ධතාවක් එක් කළහ. මිස්බා පන්දු 93කදී හතරේ පහර 9ක් හා හයේ පහරක් සමග නොදැවී ලකුණු 72ක්ද උමාර් පන්දු 72කදී හතරේ පහර 7ක් හා හයේ පහර 2ක් සමග ලකුණු 77ක්ද ලබා ගත්හ. ජයග්‍රහණය සදහා ඕවරයකට 4.11ක තරම් වූ බැවින් පාකිස්තාන පිතිකරුවෝ කිසිදු හදිසියකින් තොරව ඉලක්කය කරා යෑම කදිම ආදර්ශයක් විය. පාකිස්තානයේ යූනුස් ඛාන් ලකුණු 2ක් ලබා සිටියදී ලක්මාල්ගේ පන්දුවකට මිඩ් විකට් වෙත ලබාදුන් උඩ පන්දුව මහරූෆ් බිම පෙරැලී අලංකාර ලෙස රැක ගැනීම ප්‍රසංශනීය එකක් විය. එය ඇස් බැන්දුමක් වැනි තරමටම ආශ්වාද ජනකය. කාසියේ වාසිය දිනූ මහේල ජයවර්ධන බන්ග්ලා ජාතික ක්‍රීඩාංගණයේ තනතිල්ල පිතිකරුවන්ට පාරාදීසයක් බව ඉ½දුරාම විශ්වාස කොට පන්දුවට පහරදීමට තීරණය කළද එය එසේ නොවීය. එක්දින තරගයකදී පන්දුවට පහර දෙන පිලක් වැඩි වාසි ගන්නා “පවර් ප්ලේ” ඕවර් 20කදී කඩුලු 5ක් පූජා කළ ශ්‍රී ලංකා ක්‍රීඩකයෝ එම ඕවර් කිහිපයේදී ලබා ගත්තේ ලකුණු 76ක් පමණි. ශ්‍රී ලංකා පිලේ මුල් කඩුලු 3ක් ඉක්මනින් බිද හෙලා ගැනීමට පාකිස්තාන ආරම්භක පන්දු යවන්නන්වූ උමාර් ගුල් හා අසීස් චීමා සමත් වූහ. මහේල හා ඩිල්ෂාන් පළමු කඩුල්ලට ලකුණු 33ක සම්බන්ධතාවක් ගොඩනගා සිටියදී චීමාගේ පන්දුවකට මහේල දුන් පහසු උඩ පන්දුවක් හෆීස් රැක ගත්තේය. දෙවැනි කඩූල්ලද වැඩි වේලා නොගොස්ම දවා ගැනීමට සමත්වූ චීමා ඩිල්ෂාන්ගේ විකට්ටුවද මිඩ් ඕන් වෙතට උඩ පන්දුවක් ගැසීමට පොළඹවා ලබා ගත්තේය.මැද පෙළ බලාපොරොත්තුවක් වූ දිනේෂ් චන්දිමාල් ලකුණු නොලබාම පිටියෙන් ඉවත් කිරීමට අනෙක් අන්තයෙන් පන්දු යැවූ උමාර් ගුල් සමත්වූයේ පළමු ස්ලිප් වෙත උඩ පන්දුවක් ලබා ගැනීමෙනි. එය උමාර් යැවූ නිපන්දුවක්දැයි රූපවාහිනී පුනරූපන මගින් පරීක්ෂා කර තහවුරු කරගැනීමට ඔස්ට්‍රේලියාවේ පෝල් රයිෆල් විනිසුරුට අවශ්‍ය වුවද ප්‍රතිඵලයේ වෙනසක් නොවීය. වමත් පිතිකරු ළහිරු තිරිමාන්නගෙන්ද බලාපොරොත්තු වූ සේවයක් ඊයේ ඉටුනොවීම ශ්‍රී ලංකා ක්‍රීඩා ලෝලීන්ගේ කණස්සල්ලට හේතු වූහ. තිරිමාන්න පන්දු 18කදී ලකුණු 7ක් ලබා පිටියෙන් ඉවත් වෙද්දී ශ්‍රී ලංකා ලකුණු පුවරුව කඩුලු 4කට ලකුණු 65ක් විය.සංගක්කාරට එක්වූ උපුල් තරංග තම පිල වැටී ඇති අසීරුතාව තේරුම් ගෙන එක් අන්තයක් ආරක්ෂා කර ගනිමින් සංයමයෙන් යුතුව ඉනිම ගොඩනැගීමට දායක විය. මේ දෙදෙනා අතර 5වැනි කඩුල්ලට ලකුණු 96ක සම්බන්ධතාවක් ගොඩනැගීම මුල් පෙළ වැටී තිබුණු තත්ත්වය අනුව සැනසිලිදායක විය.තර්ජනාත්මක පන්දු යැවීමක නිරතවූ ෂයීඩ් අජ්මාල්ගේ පන්දුවකට ඉදිරි පාදයේ ක්‍රීඩා කරද්දී පිත්තත් පා ආවරණයත් අතරින් පන්දුව රිංගා කෙළින්ම කඩුල්ලේ දැවටීමෙන් තරංග ලකුණු 57කට දැවී ගියේය. ඔහු පන්දු 74කට මුහුණදී හතරේ පහර 4ක් එල්ල කළේය. අනතුරුව පිටියට පිවිසි මහරෑෆ් ඊයේ 103වැනි එක්දින තරගයට ක්‍රීඩා කළද අජ්මාල්ගේ ද½ගකැවී එන පන්දුවට ආධුනිකයෙකු සේ එල්ල කළ ස්වීප් පහරින් එකතැන ඉහල ගිය පහසු උඩ පන්දුවක් දී ලකුණු 2කට දැවී ගියේය.ශ්‍රී ලංකා ඉනිම ගොඩනැගූ සංගක්කාර පන්දු 91කදී හතරේ පහර 4ක් හා හයේ පහරක් සමග ලකුණු 71ක් ලබා ගැනීමට සමත්විය. චීමාගේ වේග පන්දුවකට මිඩ්විකට් දෙසින් යෝධ පහරක් එල්ල කිරීමට ගිය සංගක්කාරගේ ඉලක්කය වැරදී පන්දුව කඩුල්ලේ දැවටුණි. සංගක්කාරගේ දැවී යෑමෙන් පසුව තවත් ලකුණු 6ක් එක්වෙද්දී ඉනිම නිමා විය.ප්‍රබල තර්ජනයක් එක් කළ චීමා කඩුලු 4ක් හා අජ්මාල් කඩුලු 3ක් දවා ගත්තේය. උමාර් ගුල් තම එක්දින දිවියෙහි කඩුලු 150ක් ඊයේ සම්පූර්ණ කළේය.ශාමින්ද එරංගට පැය දහයක ගුවන් ගමනක්ඇන්ජලෝ මැතිව්ස් ගේ ආබාධය හේතුවෙන් කැදවූ ශාමින්ද එරංග ශ්‍රී ලංකාවේ සිට බංග්ලාදේශයට පැමිනීමට පැය 10ක කාලයක් ගත කළේය. පෙරේදා රාත්‍රියේ කොළඹ සිට මුම්බායි බලා පැමිණි ශාමින්ද එම ගුවන් තොටුපොලේ පැය හයක පමණ කාලයක් සිට ඊයේ පෙරවරු 11ට පමණ ශ්‍රී ලංකා පිල නවාතැන් ගෙන සිටින හෝටලයට පැමිණියේය.ශ්‍රී ලංකාවමහේල ජයවර්ධන ඇ. හෆීස් ප. චීමා 12තිලකරත්න ඩිල්ෂාන් ඇ. අජ්මාල් ප. චීමා 20කුමාර් සංගක්කාර ප. අයිසස් චීමා 71දිනේෂ් චන්දිමාල් ඇ. යුනිස්ඛාන් ප. ගුල් 0ළහිරු තිරිමාන්න ඇ. අක්මාල් ප. අසාම් 7උපුල් තරංග ප. සයීඩ් අජ්මාල් 57ෆර්විස් මහරූෆ් ඇ. මිස්බාඋල්හක් ප. අජ්මාල් 2නුවන් කුලසේකර ඇ. අහමඩ් ප. ගුල් 4සීකුගේ ප්‍රසන්න නොදැවී 5ලසිත් මාලිංග ප. අයිසස් චීමා 1සුරංග ලක්මාල් ඇ. ජම්සෙඩ් ප. අජ්මාල් 0අතිරේක 9එකතුව සියලුදෙනා දැවී (ඕවර 45.4) 188කඩුලු බිඳ වැටීම - 1 - 33, 2 - 43, 3 - 47, 4 - 65, 5 - 161, 6 - 165, 7 - 172, 8 - 182, 9 - 187පන්දු යැවීම - උමාර් ගුල් 8 - 1 - 20 - 2, අයිසස් චීමා 9 - 0 - 43 - 4, මොහොම්මඩ් හෆීස්10 - 0 - 40 - 0, හමාද් අසාම් 4 - 0 - 21 - 0, සයීඩ් අජ්මාල් 8.4 - 1 - 27 - 3, ෂශීඩ් අෆ්රිඩි6 - 0 - 32 - 0පාකිස්තානයමොහම්මඩ් හෆීස් ඇ. චන්දිමාල් ප. ප්‍රසන්න 11නසීර් ජම්සෙඩ් ඇ. තරංග ප. ලක්මාල් 18යුනිස් ඛාන් ඇ. මහරුෆ් ප. ලක්මාල් 2මිස්බා උල්හක් නොදැවී 72උමර් අක්මාල් ඇ. තරංග ප. මහරූෆ් 77හම්මාද් අසාම් නොදැවී 4අතිරේක 5එකතුව කඩුලු 4 කට (ඕවර 39.5) 189කඩුලු බිඳවැටීම - 1 - 29, 2 - 31, 3 - 33, 4 - 185පන්දු යැවීම - ලසිත් මාලිංග 8 - 1 - 44 - 0, නුවන් කුලසේකර 7 - 2 - 22, 0, සුරංග ලක්මාල් 8 - 1 - 37 - 2, සීකුගේ ප්‍රසන්න 7.5 - 1 - 49 - 1, ෆර්විස් මහරූෆ් 7 - 0 - 23 - 1, තිලකරත්න ඩිල්ෂාන් 2 - 0 - 13 - 0.</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>16</day>
    </date>
    <link>http://www.dinamina.lk/2012/03/16/_art.asp?fn=s1203162</link>
    <topic>‘ටයිම් රේඩියෝ’ ගුවනට මුසුවෙයි</topic>
    <author>වර්නන් ගුණසේකර</author>
    <content>ශ්‍රී ලංකා ගුවන්විදුලි සංස්ථාවේ නව ගුවන්විදුලි නාලිකාව වන ටයිම් රේඩියෝ - TIME RADIO - එෆ්. එම්. තරංගමාලා 87.6 ඔස්සේ ඊයේ නිල වශයෙන් ගුවනට එක්විණි.හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතා අතින් ආරම්භ කෙරුනු ටයිම් රේඩියෝව ක්‍රීඩාවට ප්‍රධාන තැනක් දී තිබේ. තාරුණ්‍යයේ නව්‍ය අවශ්‍යතා හඳුනා ගනිමින් උසස් වින්දනයක් සමග දෙස් විදෙස් තොරතුරුවලින් දැනුවත් කිරීම සඳහා නිර්මාණාත්මක වැඩසටහන් සහ කලාව, සාහිත්‍යය හා සංගීත වැඩසටහන්වලින් මේ නාලිකාව සමන්විත වෙයි. සිංහල මෙන්ම ඉංගී‍්‍රසි හා දමිළ භාෂාවන්වලින් ද වැඩසටහන් විකාශය කෙරේ.ටයිම් රේඩියෝව ආරම්භ කිරීමෙන් පසුව විකාශය වූ පළමු ගීතය ගායනා කළේ ශ්‍රී ලංකා ගුවන්විදුලි සංස්ථාවේ සරල ගී ශිල්පීන් ය. ඔවුන් විසින් ගායනා කරනු ලැබුවේ අරිසෙන් අහුබුදු සූරීන් විසින් ලියා සුනිල් ශාන්ත ඇතුළු පිරිස විසින් ගායනා කරන ලද “දකුණ නැගෙනහිර” ගීතයයි.මෙහිදී අදහස් දැක්වූ නාමල් රාජපක්‍ෂ මහතා, ගම්බද ක්‍රීඩක ක්‍රීඩිකාවන් ගමට පමණක් සීමා වී ඔවුන්ගේ දස්කම්වලට නගරය තුළත් රට තුළත් මාධ්‍ය ආවරණයක් නොතිබීම ක්‍රීඩාවේ පසුබැසීමට හේතු වී තිබෙන බවත් ටයිම් රේඩියෝව ඒ අඩුපාඩුව සපුරාලනු ඇතැයි තමා බලාපොරොත්තු වන බවත් කීය.ක්‍රීඩාව යනු දේශපාලනය නොවන අතරම දේශපාලනය ක්‍රීඩාවක් ද නොවන බව ප්‍රකාශ කළ නාමල් රාජපක්‍ෂ මහතා, දේශපාලනය ක්‍රීඩාවෙන් ඈත්විය යුතු බව කියා සිටියේ ය.මෙරට කම්කරුවන්, ගොවීන් හා ධීවරයන් මෙන්ම ඈත පිටිසර ජනතාව තවමත් කතා කරන්නේ ගුවන් විදුලි සංස්ථාව ගැන බවද ඒ මහතා මතක් කර දුන්නේ ය.ජනමාධ්‍ය අමාත්‍යංශයේ ලේකම් ඩබ්ලිව්. බී. ගනේගල මහතා කතා කරමින්, ශ්‍රී ලංකා ගුවන් විදුලි සංස්්ථාව ‘ජාතික ගුවන් විදුලි සේවය’ කියා නම් කළේ මෙරට ජනතාව මිස කිසිම අමාත්‍යාංශයක් විසින් නොවන බව පෙන්වා දුන්නේ ය. ‘ටයිම් රේඩියෝව’ වචනයේ පරිසමාප්ත අර්ථයෙන්ම කලට වෙලාවට වැඩ කරන එකක් වේවායි තමා ප්‍රාර්ථනා කරන බවද ගනේගල මහතා කීය.පාර්ලිමේන්තු කටයුතු පිළිබඳ ජනාධිපති සම්බන්ධීකරණ ලේකම් කුමාරසිරි හෙට්ටිගේ හා ජනමාධ්‍ය ඇමැති කෙහෙලිය රඹුක්වැල්ල මහතාගේ පෞද්ගලික ලේකම් හා ශ්‍රී ලංකා රගර් සම්මේලනයේ හිටපු සභාපති, ශ්‍රී ලංකා රගර් ක්‍රීඩක බ්‍රිගේඩියර් (විශ්‍රාමික) ජේ. පී. ඒ. ජයවර්ධන යන මහත්වරු ද මෙහිදී කතා කළහ.ශ්‍රී ලංකා ක්‍රිකට් ක්‍රීඩක අකලංක ගනේගම “මල්පිට මල්...” නමැති යෞවනයේ ගීතය ගායනා කළේය.ජනමාධ්‍ය හා ක්‍රීඩා අමාත්‍යවරුන්ගේ මෙන්ම ශ්‍රී ලංකා ක්‍රිකට් ක්‍රීඩකයන්ගේ ද සුබ පැතුම් මෙහිදී ඉදිරිපත් කෙරිණි. ලේක් හවුස් ආයතනයේ කර්තෘ මණ්ඩල අධ්‍යක්ෂ සීලරත්න සෙනරත් මහතා සිංහල මෙන්ම දමිළ භාෂාවෙන් ද ‘ටයිම් රේඩියෝව‘ ට සුබ පැතුවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>16</day>
    </date>
    <link>http://www.dinamina.lk/2012/03/16/_art.asp?fn=s1203163</link>
    <topic>විද්‍යාර්ථ-සිල්වෙස්තර 54වැනි ‘සුරතලුන්ගේ සංග්‍රාමය’ අද සහ හෙට</topic>
    <author>ඉන්දික පොල්කොටුව</author>
    <content>“සුරතලුන්ගේ සංග්‍රාමය” ලෙසින් කන්ද උඩරට මහා ක්‍රිකට් තරඟ අතර ඉමහත් ජනප්‍රිය මහා ක්‍රිකට් තරගයක් වන මහනුවර විද්‍යාර්ථ සහ සාන්ත සිල්වෙස්තර් 54 වැනි මහා ක්‍රිකට් ගැටුම අද (16) සහ හෙට (17) දෙදින පල්ලේකැලේ ජාත්‍යන්තර ක්‍රිකට් ක්‍රීඩාංගණයේදී පැවැත්වේ. මෙතෙක් පැවැති තරග 53න් 14ක් සිල්වෙස්තර් විදුහල ජයග්‍රහණය කර ඇති අතර තරග 3ක් විද්‍යාර්ථ විදුහල ජයගෙන ඇත. අනෙක් තරග සියල්ල ජය පරාජනේ තොරව අවසන් වී තිබේ.මෙම මහා ක්‍රිකට් තරග ඉතිහාසයේ වැඩිම ලකුණු ප්‍රමාණය වාර්තා කැර ඇත්තේ විද්‍යාර්ථ විදුහලේ එවකට සිටි ක්‍රීඩක තුෂාර කොඩිකාරය.මෙම වසරේ තරග 17කට සහභාගි වී ඇති විද්‍යාර්ථ විදුහල ඉන් 4ක් ජය ලබා ඇති අතර තරග 10ක මුල් ඉනිමේ ජයග්‍රහණ වාර්තා කර තිබේ. මේ අතර සිල්වෙස්තර් විදුහල තරග 16කට සහභාගි වී ඉන් තරග 4ක් ජයගෙන තරග 9ක් පළමු ඉනිමේ ජයග්‍රහණ වාර්තා කැර ගෙන ඇත.විද්‍යාර්ථ විදුහල් පිල මෙවර මෙහෙයවන්නේ සිවුවැනි වසරේ වර්ණලාභියකු වන චමත් ආරම්භක පිතිකරු නිලුක්ෂ ගලපිටගේ විසිනි. මෙම ක්‍රිකට් වාරයේ ශතකයක් අර්ධශතක 7ක් සමගින් තරග 17කදී ඔහු ළකුණු 780ක් ලබා තිබේ. මේ අතර තෙවැනි වසරේ වර්ණලාභියකු වන උපනායක තිළිණ රූපසේන තරග 17කදී කඩුළු 83ක් ලබා පිතිකරුවකු ලෙස එක් ශතකයක් සමගින් ලකුණු 540ක් ලබා ඇත.සිල්වෙස්තර් විදුහල මෙවර මෙහෙයවන්නේ සිවුවන වසරේ වර්ණලාභියකු වන රුවන්ත ඒකනායක විසිනි. ඔහු මෙම ක්‍රිකට් වාරයේ තරග 15කදී අර්ධ ශතක 3ක් සමඟින් ළකුණු 475ක් රැස්කරගෙන ඇති අතර කඩුලු රකින්නෙකු ලෙසද කටයුතු කරන රුවන්ත උඩපන්දු 40ක් මෙම ක්‍රිකට් තරගවාරයේ රැකගෙන තිබේ. සිවුවැනි වසරේ වර්ණලාභියකු වන වරුණ විජේසිංහ සිල්වෙස්තර් කණ්ඩායමේ මෙවර උපනායකයා වේ. ඔහු මෙම ක්‍රිකට් වාරයේදී අර්ධශතක 5ක්ද සමගින් ලකුණු 700 ඉක්මවා ඇත. .</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>16</day>
    </date>
    <link>http://www.dinamina.lk/2012/03/16/_art.asp?fn=s1203164</link>
    <topic>හොරණ තක්‍ෂිලා-පිළියන්දල ම. විදුහල ‘සල්පිටි රයිගම් කෝරල සටන’ අද ඇරැඹේ</topic>
    <author>හොරණ විශේෂ එම්. ඩී. වී. විජයනාථ</author>
    <content>හොරණ තක්‍ෂිලා මධ්‍ය විද්‍යාලය හා පිළියන්දල මධ්‍ය විද්‍යාලය අතර පැවැත්වෙන ‘සල්පිටි රයිගම් කෝරළ හටන’ අද (16) සහ හෙට (17) දෙදින හොරණ තක්‍ෂිලා මධ්‍ය විදුහල් ක්‍රීඩා පිටියේදී පැවැත්වේ.12 වැනි වරට පැවැත්වෙන මෙම මහා ක්‍රිකට් තරගයේ තක්‍ෂිලා විදුහල් කණ්ඩායමේ නායකත්වය මිහිර මධුසංඛ හොබවන අතර පිළියන්දල විදුහල් කණ්ඩායමේ නායකත්වය හොබවනු ලබන්නේ ගයංග මධුෂාන් විසිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>16</day>
    </date>
    <link>http://www.dinamina.lk/2012/03/16/_art.asp?fn=f1203161</link>
    <topic>රටේ අභිමානය පාවා දෙන්න අප සූදානම් නෑ</topic>
    <author/>
    <content>ජිනීවා මානව හිමිකම් කොමිසම ශ්‍රී ලංකාවට එරෙහිව ගෙන එනු ලබන චෝදනාවට රජය මුහුණ දෙන්නේ කෙසේ ද, ඉහළ ගිය ඉන්ධන මිල නිසා ගාස්තු එකතු කළ විදුලිබිල පිළිබඳ හා විදුලිය සංරක්‍ෂණ ක්‍රමවේද පිළිබඳ විදුලිබල හා බලශක්ති ඇමැති පාඨලී චම්පික රණවක මහතා සමඟ ‘දිනමිණ’ කළ සාකච්ඡාවකි මේ.බටහිර අධිරාජ්‍යවාදීන් සහ ත්‍රස්තවාදයට උඩගෙඩි දෙන විදේශ බලවේග මෙවැනි චෝදනාවක් ගෙනෙන පළමු අවස්්ථාව මෙය නොවෙයි. යුද්ධය පැවැති කාලයේදීත් මෙවැනි චෝදනා ගෙන ඒමට ඔවුන් කටයුතු කළා. 2009 වසරේ ජුනි මාසයේ දී පැවැති මානව හිමිකම් කවුන්සිලයටත් මෙවැනි චෝදනාවක් ගෙන ඒමට අධිරාජ්‍යවාදීන් කටයුතු කළා.2009 දී ඔවුන් අපට චෝදනා කළේ අපේ ආරක්‍ෂක හමුදා ජන ඝාතනය කළා කියලා. සිවිල් ජනතාව මරා දැම්මා කියලා. එයට ඔවුන් ප්‍රධාන සාධකයක් ලෙස ගන්නේ මෙහේ ඉඳලා පීටර් වයිස් විසින් කරන ලද ප්‍රකාශයි. එක්සත් ජාතීන්ගේ සංවිධානයේ ආරක්‍ෂක මණ්ඩලය මෙම චෝදනාව ගෙන ආවා. එහිදී අපට චීනයේ හා රුසියාවේ සහය ලැබිලා එම චෝදනා ප්‍රතික්ෂේප වුණා. මේ යුද අපරාධ චෝදනා නිල විදිහට ගෙනා සෑම එකක්ම අපේ රජය පරාජය කළා.ඒක නිසා එක්සත් ජාතීන්ගේ මහ ලේකම්වරයා අපට විරුද්ධව කටයුතු කරන්න නොනිල අන්දමින් කටයුතු කළා. මෙයට අමෙරිකාව ප්‍රමුඛ අධිරාජ්‍යවාදී රටවල් හවුල් වුණා. එය දරුස්මාන් කමිටුව ලෙස පත් කළා. එහි අරමුණ වුණේ ශ්‍රී ලංකාවට උපදෙස් දෙන ගමන් මේ රටට යුද අපරාධ චෝදනාව එල්ල කිරීම.ඒ දරුස්මාන් වාර්තාවෙන් කිව්වා උතුරේ ජනතාව 60,000ක් පමණ ඝාතනය කරලා කියලා. මේ වෙලාවේදී චැනල් ෆෝ නාලිකාව අපට විරුද්ධව විවිධ ප්‍රචාර ගෙන ගියා. අමෙරිකානු රාජ්‍ය දෙපාර්තමේන්තුව ගත් චන්ද්‍රිකා ඡායාරූප මෙම කමිටුවට ඉදිරිපත් කළා. ඒ ඡායාරූප මගින් ආරක්‍ෂක හමුදා කාලතුවක්කු මගින් සිවිල් ගම්මානවලට වෙඩි තැබුවා යැයි කියන්න ඔවුන් උත්සාහ කළා. මේ කරුණු සියල්ල ඔවුන් ඉදිරිපත් කළේ ශ්‍රී ලංකාවට හා අපේ ආරක්‍ෂක හමුදාවට විරුද්ධවයි. මේ කරුණු අසත්‍යයක් කියලා අපි ඔප්පු කරලා පෙන්නුවා.උගත් පාඩම් හා ප්‍රතිසංධාන ජනාධිපති කොමිසමේ වාර්තාවට අනුව ඔවුන් පැවැති යුද්ධය පිළිබඳ කරුණු ඉදිරිපත් කරලා තිබෙනවා. එයට අනුව, සිවිල් ජනතාව ලක්‍ෂ 03 ක් ප්‍රාණ ඇපකරුවන් ලෙස රඳවා ගනිමින් එල්.ටී.ටී.ඊ ය යුද්ධ කර තිබෙනවා. සිවිල් ජනතාව ඉලක්ක කරගෙන ආරක්‍ෂක හමුදාව පහරදීලා නෑ. මොකද අපි සිවිල් ජනතාව ලක්‍ෂ 03ක් බේරා ගත්තා. ඔවුන්ට දකුණේ ජනතාවගේ මුදලින් පහසුකම් ලබා දුන්නා. අනෙක ආරක්‍ෂක අංශවලට තිබුණ සෑම අවියක්ම එල්.ටී.ටී.ඊ යට තිබුණා. ඔවුන්ට ගුවන් යානා නාශක පවා තිබුණා. ජාත්‍යන්තරය තවත් චෝදනාවක් ගෙනාවා එල්.ටී.ටී.ඊ ය ටී. 56 න් වෙඩි තියෙන කොට යුද හමුදාව කාලතුවක්කු වලින් වෙඩි තැබුවා කියලා. අපේ ආරක්‍ෂක හමුදාව සටන් කළේ ජාත්‍යන්තර යුද නීතියට අනුවයි. එල්.ටී.ටී.ඊය තමයි ත්‍රස්තවාදීන් විදිහට සටන් කළේ. මේ කරුණු අපි ජාත්‍යන්තරයට ඔප්පු කරලා තිබෙනවා.ජන ඝාතනය කළා කියලා ජාත්‍යන්තරය නගන චෝදනාව අසත්‍යක් බවට ජන හා සංඛ්‍යා ලේඛන දෙපාර්තමේන්තුව උතුරේ කළ සංගණනයේ දී අනාවරණය වෙලා තිබෙනවා. එම සංගණනයේ දී 2009 මුල් භාගයේ උතුරු පළාතේ සිදුවෙලා තිබෙන මරණ ගණන 11,172 යි.2523 ක් ස්වභාවික මරණයි. ස්වභාවික නොවන මරණ තියෙන්නේ 7934 යි. සියදිවි නසා ගැනීම්, අනතුරු හා යුදමය තත්ත්වයන් මෙයට ඇතුළත් වෙනවා. මේ මරණවලට එල්.ටී.ටී.ඊ සාමාජිකයනුත් ඇතුළත් වෙනවා.පීටර් වයිස්ලා, දරුස්මාන් වාර්තාව දක්වන කරුණු අසත්‍ය කරුණු බවට අතුරුදහන් වුවන්ගේ දත්තවලිනුත් පැහැදිලි වෙනවා. 2005 ඉඳලා 2009 දක්වා උතුරේ අතුරුදන් වූවන් ගණන 4516 ක් වෙනවා. එයින් 2009 විතරක් 2935 ක් අතුරුදහන් වෙලා තිබෙනවා. මේ අතුරුදහන් වුවන්ගේ නාම ලේඛනයට විදෙස්ගත වූ, එල්.ටී.ටී.ඊ හිතවත්කම් නිසා සැඟව සිටින පිරිස් ඇතුළත් වෙනවා.2009 යුද කාලයේ දී එල්.ටී.ටී.ඊය විසින් 9878ක් ඝාතනය කර තිබෙනවා. ආරක්‍ෂක හමුදා හා එල්.ටී.ටී.ඊ ය අතර සංසන්දනය කර බැලූ විට කවුද යුද අපරාධ කර තිබෙන්නේ කියලා හඳුනා ගන්න පුළුවන්.අපේ රටේ පවතින නීති රාමුවට අනුව ජන ඝාතක සිදු කරලා තිබෙනවා නම් රජය ඔවුන්ට දඬුවම් දෙනවා. රජය දඬුවම් දී තිබෙනවා ඉතිහාසයෙන් අපිට උදාහරණ ගන්න පුළුවන්. 1971 දී මනම්පේරි සිද්ධිය, ත්‍රිකුණාමලය සිසුන් 05 දෙනා ඝාතන සිද්ධිය, සූරිය කන්ද සිද්්ධිය වැනි සිද්ධි උදාහරණ ලෙස පෙන්වා දෙන්න පුළුවන්. අපට ජාත්‍යන්තරයේ රටවල් උදව් කරනවා. සැබෑ තත්ත්වය දකින නායකයින් අපට උදව් කරනවා. ඒ මගින් අපිට එල්ල වී තිබෙන චෝදනා ජයගන්න පුළුවන් නමුත් මේ අයුරින් නිල විදිහට ගෙනෙන චෝදනා පැරැදවීමට අපට හැකියාව තිබෙනවා. නමුත් මොවුන් නොනිල විදිහට චෝදනා ගෙනෙමින් ශ්‍රී ලංකාවට වෙළෙඳ සම්බාධක පැනවීමට උත්සාහයක් තිබෙනවා.ඒක තමයි අද ඉරානයට කරලා තිබෙන්නේ. සිරියාවට කරලා තිබෙන්නේ. ඒ නිසා ඇමරිකාව ප්‍රමුඛ අධිරාජ්‍යවාදී රටවල සැලසුම්වලට ශ්‍රී ලංකාවේ අභිමානය පාවා දෙන්න අප සූදානම් නෑ. ඔවුන්ගේ සියලුම සැලසුම් පරාජය කිරීමට අප කටයුතු කරනවා.මානව හිමිකම් ආරක්‍ෂා කිරීමේ ක්‍රියාකාරී සැලැසුම කැබිනට් මණ්ඩලයට ඉදිරිපත් කළා. එහිදී සියලුම ඇමැතිවරු එයට එකඟතාව පළ කළා. මේ පිළිබඳ ජාතික සංවාදයක් ඇති කළ යුතුයි. මේ සැලැස්ම ජිනීවා නුවර මානව හිමිකම් කවුන්සලයට ඉදිරිපත් කිරීම මේ වෙලාවේ වඩා වැදගත් නිසා රජය එය එම කොමිසමට ඉදිරිපත් කළා. එහි සියලු සැලසුම් මේ වනවිටත් මේ රටේ ක්‍රියාත්මක කිරීමට රජය කටයුතු කර තිබෙනවා.ලංකා විදුලිබල මණ්ඩලය 1995 වෙනකම්ම ජල විදුලියෙන් සමස්ත පාරිභෝගිකයින්ට විදුලිය ලබා දුන්නා. ජල විදුලිය නිපදවීමෙන් සියයට 85ක් පිරිවැය ඉතිරිය කරගත හැකියි. විදුලි පාරිභෝජනය වැඩිවීමත් එක්ක ඉන්ධනවලින් විදුලිය නිපදවීමට පැවැති රජයන් කටයුතු කළා. එමගින් ඉන්ධන ඉහළ යාම විදුලිබිල වැඩිවීමට සාධනීයව බලපානවා. 2010 වසර ඉන්ධන මගින් විදුලිය නිපදවීමට රුපියල් බිලියන 82ක මුදලක් වැය කරලා තිබෙනවා. එය 2012 වසරේ දී රුපියල් බිලියන 163 දක්වා දෙගුණයකින් වැඩිවෙලා තිබෙනවා.මෙවර ඉන්ධන මිල වැඩිවීම හේතුවෙන් සියයට 15 සිට සියයට 40 දක්වා ගැලපුම් ගාස්තු අයකර තිබෙනවා. ඉරානයේ වෙළඳ බාධක ඉවත් කරලා ඉන්ධන පෙර පරිදි ලංකාවට ස්ථාවර මිලට පැමිණීමේ දී මේ ඉන්ධන ගැලපුම් ගාස්තුව ඉවත් කිරීමට කටයුතු කරනවා.විදුලිබල ක්ෂේත්‍රයේ සහනාධාර ලබා දුන්නේ විදුලිබල නොමැති නිවාසවලට භූමිතෙල් සහනාධාරයක්. එය දැනටමත් ක්‍රියාත්මකයි. නමුත් ඉන්ධනවලින් විදුලිය නිපදවන විට විදුලියට ඉතා අධික පිරිවැයක් දැරීමට සිදුවෙනවා. ඉන්ධන මේ ලෝකේ තව තියෙන්නේ වසර 40 ක් පමණයි. ඒ නිසා අපි ඒ ගැන ජනතාව දැනුවත් කරන ගමන් විකල්ප බලශක්ති වලට රට සූදානම් කළ යුතුයි. පුනර්ජනනීය බලශක්ති පිළිබඳ අපේ වැඩි අවධානයක් යොමුවෙලා තිබෙනවා.විශේෂයෙන්ම විදුලිය සංරක්‍ෂණ වැඩපිළිවෙළක් මාර්තු මාසයේ සිට ක්‍රියාත්මක කිරීමට අප කටයුතු කරනවා. ඒ සඳහා “හෙට වෙනුවෙන් අද” කියා දැනුවත් කිරීමේ වැඩසටහනක් ආරම්භ කරලා තිබෙනවා. එමගින් සෑම නිවසකම වොට් 60ක වැඩිපුර විදුලි බුබුලක් දිනකට නිවා දැමුවොත් මෙගා වොට් 160ක විදුලි ධාරිතාවක් ඉතිරි කරගත හැකියි. ජනතාව දැනුවත් කරමින් ඉදිරියේ ඇති විදුලිය අර්බුදයට රට සූදානම් කිරීමට අප ශක්තිමත්ව කටයුතු කරනවා.මහින්ද චින්තනයට අනුව මේ වසර අවසාන වන විට අපි සැමට විදුලිය ලබාදීමට කටයුතු කරනවා. ගිය වසරේ පමණක් අපි ලක්‍ෂ තුනකට ආසන්න ප්‍රමාණයකට විදුලිය ලබා දුන්නා. තවත් ලක්‍ෂ 03කට ආසන්න පිරිසකට තමයි මේ රටේ විදුලිය නොමැතිව තිබෙන්නේ. ඒ සියලු දෙනාට අප මේ වසර අවසානය වීමට පෙර විදුලිය ලබා දෙන්න කටයුතු කරනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>16</day>
    </date>
    <link>http://www.dinamina.lk/2012/03/16/_art.asp?fn=f1203162</link>
    <topic/>
    <author/>
    <content>විශාරද නීලා වික්‍රමසිංහගේ ගායන දිවියට හතළිස් පස් වසරක් පිරීම නිමිත්තෙන් “මාස්ටර් සර්” සංගීත ප්‍රසංගය ලබන 17 දින කොළඹ නෙළුම් පොකුණ රඟහලේ දී ප.ව.6.00 ට පැවැත්වේ. ඇයට එහිදී ආචාර්ය වික්ටර් රත්නායක, විශාරද සෝමතිලක ජයමහ, විශාරද සුනිල් එදිරිසිංහ, කමල් අද්දරආරච්චි, අමල් පෙරේරා සහ කපිල හේරත් ගායනයෙන් සහය වේ. ප්‍රසංගයේ නර්තන නිර්මාණය චන්දන වික්‍රමසිංහ රංගායතනය හා ජයන්ත කුමාර කරුණාසේකර රංගායතනය ය.යෞවනය හා පේ‍්‍රමය කෙතරම් අසිරිමත් අත්දැකීමක් වූවද ඇගේ හඬින් ගැයෙන විරහ ගීතයක් ඇසෙන විට සිතෙන්නේ වඩා ආස්වාදජනක පේ‍්‍රම විප්‍රයෝගය බවය.සිංහල ගීත සාහිත්‍යයේ ආරම්භයේ සිට ගායක ගායිකාවන් රැසක් විරහ ගීත ගායනා කර තිබේ. ඔවුන් බොහෝ දෙනෙක් විරහව සීමාව ඇත්තේ ශෝකී විලාපයකට පමණය. එයින් සමහර දෙනෙක් ඉන් ඉදිරියට ගොස් පෙම්වතුන්ගේ වියෝව භාව පූර්ණ අත්දැකීමක් බවට පත්කොට ඇත. විරහ ගීතයට සුපුරුදු ශෝකී රසයට අමතරව මධුර මනෝහර බව හා ලාලිත්‍යය කැඳවාගෙන ආවේ නීලාය.පේ‍්‍රම වියෝගය නිසා හදවතෙහි නැඟෙන දුක්ඛ සන්තාපය අනෙකාට නොපෙන්වා විඳ දරා ගන්නට පෙම්වත්හු පෙළඹෙති. එලෙස අපේක්ෂාභංගත්වයට පත්වූ තරුණයාට හා තරුණියට භේදයකින් තොරව ඒකාත්මික විය හැකි කටහඬක් ඇයට ඇත.ඔවුන්ගේ වේදනාව කෝපයකට පත්කර එය ඛේදජනක අවසානයකට රැගෙන යන්නට උඩගෙඩි දෙන අදහස් වර්තමාන විරහ ගීතය තුළ දක්නට ලැබුණත් නීලාගේ ගී එවැන්නකට තරුණ සිත් නොපොළොඹවයි.නීලා වික්‍රමසිංහ ගායනා කළ ගීත අතරින් බටහිර සංගීතයේ එන නාද රටා ආශ්‍රය කරගෙන නිර්මාණය වූ ගී රැසක් ජනප්‍රියව ඇතත් ඇය එක් සම්ප්‍රදායකට අයත් ගායිකාවක ලෙස හෝ විරහව හෝ පේ‍්‍රමය ගැන පමණක් වු ගීත ගායනා කළ ගායිකාවක ලෙස රාමු ගත කළ නොහැක.දෑතට වළලු, පුංචි සිතේ පුංචි සිනා, සුසැට බරණින් සැරසීලා, නඟේ නඟේ වැහි එනවා වැනි ගීතයන්ට ජන සංගීතයේ ආභාෂය ලැබී ඇති බවක් පෙනේ.නීලා වික්‍රමසිංහගේ ගායනා හා සංගීත අධ්‍යක්ෂණ දිවියට වසර 45 ක් පිරීම නිමිත්තෙන් පැවැත්වෙන ප්‍රසංගයක් ලබන 17 වෙනිදා කොළඹ නෙළුම් පොකුණ රඟහලේ දී පැවැත්වේ. එහිදී ඇය සංගීත දිවියේ එක් වසරක් වෙනුවෙන් එක් ගීතය බැගින් ගීත 45 ක් ගායනා කිරීමට අදහස් කරගෙන සිටියද කාලවේලාව පිළිබඳ ගැටලුව නිසා ගීත 37 පමණක් සීමා කරන්නට සිදුවූ බව අපට දැන ගන්නට ලැබුණි.තමන් ප්‍රියකරන ගායන ශිල්පිනියකගේ ගීත 37 ක් සජිවීව අසන්නට ලැබීමේ භාග්‍යය පේ‍්‍රක්ෂකයන්ට ලැබී තිබේ. විරාමයකින් තොරව අපමණ ගීත ප්‍රමාණයක් ගායනා කිරීම කවර හෝ ශිල්පිනියකට බැරෑරුම් වගකීමකි. ඇය කැමැත්තෙන්ම රසිකයන් වෙනුවෙන් ඒ එබඳු වගකීමක් පවරාගෙන ඇත.නීලාගේ ජනප්‍රියව ඇති ගීත දහස් ගණන අතරින් ගීත 37 ක් තෝරා ගැනීම එයටද වඩා දුෂ්කර කටයුත්තකි. ඒ කාර්යයට ඇයට උදව් කළෝ කවුරුන්දැයි අප විමසා සිටි විට නීලා දුන්නේ අපූර්ව පිළිතුරකි.“මෙතෙක් කලක් රසිකයන් අතර සිටි ගායිකාවක් හැටියට ඔවුන් වඩාත් ප්‍රියකරන ගීත පිළිබඳ වැටහීමක් මට තිබෙනවා. ඒ නිසා ජනතාව ප්‍රියකරන ගීත මොනවා දැයි විමසන්නට මට වෙනත් පිරිසකගේ සහය වුවමනා නැහැ”.නීලා එදා මෙන්ම අද ද ගීතවත්ය. එලෙසම අදීනය. ඇගේ කටහඬ උච්ච ස්වරයකට ගමන් කරන්නේ නීලා ද ඇය අයත් පරම්පරාව 70’ දශකයේ කලාකරුවන් යන පොදු වහරකට ලඝු කළ විටය.“මේ තත්ත්වය මට විතරක් සිදුවෙලා තිබෙන දෙයක් නෙමෙයි. අද ක්ෂේත්‍රයේ සිටින ප්‍රවීණයන් බොහෝ දෙනෙකුට මේ දේ සිදුවෙලා තිබෙනවා. අපි අලුත් නිර්මාණ කළත් ඒවා ප්‍රචාරය වෙන්නේ නැහැ. ගීතයක් ප්‍රචාරය කරගන්න නම් මුදල් ගෙවන්න ඕන. අපිට මුදල් ගෙවලා ගීත ජනප්‍රිය කරගන්න වුවමනාවක් නැහැ. අපේ ගීත ප්‍රචාරය නවත්වලා තිබෙන්නේ 70 දශකයේ ගීත කියලයි. හොඳ ගීතයක් එහෙම සීමා කරන්න පුළුවන්ද”මාර්තු 17 දින පැවැත්වෙන “මාස්ටර් සර්” ප්‍රසංගයේදී ඇය ගායනා කරන ගීත අතරට මාධ්‍ය මඟින් එලෙස විකාශය නොකළ ගීත කිහිපයක් ඇතුළත්ය.එයින් වඩා ප්‍රමුඛ ගීතයක් ලෙස නෙළුම් මුදලිගේ රචනා කළ “යෞවනය ආයෙමත් ගෙනල්ලා” ගීතය දැක්විය හැක. “මාස්ටර් සර්” ලන්ඩන් ප්‍රසංගය සඳහා නීලා එම ගීතය මුල්වරට ගායනා කළ විට එයට අසීමිත පේ‍්‍රක්ෂක ප්‍රතිචාරයක් ලැබූ බව ඇය අප හා පවසා සිටියේ නූතන ගීත රචකයන්ගේ දක්ෂතාවයන් අගය කරමිනි.මෙවර “මාස්ටර් සර්” ප්‍රසංගයේදී ගායනා කෙරෙන මංජුල නැද ගමගේ “සීතාවෝ” සුනෙත් රූපසිංහගේ “මල්වී” ගීතය හා නීලා වික්‍රමසිංහ රචනා කර සංගීතවත් කොට ගායනා කරන ‘වසන්ත වැස්සේ’ එවැනි නව ගීත කිහිපයකි.නීලා සංගීත අධ්‍යක්ෂණය කළ ගීත සංඛ්‍යාව දෙසිය ගණනකි. එදා මෙන්ම අද ද සංගීත අධ්‍යක්ෂණ ක්ෂේත්‍රයට කාන්තාවන්ගේ දායකත්වය ලැබෙන්නේ අල්ප වශයෙනි. නීලා දකින්නේ එය ක්ෂේත්‍රයේ කිසියම් බාධකයක් නිසා සිදුවන්නක් නොව කාන්තාවන්ගේ නොපිවිසීම නිසා ඇති වී ඇති හිඩැසක් ලෙස ය.ඇය සංගීත අධ්‍යක්ෂණයට පිවිසි අවස්ථාවේ ශිල්පීන්ගෙන් විශාල සහයෝගයක් ලැබුණ බව නීලා සඳහන් කරයි. කැපවීම මෙන්ම ප්‍රතිභාව ද අවශ්‍යය එවැනි ක්ෂේත්‍රයට කාන්තා දායකත්වය වැඩි වැඩියෙන් ලැබීම නිර්මාණයන්ගේ වෙනසකට හේතුවන්නක් ලෙස ඇය දකියි.දිනෙන් දින වෙනස් වෙන සමාජයට සාපේක්ෂව සංගීතයද වෙනස් විය විය යුතුය යන්න නීලාගේ තිර විශ්වාසයය. ඒ සඳහා නිවැරැදි දේවල් උකහාගත යුතු අතර අනවශ්‍ය දේවල් බැහැර කළ යුතුය. එනමුත් කුමන තත්ත්වයක් යටතේ වූවත් සිංහල භාෂාවේ අනන්‍යතාවයට හානි නොකළ යුතුය යන්න ඇගේ කල්පනාවය. ගීතය සඳහා යොදා ගැනෙන තාක්ෂණික ප්‍රයෝගය වූවද යොදා ගත යුත්තේ මිනිස් කටහෙ¼ඩ් මධුරත්වය ආරක්ෂා කෙරෙන පරිදිය.” ඇගේ අදහස්වල දෙවරක් නොව කිහිපවරක් කල්පනා කළ යුතු කරුණු ඇත.ගීත සංරක්ෂණය කිරීම හෝ රියැලිටි ටී.වී. වැඩසටහන් සඳහා ජනප්‍රිය ගායකාවන්ගේ ගීත නැවත ගායනා කිරීම ගැන නීලා දක්වන විරෝධය පෙර සඳහන් කළ පරිදිම උච්ච ස්වර ගනී.ඇය පවසන්නේ වෙනත් ගායක ගායිකාවන්ගේ ගීත ගායනා කොට නවක තරු ජනප්‍රිය වූවත් ඔවුන්ට අනන්‍යතාවයක් නැති බවය. ඔවුන්ට ඇත්තේ හෙවනැල්ලක් පමණය. එක හඬකින් ගී ගයන්නට එක ගායකයෙක් හෝ ගායිකාවක් ප්‍රමාණවත්ය. ජෝතිපාල ජීවමාන කරන්නට උත්සාහ කරන සමහර සෙවනැලි ගායකයන් නිර්මාණ මංකොල්ලකරුවන් ලෙස නීලා හඳුන්වයි.නීලා ඇගේ නවතම ප්‍රසංගයට සූදානම් වන අවිවේකී මොහොතේ තවදුරටත් ඇය වෙහෙස කරන්නට අප සිත් නොදෙයි. ඉදිරියේ ඇගේ රසිකයන් වෙනුවෙන් කුමක් කරන්නට අපේක්ෂා කරන්නේද යනුවෙන් විමසා සිටි විට ඇය පිළිතුරු දුන්නේ “ද මදර්” සංවිධානය හරහා දුෂ්කර පළාත්වල කුඩා දරුවන්ට හා පිළිසරණ අවශ්‍යය කලාකරුවන්ට පිහිට වන බවයි. රටේ කොතෙකුත් සංවිධාන තිබියදී වෙනම සංවිධානයක් පිහිට වූයේ ඇයි දැයි ඇසූ විට ඇය මෙසේ ප්‍රකාශ කළේය.“මට යමක් කරන්න අවශ්‍ය නම් මම එය කරනවා. සමාජයෙන් තවදුරටත් දේවල් මම බලාපොරොත්තු වෙන්නේ නැහැ. මේ මම සමාජයට යමක් දිය යුතු කාලයයි. මම ගායිකාවක් හැටියට පසුගිය කාලයේදී යම් යම් ක්‍රියාකාරකම් හරහා කළෙත් ඒ දෙයයි.”.</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>16</day>
    </date>
    <link>http://www.dinamina.lk/2012/03/16/_art.asp?fn=f1203163</link>
    <topic>ලේක්හවුස් ආයතනයේ උන්නතියට සියලු සේවකයන්ගේ කැපවීම අවශ්‍යයි</topic>
    <author>චමීර ඇල්ලදෙණිය</author>
    <content>ලේක්හවුස් ආයතනය පසුගිය වසරේ දී ලැබූ ලාභය ඉපැයීමට සියලුම සේවක සේවිකාවන්ගේ කැපවීම හා උනන්දුව ලැබුණු බවත් ඉදිරියටත් ආයතනය දියුණු කිරීමට සේවක සේවිකාවන්ගේ සහයෝගය අත්‍යවශ්‍ය බවත් ලේක්හවුස් ආයතනයේ සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතා පැවසීය.අනෙකුත් ආයතන සමඟ තරග කිරීමට අවශ්‍ය නවීන තාක්‍ෂණය ලේක් හවුස් ආයතනය සතුව ඇති බව ද මෙහිදී සභාපතිවරයා පැවසීය.නව මෘදුකාංග, නවීන මුද්‍රණ යන්ත්‍ර සමඟ ලේක්හවුස් ආයතනය නව මුහුණුවරක් ලබා ඇතැයි ද හෙතෙම කීය.බන්දුල පද්මකුමාර මහතා මේ බව ප්‍රකාශ කළේ දීර්ඝ සේවා තිළිණ ප්‍රදානය වෙනුවෙන් ටාජ් සමුද්‍ර හෝටලයේ දී පෙරේදා (14) පැවැති උත්සවයට සහභාගි වෙමිනි.ලේක්හවුස් ආයතනයේ වසර 35 ක් හා වසර 25 ක් සේවය කළ සේවකයන් ඇගයීම වෙනුවෙන් මේ උත්සවය සංවිධානය කර තිබිණි.පසුගිය වසරේ ලේක්හවුස් ආයතනය ලාභ ලැබීමට සියලුම සේවකයන්ගේ කැපවීම හා උනන්දුව ලැබුණු බවත්, ලේක්හවුස් ආයතනය ඉදිරියටත් දියුණු කිරීමට සියලුම සේවකයින්ගේ සහයෝගය අවශ්‍ය බවත් පද්මකුමාර මහතා කීවේය.එහිදී වැඩිදුරටත් අදහස් දැක්වූ බන්දුල පද්මකුමාර මහතා,ප්‍රථමයෙන්ම ලේක්හවුස් ආයතනය බිහි කළ ඩී. ආර්. විජේවර්ධන මහතාට කෘතවේදීත්වය පළ කරනු වස් එතුමාගේ 126 වැනි සැමරුම් උළෙල පසුගියදා අප පැවැත් වුවා.2011 වසරේ වසර 35 ක් සම්පූර්ණ කළ සේවකයන් 08 දෙනෙක්ද වසර 25 ක්ද සැමරූ 23 දෙනෙක් ද සිටිනවා. ඔවුන්ට මාස දෙකක පාරිතෝෂික දීමනාවක් සහ රන් පවුමක් ලබා දෙනවා. ලේක් හවුස් ආයතනයේ වැටුප අනෙක් ආයතන ගැන සලකා බලද්දී ඉතාම ඉදිරියෙන් තිබේ. නමුත් ලේක්හවුස් ආයතනයේ සේවකයන් තවමත් ඒ ගැන මැසිවිලි නඟනවා.රජයේ ආයතනවල ලබා දෙන බොහෝ වරප්‍රසාද අපේ ආයතනයෙන් ලබා දෙනවා. මාස පහමාරක ප්‍රසාද දීමනාවක් ලබාදෙන එකම ආයතනය මෙයයි.ලේක්හවුස් ආයතනය ලබන ආදායමෙන් සියයට 60 ක් සේවක සුබසාධනය සඳහා යොදවන බවද කිව යුතුයි. පසුගිය කාලයේ මේ ආයතනයට විශාල සේවක සංඛ්‍යාවක් ඇතුළත් වෙලා තිබෙනවා.ඔවුන්ට වැටුප් දීම ඇතුළු සුබ සාධනය වරප්‍රසාද දීම හේතුවෙන් ආයතනය පසු පසට යමින් තිබුණා.මේ ආයතනය ආරම්භ කළ නැකත හොඳ නිසාදෝ බංකොළොත් වුණේ නෑ. අපට පසුව ආරම්භ කළ ආයතන අපිට ඉදිරියෙන් සිටී. ඒ නිසා මේ ආයතනය ගොඩ ගැනීමට අප සැලසුම් කළා. සේවක බඳවා ගැනීම අත්හිටුවීම, නව යන්ත්‍ර ගැනීම, නව මෘදුකාංග ලබා ගැනීම සිදු කළා.මා සභාපතිවරයා ලෙස පත්වීම ලබා ගන්නා විට සේවක පිරිස 3200ක්. දැන් සේවකයන් සිටින්නේ 2000 යි. අපෙන් වෙන්ව ගිය සේවකයන්ට ඉතා හොඳ වටිනාකමක් ලබා දී ඔවුන්ට සමුදුන්නා. ඉන් පසුව නව මුද්‍රණ යන්ත්‍ර මිලදී ගත්තා. නව මෘදුකාංග මිලදී ගත්තා. මේ සියලු දේ කරන්න, ආයතනය ගොඩනගන්න, කැපවීම් කරන්න හැකි පිරිසක් අප සමඟ හිටියා.රජයේ ප්‍රවෘත්ති පළ කරන ආයතනයක් හැටියට අපි කැපවීම් කළත් රජයේ දැන්වීම් පවා අපට ලබා දුන්නේ නෑ. මැතිවරණ කාලයේ දී ඇමැතිවරු කොතරම් ප්‍රචාර ලබා ගත්තත් ඔවුන් උදව් කළේ වෙනත් පත්තර කන්තෝරුවලට යි. නමුත් අපි සැලසුම් සහගතව ලේක්හවුස් ආයතනය ගොඩනැඟීමට කටයුතු කළා. භාණ්ඩාගාරයෙන් සතයක් ගන්නේ නැතුව ලේක්හවුස් ආයතනය පසුගිය වසරේ ලාභ ලැබුවා.වෙළෙඳ මුද්‍රණ අංශය ශක්තිමත් කරන්න අප තවදුරටත් බලාපොරොත්තු වෙනවා. සිව් වර්ණ මුද්‍රණ යන්ත්‍රයක් මේ සඳහා යෙදවීමට කටයුතු කරනවා. පොත් බැඳීමේ යන්ත්‍රයක් ගෙන ඒමට සැලසුම් කර තිබේ.මේ සියල්ල කිරීමට මුද්‍රණ අංශයෙන්, දැන්වීම් අංශයෙන් මනා සහයෝගයක් ලබා දී තිබෙනවා. ලේක්හවුස් ආයතනයේ අලුත්ම මුහුණුවර මෙයයි. අපි ලේක්හවුස් ආයතනයේ ආඩම්බරකාර සේවකයෝ වෙමු. රජයේ මත වාදය ඉදිරියට ගෙනයන ගමන් ආයතනය සංවර්ධනය කිරීමට කටයුතු කළ යුතුයි.අද මේ උත්තම පූජා ලබන සේවකයන් ද ඒ කැපවීමේ කොටස්කරුවන්.ලේක්හවුස් ආයතනයේ සාමාන්‍යාධිකාරී අභය අමරදාස මහතා - “මෙතන සිටින සේවකයන් පත්තර මහ ගෙදර ඊයම් යුගයේ දී පැමිණි අයයි.ඔවුන් එදා සිට ඉතා කැපවීමෙන් සේවය කළා. අද ඊට වෙනස්. අද පරිගණක යුගයක්. ලේක්හවුස් ආයතනයටත් පරිගණක ඇවිත්. සේවකයන්ට වැඩ පහසුවෙලා. ඒ නිසා දැන් සේවකයෝ එතරම් කැපවීම් කරන්නේ නැති දැයි මට හිතෙනවා.”අපි මේ උත්තම පූජා වැඩසටහන 1967 ඉඳලා වසරක් පාසා සිදු කර ති‍ෙබනවා. අප ආයතනයේ අමාරු කාලවලදී ද මේ උත්තම පූජා වැඩසටහන පැවැත්වීමට ද කටයුතු කළා.කර්තෘ මණ්ඩල අධ්‍යක්‍ෂ සීලරත්න සෙනරත්, මෙහෙයුම් අධ්‍යක්‍ෂ උපුල් දිසානායක, නීති අධ්‍යක්‍ෂ රසාංග හරිස්චන්ද්‍ර, ආයතන ලේකම් කුමුදු ගුණවර්ධන මහත්ම මහත්මීහු ඇතුළු පිරිසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>17</day>
    </date>
    <link>http://www.dinamina.lk/2012/03/17/_art.asp?fn=n1203171</link>
    <topic>පිටස්තර බලවේගයන්ට මුහුණදීමටඅප රටට ශක්තිය තිබෙනවා</topic>
    <author>ධනුෂ්ක ගොඩකුඹුර</author>
    <content>පිටස්තරයෙන් එල්ල වන බලවේගවලට මුහුණ දීමට අප රටට ශක්තිය තිබෙන බව ජනාධිපති මහින්ද රාජපක්ෂ මහතා අවධාරණය කරයි. මෙය පක්ෂ භේද බලන අවස්ථාවක් නොවන බව විපක්ෂය සිහිතබා ගත යුතු යැයිද පවසන ජනාධිපතිතුමා සියලු භේද අමතක කර රට වෙනුවෙන් එකතු විය යුතු බවත් ප්‍රකාශ කරයි.අපට එරෙහි බලවේගවලට මුහුණ දිය යුත්තේ සියලුදෙනා එකතුව බව සඳහන් කරන ජනාධිපතිතුමා අපේ ප්‍රශ්න අපටම විසඳා ගත හැකි බවත් ඒ සඳහා පිටින් විසඳුම් අනවශ්‍ය බවත් පවසයි.ත්‍රස්තවාදය පරාජය කරන්නට පිටස්තර හමුදා නොගෙනා බව සිහිපත් කළ ජනාධිපතිවරයා එම ප්‍රශ්නය විසඳා ගන්නට හැකි වුණේ ඒ නිසා බව සඳහන් කරයි.ජනාධිපතිවරයා මේ අදහස් පළ කළේ ජාතික නිවාස සංවර්ධන අධිකාරියට අයත් නිවාසවල පදිංචිව සිටි පවුල් දෙදහසකට ඔප්පු ප්‍රදානය කිරීමේ අවස්ථාවට අරලියගහ මන්දිරයේදි (16) එක්වෙමිනි.ඉතිහාසයේ නිවාසලාභීන් සඳහා වැඩිම ඔප්පු සංඛ්‍යාවක් ප්‍රදානය කළ අවස්ථාව ලෙස මෙය සටහන් වන අතර ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍යාංශය ක්‍රියාත්මක කරන ජන සෙවණ නිවාස දශ ලක්ෂයේ වැඩසටහන යටතේ මේ ඔප්පු ප්‍රදානය කෙරිණ.අපේ ප්‍රශ්න අපටම සාකච්ඡා කර විසඳා ගත හැකි තත්ත්වයට අද රට ගොඩනගා ඇති බවත් අපේ රටේ සියලුදෙනාට එකට ජීවත් වීමට මෙන්ම ප්‍රශ්න විසඳා ගැනීමටත් හැකි විය යුතු බවත් ජනාධිපතිවරයා පැවසීය.රටක් සංවර්ධනය කරන විටදී මෙන්ම රට හමුවේ ඇති අභියෝගවලදීත් පක්ෂ පාට බැලිය නොහැකි බව කීවේය.බෙංගමුවේ නාලක හිමියන් ප්‍රමුඛ මහා සංඝරත්නය ඇතුළු සර්වාගමික පුජ්‍ය පක්ෂයත් ඇමැති විමල් වීරවංශ, අමාත්‍යාංශ ලේකම් ගෝඨාභය ජයරත්න, ජාතික නිවාස සංවර්ධන අධිකාරියේ සභාපති ජයන්ත සමරවීර මහත්වරු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>17</day>
    </date>
    <link>http://www.dinamina.lk/2012/03/17/_art.asp?fn=n1203172</link>
    <topic>මහ නාහිමියනිචිරං ජයතු !</topic>
    <author>බණ්ඩාර පිලවල</author>
    <content>ශ්‍යාමෝපාලි වංශික මහා නිකායේ මහනුවර අස්ගිරි විහාර පාර්ශ්වයේ මහා නායක අතිපූජ්‍ය උඩුගම ශ්‍රී බුද්ධරක්ඛිත රතනපාල ධම්මදස්සීභිධාන මහානායක මාහිමිගේ 82 වැනි ජන්ම දිනය මේ මස 17 දාට යෙදී ඇත.1930 මාර්තු 17 දා කුරුණෑගල දිස්ත්‍රික්කයේ උඩුගම ග්‍රාමයේදී උපත ලැබූ නාහිමියෝ 1945 ජුනි මාසයේ මහනුවර අස්ගිරි මහා විහාරයේදී සසුන්ගත වූහ. 1999 දෙසැම්බර් 13 දා අස්ගිරි විහාර පාර්ශවයේ මහා නායක පදවියෙන් නාහිමියෝ පිදුම් ලැබූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>17</day>
    </date>
    <link>http://www.dinamina.lk/2012/03/17/_art.asp?fn=n1203173</link>
    <topic>ස්වෛරී රාජ්‍යයක අභ්‍යන්තර කටයුතුවලට මැදිහත්වීමට එ.ජා. සංවිධානයට බලයක් නෑ</topic>
    <author>මහින්ද අලුත්ගෙදර</author>
    <content>කුමන තත්ත්වයක් යටතේ වුවද ස්වෛරී රාජ්‍යයක අභ්‍යන්තර කටයුතුවලට බලහත්කාරයෙන් මැදිහත්වීමට එක්සත් ජාතීන්ගේ සංවිධානයට කිසිදු බලයක් හෝ අවසරයක් නොමැති බව එම සංවිධානයේ හිටපු නියෝජ්‍ය මහලේකම් ජෝන් හෝම්ස් මහතා අවධාරණය කරයි.බ්‍රිතාන්‍ය චැනල් ෆෝ නාලිකාව මඟින් නිකුත් කර ඇති නවතම වීඩියෝ පටය සම්බන්ධයෙන් විදෙස් මාධ්‍ය වෙත අදහස් දක්වමින් හෙතෙම මේ බව ප්‍රකාශ කර ඇත.ශ්‍රී ලංකා රජයට එල්ල වී ඇති චෝදනා පිළිබඳ ස්වාධීන පරීක්ෂණයක් සිදුකරනු ඇතැයි තමාට බලාපොරොත්තු විය නොහැකි බව පවසන ඒ මහතා ශ්‍රී ලංකාවේ සිදුව ඇතැයි පවසන යුද අපරාධ සම්බන්ධයෙන් පරීක්ෂණ පැවැත්වීමට අවශ්‍ය නම් ඒ සඳහා ශ්‍රී ලංකා රජයේ සහාය තිබිය යුතු බවද අවධාරණය කර ඇත.මිනිස් පළිහක් ලෙස යොදා ගැණුනු අහිංසක ජනතාව එල්.ටී.ටී.ඊ ග්‍රහණයෙන් මුදාගැනීමට එක්සත් ජාතීන්ගේ සංවිධානයට නොහැකි වූ බවද එම සංවිධානයට ඇති බලය සම්බන්ධයෙන් අදහස් දක්වමින් ප්‍රකාශ කර තිබෙන හෝම්ස් මහතා ජාත්‍යන්තර ප්‍රජාව ශ්‍රී ලංකාව සම්බන්ධයෙන් එක්සත්ව නොසිටීම හේතුවෙන් රජයට එරෙහිව කළ හැකි බලපෑම තවදුරටත් දුබල විය හැකි බවද සඳහන් කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>17</day>
    </date>
    <link>http://www.dinamina.lk/2012/03/17/_art.asp?fn=n12031710</link>
    <topic>මානුෂීය මෙහෙයුම නවත්වා දමන ලෙසබටහිර රටවල් ජනපතිට බලපෑම් කළා</topic>
    <author>විජයානි එදිරිසිංහ</author>
    <content>කොටි ත්‍රස්තවාදීන්ගෙන් රට බේරා ගැනීමට මානුෂීය මෙහෙයුම සිදු කළ අවස්ථාවේ ප්‍රංශය, බ්‍රිතාන්‍ය ඇතුළු බටහිර රටවල් ගණනාවක් එම මෙහෙයුම් නවත්වා ගැනීමට ජනාධිපති මහින්ද රාජපක්ෂ මහතාට දැඩි ලෙස බලපෑම් කළ බව ආරක්ෂක ලේකම් ගෝඨාභය රාජපක්ෂ මහතා පවසයි.රටේ නායකයා වශයෙන්ද සේනාධිනායකයා වශයෙන්ද ජනාධිපතිවරයා එම බලපෑම් මැද එකම අරමුණකින් යුතුව කැපවීමෙන් නොසැලී කටයුතු කළ බවද හෙතෙම පැවසීය.ආරක්ෂක ලේකම් ගෝඨාභය රාජපක්ෂ මහතා මේ තොරතුරු හෙළිදරව් කළේ කොළඹ විශ්වවිද්‍යාලයේ ආදි ශිෂ්‍ය උපාධිධාරීන්ගේ නායකත්ව සහ කළමනාකාරීත්වය යන මැයෙනි පැවැති වැඩමුළුවකට සහභාගි වෙමිනි.කොළඹ සිනමන් ලේක් හෝටලයේ දී එම වැඩමුළුව පැවැත්විණි.ජනාධිපතිවරයාත් ආරක්ෂක ලේකම් වශයෙන් තමාත් ත්‍රිවිධ හමුදාපතිවරු සහ සෙසු හමුදා නායකත්ව නිලධාරීහු මුළුමනින්ම ත්‍රස්තවාදය තුරන් කිරීමට දිවි හිමියෙන් කටයුතු කළා.කොටි ත්‍රස්තවාදීන්ගේ ගුවන් හැකියාව දැඩි බියක් පැවතුණ බවත් ඔවුන්ගේ එම ගුවන් හැකියාව විනාශ කිරීමට හැකිවූයේ නායකත්වයේ යහපත් ප්‍රතිචාරය නිසා බවත් ආරක්ෂක ලේකම්වරයා පැවසීය.ජනාධිපතිවරයා කඩිනම් පියවර ගෙන පුද්ගලිකවම ඒ සඳහා කැපවුණ බවද ඒ මහතා කීය. වැඩිදුරටත් අදහස් දැක්වූ ආරක්ෂක ලේකම්වරයා - ජනාධිපතිවරයා මානුෂීය මෙහෙයුම ආරම්භයේ සිටම කළ කැපවීම ත්‍රිවිධ හමුදාවේ මෙන්ම රටේ ජනතාව අතරත් ප්‍රබෝධය ඇති කිරීමට සමත් වුණා. යුද්ධය අවසාන අදියරේ වූ බටහිර රටවල් මැදිහත් වී හමුදාවේ ගමන වැළැක්වීමට බොහෝ දේ සිදු කළා.ප්‍රංශ සහ බ්‍රිතාන්‍ය විදේශ ඇමැතිවරු යුද්ධය නවත්වා ජනාධිපතිවරයාගේ අරමුණ වෙනස් කිරීමට කළ බලපෑම්වල බරපතළ තත්ත්වයක් පෙනෙන්න තිබුණා.මෙහිදී නායකත්වයේ තිබූ අරමුණ ඉතා පැහැදිලි එකක්. එකම ඉලක්කයක් කරා යාම අරමුණ විය. එනම් ත්‍රස්තවාදය තුරන් නොකර මෙරටට ඉදිරියට යාමට නොහැකි බවයි. ජනාධිපතිවරයා එය අවබෝධ කරගෙන ස්ථිර ගමනකට එළැඹුණා.මෙහිදී ජනාධිපතිවරයාගේ ජීවිතයට මරණීය තර්ජන එල්ල වු බව කිව යුතුයි.මෙහෙයුමේ යෙදී සිටි පිරිස එකම අරමුණකින් චිත්ත ධෛර්යයෙන් යුතුව කටයුතු කළ නිසා රටටම විජයග්‍රහණය ළඟා කරදීමට හැකි වුණා..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>17</day>
    </date>
    <link>http://www.dinamina.lk/2012/03/17/_art.asp?fn=n1203174</link>
    <topic>ශ්‍රී ලංකාවට එරෙහි යෝජනාවප්‍රතිසන්ධාන වැඩපිළිවෙළට අහිතකර ලෙස බලපාවි</topic>
    <author>මහින්ද අලුත්ගෙදර</author>
    <content>ශ්‍රී ලංකාවට එරෙහිව ජගත් මානව හිමිකම් කවුන්සලය වෙත ඉදිරිපත් කර තිබෙන යෝජනාව ශ්‍රී ලංකාවේ ප්‍රතිසන්ධාන වැඩපිළිවෙළට අහිතකර ලෙස බලපානු ඇතැයි රජය පෙන්වා දෙයි.එවැනි යෝජනාවක් මඟින් එක්සත් ජාතීන්ගේ පිළිගත් සම්ප්‍රදායන්ට හා අපේක්ෂාවන්ට හානි සිදුවිය හැකි බව එක්සත් ජාතීන්ගේ සංවිධානයේ ජිනීවාහි ශ්‍රී ලංකා නිත්‍ය නියෝජිත හා තානාපතිනි තමරා කුනනායගම් මහත්මිය අවධාරණය කරයි.ස්විස්ටර්ලන්තයේ ජිනීවාහිදී පැවැත්වෙන ජගත් මානව හිමිකම් සමුළුවේ 19 වැනි සැසිවාරයට එක් වෙමින් ඒ මහත්මිය මේ බව ප්‍රකාශ කර ඇතැයි විදේශ කටයුතු අමාත්‍යාංශය සඳහන් කරයි.එක්සත් ජාතීන්ගේ සංවිධානයේ හරය වන ජාතීන් අතර මිත්‍රත්වය හා සබඳතා ශක්තිමත් කිරීම මෙවැනි අත්තනෝමතික යෝජනා මඟින් බරපතල ලෙස අභියෝගයට ලක් වන බව පෙන්වාදී තිබෙන ශ්‍රී ලංකා තානාපතිනිය එය හුදෙක්ම අනවශ්‍ය ක්‍රියාදාමයක් බවද සඳහන් කර ඇත.විද්වත් කමිටුව නිකුත් කළ වාර්තාව ජගත් මහ ලේකම්වරයාට උපදෙස් ලබාදීම සඳහා වන වාර්තාවක් පමණක් බවට ස්ථාවරය වුවද එහි දත්ත සොයා ගැනීම, විමර්ශනය සහ තක්සේරු කිරීම ආදිය පිළිබඳ නිරවද්‍ය පදනමක් නොමැති බවද ඇය වැඩිදුරටත් ප්‍රකාශ කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>17</day>
    </date>
    <link>http://www.dinamina.lk/2012/03/17/_art.asp?fn=n1203175</link>
    <topic>චැනල් 4 විකාශනයඅයුක්ති සහගතයි</topic>
    <author>මහින්ද අලුත්ගෙදර</author>
    <content>ශ්‍රී ලංකාවට එරෙහිව බ්‍රිතාන්‍ය චනල් 4 වීඩියෝ පටය විකාශනය කිරීමට ප්‍රථම ඒ සඳහා යොදා ගන්නා දර්ශන හා අනෙකුත් සාධක පිළිබඳ තොරතුරු අනාවරණය නොකිරීම සම්බන්ධයෙන් ශ්‍රී ලංකා රජය කනගාටුව පළ කරයි.මෙවැන්නක් කිරීම තුළින් නඟන ප්‍රශ්න සඳහා පිළිතුරු ලබාදීම සම්බන්ධයෙන් පවතින අවස්ථාමය අයිතිය ශ්‍රී ලංකා රජයට අහිමිවී ගොස් තිබෙන බව බ්‍රිතාන්‍යයේ ශ්‍රී ලංකා මහ කොමසාරිස් කාර්යාලය පවසයි.මෙම නාලිකාව ශ්‍රී ලංකාවට එරෙහිව පසුගිය වසරේදී ද මෙවැනිම ව්‍යාජ වීඩියෝ පටයක් එළිදැක්වූ බව සඳහන් කරන ශ්‍රී ලංකා මහ කොමසාරිස් කාර්යාලය එම විකාශනය එක්සත් ජනපද සන්ඩේ ටයිම්ස් ඇතුළු බොහෝ ආයතනවල විවේචනයට ලක්වූ බවද පෙන්වා දෙයි.බ්‍රිතාන්‍ය චැනල් 4 විකාශනය මුළුමනින්ම අයුක්ති සහගත හා ඒක පාක්ෂිකත්වයක් පිළිඹිබු කරන අතර ඒ සමඟම එම වීඩියෝ පටය කිසිදු අදාළත්වයක් නොමැති මෙන්ම තහවුරු නොකරන ලද බවද බ්‍රිතාන්‍යයේ ශ්‍රී ලංකා මහ කොමසාරිස් කාර්යාලය කියා සිටී.ශ්‍රී ලංකාව සම්බන්ධයෙන් මෙම නාලිකාව දිගින් දිගටම සතුරු හා පක්ෂපාතී පිළිවෙතක් ක්‍රියාත්මක කිරීම පිළිබඳව කනගාටුව පළ කරන ශ්‍රී ලංකා මහ කොමසාරිස් කාර්යාලය ඔවුන් සෑම අවස්ථාවකදීම අවධානය යොමුකර තිබෙන්නේ තහවුරු කළ නොහැකි චෝදනා සම්බන්ධයෙන් ලක් රජයේ හා හමුදාවේ ජ්‍යෙෂ්ඨ නිලධාරීන්ට අදාළ වන පරිදි බවද සඳහන් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>17</day>
    </date>
    <link>http://www.dinamina.lk/2012/03/17/_art.asp?fn=n1203176</link>
    <topic>සේවක වැටුප් වැඩිවේ:ලංගම වර්ජනය නිමයි</topic>
    <author>අනුර පේ‍්‍රමලාල් සහ රක්ෂණ ශ්‍රියන්ත</author>
    <content>ශ්‍රී ලංකා ගමනාගමන මණ්ඩලයේ සේවකයන්ගේ මූලික ඉල්ලීම් ලබාදීමට රජය තීරණය කර ඇත.ඒ අනුව ඊයේ (16) ලංකා ගමනා ගමන මණ්ඩලයේ මූලස්ථානයේ පැවැති මාධ්‍ය හමුවේ දී ප්‍රවාහන නියෝජ්‍ය ඇමැති රෝහණ දිසානායක මහතා ලංගම සේවකයන්ගේ වැටුප් වැඩි කිරීමට ජනාධිපතිවරයා නියෝග කර ඇති බව පැවැසීය.ඒ අනුව ශ්‍රී ලංගම සේවකයකුගේ අවම වැටුප රුපියල් එකොළොස් දහස් හත්සිය තිහක් කිරීමට තීරණය කර ඇතැයි ඒ මහතා කීය.ලංගම සේවකයන්ගේ මුලික ඉල්ලීම් අතර ප්‍රධාන වූයේ තම මාසික වේතනය ස්ථිර දිනයක ලබා ගැනීමත්, 2006/30 චක්‍ර ලේඛයට අනුව වැටුප් වැඩිකර ගැනීම, හිඟ සේවක අර්ථසාධක අරමුදල් අදාළ ගිණුම්වලට බැරකර ගැනීම විශ්‍රාම යාමේදී පාරිතෝෂික මුදල් ලබාගැනීමත්ය.සියලුම ශ්‍රී ලංගමයේ වෘත්තීය සමිති කලක් තිස්සේ ගෙන ගිය සටනක ප්‍රතිඵලයක් ලෙස තම අයිතිවාසිකම් දිනා ගැනීමට හැකිවූ බව වෘත්තීය සමිති නියෝජිතයෝ පැවැසූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>17</day>
    </date>
    <link>http://www.dinamina.lk/2012/03/17/_art.asp?fn=n1203179</link>
    <topic>පරිපූරක වර්ජනයෙන්රෝගීහු අපහසුතාවට</topic>
    <author>සිතාරා සේනානි</author>
    <content>ඉල්ලීම් කිහිපයක් මුල් කැරගෙන පරිපූරක වෛද්‍ය සේවා වෘත්තීය සමිති ඒකාබද්ධ බලමණ්ඩලය ආරම්භ කැර ඇති අඛණ්ඩ වැඩ වර්ජනය හේතුවෙන් රටපුරා රෝහල්වල බාහිර රෝගී අංශ, ඖෂධ ශාලා, වෛද්‍ය රසායනාගාර, එක්ස්රේ හා සී.ටී. ස්කෑන් අංශවල සේවා සම්පූර්ණයෙන්ම පාහේ ඊයේ (16) අඩාලව පැවතිණි.මේ නිසා බාහිර රෝගී අංශයෙන් හා සායනවලින් ප්‍රතිකාර ගැනීමට පැමිණි රෝගීන්ට වෛද්‍යවරයා ලියා දුන් බෙහෙත් තුන්ඩු රැගෙන රජයේ ඔසුසල්වල දැඩි අසීරුතා මධ්‍යයේ දිගු පෝලිම්වල රැඳී සිටිමින් නොමිලේ බෙහෙත් ලබා ගැනීමට සිදුව තිබිණි.ජාතික රෝහලේ බාහිර රෝගී අංශය, ඖෂධ ශාලා, වෛද්‍ය රසායනාගාර, එක්ස්රේ හා සී.ටී. ස්කෑන් අංශවල කටයුතුද සම්පූර්ණයෙන්ම පාහේ ඇනහිට තිබිණි.ජාතික රෝහලේ වැඩබලන අධ්‍යක්ෂිකා වෛද්‍ය සුජාතා සේනාරත්න මහත්මියගේන් දිනමිණ කළ විමසුමකදී කියා සිටියේ අසාධ්‍ය රෝගීන්ගේ අත්‍යවශ්‍ය පරීක්ෂණ කටයුතු ජීවිතාරක්ෂක හේතු මත විශේෂඥ වෛද්‍යවරුන්ගේ නිර්දේශය ඇතිව තෝරාගත් පෞද්ගලික ස්ථාන වෙත ගෙන ගොස් සිදුකිරීමට පියවර ගන්නා බවයි.අනිකුත් කාර්ය මණ්ඩලවල සහයෝගය ඇතිව අපහසුතා මධ්‍යයේ හෝ මේ කටයුතු සිදු කරගෙන යන බවත් සේනාරත්න මහත්මිය පැවසුවාය. වෛද්‍ය සැපයීම් අංශයේ අධ්‍යක්ෂවරයා අත්‍යවශ්‍ය ජිවිතාරක්ෂක ඖෂධ සැපයීමට පියවර ගන්නා බවත් පැවසුවාය.ජාතික රෝහලේ විශේෂඥ වෛද්‍ය සායන ඊයේ දිනයේ සාමාන්‍ය පරිදි පැවැත්වූ බවද, රෝගීන්ට අවශ්‍ය ඖෂධ සතියක කාලයක් සඳහා ලබාදීමට පියවර ගත් බවද සඳහන් කළාය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>17</day>
    </date>
    <link>http://www.dinamina.lk/2012/03/17/_art.asp?fn=n1203177</link>
    <topic>සැබෑ තත්ත්වය දැකගන්නශ්‍රී ලංකාවට යන්න</topic>
    <author>මහින්ද අලුත්ගෙදර</author>
    <content>ඉන්දියාවේ තමිල්නාඩු දේශපාලන පක්ෂ සඳහා එල්.ටී.ටී.ඊ හිතවාදී කණ්ඩායම් විවිධ බලපෑම් එල්ල කළ ද අවශ්‍ය අවස්ථාවේදී නිවැරදි තීරණයට ඉන්දියාව එළඹෙනු ඇතැයි ශ්‍රී ලංකා රජය විශ්වාසය පළ කරයි.තමිල්නාඩු දේශපාලනඥයන් එල්.ටී.ටී.ඊ ක්‍රියාකාරී කොටස්වල ගොදුරක් බවට පත්ව තිබෙන අතර එම ප්‍රාන්තය ඇතුළුව විවිධ ප්‍රදේශවල සිටින එල්.ටී.ටී.ඊ සහායකයින්ගේ සංවිධානාත්මක කටයුතු හේතුවෙන් ශ්‍රී ලංකාවේ සැබෑ තත්ත්වය පිළිබඳව වැරැදි වැටහීමක් ඇතිවිය හැකි බවද ඉන්දියාවේ ශ්‍රී ලංකා මහකොමසාරිස් ප්‍රසාද් කාරියවසම් පවසයි.ඒ මහතා මේ බව ප්‍රකාශ කර ඇත්තේ මාධ්‍ය වෙත විශේෂ ප්‍රකාශයක් කරමිනි. මෙම වැරදි වැටහීම සංශෝධනය සඳහා ශ්‍රී ලංකාවට පැමිණ සැබෑ තත්ත්වය සියැසින් දැක ගන්නා මෙන් එම මන්ත්‍රීවරුන්ට ආරාධනා කරන ශ්‍රී ලංකා මහකොමසාරිස්වරයා ඔවුන් සමඟ ඒ සම්බන්ධයෙන් සාකච්ඡා කිරීමට සූදානම් බවද ප්‍රකාශකර තිබේ.තමිල්නාඩුවේ මෙන්ම ඉන් බාහිරවද වන එල්.ටී.ටී.ඊ හිතවාදීන්ගේ අසත්‍ය ප්‍රචාර හේතුවෙන් ශ්‍රී ලංකාව පිළිබඳව මේ ආකාරයේ වැරදි වැටහීමක් ඇති වන බවද ශ්‍රී ලංකාවට පැමිණ වත්මන් තත්ත්වය දැක ගැනීමෙන් සත්‍යය අවබෝධ කරගත හැකි බවද හෙතෙම පෙන්වා දෙයි. තමිල්නාඩුවේ ඒ.අයි.ඩී.එම්.කේ සහ ඩී.එම්.කේ පක්ෂවල මන්ත්‍රීවරුන් ශ්‍රී ලංකාවට එරෙහිව ඉන්දීය පාර්ලිමේන්තුව තුළ හඬ නඟමින් ඇමෙරිකාව විසින් ජිනීවාහි ජගත් මානව හිමිකම් සැසිවාරය වෙත ඉදිරිපත්කළ යෝජනාවට පක්ෂව සහාය දෙන ලෙසද ඉල්ලා තිබෙන බවද ඒ මහතා කියා සිටී.ඉන්දියාව සෑමවිටම ශ්‍රී ලංකාවේ ළඟම මිතුරෙකු මෙන්ම අසල්වාසියා වශයෙන් මෙම ගැටලුව පිළිබඳ ශ්‍රී ලංකාව සමඟ සංවාදයක නිරතවන බව සඳහන් කරන ප්‍රසාද් කාරියවසම් මහතා ඈත අතීතයේ සිටම ශ්‍රී ලංකාව හා ඉන්දියාව අතර ආර්ථික, සමාජයීය, වෙළෙඳ, සංස්කෘතික ආදී සෑම අංශයක් සමඟම දැඩි සබඳතාවක් පැවැති බවද පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>17</day>
    </date>
    <link>http://www.dinamina.lk/2012/03/17/_art.asp?fn=n1203178</link>
    <topic>ගාල්ල සිට අලුත්ගමට දුම්රිය 19 සිට</topic>
    <author>ශීලා උඩුවර</author>
    <content>නවීකරණය කරන ලද මුහුදුබඩ දුම්රිය මාර්ගයේ ගාල්ල සිට අලුත්ගම දක්වා දුම්රිය ධාවනය මෙම 19 වැනිදා උදේ ආරම්භ කරන බව දුම්රිය ගමනාගමන අධිකාරී එල්.ඒ.ආර්. රත්නායක මහතා පැවසීය.මාර්ගය අලුත්වැඩියා කිරීම සඳහා මාස 06ක් පමණ කාලයක් මෙම මාර්ගයේ දුම්රිය ධාවනය අත්හිටුවා තිබුණි. මාර්ගය විවෘත කිරීමෙන් පසු මාතර සිට අලුත්ගම දක්වා දුම්රිය ධාවනය කරන අතර, සමුද්‍රදේවී, රුහුණු කුමාරි ආදී ශීඝ්‍රගාමී කාර්යාල දුම්රියන්ද ධාවනය කෙරේ.19 වැනිදා සිට මාතරින් අලුයම 4.50 ට 5.20 ට පිටත්වන දුම්රියන් උදේ 6.03ට හා 7.10ට අලුත්ගමට පැමිණේ.ගාල්ලෙන් අලුයම 4.15ට 5.10ට පිටත්වන දුම්රියන් පිළිවෙළින් 5.55ට හා 6.51ට අලුත්ගමට පැමිණේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>17</day>
    </date>
    <link>http://www.dinamina.lk/2012/03/17/_art.asp?fn=n12031711</link>
    <topic>ජනමාධ්‍යඅත්වැල 20දා</topic>
    <author/>
    <content>ජිනීවා අභියෝගවලට සහ චැනල් 4 මාධ්‍ය භාවිතයට විරෝධය පළකරන “ජිනීවා අභියෝගයට එරෙහි මාධ්‍ය අත්වැල” කොළඹ කොටුව දුම්රියපොළ අබියසදී මේ 20 දා සවස 4 ට පැවැත්වේ.නිදහස් ජනමාධ්‍ය සංවිධානය සංවිධාන කරන ජනමාධ්‍ය අත්වැලට එක්වන ලෙස මාධ්‍යවේදීන්ට ආරාධනා කර සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>17</day>
    </date>
    <link>http://www.dinamina.lk/2012/03/17/_art.asp?fn=n12031712</link>
    <topic>උද්ඝෝෂණයකට යන බව සැමියා මට දුරකථනයෙන් කීවා</topic>
    <author>ඊ.සී. ප්‍රනාන්දු මුන්නේශ්වරම සමූහ</author>
    <content>මගේ මහත්තයා විරෝධතාවක දී වෙඩි වැදී රෝහල් ගත කළා, ඉක්මනට ලංකාවට එන්න කියා, රමණී අක්කා කෝල් කර මට කීවා යැයි හලාවත ධීවර විරෝධතාවේ දී වෙඩි වැදී මියගිය දෙදරු පියෙකු වූ එගොඩවැල්ලේ වර්ණකුලසූරිය ඇන්ටනි ප්‍රනාන්දු මරණය පිළිබඳව මහේස්ත්‍රාත් විභාගයේ දී සාක්කි දෙමින් ඔහුගේ බිරිය වර්ණකුල සූරිය ඉනෝකා සුදර්ශනී (29) මහත්මිය කීවා ය.ඇය එසේ ප්‍රකාශ කළේ හලාවත දිසා විනිසුරු හා මහේස්ත්‍රාත් ජගත් ඒ. කහඳගම මහතා ඉදිරියේ පෙරේදා (15දා) සවස පැවැති මහේස්ත්‍රාත්, විභාගයේ දී ය. අපරාධ පරීක්ෂණ දෙපාර්තමේන්තුවේ සහකාර පොලිස් අධිකාරි ශානි අබේසේකර මහතා සාක්කි මෙහෙයැවූ අතර පොලිස් පරීක්ෂක ලලිත් දිසානායක මහතා ඊට සහය දුන්නේ ය.වැඩිදුරටත් ඇය මෙසේ ද කීවා ය.අපට අවුරුදු 9ක් වයසැති දියණියක් හා 7 හැවිරිදි පුතෙක් ඉන්නවා. දිනෙන් දින භූමිතෙල් මිල ඉහළ යනවිට මාළු අල්ලා ගැනීමට නොහැකිවන නිසා සැමියා හිටියේ විශාල හිතේ අමාරුවකින්. මේ නිසා අපේ පවුලට ප්‍රශ්න මතු වුණා. එම නිසා මම ඩුබායි අබුඩාබි රටේ පාසලක සේවයට ගියා. ඒ ගියේ මේ වසරේ ජනවාරි මාසේ 13 දා යි.පෙබරවාරි මාසේ 14 දා මගේ සැමියා මට ඇමතුමක් දීලා කීවා භූමිතෙල් මිල ඉහළ නිසා මුහුදු යන්න අමාරුයි තෙල් මිල අඩු කර ගන්න 13 දා විරෝධතා ව්‍යාපාරයක් තිබුණා. පෙබරවාරි 15 දාත් උද්ඝෝෂණයක් තියෙනවා. කට්ටියට 15 දා උදේ 10.00 ට වැල්ලේ පල්ලියට එන්න කීවා. මමත් උද්ඝෝෂණයට යනවා යි සැමියා මට කීවා. පල්ලියේ පියතුමා නම් උද්ඝෝෂණය කරන්න එපා කියලා කී බවත් එයා මට කීවා.පෙබරවාරි 21 දා අපේ ගෙදරට ආ අපරාධ පරීක්ෂණ දෙපාර්තමේන්තු නිලධාරින් මගෙන් කට උත්තරයක් ගත්තා යයි ද කීවා ය.හලාවත එගොඩවැල්ලේ පදිංචි වර්ණකුලසූරිය (36) මෙහිදී සාක්කි දෙමින් මෙසේ කීවේ ය.“පෙබරවාරි 15 දා උදේ 10.30 ට විතර ගමේ අය වැල්ලේ සාන්ත සෙබස්තියන් දෙව් මැදුරට රැස් වුණා. තෙල් මිල ගැන උද්ඝෝෂණය කරන්නයි ආවේ.පල්ලියේ ක්ලෝඩ් හයසින්ත් පියතුමා හලාවත නගරාධිපති හිලරි ප්‍රසන්න වැල්ලේ මන්ත්‍රීවරුන් වන ලාවුස් - වික්ටර් - ජෝශප් - ක්‍රිස්ටි හා ලෙස්ලි මහත්වරුන් සමඟ තුන් හාරදහසක් එහි රැස්වී සිටියා. ජනතාව උද්ඝෝෂණය කරන්න සූදානම් වුණා. එහෙත් පියතුමා කීවා සාකච්ඡා කරලා තෙල් මිල අඩු කරගන්න පුළුවන්. එම නිසා උද්ඝෝෂණ කරන්න එපා කියලා.මේ නිසා පල්ලියට පැමිණ සිටි වැඩි දෙනෙකු ආපසු නිවෙස් බලා ගියා. පිරිසක් රැඳී සිටියා. ඒ අතර අපට ආරංචියක් ආවා රිදීවැල්ලේ අපේ කට්ටියකට පොලිසිය ගහනවා කියලා. මේ නිසා කලබල වූ පිරිස හලාවත ටවුම දෙසට යන්න ගියා. පියතුමා කෑගහලා කීවා යන්න එපා කියලා.අප ඉදිරියට යන විට වෙඩි හඬක් ඇසුණා. එවිට ඇන්ටනිට හා තව දෙතුන් දෙනෙකුට වෙඩි වැදී ඇති බවත් ආරංචි වුණා. සෙනඟ ඉදිරියට ගිය පියතුමා කෑගහලා කීවා මිනිසුන්ට වෙඩි තියන්න එපා කියලා. එහෙත් ඒ අතරත් වෙඩි හඬ ඇසුණා.වෙඩි වැදුන ඇන්ටනිව රෝහලට ගෙන ගිය බවත් දැන ගත්තා. එවිට පියතුමා මට කීවා රෝහලට ගිහින් ඇන්ටනිව බලලා එන ලෙසට. ඇන්ටනිට වෙඩි වැදෙනවා මා දැක්කේ නැහැ. වෙඩි වැදී තිබුණේ නඩුකාර නෝනාගේ බංගලාව ඉදිරිපිට ක්‍රීඩාපිටිය පැත්තේයි. සෙනග එම බංගලාව ළඟ හිටියා. එහා කෙළවර පොලිසිය මැද පියතුමා හිටියා. කෑගසමින් සිටි සමහරු අත ලී පොලු තිබුණා.ඒ අතර මම රෙම්ජියස්ගෙන් යතුරු පැදිය ඉල්ලාගෙන විජය තමෙල් හා හලාවත රෝහලට ගියා. එහි පොලිසියයි හමුදාවයි හිටියා. මගේ මස්සිනා ඇන්ටනි මිය ගොස් තිබුණා. එයාගේ මුහු‍ෙණ් නහයට යටින් වෙඩි වැදුන සිදුරක් තිබුණා. මහේස්ත්‍රාත්වරයා හා අධිකරණ වෛද්‍ය නිලධාරි ඉදිරියේදී මම මෘත දේහය හඳුනා ගත්තා. ඒ අතර පොලිසියේ දැනුම් දීම අනුව මමයි - ස්ටැන්ලි - වේගන් - විජය තාමෙල් හා එම්මානුවෙල් යන අය ඇන්ටනිගේ මෘත දේහය බාර ගත්තා.“ හලාවත රිදීවැල්ලේ වෙරළට මීටර් 100ක් දුරින් මගේ රෙස්ටුරන්ට් එක පිහිටා තිබෙනවා. මෙදින උදේ 10 -10.30 විතර රෙස්ටුරන්ට් එක ඉදිරිපස කලබලයක් වූණා. පොලිසිය හා හමුදාව ද හිටියා. කෑගසන හඬ ඇසුන නිසා මම රෙස්ටුරන් එක වසා දැම්මා. පස්සේ මම උඩ තට්ටුවට ගියා. එවිට මා දුටුවා වෙරළ දෙසින් පිරිසක් කෑගසමින් එනවා. ඒ අතර ඉදිරියෙන් යතුරු පැදියකින් ආ හමුදා භටයෙකු ඒ අයට එන්න එපා කීවා. එවිට දුව ආ අය එම භටයාට පහර දුන්නා. ඔහු බිම වැටුණා.ඒ සමඟ වෙඩි හඬක් ඇසුණා. කඳුළු ගෑස් ද ගැහැව්වා. එක උණ්ඩයක් මගේ රෙස්ටුරන්ට් එක ඉදිරිපස ගහේ වැදිලා බිම වැටිලා පුපුරා ගියා. මේ නිසා කිසිවක් පේන්නේ නැති වුණා. පස්සේ වෙඩි වැදුන අය රෝහලට ගෙන ගිය බව දැන ගත්තා. ඇන්ටනි මියගිය බවත් දැන ගත්තා යයිද කීවේ ය.වැඩිදුර සාක්කි සටහන් කර ගැනීම මේ මස 29 වන දිනට කල් දැමීය.නීතිඥ ඒ.සී. ස්විනි පෙරේරා නීතිඥ හිලරි ප්‍රසන්න ප්‍රනාන්දු - නීතිඥ චින්තක කරුණාසේකර යන මහත්වරු අගතියට පත් පාර්ශවය වෙනුවෙන් පෙනී සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>17</day>
    </date>
    <link>http://www.dinamina.lk/2012/03/17/_art.asp?fn=n12031713</link>
    <topic>ලංගම වර්ජනයෙන්තැපෑලට බාධා</topic>
    <author>උපාලි කරුණාරත්න</author>
    <content>ලංගම වැඩවර්ජනය තැපැල් මලු බෙදා හැරීමට බාධාවක් වුවත්, තැපැල් අධිකාරිවරුන්ට තම වාහන හෝ යොදා ගනිමින් හැකි උපරිමයෙන් තැපැල් මලු බෙදාහැරීමට උපදෙස් ලබා දී ඇතැයි නියෝජ්‍ය තැපැල්පති (මෙහෙයුම්) ආර්.ඩී.පී.ගාමිණී මහතා පැවසීය.එහෙත් ගම්බද ප්‍රදේශවලට තැපැල් මලු ප්‍රවාහනයෙන් ගැටලු ඇතිවන බව තැපැල් දෙපාර්තමේන්තුව පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>17</day>
    </date>
    <link>http://www.dinamina.lk/2012/03/17/_art.asp?fn=r1203171</link>
    <topic>බලපත්‍ර කොන්දේසි කැඩූජා ඇළ සුරාසල් 19ක් වටලයි</topic>
    <author>ජා ඇළ මධ්‍යම ලෙස්ලි පෙරේරා</author>
    <content>ගම්පහ දිස්ත්‍රික්කයේ අනුමත සුරසල් 20ක් පසුගියදා කරන ලද හදිසි පරීක්ෂණයකදී සුරාසල් 19ක්ම සුරාබදු බලපත්‍ර කොන්දේසි උල්ලංඝනය කර ඇති බැව් හෙළිවී ඇත.ගම්පහ, ජා ඇළ, මිනුවන්ගොඩ, කොච්චිකඩේ, යක්කල ප්‍රදේශයේ මත්පැන් විකුණන අවන්හල්වල මත්පැන්වලට වතුර මිශ්‍ර කර ඇති බවද සොයාගෙන ඇති බවත් තවත් මත්පැන් විකුණන අවන්හල් මත්පැන් නියමිත මිලට වඩා වැඩි මිලකට පාරිභෝගිකයින් හට අලෙවි කරන බවද පරීක්ෂණ වලින් හෙළිවී ඇත.එමෙන්ම නියමිත වෙලාවක් අවන්හල් වසා දැමීමට නීති රීති යොදා ඇතත් එම නීති රීති පිළි නොපදින අවන්හල් කිහිපයකට නීතිමය කටයුතු කර ඇත. මෙම වැටලීම් සිදු කර ඇත්තේ ගම්පහ සහකාර සුරාබදු කොමසාරිස් ආර්. එච්. රත්නායක මහතා ඇතුළු සුරාබදු නිලධාරී පිරිසක් විසිනි.මෙම හදිසි මෙහෙයුමේදී සුරාබදු නීති රීති උල්ලංඝනය කරන අයට සුරාබදු කොමසාරිස් ජනරාල් වසන්ත හපුආරච්චි මහතා විසින් නීතිමය පියවර ගන්නා ලදී..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>17</day>
    </date>
    <link>http://www.dinamina.lk/2012/03/17/_art.asp?fn=r1203172</link>
    <topic>අලව්ව වාරියගොඩඇතැම් වෙළෙඳසල්කසළ බැහැර කරන්නේ මහ ඔයට</topic>
    <author>අලව්ව විශේෂ – ඒ. කීර්තිසිංහ</author>
    <content>වරකාපොළ ප්‍රාදේශීය සභාවට අයත් අලව්වේ වාරියගොඩ නගරයේ ඇතැම් වෙළෙඳසල් මහ ඔයට අපද්‍රව්‍ය බැහැර කරයි.මෙය පරිසරය දූෂණයට මෙන්ම ඔයේ ජලය අපිරිසුදු වීමට ද හේතු වී තිබේ.මෙම කසළ අතර යෝගට් කෝප්ප, පොලිතීන් මෙන්ම වෙනත් ටින් වර්ග ද තිබෙන බැවින් මදුරුවන් බෝවීමට ද හේතු වී ඇතැයි නගර වාසීහු පවසති.මේ ගැන වරකාපොළ ප්‍රාදේශීය සභාවේ අවධානය යොමු කරන මෙන් ද ජනතාව ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>17</day>
    </date>
    <link>http://www.dinamina.lk/2012/03/17/_art.asp?fn=r1203173</link>
    <topic>පිළිමතලාව බස් මගී ආවරණ නෑ:ජනතාව අසීරුවේ</topic>
    <author>මධ්‍යම පළාත් සංචාරක එල්. එස්. එගොඩවිට</author>
    <content>කඩුගන්නාව නගර සභාවෙන් පාලනය වන පිළිමතලාව නගරය සඳහා පොදු බස් රථ මගී ආවරණ නොමැතිකමින් මගීහු දැඩි අපහසුතාවකට පත්ව සිටිති.මහනුවර සිට කොළඹ දෙසට ගමන්කරන මාර්ගයේ පිළිමතලාව නගර මධ්‍යයෙහි තිබූ මගී ආවරණය කැඩී බිඳී ගොස් ඇති අතර නැවත මගී ආවරණයක් එම ස්ථානයේ ඉදිකර නොමැත.මේ අතර එයට මදක් දුරින් පිළිමතලාව පොත්තපිටිය මංසන්ධිය අසල මෙම මාර්ගයේ බස් රථ නතර කිරීමේ ස්ථානයක් ස්ථාපිත කර ඇතත් එම ස්ථානයේද අදාළ මගී ආවරණයක් ඉදිකර නොමැත..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>17</day>
    </date>
    <link>http://www.dinamina.lk/2012/03/17/_art.asp?fn=r1203174</link>
    <topic>පමුණුගම ප්‍රදේශයේ සොරකම් වැඩිවෙලා</topic>
    <author>පමුණුගම සමූහ</author>
    <content>පමුණුගම පොලිස් වසමේ මේ දිනවල ගෙවල් බිඳීම්, සොරකම්, රන්මාල කැඩීම ආදිය වැඩිවෙමින් පවතී. එකම දින නිවෙස් දෙක තුනක සොරකම් සිදුවී ඇති අතර යතුරුපැදිවලින් පැමිණෙන කල්ලියක් රන්මාල කොල්ල කෑමද සිදු කරයි. මෙම කණ්ඩායම ඉක්මනින් නීතියේ රැහැනට ගැනීමට කටයුතු කරන බව පමුණුගම පොලිස් ස්ථානාධිපති ප්‍රභාත් කුලතුංග මහතා පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>17</day>
    </date>
    <link>http://www.dinamina.lk/2012/03/17/_art.asp?fn=r1203175</link>
    <topic>වාද්දුව මොල්ලිගොඩ ආයුර්වේද රෝහලේ පංචකර්ම මධ්‍යස්ථාන ගොඩනැඟිල්ලට මුල්ගල තබයි</topic>
    <author>වාද්දුව සංචාරක – තල්පිටියේ ඩබ්ලිව්. ඇම්. ඇන්. වී. විජේනායක පාණදුර සමූහ – අලුබෝමුල්ල සමූහ</author>
    <content>අද වන විට මොල්ලිගොඩ ආයුර්වේද රෝහල විශාල දියුණුවක් ලබා ඇති බවත්, වෛද්‍යවරු දෙදෙනකුගෙන් ආරම්භ කළ මෙම රෝහල වර්තමානයේ දොළහකට ආසන්න වෛද්‍යවරුන් පිරිසක් සිටින අතර නේවාසික රෝගීන් සියයකට වැඩි පිරිසක් ප්‍රතිකාර ලබන බව සුළු අපනයන භෝග ප්‍රවර්ධන ඇමැති රෙජිනෝල්ඩ් කුරේ මහතා පැවැසීය.ඒ මහතා එසේ පැවැසුවේ වාද්දුව මොල්ලිගොඩ ආයුර්වේද රෝහලට යාබදව රුපියල් ලක්ෂ 470 ක් වැය කර ඉදිකිරීමට යෝජිත පංචකර්ම මධ්‍යස්ථානයට මුල්ගල තැබීම, රෝහලේ එක්ස් කිරණ ඒකකය විවෘත කිරීම සහ රෝහල් සංවර්ධන කමිටුවේ සහභාගිත්වයෙන් ඉදිකළ ක්‍රීඩාංගණය ජනතා අයිතියට පැවරීම නිමිත්තෙන් පැවැත් වූ උත්සව සභාව අමතමිනි.ඇමැතිවරයා මෙසේ ද කීය.අද දින බස්නාහිර පළාත් සභාවේ අමාත්‍යාංශ අරමුදල් යොදවා ඉදිකිරීමට යෝජිත මුල්ගල තැබූ පංචකර්ම මධ්‍යස්ථානය මෙම ප්‍රදේශයේ ජනතාවට විශාල සම්පතක්.මෙම පංචකර්ම මධ්‍යස්ථානය ඉදිකිරීමටත් මෙම ආයුර්වේද රෝහල වැඩි දියුණු කිරීමටත් එක්ස් කිරණ යන්ත්‍ර සහිත ගොඩනැගිල්ල ලබා ගැනීමටත් බස්නාහිර පළාත් සෞඛ්‍ය, දේශීය වෛද්‍ය, සමාජ සුබසාධන, කාන්තා කටයුතු, පරිවාස හා ළමාරක්‍ෂක සේවා සභා කටයුතු ඇමැති ජගත් අංගගේ මහතා මහත් වෙහෙසක් ගත්තා. එය අද සාර්ථක වී තිබෙනවා.බස්නාහිර පළාත් ප්‍රවාහන, ක්‍රීඩා හා තරුණ කටයුතු, සමුපකාර සංවර්ධන ඇමැති උපාලි කොඩිකාර මහතා - ජගත් අංගගේ අමාත්‍යතුමා මුදල් ආධාර ඉල්ලු අවස්ථාවේ මා මේ ස්ථානය පරීක්‍ෂා කිරීමට පැමිණියා. එදා මෙම ස්ථානය මඩ වගුරක්ව තිබුණා. එහෙත් අද මෙය දුටු විට මහත් සතුටක් ඇතිවුණා. රෝගීන්ට ප්‍රතිකාර ගන්නා අතර ව්‍යායාමත් අවශ්‍යයි. ඒ සඳහා ක්‍රීඩා උපකරණ සහ විදුලිබලය ද, ඉතා ඉක්මනින් ලබා දෙනවා.බස්නාහිර පළාත් සෞඛ්‍ය හා දේශීය වෛද්‍ය ඇමැති ජගත් අංගගේ මහතා - බොහොම කාලයක සිට මා මෙම මොල්ලිගොඩ ආයුර්වේද රෝහල උසස්ම තත්ත්වයට ගෙන ඒමට මෙන්ම ප්‍රදේශයේ ජනතාවට විවිධ අන්දමින් සේවය සැලසීමට අවශ්‍යම පහසුකම් ලබා දීමට මහත් වෙහෙසක් ගත්තා. නොයෙකුත් බාධක ඒ සඳහා පැමිණියත් මාගේ ධෛර්යය අඩු වුණේ නෑ.අද මේ ජනතාව වෙනුවෙන් කරන අවංක සේවය පිළිබඳ සතුටුවිය හැකියි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>17</day>
    </date>
    <link>http://www.dinamina.lk/2012/03/17/_art.asp?fn=r1203176</link>
    <topic>හෙරොයින් කරල් 17ක් උදරයේ:සැකකරු දිවි ඇතිතෙක් හිරේ</topic>
    <author>මීගමුව විශේෂ – එච්. ප්‍රනාන්දු</author>
    <content>හෙරොයින් කරල් 17 ක් ගිල ප්‍රවාහනය කිරීමට වරද පිළිගත් හිටපු බැංකු සේවකයකුට මීගමුව මහාධිකරණ විනිසුරු ශිරාන් ගුණරත්න මහතා ජීවිතාන්තය දක්වා සිරදඬුවමක් නියම කළේය.හැඳල වත්තල මරදාන පාරේ පදිංචි 31 හැවිරිදි දෙදරු පියාට මෙසේ දඬුවම් නියම කැරිණි.වර්ෂ 2007 නොවැම්බර් මස 30 වෙනි දින හෝ ඊට ආසන්න දිනක වත්තල දී ග්‍රෑම් 11 ක් බරැති හෙරොයින් කරල් 17 ක් ගිල ප්‍රවාහනය කරන ලදැයි විත්තිකරුට එරෙහිව නීතිපතිවරයා චෝදනා නඟා තිබිණ.විත්තිකරු හිටපු බැංකු සේවකයෙක් මෙන් ම චිත්‍ර ශිල්පියෙක් බව ද අධිකරණයේ දී අනාවරණය විය.මාරාන්තික රෝගයකින් පෙළෙන තම දරුවකුට ප්‍රතිකාර කිරීමට අවශ්‍ය මුදල් සෙවීමට හෙරොයින් ප්‍රවාහනයේ යෙදුන බව අධිකරණයේදී හෙළි විය.රජයේ නීතිඥ පද්මාල් වීරසිංහ ද සිල්වා මහතා පැමිණිල්ල වෙනුවෙන් පෙනී සිටියේය. නීතිඥ ඉඳුනිල් පෙරේරා මහත්මිය විත්තිකරු වෙනුවෙන් පෙනී සිටියාය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>17</day>
    </date>
    <link>http://www.dinamina.lk/2012/03/17/_art.asp?fn=r1203177</link>
    <topic>නාගොඩ – නෑබඩ මාර්ගයේපාලම් බෝක්කුවේ ඉදිකිරීම් අතරමඟ</topic>
    <author>ඡායාරූපය – කටුකුරුන්ද සමූහ</author>
    <content>කළුතර, නාගොඩ සිට නෑබඩ දක්වා දිවෙන ප්‍රධාන මාර්ගයේ පාළයන්ගොඩ මංසන්ධිය හා සම්බන්ධ පාලම් බෝක්කුව ඉදිකිරීම සඳහා කඩා බිඳ දමා මාස කිහිපයක් ගතවුවද එය ප්‍රතිසංස්කරණය කර නැතැයි ප්‍රදේශවාසීහු පවසති. මෙම තත්ත්වය නිසා පාපැදිකරුවන් සහ යතුරුපැදිකරුවන් කිහිප දෙනකු අනතුරට ලක්වී ඇත. පාලම් බෝක්කුව අලුත්වැඩියා කර දෙන ලෙස බලධාරීන්ගෙන් ප්‍රදේශවාසීහු ඉල්ලති..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>17</day>
    </date>
    <link>http://www.dinamina.lk/2012/03/17/_art.asp?fn=r1203178</link>
    <topic>කුඹුරේ නියරට නොමිලේම මඩ තියන්න තේගිස් යෙදූ උපායට තරුණයන් දෙදෙනා හසුවෙලා</topic>
    <author>මිනුවන්ගොඩ සමූහ සිරිසේන අත්තනායක</author>
    <content>තේගිස් නමින් පුද්ගලයෙක් වටිනාපහ ප්‍රදේශයේ සිටියේය. ඔහු කපටියෙකි. වතුපිටි, කුඹුරු හිමි ඔහුට සිටියේ එකම දියණියකි. නමුත් ඔහු යමකුට අහර වේලක් පිරිනැමීමට මැලිකමක් දැක් වූ අයෙකි. දිනෙක තේගිස්ට තම කුඹුරේ නියරට මඩ තැබීමට අවශ්‍ය විය. තේගිස්ට පොඩි අප්පු සහ සිමියොන් යන තරුණයන් දෙදෙනා හමුවිය.කොල්ලනේ පොඩි වැඩක් තියෙනව වරෙල්ලා යන්න කියා ඔහු ඔවුන්ට අඬගැසුවේය. වැඩක් පලක් නැතිව සිටි තරුණයෝ හරි මාමේ එන්නම් කියා ඔහු හා එක්වූහ.උදලු සහ බීමට වතුර බෝතලයක් දී තේගිරිස් ඔවුන්ව කුඹුරට පිටත් කර හැරියේ තමා හදිසි වැඩකට යන බැවින් වැඩය හරියට කරපල්ලා යනුවෙන් පවසමින්ය.නමුත් තේගිස් ගිය ගමනක් නැත. නිවසින් පිටවී කාලය ගෙවා කුඹුරේ වැඩ නිමා වන මොහොතේ කුඹුරට ගියේය.ආ ළමයිනේ මම ටිකක් පරක්කු උනා. උඹලා දැන් තේ එහෙම බීලද කියා ඇසුවේය. නෑ මාමෙ තේ නම් බොන්න හමුවුණේ නැහැ. දැන් ඉතින් වැඩේ ඉවරයිනෙ කියා පොඩි අප්පු පැවැසුවේය.තේගිස් කෝපයක් මවාපාමින් සිය බිරියට බැන වදිමින් මේ ගෑණිට මම කියල ගියෙ උඹලට තේ ටිකක් දෙන්න කියල යමල්ලකො අද මම ඕකිව ඉතුරු කරන්නෙ නැහැ කියමින් තරුණයන් සමඟ නිවසට ගිහ.තේගිස් මුළුතැන් ගෙය දෙසට ගොස් බිරියට බැණ වැදුණේය. බිරියට ගුටි අනින ශබ්දයක් ද තරුණයන්ට ඇසිනි.මෙතන ඉන්න එකේ තේරුමක් නැහැ අපි යං කියා තරුණයෝ යන්න ගියහ. ඔවුන්ට වැඩි දුරක් යාමට සිදුවූයේ නැත.තේගිස්ගේ බිරිය සහ දියණිය හමුවිය. ඔවුන් අන්දමන්ද වූයේ තේගිස් ගුටි ඇන්නේ කාටද කියාය. ඒ බවක් නොපෙන්වා ආ නැන්දෙ බැහැරක් ගියාදැයි පොඩි අප්පු ඇසුවේය.ඔව් ළමයිනේ මම උදේම මල්ලිලාගෙ ගෙදර ගියා. මාමත් ගෙදර හින්ද උන්දෑටත් මේ බත් මුලක් අරගෙනම විගහට ආවායි තේගිස්ගේ බිරිය පැවසුවාය.තරුණයන්ට වැඩේ තේරුම් ගියේ එවිටය. ඔවුන් වහා එතැනින් පිටව ගියේ යළි මෙවැනි උගුලකට හසු නොවෙන බලාපොරොත්තුවෙනි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>17</day>
    </date>
    <link>http://www.dinamina.lk/2012/03/17/_art.asp?fn=r1203179</link>
    <topic>පානදුර හෙරොයින් ළඟ තබාගත් අයෙක් රක්ෂිත බන්ධනාගාරයට</topic>
    <author>පානදුර සමුහ – කපිල සෝමරත්න</author>
    <content>හෙරොයින් මත්කුඩු ග්‍රෑම් එකකට අඩුවෙන් ළඟ තබාගැනීමේ චෝදනාවකට නිවැරදිකරු යැයි ප්‍රකාශ කළ චරිත් සම්පත් ප්‍රනාන්දු නැමැත්තාව පානදුර මහේස්ත්‍රාත් ආර්. එස්. ඒ. දිසානායක මහතා විසින් රක්ෂිත බන්ධනාගාර ගතකරන ලදී. ගංජා මිශ්‍ර බාබුල් ග්‍රෑම්ස් 4 ක් ළඟ තබාගැනීමේ චෝදනාවට වරද පිළිගත් ජේ. දේශපි‍්‍රය නැමැත්තාට රුපියල් තුන්දහසක දඩයක් මහේස්ත්‍රාත්වරයා නියම කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>17</day>
    </date>
    <link>http://www.dinamina.lk/2012/03/17/_art.asp?fn=s1203171</link>
    <topic>ලෝක සූරයන් දණ ගැස්ස වූබංග්ලාදේශයට විස්මිත ජයක්</topic>
    <author/>
    <content>ක්‍රිකට් ක්‍රීඩාවේ උපරිම ආශ්වාදය තම රටේ ක්‍රීඩා ලෝලින්ට උදාකර දුන් බංග්ලාදේශ ක්‍රීඩකයන් ලෝක සූර ඉන්දියාව කඩුලු 5 කින් ඊයේ (16) පරාජයට පත් කළේය.බංග්ලාදේශ ජාතික ක්‍රීඩාංගණයේ පැවැති මේ තරගය නැරඹීමට 30000 කට අධික ක්‍රීඩා ලෝලීන් පිරිසක් පැමිණ සිටියහ.ආරම්භයේදී බංග්ලාදේශ පිතිකරුවන්ට තරමක පීඩනයක් එල්ල වී තිබුණද මැදපෙල පිතිකරුවන්ගේ දක්ෂතා හේතුවෙන් ඉනිම නිමාවීමට පන්දු 4 ක් ඉතිරිව තිබියදී ජයග්‍රහණය අත්කර ගත හැකිවිය.පළමුව පන්දුවට පහර දුන් ඉන්දියාව කඩුලු 5 කට ලකුණු 289 ක් ලබාගත් අතර බංග්ලාදේශය ඕවර 49.2 කදී කඩුලු 5 ක් දැවී ලකුණු 293 ක් රැස් කළේය.නාට්‍යමය අවසානයකින් නිමාවූ මේ තරගයේ ප්‍රතිඵලයත් සමඟ ශ්‍රී ලංකාවට තවදුරටත් තරගාවලියේ බලාපොරොත්තු රඳවා තබා ගැනීමට හැකියාව උදාවිය.ඉන්දියාව, පාකිස්තානය සමඟ හෙට (18) පැවැත්වෙන තරගයෙන්ද පරාජය වුවහොත් ලබන 20 වැනිදා පැවැත්වෙන බංග්ලාදේශ ශ්‍රී ලංකාව අතර තරගයේ ජයග්‍රාහකයන් ආසියානු කුසලානයේ අවසන් මහා තරගයට සුදුසුකම් ලබනු ඇත.නමුත් ශ්‍රී ලංකාවට අවසන් තරගය සඳහා සුදුසුකම් ලැබීමට නම් බංග්ලාදේශය සමඟ පැවැත්වෙන තරගය ප්‍රසාද ලකුණක් සමඟ ජයග්‍රහණය කළ යුතුව ඇත.බංග්ලාදේශය ඊයේ රාත්‍රී ලැබූ විශිෂ්ට ජයග්‍රහණයත් සමඟ එරට ක්‍රීඩාලෝලීන් දහස් ගණනින් වීදි බැස ප්‍රීතිවනු දක්නට ලැබිණි.ලකුණු 290 ක ඉලක්කය හඹා ගිය බංග්ලාදේශ පිලේ ටමීම් ඉක්බෙල් ලකුණු 70 ක් රැස් කළ අතර නසීර් හොසේන් ලකුණු 54 ක් ලබා ගත්තේය.වේගවත් ඉනිමක් දියත් කළ ශකීබ් අල් හසන් පන්දු 31 කදී හතරේ පහර 5 ක් සහ හයේ පහර 2ක් සමඟ ලකුණු 49 ක් රැස් කරමින් තරගයේ වීරයා සම්මානය දිනා ගත්තේය.47 වැනි ඕවරය නිමාවනවිට කඩුලු 4 කට ලකුණු 257 ක් ලබා සිිටි බංග්ලාදේශයේ ජයග්‍රහණය මං විවර වූයේ ඉර්ෆාන් පතන් විසින් යවන ලද තරගයේ 48 වැනි ඕවරයය. නායක මුෂ්ෆිකාර් රහීමි එම ඕවරයේදී පිට පිට හයේ පහර 2 ක් සමඟ ලකුණු 17 ක් රැස් කළේය.නොදැවී ලකුණු 46 ක් රැස් කළ රහිම් හතරේ පහර 3 ක් සහ හයේ පහර 3 ක් එල්ල කළේ පන්දු 25 කට පමණක් මුහුණ දෙමිනි.ක්‍රිකට් ලොව කැළඹවූ සුපිරි පිතිකරු තව දුරටත් තමා බව ඔප්පු කළ සචින් තෙන්ඩුල්කාර් ඊයේ 100වැනි ජාත්‍යන්තර ශතකය වාර්තා කළේය. ෂකීබ් අල් හසන්ගේ දග පන්දුවකට ස්කුවෙයාර්ලෙග් වෙත එල්ල කළ අලංකාර ස්ව්ප් පහරින් සචින් ඓතිහාසික වාර්තාව පිහිටු විය.99වැනි ශතකය ලබා වසරක් ගෙවී යනතුරුම ශතක සියයේ සිහිනය සැබෑ කරගැනීමට නොහැකිව කල්යල් බලමින් සිටි තෙන්ඩුල්කාර්ට මෙන්ම කෝටි සංඛ්‍යාත භාරත වැසියන්ට ඊයේ හැගීම්බර දිනයක් විය.වසර 1989දී පාකිස්තානයට එරෙහිව ජාත්‍යන්තර ක්‍රිකට් පිටියට අවතීර්ණ වූ සචින් තෙන්ඩුල්කාර් ඊයේ වාර්තා කළේ 49 වැනි එක්දින ශතකය වූ අතර,ටෙස්ට් ශතක 51ක්ද ලබා සිටී. ඊයේ ඔහු සහභාගි වූයේ 462වැනි එක්දින තරගයටය.99වැනි ශතකය පසුගිය වසරේ මාර්තු 12වැනිදා දකුණු අපි‍්‍රකාවට එරෙහිව වාර්තා කළ අතර එතැන් සිට එක්දින ඉනිම 13කදී හා ටෙස්ට් ඉනිම 22කදී ශතකයක් ලබා ගැනීමට නොහැකිව තෙන්ඩුල්කාර් ලතවෙමින් සිටියේය. තෙන්ඩුල්කාර් ආසියානු කුසලාන තරගවලදී දැනට ශතක දෙකක් හා අර්ධ ශතක 7ක් ලබ සිටී. තෙන්ඩුල්කාර් ඊයේ තරගයේදී ලකුණ 114ක් ලබා සිටියදී මෝර්ටසා එවූ පන්දුවකට මුෂ්ෆිකර් රහීම් අතට උඩ පන්දුවක් දී දැවී ගියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>17</day>
    </date>
    <link>http://www.dinamina.lk/2012/03/17/_art.asp?fn=s1203178</link>
    <topic>සචින්ගේශතක සීයේ සිහිනය සැබෑවෙයි</topic>
    <author>ප්‍රින්ස් ගුණසේකර බංග්ලාදේශයේ සිට</author>
    <content>සුපිරි පිතිකරු සචින් තෙන්ඩුල්කාර් ජාත්‍යන්තර ශතක සියයේ සිහිනය සැබෑ කර ගනිමින් ක්‍රිකට් වංශ කතාවේ නව පිටුවක රන් සලකුණක් තැබීය.ඊයේ බංග්ලාදේශයේ ජාතික ක්‍රීඩාංගණයේ දී ඔහු තම 49වැනි එක් දින ශතකය වාර්තා කළ අතර ටෙස්ට් ශතක 51ක්ද ලබා සිටී. ටෙස්ට් තරග 188කට හා එක්දින ජාත්‍යන්තර තරඟ 462කට ක්‍රීඩා කළ තෙන්ඩුල්කාර් ඊයේ පිහිටවූ වාර්තාව බොහෝ කලකට බිඳ හෙලිය නොහැකි ප්‍රබලතම එකකි.99 වැනි ජාත්‍යන්තර ශතකය පසුගිය වසරේ මාර්තු 12 වැනිදා වාර්තා කළ තෙන්ඩුල්කාර් 100 වැනි ශතකය වාර්තා කිරීමට වසරකට වැඩි කාලයක් එක්දින ඉනිම් 13ක් හා ටෙස්ට් ඉනිම් 22ක් ගත කරමින් සිටියේය. ලබන අප්‍රේල් 24 වැනිදා තෙන්ඩුල්කාර්ගේ 39වැනි උපන්දිනය යෙදී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>17</day>
    </date>
    <link>http://www.dinamina.lk/2012/03/17/_art.asp?fn=s1203172</link>
    <topic>මහේල වැරැදි කළ පිතිකරුවන්ට දෙහි කපයි</topic>
    <author>ප්‍රින්ස් ගුණසේකර බංග්ලාදේශයේ සිට</author>
    <content>ආබාධවලින් පිරුණු ශ්‍රී ලංකා පිලට පරිනත තුන්ඉරියව් ක්‍රීඩකයන්ගේ සේවය අහිමි වීම ජයග්‍රහණයේ මාවත වසා දැමීමට බලපා ඇති ප්‍රබල සාධකයකි. එවැනි අසමබර අවස්ථාවකදී තීක්ෂණ බුද්ධියකින් යුතුව පිතිකරණයේ නොයෙදීමත්,පන්දු යැවීමේදී ප්‍රතිවාදී පිතිකරුවන් තේරුම් නොගැනීමත් හේතුවෙන් පරාජය වැලඳ ගැනීමට අකමැත්තෙන් වුවද සිදුවනු ඇත.සිදුවන වරද ඉතා හොඳීන් අවබෝධ කරගෙන සිටින ශ්‍රී ලංකා ක්‍රිකට් නායකයා හා ප්‍රධාන පුහුණුකරු ඇතුළු පුහුණුකරුවන් හතරදෙනා එක්ව ප්‍රශ්නයට කඩිනම් විසඳුමක් සෙවීමට ඉක්මන් විය යුතුව තිබේ.පාකිස්තානය හා ඉන්දියාව සමග නිමාවූ තරග දෙකේදීම තුන් ඉරියව් දක්ෂතා ඇති ක්‍රීඩකයන්ගේ සේවය නිසි පරිදී නොලැබීම ශ්‍රී ලංකාවට විශාල අවාසියක් විය.ආබාධවලට ලක්වූ ඇන්ජලෝ මැතිව්ස් හා තිසර පෙරේරා වෙනුවට ක්‍රීඩා කළ ෆර්විස් මහරූෆ් හා චාමර කපුගෙදරගෙන් බලාපොරොත්තු වූ සේවය හිමි නොවීම අපේක්ෂා බිඳ වැටීමට බලපෑ කරුණකි.මාලිංග නැතිව ක්‍රීඩා කළ ඉන්දියාව සමග තරගයේදී සෑම පන්දු යවන්නෙකුටම ඕවරයකට ලකුණු 5කට වඩා පහර එල්ලවීමත්, පාකිස්තානය සමග තරගයේදී ආරම්භක පන්දු යවන්නන් එල්ලකළ පීඩනය සහිත රිද්මය දිගින් දිගටම පාලනය කර ගැනීමට අපොහොසත් වීමත් ශ්‍රී ලංකා පිලේ කැපී පෙනෙන දුර්වලතා විය.අඩු ලකුණු සංඛ්‍යාවකට දැවීගොස් ඇති මොහොතක පන්දු යවන්නන්ගේ දක්ෂතා ඉස්මතු නොවුණි.බංග්ලා ජාතික ක්‍රීඩාංගණයේ තණතිල්ල පිතිකරුවන්ට රිසිසේ පහර දිය හැකි තෝතැන්නකි.පන්දු යවන්නන්ට විවිධත්වයක් ලබා ගැනීමට තණතිල්ලේ සහය ඉතා අල්ප වීම නිසා පන්දුව කෙලින්ම පිත්තට ලැබෙන අයුරු හොඳීන් නිරීක්ෂණය කළ හැක.එවැනි තත්ත්වයක් තුළ ශ්‍රී ලංකා පිතිකරුවන්ගේ වැරදි පහරවල් අදහාගත නොහැක.පිතිකරුවන්ට රජ දහනක් බඳුවූ බංග්ලා ජාතික කී‍්‍රඩාංගණ තණතිල්ලේ යුතුකම් කොටස ඉටු නොකළ තම සාමාජිකයන් පිළිබඳ ශ්‍රී ලංකා ක්‍රිකට් නායක මහේල ජයවර්ධනද සිය බලවත් කණස්සල්ල පළ කරයි.”කාගෙවත් පිට වරද පටවන්න මා සූදානම් නෑ.වරද පොදුවේ සියල්ලන්ම බාරගත යුතුයි.විශේෂයෙන්ම පිතිකරුවන්ගේ වගකීම නිසි ලෙස ඉටු නොකිරීම පරාජයට හේතු වුණා.වැරදි කළාම ලැබෙන්නේ පරාජය බව දන්නවා.ඉදිරිය හදා ගැනීම ගැනයි දැන් කල්පනා කළ යුත්තේ” නායක මහේල ජයවර්ධන පැවැසීය.ලංකා ක්‍රිකට් පිලට ප්‍රධාන පුහුණුකරු ඇතුළු පුහුණුකරුවන් හතරදෙනතකු සිටියදී ඔවුන් මේ වගකීම භාර ගත යුතු නොවේදැයි මාධ්‍යවේදියෙකු නැගු ප්‍රශ්නයට පිළිතුරු දුන් මහේල පැවැසූවේ එය පිළිගැනීමට තමා කිසිසේත්ම සූදානම් නැති බවය. “ඔබ කියන කතාවේ පදනමක් නෑ.මොකද අපි අවස්ථා කිහිපයකදීම ජයගත්තේත් ඔය දක්ෂ පුහුණුකරුවන් යටතේදීමයි.ජය ගන්නකොට පුහුණුකරු හොඳ වෙන්නත් පරාජයේදී වරද පටවන්නත් සදාචාරාත්මක නෑ.පොදුවේ මේ පරාජය ක්‍රිඩා පිටියට යන අප භාරගත යුතුයි” මහේලගේ පැහැදිලි ස්ථාවරය විය.නායක මහේල පරාජයට හේතුවක් ලෙස අවධාරණය කළ තවත් කරුණක් වූයේ මාස කිහිපයක් විවේකයක් නොමැතිවම ක්‍රීඩාවේ යෙදීමෙන් ඇති වෙහෙසකර ස්වභාවයයි.“අපි දකුණු අපි‍්‍රකාවේ ගියා.ඉක්මනින්ම ඔස්ට්‍රේලියාවට යන්න වුණා. ශ්‍රී ලංකාවට නොගොස් අනෙක් අතටම බංග්ලාදේශයට ආවා. දැන් මේ තරගාවලිය ඉවර වෙලා අපි එංගලන්තය සමග ටෙස්ට් දෙකක් ගහනවා. මේක ක්‍රීඩකයන්ට ඔරොත්තු නොදෙන තත්ත්වයක් වුනත් අපට අනිවාර්ය වී තිබෙනවා.” ජයවර්ධන පැවැසීය.“අපට තරගාවලියේ රුඳෙන්න තව ඉතාම සුළු අවස්ථාවක් තිබෙනවා. 20 වැනිදා බංග්ලාදේශය සමග තරගය හොඳීන් කරන්න බලාපොරොත්තු වෙනවා” යැයි මහේල වැඩිදුරටත් පැවැසීය.වට්මෝර්ට ප්‍රශංසාපාකිස්තාන ක්‍රිකට් පිලේ නව පුහුණුකරු ඔස්ට්‍රේලියානු ජාතික ඩේව් වට්මෝර්ට දසතින් ප්‍රශංසා ලැබෙමින් පවතී.පාකිස්තාන ක්‍රිකට් ක්‍රීඩකයන් උසස් මානසිකත්වයකින් දැන් තරගාවලියට පිවිසීම පසුපස දැවැන්ත සෙවණැල්ල වන්නේ වට්මෝර් වීම එයට හේතුවයි.වට්මෝර් පාකිස්තාන පුහුණුකරු ලෙස පත්වීම භාර ගැනීමට පෙර බංග්ලාදේශයේ හා ශ්‍රී ලංකා පිලේ පුහුණුකරු ලෙස කටයුතු කළේය. ශ්‍රී ලංකාව 96 ලෝක සූරයන් වූයේද වට්මෝර්ගේ පුහුණුව යටතේදීය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>17</day>
    </date>
    <link>http://www.dinamina.lk/2012/03/17/_art.asp?fn=s1203173</link>
    <topic>විජයබාහු මොටෝක්‍රොස් තරග බිමේදස්කම් දැක් වූ පුංචි ධාවන සූරයා</topic>
    <author/>
    <content>නාරම්මල මහා විද්‍යාලයේ පළමු ශ්‍රේණියේ අධ්‍යාපනය ලබන 6 හැවිරිදි නිසල මලින්ද ජයසුන්දර පසුගියදා කුරුණෑගල බෝයගනේ පැවැති විජයබාහු මොටෝක්‍රොස් තරගාවලියේ අවුරුදු 10 න් පහළ අශ්වබල 50 කාණ්ඩයේ තරගයෙන් ප්‍රථම ස්ථානය දිනා ගැනීමට සමත් විය.එම තරග ඉසව්වේ 2 වැනි තරගයේදීද දෙවැනි ස්ථානය හිමිවූයේ නිසල මලින්දටය.පසුගිය වසරේ තිස්සමහාරාමයේ පැවැති කාල්ටන් සුපර්ක්‍රොස් තරගාවලියේ යතුරුපැදි ධාවන තරග බිමට පිවිසි මලින්දගේ පුහුණකරු ලෙස විජයබාහු තරග බිමේදී කටයුතු කරනු ලැබුවේ බුද්ධික ද අල්විස්ය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>17</day>
    </date>
    <link>http://www.dinamina.lk/2012/03/17/_art.asp?fn=s1203174</link>
    <topic>පාසල් මහ ක්‍රිකට් තරගවලට මේ වසරේත් ඩයලොග් අනුග්‍රහය</topic>
    <author>වර්නන් ගුණසේකර</author>
    <content>දිවයිනේ පළාත් නවය ම ආවරණය වන පරිදි මේ වසරේත් පාසල් මහා ක්‍රිකට් තරග සඳහා අනුග්‍රහය දැක්වීමට ඩයලොග් ආසිආටා පී.එල්.සී. ආයතනය ඉදිරිපත්ව සිටී.මේ වසරේ ඩයලොග් සවිබලයෙන් ලබාදෙන පාසල් වන්නේ, ශාන්ත ජෝශප් - ශාන්ත පීතර, ත්‍රිත්ව - ශාන්ත අන්තෝනි, තර්ස්ටන්, ඉසිපතන, ඩී.එස්.සේනානායක, මහානාම, ශාන්ත සෙබස්තියන්, වේල්ස් කුමර, කලුතර විද්‍යාලය, තිස්ස විද්‍යාලය, විද්‍යාර්ථ, ශාන්ත සිල්වෙස්තර්, කිංස්වුඩ්, ධර්මරාජ, රිච්මන්ඩ්, මහින්ද,ධර්මාශෝක,දේවානන්ද, විද්‍යාලෝක, මීපාවල අමරසූරිය, ශාන්ත මරියා, සහිරා විද්‍යාලය, රාජපක්ෂ මධ්‍ය මහා විද්‍යාලය, දික්වැල්ල මධ්‍ය මහ විද්‍යාලය, ථේරපුත්ත, විජයබා, සීවලී මධ්‍ය මහා විද්‍යාලය, ගන්කන්ද මධ්‍ය මහා විද්‍යාලය, ශාන්ත මරියා, කෑගලු විද්‍යාලය සහ බදුල්ල මධ්‍ය මහා විද්‍යාලය , සරස්වතී විද්‍යාලය යි.ඊට අමතරව, යාපනය විද්‍යාලය , ශාන්ත පැට්‍රික්, යාපනය විද්‍යාලය, ශාන්ත ජෝන්, හින්දු විද්‍යාලය, විශ්වානන්ද විද්‍යාලය, ගාමිණී මහා විද්‍යාලය, ඩී.එස්.සේනානායක, හොරණ තක්ෂිලා, පිළියන්දල මධ්‍ය මහා විද්‍යාලය, ශාන්ත තෝමස්, ශාන්ත සර්වේසස්, පානදුර සුමංගල, මොරටු විද්‍යාලය, කරන්දෙණිය මධ්‍ය මහා විද්‍යාලය, ආනන්ද විද්‍යාලය, වව්නියාව දෙමළ මහා විද්‍යාලය, කෝවිල් කුලම් හින්දු විද්‍යාලය, විවිලානන්ද විද්‍යාලය, ගම්පහ බණ්ඩාරනායක,වේයන්ගොඩ බණ්ඩාරනායක සහ මොනරාගල රාජකීය , මහානාම ද ඩයලොග් සවිබලය ලබන පාසල් අතරින් කිහිපයක් වෙති.“ශ්‍රී ලංකාවේ වැඩි දෙනෙක් ආදරය කරන ජනපි‍්‍රයතම ක්‍රීඩාව ක්‍රිකට් ක්‍රීඩාවයි. රටේ හැමෝම එක වගේ නරඹන, බොහොම පොහොසත් ක්‍රීඩා උරුමයක් තියෙන මෙම මිත්‍රත්වයේ ක්‍රීඩාවට අනුග්‍රහය දැක්වීමට ලැබීම ගැන ඇත්ත වශයෙන්ම අපි බොහොම සතුටට පත්වෙනවා” ඩයලොග් ආසිආටා පීඑල්සී හි ප්‍රධාන අළෙවි නිලධාරිනී අමලි නානායක්කාර මහත්මිය ප්‍රකාශ කළා ය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>17</day>
    </date>
    <link>http://www.dinamina.lk/2012/03/17/_art.asp?fn=s1203175</link>
    <topic>කාන්තා රගර් ක්‍ෂේත්‍රය යළි පන ගැන් වෙයි: වසර 4කට පසුව රගර් තරගාවලියක් අද</topic>
    <author>ෆවුස් මොහොමඩ්</author>
    <content>සිවු වසරකට පසුව මෙරට කාන්තා රගර් ක්‍ෂේත්‍රය නැවත පණ ගන්වමින් ශ්‍රී ලංකා රගර් සංගමය විසින් සංවිධානය කරනු ලැබූ අන්තර් සමාජ කාන්තා සත් සාමාජික රගර් තරගාවලිය අද (17) රාජකීය විද්‍යාලයීය ක්‍රීඩා සංකීර්ණයේදී පැවැත්වේ.ඒ. බී. සී. ඩී. යන කාණ්ඩ 4 ක් යටතේ කණ්ඩායම් 12 ක් මේ තරගාවලියට තරග වදින අතර ඊට නාවික, යුද ‘ඒ’ සහ ‘බී’, ගුවන්, මාතර රගර් ක්‍රීඩා සමාජය, මාතර නිල්වලා, රත්ගම රගර් ක්‍රීඩා සමාජය, ටයිග්‍රසස් රත්ගම, සබරගමුව, කුරුණෑගල, දඹුල්ල සහ මහනුවර බෙරෙවෙයාර්ස් යන කණ්ඩායම් ඇතුළත් වෙති.තරගාවලිය කුසලාන, පළඟ, බෝල් සහ පළිහ සූරතා 4 ක් යටතේ පැවැත්වේ.2000 වසරේදී ඇරැඹි මෙරට කාන්තා රගර් ක්‍ෂේත්‍රය වසර 2008 න් පසු අක්‍රිය තත්වයකට පත්වී තිබිණි. වාර්ෂික තරග සැලසුම් කරමින් නාවික කාන්තා රගර් ක්‍ෂේත්‍රයට පන පෙවීමේ සැලසුම රගර් සංගමයේ සභාපති අසංග සෙනෙවිරත්න මහතාගේ මූලිකත්වයෙන් ක්‍රියාවට නැංවුණු එකකි. කාන්තා රගර් සභාපතිවරයා ලෙස ලුතිනන් කර්නල් ධම්මික ගුණසේකර මහතා කටයුතු කරයි.මෙරට නගරාශි‍්‍රත ප්‍රදේශවලත්, ගම්බද ප්‍රදේශවලත් වැඩි උනන්දුවට පාත්‍ර වී ඇති කාන්තා රගර් ක්‍රීඩාව යළි නගා සිටුවමින් කාන්තා ජාතික රගර් කණ්ඩායමක් ස්ථාපිත කිරීම රගර් සංගමයේ සැලසුම වී ඇතැයි ගුණසේකර මහතා මේ තරගාවලිය සම්බන්ධව පැවැති මාධ්‍ය හමුවේදී ප්‍රකාශ කළේය.මෙවර සත් සාමාජික කාන්තා රගර් තරගාවලිය පවත්වනු ලබන්නේ එහි මූලික පියවර ලෙසිනි’ අනතුරුව ලබන ජුනි මාසයේදීත් ඔක්තෝබර් මාසයේදීත් තවත් තරගාවලි 2 ක් සංවිධානය කිරීමට නියමිතය. ජාතික කාන්තා රගර් කණ්ඩායම ගොඩනැගීමට අවශ්‍ය කටයුතු ඒ අනුව සම්පාදනය කෙරෙනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>17</day>
    </date>
    <link>http://www.dinamina.lk/2012/03/17/_art.asp?fn=s1203176</link>
    <topic>ගුවන් හමුදා පාපැදි සවාරියේජීවන් ජයසිංහ පෙරමුණේ</topic>
    <author/>
    <content>13 වැනි ගුවන් හමුදා පා පැදි සවාරියේ දෙවැනි දිනය වූ ඊයේ (16) පාලවිය සිට දඹුල්ල දක්වා පැවැති දෙවැනි අදියරේ ජය අත්කර ගත් ගුවන් හමුදාවේ ජීවන් ජයසිංහ සමස්ත තරගයේ පළමු දින 2 නිමාවන විට පෙරමුණේ පසුවීමට සමත් විය.පැය 6 කුත් මිනිත්තු 25 ක් සහ තත්පර 12 කින් පළමු දින 2 දී තරගය නිමා කිරීමට ජීවන් සමත් වූ අතර බුද්ධික වර්ණකුලසූරිය පැය 6 කුත් මිනිත්තු 25 ක් සහ තත්පර 30 ක කාලයක් වාර්තා කරමින් දෙවැනි ස්ථානයේ රැඳී සිටින අතර සුජිත් සිල්වා පැය 6 කුත් මිනිත්තු 29 ක් සහ තත්පර 218 ක කාලයක් වාර්තා කරමින් තුන්වැනි ස්ථානයේ පසුවෙයි.මේ තිදෙනාම ගුවන් හමුදා පාපැදි කණ්ඩායමේ ක්‍රීඩකයන් වීම විශේෂ සිදුවීමකි. කිලෝමීටර් 149 ක දුරින් යුත් දෙවැනි අදියරේ දෙවැනි ස්ථානය බුද්ධික වර්ණකුලසූරියටත් තුන්වැනි ස්ථානය සුජිත් සිල්වාත් හිමිකර ගත්තේය. මේ අනුව පළමු දින 2 දිත් සමස්ත තරගයේදීත් සියලු ගෞරව අත්කර ගැනීමට ගුවන් හමුදා පාපැදි කණ්ඩායම සමත්වී සිටියි. අද තරගයේ අවසන් දිනය වන අතර දඹුල්ලේ සිට කොළඹ ගුවන් හමුදා මූලස්ථානය දක්වා කිලෝමීටර් 142 ක දුර ප්‍රමාණයකින් යුතුව අද තරගය පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>17</day>
    </date>
    <link>http://www.dinamina.lk/2012/03/17/_art.asp?fn=s1203177</link>
    <topic>කාල්ටන් මැරතන්බස්නාහිර පළාත් තරගය අද</topic>
    <author/>
    <content>කාල්ටන් ක්‍රීඩා සමාජය හා ‘තාරුණ්‍යයට හෙටක්’ සංවිධානය එක්ව සංවිධානය කරනු ලබන අන්තර් පළාත් මැරතන් තරගාවලියේ බස්නාහිර පළාත් මැරතන් තරගය පිරිමි හා කාන්තා දෙඅංශයෙන් අද (17) උදෑසන 06.30ට ගම්පහ ශ්‍රී බෝධි ක්‍රීඩාංගණයේ දී පැවැත්වීමට සියලු කටයුතු සූදානම් කර ඇත.මෙම තරගාවලියේ පළමු ස්ථානය සඳහා මුදලින් රුපියල් ලක්‍ෂයක් ද දෙවැනි ස්ථානයට රුපියල් පනස් දහසක්ද, තෙවැනි ස්ථානයට රුපියල් විසිපන් දහසක්ද වශයෙන් දසවැනි ස්ථානය දක්වා මුදලින් ත්‍යාග පිරිනැමීමට කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>17</day>
    </date>
    <link>http://www.dinamina.lk/2012/03/17/_art.asp?fn=f1203171</link>
    <topic>යුද්ධය හා මානව හිමිකම්</topic>
    <author>නීතිඥ බන්දුල වෙල්ලාල</author>
    <content>ශ්‍රී ලංකා යුද හමුදාවේ උසස් හමුදා නිලධාරියෙකු සම්මුඛ පරීක්ෂණයකට සහභාගි වූ අවස්ථාවකදී මා ඔහුගෙන් විමසා සිටියේ යුද්ධය පවතින අතරතුර දී සාමාන්‍ය ජනතාවගේ මානව අයිතිවාසිකම් ආරක්ෂා කරන්නේ කෙසේද යන්න විස්තර කරන ලෙස ය.මද වේලාවක් කල්පනා කරමින් සිටි හමුදා නිලධාරියා තම ගිනි අවිය ඔසවා සිටින ආකාරය මා දෙසට හරවා අභිනයෙන් පෙන්වමින් පැවසුවේ සතුරා නිවැරදිව තෝරා බේරාගෙන සතුරාට පමණක් පහර දීමෙන් අනෙක් ජනතාවගේ මානව අයිතීන් ආරක්ෂා කළ හැකි බවයි.මෙය ඔහුගේ අදහස පමණක් නොවේ. සමස්ත ශ්‍රී ලංකා හමුදාවේම අදහසයි. යුද, ගුවන්, නාවික යන අංශ තුනෙහිම මෙම අදහස සාක්ෂාත් කර ගැනීම සඳහා හමුදා ප්‍රධානීන් සහ විධායකය විසින් පෙළඹවීම් කරන ලදී. මෙම තරුණ හමුදා නිලධාරින් අතර සාකච්ඡාවට භාජනය කර ඇත.මෙහිදී ගත් පියවර කිහිපයක් ප්‍රධාන වේ.යුද්ධය පවතින ප්‍රදේශවල ජනතාවට හා එල්.ටී.ටී.ඊ. කණ්ඩායම්වලට යටත්වන ලෙසට පූර්ව දැනුම්දීම කිරීම.එම දැනුම්දීම් කිරීම මාධ්‍ය මඟින් පත්‍රිකා බෙදා හැරීමෙන්, (ගුවනින් සහ ගොඩ බිමෙන්) සහ ශබ්ද විකාශන යන්ත්‍ර මගින්.කඳවුරු පිහිටුවා යුද්ධය පවතින ප්‍රදේශවල නිරායුධ ජනතාවට ආරක්ෂාව සහ නිවාස, ආහාරපාන, වැසිකිලි හා වෙනත් සෞඛ්‍ය පහසුකම් ලබාදීම.යුද භූමියේදී අවම හානිය සිදුවන ලෙස ගොඩනැඟිලි, වනාන්තර සහ ජලය ඇතුළු පරිසරය මිනිස් ජීවිත සහ විශේෂයෙන් ළමා අයිතිවාසිකම් රැක ගැනීම.යටත් වී පැමිණෙන සතුරන් මරා නොදමා ආරක්ෂා කොට සරණාගතවීම සහ පුනරුත්ථාපනය වීමේ අවස්ථා ලබාදීම.මද දුරක් පහර දී නවත්වා නැවත යටත්වන ලෙස දැනුම්දීම.මෙම අවස්ථාව ඉතාම මහඟු අවස්ථාවක් බැවින්, ඉන් ප්‍රයෝජන ගෙන කඳවුරු වෙත බඩු මළු සහ දරුවන් රැගෙන ස්ත්‍රිය පෙරමුණ ගෙන කණ්ඩායම් වශයෙන් පැමිණීම දැනගත හැකිවිය.ගරිල්ලා සටන් ක්‍රම උගත් එල්.ටී.ටී.ඊ. සංවිධානය පහර දුන්නේ මින් පෙර කිසිදාක පොතකින්වත් කියා නැති අපූර්ව ක්‍රමයන්ට බැවින් යටත්වීම විශ්වාස කළ නොහැකි විය. ඒ නිසා ඔවුන් දැඩි ලෙස පරීක්ෂාවට භාජනය කරන ලදී. එයට කඳවුරුවල සිටි කොටස් ද එකඟව සහයෝගය දුන්නාහ. මෙම පරීක්ෂාව කඳවුරුවල සිටි ජනතාවගේ මෙන් ම හමුදා කොටස්වල ද ආරක්ෂාවට හේතු විය. එබැවින් නිසි ලෙස කරනු ලබන පරීක්ෂාව මානව හිමිකම් සුරැකීමට ඉවහල් විය.නැවත යුද්ධය පැවතුන ප්‍රදේශයක අවසාන පහරදීමට පෙර යටත් වීමට දැනුම් දෙනු ලබන අතර, එයට අවනත නොවුනහොත් සියලුම ක්‍රියාවන් පෙනෙන්නේ යුද උපක්‍රම ලෙසය. එය ලංකාවේ පමණක් නොව මුළු ලෝකයේම අතීතයේ සිදුවු දෙයකි.එබැවින් යුද භූමිය තුළ මානව අයිතීන් ආරක්ෂා කිරීම සඳහා උපරිම පියවර ගත් බව සත්‍යයකි.නාපාම් හෝ වෙනත් රසායන ද්‍රව්‍ය භාවිත නොකිරීම.අමෙරිකාව විසින් ජපානයටත් වියට්නාමයටත් භාවිතා කරන ලද රසායනික ද්‍රව්‍ය හේතු කොට ගෙන විකෘති දරුවන් හා මානසික රෝගීන් බිහිවීම සුලභ ලක්ෂණයක් විය.එහෙත් අද වනතුරුත් උතුරු නැඟෙනහිර ප්‍රදේශවලත් එවැනි විකෘති තත්ත්වයෙන් යුතු දරුවන් පිළිබඳ වාර්තා වී නැත. මේ මුළු ලොවම අගය කළ යුතු මානව අයිතිවාසිකම් සුරැකීමක් නොවේද?මානව අයිතිවාසිකම් බිඳ හෙලමින් යුද්ධය සඳහා පෙළඹවීම් කිරීම සහ බලහත්කාරයෙන් සහ නීති මඟින් යුද්ධයට තරුණ කොටස් ගෙන යාමක් ශ්‍රී ලංකා ආණ්ඩුව සිදු නොකළේය. තැෂියස්ක්ලේ වැනි අමෙරිකානු ක්‍රීඩකයන් සිරගත කළේ මානුෂික අයිතීන් විනාශ කරමින් නොවේ ද? වියට්නාම ජනතාවගේ අයිතිවාසිකම් කෙසේ වෙතත් අමෙරිකානු ජනතාවගේ ජීවත්වීමේ අයිතිය ද නැතිකරන ලදී.මෙම කනගාටුදායක තත්ත්වය හේතු කොටගෙන අමෙරිකාව තුළ ද යුද විරෝධී උද්ඝෝෂණ ඇති විය.සී.අයි.ඒ. ඔත්තු සේවයේ වැරදි තොරතුරු සැපයීම නිසා ඉරාකය ආක්‍රමණය කළ බවත්, එම වරදට සමාව ඉල්ලමින් ඉරාක ජනතාවගේ පමණක් නොව මුළු ලෝකයේම ජනතාවගේ මානව අයිතිවාසිකම් බිඳ දැමීමක් නොවේද?යුද්ධ භූ®මියක දී දැඩි ලෙස සහ ඉක්මනින් පීඩාවට පත්වන කොටස වන්නේ ස්ත්‍රීන් ය. ස්ත්‍රී දූෂණය යුද අවියක් ලෙස ද, විවිධ යුද්ධවල දී යොදාගෙන තිබේ. ඉරාකයේ සහ වියට්නාමයේ දී අමෙරිකානු හමුදා මේ පිළිබඳව ගිනස් වාර්තා පරාජය කළ බව සත්‍යයකි.සෝවියට් හමුදා නැඟෙනහිරින් පහර දී ජර්මනියේ බර්ලින් නගරය අල්ලා ගන්නා විට බටහිර සිටි අමෙරිකානු හමුදාවට හිට්ලර්ගේ හමුදා යටත් වූ බව ආරංචි විය. එදින අමෙරිකානු හමුදා විශාල ප්‍රදේශයක පිරිමින්ට සිය නිවාසවලින් පාරට පැමිණ ජයග්‍රහණයට සතුටුවන ලෙස දන්වා සිටිමින් ගෙවල්වලින් පාරට ගෙන්වා ගන්නා ලදී. ඉන්පසු අමෙරිකානු හමුදා ගෙවල්වලට ගොස් ස්ත්‍රීන්ද, ස්ත්‍රී දරුවන්ද දූෂණය කරන ලදී. බංග්ලාදේශය මුදාගත් දිනයේ මුජිමර් රහමන් මුලින්ම ප්‍රකාශ කළේ ලක්ෂයක් පමණ වූ ස්ත්‍රීන්ගේ කන්‍යාභාවය පිළිබඳ කනගාටුව පළකරන බව ය.මෙය යුද්ධයේ ස්වභාවයයි. මෙම තත්ත්වයෙන් ශ්‍රී ලංකා යුද්ධ හමුදාව වැළකී සිටි බවත්, ස්ත්‍රීන් සමුහ වශයෙන් දූෂණය කිරීමේ චෝදනාවක් හෝ කවර හෝ ස්ත්‍රී දූෂණ චෝදනාවක් පිළිබඳ 2005 පසු පැහැදිලිව වාර්තා නොවූ බවත්, සත්‍යයකි. මෙය ස්ත්‍රී වර්ගයාගේ මානව හිමිකම් ආරක්ෂා කිරීම පිළිබඳව ආඩම්බර විය හැකිවා මෙන්ම යුද භූමිය තුළ සටනේ යෙදුන ස්ත්‍රී සෙබලියන් ගේ් ගෞරවයට ද හේතු විය. ඉරාකයේ අමෙරිකානු හමුදා විසින් ද රුවන්ඩාවේ එක් ගෝත්‍රයක් විසින් අනෙක් ගෝත්‍රයේ ද ස්ත්‍රීන් දූෂණය කළහ. ලංකාවේ තිස් අවුරුදු යුද්ධයේ දී ස්ත්‍රීන් ආරක්ෂා කිරීම හමුදාව විසින් ම සිදුකරන ලද බව මානව හිමිකම් ආරක්ෂකයින්ට අමතක වී තිබේ.යුද්ධයක් පවතින අතරතුර ප්‍රදේශයේ දේපල කොල්ලකෑම සහ වටිනා භාණ්ඩ උදුරා ගැනීම සාමාන්‍ය සංසිද්ධියකි. ගෝලාන් උස්බිම අල්ලා ගන්නා විට සෙබලුන් පොර කෑවේ සොහොන් භූමි අල්ලා ගැනීමට ය. සොහොන් භූමිවල මියගිය අයගේ මෘතශරීර සමඟ වටිනා දේපල ද තැන්පත් කළ බැවින්, ඒවා කොල්ලකෑම කනගාටුදායක සිද්ධියක් විය. එහෙත් ශ්‍රී ලංකා හමුදාව කෝවිල්වල වටිනා වස්තු ආරක්ෂා කළ බව නොරහසකි. එල්.ටී.ටී.ඊ. යෙන් මිදී නිදහස සොයා පැමිණෙන ජනතාවට කඳවුරුවලට තම වටිනා දේපල රැගෙන ඒමට අවසර දුන් අතර, ඒවා ආරක්ෂා කොට කඳවුරෙන් යනවිට ආපසු භාර දුන්හ. වටිනා දේපළ කොල්ලකෑමට හෝ පෞද්ගලික පරිහරණයට ගැනීමට හමුදාවට නොහැකි ලෙස තහංචි පනවන ලදී.යුද භූමිය තුළ ශ්‍රී ලංකාවේ හමුදාව දැඩි විනය පද්ධතියක් ආරක්ෂා කළ බව නොරහසකි. යුද්ධය ජයග්‍රහණය කිරීමටද එම විනය ආරක්ෂා කිරීම හේතු වූවාට සැකයක් නැත. සෑම හමුදා භටයෙකුටම අවියක් තිබුණ ද එය පාවිච්චි කිරීමට නියෝග එන තෙක් සිටිය යුතු ය. අවිය තිබුණ ද සතුරා සීමාවට එනතෙක් ඉවසා සිටීමට සිදු වේ. ශ්‍රී ලංකා හමුදාව ඉවසීමෙන් යුතුව සටන් කිරීම තිස් අවුරුදු සටන ජය ගැනීමට හේතු විය.ගිනි අවිවලින් එකිනෙක මුණ ගැසී වෙඩි තබා ගන්නා මොහොතක අවසාන බිම් කඩ රැක ගැනීම සඳහා එල්.ටී.ටී.ඊ. සියලු අමානුෂික යුද උපක්‍රම යොදන ලද බව සත්‍ය කරුණකි. ඒ සඳහා ළමා සොල්දාදුවන්, බිහිසුණු මෙතෙක් භාවිත නොකළ ආකාරයේ ආයුධ සහ සුදු කොඩි ද, රසායන විශේෂ ද, ජාත්‍යන්තර පෙළඹවීම් ද අනුගමනය කළේ ය.පස් කඳු අතර සිර කොට යුද හමුදාවේ සොල්දාදුවන් ම්ලේච්ඡ ලෙස මරා දමන ලදී. ඔවුන් ගේ සංඛ්‍යාව ඉතා ඉහළ අංකයක් ගත්තේ ය. ජලයට විෂ මිශ්‍රකොට එලිපන්ට්පාස් අල්ලා ගත් ආකාරය හොඳින් දන්නා අපට අමානුෂික යුද මෙහෙවර ගැන උගැන්වීමට කවුරුවත් අවශ්‍ය නැත. නැඟෙනහිර වැව් ජලයට විෂ එක්කොට තිබුණේ නම් එය ජාත්‍යන්තර යුද නීති බිඳ දැමීමක් නොවේදැයි ප්‍රකාශ කිරීමට සිදු වේ. ඔවුහු ත්‍රස්තවාදීහු ය.ඔවුන් තුළ ඇත්තේ ම්ලේච්ඡ ගති ලක්ෂණ ය. ශ්‍රී ලංකා යුද හමුදාව මෙය තේරුම් ගෙන තිබුණේ ය. ඒ නිසාම ආයුධ බිම තැබීමට දීර්ඝ වශයෙන් කාලය හා පහසුකම් ලබා දුන්නේ ය.එල්.ටී.ටී.ඊ. ය විසින් යොදා ගත් උපක්‍රම අතර ඉතා සූක්ෂ්ම ලෙස උපයෝගීීකර ගත්තේ මිනිස් පලිහයි. මෙය සම්පූර්ණයෙන්ම ජාත්‍යන්තරය දිනා ගැනීමට යෙදූ උපායකි.ඉන් මිදී සාමාන්‍ය ජනතාව කඳවුරු වෙත ළඟා වන විට ඒ සමඟ කොටින් ද සැඟව සිටියහ. මේ නිසා ඇති වූ ගැටලුව නම් සාමාන්‍ය ජනතාව හා කොටි වෙන්කර ගැනීමට ඇති වූ අපහසුතාවයයි. යටත් වීමට කාලය දී තිබුණේද, එම කාලය ප්‍රමාණවත් ද, එය වරින්වර දීර්ඝ කළේ ද කඳවුරු වෙත ඒමට මාර්ග පහසුකම තිබුණේ ද, කඳවුරු තුළ ආරක්ෂාව තිබුණේ ද සෞඛ්‍ය පහසුකම් තිබුණේ ද යන මේ සියලු ප්‍රශ්නවලට ම ‘ඔව්’ යැයි පිලිතුරු ලැබෙන්නේ නම් යුද්ධය අවසාන සති කීපයේ මානව හිමිකම් කඩවුනේ යැයි චෝදනා කිරීමට කිසිවෙකුටත් අයිතියක් නැත.ශ්‍රී ලංකා හමුදාව විදේශ අවි ජාවාරම්කරුවන්ට ගොදුරු වූයේ නම් යුද්ධය තවදුරටත් දිග් ගැස්සී යනු ඇත. අනාගත පරම්පරාවේ අයිතිවාසිකම් ආරක්ෂා කිරීමට නම් යුද්ධය වවාගෙන කන්නේ නැතිව හැකි ඉක්මනින් අවසන් කළ යුතු ය. යුරෝපා රටවල මෙතරම් ඉක්මනින් යුද්ධය අවසන් වීම අපේක්ෂා නොකළ දෙයක් විය. යුද්ධය ඉක්මනින් අවසන් කිරීම රජයක යුතුකම වන්නේ අවි ආයුධ මිලදී ගැනීමත් ඒ සමඟ එන කොමිස් චෝදනාවත් එකිනෙකට බැඳී ගිය පුරුක් බව අසන්නට ලැබේ. 99% ම නිවැරදිව යුද පෙරමුණෙහි සිට 1% සිදුවන වැරදි සම්බන්ධයෙන් ඉවසා සිටින්නට ජාත්‍යන්තරය සූදානම් විය යුතු ය. එසේ විය යුතු වන්නේ ශ්‍රී ලංකාවේ සෙබලුන් ද අනෙක් රටවල මෙන්ම මනුෂ්‍යයන් වීම නිසා ය.වැදගත් ම සහ ප්‍රශංසා ලැබිය යුතු කරුණ වන්නේ ශ්‍රී ලංකාවේ හමුදාවේ තිබුණු විනයගරුක භාවයයි. ඒ නිසා පරාජය වූ කොටසේ දේපල කොල්ලකෑවේ නැත. විශේෂයෙන් නිවාසවලට වැදී රත්රන් උදුරාගෙන ගෙවල්වලට ගෙන ගියේ නැත. ගොඩනැඟිලිවලට සිදුකරන ලද්දේ අවම හානියකි. යටත් වූවන් මරා දැමූවේ නැත. විෂ වායු හෝ රසායනික අවි උපයෝගි කර ගත්තේ නැත. තොරතුරු ගැනීමට අමානුෂික වද හිංසා සිදුකළේ නැත. රටක යුද්ධයක් පවතින විට ප්‍රමුඛතාවය දිය යුත්තේ රටේ හා ජනතාවගේ ආරක්ෂාවට ය. එවිට දෙවැනි තැන ගන්නේ මානව අයිතිවාසිකම්ය. මෙය ඉතා හොඳින් තේරුම්ගත යුතු කරුණකි.සුප්‍රකට උදාහරණය වන්නේ මෝටර් රථයක දකුණු පස පිහිටි රියදුරු අසුනේ රටේ ආරක්ෂාව තිබෙන විට ඒ අසල ම පිහිටි වම්පස අසුනේ් මානව අයිතිවාසිකම් තිබිය යුතු බවයි. මානව අයිතිවාසිකම්වලට ප්‍රමුඛතාවය දුනහොත් නොදැනුවත්ව ම යුද්ධය පරාජය වනු ඇත. එහෙත් මානව අයිතිවාසිකම් ආරක්ෂා කළ යුතු වේ. එය රියදුරු අසුනට සමාන්තරව පිහිටි අනෙක් අසුන හා සමානව බව සිහිපත් කළ යුතුය.මෙවැනි යෝජනාවලියක් ගෙනඒමට තරම් අමෙරිකාවට සුදුසුකම් තිබේද යන්නත් ඔවුන්ට පිරිසිදු දෑතක් තිබේද යන්නත් විමසිය යුතු කරුණකි.අමෙරිකාව දෙවන ලෝක යුද්ධයේදී මැගටන් යොදා ගැනීම නිසා මිය ගියේ සිවිල් ජනතාව නොවේද.අමෙරිකාව වියට්නාම යුද්ධයේ දී නාපාම් භාවිත කළ නිසා තවමත් විකෘති දරුවන් උපදිනවා නොවේ ද?ලිබියාවේ හා ඉරාකයේ මියගිය සිවිල් වැසියන් ගණන ද දූෂණයට ලක් වූ ස්ත්‍රීන් සංඛ්‍යාවද ගණනය කරන්නට තරම් අපහසු නොවේ ද?රුවන්ඩාවේ සුළු සංඛ්‍යාවක් වූ වර්ගයට ආයුධ හා පහසුකම් සලසා වැඩි සංඛ්‍යාව පරාජය කළ නිසා මියගිය සංඛ්‍යාව ගණනය කළේ ද?ත්‍රස්තවාදී සංවිධානයක් වු එල්.ටී.ටී.ඊ. සංවිධානයෙන් මුදල් ගත් බවට රාජ්‍ය ලේකම්තුමිය පිළිගත්තා නොවේද?මෙලෙස මානව අයිතිවාසිකම් නිර්ලජ්ජිතව බිඳ හෙලන ලද රජයකට මෙවන් යෝජනාවක් ගෙන ඒමට සාධාරණ අයිතියක් නොමැති බව සිහිපත් කළ යුතුය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>17</day>
    </date>
    <link>http://www.dinamina.lk/2012/03/17/_art.asp?fn=f1203172</link>
    <topic>මානව හිමිකම් පිටුපසදේශපාලන මංකොල්ල</topic>
    <author>වාසුදේව නානායක්කාර ලේකම් ප්‍රජාතන්ත්‍රවාදී වාමාංශික පෙරමුණ</author>
    <content>මෙවර ජිනීවා මානව හිමිකම් සමුළුවේදී ශ්‍රී ලංකාවට එරෙහි යෝජනාවක් සම්මත කර ගැනීමට අමෙරිකානු නියෝජිතයන් කටයුතු කරමින් සිටී. එමගින් ශ්‍රී ලංකාව ඔවුන්ගේ අභිමතයට කොටු කර ගැනීම මෙහි අරමුණය. ශ්‍රී ලංකා රජය අධිරාජ්‍යවාදීන්ගේ උපදෙස් නොතකා කොටි ව්‍යාපාරයේ 30 අවුරුදු යුද්ධය විනාශ කර පරාජය කිරීම නිසා රජය කෙරෙහි බලපෑම් කිරීම මෙතෙක් කළක් තිබූ අවසරය අහෝසි වෙමින් තිබේ.ශ්‍රී ලංකාවට ස්වාධීන ස්වෛරී රාජ්‍යයක් ලෙස නැගී සිටීමට ඇති හැකියාව ගැන ඔවුන් රාජ්‍යමය වශයෙන් මානසික වැටීමකට පත්වෙමින් සිටින බවද පෙනේ. ඒ නිසා යුද්ධයේ අවසාන අවස්ථාවේ මානව හිමිකම් උල්ලංඝනය කිරීමක් සිදුවූවා යැයි පවසමින් ජාත්‍යන්තර විමර්ශනයකට මඟ පාදා ගැනීම ඔවුන්ගේ උවමනාවයි.ස්වාධීනත්වයට පහරක්අප රජය විසින් පත්කරන ලද උගත් පාඩම් කොමිසම විසින් (LLRC)නිකුත් කරන ලද වාර්තාවේ සඳහන් නිර්දේශ ක්‍රියාවට නැඟීම සඳහා ශ්‍රී ලංකා රජයේ සූදානමද මොවුන් වික්ෂිප්තභාවයකට පත්කරන ලදී. එහි සාධනීය බව හමුවේ යම් යම් අඩුපාඩු දැක්වීම ඔවුන්ට කළ හැකි වූ එකම දෙය විය. ඒ අනුව තර්කානුකූලව ඔවුන් කළයුතු වූයේ කොමිසමේ නිර්දේශ ක්‍රියාත්මක කිරීමේ අනුපිළිවෙළ හා කාලරාමුව ඉදිරිපත් කරන ලෙස දැන්වීම පමණි. ජිනීවා සමුළුවේදී ශ්‍රී ලංකාවට එරෙහිව ඉදිරිපත් කර ඇති යෝජනාව එකී කොන්දේසි සහිතව ජය ගත හොත් එය ශ්‍රී ලංකාවේ ස්වාධීනත්වයේ හා ස්වෛරීභාවයේ මළගම වන්නේය.එය අප ලැබූ ජයග්‍රහණය කනපිට හැරවීමේ ආරම්භක පියවරක් ද වනු ඇත. එනිසා එය ආපිට හැරවීම සඳහා එකාවන්ව පෙළ ගැසිය යුතු වේ.දකුණු ආසියානු කලාපයේ භූ දේශපාලනික ආධිපත්‍ය හැසිරවීමේ යුද්ධ සැලැස්ම අනුව ඔවුන්ට ශ්‍රී ලංකාව වැදගත් කේන්ද්‍රයක් විය හැකිය. ජගත් නාවික මාර්ගයේ තීරණාත්මක මධ්‍යස්ථානයක ශ්‍රී ලංකාව පිහිටා ඇත. එසේම ඉන්දියානු සාගරයේ තෙල් සම්පත් පිළිබඳ අපේක්ෂාවන්ද ඔවුන්ගේ අභිප්‍රාය වේ.මීට අමතරව අතිදැවැන්ත දකුණු ආසියානු වෙළෙඳපොළ ඔවුන්ගේ බහුජාතික සම්ගම්වල පාලනය නතු කර ගැනීමද තවත් අභිමථාර්ථයකි. ඒ සඳහා ඔවුන්ට අවනත දේශපාලන නායකයන් පාලකයන් ලෙස පත්කර ගැනීම ද ඔවුන්ගේ තර්කානුකූල අවශ්‍යතාවකි. මේ වනවිට ද පකිස්තානය, මාලදිවයින, බංග්ලාදේශය ආදි රාජ්‍යයන් තුළ පවතින අස්ථාවරභාවය අධිරාජ්‍යවාදීන් විසින් මෙහෙයවන උපායික සැලසුම්වල ප්‍රතිඵලයකි.ඇෆ්ගනිස්ථානය, තම රූකඩ පාලකයකු හරහා යටත් කර තබා ගැනීමට යෙදු මිලිටරි ක්‍රියාමාර්ගය නිසා අද වන විට ලක්ෂ ගණනින් කාන්තාවන්, ළමයින්, සාමාන්‍ය ජනයා කිසිදු ඉවක් බවක් නොමැතිව ඝාතනය කරන මෙලෙච්ඡත්වයකට ගමන් කර ඇත. අධිරාජ්‍යවාදීන්ගේ මිලිටරි උපාය සකසන මණ්ඩලයක් දැනට දශකයකට පමණ පෙර ප්‍රකාශ කළේ අමෙරිකාව ලෝකයේ දරන ආධිපත්‍යය රැක ගැනීමට නම් යුද භූමි කිහිපයකට එකවර මැදිහත්වීමේ ශක්තිය ලබාගත යුතු බවය.එනිසා මෙම ජිනීවා යෝජනාව මගින් ඔවුන් සොයන්නේ ඔවුන්ට පදනමක් ඇති යුද්ධ මුර පොළකි. එම පිළිවෙත දකුණු ආසියානු කලාපයේම අස්ථාවරත්වයට හේතු වන බැවින් ඔවුන්ගේ සැලසුම් පරාජය කිරීම අත්‍යාවශ්‍ය ඓතිහාසික කාර්යභාරයකි. ඊනියා විවෘත ආර්ථිකවාදී නූතන අධිරාජ්‍යවාදය ලොව පුරා ව්‍යසනයක් ළඟා කර ඇති අතර, මෙම ක්‍රමෝපාය අමෙරිකාව ඇතුළු යුරෝපා රටවලද ආර්ථික බිඳ වැටීම්වලට හේතු වී තිබේ. එම රටවල ලක්ෂ සංඛ්‍යාත පොදු ජනතාව විරැකියාව, අහේනිය හා උන්හිටිතැන් අහිමි වන තත්ත්වයකට පත් වෙමින් ඇත. අධිරාජ්‍යවාදී රටවල පාලකයන් ඔවුන් මුහුණ දෙන අර්බුදයෙන් ගොඩඒම සඳහා සංවර්ධනය වෙමින් පවතින රටවල් සිය සෘජු ගොදුරු බිම් බවට පත් කර ගැනීම වර්තමාන ක්‍රියාපිළිවෙත කරගෙන ඇත.මැදපෙරදිග කලාපයේ සිදුවන්නේ එයයි. මොවුන්ගේ අත්තනෝමතික ක්‍රියාකලාපය නිසා එම රාජ්‍යයන් තුළ බරපතළ මානව හිමිකම් ප්‍රශ්න උග්‍රවෙමින් පවතී. අධිරාජ්‍යවාදීන් මානව හිමිකම් මුවාවෙන් සිදු කරන්නේ දේශපාලන ආර්ථික මංකොල්ලයක් බව වටහා ගත යුතුව ඇත. ජනවාර්ගික ගැටුම් ඇති කර රටවල් කැබලි කරමින් සම්පත් පැහැර ගැනීම මොවුන්ගේ ප්‍රධාන ක්‍රියාමාර්ගයකි. අනිත් අතට කිසිදු මානව සදාචාරයක් නොතකමින් අධිරාජ්‍යවාදීන්ද ස්වාධීන රාජ්‍යයන් හා නිදහස් ජනයා යකඩ සපත්තුවට පාගා ගනිමින්ද සිටී.කොටි ව්‍යාපාරය සිය සත්කාරක රටවල් ලෙස සලකන අධිරාජ්‍යවාදී රටවල් හා දක්ෂිණාංශික ජාත්‍යන්තර දමිළ කණ්ඩායම් කටයුතු කරන්නේ විසැඳුම් යෝජනා වැළැක්වීමේ අධිෂ්ඨානයෙනි. ද්‍රවිඩ ජාතික සන්ධානය තවමත් යුද්ධයට පෙර ඉදිරිපත් කරන ලද යෝජනාවල පැටලී සිටී. ද්‍රවිඩ ජනතාව ඒ සඳහා පොළඹවා ගැනීමත් ජාත්‍යන්තර දෙමළ බලයේ ක්‍රියාකාරීත්වයන් විසැඳුමකට පවතින ප්‍රධාන බාධකයන්ය. විදේශගත මධ්‍යස්ථ මතධාරී දෙමළ පිරිස් ජාත්‍යන්තර කොමිෂම ගැන බලාපොරොත්තු සහගතව සිටී.නිදහස් වටපිටාවක්අපගේ රජය විසැඳුම් පියවරයන් වෙත වේගයෙන් ළඟා වන තරමට විදේශ දෙමළ ප්‍රජාතන්ත්‍රවාදී කණ්ඩායම් දෙමළ සන්ධානය හා ඊළම් රාජ්‍යවාදීන්ගේ ග්‍රහනයෙන් මිදෙනු ඇත. දේශීය දෙමළ ජනතාව අප විසින් ගන්නා විසැඳුම් ක්‍රියාමාර්ග වෙත ගලා ඒමත් සමඟ විදේශගත දෙමළ පිරිස් අතරද මෙම පරිවර්තනය වේගවත්ව දැනෙනු ඇත. එනිසා මෙයට මුල පිරිය යුත්තේ නිදහස් සන්ධාන රජය හා සන්ධානයම හැර අන් කවර බලවේගයක්ද ? ඒ සඳහා මූලින්ම කළයුත්තේ උතුරේ දෙමළ හා මුස්ලිම් ජනතාවට මිලිටරි බලපෑම්වලින් තොර නිදහස් වටපිටාවක් හා පරිපාලනයක් ලබාදීමය.එසේ නොවූවහොත් දෙපාර්ශවයේම අන්තවාදී ජාතිවාදීන් විසින් අධිරාජ්‍යවාදීන්ගේ මූල්‍යමය හා යුදමය ආධාර මත පසුගිය කාලයේ මෙන් නැවතත් රට දෙකඩ කිරීමේ ව්‍යාපාරයන්ට අවශ්‍ය “බලපත්‍ර” ලබාදීමට සමත්වනු ඇත.මෙම සංකීර්ණ තත්ත්වයන්ට මුහුණ දෙමින් අධිරාජ්‍යවාදී බලවේග ප්‍රජාතන්ත්‍රවාදී ජනතා බලයෙන් පරාජය කිරීම සඳහා නිදහස් සන්ධානයේ සියලු බලවේගයන් හා සියලු ජනවර්ගයන්ට අයත් සමගිකාමී ප්‍රජාතන්ත්‍රවාදී බලවේගයන් කොන්දේසි සහිතව හෝ ජාතික ස්වෛරීභාවය සමඟ එක්විය යුතු කාලය එළඹෙන්නේය.මෙම තත්ත්වය යටතේ අප රටට ප්‍රධාන ආරක්ෂාව ඇත්තේ කියුබාවේ මෙන් ජාතික නිදහස් හැඟීමකින් පණ පෙව් සියලු ජනවර්ගයන් සියලුම ආගමිකයන් එකම ලාංකීය ජාතියක් ලෙස අධිෂ්ඨානයෙන් යුතුව අධිරාජ්‍යවාදයට එරෙහිව නැගී සිටීම තුළය. මේ සඳහා අවශ්‍ය පසුතලය නිර්මාණය කර ගත හැකි වනුයේ සියලුම ජනවර්ගයන්ට සමානත්වය සහිත ජාතික එක්සත්කමක් සඳහා කැඳවීමෙන්ය.ජාතීන් අතර හොඳහිතමෙහිදී ජාතීන් අතර පවතින බෙදීම් තුනී වී යා හැකි ලෙස සමානාත්මතාවය, සහෝදරත්වය පදනම් කර ගත් සියලු ජනතාවගේ ප්‍රජාතන්ත්‍රිය අයිතිය ආරක්ෂා කෙරෙන පිළිවෙතක් අනුගමනය කිරීම අත්‍යාවශ්‍යය. එසේම එකිනෙකාගේ සංස්කෘතික අනන්‍යතාවය හා භාෂා අයිතීන් සුරැකෙන ලෙස කටයුතු කිරීම ප්‍රමුඛය. ඒ අනුව අධිරාජ්‍යවාදීන්ගේ කොල්ලකාරී බලපෑම්වලින් තොරව යුද්ධයෙන් විපතට පත් වූ ජනතාවට සහන සැලසීම, එම ප්‍රදේශවල හමුදා පාලනය කඳවුරුවලට සීමා කිරීම, සිවිල් පරිපාලනය තහවුරු කිරීම හා ජන ජීවිතය සාමාන්‍ය තත්ත්වයට පත් කිරීම වහ වහා කළයුතුව පවතී.ශ්‍රී ලංකාවේ ස්වාධිපත්‍යයට ඇඟිලි නොගසන මැද මාවතේ ජාත්‍යයන්තර සහයෝගිතාවයන් ශක්තිමත් කර ගනිමින් පාරාවලල්ලක් ලෙස පසුපස හඹාඑන අධිරාජ්‍යවාදී රටවල බලපෑම මෙල්ල කර ගත යුතුව ඇත. එසේම යුද ගැටුම් නිසා විපතට පත් දමිළ ජනතාවගේ ජීවන තත්ත්වය නඟසිටුවීමට අවංකව ආධාර උපකාර කළ හැකි දේශීය විදේශීය පිරිස්වල පරිත්‍යාශීලී උපකාර සඳහා දැනට පවතින බාධක ඉවත් කර සද්භාවයෙන් යුතු සැමට ඉඩකඩ ලබාදීමටද මෙය අවස්ථාව වේ.එකම ශ්‍රී ලාංකීය ජාතියක් ගොඩනැගීමට අපි අපොහොසත් වන තුරු රාජ්‍ය පාලකයන් සහ අධිරාජ්‍යවාදීන්ගේ හා බහුජාතික ව්‍යාපාරික බලවතුන්ගේ ඉත්තන් බවට පත්වීම නොවැළැක්විය හැකිය. අවස්ථාවාදී දක්ෂිණාංශික දේශපාලනඥයන් මෙම භයානක අවස්ථාව මගහරින්නේ ඒ නිසාය. ඉන්දියාව, පකිස්ථානය ඇතුළු දකුණු අසියානු රටවල් සමඟ අපගේ ඥාතිත්වය තහවුරු කරමින් එක රටක්, කලාපයක් ලෙස තීරණ ගන්නා තැනට අප රට පත්විය යුතුය.අමෙරිකානු-යුරෝපා ආධිපත්‍යයට විරුද්ධව හැසිරෙන රුසියාව, චීනය, කියුබාව, වෙනිසියුලාව ඇතුළු ලතින් ඇමරිකානු, අපි‍්‍රකානු, අරාබි, ආසියානු රටවල් ද සමඟ ගොඩනඟන දේශපාලන ආර්ථික අනොන්‍ය සහයෝගිතාවයන් මත සිටිමින් ශ්‍රී ලංකාවේ ස්වාධිපත්‍ය හා භෞමික අඛණ්ඩත්වය ආරක්ෂා කර ගැනීමට අපි ක්‍රියා කළයුතු වෙමු. ඒ අනුව ප්‍රජාතන්ත්‍රවාදී පාලන රටාවක් හා සහජීවන පදනමක් මත දේශපාලනික විසැඳුම් උදෙසා වූ සාකච්ඡාවන් රට තුළ ශක්තිමත් කෙරෙනු ඇත.මෙවැනි පියවර ඔස්සේ ගමන් කරමින් අධිරාජ්‍යවාදී බලවේගවලට මුහුණදීම සඳහා රට තුළ ජනතාවගේ එක්සත් ජන බලයක් හා එක්සත් ශ්‍රී ලාංකීය ජාතික හැඟීමක් ගොඩනැඟීමේ උවමනාව එල්ල කර ගනිමින් එකට බැඳුණු ප්‍රතිසංස්කරණ ක්‍රියාදාමයන් මාලාවක් ඔස්සේ ගමන් කිරීම අත්‍යවශ්‍යය. එමගින් ශ්‍රී ලාංකේය නව ජාතියක් නිර්මාණය වීමේ අනාගත ආශ්චර්ය රටට උදාවනු ඇත. එයත් සමඟ ජනවාර්ගික ගැටුම් නිර්මාණය කිරීමට පාදක වූ පරගැති ජේ.ආර්.ගේ ව්‍යවස්ථාව අහෝසි කර නව ව්‍යවස්ථාවක් සම්මත කර ගැනීමෙන්ද නව පරපුරට ප්‍රජාතන්ත්‍රවාදී සම්ප්‍රදායට අනුකූල වූ ජනසම්මත ප්‍රජාතන්ත්‍රවාදී පාලන ක්‍රමයක උරුමයද නිදහස් සන්ධාන රජය මගින්ම දායාද කර දිය යුත්තේය.අහිතකර බලපෑම්දැනටමත් ජනතාවගේ අතිවිශාල කැමැත්තෙන් පත් වූ ජනාධිපතිතුමා හා නිදහස් සන්ධාන ආණ්ඩුව බිඳ දැමීම සඳහා අධිරාජ්‍යවාදීන් විසින් ආර්ථික හා මූල්‍ය තහංචි දමමින් සිටී. ඔවුන්ගේ කොන්දේසි අනුව කටයුතු සිදුකිරීමෙන් අත්වන දුර්විපාක නිසා බඩු මිල ශීඝ්‍රයෙන් ඉහළ යන අතර ලෝකයේ තෙල් මිල ඉහළ යාමද ඇරැඹි තිබේ. වෙළෙඳ පරතරය වැඩි වී රුපියල බාල්දු වෙමින් ඇත. බැංකු පොලී අනුපාත ඉහළ යමින් සංවර්ධන ඉලක්කයන්ටද අහිතකර බලපෑම් සිදුවෙමින් තිබේ. ඔවුන්ගේ සංකල්ප මත ජේ. ආර්. විසින් රටතුළ නිර්මාණය කළ විවෘත වෙළෙඳපොළ ක්‍රමයට හා එහි ආධිපත්‍යයට තවදුරටත් නිදැල්ලේ හා අයාලේ යමින් පොදු ජනතාවගේ ජීවිත කාබාසිනියා කිරීමට ඉඩ නොතැබිය යුතුය.රජය මැදිහත් වෙමින් වෙළෙඳ පොළ නියාමනය ක්‍රියාත්මක කළයුතුය.ජීවන බර නිසා ජනතාවගෙන් මතුවිය හැකි විරෝධයන් තේරුම් ගෙන ඊට අවශ්‍ය හදිසි ප්‍රතිකර්ම යෙදිය යුතුය. අපගේම ජනතා බලවේගයන් අකමැත්තෙන් නමුත් ඈත්වීම අපට දරාගත නොහැක. එම බලවේග අප සමඟ තබා ගැනීමටත්, සාමාන්‍ය පුරවැසියාට ඔවුන් කෙරෙහි ඇති අපගේ සාධාරණය තහවුරු කිරීමත් ප්‍රමුඛතම දේශපාලන තීරණය විය යුත්තේය. අධිරාජ්‍ය විරෝධීව ගොඩනැගෙන එක්සත් ජනතා නිදහස් බලවේගයේ ජවය ආර්ථික ශක්තියෙන් ද පෝෂණය කරමින් ජනතා ජයග්‍රහණයන්ටත්, දේශයන් රැක ගැනීමට මෙහෙයවා ගැනීමට අප පෙළ ගැසෙමුයි සියලු ප්‍රජාතන්ත්‍රවාදී හා ප්‍රගතිශීලී බලවේගයන්ට අපි ආයාචනා කරමු..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>17</day>
    </date>
    <link>http://www.dinamina.lk/2012/03/17/_art.asp?fn=f1203173</link>
    <topic>නිවෙසක බලාපොරොත්තුවසිහිනයක් නොවේ</topic>
    <author>සටහන චන්දිමා එදිරිමාන්න</author>
    <content>ඉදිකිරීම් ඉංජිනේරු සේවා, නිවාස හා පොදු පහසුකම් අමාත්‍යාංශය යටතේ පාලනය වන ජාතික නිවාස සංවර්ධන අධිකාරිය හිසට සෙවණක් නොමැති ජනතාවට සෙවණක් ලබාදීම සඳහා ප්‍රමුඛ වැඩකොටසක් ඉටුකරන රාජ්‍ය ආයතනයකි.මෙම අධිකාරියේ වර්තමාන සභාපතිවරයා වන්නේ හිටපු පාර්ලිමේන්තු මන්ත්‍රීවරයෙකු ද වන ජයන්ත සමරවීර මහතාය. නව දැක්මකින්, නව ආකල්ප හා නව වැඩසටහන් සමඟ ඉදිරියට යන ජාතික නිවාස සංවර්ධන අධිකාරියේ කාර්යභාරය ගැන තවදුරටත් කරුණු පැහැදිලි කර ගන්නට අපි එහි සභාපති ජයන්ත සමරවීර මහතාව හමුවුණෙමු. මේ ඔහු සමඟ කරන ලද සාකච්ඡාවක් ඇසුරින් සැකසුණු ලිපියකි.ශ්‍රී ලංකාවේ නිවාස වැඩපිළිවෙළ වේගවත් කිරීම සඳහා පිහිටවනු ලැබූ ආයතනයක් ලෙස ජාතික නිවාස සංවර්ධන අධිකාරිය හැඳින්විය හැකිය. කෙසේවූවත් මහින්ද රාජපක්ෂ මහතා ජනාධිපති ධුරයට පත්වන අවස්ථාව වනවිට මෙම අධිකාරිය පාඩු ලැබීම නිසා වසා දැමීමට නියමිත ආයතනයක් ලෙස නම් කර තිබුණි.2001 – 2004 එක්සත් ජාතික පෙරමුණ රජය සමයේ ක්‍රියාත්මක කරමින් සිටි “යළි පුබුදමු ශ්‍රී ලංකා” වැඩසටහන යටතේ මෙම අධිකාරිය වසා දැමීම සඳහා වන පිඹුරුපත් සකස් කෙරිණි.මෙම වාතාවරණය තුළ 2005 වසරේ දී මෙරට ජනපති ධුරයට පත් මහින්ද රාජපක්ෂ මහතාට අවශ්‍ය වූයේ යළි දෙපයින් නැගී සිටිය හැකි ලෙස මෙම අධිකාරිය ශක්තිමත් කර මෙරට නිවාස වැඩපිළිවෙළ වේගයෙන් ඉදිරියට ගෙනයාම සඳහා අවශ්‍ය කටයුතු සම්පාදනය කිරීමය.අද අපට ආඩම්බරයෙන් සතුටුවිය හැකි කරුණ නම් එම අපේක්ෂා මල්පල ගන්වමින් නිවසක් නොමැති ලක්ෂ සංඛ්‍යාත පිරිසකට පිළිසරණක් වෙමින් ඉතා ශක්තිමත් ලෙස තම මෙහෙවර තව තවත් පුළුල් කිරීමට ජාතික නිවාස සංවර්ධන අධිකාරියට හැකියාව ලැබී තිබීමයි.නිවාස ක්ෂේත්‍රය වෙනුවෙන් මෙම අධිකාරිය වැඩිම ආයෝජනය සිදු කළ වසර ලෙස 2011 වසර හැඳින්වීම නිවැරැදිය. එම වසර තුළදී නිවාස 30,000ක් ඉදිකිරීම වෙනුවෙන් අධිකාරිය වැය කළ මුදල රුපියල් බිලියන පහකට (ලක්ෂ 50,000කට) වැඩිය.නිවසක් නොමැති ලක්ෂ සංඛ්‍යාත පිරිසකට නිවසක් ඉදිකර දීම සඳහා කටයුතු කරන විප්ලවීය වැඩසටහනක් ලෙස “ජන සෙවණ” කැපී පෙනේ. විෂය භාර අමාත්‍ය විමල් වීරවංශ මහතාගේ නායකත්වය යටතේ ක්‍රියාත්මක මෙම ජන සෙවණ වැඩසටහන සාර්ථක කර ගැනීම සඳහා පූර්ණ සවිබලය ලබා දෙනුයේ ද මෙම අධිකාරියයි.මෙම ජන සෙවණ ජාතික නිවාස හා ජනාවාස සංවර්ධන වැඩසටහන පියවර කීපයක් යටතේ ක්‍රියාත්මක වේ. එහි එක් පියවරක් “ජන සෙවණ උපහාර නිවාස වැඩසටහන” හඳුන්වා දීමට පුළුවන.මෙහිදී බැංකු නීතිරීති නිසා රාජ්‍ය බැංකුවකින් නිවාස ණයක් ලබාගත නොහැකි රාජ්‍ය අංශයේ සේවකයන්ට පිළිසරණක් ලබාදෙන අතර තම අපේක්ෂා යථාර්ථයක් බවට පත්කර ගැනීම සඳහා ඔවුන්ට රුපියල් ලක්ෂ දෙකේ සිට ලක්ෂ පහ දක්වා වන ණය මුදලක් ලබාදීමට කටයුතු යොදා ඇත.“ජන සෙවණ විරු උපහාර ගම්මාන” වැඩපිළිවෙළ ද ජන සෙවණ නිවාස වැඩසටහනේ තවත් පියවරකි.මේ යටතේ දී යුද්ධයේ දී මියගිය රණවිරුවකුගේ නමින් අදාළ ජන සෙවණ ගම්මානය නම් වන නිසා “ජන සෙවණ විරු උපහාර ගම්මාන” ලෙස හැඳින්වෙන මෙම වැඩපිළිවෙළ යටතේ දැනටමත් ගම්මාන 60ක් පමණ ඉදිවී තිබීමද විශේෂත්වයකි.“සසුණෙන් සෙවණ” ජන සෙවණ වැඩසටහනේ සාර්ථක වූ තවත් වැඩසටහනකි. මේ යටතේ ප්‍රදේශයේ විහාරස්ථානය මඟින් නිවසක් ඉදිකර දීම සඳහා වඩාත්ම සුදුසු පවුල් ඒකකය හඳුන්වා දෙන අතර අදාළ නිවස ඉදිකර දීම සඳහා ප්‍රදේශයේ ජනතාවගේ ද ශ්‍රමදායකත්වය ලබාගැනේ.“සසුණෙන් සෙවණ” වැඩපිළිවෙළ යටතේ 2011 වසරේ දී ඉදිවූ නිවාස සංඛ්‍යාව 555කි. යුද්ධය නිසා පීඩාවට පත්වී තිබුණු උතුරු නැඟෙනහිර ප්‍රදේශයන්හි වෙසෙන ජනතාව වෙනුවෙන් ද ජන සෙවණ විශේෂ හා විශාල වැඩකොටසක් ද ඉටු කරයි. මේ යටතේ දැනටමත් කිළිනොච්චි, මුලතිව් ඇතුළු යුද්ධයෙන් පීඩාවට පත් ප්‍රදේශ රැසක ජන සෙවණ ගම්මාන හා නිවාස ඉදිව ඇත.නිවසක් ඉදිකර ගැනීම සඳහා ප්‍රමාණවත් ණය මුදලක් ලබා ගැනීමේ දී ඇප තැබීම සඳහා සුදුසු ඇපකරුවකු නොමැතිවීමෙන් ජනතාවගේ නිවාස සිහිනයන් බිඳවැටුණු අවස්ථා ද ඇත.එහෙත් ඉදිරියේ දී එලෙස සිහින බිඳ වැටෙන්නට ඉඩ නොතැබෙන්නේ ගමේ අවමංගල්‍යාධාර සමිතිය ඇපවීමෙන් පසු නිවාස ණය ලබාදීමේ වැඩපිළිවෙළක් ද ජන සෙවණ යටතේ මේ වනවිටත් ක්‍රියාත්මක නිසයි.මේ සෑම වැඩපිළිවෙළක් අතරම අප රටේ “ආදිවාසී ජනතාව“ද අමතක වී නොතිබීම පැසසිය යුතුයි. ඒ අනුව ආදීවාසීන්ගේ අවශ්‍යතා අනුව ඉදිවන නිවාස යෝජනා ක්‍රමයක් ද ජන සෙවණ යටතේ ක්‍රියාත්මක වේ. සංස්කෘතික කටයුතු අමාත්‍යාංශය ද මීට සහය දක්වන අතර, වාකරයේ, අම්පාර, මොනරාගල වැනි ආදිවාසීන් වෙසෙන ප්‍රදේශවල දැනටමත් මෙය සාර්ථක වී ඇත.මෙම ජන සෙවණ නිවාස වැඩසටහන්වලට අමතරව දැනට ජනතාව පදිංචිව සිටින මහල් නිවාස ප්‍රතිසංස්කරණය කිරීමේ වැඩපිළිවෙළක් ආරම්භ වී තිබීම ද වේගයෙන් ඉදිරියට යන අප රටේ නිවාස ක්ෂේත්‍රයේ කැපීපෙනෙන සාධනීය සිදුවීමකි.ඒ අනුව සොයිසාපුර, මාලිගාවත්ත, බොරැල්ල සර්පන්ටයින්, ජයවඩනගම, මත්තේගොඩ යන ප්‍රදේශවල ඇති මහල් නිවාස ප්‍රතිසංස්කරණය හා නවීකරණය කිරීමට පියවර ගෙන තිබේ.මෙම සියලු වැඩසටහන් මෙම වසරේදී ද වඩාත් සාර්ථක අපේක්ෂිත ඉලක්ක කරා මෙහෙයවීම ඉදිකිරීම්, ඉංජිනේරු සේවා නිවාස හා පොදු පහසුකම් අමාත්‍යාංශයේත් ජාතික නිවාස සංවර්ධන අධිකාරියේත් අපේක්ෂාවයි.ඒ සඳහා මහා භාණ්ඩාගාරය මගින් ලබාදෙන ප්‍රතිපාදනවලට අමතරව මහජන බැංකුව, ලංකා බැංකුව, ජාතික ඉතිරි කිරීමේ බැංකුව, රාජ්‍ය උකස් හා ආයෝජන බැංකුව, ප්‍රාදේශීය සංවර්ධන බැංකුව වැනි රාජ්‍ය අංශයට අයත් බැංකු ද ජාතික නිවාස සංවර්ධන අධිකාරිය සමඟ අත්වැල් බැඳගෙන ඇත.පසුගිය වසරේ දී අධිකාරිය සතුව ඇති රට පුරා පිහිටි ඉඩම් ඒකක පිළිබඳ විධිමත් සංගණනයක් කිරීමට ද හැකිවූ අතර නිවසක් ඉදිකර ගැනීම සඳහා ඉඩමක් නොමැති ජනතාවට ඉතා සාධාරණ මිලකට එම ඉඩම් විකිණීමෙන් ලබා ගන්නා මුදල් ද අවශ්‍යතාව අනුව දැනට ක්‍රියාත්මක නිවාස වැඩසටහන් සාර්ථක කර ගැනීම සඳහා යෙදවීමට අධිකාරිය බලාපොරොත්තු වේ.ජාතික නිවාස සංවර්ධන අධිකාරියේ සියලු සේවක සේවිකාවන් ඉතා අධිෂ්ඨානශීලී ලෙස රජයේ නිවාස වැඩපිළිවෙළ සමඟ ඒකාත්මික වෙමින් අත්වැල් බැඳගෙන තිබීම මේ සියලු වැඩසටහන් සාර්ථක කර ගැනීමේ හේතු සාධකයක් ලෙස අපි දකිමු. එය අවබෝධ කර ගත් බැවින් වෘත්තිය සමිතියක හෝ කිසිදු ඉල්ලීමක් නොමැතිව වසර ගණනාවක් කිසිදු උසස් වීමක් නොලැබ තිබුණු සියලු සේවක සේවිකාවන්ට දේශපාලන භේදයකින් තොරව උසස් වීම් පිරිනැමීමටත් වැටුප් වැඩි කිරීමටත් පියවර ගැනුණි. මීට අමතරව තවත් පහසුකම් රැසක් එම සේවක සේවිකාවන් අද භුක්ති විඳියි.අපේ අරමුණ ඉදිරි වසර කීපය තුළ මෙරට තුළ වෙසෙන නිවසක් නොමැති සියලු ජනකොටස් හා පවුල් ඒකක වෙත විධිමත් නිවසක් ලබාදීමට කටයුතු කිරීමය.පසුගිය කාලය තුළ අප ලැබූ ප්‍රගතිය නිබඳවම අප දිරිමත් කරවන අතර සියලු ඉලක්ක අප අපේක්ෂා කරනවාටත් වඩා ඉක්මනින් ජය ගැනීමට හැකියාව ලැබෙනු ඇතැයි යන්න අපගේ විශ්වාසයයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>19</day>
    </date>
    <link>http://www.dinamina.lk/2012/03/19/_art.asp?fn=n1203191</link>
    <topic>චැනල් 4 දෙවැනි එකත් බොරු</topic>
    <author>මහින්ද අලුත්ගෙදර</author>
    <content>ශ්‍රී ලංකාවට එරෙහිව ජගත් මානව හිමිකම් කවුන්සලය වෙත ඉදිරිපත් කළ යෝජනාව වහාම ඉවත් කර ගන්නැයි ලෝකයේ රටවල් රැසක් අමෙරිකා එක්සත් ජනපද රජයට දැනුම් දෙයි.එල්. ටී. ටී. ඊ. ත්‍රස්ත සංවිධානයේ සැහැසි ක්‍රියාකාරකම් අමතක කොට ශ්‍රී ලංකා රජයට පමණක් චෝදනා කිරීම කිසිසේත්ම අනුමත කළ නොහැකි බව අන්තර් ජාතික ප්‍රජාවගේ අදහස වී ඇතැයි ඒෂියන් ට්‍රිබියුන් වෙබ් අඩවියේ ප්‍රධාන කර්තෘ කේ. ඩී රාජසිංහම් මහතා සඳහන් කරයි.ශ්‍රී ලංකාවේ මානව හිමිකම් උල්ලංඝනය වූ බව පවසමින් බ්‍රිතාන්‍ය චැනල් 4 නාලිකාව තවත් වීඩියෝ පටයක් විකාශය කර තිබෙන අතර එහි සැලකිය යුතු යමක් නොමැති බවද වේළුපිල්ලේ ප්‍රභාකරන්ගේ පුත් බාලචන්ද්‍රන් වෙඩි තබා මරා දමන ව්‍යාජ දර්ශනයක් ඊට අන්තර්ගත කර තිබෙන බවද හෙතෙම පෙන්වා දෙයි. ජාත්‍යන්තර මාධ්‍ය වෙත විශේෂ ප්‍රකාශයක් කරමින් හෙතෙම මේ බව ප්‍රකාශ කර ඇත.බාලචන්ද්‍රන් නමැත්තා මරා දැමූ බවට පළ කළ දර්ශන 2009 වසරේ සිට විකාශනය කළ බව පෙන්වා දෙන ඒ මහතා කොටි ත්‍රස්තවාදීන් විසින් වයස අවුරුදු 12 ට අඩු ළමුන් දහස් ගණනින් මරා දැමූ බවත් මෙම ඊනියා සාමවාදීන් ඒ සම්බන්ධයෙන් කනගාටුව හෝ පළ නොකළ බවත් සඳහන් කරයි.තවද බ්‍රිතාන්‍ය චැනල් 4 නාලිකාව මඟින් ඒ පිළිබඳව කිසිවක් අන්තර්ගත කර නොමැති බවද හෙතෙම කියාසිටී.මෙවැනි දර්ශනයන්ගෙන් බලාපොරොත්තු වන්නේ කුමක්දැයි ප්‍රශ්න කරන රාජසිංහම් මහතා මේ මඟින් බ්‍රිතාන්‍ය චැනල් 4 නාලිකාව කොටි ත්‍රස්තවාදීන්ට සුදු හුණු ගෑමක් බවද සඳහන් කරයි. ඊට අමතරව ඒ මහතා පෙන්වා දෙන්නේ බ්‍රිතාන්‍ය චැනල් 4 නාලිකාවේ අරමුණ වී තිබෙන්නේ බාලචන්ද්‍රන්ගේ ඝාතනය ශ්‍රී ලංකා රජය වෙත පැවරීමට ගන්නා උත්සාහයක් බවයි.මේ අතර එල්.ටී.ටී.ඊ ත්‍රස්තවාදීන් විසින් සිවිල් වැසියන් 30000 ත් 40000 ත් අතර ප්‍රමාණයක් ඝාතනය කළ බව පෙන්වා දෙන රාජසිංහම් මහතා තමාගේ තක්සේරුවට අනුව ඉන්දීය සාම සාධක හමුදාව සහ ශ්‍රී ලංකා රජයේ හමුදාව අතින් ඝාතනයට ලක්වූ පිරිස මෙන් දෙගුණයටත් වඩා වැඩි පිරිසක් එල්.ටී.ටී.ඊ ත්‍රස්තවාදීන් අතින් මරුමුවට පත්වූ බවද කියාසිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>19</day>
    </date>
    <link>http://www.dinamina.lk/2012/03/19/_art.asp?fn=n12031914</link>
    <topic>‘යුද්ධය සාමය හා සෞභාග්‍යය’ හෙට ජිනීවාහි ප්‍රදර්ශනයට</topic>
    <author>මහින්ද අලුත්ගෙදර</author>
    <content>ශ්‍රී ලංකාවට එරෙහිව බ්‍රිතාන්‍ය චැනල් 4 නාලිකාව මඟින් විකාශය කළ ව්‍යාජ වීඩියෝ පටයට ප්‍රතිචාර ලෙස ශ්‍රී ලංකා රජය නිර්මාණය කළ ‘ශ්‍රී ලංකාවේ පිබිදුණු ආශ්චර්යය හෙවත් යුද්ධය, සාමය හා සෞභාග්‍යය’ (Sri Lanka, the Emerging Wonder – Conflict Peace and Prosperity) නමැති වාර්තා වැඩසටහන ස්විස්ටර්ලන්තයේ ජිනීවාහි ජගත් මානව හිමිකම් කවුන්සලයේ දී හෙට (20) ප්‍රදර්ශනය කෙරේ.මෙය ශ්‍රී ලංකාවේ වත්මන් තත්ත්වය මෙන්ම රටේ සංවර්ධනය, පුනරුත්ථාපන කටයුතු, ප්‍රතිසන්ධානය, නැවත පදිංචි කිරීම ආදිය සම්බන්ධයෙන් තොරතුරු ඇතුළත් වාර්තා වැඩසටහනක් මෙන්ම බ්‍රිතාන්‍ය චැනල් 4 නාලිකාවේ ව්‍යාජ දර්ශන අසත්‍යයක් බවට සනාථ කෙරෙන වාර්තා වැඩසටහනක්ද මෙහිදී විකාශය කිරීමට නියමිත බව විදේශ කටයුතු අමාත්‍යාංශය පවසයි.“ශ්‍රී ලංකාවේ පිබිදුනු ආශ්චර්යය හෙවත් යුද්ධය, සාමය හා සෞභාග්‍යය” නමැති වාර්තා වැඩසටහන මෙහිදී ප්‍රදර්ශනය කිරීමට නියමිත අතර එහිදී නඟන ඕනෑම ගැටලුවක් වෙනුවෙන් පිළිතුරු සැපයීමට ශ්‍රී ලංකා නියෝජිත කණ්ඩායම සූදානමින් සිටින බවද විදේශ කටයුතු අමාත්‍යාංශය සඳහන් කරයි.මේ අතර බ්‍රිතාන්‍ය චැනල් 4 නාලිකාවේ ව්‍යාජ වීඩියෝ පටය ජගත් මානව හිමිකම් කවුන්සලයේ දී අද (19) ප්‍රදර්ශනය කිරීමට නියමිත අතර ඊට ප්‍රතිචාර වශයෙන් මේ වාර්තා වැඩසටහන් ප්‍රදර්ශනය කිරීමට සැලසුම්කර තිබෙන බවද එම අමාත්‍යාංශය සඳහන් කරයි.ශ්‍රී ලංකාවේ සිදුවන සංවර්ධනය අඩාල කොට යළිත් වරක් කලබලකාරී තත්ත්වයක් ඇති කිරීමට බ්‍රිතාන්‍ය චැනල් 4 නාලිකාව ආදාළ වීඩියෝ පටය ප්‍රදර්ශනය කිරීම මඟින් අරමුණ වී තිබෙන බව පෙන්වා දෙන විදේශ කටයුතු අමාත්‍යාංශය එහි කිසිදු සත්‍යතාවක් නොමැති බවද කියා සිටියි.ශ්‍රී ලංකාව නියෝජනය කරමින් මේ අවස්ථාවට විදේශ කටයුතු ඇමැති මහාචාර්ය ජී.එල් පීරිස්, වැවිලි කර්මාන්ත ඇමැති මහින්ද සමරසිංහ, වාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා, අධිකරණ ඇමැති රවුෆ් හකීම්, කර්මාන්ත හා වාණිජ කටයුතු ඇමැති රිෂාඩ් බදියුදීන්, සම්ප්‍රදායික කර්මාන්ත හා කුඩා ව්‍යවසාය සංවර්ධන ඇමැති ඩග්ලස් දේවානන්දා, විදේශ කටයුතු නියෝජ්‍ය ඇමැති නියෝමාල් පෙරේරා, පරිසර නියෝජ්‍ය ඇමැති ෆයිසර් මුස්තාෆා, පාර්ලිමේන්තු මන්ත්‍රීවරුන් වන මහාචාර්ය රජීව විජේසිංහ, සජින් වාස් ගුණවර්ධන මහත්වරු එක්ව සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>19</day>
    </date>
    <link>http://www.dinamina.lk/2012/03/19/_art.asp?fn=n12031915</link>
    <topic>මහා අධිෂ්ඨාන පූජාව අද විහාර මහා දේවි උද්‍යානයේ දී</topic>
    <author>සුභාෂිනි සේනානායක</author>
    <content>විදෙස් කුමන්ත්‍රණවලින් මව්බිම බේරා ගැනීමේ අධිෂ්ඨාන පූජාව දහස් සංඛ්‍යාත මහා සංඝරත්නය ප්‍රමුඛ සර්ව ආගමික පූජකවරුන්ගේ සහභාගිත්වයෙන් අද (19) සවස 4.00 ට විහාර මහා දේවී උද්‍යානයේ දී පැවැත් වේ. රටට ආරක්‍ෂාව පතා සහ සියලු උවදුරු දුරුකර වීම උදෙසා සෙත් සදන මෙත් මඟ සදන මෙත්ත සූත්‍ර දේශනාව හෙට (20) ශ්‍රී දළදා මැදුර, සේරුවාවිල, හා සොළොස්මස්ථානයේ දී රැය පහන් වන තුරු පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>19</day>
    </date>
    <link>http://www.dinamina.lk/2012/03/19/_art.asp?fn=n1203192</link>
    <topic>කවුද මේ ශිරානී?</topic>
    <author>එස්. තිල්ලෙයිනාදන් ජිනීවා නුවර සිට</author>
    <content>චැනල් ෆෝ රූපවාහිනී ආයතනයේ කළමණාකාර අධ්‍යක්ෂවරයාගේ බිරිඳ ශ්‍රී ලංකාවේ උපත ලත් ද්‍රවිඩ කාන්තාවක් බව හෙළිවී තිබේ.ඇය ශිරාණී සුබ්‍රමනියම් නමැත්තියකි. ඇය චැනල් ෆෝ ආයතනයේ කලමනාකරණ අධ්‍යක්ෂවරයා සමග ලන්ඩන් නුවර ජීවත් වෙයි. ඇය එම ආයතනයේ “ව්‍යාපාර අධ්‍යක්ෂ වරියක්” ලෙස කටයුතු කර ඇති බවද අනාවරණය කරගෙන තිබේ.ඇය කොටි ඩයස්පෝරාව සහ සමහර කොටි හිතවාදී සංවිධාන සමග සමීප සම්බන්ධතා පවත්වා ඇතැයි පැවසේ.චැනල් ෆෝ බොරු ප්‍රචාර හා බොරු චිත්‍රපට එළිදැක්වීමට එය ප්‍රධාන හේතුවක් වී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>19</day>
    </date>
    <link>http://www.dinamina.lk/2012/03/19/_art.asp?fn=n1203193</link>
    <topic>වෛද්‍ය වෘත්තිකයන්ගේ ඉල්ලීම් ලබා දෙයි</topic>
    <author>සුභාෂිනි සේනානායක</author>
    <content>පරිපූරක වෛද්‍ය වෘත්තික සේවකයින්ගේ ඉල්ලීම් සියල්ලටම සෞඛ්‍ය අමාත්‍යාංශය හා මුදල් අමාත්‍යාංශය එක්ව විසඳුම් ලබා දී තිබේ.ඉහත ඉල්ලීම් සියල්ලම ලබාදීමට සෞඛ්‍ය අමාත්‍යාංශය පියවර ගෙන තිබෙන බැවින් අසරණ රෝගීන් පිළිබඳ අවධානය යොමුකර යළි සේවයට පැමිණෙන්නැයි සෞඛ්‍ය අමාත්‍යාංශය ඉල්ලා සිටී.පරිපූරක වෛද්‍ය වෘත්තිකයන් දියත් කර තිබෙන වෘත්තිමය ක්‍රියාමාර්ගය හේතුවෙන් රජයේ රෝහල්වල ප්‍රතිකාර ගන්නා සහ ප්‍රතිකාර ගැනීමට පැමිණෙන රෝගීන්ට ඇතිවන දැඩි අපහසුතාව හේතුවෙන් සෞඛ්‍ය අමාත්‍යාංශය අවධානය යොමු කර මේ ඉල්ලීම් ලබා දී තිබේ. ඒ අනුව එම වෘත්තිකයින් විසින් ඉදිරිපත් කරන ලද සියලුම ඉල්ලීම් සම්බන්ධයෙන් සාධාරණ විසඳුම් ලබාදීම සඳහා සෞඛ්‍ය අමාත්‍යාංශය සහ මුදල් අමාත්‍යාංශය එක්ව සාකච්ඡා කිරීමෙන් අනතුරුව පියවර ගනු ලැබ තිබේ.ඔවුන් ගේ ඉල්ලීමකට අනුව එක් එක් ශ්‍රේණි සඳහා ඇමතුම් දීමනාව රුපියල් 500 ක් බැගින් වැඩි කිරීමට සෞඛ්‍ය අමාත්‍යාංශය එකඟතාව පළ කර තිබේ. එමෙන්ම ඔවුන් විසින් කර තිබූ දෙවන ඉල්ලීම සුදුසු පරිදි ගෙවීමට ද එකඟතාව පළ කරන ලදී.එමෙන්ම මෙම වෘත්තිකයින් විසින් ඉදිරිපත් කර තිබෙන ඉල්ලීමකට අනුව මෙම තනතුරුවල විශේෂ ශ්‍රේණියේ සේවය කරන නිලධාරීන් සඳහා දීමනාවක් ගෙවීමට ද මහා භාණ්ඩාගාරයේ එකඟතාව පළකර තිබේ.පරිපූරක වෛද්‍ය සේවයේ තනතුරුවලට අදාළව සුදුසුකම් සපුරා තිබෙන උපාධිධාරීන් සේවය සඳහා බඳවා ගැනීම සම්බන්ධයෙන් ද මෙම වෘත්තිකයින් ඉල්ලීමක් ඉදිරිපත් කර තිබෙන අතර රාජ්‍ය ප්‍රතිපත්තියක් වශයෙන් සෞඛ්‍ය අමාත්‍යාංශය එකඟතාව පළකර ඇත.පරිපූරක වෛද්‍ය සේවාවේ වෘත්තිකයින් හට අතිකාල දීමනා සඳහා දැනට තිබෙන අනුපාත ක්‍රමය (රේට් ක්‍රමය) වෙනුවට නව අනුපාත ක්‍රමයක් ක්‍රියාත්මක කිරීමට ද අමාත්‍යාංශය එකඟතාව පළකරන ලදී. මෙතෙක් ගැටලුවක්ව පැවැති පරිපූරක වෛද්‍ය සේවාවේ 01 වන ශ්‍රේණියේ උසස්වීම් ලබාදීම සඳහා අමාත්‍ය මණ්ඩලයේ අනුමැතිය ලබා ගැනීමට ද මේ වන විටත් අදාළ අමාත්‍ය මණ්ඩල සංදේශය අමාත්‍ය මණ්ඩලය වෙත ඉදිරිපත් කර තිබේ.මෙම තනතුරුවලට අදාළ ආචාර්ය මණ්ඩල සඳහා ලබා දෙන දීමනාව රුපියල් 10,000 කින් වැඩිකිරීමට තීරණය කර ඇති අතර, ඊට අදාළව ද අමාත්‍ය මණ්ඩලයේ අනුමැතිය සඳහා අදාළ සන්දේශය ද මේ වන විටත් ඉදිරිපත් කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>19</day>
    </date>
    <link>http://www.dinamina.lk/2012/03/19/_art.asp?fn=n1203194</link>
    <topic>වර්ජන කළාට චැනල් වැඩ දිගටම</topic>
    <author>සුභාෂිනි සේනානායක</author>
    <content>පරිපූරක වෛද්‍ය වෘත්තික සේවකයින් තම ඉල්ලීම් වෙනුවෙන් වැඩ වර්ජනයක නියැළුණද පුද්ගලික චැනල් සේවාවේ නිරතවීම දැඩි පිළිකුළෙන් හෙළා දකින බව ප්‍රතිකාර සඳහා රෝහල්වලට පැමිණෙන ලක්ෂ සංඛ්‍යාත රෝගීහු පවසති.රසායනාගාර කාර්මික, භෞත චිකිත්සක, වෘත්තිය චිකිත්සකවේදීන් පුද්ගලික රෝහල්වල චැනල් සේවයේ යෙදී සිටින බව පවසන ඔවුහු අසරණ රෝගීන්ගේ ජීවිත ඇපයට තබා ක්‍රියා කිරීම පිළිකුලෙන් යුතුව හෙළා දකින බවද පවසති.මේ සම්බන්ධයෙන් දිනමිණ කළ විමසීමකට පිළිතුරු දෙමින් සෞඛ්‍ය අමාත්‍යාංශය පැවසුවේ රෝගී සත්කාරක සේවාව කඩා නොවැටී පවත්වාගෙන යාම සඳහා සෞඛ්‍ය අමාත්‍යාංශයේ ලේකම් වෛද්‍ය රවීන්ද්‍ර රුබේරු මහතාගේ ප්‍රධානත්වයෙන් මෙහෙයුම් කමිටුවක් පත් කළ බවය.සෑම රෝහලකම දැනට තිබෙන තත්ත්වය පිළිබඳවද තොරතුරු රැගෙන තිබෙන අතර මෙම වර්ජනය හේතුවෙන් අඩාල විය හැකි අංශ පිළිබඳවද අවධානය යොමු කර තිබේ.මේ අනුව හදිසි සැත්කම්, ඔ පචර ස්කෑන්, රුධිර සහ අනෙකුත් පරීක්ෂණ විධිමත් පරිදි පුද්ගලික අංශ මගින් ඉටුකර ගැනීමට සෞඛ්‍ය අමාත්‍යාංශය උපදෙස් ලබා දී තිබේ.අත්‍යවශ්‍ය ඖෂධ හැකිතරම් ඔසුහල් මගින් මිලදී ගැනීමටත් අවශ්‍යතාවය අනුව මිල ගණන් කැඳවා පුද්ගලික ඔසුහල් මගින් මිලදී ගැනීමටත් උපදෙස් ලබා දී තිබේ.බාහිර රෝගීන් සඳහා දින තුනක ඖෂධත්, රෝගීන් සඳහා සති 2ක ඖෂධත් රජයේ ඔසුසල් මගින් ලබාදීමටත් ක්‍රියා කෙරේ.අත්‍යවශ්‍ය අවස්ථාවල දී රෝහල් අධ්‍යක්ෂ, වෛද්‍ය අධිකාරී, ආයතන ප්‍රධානීන් නම් කරන ලද තිදෙනෙකු සටහන් තබා විධිමත් පරිදි ඖෂධ ගබඩා විවෘත කර අවශ්‍ය ශල්‍ය උපකරණ ඖෂධ ලබා ගැනීමටත් මෙම කමිටුව උපදෙස් දී ඇති අතර වර්ජන කාලසීමාවේ වෛද්‍ය සැපයීම් අංශය පැය 24 සේවය කරන බවත් ගැටලු ඇතොත් ඔවුන්ට දැනුම් දෙන ලෙසටත් දන්වා තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>19</day>
    </date>
    <link>http://www.dinamina.lk/2012/03/19/_art.asp?fn=n1203195</link>
    <topic>උතුර-නැඟෙනහිර හදන්න මුදල් වැය කළේ මෙහෙමයි</topic>
    <author>උදිත ගුණවර්ධන</author>
    <content>උතුරේ හා නැඟෙනහිර දෙපළාතේ දියුණුවට වැඩිම මුදලක් වැය කළේ තමන් බව රජය දැඩිව අවධාරණය කර සිටියි.වසර 2009 සිට මේ දක්වා රජය උතුරේ හා නැඟෙනහිර දිස්ත්‍රික්කවල දියුණුවට, ජන ජීවිතය නංවාලීමට සුවිසල් වැඩ කොටසක් ඉටු කොට ඇතැයි ආර්ථික සංවර්ධන අමාත්‍යාංශයේ අතිරේක ලේකම් නිහාල් සෝමසිරි මහතා ප්‍රකාශ කෙළේය. නැවත පදිංචි කිරීම්, බිම්බෝම්බ ඉවත් කිරීම, ජීවනෝපාය සංවර්ධනය, විනාශ වී ඇති යටිතල පහසුකම් නැවත ගොඩනැඟීම මෙම සැලසුම්වලට ඇතුළත්ය. උතුරේ අනාරක්‍ෂිත ප්‍රදේශවලට අයත්ව තිබූ වර්ග කිලෝමීටර් 1420 කින් වර්ග කිලෝමීටර් 1314 ක බිම්බෝම්බ ඉවත් කර තිබේ.තිස් අවුරුදු යුද්ධය නිසා විනාශ වී ගිය ගොවිබිම් හෙක්ටයාර් 6600 පමණ ගොවිතැනට සුදුසු ආකාරයට නැවත සකස් කර තිබේ. නැවත පදිංචි කිරීම් කළ අඩු ආදායම්ලාභීන් සඳහා රුපියල් 25000 ක මුදලක් ආර්ථික සංවර්ධන අමාත්‍යාංශයෙන් වැය කිරීමට කටයුතු කර තිබේ. මේ සඳහා අමාත්‍යාංශය රුපියල් මිලියන 859 ක් වැය කර ඇත.පවුල් 50000 ක් සඳහා සිමෙන්ති කොට්ට ප්‍රදානය ද සිදු කර ඇත. 2009 වසරේ සිට 2011 වසරේ අග දක්වා උතුරේ අලුත් නිවාස 17310 ක් ආර්ථික සංවර්ධන අමාත්‍යාංශයෙන් ඉදිකර ඇති අතර, ඉන්දීය ආධාර යටතේ නිවාස 50000 ක් ද උතුරේ ඉදිකිරීමට නියමිතය. උතුරු ප්‍රදේශයේ ප්‍රධාන වැව් නවයක් සහ කුඩා වැව් 310 ක ප්‍රතිසංස්කරණ කටයුතු සිදු කරමින් තිබේ.මේ සඳහා රුපියල් මිලියන 5.3 ක ප්‍රතිපාදන වෙන්කර ඇත. අතුරු මාර්ග කිලෝමීටර් 2700 න් 1920 ප්‍රතිසංස්කරණය කර ඇත.උතුරේ ජන ජීවිතය නඟාසිටුවීම ඇතුළු ප්‍රතිසංස්කරණ කටයුතු සඳහා ආර්ථික අමාත්‍යාංශය පමණක් රුපියල් මිලියන 33.9 ක් වෙන්කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>19</day>
    </date>
    <link>http://www.dinamina.lk/2012/03/19/_art.asp?fn=n1203196</link>
    <topic>රජයේ සේවකයන්ට ලාබෙට අල</topic>
    <author>අසේල කුරුළුවංශ</author>
    <content>රාජ්‍ය සේවකයින් සඳහා නුවරඑළියේ අර්තාපල් අල කිලෝවක් වෙළෙඳපොළේ පවතින මිලට වඩා රුපියල් 20 ක් අඩුවෙන් ලබාදීමේ වැඩපිළිවෙළක් මුදල් අමාත්‍යාංශ ලේකම්වරයාගේ උපදෙස් මත නුවරඑළිය දිස්ත්‍රික් ලේකම් කාර්යාලය මගින් ආරම්භ කැර තිබේ.මෙහි පළමු තොග රාජ්‍ය ආරක්‍ෂක අමාත්‍යාංශයට හා රාජ්‍ය පරිපාලන අමාත්‍යාංශයට ලබාදීමෙන් පසු එක් දිනක් තුළ සියලු අර්තාපල් අල අලෙවි වී ඇත.මේ වන විට නිවාස අමාත්‍යාංශයෙන් හා ආර්ථික සංවර්ධන අමාත්‍යාංශයෙන් විශාල ඇනවුම් ලැබී තිබෙන බව නුවරඑළිය දිස්ත්‍රික් ලේකම් ඩී. පී. ජී. කුමාරසිරි මහතා කීය.නුවරඑළියේ අල ගොවීන්ගේ නිෂ්පාදන කිලෝවක් රුපියල් 65 – 70 අතර මුදලකට මිලදී ගැනීමෙන් පසු පාරිභෝගිකයින්ට ඒවා අලෙවි කෙරෙන්නේ රුපියල් 120 ක පමණ මුදලකට බවත්, මේ ආකාරයෙන් විශාල ලාභයක් වෙළෙඳුන් ලබා ගැනීම තුළ පාරිභෝගිකයා අසරණ වන බවත් පැවසූ දිස්ත්‍රික් ලේකම්වරයා නව වැඩපිළිවෙළ හරහා ගොවියාත්, පාරිභෝගිකයාත් දෙදෙනාම ආරක්‍ෂා වන බවත් ප්‍රකාශ කළේය.ගොවීන්ගෙන් නිෂ්පාදන මිලදී ගැනීමේ නිසි ක්‍රමවේදයක් සකස් කිරීම සඳහා නුවරඑළිය දිස්ත්‍රික් ගොවිජන සේවා කොමසාරිස්, සමෘද්ධි සහකාර කොමසාරිස් ඇතුළු රාජ්‍ය නිලධාරීන්ගේ විශේෂ සාකච්ඡාවක් අද (19) නුවරඑළිය දිස්ත්‍රික් ලේකම් කාර්යාලයේ දී පැවැත්වේ.අර්තාපල් අලවලට අමතරව නුවරඑළිය එළවළු වර්ග ද රාජ්‍ය සේවකයින්ට වෙළෙඳපොළේ පවතින මිලට වඩා අඩුවෙන් ලබාදීම සඳහා අවධානය යොමුව තිබෙන බවත්, ඒ සඳහා මුදල් අමාත්‍යාංශයේ සහයෝගය මත ඉදිරියේදී කටයුතු දියත් කරන බවත් කුමාරසිරි මහතා කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>19</day>
    </date>
    <link>http://www.dinamina.lk/2012/03/19/_art.asp?fn=n1203199</link>
    <topic>මීගස් යටින් මැණික් ඉල්ලම්</topic>
    <author>රත්නපුර දිසා විශේෂනිරෝෂණ පෙරේරා</author>
    <content>රත්නපුරයේ මාර්ගයක් පුළුල් කිරීමේදී කපා දැමූ මීගහක් යටින් මැණික් ඉල්ලම් මතුවීමෙන් දහස් ගණනක් දෙනා ඉල්ලම් පස් රැගෙන යාමට වෑයම් කරති.රත්නපුර වෙරලුප මාර්ගය රැකීමට පොලිස් ආරක්ෂාවද ඊයේ සිට යොදවනු ලැබීය.පසුගිය සිකුරාදා (16) පස්වරුවේ රත්නපුර වෙරලුප මාර්ගය පුළුල් කිරීමට වෙරලුප මංසන්ධියේ මීගස කපා දමා තිබේ. මී ගසේ මුල් සතර අත විහිදී තිබුණි. එම මුල් ආශ්‍රිතව මැණික් ඉල්ලම් තිබෙනු දුටු ගම්වාසීහු රාත්‍රියේ පැමිණ ඉල්ලම් පස් රැගෙන ගියහ.මාර්ගයටද හානි සිදු කරමින් පතල් කැපීම නිසා රත්නපුර පොලිසිය පැමිණ අහසට වෙඩි තබා ප්‍රදේශවාසීන් පළවා හැරියේය.සෙනසුරාදා (17) වනදාද වරින්වර ගම්වාසීන් විසින් වෙරලුප මාර්ගයේ පතල් වළවල් කපා තිබුණි. ඒ නිසා එම ප්‍රදේශය රැක ගැනීමට පොලිස් ආරක්ෂාව යෙදවීමට සිදු වූ බව රත්නපුර මූලස්ථාන පොලිස් පරීක්ෂක සේනක වීරසිංහ මහතා කීවේය.ඊයේ 18 උදය වරුවේදීත් ප්‍රදේශවාසීන් මැණික් ඉල්ලම් රැගෙන යාමට තැත් කළත් පොලිසිය ඊට ඉඩ නොදුන්හ.රත්නපුර නගරයේ වාහන තදබදයට විකල්පයක් ලෙස වෙරලුප මාර්ගය පුළුල් කිරීම නගර සභාව විසින් සිදුකරයි. ඒ සඳහා ගස් කපා ඉවත් කරද්දී මෙම මැණික් ඉල්ලම පෑදී ඇත. වෙරලුප වෙල්යායේද බලපත්‍ර ඇති පතල් සිදුකරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>19</day>
    </date>
    <link>http://www.dinamina.lk/2012/03/19/_art.asp?fn=n1203197</link>
    <topic>අස්්ථානගත ප්‍රතිඵල ලබා ගත හැකි එක් දින සේවාවක්</topic>
    <author>සුභාෂිනී සේනානායක</author>
    <content>අස්ථානගත වූ හෝ නැති වූ විභාග ප්‍රතිඵල විභාග දෙපාර්තමේන්තුවෙන් අද (19) සිට ලබා ගත හැකිය.එක් දින සේවයෙන් හෝ සාමාන්‍ය සේවයන් මේ ප්‍රතිඵල ලබා ගැනීමට පහසුකම් සලසා තිබේ.නව ක්‍රමය යටතේ පාසල් විභාග අපේක්ෂකයන්ට පාසලෙන් හෝ විභාග දෙපාර්තමේන්තුවෙන් ලබාගත හැකිය. පාසල් අපේක්ෂකයන් මෙතෙක් කල් ලබා ගත්තේ විදුහල්පතිවරයා හරහා පමණි.අස්ථානගත වූ හෝ නැතිවූ ප්‍රතිඵල ලබා ගැනීමට පෙරවරු 9 සිට පස්වරු 2 දක්වා ඉල්ලුම් කළ යුතුය. ඒ සඳහා නිකුත් කරන සහතිකය එම්බෝස් මුද්‍රාව සහිත ය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>19</day>
    </date>
    <link>http://www.dinamina.lk/2012/03/19/_art.asp?fn=n1203198</link>
    <topic>ගාල්ල-අලුත්ගම දුම්රිය ගමන් අද</topic>
    <author>ශීලා උඩුවර</author>
    <content>නවීකරණය කරන ලද මුහුදුබඩ දුම්රිය මාර්ගයේ ගාල්ල සිට අලුත්ගම දක්වා දුම්රිය ධාවනය අද (19) උදේ ආරම්භ කරන බව දුම්රිය ගමනාගමන අධිකාරී එල්. ඒ. ආර්. රත්නායක මහතා පැවසීය.මාර්ගය අලුත්වැඩියා කිරීම සඳහා මාස 6ක් පමණ කාලයක් මෙම මාර්ගයේ දුම්රිය ධාවනය අත්හිටුවා තිබුණි. මාර්ගය විවෘත කිරීමෙන් පසු මාතර සිට අලුත්ගම දක්වා දුම්රිය ධාවනය කරන අතර, සමුද්‍රදේවී, රුහුණු කුමාරි ආදී ශීඝ්‍රගාමී කාර්යාල දුම්රිය ද ධාවනය කෙරේ.අද (19 වැනිදා) සිට මාතරින් අලුයම 4.50 ට 5.20 ට පිටත්වන දුම්රිය උදේ 6.03ට හා 7.10ට අලුත්ගමට පැමිණේ.ගාල්ලෙන් අලුයම 4.15ට 5.10ට පිටත්වන දුම්රියන් පිළිවෙළින් 5.55ට හා 6.51ට අලුත්ගමට පැමිණේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>19</day>
    </date>
    <link>http://www.dinamina.lk/2012/03/19/_art.asp?fn=n12031910</link>
    <topic>පොසොන් සමයේ පූජා නගරය වෙළෙඳ පුරයක් වනවා නම් උත්සව කමිටුවෙන් සඟරුවන ඉවත් කරන්න</topic>
    <author>කිත්සිරි වනසිංහ සහ සම්පත් සංජීව</author>
    <content>පොසොන් උත්සව සමය තුළ අනුරාධපුර පූජා නගරය වෙළෙඳ පුරයක් කර ගන්නේ නම් පොසොන් උත්සව කමිටුවෙන් මහා සංඝයාවහන්සේ ඉවත් කිරීමට පියවර ගන්නා ලෙසත් කමිටුවෙන් ඉවත් කිරීම පිළිබඳව තමන් වහන්සේ කිසිදු විරෝධතාවක් නොදක්වන බවත් රුවන්වැලි චෛත්‍යාරාමාධිපති පල්ලේගම හේමරතන හිමියෝ පැවසූහ.ඉකුත් 16 වැනිදා අනුරාධපුර දිස්ත්‍රික් ලේකම් මහින්ද සෙනවිරත්න මහතාගේ ප්‍රධානත්වයෙන් එම රැස්වීම් ශාලාවේ පැවති ප්‍රථම පොසොන් කමිටු රැස්වීමේ දී උන්වහන්සේ මෙම යෝජනාව කළහ.ගෙවීගිය වසරවලදී පැවති පොසොන් උත්සව විශේෂයෙන්ම වානිජ අගයක් ගත් බවත් ආගමික වතාවත් සඳහා පැමිණි බැතිමතුන්හට මේ හේතුවෙන් මහත් අසාධාරණයක් සිදුවූ බවත් උන්වහන්සේ පැවසූහ.ශබ්ද විකාශන යන්ත්‍ර යොදා ගනිමින් වෙළෙඳ ප්‍රචාරක කටයුතු සිදු කිරීම, සැලසුමකින් තොරව පූජා නගරය තුළ විවිධ වූ වෙළෙඳ කටයුතු සිදු කිරීම, අනුරාධපුර සිංහ කණුව අසල වෙළෙඳ පුරයක් බවට පත් කිරීම, සීමාවන් ඉක්මවමින් පූජා නගරය තුළ ප්‍රචාරක පුවරු සවිකිරීම දිගින් දිගටම සිදුවූ බවත් එම කටයුතු අවම කිරීම පොසොන් උත්සව කමිටුවේ වගකීම හෙයින් ඊට පියවර නොගැනීම හේතුවෙන් මහ සඟරුවන මේ තීරණයට එළැඹි බවත් හේමරතන හිමියෝ කීහ.පූජා නගර සීමාවෙන් බැහැරව යම් ආයතනයකට වෙළෙඳ ප්‍රචාරක කටයුත්තක නිරත වීමට අවශ්‍ය නම් 90%ක් බුද්ධාලම්බන පී‍්‍රතිය ඇතිවන පරිදිත් 10% වෙළෙඳ ප්‍රචාරය සඳහාත් වෙළෙඳ පුවරු සකස්විය යුතු බවද කමිටුවේදී තීරණය විය.රලපනාවේ ධම්මජෝති, ඉහළ හල්මිල්ලෑවේ රතනපාල, කල්ලන්චියේ රතනසාර යන නාහිමිවරුන් මෙන්ම අනුරාධපුර නගරාධිපති එච්.පී. සෝමදාස, අතිරේක දිසාපති කේ. බී. හෙට්ටිආරච්චි, ජ්‍යෙෂ්ඨ නියෝජ්‍ය පොලිස්පති සී. ඩී. වික්‍රමරත්න මහත්වරු ඇතුළු නිලධාරීහු රැසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>19</day>
    </date>
    <link>http://www.dinamina.lk/2012/03/19/_art.asp?fn=n12031911</link>
    <topic>සුව සේවා කනිටු සේවකයෝ 21දා වැඩ වරති</topic>
    <author>අනුර ප්‍රෙමලාල්</author>
    <content>සෞඛ්‍ය සේවයේ යෙදී සිටින කනිෂ්ඨ සේවකයන්, තම ඉල්ලීම් පිළිබඳ බලධාරීන් ඇහුම්කන් නොදීම නිසා මෙම 21 දින වෘත්තීය සමිති ක්‍රියාමාර්ගයකට පිවිසෙන බව ඒකාබද්ධ වෘත්තීය සමිති කමිටුව පවසයි.ම් වන විට නිල ඇඳුම් වෙනුවෙන් වෙනත් ශ්‍රේණීන්ට ලබාදෙන දීමනා නොලැබීම, දින පහේ වැඩ සතිය අහිමි වීම, නිල නිවාස නොලැබීම, දුරකතන වියදම් දීමනා නොලැබීම, සීමාවකින් තොරව අනෙකුත් අයට ලබා දෙන දීමනා හා විවේක දින කරනු ලබන සේවාවන්වලට සිදු කරන ගෙවීම් නොලැබීම ඇතුළු ඉල්ලීම් සම්බන්ධයෙන් මෙම වෘත්තීය සමිති ක්‍රියා මාර්ගය ගනු ලබන බව ඒකාබද්ධ වෘත්තීය සමිති කමිටුව පෙන්විා දෙයි.ඒ අනුව උතුරු නැෙඟනහිර පළාත් ඇතුළු දිවයින පුරා සිටින රෝහල් හා සෞඛ්‍ය ආයතනවල කනිෂ්ඨ සේවකයන් ලිඛිත විරෝධතා දක්වමින් 21 දින සේවයෙන් බැහැර වීමට ඒකාබද්ධ වෘත්තීය සමිති කමිටුවට අයත් වෘත්තීය සමිති එකොළහක් ඒකමතිකව තීරණය කර තිබේ.මෙම වෘත්තීය ක්‍රියාමාර්ගයට රිජ්වේ ආර්යා ළමා රෝහල, ද සොයිසා කාන්තා රෝහල, මහරගම පිළිකා රෝහල යන ආයතනවල සේවකයන් මානුෂීය හේතුන් මත මෙයට සම්බන්ධ කර නොගැනේ.මේ සම්බන්ධයෙන් “දිනමිණ” වෙත අදහස් දැක්වූ ශ්‍රී ලංකා ජනරජ සෞඛ්‍ය සේවා සංගමයේ සභාපති ඩබ්ලියු. ඒ. ඩී. විමලරත්න මහතා, කනිෂ්ඨ සේවකයන්ට බලධාරීන් වහලුන් මෙන් සැලකීම නිසා මේ වෘත්තීය සමිති ක්‍රියාමාර්ගය ගන්නා බව පැවැසීය.මීට අමතරව දහවල් එකොළහට ලිප්ටන් වටරවුමේදී සියලු සාමාජිකයන් එක්ව දැවැන්ත උද්ඝෝෂණයක් ද පවත්වන බව දන්වා සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>19</day>
    </date>
    <link>http://www.dinamina.lk/2012/03/19/_art.asp?fn=n12031912</link>
    <topic>සංගණනයේදී නිවසක් නැති අයගේ තොරතුරු රැස්කිරීම අද සිට</topic>
    <author>මහින්ද අලුත්ගෙදර සහ රක්ෂණ ශ්‍රියන්ත</author>
    <content>ජන හා නිවාස සංගණනයේදී නිවෙසක් නොමැති පුද්ගලයන්ගේ තොරතුරු රැස් කිරීම අද (19) සිට ආරම්භ වන බව ජනලේඛන හා සංඛ්‍යා ලේඛන දෙපාර්තමේන්තුව සඳහන් කරයි.හිසට සෙවණක් නොමැතිව පදික වේදිකාවල, බස් නැවතුම්පොළවල් ඇතුළු විවිධ ස්ථානයන්හි රැඳී සිටින පුද්ගලයන් සම්බන්ධයෙන් තොරතුරු ලබා ගැනීම මෙහිදී සිදු කෙරෙන බවද එම දෙපාර්තමේන්තුව පෙන්වා දෙයි. මේ සම්බන්ධයෙන් තොරතුරු රැස් කිරීම සඳහා පත්කර සිටින නිලධාරීන් වෙනුවෙන් විශේෂ පුහුණුවක් ලබා දී තිබෙන අතර අදාළ සංගණන නිලධාරීන් ඒ සඳහා සූදානමින් සිටින බවද ජනලේඛන හා සංඛ්‍යා ලේඛන දෙපාර්තමේන්තුව කියයි.ශ්‍රී ලංකාවේ පැවැති එල්.ටී.ටී.ඊ ත්‍රස්තවාදී ගැටුම් හේතුවෙන් වසර ගණනාවක් ප්‍රදේශ කිහිපයක සංගණන කටයුතු සිදු කිරීමට නොහැකිවූ බව සඳහන් කරන එම දෙපාර්තමේන්තුව යුද ජයග්‍රහණයෙන් පසුව සමස්ත ශ්‍රී ලංකාවම ආවරණය වන පරිදි මෙවර ජන හා නිවාස සංගණනය පැවැත්වීමට හැකි වී තිබෙන බවද ඒ සඳහා ජනතාවගේ සහයෝගය අවශ්‍ය බවද කියා සිටී.මේ වන විට ජන හා නිවාස සංගණනයේ කටයුතු සාර්ථකව සිදු කෙරෙන බවද එම දෙපාර්තමේන්තුව සඳහන් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>19</day>
    </date>
    <link>http://www.dinamina.lk/2012/03/19/_art.asp?fn=n12031913</link>
    <topic>ඇතැම් බටහිර ජාතීන් අපේ රටට විරුද්ධ වන්නේ අප ජාතියක් ලෙස ගොඩනැඟෙමින් සිටින නිසයි</topic>
    <author>ජයසිරි මුණසිංහ</author>
    <content>”අපේ රටේ නිර්භීත ස්වාධීන ජාතියක් ඇති කරලීමට අතිගරු ජනාධිපතිතුමා විශාල උත්සාහයක් ගන්නවා. ලෝකයේ ඉන්න අපට විරුද්ධ කණ්ඩායම් එයට විරුද්ධයි. ජනාධිපතිතුමා මේ රට බේරාගත්ත එක දැන් විශාල වැරැද්දක් වෙලා” දැයි ජනාධිපති ලේකම් ලලිත් වීරතුංග මහතා ප්‍රශ්න කෙළේය.”අපි වෙනුවෙන් අපි” අරමුදල යටතේ කෑගල්ල දිස්ත්‍රික්කයේ රණවිරුවන් 30 දෙනකුට අංග සම්පූර්ණ නිවාස 30ක් ඉදිකොට ප්‍රදානය කිරීමෙන් අනතුරුව පෙරේදා (17) දහවල් රඹුක්කන, මීදුම ශ්‍රී සුමංගල විදුහලේ පැවැති උත්සව සභාව අමතමින් ලලිත් වීරතුංග මහතා එසේ කීය.එහිදී වැඩිදුරටත් අදහස් දැක්වූ ලලිත් වීරතුංග මහතා මෙසේද කීය.මෙම අවස්ථාවට සහභාගී වීමට ආරාධනා ලැබීම මා සළකන්නේ මා ජීවිතයේ ලබන විශාල වරප්‍රසාදයක් හැටියටයි. මට බොහෝ අවස්ථාවල නොයෙක් ස්ථානවල කථා කරන්න කීවත් මෙය මේ රටේ අද අපි බයක් සැකක් නැතුව ඕනෑම තැනක යන්නට පුළුවන් වාතාවරණයක් හදලා දීපු මේ රණවිරුවන් වෙනුවෙන් කථා කරන්නට ලැබීම මා සිතන්නේ ඕනෑම රාජ්‍ය නිලධාරියකුට ලැබෙන විශාල භාග්‍යයක්. ඒ නිසා ආරක්ෂක ලේකම්තුමනි, ඔබතුමාට මාගේ ගෞරවය සහ ප්‍රණාමය මේ අවස්ථාවේදී පුද කරනවා.”අපි වෙනුවෙන් අපි අරමුදල” ගැන අපි හොඳ අර්ථකථනයක් ඇසුවා ඉතාමත් ව්‍යක්ත ලෙස කථාබහ කරන අපේ ආණ්ඩුකාරතුමාගෙන්. අපිට ඉන්නේ අපි විතරයි. මා සිතන්නේ ඒක අද ජාත්‍යන්තරයේ දී බැලුවත් සත්‍යයක්.කළගුණ සැලකීමජනාධිපතිතුමා මේ රට බේරාගත්ත එක දැන් විශාල වැරැද්දක් වෙලා. ඒ නිසා මේ ලෝකයේ ඉන්න අපිට විරුද්ධ කණ්ඩායම් මේ රටේ නිර්භීත ස්වාධීන ජාතියක් ඇති කරන්න ඔබතුමා ගන්න මේ උත්සාහයට විරුද්ධවයි මේ පෙළ ගැසෙන්නේ. බොහොම හොඳීන් කල්පනා කරලා බැලුවොත් මේක අද ඊයේ වුණු දෙයක් නොවෙයි. මේක බොහෝ කල් ඉඳලා ලෑස්ති වෙච්ච දෙයක්. ඔවුන්ට උවමනා කරන්නේ යම් යම් අවස්ථා පමණයි. ඒ නිසා අද ජිනීවා නුවර නොයෙක් ආකාරයේ ?ශ්‍රී ලංකාවට විරුද්ධව ගෙන යන ව්‍යාපාර පිළිබඳව ඔබ හොඳීන් දැනුවත් වන්නට ඕනෑ යැයි මා විශ්වාස කරනවා. ඒ නිසා මම හිතන්නේ මේ අවස්ථාව මා මේ කාරණයටත් මිනිත්තුවක් දෙකක් ගන්නට ඔබතුමාගෙන් අවසර පතනවා.අපි වෙනුවෙන් අපි අරමුදල යටතේ අද මේ ගෙන යන කර්තව්‍යයට අවුරුදු දෙකක් පිරෙනවා. ඒ වගේම අට වෙනි පියවර දක්වා නොයෙකුත් දිස්ත්‍රික්කවලට ගිහිල්ලා අපේ ජාතියේ වැදගත්ම කර්තව්‍යයක් හැටියට, කළගුණ සැලකීමක් හැටියට ඉෂ්ට කිරීම තමයි මෙහි ඇති විශාලතම ආදර්ශය. මේ කාරණය විශාල වශයෙන් සෑම දිස්ත්‍රික්කයකම කරන්නට සේවා වනිතා ඒකකය කරන මේ කර්තව්‍ය අපි ඉතාමත් අගය කරනවා. අද අපි දැක්කා ජනාධිපතිතුමා අතින්ම මේ නිවාස භාර දෙනවා. එතුමා මීට පෙරත් සෑම දිස්ත්‍රික්කයකටම ගිහින් මේ වැඩසටහනේ නිවාස එතුමාගේ අතින්ම භාරදීලා, එතුමාගේ ආශිර්වාදය ලබා දෙනවා. ඒක මම හිතන්නේ මහත් වාසනාවක්.මේ රටේ ජන නායකයා, මේ රටේ සේනාධිනායකයා, මේ රට වෙනුවෙන් සටන් කළ රණවිරුවකුට ගෙයක් භාරදෙන්නට ඒ ස්ථානයට එනවා කියන එක සමහරක් විට කෙනෙකුට එතරම් එහි බරපතළකම නොතේරෙන්නට පුළුවන්. නමුත් ඒ ගෙය ලබපු රණවිරුවාට අද තියෙන්නේ ඔහු ජීවිතයේ කවරදාකවත් නොලද සතුටක්. ඒ නිසා මා මේ අවස්ථාවේදී අලුත් නිවාස ලබන සියලුම රණවිරුවන්ට ඔහුගේ ජීවිතය සාර්ථක වේවා යි කියන අපේ ආශිර්වාදයත් පිරිනමන්නට කැමතියි.මා පෙර කිව්වා වගේ මේ කර්තව්‍යයේ මූලික අරමුණ කළගුණ සැලකීම. නමුත් ජනාධිපතිතුමනි, කථාවක් තිබෙනවා. “පාසලක් වැහුවොත් සිපිරි ගෙයක් අරිනවා කියලා”. මෙය ඉතා වැදගත් දෙයක්. ඔබතුමා අධ්‍යාපනයට ඉතාමත් ආදරය කරන කෙනෙක්. අපේ ආණ්ඩුකාරතුමා හිටපු අධ්‍යාපන අමාත්‍යවරයෙක්. ඒ නිසා මේ අපි වෙනුවෙන් අපි අරමුදලින් මේ නිවාස හදනවා වගේම මේ ප්‍රදේශයේ පාසලක් තෝරාගෙන එය වැඩිදියුණු කිරීමත් මා හිතනවා ඉතාමත්ම වැදගත් කාරණයක්. මෙය රණවිරුවන්ට පමණක්ම සීමාවන දෙයක් නොවෙයි. මෙයින් මේ පළාතටම සුබ සිද්ධිය ගෙන දෙන මේ රටේ දරුවන් යහමගට යොමු කරන ආයතනයක් ගොඩනැංවීමක් ලෙසයි අපි දකින්නේ. මේ කටයුතු සංවිධානය කළ සියලු දෙනාටත් අපේ ගෞරවය අපි පුද කරන්නට ඕනෑ.මහින්ද චින්තනය ඔබතුමා 2005 ජනතාවට පිළිගන්වද්දී එහි සඳහන් වුණා රණවිරුවන් ගැන. මම සිතන්නේ මේක අපි සියලු දෙනාම දැනගත යුතු කාරණයක්. ඔබතුමා එතනින් නැවැත්වූයේ නැහැ. ඔබතුමා 2012 ජනවාරි 26 වෙනිදා තිබුණු දෙවන ජනාධිපතිවරණයේදීත් මේ කාරණය අමතක නොකර එය තවත් ඉදිරියට ගෙන ගියා. එදා ඔබතුමා ඒ කර්තව්‍යය කළේ සියලුම පොරොන්දු ඉටුකරපු නායකයෙක් හැටියට. අමාරු පොරොන්දු ඔබතුමා ඉටුකළා. ඔබතුමා එන්න කලින් මේ රට බේරාගන්න බැරිව තිබූ රටක්. අවුරුදු 30 ක් තිස්සේ අපි බැට කෑවා. අපි සමහරු අපේ අන්තිම කැමති පත්‍ර ලිව්වා. මොකද අපි දන්නේ නැහැ හවසට ගෙදර එනවාද නැතිද කියන එක.මම සිතන්නේ මෙතන ඉන්නවා රණවිරු පවුල්වල ඉන්න දූ දරුවන්. මේ දූ දරුවන් සමහර විට තමන්ගේ තාත්තා ගෙදර එනකම් තාමත් බලාගෙන ඉන්නවා. මේ කාරණය ජනාධිපතිතුමා කවදාවත් අමතක කළේ නැහැ. එතුමාගේ මහින්ද චින්තන ඉදිරි දැක්මේ මෙය මේ ආකාරයට සඳහන් වෙනවා. ‘ත්‍රස්තවාදයට එරෙහි සටනේ දී දිවි පිදූ හෝ ආබාධිත වූ රණවිරුවෝ එක් ජාතියකට හෝ ජන වර්ගයකට පමණක් අයත් නොවෙති. ඔවුන් සටන් කළේ කිසියම් ජාතියකට, ජන වර්ගයකට එරෙහිව නොවේ. ත්‍රස්තවාදය නිසා මිය ගිය, ආබාධිත වූ බියෙන් ගල් ගැසී සිටි, උතුරේ සහ නැගෙනහිර මෙන්ම දකුණෙත් ජනතාව ත්‍රස්තවාදී ප්‍රාණ ඇපයෙන් මුදා ගැනීම සඳහාය”. ඔබතුමා ඒ කාරණය හරියටම ඉෂ්ට කළා.අමිහිරි යථාර්ථය”යුද්ධයේ අමිහිරි යථාර්ථය වුණේ දිවි පිදූ රණවිරුන්ගේ බිරින්දෑවරුන් සහ දරුවන්ය. බළකායන්ට එක්වූ තැන් පටන් ඔවුන්ගේ හදවතෙහි සිය බිරින්දෑවරුන් හා දරුවන් සිටිය යුතු තැන තිබුණේ මවුබිමයි. ඔවුන් සමඟ ගෙවිය යුතු කාලය ගෙවුණේ රණබිමේය. මියගිය ඇතැම් රණවිරුවන්ගේ දරුවන් තවමත් තාත්තා එනතුරු පෙරමග බලා සිටින බැව් මම දනිමි”. මෙසේ කියන්නේ මේ රටේ ඉන්න ලොකුම තාත්තා. මේ ජාතියේ දරුවන්ට ආදරය කරන තාත්තා වන ජනාධිපතිතුමා.ඒ නොදරුවන්ගේ මතකයේ ඇත්තේ තෑගිත් අරගෙන මාස ගණනකට පෙර ආ තාත්තාය. මේක හදවත සසල කරන්නේ නැතිද? ආදරණීය දෙමව්පියනි, ඔබේ දරුවා වෙනුවෙන්, නිදහස් කරගත් මවුබිම වෙනුවෙන් සටන් වැදුණු රණවිරුවන් ගැනයි මේ ජනාධිපතිතුමා මෙසේ ප්‍රකාශ කරන්නේ. “මේ කුරිරු ත්‍රස්තවාදීන් පරාජය කිරීමට මානුෂීය මෙහෙයුමේ දී දිවිදුන් හා ආබාධිත වූ අවසන් සෙබළා දක්වා ඔවුන්ගේ පවුල්වල දුවා දරුවන් වෙනුවෙනුත් මගේ අතින් විය යුතු යුතුකම් ඉටුකිරීමට නොපැකිළෙමි”.ජනාධිපතිතුමනි, ඔබතුමා වෙනුවෙන් මේ කාර්යය ඉෂ්ට කරන්නේ ඔබතුමාගේ ආරක්ෂක ලේකම්තුමා. එතුමා මේ පිළිබඳව අද ඊයේ කටයුතු කළ පුද්ගලයෙකු නොවෙයි. එතුමා එක්දහස් නවසීය අසූ ගණන්වල ඉඳලා ත්‍රස්තවාදීන්ට විරුද්ධව කළ සටන්වලදී, මෙහෙයුම් වලදී ඉදිරියෙන්ම සිටපු සෙන්පතියෙකු හැටියට ඔවුන්ගේ දුක් වේදනා හඳුනනවා. මම හිතන්නේ ඒක තමයි වඩාත් වැදගත් වන්නේ. ආරක්ෂක ලේකම්වරු ඉන්න පුළුවන්, නමුත් ඒ ආරක්ෂක ලේකම්වරයා හරියටම රණවිරුවාගේ හදවත හඳූනනවානම් අන්න ඒක තමයි අපි ලබපු ජයග්‍රහණය.මේ ඉදිරි ආරක්ෂක වළලුවල සේවය කරපු අපේ හමුදා සෙබළුන්ට කිසිම විශ්වාසයක් තිබුණේ නැහැ. මිත්‍රවරුනි මට නැවතත් මගේ බංකරයට එන්න පුළුවන් ද කියලා. එහෙම නැත්නම් මගේ කඳවුරට එන්න පුළුවන් ද කියලා. මේ තමයි ඔවුන් ලැබූ අවිනිශ්චිතතාවය. ඒ නිසා මේ රණවිරුවන් ගැන අද අපි කරන මේ කර්තව්‍ය ඉතාම වැදගත්. මේ නිසා තමයි අතිගරු ජනාධිපතිතුමා මේ ආකාරයට රණවිරුවන් ගැන විශාල ආදරයකින් හා භක්තියකින් කටයුතු කරන්නේ.එතුමා මේ ක්‍රියාන්විතයන්ගේ හිටපු සාමාජිකයන් වෙනුවෙන් විශාල වැඩ කටයුතු ප්‍රමාණයක් ආරම්භ කළා. එක උදාහරණයක් ලෙස යුද හමුදාපති ප්‍රධානත්වය දරමින් මානුෂික සුවයක් ලැබිය හැකි සහ ආගමික වශයෙන් වැදගත් වන අනුරාධපුරය, පොළොන්නරුව, කතරගම, මන්නාරම වැනි පූජනීය ප්‍රදේශවල ආබාධිත රණවිරුවන්ට ගැළපෙන නවීන ගිමන්හල් පද්ධතියක් “අභිමංසල” නමින් ඉදිකිරීමට කටයුතු කළේ. මේ කටයුතු කරද්දී ජනාධිපතිතුමාත්, ආරක්ෂක ලේකම්තුමාත් තවත් දේවල් ගැන කල්පනා කළා. ආරක්ෂක හමුදාවල ඉන්න දරුවන් වෙනුවෙන් අද කොළඹ සහ ප්‍රධාන නගරවල ඉදිවෙන පාසල් පද්ධතිය ඉතාමත්ම සුපිරි ගණයේ පාසල් පද්ධතියක් ලෙස සංවර්ධනය වෙමින් පවතිනවා. මේ නිසා අපි ඉතාමත්ම සතුටු වෙනවා මේ කටයුතුවලදී රණවිරුවන් ගැන පමණක් නොවෙයි ඔවුන්ගේ දරුවන්ගේ අනාගත කාරණා පිළිබඳවත් කටයුතු කිරීම ගැන.වසර 18කට පෙර කිව්වාමා සිතනවා මේ සභාව හමුවේ තබන්නට තවත් වැදගත් දෙයක් තිබෙනවා. ජනාධිපතිතුමන් 1993 ජනවාරි 20 වනදා පාර්ලිමේන්තුවේදී කරපු වැදගත් කථාවක්. එතුමා එවකට විපක්ෂයේ මන්ත්‍රීවරයෙක් හැටියට කතා කළේ අන්තිම කැමති පත්‍ර සංශෝධන පනත් කෙටුම්පත පාර්ලිමේන්තුවට ඉදිරිපත් කළ වෙලාවේ එතුමාගේ කතා වාරයේ දී. “මම මේ පනත කාලෝචිත පනතක් කියා මේ අවස්ථාවේ ප්‍රකාශ කළේ මේ පනත් කෙටුම්පත මගින් කලින් තිබූ වයස් සීමාව අවුරුදු 18 දක්වා අඩු කර තිබෙන නිසයි. මොකද මේ උතුරු නැෙඟනහිර පවතින යුද්ධය විසින් වයස අවුරුදු 18 තරුණයන් විශාල වශයෙන් අද මැරෙනවා. උතුරු නැෙඟනහිර යුද්ධය විසෙඳන්නේ නැතිතාක් කල් තමුන්නාන්සේලා මේ රටේ තරුණ පරපුර මේ යුද්ධයට යවා මරනවා.“මෙය එතුමා අද ඊයේ නොවේ. මීට අවුරුදු 18 කට පමණ කලින් කළ කථාවක්. ඒ කාලයේ ඒ කථාව ඉතාම කාලෝචිතයි. “මොකද ඒ යුද්ධය තවදුරටත් දිගින් දිගටම පවත්වාගෙන යමින් මේ රටේ තරුණ පිරිස විනාශ කරන්න තමුන්නාන්සේලාට උවමනාව තිබෙනවා”. එතුමා එවකට තිබූ රජයට ඒ ලෙස චෝදනා කළා. ඒ චෝදනා කරලා එතුමාගේ සිතේ තදින් තබාගත්තා මට අවස්ථාව ආවාම මා මේ කාරණය ඉතාමත්ම හොඳීන් ඉෂ්ට කරනවා කියලා.පොරොන්දු දෙන්න පුළුවන් දේශපාලනඥයින්ට. අවුරුදු 35 ක් මම රාජ්‍ය සේවයේ ඉන්න නිසා මම දන්නවා ලබාදෙන ලස්සන පොරොන්දු පිළිබඳව. හැබැයි ඔබතුමා දුන් යම් පොරොන්දුවක් තිබුණා ද ඒ සෑම පොරොන්දුවක්ම ඔබතුමා ඉෂ්ට කළා. මේකයි එහි තිබෙන අපූර්වත්වය. මේ තමයි මිත්‍රවරුනි මා සිතන්නේ අපි මේක මොනතරම් කිව්වත් මදි කියලා. මම ආරක්ෂක ලේකම්තුමාට පැවසුවා මෙවැනි රැස්වීම්වල වැදගත්කම තිබෙන්නේ අද බොහෝ දෙනාට අමතක වෙලා තිබෙනවා අපි හිටපු තත්ත්වය මොකක්ද කියලා. අපිට පාරේ බැහැලා යන්න බැරි කාලයක් තිබුණා. මගේ රාජකාරී ජීවිතයේ වැඩි කාලයක් මා ගතකළේ බියෙන් සහ සැකෙන්. මොකද අපි දන්නෑ අපට හවසට ගෙදර එන්න පුළුවන් වේවිද කියලා. ඒ නිසා අද මේ සියලු සැක බිය නැති කරලා ඕනෑම තැනකට යන්න පුළුවන් වාතාවරණයක් හදලා තියන එක අපූරු දෙයක් නොවේද? එය අසාමාන්‍ය දෙයක් නොවේද? එය ජාතියක් අමතක කළ යුතු දෙයක් ද? මා සිතන්නේ මේවායි අපි ඇසිය යුතු ප්‍රශ්න. ඒ නිසා අතිගරු ජනාධිපතිතුමනි, අපි මාධ්‍යයෙන් මේ දෙය හැමදාම කිව්වත් මම සිතනවා ඒක වැදගත් කියලා. මොකද මම සිතනවා අපේ සමහර මිනිසුන් සමහර වෙලාවට මේ කාරණය අමතක කරනවා. මේ කණ්ඩායම රට වෙනුවෙන් කථා කළ යුතු තැන, රටට විරුද්ධව කථා කරන්න ගිහිල්ලා තියෙනවා.ඉන්දියාවේ විපක්ෂ නායක සුෂ්මා ශිවරාජ් මැතිනිය ඔබතුමා ඉන්දියාවට ගිය වෙලාවේ අපූරු කථාවක් කිව්වා. මා සිතන්නේ එය අපේ දේශපාලන ස්ථාවරය විය යුතුයි. එතුමිය කිව්වේ අපි විදේශ කටයුතුවලදී ඉන්දියාවෙන් පිටත ඉන්දියාවේ රජය යම් මතයක් දරනවා ද අපි ඒ මතයේ ඉන්නවා. අපි ඒ මතයට පූර්ණව සියයට සියයක් සහයෝගය දෙනවා. හැබැයි දේශපාලනඥයින් හැටියට රට තුළ අපි විපක්ෂය හැටියට රජයත් සමග සැම කාරණයකදීම ඔවුන් හරි දෙයක් කරන්නේ නැතිනම් ඒ හැම කාරණයකදීම අපි ලොකු සටනක් දෙනවා.” කියලයි. ඒ මොහොතේ ජනාධිපතිතුමා කිව්වා කෙතරම් අපූරුදු එම කාරණය. අපේ රටේ නම් වෙන්නේ මේකේ අනිත් පැත්ත කියලා. ඒකෙන් එතුමා විශාල දේශපාලන මතවාදයක් ඇතිකළා. විපක්ෂයක් කියන්නේ ඔහේ ආවාට ගියාට කෑ ගහන පක්ෂයක් නොවෙයි. විපක්ෂයක් කියන්නේ රජයට සහාය දිය යුතු තැන විශේෂයෙන් පිටරටකදී ?ශ්‍රී ලංකාව බේරාගත යුතු අවස්ථාවලදී ?ශ්‍රී ලංකාවට සහාය දිය යුතු අවස්ථාවලදී තමන්ගේ මව්බිම ගැන කථා කරද්දී අන්න ඒකට සහාය දිය යුතු පක්ෂයක් ලෙසයි විපක්ෂය හැසිරිය යුත්තේ. මේ ඉන්දියාවෙන් අපට ඉගෙන ගන්න තියෙන ආදර්ශය.2009 අප්‍රේල් 29 වෙනිදා බ්‍රිතාන්‍යයේ විදේශ ලේකම්වරයාත් ප්‍රංශ විදේශ ඇමැතිවරයාත් ආවා. මේ දෙදෙනා ජනාධිපතිතුමා හමුවූයේ ඇඹිලිපිටියේ චන්ද්‍රිකා වැව අසළ දී. එතනදී මොවුන් කිව්වේ මේ කරන සමූල ඝාතනය නවත්වන්න කියලා. එතුමා එදා කිව්වා මා මේ රටේ මහජනතාව විසින් පත්කරපු නායකයා. අපිට මේ රටෙන් ත්‍රස්තවාදය ඉවත්කරන්න තිබෙන්නේ සුමාන කිහිපයයි. අපේ නිර්භීත හමුදා සමූල ඝාතනය නෙවෙයි කරන්නේ මානූෂීය මෙහෙයුමක් කරන්නේ. අහිංසක සිවිල් වැසියන් දකුණෙත්, උතුරෙත්, නැෙඟනහිරත්, බටහිරත් බේරාගැනීමේ මෙහෙයුමක්. මෙය ඔබේ යටත් විජිතයක් නොවෙයි කියා පැවසුවා.ඒ නිසා ජනාධිපතිතුමනි අපේ රට වෙනත් පාරකට යන්න තිබුණු තැන්වලදී ඔබතුමා බේරාගත්තේ මෙහෙමයි. ඔබතුමා වෙනුවෙන් මේ කටයුත්ත ඉෂ්ට කළ පුද්ගලයන්ට ඔබතුමා අද මේ දක්වන්නේ, උපහාරයක් වන්නේ ඒ නිසයි. ඔබතුමාගේ මනසේ තිබුණ කාරණය පැහැදිලිව තේරුම් අරගෙන තිබුණා. මේ නිසා තමයි අපට නිදහස්, නිවහල්, ඕනෑම තැනක යන්න පුළුවන්, අද මෙවැනි රැස්වීම් පවත්වන්න පුළුවන් රටක් අපට හදලා දුන්නේ. දැන් ඔබතුමාගේ කර්තව්‍යය වන්නේ මේ රටේ ආර්ථිකය දියුණු කිරීමයි. ඒ වෙනුවෙනුත් ඔබතුමා විශාල කර්තව්‍යයක් ඉටුකරන බව මම දන්නවා.මේ කටයුතු කරද්දී අද ජිනීවාවල තිබෙන මේ මානව හිමිකම් කවුන්සිලයේ වැඩකටයුතු ගැන මොහොතක් ඔබට කියන්නට මට අවසර දෙන්න. මානූෂීය මෙහෙයුම දියත් කරද්දී ජනාධිපතිතුමනි, ආරක්ෂක ලේකම්තුමා පැහැදිලි කළාට පස්සේ මම සිතුවා මේ කාරණය ජනතාව හමුවේ කියන්නට ඕනෑයැයි කියලා. මානූෂීය මෙහෙයුම් කරද්දී අපි හැදුවා යුද මුක්ත කලාපයක්. එයින් අදහස් කළේ යම්කිසි කලාපයක් අපි තීරණය කළා නම් එතැනට කිසිම ප්‍රහාරයක් එල්ල කරන්නේ නැහැයි කියන එක. අවසාන ප්‍රහාරයේදී ඒ අහිංසක සිවිල් වැසියන් ඔවුන් යන යන තැන මිනිස් පළිහක් ලෙස අරගෙන ගියා. මන්නාරමෙන් පටන් ගෙන පුනරින් ඊට පස්සේ කිලිනොච්චිවලට ඇවිල්ලා අන්තිමට මුලතිව්වල මොවුන්ව හිර කරගෙන සිටියා. මොකද ඔවුන් හිතුවා මේ අහිංසක මිනිස්සු ඉන්න තාක්කල් රජයේ හමුදා අපිට පහර දෙන්නේ නෑ කියලා.මේ මිනිස් පළිහ තියන තාක්කල් අපිට බේරිලා ඉන්න පුළුවන් කියලා. ඒ නිසා ලක්ෂ 03 ක් පමණ වූ මිනිසුනුත් අරගෙන ගිහිල්ලා මුලතිව්වල තියාගෙන සිටියා. මේ නිසා ඔවුන්ට යම්කිසි විදිහක බේරිල්ලක් තියෙනවායි කියලා ඔවුන් සිතුවා. මේ මිනිසුන්ට ඕනෑකම තිබුණා කෙසේ හෝ ත්‍රස්තවාදී ග්‍රහණයෙන් මිදිලා රජයේ ප්‍රදේශවලට එන්නට. කරුමයකට මේ කාලය වෙනකොට මේ රට ඉදිරියට ගියා නම් මේ රට අනිවාර්යයෙන් දෙකට බෙදෙනවා. මොකද 2003 අවබෝධතා ගිවිසුමෙන් බෙදලා දීලා තිබුණේ. මෙන්න ඔබගේ පාලන කොටස, මෙන්න රජයේ පාලන කොටස කියලා. මීට වැඩිය මොකක්ද තවත් බෙදලා දෙන්නේ. අපි පිළිගත්තේ නැති එක විතරයි එහි තිබූ වෙනස. ලෝකයම ඒක පිළි අරගෙන තිබුණා. ලෝකය පිළි අරගෙන රජයේ එවකට සිටි ජනාධිපතිතුමියටත් හොරා මේ කටයුත්ත කරලයි තිබුණේ. ඒ නිසා මේ බෙදාදීම තුළ මේ කාරණය ඉතාමත්ම වැදගත්. ඉතින් මේ ත්‍රස්තවාදීන්ගේ පාලනයට නතුවූ මිනිසුන්ට උවමනාව තිබුණා මේ රජය පැත්තට එන්න.එහෙම එන්න හද්දීත් මේ ත්‍රස්තවාදීන් ඔවුන්ට වෙඩි තබලා, නොයෙකුත් අඩන්තේට්ටම් කරලා එන එක වැළැක්වුවා. හැබැයි එවකට ඒ යුද හමුදා කටයුතුවල නිරතව සිටිය කණ්ඩායම, ආරක්ෂක ලේකම්තුමා තීරණය කළා යම් තැනකට මේ කණ්ඩායම ගියා ද අපි ඒ තැන යුද මුක්ත කණ්ඩායමක් ලෙස නම් කරන්න. මෙහෙම තමයි යුද මුක්ත කලාප හැදුවේ. නැතුව අපි යුද මුක්ත කලාපයක් කියලා තැනක් හදලා එතනට මිනිසුන්ට එන්න කිව්වේ නැහැ. බලන්න මොනතරම් කාලෝචිත ආකාරයට ද මෙය කළේ කියලා. මිනිසුන් එතැනින් තව තැනකට ගියා. එතනත් යුද මුක්ත කලාපයක් ලෙස නම් කළා. අවසානයේ මුලතිව්වල පුදුමාතලන් කියන ස්ථානයට මේ පිරිස පැමිණියාම එතනත් යුද මුක්ත කලාපයක් කළා.සත්පුරුෂ ලක්ෂණමේ ලෙසයි මානූෂීය මෙහෙයුම කළේ. මේක ලෝකය දැන ගතයුතු යැයි අපි විශ්වාස කරනවා. අවාසනාවකට මේ ජීනීවාවල ඉන්න නොයෙකුත් කණ්ඩායම් මේ ගැන කථා නොකර, කනගාටුවට කාරණය ලංකාවේ ඉන්න සමහර පුද්ගලයන් පවා රටට විරුද්ධකම් කරමින් මොකක්ද ගිහින් කියන්නේ. අපේ රටට ඇවිල්ලා මේ රටේ පාලනයට ඇඟිලි ගහලා, මේ රටේ වෙන්නේ මොකක්ද කියලා හොයලා බලලා, නොයෙකුත් ආකාරයේ තහංචි, බාධක පනවලා, නොයෙකුත් කරදර කරන්න කියලා. මේක තමයි ගිහිල්ලා ඉල්ලන්නේ. මේ ගැන තමයි ජිනීවා සමුළුවේ කථාබහ කරන්නේ.මොකක්ද අපේ වැරැද්ද? මේ රට ත්‍රස්තවාදයෙන් මුදාගැනීම තමයි. බොහෝ බටහිර ජාතීන් අද අපේ රටට විරුද්ධ වන්නේ මිත්‍රවරුනි, මේ රටේ අනන්‍යතාවයක් තියෙන ජාතියක් ගොඩනැගෙමින් තිබෙන නිසයි. කාටවත් අත නොපාන ජාතියක් ගොඩනැගෙමින් තිබෙන නිසයි. මේ ඊයේ පෙරේදා අපේ විදේශ ලේකම්තුමා ඇවිත් කිව්වා අතිගරු ජනාධිපතිතුමනි අපි කීවේ ඉතියෝපියාවට සහල් දෙන්න අපි දැන් ලෑස්තියි කියලා. අතිගරු ජනාධිපතිතුමා නුදුරේදී මේ කාරණයත් ඉෂ්ට කරනවා. අපි සහලින් ස්වයංපෝෂිත වූ රටක්. ඒ නිසා අපිට කාටවත් අතපාන්න කිසි හේතුවක් නැහැ. පසුගිය දා ඉන්දියන් එක්ස්ප්‍රස් පුවත්පතේ ඉතාම පැහැදිලිව කියූ කාරණයක් තමයි ”ශ්‍රී ලංකාවේ කටයුතුවලට ඇඟිලි ගහන්න එපා. ?ශ්‍රී ලංකාවේ කටයුතු ඔවුන්ටම තීරණය කරගන්න ඉඩ දෙන්න.” සබරගමුව පළාත් ආණ්ඩුකාර වි. ජ. මු. ලොකුබණ්ඩාර මහතා, ආරක්‍ෂක හමුදාව ජීවිත පරිත්‍යාගයෙන් කොටින්ගෙන් මේ රට නිදහස් කර ගත්තා. ඊට අභීතව නායකත්වය ලබා දුන්නේ සේනාධිනායක අතිගරු ජනාධිපති මහින්ද රාජපක්‍ෂ මැතිතුමායි. එතුමා ලෝකයේ ප්‍රබල රටවල්වල නායකයෝ පවා මවිතයට පත් කරමිනුයි කොටි ත්‍රස්තවාදීන් පරාජයට පත් කළේ.රණවිරුවන් එදා කළ කැපකිරීමට කළගුණ සැලකීමක් ලෙස අතිගරු ජනාධිපතිතුමා මානුෂීය මෙහෙයුමෙන් පසුව ඔවුන්ගේ සුබසාධනය ඉහළ නැංවීමට කටයුතු කරනවා. ආරක්‍ෂක ලේකම් සෙන්පති ගෝඨාභය රාජපක්‍ෂ මැතිතුමා, එතුමාටත් අයෝමය ශක්තියක් සපයන අයෝමා රාජපක්‍ෂ මැතිණිය ප්‍රධාන පිරිස “අපි වෙනුවෙන් අපි” වැඩසටහන යටතේයි උදාර ක්‍රියාමාර්ගයන් ගත්තේ.සබරගමුව පළාත් මහ ඇමැති මහීපාල හේරත් මහතා - මේ ගම අපි උපන් ගමයි. අද අතිගරු ජනාධිපතිතුමා අපේ ගමට ආවා. එතුමා ගැමිකම, අපේකම හොඳින් හඳුනන නායකයෙක්. මේ රට කොටි ත්‍රස්තවාදීන්ගෙන් බේරාගැනීමට විධායක ජනාධිපතිවරු හතරදෙනෙක් නායකත්වය දුන්නා. හමුදාවන් මෙහෙයවූවා. ඒ කිසිම නායකයෙකුට රට කොටින්ගෙන් නිදහස් කර ගන්නට බැරි වුණා. අපි රට නිදහස් කර දුන් ඔබතුමාට දිවිහිමියෙන් ආදරෙයි. ඔබතුමාට චිර ජීවනය ප්‍රාර්ථනා කරනවා. මෙම උත්සව අවස්ථාවට බෞද්ධ, හින්දු, කතෝලික, ඉස්ලාම් සර්ව ආගමික නායක ස්වාමීන්ද්‍රයාණන් වහන්සේලා වැඩම කොට ආශීර්වාදය එක් කළහ.කෑගල්ල දිස්ත්‍රික් දේශපාලන නායක හා ජ්‍යෙෂ්ඨ ඇමැති ආතාවුද සෙනෙවිරත්න, අමාත්‍යවරුන් වන රංජිත් සියඹලාපිටිය, ආචාර්ය ජගත් බාලසූරිය, නියෝජ්‍ය ඇමැති ලලිත් දිසානායක, පාර්ලිමේන්තු මන්ත්‍රී හා රඹුක්කන ප්‍රාදේශීය සංවර්ධන කමිටු සභාපති කනක හේරත්, සබරගමුව පළාත් ඇමැති ශ්‍රීලාල් වික්‍රමසිංහ, පළාත් සභා, ප්‍රාදේශීය හා නගර සභාවල සභාපතිවරු, මහජන නියෝජිතයෝ, ආරක්‍ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්‍ෂ, ආරක්‍ෂක මාණ්ඩලික ප්‍රධානී එයාර් චීෆ් මාර්ෂල් රොෂාන් ගුණතිලක, යුද හමුදාපති ලුතිනන් ජනරාල් ජගත් ජයසූරිය, නාවික හමුදාපති වයිස් අද්මිරාල් සෝමතිලක දිසානායක, ගුවන් හමුදාපති එයාර් මාර්ෂල් හර්ෂ අබේවික්‍රම, පොලිස්පති එන්. කේ. ඉලංගකෝන්, සිවිල් ආරක්‍ෂක ප්‍රධානි රියද් අද්මිරාල් ඇතුළු අති විශාල පිරිසක් මේ අවස්ථාවට සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>19</day>
    </date>
    <link>http://www.dinamina.lk/2012/03/19/_art.asp?fn=r1203191</link>
    <topic>බදුල්ල නගරයෙන් බැහැර කරන කසළ මලංගමුව ගමට ගෙනැවිත් ගොඩගහලා</topic>
    <author>ඌව-වෙල්ලස්ස සමුහ – වජිර උමගිලිය</author>
    <content>බදුල්ල ප්‍රාදේශීය සභාවට අයත් මලංගමුව ගමේ ජල උල්පත් පිහිටි භූමියට ප්‍රදේශයේ කසළ අපද්‍රව්‍ය ගෙනවිත් දැමීම මේ වනවිට සිදුවෙමින් පවතී.බදුල්ල ප්‍රාදේශීය සභා බල ප්‍රදේශයේ එක්රැස්වන කසළ සහ බදුල්ල මහනගර සභාවට අයත් කසළ මේ ස්ථානයට මුදාහැරීම නිසා මේ වනවිට ප්‍රදේශයේ පරිසර හා සෞඛ්‍ය ගැටලු රැසක් උද්ගතව තිබේ.බදුල්ල ප්‍රාදේශීය ලේකම් කොට්ඨාසයේ මලංගමුව වත්තේ තෙල්බැද්ද කොටසේ මලංගමුව දියකදුර ආරම්භ වන ජල පෝෂක ප්‍රදේශය පිහිටා තිබේ. බදුල්ල මලංගමුව හරහා කැන්දගොල්ල ප්‍රධාන මාර්ගයේ සිට තද බෑවුම් සහිත ස්ථානය මේ වනවිට කුණු කසළවලින් පිරී පවතී. ප්‍රදේශය අවට අධික දුර්ගන්ධයක්ද තිබේ.බදුල්ල ප්‍රාදේශීය සභාව හා බදුල්ල මහනගර සභාව ඒකාබද්ධව කසළ කළමනාකරණ ව්‍යාපෘතියක් මේ ස්ථානයේ ආරම්භ කිරීමට දැනට සැලසුම් කර ඇති බව ප්‍රදේශවාසීහු පවසති.මලංගමුව දෙමළ විද්‍යාලය පිහිටා ඇත්තේ මෙම ස්ථානය ආසන්නවයි. දැනට පවුල් 500 ක් පමණ ජලය ලබා ගන්නා ජල පෝෂකය පිහිටා ඇත්තේද මෙතනයි. මේ ජලය භාවිතා කරමින් ගමේ හා වත්තේ විශාල පිරිසක් ගෙවතු වගා පවත්වාගෙන යනු ලබයි. ප්‍රදේශයේ වැඩි පිරිසක් මලංගමුව ඔයේ ජලය භාවිත කරමින් එදිනෙදා තම අවශ්‍යතා ඉටුකර ගනිති.ගඟ දෙපස පිහිටි මලංගමුව, සිරිමල්ගොඩ, පුස්සල්ගොල්ල රඹුක්පොත ගම්මානවලට මේ කසළ ගොඩ නිසා දැඩි පරිසර හානියකට ලක්වීමට සිදුව ඇති බව මලංගමුව පරිසරය සුරකීමේ සංවිධානය පවසයි.මලංගමුව පරිසරය සුරකීමේ සංවිධානයේ ලේකම් එච්. එම්. ඩී. පේ‍්‍රමදාස මෙසේ කීවේය.ගමේ පවුල් 400ක් විතර ජලය ලබාගන්නා උල්පොත පිහිටා තිබෙන්නේ මේ කසළ ගෙනවිත් දමන ස්ථානයේ. මලංගමුව දෙමළ විද්‍යාලයට හා වතු කම්කරු නිවෙස්වලට ජලය ලබා ගන්නේ මේ ස්ථානයෙන්.පුස්සල්ගොල්ල, සිරිමල්ගොඩ, රඹුක්ගොල ප්‍රදේශවලටත් මේ පරිසර හානිය බලපානවා. මේ ස්ථානයෙන් ආරම්භ වන මලංගමුව කඳුර අතු ගංගා එකතු කරගෙන බදුල්ල ගඟට ගලා යනවා. විශාල පිරිසක් ගඟ දෙපස ජීවත්වන අය ජලය ලබා ගන්නේ මේ ඔයෙන් පහළට ගලා යන අපවිත්‍ර ජලය ඉදිරියේදී මේ අයට ලබාගන්න සිදුවන්නේ මෙය මහා විනාශයක්. මෙය නතර කරන්න කියලා බලධාරින්ගෙන් අප ඉල්ලා සිටිනවා.බදුල්ල ප්‍රාදේශීය සභා මන්ත්‍රී රාධා ක්‍රිෂ්ණා මහතා,බදුල්ල ප්‍රාදේශීය සභා බල ප්‍රදේශයේ සහ බදුල්ල මහ නගර සීමාවේ කසළ මලංගමුව ගමට ගෙනවිත් දමන්නට සූදානමක් තිබුණා. මේ සම්බන්ධව බදුල්ල ප්‍රාදේශීය සභාවේ රැස්වීමේදී යෝජනාවක් ගෙනාවා. බහුතර මන්ත්‍රීවරුන් එය අනුමත කළා. හැමතැනම තියෙන කුණු මේ එක තැනකට ගෙනත් දාන්න හදනවා. මෙතන ජල උල්පතක්. මීට පහළින් මලංගමුව වත්තේ දෙමළ විද්‍යාලය, වත්තේ කම්කරුවන්ගේ නිවාස පිහිටා තිබෙනවා. මේ සියල්ලටම බරපතළ ගැටලුවක් වෙනවා මේ සඳහා ප්‍රාදේශීය සභාවේ විරුද්ධත්වය ප්‍රකාශ කර තිබියදී එය නොතකා කටයුතු කරනවා.ආර්. ඩී. පේ‍්‍රමරත්න,කුණු දමන්න තෝරාගත් තැන පිළිබඳව අපේ දැඩි විරෝධයක් තිබෙනවා. අපේ විරෝධය නොතකා බදුල්ල ප්‍රාදේශීය සභාව මේ ළඟදී කුණු ටැංකි කිහිපයක් ගෙනවිත් දමලා තියෙනවා. මේ විනාශය කරන්න එපා කියලා බලධාරින්ට අපි කියනවා.මේ ගම දාලා අපට යන්න තැනක් නැහැ ජනාවාස නැති තැනකට කුණු දැම්මට අපට කිසිම ප්‍රශ්නයක් නෑ. ගමට ඉහළින් තිබෙන්නේ ජල පෝෂිත ප්‍රදේශය පහළින් රජයේ පාසල, වතු නිවාස තිබෙනවා. මේ සියලුදෙනාම දැඩි පීඩාවට පත් වෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>19</day>
    </date>
    <link>http://www.dinamina.lk/2012/03/19/_art.asp?fn=r1203192</link>
    <topic>විසිතුරු බුදුකුටි නිර්මාණය කරන හාලිඇළ අභයපුර ගමේ දිරිය යුවළ</topic>
    <author>බදුල්ල දිස්ත්‍රික් සමූහ – ජයසේන විජේනායක</author>
    <content>ඉවත ලන වීදුරු කෑලි උපයෝගී කැරගෙන නවීන තාක්ෂණික ක්‍රම මගින් විසිතුරු බුදුපිළිම කුටි නිෂ්පාදන කර ජීවිකාව ගෙන යන යුවළක් හාලිඇළ අභයපුර ගම්මානයේ ජීවත් වෙති.කුලතුංග කොඩිතුවක්කු සහ ඔහුගේ බිරිය දමයන්ති රත්නායක සිය ආත්ම ශක්තිය හා ස්වශක්තිය කෙරෙහි උපරිම විශ්වාසය තබා ආරම්භ කළ දෑතේ විසිතුරු කර්මාන්තය මේ වනවිට විශාල ප්‍රගතියක් ලබා තිබේ.වෙළෙඳපොළ ජයගත් මේ විසිතුරු බුදුපිළිම කුටි නිෂ්පාදන කර්මාන්තයට පිවිසි මුල් කාලයේ ඔවුනට අතහිත දෙන්නට කිසිවකු ඉදිරිපත් වූයේ නැහැ.වියළි කලාපීය ජීවනෝපායයන් සඳහා සහය වීමේ හා හවුල්වීමේ වැඩ සටහනේ බදුල්ල මෙහෙයුම් කාර්යාලය හරහා ඔවුන්ගේ දක්ෂතාව හඳුනාගත් බදුල්ල මහජන බැංකුව මේ කර්මාන්තය නගාසිටුවීම සඳහා ඔවුන්ට අතහිත දුන්නේය.එහි ප්‍රතිඵලයක් ලෙස ඔවුන් දෙපළගේ ධෛර්යය හා කැපවීම නිසාම ව්‍යාපාරය පුළුල් කර ගැනීමේ වාසනාවද උදාවිය. කුලතුංග කොඩිතුවක්කු මෙසේ කීවේය.පිංතූර රාමු කිරීම වෘත්තියක් ලෙස මම කාලයක් කරගෙන ගියා. දවසක් බදුල්ල නගරයේ ඇවිදගෙන යනවිට පදිකවේදිකාවේ වීදුරු ආවරණය කළ බුදු කුටි අලෙවි කරනවා දැක්කා. මම එයින් එකක් මිලදී ගත්තා. එය රැගෙන ගෙදර ඇවිත් ටික වේලාවක් මම ඒ දෙස බලාගෙන සිටියා. වීදුරු කුටියක් තුළ කුඩා බුද්ධ ප්‍රතිමාවක් පමණයි එහි තිබුණේ.මෙය ආදර්ශයට ගෙන විසිතුරු ලෙස නව නිර්මාණයන් කළ යුතු යැයි මා කල්පනා කළා. පසුව මා එම බුද්ධ ප්‍රතිමාව ආවරණය කර තිබූ වීදූරු කුටියේ වීදුරු කොටස් ප්‍රවේශමෙන් එකින් එක ගලවා දැම්මා. ඊට පස්සේ එය තිබුණ ආකාරයටම යළි අලවා සකස් කළා.මෙය විසිතුරු නිර්මාණයක් ලෙස සකස් කිරීමට නම් වීදුරු කුටිය තුළ බුද්ධ ප්‍රතිමාව වටා එල්.ඊ.ඩී. බල්බ්වලින් රැස්වළල්ලක් යෙදිය යුතුයි කල්පනා කළා. මට ඒ සඳහා විදුලි කාර්මික දැනුමක් තිබුණේ නැහැ. මගේ අදහස බිරියට කීවා ඇය ඉලෙක්ට්‍රොනික් විදුලි කාර්මික පාඨමාලාවක් හදාරා සිටියේ. මගේ අදහස තේරුම්ගත් ඇය ඊට අවශ්‍ය ‘සර්කිට්’ එකක් (පරිපථය) සකස් කර දුන්නා. වීදුරු කෑලි ගෙනත් විවිධ ප්‍රමාණවලට දියමන්ති කටුවෙන් කපා ඒවා සකස් කර මම බුදු කුටි හදනවා. බිරිය ඒවාට අවශ්‍ය ආකාරයට ක්‍රියාකරන ‘සර්කිට්’ සකස් කර එල්.ඊ.ඩී. බල්බ් යොදා අලංකාර කරනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>19</day>
    </date>
    <link>http://www.dinamina.lk/2012/03/19/_art.asp?fn=r1203193</link>
    <topic>මාතර බෝධියට ලැබෙන පඬුරුවලින් සිසු-සිසුවියන්ට ශිෂ්‍යත්ව</topic>
    <author>මාතර සමූහ ඩබ්ලිව්. පී. ධර්මසේන</author>
    <content>මාතර බෝධි ආරක්ෂක සභාවෙන් දිස්ත්‍රික්කයේ ජනතාවට සිදුකළ මෙහෙය සුළුපටු නොවේ.මාතර මූලික රෝහලට ගොඩනැගිලි ඉදිකර දෙමින් සහ උපකරණ සපයමින් විශල මෙහෙයක් ඉටුකර ඇති අතර අනාගත පරපුර වෙනුවෙන් ශිෂ්‍යත්ව වැඩසටහනක්ද ආරම්භ කර තිබේ.සාමාන්‍ය පෙළ විභාගය ඉහළින් සමත්ව උසස් පෙළ වරම් ලබන ආර්ථික වශයෙන් දුප්පත් පවුල්වල දරුවන්ට අධ්‍යාපන කටයුතු බාධාවකින් තොරව ගෙනයාම සඳහා 1994 සිට ආරම්භ වූ එම ශිෂ්‍යත්ව වැඩසටහන යටතේ මාතර සිසුන් 875 දෙනකුට ශිෂ්‍යත්ව ප්‍රදානය කර ඇත. ඒ වෙනුවෙන් රුපියල් කෝටි දෙකකට වැඩි මුදලක්ද වැයකර තිබේ.සම්බුද්ධ ශාසනයේ චිරස්ථිය සඳහා උගත්කමින් පිරි සඟරුවනක් ඇති කිරීම සඳහා ප්‍රාචීන හා අපොස උසස් පෙළ ඉගෙනුම ලබන භික්ෂූන් වහන්සේට ශිෂ්‍යත්ව පිරිනැමන අතර මේ වන විට ශිෂ්‍යත්ව 250 ක් ලබාදීමට වැයකරන මුදල රුපියල් විසිපන්ලක්ෂ හතළිස් හතර දහසකි.බෝධි ආරක්ෂක සභාවේ සභාපති ඩිශාන් සමරසේකර ලේකම් චන්ද්‍රසිරි කණ්ඩම්බි යන මහත්වරුන් ප්‍රමුඛව නිලධාරීන් මේ ශිෂ්‍යත්ව වැඩපිළිවෙළ විධිමත්ව ක්‍රියාත්මක කරති.ඓතිහාසික මාතර බෝධියට සැදැහැවතුන්ගෙන් පිදෙන රුපියල් 1-2 වශයෙන් එකතු වන පඬුරුවලින් මේ පොදුජන මෙහෙවර ඉටුකිරීමට හැකිවීමද සුවිශේෂී වී තිබේ. ඒ වෙනුවෙන් සැදැහැවත් පිංවත් ජනතාවගෙන් බෝධිය වෙත හිමිවන්නේ නමස්කාර පූර්ව ගෞරවයකි.රුහුණු විශ්වවිද්‍යාලයේ නියෝජ්‍ය උප කුලපති මහාචාර්ය ගාමිණී සේනානායක මහතා - මේ ශිෂ්‍යත්ව ප්‍රදානය කරන්නේ පිංකැටයට දමන රුපියල, රුපියල් දෙකේ කාසිවලින් මෙහි මූල්‍ය වටිනාකමට වඩා ඉන් ඔබ්බට ගිය විශාල පරමාර්ථයක් තියෙනවා. මේ ලබාදෙන ශිෂ්‍යත්ව ප්‍රයෝජනයට ගෙන අධ්‍යාපන කටයුතු සිදුකරන ලෙස ඉල්ලා සිටිනවා. කෙතරම් අධ්‍යාපනයෙන් ඉහළට ගියත් මනුෂ්‍යකම නැත්නම් උගත්කමින් පලක් නැහැ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>19</day>
    </date>
    <link>http://www.dinamina.lk/2012/03/19/_art.asp?fn=r1203194</link>
    <topic>අසංවර ලෙස උසාවියට නොයන්නැයි කීවාට ආරක්ෂක නිලධාරිනියට බැන තර්ජනය කරලා</topic>
    <author>කොච්චිකඩේ විශේෂ ඩි. මිහිඳුකුල</author>
    <content>මීගමුව දිසා අධිකරණයේ ආරක්ෂක කටයුතුවල යෙදී සිටි සිවිල් ආරක්ෂක නිලධාරිනියන් දෙදෙනෙකුගේ රාජකාරියට බාධාකර බැන තර්ජනය කළේ යැයි කියන සිද්ධියක් සම්බන්ධයෙන් වරද පිළිගත් කාන්තාවකට මීගමුව ප්‍රධාන මහේස්ත්‍රාත් ඒ. එම්. එන්. පී. අමරසිංහ මහතා මාස 6 ක සිර දඬුවමක් නියම කර එය වසර දහයකට අත්හිටවනු ලැබීය.මෙලෙස අත්හිටවූ සිර දඬුවම් නියම වූයේ නිවාස පුර කොටුගොඩ ජා ඇළ පදිංචි වර්ණකුලසුරියගේ ඉන්ද්‍රලතා (48) නැමැති කාන්තාවකටයි.ජර්මනියේ වසර 20 ක් පමණ පදිංචිව සිට මෙම කාන්තාව ඉකුත් 2 වැනිදා මීගමුව දිසා අධිකරණයේ තිබූ නඩුවකට පෙනී සිටීමට පැමිණ තිබේ.අධිකරණ ශාලාවට ඇතුළු වීමේදී සදාචාරාත්මක ලෙස ඇඳ පැලඳගෙන පැමිණිය යුතු බවට පොදු සම්මත නීතියක් පවතී. එහෙත් කාන්තාව උඩුකය වැසීමට ඇඳ සිටි ඇඳුමෙන් සම්පූර්ණ උඩුකය වැසී නැත. එබැවින් අධිකරණ භූමියට ඇතුළු වීමට අවසර දිය නොහැකි බව අධිකරණයේ ප්‍රධාන ගේට්ටුවේ රාජකාරියේ නියුතු ආරක්ෂක නිලධාරිනියන් දෙදෙනා මෙම කාන්තාවට පවසා තිබුණි. කාන්තාව ආරක්ෂක නිලධාරීන්ට බැන තර්ජනය කර තිබුණේ ඉන් අනතුරුවය.පැමිණිල්ල ලද විගස මීගමුව පොලිසියේ ළමා හා කාන්තා කාර්යාංශයේ උප පොලිස් පරීක්ෂක විතාරණ මහත්මිය ප්‍රමුඛ කණ්ඩායමක් සැකකාර කාන්තාව අත්අඩංගුවට ගන්නා ලදී.අධිකරණ කටයුතු භාරව සිටින මීගමුව පොලිසියේ උප පොලිස් පරීක්ෂක රංජිත් ප්‍රේමසිරි මහතා ආරක්ෂක නිලධාරිනියන්ගේ රාජකාරියට බාධාකිරීම ඇතුළු චෝදනා තුනක් යටතේ සැකකාරිය අධිකරණයට ඉදිරිපත් කරනු ලැබීය. සිද්ධිය පැමිණිලිකර තිබුණේ මීගමුව පොලිසියට අනුයුක්තව සේවය කරන චම්පිකා සහ 3420 නයනා නැමැති සිවිල් ආරක්ෂක නිලධාරිනියන් දෙදෙනෙකු විසිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>19</day>
    </date>
    <link>http://www.dinamina.lk/2012/03/19/_art.asp?fn=r1203195</link>
    <topic>කඩේට නිතර ආ ගිය පොලිස් රාළහාමි කෙනෙක් මුදලාලිගේ බිරිය යාළුකරගෙන</topic>
    <author>කෑගල්ල දකුණ සමූහ</author>
    <content>කෑගල්ල නගරයට ආසන්න ගමක දෙදරු මවක් සහ ව්‍යාපාරික සැමියා සතුටින් සමාදානයෙන් යුක්තව දරුමල්ලන් රැක ගනිමින් ඔවුන්ගේ කල දවස ගෙවා ගෙන ගියහ. ව්‍යාපාරික ස්වාමිපුරුෂයා දිනපතා උදේ පාන්දරින් ඔහුගේ ව්‍යාපාරික ස්ථානයට ගොස් රාත්‍රි 9.00 වන තුරු ව්‍යාපාර කටයුතු කර ආපසු නිවෙසට පැමිණෙන්නේ තම ආදරණීය බිරිය හා දරු මල්ලන් සමග සතුටු සාමිචියේ යෙදී සුව නින්දක් නිදාගෙන පසුදින යළිත් තම පුරුදු රැකියාවට යෑමේ දැඩි අධිෂ්ඨානයෙනි.මෙම ව්‍යාපාරිකයාගේ බිරිය තම සැමියා රැකියාවට පිටත් කර දරුවන්ද පාසල් යවා සැමියාගේ උදේ ආහාරයයද රැගෙන ව්‍යාපාරික ස්ථානයට ගොස් ඔහු ආහාරය ගන්නා තෙක් ව්‍යාපාරික වැඩවලටද සහාය වී දරුවන් පාසල් හැර නිවෙසට පැමිණෙන අවස්ථාව ළඟා වන විට ආපසු නිවෙසට යෑම ඇයගේ දින චරියාව බවට නිරායාසයෙන්ම පත් විය.ව්‍යාපාරික ස්ථානයේ සිටින අවස්ථාවේදී විවිධ මාදිලියේ පුද්ගලයන් හමුවන අතර ඔවුන් සමග සුහදව සිටීම ව්‍යාපාරයේ දියුණුවටද එය මහත් ආශිර්වාදයක් බව මේ අඹු සැමි දෙපලම හොඳින් තේරුම් ගෙන සිටීම එම කටයුතුවලට මහත් රුකුලක් විය.මොවුන්ගේ ව්‍යාපාරික ස්ථානය අසලින් දිනපතා යන එන කඩවසම් පොලිස් රාලහාමි කෙනෙකු ව්‍යාපාරිකයා සමග නිතර ගනුදෙනු කරන අතර ඔවුන්ගේ සමීපතම මිතුරෙකු බවට පත් විය.මේ නිසා ඇතැම් දිනවල රාත්‍රියේ වැඩ නිමවී ආපසු නිවෙසට යන අතරතුර එම වෙළෙඳසලට ගොඩවදින රාලහාමි එම ව්‍යාපාරිකයා සමග පොඩි පහේ අඩියකින්ද සප්පායම් වීමට තරම් කුළුපග විය. ඇතැම් විටක ඔවුන් මෙය වෙළෙඳසල වසා ව්‍යාපාරිකයාගේ නිවෙසට ගොස් කරන අවස්ථාව දක්වා වර්ධනය විය.මෙහිදී එම ව්‍යාපාරික බිරිය ඔවුන්ගේ අඩිපුඩි සඳහා අවශ්‍ය කටගැස්ම (බයිට්) සදහා අවශ්‍ය දෑ උණු උණුවේ සකස් කර ලබා දුන්නාය. කාලය ගෙවී ගියේය. ඇතැම් දිනවල කඩේ මුදලාලි සමග රාත්‍රියේ සාදය දමන රාලහාමි මුදලාලිට හොඳටම බොන්න දී ඔහු එම වෙළෙඳසලේම දොයිකර ආපසු ඔහුගේ නිවෙසට ගිය අතර ඇතැම් දිනක මුදලාලිගේ නිවෙසට ගොස් බිරියට පණිවුඩය කියා යන්නට අමතක කළේ නැත. ඇතැම් දිනෙක මුදලාලිගේ නිවෙසේ නැවතී මුදලාලි හාමිනේගේ පහස ලබා පාන්දරින් ආපසු සිය රාජකාරි ස්ථානය බලා පිටත්ව ගියේය. කාලයත් සමග පොලිස් රාලහාමිගේ සහ මුදලාලි පවුලේ ඇඟැලුම්කම අවට පදිංචිකරුවනට රහසක් නොවීය.ඔවුන් මෙම සිද්ධිය කටින් කට ප්‍රචාරය කිරීම නිසා ව්‍යාපාරිකයාද ඉමහත් ලජ්ජාවෙන් හෝ කෝපයකින්ද පසු විය. ඔහු මේ පිළිබඳ කිසිදු සැකයක් ඇති වීමට ඉඩ නොතබා රාලහාමි සමග සුපුරුදු සප්පායම් වීමද අත්හලේ නැත. මුදලාලි හාමිනේද මුදලාලි කෙරෙහිද දක්වන ලද ආදරයද අසීමිත වූ අතර මුදලාලි මේ කරන්නේ චාටු ආදරයක් බව තේරුම් ගත්තද එය කිසිසේත් හැඟෙව්වේ නැත.එක්තරා දවසකදී රාලහාමි සහ ව්‍යාපාරිකයා ව්‍යාපාරික නිවෙසේ හොඳ හැටි සප්පායම් වූ අතර එකවරම ව්‍යාපාරිකයා ප්‍රකාශ කළේ තමා පසු දින හාල් තොගයක් මිලදී ගැනීම පිණිස පොළොන්නරුව බලා පිටත්වන බවත් ආපසු පැමිණීමට දින 2 ක් පමණ ප්‍රමාද විය හැකි බවත් එම දිනවල ව්‍යාපාරයේ කටයුතු බිරිය විසින් සිදු කළ යුතු බවත්ය. මොහු පොළොන්නරුව බලා ගියේ නැත.මුළු දවසම රාත්‍රිය වන තුරු රඹුක්කන ප්‍රදේශයේ හෝටලයක ගත කර රාත්‍රි 12.00 පමණ මොහු සිය නිවෙස වෙත ළඟා විය. ඔහු නිවෙසට පැමිණ නිවෙස වට පිට පරීක්ෂා කර බැලීමේදී පොලිස් රාලහාමිගේ නිල ඇඳුම තොප්පිය සහ සපත්තු කුට්ටම ඉස්තෝප්පුවේ සාලයේ තිබෙන දුටුවේය.ඔහු එම ආම්පන්න සියල්ලම පොදිබැඳ අවට මල් පඳුරක් යට සඟවා නිවෙසේ දොරට තට්ටු කර තමා පොළොන්නරුවට ගියත් හාල් තොගය ලබා ගත හැක්කේ ලබන සතියේ නිසා ආපසු පැමිණි බව පවසමිනි.එකවරම නිවෙසේ පිටුපස දොර හරින (විවෘත කරන) හඬ ඇසුණු මුදලාලි ඒ පැත්ත බැලූ අවස්ථාවේදී චීත්තයක් දවටාගෙන පැන දුවන කෙනෙකු පාරේ වීදි ලාම්පු එළියෙන් දැක ගතහැකි විය.ඉදිරිපස දොරට පයින් පහරක්දී නිවෙසට ඇතුළු වූ මුදලාලි සියලු හොර තමා ඇස්පනාපිට දුටු බවත් පැනදිවු රාලහාමි සමග යන ලෙසට බැණ වැදී බිරිය එලියට දමා දොරගුලු දැමීය. ව්‍යාපාරිකයා පසු දින පොලිස් නිල ඇඳුමත් රැගෙන පොලිසියට ගොස් එය ස්ථානාධිපතිවරයාට භාරදී එහි නියම හිමිකරුට භාර දෙන ලෙස කාරුණිකව ඉල්ලීමක් කරනු ලැබීය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>19</day>
    </date>
    <link>http://www.dinamina.lk/2012/03/19/_art.asp?fn=s1203191</link>
    <topic/>
    <author>ප්‍රින්ස් ගුණසේකර බංග්ලාදේශයේ ඩකා නුවර සිට</author>
    <content>එක්දින ක්‍රිකට් දිවියේ මෙතෙක් ලබාගත් වැඩිම ලකුණු සංඛ්‍යාව සටහන් කළ විරාට් කෝලී ලෝක සූර ඉන්දීය පිලට කඩුලු 6ක විශිෂ්ට ජයක් ගෙනදුනි. ඊයේ බංග්ලා ජාතික ක්‍රීඩාංගණයේ පැවැති ආසියානු කුසලාන 5වැනි තරගයේදී පාකිස්තානයෙන් එල්ල වූ ලකුණු 329ක ඉලක්කය ඉන්දියාව ඕවර් 47.5කදී කඩුලු 4ක් දැවී පසු කළේය.මේ ප්‍රතිළුලයත් සමග ශ්‍රී ලංකාවට අවසන් තරගයට ඒමේ බලාපොරොත්තු තවදුරටත් රදවා ගැනීමේ අවස්ථාව අහිමිවී ගියේය. ශ්‍රී ලංකාව හා බංග්ලාදේශය අතර හෙට පැවැත්වෙන තරගයේ ප්‍රතිළුලය වඩාත් වැදගත් වන්නේ බංග්ලාදේශයට පමණී. හෙට තරගයෙන් බංග්ලාදේශය ජය වාර්තා කළහොත් ඊයේ තරගය ජයගත් ඉන්දියාවටද අවසන් තරගය අහිමි වේ. ඉන්දියාවේ හා බංග්ලාදේශයේ ලකුණු සම වුවහොත් පෙර තරගයේදී බංග්ලාදේශයට ඉන්දියාව පරාජයවූ හෙයින් ඉන්දියාවට අවසන් සටනට පිවිසීමේ අවස්ථාව අහිමි වනු ඇත.ඊයේ දිනයේදී තරගයේ වීරයා වූ ඉන්දීය ඉනිමේ නියමුවා විරාට් කෝලී පන්දු 148කදී ලකුණු 183ක් වාර්තා කළ අතර එයට හතරේ පහර 22ක් හා දැවැන්ත හයේ පහරක් ඇතුලත් වුණි. මෙයට කලින් කෝලිගේ වැඩිම එක්දින ලකුණු වූයේ හෝබාට් හීදී හී‍්‍ර ලංකාවට එරෙහිව ලබාගත් 133ය. ඔහු දැනට එක්දින තරග 85කට සහභාගීවී ශතක 11ක් ලබා සිටී. කෝලී සහභාගීවූ අවසන් එක්දින තරග හතරේදී ශතක 3ක් හා අර්ධ ශතකයක් ලබා උපරිම දක්ෂතා අතරට පැමිණ සිටීමද විශේෂත්වයකි. කෝලී සමග ප්‍රහාරාත්මක පිතිකරණයක නිරතවූ රෝහිත් ෂර්මා හයේ පහරක් හා හතරේ පහර 5ක් සමග ලකුණු 68ක් ලබා ගත්තේය.සුපුරුදු වේග පන්දු යවන්නන්ගෙන් පන්දු යැවීම ආරම්භ නොකොට දකුණත් පිට දග පන්දු යවන මොහොමඩ් හෆීස්ගේ දක්ෂතාව මත ඉන්දීය ආරම්භක පිතිකරු ගෞතම් ගාම්බීර් ඉනිමේ දෙවැනි පන්දුවෙන් බින්දුවට දවා ගැනීමට පාකිස්තානය සමත්විය. එහෙත් තෙන්ඩුල්කාර් හා විරාත් කෝලී එක්ව ඉනිම ගොඩ නැගීමට බොහෝ වෙහෙසකර උත්සහයක් ගත්තේය. එහි ප්‍රතිළුලය වූයේ දෙවැනි කඩුල්ලට ලකුණු 133ක සම්බන්ධතාවක් බිහි වීමය. ජගත් ක්‍රිකට් බිමේ ශතක සියයේ වීරයා බවට පත්වී දින දෙකක් ගතවෙද්දී සචින් තෙන්ඩුල්කාර් ඔහුගේ 96වැනි එක්දින අර්ධ ශතකයද වාර්තා කළේය. පන්දු 48කදී හයේ පහරක් හා හතරේ පහර 5ක් සමග ලකුණු 52ක් රැස්කළ තෙන්ඩුල්කාර් ගොදුරු වූයේ අජ්මාල්ගේ දූස්රා පන්දුවකට ඉදිරි පාදයේ ආරක්ෂාවීමට ගොස් පළමු ස්ලිප් අතට උඩ පන්දුවක් දීමෙනි.කාසියේ වාසිය දිනා මුලින් පන්දුවට පහරදීමට තම නායකයා ගත් තීරණය වඩාත් නිවැරුදි බව තහවුරු කළ පාකිස්තානයේ මොහොමඩ් හෆීස් හා නසීර් ජැම්ෂෑඩ් පළමු කඩුල්ලට ලකුණු 224ක සම්බන්ධතාවක් ගොඩනැගීමට සමත් වූහ. දෙදෙනාම ශතක වාර්තා කළ අතර නසීර් ජැම්ෂෑඩ්ගේ පළමු එක්දින ශතකයද විය.පාකිස්තාන එක්දින ක්‍රිකට් ඉතිහාසයේ පළමු කඩුල්ලට මොහොමඩ් හෆීස් හා ඉම්රාන් ෆරහත් 2011 සැප්තැම්බර් මාසයේදී සිම්බාබ්වේ පිලට එරෙහිව හරාරේහිදී පිහිටුවා තිබූ ලකුණු 228ක සම්බන්ධතාව බිදවැටෙන්නට ඔන්න මෙන්න තිබියදී ජැම්ෂෑඩ් ලකුණු 112කට දැවී ගියේය. දසත පහර එල්ල කළ ඔහු හතරේ පහර 10ක් හා හයේ පහරක් එල්ල කළේය. එයින් ඕවරයක් ගත වෙද්දී හෆීස් ලකුණු 105කට දවා ගැනීමට වේග පන්දු යැවූ ඩින්ඩා සමත් වීය. හෆීස් හතරේ පහර 9ක් හා හයේ පහරක් එල්ල කළේය.පාකිස්තානයේ දෙවැනි කඩුල්ල බිද වැටෙද්දී ලකුණු තත්ත්වය 225ක් වූ අතර,අනතුරුව එක්වූ උමාර් අක්මාල් හා යූනුසු ඛාන් තෙවැනි කඩුල්ලට වේගවත් ලකුණු 48ක් එක් කිරීම හේතුවෙන් ඉන්දීය පන්දු යවන්නෝ තවතවත් අසරණ වූහ. උමාර් අක්මාල් පන්දු 24කදී හතරේ පහර 2ක් සමග ලකුණු 28ක් ලැබීය. යූනුස් ඛාන් පන්දු 34කදී හතරේ පහර 6ක් සමග ලකුණු 52ක් ලබා ගත් අතර එය ඔහුගේ 47වැනි ජාත්‍යන්තර එක්දින අර්ධ ශතකය විය.ප්‍රේක්ෂක ඔල්වරසන් හඩ මැද තම 341වැනි එක්දින තරගයට එක්වූ ෂහිඩ් අෆ්රිඩි ලකුණු 7000 සීමාව ඊයේ තරගයේදී පසු කිරීමද විශේෂත්වයකි. ඔහුට ඊයේ ලබාගත හැකිවූයේ ලකුණු 9ක් පමණි.පහර පිට පහර එල්ල වෙද්දී පන්දු යවන්නන් අට දෙනෙකු කැදවීමට නායක දෝනීට සිදුවුවද,ඒ සෑම පන්දු යවන්නෙකුගෙන්ම ඕවරයකට ලකුණු 6කට වඩා ගැනීමට පාකිස්තාන පිතිකරුවෝ සමත් වූහ. ප්‍රවීන් කුමාර් ලකුණු77කට කඩුලු 2ක්ද,අශෝක් ඩින්ඩා ලකුණු 47කට කඩුලු 2ක්ද බිද හෙලූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>19</day>
    </date>
    <link>http://www.dinamina.lk/2012/03/19/_art.asp?fn=s1203195</link>
    <topic> ශ්‍රී ලංකාව මට කිසිදා අමතක වෙන්නේ නෑ</topic>
    <author>ප්‍රින්ස් ගුණසේකර බංග්ලාදේශයේ සිට...</author>
    <content>ක්‍රිකට් ලොව වාර්තා පිට වාර්තා තැබූ ජගත් ක්‍රිකට් පිටියේ සුපිරි තරුව සචින් තෙන්ඩුල්කාර්ට සිය ජීවිතයේ කිසි දිනෙක ශ්‍රී ලංකාව අමතක නොවන බව පවසයි. 2009 අගභාගයේදී ක්‍රිකට් පිටියෙන් සමුගන්නට තරම් බරපතල ආබාධයක් ඇතිවූ විට ජනාධිපති මහින්ද රාජපක්ෂ මහතාගේ නියමයෙන් වෛද්‍ය ඒලියන්ත වයිට් මහතා කළ ප්‍රතිකාරයට ඔහුගේ කෘතවේදීත්වය නිරන්තරව හිමිවීම එයට ප්‍රධාන හේතුවයි.සචින්ගේ බිරිද වෛද්‍ය අන්ජලිකා තෙන්ඩුල්කාර් ද සමග ශ්‍රී ංකාවට පැමිණ වෛද්‍ය ඒලියන්ත වයිට් මහතාගේ ප්‍රතිකාර ලබා ආබාධය සදහටම සුවකර ගත්තේය.බොහෝ කළක් දණහිසේ ආබාධයෙන් වේදනාවට පත්වූ සචින් ලැබූ පුනර්ජීවයෙන් පසුව දකුණු අපි‍්‍රකාවට එරෙහිව 2010 පෙබරවාරියේදී නොදැවී ලකුණු 200ක් ලබා ලෝක වාර්තාවක් පිහිටුවිය. එයින් වසර 2ක් ගතවෙද්දී ක්‍රිකට් පිටියේ කිසිවෙකුට බිඳ හෙලිය නොහැකි වන තරමටම ප්‍රබල “ශතක සියයේ” වාර්තාව සචින් පිහිටුවීය.වෛද්‍ය ඒලියන්ත වයිට්ගේ ප්‍රතිකාර වලින් තවදුරටත් ක්‍රිකට් පිටියේ රැදී සිටින්නට වාසනාව ලද නිසා බොහෝ දේ කළ හැකි වූ බව සචින් කියයි.“වෛද්‍ය ඒලියන්ත මට උදව් කළා. එම ප්‍රතිකාරය ප්‍රාතිහාරයක් වගෙයි. මම ශ්‍රී ලංකා ජනාධිපතිතුමාටයි, වෛද්‍ය ඒලියන්තටයි අවංකවම ස්තූති කරනවා” සචින් පැවැසීය.වසර 1989 දී ක්‍රිකට් පිටියට පිවිස ඔහු එක්දින තරග 462 කට හා ටෙස්ට් තරග 188 කට සහභාගී වී සිටී.එම තරගවලදී ලකුණු 33844 ක් ලබා සිටීමද ලෝක වාර්තාවකි. සචින් සහභාගි වූ එක්දින තරග 233 ක ජය ඉන්දියාව සතුවීය.එක්දින තරගවලදී 62 වතාවක් තරගයේ වීරයා සම්මානය දිනා ගත්තේය. සචින් එක්දින තරගවලදී ශතක 49 ක් වාර්තා කර ඇත. ශතක වාර්තා කළ තරග 14 ක්ම ඉන්දියාව පරාජයට පත්වීම විශේෂත්වයකි. ශතක වාර්තා කළ තරග 33 කදී ඉන්දියාවට ජය හිමිව ඇති අතර තෙන්ඩුල්කාර් ශතක ලැබූ තරග 5 ක් ලකුණු සම වීමෙන් ද, තරගයක් තීරණයක් නොමැතිවද නිමාවට පත්වීය.ටෙස්ට් තරග 188 කට සහභාගි වූ තෙන්ඩුල්කාර් ශතක 51 ක් ලබා සිටී.තෙන්ඩුල්කාර් ශතක ලැබූ තරග 11 කදී ඉන්දියාව පරාජයට පත් විය. ශතක වාර්තා කළ තරග 20 කදී ඉන්දියාවට ජය හිමිවූ අතර ශතක වාර්තා කළ තරග 20 කදී ජය පරාජය නොමැතිව තරග නිමාවට පත්ව ඇත. සචින්ගේ පිත්ත හොඳීන්ම ක්‍රියාත්මක වූ ටෙස්ට් තරග 14 කදී වටිනාම ක්‍රීඩකයා සම්මානය සතුකර ගත්තේය.බංග්ලාදේශයේ ජාතික ක්‍රීඩාංගණයේදී ශතක සියයේ වාර්තාව පිහිටුවීමෙන් අනතුරුව ඔහු පැවැසූවේ වාර්තා පිහිටුවීමට ක්‍රීඩා නොකළ බවයි.“මගේ ක්‍රීඩා දිවිය ඉතා දුෂ්කර වූ එකක්. ඕස්ට්‍රේලියාවේ හා එංගලන්තයේ තණතිළිවල මා හොඳීන් ලකුණු රැස් කළා. මුම්බායි තණතිල්ලත් හොඳයි. මගේ හොදම කාලය පසුගිය වසර තුනයි.”ශතක 99 ක් ලබා තවත් ශතකයකට වසරකටත් වඩා කාලයක් ඔබට ගියේ ඇයි? මාධ්‍යවේදියෙකු නැ¼ගූ ප්‍රශ්නයකට පිළිතුරු දුන් සචින් පැවැසූවේ තමා පෘථග්ජන පුද්ගලයෙකු යනුවෙනි.“මගේ කාර්්‍යය තවම නිමාවී නෑ. වාර්තා ගැන හිතනවාට වඩා මා කැමැතියි ක්‍රිකට් ක්‍රීඩාවේ රැඳී සිටිමින් සේවයක් කරන්න. සචින් වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>19</day>
    </date>
    <link>http://www.dinamina.lk/2012/03/19/_art.asp?fn=s1203192</link>
    <topic>අම්බලන්ගොඩ සැතපුම් 5 මුහුදු පිහිනුම් තරගය</topic>
    <author>අම්බලන්ගොඩ සමූහආර්. ඥානදාස</author>
    <content>ශ්‍රී ලංකා ජල කී‍්‍රඩා සංගමයේ අනුග්‍රහය ඇතිව අම්බලන්ගොඩ ඩොල්පින් ජල ක්‍රීඩා සමාජය විසින් පසුගියදා පවත්වන ලද සැතපුම් පහේ විවෘත මුහුදු පිහිනුම් තරගයේ පිරිමි අංශයේ ප්‍රථම ස්ථානය මාදම්පා මධ්‍ය මහා විද්‍යාලයේ මහේෂ් මධුසංඛ (පැය 1 විනාඩි දහහතරයි තත්පර 38) විසින් ද, කාන්තා අංශයේ ප්‍රථම ස්ථානය මහනුවර මහාමායා විද්‍යාලයේ සුනේත්‍රා විජේරත්න විසින් ද (පැය 1 විනාඩි 21 තත්පර 49) දිනාගනු ලැබූහ.මෙම මුහුදු පිහිනුම් තරගය අම්බලන්ගොඩ ගොඩගම මුහුදු තීරයේදී පැවැත්විණි.ප්‍රතිඵල මෙසේය.පිරිමි අංශයදෙවැනි ස්ථානය - ශ්‍රී ලංකා යුද හමුදාවේ ටී. එච්. කේ. එස්. අයි. සිල්වා (පැය 1 විනාඩි 14 තත්: 42), තෙවැනි ස්ථානය - ශ්‍රී ලංකා යුද හමුදාවේ එල්. ආර්. කේ. රොෂාන් පීරිස් (පැය 1 විනාඩි 14 තත්පර 43)කාන්තා අංශයදෙවැනි ස්ථානය – අම්බලන්ගොඩ ධර්මාශෝක විද්‍යාලයේ පී. ඩබ්ලිව්. කවීෂා තරිඳුනි (පැය 1 විනාඩි 24 තත්පර 06), තෙවැනි ස්ථානය – අම්බලන්ගොඩ දේවානන්ද විද්‍යාලයේ කේ. ඉමාෂා සෙව්වන්දි (පැය 1 විනාඩි 27 තත්පර 38)පිරිමි සමස්ත සූරතාව - මාදම්පා මධ්‍ය මහා විද්‍යලය (ලකුණු 49)අනුසූරතාව - ශ්‍රී ලංකා යුද හමුදාව (ලකුණු 44)කාන්තා සමස්ත සූරතාව - මහනුවර මහාමායා විද්‍යාලය (ලකුණු 18)අනුසූරතාව- අම්බලන්ගොඩ ධර්මාශෝක විද්‍යාලය (ලකුණු 16).</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>19</day>
    </date>
    <link>http://www.dinamina.lk/2012/03/19/_art.asp?fn=s1203193</link>
    <topic>දික්වැල්ල විජිත-වීරකැටිය රාජපක්‍ෂ විදුහල් අතර 3 වැනි රුහුණු රන් සටන 23-24 දෙදින</topic>
    <author>පී. සිරිසේන දික්වැල්ල විශේෂ පි‍්‍රයාන් ද සිල්වා - මාතර ක්‍රීඩා</author>
    <content>දික්වැල්ල විජිත මධ්‍ය මහා විද්‍යාලයත් වීරකැටිය රාජපක්‍ෂ ජාතික පාසලත් අතර තෙවැනි වරටත් පැවැත්වෙන රුහුණු මහා රන් සටන මේ මස 23 සහ 24 සූරියවැව මහින්ද රාජපක්‍ෂ ජාත්‍යන්තර ක්‍රිකට් ක්‍රීඩාංගණයේ දී පැවැත්වේ. මෙම තරග මාලාවේ පළමු තරග දෙකම ජය පරාජයෙන් තොරව නිමා විය. මෙම වසරේ සත්කාරක පාසල් වන්නේ වීරකැටිය රාජපක්‍ෂ ජාතික පාසල යි.මෙම විදුහල් දෙක මාතර හා හම්බන්තොට දිස්ත්‍රික්ක වල ක්‍රීඩා පාසල් 2 වේ.මෙවර රන් සටනට විජිත විදුහල් පිලේ නායකත්වය දෙනු ලබන්නේ ඩබ්. ඒ. සුභාශ් ප්‍රසංග විසිනි. ඔහු දෙවැනි වසරේ වර්ණ ලාභියෙකි. 2010 පැවැති පළමු තරගයේ දී වමතින් පිත්ත හසුරවමින් ලකුණු 95 ක් ලබා ගෙන දක්‍ෂතම පිතිකරු සම්මානය දිනා ගත්තේ ය. හෙතෙම කණ්ඩායමේ කඩුළු රකින්නා ද වෙයි.හර්ෂ රමේෂ් ලක්මාල් උපනායකයා යි. දෙවැනි වසරේ වර්ණ ලාභි ක්‍රීඩකයෙකි. දකුණත් පිතිකරුවෙකි. දකුණතින් පා දඟ පන්දු යවයි.2010 වසරේ මෙම ගැටුමට කණ්ඩායම මෙහෙයවූ අමිත් උදයංග දෙවැනි වසරේ වර්ණ ලාභියෙකි. වමතින් පිත්ත හසුරුවන අමිත් දකුණතින් වේග පන්දු යවන දක්‍ෂ ක්‍රීඩකයෙකි. 17 පහළ මාතර දිස්ත්‍රික්ක කණ්ඩායම නියෝජනය කර ඇත.මෙවර රාජපක්‍ෂ විදුහල් පිලට නායකත්වය දෙන්නේ දෙවැනි වසරේ වර්ණ ලාභී මනුර භානුකයි. ඔහු තුන් ඉරියව්වෙන්ම දස්කම් දක්වා ඇත. මේ වසරේ රාජපක්‍ෂ විදුහල් කණ්ඩායමේ සියළුම ක්‍රීඩකයින් දකුණතින් පිත්ත හසුරුවන අතර, දකුණතින් පන්දු යවන්නන් වීම විශේෂත්වයකි. දෙවැනි වසරේ වර්ණ ලාභී තුන් ඉරියව් ක්‍රීඩක රජින් ද දනේෂ් උපනායකයා යි. දෙවැනි වසරේ වර්ණ ලාභී ඉශාන් මධුසංක කණ්ඩායමේ කඩුළු රකින්නා යි. අයේශ් මධුවන්ත, චරිත් සාමන්ත්‍ර සහ නිරංජ මධුමාදව දෙවැනි වසරේ වර්ණ ලාභීන් ය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>19</day>
    </date>
    <link>http://www.dinamina.lk/2012/03/19/_art.asp?fn=s1203194</link>
    <topic>සාන්ත තෝමස් පිල තෙවසරකට පසුව රාජකීයයෝ පරදවයි</topic>
    <author/>
    <content>කොළඹ රාජකීය හා ගල්කිස්ස සාන්ත තෝමස් විදුහල් අතර එස්.එස්.සී පිටියේ දී පැවැති 37 වැනි වාර්ෂික සීමිත ඕවර ක්‍රිකට් තරගයේ දී ඩක්වර්ත් / ලුවිස් න්‍යායට අනුව ලකුණු 113ක ජයක් සාන්ත තෝමස් පිලට හිමි විය. ඔවුහු මේ වාර්ෂික තරගය මෙවර ජය ගත්තේ වසර තුනකට පසුවය.කාසියේ වාසිය දිනා ගත් රාජකීය පිලේ ඇරැයුම අනුව පළමුව පන්දුවට පහර දුන් සාන්ත තෝමස් පිල ආරම්භක පිතිකරු ඩෙමින් ජයසිංහ පන්දු 132 කින් ලබා ගත් ලකුණු 101 මත ඕවර 50 අවසානයේ කඩුලු 9 කට මුළු ලකුණු 238 ක් වාර්තා කළේය. ජයසිංහ හතරේ පහර 11 ක් හා හයේ පහරක් එල්ල කරමින් ඔහු ගේ ශතකය පන්දු 130 කදී සම්පූර්ණ කළේ ය. ඔහුට මනා සහායක් ලබා දුන් නායක සචින් පීරිස් පන්දු 68 කින් ලකුණු 53 ක් රැස් කළේ ය. මේ දෙදෙනා තෙවැනි කඩුල්ල වෙනුවෙන් ලකුණු 107 ක සබඳතාවක් ගොඩනැගූහ.ඊට පෙර, ජයසිංහ හා ජාවෙඩ් බොන්ග්සෝ (15) දෙවැනි කඩුල්ල වෙනුවෙන් ලකුණු 50 ක් එක් කළහ. වේග පන්දු යවන අනූප තිලකරත්න හා හරිත් සමරසිංහ කඩුලු 3 බැගින් ලබා ගත් අතර අන්ජන කුඩාහෙට්ටි කඩුලු 2 ක් ලබා ගත්තේ ය.රාජකීය විදුහල් පිල වෙනුවෙන් ආරම්භක පිතිකරු ඉසුරු ගුණතිලක වැඩිම ලකුණු වාර්තා කරමින් ලකුණු 41 ක් රැස්කර ගත් අතර නායක ඉමල් ලියනගේ පන්දු 37 කින් ලකුණු 39 ක් ලබා ගත්තේ ය. හතරේ පහර 6ක් හා හයේ පහරක් ලියනගේ ඉනිමට ඇතුළත්ව තිබිණි. ගුණතිලක පන්දු 58 කට මුහුණ දෙමින් හතරේ පහර 3 ක් එල්ල කළේ ය.රාජකීය පිලේ අවසන් ලකුණු පුවරුව ඕවර 35 කදී කඩුලු 4 කට මුළු ලකුණු 145 ක් ලෙස සටහන්ව තිබිණි. සාන්ත තෝමස් ආරම්භක පිතිකරු ජයසිංහ ‘තරගයේ වීරයා’ ලෙස නම් කෙරිණි.මේ තරගය අතරවාරයේ දෙපිලේම ආධාරකරුවෝ ගුටිබැට හුවමාරු කරගත් බවක් වාර්තාවේ. පිටියෙන් ඇරැඹුණු එය මහාමාර්ගය දක්වා ඇදී යාමෙන් පසුව පොලීසිය මැදිහත්වීමෙන් ගැටුම අවසන් වූ බවද වාර්තාවේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>19</day>
    </date>
    <link>http://www.dinamina.lk/2012/03/19/_art.asp?fn=s1203196</link>
    <topic>එංගලන්තයට ජයග්‍රාහී ආරම්භයක්</topic>
    <author/>
    <content>එංගලන්ත ක්‍රිකට් කණ්ඩායම ඔවුන්ගේ ශ්‍රී ලංකා සංචාරය ජයග්‍රාහීව ආරම්භ කරමින් ශ්‍රී ලංකා ක්‍රිකට් සභාපතිගේ පිලට එරෙහිව ඉනිමක හා ලකුණු 15 ජයක් වාර්තා කළේය.ආර්. ප්‍රේමදාස ජාත්‍යන්තර ක්‍රිකට් ක්‍රීඩාංගණයේ පැවැති මේ තුන්දින පෙරහුරු තරගයේ පළමුව පන්දුවට පහර දුන් සභාපතිගේ පිල ලකුණු 169කට දැවී ගියේය.එංගලන්තය කඩුලු 8 කට ලකුණු 303ක් රැසකර ගෙන පළමු ඉනිම නතර කොට ඔවුන්ගේ පන්දු යවන්නන් ලවා ප්‍රතිවාදී පිලට ප්‍රබල අභියෝගයක් එල්ල කළහ. ඒ අනුව, තරගයේ දෙවැනි දින සවස තේ පානයට පෙර සභාපතිගේ පිලේ සියලුම ක්‍රීඩකයෝ ලකුණු 119කට දැවී ගියහ. මේ තරගයේ ශ්‍රී ලංකා ක්‍රිකට් සභාපතිගේ පිල වෙතින් වාර්තා වූයේ එක් අර්ධ ශතකයක් පමණි. ආරම්භක පිතිකරු අශෝක් සිල්වා පළමු ඉනිමේදී එම අර්ධ ශතකය වාර්තා කළේය.දෙවැනි ඉනිමේදී අනෙක් ආරම්භක පිතිකරු දිමුත් කරුණාරත්න ලකුණු 31ක් ලබා ගනිමින් සභාපතිගේ පිලේ වැඩිම ලකුණුලාභියා බවට පත් විය. එංගලන්ත ඉනිමේදී ඇලෙස්ටෙයාර් කුක් නොදැවී ලකුණු 163ක් රැස්කර ගත්ත ද සෙසු පිතිකරුවන් කිසිවෙකුටත් අර්ධ ශතකයක් ලබා ගැනීමට නොහැකි විය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>19</day>
    </date>
    <link>http://www.dinamina.lk/2012/03/19/_art.asp?fn=f1203191</link>
    <topic>එස්. එම්. චන්ද්‍රසේන</topic>
    <author>සාකච්ඡා කළේ තෙන්නකෝන් කුලසේකර</author>
    <content>* මානුෂික මෙහෙයුම හා මානව හිමිකම් කඩ කිරීමේ චෝදනා, රටේ ආර්ථික සංවර්ධනය හා බලය විමධ්‍යගත කිරීමේ දහතුන් වෙනි ව්‍යවස්ථා සංශෝධනය පිළිබඳ ගොවිජන සේවා හා වන ජීවී අමාත්‍ය එස්. එම්. චන්ද්‍රසේන මහතා සමඟ කරන ලද සාකච්ඡාවකි මේ.නැහැ. අපේ රටේ කවදාවත් සිංහල, දමිළ, මුස්ලිම්, බර්ගර්, ආදි ජනතාව අතර ජනවාර්ගික ගැටලුවක් හෝ අර්බුදයක් තිබුණේ නැහැ. පේදුරු තුඩුවේ සිට දෙවුන්දර තුඩුව දක්වා සිංහල දමිළ මුස්ලිම් බර්ගර් මැලේ ජාතිකයන් පදිංචි වී සිටියා. රැකි රක්ෂා, ගොවිතැන් කර ජීවත් වුණා. රජයේ අණ පනත් නීති රීතිවලට යටත්ව ජීවත් වුණා. ජාතින් අතර ආවාහ විවාහ කටයුතු ද සිදු වුණා. එදා රටේ ජනවර්ග අතර අර්බුද තිබුණේ නැහැ.යාපනය නගරාධිපති දොරේ අප්පා ඝාතනය කරමින් ප්‍රභාකරන් ඇරැඹි නීති විරෝධී ක්‍රියා හැත්තෑව දසකයේ අග භාගයේ ඇරැඹුණා. 1983 ජේ. ආර්. ජයවර්ධන පාලන සමයේ ඇරැඹු කළු ජූලියෙන් සිංහල දමිළ ගැටුම් ඇති වුණා. එල්. ටී. ටී. ඊ. සංවිධානය විසින් නීති විරෝධී ලෙස උතුරේ හමුදා සෙබළුන් දහතුන් දෙනකු ඝාතනය කිරීම දඩමීමා කරගෙන ඇරැඹුණ ගැටුම උතුරේ පදිංචිව සිටි සිංහල ජනතාව දකුණටත් දකුණේ සිටි ඇතැම් දමිළ ජනතාව උතුරටත් පලවා හැරියා. ඒත් අද වන විටත් දකුණේ සිංහල, මුස්ලිම් ජනතාව සමඟ දමිළ ජනතාව සාමයෙන් ජීවත් වෙනවා. උතුරෙන් පලවා හැරි මුස්ලිම් ජාතිකයන් මෑතක් වනතුරුම පුත්තලම ප්‍රදේශයේ අනාථ කඳවුරුවල ජීවත් වුණා.එල්. ටී. ටී. ඊ. සංවිධානය රජයේ නීතියට අභියෝග කරමින් කැලෑ නීතිය ක්‍රියාත්මක කර සිංහල සේම දමිළ නායකයන්ද ඝාතනය කළා. ප්‍රජාතන්ත්‍රවාදී රාජ්‍ය නීතියත් ප්‍රභාකරන්ගේ අවනීතියත් අතර තිස් වසරක ගැටුමක් තිබුණා. සිංහල දමිළ මුස්ලිම් ජනතාවගේ ලේවලින් උතුර දකුණ නැෙඟනහිර බටහිර මහ පොළොව තෙත් වුණා. උතුරු ප්‍රදේශය සිංහල, මුස්ලිම්, ජනතාවට තහනම් ප්‍රදේශයක් වුණා. නීතියත් අවනීතියත් අතර සටනක් ගැටුමක් තිබුණා විනා ශ්‍රී ලංකාවේ ජනවාර්ගික ගැටුමක් තිබුණේ නැහැ.සම්පූර්ණ අසත්‍යයක්. අපි මැරිල ඉපදුණේ නැහැනේ. මානුෂික මෙහෙයුම ඇරැඹීමට පෙර ජේ. ආර්., ප්‍රේමදාස, විජේතුංග, චන්ද්‍රිකා බණ්ඩාරනායක, රාජ්‍ය පාලන යුගවලදීත් රාජ්‍ය නීතියට එරෙහි වූ එල්. ටී. ටී. ඊ. ත්‍රස්තවාදය මර්දනය කිරීමේ මෙහෙයුම් තිබුණා. රජයේ නිල හමුදා හා එල්. ටී. ටී. ඊ. සංවිධානය අතර බරපතළ ගැටුම් ඇති වුණා. දෙපාර්ශ්වයේම උදවිය ඝාතනය වුණා.ත්‍රස්තවාදීන් උතුරු නැෙඟනහිර සේම දකුණේ සිංහල දමිළ මුස්ලිම් ජනතාව බුරුතු පිටින් ඝාතනය කළා. ආගමික සිද්ධස්ථාන වන්දනාමාන කිරීමට පැමිණි බැතිමතුන් මරා දැම්මා. බිම් බෝම්බ බස් බෝම්බ ගස් බෝම්බ අටවා අහිංසක මිනිසුන් ඝාතනය කළා. රනිල්ගේ සටන් විරාම කාලයේ අවි ආයුධ අතේ තිබූ පොලිස් නිලධාරීන් හත්සියයක් අමානුෂික ලෙස ඝාතනය කළා. මානුෂික මෙහෙයුමේ දී අහිංසක දමිළ මිනිසුන් ඝාතනය කළා යැයි චෝදනා නගන උදවිය අහිංසක සිංහල, මුස්ලිම් ජනතාව ඝාතනය වූ බව පවසන්න අකමැති ඇයි?දැන් එජාප ය ජවිපෙ ඇතුළු විරුද්ධ පක්ෂ ජීවත් වෙන්නේ නම් ඉතා අසීරුවෙන් තමා. රට ආර්ථික අතින් බිඳ වැටි නැතත් ඒ පක්ෂ දෙකනම් බිඳ වැටී තව තවත් බිඳ වැටෙමින් පවතිනවා.මානුෂික මෙහෙයුම ඇරැඹුණේ ජනාධිපතිවරු හතර දෙනෙකුට විසැඳීමට නොහැකි වූ ලොව දරුණුම ගරිල්ලා සංවිධානය වන එල්. ටී. ටී. ඊ. ත්‍රස්තවාදයෙන් ශ්‍රී ලාංකික ජාතිය නිදහස් කර ගන්න. ඒ වන විට සටන් විරාමය නැමැති මර උගුල අටවා බටහිර ජාතින්ගේ අවශ්‍යතා අනුව රනිල් වික්‍රමසිංහ මහතා පාර්ලිමේන්තුවටවත් නොදන්වා උතුරු නැෙඟනහිර සීමා වෙන් කර නිල නොවන ඊළාම් රාජ්‍යයක් ප්‍රභාකරන්ට වෙන්කර දී තිබුණා. ඊළාම් දේශයේ යුද ගුවන් නාවික හා පොලිස් හමුදා පිහිටුවා ගෙන තිබුණා. අධිකරණවල නඩුත් විභාග කළා. අවි ආයුධ ගෙන්වුවා. ප්‍රජාතන්ත්‍රවාදිව මහජන ඡන්දයෙන් පත් වූ ශ්‍රී ලංකා රජයට එරෙහිවයි ත්‍රස්තවාදය ක්‍රියාත්මක වුණේ. ඒ වන විට බටහිර ඇතැම් රාජ්‍යයන් කොටි ත්‍රස්තවාදින්ට එළිපිට රහසිගතවද උදව් කළා. රාජ්‍ය නොවන සංවිධාන ප්‍රභාකරන් දිරිමත් කළා. ශක්තිමත් කළා. මානුෂික මෙහෙයුමේදී ප්‍රධාන වශයෙන්ම නිදහස් කර ගැනුණේ දෙලක්ෂයක් පමණ වූ දමිළ ජනතාවයි. ත්‍රස්තවාදීන් ප්‍රාණ ඇපකරුවන් බවට පත් කර ගෙන කෲර වධ දෙමින් දමිළ මිනිසුන් ඝාතනය කරමින් සිටියදී තමා ප්‍රභාකරන් නැමැති ත්‍රස්ත නායකයා සමඟ එල්. ටී. ටී. ඊ. කොටි ත්‍රස්තවාදය අවසන් කිරීමට මහින්ද රාජපක්ෂ රජයට හැකි වුණේ.ත්‍රස්තවාදය අවසන් කළේ 2009 වසරේ අග භාගයේදී. ප්‍රභාකරන් නන්දිකඩාල් කළපුවේ දී අවසන් ගමන් යන විට බටහිර රාජ්‍ය නායකයන්ගේ ඊළාම් රාජ්‍ය සිහිනය විනාශ වුණා. රාජ්‍ය නොවන සංවිධාන අසරණ වුණා. ඒ විතරක් ද අපේ රටේ එ. ජා. ප. ය ප්‍රමුඛ විපක්ෂය ද දිය වී ගියා. සාමය උදා වූ රට ජනාධිපතිතුමා වේගවත් සංවර්ධනයක් කරා මෙහෙයවමින් සිටිනවා. ඒ අතර තමා මානව හිමිකම් චෝදනා එල්ල කරන්නේ. මානුෂික මෙහෙයුම අවසන් මොහොතේ නතර කරන ලෙස බටහිර බලවත් රාජ්‍ය නායකයන් රජයට බල කළා. රටට ජාතියට ආදරය කරන අභීත රාජ්‍ය නායකයා වූ ජනාධිපතිතුමා ඒ තර්ජන ගර්ජන තුට්ටුවකටවත් ගණන් ගත්තේ නැහැ. ඉතිං මානව හිමිකම් චෝදනා ජනාධිපතිතුªමාට මොන තර්ජනයක්ද?මානුෂික මෙහෙයුමේදී අපේ විරුද්ධ පක්ෂයත් බටහිර රාජ්‍යයනුත් ජනාධිපතිතුමාගේ කකුලෙන් ඇද්දා. තර්ජන ගර්ජන කළා. ශ්‍රී ලංකාවට මොකද වුණේ. හොඳට මතක තියා ගන්න මේ රටේ රජ වී සිටින්නේ හිවල් පෝතකයෙක් නොවේ. සිංහ රාජයෙක්. ඉරාකයට ලිබියාවට කළ දේ අපේ රටට කරන්න බැහැ. අපේ මුතුන් මිත්තන් මේ රට රැක ගෙන සිටින්නේ ලක්ෂ ගණනින් ජීවිත පූජා කරලා. මෑත ඉතිහාසයේ අපේ රණවිරුවන් ජීවිත පූජා කළා. අත පය ඇස් කන් අහිමි කර ගත්තා. රට පාවා දුන් පරපුරේ උදවිය ඉන්නේ ටික දෙනයි. රට රැකගත් පරපුර විශාලයි. ජිනිවා යෝජනා සම්මත කර ගෙන අපේ ජනාධිපතිතුමා ආරක්ෂක ලේකම්තුමා හමුදා ප්‍රධානීන් ජාත්‍යන්තර දංගෙඩියට යවා බලය ලබා ගැනීමට ‘සුදු කොඩි’ කුමන්ත්‍රණය දියත් කළ උදවියට අද යන එන මං නැහැ.දැන් එජාප ය ජවිපෙ ඇතුළු විරුද්ධ පක්ෂ ජීවත් වෙන්නේ නම් ඉතා අසීරුවෙන් තමා. රට ආර්ථික අතින් බිඳ වැටි නැතත් ඒ පක්ෂ දෙක නම් බිඳ වැටී තව තවත් බිඳ වැටෙමින් පවතිනවා. පසුගිය වසරේ වාහන හය ලක්ෂයක් අලුතෙන් ලියාපදිංචි වෙලා. හද්දා පිටිසර හැම ගොවි ගෙදරකම ට්‍රැක්ටරයක්, අත් ට්‍රැක්ටරයක් යතුරු පැදි කීපයක් තියෙනවා. සුව පහසු ස්ථිර නිවාස ඉදි වෙමින් පවතිනවා. වැව් අමුණු නව ජල යෝජනා ක්‍රම ඉදි වෙනවා. විවෘත කරනවා. මාර්ග නවීකරණය වෙනවා. නව ගුවන් තොටුපලවල් වරායවල් ඉදි වෙනවා. දරුවන් හොඳට ඉගෙන ගන්නවා. විපක්ෂය සැණකෙළියක් යැයි කියූ අනුරාධපුර දැයට කිරුළ ප්‍රදර්ශනය නරඹන්න තිස්පන් ලක්ෂයක ජනතාවක් ආවා.රටේ ජනතාව ජීවත් වෙන්න බැරිව හිඟා කනවා නම් රටේ උද්ධමනය අඩු වෙනවද? දළ ජාතික ආදායම ඉහළ යනවාද? අද අපේ රටේ වර්ධන වේගය ඉන්දියාවත් පසු කර ගෙන චීනය ළඟට ඇවිත්. සහලින් රට ස්වයංපෝෂිතයි. දිවි නැ¼ගුම තෙවෙනි අදියර ඇරඹුණා. ගෘහ ආර්ථිකය ශක්තිමත් වෙන්නේ ඉතා වේගයෙන්. තවත් වසර කිපයකදී ශ්‍රී ලංකාව ආසියාවේ ආශ්චර්යමත්ම රට බවට පත් කිරීමේ මහින්ද චින්තනය සැබෑ වෙමින් පවතිනවා.දහතුන් වෙනි ආණ්ඩුක්‍රම ව්‍යවස්ථා සංශෝධනය ගෙන ආවේ ජේ. ආර්. ජයවර්ධන ජනාධිපතිවරයායි. එය සිදු වූයේත් ඉන්දියාවේ බලපෑම මතයි. උතුරු නැෙඟනහිර පළාත් ඒකාබද්ධ කර පිහිට වූ පළාත් සභාවේ ‘වර්ධරාජා පෙරුමාල්’ ප්‍රධාන අමාත්‍ය ධුරයට පත් වුණා. ඔහු ඊළාම් කොඩිය ඔසවා ඉන්දියා හමුදාව සමඟ පලා ගියා. අද උතුරේ ප්‍රාදේශීය සභා පිහිටුවලා තියෙනවා. එහි මන්ත්‍රීවරු දමිළ ජාතිකයන්. ළඟදීම පළාත් සභා මැතිවරණය එනවා. එවිට අනිවාර්යයෙන්ම දමිළ මන්ත්‍රීවරු පත් වෙනවා.පක්ෂය කුමක් වුවත් උතුරු පළාත් සභාවේ දමිළ ජාතිකයනුයි සංවර්ධන කටයුතු සකසන්නේ. පාර්ලිමේන්තුව නියෝජනය කරන්නේත් දමිළ මන්ත්‍රීවරු උතුරට අවශ්‍ය ඉඩම් හෝ පොලිස් බලතල හෝ 13 ඉක්මවා ගිය බලයක් නොව බලගතු ආර්ථික බලයක් පමණයි. උතුරේ සම්පත් ප්‍රයෝජනයට ගෙන උතුරු ජනතාවගේ ආර්ථිකය සවිමත් නොකර කඩදාසියක රැඳුන බලයක් දුන්නා යැයි කියා උතුරේ දමිළ ජනතාවට සෙතක් වෙන්නැහැ.දහතුන් වෙනි ව්‍යවස්ථාවේ සම්පූර්ණ බලය හෝ ඊට ඉහළ බලයක් දුන්නත් ප්‍රභාකරන්ට යුද්ධයෙන් දිනාගත නොහැකි වු ඊළාම් රාජ්‍යය දෙමළ ඩයස්පෝරාවට බටහිර බලවතුන් හරහා ශ්‍රී ලංකාවේ දොන් ජුවන් ධර්මපාල ආණ්ඩු පිහිටුවා ලබා ගැනීමට මේ රටේ ජනතාව කිසිසේත්ම ඉඩ දෙන්නේ නැහැ. අනෙක උතුරේ ජනතාව අද මරණ බියෙන් තොරව ජීවත්වෙනවා. තම දූ දරුවන් බිල්ලට දීමට උතුරේ ජනතාව සූදානම් නැති බවත් මතක තබා ගන්න..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>19</day>
    </date>
    <link>http://www.dinamina.lk/2012/03/19/_art.asp?fn=f1203192</link>
    <topic>සංඝාධිකරණයක් පනවන්නේ නැතිව සසුන රැකගන්න බැහැ</topic>
    <author/>
    <content>පසුගිය දිනෙක අධිකරණයේ විභාග කළ නඩුවක තීන්දුව ප්‍රකාශ කළ විනිශ්චයකාරවරයා කිසියම් පුද්ගලයෙක් පැවිදි කිරීමට පෙර ඔහු බුදු දහමේ සඳහන් ආකාරයට මහණ කිරීමට යෝග්‍ය පුද්ගලයෙක් දැයි විමසා බැලීමේ අවශ්‍යතාවය තෛ‍්‍ර නිකායික මහා නායක හිමිවරුන් වෙත යොමු කළා. මෑත කාලීනව මෙවැනි සිදුවීම් කිහිපයක් ඇති වුවත් ඒ ගැන ප්‍රමාණවත් සාකච්ඡාවක් ඇති වූයේ නැත. නිට්ටඹුව සාරිපුත්ත අධ්‍යාපන විද්‍යා පීඨයේ පීඨාධිපති කොටගම වාචිස්සර හිමියන් ඒ සඳහා පිළියමක් ලෙස යෝජනා කරන්නේ නිකාය භේදයකින් තොර සංඝාධිකරණයක් ඇති කිරීමයි. මෙවර ධර්ම සභාව ඒ ගැනයි.භික්‍ෂුවගේ පැවැත්ම හා ක්‍රියාකාරීත්වය ගිහියෙකුට වඩා ඉඳුරාම වෙනස්. මෙය බුදුන් වහන්සේ “අඤඤෝ මෙ ආකප්පෝ කරණීයෝ” යනුවෙන් සඳහන් කර තිබෙනවා. මෙය සියලුම භික්‍ෂුන් වහන්සේලා දැන ගත යුත්තක්. ගිහියාගේ සහ පැවිද්දාගේ එකම අරමුණ නිවන් දැකීම වුවත් ඔවුන් ගමන් කළ යුත්තේ මාර්ග දෙකක. සුත්ත නිපාතයේ එන ධම්මික සූත්‍රයේ පංච ශීලය ඇසුරු කරමින් ගිහියා ජීවත් විය යුතු ආකාරය ගැන බුදුන් වහන්සේ දේශනා කර තිබෙනවා.පසිඳුරන් පාලනය කරගෙන පැවිද්දන් යායුතු මඟ ගැන “ඍයා පතං පබ්බ ජිනානු ලෝමිකං” යනුවෙන් දේශනා කර තිබෙනවා. ගිහි පැවිදි දෙපිරිිස එකම සමාජයක ජීවත් වුවත් දෙපිරිස යා යුත්තේ ජීවන මාර්ග දෙකක බව මේ අනුව පැහැදිලිව පෙනෙනවා. ගිහියාගෙන් වෙන් කොට භික්‍ෂුවගේ අනන්‍යතාවය තහවුරු කර ගැනීමයි එහි බලාපොරොත්තුව.මුල් බුදු සමය තුළ ඉන්දියාවේ විවිධ ආගමික සම්ප්‍රදායන්හි ගිහි පැවිදි භේදයකින් තොරව එකම මඟක ගමන් කළ ස්වභාවයක් තිබුණා. ඔවුන්ගෙන් වෙනස්ව බෞද්ධ සමාජය පැවතිය යුතු වුණා. දස ධම්ම සූත්‍රයේ දී බුදුන් වහන්සේ පැවිද්දා විසින් “මම ගිහියාට වඩා වෙනස් මඟක ගමන් කරන බව නිතර සිහිපත් කළ යුතු” බව සඳහන් කළා.කාලය ගත වන විට සමහර භික්‍ෂුන් වහන්සේලා ගිහි ව්‍රතයට පිවිසි බවක් දකින්නට ලැබෙනවා. නමුත් සියලුම භික්‍ෂුන් වහන්සේලා එසේය කියලා අපි වරදවා තේරුම් ගත යුතු නැහැ. තමන්ගේ අධ්‍යාත්මික සුවය සලසා ගනිමින් ගිහියනුත් ඒ සඳහා උනන්දු කරන භික්‍ෂුන් පිරිසක් සිටින බව අපිට සතුටින් කියන්න පුළුවන්. නමුත් සමහර භික්‍ෂුන් ගේ ක්‍රියා කලාපය නිසා සංඝ සමාජයට තිබෙන ගෞරවයේ අඩුවීමක් සිදුව තිබෙනවා.බුදුන් වහන්සේ භික්‍ෂුව හැඳින් වූයේ අනුන් දෙන දෙයින් යැපෙන පුද්ගලයෙක් ලෙසයි. පාංශු කූල සිවුරු දැරීමේ චාරිත්‍රය වැනි මුල් කාලීන සිරිත් කාලයාගේ ඇවෑමෙන් වෙනස් වූවා. බුදුන් වහන්සේ භික්‍ෂුව සමාජය තුළ හුදෙකලා පුද්ගලයෙක් කරන්න බලාපොරොත්තු වුණේ නැහැ.ශ්‍රාවක සංඝයා ගැන බුදුන් වහන්සේ බොහොම ප්‍රබෝධයෙන් කතා කළ අවස්ථා මුල් බුදු සමයේ කොතෙකුත් දකින්න ලැබෙනවා. සමඟි සම්පන්න වූ, සතුටු සිතින් ජීවත් වන, වාද විවාද ආදී භේදයන් නොමැති, එකට එකතුව ක්‍රියා කරන පිරිසක් ලෙස සංඝ සමාජය ගැන හඳුන්වා තිබෙනවා. ඒ වගේම ඔවුනොවුන් කෙරෙහි මෛත්‍රී සහගතව ක්‍රියා කරන පිරිසක් හැටියට භික්‍ෂු සමාජය හඳුන්වා තිබෙනවා. නමුත් පන්සල් පරපුර රැක ගන්න කියලා නුසුදුසු පුද්ගලයන් පැවිදි කිරීමෙන් භික්‍ෂු ගෞරවය නැතිව තිබෙනවා.මුල් යුගයේ දී බොහෝ දෙනෙක් ගිහි ජීවිතයෙන් ඈත්ව ශාසනයට ඇතුල් වුණේ ශ්‍රද්ධාව නිසා. මේ නිසා බුදුන් වහන්සේට ශාසනයට විසි වසරක් ගත වෙන තෙක් විනය නීති පනවන්න අවශ්‍ය වුණේ නැහැ. ක්‍රමයෙන් වෙනත් ආගමික සම්ප්‍රදායන්වල හිටපු අය බුද්ධ ශාසනයට ඇතුල් වුණා. සමහරු සංඝ සමාජයට ඇතුල් වුණේ ඔවුන්ට ජීවත් වෙන්න ක්‍රමයක් අවශ්‍යය නිසයි. සමහරු යුද්දෙට යන්න තිබෙන අකමැත්ත නිසාත් පැවිදි වුණා. ඒ නිසා ශ්‍රද්ධාවෙන් බැහැරව උදර පෝෂණය අපේක්‍ෂා කළ පිරිසක් පසු යුගයේ දී පහළ වුණා. සැරියුත් හිමියන්ට මේ තත්ත්වය පෙනිලා උන් වහන්සේ විනය නීති පනවන්න ඉල්ලීමක් කළා.බුදුන් වහන්සේ සංඝ පරපුර පවත්වාගෙන යන්න උත්සාහ කළේ නීතිරීති මඟින් බැඳ තබා නෙවෙයි. නමුත් අවසානයේ විවිධ අරමුණු සඳහා පුද්ගලයන් ශාසනයට අතුන් වන විට ශාසනයේ පැවැත්ම සඳහා විනය නීති පැනවීමට අවශ්‍ය වුණා. පැවිද්ද හා උපසම්පදා භික්‍ෂුන් සම්බන්ධයෙන් ගත යුතු විනය නීති සම්ප්‍රදායක් ඇති වූයේ මේ ආකාරයට යි. බුදුන් වහන්සේ විනය නීති පැන වූයේ සංඝයාගේ පහසුව සඳහා වැරදි කරන භික්‍ෂුන්ට නිග්‍රහ කිරීමට යි. ශික්‍ෂාකාමී භික්‍ෂුන් ගේ හිත සුව පිණිස යි.කිසියම් පුද්ගලයෙක් පැවිදි කිරීමට පෙර ඔහුගේ වයස, ශාරීරික යෝග්‍යතාව වැනි කරුණු ගැන සැලකිල්ලට ගත යුතු බව බුදුන් වහන්සේ සඳහන් කර තිබෙනවා. වයස අනුව ගත හොත් පැවිදි කරන පුද්ගලයා අවම තරමින් කපුටෙක් හෝ එලවා ගත හැකි වයසක සිටිය යුතුයි. ඊළඟට කුෂ්ඨ, වණ, අපස්මාර වැනි ප්‍රවේණි ගත රෝග තිබෙන අය පැවිදි නොකළ යුතු බව සඳහන් කර තිබෙනවා. රෝගීන් පැවිදි කිරීමෙන් ශාසනික සංවර්ධනයට සේවයක් වන්නේ නැහැ. රාජ භටයන්, සොරුන්, අධිකරණයේ නම ලියැවුණු අපරාධකරුවන් පැවිදි නොකළ යුතුª බව සඳහන් කර තිබෙනවා. ණය කරුවන් දාසයන් එයින් අත්මිදීමෙන් පසු පමණක් පැවිදි කළ යුතු බව සඳහන් කර තිබෙනවා. ඊළඟට දරුවන් පැවිදි කිරීමේ දී දෙමව්පියන් ගේ් අවසරය තිබිය යුතුයි.මෙලෙස පැවිදි කළ යුතු හා නොකළ යුතු පුද්ගලයන් දැක්වීමෙන් බලාපොරොත්තු වූයේ බුද්ධ පුත්‍රයා ශාසනය ගැන අන්‍යයන් තුළ පැහැදීමක් ඇති කළ හැකි භික්‍ෂුවක් බවට පත් කිරීමයි.නිකාය සිමාවන් ගෙන් තොරව බුද්ධ ශාසනය සුරක්‍ෂිත කිරීම සඳහා සංඝාධිකරණයක් හෝ සංඝ කතිකාවතක් ඇති විය යුතුයි. දැන් මේ සඳහා බල කෙරෙන සිදුවීම් කිහිපයක් සිදුව තිබෙනවා. මේක උඩ බලාගෙන කෙළ ගහන වැඩක් නෙවෙයි. නෑඹිලියෙන් මේ කුණු ටික වහන්න බැහැ. බුදුන් වහන්සේ කියූ පරිදි ධර්මය හා විනය බබළන්නේ විවෘත වූ තරමට යි. දැන් අපිට මේ ප්‍රශ්නයට මුහුණ දීමට සිදුව තිබෙනවා. වහගෙන ශාසනය විනාශ වෙන්න අරිනව ද? නැත්නම් විවෘතව කතා කරලා ශාසනය රැක ගන්නව ද කියලා. මේක රජයකට කරන්න පුළුවන් දෙයක් නෙවෙයි. සංඝයා එකතුව පොදු සම්මුතියක් ඇති කොට එය ක්‍රියාත්මක කිරීමේ වගකීම රජයට පැවරිය යුතුයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>19</day>
    </date>
    <link>http://www.dinamina.lk/2012/03/19/_art.asp?fn=f1203193</link>
    <topic>අඬන්නෙපා පුංචි රෝස මල</topic>
    <author>ඉරේෂා මධුරකාවිනී</author>
    <content>දවසක් ගෙවිලා තවත් දවසක් උදාවෙනවා. කාලය ගතවෙන්නේ පුදුම විදිහට. හිතාගන්න බැහැ. දවස තව දිගු වෙන්න මං හැමදාමත් ප්‍රාර්ථනා කරනවා. ඒත් හෙට දිනයට නම් මට දැනෙන්නෙ පුදුම බයක්. හෙට දිනය අපි වෙනුවෙන් ඉල්ලන්න මං ඊටත් වඩා බයයි. දෙවියන් ආයෙමත් අකාරුණික වෙයි කියලා මගේ හිතට පුදුමාකාර බයක් දැනෙනවා. ඒත් දෙවියන්ට පුළුවන් නම් හෙට දිනයේ මගේ දෑස් සදහටම පියවන්න ඒ වෙනුවෙන් දෙවියන් ඉදිරියේ බැගෑපත් වෙන්න කන්නලව් කරන්න මං බය නැහැ.“අප්පච්චි... මං මේ ඇඳුමට ලස්සනයිද?”“ඔව්... මගේ බෝනික්කියේ... ඔයා දෙවියන් මට දුන්නු පුංචි සුරංගනාවියක්නේ... ඒත්...”“ඒත්... ඇයි ඒත් කියන්නේ... මං ලස්සන නැද්ද?”“ලස්සනයි... හරියට ඔයා පින්නේ පිපුණු පින්න මලක් වගේ”“ඇයි එහෙනම් ඒත් කිව්වෙ?”“ඒත්... ඒත් දෙවියන් හරිම අකාරුණිකයි. කෝප වුණහම දෙවියන් කරන්නේ මොනවද ඒ අයම දන්නෙ නැතුව ඇති. දෙවියන් මේ තරම් අකාරුණික වෙලා අම්මගෙන් මගෙන් විතරක් නෙවේ මේ කිසිම දෙයකට සම්බන්ධ නැති ඔයාගෙනුත් පළිගනීවි කියා මං හිතුවෙ නැහැ. කවදාවත්ම හිතුවෙ නැහැ. අනේ එහෙම හිතුණා නම් මං කවදාවත් ඔයාව ඉල්ලලා දෙවියන්ට කරදර කරන්නෙ නැහැ.“අප්පච්චි ඇයි එහෙම කියන්නෙ. දෙවියෝ මොනවද අපිට කළේ?”“ඔයා ඉපදුණු දවසෙ මං තරම් සතුටු වුණ කෙනෙක් මේ ලෝකේ තවත් නැතුව ඇති. සතුට වැඩිකමට මං හුඟාක් ඇඬුවා. එදා ඒ ඇඬුවා වගේ සිය දහස් ගුණයක් අද මං හදවතින් අඬනවා. පුංචි රෝස මල් කැකුළක් අපට ලබා දෙන්න කියලා ඔයාගෙ අම්මයි මමයි දෙවියන්ට හරියට කන්නලව් කළා. ඔව්... හැමදාම ගෙවෙන හැම තත්පරේකම... ඒ කන්නලව්ව දෙවියන්ට මහා වදයක් වෙන්න ඇති”“අප්පච්චි “කැන්සර්” එකක් කියන්නේ මොකක්ද?”දෙවියනේ දවසක් මගේ දෝණි අහපු දෙයින් මට මගේ ජීවිතය නැති වුණා වගේ දැනුණා. මං දෝණිට කිසිම වෙනසක් නොපෙන්වා එයාගේ ඔළුව අතගාලා මෙහෙම ඇහැව්වා.“ඇයි මගෙ දුවේ එහෙම අහන්නෙ”“මට මගේ පන්තියෙ යාළුවෙක් කීවා එයාගෙ අප්පච්චි අම්මත් එක්ක කීවලු මට “කැන්සර්” එකක් කියලා”මං උත්තර දෙනවා වෙනුවට මහා හයියෙන් ඇඬුවා. ඒක මට උත්තර දෙන්න බැරි ප්‍රශ්නයක්. මං කොහොමද දුවට උත්තර දෙන්නෙ. මං මොනවද මගේ දෝණිට කියන්නේ?මං අඬනවා දැකලා මගේ පුංචි කෙල්ලත් හොඳටම ඇඬුවා. ඒ කිසිම තේරුමක් ඇතිව නොවේ. කිසිම දෙයක් දැනගෙනත් නෙවේ. එයා ඉදිරියේ මං මහා පිස්සෙක් වගේ අඬනවා එයා කවදාවත් දැකල නැති නිසා. ඒත්... එදා ඉඳලා අද වෙනකම් දෝණි කවදාවත් ඒ ප්‍රශ්නය මගෙන් ඇහුවෙ නෑ... ඔව් කවදාවත්ම ඇහුවේ නෑ....</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>19</day>
    </date>
    <link>http://www.dinamina.lk/2012/03/19/_art.asp?fn=f1203194</link>
    <topic>දුක බෝ මළුවට වැටුණා</topic>
    <author>නිරෝෂන් කඩුපිටියගේ</author>
    <content>බුදුහිමි පාමුල රටාවකට පරෙස්සමෙන් අතුරවපු සුදු පාට, රතු පාට, නිල් පාට මල්වල නැවුම් සුවඳ බුදු කුටිය ඉස්සරහ දොර කවුළුවෙන් එළියට ගලා ඇවිල්ල බෙල්ලන්විල විහාර භූමිය සුවඳවත් කරනවා. මැදින් පුර පසළොස්වක පෝය හඳ එළියෙ ඒ මල්වල සුවඳ දිගේ තෙරපි තෙරපි බුදු කුටියට යන සෙනඟත් එක්ක එකතුවෙලා බුදු කුටිය ඇතුළට එන විට වීතරාගී බුදු සමිඳු අභය මුද්‍රාවෙන් හැමෝටම ආශිර්වාද කරනවා. මං රටාවකට මල් අසුන පුරා තිබ්බ මල් දෝතින්ම ස්පර්ශ කරල බුදු හිමියන් පිදුවා.“ඔයත් මං වගේම අනුන්ගේ මල්වලට අත ගහනවා...”මට සියුම් ලජ්ජාවක් ඇති වුණා. මම සීරුවට හැරිල බැලුව ඒ කට හඬ දිහා.“අනුන්ගේ මල්වලට අතගහල පුජා කෙරුවට පිං සිද්ධ වෙන්නේ නැහැ මල්ලී... සංසාරේ පුරාවට මම එහෙම කරලා ඇති. ඒකයි මට තනිකඩ ජීවිතයක් උරුම වුණේ...”ඔහු මේ කියන්න සූදානම් වෙන්නේ මහම මහ දුක හිතෙන කතාවක් කියලා මට හිතුණා. මම ඔහුත් එක්ක බුදු කුටියෙන් එළියට ඇවිල්ල සිලි සිලි හඬින් නින්නාද වන බෝ සමිඳුගේ සුදු පාට වැලි මළුවෙ ඉඳ ගත්තා.“මටත් හිටියා මල්ලි බුදු හාමුදුරුවන්ගේ පාමුල පූජා කරල තිබ්බ සුදු පාට නෙළුම් මල් වගේ ලස්සන නංගිලා තුන්දෙනෙක්.”“මේන් බලන්න මගේ මේ අත් දෙක කලුවෙලා කරගැට ඇවිල්ලා තියෙන්නේ ඒ තුන්දෙනා නෙළුම් මල් වගේ ලස්සනට තියාගන්න ඕන වුණු නිසා....අන්තිමට මට ඉතුරු වුණේ මේ අත් දෙකේ තියෙන කරගැට ටික විතරයි මල්ලි...”අවුරුදු ගණනාවක් හිත ඇතුළෙ තදවෙලා තෙරපිලා තිබ්බ මහම මහ දුක් ගොන්නක් මහ ජලාශයක වාන් දොර කඩාගෙන යනව වගේ බෙල්ලන්විල පුද බිමේ වාතලයත් එක්ක මුසුවෙලා පාවෙලා ගියා.“නංගිලා තුන්දෙනාට මොකද වුණේ?”මම ඔහුගෙ මුහුණට එබිලා අහනවා. එතකොට ඒ විඩාබර ඇස්වල ලොකුවට කඳුළු කැට දෙකක් පිරෙනවා.“නංගිලා පුංචි කාලෙදිමයි අපේ අම්මයි තාත්තයි අපට නැති වුණේ. ඊට පස්සේ කෙල්ලො තුන්දෙනෙක්ගේ වගකීම මට දරන්න සිද්ධ වුණා. ඒ තුන්දෙනාට කන්න බොන්න දෙන්න ඕන නිසා මම හැමදාම උදේට වේරහැර වත්තෙ ඉඳලා මේසන් වැඩට යනවා. නංගිලා තුන්දෙනෙක්ගේ අයියා කෙනෙක් විදිහට මට ලොකු වගකීමක් පැවරිලයි තිබුණේ. ඒ තුන්දෙනා ඉස්කෝලෙ යවන්න. ලස්සනට අඳින්න දෙන්න මම ඒ හැම දෙයක්ම තාත්ත කෙනෙක් වගේ ඉෂ්ට කළා.ඔය අතරෙදි තමයි නංගි ලොකු ළමයෙක් වුණේ. මට හිතාගන්න බැරි වුණා මම මොනවද කරන්න ඕන කියලා. අයියා කෙනෙක් විදිහට මම ගොඩක් අසරණ වුණා. මම ලොකු නංගිගේ ඔළුව අතගෑවා.නංගි වැඩිවියට පත්වෙනවා කියලා කියන්නේ ඒක ශාරිරික අවශ්‍යතාවක්. ඒ නිසා ඒ ගැන වැඩිය හිතන්න එපා... මම ඔය තුන්දෙනාගෙ ජීවිත කොහොම හරි ලස්සන කරලා දෙනවා කියලා පොරොන්දු වෙනවා...”ඒත් නංගි හිස දෙපැත්තට වැනුව විතරයි. මට හිතුණා නංගිගේ හිතේ ලොකු දුකක් තියෙනවා කියලා.ඒ වගේම ඊළඟ අවුරුදු දෙකේදී අනිත් නංගිලා දෙන්නත් ඒ විදියටම ළමා ජීවිතයෙන් තරුණ වියට එළඹුණා.බලාගෙන ඉදිද්දී ඒ තුන්දෙනා උස් මහත්වෙලා ලස්සන වුණා. මට ඇත්තටම ආඩම්බරයක් ඇතිවුණා ලස්සන නංගිලා තුන්දෙනෙකුගේ අයියා නේද කියලා.පුංචිම නංගි ගොඩක්ම ලස්සනයි. ඒත් එයා ඉගෙන ගත්තේ අඳ ගොළු බිහිරි විද්‍යාලයේ. මගේ හිතේ ගොඩක් බර තිබුණේ එයා ගැන. තුන්දෙනාම හොඳටම ඉගෙන ගත්තා. කාලයක් යද්දි ලොකු නංගිට මංගල සීනු හැඬවුණා. එයා ලොකු ව්‍යාපාරිකයෙක් බැඳලා පිට රටකට ගියා. එයා ගියා ගියාමයි මට ලියුම් කෑල්ලක්වත් එව්වේ නැහැ. දහදිය ගඳ ගහන අව්වට කරවෙන මම ගැන නංගිට අමතක වෙලා ඇති.ඒකට කමක් නැහැ එයා සතුටින් ඉන්නවා නම් මට දුකක් නැහැ. ඊළඟ අවුරුද්දෙ මද්දුම නංගි බැඳලා ඈත පළාතකට ගියා. එයාටත් අයියා කෙනෙක් හිටිය කියලා අමතක වෙලා ගිහින්. බැඳලා සතියකට විතර පස්සේ එකම එක දවසක් ඇවිල්ලා ගියා. ඊට පස්සේ එයා ආවෙත් නැහැ. දුප්පත් අපේ ගෙදරට එන්න එයාට ලැජ්ජා ඇති.”“මා ළඟ ඉතුරු වුණේ ඇස් දෙක පේන්නෙ නැති අහිංසක නංගි විතරයි. මම කසාදයක් බඳින්න නැතුව එයාව බලාගෙන ඉන්න තීරණය කළා. ඒත් අන්තිමට අන්ධ විද්‍යාලයේ ‘බෝයි’ කෙනෙක් එක්ක එයත් යාලුවෙලා විවාහ ගිවිස අරගෙන. එයත් මාව දාලා ඈතට ඈතට ගියා.”“මල් වගේ එයාලගේ ජීවිත ලස්සන කරන්න අව්වට කරවෙවී වැස්සට තෙමි තෙමී දහදිය වගුරවපු අයියව අමතක කරලා දාලා එයාලා එයාලගේ ජීවිත ගොඩක් ලස්සන කරගෙන ගියා. ඒකට කමක් නැහැ. මම හැම දෙයක්ම කළේ එයාලගේ ජීවිත ලස්සන කරන්න. මේසන් බාස් කෙනෙකුට අයිය කියන්න දැන් එයාලට බැරිව ඇති. නංගිලා තුන්දෙනෙක්ගේ ජීවිත ජීවත් කරන්න කැප කරපු මගේ ජීවිතේ තවමත් කාලයත් එක්ක ගලාගෙන යනවා. පාළුව තනිකම විතරක් මගේ ළඟම ඉඳගෙන මට තනි රකිනවා.”සහෝදරියන් වෙනුවෙන් අනාගතය සින්න කරපු අයියා කෙනෙක්. පින් බිමකදී හමුවුණු අපේ කාලේ බෝධි සත්ත්ව චරිතයක්...බෝපත් සිලි සිලි හඬින් නැවතත් හැඩවෙයි. වැලි මළුවෙන් නැගිට ගත් දයාබර අයියා ආයෙත් මල් අසුන දිශාවට ඇවිදගෙන ගියා. මම සුදුවැල්ලේ සටහන් තිබ්බ ඔහුගේ පා සටහන් දිහා බැලුවා. මල් සුවඳ අරන් ආපු සුළඟ රැළිවලට අයියාගේ පා සටහන් මැකිලා ගියා. දැන් සුදු වැලි මළුවේ පා සටහන් නෑ. ඒත් වැල්ලේ මැකිලා ගිය දයාබර අයියා කෙනෙකුගේ දුක්බර සටහන් වැලිකැටවලට යටවෙලා දුක්විඳින වග දැනන් හිටියේ මම විතරමයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>19</day>
    </date>
    <link>http://www.dinamina.lk/2012/03/19/_art.asp?fn=f1203195</link>
    <topic/>
    <author/>
    <content>ඇස්ලින් ඩයස් දකුණු ඉන්දියාවේ සිට පෝක් සමුද්‍රය තරණය කරන හැටි වාර්තා කරන්නට පොඩ්ඩාත්, ඩබ්ලිව් සුගතදාසත් ඇඳුම් කැඩුම් රැගෙන කොටුව දුම්රිය පොළට ගියහ. ලැබී ඇති උපදෙස් පරිදි පිහිනුම් තරගයට සපෝට් කරන කණ්ඩායම තිහක් පමණ වූහ. ඇස්ලින් ඩයස් කාන්තාවක් නිසා ඇයගේ සහායට පිහිනන්නට තරුණ ගැටයෝ දෙදෙනෙක් ද වූහ. සියලු දෙනා කොටුව දුම්රිය පොළින් ගමන ආරම්භ කළේ මෙම ගමනට වෙන්කර ගත් “ඩිලියුක්ස්” නමැති විශේෂ දුම්රියයි. එහි ඇත්තේ එක් පෙට්ටියක්, ආපන ශාලාවක් සහ රියැදුරන් දෙදෙනාගේ එන්ජින් රූම් එකය.ගමනට අවශ්‍ය කෑම බීම සියල්ලම ඇස්ලින් ඩයස්ගේ සැමියා සූදානම් කර තිබුණි. සැර බීමක් තිබුණ වග පොඩ්ඩාට දැන් මතක නැත. එහෙත් සැර බීම ප්‍රතිඵල අනුරාධපුරයේ දී ලැබුණ වග පමණක් මතකය.එම විශේෂ දුම්රියට මඟ හෙළි කර දුන්නේය. කෙසේ හෝ තරුණ කට්ටිය දුම්රියේ රියැදුරු කුටියට ගොස් දුම්රිය එළවන හැටි ඉගෙන ගත්හ. රියැදුරා ද සියලු දෑ කියා දුන්නේය. මෙම විශේෂ දුම්රිය දුම්රිය ස්ථානවල නොව බොහෝ විට නතර කළේ අතරමඟය. ඒ මොනවාටවත් නොව තල් රා බොන්නටය. කෝච්චිය රේල් පාරේ නතර කොට කට්ටිය තල් රා බිව්වෝය. තල් රාවලට පෙර පොල් අරක්කු බිව්වාහ.දැන් රියැදුරාට වෙරිය. දෙවෙනියාටත් එසේමය. කෝච්චි එළවන හැටි වෙරි වෙන්නට කලින් අපටත් කියා දුන් නිසා දැන් කෝච්චි එළවන්නේ මගීන්ය. පළමුවැනියා සහ දෙවෙනියා නිදිය.“මොකුත් නෑ. මේකෙන් තමයි වේගය වැඩි කරන්නේ. මේක තමයි බ්‍රේක්එක. වංගුවල වේගය අඩු කරන්න. සිග්නල් බලන්න. එච්චරයි. හරි සිම්පල්.”වෙරිවෙන්ට පෙර කට්ටියට කෝච්චි එළවන හැටි කියා දුන්නේ එසේය. කෙසේ හෝ ගමන පොඩ්ඩාට මතක හැටියට කෙළවර වූවේ යාපනයෙනි. නැතිනම් කන්කසන්තුරෙදීය. රෑ බෝ වී ආ කට්ටිය කොහේ නිදා ගත්තාදැයි මතක නැත. බෝට්ටුවලින් දකුණු ඉන්දියාවට යන්නේ පසුවදා. පසුවදා සියලු දෙනා කලිසම් කමීස ඇඳගෙන සපත්තු දාගෙන වැල්වැටිතුරේ වෙරළට ගියහ. උපදෙස් ලැබුණේ වැල්වැටිතුරේ දෙමළ ව්‍යාපාරිකයන්ගෙනි. එදා සිංහල පිරිස් යාපනයට ගියේ මහත් අභිමානයකිනි.යාපනයේ ඉන්න අය ‘දෙමළු’ යනුවෙන් සිංහල අය හැඳින්වූවේ මහත් ආඩම්බරයෙනි. “දෙමළු අපට බයයි” යන ආකල්පය ද සිංහල අය සතු විය. එම ආකල්පවලට ප්‍රභාකරන් වසර තිහක් පිළිතුරු දීම වෙනම කතාවකි. කෙසේ වෙතත් උදේ දහයට පමණ පිහිනුම් සූරියත් එක්කම සිටින අයත්, එය වාර්තා කරන දෙදෙනාත්, සහායට සිටි අයත් දකුණු ඉන්දියාව බලා බෝට්ටුවලින් පිටත් වූහ. මේ ගමනට බෝට්ටු සතරක් එක්විය.පස්වරු පහ පමණ වනවිට සියල්ලෝ දකුණු ඉන්දියාවේ වෙදරේනියම් ගමට ගොඩ බැස්සාහ. කර්කශ ප්‍රදේශයකි. මහ පොළොව වැල්ලෙන් පිරී තිබේ. වැවී ඇත්තේ පුංචි කටු පඳුරුය. සියලු දෙනා නතරවූවේ වෙදරේනියම් දුම්රිය පොළේ ශාලාවේය. ඉඩ පහසුකම් තිබුණි. එදා උයාගෙන කෑවෝය.සියල්ල සූදානම් කර තිබුණේ පසුදිනම උදේ පිහිනුම ආරම්භ කරන්නටය. එහෙත් ඒ සඳහා අනුග්‍රහයට ගිය දෙමළ මුදලාලි පේන්නවත් නැත. මුහුද හරි චණ්ඩය. සුළඟ සරය. පිහිනන්නට තබා මුහුදේ බෝට්ටුවකින් වත් යන්නට බැරි තරමට චණ්ඩය. මේ ගමන්වලට අප පෙළඹ වූ දෙමළ මුදලාලිලා කොහේ ගියාදැයි නොදනී.දැන් කෑම ප්‍රශ්නයකි. ගෙන ගිය හාල් ද ඉවරය. ඒවා මිලට ගැනීමට පියවර ගෙන තිබුණාදැයි නොදනිමි. පොඩ්ඩාගේ ඡායාරූප ශිල්පී ඩබ්ලිව්. සුගතදාස පොඩ්ඩාට මෙසේ කීය.“මොන මඟුලක් ද මේක. අපි යමු කෑම හොයාගෙන. මුන් එක්ක හිටියොත් බඩගින්නේ මැරෙන්නයි වෙන්නේ.” සුගතේ කීය.“මේ ගමනට එන්න ජැක්සන්ලා අකමැති වුණේ මේක දැනගෙන තමයි. අපි දෙන්නට දුන්නේ ඒ නිසා තමයි. ඒගොල්ලො යන්නේ උඩින් යනව නම් නේ” පොඩ්ඩා කීවේය.සුගතෙ කැමරාව ගත්තේය. පොඩ්ඩා සමඟ පයින්ම ගියේ හෝටල් සොයාගෙනය. හෝටල් තියෙන්න නම් ගෙවල් දොරවල් තිබිය යුතුය. ගෙවල් ඇත්තේ අතරින් පතරය. සැතපුම් කීපයක් ගිය තැන පුංචි පුංචි සයිවර් කඩ තිබේ. පොඩ්ඩා සහ සුගතෙ පුංචි සයිවර් කඩයකට ගොඩ වූහ. ඒත් කන්නට සල්ලි නැත. නිකං කන්නට උප්පරවැට්ටියක් යෙදිය යුතුය. නොමිලේ කෑම ඉල්ලන්නට ඒ දෙදෙනාම හිඟන්නෝ නොවෙති.දෙදෙනාම පුංචි ප්ලෑන් එකක් සැලසුම් කර ගෙන පුංචි සයිවර් කඩේට ගියහ.තමන් කියන දේ තේරුම් ගන්නට හැකියැයි සිතිය හැකි කෙනෙකු සමඟ පොඩ්ඩා ඉංගී‍්‍රසියෙන් කතා කළේය.එහි අදහස කෙටියෙන් මෙසේය.“අපි ලංකාවෙ ඉඳන් ආවේ. අපට අවශ්‍ය මෙතන ඉන්න අයට අප ගැන විස්තර කියන්න” පොඩ්ඩා කීවේය.ඒ දේ තේරුණ බවක් පෙනුණි. ඒ පුද්ගලයා කඩේ අයිතිකරුට මේ ගැන කිව්වේය. අයිතිකරු කිසියම් නියෝගයක් දුන්නේය. සියල්ලෝ තැන්පත්ව වාඩි වූහ. හරියට බණ අහන්නට වගේය.දැන් පොඩ්ඩා ඉංගී‍්‍රසියෙන් කතාව පටන් ගත්තේය.“My friends. we are journalists from Ceylon.සුගතදාස - අපි ලංකාවේ මාධ්‍යවේදීන් දෙන්නෙක්.පොඩ්ඩා - We are very happy to be here with youසුගතදාස - තොපේ මේ ජරා රටට ආපු එක අපේ කරුමයක්. කාලකණ්ණි හැත්ත.සුගතෙගෙ පරිවර්තනය හාත්පසින් වෙනස් බව තේරුණේ පොඩ්ඩාට විතරයි. ඕන කෙංගෙඩියක් වෙද්දෙන් කියා පොඩ්ඩා දිගටම ඉංගී‍්‍රසි කතාව කළේය.පොඩ්ඩා - My dear friends your country is very beautiful – people are very kind.සුගතදාස - මහ පෙරේත රටක්. මිනිස්සු ඊට එහා - අනුන් ගැන කිසි දෙයක් හොයන්නෙ නැති වල් වේසිගෙ පුතාල කට්ටියක්.සියලු දෙනා කතාවට අප්පුඩි ගහන නිසා පොඩ්ඩාට බයක් නැත. සිංහල කතාවත් ඉංගී‍්‍රසි කතාවත් ඒ අයට තේරෙන්නේ නැති බව අප්පුඩි ගැසීමෙන්ම අවබෝධ විය.කෙසේ හෝ පොඩ්ඩා වර්ණනා විෂයක්‍රාන්ත කතාවක් කළේය. සුගතේ ඒ ඔස්සේ අමු තිත්ත කුණුහරුපයෙන් බැණ්නේය.සියලු දෙනා අප්පුඩි ගසා පී‍්‍රතිය පළ කළ නිසා පොඩ්ඩා සතුටු විය.කතාව අවසානයේ පොඩ්ඩාටත් සුගතේටත් විශේෂ මේසයක් පිළියෙළ කොට උදේ ආහාර පිළිගැන්වීය. ඉට්ලි තෝසේ ආදිය විය. දකුණු ඉන්දියාවේ සිටි දින හතර පහ තුළ කෑම හොයා ගත්තේ ඒ විදියටය.“පිහිනුම අත්හරී” ලබන සතියේ කියවන්න..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>19</day>
    </date>
    <link>http://www.dinamina.lk/2012/03/19/_art.asp?fn=f1203196</link>
    <topic/>
    <author/>
    <content>පුංචි දරුවකුගෙන් ලොකු වුණහම කවුරු වෙන්නද කැමති කියලා ඇහුවොත් ලොකු දැනුම් තේරුම්කමක් නොමැති වුණත් ඒ දරුවා පවසන්නේ මම වෛද්‍යවරයෙක්, ගුරුවරයෙක් එහෙමත් නැතිනම් නීතිඥයෙක් වෙන්න කැමති කියලයි. පුංචි රණවකගෙනුත් දිනක් ඉංගී‍්‍රසි උගන්වන ගුරුතුමිය ඒ ප්‍රශ්නයම ඇහුවා. එවිට ඔහු දෙවරක් නොසිතා පැවසුවේ තමන් නීතිඥයකු වීමට කැමති බවයි. ඒ එදා ඔහුගේ පුංචි සිතේ හට ගැනුණු හීනයකි. නමුත් පසුකාලීනව එම හීනය සැබෑ කර ගනිමින් ඔහු නීතිඥයකු බවට පත්විය. රණවක ආරච්චිගේ නිමල් රණවක එහෙමත් නැතිනම් නීතිඥ නිමල් ආර්. රණවක වන ඔහු අද රාජ්‍ය භාෂා කොමිසන් සභාවේ සභාපතිවරයාය. මේ ඔහුගේ ජීවිතයේ රසමුසු තැන් සොයා යාමකි.අග නගරයට නුදුරු මහරගම, වත්තේගෙදර ප්‍රදේශයේ ජීවත් වූ රොබට් රණවක සහ සෝමාවතී රණවක යුවළගේ සිව්වෙනි දරුවා වූ නිමල්ට සහෝදරයන් තිදෙනකුත් සහෝදරියකුත් වූහ. සහෝදර සහෝදරියන් සමඟ කෙළිදෙලෙන් ගත කළ ඔහුගේ කුඩා කාලය බොහෝ සුන්දරය. අධ්‍යාපනය හැදෑරීම සඳහා ඔහු මුලින්ම ඇතුළත් කෙරුණේ මහරගම විද්‍යාකර විද්‍යාලයටයි. පොඩි අයියත් සමඟ බොරලැස්ගමුව වැව් කණ්ඩිය දිගේ පයින් ගමන් කොට සත දෙකේ ටිකට් පත් අරගෙන පාසල් ගිය ආකාරය ඔහුට අදටත් මතකය.පුංචි කාලේ බොහෝ විට පොඩි අයියයි මමයි ඉස්කෝලේ ගියේ එකට. අපේ ගෙවල් තිබුණේ වත්තේගෙදර පාරේ වුණත් බොරලැස්ගමුව වැව් කණ්ඩිය උඩින් ගමන් කර දෙහිවල පාරට ගිහින් බස් එකේ යන්න අපි පුරුදු වෙලා හිටියා. පාසල් යනකොට සත 10 ක් අපිට ලැබෙනවා. නමුත් අපි ඇතැම් වෙලාවට පයින්ම ගිහින් ඒ සල්ලි ඉතුරු කරගෙන හවසට එනකොට මොනවා හරි කනවා. ඒ වගේම ඒ ඉතුරු කරගන්න සල්ලිවලින් වෙසක් එකට සල් උයන් හැදුවා. පුංචි කාලේ කරපු දඟ වැඩ නම් බොහෝමයි.නිමල්ට පොඩි අයියත් සමඟ පාසල් යන්නට ලැබුණේ ටික කාලයයි. ඔවුන් ගිය විද්‍යාකර විද්‍යාලය වරු දෙකකට පැවැත්වීමට කටයුතු කිරීමත් සමඟ අයියා උදේ වරුවටත්, නිමල් හවස් වරුවටත් වැටුණි. ඒ නිසා එතැන් සිට නිමල්ට පාසල් යාමට සිදු වූයේ අම්මා සමඟය. අම්මා රැකියාවක් නොකළ නිසාවෙන් නිරන්තරයෙන් ඔවුන්ගේ කටයුතු සොයා බැලීමට ඇයට හැකි විය. පියා සේවය කළේ දුම්රිය දෙපාර්තමේන්තුවේය.අපේ තාත්තා බොහොම තැන්පත් චරිතයක්. ඔහු අපිත් සමඟ බොහොම කුළුපගව කටයුතු කළා. ඒ වගේම ඔහු අවංකව සේවය කළ රාජ්‍ය සේවකයෙක්. රාජකාරි කාලය තුළදී ජනතාව සමඟ ලෙන්ගතුව, සුහදව කටයුතු කළ අවස්ථා අපිත් දැක තිබෙනවා. විශේෂයෙන් තාත්තා දුම්රිය දෙපාර්තමේන්තුවේ ටිකට් පරීක්‍ෂකවරයෙක් ලෙස කටයුතු කරන කාලයේ දුප්පත් වෙළෙඳුන් ටිකට්පත් නොමැතිව ගමන් කරද්දී ඔවුන්ට කරුණාවෙන් සැලකූ අවස්ථාත් තිබුණා.තාත්තා දුම්රිය දෙපාර්තමේන්තුවේ සේවය කළ නිසා ඔවුනට වරප්‍රසාද රාශියක් හිමි වුණා. ඒ කාලේ දුම්රියේ ගමන් කිරීමට වසරකට නිදහස් වාර ප්‍රවේශ පත්‍ර 6 ක් ලැබෙන නිසා පාසල් නිවාඩු කාලයට දුම්රියෙන් ගමන් බිමන් යාමට ඔවුන් පුරුදුව සිටියේය. විශේෂයෙන් අනුරාධපුරය සහ කතරගම වැනි වන්දනා ගමන් ඔවුන් මඟ හැරියේ නැත. අනුරාධපුරේ ගිය වාර ගණන කොපමණද යත් අදටත් නිමල්ට අනුරාධපුරයේ සෑම ස්ථානයක් පිළිබඳවම හොඳ මතකයක් තිබේ. තාත්තාගේ රැකියාවෙන් ඔවුන් ලැබූ වින්දනය වූයේ මේ ආකාරයෙන් ගමන් බිමන් යාමයි.ශිෂ්‍යත්ව විභාගය සමත් වූ නිමල් වැඩි දුර අධ්‍යාපනය සඳහා රාජකීය විද්‍යාලයට ඇතුළත් කිරීමට ඔහුගේ මවුපියෝ කටයුතු කළහ. එදා අද මෙන් පාසල් වෑන් රථ නොතිබුණු අතර නිමල් රාජකීය විද්‍යාලයට ගියේ පාසල් බස් රථයේය. රාජකීය විද්‍යාලයට සමීපයේ තිබූ ආනන්ද, නාලන්ද, ඩී. එස්, වෙස්ලි වැනි විද්‍යාලවල අධ්‍යාපනය ලබන සිසුන් සමඟ වත්තේගෙදර පාර දිගේ පයින් ගමන් කර වෙන වෙනම තම තමන්ගේ බස් රථවලින් පාසල් කරා යාම එදිනෙදා ඔවුන්ගේ සිරිතය. කුඩා කල පටන් අධ්‍යාපනයට තිබූ උනන්දුව නිසාම නිමල් බොහෝ විට පන්තියේ ප්‍රථමයා විය. ඔහුගේ පි‍්‍රයතම විෂයය වූයේ ගණිතය විෂයයි.ඒ දවස්වල පන්තියේ ළමයි හැමෝටම අමාරු විෂය මට ලේසිම විෂයය වුණා. 3, 4 පන්තිවලදී මෙන් 8, 9 පන්තිවල දීත් මම ගණිතයට ලකුණු 100 ම ලබා ගත් අවස්ථා තිබුණා. ඒ නිසා ඇතැම් ළමුන් මගෙන් ගණිතය පාඩම් අහගන්නත් ආවා. ගණිතය විෂයය මගේ ඇඟට කොතරම් කා වැදිලා තිබුණාද කියනවා නම් මම පසු කාලෙකදී ගණිතය විෂයයට අමතර පන්තියකුත් පවත්වාගෙන ගියා.රාජකීය විද්‍යාලයේ ගත කළ කාලය ඔහුගේ ජීවිතයේ සුවිශේෂී කාලපරිච්ඡේදයකි. අධ්‍යාපනය හැරුණු විට පාසලේ සෙසු බාහිර ක්‍රියාකාරකම් සියල්ලෙහිම ක්‍රියාකාරීකයකු වූ නිමල් නිරන්තරයෙන් ගුරුවරුන්ගේ ද සිත් දිනා ගත්තකු විය. ගුරු සිත නොරිදවීමට ඔහු වගබලා ගත්තේය. පාසල් කාලය තුළ ගුරුවරයකුගෙන් දෝෂාරෝපණයක් ලද අවස්ථාවක් ඔහුගේ මතකයේවත් නැත. රාජකීය විද්‍යාලයේ සාහිත්‍ය සංගමයට සම්බන්ධව සිටි නිමල් ඒ හරහා සාහිත්‍ය උළෙල සංවිධානය වැනි ක්‍රියාකාරකම් ඔස්සේ ජීවිතයට ලබා ගත් අත්දැකීම් ප්‍රමාණය අති විශාලය. සාහිත්‍ය කටයුතු හැරුණු විට ක්‍රිකට් හා පාපන්දු ක්‍රීඩාවේද යෙදුණු ඔහු එමඟින් සිය දක්‍ෂතා පිළිබිඹු කළේය. රාජකීය විද්‍යාලයේ විවාද කණ්ඩායමට සම්බන්ධ වූ හෙතෙම එහි නායකත්වය ද දැරුවේය. මේ ආකාරයේ නොයෙක් ඉසව් හරහා දස්කම් පෑ නිමල් එදා පාසලේ සිටි කැපී පෙනෙන සිසුවකු බවට පත්ව සිටියේය. එදා අ. පො. ස. (සාමාන්‍ය පෙළ) විභාගය වෙනුවට පැවැත්වූයේ (ව්ඛ්ට්) ජාතික පොදු සහතික පත්‍ර විභාගයයි. එම විභාගය අවුරුදු දෙකකදී කණ්ඩායම් දෙකක් සඳහා පැවැත්වූ අතර නිමල් අයත් වූයේ එහි දෙවෙනි කණ්ඩායමටයි. එම විභාගයෙන් ද ඔහු ඉහළින් සමත් විය. ඉන් අනතුරුව උසස් පෙළ විභාගය වෙනුවට පැවැත්වීමට නියමිතව තිබූ ඩ්ව්ඛ් උසස් ජාතික පොදු සහතික පත්‍ර විභාගයට සූදානම් වුවද ඒ වන විට රටේ සිදු වූ ආණ්ඩු පෙරළියත් සමඟ නැවත එම විභාගය උසස් පෙළ විභාගය ලෙසට වෙනස් වුණි.කුඩා කල පටන් ගණිතය විෂයයට තිබූ ඇල්ම සහ දක්‍ෂතාවය නිසාම ඔහු ගණිත අංශයෙන්ම උසස් පෙළ විභාගයට මුහුණ දුන්නේය. පුංචි කාලයේ පටන් ඔහුගේ හීනය වූයේ නීතිඥයකු වීමයි. එම සිහිනය සැබෑ කර ගැනීමට ගණිත අංශය තෝරා ගැනීම ඔහුට බාධාවක් වූයේ නැත. උසස් පෙළ විභාගය ඛ් සාමාර්ථ 4 ක් සහිතව සමත් වුවද ඔහුට විශ්වවිද්‍යාල වරම් අහිමි විය. නමුත් එය ඔහුගේ ගමනට බාධාවක් කර ගත්තේ නැත. ඔහුගේ අරමුණ වූයේ විශ්වවිද්‍යාල ප්‍රවේශයටත් වඩා නීතිඥයකු වීමයි. ඔහු කාලයක් ගුරුවරයකු ලෙස ද කටයුතු කළේය.උසස් පෙළ විභාගයට මුහුණ දී ප්‍රතිඵල එනතුරු මම ටියුෂන් පන්තියකුත් පවත්වාගෙන ගියා. සිසුන් දෙතුන් දෙනෙකුගෙන් පටන් ගත් එය පසුකාලීනව ඉතාමත් සාර්ථක වුණා. මගේ පන්තියේ සිටි තවත් මිතුරන් කිහිප දෙනෙක් එහි සිංහල, බුද්ධාගම, සමාජ අධ්‍යයනය වැනි විෂයයන් ඉගැන්වූවා. මම නීති විද්‍යාලයට ගොස් මෑතක් වනතුරුත් එම පන්තිය පවත්වාගෙන ගියා.උසස් පෙළ නිමා කර සිටිද්දී නිමල්ට ඔහුගේ ඥාතියකුගේ මාර්ගයෙන් පෞද්ගලික ආයතනයක අපනයන සහකාරවරයෙක් ලෙස රැකියාවක් ලැබුණේය. එහි ඔහුට අයත් අංශයේ සිදුකෙරුණේ පොල්කටු අඟුරු, පොල් සහ කෑලි පොල්, පිටරට යැවීමයි. එහි ලේඛන කටයුතු ඔහුට බාර විය. වසර එකහමාරක පමණ කාලයක් එහි සේවය කළ නිමල් නීති විද්‍යාල ප්‍රවේශ විභාගයට මුහුණ දුන්නේ ඒ අතරවාරයේදීමය. කෙසේ නමුත් ඔහු නීති විද්‍යාල ප්‍රවේශ විභාගය සමත් වුණි.නීති විද්‍යාලයට සුදුසුකම් ලබද්දී මම මොරටුව විශ්වවිද්‍යාලයේ ජාතික තාක්ෂණ ඩිප්ලෝමා (ව්ච්ඊ) විභාගය සමත් වී තිබුණා. ඒ වගේම ඒ කාලේ බැංකුවක තරග විභාගයක් ලියලා එයත් සමත් වුණා. එම සියලු දේ මට ලැබුණේ එකම කාලෙකදීයි. නමුත් මම ඒ වෙනකොට කරමින් සිටි රැකියාවෙනුත් ඉවත් වී නීති විද්‍යාලයට ඇතුළත් වුණා.නීති විද්‍යාලය ඔහුගේ ජීවිතයේ සුන්දරම කාල පරිච්ඡේදය විය. එහි ඔහුට හොඳ මිත්‍ර සමාගමක් සිටියේය.නීති විද්‍යාලයේදී අපි කණ්ඩායම් දෙකකට වෙන්වුණා. නමුත් ඒ පක්‍ෂ දේශපාලනය නොවෙයි. ප්‍රගතිශීලී සහ ස්වාධීන පිල ලෙස වෙන් කෙරුණු එම කණ්ඩායම් දෙක කලින් හැඳින්වූයේ හරමානිස් සහ කූල්ටූර් ලෙසයි. මම ප්‍රගතිශීලී පිලේ හොඳ සහායකයෙක් වුණා. අපේ නීති ශිෂ්‍ය සංගමය කි‍්‍රයාත්මක වුණේ පාර්ලිමේන්තුව වගේ. ඒ තුළින් අපි විශාල අත්දැකීම් ප්‍රමාණයක් ලබා ගත්තා. ඒ වගේම ඒ තුළින් නීතිඥයකු වීමට විශාල පන්නරයකුත් ලැබුවා. එදා නීති ශිෂ්‍ය සිංහල සම්මේලනයකුත් තිබුණා. 88 – 89 කාලයේදී අපේ කණ්ඩායමෙන් කොටසක් ඉවත් වෙලා ගිය නිසා තනතුරුවලට ශිෂ්‍යයන් අඩු වුණා. ඒ අනුව අවසාන මොහොතේ මටත් තරග කරන්න සිදු වුණා. මමත් නීති ශිෂ්‍ය සංගමයේ ලේකම් ධුරයට තරග කළා. එදා අපේ කණ්ඩායම පරාජය වුවත් මම ජය ගත්තා. එය මගේ ජීවිතේ අමතක නොවන සිදුවීමක්.නීති විද්‍යාලය තුළදී මෙන්ම පාසලේදී ද, දහම් පාසලේදී ද නිමල් දක්‍ෂ කථිකයකු ලෙස කටයුතු කළේය. දහම් පාසල ද ඔහුට ප්‍රධාන පාසල් දෙක හා සමානවම වැදගත් විය.මහරගම බුවනෙකබා විදුහලේ පැවැත්වූ ගැමුණු දහම් පාසලට ගිය ඔහු එහි පළමු වසරේ සිට ධර්මාචාර්ය විභාගය දක්වා දහම් දැනුම ලැබීය. දහම් පාසලේදී ද ඔහු කථික තරග, විවාද තරග, දැනුම මිනුම තරගවලින් ජයග්‍රහණ අත්කර ගත්තේය.කුඩා කල පටන් දේශපාලනය කෙරෙහි ද ඔහුගේ විශේෂ අවධානයක් යොමුව තිබූ අතර නීති විද්‍යාලයේ අධ්‍යාපනය හදාරණ අවධිය වන විට ඔහු ශ්‍රී ලංකා මහජන පක්‍ෂයේ ක්‍රියාකාරිකයකුව සිටියේය. දේශපාලනය කෙරෙහි නැඹුරු වීම සිදු වූයේ පියාගේ ආභාසය නිසාය.මගේ තාත්තා ප්‍රසිද්ධියේ දේ්ශපාලන කටයුතු සිදු නොකළත් එයට හරි උනන්දුවක් තිබුණා. ඔහු උග්‍ර ශ්‍රී ලංකා නිදහස් පාක්ෂිකයෙක්. නමුත් ඔහු දේශපාලනය ලෙස කළේ ඡන්දය දීම පමණයි. පුංචි කාලේ මට මතකයි අපේ තාත්තා මාවත් එක්කගෙන දේශපාලන රැස්වීම්වලට යනවා. ඒ නිසා නිරායාසයෙන්ම මමත් දේශපාලනයට යොමු වුණා.එදා රටේ ජාතික ප්‍රශ්නය පිළිබඳ මහජන පක්‍ෂය විශේෂ ස්ථාවරයක සිටි නිසා ඔවුනට විවිධ කරදරවලට ද මුහුණ දීමට සිදු විය. එසේම එම ස්ථාවරය තුළ සිට රට පුරා විශාල වැඩ කොටසක් ඔවුන් අතින් සිදු කෙරුණි. විජය කුමාරතුංග, දේව බණ්ඩාර සේනාරත්න, භාරත ලක්ෂ්මන් ප්‍රේමචන්ද්‍ර, විපුල ගුණරත්න, සාලින්ද දිසානායක, ශාන්ත ප්‍රේමරත්න, අයිවන් ජයසේකර, ප්‍රේමසිරි පෙරේරා, ගුණසිරි වීරසූරිය, නිමල්සිරි ඒකනායක වැනි දේශපාලන ක්‍රියාකාරිකයන් බොහොමයක් අතර නිමල් ආර්. රණවක ද පෙරමුණ ගෙන සිටියේය. නමුත් පසු කාලීනව ඇති වූ දේශපාලන කලහකාරී ස්වභාවයත් සමඟ මහජන පක්‍ෂය දෙකඩ වූයේය. ඒ වන විට දේශපාලනය පිළිබඳ කලකිරීමක් නිමල් තුළ ඇති වූ හෙයින් ඔහු දේශපාලන කටයුතුවලින් ඉවත් වී 1989 වසෙර්දී විවාහ දිවියට එළැඹියේය. එදා දේශපාලන කරළියේ ඔහුගේ සමකාලීනයකු වූ ඔසී අබේගුණසේකරයන් විවාහයට අස්සන් කිරීමට පැමිණියද ඒ වන විට රටේ තිබූ කලබලකාරී වාතාවරණය හේතුවෙන් ඔසීට ඒ අවස්ථාව මඟහැරී ගියේය.දෛවය හරි අපූරු තීන්දු තීරණ ගත්තේය. නිමල්ට බිරිඳ හමු වූයේ ද එවන් අපූරු ආකාරයටය. එදා ඔහුගෙන් ඉගෙනීමට ආ ඇය අද ඔහුගේ බිරිඳයි. ඔවුන් අද දරුවන් දෙදෙනෙකුගේ මවුපියෝ වෙති.නිමල් 1991 වසරේදී දේශපාලනයෙන් ඈත් වුවද එය තාවකාලික සමුගැනීමක් විය.දේශපාලන කටයුතුවලින් මඳක් ඈත් වී සිටියදී මම දවසක් මහරගම තිබුණු නව සමසමාජ පක්‍ෂයේ රැස්වීමකට සහභාගි වුණා. එහිදී පක්‍ෂයට අලුතින් සාමාජිකයන් බඳවා ගන්නා බව නිවේදනය කිරීමත් සමඟ මමත් එයට මගේ නම ඇතුළත් කළා. ඒ අනුව පසු කාලීනව මම නව සමසමාජ පක්‍ෂයේ ක්‍රියාකාරිකයකු බවට පත් වී මහරගම නගර සභාවටත් තරග කළා.දේශපාලන කටයුතු අතර ඔහු ඔහුගේ සිහිනය සැබෑ කර ගනිමින් නීති විද්‍යාලයේ අධ්‍යාපනය නිමා කර නීති වෘත්තියට පිවිසියේය. වසර හතරක පමණ කාලයක් කනිෂ්ඨ නීතිඥයකු ලෙස අපරාධ නඩුවලට සම්බන්ධ වූ ඔහුට පසුකාලීනව සිය ක්ෂේත්‍ර වෙනස් කොට කම්කරු ක්ෂේත්‍රයට පැමිණීමට සිදු විය. ඒ නව සමසමාජ පක්‍ෂය ඔවුන්ගේ වෘත්තීය සමිතිවල තිබෙන සියලුම නඩු ඔහුට බාරදීම නිසාය. ඒ අනුව එක්සත් කම්කරු සම්මේලනයේ නීතිඥයා ලෙස ඔහු කම්කරු වෘත්තීය සමිති මට්ටමේ නඩු බොහොමයකට සම්බන්ධ විය.ඉන්පසු ඔහුට සෞදි අරාබියේ ශ්‍රී ලංකා තානාපති කාර්යාලයේ කම්කරු හා සුබසාධන උපදේශකවරයා ලෙස පත්වීමක් ලැබුණි.එහිදී මට ශ්‍රී ලාංකික විදෙස් ශ්‍රමිකයන් ලක්‍ෂ ගණනකගේ ගැටලු විසඳන්න සිදු වුණා. විශේෂයෙන් වැටුප් නොගෙවීම්, නියමිත රැකියා නොලැබීම් සහ නියමිත කාලයට ලංකාවට ඒමට නොහැකි වීම් ආදී නොයෙකුත් ගැටලු ඔවුන්ට තිබුණා. මේ රටේ කම්කරු උසාවිය වගේ අරාබියේ ඒ අංශය භාරව තිබුණේ මට. එහිදී මම ලක්‍ෂ පහක පමණ සේවකයන්ගේ දුක සැප වෙනුවෙන් විශාල සටනක් කළා. එය මගේ ජීවිතේ මම ලබපු සුවිශේෂී අත්දැකීමක්.ඒ වගේම ලංකාවේ සේවිකාවකට කටු ගහලා ලංකාවට එවපු වෙලාවේ විශාල ආන්දෝලනයක් ඇති වුණා. එහි පීඩනය ආවේ අපේ අංශයට. එහිදී අපට විශාල බලපෑමක් ආවා. නමුත් තානාපතිතුමත්, මමත් එයට මැදිහත් වී සියලුම අංශ සමනය කර ගනිමින් ඒ සඳහා විශාල වැඩ කොටසක් සිදු කළා. මිනිස්සු හැඟීම් සමඟ කටයුතු කරද්දී නිලධාරීන් වන අපි මිනිස්සුන්ටත්, නීතියටත් මැදිහත් වෙමින් සාධාරණ විසඳුම් සෙවීමට කටයුතු කළා. එය මගේ ජීවිතේ මම ලබපු අමුතුම අත්දැකීමක්. එවැනි අත්දැකීමක් මට ජීවිතේ ලැබිලා තිබුණේ නැහැ.රාජ්‍ය භාෂා කොමිසන් සභාවේ සභාපති ධුරයට ඔහු පත්කෙරුණේ ගිය වසරේ අගෝස්තු මාසයේදීය. එය ඔහු මෙතෙක් දැරූ තනතුරුවලට මඳක් වෙනස් විෂය පථයක් ගන්නා තනතුරකි.රාජ්‍ය භාෂා දෙපාර්තමේන්තුව කියන්නේ කාලීන හා ජාතික වැදගත්කමක් ගන්නා ආයතනයකි. අපේ රටේ පසුගිය කාලේ තිබුණු ජාතික ප්‍රශ්නය එක් එක් අය විවිධාකාරයෙන් නිර්වචනය කළත් එය ඇතිවීමට මූලිකවම හේතු වුණේ භාෂා ප්‍රශ්නයයි. නමුත් දැන් අපි යුද්ධය ජයග්‍රහණය කර තිබෙනවා. අද අපි සාමය දිනා ගත යුතුයි. සාමය දිනාගන්න නම් ජාතිකත්වය ඇති කිරීම වැදගත්. මේ සඳහා තිබෙන හොඳම බැඳීම භාෂාවයි. සදාකාලික සාමයට ඇති හොඳම මාර්ගය වන්නේ භාෂා භාවිතයයි.එදා සිට මගේ දේශපාලනය තුළිනුත් මම උත්සාහ කළේ ජාතීන් අතර සංහිඳියාව ගොඩනැඟීමටයි. රටක ජනතාව අතර සාමය, සමඟිය වර්ධනය කරන්න භාෂාව අතිශයින් වැදගත් වෙනවා. ඒ නිසා ඒ සඳහා විශාල කර්තව්‍යයක් අද අපිට පැවරී තිබෙනවා. මේ ආයතනය මගේ ජීවිතේ විශාල සන්ධිස්ථානයක්.මෙතෙක් පැමිණි ගමන දෙස ආපසු හැරී බැලීමේදී ඔහු ලබාගත් ජයග්‍රහණ බොහෝය. නීතිඥවරයකු වීමේ සිහිනය සැබෑ කර ගැනීම ඔහු ලත් සුවිශේෂීම ජයග්‍රහණයයි. විටෙක දේශපාලනඥයකු, තවත් විටෙක නීතිඥයකු සහ අද සභාපතිවරයකු වශයෙන් ඔහු විවිධ ක්ෂේත්‍රයන්හි ලත් අත්දැකීම් බොහෝය. මේ සෑම තනතුරකදීම ඔහු වැඩි වශයෙන් ඇසුරු කළේ සාමාන්‍ය ජනතාවයි. ඔහු දේශපාලනය පිළිබඳ දරන්නේ මෙවැනි මතයකි.දේශපාලනය පොදු අරමුණක් විය යුතුයි. එය පටුවන තරමට පුද්ගලයාගේත්, රටේත් පිරිහීමට හේතු වෙනවා ඇත..</content>
  </post></root>