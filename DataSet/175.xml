<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2009</year>
      <month>07</month>
      <day>19</day>
    </date>
    <link>http://www.silumina.lk/2009/07/19/_art.asp?fn=ay0907192</link>
    <topic>සරසවි අතර ඌව සරසවිය අමුතුම එකක්</topic>
    <author>නිහාල් පී. අබේසිංහ</author>
    <content>මා එක්ක තරහ වුණත් මම හරියට වැඩ කළ නිසා දේශපාලකයෝ මට කරදර කළේ නෑසරසවි අතර ඌව සරසවිය අමුතුම එකක්ඌව පළාත පසුගිය කාලයේදී සාක්ෂරතාව අඩු දිළිඳුකම වැඩි ප‍්‍රදේශයක් ලෙස හංවඩු ගැසී තිබිණි.ඒ තත්ත්වය දැන් නැත. ඌව පළාතේ සාක්ෂරතා මට්ටම වැඩිවී දුප්පත්කම අඩු වී ඇත.මේ තත්ත්වයට ප‍්‍රධාන හේතුව ඌවේ අධ්‍යාපන මට්ටම ඉහළ නැංවීමයි. ඌවට ලැබුණු ඌව වෙල්ලස්ස විශ්ව විද්‍යාලය ප‍්‍රමුඛ තැනක් ගනී. මෙය ඉදිකිරීමේ සම්පූර්ණ වියදම කෝටි 340 කි. ඌව පස්සර පාරේ කිලෝමීටර 2 ක් ගිය විට මනරම් කඳු වළල්ලකින් වටවූ මනරම් පරිසරයක පිහිටි ඌව වෙල්ලස්ස විශ්ව විද්‍යාලයට පියනැගීමට හැකිවේ. මෙරට සුන්දරතම පරිසරයක පිහිටි විශ්ව විද්‍යාලය ලෙස ඌව විශ්ව විද්‍යාලය හඳුන්වා දිය හැකිය.ඌව විශ්ව විද්‍යාලයේ කුලපති ධුරය හොබවන්නේ රුහුණු මාගම්පත්තුවේ ප‍්‍රධාන සංඝනායක කතරගම කිරි වෙහෙර රජමහා විහාරාධිපති ආචාර්ය අලුත්වැව සෝරත නාහිමියෝය.උන් වහන්සේ පවසන පරිදි විශ්ව විද්‍යාලයකින් බිහිවන උපාධිධාරීන් විචාරශීලී ගුණගරුක හා සදාචාර සම්පන්න රටට හිතදායි වැඩදායි පුරවැසියකු විය යුතු වේ. මේ විශ්ව විද්‍යාලයේ පළමු සහ අවසාන ඉලක්කය ද එය විය යුතු බව ද උන්වහන්සේ පවසති.මේ විශ්ව විද්‍යාලයේ උප කුලපති ධුරය හොබවන්නේ කලක් මෙරට වාණිජ ක්ෂේත‍්‍රයේ පෙරමුණ ගෙන කටයුතු කළ චන්ද්‍රා ඇඹුල්දෙණිය මහතායි. ඒ මහතා පවසන පරිදි මේ සරසවිය සාම්ප‍්‍රදායික විශ්ව විද්‍යාලයක් නොවේ.ලොවම පිළිගන්නා විශ්ව විද්‍යාල සහතිකයක් මින් ලබා දෙන නමුත් මින් රටට බිහිකරනු ලබන්නේ දේශීය ආර්ථිකයේ අගය වැඩි කරන අපේ රටේ සංවර්ධනයට ඇප කැපවී කටයුතු කළ හැකි අපේ දේ අගයන උපාධිධාරි පිරිසක් බව ඇඹුල්දෙණිය මහතා අවධාරණය කරයි.ඌව වෙල්ලස්ස සරසවි භූමිය අක්කර 83 කි. මේ අනුව මෙහි ඉදිකිරීම් තවම සිදුවෙමින් පවතී. එමෙන්ම මෙහි ගොඩනැගිලි ඉදිකිරීමේ සැලැසුම් හා ගොඩනැගිලි උපකරණවල සැලැසුම් සකස් කිරීමට ද චන්ද්‍රා ඇඹුල්දෙණිය මහතා උපදෙස් දෙයි.මෙම මනරම් භූමියේ වර්ග අඩි ලක්ෂ 3 ක ගොඩනැගිලි දැනට ඉදිවී තිබේ. තට්ටු හතරක නව ගොඩනැගිල්ලක්, තට්ටු 3 ක නව ගොඩනැගිලි 5 ක් සිසු නේවාසිකාගාර 2 ක් තට්ටු දෙකක ගොඩනැගිල්ලක් හා නව කර්මාන්ත ශාලාවක් ඉදිවී තිබේ.මේ ගොඩනැගිලිවල පරිගණක විද්‍යාගාර 2 ක්, ජීව විද්‍යා සත්ත්ව විද්‍යා, දේශනශාලා රසායන විද්‍යා, භෞතික විද්‍යා පරීක්ෂණාගාර පිහිටුවා ඇත. මෙහි ඇති කර්මාන්ත ශාලාවෙන් නව නිපැයුම් රැසක් බිහිවී ඇත. මේ ගොඩනැගිලි තවත් විශාල කිරීමට හැකිවන පරිදි ඉදිකර තිබේ. විශ්ව විද්‍යාලයේ ප‍්‍රධානකුලපති අලුත්වැව සෝරත නාහිමිඋප කුලපති චන්ද්‍රා ඇඹුල්දෙණියපරිගණක විද්‍යාගාරයේ එක් වරකට සිසුන් 150 කට අධ්‍යාපනය ලබාගත හැකිය.ලොව ඕනෑම ස්ථානයක් හා සම්බන්ධතා ඇති කර ගැනීමට මේ විද්‍යාගාරය මගින් අවස්ථාව සලසා තිබේ. ලොව ඉහළම පරිගණක තාක්ෂණය හා තොරතුරු සන්නිවේදන තාක්ෂණය මෙහි තිබේ.සරසවියේ ප‍්‍රධාන ශාලාව ආසන 350 කින් සමන්විතය. දැනට මෙහි සිසුහු 1300 ක් ඉගෙනුම ලබති.උප කුලපති චන්ද්‍රා ඇඹුල්දෙණිය මහතා පවසන පරිදි මේ ඌව වෙල්ලස්ස විශ්ව විද්‍යාලයේ අරමුණ දේශීය ආර්ථිකය දියුණු කළ හැකි සම්පත්වල අගය වැඩි කිරීමට සුදුසු චින්තන විප්ලවයකින් පරිපූර්ණ වූ උපාධිධාරීන් පිරිසක් බිහි කිරීමය.ඒ අරමුණ ඉටු කර ගැනීමට ප‍්‍රධාන පීඨ තුනක් මෙහි අරඹා ඇත. ඒ යටතේ ප‍්‍රධාන පාඨමාලා 6 කි. ඉන් පළමුවැනි පීඨය විද්‍යා තාක්ෂණ පීඨයයි. දෙවැන්න සත්ත්ව පාලන හා අපනයන කර්මාන්ත පීඨයයි. තෙවැන්න කළමනාකරණ පීඨයයි.මෙම පීඨවලදී පරිගණක හා තොරතුරු සන්නිවේදන තාක්ෂණ පාඨමාලාව, විද්‍යා තාක්ෂණ පාඨමාලාව, සත්ත්ව විද්‍යා පාඨමාලාව, අපනයන කෘෂිකර්ම පාඨමාලාව, ව්‍යවසාය කළමනාකාරිත්ව පාඨමාලාව, කර්මාන්ත හා තොරතුරු තාක්ෂණ පාඨමාලාව, ඛනිජ සම්පත් හා තාක්ෂණය පිළිබඳ පාඨමාලාව හා තේ තාක්ෂණය හා සම්බන්ධ අගය වැඩි කිරීමේ පාඨමාලාව යන උපාධි පාඨමාලා ඉගැන්වේ.ඌව වෙල්ලස්ස සරසවිය ඈතට පෙනෙන අයුරුඋප කුලපතිවරයා පවසන පරිදි මෙහි ඇත්තේ අනෙක් විශ්ව විද්‍යාලවලට නැති උපාධි පාඨමාලාය. නමුත් අනෙක් විශ්ව විද්‍යාලවල ඇති දුර්වලතා ද මෙහි ඇතිවන්නට හැකි සියලු ඉඩකඩ අසුරා තිබේ.මේ විශ්ව විද්‍යාලයේ සියලු උපාධි අපේක්ෂකයන් තොරතුරු තාක්ෂණය, සිංහල හා දෙමළ ද්වි භාෂාව ගැටලු විසඳ්‍ර ගැනීමට අවශ්‍ය දැනුම සම්පූර්ණ කර තිබිය යුතුය. මේ විෂයන් පිළිබඳ දැනුම අත්‍යවශ්‍ය කුසලතාවක් ලෙස සලකා සරසවිය මගින් ලබා දෙයි.මේ සරසවියේ පාඨමාලා හදාරන සියලුම දෙනා තමන් හදාරන පාඨමාලාවට අමතරව අනෙක් විෂයයන් හා පාඨමාලා පිළිබඳව ද සරල දැනුමක් ලබා ගත යුතු වීම විශේෂත්වයකි. උදාහරණයක් ලෙස මෙහි විද්‍යා තාක්ෂණ පාඨමාලාව හදාරන සිසු සිසුවියන් ඉතිහාසය භූගෝලය, ආර්ථික විද්‍යාව, සත්ත්ව පාලනය, කෘෂිකර්මය පිළිබඳව සුළු දැනුමක් ලබා ගත යුතුය.කලා උපාධිධාරීන් විද්‍යා විෂයයන් හා පරිගණක පිළිබඳ දැනුමක් ලබා තිබිය යුතුයි.මේ සරසවියේ සියලු පාඨමාලා පැවැත්වෙන්නේ ඉංගි‍්‍රසි මාධ්‍යයෙනි. මුලින්ම ඉංගී‍්‍රසි හා තොරතුරු සන්නිවේදන පාඨමාලාවක් හදාරා ඉන් සමත් විය යුතුය. සෑම සිසුවෙකුම විශ්ව විද්‍යාලයට ඇතුළුවීමට පෙර යෝග්‍යතා පරීක්ෂණයකට පෙනී සිටිය යුතුයි. එහිදී ප‍්‍රශ්න විසඳීමට ප‍්‍රශ්නවලට මුහුණ දීමට, පාඨමාලාවන් ඉදිරියට කරගෙන යාමට මානසික ආතතිය තිබේද යන්න පරීක්ෂා කරනු ලැබේ.2005 මේ සරසවියට ඉල්ලුම් කළ පිරිස 5600 කි. නමුත් 2009 දී 15000 ක් ඉල්ලුම් කර ඇත.පරිගණක විද්‍යාගාරයඌවට විශ්ව විද්‍යාලයක් ලබාදීමට උනන්දු වූයේ නිමල් සිරිපාල ඇමැතිතුමායි. ඒ මහතා ඌව වෙල්ලස්ස සංවර්ධන ඇමැති ලෙස කටයුතු කරන කාලයේ මේ ඉදිකිරීම් සඳහා රුපියල් කෝටි 100 ක් ලබා දුන්නේය.ජනාධිපති මහින්ද රාජපක්ෂ මැතිතුමාගේ උපදෙස් මත පසුගිය කාලයේදී මේ සරසවියේ ඉදිරි ඉදිකිරීම් කටයුතු සඳහා රුපියල් කෝටි 240 ක් කැබිනට් මණ්ඩලය විසින් අනුමත කර ඇත.වෙනත් විශ්ව විද්‍යාලවල නැති පාඨමාලා ද ඌව වෙල්ලස්ස විශ්ව විද්‍යාලය පවත්වා ගෙන යයි. සංචාරක ක්ෂේත‍්‍රය ප‍්‍රවර්ධන පාඨමාලාව, තාල වර්ගයේ ශාක හා රබර් ආශි‍්‍රත ද්විතියික නිපැයුම් පාඨමාලාව, මිරිදිය මත්ස්‍ය කර්මාන්ත සම්බන්ධ පාඨමාලාව ඒ අතර ප‍්‍රමුඛත්වයක් ගනී. එම පාඨමාලා මඟින් මෙරට ආර්ථික ප‍්‍රවර්ධනයට ලැබෙන පිටුවහල අති විශාල වනු ඇත. ඒ අනුව සංවර්ධිත ශී‍්‍ර ලංකාවක් ඇති කිරීමට මේ සරසවියෙන් එන උපාධිධාරියා අනිවාර්යයෙන්ම එක්කර ගැනීම මෙහි අරමුණ බව ද උප කුලපතිවරයා කියයි.මේ විශ්ව විද්‍යාලයේ පළමුවැනි වසරේ හා තෙවැනි වසරේ සිසු සිසුවියන්ට නේවාසිකාගාර පහසුකම් ඇත. සිසුවියන් දෙදෙනකුට එක් කාමරය බැගින් ලබාදී තිබේ.ඌව වෙල්ලස්ස සරසවියේ කථිකාචාර්යවරු 85 ක් සේවය කරති. මෙහි ආචාර්ය මණ්ඩලයට එක්වීමට කරුණු 3 ක් සපිරිය යුතුය.සෑම කථිකාචාර්යවරයකුම සිසුන් 6 - 7 දෙනකුට උපදේශන සේවා පවත්වා ගෙන යා යුතුය. ඔවුන්ට අධ්‍යාපනය මෙන්ම මානසික උපදෙස් ද ලබා දිය යුතුය. ඒ ළමයින් පිළිබඳව වගකීම එකී කථිකාචාර්යවරයා යටතට පත්වේ.සිසු නේවාසිකාගාර ගොඩනැඟිල්ලක්ඒ සමගම සිසුන් සමඟ එක්වී දේශීය දේවල්වල අගය වැඩි කිරීමේ පර්යේෂණ පැවැත්විය යුතුය. මුලින් අප කිව් දොඹ ගෙඩිවලින් ජීව ඉන්ධන නිපදවීමේ තාක්ෂණය හා ලොවටම දායාද කළේ ඒ අනුවය.ඒ සමගම මේ කථිකාචාර්යවරුන් ඌව පළාත ඇතුළත යම් සමාජ මෙහෙවරක නිරත විය යුතුය. ඒ පිළිබඳව ඇගැයීම් විශ්ව විද්‍යාල පාලනාධිකාරිය මාස 6 ක් ඇතුළත ලබා ගනී. වාර්ෂික පඩි වැඩි වීම් කරන්නේ ඒ ඇගැයීම්වල සාර්ථකත්වය අනුවය.මේ සරසවියේ තවත් වෙනසක් ඇත. ඒ පරිපාලන රටාවේය. මෙහි ලිපිකරුවන් කාර්යාල කාර්යාල සහායකයන් පරිගණක කි‍්‍රයාකරවන්නන් සේවය කරන්නේ නැත. ඒ වෙනුවට මෙහි පොදු වෘත්තිය මෙහෙයුම් සහකාර තනතුරයි. මේ මෙහෙයුම් සහකාරවරු ඉහත කටයුතු සියල්ල ඉටු කරති.උප කුලපති චන්ද්‍රා ඇඹුල්දෙණිය මහතාගේ අදහසක් පරිදි මෑතකදී මේ සරසවිය ප‍්‍රදේශයේ බදුල්ලේ ආයතන ගණනාවක ඵලදායිතාව නැංවීමට හා සමාජ සේවා කටයුතුවලට උදව් උපකාර රැසක් සිදු කර තිබේ. ඌවේ උසස් පෙළ විද්‍යා සිසුන්ට අවශ්‍ය අමතර උපකාරක පන්ති පවා මේ සරසවි කථිකාචාර්යවරු මෙහෙයවති.ඌව වෙල්ලස්ස විශ්ව විද්‍යාලය මෙරට බිහිවූ අනෙක් සරසවිවලට වඩා වෙනස්, රටට උචිත, රටේ ආර්ථිකය නැංවීමේ හැකියාවක් හා ඊට කැපවීමෙන් සේවය කරන, චින්තන විප්ලවයකට ලක්වූ උපාධිධාරීන් බිහිකරන ආයතනයකි.නිහාල් පී. අබේසිංහසේයාරූ - ඉන්ද්‍රජිත් පෙරේරා</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>19</day>
    </date>
    <link>http://www.silumina.lk/2009/07/19/_art.asp?fn=aj0907191</link>
    <topic>දඹදිව වඳීන්න යන රජයේ සේවකයනට ගෙවීමේ ක‍්‍රමයට ගුවන් ටිකට්පත්</topic>
    <author>සුභාෂිණි ජයරත්න</author>
    <content>දඹදිව වඳීන්න යන රජයේ සේවකයනට ගෙවීමේ ක‍්‍රමයට ගුවන් ටිකට්පත්සී.සී.එෆ්. ශ‍්‍රී ලංකා ආයතනය චයිල්ඩ්ෆන්ඩ් ශ‍්‍රී ලංකා වෙයිදිගින් දිගට කතා කර Mobitel SMART වාසි හිමිකර ගන්නවිසිහතර පැයේ ම විකාශය වන අධ්‍යාපන නාලිකාව Learn TVඑච්එන්බී ඇෂුවරන්ස් නියෝජිත හමුවඑයාර් ඒෂියා පියාඹන්න සූදානම්එතෙර ලාංකික ව්‍යාපාරිකයෝ මෙතෙර හවුල් ව්‍යාපාර ඇරැඹීමට යතිICICI ලාබය සියයට 54කින් ඉහළටසිලෝන් කෝල්ඩ් ස්ටෝර්ස් අවතැන් ජනතාවට උපකාර කරයිනවලෝක රෝහල් සංකීර්ණයේ බාහිර රෝගින්ටත් ශල්‍යාගාර 2ක්ක‍්‍රවුන් සංවත්සරයේදී උපන්දින සැමරුමදඹුල්ලට එන කී‍්‍රඩා ලෝලීනට හෝටල් සංස්ථාවෙන් විශේෂ වට්ටම්සුභාෂිණි ජයරත්නරාජ්‍ය සේවකයින්ට හා විශ‍්‍රාමිකයන්ට, ගෙවීමේ පදනම ඇතිව දඹදිව වන්දනාව සඳහා විශේෂ පැකේජයක් මිහින් ලංකා ගුවන් සේවයෙන් හඳුන්වා දී ඇත.කොළඹ සිට බුද්ධගයාව දක්වා ඍජු ගුවන් ගමන් පවත්වන එකම ගුවන් සේවය වන මිහින් ලංකා මගින් දැන් ‘පැය 3 න් බුද්ධගයා’ යාමේ අවස්ථාව දේශීය බැතිමතුන්ට උදාවී ඇත.මේ අනුව බුද්ධගයා දක්වා යාමට සහ ඒමට ගුවන් ටිකට් පතෙහි වටිනාකම රුපියල් 31500 ක් වන අතර මාසික වාරිකයක මුදල රුපියල් 5250 කි.මේ සහනදායී වැඩ පිළිවෙළ යටතේ ගුවන් ටිකට් පත නිකුත් කිරීම පමණක් සිදුකරන අතර අදාළ පූජනීය ස්ථාන වන්දනා කිරීම, නැරඹීම ආදි අභ්‍යන්තර චාරිකව තමන් විසින්ම සැලසුම් කරගත යුතුය. ඒ සමඟම මිහින් ලංකා රජයේ සේවය කරන හෝ විශ‍්‍රාම ගිය කතෝලික බැතිමතුන්ට ද කොළඹ සිට ටි‍්‍රච් හරහා වේලක්කන්නි වන්දනාවට ගෙවීමේ ක‍්‍රමයට ටිකට්පත් නිකුත් කරයි. ටිකට් පත රුපියල් 13500 ක් වන අතර මාසික වාරිකය රුපියල් 2250 කි.විශ‍්‍රාමිකයින් තම විශ‍්‍රාම වැටුප ලබාගන්නා ප‍්‍රාදේශීය ලේකම් කාර්යාලයේ විශ‍්‍රාම වැටුප් අංශයෙන් “මිහින් ලංකා වාරික ගෙවීම් සහන ඉල්ලීම” අයදුම්පත ලබාගෙන ඒ සමඟ ඇති දිවුරුම් ප‍්‍රකාශය ද සම්පූර්ණ කර බාරදිය යුතුය.එම අයදුම්පත බාරදුන් දිනට ආසන්නව එළඹෙන විශ‍්‍රාම වැටුප් ගෙවීමේදී අදාළ ප‍්‍රථම වාරිකය, මිහින් ලංකා පෞද්ගලික සමාගම නමින් ලියන ලද චෙක්පතකින් හෝ සම්පත් බැංකුවේ කොළඹ 02 මූලස්ථාන ශාඛාවේ අංක 002930014195 දරණ ගිණුමට බැර කොට, එම ලදුපත ද සමඟ අංක 2 දරණ පෝරමය සම්පූර්ණ කොට ප‍්‍රාදේශීය ලේකම්වරයාගේ අස්සන සහිතව, විශ‍්‍රාමික වැඩසටහන සීමාසහිත මිහින් ලංකා අංක 61, ඩබ්.ඒ.ඩී. රාමනායක මාවත කොළඹ 02 ලිපිනයට එවිය යුතුය.රාජ්‍ය සේවයේ නියුතු අය තම ආයතන ප‍්‍රධානියාගේ අනුමැතිය ලබාගෙන මෙම වැඩසටහනට ඇතුළත් විය යුතුය. රාජ්‍ය සේවයේ නියුතු අයට මේ ගෙවීමේ පදනම මතම තම ඥාතින් දෙදෙනෙකුට ටිකට්පතක් ගත හැකිය.රාජ්‍ය, සංස්ථා, ව්‍යවස්ථාපිත මණ්ඩල හා රජය සතු සමාගම්වල ස්ථිර සේවකයන්ට ද මේ වැඩසටහන අදාළ වේ.මේ අතර මිහින් ලංකා සතියකට දින 3 ක් එනම් අඟහරුවාදා, බ‍්‍රහස්පතින්දා හා සෙනසුරාදා ඩුබායි දක්වා යන ගුවන්යානය කුවේට් දක්වා ද දික් කර ඇතැයි ප‍්‍රධාන විධායක නිලධාරි කපිල චන්ද්‍රසේන මහතා පැවැසීය. ඒ අනුව මේ මස 21 දා සිට කුවේට් දක්වා මිහින් ලංකා ගමන් ආරම්භ කරයි. මෙමඟින් කුවේට් රටේ සේවය සඳහා යන ශී‍්‍ර ලාංකිකයන්ට මෙන් ම කුවේට් සිට පැමිණෙන ශී‍්‍ර ලාංකිකයින්ට ද සහනදායි මිල ක‍්‍රමයක් යටතේ ගුවන් ටිකට්පත් ලබා ගතහැකිය.මිහින් ලංකා ප‍්‍රධාන කාර්යාලය හා ටිකට් කාර්යාලය, කොළඹ 2, ඩබ්ලිව් ඒ.ඩී. රාමනායක මාවතේ අංක 61 දරණ ස්ථානයට ගෙන ගොස් ඇත.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>19</day>
    </date>
    <link>http://www.silumina.lk/2009/07/19/_art.asp?fn=aj0907192</link>
    <topic>සී.සී.එෆ්. ශ‍්‍රී ලංකා ආයතනය චයිල්ඩ්ෆන්ඩ් ශ‍්‍රී ලංකා වෙයි</topic>
    <author/>
    <content>දඹදිව වඳීන්න යන රජයේ සේවකයනට ගෙවීමේ ක‍්‍රමයට ගුවන් ටිකට්පත්සී.සී.එෆ්. ශ‍්‍රී ලංකා ආයතනය චයිල්ඩ්ෆන්ඩ් ශ‍්‍රී ලංකා වෙයිදිගින් දිගට කතා කර Mobitel SMART වාසි හිමිකර ගන්නවිසිහතර පැයේ ම විකාශය වන අධ්‍යාපන නාලිකාව Learn TVඑච්එන්බී ඇෂුවරන්ස් නියෝජිත හමුවඑයාර් ඒෂියා පියාඹන්න සූදානම්එතෙර ලාංකික ව්‍යාපාරිකයෝ මෙතෙර හවුල් ව්‍යාපාර ඇරැඹීමට යතිICICI ලාබය සියයට 54කින් ඉහළටසිලෝන් කෝල්ඩ් ස්ටෝර්ස් අවතැන් ජනතාවට උපකාර කරයිනවලෝක රෝහල් සංකීර්ණයේ බාහිර රෝගින්ටත් ශල්‍යාගාර 2ක්ක‍්‍රවුන් සංවත්සරයේදී උපන්දින සැමරුමදඹුල්ලට එන කී‍්‍රඩා ලෝලීනට හෝටල් සංස්ථාවෙන් විශේෂ වට්ටම්CCF Sri Lanka ආයතනය සිය ආයතන නාමය සහ ආයතනික ලාංඡනය චයිල්ඩ්ෆන්ඩ් ශ‍්‍රී ලංකා යනුවෙන් වෙනස් කර තිබේ. ආයතනයේ මවු සමාගම වන CCF Inc දැන් හැඳින්වෙන්නේ Child Fund International නමිනි.නව නාමයත් සමඟ CCF සංවිධානයේ කටයුතු (චයිල්ඩ්ෆන්ඩ් එලායන්ස්) හා මනාව ඒකාබද්ධ කරයි. රටවල් 56 ක කි‍්‍රයාත්මක වන චයිල්ඩ් ෆන්ඩ් ඉන්ටර්නැෂනල් ඇතුළු සංවිධාන 12 කින් සුසැදි සමූහයක් වන චයිල්ඩ් ෆන්ඩ් එලායන්ස් වනාහි අවශ්‍යතා සහිත දරුවන්ගේ සහ ඔවුන්ගේ පවුල්වල ජීවිත නඟා සිටුවීම සඳහා පහසුකම් සපයන සංවිධානයකි.මේ සම්බන්ධයෙන් අදහස් දැක්වූ චයිල්ඩ්ෆන්ඩ් ශ‍්‍රී ලංකා සංවිධානයේ අධ්‍යක්ෂ ගුරු නායික් පැවසුවේ. චයිල්ඩ්ෆන්ඩ් ශ‍්‍රී ලංකා යනුවෙන් නම වෙනස් කිරීම ගෝලීය ක‍්‍රමෝපායන්හි කොටසකි. එමගින් පැරණි සබඳතා පණගන්වා, නව සබඳතා වර්ධනය කරමින් ළමයින්ගේ ජීවිත ධනාත්මක අන්දමින් වෙනස් කිරීම සඳහා වන අපගේ ස්ථායි මෙහෙයුම සහ දැඩි කැපවීම සඳහා පිටිවහලක් ලබාදෙයි. වර්තමානයේ ළමයින් මුහුණපාන දරිද්‍රතා ගැටලු අවම කිරීම සඳහා ගෝලීය ඒකාබද්ධ වෑයමක් සහ සහයෝගය අවශ්‍ය වේ.පසුගිය වසර 24 ක කාලය පුරා ශ‍්‍රී ලංකාවේ කි‍්‍රයාත්මක වෙමින් ළමා දරිද්‍රතා ගැටලු හා ඒවාට බලපාන මූල හේතු සොයා ගනිමින් හා ඒවාට විසඳුම් ලබාදීමේ අත්දැකීම් රාශියක් අප සතු වෙයි. ගෝලීය වශයෙන් සිදු වූ මෙම නව වෙනස්වීම නිසා ඉදිරි වර්ෂ 5 සඳහා පරිපූර්ණ වූ ක‍්‍රමෝපාය සැලැස්මක් ශ‍්‍රී ලංකාවේ දරුවන්ගේ සුබසිද්ධිය තකා සකස් කිරීමට පිටිවහලක් ලැබෙයි” යනුවෙනි. චයිල්ඩ්ෆන්ඩ් ශ‍්‍රී ලංකා සම්බන්ධතා කළමනාකරු දිනත්ත තම්බාවිට, වැඩසටහන් අධ්‍යක්ෂ සුනේත‍්‍රා මානෙල් ද සිල්වා, අධ්‍යක්ෂ ගුරු නායික්, මෙහෙයුම් කළමනාකරු පී. ජෙගනාදන්, මුදල් අධ්‍යක්ෂ මධුකා ඩයස්මහත්ම මහත්මීන් මාධ්‍ය සාකච්ඡාවට එක්වී.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>19</day>
    </date>
    <link>http://www.silumina.lk/2009/07/19/_art.asp?fn=aj0907193</link>
    <topic>දිගින් දිගට කතා කර Mobitel SMART වාසි හිමිකර ගන්න</topic>
    <author/>
    <content>දඹදිව වඳීන්න යන රජයේ සේවකයනට ගෙවීමේ ක‍්‍රමයට ගුවන් ටිකට්පත්සී.සී.එෆ්. ශ‍්‍රී ලංකා ආයතනය චයිල්ඩ්ෆන්ඩ් ශ‍්‍රී ලංකා වෙයිදිගින් දිගට කතා කර Mobitel SMART වාසි හිමිකර ගන්නවිසිහතර පැයේ ම විකාශය වන අධ්‍යාපන නාලිකාව Learn TVඑච්එන්බී ඇෂුවරන්ස් නියෝජිත හමුවඑයාර් ඒෂියා පියාඹන්න සූදානම්එතෙර ලාංකික ව්‍යාපාරිකයෝ මෙතෙර හවුල් ව්‍යාපාර ඇරැඹීමට යතිICICI ලාබය සියයට 54කින් ඉහළටසිලෝන් කෝල්ඩ් ස්ටෝර්ස් අවතැන් ජනතාවට උපකාර කරයිනවලෝක රෝහල් සංකීර්ණයේ බාහිර රෝගින්ටත් ශල්‍යාගාර 2ක්ක‍්‍රවුන් සංවත්සරයේදී උපන්දින සැමරුමදඹුල්ලට එන කී‍්‍රඩා ලෝලීනට හෝටල් සංස්ථාවෙන් විශේෂ වට්ටම්ශී‍්‍ර ලංකා ටෙලිකොම් මොබිටෙල් විසින් සිය SMART පෙර ගෙවුම් පාරිභෝගිකයන්ට දිගින් දිගට කතා කිරීමෙන් වැඩි වැඩියෙන් ඉතිරි කිරීමේ නිදහස සහිතව සිය නවතම ගාස්තු සැලැස්ම එළි දක්වන ලදි.මොබිටෙල් සමාගම අනුග‍්‍රහය දක්වන පාකිස්ථාන කි‍්‍රකට් කණ්ඩායමේ ශී‍්‍ර ලංකා සංචාරය සමඟම මේ SMART පැකේජය ද එක විට එළිදක්වනු ලැබීය.මෙම නවතම ගාස්තු සැලැසුම මඟින් සියලු පාරිභෝගිකයන්ට හා අනාගත පාරිභෝගිකයන්ට වටිනාකම් රැසක් අත් විඳිය හැකිය.ශී‍්‍ර ලංකා ටෙලිකොම් මොබිටෙල් හි ප‍්‍රධාන විධායක නිලධාරී සුරේන් ජේ. අමරසේකර මහතා මෙසේ පැවැසීය.ශී‍්‍ර ලංකාවේ ප‍්‍රථම වතාවට ජංගම දුරකථන පාරිභෝගිකයන් හට කිසිදු සකී‍්‍රය කිරීමේ හෝ මාසික ගාස්තුවක් රහිතව දුරේක්ෂීය ගාස්තු සැලැසුම් නමින් හඳුන්වන අගනා ගාස්තු ක‍්‍රමය අත්විඳීමේ අවස්ථාව හිමිවේ. මෙවැනි සැලැසුමක් හරහා දිගින් දිගට කතා කිරීම තුළින් වැඩි වැඩියෙන් වාසි හිමිකර ගත හැකිය. ජංගම දුරකථනය තවදුරටත් බහුතරයක් ශී‍්‍ර ලාංකිකයන් හට අත්‍යවශ්‍ය සන්නිවේදන උපකරණයක් ලෙස පවතී.අප විසින් සෑම විටම අපගේ පාරිභෝගිකයන් සන්නිවේදන අවශ්‍යතා පෙර දැක්මකින් යුතුව හඳුනාගන්නා නිසා ඔවුන් හට මින් ඉදිරියටත් තව තවත් ආකර්ෂණීය නව සේවාවන් රැසක් අපෙන් බලාපොරොත්තු විය හැකි යැයි ද ඒ මහතා කීය.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>19</day>
    </date>
    <link>http://www.silumina.lk/2009/07/19/_art.asp?fn=aj0907194</link>
    <topic>විසිහතර පැයේ ම විකාශය වන අධ්‍යාපන නාලිකාව Learn TV</topic>
    <author/>
    <content>දඹදිව වඳීන්න යන රජයේ සේවකයනට ගෙවීමේ ක‍්‍රමයට ගුවන් ටිකට්පත්සී.සී.එෆ්. ශ‍්‍රී ලංකා ආයතනය චයිල්ඩ්ෆන්ඩ් ශ‍්‍රී ලංකා වෙයිදිගින් දිගට කතා කර Mobitel SMART වාසි හිමිකර ගන්නවිසිහතර පැයේ ම විකාශය වන අධ්‍යාපන නාලිකාව Learn TVඑච්එන්බී ඇෂුවරන්ස් නියෝජිත හමුවඑයාර් ඒෂියා පියාඹන්න සූදානම්එතෙර ලාංකික ව්‍යාපාරිකයෝ මෙතෙර හවුල් ව්‍යාපාර ඇරැඹීමට යතිICICI ලාබය සියයට 54කින් ඉහළටසිලෝන් කෝල්ඩ් ස්ටෝර්ස් අවතැන් ජනතාවට උපකාර කරයිනවලෝක රෝහල් සංකීර්ණයේ බාහිර රෝගින්ටත් ශල්‍යාගාර 2ක්ක‍්‍රවුන් සංවත්සරයේදී උපන්දින සැමරුමදඹුල්ලට එන කී‍්‍රඩා ලෝලීනට හෝටල් සංස්ථාවෙන් විශේෂ වට්ටම්ඩයලොග් ටෙලිකොම් සමූහ ව්‍යාපාරයේ ප‍්‍රධාන විධායක නිලධාරී ආචාර්ය හාන්ස් විජේසූරිය, ඩයලොග් ටීවී හි ප‍්‍රධාන විධායක නිලධාරී නුෂාඩ් පෙරේරා යන මහත්වරුන් විසින් ඩයලොග් සැටලයිට් ඇන්ටනාවක් අධ්‍යාපන අමාත්‍ය සුසිල් පේ‍්‍රමජයන්ත මහතාට පිළිගැන්වූ අවස්ථාව. මේ අවස්ථාවට ධර්මවාහිනියේ මෙත්තවිහාරි හිමිනම ද සහභාගි වූහ. ඡායාරූපය - විමල් කරුණාතිලකපැය 24 පුරා විකාශනය වන ප‍්‍රථම හා එකම අධ්‍යාපන නාලිකාව Learn TV ඩයලොග් ටීවී ඔස්සේ දිනපතා විකාශය වේ.අධ්‍යාපන අමාත්‍යාංශයේ පූර්ණ සහයෝගය ඇතිව ධර්මවාහිනිය විසින් ඉදිරිපත් කරනු ලබන, සතියේ දින හතේ ම, පැය 24 පුරාවටම නිවසට පැමිණෙන ටියුෂන් ගුරුවරයා ලෙස හඳුන්වනු ලබන Learn TV හි ආරම්භක පියවර ලෙස අ.පො.ස. (සාමාන්‍ය පෙළ) සියලුම විෂයන් සඳහා වැඩ සටහන් මාලාවක් ඉදිරිපත් කරයි.ග‍්‍රාමීය ප‍්‍රදේශවල දරුවන්ට අධ්‍යාපනය සඳහා ප‍්‍රායෝගික පංතිවලට යැවීමේ අපහසුතා එමගින් පිරිමසයි. එසේ ම නාගරික ප‍්‍රදේශවල ඉගෙනුම ලබන දරුවන්ට ද Learn TV අමතර ඉගෙනුම් මාධ්‍යයක් වන අතර රූප සටහන් මගින් ඉගෙනුම වඩාත් පහසු කරයි.මුලින් කොටස් වශයෙන් එක් පාඩමක් විනාඩි 40 කට සීමා කෙරෙයි. එය පාසල් විෂය හා කාල පරිච්ඡේදයකට සමානය. ඉගෙනුම් මාධ්‍ය වන්නේ සිංහල භාෂාවයි. සාමාන්‍ය පෙළ සියලුම විෂයන් පිළිබඳ වැඩසටහන් විකාශය කෙරෙන අතර මේ සඳහා අධ්‍යාපන අමාත්‍යාංශය නිර්දේශ මත තෝරාගත් ගුරුවරුන් තෝරාගෙන තිබේ. වැඩසටහන් සඳහා ප‍්‍රවීණ ගුරුවරු 70 ක් සහභාගි වන අතර සෑම විෂයක්ම අධීක්ෂණයට විෂය භාර අධ්‍යක්ෂවරයෙක් සිටියි.ඩයලොග් ටීවී පැකේජයකට රුපියල් 100 ක් ගෙවීමෙන් Learn TV නාලිකාව ලබාගත හැකිය.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>19</day>
    </date>
    <link>http://www.silumina.lk/2009/07/19/_art.asp?fn=aj09071912</link>
    <topic>එච්එන්බී ඇෂුවරන්ස් නියෝජිත හමුව</topic>
    <author>ඡායාරූපය – ගීත් ද මැල්</author>
    <content>දඹදිව වඳීන්න යන රජයේ සේවකයනට ගෙවීමේ ක‍්‍රමයට ගුවන් ටිකට්පත්සී.සී.එෆ්. ශ‍්‍රී ලංකා ආයතනය චයිල්ඩ්ෆන්ඩ් ශ‍්‍රී ලංකා වෙයිදිගින් දිගට කතා කර Mobitel SMART වාසි හිමිකර ගන්නවිසිහතර පැයේ ම විකාශය වන අධ්‍යාපන නාලිකාව Learn TVඑච්එන්බී ඇෂුවරන්ස් නියෝජිත හමුවඑයාර් ඒෂියා පියාඹන්න සූදානම්එතෙර ලාංකික ව්‍යාපාරිකයෝ මෙතෙර හවුල් ව්‍යාපාර ඇරැඹීමට යතිICICI ලාබය සියයට 54කින් ඉහළටසිලෝන් කෝල්ඩ් ස්ටෝර්ස් අවතැන් ජනතාවට උපකාර කරයිනවලෝක රෝහල් සංකීර්ණයේ බාහිර රෝගින්ටත් ශල්‍යාගාර 2ක්ක‍්‍රවුන් සංවත්සරයේදී උපන්දින සැමරුමදඹුල්ලට එන කී‍්‍රඩා ලෝලීනට හෝටල් සංස්ථාවෙන් විශේෂ වට්ටම්එච්එන්බී ඇෂුවරන්ස් හී වාර්ෂික වෙළෙඳ නියෝජිත සුහද හමුව පසුගියදා හිල්ටන් හෝටලයේදී පැවැත්විණි.එහිදී එච්එන්බී සමූහයේ සභාපති රියෙන්සි ටී විජේතිලක මහතා, දිවයිනේ සුවිශිෂ්ටතම අලෙවිකරු ලෙස ජයග‍්‍රහණය කළ වවුනියාවේ එස්. ජෛයලනීශ්වරම් මහත්මියට ජයසංකේතය හා සහතිකපත ලබා දුන් අවස්ථාව.කළමනාකාර අධ්‍යක්ෂ මංජුල ද සිල්වා, අලෙවි හා බෙදාහැරීම් සාමාන්‍යාධිකාරී ලලිත් ප‍්‍රනාන්දු මහත්වරු ද මෙහි වෙති.ඡායාරූපය – ගීත් ද මැල්</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>19</day>
    </date>
    <link>http://www.silumina.lk/2009/07/19/_art.asp?fn=aj0907195</link>
    <topic>එයාර් ඒෂියා පියාඹන්න සූදානම්</topic>
    <author/>
    <content>දඹදිව වඳීන්න යන රජයේ සේවකයනට ගෙවීමේ ක‍්‍රමයට ගුවන් ටිකට්පත්සී.සී.එෆ්. ශ‍්‍රී ලංකා ආයතනය චයිල්ඩ්ෆන්ඩ් ශ‍්‍රී ලංකා වෙයිදිගින් දිගට කතා කර Mobitel SMART වාසි හිමිකර ගන්නවිසිහතර පැයේ ම විකාශය වන අධ්‍යාපන නාලිකාව Learn TVඑච්එන්බී ඇෂුවරන්ස් නියෝජිත හමුවඑයාර් ඒෂියා පියාඹන්න සූදානම්එතෙර ලාංකික ව්‍යාපාරිකයෝ මෙතෙර හවුල් ව්‍යාපාර ඇරැඹීමට යතිICICI ලාබය සියයට 54කින් ඉහළටසිලෝන් කෝල්ඩ් ස්ටෝර්ස් අවතැන් ජනතාවට උපකාර කරයිනවලෝක රෝහල් සංකීර්ණයේ බාහිර රෝගින්ටත් ශල්‍යාගාර 2ක්ක‍්‍රවුන් සංවත්සරයේදී උපන්දින සැමරුමදඹුල්ලට එන කී‍්‍රඩා ලෝලීනට හෝටල් සංස්ථාවෙන් විශේෂ වට්ටම්මැලේසියාව මුල් කරගත් අඩුම ගුවන් ගාස්තුවක් ගෙවා ඔබට වුවමනා ගමනාන්තරය දක්වා කොළඹ සිට දිනපතා ගමන් කළ හැකි අති සුඛෝපභෝගී “එයාර් ඒසියා” ගුවන් සේවාව ශී‍්‍ර ලංකිකයන් සඳහා දිනපතා සේවා සැපයීමට දැන් සියල්ල සූදානම් කර ඇත.ත‍්‍රස්තවාදී බිය අවසන් වීමත් සමඟම ශී‍්‍ර ලංකාවේ ආයෝජන ආරම්භ කිරීමට බලා සිටින විදේශ ව්‍යාපාර අතර “එයාර් ඒසියා” ශී‍්‍ර ලංකාවට එන පළමුවන මගී ගුවන් සේවාවකි.ලෝකයේ රටවල් 65 ක ගමනාන්ත දක්වා ගමන් ගන්නා “එයාර් ඒසියා” කොළඹ සිට මැලේසියාවේ ක්වාලාලාම්පුර දක්වා සියලු බදු සහ අනෙකුත් දීමනා ඇතුළුව රුපියල් 8500 වැනි අඩුම ගුවන් ගාස්තුවකින් දිනපතා ඔබ සඳහා සේවා සැපයීමට සූදානම් බව එයාර් ඒසියා ශී‍්‍ර ලංකා නියෝජිත සෙත්මිල් එවියේෂන් සමාගම කියයි.එයාර් ඒසියා හි විශ්වාසය වන්නේ අනවශ්‍ය සැරසිලි වලින් තොර, අපහසුතාවලින් තොර වූ අඩු ගමන් ගාස්තු ඇති කාර්යක්ෂමතාවෙන් ඉහළ සේවාවක් පවත්වාගෙන යෑමයි. එලෙස වැඩි ඵලදායිතාවක් හා වියදම් අඩුවීමක් නිසා එයින් ලැබෙන වාසිය ගුවන් මගීයාට ලබාදීමට හැකි විය. ඒ අනුව බොහෝ දෙනාට ගුවන් ගමනක් යාමේ සිහිනය යථාර්ථයක් පත්කරවීමට එම ආයතනය සමත් වී ඇත. ‘දැන් හැමෝටම ගුවන් යා හැකියි’ යන්න එයාර් ඒසියා හි දර්ශනයයි.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>19</day>
    </date>
    <link>http://www.silumina.lk/2009/07/19/_art.asp?fn=aj0907196</link>
    <topic>එතෙර ලාංකික ව්‍යාපාරිකයෝ මෙතෙර හවුල් ව්‍යාපාර ඇරැඹීමට යති</topic>
    <author>සාගරිකා දිසානායක ජයසිංහ</author>
    <content>දඹදිව වඳීන්න යන රජයේ සේවකයනට ගෙවීමේ ක‍්‍රමයට ගුවන් ටිකට්පත්සී.සී.එෆ්. ශ‍්‍රී ලංකා ආයතනය චයිල්ඩ්ෆන්ඩ් ශ‍්‍රී ලංකා වෙයිදිගින් දිගට කතා කර Mobitel SMART වාසි හිමිකර ගන්නවිසිහතර පැයේ ම විකාශය වන අධ්‍යාපන නාලිකාව Learn TVඑච්එන්බී ඇෂුවරන්ස් නියෝජිත හමුවඑයාර් ඒෂියා පියාඹන්න සූදානම්එතෙර ලාංකික ව්‍යාපාරිකයෝ මෙතෙර හවුල් ව්‍යාපාර ඇරැඹීමට යතිICICI ලාබය සියයට 54කින් ඉහළටසිලෝන් කෝල්ඩ් ස්ටෝර්ස් අවතැන් ජනතාවට උපකාර කරයිනවලෝක රෝහල් සංකීර්ණයේ බාහිර රෝගින්ටත් ශල්‍යාගාර 2ක්ක‍්‍රවුන් සංවත්සරයේදී උපන්දින සැමරුමදඹුල්ලට එන කී‍්‍රඩා ලෝලීනට හෝටල් සංස්ථාවෙන් විශේෂ වට්ටම්සාගරිකා දිසානායක ජයසිංහඋතුරු නැඟෙනහිර පළාත්වල පෙර පැවැති සශී‍්‍රකත්වය යළි උදාකොට තිරසාර සංවර්ධනයක් ඇති කිරීම සඳහා රජය ගෙන යන කි‍්‍රයාදාමයට පූර්ණ සහයෝගය දැක්වීමට සූදාම් බව සාමය සඳහා ව්‍යාපාර සන්ධානය පවසයි.විදේශීය රටවල වෙසෙන ශී‍්‍ර ලාංකික ව්‍යාපාරික ප‍්‍රජාවට මෙරට ව්‍යාපාරිකයන් හඳුන්වා දෙමින් ඔවුන් සමඟ හවුල් ව්‍යාපාර ඇරැඹීම සඳහා අවස්ථාව උදා කර දීම හා ජාත්‍යන්තර ප‍්‍රමිතියෙන් යුතු උසස් නිෂ්පාදන සඳහා විදේශීය වෙළෙඳපොළ අවස්ථා හඳුන්වා දීමත් අරමුණු කොටගෙන සාමය සඳහා ව්‍යාපාර සන්ධානය සංවිධානය කරන ලද “ශී‍්‍ර ලංකාව තුල ආයෝජනය කරන්න” නම් වූ අන්තර්ජාතික ආයෝජන සම්මේලනය අවසානයේ පැවැති ව්‍යාපාරික හා මාධ්‍ය හමුවේදී සන්ධානයේ සභාපති සුරේෂ් ද මැල් මහතා පැවැසීය.කොළඹ ගලධාරි හෝටලයේ පැවැති තෙදින ආයෝජන සම්මේලනයට ඇමරිකා එක්සත් ජනපදය, එංගලන්තය, ප‍්‍රංශය, ජර්මනිය, චීනය, ඔස්ටේ‍්‍රලියාව, මැදපෙරදිග හා ඉන්දියාව වැනි රටවල පදිංචි ශී‍්‍ර ලාංකික ව්‍යාපාරිකයෝ ද මෙරට විවිධ වාණිජ මණ්ඩලවලින් තෝරාගත් සාර්ථක හා මධ්‍ය පරිමාණ ආයෝජකයන් රැසක් ද සහභාගී වූහ.මෙම ආයෝජන හමුවේදී ඉහත රටවල වෙසෙන ලාංකීය ආයෝජකයන් හට මෙරට ආයෝජකයන් හමුවීමටත්, ඔවුන්ගේ නිෂ්පාදන හඳුනා ගැනීමටත්, එකී නිෂ්පාදන සඳහා හවුල් ව්‍යාපාර ඇරැඹීම සඳහා මූලික අඩිතාලම දැමීමටත් අවස්ථාව එළැඹිණි.අවදානම් රටවල් අතරට එක්ව තිබූ ශී‍්‍ර ලංකාව යුද්ධයේ ජයග‍්‍රහණයත් සමඟම එකී අවදානමෙන් මිදී ඇති හෙයින් ශී‍්‍ර ලංකාවේ උතුරු නැඟෙනහිර ප‍්‍රදේශයන්හිද ආයෝජනය කිරීමට අවස්ථාව උදාවී ඇතැයි විදේශයන්ගෙන් පැමිණි ආයෝජකයෝ පැවැසූහ.පශ්චාත් යුද්ධකාලීන සංවර්ධනය උදෙසා දැනටමත් ශී‍්‍ර ලංකා රජය කි‍්‍රයාවට නංවා ඇති කටයුතු පිළිබඳ විදෙස්හි පදිංචි ලාංකීය ව්‍යාපාරික ප‍්‍රජාව සිය ප‍්‍රසාදය පළ කළහ.සංචාරක ව්‍යාපාරය, ඉස්සන් වගාව, මත්ස්‍ය ව්‍යාපාර, නිමි ඇඳුම් හා ඉදිකිරීම් තොරතුරු තාක්‍ෂණ ක්‍ෂෙත‍්‍රයන්හි හවුල් ව්‍යපාර ඇරැඹීම කෙරෙහි මෙම ව්‍යාපාරිකයන්ගේ අවධානය යොමුව තිබේ. ඔස්ටේ‍්‍රලියාව, ඇමෙරිකාව, එංගලන්තය, ජර්මනිය හා එක්සත් අරාබි එමිර් රාජ්‍යයෙහි පදිංචි ශී‍්‍ර ලාංකික ව්‍යාපාරිකයෝ මෙරට ව්‍යාපාරිකයන් සමඟ හවුල් ව්‍යාපාර සඳහා මෙම සම්මේලනයේදී සිය කැමැත්ත පළ කොට තිබේ.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>19</day>
    </date>
    <link>http://www.silumina.lk/2009/07/19/_art.asp?fn=aj0907197</link>
    <topic>ICICI ලාබය සියයට 54කින් ඉහළට</topic>
    <author/>
    <content>දඹදිව වඳීන්න යන රජයේ සේවකයනට ගෙවීමේ ක‍්‍රමයට ගුවන් ටිකට්පත්සී.සී.එෆ්. ශ‍්‍රී ලංකා ආයතනය චයිල්ඩ්ෆන්ඩ් ශ‍්‍රී ලංකා වෙයිදිගින් දිගට කතා කර Mobitel SMART වාසි හිමිකර ගන්නවිසිහතර පැයේ ම විකාශය වන අධ්‍යාපන නාලිකාව Learn TVඑච්එන්බී ඇෂුවරන්ස් නියෝජිත හමුවඑයාර් ඒෂියා පියාඹන්න සූදානම්එතෙර ලාංකික ව්‍යාපාරිකයෝ මෙතෙර හවුල් ව්‍යාපාර ඇරැඹීමට යතිICICI ලාබය සියයට 54කින් ඉහළටසිලෝන් කෝල්ඩ් ස්ටෝර්ස් අවතැන් ජනතාවට උපකාර කරයිනවලෝක රෝහල් සංකීර්ණයේ බාහිර රෝගින්ටත් ශල්‍යාගාර 2ක්ක‍්‍රවුන් සංවත්සරයේදී උපන්දින සැමරුමදඹුල්ලට එන කී‍්‍රඩා ලෝලීනට හෝටල් සංස්ථාවෙන් විශේෂ වට්ටම්ICICI බැංකුවේ ශී‍්‍ර ලංකා ශාඛාව 2009 මාර්තු 31 දිනෙන් අවසන් වූ වර්ෂය සඳහා ආදායම් බදු ගෙවීමට පෙර රුපියල් මිලියන 312 ක මෙහෙයුම් ලාබයක් උපයා ඇත. එය පසුගිය වසරට වඩා සියයට 54 ක වැඩිවීමකි. 2009 මාර්තු 31 දින අවසන් වූ මූල්‍ය වර්ෂය සඳහා ආදායම් බදු ගෙවීමෙන් පසු වාර්තා කළ ලාබය රුපියල් මිලියන 189 කි.එම වර්ෂය තුළ පැවැති ආර්ථික අභියෝග මධ්‍යයේ යහපත් කළමනාකාරිත්වය මත එම ලාබය ඉපයීමට හැකිවී ඇත.ඊට අමතරව කාර්යක්ෂමතාව වැඩිදියුණු කිරීමට සහ වියදම් පාලනය කිරීමට ද බැංකුව කටයුතු කර ඇත. අකි‍්‍රය ණය, දළ ණය ප‍්‍රමාණයෙන් 0.89% කි. 2009 මාර්තු 31 වැනි දිනට මහ බැංකුවේ අවශ්‍යතාවලට අනුකූලව මූලික ප‍්‍රාග්ධන අවශ්‍යතාවය 76.69% කි. මේ හේතුව නිසා ශී‍්‍ර ලංකාව තුළ තම මෙහෙයුම් වර්ධනය කිරීමට අවශ්‍ය ඉඩකඩ සැලසී ඇත.ICICI බැංකුවේ ශී‍්‍ර ලංකා ශාඛාවේ ප‍්‍රධානී පේ‍්‍රම් තම්පි මහතා පවසා සිටියේ ශී‍්‍ර ලංකාවේ ව්‍යාපාරික කටයුතු පිළිබඳව ඉතාමත් සුක්ෂමව කටයුතු කරන බව සහ ශේෂ පත‍්‍රය අවදානම් තත්ත්වයකට පත් නොවීම වගබලා ගන්නා බවත් ය.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>19</day>
    </date>
    <link>http://www.silumina.lk/2009/07/19/_art.asp?fn=aj0907198</link>
    <topic>සිලෝන් කෝල්ඩ් ස්ටෝර්ස් අවතැන් ජනතාවට උපකාර කරයි</topic>
    <author/>
    <content>දඹදිව වඳීන්න යන රජයේ සේවකයනට ගෙවීමේ ක‍්‍රමයට ගුවන් ටිකට්පත්සී.සී.එෆ්. ශ‍්‍රී ලංකා ආයතනය චයිල්ඩ්ෆන්ඩ් ශ‍්‍රී ලංකා වෙයිදිගින් දිගට කතා කර Mobitel SMART වාසි හිමිකර ගන්නවිසිහතර පැයේ ම විකාශය වන අධ්‍යාපන නාලිකාව Learn TVඑච්එන්බී ඇෂුවරන්ස් නියෝජිත හමුවඑයාර් ඒෂියා පියාඹන්න සූදානම්එතෙර ලාංකික ව්‍යාපාරිකයෝ මෙතෙර හවුල් ව්‍යාපාර ඇරැඹීමට යතිICICI ලාබය සියයට 54කින් ඉහළටසිලෝන් කෝල්ඩ් ස්ටෝර්ස් අවතැන් ජනතාවට උපකාර කරයිනවලෝක රෝහල් සංකීර්ණයේ බාහිර රෝගින්ටත් ශල්‍යාගාර 2ක්ක‍්‍රවුන් සංවත්සරයේදී උපන්දින සැමරුමදඹුල්ලට එන කී‍්‍රඩා ලෝලීනට හෝටල් සංස්ථාවෙන් විශේෂ වට්ටම්වව්නියාවේ අවතැන් වූ ජනතාව තාවකාලිකව රැඳී සිටින කඳවුරුවල පාවිච්චිය සඳහා කසළ බඳුන් තොගයක් සිලෝන් කෝල්ඩ් ස්ටෝර්ස් සමාගමේ ශීත කළ රස ආහාර අංශයේ ප‍්‍රධානි නීල් සමරසිංහ මහතා විසින් වව්නියාව දිසාපති / දිස්ති‍්‍රක් ලේකම් පී.එස්.එම්.චාල්ස් මහත්මිය වෙත බාර දුන් අවස්ථාව.සිලෝන් කෝල්ඩ් ස්ටෝර්ස් සහකාර අලෙවි කළමනාකාර චන්දන කරුණාරත්න ප‍්‍රාදේශීය අලෙවි කළමනාකරු මහේන්ද්‍ර අමරසිංහ මහත්වරු ද ;මහි වෙයි.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>19</day>
    </date>
    <link>http://www.silumina.lk/2009/07/19/_art.asp?fn=aj0907199</link>
    <topic>නවලෝක රෝහල් සංකීර්ණයේ බාහිර රෝගින්ටත් ශල්‍යාගාර 2ක්</topic>
    <author/>
    <content>දඹදිව වඳීන්න යන රජයේ සේවකයනට ගෙවීමේ ක‍්‍රමයට ගුවන් ටිකට්පත්සී.සී.එෆ්. ශ‍්‍රී ලංකා ආයතනය චයිල්ඩ්ෆන්ඩ් ශ‍්‍රී ලංකා වෙයිදිගින් දිගට කතා කර Mobitel SMART වාසි හිමිකර ගන්නවිසිහතර පැයේ ම විකාශය වන අධ්‍යාපන නාලිකාව Learn TVඑච්එන්බී ඇෂුවරන්ස් නියෝජිත හමුවඑයාර් ඒෂියා පියාඹන්න සූදානම්එතෙර ලාංකික ව්‍යාපාරිකයෝ මෙතෙර හවුල් ව්‍යාපාර ඇරැඹීමට යතිICICI ලාබය සියයට 54කින් ඉහළටසිලෝන් කෝල්ඩ් ස්ටෝර්ස් අවතැන් ජනතාවට උපකාර කරයිනවලෝක රෝහල් සංකීර්ණයේ බාහිර රෝගින්ටත් ශල්‍යාගාර 2ක්ක‍්‍රවුන් සංවත්සරයේදී උපන්දින සැමරුමදඹුල්ලට එන කී‍්‍රඩා ලෝලීනට හෝටල් සංස්ථාවෙන් විශේෂ වට්ටම්Lanka Monthly Digest සඟාවේ ඉහළම ස්ථානයේ වැජඹෙන සමාගම් 100 අතරින් සෞඛ්‍ය ක්ෂේත‍්‍රයේ වටිනාම සන්නාමය නවලෝක රෝහල තෝරා ගැනීම දැනුම් දෙන්නේ ඉමහත් සතුටින් බව නවලෝක රෝහලේ නියෝජ්‍ය සභාපති ජයන්ත ධර්මදාස මහතා සඳහන් කළේය. ඒ මහතා එසේ සඳහන් කළේ රෝහලේ නව සුඛෝපභෝගී කාමර විවෘත කිරීම නවලෝක රෝහල් සංකීර්ණයේ ඇති පහසුකම් පිළිබඳව මාධ්‍ය දැනුවත් කිරීම සඳහා පැවැති උත්සවයකදීය.“පසුගිය වසර නවලෝක රෝහලට ඉතා වැදගත් වසරක් වූවා. දැනට ඇති ගොඩනැගිලිවලට මහල් 8 කින් යුත් නව සංකීර්ණයක් එකතු කරනු ලැබුවා. මෙම එක් මහලක් වර්ග අඩි 10,000 කින් යුක්තයි. අති නවීන පහසුකම් ඇති ශල්‍යාගාර 14 කින් මෙම සංකීර්ණය සමන්විත” යැයි නවලෝක රෝහල් සමූහයේ අධ්‍යක්ෂ, සාමාන්‍යාධිකාරී මහාචාර්ය ලාල් චන්ද්‍රසේන මහතා පැවසීය.බාහිර රෝගී අංශය බිම් මහලේ පිහිටා තිබෙනවා. විශේෂඥ වෛද්‍යවරු මුණගැසීම සඳහා කාමර 85 ක් වෙන් කර තිබෙනවා. විශේෂඥ වෛද්‍යවරු 350 කට වැඩි සංඛ්‍යාවකගේ සේවය ලබාගත හැකියි. දිනකට විශේෂඥ වෛද්‍යවරු 200 කට වැඩි සංඛ්‍යාවක් රෝහලට පැමිණෙනවා. මහාචාර්ය චන්ද්‍රසේන මහතා තවදුරටත් සඳහන් කළේය. හදිසි ප‍්‍රතිකාර සඳහා බිම් මහලේ අංග සම්පූර්ණ ඒකකයක් පිහිටා ඇති බවත් බාහිර රෝගීන් සඳහා ශල්‍යාගාර දෙකක් වෙන් කර ඇති බවත් ඒ මහතා පැවැසීය.මේ සියලු පහසුකම්වලට අමතරව 1987 දී ආරම්භ කරන ලද හෙද පුහුණු පාසල ද මේ දක්වා පවත්වාගෙන යනු ලැබේ.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>19</day>
    </date>
    <link>http://www.silumina.lk/2009/07/19/_art.asp?fn=aj09071910</link>
    <topic>ක‍්‍රවුන් සංවත්සරයේදී උපන්දින සැමරුම</topic>
    <author/>
    <content>දඹදිව වඳීන්න යන රජයේ සේවකයනට ගෙවීමේ ක‍්‍රමයට ගුවන් ටිකට්පත්සී.සී.එෆ්. ශ‍්‍රී ලංකා ආයතනය චයිල්ඩ්ෆන්ඩ් ශ‍්‍රී ලංකා වෙයිදිගින් දිගට කතා කර Mobitel SMART වාසි හිමිකර ගන්නවිසිහතර පැයේ ම විකාශය වන අධ්‍යාපන නාලිකාව Learn TVඑච්එන්බී ඇෂුවරන්ස් නියෝජිත හමුවඑයාර් ඒෂියා පියාඹන්න සූදානම්එතෙර ලාංකික ව්‍යාපාරිකයෝ මෙතෙර හවුල් ව්‍යාපාර ඇරැඹීමට යතිICICI ලාබය සියයට 54කින් ඉහළටසිලෝන් කෝල්ඩ් ස්ටෝර්ස් අවතැන් ජනතාවට උපකාර කරයිනවලෝක රෝහල් සංකීර්ණයේ බාහිර රෝගින්ටත් ශල්‍යාගාර 2ක්ක‍්‍රවුන් සංවත්සරයේදී උපන්දින සැමරුමදඹුල්ලට එන කී‍්‍රඩා ලෝලීනට හෝටල් සංස්ථාවෙන් විශේෂ වට්ටම්ක‍්‍රවුන් ආරක්ෂක සේවයේ 13 වැනි සංවත්සරය පසුගියදා මීගමුවේ ගෝල්ඩන් ස්ටාර් හෝටලයේදී පැවැත්විණි. එහිදී කළමනාකාර අධ්‍යක්ෂ ලුතිනන් කමාන්ඩර් අජිත් කාංගරආරච්චි ඇතුළු ජුලි මස උපන්දින සමරන සේවක සේවිකාවන් උපන් දින කේක් කපන අයුරු.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>19</day>
    </date>
    <link>http://www.silumina.lk/2009/07/19/_art.asp?fn=aj09071911</link>
    <topic>දඹුල්ලට එන කී‍්‍රඩා ලෝලීනට හෝටල් සංස්ථාවෙන් විශේෂ වට්ටම්</topic>
    <author/>
    <content>දඹදිව වඳීන්න යන රජයේ සේවකයනට ගෙවීමේ ක‍්‍රමයට ගුවන් ටිකට්පත්සී.සී.එෆ්. ශ‍්‍රී ලංකා ආයතනය චයිල්ඩ්ෆන්ඩ් ශ‍්‍රී ලංකා වෙයිදිගින් දිගට කතා කර Mobitel SMART වාසි හිමිකර ගන්නවිසිහතර පැයේ ම විකාශය වන අධ්‍යාපන නාලිකාව Learn TVඑච්එන්බී ඇෂුවරන්ස් නියෝජිත හමුවඑයාර් ඒෂියා පියාඹන්න සූදානම්එතෙර ලාංකික ව්‍යාපාරිකයෝ මෙතෙර හවුල් ව්‍යාපාර ඇරැඹීමට යතිICICI ලාබය සියයට 54කින් ඉහළටසිලෝන් කෝල්ඩ් ස්ටෝර්ස් අවතැන් ජනතාවට උපකාර කරයිනවලෝක රෝහල් සංකීර්ණයේ බාහිර රෝගින්ටත් ශල්‍යාගාර 2ක්ක‍්‍රවුන් සංවත්සරයේදී උපන්දින සැමරුමදඹුල්ලට එන කී‍්‍රඩා ලෝලීනට හෝටල් සංස්ථාවෙන් විශේෂ වට්ටම්දඹුල්ලේ රන්ගිරි දඹුලු කී‍්‍රඩාංගණයේ ජූලි මස 30, අගෝස්තු 01 සහ 03 දිනවල පැවැත්වීමට නියමිත පකිස්තාන ශී‍්‍ර ලංකා එක්දින කි‍්‍රකට් නැරැඹීම සඳහා පැමිණෙන කී‍්‍රඩා ලෝලීන් සදහා විශේෂ වට්ටම් ක‍්‍රමයකට ආහාර පාන සහ නවාතැන් පහසුකම් සැපැයීමට ශී‍්‍ර ලංකා හෝටල් සංස්ථාව සූදානම් බව හෝටල් සංස්ථාවේ සමූහ අලෙවි කළමනාකරු රන්ජිත් බාලසූරිය මහතා පවසයි.කි‍්‍රකට් තරග නැරැඹීමට පැමිණෙන කී‍්‍රඩාලෝලීන්ට දඹුල්ල, හබරණ, සීගිරිය හා පොළොන්නරුව තානායම් ද, පොළොන්නරුව සේවා හෝටලයේ ද ආහාර පාන සහ නවාතැන් පහසුකම් සඳහා අය කරන ගාස්තුව සියයට 25 කින් පහත හෙළා ඇත. ජූලි මාසය සඳහා ශී‍්‍ර ලංකා හෝටල් සංස්ථාවට අයත් සියලුම තානායම් සහ හෝටල්වල නවාතැන් ගාස්තු සියයට පනහකින් අඩු කොට ඇතැයි ඒ මහතා පවසයි.ෆාලින් හා ලෙගෝ කී‍්‍රඩා භාණ්ඩ මෙරට ගෙන්වා බෙදා හරින කිඩ්ස් ඇන්ඩ් ටෝයිස් ඉන්ටර්නැෂනල් අලුත උපන් බිළිඳුන්ට කිඩ්ස් ජෝයි තෑගි බඳුන් හඳුන්වාදෙයි.අලුත උපන් බිළිඳ්‍රට තෑගි දීමට කදිම, හුරු බුහුටි කිඩ්ස් ජෝයි තෑගි බඳුන අලංකාර ලෙස නිර්මාණය කර ඇති බව කිඩ්ස් ජෝයි කළමනාකරණ නිලුපුල් කෝකිලා පවසයි. පාරිභෝගික අවශ්‍යතා අනුව සැකසූ මෙම තෑගි බඳුනේ අලුත උපන් බිළිඳ්‍රට අවශ්‍ය සියලු දේ අඩංගුය. පරිසරයට හිතකර අලංකාර වේවැල් බඳුනක් මේ සඳහා උපයෝගී කරගෙන ඇත.2007 සිට මෙරට වෙළෙඳ පොළට අගනා බිළිඳු භාණ්ඩ රැසක් හඳුන්වා දුන් කිඩ්ස් ජෝයි අද වන විට සාර්ථකත්වය ලබා ඇත. මේ මගින් ගම්බද ව්‍යවසාහිකයින්ට රැකියා අවස්ථා උදාවූ අතර ඉදිරි කාලයේ බිළඳු භාණ්ඩ අපනයනය කිරීමට යොමු වන බවත් ඇය පවසා සිටියාය. ඉහළ ප‍්‍රමිතියකට ලංකාවේ නිෂ්පාදිත කිඩ්ස් ජෝයි බිළිඳු භාණ්ඩ ශී‍්‍ර ලාංකිකයනට ආඩම්බරයක් බව ඇය කියා සිටියාය.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>19</day>
    </date>
    <link>http://www.silumina.lk/2009/07/19/_art.asp?fn=aw0907191</link>
    <topic>ජීවිතය වැනසූ මිතුරිය ගෙන් පළිගත් යමුනා</topic>
    <author>මතුගම මහින්ද විජේතිලක</author>
    <content>ජීවිතය වැනසූ මිතුරිය ගෙන් පළිගත් යමුනාමිනිසාට ජීවත්වීම සඳහා මුදල් අත්‍යවශ්‍ය සාධකය වී ඇත. එහෙත් බුද්ධිමත් නොවූ බොහෝ දෙනකු නොමඟ යැවීමටත් එමඟින් විනාශය ළඟා කිරීමටත් මුදල ප‍්‍රධානතම හේතු කාරණය වී ඇත. විරැකියාවෙන් පෙළෙමින් අසහනකාරී ජීවිත ගෙවූ බොහෝ තරුණියනට ඇඟලුම්හල් රැකියාව මහත් පිටිවහලක් විය.එහෙත් ඇඟලුම්හල් සමාජය තුළින් බිහි වූ සංස්කෘතිය සමහර ජීවිතවලට අවාසනාව ළඟා කර දුන්නේය. ඇතැම් ඇඟලුම් හල් සේවිකාවන් තම යහළු යෙහෙළියන් ගේ මංගල උත්සවවලට සහභාගි වන්නේ නම්බුකාර ලෙස මත්පැන් පානය කිරීම විලාසිතාවක් කැර ගනිමිනි. එවැනි උත්සවවලදී තරුණයින්ටත් වඩා මේ තරුණියෝ බේබදුකමට ඇබ්බැහි වී සිටිති. අද කතාවෙන් අප අනාවරණය කරන්නේ එවැනි තරුණියක් විනාශ වී තවත් ජීවිත කීපයකට අතුරු අන්තරා ගෙන දුන් ආකාරය යි.යමුනා ඇඟලුම්හල් සේවිකාවකි. ගම්බදින් අගනුවරට පැමිණි ඇය රැකියාවට ගියේ නවාතැන් පොළක සිට ය. ඇය සමඟ නවාතැන් කාමරයේ ලැඟුම් ගත් සුසීමා ඇගේ හොඳ ම මිතුරිය බවට පත් වීමට වැඩි කලක් ගත වූයේ නැත. යමුනාට ගමේ සුරංග නම් වූ පෙම්වතෙක් සිටියේය. සුසීමා ගේ පෙම්වතා සරත් ඒ ඇඟලුම්හලේ ම සේවය කළ තරුණයෙකි.දිනක් ආරාධනයකට අනුව යමුනාත්, සුසීමාත්, සුසීමා ගේ පෙම්වතා සරතුත් මිතුරියකගේ නිවසක පැවති, කොටහළු මගුල් ගෙදරක ගියහ. මිතුරිය ද ඇඟලුම් සේවිකාවක වූ බැවින් ඔවුන් ගේ පුරුදු සංස්කෘතියට අනුව මේ තිදෙනාට ඉහළින් ම සැලකුවා ය. සංග‍්‍රහ කළා ය.මත්පැනින් සිහිවිකල් වූ මේ තරුණියන් දෙදෙනා සරත් හා තවත් අය සමඟ නටන්නට පටන් ගත්හ. කැසට් යන්ත‍්‍රයක උදව්වෙන් කොත්තු රොටි සංගීතයට අනුව නැටූහ. මධ්‍යම රාති‍්‍රය දක්වා ම නැටූහ. නෑදැයින් විසිර ගිය පසුව මිතුරිය මේ තිදෙනාට ම නිවසේ ඉස්සරහ කාමරයේ නිදාගන්නට පහසුකම් සලසා දුන්නාය.ඝන අඳුරෙන් පිරුණු රාති‍්‍රය ධාරානිපාත වර්ෂාවකින් සීතල අඩුපාඩු සපුරා ලීය. මේ බේබදු කෙල්ලන් දෙදෙනා සමඟ සරත් නින්දට සැරසුණේ ද මත්පැනින් විකල් වූ ගතියෙන් ම ය. අවසානයේ ස්වකීය පෙම්වතියගේ අනුදැනුම ද ඇතිව සරත් අතින් යමුනා කෙලෙසුණා ය. වෙරි මත සිඳී පසු දිනට පහන් වූයේ පෙර දා රාති‍්‍රයේ බරපතලකම යමුනා ගේ මුවින් පිටාරය ගලමිනි. ප‍්‍රශ්නයේ භාරදූරකම වටහා ගත් සුසීමා යමුනාගේ ඉකි බිඳීම නිවැසියන්ට රහසක් කරමින් වහා හැඳ පැළඳ ගෙන තිදෙනා ම මිතුරිය ගෙන් සමු ගෙන නවාතැන කරා පිටත් වූහ.ඔවුන් පැමිණි බස් රියේ අසුනක කෙළවරක හිඳගත් යමුනා ඉදිරි අසුනේ හිස රඳවා කඳුළු සඟවා ගෙන කල්පනා කරමින් ආවාය. සරත් සුසීමා සමඟ මිට උපායක් සාකච්ඡා කරමින් වෙනත් අසුනක හිඳගෙන පැමිණියහ. නවාතැනට ආසන්න නගරයේ සරත් නතර වූ අතර යෙහෙළියන් දෙදෙනා නවාතැනට ගියහ. ඒ දිනය ද නිවාඩු දමා තිබුණු බැවින් එදා රැකියාවට යෑමේ අවශ්‍යතාවයක් නොවීය. යමුනා ඇඳට වී මුහුණ සඟවා ගෙන ඉකි බින්දාය. මේ අතර සුසීමාගේ දුරකතනය නාද විය. ඊට මඳ වේලාවකට පසු සරත් ද ඔවුන්ගේ නවාතැන් කාමරයට ඇතුළු විය. ඔහු අතේ අරක්කු බාගයක් ද විය. එය මේසය මතින් තැබුවේය.“සරත්! හරි වැඩේනෙ. අම්මට සනීප නෑ කියලා දැන් කෝල් එකක් ආවා. මම දැන් ගමේ යන්න ඕනෑ”යි සුසීමා කීවා ය.“අම්මට අසනීප නම් ඉතින් නොගිහින් කොහොමද? එහෙනම් යන්න. ගිය හැටියේ කෝල් එකක් දෙන්නැ”යි සරත් කීවේය.මේ කිසිවකට සවන් දුන්නේ යමුනා නොවේ. මේ හැතිරිය හා හතුරා නවාතැනින් පිට වී යෑමත් ඇයට සුළු සහනයක් විය. සරත් හා සුසීමා පිටත්ව ගියහ.ඇත්තට ම අනුන්ට ම දොස් පැවරීම හරි ද? ගමෙන් පැමිණි යමුනා වෙනස් වූයේ ඇයි? මේ සියල්ලට මුල් වුණේ මගේ ම බේබදුකම නොවේ දැයි යමුනා සිතුවා ය. ඇයට තමන් ගැන දහසක් බලාපොරොත්තු තබා ගෙන සිටින මව්පිය දෙදෙනා සහ නැගණිය සිහිපත් විය. සුරංග සිහිපත් විය. යමුනා ඇඳෙන් නැගිට්ටාය. මේසය කරා ගොස් පුටුව ඇදගෙන වාඩි වූයේ ගෙදරට ලියුමක් ලියන්නට ය.“අදාරණීය අම්මේ! තාත්තේ!මේ ලියුම කිසි දවසක අම්මා කෙනෙක් තම දුව ගෙන් බලාපොරොත්තු ලියුමක් නොවේ. මගේ වරද නිසා ම, මත්පැනට ඇබ්බැහිකම නිසා මම අනාථ වුණා. විනාශ වුණා. මට දැන් කාටවත් මුහුණ දෙන්න බෑ...”යමුනාට සුරංග සිහියට නැගිණි. ලියුම අතර මඟ නතර කොට සුරංග ගැන සිතන්නට වූවාය. කම්මුලේ අත රඳවා ගෙන කල්පනා කරන්නට වූ ඇගේ ඔලුව යකාගේ කම්මල සේ විය. මේ අතර මේසය මත තිබුණු අරක්කු බාගය ඇගේ නෙත ගැටිණි. “දැන් මට කොහොමත් එකයි” කියා තමන්ට ම කියා ගත් යමුනා වීදුරුවකට හලාගත් අරක්කු බාගය එක හුස්මට ම බීගෙන බීගෙන ගියාය. ඇගේ හිස බමන්නට විය. වහා පුටුවෙන් නැගිට ගොස් ඇඳේ පෙරළුණාය. පෙරළුණා පෙරළුණා ම ය.දවස ගෙවී ගියේය. ඊළඟ දවසට ද හිරු අඩවන් කැර තිබු දොරෙන් යමුනා දෙස එබිකම් කැර බැලීය. නිල මැස්සන් කීප දෙනෙකු හැරෙන්නට ඇගේ තනි නොතනියට කිසිවකු ඒ කාමරයේ සිටියේ නැත. එදින සවස් යාමයේ මේ නවාතැන් කාමරයේ දොර නොවසා අඩවන් කැර ඇත්තේ ඇයි දැයි නවාතැනේ අයිති කාරිය එබිකම් කැර බැලුවාය.“දෙය්යනේ!” යමුනා ඇඳෙන් බිමට වැටි සිටියාය. ඇය ලේ වමනය දමා තිබුණි. සියල්ල සිදු වී හමාර ය. මේසය මත හිස් කළ අරක්කු බෝතලයක් හා වීදුරුවක් තිබිණි. පේළි කීපයක් ලියා අවසන් නොකළ ලියුමකි.නවාතැන් පාලිකාව සිද්ධිය පොලීසියට දැනුම් දුන්නා ය. නීතිමය රාජකාරිවලින් පසු යමුනා ගේ ඥාතීහු ඇගේ සිරුර ගමට ගෙන ගොස් භූමදාන කළහ. පොලීසිය සුසීමා ගෙන් කට උත්තරයක් ගත්ත ද ඇය මේ ගැන කිසිත් නොදන්නා බවත්, එදින තමන් ගමට ගොස් සිටි බවත් සඳහන් කළාය. එය සියදිවි හානි කැර ගැනීමක් බවට නිගමනය විය.ශෝකයත් ලැජ්ජාවත් දරා ගත නොහැකිවූ යමුනාගේ මව්පියෝ ගෙය සහ ඉඩම විකුණා බාල දියණිය සමඟ අනුරාධපුරයෙන් ඉඩමක් මිලට ගෙන එහි පදිංචියට ගියහ.යමුනා ගේ ජීවිතයට තමන් අතින් සිදු වූ අපරාධය වසන් කිරීමට අරක්කුවලට වස දමා තැබූ බව දන්නේ සුසීමා හා සරත් පමණි. එහෙත් එය තවත් එකම එක කෙනෙක් දැන සිටියාය.ඒ මළ යක්ෂණියක වී බද්ධ වෛරයෙන් ඉපැදුණු යමුනාගේ භූතාත්මයයි. එහෙත් මේ සිද්ධිය සුසීමාගේත් සරත්ගේත් සිතේ නිතරම හොල්මන් කරන්නට විය. ඔවුන්ගේ සිත් නිතරම ඔවුන්ට දොස් පවරන්නට විය.“උඹලා කළේ මහා අපරාධයක්. හෙන ගහන අපරාධයක්. සහගහන අපරාධයක්. ඒ පාපය උඹලා ගෙවන්නම ඕනෑ” යි සුසීමාගේත් සරත්ගේත් සිත තරවටු කරන්නට විය. රාති‍්‍ර නින්දට යන විට ද, උදේ අවදි වූ මොහොතේ ද යමුනා ඔවුන් දෙස රවාගෙන සිටින ආකාරය මැවී පෙනෙන්නට විය. එහෙත් මේ රහස සමාජයෙන් සඟවා ගෙන සිටින්නට ඔවුහු වග බලා ගත්හ.මාස තුනක් පමණ නොදැනුවත්ව ම වාගේ ගෙවී ගියේය. දිනක් සරත් රැකියාවට යෑම සඳහා නිවසින් පිටත් විය. බස් නැවතුම් පොළක නතර කොට මගීන් නංවා ගෙන ඉදිරියට ඇදෙමින් තිබුණු බස් රියකට සරත් දුවගෙන ගොස් එල්ලුණේය. පය ලිස්සා ගියේය. ඒ බස් රියේම රෝදයට සරත් ගේ දෙකකුල් යට විය. මාස ගණනාවක් රෝහල් ගතව ප‍්‍රතිකාර ලබමින් සිට සරත් රෝහලෙන් පිට වූයේ දණහිස් දෙකෙන් පහළ කොටස් කපා වෙන් කළ අබ්බාගතයෙකු ලෙස ය.එදා තමන් බස්රිය කරා දුව ගෙන ගොස් එල්ලුණු හැටිත් පාපුවරුවට තැබූ පය ලිස්සා ගිය හැටිත් සරත්ට හොඳට මතක ය. ඒ මිසක යමුනාගේ මළ යක්ෂ භූතාත්මය ඔහුගේ කකුළෙන් ඇද්ද බව ඔහු තවමත් දන්නේ නැත. සරත් රෝහල් ගතව සිටිය දී සුසීමා ඔහු බලන්නට මාසයකට හතර පස් වතාවක් ගියා ය. පසුව එය ක‍්‍රමයෙන් අඩු විය. “සරත්ගෙ කකුල් දෙක ම කපලා.එයා එක්ක විවාහ වෙලා පවුල් ජීවිතයක් ගෙවන්න පුළුවන්දැ”යි ඇගේ සිත නිතර ඇගෙන් ප‍්‍රශ්න කළේය. මේ අතර දෙදෙනා හවුල් වී කළ අපරාධය ද නිතර සිතේ හොල්මන් කළේය. අබ්බාගතයෙකු සමඟ පේ‍්‍රම සම්බන්ධයක් පවත්වා ඵලක් නැතැයි තීන්දු කළ ඇය, සරත් බලන්නට යෑම නතර කැර දැමුවාය. ඇඟලුම් කම්හලේ අය ද නිතර ම “සුසී! දැන් සරත්ට කොහොමදැ”යි ප‍්‍රශ්න කිරීම ද හිසරදයක් වූ අතර ඇය එම කම්හලෙන් ඉවත්ව වෙනත් ඇඟලුම් කම්හලක රැකියාවක් සොයා ගත්තා ය.මෙසේ මාසයක් පමණ කාලය ගෙවී යද්දී සුසීමාට ද බස් රියකට නගිද්දී සරත්ට සිදු වූ ආකාරයෙන් ම අනතුරකට ලක් වී දෙකකුල් අහිමි වූවාය. එය ද රිය අනතුරක් ලෙස සැලකුවා මිස යමුනාගේ මළ යක්ෂ ආත්මය පළි ගත් බව දැන සිටියේ නැත. යමුනා ගේ භූතාත්මය බද්ධ වෛරයෙන් ඔවුන් දෙදෙනා පසුපස ගමන් කොට කල් යල් බලා තමන්ට කළ අපරාධයේ පළිය ගත්තා ය.දැන් අපි සුරංග දෙසට හැරෙමු. අහිංසක ජීවිතයක් ගත කළ සුරංග වයස අවුරුදු 17 දී පමණ යමුනා සමඟ පේ‍්‍රම සම්බන්ධය පටන් ගත්තේ ය. යමුනා අගනුවර රැකියාවට ගිය ද මාසයකට වරක් පමණ ඔවුන් මුණ ගැසී කතා බස් කළහ. හිටි හැටියේ ම යමුනා ගෙන් කිසි ම තොරතුරක් ලැබුණේ නැත. නගරයට ගිය පසු ඇයට මා අමතක වුණා ද? මට වඩා හැඩ වැඩකාරයෙක් සමඟ සම්බන්ධයක් ඇති කැර ගත්තා ද? මේ ගැන සිත සිතා සිටි සුරංග ගේ මානසිකත්වය පහළට වැටිණි. අවසානයේ තමන් ගේ මනසට හිරිහැර කරන මතකය වළලා දමන්නට තීරණය කළ සුරංග නිතර මිතුරන් සමඟ එක් වී කාලය ගෙවන්නට විය.මේ අතර යමුනා ගේ භූතාත්මය කළ පාප මිත‍්‍රයන්ගෙන් පළි ගැනීමෙන් පසු යම් සහනයක් ලැබුවාය. එහෙත් ඒ භූතාත්මයේ ස්වභාවය වෙනස් කළ හැකි නොවේ. කාලය ගෙවී ගොස් කර්ම නියාමයට අනුව වෙනත් භවයක උපත ලබන තුරු ඒ ස්වභාවය ම ගත කළ යුතු ය. මේ භූතාත්මය නිතර අනුරාධපුරයට ගොස් තම දුප්පත් මව් පිය දෙදෙනා සහ නැගණිය දෙස බලා දුක් වූවාය. ඒ දුකට හේතුව සිහිපත් වූ සැණින් චිත්ත සන්තානය තුළින් මතු වන වෛරයෙන් දැවෙන්නට වූවාය.ඒ සමඟ ම සරත් සොයා ගෙන ගියා ය. ඔහු අබ්බාගතයෙකු වී දුක් විඳින ආකාරය දැක සතුටු වූවාය. එතැනින් සුසීමා සොයා ගෙන ගියාය. එහිදී ද සුසීමා දෙකකුල් අහිමව දුක් විඳින හැටි බලා සතුටු වූවා ය.දිනක් අනුරාධපුරයේ මව්පියන්ගේ නිවස ඇසුරු කොට ගෙන ගැවසුණු මේ මළ යක්ෂණියගේ සිත යම් කිසි චිත්ත තරංගයක් සම්බන්ධව වේදනාවක් වැනි පීඩනයක් ඇති විය. භූතාත්මය සැණින් එය හඳුනා ගත්තා ය. ඒ සුරංග ඇය ගැන සිතමින් සුසුම් හෙලන අවස්ථාවකි.තමන් වෙනුවෙන් අවංකව ආදරය කළ සුරංග දැන් පේ‍්‍රමයේ වියෝ ගින්නෙන් දැවෙන බව ඇය වටහා ගත්තා ය.“අනේ! සුරංග පාප මිත‍්‍ර සේවනය නිසා මම විනාශ වුණා. ඔයා තවමත් මා වෙනුවෙන් සුසුම් හෙලනවා මා නිසා ඔයා ගේ ජීවිතය කාලකන්නි කැර ගන්න එපා. මට ඔයාට උදව් කරන්න ඕනෑ. ඒත් ඒකට මට අවසර නෑ. අපේ ලෝකයේ අපි ජීවත්වෙන්නේ යක්ෂ සේනාධිපතියන් යටතේ යි. නීතිරීති තිබෙනවා. ඒ ප‍්‍රධානීන්ගේ අවසර නැතුව කිසි දෙයක් කරන්න බැහැ.මම ඒ අයට මට සිදුවූ අසාධාරණය අපරාධය ගැන අවනඩුව කියා අවසර අරගෙන හතුරන් දෙදෙනා ගෙන් පළි ගත්තා. දැන් ඔයාට උදව් කරන්න වුණත් ප‍්‍රධානීන් ගෙන් අවසර අරගෙන එන්න ඕනෑ. මම කොහොම හරි හඬා වැළපිලා කන්නලව් කරලා අවසර වරම් අරගෙන එනවා” යි අධිෂ්ඨාන කැර ගෙන භූතාත්මය නික්ම ගියාය.මේ අතර තම මානසික වියවුල් සඳහා සහනයක් පතා සුරංග අතුරුගිරියේ විපස්සනා භාවනා මධ්‍යස්ථානයේ ගස්නාවේ ඤාණානන්ද හිමියන් සොයා යන්නට තීරණය කැර සිටියේය. යමුනාගේ භූතාත්මය සුරංගට උදව් කළ හැටි මීළඟ ලිපියෙන් බලාපොරොත්තු වන්න.මතුගම මහින්ද විජේතිලක</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>26</day>
    </date>
    <link>http://www.silumina.lk/2009/07/26/_art.asp?fn=aa0907261</link>
    <topic>ශී‍්‍ර ලංකාවට ඉතිහාසගත IMF මුදලක්</topic>
    <author>සුනිල් දයා අල්විස්</author>
    <content>ශී‍්‍ර ලංකාවට ඉතිහාසගත IMF මුදලක්ස්වයංපෝෂිත ආර්ථිකයක් උදෙසා රාජ්‍ය සේවක සහාය අත්‍යවශ්‍යයිකොළඹ සිට ඉන්දියාවට දුම්රියක්මිහිර 45 සමරයිඇසළ පෙරහර සමය ඇරැඹේරට වෙනුවෙන් වෛරී දේශපාලනය අත හරිමු‘සහන කපන කතා බොරු’ ඇමැති රංජිත් සියඹලාපිටිය‘අලියා’ සහ ‘ඒකීය’ දෙපැත්ත බෙදෙයිසරත් රණවක අභාවප‍්‍රාප්ත වෙයිරට ඉදිරියට ගෙන යන්නේ පංචශීල ප‍්‍රතිපත්තිය ගරු කරන රාජ්‍ය ප‍්‍රතිපත්තියක් සමඟයිපොලුකාරයෝ කොටු කැරෙතිවැරැදි ප‍්‍රශ්න හැදූ අයට වරදීඌවේ ‘උමා ඔය’ වැඩ අරඹයි; වැලිමඩ ජනතාවගේ පූර්ණ සහායතානාපතිවරුත් අපේ තේ ගැන කතාජනාධිපති ලේකම්ට ජගත් කමිටු සභාපති ධූරයක්UNP - NGO බොරු ප‍්‍රචාර ඉවත දමා...මුල් වාරිකය අද හෙටමසුනිල් දයා අල්විස්ශී‍්‍ර ලංකා රජය අපකීර්තියට පත් කරමින් එජාපය හා ඇතැම් රාජ්‍ය නොවන සංවිධාන විසින් ගෙන ගිය සාවද්‍ය ප‍්‍රචාර සියල්ල බැහැර කරමින් අන්තර්ජාතික මූල්‍ය අරමුදල විසින් ශී‍්‍ර ලංකාවට ඉතිහාසගත මුදලක් ලබා දීමට පියවර ගත් අතර එහි මුල් වාරිකය හෙට (සඳුදා) ලැබෙන බව රජයේ ජ්‍යෙෂ්ඨ ඇමැතිවරයෙක් සිළුමිණට කීය.මේ අතර අමෙරිකන් ඩොලර් බිලියන 2.5 ක මුදල ලබාදීමේදී අන්තර්ජාතික මූල්‍ය අරමුදල ඉතාම ලිහිල් කොන්දේසි ඉදිරිපත් කැර ඇති අතර ඉතා අවම පොලී අනුපාතයක් මත ණය මුදල ලබා දෙන බවත් ඇමැති සරත් අමුණුගම මහතා සිළුමිණට පැවැසීය.එජාප නායක රනිල් වික‍්‍රමසිංහ මහතා කියන ආකාරයෙන් මහජනතාව පීඩාවට ලක් කරන ආකාරයේ කිසිදු කොන්දේසියක් ඉදිරිපත් වී නැති බැව් පෙන්වා දුන් ඇමැතිවරයා; වැඩි දුරටත් කියා සිටියේ රජය විසින් ලබා දෙන මහජන ශී‍්‍ර ලංකාවට ඉතිහාසගත...සහනාධාර අඛණ්ඩව ලබා දෙන අතර ම රටේ ආයෝජන සංවර්ධන වේගය වඩාත් ඉහළ මට්ටමකට ගෙන ඒමට මේ ණය මුදල නිසා සවියක් ලැබෙන බවත් ය.අමෙරිකන් ඩොලර් බිලියන 2.5 ක් වැනි ඉතිහාසගත දැවැන්ත මුදලක් ලබාදීම මඟින් අන්තර්ජාතික මූල්‍ය අරමුදල ශී‍්‍ර ලංකාවේ ආර්ථික කළමනාකරණය පිළිබඳව සුබවාදී දැක්මක් පළ කැර ඇති බවත් හෙතෙම පෙන්වා දුන්නේය.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>26</day>
    </date>
    <link>http://www.silumina.lk/2009/07/26/_art.asp?fn=aa090726_1</link>
    <topic>ස්වයංපෝෂිත ආර්ථිකයක් උදෙසා රාජ්‍ය සේවක සහාය අත්‍යවශ්‍යයි</topic>
    <author/>
    <content>ශී‍්‍ර ලංකාවට ඉතිහාසගත IMF මුදලක්ස්වයංපෝෂිත ආර්ථිකයක් උදෙසා රාජ්‍ය සේවක සහාය අත්‍යවශ්‍යයිකොළඹ සිට ඉන්දියාවට දුම්රියක්මිහිර 45 සමරයිඇසළ පෙරහර සමය ඇරැඹේරට වෙනුවෙන් වෛරී දේශපාලනය අත හරිමු‘සහන කපන කතා බොරු’ ඇමැති රංජිත් සියඹලාපිටිය‘අලියා’ සහ ‘ඒකීය’ දෙපැත්ත බෙදෙයිසරත් රණවක අභාවප‍්‍රාප්ත වෙයිරට ඉදිරියට ගෙන යන්නේ පංචශීල ප‍්‍රතිපත්තිය ගරු කරන රාජ්‍ය ප‍්‍රතිපත්තියක් සමඟයිපොලුකාරයෝ කොටු කැරෙතිවැරැදි ප‍්‍රශ්න හැදූ අයට වරදීඌවේ ‘උමා ඔය’ වැඩ අරඹයි; වැලිමඩ ජනතාවගේ පූර්ණ සහායතානාපතිවරුත් අපේ තේ ගැන කතාජනාධිපති ලේකම්ට ජගත් කමිටු සභාපති ධූරයක්- ජනපතිඒකීය ශ‍්‍රී ලංකාවක ස්වයංපෝෂිත ආර්ථිකයක් කරා සැලසුම් සහගත ගමනක් ආරම්භ කැර තිබෙන මේ මොහොතේ දී ඒ සඳහා රාජ්‍ය සේවකයන් ගේ සහාය අත්‍යවශ්‍ය බැව් මහින්ද රාජපක්ෂ ජනාධිපතිතුමා පෙන්වා දෙයි.ජනාධිපතිතුමා මේ අදහස් පළ කෙළේ බදුල්ල දිස්ති‍්‍රක්කයේ ගුරුවරුන්, සමෘද්ධි නිලධාරීන්, උපාධිධාරීන්, ග‍්‍රාම නිලධාරීන් ඇතුළු රජයේ සේවක සේවිකාවන් සහභාගි වූ රැස්වීමකදී ය. එම හමුව මහනුවර ජනාධිපති මන්දිරයේ දී ඊයේ (25) පැවැත්විණි.මෙහිදී අදහස් පළ කළ ජනාධිපතිතුමා මෙසේ ද පැවසීය.ඒකීය ශ‍්‍රී ලංකාවක ස්වයංපෝෂිත දේශයක් කරා යන ගමන සැලසුම් සහගතව ආරම්භ කර ඇති බව සඳහන් කළ මහින්ද රාජපක්ෂ ජනාධිපතිතුමා ඒ සඳහා සියලු රාජ්‍ය සේවකයින්ගේ සහය අත්‍යවශ්‍ය බව ද සඳහන් කළේ ය.දැන් සියලු ජනතාවට නිදහස ලැබී ඇත. ත‍්‍රස්තවාදයෙන් රට නිදහස් ය. සංවර්ධන සංග‍්‍රාමයත් ආරම්භ වී ඇත. මෙය සාර්ථක කර ගැනීම සඳහා රජයේ සේවකයින්ගේ සහය අවශ්‍ය බව ජනාධිපතිතුමා අවධාරණය කළේ ඊයේ (25) පෙරවරුවේ මහනුවර ජනාධිපති මන්දිරයේදී බදුල්ල දිස්ති‍්‍රක්කයේ ගුරුවරුන්, සමෘද්ධි නිලධාරින්, උපාධිධාරීන්, ගොවි නියාමකයින්, ග‍්‍රාමසේවක නිලධාරින් හා සමුපකාර නිලධාරීන් සමඟ පැවති හමුවකදී ය.මෙහිදී අදහස් දැක්වූ ජනාධිපතිතුමා වැඩිදුරටත් සඳහන් කළේ අධ්‍යාපන ක්ෂේත‍්‍රයට තම රජය යටතේ ගුරුවරුන් 31,000 ක් බඳවාගෙන ඇති බවයි. හෙද හෙදියන්, සෞඛ්‍ය කාර්ය මණ්ඩල ග‍්‍රාම සේවකයින්ගේ සිට පරිපාලන නිලධාරීන් දක්වා ලක්ෂ 07 ට තිබු රාජ්‍ය සේවය මේ වන විට ලක්ෂ 12 ක් දක්වා ඉහළ නංවා ඇති බව ද ජනාධිපතිතුමා මෙහිදී අවධාරණය කළේය.එමෙන්ම අපි වවමු - රට නඟමු වැඩසටහන මගින් ස්වයංපෝෂිත ආර්ථිකයට අඩිතාලම දමා ඇති බවත් ලෝක ආර්ථික අර්බුදයෙන් අපගේ ආර්ථිකය බේරා ගැනීමට රජය සකී‍්‍රයව මැදිහත් වූ බවත් මෙහිදී සිහිපත් කළ ජනාධිපතිතුමා ප‍්‍රජාතන්ත‍්‍රවාදය විශ්වාස නොකරන දේශපාලන නායකයින් ලොව පුරා කුමන්ත‍්‍රණ කළේ මේ රටේ සාමාන්‍ය ජනතාවට එරෙහිව බවද පෙන්වා දුන්නේය.ලොව පුරා දැන් ශී‍්‍ර ලාංකික කීර්තිය පැතිරී ඇති අතර අභිමානවත් ශී‍්‍ර ලාංකිකයකු ලෙස ලෝකයා ඉදිරියේ පෙනී සිටීමට හැකි පරිසරයක් දැන් උදා වී ඇති බව ද මෙහිදී ජනාධිපතිතුමා සඳහන් කළේය.අමාත්‍යවරුන් වන නිමල් සිරිපාල ද සිල්වා, සුසිල් පේ‍්‍රමජයන්ත, හේමකුමාර නානායක්කාර, පාර්ලිමේන්තු මන්තී‍්‍ර විමල් වීරවංශ යන මහත්වරුන් ද මෙහිදී අදහස් දැක්වු අතර ඌව පළාත් ආණ්ඩුකාර නන්ද මැතිව් මහතා ඇතුළු දේශපාලන නියෝජිතයෝ රැසක් ද මෙම අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>26</day>
    </date>
    <link>http://www.silumina.lk/2009/07/26/_art.asp?fn=aa0907262</link>
    <topic>කොළඹ සිට ඉන්දියාවට දුම්රියක්</topic>
    <author>සුභද්‍රා දේශප‍්‍රිය</author>
    <content>ශී‍්‍ර ලංකාවට ඉතිහාසගත IMF මුදලක්ස්වයංපෝෂිත ආර්ථිකයක් උදෙසා රාජ්‍ය සේවක සහාය අත්‍යවශ්‍යයිකොළඹ සිට ඉන්දියාවට දුම්රියක්මිහිර 45 සමරයිඇසළ පෙරහර සමය ඇරැඹේරට වෙනුවෙන් වෛරී දේශපාලනය අත හරිමු‘සහන කපන කතා බොරු’ ඇමැති රංජිත් සියඹලාපිටිය‘අලියා’ සහ ‘ඒකීය’ දෙපැත්ත බෙදෙයිසරත් රණවක අභාවප‍්‍රාප්ත වෙයිරට ඉදිරියට ගෙන යන්නේ පංචශීල ප‍්‍රතිපත්තිය ගරු කරන රාජ්‍ය ප‍්‍රතිපත්තියක් සමඟයිපොලුකාරයෝ කොටු කැරෙතිවැරැදි ප‍්‍රශ්න හැදූ අයට වරදීඌවේ ‘උමා ඔය’ වැඩ අරඹයි; වැලිමඩ ජනතාවගේ පූර්ණ සහායතානාපතිවරුත් අපේ තේ ගැන කතාජනාධිපති ලේකම්ට ජගත් කමිටු සභාපති ධූරයක්සුභද්‍රා දේශප‍්‍රියකොළඹ - තලෙයිමන්නාරමේ සිට ඉන්දියාවේ චෙන්නායි දක්වා දුම්රිය සේවාවක් හා කොළඹ සිට ඉන්දියාවේ කොචින් නගරය දක්වා බෝට්ටු සේවාවක් ආරම්භ කිරීමට අවධානය යොමුවී තිබේ.මේ පිළිබඳ මූලික සාකච්ඡාවක් ලබන 25දා කොළඹදී පැවැත්වෙන සාර්ක් කලාපීය ප‍්‍රවාහන ඇමැතිවරුන් ගේ සමුළුවේදී මේ පිළිබඳව සාකච්ඡා කිරීමට නියමිතය.අගමැති රත්නසිරි වික‍්‍රමනායක මහතා සහ ප‍්‍රවාහන ඇමැති ඩලස් අලහප්පෙරුම මහතා ගේ ප‍්‍රධානත්වයෙන් කොළඹ හිල්ටන් හෝටලයේ පැවැත්වෙන මේ සමුළුවේදී සාර්ක් කලාපයේ පොදු ප‍්‍රවාහන සේවාවන් පිළිබඳව සවිස්තරාත්මකව කරුණු සාකච්ඡා කිරීමට ද කටයුතු සංවිධානය කැර ඇත.මේ පිළිබඳව සිළුමිණට අදහස් පළ කළ ඇමැති ඩලස් අලහප්පෙරුම මහතා සඳහන් කෙළේ; මේ සමුළුව සඳහා ඉන්දියාව, පාකිස්ථානය, නේපාලය, භූතානය ඇතුළු සාර්ක් කලාපීය රටවල ප‍්‍රවාහන ඇමැතිවරුන් සහභාගී වන බවයි.කලාපීය රටවල් අතර භාණ්ඩ සහ මඟීන් ප‍්‍රවාහනයට ඉඩ සැලැසීමත්, කලාපීය රටවල අන්තර් සම්බන්ධතාව ඇති කැර ගැනීමත් පිළිබඳව මෙහිදී සාකච්ඡා කිරීමට නියමිත බවත් හෙතෙම පැවැසීය.ඒ අනුව කොළඹ සිට ඉන්දියාවේ ‘කොචීන්’ සහ ‘තූත්තුකුඩිය’ දක්වා බෝට්ටු සේවාවක් කි‍්‍රයාත්මක කිරීම පිළිබඳවත් කොළඹ තලෙයිමන්නාරමේ සිට ඉන්දියාවේ චෙන්නායි දක්වා දුම්රිය සේවාවක් ආරම්භ කිරීම පිළිබඳවත් විශේෂයෙන් සාකච්ඡා කිරීමට නියමිත බවද ඇමැතිවරයා පැවැසීය.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>26</day>
    </date>
    <link>http://www.silumina.lk/2009/07/26/_art.asp?fn=aa0907263</link>
    <topic>මිහිර 45 සමරයි</topic>
    <author/>
    <content>ශී‍්‍ර ලංකාවට ඉතිහාසගත IMF මුදලක්ස්වයංපෝෂිත ආර්ථිකයක් උදෙසා රාජ්‍ය සේවක සහාය අත්‍යවශ්‍යයිකොළඹ සිට ඉන්දියාවට දුම්රියක්මිහිර 45 සමරයිඇසළ පෙරහර සමය ඇරැඹේරට වෙනුවෙන් වෛරී දේශපාලනය අත හරිමු‘සහන කපන කතා බොරු’ ඇමැති රංජිත් සියඹලාපිටිය‘අලියා’ සහ ‘ඒකීය’ දෙපැත්ත බෙදෙයිසරත් රණවක අභාවප‍්‍රාප්ත වෙයිරට ඉදිරියට ගෙන යන්නේ පංචශීල ප‍්‍රතිපත්තිය ගරු කරන රාජ්‍ය ප‍්‍රතිපත්තියක් සමඟයිපොලුකාරයෝ කොටු කැරෙතිවැරැදි ප‍්‍රශ්න හැදූ අයට වරදීඌවේ ‘උමා ඔය’ වැඩ අරඹයි; වැලිමඩ ජනතාවගේ පූර්ණ සහායතානාපතිවරුත් අපේ තේ ගැන කතාජනාධිපති ලේකම්ට ජගත් කමිටු සභාපති ධූරයක්සීමාසහිත එක්සත් ප‍්‍රවෘත්ති පත‍්‍ර සමාගම ප‍්‍රථම වරට ළමා පුවත්පතක් ලෙස 1964 ජූලි මස 27 දා ආරම්භ කළ මිහිර ළමා පුවත්පත 45 වැනි වියට පා තබයි.සෑම වසරකම මිහිර උපන් දිනය නිමිත්තෙන් කර්තෘ මණ්ඩලය විසින් දිවයිනේ දිළිඳු පාසලකට සත්කාර කිරීම මෙවරද සිදු කෙරේ.ඒ අනුව ඇල්පිටිය ඌරගස්මංහන්දිය බටුකනත්ත කනිටු විදුහලට නව පුස්තකාලයක් ලබාදීම ශිෂ්‍ය ශිෂ්‍යාවන්ට පොත්පත් නිලඇඳුම් ඇතුළු ලිපිද්‍රව්‍ය, කී‍්‍රඩා භාණ්ඩ, ලබාදීමට කටයුතු සූදානම් කැර තිබේ.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>26</day>
    </date>
    <link>http://www.silumina.lk/2009/07/26/_art.asp?fn=aa0907264</link>
    <topic>ඇසළ පෙරහර සමය ඇරැඹේ</topic>
    <author>ඉන්දික පොල්කොටුව</author>
    <content>ශී‍්‍ර ලංකාවට ඉතිහාසගත IMF මුදලක්ස්වයංපෝෂිත ආර්ථිකයක් උදෙසා රාජ්‍ය සේවක සහාය අත්‍යවශ්‍යයිකොළඹ සිට ඉන්දියාවට දුම්රියක්මිහිර 45 සමරයිඇසළ පෙරහර සමය ඇරැඹේරට වෙනුවෙන් වෛරී දේශපාලනය අත හරිමු‘සහන කපන කතා බොරු’ ඇමැති රංජිත් සියඹලාපිටිය‘අලියා’ සහ ‘ඒකීය’ දෙපැත්ත බෙදෙයිසරත් රණවක අභාවප‍්‍රාප්ත වෙයිරට ඉදිරියට ගෙන යන්නේ පංචශීල ප‍්‍රතිපත්තිය ගරු කරන රාජ්‍ය ප‍්‍රතිපත්තියක් සමඟයිපොලුකාරයෝ කොටු කැරෙතිවැරැදි ප‍්‍රශ්න හැදූ අයට වරදීඌවේ ‘උමා ඔය’ වැඩ අරඹයි; වැලිමඩ ජනතාවගේ පූර්ණ සහායතානාපතිවරුත් අපේ තේ ගැන කතාජනාධිපති ලේකම්ට ජගත් කමිටු සභාපති ධූරයක්ඉන්දික පොල්කොටුවමහනුවර ඓතිහාසික ඇසළ පෙරහර මංගල්‍යයේ ප‍්‍රථම කුඹල් පෙරහර හෙට (27) රාති‍්‍රයේ සුබ මොහොතින් වීදි සංචාරය කිරීමට නියමිතය.හෙට (27) ආරම්භ කරන කුඹල් පෙරහර ජූලි 31 දා දක්වා දින 05ක් වීදි සංචාරය කෙරෙන අතර අගෝස්තු 01දා ප‍්‍රථම රන්දෝලි පෙරහර වීදි සංචාරය කෙරේ.අවසන් රන්දෝලි පෙරහර අගෝස්තු 05 වැනිදා පොහෝදින පැවැත්වෙන අතර පසුදින දහවල් පෙරහරින් මෙවර ඇසළ පෙරහර මංගල්‍යය නිමාවේ.කතරගමකතරගම ඊ.එම්.සෝමපාලරුහුණු පුරවරයේ ඓතිහාසික කතරගම මහාදේවාලයේ ඇසළ මහා පෙරහර මෙවර අතිඋත්කර්ෂවත් අන්දමින් පැවැත්වීමට රුහුණු කතරගම මහාදේවාලයේ බස්නායක නිලමේ ජනාධිපති පෞද්ගලික ලේකම් ශෂීන්ද්‍ර රාජපක්ෂ මහතා කටයුතු සම්පාදනය කර ඇත.ජූලි 27 හෙට කතරගම දේවාලයේ අලුත් අතු පන්දලම දමා කඩොල් ඇතාගේ දළ දෙක බැතිමතුන්ට දැක බලා ගැනීමට දේවාලයේ ඇතුළත දෙපස තබනු ලැබේ. බස්නායක නිලමේ වලව්වේ මහා සංඝගත දක්ෂිණාව ද මෙදින පැවැත්වේ. කතරගම ගිණිපෑගීම අගෝස්තු 2 වැනිදා සිදුවන අතර අවසාන මහා පෙරහර අගෝස්තු 5 වැනිදා පැවැත්වේ. දිය කැපීමේ පෙරහර 6 වැනිදා පැවැත්වේ.බෙල්ලන්විලසෙනෙවිරත්න කහටපිටියබෙල්ලන්විල රජ මහා විහාරස්ථානයේ වාර්ෂික ඇසළ උත්සවය රාජ්‍ය අනුග‍්‍රහයෙන් මෙවර අති උත්කර්ෂවත් අන්දමින් ජූලි 30 දින ආරම්භ වී අගෝස්තු 15 දින රන්දෝලි මහා පෙරහර පැවැත්වීමට සියලු සංවිධාන කටයුතු බෙල්ලන්විල රජමහා විහාරාධිපති ජයවර්ධනපුර විශ්වවිද්‍යාලයේ කුලපති බෙල්ලන්විල විමලරතන අනුනාහිමියන්ගේ අනුශාසකත්වයෙන් සිදු කරගෙන යයි.ජූලි 30, 31, අගෝස්තු 01 දින 3 ධර්ම දේශනා. අගෝස්තු 02 සහ 08 සති පිරිත පැවැත්වේ.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>26</day>
    </date>
    <link>http://www.silumina.lk/2009/07/26/_art.asp?fn=aa0907265</link>
    <topic>රට වෙනුවෙන් වෛරී දේශපාලනය අත හරිමු</topic>
    <author/>
    <content>ශී‍්‍ර ලංකාවට ඉතිහාසගත IMF මුදලක්ස්වයංපෝෂිත ආර්ථිකයක් උදෙසා රාජ්‍ය සේවක සහාය අත්‍යවශ්‍යයිකොළඹ සිට ඉන්දියාවට දුම්රියක්මිහිර 45 සමරයිඇසළ පෙරහර සමය ඇරැඹේරට වෙනුවෙන් වෛරී දේශපාලනය අත හරිමු‘සහන කපන කතා බොරු’ ඇමැති රංජිත් සියඹලාපිටිය‘අලියා’ සහ ‘ඒකීය’ දෙපැත්ත බෙදෙයිසරත් රණවක අභාවප‍්‍රාප්ත වෙයිරට ඉදිරියට ගෙන යන්නේ පංචශීල ප‍්‍රතිපත්තිය ගරු කරන රාජ්‍ය ප‍්‍රතිපත්තියක් සමඟයිපොලුකාරයෝ කොටු කැරෙතිවැරැදි ප‍්‍රශ්න හැදූ අයට වරදීඌවේ ‘උමා ඔය’ වැඩ අරඹයි; වැලිමඩ ජනතාවගේ පූර්ණ සහායතානාපතිවරුත් අපේ තේ ගැන කතාජනාධිපති ලේකම්ට ජගත් කමිටු සභාපති ධූරයක්- ජනපතිමාතෘභූමිය ත‍්‍රස්තවාදයෙන් මුදා ගැනීමට හැකි වූයේ තමා ගැන නොසිතා අනාගත පරපුර ගැන සිතූ ධෛර්යය සම්පන්න මිනිසුන් නිසා බවත්, මහා මානුෂික සංග‍්‍රාමයක් අතරතුර දැවැන්ත සංවර්ධන යෝජනා ක‍්‍රම ආරම්භ කිරීමට රජය කටයුතු කළේ සමස්ත රට වැසියන්ගේ අනාගතය උදෙසා බවත් අවධාරණය කළ ජනාධිපතිතුමා වෛරී දේශපාලනය අතහැර අනාගතය උදෙසා වැඩ කිරීමට රටට ආදරය කරන සියලු දෙනාට ආරාධනා කර සිටියේ ය.එක්සත් ජාතික පක්ෂය අතහැර එක්සත් ජනතා නිදහස් සන්ධානය හා එක්වූ බදුල්ල දිස්ති‍්‍රක්කයේ 4000 කට ආසන්න පිරිසක් ඉකුත් සිකුරාදා පෙරවරුවේ මහනුවර ජනාධිපති මන්දිරයේ මුණගැසුණු මහින්ද රාජපක්ෂ ජනාධිපතිතුමා මේ ආරාධනාව කර සිටියේ ය.එක්සත් ජාතික පක්ෂයේ නාගරික මන්තී‍්‍රවරුන්, ප‍්‍රාදේශීය සභාවල විවිධ නිල තල දරන පුද්ගලයන් හා මෙවර ඌව පළාත් සභා මැතිවරණයේ එජාපයෙන් තරග කිරීමට නියමිතව තිබූ අපේක්ෂකයන් ඇතුළු ප‍්‍රබල එජාප සාමාජිකයින් විශාල පිරිසක් මේ අතර වූහ.වසර 30 ක් පුරාවට රටට අහිමි ව තිබූ සංවර්ධනයේ ප‍්‍රතිලාභ අප රටට ලැබෙමින් පවතින බවත් කෙතරම් විරෝධතා පැමිණිය ද ඉහළ කොත්මලේ, නොරොච්චෝලේ වැනි ව්‍යාපෘති රජය ආරම්භ කෙළේ ජනතා අවශ්‍යතා හොඳින් අවබෝධ කරගත් නිසා බවත් මෙහිදී අවධාරණය කළ ජනාධිපතිතුමා එතරම් සංකීර්ණ අවස්ථාවල දී පවා මනාව ආර්ථිකය හසුරවමින් පරගැති චින්තනයෙන් ඔළු පුරවාගත් ආර්ථික විශාරදයන්ට හා රට බංකොළොත් කර තම පටු අරමුණු ජය ගැනීමට උත්සාහ දැරූ සියලු ජාවාරම්කරුවන්ට රටට ආදරය කිරීමේ සැබෑ ආර්ථික පාඩම කියාදීමට හැකිවූයේ ජනතා විශ්වාසය තමා කෙරෙහි තිබූ නිසා බව ද මෙහිදී අවධාරණය කෙළේ ය.එමෙන් ම සාමය රටට ගලා එන විට ඊට වඩා වැඩි වේගයකින් සංවර්ධනය ගම වෙත ගලා එන බව ද මෙහිදී අවධාරණය කළ ජනාධිපතිතුමා රට විනාශ කිරීමට උත්සාහ දැරූ ලෝක බලවතුන්ට හා බංකොළොත් දේශපාලකයින්ට දිය හැකි හොඳම පාඩම තම රජය ගත් මග අනුමත කිරීම බවත් අවධාරණය කළ අතර ඒ සඳහා ඌව ජනතාවට අද අවස්ථාව ලැබී ඇති බව ද පෙන්වා දුන්නේ ය.නිමල් සිරිපාල ද සිල්වා, කෙහෙළිය රඹුක්වැල්ල, සී.බී. රත්නායක, රාජිත සේනාරත්න, ජී.එල්. පීරිස්, ඩිලාන් පෙරේරා යන අමාත්‍යවරු ද ඌව පළාත් ආණ්ඩුකාර නන්ද මැතිව් මහතා ඇතුළු ප‍්‍රදේශයේ දේශපාලන නියෝජිතයෝද මෙම අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>26</day>
    </date>
    <link>http://www.silumina.lk/2009/07/26/_art.asp?fn=aa0907266</link>
    <topic>‘සහන කපන කතා බොරු’ ඇමැති රංජිත් සියඹලාපිටිය</topic>
    <author/>
    <content>ශී‍්‍ර ලංකාවට ඉතිහාසගත IMF මුදලක්ස්වයංපෝෂිත ආර්ථිකයක් උදෙසා රාජ්‍ය සේවක සහාය අත්‍යවශ්‍යයිකොළඹ සිට ඉන්දියාවට දුම්රියක්මිහිර 45 සමරයිඇසළ පෙරහර සමය ඇරැඹේරට වෙනුවෙන් වෛරී දේශපාලනය අත හරිමු‘සහන කපන කතා බොරු’ ඇමැති රංජිත් සියඹලාපිටිය‘අලියා’ සහ ‘ඒකීය’ දෙපැත්ත බෙදෙයිසරත් රණවක අභාවප‍්‍රාප්ත වෙයිරට ඉදිරියට ගෙන යන්නේ පංචශීල ප‍්‍රතිපත්තිය ගරු කරන රාජ්‍ය ප‍්‍රතිපත්තියක් සමඟයිපොලුකාරයෝ කොටු කැරෙතිවැරැදි ප‍්‍රශ්න හැදූ අයට වරදීඌවේ ‘උමා ඔය’ වැඩ අරඹයි; වැලිමඩ ජනතාවගේ පූර්ණ සහායතානාපතිවරුත් අපේ තේ ගැන කතාජනාධිපති ලේකම්ට ජගත් කමිටු සභාපති ධූරයක්අන්තර්ජාතික මූල්‍ය අරමුදල මඟින් ලබාගත් අමෙරිකන් ඩොලර් බිලියන 2.6ක ණය මුදල පිළිබඳව එක්සත් ජාතික පක්ෂය නැඟූ චෝදනා සියල්ල අන්තර්ජාතික මූල්‍ය අරමුදල විසින් නිකුත් කරන ලද නිල නිවේදනය මඟින් ම ප‍්‍රතික්ෂේප වී ඇතැයි රාජ්‍ය ආදායම් ඇමැති රංජිත් සියඹලාපිටිය මහතා පෙන්වා දෙයි. එම නිල නිවේදනයේ දක්වා තිබෙන්නේ දිළිඳු ජනතාව ගේ ජීවන තත්ත්වය නඟා සිටුවීමට හා ඔවුන් වෙනුවෙන් ශ‍්‍රී ලංකා රජය ලබා දෙන සහන තවදුරටත් ශක්තිමත් කිරීම අ.ජා.මූල්‍ය අරමුදල විසින් අගය කරන බවයි.අන්තර්ජාතික මූල්‍ය අරමුදලෙන් ඉතාම සහනදායක පොලී අනුපාතයක් මත ලැබෙන අමෙරිකන් ඩොලර් බිලියන 2.6ක මුදල යෙදවෙන්නේ මහින්ද චින්තන ප‍්‍රතිපත්ති මාලාව මත රටේ හා ජනතාවගේ සංවර්ධනය වේගවත් කිරිමට බව රාජ්‍ය ආදායම් ඇමැති රංජිත් සියඹලාපිටිය මහතා පවසයි.මේ මුදල ලබාගැනීම නිසා මහජනතාව මත බර පැටවෙන බවත්, දැනට ලැබෙන මහජන සහනාධාර කප්පාදු කැරෙන බවටත් එ.ජා.ප.ය ගෙන යන ප‍්‍රචාරය සම්පූර්ණයෙන් අසත්‍ය බවත් ඇමැතිවරයා පැවැසීය.මහජන සහනාධාර ලබාදීම මේ මඟින් වඩාත් තහවුරු කෙරෙන බව පෙන්වාදුන් හෙතෙම; අවධාරණය කෙළේ; අන්තර්ජාතික මූල්‍ය අරමුදලින් ලැබෙන මුදල මහින්ද චින්තන වැඩපිළිවෙළ යටතේ් රට ගොඩනැඟීමට ගෙන යන සංවර්ධන හා ආයෝජන ව්‍යාපෘති සඳහා මනා පිටුබලයක් ලැබෙන බවයි.මේ හේතුකොටගෙන ශ‍්‍රී ලංකාවේ දළ නිල සංචිතය ඉහළ යෑම, දේශීය හා විදේශීය ආයෝජන වැඩිවීම, ද්විපාර්ශ්වීය හා බහුපාර්ශ්වීය වෙළෙඳ ගිවිසුම් සඳහා යෝග්‍ය වාතාවරණයක් උදාවීම, ගෙවුම් ශේෂයේ ගැටලු සඳහා විසඳුම් ලැබීම, විදේශ විනිමය ස්ථාවර වීම නිසා වෙළෙඳපළ ශක්තිමත් වීමත් මහා පරිමාණ නව ආයෝජන අවස්ථා ලැබීම නිසා නව රැකියා උත්පාද වීමේ අවස්ථා සැලසෙන බවද හෙතෙම පෙන්වා දුන්නේය.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>26</day>
    </date>
    <link>http://www.silumina.lk/2009/07/26/_art.asp?fn=aa0907267</link>
    <topic>‘අලියා’ සහ ‘ඒකීය’ දෙපැත්ත බෙදෙයි</topic>
    <author>නිරූෂි විමලවීර</author>
    <content>ශී‍්‍ර ලංකාවට ඉතිහාසගත IMF මුදලක්ස්වයංපෝෂිත ආර්ථිකයක් උදෙසා රාජ්‍ය සේවක සහාය අත්‍යවශ්‍යයිකොළඹ සිට ඉන්දියාවට දුම්රියක්මිහිර 45 සමරයිඇසළ පෙරහර සමය ඇරැඹේරට වෙනුවෙන් වෛරී දේශපාලනය අත හරිමු‘සහන කපන කතා බොරු’ ඇමැති රංජිත් සියඹලාපිටිය‘අලියා’ සහ ‘ඒකීය’ දෙපැත්ත බෙදෙයිසරත් රණවක අභාවප‍්‍රාප්ත වෙයිරට ඉදිරියට ගෙන යන්නේ පංචශීල ප‍්‍රතිපත්තිය ගරු කරන රාජ්‍ය ප‍්‍රතිපත්තියක් සමඟයිපොලුකාරයෝ කොටු කැරෙතිවැරැදි ප‍්‍රශ්න හැදූ අයට වරදීඌවේ ‘උමා ඔය’ වැඩ අරඹයි; වැලිමඩ ජනතාවගේ පූර්ණ සහායතානාපතිවරුත් අපේ තේ ගැන කතාජනාධිපති ලේකම්ට ජගත් කමිටු සභාපති ධූරයක්නිරූෂි විමලවීරඅලුත් දේශපාලන සන්ධානයක් ගොඩ නැඟීම සඳහා රනිල් වික‍්‍රමසිංහ මහතා සහ දේශපාලන කණ්ඩායම් කිහිපයක් අතර ඉකුත් අඟහරුවාදා පැවැති සාකච්ඡාව උග‍්‍ර මත ගැටුම් මැද අවසන් වී තිබේ.මෙහිදී දැඩි මතභේදයට ලක්ව තිබෙන්නේ එක්සත් ජාතික පක්ෂයේ දේශපාලන මණ්ඩලය හා කෘත්‍යාධිකාරී මණ්ඩලය සම්මත කළ නව යෝජනාවලියට අනුව අලියා ලකුණ වෙනස් නොකිරීම හා ඒකීය රටක බලය බෙදීම පිළිබඳවය.මෙහිදී එක්තරා කණ්ඩායමක නායකයකු පවසා ඇත්තේ එක්සත් රටක බලය බෙදන පෙඩරල් විසඳුමකට යා යුතු බවත් අලියා ලාංඡනය කඩිනමින් වෙනස් කළ යුතු බවත්ය. එජාපයේ ප‍්‍රබලම පුද්ගලයකු ද එම යෝජනාවට ද එකඟ වී තිබේ. එක්සත් ජාතික පක්ෂයේ දේශපාලන මණ්ඩලය සියයට 99.9 ක් අලියා වෙනස් කිරීමට විරුද්ධ බව ද එසේ ම පක්ෂයේ තීරණය ඒකීය රටක බලය බෙදීම බව ද ඊට පිළිතුරු දෙමින් එස්.බී. දිසානායක මහතා සඳහන් කොට ඇතැයි දැන ගන්නට ඇත.චන්ද්‍රිකා එජාපයට එනවා නම් ඊට එරෙහිව තමාට ද තීන්දුවක් ගැනීමට සිදුවන බව කියා ඇති දිසානායක මහතා තමා මන්තී‍්‍රවරුන් අට දෙනෙකු සමඟ එජාපයට පැමිණියත් පක්ෂ ලාංඡනය වන අලියා වෙනස් කිරීමට කතා නොකළ බව ද කියා තිබේ.මංගල සමරවීර මහතා එක මන්තී‍්‍රවරයෙක් එජාපයට රැගෙන ආවොත් තමා මන්තී‍්‍රවරු දස දෙනෙක් එජාපයට රැගෙන එන බව ද දිසානායක මහතා සමරවීර මහතාට අභියෝගයක් ද කර ඇත.මෙහිදී දේශපාලන මණ්ඩලයේ නායක නියෝජ්‍ය නායක කරු ජයසූරිය මහතාගේ නිහඬ පිළිවෙත පිළිබඳව පුදුම වී ඇති එජාප මන්තී‍්‍රවරුන් වික‍්‍රමසිංහ මහතාගේ යම් රැවටිලි ප‍්‍රකාශයකට ජයසූරිය මහතා හසු වී ඇති බව කියා ඇත. මෙම සාකච්ඡාව අවසන් වන තෙක් කලකිරීමෙන් සිටි රවුෆ් හකීම් මහතා තමා දිගටම ඡන්ද තරග කළ අලියා ලකුණ වෙනස් කළ යුතු නැති බව එජාප ප‍්‍රබල දේශපාලනඥයකුට පවසා ඇති අතර ඒ බව දැනගත් වික‍්‍රමසිංහ මහතා රවුෆ් හකීම් ආණ්ඩුවට ගැනීමේ උත්සාහයක නිරත බව කියා ඇත.එජාප කැරළිකාර මන්තී‍්‍රවරුන්ට හා ඔවුනට හිතවත් මාධ්‍යවේදීනට දිගින් දිගටම මඩ ප‍්‍රහාර එල්ල කිරීමටත්, ඔවුන් පිළිබඳ සොයා බැලීමටත් කණ්ඩායමක් යොදා ඇති බව එහිදී පවසා ඇති මාතර ප‍්‍රදේශයේ මන්තී‍්‍රවරයකු; මාධ්‍ය හැසිර වූ තමාට එය විශාල අභියෝගයක් නොවන බැවින් ඔවුනට මුද්‍රිත මාධ්‍යයෙන් නොහැකි වුවහොත් වෙබ් අඩවි මඟින් එම අසත්‍ය මඩ ප‍්‍රචාර කරන බව කියා තිබේ.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>26</day>
    </date>
    <link>http://www.silumina.lk/2009/07/26/_art.asp?fn=aa090726_2</link>
    <topic>සරත් රණවක අභාවප‍්‍රාප්ත වෙයි</topic>
    <author/>
    <content>ශී‍්‍ර ලංකාවට ඉතිහාසගත IMF මුදලක්ස්වයංපෝෂිත ආර්ථිකයක් උදෙසා රාජ්‍ය සේවක සහාය අත්‍යවශ්‍යයිකොළඹ සිට ඉන්දියාවට දුම්රියක්මිහිර 45 සමරයිඇසළ පෙරහර සමය ඇරැඹේරට වෙනුවෙන් වෛරී දේශපාලනය අත හරිමු‘සහන කපන කතා බොරු’ ඇමැති රංජිත් සියඹලාපිටිය‘අලියා’ සහ ‘ඒකීය’ දෙපැත්ත බෙදෙයිසරත් රණවක අභාවප‍්‍රාප්ත වෙයිරට ඉදිරියට ගෙන යන්නේ පංචශීල ප‍්‍රතිපත්තිය ගරු කරන රාජ්‍ය ප‍්‍රතිපත්තියක් සමඟයිපොලුකාරයෝ කොටු කැරෙතිවැරැදි ප‍්‍රශ්න හැදූ අයට වරදීඌවේ ‘උමා ඔය’ වැඩ අරඹයි; වැලිමඩ ජනතාවගේ පූර්ණ සහායතානාපතිවරුත් අපේ තේ ගැන කතාජනාධිපති ලේකම්ට ජගත් කමිටු සභාපති ධූරයක්කළුතර දිස්ති‍්‍රක්කයේ එක්සත් ජාතික පක්ෂයේ මන්තී‍්‍ර සරත් රණවක මහතා (63) ඊයේ (25) උදේ ශ‍්‍රී ජයවර්ධනපුර රෝහලේ දී අභාවප‍්‍රාප්ත විය. ඒ මහතා කලක් තිස්සේ අසනීපයෙන් පසුවීය.අවසන් කටයුතු ලබන බදාදා සවස බුලත්සිංහල මහජන කී‍්‍රඩාංගනයේදී සිදුකෙරේ. මේ වනවිට දේහය බුලත්සිංහල ‘ස්වර්ණපාය’ නිවසේ තැන්පත් කර ඇත.1977 දී ලංකා සමසමාජ පක්ෂයෙන් දේශපාලනයට පිවිසි සරත් රණවක මහතා පසුව 1982 දී එක්සත් ජාතික පක්ෂයට බැඳුණේය.අනතුරුව 1987 දී කළුතර දිස්ති‍්‍රක්කයේ බුලත්සිංහල එ.ජා.ප. සංවිධායකවරයා ලෙස ද, 1989 කළුතර දිස්ති‍්‍රක් පාර්ලිමේන්තු මන්තී‍්‍රවරයා වශයෙන් ද තේරී පත්විය. පසුව එක්සත් ජාතික පක්ෂ දිස්ති‍්‍රක් නායකයා වූ හෙතෙම කි‍්‍රයාකාරීව දේශපාලන කටයුතුවල නිරත විය.සරත් රණවක මහතා දියණියන් දෙදෙනකුගේ පියෙකි. ඔහු කොළඹ නාලන්දා විද්‍යාලයේ ආදි සිසුවෙකි.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>26</day>
    </date>
    <link>http://www.silumina.lk/2009/07/26/_art.asp?fn=aa090726_3</link>
    <topic>රට ඉදිරියට ගෙන යන්නේ පංචශීල ප‍්‍රතිපත්තිය ගරු කරන රාජ්‍ය ප‍්‍රතිපත්තියක් සමඟයි</topic>
    <author/>
    <content>ශී‍්‍ර ලංකාවට ඉතිහාසගත IMF මුදලක්ස්වයංපෝෂිත ආර්ථිකයක් උදෙසා රාජ්‍ය සේවක සහාය අත්‍යවශ්‍යයිකොළඹ සිට ඉන්දියාවට දුම්රියක්මිහිර 45 සමරයිඇසළ පෙරහර සමය ඇරැඹේරට වෙනුවෙන් වෛරී දේශපාලනය අත හරිමු‘සහන කපන කතා බොරු’ ඇමැති රංජිත් සියඹලාපිටිය‘අලියා’ සහ ‘ඒකීය’ දෙපැත්ත බෙදෙයිසරත් රණවක අභාවප‍්‍රාප්ත වෙයිරට ඉදිරියට ගෙන යන්නේ පංචශීල ප‍්‍රතිපත්තිය ගරු කරන රාජ්‍ය ප‍්‍රතිපත්තියක් සමඟයිපොලුකාරයෝ කොටු කැරෙතිවැරැදි ප‍්‍රශ්න හැදූ අයට වරදීඌවේ ‘උමා ඔය’ වැඩ අරඹයි; වැලිමඩ ජනතාවගේ පූර්ණ සහායතානාපතිවරුත් අපේ තේ ගැන කතාජනාධිපති ලේකම්ට ජගත් කමිටු සභාපති ධූරයක්ජනාධිපතිතුමා මහනුවර දී කියයිඅපි මේ රට දැහැමි රටක් කරන්න පියවර තැබුවේ පංචශීල ප‍්‍රතිපත්තිය ගරු කරන රාජ්‍ය ප‍්‍රතිපත්තියක් සමඟ යයි මහින්ද රාජපක්ෂ ජනාධිපතිතුමා ශ‍්‍රී දළදා මාළිගාවේ ඓතිහාසික මඟුල් මඩුවේ දී ඊයේ පස්වරුවේ පැවැති උත්සවයකදී පැවසීය.මල්වතු මහ විහාරයේ අභිනව අනුනායක පදවියෙන් පිදුම් ලැබූ දිඹුල්කුඹුරේ ශ‍්‍රී සරණංකර විමලධම්ම හිමිපාණන් වෙත එම පදවියේ අක්ත පත‍්‍ර ප‍්‍රදානය කිරීම නිමිත්තෙන් මේ උත්සවය පැවැත්විණ.මේ රට අපි ඉස්සරහට ගන්නේ මේ පංචශීල ප‍්‍රතිපත්තියට ගරු කරන රාජ්‍ය ප‍්‍රතිපත්තිය සමඟ බව ද සඳහන් කර සිටි ජනාධිපතිතුමා මහ සංඝයා වහන්සේලා ගේ අවවාදය ආශිර්වාදය සෑම මොහොතකම සිහිපත් කරමින් අපි ජාතියක් හැටියට ශක්තිමත් වන්නේ සංස්කෘතිය හා සදාචාරය ද ආරක්ෂා කර ගනිමින් යයි ද කීය.ජනාධිපතිතුමා මෙසේ ද පැවසීය.මල්වතු මහා විහාරයේ අභිනව අනුනායක පදවියෙන් පිඳුම් ලැබූ දිඹුල්කුඹුරේ ශ‍්‍රී සරණංකර විමලධම්ම ස්වාමීන් වහන්සේට මම මගේ ගෞරවනීය සුබ පැතුම් දෙපා නමැද පිළිගන්වන්න ඕනෑ.මල්වතු මහා විහාරයෙන් අපේ රටට ආගමික සාමාජික වශයෙන් ඉටු වන විශාල මෙහෙවරට අපේ අභිනව අනුනායක හාමුදුරුවෝ තවත් ආශිර්වාදයක් වන බව මම දන්නවා. අභිනව අනුනායක හාමුදුරුවෝ විශාල ආගමික, සාමාජීය වගේ ම ශාස්තී‍්‍රය මෙහෙවරක් මේ රටට ඉටු කරලා තියෙනවා.මේ ගෞරවනීය නායක පදවිය පිරිනැමෙන්නෙත් ඒ මෙහෙවර අගය කරලයි. අපේ අනුනායක හාමුදුරුවන්ට නව අනුනායක පදවියෙන් තව තවත් ධෛර්යමත්ව කටයුතු කරන්න අවස්ථාව හිමිවෙනවා.අපේ ශාසනයේ සම්ප‍්‍රදාය වන්නේත් සුදුස්සාට සුදුසු තැන හිමිකර දීමයි. බුදුන් වහන්සේ මේ බව අනුදැන වදාළා. අපේ සම්බුද්ධ සාසන ඉතිහාසයේ විවිධ තනතුරු දැරූ මහ රහතන් වහන්සේලා වැඩ සිටියා. ඒ තනතුරු පිරි නැමුණේ විශාල ගෞරවයක් හැටියටයි.විදුහල්පතිවරයෙක් හැටියට අපේ අනුනායක හාමුදුරුවෝ කළ මෙහෙවරත් ප‍්‍රශංසනීයයි. පාසල් ගුරු සේවයෙන් විශ‍්‍රාම අරන් අනුනායක හාමුදුරුවෝ සම්පූර්ණ කාලයම යෙදෙව්වේ සතරපේරුවේ දායකයන්ගේ හිතසුව පිණිසයි.උන්වහන්සේ ගේ මේ මෙහෙවර අගය කරන්න සිරිමල්වත්තේ ආනන්ද මහානායක හාමුුදුරුවෝ මල්වතු මහා විහාරයේ කාරක සංඝ සභාවේ කාරක සභික පදවියත් පිරි නැමුවා. ඉන්පස්සේ ජ්‍යෙෂ්ඨ කාරක සභික පදවියත් මහෝපාධ්‍යාය ධූරයත් අනුනායක හාමුදුරුවෝ දැරුවා.මේ හැම ගරු නාමයක් ම අපේ නායක හාමුදුරුවෝ බබළවන්න සමත් වුණා. නිහතමානීව උන් වහන්සේ සිය කාර්ය භාරය සාසනයට නිකායට ඉටු කළ නිසයි උත්තරීතර මහා නායක පදවියට පමණක් දෙවෙනි වන අනුනායක පදවියෙන් අද පිදුම් ලබන්නේ යැයි ද ජනාධිපතිතුමා පැවසීය.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>26</day>
    </date>
    <link>http://www.silumina.lk/2009/07/26/_art.asp?fn=aa0907268</link>
    <topic>පොලුකාරයෝ කොටු කැරෙති</topic>
    <author>කීර්ති මෙන්ඩිස්</author>
    <content>ශී‍්‍ර ලංකාවට ඉතිහාසගත IMF මුදලක්ස්වයංපෝෂිත ආර්ථිකයක් උදෙසා රාජ්‍ය සේවක සහාය අත්‍යවශ්‍යයිකොළඹ සිට ඉන්දියාවට දුම්රියක්මිහිර 45 සමරයිඇසළ පෙරහර සමය ඇරැඹේරට වෙනුවෙන් වෛරී දේශපාලනය අත හරිමු‘සහන කපන කතා බොරු’ ඇමැති රංජිත් සියඹලාපිටිය‘අලියා’ සහ ‘ඒකීය’ දෙපැත්ත බෙදෙයිසරත් රණවක අභාවප‍්‍රාප්ත වෙයිරට ඉදිරියට ගෙන යන්නේ පංචශීල ප‍්‍රතිපත්තිය ගරු කරන රාජ්‍ය ප‍්‍රතිපත්තියක් සමඟයිපොලුකාරයෝ කොටු කැරෙතිවැරැදි ප‍්‍රශ්න හැදූ අයට වරදීඌවේ ‘උමා ඔය’ වැඩ අරඹයි; වැලිමඩ ජනතාවගේ පූර්ණ සහායතානාපතිවරුත් අපේ තේ ගැන කතාජනාධිපති ලේකම්ට ජගත් කමිටු සභාපති ධූරයක්කීර්ති මෙන්ඩිස්කාලයක සිට සැඟවී සිටින වංචාකරුවන් කොටුකැර ගැනීම සඳහා කොළඹ වංචා විමර්ශන ඒකකය විශේෂ මෙහෙයුමක් කි‍්‍රයාත්මක කර තිබේ.පසුගිය දින 31 තුළ ඇරැඹි මේ විශේෂ මෙහෙයුමෙන් මෙතෙක් කල් අල්ලාගත නොහැකිව සිටි වංචනිකයන් සිය දෙනකු කොටුකර ගැනීමට හැකිවී තිබේ. එහි දෙවැනි අදියර ලබන සතිය මුල ඇරඹීමට නියමිතය.රට යවන බව කියමින් මුදල් වංචා කළ අය, කූට ලේඛන සකස් කරන්නවුන්, සාවද්‍ය පරිහරණය, සාපරාධී විශ්වාසය කඩකිරීම ඇතුළු මුදල් වංචා රැසක් සම්බන්ධයෙන් මොවුන් විමර්ශන නිලධාරීන් විසින් කොටුකැරගෙන තිබේ. මේ අතර මෙතෙක් විමර්ශනය අවසන් කර නොතිබූ සිද්ධීන් 254ක ලිපිගොනු විමර්ශනය කිරීම නිමකොට ඇතැයි ද වාර්තා වේ.අපරාධ හා සංවිධානාත්මක අපරාධ බාර නියෝජ්‍ය පොලිස්පති අනුර සේනානායක මහතාගේ අධීක්ෂණය මත විශේෂිත කණ්ඩායම් හා වාහන යොදාගනිමින් සැකකරුවන් කොටුකර ගැනීමේ මෙහෙයුම් විධිමත් කර ඇති අතර සමහර පුද්ගලයන් මියගොස් හෝ රට අතහැර බව කියමින් සැඟවී සිටියදී කොටුකර ගැනීමට විමර්ශන නිලධාරීන්ට හැකිවී තිබේ.මේ අතර මෙවැනි වංචාසහගත කි‍්‍රයා සිදුකොට මෙරටින් පලාගොස් විදේශගතව සිටින පුද්ගලයන් නීතියේ රැහනට කොටු කරගැනීම සඳහා ඔවුන් පිළිබඳ තොරතුරු කටුනායක ජාත්‍යන්තර ගුවන් තොටුපල වෙත දැනුම් දී ඇති බවද වංචා විමර්ශන ඒකකය කියයි. ඒකකය භාර අධ්‍යක්ෂ ජ්‍යෙෂ්ඨ පොලිස් අධිකාරි වයි.එම්.ආර්ලිස් මහතාගේ උපදෙස් මත ස්ථානාධිපති හේමන්ත දික්ඕවිට මහතා විමර්ශන භාරව කි‍්‍රයාකරයි.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>26</day>
    </date>
    <link>http://www.silumina.lk/2009/07/26/_art.asp?fn=aa0907269</link>
    <topic>වැරැදි ප‍්‍රශ්න හැදූ අයට වරදී</topic>
    <author>සුභාෂිණී ජයරත්න</author>
    <content>ශී‍්‍ර ලංකාවට ඉතිහාසගත IMF මුදලක්ස්වයංපෝෂිත ආර්ථිකයක් උදෙසා රාජ්‍ය සේවක සහාය අත්‍යවශ්‍යයිකොළඹ සිට ඉන්දියාවට දුම්රියක්මිහිර 45 සමරයිඇසළ පෙරහර සමය ඇරැඹේරට වෙනුවෙන් වෛරී දේශපාලනය අත හරිමු‘සහන කපන කතා බොරු’ ඇමැති රංජිත් සියඹලාපිටිය‘අලියා’ සහ ‘ඒකීය’ දෙපැත්ත බෙදෙයිසරත් රණවක අභාවප‍්‍රාප්ත වෙයිරට ඉදිරියට ගෙන යන්නේ පංචශීල ප‍්‍රතිපත්තිය ගරු කරන රාජ්‍ය ප‍්‍රතිපත්තියක් සමඟයිපොලුකාරයෝ කොටු කැරෙතිවැරැදි ප‍්‍රශ්න හැදූ අයට වරදීඌවේ ‘උමා ඔය’ වැඩ අරඹයි; වැලිමඩ ජනතාවගේ පූර්ණ සහායතානාපතිවරුත් අපේ තේ ගැන කතාජනාධිපති ලේකම්ට ජගත් කමිටු සභාපති ධූරයක්සුභාෂිණී ජයරත්නදෙවැනි වාර පරීක්ෂණය සඳහා වැරැදි සහිතව ප‍්‍රශ්න පත‍්‍ර සකස් කර බෙදාදුන් පළාත් සභාවල නිලධාරීන්ට විරුද්ධව දැඩි විනයානුකූල කි‍්‍රයාමාර්ග ගැනීමට පියවර ගන්නා බව අධ්‍යාපන අමාත්‍ය සුසිල් පෙ‍්‍ර්මජයන්ත මහතා සිළුමිණට පැවැසීය.ප‍්‍රශ්න පත‍්‍ර සම්බන්ධ වැරැදි රාශියක් මතුවී ඇති දකුණ, උතුර, බස්නාහිර හා සබරගමුව යන පළාත්වල මහ ඇමැතිවරුන්ට දැනටමත් මේ පිළිබඳ සොයා බලා වැරැදි කළ අයට විරුද්ධව විනයානුකූලව කටයුතු කරන ලෙස අධ්‍යාපන ඇමැතිවරයා නියෝග කර ඇත.ඇඹිලිපිටිය ජාතික පාසල් 5 වසර ශිෂ්‍යත්ව විභාගය අරමුණු කරගෙන සකස් කළ ප‍්‍රශ්න පත‍්‍රයේ වැරැදි 20ක් ඇති බව සොයාගෙන ඇති බවද ඇමැතිවරයා පැවැසීය.පාසල්වල පළමු වාර විභාගය පාසල් පදනමිනුත්, 2 වැනි වාර විභාගය කලාප මට්ටමිනුත් 3 වැනි වාර විභාගය පළාත් මට්ටමිනුත් පැවැත්වෙන අතර මේ කටයුතු වඩාත් සාර්ථකව නිවැරැදිව සිදුකර ගැනීමට 2008 වසරේදී පළාත් දෙකක නියමු ව්‍යාපෘතියක් ද කි‍්‍රයාත්මක කර පළාත් අධ්‍යාපන බලධාරීන් දැනුම්වත් කර ඇත.එසේ දැනුම්වත් කළත්, නුසුදුසු අය හා පළපුරුද්ද අඩු නිලධාරීන් පළාත් සභාවල සිටීම මෙවන් තත්ත්වයන් උද්ගතවීමට හේතුව වී ඇති බවත් අධ්‍යාපන අමාත්‍යංශය නිසි මඟපෙන්වීම් කර තිබියදීත් මෙවන් සිදුවීම් ඇතිවීම සම්බන්ධව පළාත් සභා වගකිව යුතු බවත් ඔහු වැඩිදුරටත් පැවැසීය.අධ්‍යාපන අමාත්‍යවරයා වැඩි දුරටත් ප‍්‍රකාශ කළේ තමා බස්නාහිර පළාතේ මහ ඇමැතිව සිටියදී තමා ළමයින්ගෙන් කිසිම මුදලක් අයකර නොගෙන කිසිදු චෝදනාවක් ඇති නොවන පරිදි මේ කටයුතු සිදු කළ බවත් කෙසේ වෙතත් ඉදිරියේදී මෙවන් තත්ත්වයන් ඇති වන්නට අමාත්‍යංශය ඉඩ නොදෙන බවත්, ප‍්‍රශ්න පත‍්‍ර සකස් කිරීමේ කාර්යයේදී අමාත්‍යංශය කෙලින්ම මැදිහත් වන බවත් ඔහු වැඩිදුරටත් පැවැසීය.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>26</day>
    </date>
    <link>http://www.silumina.lk/2009/07/26/_art.asp?fn=aa09072610</link>
    <topic>ඌවේ ‘උමා ඔය’ වැඩ අරඹයි; වැලිමඩ ජනතාවගේ පූර්ණ සහාය</topic>
    <author>නිහාල් පී. අබේසිංහ හාවැලිමඩ සමූහ ආර්. රාජමන්තී‍්‍රවැලිමඩ සංචාරයකින් පසු</author>
    <content>ශී‍්‍ර ලංකාවට ඉතිහාසගත IMF මුදලක්ස්වයංපෝෂිත ආර්ථිකයක් උදෙසා රාජ්‍ය සේවක සහාය අත්‍යවශ්‍යයිකොළඹ සිට ඉන්දියාවට දුම්රියක්මිහිර 45 සමරයිඇසළ පෙරහර සමය ඇරැඹේරට වෙනුවෙන් වෛරී දේශපාලනය අත හරිමු‘සහන කපන කතා බොරු’ ඇමැති රංජිත් සියඹලාපිටිය‘අලියා’ සහ ‘ඒකීය’ දෙපැත්ත බෙදෙයිසරත් රණවක අභාවප‍්‍රාප්ත වෙයිරට ඉදිරියට ගෙන යන්නේ පංචශීල ප‍්‍රතිපත්තිය ගරු කරන රාජ්‍ය ප‍්‍රතිපත්තියක් සමඟයිපොලුකාරයෝ කොටු කැරෙතිවැරැදි ප‍්‍රශ්න හැදූ අයට වරදීඌවේ ‘උමා ඔය’ වැඩ අරඹයි; වැලිමඩ ජනතාවගේ පූර්ණ සහායතානාපතිවරුත් අපේ තේ ගැන කතාජනාධිපති ලේකම්ට ජගත් කමිටු සභාපති ධූරයක්නිහාල් පී. අබේසිංහ හාවැලිමඩ සමූහ ආර්. රාජමන්තී‍්‍රවැලිමඩ සංචාරයකින් පසුඌව පළාතේ කි‍්‍රයාත්මක විශාලතම බහුකාර්ය යෝජනා ක‍්‍රමය වන උමා ඔය ව්‍යාපෘතියේ මිනුම් කටයුතු, පස් පරීක්ෂණ කටයුතු, මූලික විද්‍යාත්මක අධ්‍යයන හා ප‍්‍රමාණාත්මක විශ්ලේෂණ කටයුතු ඉරාන භූ විද්‍යාඥයන්ගේ උපදෙස් අනුව අපේ භූ විද්‍යාඥයන් දැන් කරගෙන යන බවත් ඉදිරි වසර 4 ඇතුළත මෙය ජනතා අයිතියට පවරන බවත් උමා ඔය ව්‍යාපෘතියේ ව්‍යාපෘති අධ්‍යක්ෂ ආචාර්ය සුනිල් ද සිල්වා මහතා පවසයි.ඉරාන ආධාර ඇතුව රුපියල් කෝටි 2500 කින් ඉදිවන මේ ව්‍යාපෘතියෙන් ලක්ෂ 5 කට සෙත සැලසෙන බවත් ඌව පළාතේ සහ දකුණේ ජල හිඟය සම්පූර්ණයෙන් මඟ අරින බවත් මහ වැව් 30 ක් පමණ පුරවා අක්කර 30000 ක් අස්වද්දා මෙගා වොට් 120 ක විදුලියක් රටටම දෙන බවත් වාරිමාර්ග හා ජල කළමනාකරණ අමාත්‍යාංශය පවසයි.මේ අතර උමා ඔය සඳහා ඉදිවන ප‍්‍රධානතම ජලාශ දෙක සහ ප‍්‍රධාන උමං මාර්ගය ඉදිවන වැලිමඩ පුහුල්පොළ දික්කාපිටිය හා ඒ අසල ගම්වල මහා සංඝරත්නය ගොවි නායකයෝ රාජ්‍ය නිලධාරීහු සමඟ පොදු ජනතාව මේ සඳහා තම පූර්ණ සහාය ලබා දෙන බවත්, ජනාධිපතිතුමා රටට කරන හා කළ සේවයට තෑග්ගක් ලෙස මේ ව්‍යාපෘතියට තම ඉඩකඩම් නිවාස පිරිනමන බවත් අප සමඟ පැවසූහ.මෙහිදී අපට අදහස් දැක්වූ පුහුල්පොළ ගොවි සංවිධානයේ සභාපති ඩබ්ලිව්.එම්. ජයසේකර මහතා පැවැසුවේ මේ ව්‍යාපෘතියට තම පූර්ණ සහාය දෙන බවත් පළාතේ මීට කිසිම විරෝධතාවක් නැති බවත් ජනාධිපතිතුමා රටට කරන සේවයට ජාතිය ආගම අපේ තරුණයන් බේරාගැනීමේ උතුම් මෙහෙයට උපහාරයක් කළගුණ සැලකීමක් ලෙස රටට ම විදුලි බලය ද දෙන මේ ව්‍යාපෘතියට තම ඉඩකඩම් ලබා දීමට ගොවි සංවිධාන තීරණය කර ඇති බවත් ජයසේකර මහතා කීය. තමන්ට ජීවත්වීමට විකල්ප ඉඩම් ඉක්මනින් ලබා දිය යුතු බවත් ඔහු කීය.මෙහිදී අපට අදහස් දැක්වූ වැලිමඩ දික්කාපිටිය ශී‍්‍ර කෙත්තාරාමයේ විහාරාධිපති වෑපස්සාවල ඥානානන්ද හිමිපාණන් පැවසුවේ ජාතික සංවර්ධන ව්‍යාපෘතියක් ලෙස උමා ඔය රටට ප‍්‍රදේශයට සෙතක් බවත් ඒ සඳහා තම පූර්ණ සහාය ප‍්‍රකාශ කරන බවත්ය.මෙහිදී අපට අදහස් දැක්වූ වැලිමඩ ප‍්‍රාදේශීය ලේකම් ඊ.එම්.එස්.බී. ජයසුන්දර මහතා ද පෙන්වා දුන්නේ මෙය ප‍්‍රදේශයට රටට වැඩදායි ව්‍යාපෘතියක් බවයි. රාජ්‍ය නිලධාරියකු ලෙස තම පූර්ණ සහාය මේ සඳහා ලැබෙන බවත් උමා ඔය ව්‍යාපෘතිය අනුව වැලිමඩ ප‍්‍රදේශයේ යටිතල පහසුකම් ඉක්මනින් සංවර්ධනය වීම සිදුකළ යුතු බවත් ඔහු කීය.ඒ සඳහා ව්‍යාපෘතියෙන් රුපියල් කෝටි 100 ක් වෙන් කර තිබීම සුවිශේෂි කරුණක් බවත් ඔහු කීය.පුහුල්පොළ ග‍්‍රාම සංවර්ධන සමිතියේ සභාපති ටී.එම්. මුතුබණ්ඩා, වැලිමඩ දික්කාපිටිය ලුනුවත්ත ගොවි සන්ධානයේ එන්.එම්. ඥානපාල යන මහත්වරු ද ඉහත අදහස් අනුමත කළහ.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>26</day>
    </date>
    <link>http://www.silumina.lk/2009/07/26/_art.asp?fn=aa09072611</link>
    <topic>තානාපතිවරුත් අපේ තේ ගැන කතා</topic>
    <author>රූපාන්ති බුලත්සිංහල</author>
    <content>ශී‍්‍ර ලංකාවට ඉතිහාසගත IMF මුදලක්ස්වයංපෝෂිත ආර්ථිකයක් උදෙසා රාජ්‍ය සේවක සහාය අත්‍යවශ්‍යයිකොළඹ සිට ඉන්දියාවට දුම්රියක්මිහිර 45 සමරයිඇසළ පෙරහර සමය ඇරැඹේරට වෙනුවෙන් වෛරී දේශපාලනය අත හරිමු‘සහන කපන කතා බොරු’ ඇමැති රංජිත් සියඹලාපිටිය‘අලියා’ සහ ‘ඒකීය’ දෙපැත්ත බෙදෙයිසරත් රණවක අභාවප‍්‍රාප්ත වෙයිරට ඉදිරියට ගෙන යන්නේ පංචශීල ප‍්‍රතිපත්තිය ගරු කරන රාජ්‍ය ප‍්‍රතිපත්තියක් සමඟයිපොලුකාරයෝ කොටු කැරෙතිවැරැදි ප‍්‍රශ්න හැදූ අයට වරදීඌවේ ‘උමා ඔය’ වැඩ අරඹයි; වැලිමඩ ජනතාවගේ පූර්ණ සහායතානාපතිවරුත් අපේ තේ ගැන කතාජනාධිපති ලේකම්ට ජගත් කමිටු සභාපති ධූරයක්රූපාන්ති බුලත්සිංහලශ‍්‍රී ලංකාවේ තේ සඳහා ඉහළ මිලක් ලබාගැනීමට රාජ්‍ය තාන්ති‍්‍රක මට්ටමින් මේ වෙනවිටත් සාකච්ඡාවෙමින් පවතී. තේ අපනයනය කරන රටවල තානාපතිවරු මේ සඳහා සහභාගිකරවාගන්නා බවද වැවිලි කර්මාන්ත ඇමැති දි.මු.ජයරත්න මහතා පවසයි.ලෝක වෙළෙඳපොළේ ඉහළ මිලක් ලැබෙන්නේ පහත රට තේ වලට බව පැවසූ ඇමැතිවරයා; රබර් වගාව දියුණු කිරීමට පියවර ගන්නා බවද පැවැසීය. මීට අමතරව ඌව පළාතේ නව වැඩපිළිවෙළක් කි‍්‍රයාත්මක කෙරේ.ඒ අනුව මොණරාගල දිස්ති‍්‍රක්කය සඳහා හෙක්ටයාර් 40,000ක නව රබර් ව්‍යාපෘතියක් ආරම්භ කැර ඇති අතර කුඩා ව්‍යවසායකත්ව සංවර්ධන වැඩසටහනක් ද මීට සමගාමීව කි‍්‍රයාත්මක කෙරෙන අතර එය 2016 දී අවසන් වීමට නියමිතය.පසුගිය වසරේ ඉඩම් හෙක්ටයාර් 1500ක් වගා කැර ඇති අතර මේ වසරේ හෙක්ටයාර් 2500ක් වගා කෙරේ. මොණරාගල දිස්ති‍්‍රක්කයේ රබර් වගාව ප‍්‍රචලිත කිරීමට නවීන තාක්ෂණය, පැළ බද්ධ කිරීම ඇතුළු සියලු පහසුකම් වැඩිදියුණු කරන බවද ඇමතිවරයා කීය.මේ සඳහාම වැවිලි කර්මාන්තයේ යෙදෙන සේවකයන්ගේ පරිහරණය සඳහා සියලු පහසුකම් සහිත විවේකාගාර ඉදිකිරීමට ද පියවර ගෙන තිබේ. පසුගිය කාලයේදී එවැනි විවේකාගාර 225ක් ඉදිකැර ඇති අතර ඒ සඳහා රුපියල් ලක්ෂ 550ක් වියදම් කැර තිබේ.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>26</day>
    </date>
    <link>http://www.silumina.lk/2009/07/26/_art.asp?fn=aa09072612</link>
    <topic>ජනාධිපති ලේකම්ට ජගත් කමිටු සභාපති ධූරයක්</topic>
    <author/>
    <content>ශී‍්‍ර ලංකාවට ඉතිහාසගත IMF මුදලක්ස්වයංපෝෂිත ආර්ථිකයක් උදෙසා රාජ්‍ය සේවක සහාය අත්‍යවශ්‍යයිකොළඹ සිට ඉන්දියාවට දුම්රියක්මිහිර 45 සමරයිඇසළ පෙරහර සමය ඇරැඹේරට වෙනුවෙන් වෛරී දේශපාලනය අත හරිමු‘සහන කපන කතා බොරු’ ඇමැති රංජිත් සියඹලාපිටිය‘අලියා’ සහ ‘ඒකීය’ දෙපැත්ත බෙදෙයිසරත් රණවක අභාවප‍්‍රාප්ත වෙයිරට ඉදිරියට ගෙන යන්නේ පංචශීල ප‍්‍රතිපත්තිය ගරු කරන රාජ්‍ය ප‍්‍රතිපත්තියක් සමඟයිපොලුකාරයෝ කොටු කැරෙතිවැරැදි ප‍්‍රශ්න හැදූ අයට වරදීඌවේ ‘උමා ඔය’ වැඩ අරඹයි; වැලිමඩ ජනතාවගේ පූර්ණ සහායතානාපතිවරුත් අපේ තේ ගැන කතාජනාධිපති ලේකම්ට ජගත් කමිටු සභාපති ධූරයක්එක්සත් ජාතීන්ගේ ආර්ථික හා සාමාජීය කොමිසමේ (UNESCAP)  රැස්වීමේදී එහි තොරතුරු තාක්ෂණ කමිටුවේ සභාපතිත්වයට ශ‍්‍රී ලංකාවේ ජනාධිපති ලේකම් ලලිත් වීරතුංග මහතා පත්ව සිටී.මේ පිළිබඳව ඉදිරිපත් වූ යෝජනාවක් සියලු රටවල ඒකඡන්දයෙන් අනුමත විය.සාමාජික රටවල සංවර්ධන සැලසුම් හා ප‍්‍රතිපත්තිවලට තොරතුරු තාක්ෂණය ඇතුළත් කිරීම, කලාපීය මට්ටමින් තොරතුරු තාක්ෂණ යෙදවුම් භාවිත කිරීම, තොරතුරු තාක්ෂණ මානව සම්පත් සංවර්ධනය හා ආපදා කළමනාකරණය සඳහා තොරතුරු තාක්ෂණය යොදා ගැනීම පිළිබඳ ප‍්‍රමුඛව කටයුතු කිරීම මෙම තොරතුරු තාක්ෂණ කමිටුවේ අරමුණයි.පසුගිය වසරේ එක්සත් ජාතීන්ගේ ආර්ථික හා සමාජීය කොමිසමේ සභාපති ධූරය මුල්වරට ශ‍්‍රී ලංකාවට හිමි වූයේ ද සාමාජික රටවල ඒකඡන්දයෙනි.තොරතුරු තාක්ෂණ ක්ෂේත‍්‍රය තුළ ශ‍්‍රී ලංකාව පසුගිය තෙවසර ඇතුළත ලබා ඇති ප‍්‍රගතිය මෙවැනි වැදගත් ධූරයක් හිමි වීමට හේතුවූ බව ජනාධිපති ලේකම් ලලිත් වීරතුංග මහතා පවසයි.සංවිධානයේ තොරතුරු තාක්ෂණ කමිටුවේ සභාපති ලෙස විශාල වැඩ කොටසක් ඉටු කිරීමට ශ‍්‍රී ලංකාවට හැකියාව ඇතැයි ද ඔහු ප‍්‍රකාශ කරයි.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>26</day>
    </date>
    <link>http://www.silumina.lk/2009/07/26/_art.asp?fn=ab0907261</link>
    <topic>රනිල් බලය ගන්ඩ ජනතාව දුප්පත් වෙනතුරු බලාගෙන ඉන්නවා ඒක හරියන්නෙ නැහැ</topic>
    <author>සංවාද සටහන - කේ.සී.ජේ. රත්නායක ඡායාරූපය - සුදම් ගුණසිංහ</author>
    <content>රනිල් බලය ගන්ඩ ජනතාව දුප්පත් වෙනතුරු බලාගෙන ඉන්නවා ඒක හරියන්නෙ නැහැරනිල් අන්දුන් වෙලාඑස්. බී.ට මහනුවරින් ආසනයක් දුන්නොත් මම ඉල්ලා අස්වෙනවාරාජ්‍ය පරිපාලන හා ස්වදේශ කටයුතු සහ නියෝජ්‍ය මුදල් ඇමැති ආචාර්ය සරත් අමුණුගමඅන්තර්ජාතික මූල්‍ය අරමුදලෙන් ශී‍්‍ර ලංකාවට ලැබෙන ඇමෙරිකන් ඩොලර් බිලියන 2.5 ක ණය මුදල සම්බන්ධයෙන් ඇතැමුන් විසින් ගෙන යනු ලබන ප‍්‍රචාර සත්‍යයෙන් තොර බැව් රාජ්‍ය පරිපාලන හා ස්වදේශ කටයුතු ඇමැති සහ නියෝජ්‍ය මුදල් ඇමැති ආචාර්ය සරත් අමුණුගම මහතා පෙන්වා දෙයි.ණය ලබා ගැනීමේ කොන්දේසියක් වශයෙන් මහජන සහනාධාර කපා හැරීම හෝ ජනතාව මත බර පැටවීම කිසිසේත් සිදු නොවන බවත් හෙතෙම අවධාරණය කරයි. ඇමැතිවරයා මේ අදහස් පළ කෙළේ සිළුමිණ සමඟ සංවාදයකට එක්වෙමිනි.අන්තර්ජාතික මූල්‍ය අරමුදලින් ශී‍්‍ර ලංකාවට ලැබීමට නියමිත ණය මුදල ගැන විවිධ කතා පැතිරෙනවා. රජය මොනවද මේ ගැන කියන්නේ?අන්තර්ජාතික මූල්‍ය අරමුදලින් අපිට ඇමෙරිකන් ඩොලර් බිලියන 2.5 ක් ලැබෙනවා. මේ ගැන සමහරු වැරැදි මත පතුරුවන බවත් ඇත්ත. මූල්‍ය අරමුදලින් ශී‍්‍ර ලංකාව ණය ලබා ගන්න මුල්ම වතාව මෙය නෙවෙයි. ආචාර්ය එන්.එම්. පෙරේරා මුදල් ඇමැති හැටියට සිටි කාලේත් ණය ගත්තා. සාමාන්‍යයෙන් මේ අරමුදලින් ණයක් ගන්න කොට විවිධ කොන්දේසි පනවනවා.එතකොට විපක්ෂය බොහෝම උනන්දුවෙන් එය දේශපාලන තුරුම්පුවක් බවට පත් කර ගන්න දඟලනවා. ඒ පරණ පුරුද්දට දැනුත් විපක්ෂයේ අය බොරු පතුරුවන බව පෙනෙනවා.ණය මුදල ගැන විපක්ෂය බොරු පතුරුවන බව කියන්නේ කොහොමද?මම වගකීමෙන් කියන්න කැමැතියි, අපි මේ ඩොලර් බිලියන 2.5 ලබා ගන්නේ පරණ ණය ක‍්‍රමයකින් නෙවෙයි. මූල්‍ය අරමුදල එක්ක මේ සාකච්ඡා පැවැත්වූයේ මමයි මහ බැංකු අධිපති අජිත් නිවාඩ් කබ්රාල් මහතායි. ඒ නිසා රටට ඇත්ත කතාව කීමේ අයිතිය අපිට තියෙනවා.එහෙනම් අපි ණය ගැන කතා කරමු. මේ තරම් විශාල ණය මුදලක් වුවමනා වුණේ ඇයි?ලෝක ආර්ථික අවපාතයේ බලපෑම සෑම රටකට ම දැනුණා. ඒ අහේනිය ශී‍්‍ර ලංකාවටත් බලපෑව නිසා අපේ විදේශ සංචිතය ශීඝ‍්‍රයෙන් පිරිහෙන්න පටන් ගත්තා. මේකට හේතුව වුණේ සාම්ප‍්‍රදායිකව අපට විදේශ විනිමය උපයා දුන් මාර්ග අවහිර වීමයි.බටහිර වෙළෙඳපොළ දුර්වල වෙන කොට අපේ අපනයන වලට හොඳ මිලක් ලැබෙන්නේ නෑ. මේකට තවත් නිදසුනක් තමා සංචාරක ව්‍යාපාරය. රටක විදේශ සංචිතය අඩු වෙන්න ගත්තාම දැඩි තීරණ ගන්න වෙනවා. මෙතැනදී ප‍්‍රධාන තීරණය තමා ආනයන සම්බාධක පැනවීම.එහෙම කළොත් භාණ්ඩ හිඟ වෙනවා වගේ ම කෝටා ක‍්‍රමයකටයි භාණ්ඩ ලබා ගන්න වෙන්නේ. 1970 දශකයේදී උග‍්‍ර භාණ්ඩ හිඟයක් ඇතිවෙලා පෝලිම් ක‍්‍රමයක් ආවෙත් මේ නිසයි. ඒක රටේ සංවර්ධන වේගයටත් අනිවාර්යෙන් බලපානවා. ඒත් මම වගකීමෙන් කියන්න ඕනේ විදේශ සංචිත අඩු වෙමින් ගියත් අපි ආනයන සම්බාධක පනවලා කෝටා ක‍්‍රමයකට ගියේ නෑ.විවෘත ආනයන බලපත‍්‍රය කොයි මොහොතක වත් අවහිර කළේ නෑ. එකම එක සීමාවක් කළ බදු රහිත වාහන සම්බන්ධයෙන්, මොකද බදු රහිත වාහන බලපත‍්‍ර හැම තැනම පාලනයක් නැතිව පැතිරිලා ගිහින් රටට මහා නාස්තියක් වුණා. අන්න ඒක අපි නතර කළා. ඒ හැරෙන්න අපේ රජය කිසිම දෙයක් පාලනය කරලා ජනතාව පීඩාවට පත්වෙන්න ඉඩ දුන්නේ නෑ.කෙටියෙන් කිව්වොත් අපි ආර්ථිකය කළමනාකරණය විදේශ සංචිත හීනවීම නිසා ඇති වුණ ආදීනව මහජනතාව මත පැටවෙන්නේ නැති ආකාරයකටයි. නමුත් ලෝකයේ සමහර රටවල් මේ ආර්ථික අවපාතයේ බර තම ජනතාවට කර ගහන්න සිද්ධ කළ අවස්ථාත් තියෙනවා.මේ තරම් අමාරු කාලයකදී ජනතාවට බර නො පැටවෙන විදිහට ආර්ථිකය කළමනාකරණය කිරීම ගැන අපි ජනාධිපතිතුමාට ස්තුතිය පළ කරන්න ඕනේ. නමුත් මේ වෙලාවේ එජාපය බලාගෙන සිටියේ 1970 කාලේ වගේ අපි ආනයන සම්බාධක දාලා කෝටා ක‍්‍රමයකට යයි කියලයි.රජය කෝටා ක‍්‍රමයකට ගියාම විපක්ෂයට තියෙන වාසිය මොකක්ද?අපි ඇත්තම කතා කරමුකෝ. රනිල් වික‍්‍රමසිංහ මහතාගේ ප‍්‍රතිපත්තිය තමා රටට වින කරලා ජනතාව හාමතට පත් කරලා බලය ගැනීම. රනිල් උදේ හවා පුද පූජා පවත්වනවා ඇති අපේ රටේ ජනතාවට ජීවත් වෙන්න අමාරු වේවා කියලා. ඕන්න ඕක තමයි එතුමා ගේ පදනම.මම මේ අවංකවමයි කියන්නේ, රනිල් හිතන්නෙම මේ රටේ මහජනතාව තව තවත් දුප්පතුන් කරන්නේ කොහොමද කියලයි. ජනතාව එජාපයට හරව ගන්න පුළුවන් ඒ විදියට කියලයි රනිල් හිතන්නේ. නමුත් රජයේ නිවැරැදි ආර්ථික කළමනාකරණය නිසා එජාපයේ ප‍්‍රාර්ථනය ඉෂ්ට වෙන්නේ නැති බවත් මම කියන්න ඕනෙ.අන්තර්ජාතික මූල්‍ය අරමුදලින් ලැබෙන මුදල වැය කෙරෙන්නේ කොයි ආකාරයෙන් ද?මේ මුදල නිසා අපේ විදේශ සංචිත ස්ථාවර වෙනවා. ඒ නිසා මහජනතාව පෙළන්නේ නැතිව අත්‍යවශ්‍ය භාණ්ඩ රටට ගෙන්වන්න හැකියාව ලැබෙනවා. මම නැවත කියන්න කැමැතියි මහින්ද රාජපක්ෂ ජනාධිපතිතුමා යටතේ මොනම විදිහකවත් ආනයන සම්බාධක පනවන්න අදහස් කෙළේ නෑ කියලා.දැන් මේ ණය මුදල නිසා අපිට තවත් ශක්තියක් ලැබෙනවා අපේ ආර්ථිකයට අවශ්‍ය විදේශ වියදම් පාලනය කර ගන්න. අනිත් කාරණේ තමා ලංකාවට කවදාවත් නො ලැබුණු අතිවිශාල විදේශ විනිමයක් තමා මේ ලැබුණේ. ඒ නිසා රටේ ආයෝජනය කරන මුදල නැවත පහසුවෙන් ලබා ගන්න පුළුවන්. මොකද වත්කම තියෙනවා නම් ණයක් ගන්න ලේසියි.අනිත් කර්මාන්ත ක්ෂේත‍්‍රයට අවශ්‍ය විදේශ ආයෝජන රටට ගලා එන්න ගන්නවා. කිසිම බාධාවක් නැතිව විදේශ ආධාර ගන්නත් පුළුවන්. ඔබ දන්නවා අපි දැවැන්ත සංවර්ධන ව්‍යාපෘති ගණනාවක් කර ගෙන යන්නේ දැඩි අසීරුකම් මැද බව. දැන් මේ මහා පරිමාණ ව්‍යාපෘති වේගයෙන් කි‍්‍රයාත්මක කරවන්නත් පුළුවන්.අන්තර්ජාතික මූල්‍ය අරමුදලේ ණය මුදලින් ලැබෙන ණය සහ රුපියල අවප‍්‍රමාණය කිරීම සම්බන්ධයෙන් කොන්දේසියක් තියෙනව ද?නෑ... ඇත්තෙන් ම මේ ණය නිසා සිද්ධ වෙන්නේ රුපියලේ අගය ස්ථාවර වීමයි. මොකද විදේශ සංචිතය ශක්තිමත් නම් රුපියලත් ශක්තිමත් වෙනවා. ජනාධිපතිතුමා ඉතාම පැහැදිලිව නියෝග කළා රුපියල අවප‍්‍රමාණය වෙන්න ඉඩ දෙන්න එපා කියලා. අපි ඒ අනුව කි‍්‍රයා කළා. රුපිඩල නියම අගයක පවත්වා ගෙන යන කොට දෙපැත්තක් බලන්න ඕනේ.ආනයන අපනයන ආදායම, විදේශ ණය ගෙවීම හා එතෙර සිටින ශී‍්‍ර ලාංකිකයන් ලංකාවට එවන මුදල්වලට නියමිත වටිනාකමක් ලැබෙන හැටියටයි ඒක කරන්න තීරණය කෙළේ. එහෙම නැතිම වෙන රටවල් වගේ අනවශ්‍ය විදිහට මුදල පාවෙන්න ඉඩ හැරියේ නෑ. රුපියලේ අගය ගැන මූල්‍ය අරමුදලේ ගිවිසුමත් එක්ක කිසිම සම්බන්ධයකුත් නෑ.මූල්‍ය අරමුදල අපිට ඩොලර් බිලියන 2.5 ක දැවැන්ත ණය මුදලක් ලබා දුන්නේ කිසිම කොන්දේසියක් නැතිව ද? නැත්නම් මොනවද එකඟ වූ කොන්දේසි?ඉස්සර ලබා ගත්ත කොන්දේසි සහිත ණයත් එක්ක මේ ණය සම කරන්න බෑ. ලෝක ආර්ථික අවපාතය නිසා ම සකස් වුණ ණය මුදලක් මිස මේක අපේ ආර්ථික කළමනාකරණයේ ප‍්‍රශ්න නිසා ලබා ගන්නා ණය මුදලක් නෙවෙයි. මොකද ප‍්‍රශ්නය මතු වුණේ බාහිර ලෝකයේ ආර්ථිකය කඩා වැටීමේ ප‍්‍රතිඵලයක් නිසයි. ඒ අනුව මේක සාම්ප‍්‍රදායික කොන්දේසි සහිත ණයක් හැටියට නෙවෙයි අපිට ලැබෙන්නේ.ඒ කියන්නේ මේ ණය මුදලේ කොන්දේසි හේතු කොට ගෙන මහජනතාවට බර පැටවෙන්නේ නැති බව ඔබට කියන්න පුළුවන් ද?ඔව්... අන්තර්ජාතික මූල්‍ය අරමුදලත් දැන් ඔවුන් ගේ ප‍්‍රතිපත්ති වෙනස් කරලා. මේ ණය ලැබුණේ ඉතාම ලිහිල් කොන්දේසි මතයි. ඒ වගේ ම ඉතිහාසයේ නොවූ විරූ දැවැන්ත මුදලක් දෙන්නත් තීරණය කළා. ඉස්සර තිබුණු කොන්දේසියක් තමා සමාජ සුබසාධන මිල අඩු කරන්න කියලා. දැන් එහෙම එකක් නෑ. ඔන්න ඔය ගැන තමා එජාපය බලා ගෙන හිටියේ.මූල්‍ය අරමුදලේ කළමනාකාර අධ්‍යක්ෂ ස්ටුවුස් ගේ ප‍්‍රකාශනයේ පැහැදිලිව තියෙනවා සමාජ සුබසාධනය රැක ගැනීම ඔවුන් ගේත් අරමුණක් වෙනවා ය කියලා. දුප්පතුන් සඳහා තිබෙන ආරක්ෂක දැල රැක ගන්න ඕනෑ බවත් ඔහු කිව්වා. සංවර්ධනය වන රටවල දේශපාලන ස්ථාවරත්වය රැකෙන්න ඕනැ බවත් ඔවුන් පිළි ගන්නවා.මේක අපිට ලොකු වාසියක් වගේ ම එජාපයට මහ නස්පැත්තියක්. මොකද එජාපය හිතුවේ අ.ජා. මූල්‍ය අරමුදලේ ණය ගන්න අපි මහජන සුබසාධනය කපයි කියලයි. මම කැමතියි රනිල් වික‍්‍රමසිංහ මහත්තයාට දැනුම් දෙන්න, එතුමා මේ ගැන අලුතෙන් පොත් කියවන්න ඕනේ. ඒ කාලේ තිබුණ දර්ශනය නෙෙයි අද මූල්‍ය අරමුදලේ තියෙන්නේ.ඒ කියන්නේ අපේ ආර්ථිකය හොඳටම හොඳයි. කිසිම අඩුපාඩුවක් නෑ?මම එහෙම කියන්නේ නෑ. අපේ ආර්ථිකයේ සෞඛ්‍ය තහවුරු කරන්න, තවත් පෝෂණය කරන්න ඕනේ. ‘ක්ලීන්සූට් - එම්ප්ටි පොකට්’ ආර්ථිකයක් නෙවෙයි රටට ඕනේ, මේකට ෆීලීක්ස් ඩයස් බණ්ඩාරනායක මහත්තයා කිව්වේ රා ආර්ථිකයකින් ෂැම්පේන් ජීවිතයක් ගත කරනවා ය කියලයි. රා විකුණලා ෂැම්පේන් බොනවා. ඒ කියන්නේ ආදායමට වඩා වියදම වැඩියි.”Champaign spending on Toddy income” ක‍්‍රමය නෙවෙයි අපි අනුගමනයකරන්නේ.ආදායම් වැඩි වන්නේ ආයෝජනය කරන ප‍්‍රමාණයටයි. අර්ථ ශාස්ත‍්‍රයේ චක්කරය ඕකයි. ජනාධිපතිතුමා ගත් තවත් හොඳම තීරණයක් තමා නොකඩවාම ආයෝජන ක්‍ෂේත‍්‍රය සුරක්ෂිත කිරීම. කිසිම ව්‍යාපෘතියක් නතර කරන්න එපා කියලා එතුමා උපදෙස් දී තිබුණා. අපේ ආර්ථිකය දීර්ඝ කාලීනව දියුණු කරගත්ත එක් මාර්ගයක් තමා ඒ.අනිත් පැත්තෙන් ඔය සමහරු ඇඟේ මොන පැත්තෙන් කෑ ගැහැව්වත් විදුලිය, වරාය, මාර්ග, වගේ යටිතල පහසුකම් ප‍්‍රමාණවත්ව ඇති නොකළොත් ආර්ථිකයක් ගොඩනඟන්න බෑ. ඒ පැත්තෙන් සෑහෙන ප‍්‍රගතියක් අපි ලබා තියෙනවා. ආයෝජනය අඩු කරලා පරිභෝජනය වැඩි කිරීම හානිකරයි. බොරු උපාධි ලබාගත්ත මහාචාර්ය කෙනකුට වුණත් මේ කාරණේ තේරුම්ගන්න පුළුවන්.ආයෝජන සංවර්ධන ආර්ථිකය අඩපණ කරලා පාරිභෝගික ආර්ථිකය උඩට ගත්තොත් ඡන්ද දිනාගන්න, කෙටි කාලයකට හොඳයි. නමුත් දිගුකාලීනව ඒකෙන් වෙන්නේ විනාශයක්. දැන් බලන්න එ.ජා.ප.ය දැන දැනම නේ මේ බොරු කියන්නේ. එ.ජා.ප.ය ගියේ අන්තගාමී ගමනක. ආණ්ඩු පක්ෂයේ ඉන්න කොට යකෙක් වුණ එජාපය විපක්ෂයට ගියාම දෙවියෙක් වෙන්න හදනවා.දැන් එ.ජා.ප. යකා ආණ්ඩුව කරද්දී සහනාධාර කැපුවා. පරිභෝජනය ක්ෂය කළා. රැකියා කප්පාදු කළා. විපක්ෂයට ගියහම කියන්නේ හාත්පසින් වෙනස් කතාවක්. ලංකා දේශපාලනයේ තියෙන වෙස්මුහුණු රඟපෑම් මේ වගේ තමයි. විපක්ෂ නායකයා ඡන්දය පැරදුණාම වෙස්මුහුණු මාරු කරනවා.දැන් ඒකීය රාජ්‍යය, භාෂාව, දේශපෙ‍්‍ර්මය වගේ වෙස්මුහුණු දාගෙන. ඒවා තොවිල් වැඩට හරි ගියාට රට හදන ආර්ථිකයකට නම් වැඩක් වෙන්නේ නෑ. නමුත් අපි රජයක් හැටියට ආයෝජන ශක්තිමත් කරන අතරේම දිළිඳු ජනතාව සඳහා තියෙන සහනාධාරත් ආරක්ෂා කරනවා.දැනට ලබා දෙන මහජන සහනාධාර ප‍්‍රමාණය වැඩි කෙරෙනවද?ලැබෙන හැම මුදලක්ම ආයෝජන සංවර්ධනය යොමු කරලා හරි යන්නේ නෑ. කලින් කීවා වගේම ජනතාව දිහා බලන්න ඕනේ. මේ අතින් පොහොර සහනාධාරය ලබාදිය යුතුය කියන ස්ථාවරයේ ජනාධිපතිතුමා තදින්ම ඉන්නවා. මෙතැනදී සංවර්ධනය වගේම පාරිභෝගික වුවමනාවත් සාධාරණ වෙන දිවිහට නිර්මාණාත්මකවයි ඒ සහනය ලබා දී තියෙන්නේ.මේ වගේම සමහර පරිභෝජන සහනාධාර තියෙනවා ඒවා සංවර්ධන විරෝධී හැටියටයි පවතින්නේ. සංවර්ධනයට උපකාරී කරන පරිභෝජනයටයි ඉහළ තැන දෙන්න ඕනේ. මිනිහෙකුට නිකම්ම මාළු කූරියෙක් දෙනවාට වඩා බිලී පිත්තක් දීමයි වටින්නේ. මේ වගේම ග‍්‍රාමීය ශ‍්‍රම සම්පතත් තුලනාත්මකව ආර්ථිකයට මුසු කර ගන්න වෙනවා. දැන් අපිට හොඳ පදනමක් තියෙනවා.ඒ නිසා එදාවේල ආර්ථිකයෙන් මිදිලා ස්ථාවර ආර්ථික සංවර්ධනයකට යන්න පුළුවන්. අන්තර්ජාතික මූල්‍ය අරමුදලින් මහා මුදලක් ලැබුණාය කියලා කානිවල් දාන්න බෑ. ඒවා වැය කරන්නේ අපේ විදේශ විනිමය සංචිතය ස්ථාවර කරගන්නයි. ඒ හයිය මත අපට ඉතා හොඳ විදේශ ආයෝජන ගෙන්වා ගන්න දැන් පුළුවන්. ආදායම වැඩි කර ගන්නා අතරම අනවශ්‍ය වියදම් කපා හරින්නත් ඕනේ.මේ කාරණේ ජනාධිපතිතුමාත් නිතරම පෙන්වා දෙන දෙයක්. නමුත් ඔය කවුරු මොනවා කීවත් අවශ්‍ය වියදම කොහොමටවත්ම කපන්නේ නෑ. ඒක ඒ විදිහටම කෙරෙනවා.දැන් බලන්න යුද්ධය අවසන් කළාට පස්සේ නිර්මාණාත්මක ගමනක් යන්න පුළුවන් බව අපි ඔප්පු කළා. එක උදාහරණයකට ගත්තොත් දැන් ලංකාව ඇතුළේ සංචාරය කරන්න ගුවන් ගමන් පහසුව ලබා ගන්න පුළුවන්.ගුවන් යානා සහ පුහුණු නියමුවන් අපිට ඉන්නවා. මේක අලුත් ප‍්‍රවණතාවක්. ඒ දිහා සමතුලිතව බලනවා වෙනුවට ආණ්ඩුවට හෙණ ගහපං කියලා පාර්ලිමේන්තුවේ කෑ ගහලා ආර්ථිකය දියුණු කරන්න බෑ. මේ විපක්ෂය කවදාවත් එකම වැදගත් යෝජනාවක් වත් පාර්ලිමේන්තුවට ඉදිරිපත් කරලා නෑ.විපක්ෂය හොඳ යෝජනා ඉදිරිපත් කරන්නේ නැද්ද නැත්නම් හොඳ දේට ආණ්ඩුව ඇහුම්කන් දෙන්නේ නැද්ද කියලයි ප‍්‍රශ්නය මතු වෙන්නේමම කියන්න කැමතියි අද දේශපාලනය කරන හුඟ දෙනෙක් අර්ථ ශාස්ත‍්‍රය මොකක්ද කියලා දන්නේ නෑ. විශ්වවිද්‍යාලවල ආර්ථික විද්‍යාව උගන්වන සමහරක් අයත් හරි හැටි අර්ථ ශාස්ත‍්‍රය දන්නේ නැතිනම් පිට අයගෙන් ඔයිට වඩා දෙයක් බලාපොරොත්තු වෙන්නත් බෑ. ඔය පත්තරවල යන ආර්ථික විද්‍යා විමර්ශන ලිපි මම කියවනවා.කියන්න කනගාටුයි ඒ එක ලිපියකවත් අර්ථ ශාස්ත‍්‍රයේ මූලික හරය අඩංගු නෑ. මම මේ පෞද්ගලික විවේචනයක් නෙවෙයි කරන්නේ. පොදුවේ හිතන්නයි ඕනේ. දේශපාලනය, ජනමාධ්‍යය, විශ්වවිද්‍යාල වගේ තැන්වල හරවත් අර්ථ ශාස්ත‍්‍ර දැනුමක් ඇති අය ඉන්න ඕනේ. එතකොටයි යම් මට්ටමක හොඳ සංවාදයක් මඟින් අඩුපාඩු හදාගන්න පුළුවන් වෙන්නේ.නමුත් දැන් බලන්න ආණ්ඩුව අන්තර්ජාතික මූල්‍ය අරමුදලින් ඩොලර් බිලියන 2.5ක් ගත්තා. නමුත් පන්නල පැත්තේ බෝක්කුවක් කැඩිලාය කියලා කෑගහලා වැඩක් තියෙනවද? එක්සත් ජාතික පක්ෂය හැමදාම කෙරුවේ හරවත් සාකච්ඡාවලදී ඔය බෝක්කු ගැන කතා කරන එක විතරයි. නමුත් ඇත්තටම වෙන්න ඕනේ ප‍්‍රායෝගික ආර්ථික ප‍්‍රශ්න ගැන ප‍්‍රායෝගික විසඳුම් සෙවීම මිස බොරු කයිවාරු ගැසීම නෙවෙයි.සංවාද සටහන - කේ.සී.ජේ. රත්නායක ඡායාරූපය - සුදම් ගුණසිංහ</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>26</day>
    </date>
    <link>http://www.silumina.lk/2009/07/26/_art.asp?fn=ab0907262</link>
    <topic>රනිල් අන්දුන් වෙලා</topic>
    <author/>
    <content>රනිල් බලය ගන්ඩ ජනතාව දුප්පත් වෙනතුරු බලාගෙන ඉන්නවා ඒක හරියන්නෙ නැහැරනිල් අන්දුන් වෙලාඑස්. බී.ට මහනුවරින් ආසනයක් දුන්නොත් මම ඉල්ලා අස්වෙනවාගෝලයාට වැරදීම අරුමයක් නොවේ. ඉඳහිට ගුරාට ද වරදී. ගෝලයාට වරදින්නේ නොදන්නාකමටය. ගුරාට වරදින්නේ දන්නවා වැඩිකමටය. සමහර ගුරුන්ට අමනකම නිසා ද වරදී. මෙදා පොටේ ගුරාටත් ගෝලයාටත් දෙන්නටම වැරදී තිබේ.මැතිවරණයක් ළංවන විට රනිල් කරන්නේ එතෙර යාමය. එතෙර ගොස් පැමිණෙන ඔහු මැතිවරණය ඇත්තේ සබරගමුවේ නම් ඔහු ඇල්පිටියට යයි. නැත්නම් දෙණියායට ගොස් සාගල සමඟ දේශපාලන කරුණු ගැන දීර්ඝ ලෙස සාකච්ඡා කරයි. ඌව පළාත් සභාව විසුරුවා හැර නාම යෝජනා භාර දුන් පසු රනිල් එක්සත් රාජධානියට ගියේය. එතෙර සවාරිය නිමාකොට ඌවට ගියේය.යූ.කේ. ගොස් ඌවට ගියාම රනිල් වික‍්‍රමසිංහට හරි ඔඩ් වගේය. ඔහු ඉදිරියේ සිටින්නේ ඌවේ වෙල්ලස්සේ ගැමි ජනතාවයි. ඔවුන් කන්නේ චුයිංගම් නොව බුලත්ය. කතා කරන්නේ ඉංගි‍්‍රසියෙන් නොව අමු හිංගලෙනි. ඔහු දිග කලිසම් අඳින්නේ නැත. බොහෝ දෙනා සරම සහ බැනියම අඳිති. රනිල් එවැනි පරිසරයකට කැමැති නැත.රනිල්ට ඕනැ ඡන්දයක් නැත. හැම කෙහෙල්මල් ඡන්දයම පරදිනවාය. ඒ නිසා මිනිසුන් ඡන්දය දුන්නත් එකය. නොදුන්නත් එකය. ඒ නිසා ඔහු වේදිකාවට නැගී මෙසේ කතා කළේය.“මිත‍්‍රවරුනි, අගෝස්තු 18 වැනිදා පැවැත්වෙන ඌව මැතිවරණයෙන් එක්සත් ජාතික පක්ෂය ස්ථිර වශයෙන් ජය ගන්නවා”එසේ කියද්දී රැස්වීමට පැමිණි ජනතාව අත්පොළසන් දුන්නේ නැත. එකිනෙකා මුහුණු බලා ගත්හ. වේදිකාවේ සිටි අය ලැජ්ජාවෙන් අහක බලා ගත්හ. වැරැද්ද හදන්න ගියේ ද නැත. අගෝස්තු 08 තියෙන ඡන්දය අගෝස්තු 18 යනුවෙන් කීවේ හේතු ඇතිව බව පාක්ෂිකයෝම කියති.රනිල් කියන විදියට එක්සත් ජාතික පක්ෂය ජයග‍්‍රහණය කරන්නේ අගෝස්තු 18 ඡන්දයක් පැවැත්වෙන්නේ නම් පමණි. ඒ නිසා අගෝස්තු 08 ඡන්දයෙන් සන්ධානය ජයග‍්‍රහණය කරනවා ඒකාන්තය.මෙහිදී තවත් පොඩි ගැටලුවක් පවතී. පළාත් සභාවේ ආසන එකක් දෙකක් ජයගැනීමට එජාපයට ඉඩ ප‍්‍රස්ථාව මෙතෙක් පැවැතුණි. රනිල්ගේ ප‍්‍රකාශයෙන් පසු ඒ ඉඩත් ඇහිරී ඇත. එජාපයේ අය නායකතුමාගේ ඉල්ලීම අනුව ඡන්ද පොළට යන්නේ අගෝස්තු 18 වැනිදාය. ඒත් එදාට කාට ඡන්දය දෙන්න ද? අනේ පව්! රනිල්ට වෙච්ච දේ.මේ අනුව එජාප නායක විපක්ෂ නායක කෘතහස්ත සම්මානලාභී පක්ෂයට පමණක් නොව රටටම විහිළු බෙදා හරිමින් සිටී. සංශෝධනවාදී මිත‍්‍රවරුන් කියන්නේ රනිල් ජෝකර් කෙනෙකු බවයි.රනිල් වික‍්‍රමසිංහ තවත් අපූරු විහිළු කතාවක් කියා තිබේ. එනම් ඌවට පත්කර ඇත්තේ මොනරාගල හතර මායිම් නොදන්නා ශෂීන්ද්‍ර රාජපක්ෂ බවයි. අල්ලපු වැටේ වසර ගණනාවක් බස්නායක නිලමේ තනතුරු දැරූ ශෂීන්ද්‍ර මොනරාගල හතර මායිම් නොව පැලවෙන ගහකොළ පවා දනී.මිනිසුන්ගේ දහදිය සුවඳ හඳුනයි. මොනරාගල ඇත්තන් කන බොන දේ දනී. දන්නවා පමණක් නොව ඒවා රස බලා තිබේ. තවමත් රස බලන්නේ මොනරාගල මිනිසුන් කන කෑමයි.හතර මායිම් කතාව ගැන ඊට වඩා අපි කිසිවක් නොකියමු. අපේ මිත‍්‍රයෙක් ඕස්ටේ‍්‍රලියාවේ මෙල්බන් නුවර සිටී. ඔහු මෙහි සිටියදී පාර්ලිමේන්තු වාර්තා සැපයූ ගාමිණි ෆොන්සේකාය. හතර මායිම් ගැන ගාමිණි ෆොන්සේකා අපට ලියා එවූ ලිපිය ඒ ලෙසින්ම පළ කරන්නේ ඔහු ද යූඇන්පී කාරයකු නිසාය. රනිල්ගේ මිත‍්‍රයකු නිසාය. මෙන්න ඒ ලිපිය.ඔවා දෙනු පරහට තමා සම්මතයේ පිහිටා සිට ගාමිණි ෆොන්සේකා මෙල්බන් සිට සෑම මැතිවරණයකදීම නන්දොඩා පාක්ෂිකයන් අතරමං කර විකෘති දේශපාලන වින්දනයක් ලබන එක්සත් ජාතික පක්ෂයේ නායක රනිල් වික‍්‍රමසිංහ මහතා ඌව පළාත් සභා මැතිවරණයේදී තවත් දේශපාලන කථාවක් කර ඇති බව ජාතික පුවත් පතක දිටිමි.“ඌව පළාතේ හතර මායිම ගැන කිසිදු අවබෝධයක් නොමැති හම්බන්තොටින් පැමිණි පුද්ගලයකු මහ ඇමැතිවරයා ලෙස පත් කර ගැනීමෙන් මේ පළාතට කිසිදු ඵල ප‍්‍රයෝජනයක් නොමැති හෙයින් විධිමත් සැලසුම් ඔස්සේ පළාත දියුණු කළ හැකි සහ ජනතාවට සහන සැලැසිය හැකි එක්සත් ජාතික පක්ෂය ජයග‍්‍රහණය කරවන්නැයි එක්සත් ජාතික පක්ෂ නායක සහ විපක්ෂ නායක රනිල් වික‍්‍රමසිංහ මහතා ඌවේ ජනතාව ගෙන් ඉල්ලා සිටියේය. (දිවයින 2009/07/21)ඉහත සඳහන් පුවත දුටු විට මට හැඟුණු එකම දෙය නම් මේ මැතිවරණයත් රනිල් විහින්ම පරාජය කරගත් බවයි. මීට වසරකටත් අඩු කාලයක් තුළදී පැවැති උතුරු මැද සහ සබරගමු පළාත් සභා මැතිවරණවලට එක්සත් ජාතික පක්ෂයෙන් මහ ඇමැති ධූර සඳහා ඉදිරිපත් කරන ලද ජානක පෙරේරා සහ රන්ජන් රාමනායක යන මහත්වරු එම පළාත්වල හතර මායිම දන්නවා තබා ඡන්දයක්වත් තිබුණාදැයි රනිල් වික‍්‍රමසිංහ මහතාට අමතක වීම පුදුමයට කරුණක් නොවේ.ඕස්ටේ‍්‍රලියාවේ සිට අනුරාධපුරයට ගිය ජානක පෙරේරාටත් කටානේ සිට රත්නපුරයට ගිය රන්ජන් රාමනායකටත් අමතක නොවන පාඩමක් උගන්වා රජරට උපන් බර්ටි දිසානායක, සබරගමුවේ උපන් මහිපාල හේරත් යන ජනතා පුත‍්‍රයින් දෙදෙනා කෙරෙහි රජරට සහ සබරගමු ජනතාව විශ්වාස තැබුවේ ‘අපේ එකා අපට හොඳ්‍ර’ යන සංකල්පය මත පිහිටා සිට බව රනිල් වික‍්‍රමසිංහ මහතාට නැවත වරක් මතක් කර දිය යුතුව ඇත.රනිල්ට ජානක රජරටටත් රන්ජන් සබරගමුවටත් හොඳ නම් ශෂින්ද්‍ර ඌවට නරක් වන්නේ කෙසේ ද? රනිල් කියන ලෙසට රජරටින් සහ සබරගමුවෙන් එජාපය පරාද වූයේ එම පළාත් පිළිබඳ කිසිදු අවබෝධයක් නොමැති අය ඉදිරිපත් කිරීම නිසා නම් එම දෙපළාතේ එජාප පරාජයට සහමුලින්ම වගකිව යුත්තා රනිල්ම මිස අන් කිසිවකු නොවේ.එකක් මතක තබා ගත යුතුය. ශෂින්ද්‍ර ඌවට අමුත්තකු නොවන බව ඌවේ හතර මායිම නොදත් රනිල් නොදන්නවාට ඌවේ ජනතාව හොඳ හැටි දනියි. ශෂින්ද්‍ර රාජපක්ෂ මහතා බස්නායක නිලමේ තනතුර දරන කතරගම මහ දෙවොල අයත් වන්නේ මොනරාගල දිස්ති‍්‍රක්කයටය. කතරගම මහ දේවාලයේ බස්නායක නිලමේ ධුරයට තෝරාගන්නා ආකාරය හරිහැටි රනිල් වික‍්‍රමසිංහ මහතා දන්නේ නම් කිසි දිනක ඔහු ශෂින්ද්‍ර රාජපක්ෂ මහතාට පිටගම් කාරයෙකු යයි කිසි දිනක නොකියනු ඇත.චුයිංගම්, බ්‍රේස්ලට්, පස්යොදුන් ආදි දේශපාලන බහු බූත කියු ඔබට මෙය එතරම් කජ්ජක් නොවේ. එයින් දුක් විඳින්නේ ඔබගේ පාක්ෂිකයින්මය. මීට වසර 36 පෙර ඔබත් සමඟ එකම දිනක එක්සත් ජාතික පක්ෂ තරුණ පෙරමුණේ කෘත්‍යාධිකාරී මණ්ඩලයට ඇතුළත් වූ මට ඔබ ගැන ඇත්තේ දුකකි. මේ මැතිවරණයත් ඔබ පරාද කළා.”රනිල්ට වැරදුණා සේම ගෝලයාට ද වැරදී ඇත. ගෝලයා එදා වේල විග‍්‍රහය හෙවත් කියවන විට ලිවීම ලියන උපුල් ජෝසප්ය. ඔහු විග‍්‍රහ කරන්නේ මහින්ද රාජපක්ෂ මහතා නොබෝදා පොදු රාජ්‍ය මණ්ඩල සැසිවාරයට ගොස් කළ කතාවක් ගැනය. ජනාධිපතිතුමා ගියේ නොබැඳි ජාතීන්ගේ සමුළුවටය. පොදු රාජ්‍ය මණ්ඩල සමුළුව එකකි. නොබැඳි ජාතින්ගේ සමුළුව තවත් එකකි. දෙකේ වෙනස රනිල් ගෙන්ම අසා දැනගැනීමට තිබුණත් දැන් ගුරාට ද වරදින නිසා බඩු ෂුවර් නැත.උපුල් පඩිතුමනි, අප දන්නා තරමින් ව්ඒර් යන කෙටි වචනයෙන් හඳුන්වන්නේ නොබැඳි ජාතීන්ගේ සමුළුවයි ඛ්ධථථධදඹඥචතබඩ ඉභථථඪබ කියන්නේ පොදු රාජ්‍ය මණ්ඩල සමුළුවයි.උපුල් ජෝසප්ට දැන් ජනාධිපති රස්නය දැනෙමින් පවතී. එම රාජකීය රස්නය ජනාධිපතිට ලැබුණේ රාජකීය විදුහලින් හෝ කොළඹ හතෙන් නොවේ. මැදමුලනෙනි. ජනතාවගේ හදවතේ උණුසුම ජනාධිපති රස්නය වැඩි කළේය. දැන් ඉතින් රනිල් ප‍්‍රධාන මාධ්‍ය ගෝලයන් ජනාධිපති රස්නය ගැන කල්පනාවෙන් සිටිය යුතුය. නැතිනම් දැවී යාමට ඉඩ තිබේ.ජයතුංග මාධ්‍ය නඩයේ ප‍්‍රබලයෙකි. ඔහුටත් රස්නය දැනී තිබේ. ඒ නිසා දැවී යන්නට පෙර අපූරු ප‍්‍රකාශයක් එක්තරා ස්ථානයකදී කර තිබේ.“ජනාධිපතිවරණයේදී රනිල් දිනුවත් එකයි - පැරදුණත් එකයි. මොන මඟුලක් කර ගත්තත් මට ප‍්‍රශ්නයක් නැහැ අපේ ගනුදෙනු පියවනවා නම්. අපේ සේවය දිගටම කෘතහස්තට ලබා දෙනවා.”කුලියට ලියන්නන්ගේ හැටි ඔහොම තමා.මෙවර ඡන්දයට රනිල් ඌවට ගියේය. තමන්ට සුපුරුදු දේශපාලන න්‍යාය එහිදී ද කි‍්‍රයාත්මක කළේය. එජාපයේ ජ්‍යෙෂ්ඨයකු වන රංජිත් මද්දුම බණ්ඩාර කපා දමා කොටා චන්ද්‍රසිරි නමැත්තෙකු පෙරමුණට ගෙන ඒමට කටයුතු කළේය. මෙයින් උරණ වූ පාක්ෂිකයෝ රැස්වීමට කඩා වැදී හූ කියන්නට වූහ. එජාපයේ කිසිම නායකයෙකුට හූ කියා නැත. හූ කෑවේ රනිල් පමණි. පක්ෂයේ ජ්‍යෙෂ්ඨයන් ඇඳ පොලුවලින් එදා පහර දුන්නේ ද නැත.අද කෘතහස්ත පක්ෂය එම තත්ත්වයට නංවා ඇත. පක්ෂය හැඳි ගැවිලා ගියත් කමක් නැතැයි ඔවුහු කියති. සා-ගල, අකිල, මං-ගල සමඟ මාධ්‍ය නඩය කුරුමානම් අල්ලන්නේ ජනාධිපතිවරණයටයි.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>26</day>
    </date>
    <link>http://www.silumina.lk/2009/07/26/_art.asp?fn=ab0907263</link>
    <topic>එස්. බී.ට මහනුවරින් ආසනයක් දුන්නොත් මම ඉල්ලා අස්වෙනවා</topic>
    <author>චන්දන බණ්ඩාර</author>
    <content>රනිල් බලය ගන්ඩ ජනතාව දුප්පත් වෙනතුරු බලාගෙන ඉන්නවා ඒක හරියන්නෙ නැහැරනිල් අන්දුන් වෙලාඑස්. බී.ට මහනුවරින් ආසනයක් දුන්නොත් මම ඉල්ලා අස්වෙනවාඊජිප්තු නිල සංචාරය අවසන් කොට මෙරටට පැමිණි ජනාධිපතිතුමා එදිනම මහියංගණය බලා පිටත්ව ගියේ ය. මෙවර ජනාධිපතිතුමා මහියංගණය බලා ගියේ ගොඩබිම් මාර්ග ඔස්සේ වීම ද විශේෂත්වයක් විය.මහියංගණයට ගිය ජනාධිපතිතුමා කෙළින් ම ගියේ නාගදීපය විහාරයට ය. මීට පෙර ජනාධිපතිතුමා එම විහාරස්ථානයට ගිය අවස්ථාවේ ප‍්‍රතිඥාවක් දී තිබිණි. එනම් විහාරස්ථානයට විදුලිය ලබාදෙන බවට ය. එම ඉල්ලීම ඉටු කරමින් විහාරස්ථානයේ විදුලිය විවෘත කිරීම ජනාධිපතිතුමා අතින් සිදු වූයේ ය. ඒ වෙනුවෙන් චාම් උත්සවයක් පැවැත්විණි. විදුලිය විවෘත කිරීමෙන් අනතුරුව ජනාධිපතිතුමා අසලට පැමිණි ජනතාව ජනාධිපතිතුමා සමඟ සුහද පිළිසඳරක යෙදෙන්නට ද අමතක නොකළේ ය.ඉන් අනතුරුව ජනාධිපතිතුමා මහියංගණය නගරයට පැමිණියේ තවත් විශේෂ කටයුත්තක් සඳහා ය. එවකට ජනපති පෙ‍්‍ර්මදාස මහතා ගම් උදාව පැවැති කාලයේ නවාතැන් ගත් නිවෙස ජනපති නිල නිවෙසක් ලෙස නවීකරණය කැර තිබිණි. එම නිල නිවෙස ජනාධිපතිතුමා අතින් විවෘත කිරීම ද සිදුවිය.එදිනට පසුදින උදෑසන ජනාධිපතිතුමා ව්‍යායාම සිදු කිරීම උදෙසා මහියංගණය නගරය මැදින් ඇවිදගෙන ගියේ නගරයේ සිටි පිරිස් විස්මයට පත් කරවමිනි. ආරක්ෂක අංශවල අකැමැත්ත මත වුව ද ජනාධිපතිතුමා මහියංගණය නගරය මැදින් ඇවිද යද්දී නගරයේ සිටි ජනතාව ජනාධිපතිතුමාට ආචාර කරන්නට අමතක නොකළ හ.මේ අතරතුර මහියංගණ රජ ගෙදරට ගිය සතියේ අමුත්තන් පිරිසක් පැමිණියහ. ඔවුන් පැමිණියේ මහියංගණයේ වැදි පත්තුවේ සිට ය. වැදි නායක ඌරුවරිගේ වන්නිල ඇත්තන් මුල් කොටගත් වැදි පරම්පරාවේ දස දෙනෙකුගෙන් යුත් පිරිසක් එම පිරිසට අයත් වූහ. වැදි ජනතාවගේ ඉල්ලීම පරිදි එදින රාති‍්‍ර ආහාරය වැදි ජනතාවම පිළියෙළ කොට ගෙන රජ ගෙදරට ගෙනවිත් තිබිණි.ජනාධිපතිතුමා වන්නිල ඇත්තන් පිරිස පිළිගත් පසුව ඔවුහු ජනාධිපතිතුමාට ඉස්තරම් ම මී පැණි මුලක් ලබා දුන්හ. වන්නිල ඇත්තන් පිළියෙළ කැරගෙන විත් තිබූ ආහාර අතර මුං ඇට ආනම, තලප ආනම, වන තලප සහ කුරක්කන් රොටි ඇතුළු ආහාර ඇතුළත් විය.එම ආහාර වැදි නායකයා ජනාධිපතිතුමාට පිළිගැන්වූයේ කැන්දකොළ වට්ටියක තැබීමෙනි. තමන් සමඟ ජනාධිපතිතුමා මේ ආහාරවේල භුක්ති විඳිනු ඇතැයි වැදි නායකයා බලාපොරොත්තු වූයේ නැත. එහෙත් ජනාධිපතිතුමා වැදි නායකයාටත් ආරාධනා කොට රාති‍්‍ර ආහාර වේල වැදි නායකයාගේ පිරිස සමඟ එකට එක්ව ගත්තේ ය.ජනාධිපතිතුමා වන්නිල ඇත්තන්ට කෑම ගැනීමට ආරාධනා කළ විට වැදි නායකයාගේ දෙනෙතින් සතුටු කඳුළු කඩා වැටිණි. “මේ රටේ මහ හූරා සමඟ ආහාර ගන්නට ලැබීම අපේ වරිගේ මහ හූරා වන තිසාහාමි සමඟ ආහාර ගැනීමට සමානයි” වැදි නායකයා කීවේය.ආහාර ගන්නා අතරතුර ජනාධිපතිතුමා වැදි ජනතාව සමඟ ඔවුන්ගේ ප‍්‍රශ්න ගැන සාකච්ඡා කළහ. ඉන් පසුව ජනාධිපතිතුමා පරිසර ඇමැති පාඨලී චම්පික රණවකට උපදෙස් දුන්නේ වැදි ජනතාවගේ ප‍්‍රශ්නවලට වහාම විසඳුම් ලබා දෙන ලෙස ය.බස් එනකොට කෝච්චි නවත්වන්නේ නැහැජනාධිපති ජ්‍යෙෂ්ඨ උපදේශක පාර්ලිමේන්තු මන්තී‍්‍ර බැසිල් රාජපක්ෂ මහතා ගිය සතියේ දකුණු පළාතේ සංවර්ධන වැඩකටයුතු පිළිබඳ සොයා බැලීමේ නිරීක්ෂණ චාරිකාවකට එක්විය. ඒ ජනාධිපතිතුමාගේ උපදෙස් අනුවය.දකුණු පළාත් මහ ඇමති ශාන් විජයලාල් ද සිල්වා ද බැසිල් රාජපක්ෂ මහතාගෙන් විශේෂ ඉල්ලීමක් කැර තිබිණි. ඒ දකුණු පළාතේ සංවර්ධන කටයුතු සඳහා වැඩි මුදල් ප‍්‍රමාණයක් ලබා දෙන ලෙසය.”උතුරු පළාත ගැන විතරක් නෙවෙයි මන්තී‍්‍රතුමා අපේ ගම්පළාත් ගැනත් සොයා බලලා අඩුපාඩු සම්පූර්ණ කරමු.” ජනාධිපතිතුමා බැසිල් රාජපක්ෂ මන්තී‍්‍රතුමාට වගකීමක් පැවරුවේය. ඒ අනුව දකුණු පළාතේ සංවර්ධන කටයුතු පිළිබඳ සොයා බැලීමට බැසිල් රාජපක්ෂ මන්තී‍්‍රතුමා රැස්වීම් තුනක් සංවිධානය කළේය. ගාල්ල, මාතර සහ හම්බන්තොට දිස්ති‍්‍රක්ක තුනේ එම රැස්වීම් සංවිධානය කෙරිණි. එම දිස්ති‍්‍රක්ක තුනේ සියලුම දේශපාලනඥයෝ සහ රාජ්‍ය නිලධාරීහුද එම රැස්වීම්වලට සහභාගී වූහ.ජනාධිපති ජ්‍යෙෂ්ඨ උපදේශක පාර්ලිමේන්තු මන්තී‍්‍ර බැසිල් රාජපක්ෂරටේ සංවර්ධන කටයුතු සඳහා මැදිහත් වී ජනාධිපතිතුමාගේ සංවර්ධන ව්‍යාපෘති දියත් කරන ජනාධිපති ජ්‍යෙෂ්ඨ උපදේශක පාර්ලිමේන්තු මන්තී‍්‍ර බැසිල් රාජපක්ෂ මහතාගේ පැමිණීම නිසා දේශපාලනඥයින් කාගේත් උනන්දුව වැඩිවී තිබිණි. එම රැස්වීම් ප‍්‍රධාන නගර තුනේ සංවිධානය කිරීමට පෙර බැසිල් රාජපක්ෂ මන්තී‍්‍රතුමාගේ මැදිහත්වීමෙන් දකුණු පළාත් සභාවට රුපියල් මිලියන 450ක් ද ලබාදීමට කටයුතු යොදා තිබිණි.දකුණු පළාතේ ප‍්‍රධාන නගර තුනෙහි සංවිධානය කැර තිබූ සංවර්ධන කටයුතු පිළිබඳ සොයා බැලීමේ රැස්වීම්වලදී විශාල ඉල්ලීම් ප‍්‍රමාණයක් ද ඉදිරිපත් විය. ඒ අතර රත්ගම ප‍්‍රදේශයේ දේශපාලනඥයින් කළ ඉල්ලීමක් විය.එනම් මාර්ග පද්ධතිය පුළුල් කිරීමට දුම්රිය මාර්ගයේ ඉඩ ලබා දෙන ලෙස කළ ඉල්ලීමකි. දුම්රිය මාර්ගයේ ඉදිරි සංවර්ධන කටයුතු නිසා එම ඉල්ලීම ඉටු කළ නොහැකි බව දුම්රිය දෙපාර්තමේන්තු නිලධාරීහු පැවැසූහ. එම පිළිතුරට රත්ගම ප‍්‍රදේශයේ දේශපාලනඥයෝ එකඟ නොවූහ. බැසිල් රාජපක්ෂ මන්තී‍්‍රතුමා ඊට කදිම පිළිතුරක් දුන්නේය. “කෝච්චිය එනකොට පාර වහලා බස් නවත්වනවා මිසක් බස් එනකොට කෝච්චිය නවත්වන්නේ නැහැනේ” බැසිල් රාජපක්ෂ මහතා කීවේය.දින තුනක් පමණ ගාල්ල, මාතර, හම්බන්තොට යන ප‍්‍රදේශවල සංවර්ධන කටයුතු ගැන සොයා බැලූ බැසිල් රාජපක්ෂ මහතා මහ ඇමති ශාන් විජයලාල් ද සිල්වාගෙන් සමුගත්තේ දකුණු පළාතේ සංවර්ධන කටයුතු වෙනුවෙන් තවත් රුපියල් මිලියන 128ක් ලබාදෙන බව පවසමිනි. දකුණු පළාතේ සංවර්ධන කටයුතු ගැන සොයා බැලූ රාජපක්ෂ මහතාට දකුණු පළාත් මහ ඇමතිවරයා ස්තුති කිරීමට ද අමතක නොකළේය.“සර්ගේ පැමිණීම නිසා පළාතේ සංවර්ධනයට ලොකු දායකත්වයක් ලැබුණා.” දකුණු පළාත් මහ ඇමැතිවරයා ජනාධිපති ජ්‍යෙෂ්ඨ උපදේශක පාර්ලිම්න්තු මන්තී‍්‍ර බැසිල් රාජපක්ෂ මහතාට පැවසීය.ගිය සෙනසුරාදා පරිසර ඇමැති පාඨලී චම්පික රණවක උඩවලව ජාතික වනෝද්‍යානයේ සංචාරයක නිරතවිය. වනෝද්‍යානයේ සංචාරක නිවාසවල ඇති අඩුපාඩු සොයා බැලූ ඇමැතිවරයා උපදෙස් දුන්නේ එම අඩුපාඩු වලට වහාම පිළියම් යොදන ලෙසය.ඉන් අනතුරුව ඇමැතිවරයා යාල වනෝද්‍යානයේ සහ වෙහෙරගල විවෘත කළ නව ජල යෝජනා ක‍්‍රමයේ සංචාරක නිවාස සංකීර්ණය ද විවෘත කළේය. එම අවස්ථාවට ඇමැති චමල් රාජපක්ෂ ඇතුළු පිරිසක් එක්ව සිටියහ.ඉන් අනතුරුව ඇමැති චම්පික මොණරාගල බලා පිටත් වීය. ඒ ඌව පළාත් සභා මැතිවරණයේ එක්සත් ජනතා නිදහස් සන්ධානයේ ජය‍්‍රහණය සඳහා ජනාධිපතිතුමාගේ ප‍්‍රධානත්වයෙන් පැවැති ජන හමුවට සහභාගී වීම සඳහාය.විමල් නෙමෙයි ඒ ෂැඩෝ ස්ටාර්ජාතික නිදහස් පෙරමුණේ සභාපති පාර්ලිමේන්තු මන්තී‍්‍ර විමල් වීරවංශ ගෙවී ගිය සතියේදී බදුල්ල හා මොනරාගල දිස්ති‍්‍රක්කයේ මැතිවරණ ප‍්‍රචාරක කටයුතුවල යෙදී සිටියේ ය.19 වැනිදා පැල්වත්ත සීනි කම්හල් පරිශ‍්‍රයේ පැවැත්වීමට නියමිතව තිබූ රැස්වීමට ජනාධිපතිවරයා ද සහභාගි වීමට සූදානමින් සිටියේ ය. රැස්වීමට මොනරාගල දිස්ති‍්‍රක්කයේ ගුරුවරු, ග‍්‍රාම සේවක නිලධාරීහු, වෙළෙඳ ව්‍යාපාරිකයෝ ගොවි හා යෞවන සංවිධාන නියෝජිතයෝ, බස් රථ හිමියෝ ඇතුළු විශාල පිරිසක් සහභාගිවී සිටියහ.රැස්වීම ඇරඹීමට ප‍්‍රථම ජනාධිපතිතුමා ඊට සහභභාගිව සිටි ඇමැති අනුර ප‍්‍රියදර්ශන යාපා, විමල් වීරවංශ, පාර්ලිමේන්තු මන්තී‍්‍ර ජයන්ත සමරවීර, ස්වාධීන රූපවාහිනියේ සභාපති අනුර සිරිවර්ධන, ජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්ෂ ජනරාල් ලක්ෂ්මන් හුළුගල්ල යන පිරිස සමඟ සුහද පිළිසඳරක යෙදී සිටියේ ය.“මට හදිසියේ ම ටීවී එකේ විමල්ගෙ කතාවක් ඇහුණා. බලන්න සූදානම් වුණාමයි දැක්කේ විමල් නෙවෙයි ඒ විමල්ගේ ‘ෂැඩෝ ස්ටාර්’ කියලා” ජනාධිපතිතුමා පැවසුවේ කවුරුත් හිනස්වමිනි.“ඉඳලා හිටලා අයි. ටී. එන්. එකෙත් හොඳ වැඩසටහන් පෙන්වනවා තමයි” විමල් විහිළුවෙන් පවසන විට අනුර සිරිවර්ධන ඊට සිනහවකින් පිළිතුරු දුන්නේ ය.පසුගිය 21 වැනිදා විමල් වීරවංශ මහියංගනය ආසනයේ පැවැති ජනහමු රැසකට සහභාගි විය. මේ ජනහමු පැවැත්වුණේ බදුල්ල දිස්ති‍්‍රක්කයේ එජනිස අපේක්ෂක, මිහිමල් මුණසිංහට සහාය පළ කරමිනි. 52 මංසන්ධිය අසල පැවැති ජනහමුව වෙත යන අතර විමල් පැවසුවේ ආදි වාසී නායක ඌරුවරිගේ වන්නිලැඇත්තෝ මුණ ගැසී යා යුතු බව ය.ජාතික නිදහස් පෙරමුණේ සභාපති පාර්ලිමේන්තු මන්තී‍්‍ර විමල් වීරවංශවිමල් ගේ දෑත අල්ලා තම සුහදත්වය පළ කළ ආදි වාසී නායකයාට ඔහු පැවසුවේ හදිසියේ පැමිණි නිසා හිස් අතින් පැමිණීමට සිදුවූ බවයි.“හිත් පොජ්ජ තියෙනවා නම් මේ ඇත්තන්ට ඒ ඇති” ඊට පිළිතුරු වශයෙන් වන්නිලැඇත්තෝ පැවසීය.ගිය සෙනසුරාදා එ.ජා.ප. නියෝජ්‍ය නායක කරු ජයසූරිය පස්සර ආසනයේ වතු ආශ‍්‍රිත ඡන්ද ව්‍යාපාරයට එක්ව සිටියේ ය. එම රැස්වීම් මාලාවට වේලායුදන් එක්ව සිටීම ද විශේෂත්වයක් විය.හපුතලේ ආසනයේ හපුතලේගම ආසනයේ ඡන්ද ව්‍යාපාරයට එ.ජා.ප නායක රනිල් සහභාගි වූයේ ගිය ඉරිදා දිනයේ ය. එම අවස්ථාවට හපුතලේ නව සංවිධායක විශ්වනාත් කුලතුංග ද එක්ව සිටියේය.“මම දැන් හපුතලේට සංවිධායකයකු දීලා තියෙනවා. මම වුණත් හපුතලේ සංවිධායක වෙන්න කැමැතියි. කවුරු හපුතලේ ජනතාව දාලා ගියත් මම හපුතලේ ජනතාව අමතක කරන්නේ නැහැ. මොකද මේ හපුතලේට අල්ලපු ගමේ මගෙත් ගෙයක් තියෙනවා” එ.ජා.ප නායකයා හපුතලේ ජනතාවට පොරොන්දු විය.මැතිවරණ මහ ලේකම් කාර්යාලයට ගිය සතියේ දේශපාලන පක්ෂවල ලේකම්වරුන් කැඳවා තිබිණි. එම රැස්වීමට පොලිස්පතිවරයා ද සහභාගි වී සිටියේ ය. එ.ජා.ප මහ ලේකම් තිස්ස අත්තනායක එහිදී ඉල්ලා සිටියේ යාපනය සහ වවුනියාව එ.ජා.ප නගරාධිපති අපේක්ෂකයන්ට ආරක්ෂාව ලබාදෙන ලෙසය. පොලිස්පතිවරයා සහ මැතිවරණ මහකොමසාරිස්වරයා එම ඉල්ලීමට එකඟත්වය පළ කළේ ය.ගිය බදාදා උදෙන් ම එ.ජා.ප මහලේකම් තිස්ස අත්තනායක සහ මන්තී‍්‍ර දොස්තර ජයලත් ජයවර්ධන වවුනියාව නගරය බලා පිටත්ව ගියහ. ඒ එ.ජා.ප වවුනියාව නගරාධිපති අපේක්ෂකයා සංවිධානය කළ උත්සවයකට සහභාගි වීමට ය. එහිදී වවුනියාව නගරය සංවර්ධනය කිරීම උදෙසා වූ එ.ජා.ප ප‍්‍රතිපත්ති ප‍්‍රකාශනය එළිදැක්වීම ද සිදු වීමට නියමිත වී ය.ඌව පළාත් සභා මැතිවරණයේ මොනරාගල දිස්ති‍්‍රක් එජාප මැතිවරණ ව්‍යාපාරය මෙහෙයවීම සඳහා මෙවර පත් කැර ඇත්තේ එජාප පළාත් පාලන අනුකමිටු සභාපති ගාලු දිසා එජාප නායක වජිර අබේවර්ධන සහ එජාප සභාපති ගාමිණි ජයවික‍්‍රම පෙරේරා ය.ඌව පළාත් මැතිවරණ ව්‍යාපාරයේ යෙදෙන අතරතුර එජාප මන්තී‍්‍ර වජිර අබේවර්ධන සුපුරුදු පරිදි පළාත් සභා අපේක්ෂකයන්ට මැතිවරණ කටයුතු වෙනුවෙන් මුදල් පරිත්‍යාගයක් සිදු කළේය. එම මූල්‍ය පරිත්‍යාගය සිදුවූයේ එජාප නායකයාගේ ප‍්‍රධානත්වයෙන් පැවැති රැස්වීමකදීය.වජිර නායකයා වෙලා පක්ෂය ගොඩ ගනිවීඉන් අනතුරුව එජාප නායක රනිල් වික‍්‍රමසිංහ බදුල්ල නගරය බලා පිටත් විය. මන්තී‍්‍ර වජිර යළිත් ගාල්ල බලා පැමිණියේය. ඒ ගිය ඉරිදා ගාල්ල නගරයේ පැවැත්වීමට නියමිත වූ ලක්වනිතා පෙරමුණේ රැස්වීමකට සහභාගි වීමටය. එම රැස්වීමට පැමිණි මන්තී‍්‍ර වජිර අබේවර්ධන ගාල්ල මහ නගර සභාවේ විපක්ෂ නායක දුෂ්‍යන්ත සෙනෙවිරත්න එම ස්ථානයට ගෙන්වා ගත්තේය.ගිය සතියේදී මොනරාගල එජාප දිස්ති‍්‍රක් කාර්යාලයට පැමිණි එජාප සභාපති ගාමිණි ජයවික‍්‍රම පෙරේරා, මොනරාගල දිස්ති‍්‍රක් එජාප නායක රංජිත් මද්දුම බණ්ඩාර සහ එජාප ගාලු දිසා නායක වජිර අබේවර්ධන සුහද කථාබහකට වැටුණාහ.“ඊළඟ විපක්ෂ නායක වෙන්න බලාගෙන ඉන්න වජිර මන්තී‍්‍රතුමා මේ දවස්වල ඡන්දෙ වැඩ කරට අරගෙන කරනවා. වැඩියෙන් සල්ලි වියදම් කරලා හරි ඡන්දෙ දිනවන්න මෙතුමාට පුළුවන්” එජාප මොනරාගල දිස්ති‍්‍රක් නායක රංජිත් මද්දුම බණ්ඩාර පැවැසුවේය.“ඒ විතරක් නෙමෙයි මෙතුමා කොහොමහරි අද හෙටම අපේ පක්ෂයේ භාණ්ඩාගාරික කරන්න ඕන.” රංජිත් මද්දුම බණ්ඩාර මන්තී‍්‍රවරයා යළිත් කීවේය. “භාණ්ඩාගාරික නෙවෙයි වජිර නායකයා වෙනදාට සිරිකොත උකස් තියලා හරි මේ පක්ෂය ගොඩ ගනීවි කියලා අපිට හිතෙනවා” එජාප සභාපති ගාමිණි ජයවික‍්‍රම පෙරේරා කීවේය.ජනාධිපතිවරණයට බය නම් අයින් වෙන්නගිය බදාදා උදෑසන එජාප මන්තී‍්‍ර වජිර අබේවර්ධනට ශෝකජනක ප‍්‍රවෘත්තියක් අසන්නට ලැබිණි. ඒ ගාල්ල මහ නගර සභාවේ විපක්ෂ නායක දුෂ්‍යන්ත ;සනෙවිරත්නට වෙඩි තබා ඇති බවය.ඒ දුක්මුසු ප‍්‍රවෘත්තිය කන වැකුණු සැණින් මන්තී‍්‍ර වජිර ගාලු දිසාවේ තම හිතවතුන්ට කීවේ දුෂ්‍යන්තගේ තත්ත්වය ගැන හැකි ඉක්මනින් සොයා බලන ලෙසය. එ.ජා.ප. කණ්ඩායම් රැස්වීම ගිය සතියේ එ.ජා.ප. නායකයාගේ ප‍්‍රධානත්වයෙන් පැවැත්විණි.ඊට එ.ජා.ප. නියෝජ්‍ය නායක කරු ජයසූරිය, ජෝශප් මයිකල් පෙරේරා, ජෝන් අමරතුංග, අමරා පියසීලි රත්නායක, අබ්දුල් කාදර්, පී.හැරිසන් සහ ජොන්ස්ටන් ප‍්‍රනාන්දු යන මන්තී‍්‍රවරු සහභාගි වී සිටියහ. ගිය සතියේ පැවැති එ.ජා.ප. කණ්ඩායම් රැස්වීම පැවැතියේ ඉතාම සුළු කාලයකි.එ.ජා.ප. කණ්ඩායම් රැස්වීමේදී මුලින්ම අදහස් දැක්වූයේ එ.ජා.ප.යේ කෝට්ටේ ප‍්‍රබලයෙකි. “විධායක ජනාධිපතික‍්‍රමය අහෝසි කරන්න එ.ජා.ප. දේශපාලන මණ්ඩලය තීරණය නොකළ බව අපේම මන්තී‍්‍රවරයෙක් ගිය සතියේ ප‍්‍රවෘත්ති සාකච්ඡාවකදී කියලා තිබුණා.අපේ විපක්ෂනායක කාර්යාලයේදීමයි ඒ ප‍්‍රවෘත්ති සාකච්ඡාව පැවැත්වුණේ. ඒක වැරදියි. අපේ දේශපාලන මණ්ඩලය විධායක ජනපති ක‍්‍රමය අහෝසි කරන්න තීරණය කළා. ඒ මන්තී‍්‍රවරයා කරන ප‍්‍රකාශ නිසා එ.ජා.ප.ය හෑල්ලු වෙන්නේ. ඒ නිසා ඔහුට විරුද්ධව විනය පියවර ගත යුතුයි” එ.ජා.ප. මන්තී‍්‍රවරයා අවධාරණය කළේය.එජාප මන්තී‍්‍ර ජොන්ස්ටන් ප‍්‍රනාන්දු”කවුද ඔය කියන ප‍්‍රවෘත්ති සාකච්ඡාව තියපු මන්තී‍්‍රවරයා.” මන්තී‍්‍ර ජොන්ස්ටන් ප‍්‍රනාන්දු ප‍්‍රශ්න කළේය. “වෙන කවුරුවත් නෙවෙයි සජිත් පෙ‍්‍ර්මදාස මන්තී‍්‍රතුමා තමයි” එ.ජ.ජා.ප.යේ කෝට්ටේ මන්තී‍්‍රවරයා කීය. ඉන් අනතුරුව ජොන්ස්ටන් ප‍්‍රනාන්දු මන්තී‍්‍රවරයා ඊට පිළිතුරු දීමට නැගිට්ටේය. එහෙත් එ.ජා.ප. උපනායක රුක්මන් සේනානායක හස්ත සංඥාවකින් මන්තී‍්‍ර ජෝන්ස්ටන්ට කීවේ වාඩිගන්නා ලෙසටය.”කවුරුහරි විධායක ජනාධිපති ක‍්‍රමය ගැන එහෙම කථා කළානම් වැරැදියි තමයි. හැබැයි සජිත් පෙ‍්‍ර්මදාස මන්තී‍්‍රතුමා කියපු දෙය හරි. විධායක ජනාධිපති ක‍්‍රමය අහෝසි කරන්න දේශපාලන මණ්ඩලයේදී තීරණයක් ගත්තේ නැහැ. විධායක ජනපති ක‍්‍රමයේ බලය අඩු කිරීම ගැන පමණයි සාකච්ඡා කෙරුණේ” එ.ජා.ප. උප නායක රුක්මන් සේනානායක එ.ජා.ප. කණ්ඩායම් රැස්වීමේදී කීවේය.ඉන් අනතුරුව නැගිට්ටේ ජොන්ස්ටන් ප‍්‍රනාන්දු මන්තී‍්‍රවරයාය.”සජිත් කියපු කථාව හරි තමයි. දේශපාලන මණ්ඩලයේදී එහෙම තීරණයක් ගත්තේ නැහැ” මන්තී‍්‍ර ජොන්ස්ටන් ප‍්‍රනාන්දු කීවේය. ඒ සමඟම එ.ජා.ප. නායක රනිල් වික‍්‍රමසිංහ කථාකරන්නට පටන්ගත්තේය.“එහෙම එක එක්කෙනාට පක්ෂයේ මතය කියන්න බැහැ. මමයි මේ පක්ෂයේ නායකයා. මම කියන දේ හැමෝම අහන්න පුරුදු වෙන්න ඕන” එ.ජා.ප. නායකයා අවධාරණය කළේය.”ඔබතුමා කියන බොරු ප‍්‍රකාශ අහන්න අපි සූදානම් නැහැ. ඔබතුමා බදුල්ලේදී මොනවද කිව්වේ. රනිල් - මංගල සන්ධානයට දේශපාලන මණ්ඩලයේ අනුමැතිය ලැබුණා කියලා ඔබතුමා කිව්වා.කොහේදීද ඒකට අනුමැතිය ලැබුණේ? එ.ජා.ප. දේශපාලන මණ්ඩලයේදීවත් කෘත්‍යාධිකාරී මණ්ඩලයේදීවත් ඒකට අනුමැතිය ලැබුණේ නැහැ. ඔබතුමා පක්ෂ නායකයෙක් නේද? ඇයි බොරු ප‍්‍රකාශ රටට කරන්නේ” එ.ජා.ප. මන්තී‍්‍ර ජොන්ස්ටන් ප‍්‍රනාන්දු එ.ජා.ප. නායකයාට වාග් ප‍්‍රහාර එල්ල කරන්නට පටන් ගත්තේය.”නායක තුමනි, මේ රටේ විධායක ජනාධිපති බලතල පාවිච්චි කරලා තමයි යුද්ධය දිනුවේ. එහෙම වෙලාවක විධායක ජනාධිපති ක‍්‍රමය අහෝසි කරන යෝජනා ඉදිරිපත් කරන එක අපේ පක්ෂයට පාඩුයි.ගම්වල ජනතාව විධායක ජනපති ක‍්‍රමය අහෝසි කරන්න කියනවද? නිකම් බොරු වැඩ කරන්න ගිහිං එ.ජා.ප.ය තවත් ජනතා අප‍්‍රසාදයට පත්කරන්න හදන්න එපා. ජනාධිපතිවරණයට බය නම් නායකත්වයෙන් අයින් වෙන්න.”මන්තී‍්‍ර ජොන්ස්ටන් එ.ජා.ප. නායකයාට අවධාරණය කළේය.මං ගරු කරනවාඒත් බොරු එපා“නැහැ. දේශපාලන මණ්ඩලයේදී එ.ජා.ප යේ මූලිකත්වයෙන් පිහිටුවන සන්ධානයට අනුමැතිය ලැබුණා.” එ.ජා.ප නියෝජ්‍ය නායක කරු ජයසූරිය කීවේය. ඒ සමඟම මන්තී‍්‍ර ජොන්ස්ටන් ප‍්‍රනාන්දු නැගිට්ටේ ය. “නියෝජ්‍ය නායකතුමනි මම ඔබතුමාට ගොඩක් ගරු කරනවා. හැබැයි කරුණා කරලා ඔබතුමා බොරු කියන්න එපා” මන්තී‍්‍ර ජොන්ස්ටන් කීවේය.ඉන් අනතුරුව එ.ජා.පයේ කෝට්ටේ ප‍්‍රබලයෙක් නැගිට අදහස් දක්වන්නට පටන් ගත්තේය. පසුගිය දවසක රජයේ ප‍්‍රබල ඇමැතිවරයෙක් කියලා තිබුණා කථානායක වි.ජ.මු. ගේ පුතා ආණ්ඩුවේ ඉන්නේ. ඒ නිසා ඉදිරියේදී කථානායකත් ආණ්ඩුවේ ඔඩොක්කුවේ කියලා.අපිට පේන්නෙත් කථානායක ආණ්ඩුව සමඟ ඉන්නවා කියලා. ඒ නිසා කථානායක වි.ජ.මු. ට එරෙහිව වැඩ කරන්න එ.ජා.ප ය තීන්දුවක් ගත යුතුයි” එ.ජා.ප යේ කෝට්ටේ ප‍්‍රබලයා කීවේය. එ.ජා.ප නායක රනිල් ද එය අනුමත කළේ ය. “ඔව් ඒක හරි අපි ඒ ගැන තීන්දුවක් ගමු” එ.ජා.ප නායකයා කීවේය.“ඒක ඉතාම වැරැදි තීන්දුවක්. අපේ පක්ෂයේ වැරැද්ද නිසා කථානායක වි.ජ.මු. ගේ පුතා එ.ජා.ප යෙන් ඉවත් වුණා. දැන් කථානායක වි.ජ.මු. ත් පක්ෂයෙන් එලවා ගන්න ද හදන්නේ. වි.ජ.මු. කියන්නේ එ.ජා.ප යේ අනන්‍යතාවක්. එ.ජා.ප යට ශක්තියක්. වි.ජ.මු. ඒ නිසා ඒ ශක්තිය නැති කර ගන්න එපා.” එ.ජා.ප. උපනායක රුක්මන් සේනානායක එ.ජා.ප පාර්ලිමේන්තු මන්තී‍්‍ර කණ්ඩායමට කීවේ ය.ඉන් අනතුරුව මන්තී‍්‍ර ජොන්ස්ටන් ප‍්‍රනාන්දු නැගිට්ටේ ය. “කථානායක වි.ජ.මු. ගේ පුතාගේ එ.ජා.ප ආසන සංවිධායක පත්වීම් ලිපිය ඔහුගේ අතටම බාර දෙන්න එ.ජා.ප යට බැරි වුණා. ඒ ලියුම තිබුණේ වි.ජ.මු ගේ ලේකම්වරයකු ගේ මේසයක් උඩ. ඇයි ඒ ලියුම එ.ජා.ප යේ ප‍්‍රධානියකුට ගිහිං වි.ජ.මු. ගේ පුතාට බාර දෙන්න බැරි වුණේ” මන්තී‍්‍ර ජොන්ස්ටන් ප‍්‍රශ්න කළේ ය.“නැහැ. ඒ පත්වීම් ලිපිය මහලේකම් තිස්ස අත්තනායක ගිහිං බාර දුන්නේ” එ.ජා.ප නායක රනිල් පිළිතුරු දුන්නේ ය. “නායකතුමනි, බොරු කියන්න එපා. කථානායකගේ පුතාට දුන්න ආසන සංවිධායක පත්වීම් ලිපිය අපේ කාර්යාල සහායකයෙක් ගෙනිහින් දීලා තියෙන්නේ. “ මන්තී‍්‍ර ;ජාන්ස්ටන් කීවේය. “නැහැ නැහැ පත්වීම් ලිපිය අතින් ම ගෙනිහිං බාර දීලා තිබුණේ” එ.ජා.ප නායක රනිල් කීවේය.“නායකතුමනි කථානායක වි.ජ.මු කියන්නේ එ.ජා.ප යේ දැවැන්ත චරිතයක්. එහෙව් වි.ජ.මු. ට එ.ජා.ප ය සලකන විදිය හරි නැහැ. කථානායකගේ පුතා හපුතලේ එ.ජා.ප සංවිධධායක ධූරය ඉල්ලුවේ මාස 6 ක ඉඳලා.හැබැයි ඒක ඔබතුමා දුන්නේ නැහැ. ජනාධිපතිතුමා ශ‍්‍රී.ල.නි.ප දිස්ති‍්‍රක් සංවිධායකකම දෙන්න යනවා කිව්වාම ඔබතුමා හදිසියේ ම එ.ජා.ප. සංවිධායක පත්වීම් ලිපිය දුන්නා. කථානායකගේ පුතා එ.ජා.පය ගැන කලකිරිලා ශ‍්‍රී.ල.නි.ප. යට එක් වුණා.” මන්තී‍්‍ර ජෝන්ස්ටන් කීවේ කථානායකගේ පුතා ශ‍්‍රී.ල.නි.ප සංවිධායක ධූරය බාර ගැනීමට හේතු වූ කාරණයයි.“යළිත් මන්තී‍්‍ර ජොන්ස්ටන් නැගිට්ටේ ය. “නායකතුමනි, ඔබතුමා ‘ලංකාදීප’ පත්තරේ අශෝක ජයතුංග ට කියලා බොරු ප‍්‍රවෘත්ති දැම්මා. වි.ජ.මු. ගේ පුතාට හපුතලේ සංවිධායක ධූරය ලබා දෙනවාට ලක්ෂ්මන් සෙනෙවිරත්න සහ රවින්ද්‍ර සමරවීර යන මන්ත‍්‍රීවරු විරුද්ධ වුණා කියලා කිව්වා. ඒවා තනිකර බොරු ඒක ඔබතුමා මවපු බොරු ප‍්‍රවෘත්ති” මන්තී‍්‍ර ජොන්ස්ටන් එ.ජා.ප. නායක රනිල්ට චෝදනා කළේ ය.“නැහැ නැහැ මම වි.ජ.මු. ගේ පුතාගේ මංගල උත්සවයේදී ඒ පත්වීම් ලිපිය බාර දෙන්න හිටියේ” එ.ජා.ප නායකයා කීවේ ය. “හොඳ වෙලාවට ඔබතුමා ඒ පත්වීම් ලිපිය මංගල උත්සවයේදී නොදී සිටියේ.කථානායක තුමාගේ නෝනා මංගල උත්සවයට ඔබතුමාට ආරාධනා කරන්න ආවාම ඔබතුමා එතුමිය පැයක් තිස්සේ රස්තියාදු කළා. අන්තිමට එතුමියට සිදු වුණේ මංගල ආරාධනා පත‍්‍රය ඔබතුමාගේ ආරක්ෂක නිලධාරියෙකුට බාර දීලා යන්න” මන්තී‍්‍ර ජොන්ස්ටන් එ.ජා.ප නායකයාට චෝදනා කළේ ය. කථානායක තුමා ගේ මුළු පවුලම නායකතුමා ගැන කලකිරිලා ඉන්නේ” මන්තී‍්‍ර ජොන්ස්ටන් එ.ජා.ප නායක රනිල්ට තදින් ම චෝදනා කළේ ය.නායකතුමාදිනන්නේ කොහොමද?එජාපයේ ප‍්‍රධානත්වයෙන් පොදු සන්ධානයක් සැකසීම සඳහා වන සාකච්ඡාවක් යළිත් වරක් ගිය සතියේ එජාප නායකයාගේ ප‍්‍රධානත්වයෙන් පැවැත්විණි. එහිදී එජාප නායකයා විශේෂ කමිටුවක් පත් කළේය.ඒ නව සන්ධානය සඳහා ව්‍යවස්ථාවක් සකස් කිරීමටය. “මේ ව්‍යවස්ථාව ඌව පළාත් ඡන්දයට පෙර හදන්න ඕන” එජාප නායකයා අවධාරණය කළේය. “අපිට ඒකට වෙලාවක් නැහැ.ඡන්දේ කොහොමහරි දිනා ගන්න බැරි වුණත් අඩුම ගානේ ඡන්ද ප‍්‍රමාණය වැඩි කරගන්න වැඩ කරන්න ඕන” එජාප ජාතික සංවිධායක එස්.බී. දිසානායක කීවේය. මේ අතරතුර ශී‍්‍ර ලංකා මුස්ලිම් කොංග‍්‍රස් නායක රාවුෆ් හකීම් එජාපයේ සන්ධානය පිළිබඳව කලකිරීමෙන් සිටින බව එජාපයේ අභ්‍යන්තර ආරංචි මාර්ගයක් සඳහන් කරයි.ගිය සතියේ ජාතික සේවක සංගම් මූලස්ථානයට වසර 50 ක් පිරීම නිමිතිකොට ගෙන දානමය පින්කමක් පැවැත්විණි. එහිදී ස්වාමින් වහන්සේ පනස් නව නමක් උදෙසා සංඝගත දක්ෂිණාවක් පිරිනැමිණි.එම පින්කමට එජාප නායකයා පැමිණීමට නියමිතව සිටියේ උදේ 10.30 ට පමණය. එහෙත් එජාප නායකයා ජාතික සේවක සංගම් මූලස්ථානයට පැමිණියේ උදේ 11.20 ට පමණය. ඔහු හිටපු ජනපති ජේ.ආර්. ජයවර්ධනගේ පිළිරුවට උපහාර දැක්වීමට ද නියමිත වීය.එජාප නායකයා හිටපු ජනපති ජේ.ආර්. ජයවර්ධන මහතාගේ පිළිරුවට උපහාර දක්වද්දී ස්වාමින් වහන්සේ දානමය පින්කම සඳහා වන ආගමික වතාවත් ආරම්භ කළහ.මේ බව එජාප නායකයාට එජාප මන්තී‍්‍රවරයෙක් දන්වා සිටියේය. එහෙත් එජාප නායකයා ඒ බව ගණනකට නොගෙන කීවේ ජේ.ආර්. ජයවර්ධනගේ පිළිරුව ඉදිරිපිට දී තමාට කථාවක් කිරීමට අවශ්‍ය බවය. ඒ අනුව ඔහු කථාව පටන්ගත්තේය. ශබ්ද විකාශන යන්ත‍්‍ර උපකාරයෙන් කථාව සිදු කිරීම නිසා ස්වාමින් වහන්සේලාට ද මේ කථාව ඇසිණි.එජාප සභාපති ගාමිණි ජයවික‍්‍රම එජාප නායකයාට කීවේ කථාව නවත්වා පින්කමට සහභාගි වෙන ලෙසය. අවසානයේ එජාප නායකයා පැන් වැඩීමේ කටයුත්තට පමණක් සහභාගි වුණේය.එදින එජාප මන්තී‍්‍රවරුන් දිවා ආහාරය ගත්තේ ජාතික සේවක සංගම් මූලස්ථානයේදීය. එහෙත් එජාප නායකයා දිවා ආහාරය ජාතික සේවක සංගම් මූලස්ථානයෙන් නොගෙන පිටත්ව ගියේය.“ජනාධිපතිතුමා වැදි ජනතාව සමග එකට වාඩි ගෙන ආහාර ගන්නවා. ඒත් අපේ නායකයාට අපේ සාමාජිකයොත් එක්ක කෑම ටිකක් කන්න බැහැ. එහෙව් නායකතුමා ඡන්ද දිනන්නේ කොහොමද” එජාප මන්තී‍්‍රවරු එකිනෙකාට කියා ගත්හ.එජාපයේ පුරප්පාඩු ආසන සඳහා සංවිධායකයන් පත්කිරීමේ මන්තී‍්‍ර කමිටුව ගිය සතියේ එජාප නායකයාගේ ප‍්‍රධානත්වයෙන් රැස්විණි. එහිදී එජාප ජාතික සංවිධායක එස්.බී. දිසානායක එජාප නායකයා ගෙන් ඉල්ලා සිටියේ හේවාහැට එජාප ආසන සංවිධායක ධුරය තමාට ලබා දෙන ලෙසය. එහෙත් එජාප මහ ලේකම් තිස්ස අත්තනායක ඊට තම විරෝධය පළ කළේය.“එස්.බී.ට මහනුවර දිස්ති‍්‍රක්කයේ ආසනයක් ලබා දුන්නොත් මම එජාපයෙන් ඉල්ලා අස්වෙනවා” එජාප මහලේකම් තිස්ස අත්තනායක එජාප නායකයාට කීවේය.මේ අතරතුර එජාප වලපනේ හිටපු සංවිධායිකා රේණුකා හේරත් මහනුවර ගලගෙදර එජාප සංවිධායක ලෙස එජාප නායකයා පත් කැර තිබේ. එම පත්කිරීම එජාප මහ ලේකම් තිස්සගේ උවමනාවට එජාප නායකයා සිදුකැර ඇති බව ද වාර්තා වෙයි. ඊට ගලගෙදර එජාප ප‍්‍රධාන සාමාජිකයන්ගේ විරෝධය පළවී තිබෙන බව ද වාර්තා වෙයි.සියඹලාපිටිය ගෙන් රනිල්ට එඩිතර පිළිතුරක්ගිය සතියේදී රාජ්‍ය ආදායම් ඇමැති රංජිත් සියඹලාපිටිය සහ එජාප නායක රනිල් වික‍්‍රමසිංහ අතර පාර්ලිමේන්තුවේදී උණුසුම් වචන හුවමාරුවක් ඇති විය. “අන්තර්ජාතික මූල්‍ය අරමුදලෙන් ණය ලබා ගන්නේ මොන කොන්දේසි යටතේ ද” එජාප නායකයා ප‍්‍රශ්න කළේය.“අපේ රජයට සහ රටට කොන්ද කෙළින් තියෙන නායකයෙක් සිටින නිසා කොන්දේසි නැතිව අපි ණය ගන්නේ” ඇමැති සියඹලාපිටිය එජාප නායකයාට එඩිතර පිළිතුරක් දුන්නේය.ගිය බදාදා ඇමැති සියඹලාපිටිය වව්නියාව සෙට්ටිකුලම් සහන ගම්මාන වෙත ගියේය. ඒ සෙට්ටිකුලම්හි අලුතින් ඉදිකළ සිංහල ව්‍යාපාරිකයකුගේ පාන් බේකරි හතරක් විවෘත කිරීමටය.චන්දන බණ්ඩාර</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>26</day>
    </date>
    <link>http://www.silumina.lk/2009/07/26/_art.asp?fn=af0907264</link>
    <topic>අභියෝගවලට අභියෝග කළ ගෝඨාභය රාජපක්ෂ</topic>
    <author>ලක්ෂ්මන් හුළුගල්ලේ අධ්‍යක්ෂ ජෙනරාල් -ජාතික ආරක්ෂාව පිළිබඳ මාධ්‍ය මධ්‍යස්ථානය</author>
    <content>අභියෝගවලට අභියෝග කළ ගෝඨාභය රාජපක්ෂඇඟට නොදැනී හොරකම් කරන ඉන්ටර්නෙට් හොරාහරෝ... හරා හරෝ හරාපාසල් බෑගය බරයි!නොමියෙන මතකයක් වූ ජනකඅපේ කඳුළු ගංගා නවත්තපු එකට ජනාධිපතිතුමාට මං පින් දෙනවාමහනුවර තදබදය මකන කටුගස්තොට නව පාලමකඳ කුමරු සිහි කරන කතරගම ඇසළ උළෙලකිතු සසුනේ නව යහපත් එඩේරාණෝජීවිතය සුන්දරයි2005ජනාධිපතිවරණ මැතිවරණ සටනට ජනාධිපති මහින්ද රාජපක්ෂ මැතිතුමන් එක්වූයේ මේ රටේ තවත් එක් විධායක ජනාධිපතිවරයකු ලෙස ඉතිහාස ගත වන්නට නම් නොවේ. මේ රටේ මුළුමහත් ජාතික දේහය වසාගෙන ඔඩුදුවා තිබුණු ත‍්‍රස්තවාදී පිළිකාව මව්බිමෙන් අතුගා දමා රට එක්සත් කිරීමේ උදාර පරමාර්ථය පෙරදැරිවය.දෙකෝටියක් පමණ වූ සිංහල, දෙමළ, මුස්ලිම්, බර්ගර්, මැලේ ඇතුළු සියලු ජනතාවට මෙන්ම මතු පරපුරට ද සුරක්ෂිත අනාගතයක් උරුම කර දීමටය. ඒ සඳහා වුණු මැතිවරණ පොරොන්දුව ‘මහින්ද චින්තනයෙන්’ ජනතාවට ලබාදී තිබිණි.2005 නොවැම්බර් 17 වැනිදා ජනාධිපති මහින්ද රාජපක්ෂ මැතිතුමන් බලයට පත්වීමත් සමඟ මේ අදහස තවත් තීව‍්‍ර වූ අතර රටට අත්‍යවශ්‍ය සාධකයක් වූ ගෞරවාන්විත සාමයක් උදා කරලීම සඳහා එතුමා පෙරමුණ ගෙන කි‍්‍රයා කරන්නට විය.කවදත් දැඩි ආත්ම විශ්වාසයකින් තම ආත්මය පුරවා ගත් මහින්ද රාජපක්ෂ ජනාධිපතිවරයා ජනතාවට මැතිවරණයට පෙර දුන් ප‍්‍රධාන පොරොන්දුව වූ ත‍්‍රස්තවාදය පිටු දැකීමේ මාතෘකාව අමතක කළේ ද නැත. තම පොරොන්දුව සුවහසක් ලාංකේය ජනතාව වෙනුවෙන් ඉටු කරලන්නට නිවැරදි සැලැස්මක් එතුමා තුළ විය.ගෝඨාභය රාජපක්ෂ මහතා 2005 නොවැම්බර් 25 වැනිදා මෙරට රාජ්‍ය ආරක්ෂක ලේකම්වරයා ලෙස පත්වීම් ලබන්නේ මහින්ද රාජපක්ෂ රජයේ ත‍්‍රස්තවාදය පරාජය කිරීමේ යාන්ත‍්‍රණයෙහි පළමු සහ ප‍්‍රධාන පියවරක් ලෙසිනි. ගෝඨාභය රාජපක්ෂ මහතා මේ තනතුරට පත්වූයේ ජනාධිපතිතුමන් සිය සොහොයුරා වූ නිසා නොවේ. ගෝඨාභය රාජපක්ෂ මහතාගේ දක්ෂතාව නිසාය.මෙහිදී මහින්ද රාජපක්ෂ ජනාධිපතිවරයා තම පවුල ගැන හෝ සහෝදරත්වය ගැන මායිම් නොකළ අතර මව්බිම ගැන පමණක් සිතා සියලු සුදුසුකම් සැපිරූ සිය සොහොයුරා වන ගෝඨාභය රාජපක්ෂ මහතාට ආරක්ෂක ලේකම් තනතුර නිර්භයව පිරිනැමීය. ඒ සිය ගමන්මඟෙහි ඉතා වැදගත් පියවරක් තබමිනි.මෙකී පත් කිරීම දේශපාලන ප‍්‍රවාහයේ දැවැන්ත ආන්දෝලනයක් ඇති කරන මාතෘකාවක් බවට ඇතැම් දේශපාලන පක්ෂ පත් කර ගන්නා බව ජනාධිපතිතුමා ද දැන සිටියේය. එය ආයුධයක් කර ගනිමින් නව රජය ජනතාව අතර අපකීර්තියට පත් කරන්නට විරුද්ධ මතධාරීන් කි‍්‍රයා කරන බව ද ඔහු හොඳින්ම හැඳිනගෙන සිටියේය. එහෙත් එකී විරෝධතාවන්ට ප‍්‍රතිරෝධය තිබෙන්නේ ද මේ පත්කිරීමෙන් ලබන ජයග‍්‍රහණයෙන් බව මහින්ද රාජපක්ෂ ජනාධිපතිවරයා අවබෝධ කොට ගෙන සිටියේය.මෙය යථාර්ථයක් කරමින් විරුද්ධ පාක්ෂිකයෝ ගෝඨාභය රාජපක්ෂ මහතා රාජ්‍ය ආරක්ෂක ලේකම් ධූරයට සුදුස්සකු නොවන බවත් මහින්ද රාජපක්ෂ මහතා පවුල් බලය තර කරන්නට වෙර දරන බවටත් ප‍්‍රචාරය කරමින් රජය අපහසුතාවයට පත් කරන්නට ජනතාව පෙළ ගස්වන්නට උත්සාහ දැරූහ.සැබැවින්ම ගෝඨාභය රාජපක්ෂ චරිතය යනු මව්බිමේ ආරක්ෂාව හා ඒකීයභාවය රැක ගන්නට සිය ජීවිතයේ තාරුණ්‍යය කැප කළ දක්ෂ යුද හමුදා නිලධාරියෙකි. යුදබිමේ පෙළහැර පෑ ඩෙන්සිල් කොබ්බෑකඩුව වැනි රණශූරයන් සමඟ එක්ව මිනීමරු ත‍්‍රස්තවාදයට එරෙහිව සිය දිවි දෙවැනි කොට තබා මව්බිම වෙනුවෙන් යුදබිමට වැද සටන් කළ ශ්‍රේෂ්ඨ ලංකා පුත‍්‍රයෙකි.ගෙවුණු එක්සත් ජාතික පක්ෂ පාලන යුගයන්හි පවා මේ වීරෝධාර යුද සෙන්පතියා යුදබිමේ වූ කැපවීමත් වික‍්‍රමාන්විතභාවයත් වෙනුවෙන් සම්මාන සහතික පවා හිමි කර ගෙන තිබිණි. එහෙත් මේ සත්‍යය ජනතාවගෙන් වසන් කොට ගෝඨාභය රාජපක්ෂ මහතාගේ රාජ්‍ය ආරක්ෂක ලේකම් පදවිය විරුද්ධ පාක්ෂිකයෝ හෑල්ලුවට ලක් කරන්නට වූහ.ඉතිහාසයේ බොහෝ අවස්ථාවන්හි රාජ්‍ය ආරක්ෂක ලේකම් තනතුරට පත්ව තිබුණේ ආරක්ෂක හමුදාව පිළිබඳව හෝ යුදෝපායික ක‍්‍රමවේද පිළිබඳව හෝ රාජ්‍ය ආරක්ෂාව ගැන හෝ අත්‍යවශ්‍ය වූ දැනුම් සම්භාරය මෙන්ම අවබෝධය අතින් පොහොසත් පුද්ගලයන් නොවේ. ඔවුහු බොහෝ විට රාජ්‍ය පරිපාලන ක්ෂේත‍්‍රයේ හසළ දැනුමක් ඇති පුද්ගලයෝ වූහ.ඒ නිසාම ගෝඨාභය රාජපක්ෂ මහතාගේ රාජ්‍ය ආරක්ෂක ලේකම් තනතුර සුවිශේෂී වෙයි. ඒ අනිකක නිසා නොව ති‍්‍රවිධ හමුදාව, යුද බිම, ගැටුම්, යුද උපාය මාර්ග, යුද්ධය හා බැඳුණු අත්දැකීම් ආදී සියලු ක්ෂේත‍්‍ර පිළිබඳ හසළ දැනුමක්, අවබෝධයක් මෙන්ම ප‍්‍රායෝගික තලයේ වූ අත්දැකීම් සමුදායක් ද එතුමන් සන්තකව තිබූ බැවිනි.ඒ නිසාම යුද්ධය ජයග‍්‍රහණය කරන්නට අවශ්‍ය සියලු අවශ්‍යතා හැඳින ගනිමින් ඒ වටා අවශ්‍ය බලය ඒකරාශී කිරීම තුළ දැනුම, අවබෝධය පිරී පරිපූර්ණ රාජ්‍ය ආරක්ෂක ලේකම්වරයකුගේ අඩුව මව්බිමෙන් ගිලිහී ගියේය.ආරක්ෂක ලේකම්වරයා ලෙස යුදබිමට දැවැන්ත භූමිකාවක් වූ ගෝඨාභය රාජපක්ෂ මහතා සිය තනතුරේ වැඩ භාර ගැනීමත් සමඟ ප‍්‍රථමයෙන්ම සිදුකළේ ති‍්‍රවිධ හමුදාපතිවරුන් හා එක්ව එල්.ටී.ටී.ඊ. ත‍්‍රස්තවාදය පරාජය කිරීම සඳහා අවශ්‍ය යුදමය සැලසුම් සකස් කිරීමට ප‍්‍රථම යුදබිමට අවශ්‍ය සියලු දෑ නොඅඩුව සපයමින් ඔවුන්ගේ චිත්ත ධෛර්යය ඉහළ නැංවීමයි.යුද ටැංකි, කාලතුවක්කු, යුද අවි ආදී සියලු යුද උපකරණ ලබා දුන්නා සේම ඒ අවස්ථාව වනවිට රණවිරුවාගේ බිඳ වැටී තිබුණු පරාජිත මානසිකත්වය ඉහළ නංවන්නට ද ආරක්ෂක ලේකම්වරයා මහඟු පරිශ‍්‍රමයක් දැරීය. අරමුණ ජය ගැනීම සඳහා යුද හමුදා බලඇණි පෙළ ගැස්මට මෙන්ම බඳවා ගැනීම්වලට සුදුසු නිර්දේශ ජනාධිපතිතුමන් වෙතින් ලබා ගත් අතර ත‍්‍රස්තවාදයට සාර්ථකව මුහුණ දෙන්නට කදිම සූදානමක් හමුදා තුළ ඇති කරන්නට ආරක්ෂක ලේකම්වරයා යුහුසුලු විය.පිරිස් බලයෙන් සහ යුද බලයෙන් සවිමත් වූ සෙබළාට පමණක් නොව දක්ෂයාට යුද බිමේ නිවැරදි තීරණ සෘජුව ගන්නට දේශපාලන අතපෙවීම් තොර වුණු මාර්ගයක් ද ආරක්ෂක ලේකම්වරයා සකස් කර දී තිබිණි. ආරක්ෂක ලේකම්තුමන්ගේ පත්වීමත් සමඟ ඔහු සතු බුද්ධිය, නිපුණත්වය, කැපවීම පමණක් නොව යුද බිමට දේශපාලන අතපෙවීම්වලින් තොර වූ සෘජු යුද නායකත්වයක් ද ලැබීම සුවිශේෂී සිද්ධියකි.එක්සත් ජාතික පක්ෂ පාලන සමයේ බිහි වූ ඊනියා සටන් විරාමය එල්.ටී.ටී.ඊ. ත‍්‍රස්තවාදය මහා පරිමාණ මට්ටමින් කොටි බලමුළු තරකර ගන්නට මාවත විවර කර දී තිබුණි. මෙකී සමයේ ගොඩබිමින්, මුහුදින් ගෙන ආ අවි ආයුධ ප‍්‍රමාණය අති දැවැන්ත විය.එල්.ටී.ටී.ඊ.ය සතුව මෙලෙස කාලාන්තරයක් තිස්සේ රැස් කර ගත් අවි ආයුධ සම්බන්ධ බුද්ධි තොරතුරු පිළිබඳ නිවැරදිව විශ්ලේෂණයක් ලබා ගැනීමෙන් අනතුරුව ශක්තිමත්ව ඊට මුහුණ දෙන්නට අවශ්‍ය පසුබිම ආරක්ෂක ලේකම්තුමන් විසින් ගොඩනංවනු ලැබීය.ති‍්‍රවිධ හමුදා බලය ශක්තිමත් කිරීමේ අරමුණ ඇතිව යුද අවි ශක්තියෙන් ද ආරක්ෂක අංශ වර්ධනය කරන ලදී. ආරක්ෂක ලේකම්වරයා විවිධ යුද ආම්පන්න සමඟ කෆීර් හා ප‍්‍රහාරක ‘මිග් යානා’ ගෙන් වූයේ ද මේ අතරය.මෙහිදී විරුද්ධ මතධාරීන් ආරක්ෂක ලේකම්වරයා ‘මිග් යානා’ ගෙන්වීම මඟින් අනිසි ලෙස මුදල් ඉපයූ බවට ගෝඨාභය රාජපක්ෂ මහතාට චෝදනාවේ හස්තය දිගු කරන්නට විය. එය සැබවින්ම ආරක්ෂක ලේකම්වරයා දැඩි අපහසුතාවයට පත් කළ බරපතළ චෝදනාවක් විය. මේ චෝදනාව කෙතරම් බලවත් වී ද යත් මාධ්‍යයන්ගේ ප‍්‍රධානම මාතෘකාවක් බවට පත් වූයේ ‘මිග්’ ගනුදෙනුවයි.නීතිමය කි‍්‍රයාමාර්ගයක් දක්වා යන්නට තරම් ගැටලුව ප‍්‍රබල විය. ත‍්‍රස්තවාදය මැඬලන්නට යන ගමන අතරතුර ඊට මුහුණ දෙන්නට ද රජයට සිදුවිය. ඊට මුහුණ දීමට රජය කමිටුවක් ද පත් කළ අතර කමිටුවේ රැස්වීම් කිහිපයක්ම පැවැත්වුව ද ඊට සාක්ෂි දීමට විරෝධය පෑ එක්සත් ජාතික පක්ෂයේ කමිටු සාමාජිකත්වය ඉදිරිපත් වූයේ නැත.මේ අභූත චෝදනාවට පසුබිම් කථාවක් නොවන බව තේරුම් ගෙන සිටි ඔවුහු ඊට සෘජුව ඉදිරිපත් නොවූහ. කෙසේ නමුදු දිගු කලක් පැවැති එම නඩුවෙහි අවසන් තීන්දුව ලෙස පසුගියදා ආරක්ෂක ලේකම්වරයා නිදොස් ලෙස නිදහස් වූයේ රටට සාමය ගෙන එන සටනේ පුරෝගාමියකු වූ ආරක්ෂක ලේකම්වරයා මිග් ගනුදෙනු වංචාකාරයකු ලෙස හුවා දක්වන්නට උත්සාහ දැරූ පිරිස් නිහඬ කරවමිනි. ඒ මව්බිම ත‍්‍රස්තවාදයෙන් මුදා ගන්නට පෙරමුණ ගත් යුද සෙනෙවියා චෝදනාකරුවකු කරන්නට කිසිවකුත් ඉදිරිපත් නොවූ නිසාය.මේ සියලු චෝදනා, දුක් ගැහැට මැද ත‍්‍රස්තවාදය පරදන සටනට පීඩනයෙන් යුතුව වුව ද සාර්ථකව මුහුණ දුන් ආරක්ෂක ලේකම්වරයාට ඊට මුහුණදිය හැකි නොසැලෙන ආත්ම ශක්තියක් තිබීම ලක්වාසී සැමගේ වාසනාව විය. තත්ත්වය මෙසේ තිබියදී එල්ටීටීඊ සංවිධානයට ප‍්‍රබල අභියෝගයක් වූ ආරක්ෂක ලේකම්වරයා විනාශ කිරීමට කොටි සංවිධානයේ ද දැඩි අවශ්‍යතාවයක් විය.2006 දෙසැම්බර් 01 වැනිදා පිත්තල හන්දියේ ආරක්ෂක ලේකම්වරයා ඉලක්ක කර ගනිමින් සිදු වූ මරාගෙන මැරෙන බෝම්බ ප‍්‍රහාරය එම අවශ්‍යතාවයේ තරම කියා පායි. ගෝඨාභය රාජපක්ෂ මහතාගේ ජීවිතයට එහිදී ද කිසිදු හානියක් සිදු වූයේ නැත.රුදුරු කොටි සංවිධානය ශී‍්‍ර ලංකා රජයට විරුද්ධව ගෙන ගිය මාධ්‍ය ප‍්‍රචාරණයට එරෙහිව ද ආරක්ෂක ලේකම්වරයා ප‍්‍රබල වැඩපිළිවෙළක් ගෙන ගියේය. එහි වැදගත් පියවරක් ලෙසින් එල්ටීටීඊ හිතවාදී වෙබ් අඩවිවලට පිළිතුරු දෙන්නට රාජ්‍ය ආරක්ෂක අමාත්‍යාංශයේ වෙබ් අඩවිය හා ජාතික ආරක්ෂාව පිළිබඳ මාධ්‍ය මධ්‍යස්ථානයේ වෙබ් අඩවිය ඇති කළ අතර ඒ හරහා යුද්ධයේ සැබෑ තත්ත්වය ජාත්‍යන්තරයට ගෙන ගියේය. මේ පසුබිම තුළ එල්ටීටීඊයේ අසත්‍ය ප‍්‍රචාරක ජාලය ජාත්‍යන්තරයෙන් ඉවත්ව ගියේ ආරක්ෂක ලේකම්වරයා ගෙන ගිය ශක්තිමත් මාධ්‍ය පිළිවෙත හේතුවෙනි.වසර 30 ක් තිස්සේ එල්ටීටීඊ ඊළාම් සිතියමට අයත්ව තිබු කොටි අඩවියේ දහස් ගණන් අහිංසක ජනතාව එල්ටීටීඊ ප‍්‍රහාරවලට ලක් වෙමින් ජීවිතයක් මරණයත් අතර බිය සැක සංකා මැදින් ජීවත් විය. ඔවුන්ගේ ආරක්ෂාවට එදා ප‍්‍රමාණවත් ආරක්ෂක හමුදා භට පිරිසක් නොවූහ.පුහුණුවක් නොමැති ‘ග‍්‍රාමාරක්ෂක’ ලෙස ගම්මාන තුළින් බිහිවුණු ස්වෙච්ඡා භට පිරිසක් පමණක් එදා අවි අත දරා සිටිය ද එම ආරක්ෂාව කිසිසේත් ගම් බිම්වල ජනතාවගේ ආරක්ෂාවට ප‍්‍රමාණවත් වූයේ නැත. මේ තත්ත්වය තේරුම්ගත් ආරක්ෂක ලේකම්වරයා මේ ග‍්‍රාමාරක්ෂක සේවයේ පිරිස් බලය වැඩි කොට ක‍්‍රමවත්, විධිමත් පුහුණුවක් ලබා දී ‘සිවිල් ආරක්ෂක බළකාය’ නමින් ආරක්ෂක සේනාවක් නිර්මාණය කරමින් එකී තර්ජිත ගම්මානවල සේවයට යෙදවීය.ආරක්ෂක අමාත්‍යාංශය යටතේ 40,000 කට ආසන්න සිවිල් ආරක්ෂක භට පිරිසක ගෙන් සමන්විතව සිවිල් ආරක්ෂක දෙපාර්තමේන්තුව පිහිටුවමින් ජාතික ආරක්ෂාවට ගෝඨාභය රාජපක්ෂ මහතා මහඟු රුකුලක් සපයා දුන්නේය.සෑම විටම සෘජු තීරණ ගනිමින් යුදබිමේ කටයුතු නිදහස් කර ගන්නට ආරක්ෂක ප‍්‍රධානීන්ට අවස්ථාව ලබාදුන් ආරක්ෂක ලේකම්වරයා යුද්ධය නිමා කරන තෙක් ඊට අවශ්‍ය ජවය, ශක්තිය ලබා දෙමින් බලවේග හමුවේ නොසැලී කි‍්‍රයා කළේය.මහින්ද රාජපක්ෂ රජය ත‍්‍රස්තවාදය පරාජය කිරීමට ගෙන ගිය ඓතිහාසික සංග‍්‍රාමය තුළ පසුබෑමට ලක් වූ සෑම අවස්ථාවක්ම විශ්ලේෂණය කරමින්, අඩුපාඩු හදා ගනිමින්, නිවැරදි තීරණ හරහා නිවැරදි මඟපෙන්වීම් යටතේ ගමන් කරමින් මව්බිම ජයග‍්‍රහණය කරවීම සඳහා අප‍්‍රමාණ උත්සාහයක නිරත විය. ගෝඨාභය රාජපක්ෂ නම් කෘතහස්ත යුද උපදේශකයා මව්බිමට සාමය ගෙන දීමේ භාරධූර කාර්යභාරයේදී අපරිමිත කැපකිරීමක් කළ යුද සෙනෙවියෙකි.ගෝඨාභය රාජපක්ෂ මහතා නිබඳව සටන් බිමට ගියේය. යුද බිමේ ප‍්‍රගතිය විමසා බැලීය. රණවිරුවාගේ සුවදුක් සොයා බැලීය. පෙර තිබූ විවිධ සටන් ක‍්‍රම විධි වෙනස් කළේය. යුද බිමේ සටන් වදින රණවිරුවන්ට ලබා දී තිබු පහසුකම් ප‍්‍රගුණ කළේය. රණවිරු පවුල්වල සුබසාධනය පිළිබඳව සොයා බැලීය.‘අපි වෙනුවෙන් අපි’ රණවිරු නිවාස වැඩසටහනට ද සකී‍්‍රය දායකත්වයක් ලබා දෙමින් කි‍්‍රයා කළ ඒ මහතා නිවාස අහිමි රණවිරු පවුල්වල හිසට සෙවණක් සදන්නට ඇප කැපවී කි‍්‍රයා කළේය. මව්බිම ත‍්‍රස්තවාදී ග‍්‍රහණයෙන් මුදා ගන්නට කි‍්‍රයාන්විතයට ගොස් සිටි රණවිරුවන්ගේ සේම යුද්ධයේදී මිය ගිය, ආබාධිත වූ රණවිරුවන්ගේ පවුල්වල ගැටලු විසඳීමට මැදිහත්ව කි‍්‍රයා කළ ප‍්‍රථම ආරක්ෂක ලේකම්වරයා වීමේ ගෞරවය ද ගෝඨාභය රාජපක්ෂ මහතාට හිමිය.මව්බිමේ දකුණු පළාතේ මැදමුලන ගම්මානයේ ගැමි ජනතාව අතර ඉපිද ගැමි හැදියාවෙන් ජීවිතය පුරවා ගත් ජීවිතයේ ස්වර්ණමය කාල පරිච්ඡේදය මව්බිම වෙනුවෙන් යුද බිමේ ගෙවා දැමූ, 30 වසරක් මරණයේ සෙවණැල්ල සමඟ ජීවත් වූ කෝටි සංඛ්‍යාත ජනතාවකට සාමයේ අරුණාලෝකය උදා කර දුන් ගෝඨාභය රාජපක්ෂ මහතා රටට ම ගෞරවයකි.ආඩම්බරයකි. යුද්ධය ජයග‍්‍රහණයට හෙතෙම යෝධ ශක්තියක් විය. දහස් ගණන් ජීවිත පූජා කර බේරාගත් මේ මව්බිම යළිත් දෙකඩ නොකොට සිංහල, දෙමළ, මුස්ලිම්, බර්ගර් සියලු ජනකොටස්වලට එක හා සමාන අයිතිවාසිකම් තුළ සාමකාමීව ජීවත් විය හැකි වටපිටාවක් මෙන්ම අනාගත පරපුරට සුවදායී හෙට දිනක් උදා කරන්නට අපරිමිත කැප කිරීමක් කළ ආරක්ෂක ලේකම්වරයාට සමස්ත ජාතියේම උත්තමාචාරය හිමිවිය යුතුය.ලක්ෂ්මන් හුළුගල්ලේ අධ්‍යක්ෂ ජෙනරාල් -ජාතික ආරක්ෂාව පිළිබඳ මාධ්‍ය මධ්‍යස්ථානය</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>26</day>
    </date>
    <link>http://www.silumina.lk/2009/07/26/_art.asp?fn=af0907261</link>
    <topic>ඇඟට නොදැනී හොරකම් කරන ඉන්ටර්නෙට් හොරා</topic>
    <author>ටිරෝනි වෑවලගේ</author>
    <content>අභියෝගවලට අභියෝග කළ ගෝඨාභය රාජපක්ෂඇඟට නොදැනී හොරකම් කරන ඉන්ටර්නෙට් හොරාහරෝ... හරා හරෝ හරාපාසල් බෑගය බරයි!නොමියෙන මතකයක් වූ ජනකඅපේ කඳුළු ගංගා නවත්තපු එකට ජනාධිපතිතුමාට මං පින් දෙනවාමහනුවර තදබදය මකන කටුගස්තොට නව පාලමකඳ කුමරු සිහි කරන කතරගම ඇසළ උළෙලකිතු සසුනේ නව යහපත් එඩේරාණෝජීවිතය සුන්දරයිදිනක් මගේ විද්‍යුත් තැපැල් ගොනුවේ අමුතු පණිවිඩයක් විය. එහි සඳහන් ව තිබුණේ මට විශාල මුදල් ත්‍යාගයක් හිමි ව ඇති බවයි. අන්තර්ජාලය ජනපි‍්‍රය කිරීමේ අරමුණෙන් අහඹු ලෙස තෝරා ගත් විද්‍යුත් තැපැල් ලිපින කිහිපයකට මේ ත්‍යාගය හිමි වන බව ද එහි ම සඳහන් විය.මගේ විද්‍යුත් තැපැල් ලිපිනය ද එම අහඹු ‘වාසනාවන්ත’ ගොඩට ඇතුළත් වී තිබුණි. ඩොලර්වලින් සඳහන් ව තිබු එම ත්‍යාගයේ තරම දුටු මට හුස්ම ගැනීමට ද අපහසු විය.සඳහන්ව තිබු මුදල් ප‍්‍රමාණයේ සැබෑ හිමිකරුවා මා නම් ඒ මොහොතේ සිට මා ලංකාවේ ලොකුම පොහොසතා බවට පත් වනු ඇත. එහෙත් අන්තර්ජාලයේ තරම දන්නා මා රැවටීමට එම මුදල් ප‍්‍රමාණයට කිසිසේත් හැකි වූයේ නැත.සෙල්ලමේ අගමුල සෙවීමට කැමැති වූ මම අනන්‍යතාව සඳහන් කිරීම සඳහා වූ විද්‍යුත් තැපැල් ලිපිනයෙහි ව්‍යාජ තොරතුරු සඳහන් කර යැව්වෙමි. කී‍්‍රඩාව දිගටම ගලා ගියේය. මෙවර දකුණු අපි‍්‍රකාවේ යැයි සඳහන් ලිපිනයක් ද, දුරකථන අංකයක් ද, නමක් ද සමඟ මට පිළිතුරු ලැබිණි. එහෙත් එහි අවසානයේ අපූරු කරුණක් සඳහන් විය.එනම් මට නියමිත ඩොලර් ලක්ෂ ගණනේ ත්‍යාග මුදල ලබා දීමට අදාළ ලියකියවිලි සකස් කිරීම සඳහා ගාස්තු වශයෙන් ඩොලර් 1000 ක මුදල් ලබා දී ඇති ගිණුම් අංකයට බැර කරන ලෙසයි. අවසානයේ බළලා මල්ලෙන් එළියට පැන තිබුණි.කී‍්‍රඩාවේ අවසානය මෙතරම් සරල බව කල් තබාම වටහා ගෙන සිටි මම එම විද්‍යුත් ලිපි සියල්ල මකා දමා නිහඬ වූයෙමි. එහෙත් ඊට දින කිහිපයකට පසු තවත් පුවත්පත් වාර්තාවක සඳහන් වූයේ මෙවන් ම වූ විද්‍යුත් ලිපියකට රැවටී රුපියල් ලක්ෂයක් පමණ අහිමි කර ගත් තරුණයකු පිළිබඳ පුවතකි.අන්තර්ජාලයේ හැටි එහෙමය. හොරා එන්නේ කොහෙන්ද? යන්නේ කොහාට ද? හොරකම් කරන්නේ මොනවා ද? කෙසේ ද? කොහොමද යන ප‍්‍රශ්නවලට පිළිතුරු සෙවීම බෙහෙවින් අසීරුය. බොහෝ සංවර්ධිත රටවල අන්තර්ජාල හොරු බුරුතු පිටින් බිහි වෙති. පරිගණක සහ අන්තර්ජාල භාවිතය අවම නිසාම අප රටේ මේ අර්බුද ද අවමය. එහෙත් සංඛ්‍යා ලේඛන සහ වාර්තා පෙන්වා දෙන්නේ තත්ත්වය දිනෙන් දින වර්ධනය වන බවයි.අන්තර්ජාලය හරහා සිදුවන නීති විරෝධී කි‍්‍රයා මුදල් වංචා පමණක්ම නොවේ. තොරතුරු වංචා කිරීම ද ඒ අතරින් ප‍්‍රධානය. නීති විරෝධි ලෙස තොරතුරු ලබා ගැනීම මෙන්ම වැරැදි තොරතුරු අන්තර්ජාලයට ඇතුළත් කිරීම ද සිදුවේ. මේ අන්දමින් ලබා ගන්නා තොරතුරු මුදලට විකිණීම ද වාර්තා වී ඇත. විද්‍යුත් තැපැල් භාවිතයෙන් සිදු කෙරෙන වංචනික කි‍්‍රයා රාශියකි.පර කී පරිදි විද්‍යුත් තැපැල මගින් මිනිසුන් රැවටීම මෙන්ම විද්‍යුත් තැපැල් පත් හි සඟවා එවන වෛරස මගින් පරිගණකයට හෝ පද්ධතියට හානි පැමිණවීම සිදු කෙරේ. මේ තත්ත්වය පරිගණක ව්‍යවහාරයේදී නයිජීරියා ස්කෑම් (Nigeria Scam) ලෙස හැඳින්වේ.අනවසර ඡායාරූප යොදමින් පුද්ගල ප‍්‍රතිරූපයනට හානි කිරීම ද අන්තර්ජාල අපරාධ අතර ප‍්‍රධාන වන තවත් අපරාධ විශේෂයකි. මේ අපරාධ විශේෂය අප රටේ ද බෙහෙවින් වාර්තාගත ය.එමෙන් ම අප රටේ සංස්කෘතිය තරයේ ප‍්‍රතික්ෂේප කරන අසභ්‍ය දර්ශන පහසුවෙන් ලබා ගැනීමේ හැකියාව ලබා දෙන අන්තර්ජාලය සමාජයට කරන හානිය ද අපරාධ ගණයටම ඇතුළත් විය යුතුය. ගනුදෙනුකරුවන්ගේ ණය පත් අංක මෙන්ම බැංකු ගිණුම් අංක ද සොරකම් කිරීම මඟින් මුදල් වංචා කිරීම ද අන්තර්ජාල අපරාධ අතර සුලබය.දැන් දැන් අප රටේ සිදුවන අන්තර්ජාල අපරාධ කොතෙක් ද යත් ඒ පිළිබඳ සොයා බැලීමට පොලිසියේ අපරාධ පරීක්ෂණ අංශය යටතේ වෙනම විශේෂඥ නිලධාරීහු පිරිසක් ද කි‍්‍රයාකාරීව සිටිති.මෙකී වර්ගයට අයත් වන අපරාධයක් වාර්තා වූ සැණෙන් කි‍්‍රයාත්මක වන මේ නිලධාරී පිරිස යම් යම් අවස්ථාවලදී විශේෂඥ උපදෙස් පතන පිරිසක් ද වෙති. මේ පිරිස සංඛ්‍යාවෙන් අටදෙනෙකි. ඔවුහු ආයතනයක් ලෙස එස් එල් සර්ට් (SL Cert) යනුවෙන් හඳුන්වති.එහි සිංහල අරුත වන්නේ “ශී‍්‍ර ලංකා හදිසි ප‍්‍රතිචාර සංසදය” යන්නයි. මෙහි සේවයේ නියුතු පිරිස තොරතුරු ආරක්ෂණය සම්බන්ධව විශේෂඥයෝ වෙති. අන්තර්ජාල අපරාධවල සුල මුල සොයා යාම මෙන්ම ශී‍්‍ර ලංකා රජයේ තොරතුරු පද්ධතිවල ආරක්ෂාව සම්බන්ධව කටයුතු කිරීම එස් එල් සර්ට් හි වගකීම වේ.ඔවුහු තම සේවය නොයෙක් රාජ්‍ය ආයතනවලට ද ලබා දෙති. ඥ - ශී‍්‍ර ලංකා පද්ධතියට අයත් තොරතුරු ආරක්ෂා කිරීම මෙන්ම තොරතුරු පද්ධතිවලට හානිවීමට පෙර ඒ සඳහා යම් ඉඩකඩක් පවතීදැයි සොයා බැලීම ද එස් එල් සර්ට් හි කාර්්‍ය භාරයට අයත් වේ.මේ පිරිසේ මෙහෙයුම් කළමනාකරු මෙන්ම මෙම ලිපිය සඳහා තොරතුරු ද ලබා දුන් ලක්ෂ්මන් සොයිසා මහතා පවසා සිටියේ මේ වන විට අන්තර්ජාල අපරාධවලින් ජනතාව ආරක්ෂා කිරීම සඳහා ශී‍්‍ර ලංකා රජය විධිවිධාන රැසක්ම කි‍්‍රයාවට නංවා ඇති බවයි.2007 වසරේ ජුලි මාසයේදී පාර්ලිමේන්තුවේ සම්මත වූ පරිගණක අපරාධ පනත (Computer Crimes Act) ඒ අතරින් ප‍්‍රධානය.අන්තර්ජාල හෝ පරිගණක ආශි‍්‍රතව සිදු කරන නීති විරෝධි කි‍්‍රයා සහ ඒ සඳහා ලබා දෙන දඬුවම් එම පනතේ විස්තරාත්මකව දක්වා ඇත. පනතේ සඳහන් කරුණු සංක්ෂිප්ත ලෙස මෙලෙස සඳහන් කළ හැකිය.(1) අවසර නොමැතිව තොරතුරු පද්ධතියකට ඇතුළු වීම.මේ යටතේ යම් අයෙකුගේ රහස් අවසර පදයක් සොයාගෙන පරිගණකයකට හෝ පද්ධතියකට ඇතුළත් වීම ද දඬුවම් ලැබිය යුතු වරදක් ලෙස නම් කර තිබේ. මේ වරද සඳහා වැරදිකරු වන්නේ නම් වසර පහක් සඳහා සිරගත වීමට හෝ රුපියල් ලක්ෂයක දඩයක් ගෙවීමට හෝ මේ දඬුවම් දෙකටම බඳුන් වීමට හෝ ඉඩ තිබේ.(2) වරදක් කිරීමේ අදහස සහිතව අවසර නොමැතිව පරිගණක පද්ධතියකට ඇතුළත් වීම.වරදක් කිරීමේ අදහස සහිතවම වංචනික කි‍්‍රයාවේ නිරත වන බැවින් මේ ප‍්‍රභේදයට අයත් වන වංචා වඩාත් බරපතළ ලෙස සැලකේ. එබැවින් ම දඬුවම් ද පෙරට වඩා වැඩිය. ඒ යටතේ වසර පහක සිර දඬුවමක් හෝ ලක්ෂ දෙකක දඩ මුදලක් හෝ මේ දඬුවම් දෙකම හෝ නියම වීමට ඉඩ තිබේ.(3) පරිගණකයක් නීති විරෝධි ලෙස කි‍්‍රයා කිරීමට පෙලඹවීම.වෛරස සහ ටෙ‍්‍ර¤ජන් ඇතුළත් කර පරිගණකයක කි‍්‍රයා අවුල් කර දැමීම මේ යටතේ සිදු කෙරේච. වසර පහක සිර දඬුවමක්, ලක්ෂ තුනක දඩ මුදලක් හෝ මේ දඬුවම් දෙකම හෝ නියම විය හැකිය.(4) පද්ධති අකි‍්‍රය කිරීම සහ විකෘති කිරීම ලෙස සරලව දැක්විය හැකි සිවුවැනි කරුණ මගින් අදහස් කරන්නේ රටක විදුලිය සහජල සැපයුම අඩාල කිරීම, ප‍්‍රවාහන පද්ධතිය බිඳ දැමීම වැනි දැවැන්ත කඩාකප්පල්කාරී කි‍්‍රයා සිදු කිරීමය.මෙහිදී ඒ රටේ සේවාවන් පරිගණක පද්ධතියක පාලනයට නතු කොට තිබිය යුතුය.සංවර්ධිත රටවල මෙවැනි පරිගණක ගත කිරීම් සුලබව භාවිතා කෙරේ.එහෙත් ශී‍්‍ර ලංකාව වැනි රටක මෙවැනි පද්ධති භාවිතා වන්නේ අවමයෙනි. කෙසේ වුවද මෙවැනි කඩාකප්පල්කාරී කි‍්‍රයාවක් හේතුවෙන් ජීවිත හානි පවා සිදුවිය හැකිය. එබැවින්ම මෙවැනි කි‍්‍රයාවකදී දඩ මුදල් ගෙවීමට අවස්ථාවක් නොලැබෙන අතර වසර පහක සිර දඬුවමක් හිමි වේ.(5) අනිසි ලෙස ලබාගත් තොරතුරු අලෙවි කිරීම සහ භාවිතා කිරීම.ක්‍රෙඩිට් කාඩ් අංක සොරා ගැනීම, බැංකුවලට ගනුදෙනුකරුවන්ගේ රහසිගත තොරතුරු ලබා ගැනීම මඟින් මුදල් වංචා කිරීම වැනි කි‍්‍රයා සඳහා මේ යටතේ දඬුවම් හිමිවේ. ක්‍රෙඩිට් කාඩ් හෙවත් ණය පත් අංක ලබා ගෙන එමඟින් on line shopping ක‍්‍රමවේදය යටතේ භාණ්ඩ වංචනික ලෙස මිලදී ගැනීම අන්තර්ජාලයේ සුලබ අපරාධයකි.(6) අනිසි ලෙස තොරතුරුවලට ඇහුම්කන් දීම සහ ලබා ගැනීම.කිසියම් ජාලයක සිටිමින් හුවමාරු වන තොරතුරුවලට හොරෙන් ඇහුම්කන් දීම, මේ සඳහා උදාහරණයකි. ඇතැම් අන්තර්ජාල වංචනිකයෝ බැංකු සහ වෙනත් මූල්‍ය ආයතන ලෙස පෙනී සිටිමින් විවිධ පුද්ගලයන්ට විද්‍යුත් තැපැල් පත් යවති. එහිදී ඔවුන් කියා සිටින්නේ බැංකු ගනුදෙනුවකදී කිසියම් දෝෂයක් සිදුවී ඇති බවයි.එය මුදල් තැන්පත් කිරීමක් හෝ ලබා ගැනීමක් වැනි පාරිභෝගික සංවේදී කරුණක් ලෙස ඉදිරිපත් කරයි. ඉන්පසු එය නිවැරැදි කිරීම සඳහා පාරිභෝගිකයාගෙන් තොරතුරු ඉල්ලා සිටී. පාරිභෝගිකයා තම බැංකුව යන හැඟීමෙන් ලබා දුන් තොරතුරු පත් වන්නේ සොරකු අතටය. අවසානයේ ගිණුමෙන් මුදල් වංචා කර තිබෙනු දැක ගැනීමට පාරිභෝගිකයාට හැකියාව ලැබේ.(7) නීති විරෝධි උපකරණ භාවිතයමේ යටතට පරිගණක මෘදුකාංග ද ඇතුළත් ය.(8) අවසර නොමැතිව තොරතුරු වාර්තා කිරීම.ඉහත අංක පහේ සිට අංක අට දක්වා වංචාකාරී කි‍්‍රයා සඳහා වරදකරුවන් වන පුද්ගලයන්ට හිමි වන දඬුවම එක හා සමානය. එනම් මාස හයක් සහ අවුරුදු තුනක් අතර කාලයක් සිරගත වීමට හෝ රුපියල් ලක්ෂයක් සහ ලක්ෂ තුනක් අතර දඩ මුදලක් ගෙවීමට හෝ මේ දඬුවම් දෙකම හිමි වීමය.මෙලෙස පරිගණක සහ අන්තර්ජාල අපරාධකරුවන් කොටුකර ගැනීම සඳහා නීතිමය පද්ධති සකස් වී ඇති වටාපිටාවක මෙකී වංචාකරුවන්ට හසුවීමෙන් වැළකීම සඳහා ඔබට ද කළ හැකි කි‍්‍රයා රැසක් ඇත.තොරතුරු පද්ධතියක කි‍්‍රයාකරුවෙක් හෝ භාවිතා කරන්නෙක් වන ඔබට එම තොරතුරු පද්ධතියේ හැසිරීම සහ ස්වභාවය ගැන අවබෝධයක් ඇති බවට සැක නැත. එබැවින් ම කිසියම් මොහොතක ඔබේ තොරතුරු පද්ධතිය අසාමාන්‍ය හැසිරීමක් පෙන්වයි නම් පරෙස්සම් වන්න. බොහෝ විට එයට වෙනත් අයකු වංචනික ලෙස ප‍්‍රවිෂ්ට වී සිටිය හැකිය.විද්‍යුත් තැපැල් භාවිතයෙදී විශ්වාසයට ප‍්‍රමුඛතාව ලබා දෙන්න. ඔබගේ හොඳම මිතුරකු ගේ නමින් ලැබුණු විද්‍යුත් තැපැල් පතක් ගැන ඔබට සැක උපදී නම් එය විවෘත කිරීමෙන් වළකින්න. එවැනි විද්‍යුත් ලිපියක් තමාට එව්වේදැයි දුරකථන මාර්ගයෙන් තහවුරු කර ගන්න. එය ඇතැම් විට ඔබගේ විද්‍යුත් තැපැල් ලිපින ගොනුවට හොර රහසේ ඇතුළු වූ වංචනිකයකු ඔබගේ පරිගණකයේ විනාශය අරමුණු කරගෙන එවූ ලිපියක් වීමට ද ඉඩ ඇත.තොරතුරු ඇතුළු කිරීමේදී වෙබ් ලිපිනය හොඳින් පරීක්ෂා කරන්න. ඔබ සාමාන්‍යයෙන් ප‍්‍රවිෂ්ට වන වෙබ් අඩවිවල ලිපිනය ආරම්භයේ hHp යන අකුරු දැක ගත හැකිය. ඔබගේ බැංකු ගිණුම් අංක වැනි රහස්‍ය තොරතුරු ඇතුළත් කරන වෙබ් අඩවිවල ලිපිනයන්හිhHps යන අකුරු තිබේදැයි විමසිලිමත් වන්න.S අකුර තිබේනම් එය ආරක්ෂිත වෙබ් අඩවියකි.නොබියව ඔබගේ තොරතුරු ලබා දෙන්න. එසේ නොමැති නම් දෙවරක් සිතන්න. අද අන්තර්ජාලයේ අති ජනපි‍්‍රය වෙබ් අඩවියක් වන face book හි ඔබගේ තොරතුරු සහිත පිටුවක් ද තිබිය හැකිය. එසේ නම් සැලකිල්ලෙන් කටයුතු කරන්න. මිතුරු ඇසුර කොතෙක් වැදගත් වුවද ඔබට හානිකර යම් යම් දේ ද සිදුවීමට ඉඩ ඇත.ඔබගේ ඡායාරූප යෙදීමේදී සැලකිලිමත් වන්න. ඔබගේ ඉදිරි වැඩවල කාලසටහන වැනි දේ ඔබගේ ගමන් බිමන් පිළිබඳව තොරතුරු සඳහන් නොකරන්න. වංචනිකයන්ට ඔබගේ තොරතුරු ලබා ගැනීමට ඉඩ නොදෙන්න. ඇතැම් විට ඔබගේ තොරතුරු සහිත පිටුවට ප‍්‍රවේශවීමට අවසර සහිත මිතුරකු සතුරකු වීමට වුවද ඉඩ ඇත.දෙමාපියනි, ඔබේ දරුවාගේ පරිගණක භාවිතය ගැන සැලකිලිමත් වන්න. ඔබත් නොදැන අසැබි වෙබ් අඩවිවලට ඔවුන් ප‍්‍රවිෂ්ට වී සිටීමට හැකිය. රජයේ දැඩි අවධානය යොමුවීම නිසාම මේ වන විට අසැබි වෙබ් අඩවි කිහිපයක්ම ශී‍්‍ර ලංකාවේදී නැරැඹීමට ඇති ඉඩකඩ අවසන් ව තිබේ. ඉදිරියේදීත් අප රටේ සංස්කෘතියේ ආරක්ෂාවට එවන් දේ සිදු කෙරෙනු ඇත. නීතිරීති සම්පාදනය වනු ඇත. එතෙක් අන්තර්ජාලය පරෙස්සමෙන් භාවිතා කරන්න.ටිරෝනි වෑවලගේ</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>26</day>
    </date>
    <link>http://www.silumina.lk/2009/07/26/_art.asp?fn=af0907262</link>
    <topic>හරෝ... හරා හරෝ හරා</topic>
    <author>කීර්ති මෙන්ඩිස් පිංතූර - සුලෝචන ගමගේ</author>
    <content>අභියෝගවලට අභියෝග කළ ගෝඨාභය රාජපක්ෂඇඟට නොදැනී හොරකම් කරන ඉන්ටර්නෙට් හොරාහරෝ... හරා හරෝ හරාපාසල් බෑගය බරයි!නොමියෙන මතකයක් වූ ජනකඅපේ කඳුළු ගංගා නවත්තපු එකට ජනාධිපතිතුමාට මං පින් දෙනවාමහනුවර තදබදය මකන කටුගස්තොට නව පාලමකඳ කුමරු සිහි කරන කතරගම ඇසළ උළෙලකිතු සසුනේ නව යහපත් එඩේරාණෝජීවිතය සුන්දරයිකතරගම උත්සව කාලෙට ගෙවල්වල ඉන්න හිතෙන්නෙ නෑදුර කතර ගෙවා දෙවියන් දකින්න එනවා...යුද්ධය නිමා වී ඇත. සාමයේ අරුණළු සිතට සතුට දනවයි. වියැළුණු මහ පොළොව දැඩි හිරු රැසින් තවත් ගිනියම් වී ඇත. මහ රූස්ස ගස්වලින් හෙබි වනාන්තරයෙන් හමා එන සිසිල් සුළඟ පවා ගතට දැඩි විඩාවක් දනවයි. මැණික් ගඟ තැන තැන සිඳී ගොස් ඇත. ඒත් පෙරට තිබු පය යළි පස්සට තැබීමට කවුරුත් කැමැත්තක් නොදක්වති. විඩාව පිපාසය වෙහෙස මැදින් ඔවුන් දින හත අට ගෙවමින් මේ එන්නේ කඳ සුරිඳු පිහිට ලබන්නටය.“හරෝ... හරා... හරෝ... හරා... හරෝ...”හැට විය පිරුණු මහල්ලාගේ සිට ගිනි අව්වේ වේලෙමින් එන පුංචි කොලුගැටයාගේ පවා මුවින් පිටවන්නේ එයයි. වන සතුන් පිරි මහ වනය මැදින් මෙලෙස එන ඔවුන් පය ඉක්මන් කරනුයේ හැකි ඉක්මනින් දේව අඩවියට ඇතුළුවීමටයි. බඩු පොදි, හට්ටි මුට්ටි පැදුරු කරපින්නාගත් ඔවුන්ගේ සිත්හි පෙරදා තිබු බිය සැක අද තුරන් වී ගොසිනි. එකිනෙකා කෙරෙහි හටගත් සැකය ඔවුන් වෙතින් පලා ගොසිනි.ඔකඳින් මහ වනයට පිවිසෙන ඔවුන් කතරගමට පැමිණෙනුයේ ජීවිතයේ දුක්ඛ දෝමනස්සයන් ගෙන් අත්මිදී සහනය ලබාගන්නටය. බාර හාර වන්නට ය. එතෙක් වූ බාරහාර දෙවියන් ඉදිරියේ ඔප්පු කරන්නටය.ඓතිහාසික රුහුණු කතරගම මහා දේවාලය කිරිවෙහෙර රජමහ විහාරය ඇතුළු පූජා භූමිය ආශි‍්‍රත වාර්ෂික ඇසළ මහා මංගල්‍යය මේ වන විට ඇරැඹී ඇත්තේය. වසර තිහක් තිස්සේ පැවැති කුරිරු යුද්ධය නිමාවත් සමඟ පැවැත්වෙන මෙම අසිරිමත් මංගල්‍යයට උතුරු - දකුණු, ජාති - ආගම්, කුල බේදයකින් තොරව ලක්ෂ සංඛ්‍යාත බැතිමතුන් සහභාගි වන්නේ මහත් භක්තියකිනි. කතරගම කඳ සුරිඳුන් ගේ දේව ආශිර්වාදය ලබාගෙන දිවි මඟ සරුකරගැනීම ඔවුන්ගේ එකම බලාපොරොත්තුවයි. අධිෂ්ඨානයයි.මහ වනය අතරින් දැඩි දුෂ්කරතා මධ්‍යයේ පා ගමනින් කාණ්ඩ වශයෙන් එන බැතිමතුන්ට මෙහිදී හිමිවන්නේ සුවිශේෂි ස්ථානයක්ය. දරුමල්ලන් කරපින්නාගෙන වසර තිහ හතළිහක් තිස්සේ පාද යාත‍්‍රාවේ එන මෙම බැතිමතුනගේ මුතුන් මිත්තන් පවා මෙලෙස ඈත අතීතයේ සිට පා ගමනින් ම පැමිණ දේණ ආශිර්වාදය ලබාගත් බව කියති.“මට දරුවෝ හිටියේ නැහැ... මම මගේ මහත්තයත් එක්ක ඇවිත් කතරගම දෙවියන්ට කිව්වා...” රාධිකා සිය පස් හැවිරිදි දරුවා ද උකුළේ හොවාගෙන කීවාය. ඇය දැන් දෙවැනි දරුවාත් බලාපොරොත්තුවෙන් සිටී.පළමුවැනි දරුවා ලැබුණු අවුරුද්දේ ඉඳන්ම මම කතරගම ආවා... ලොකු දරුවට දැන් අවුරුදු පහයි. මේ පස්වැනි වතාව... හරි මහන්සියි... ඒත් දෙවියෝ දැකලා තමයි යන්නේ...” රාධිකා සිය සැමියා සමඟ ආවේ අක්කරපත්තුවේ සිටය. ඇය අපට හමුවුණේ කටගමුව මහ වනයේදීය. ඒ වන විටත් ඇය සිය සැමියා ඇතුළු පිරිස සමඟ දින හතක් මහ වනයේ ගමන් කර තිබිණි. ඔවුන්ගේ කණ්ඩායමට තිස් එක් දෙනෙක් එකතු වී සිටියහ.කලක් යාල මහ වනයට කිසිවෙකු හෝ ඇතුළු වෙද්දී හිතට දැනුණේ බියකි. කොයි මොහොතක හෝ තමන් ද යාල වනයේ සඟවී සිටි ත‍්‍රස්තවාදියකුගේ අණසකට කොටුවෙනු ඇතැයි බියකි. ඊට හේතුව වූයේ නැඟෙනහිර මුදා ගැනීමත් සමඟ කුඩා කොටි කණ්ඩායමක් යාල වනයේ සැඟවී ඇතැයි යන තොරතුරු ඔවුන් සිත තුළ තිබූ නිසාය.ඒ නිසා බැතිමතුන් පමණක් නොව යාල නරඹන්නට එන දෙස් විදෙස් සංචාරකයන්ගේ සිත්හි පවා තිබුණේ සැකයකි. බියකි. එබැවින් වසර ගණනාවක් නිදහසේ ගමන් කළ මාර්ග පවා ආරක්ෂක අංශ රැකවරණය යටතේ පැවතිණි. එහෙත් ත‍්‍රස්තවාදය තුරන් කිරීමෙන් අනතුරුව ඔවුන් අද යාලට ඇතුළු වනුයේ හදපිරි සතුටිනි.“මගේ වයස අවුරුදු හැත්තෑවයි. මට පුතාලා තුන් දෙනෙක් ඉන්නවා... ලොකු පුතා අවුරුදු ගාණකින් ඇහැට දැක්කේ නැහැ... අපි හිතුවා එයා කොටි අරගෙන ගිහින් කියලා... අනිත් දරුවෝ දෙන්නා අරගෙන මම මඩකලපුවට ආවා... එදා ඉඳන් මම ලොකු දරුවා හොයනවා... දරුවා හොයලා දෙන්න කියලා දෙවියන්ට කන්නලව් කරන්න තමයි මම මේ එන්නේ...“අපිට මේ දවස් ළඟා වෙන කොට ගෙවල්වල ඉන්න හිත දෙන්නේ නැහැ... කොහොමහරි දෙවියන් බලන්න එන්න හිතෙනවා... දැන් අපිට කැලේ මැද්දේ එනකොට බයක් නැහැ... ඉස්සර කොටි ත‍්‍රස්තවාදින් ඉන්න නිසා දරුවන් අරන් එන්න බය තිබුණා. මේ පාර ආවේ හිතේ කිසිම බයක් නැතිව... හරිම සන්තෝසයි. වන මැදින් පා ගමනින් මොවුන් අද එන්නේ දැඩි සතුටකිනි. ත‍්‍රස්තවාදීන් කෙරෙහි තිබු බිය සැක නැතිවීම ඔවුන් කෙරෙන් මනාව පෙන්නුම් කෙරේ.“මුලින්ම අපේ අම්මා එක්කගෙන එනකොට මට වයස අවුරුදු පහයි... දැන් මට අවුරුදු තිහයි... තවමත් මම අවුරුදු පතා එනවා...මේ අවුරුද්දේ උත්සවය ඉවරවෙලා ගමට ගියාම අපි කැටයක් එකතු කරනවා... ඊළඟ අවුරුද්දේ උත්සවයට එනකොට බඩුමුට්ටු ආදිය ගන්න...” තරුණයකු වූ රවීන්ද්‍ර කියයි. ඉකුත් විසි දෙවැනිදා ඇරැඹි කතරගම ඇසළ උත්සවයට එක්වෙන්නට එන මෙවන් පිරිස් අතර ජාති ආගම් කුල බේද කිසිවක් නැතිවීම දක්නට ලැබෙන විශේෂත්වයයි.“කතරගම කියන්නේ සාමයේ පුරවරයයි... අපේ රටේ ඉන්න ප‍්‍රධාන ආගම් ප‍්‍රධාන ජාතින් එකට ඒකරාශි වෙලා ඉන්නේ ලෝකයේ එකම පුදබිම කතරගම වෙන්න ඕන...“බෞද්ධ, ඉස්ලාම්, කතෝලික, මුස්ලිම්, හින්දු හැම දෙනාටම කතරගම වැදුම් පිදුම් කරන්න පුළුවන්... කිසිම බේදයක් නැහැ... යහපත් හදවතින් ගුණවත්කමින් ඉන්න අයට නිරන්තරයෙන්ම දේව ආශිර්වාදය ලැබෙනවා.වෙනදාට ද්‍රවිඩ කෙනෙකු දිහා බලන්නේ සැකයෙන්. ඒ නිසා ඒ අයට අපහසුවක් ඇති වෙනවා. ඒ අයට රස්සාවක් කරන්න තරම්වත් මේ පළාත්වලට එන්න පුළුවන්කමක් තිබුණේ නැහැ... කා තුළත් තිබුණේ සැකය... බිය... ඒ සියල්ල අවසන්... මානසික පීඩන සිතකින් තොරව 2009 ඇසළ උත්සවය අපිට කරන්න පුළුවන් වේවි...අලුත්වැව සෝරත නාහිමිඒ වගේම අද පාද යාත‍්‍රාවේ එන උතුරුකරයේ බැතිමතුන් පිළිගැනීම... ඒ අයට කෑම බීම ආහාරපාන ආදි සියල්ලෙන්ම සංග‍්‍රහ කරන්න ප‍්‍රදේශවාසීන් පවා ඉදිරිපත් වෙලා ඉන්නේ කිසිම ආගම් බේදයක් නැතිව...සිංහල බැතිමතුන් ද්‍රවිඩ බැතිමතුන් සමඟ එක්කාසුවෙලා කටයුතු කරන ආකාරය හොඳින් දැකගන්න පුළුවන්... සාමය තමයි මේ සියල්ලටම හේතුව... මෙහි ගෞරවය ලැබෙන්න ඕන ජනාධිපතිතුමාට ආරක්ෂක ලේකම් තුමාට ති‍්‍රවිධ හමුදාවට...”විශේෂයෙන් ම බස්නායක නිලමේ තුමා එවන් පරිසරය ඇද ඇතිකරගන්නට දැඩිවම කැපවුණා... දිස්ති‍්‍රක් ලේකම් තුමා. අවශ්‍ය පහසුකම් සුබසාධන කටයුතු ලබා දෙන්න මූලික වුණා... යැයි මේ පිළිබඳ අදහස් දැක්වූ කතරගම කිරිවෙහෙර රජමහ විහාරාධිපති රුහුණු මාගම්පත්තුවේ ප‍්‍රධාන සංඝනායක ඌව වෙල්ලස්ස විශ්ව විද්‍යාලයේ කුලපති මහෝපාධ්‍යාය ආචාර්ය අලුත්වැව සෝරත හිමියෝ පැවසූහ.මේ වන විටත් උතුරු නැගෙනහිරෙන් මෙන්ම දිවයිනේ නන් දෙසින් කතරගමට එන බැතිමතුන්ගේ සංඛ්‍යාව වැඩිවෙමින් පවතී. විසි දෙවැනිදා ඇරැඹි ඇසළ උත්සවයට සමගාමීව පැවැත්වෙන පෙරහර නැරැඹීම සඳහා ගම්වාසීන්ගෙන් මෙන්ම බැතිමතුන්ගෙන් මුළු දේවාලය අවට භූමි පෙදෙසම පැවැතියේ එකම හිස් ගොඩක් ලෙසිනි.“දශක තුනක් පුරා රටේ පැවැති කුරිරු ත‍්‍රස්තවාදය නිසා මුළුමහත් ජනතාවට පමණක් නොව කතරගම වන්දනාවේ එන බැතිමතුන්ටත් නොයෙකුත් බාධක ගැටලු මතුවුණා. නොයෙකුත් භයානක සිදුවීම් සිදුවුණා... බැතිමතුන්ට අවශ්‍ය අධ්‍යාත්මික ආශිර්වාදය ලබාගැනීම මහත් ගැටලුවක් වුණේ කුරිරු ම්ලේච්ඡ ත‍්‍රස්තවාදයයි.“නමුත් අද අපිට සාමය උදාවෙලා තියෙනවා... කතරගම පුදබිම දිහා බැලුවම සිංහල දෙමළ මුස්ලිම් ඇතුළු විවිධ ජාතින් විවිධ ආගමිකයන් පිහිට ලබා ගන්නට මේ පුදබිමට පැමිණ සිටිනවා. එපමණක් නොවේ ඒ නිසාම වෙනත් ස්ථානවලට වඩා මේ පුදබිම කරා වැඩි බැතිමතුන් පිරිසක් පැමිණෙනවා... ඒක මේ රටේ මහ පරිවර්තනයක පෙරනිමිත්තක්... වෙනදා පෙරහර ඉවර වෙනකම් අප තුළ තිබුණේ පුදුමාකාර අසහනයක්.කපුගම සරණතිස්ස නාහිමිඒත් අද ඒ සියල්ල නැතිවෙලා සතුටින් පෙරහර නරඹන්න හැමටම හැකියාවක් උදාවෙලා තිබෙනවා...” යැයි කතරගම ශ‍්‍රී අභිනමාරාමාධිපති රුහුණු මාගම්පත්තුවෙ ප‍්‍රධාන අධිකරණ සංඝනායක සද්ධර්ම කීර්ති ශ‍්‍රී කපුගම සරණතිස්ස නාහිමියෝ පවසති.එය සත්‍යයකි. කතරගමට පැමිණෙන හැම කෙනාගේ ම සිත් තුළ මෙන් ම මුහුණුවල ඇත්තේ ද සතුටකි. සැනසුමකි. මෙතෙක් කල් ඔවුන් අනෙකා කෙරේ දැක්වූ ආකල්පය අද වෙනස් වී ගොසිනි. දේවාල භූමිය වටා ගමන් කරන අලංකාර විචිත‍්‍රවත් පෙරහර ඔවුන් නැරැඹුවේ ද දෙවියන්ට මල් පුද කළේ ද කිසිදු ජාති ආගම් බේදයක් නොසළකමිනි.කතරගම ප‍්‍රදේශයේ සුවිශේෂී බෞද්ධ පුනර්ජීවයක් ඇති කරලීමට ඉදි කළ කතරගම සිතුල්පව්ව පාරේ පිහිටි අඩි 65 ක් උසැති හිටි පිළිමය මීට කදිම නිදසුනකි. කපුගම සරණතිස්ස නාහිමියන්ගේ අනුශාසකත්වයෙන් ඉදිකරන්නට යෙදුණු මෙම හිටි පිළිම වහන්සේ රුහුණු මහ කතරගම දේවාලයේ ප‍්‍රධාන බස්නායක නිලමේ ශෂීන්ද්‍ර කුමාර රාජපක්ෂ හා මධ්‍යම පළාතේ ප‍්‍රධාන අමාත්‍ය සරත් ඒකනායක යන මහත්වරුන් අතින් විවෘත විණි. කතරගම සිතුල්පව්ව පාරේ කතරගම සිට කිලෝමීටර් තුනක් දුරින් පිහිටි බෝධිරාජපුර ප‍්‍රදේශයේ මෙම හිටි පිළිම වහන්සේ ඉදිකර තිබිණි.ඇසළ පුන් පොහෝ දිනයට ඇත්තේ තවත් දින දහයකි. අතිවිශාල පිරිසක් කතරගම පුරවරයට මේ වනවිටත් පැමිණ තිබේ. පා ගමනින් මෙන් ම යාන වාහන වලින් පැමිණෙන බැතිමත්හු මැණික් ගඟේ ස්නානය කිරීමෙන් අනතුරුව කතරගම දෙවියන් හමුවට යති.පලතුරුවලින් පිරුණු පූජා වට්ටිය ද හිස මත තබා ගෙන දෙවියන්ට බාර හාර පවත්වන ඔවුන් දෙවියන්ගෙන් ඉල්ලා සිටිනුයේ සතුට හා සැනසුම තම ජීවිතයට ළඟා කොට ඒ බලාපොරොත්තු ඉටු කර දෙන ලෙසයි. කතරගමට ඇදී එන බොහෝ දෙනා බෞද්ධයන් වුවත් ඔවුන් වැඩි දෙනෙක් දෙවියන් පිදීමට උත්සුක වනු දැකිය හැකි වේ.“යාල වනය මැදින් තවත් විශාල පිරිසක් මෙවර ඇසළ උත්සවයට පැමිණෙන බවට අපිට දැනගන්නට ලැබුණා. ඒ අය ජනාධිපතිතුමාට පිං දෙනවා සාමය ඇති කර නිදහසේ මේ අයට වන්දනා මාන කරගන්නට අවස්ථාව උදාකරලා දුන්න එකට...”බස්නායක නිලමේ ෂශීන්ද්‍ර කුමාර රාජපක්ෂ“අවුරුදු ගණනක් තිස්සේ ම ත‍්‍රස්තවාදීන් පුදුමාකාර වදයක් මේ අහිංසක මිනිසුන්ට දුන්නා. ඒ සියල්ල අවසන්. තිස් වසරකට පස්සේ ජාතීන් සියල්ලන්ට ප‍්‍රායෝගිකව ඔක්කොම එකට එකතු වෙලා ඉන්න පුළුවන් අවස්ථාවක් දැන් උදාවෙලා තියෙනවා.“අපි පෙරහර පටන් ගන්නට කලියෙන් මුස්ලිම් දේව ස්ථානයේ පැවති උත්සවය ඒකට හොඳම නිදසුනක්. කොඩිය එසවීමේ උත්සවයට ජාති භේදයක් නැතිව අපි සියලු දෙනාම එකතු වුණා.“එක කණ්ඩායමක් කළ වැරැද්දක් අපරාධයක් නිසා මුළු සමස්ත දෙමළ ජනතාව කෙරෙහි ම සැකයෙන් බලන්න සිදුවුණු කාලයක් තිබුණා. ඒක හරිම අසාධාරණයක්. අද ඒ සැකය නැහැ. බලන්න අද එකතුවෙලා එන බැතිමතුන් දිහා ද්‍රවිඩ සිංහල මුස්ලිම් කියලා බේදයක් නැහැ. සැකයක් නැහැ.බියක් නැහැ. කව්රුත් සතුටින් පෙරහර නරඹනවා. අපි ඒ අයට අවශ්‍ය සියලුම පහසුකම් ලබාදීලා තියෙනවා. හැමෝම දන්සල් පවත්වනවා. අපිට ඕන මේ එකතුකම... සමගිය... සතුට ... යැයි රුහුණු මහ කතරගම මහ දේවාලයේ බස්නායක නිලමේ ශෂීන්ද්‍ර කුමාර රාජපක්ෂ මහතා පවසයි.වර්ගවාදී අර්බුදයක් ඇති කරමින් එක්සේසතක් වූ ජාතීන් වෙන් කරමින් ඔවුන් අතර වෛරය ක්‍රෝධය පතුරවමින් යුද වැදුණු කොටි ත‍්‍රස්තවාදය අද මුළු රටින් ම තුරන් කොට හමාරය. එය වන්දනාවේ යෙදෙන බැතිමතුන්ගේ ද සතුටට හේතුව ඇතිකෙරුණකි.යුද වාතාවරණයේදී පවා බැතිමත්හු කතරගම වන්දනාවේ යෙදීම සිරිතක් ලෙස කරගෙන ගියහ. ඒ දෙවියන් කෙරෙහි ඇති අසීමිත විශ්වාසය භක්තිය නිසා ය. ඒත් එදා දෙවියන් යදින්නට නොහැකි වූ බොහෝ පිරිස් සාමය උදාවීමත් සමඟ කතරගම වන්දනාවේ පැමිණෙන බව පැහැදිලිව පෙනෙන්නට තිබෙන දසුනකි. එම සංඛ්‍යාව උත්සවය අවසන් දින කිහිපය තුළ දෙගුණ තෙගුණ වන බව කාගේත් විශ්වාසය වී තිබේ.රුහුණු මහ කතරගම දේවාලයේ පෙරහර පිළිබඳ විශේෂ ජනාධිපති මෙහෙයුම් කමිටුවේ ප‍්‍රධාන මෙහෙයුම් නිලධාරි ලෙස කටයුතු කරනුයේ ජනාධිපති ජ්‍යෙෂ්ඨ සහකාර ලේකම් පද්මසිරි රාජපක්ෂ මහතා ය. ඒ මහතා මෙම පෙරහර සංවිධානය කිරීමෙහිලා දැවැන්ත කාර්ය භාරයක් ඉටු කරයි. “පාද යාත‍්‍රාව හරහා බැතිමතුන් විශාල සංඛ්‍යාවක් එතැයි අපි බලාපොරොත්තු වෙනවා. ඒ අයට අවශ්‍ය පහසුකම් සියල්ලම මේ වනවිටත් ලබාදී හමාරයි.“පහළොස් වැනිදා මුල් කණ්ඩායම ඔකඳින් ඇතුළු වුණා. රාති‍්‍ර හතක් පමණ මහ වනය ඇතුළත ගෙවලා තමයි ඒ අය කතරගම පුද බිමට ඇතුළු වුනේ... කුමන, පොත්තන, උඩපොත්තන, වරහන, කටගමුව, සහ කොච්චිපතාන හරහා ඔවුන් කතරගමට එනවා... ඔවුන් දෙවියන්ගේ ආශිර්වාදය ලබාගන්න වාර්ෂිකව එනවා...පෙරහර කාලයට මේ බැතිමතුන් සංඛ්‍යාව වැඩි වෙනවා. ඔවුන්ට අවශ්‍ය යටිතල පහසුකම් සියල්ල නිමකර අවසන්. පානීය ජලය වැසිකිලි කැසිකිලිවලට අමතරව ආහාරපාන ලබාගන්නට දිවා රෑ දන්සල් පවා සංවිධානය කරලා යනවා.ඊට අමතරව ඔවුන්ගේ සෞඛ්‍ය පහසුකම්... උතුරේ සිට එන පිරිස් සඳහා වෙනම සෞඛ්‍ය මධ්‍යස්ථානයක් කටගමුව මහ වනයේ පිහිටවලා තියෙනවා. මැලේරියා පිළිබඳ පරීක්ෂාවකට... ඊට අමතරව වෛද්‍ය පහසුකම් ලබාදීලා තියෙනවා...”මහ වනය තුළින් කතරගමට උතුරු නැඟෙනහිර සිට පාද යාත‍්‍රාවේ පැමිණෙන බැතිමතුන් පරීක්ෂා කිරීම සඳහා විධිමත් පරිගණක ක‍්‍රමයක් ද එක් කරගෙන තිබේ. ඔකඳ මුරපොළෙන් මහ වනයට පිවිසෙන්නට ප‍්‍රථම ඔවුන්ගේ තොරතුරු සහ ලබාගත් ඡායාරූප සහිතව පරිගණක ගත කෙරෙන අතර කොච්චිපතාන ප‍්‍රදේශයේ දී නැවත ඔවුන් සෝදිසියට ලක් කෙරේ.පාගමනින් එන බැතිමතුන් සඳහා අවශ්‍ය පානීය ජලය ලබාගැනීමට යුද හමුදාවේ සහාය ඇතිව ජල ටැංකි මඟ දිගට සවි කර තිබේ. එක්රැස් කරගෙන පැමිණි ජලය අවසන් වුවහොත් ඔවුන්ගේ පිහිටට මෙම ජලටැංකි උපයෝගි කරගත හැකිවේ. මහ වනය දෙපස ආරක්ෂක භටයන් යොදවා ඔවුන්ට නිසි ආරක්ෂාව ද ලබාදී ඇති අතර ආහාර ප‍්‍රශ්නයක් ඇති වුවහොත් ආහාර පාන ලබාදීමට හමුදාව ඉදිරිපත් වී සිටියි.ජනාධිපති ජ්‍යෙෂ්ඨ සහකාර ලේකම් පද්මසිරි රාජපක්ෂමේ දිනවල කතරගම යාල අවට පවතින දැඩි නියඟය බැතිමතුන්ට පමණක් නොව ආරක්ෂක අංශවලට පවා ගෙන දෙන්නේ දැඩි අපහසුතාවයකි. ඒත් ඒ අපහසුතාවය නොසලකා යුද හමුදාව දැවැන්ත කාර්ය භාරයක් මෙහිලා ඉටු කරයි.පාද යාත‍්‍රාවේ එන සියලුම බැතිමතුන් කටගමුව ප‍්‍රදේශයේ දී විශේෂ වෛද්‍ය කණ්ඩායමක පරීක්ෂාවට ලක්වේ. බෝවෙන රෝග මෙන් ම මැලේරියා රෝගය ඇත්තවුන් හඳුනා ගැනීම යුද හමුදාවේ ද සහාය ඇතිව එම වෛද්‍ය කණ්ඩායම මගින් සිදු කරයි. ඔකඳින් ඇතුළු වන මෙම බැතිමතින් සියල්ල ම කතරගම තෙක් පැමිණෙන්නේ ද යන්න ආරක්ෂක අංශවල දැඩි අවධානයට යොමු ව තිබේ.මඟ ගෙවා එන ඇතැම් පිරිස් යාල වනය මායිම් කරගෙන ඇති ගම්මාන වලට යෑම වැළැක්වීම සඳහා විශේෂිත ආරක්ෂක වැඩපිළිවෙළක් ක‍්‍රියාත්මක වේ.යුද හමුදාවේ සියලු කටයුතු යාල හම්බන්තොට ප‍්‍රදේශ බාර නිසි බලධාරි කර්නල් දේවේන්ද්‍ර පෙරේරා යටතේ සිදුවේ. ඊට අමතරව කතරගම පොලිසියට අනුයුක්ත විශේෂ නිලධාරීහු විශාල පිරිසක් කතරගම දේවාලය හා ඒ අවට ආරක්ෂක භූමිය රැකවරණයේ යෙදෙති. කතරගම පොලිස් ස්ථානාධිපති ලක්සිරි චන්දිම මේ සියල්ල අධීක්ෂණය කරයි. පුද බිම මත්පැනින් තොර කර තිබීම විශේෂ ලක්ෂණයකි. මතට තිත නීතිය තදින් ක‍්‍රියාත්මක වන බව පැහැදිලි ය.කතරගම ඇසළ උත්සවයට සමගාමීව කතරගම කිරිවෙහෙර රාජමහා විහාරයේ ඇසළ සති පිරිත් පූජෝත්සවය මේ මස 28 වැනි දායින් ආරම්භ කෙරේ.එය ලබන අගෝස්තු 4 වැනිදා තෙක් කතරගම කිරිවෙහෙර රජමහා විහාරාධිපති හිමියන්ගේ අනුශාසනා පරිදි අති උත්කර්ෂවත් අන්දමින් පැවැත්වේ. 28 වැනි දින ආරම්භක දින සධාතුක කරඬුව වැඩම කරනු ලබන්නේ බස්නායක නිලමේ තැන්පත් ශෂීන්ද්‍ර කුමාර රාජපක්ෂ මහතා ය. ඇසළ සතිපිරිත් දේශනය දොරකඩ අස්න අනුශාසනාව සහ අර්ධ ශ්‍යාධික දක්ෂිණාව සඳහා දිවයිනේ නන්දෙසින් මහ සංඝරත්නය වැඩම කරති.පසුගිය 22 වැනිදායින් කතරගම මහ දේවාලයෙන් ඇරැඹි පෙරහර පිට වීදියේ ගමන් කර වල්ලි අම්මා දේවාලයට පැමිණෙයි. පෞරාණික චාරිත‍්‍ර වාරිත‍්‍ර මුල් තැන දෙමින් පුද සිරිත් පැවැත්වීමෙන් අනතුරුව පෙරහර මහ වීදියේ ගමන් කර මහ දේවාලයට පැමිණේ. ගිනි පෑගීම අගෝස්තු මස 02 වැනිදා මධ්‍යම රාති‍්‍රයේ පැවැත්වෙන අතර මෙවර ද ඒ සඳහා බැතිමතුන් විශාල පිරිසක් සහභාගි වනු ඇතැයි අපේක්ෂා කෙරේ.ලංකාවේ විවිධ කලායතනවල නර්තන කණ්ඩායම් අලි ඇතුන් ගෙන් පිරි ඉතාමත් අලංකාරවත්ව පැවැත්වෙන අවසන් මහ පෙරහර අගෝස්තු 5 වැනි දින පැවත්වෙන අතර ඊට පසුදා (6) මැණික් ගඟේ දිය කැපීමෙන් පෙරහර කටයුතු අවසන් වෙයි.ජාති ආගම් බේද නොතකමින් මඩකලපුවේ සිට නඩරාජලා ද පොතුවිල් හි සිට මුබාරක් ලා ද පොලොන්නරුවේ සිට මුතුබණ්ඩලා ද මෙවර කිසිම බියක් සැකක් නොමැතිව කඳ සුරිඳු පිහිට පතා පැමිණ සිටිති.මැණික් ගඟෙන් එකට නා පිරිසුදු වූ ඔවුහු එකට උයා පිහාගෙන කමින් කඳ සුරිඳුන් අභියස වැඳ වැටෙන්නේ සිය දුක්ඛ දෝමනස්ස සියල්ල අමතක කොට දෙවියන්ගේ ආශිර්වාදය ලැබ ගන්නට ය.“හාරෝ හරා... හරෝ හරා... හරෝ හරා...කීර්ති මෙන්ඩිස් පිංතූර - සුලෝචන ගමගේ</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>26</day>
    </date>
    <link>http://www.silumina.lk/2009/07/26/_art.asp?fn=af0907263</link>
    <topic>පාසල් බෑගය බරයි!</topic>
    <author>සමඟ සාකච්ඡා කළේ සුභාෂිණී ජයරත්න ඡායාරූප - විමල් කරුණාතිලක</author>
    <content>අභියෝගවලට අභියෝග කළ ගෝඨාභය රාජපක්ෂඇඟට නොදැනී හොරකම් කරන ඉන්ටර්නෙට් හොරාහරෝ... හරා හරෝ හරාපාසල් බෑගය බරයි!නොමියෙන මතකයක් වූ ජනකඅපේ කඳුළු ගංගා නවත්තපු එකට ජනාධිපතිතුමාට මං පින් දෙනවාමහනුවර තදබදය මකන කටුගස්තොට නව පාලමකඳ කුමරු සිහි කරන කතරගම ඇසළ උළෙලකිතු සසුනේ නව යහපත් එඩේරාණෝජීවිතය සුන්දරයිසිළුමිණ පුවත්පතේ ‘ජනමත’ පිටුවෙන් වරින් වර විවාදයට යොමු වූ කරුණක් පසුගියදා අධ්‍යාපන අමාත්‍යාංශයේ දැඩි අවධානයට ලක්විය. ඒ පාසල් දරුවන්ට මහත් වදයක් වූ අධික බරින් යුත් පාසල් බෑගයයි.අධ්‍යාපන අමාත්‍යාංශයේ ග‍්‍රන්ථ ප‍්‍රකාශන අංශය පසුගියදා මේ පිළිබඳව පුළුල් සමීක්ෂණයක් කළ අතර ඒ පුළුල් සමීක්ෂණයේ ප‍්‍රතිඵල පසුගියදා ඉදිරිපත් කැරිණි. අධ්‍යාපන අමාත්‍ය සුසිල් පේ‍්‍රමජයන්ත, අධ්‍යාපන අමාත්‍යංශ ලේකම් නිමල් බණ්ඩාර යන මහත්වරුන්ගේ අධීක්ෂණය යටතේ කි‍්‍රයාවට නැංවෙන මෙම යෝජනා පිළිබඳව සිළුමිණට අදහස් දැක්වූයේ අධ්‍යාපන ග‍්‍රන්ථ ප‍්‍රකාශන කොමසාරිස් ඩබ්ලිව්.එම්.එන්.ජේ. පුෂ්පකුමාර මහතා ය.අපේ රටේ පාසල් දරුවන්ගෙන් සියයට 60 කටත් වඩා වැඩි පිරිසක් සම්මත බර ප‍්‍රමාණය ඉක්මවූ පාසල් බෑගයක් කරේ එල්ලාගෙන අකුරු කියන්නට පාසල් යති. දකින්නන්ගේ දෙනෙත් විස්මයට පත්කරවමින් පාසල් දරුවන් මෙම බෑගය එල්ලා ගෙන යන්නේ වැඩිහිටියකු සිමෙන්ති කොට්ටයක් කරේ එල්ලා ගෙන යන පරිද්දෙනි.මෙසේ හෙයින් අද අකුරු හදාරන්නට පාසලට යන දරුවා පාසල වෙත පියමං කරන්නේ මහත් අපහසුවෙනි. එය ඔහුට මහත් වූ වදයකි. සාමාන්‍ය කතා ව්‍යවහාරයෙන් කියයි නම් පාසල් බෑගය ‘ඇණයකි’‘කරේ එල්ලාගෙන යන’ පාසල් බෑගය (ඕචජඬ නචජඬ ථධඤඥත) එනම් ස්කූල් බෑගය අද මෙරට ජනපි‍්‍රයතම පාසල් බෑග් විලාසිතාවකි. මෙහි පොත්, අත්‍යවශ්‍ය ද්‍රව්‍ය රිසිසේ අහුරා ගැනීමට ද ඉඩකඩ ලැබෙන පරිදි කොටස් කිහිපයක් ද තිබේ. මීට වසර ගණනාවකට කලින්, අපි පාසල් යන මුල් අවදියේ ජනපි‍්‍රය පාසල් බෑගයක් වූයේ ‘සූට් කේසයයි’, ‘සූට් කේසයට’ පොත් ඇහිරූ පසු එය කදිමට අතේ එල්ලා ගෙන යා හැක. අවශ්‍ය වුවහොත් බිම තබා ඒ මත වාඩි වී සිටීමට වුවද හැකිය.පාසල් යන දරුවන්ගෙන් බහුතරයක් කිලෝ ග‍්‍රෑම් 4 කට ආසන්න වූ විශාල බරක් කරේ රඳවාගෙන බස් රථයට ගොඩ වෙති. බස් රථයේ රියැදුරන් හැකිතරම් උත්සාහ කරන්නේ මොවුන් මඟහැර යන්නටයි. විශාල පාසල් බෑග් සහිත දරුවන් ගොඩකර ගත්තහොත් සෙනඟ පටවන්නට කොන්දොස්තරට හෝ රියදුරුට හැකියාවක් නැත.කොන්ද නමාගෙන සෙනඟ පැටවූ බස්රථයට ගොඩවන දරුවන්ට කොන්දොස්තර ගෙන් ලැබෙන ප‍්‍රථම විධානය වන්නේ බෑග් එක ගලවා අතට ගත යුතු බවයි. කෙසේ හෝ දරුවා පාසලට ගොඩවන්නේ පිබිදුණු මනසකින් නොව බෑගය නිසා අවුල් වූ මනසකින් හා පීඩාකාරී ගතකිනි.විවේචනදරුවන් දැනුමින් පෝෂණය කිරීම සඳහා පාසල් ගතවුවත් ඔවුන් රෝගීන් බවට පත්කරන මේ පාසල් පොත් බෑගය සම්බන්ධ බොහෝ විවේචන පසුගිය කාලය පුරා මවුපියන්, ගුරුවරු, වෛද්‍යවරුන් මෙන් ම ජනමාධ්‍ය මගින් ද ප‍්‍රචාරය වන්නට විය.වෛද්‍යවරු බහුතරයක් මෙහි සෞඛ්‍යමය ගැටලු පෙන්වා දුන්හ. බෙල්ලේ හා කොන්දේ කැක්කුම මේ දරුවන්ගේ සාමාන්‍ය පැමිණිලිය. නමුත් මෙහි දීර්ඝ කාලීන අපි නොසිතන අයහපත් ප‍්‍රතිවිපාක ද ඇතිවිය හැක.මේ අතර කායික රෝග විශේෂඥ වෛද්‍යවරු පෙන්වා දෙන්නේ මෙමඟින් උරහිස එල්ලා වැටීම මෙන්ම කොඳු ඇට පෙළ ඇදවීම වැනි කායික ගැටලු රාශියක් ද දරුවන්ට අකාලයේ ඇතිවිය හැකි බවයි. පාසල් දරුවන් ගත කරන කාලය ඔවුන්ගේ දේහ ශක්තිය ද ගොඩ නැඟෙන්නා වූ කාලයකි. මේ කාලයේ ශරීරයට මෙන්ම කොඳු ඇට පෙළට ඇති කරන්නා වූ හානිය ඉතා බරපතළ විය හැකි බව ද වෛද්‍යවරු පෙන්වා දෙති.සෞඛ්‍ය තත්ත්වයපාසල් බෑගයේ නිශ්චිත බර පිළිබඳ වෛද්‍ය කපිල ජයරත්න මහතා පුළුල් සමික්ෂණයක් මෑතකදී සිදුකර ඇත. ඔහු පෙන්වා දී ඇත්තේ ලක්ෂ 40 ක් වූ පාසල් ළමයින් අතුරින් සියයට 80 ක්ම පාසල් බෑගයේ පිට කොන්දේ එල්ලාගෙන යන බවයි. මෙම සමීක්ෂණයට අනුව වෛද්‍යවරු තීරණය කළේ පාසල් පොත් බෑගය තිබිය යුතු උපරීම බර වන්නේ දරුවාගේ දේහ බරින් සියයට 10 කටත් වඩා අඩු ප‍්‍රමාණයක් බවයි.එකම වයසේ වුව ද දරුවන්ගේ දේහ බර විවිධය. දරුවාට හොඳ සෞඛ්‍යමය තත්ත්වයක් ගොඩ නැඟෙන්නට නම් ඔහුගේ හෝ ඇයගේ පොත් බෑගයේ සියයට 10 කටත් වඩා අඩුවිය යුතුයි.කවුරු මෙසේ කීවත්, කවුරු යම් යම් මතවාද ඉදිරිපත් කළත් මේ කනගාටුදායක තත්ත්වයේ කිසිදු වෙනසක් වී නොමැත. වගකීම කාගේ හෝ සතු වුවද දුක් විඳින්නේ අසරණ දරුවන්ය.කිලෝ ගණනකින් බර වූ මේ බෑගයේ ඇත්තේ මොනවා ද? එදා ගුරුවරු ඉගැන්වීම් කළේ තමා විසින් සොයා ගත් විෂය කරුණු වලින් වුවත් අද ගුරුවරයා ඉගැන්වීම් කරන්නේ සිසු පොතින්ය. නැතිනම් පෙළ පොතින්ය. මේ නිසා ශිෂ්‍යයන්ට පෙළ පොත් බෑගයේ සැමදාම තබාගන්නට සිදුවෙයි.ශිෂ්‍යයන්ට දැනුම සමසේ බෙදී නොයාමේ ප‍්‍රතිඵලයක් ලෙස අධ්‍යාපන අමාත්‍යාංශයේ අධ්‍යාපන ග‍්‍රන්ථ ප‍්‍රකාශන දෙපාර්තමේන්තුව ද ප‍්‍රධාන විෂයන්ට පමණක් නොව සියලු විෂයන්ට පෙළ පොත් මුද්‍රණය කෙළේය. මේවා තනිව ගෙන යා හැකි පරිදි සකස් වූ නිසා පෙළ පොත් වල පිටු ගණන ද සාපේක්ෂව වැඩිවිය. මෙහි අවසන් ප‍්‍රතිඵලය වූයේ අධික බරින් යුත් පොත් මිටියක් ළමයින් අතට පත්වීමය.මොනිටර් පොත්අපි කුඩා කල සටහන් ලිවීමට ගත්තේ පිටු 40, නැතිනම් උපරීම පිටු 80 අභ්‍යාස පොත් ය. කාගේ විධානයකින් හෝ අද දරුවන්ගේ පොත් බෑගයට පිටු 200 හෝ ඊට වැඩි මොනිටර් අභ්‍යාස පොත් එක්වී ඇත. එක විෂයකට එක ගණනේ වූ පොත් විශාල තොගයක් දිනපතාම බෑගයේ ගෙන යති.වතුර බෝතලයට අමතරව කෑම වේල් 3 කට පමණ ආහාර ද අමතර පංති සඳහා වූ ටියුෂන් පොත් පත් මෙන්ම ඇඳුම් ද දරුවගේ බෑගයේ ඇත. කෙටියෙන් කියතහොත් අද දරුවාගේ පාසල් ගමන වන්දනා ගමනකි. වන්දනාවක් සඳහා අවශ්‍ය සියලුම දේ ඔහුගේ බෑගයේ ඇත.මේ පිළිබඳ කතා කළ යුතු තැනට අත ගැසිය යුතු තැනටම ප‍්‍රශ්නය බැරැරුම් වෙද්දි රටක අධ්‍යාපනය නියෝජනය කරන අධ්‍යාපන අමාත්‍යාංශය මේ ප‍්‍රශ්නයේ ගැටලුව නිරාකරණය කිරීමේ මඟට අවතීර්ණ විය. මීට මාස 02 කට පමණ පෙර අධ්‍යාපන අමාත්‍යාංශයේ අධ්‍යාපන ග‍්‍රන්ථ ප‍්‍රකාශන දෙපාර්තමේන්තුව මගින් මෙම ගැටලුව පිළිබඳ පුළුල් සමීක්ෂණයක් කළ අතර එහි නිගමන පසුගියදා ප‍්‍රකාශයට පත් කෙළේය.අධ්‍යාපන අමාත්‍ය සුසිල් පේ‍්‍රමජයන්ත, අධ්‍යාපන ලේකම් නිමල් බණ්ඩාර හා අධ්‍යාපන ග‍්‍රන්ථ ප‍්‍රකාශන කොමසාරිස් ඩබ්ලිව්.එම්.එන්.ජේ. පුෂ්පකුමාර මහත්වරුන්ගේ අධීක්ෂණය යටතේ මෙම සමීක්ෂණය සිදුකළ අතර මෙම සමීක්ෂණයෙන් සොයා ගත් දේ, නිගමනය කළ දේ මෙන්ම ඉදිරියේදී මේ සම්බන්ධයෙන් ගන්නා කි‍්‍රයාමාර්ග පුළුල්ව ප‍්‍රථම වරට සිළුමිණ පුවත්පත ඉදිරිපත් කරයි.පාසල් පොත් බෑගයේ බර වැඩිවීම සම්බන්ධයෙන් අධ්‍යාපන ප‍්‍රකාශන දෙපාර්තමේන්තුවෙන් සපයනු ලබන පෙළ පොත් වල බලපෑම ගැන විමසා බැලීමේ ගවේෂණාත්මක විමර්ශනය සිදුවූයේ අහඹු ලෙස තෝරාගත් පාසල් කිහිපයක ළමයින් ගුරුවරුන් හා මවුපියන්ට ප‍්‍රශ්නාවලි ලබා දීමෙනි. මේ ප‍්‍රශ්නාවලි නිකුත් කිරීමේ දී විශේෂ අවධානයක් ප‍්‍රශ්න කිහිපයකට යොමු විය.පොත් බෑගයේ බර ඇත්තටම සිසුන්ට දැරිය නොහැකි බරක් ද, එසේ නම් කුමන බලපෑමක් ඇති කරයි ද, බෑගයේ බරට බලපෑ හේතු සාධක, අධ්‍යාපන ප‍්‍රකාශන දෙපාර්තමේන්තුව කොතෙක් දුරට වගකිව යුතු ද. දැනට එක් එක් ශ්‍රේණියට සපයන පෙළ පොත් ගණන ප‍්‍රමාණවත් ද, නැතිනම් අඩුකළ යුතු ද, නැතිනම් පිටු ගණන සැකැස්ම වෙනස් කළ යුතු ද මෙන් ම බෑගයේ බර අඩු කිරීමට කළ යුත්තේ කුමක්ද යන ප‍්‍රධාන අංශ කිහිපයක් කෙරේ පිළිතුරු සෙවීම මෙම ගවේෂණයේ අරමුණ විය.මේ ගවේෂණාත්මක විමර්ශනය සඳහා අහඹු ලෙස බස්නාහිර පළාතේ පාසල් 15 ක් තෝරා ගැනුණි. එක පාසලකින් සිසුන් 10 ක් ද, ගුරුවරු 5 ක් ද මවුපියන් 5 ක් ද බැගින් සිසුන් 152 ක්, ගුරුවරු 75 ක් මවුපියන් 75 ක් තෝරා ගැනුණි. පාසල් තෝරා ගැනීමේදී එය ජනප‍්‍රිය, පහසුකම් අඩු, නාගරික, ග‍්‍රාමීය මෙන් ම කාන්තා, පිරිමි පාසල් යන විවිධ වර්ග කිරීම් සියල්ලම නියෝජනය වීම විශේෂ කරුණකි.බර වැඩි බෑගයපාසල් පොත් බෑගයේ බර වැඩිවීම ශිෂ්‍යයන්ට බරපතලම ගැටලුවක් වන්නේ එය ගෙන යන ආකාරය අනුවයි. අද බහුතරයක් පාසල් යන්නේ පාසල් බසයෙන් නැතිනම් ලංගම හෝ පෞද්ගලික බසයකිනි. නැත්නම් දුම්රියෙන් ය. මොවුන්ට බෑගයේ බර, බරපතලම ගැටලුවකි.මේ සමීක්ෂණයෙන් ඉතා පැහැදිලිව පෙනී ගියේ ග‍්‍රාමීය පාසල්හි අතිබහුතරය එනම් ග‍්‍රාමීය පාසල් ශිෂ්‍යයන්ගෙන් සියයට 60.2 ක් පාසල් යන්නේ පාගමනින් බවයි. පාසල් බසයෙන් හෝ වෑන් රියකින් යන්නේ සියයට 12.2 ක අඩු පිරිසකි.නමුත් නාගරික ශිෂ්‍යයන් බහුතරයක් එනම් සියයට 41.8 ක් පාසල් යන්නේ බසයෙන් හෝ වෑන් රියෙනි. පයින් යන්නේ සියයට 15.2 ක සුළු පිරිසකි. මේ තත්ත්වයෙන් ග‍්‍රාමීය ශිෂ්‍යයන්ට වැඩි වශයෙන් බෑගයේ බලපෑම පෙන්වුවත් නාගරික සිසුන් ද ඍජුවම එම බලපෑමට යටත්වීම පැහැදිලිව පෙනී යයි.නිවෙසේ සිට පාසලට ඇති දුර ද පාසල් බෑගයේ බර වැඩිවීම දැනෙන කරුණකි. ග‍්‍රාමීය පාසල් වල ශිෂ්‍ය නියැදියෙන් සියයට 72.6 ක් කිලෝමීටර් 2 කට අඩු දුරකින් පාසල් යන අතර එය නාගරික ශිෂ්‍යයන් අතර සියයට 31.6 ක් වේ.වෙනත් ආකාරයෙන් කිවහොත් නාගරික ශිෂ්‍යයන් බහුතරයකට එනම් සියයට 62.4 කට පාසල් පොත් බෑගය කි.මී. 2 කට වඩා වැඩි දුරක් රැගෙන යාමට සිදුවෙයි. නාගරික ප‍්‍රදේශවල ජනප‍්‍රිය පාසල් පසුපස හඹාගෙන යන තරගය නිසා පදිංචියට සමීප පාසල් අතහැර ජනප‍්‍රිය පාසල් සොයා නගරයට පියමං කිරීම මෙහි ප‍්‍රතිඵලයකි.මවුපියන් පවා උත්සාහ කරන්නේ තම දරුවා ළඟට පාසලකට දැමීමට වඩා ඊට කි.මී. ගණනක් දුරින් වූ ජනප‍්‍රිය පාසලකට දමා ගැනීමට ය. ඔවුන්ගේ එකම අභිප‍්‍රාය දරුවාට හොඳ අධ්‍යාපනයක් ලබා දීම වුවත් ඒ තුළ සැඟවුණු ඔවුනට නොපෙනෙන බොහෝ දේ තිබෙන බව ද ඔවුන් නොදැනීම අභාග්‍යයකි.මවුපියන්ට තමන් කළ දේ මෝඩ වැඩක් බව අවබෝධ වන්නේ තවත් වසර ගණනකට පසුව ය. එවිට දරුවන් අධික තෙහෙට්ටුවෙන් හෙම්බත් වූ රෝගීන් ය. අන්තිමේදී ලබාගත් සම්මාන ද නැත.මීළඟට මෙම සමීක්ෂණයේදී විමර්ශනයට ලක්වූයේ පොත් රැගෙන යන ආකාරයයි. මෙම නියැදියට අනුව අතේ එල්ලාගෙන යන බෑගය ගෙනියන ග‍්‍රාමීය පාසල් පිරිස් ඇත්තේ සියයට 1.3 ක් ද, නාගරික පිරිස් සියයට 0 ක් ද වෙයි. එය අතේ එල්ලාගෙන යන බෑගයේ අභාවයට කදිම නිදසුනකි.නමුත් හොඳම ක‍්‍රමය ද මෙයමය. ග‍්‍රාමීය ශිෂ්‍යයන්ගෙන් සියයට 98.7 ක් ද නාගරික සිසුන් සියයට සියයක් ද කරේ/ උරේ එල්ලාගෙන යන බෑගය භාවිතා කරන බව ඉතා හොඳීන් මෙම ගවේෂණයෙන් පෙන්වීය. මෙම ක‍්‍රමය අද ජනප‍්‍රියතම, පහසුතම කාලීන විලාසිතාවන් වී ඇත.විලාසිතාවක්නමුදු මෙම විලාසිතාව අත් හැරිය යුතු යැයි අපි නොකියන්නෙමු. එය දරුවන්ට පහසු ක‍්‍රමය නම් අපි ද එය අනුමත කරන්නෙමු. නමුත් සිදුවිය යුත්තේ එහි අන්තර්ගතය එනම් බෑගයේ අඩංගු දෑ හි වෙනසක් කිරීමයි.ඉහත ගවේෂණයේදී මේ පිළිබඳවත් අවධානය යොමු විය. මෙම ගවේෂණයට අනුව 7 ශ්‍රේණියේ ළමයකුගේ පොත් බෑගයේ පිටු 1520 ක්ද, 8 ශ්‍රේණියේ ළමයෙකුගේ බෑගයේ පිටු 1720 ක් ද, 9 ශ්‍රේණියේ ළමයෙකු‍්‍රගේ බෑගයේ පිටු 2000 ක් ද, 10 ශ්‍රේණියේ ළමයකුගේ බෑගයේ පිටු 1920 ක් ද, 11 ශ්‍රේණියේ ළමයකුගේ බෑගයේ පිටු 2120 ක් ද ආදී වශයෙන් විශාල බරක් ද එක්වී ඇත.ඒ අනුව එක් එක් ශ්‍රේණි වශයෙන් නොසලකා එක් ශිෂ්‍යයකු විසින් දිනකට ගෙන යන අභ්‍යාස පොත් ගණන 10 ක් 12 ක් අතර වෙයි.දිනකට ශිෂ්‍යයෙක් ඉගෙන ගන්නා විෂය ප‍්‍රමාණය හා සසඳ්‍ර බලන විට අභ්‍යාස පොත්වල අසාමාන්‍ය වැඩිවීමක් පෙන්නුම් කරයි. මෙයට හේතු ද ශිෂ්‍යයන් විසින් ම ඉදිරිපත් කර ඇත. සමහරු පොත් ගෙන යන්නේ කාල සටහනකට අනුව නොවේ. බොහෝ ගුරුවරු ද සියලුම පොත් ගෙන එන්නට ශිෂ්‍යන්ට අණ කරති. ඒ නොපැමිණි කාල පරිච්ඡේද සඳහා ඉගැන්වීමට ය.තවත් සමහර සිසුහු පෙළ පොත් හා අභ්‍යාස පොත් වලට අමතරව වෙනත් පොත් ද රැගෙන යති. පුවත්පත්, පුස්තකාල පොත්, මිතුරන්ගේ පොත්, විවිධ ඇගැයීම් ඇතුළු දෑ මේ අතර වෙති. පාසල් පොත් බෑගයේ ඉහත අමතර දෑ අතරින් සියයට 82.2 ක් පුස්තකාල පොත් පත් සඳහා වෙන්වෙයි. සමීක්ෂණයට යොදා ගත් ශිෂ්‍යයන්ගෙන් සියයට 90 කට වැඩි පිරිසක් දිවා ආහාර, වතුර බෝතල, කවකටු පෙට්ටි හෝ පැන්සල් දිනපතාම පාසල් රැගෙන යති.ඉහත සමීක්ෂණයේදී පාසල් පොත් බෑගය දැරිය නොහැකි තරම් බරක් දැයි ඍජුව ශිෂ්‍යයන් ගෙන් ප‍්‍රශ්න කෙරීය. සමස්ත නියැදියෙන් සියයට 96.7 ක් එනම් ග‍්‍රාමීය ශිෂ්‍යයන්ගෙන් සියයට 93.2 ක් හා නාගරික සියයට සියයක් තමනට අමාරු යැයි පිළිතුරු දී තිබුණි. අපහසු නැතැයි ප‍්‍රකාශ කර සිටියේ සියයට 6.8 කි.දැරිය නොහැකි බරක්දරුවන් බොහෝමයක් මේ සමීක්ෂණයේදී තමනට දැරිය නොහැකි බරට හේතු ඉදිරිපත් කර තිබුණි. එනම් තමනට ලබාදී ඇති පෙළ පොත් ප‍්‍රමාණය ඉතා වැඩි ය. ඒවා දිනපතාම රැගෙන යා යුතුයි. දිනයට නියමිත කාල සටහනට අනුව පෙළ පොත් රැගෙන යාම ප‍්‍රමාණවත් වුව ද ගෙන යා යුතු පෙළ පොත් ප‍්‍රමාණයේ සැලකිය යුතු වෙනසක් සිදු නොවේ.එසේ ම සමහර පන්ති භාර ගුරුවරු සියලුම පෙළ පොත් රැගෙන එන ලෙස ශිෂ්‍යන්ට අණ කරති. එසේ කරන්නේ නොපැමිණෙන ගුරුවරුන් වෙනුවට සහන සේවයේ යොදවන්නන් කාල පරිච්ඡේදයට අදාළ විෂය වෙනුවට වෙනත් විෂයන් උගන්වන බැවිනි. ඔවුන් පවසන්නේ පොත් නොගෙනාවොත් ගුරුවරුන්ගේ දඬුවම් හා දෝෂදර්ශනයට ලක්වන බවයි.දරුවන් තුළ අභ්‍යාස පොත් පිළිබඳව ද ඇත්තේ මෙවන් අදහසකි. ඔවුන් පවසන්නේ සටහන් ලිවීමට ගන්නා මොනිටර් අභ්‍යාස පොත් ගණන වැඩි බවයි. බොහෝ විට වසරම එකම පොතක් භාවිතා කරන්නැයි ගුරුවරුම කියති. නැතිනම් තමන්ම ඒ තෝරා ගැනීම කරති. බොහෝ විට විෂයට අදාළ පොත තීරණය කරන්නේ ගුරුවරු ය.බොහෝ දරුවන්ට අලුත් වාරයේදී පාසලට යාමට පෙර කාල සටහන ඔවුන් අතට පත්වෙයි. එහි නියමිත විෂයට නියමිත ප‍්‍රමාණයේ පොත් තීන්දු කර ඇත. මේ තීන්දුව දෙන්නේ පාසලය. නැතිනම් විෂය භාර ගුරුවරුය. දරුවන් තීන්දුවට හිස නමා වාරයේ මුල්ම දින පාසලට යන්නේ පොත් සාප්පුවේ වූ බහුතර පොත් තම බෑගයේ දමාගෙන හා ඉතුරු පොත් අතේ එල්ලාගෙනය.පිටු 80 බර අඩු කරයි ද?පිටු 80 කොපි පොත් භාවිතයෙන් බෑගයේ බර අඩුවෙතැයි දරුවන් තුළ විශ්වාසයක් ඇත. 152 ක් වූ සමස්ත නියැදියෙන් සියයට 68.4 ක් පිටු 80 අභ්‍යාස පොත් භාවිතා කිරීමෙන් බර අඩුවන බව විශ්වාස කළ අතර සියයට 31.6 ක් එසේ නොසිතන බව ප‍්‍රකාශ කළා.පාසල් පොත් බෑගයේ බර වැඩිවීමට ද අධ්‍යාපන අමාත්‍යාංශය නොමිලයේ රජයෙන් සපයනු ලබන පෙළ පොත් සංඛ්‍යාව ද බලපෑම් කරයි. තමනට පෙළ පොත් බරක් වුවත් එය අවශ්‍ය නැතැයි සිතන කිසිවෙක් නැත.බොහෝ සිසුන් ප‍්‍රකාශ කර ඇත්තේ තමනට සපයන පෙළ පොත් සියල්ල දිනපතාම පාසල් රැගෙන යා යුතු බවයි. සමහරු ඒ තමන්ට ප‍්‍රයෝජනවත් වන නිසාද, තවත් අය ගුරුවරු පෙළ පොතින් උගන්වන නිසා ද, තවත් අය ගුරුවරු අණ කරන නිසා ද එසේ දිනපතාම රැගෙන යති. නමුත් මෙම තොරතුරු විමසීමේදී සියයට 53.2 ක්ම දිනපතාම පෙළ පොත් පාසලට ගෙන යාමට කැමැත්ත පළ කර ඇත.පෙළ පොත් වල බර ශිෂ්‍යයන් අපහසුතාවයට පත්වන්නේ කෙසේ ද යන්න පිළිබඳව මීළඟට විමසා බැලිණි. සමස්තයක් ලෙස පෙළ පොත් වල පිටු ගණන අඩු කිරීමට ගත යුතු ක‍්‍රමෝපායන් දරුවන්ගෙන්ම ලබා ගැනුණි.පෙළ පොත් වාර 3 ට පොත් 3 ක් ලෙස මුද්‍රණය කිරීමට සියයට 75 ක් කැමැත්ත ප‍්‍රකාශ කළහ. සියයට 53 ක් එක විෂයකට අදාළ පෙළ පොත කොටස් 2 කට මුද්‍රණය කළ යුතු බවත්, සියයට 44.7 ක් කියවීම් පොත හා වැඩ පොත පොත් 2 ක් ලෙස මුද්‍රණය කළ යුතු බවත් සියයට 31.6 ක් විෂය කරුණු කෙටියෙන් ඉදිරිපත් කළ යුතු බවටත් ප‍්‍රකාශ කළහ.බෑගයේ බරකෙසේ වෙතත් දරුවන්ගෙන් ම ලබාගත් වැදගත් දත්තය වන්නේ පොත් බෑගයේ බර වැඩිවීම නිසා තමන්ට වන ශාරීරික අපහසුතා පිළිබඳවයි. සමීක්ෂණයට භාජනය කළ නාගරික දරුවන් සියලු දෙනාම අපහසුතා ඇතිවේ යැයි ප‍්‍රකාශ කළ අතර ග‍්‍රාමීය ශිෂ්‍යයන් 91.8 ක් ද තමන්ගේ ශාරීරික අපහසුතා පෙන්වා දුනි. පිට කොන්දේ වේදනාව, උරහිස් වේදනාව, හිසරදය, දෙපා මස්පිඩු කැක්කුම හා දෑත්වල වේදනාව ඔවුනතර ජනපි‍්‍රයය.කොටස් දෙකකටඇත්තෙන් ම මේ සමීක්ෂණයෙන් ඉතා හොඳින් පාසල් බෑගයේ බර වැඩිවීම කියාපාන අතර දරුවන්ට ද අවශ්‍ය වී ඇත්තේ මේ බරින් කෙසේ හෝ නිදහස් වීමටය. පහත සඳහන් යෝජනා කි‍්‍රයාත්මක කරන්නැයි දරුවෝ එකහෙළා ප‍්‍රකාශ කර සිටියහ.තමන්ට හිසරදයක් වූ ගණිතය, විද්‍යාව වැනි විශාල පොත් කොටස් 2 කට හෝ 3 කට මුද්‍රණය කරන්නැයි ඔව්හු ඉල්ලා සිටියහ. පොත් නිවසේ තබා යාමට සමහරු ගුරු අවසරය පැතූහ. තවත් අය පංති කාමරය තුළ පොත් තබා යාමේ ඉඩකඩ ඉල්ලා සිටියහ. දිනකට කාල පරිච්ඡේද 2 ක් හෝ 3 ක් එක් විෂයක් ඉගැන්වීම හෙවත් ‘ඩබල් පීරියඩ්’ ක‍්‍රමය ඇති කිරීමට සමහරු යෝජනා කළහ.තවත් අය පෙළ පොතේ අභ්‍යාස හා කි‍්‍රයාකාරකම් වෙනමම මුද්‍රණය කරන මෙන් ඉල්ලා සිටියහ. තවත් අය පිටු අඩු අභ්‍යාස පොත් භාවිතය මෙයට පිළිතුරක් ලෙස ප‍්‍රකාශ කළහ. මේ සියල්ලම වේදනා විඳින දරුවන්ගේ යෝජනාය.මේ සියලුම යෝජනා, චෝදනා මෙන්ම සමීක්ෂණ ප‍්‍රතිඵල අධ්‍යාපන අමාත්‍යාංශයේ අධ්‍යාපන ග‍්‍රන්ථ ප‍්‍රකාශන කොමසාරිස් ඩබ්ලිව්.එම්.එන්.ජේ. පුෂ්පකුමාර මහතාගේ අධීක්ෂණය යටතේ විශ්ලේෂණය විය.මෙම සමීක්ෂණයේදී අදාළ නිලධාරීන් විසින්, අවස්ථා කිහිපයකදීම පාසල් කිහිපයකදී දරුවන්ගේ බෑග් හා එහි බර පරීක්ෂා කෙරීය. එහිදී පෙළ පොත් සියල්ලේ බර කි. ග්රැම් 1 - 4 අතර තිබුණු අතර සෙසු අභ්‍යාස පොත්, වතුර බෝතල්, කෑම පෙට්ටි ආදියේ බර කි. ග‍්‍රෑ 3 - 7 අතර විය. සමහරුන්ගේ බෑගය පමණක් කි. ග‍්‍රෑ. 2 ක බරින් යුක්ත විය.මෙමඟින්ද ඉහත සමීක්ෂණයෙන් ද පාසල් පොත් බෑගයේ බර වැඩිවීමට අධ්‍යාපන ප‍්‍රකාශන දෙපාර්තමේන්තුවෙන් නොමිලයේ සැපයෙන පොත්වල බලපෑම් එතරම් බරපතළ නොවන බව ද පෙනී යයි. 1, 2, 3, 4, 5 යන ශ්‍රේණිවලට සැපයෙන පොත් වල බර සිසුනට දරාගත හැකි මට්ටමක පවතියි. එහි උපරීමය කි. ග‍්‍රෑ. 1.13 නොඉක්මවයි.නමුත් 6 වැනි ශ්‍රේණියේ සිට ඉහළට පෙළ පොත් වල බර කැපී පෙනෙන ලෙස ඉහළ ගොස් ඇත. එයට හේතු වී ඇත්තේ කනිෂ්ඨ ශ්‍රේණිවල විෂය මාලාවට අලුත් විෂයන් ගණනාවක් එක්ව තිබීමයි. ඉහත සමීක්ෂණයේ පාසල් බෑගයේ හා පෙළ පොත් වල වෙනස සංසන්දනයේදී පෙළ ;පාත් වල බර මෙන් දෙගුණයක බරක් බෑගය තුළ අන්තර්ගතව ඇති බව පෙනේ.වැඩි සැලකිල්ලක්අධ්‍යාපන අමාත්‍යාංශය කළ මෙම සමීක්ෂණයේ ප‍්‍රතිඵල අනුව එළඹෙන ඉදිරි කාලය තුළ පාසල් පොත් බෑගය කෙරේ සෘජු අවධානයක් යොමු කිරීමට අධ්‍යාපන අමාත්‍යාංශය සූදානම් වෙයි.එහි ප‍්‍රධානම පියවර ලෙස 2011 සිට කි‍්‍රයාත්මක වන පරිදි පිටු 121 - 240 අතර පෙළ පොත් කොටස් 2 ක් ලෙස ද පිටු 240 ට වැඩි පෙළ පොත් කොටස් 3 ක් ලෙස ද මුද්‍රණය කිරීමට ග‍්‍රන්ථ ප‍්‍රකාශන කොමසාරිස් තුමා කටයුතු යොදනු ඇත. මෙමඟින් අමතර පිරිවැයක් වැය වුවද නැවත භාවිතයෙන් ඒ තත්ත්වය අඩුකර ගැනීමට උත්සාහ කරයි.දෙවනුව පිටු 80 අභ්‍යාස පොත් භාවිතය පිළිබඳ පාසල් ශිෂ්‍ය දිරිමත් කිරීම ද, පාසල් වලට උපදෙස් ලබා දීමටත් අමාත්‍යාංශය බලාපොරොත්තු වෙයි.වෛද්‍ය නිර්දේශයතෙවනුව වෛද්‍ය නිර්දේශය මත ආදර්ශ බෑගයක් හඳුන්වා දීමට ද අධ්‍යාපන අමාත්‍යාංශය බලාපොරොත්තු වෙයි. එසේ ම සැහැල්ලු, විනිවිද පෙනෙන අඬු සහිත බෑග් පරිහරණයට ද සිසුන් දිරිමත් කිරීමට ද බලාපොරොත්තු වෙයි.තවත් ඉදිරිපත් කරන යෝජනාවක් වන්නේ ‘ඩබල් පීරියඩ්’ ක‍්‍රමයයි. මෙම ක‍්‍රමයෙන් සෑහෙන දුරට පොත් බෑගයේ බර අඩුවෙතැයි අපේක්ෂා කෙරේ.විෂය සන්ධාරය අඩු කිරීම හෙවත් නියමිත විෂය කරුණු අඩු කිරීම ද මෙහිදී කළ යුතු යැයි හැඟෙන තවත් යෝජනාවකි. එවිට අතිරේක පංතිවලට සහභාගිවීම අඩුවීම තුළින් අමතර පොත් ගෙන යාම ද වැළැකේ.පානිය ජලය පාසලෙන් ලබා ගැනීම පාසල් තුළ පොත් තබා යාමේ ඉඩකඩ ලබාදීම් වැනි කරුණු තුළින් ද අපේක්ෂා කරන්නේ මේ සඳහා පිළියමක් ලබාදීමටය.මේ කි‍්‍රයාමාර්ග ඉදිරියේදී සාර්ථකව කි‍්‍රයාත්මක වුවහොත් එය අනාගතය බාර ගන්නට සූදානම් දරු පරපුරට ද කරන්නා වූ මහත්ම සෙතක් වනු ඇත.සමඟ සාකච්ඡා කළේ සුභාෂිණී ජයරත්න ඡායාරූප - විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>26</day>
    </date>
    <link>http://www.silumina.lk/2009/07/26/_art.asp?fn=af0907269</link>
    <topic>නොමියෙන මතකයක් වූ ජනක</topic>
    <author>චන්දන බණ්ඩාර</author>
    <content>අභියෝගවලට අභියෝග කළ ගෝඨාභය රාජපක්ෂඇඟට නොදැනී හොරකම් කරන ඉන්ටර්නෙට් හොරාහරෝ... හරා හරෝ හරාපාසල් බෑගය බරයි!නොමියෙන මතකයක් වූ ජනකඅපේ කඳුළු ගංගා නවත්තපු එකට ජනාධිපතිතුමාට මං පින් දෙනවාමහනුවර තදබදය මකන කටුගස්තොට නව පාලමකඳ කුමරු සිහි කරන කතරගම ඇසළ උළෙලකිතු සසුනේ නව යහපත් එඩේරාණෝජීවිතය සුන්දරයිජනක නම් වූ සහෘදයා අපෙන් සදහටම සමුගෙන ගියේය. ඔහු යළිත් කෙදිනකවත් අපට හමුවන්නේ නැත. පසුගිය ඉරිදා හැන්දෑවරුව මගේ මතකයට නැඟෙනවිට නෙතට කඳුළක් ගෙනෙයි. ඒ අපේ ළබැඳි මිතුරාගේ අකල් වියෝව මගේ සවනත වැකුණු මූසල හැන්දෑව වූ නිසාය.දිනය හරියටම මතක නැත. මගේත් ළබැඳි මිතුරු ජනකගේත් හමුවීම මගේ මතකයට නැඟෙයි. ඒ පොලොන්නරුව ප‍්‍රදේශයේ පැවැති මංගල උත්සවයකදීය. මනාලයා වූයේ දිනමිණ කතු මඬුල්ලේ උප කතුවරයකු වූ මාලන් බණ්ඩාරය. ජනක යනු කෙතරම් ගතිගුණවලින් පිරි මිනිසෙකුදැයි මා හඳුනාගත්තේ එදිනය.’දිනමිණ’ කතු මඩුල්ලේ මාධ්‍යවේදීන් වූ ජනක විජේරත්න, භක්ති මෙන්ඩිස්, අනුරාධ, ආසිරි මල්ලවආරච්චි, ප‍්‍රභාත්, චතුර ගීතනාත් ඇතුළු මංගල උත්සවයට සහභාගි වූ අපේ පිරිසට නොසිතූ ලෙස ඇබැද්දියකට මුහුණ දෙන්නට එදා රාති‍්‍රයේ සිදුවිය. අපේ එකම ගැලවුම්කාරයා වූයේ ජනකය. ජනකගේ පොකැට්ටුව හිස් විය.ඔහු පොලොන්නරුවේ සිට මාතලේට යන ගමන් ගාස්තු තබාගෙන අපේ පිරිසට කොළඹට ඒමට සහ රාතී‍්‍ර ආහාර ගැනීමට අවැසි මුදල් ලබාදුන්නේය. ජනකගේ ළෙන්ගතු සිනහව, අව්‍යාජත්වය, පිරිසිදු හදවත සහ පිරුණු මනුස්සකම අපට කවදාවත් අමතක කරන්නට නොහැකිය. ජනකගේ අකල් වියෝව නිසා කම්පා වූයේ ‘දිනමිණ’ කතු මඩුල්ල පමණක්ම නොවේ. ඔහුගේ අහිංසක මනුස්සකම නිසා ඔහු ඇසුරු කළ නොකළ ලේක්හවුසියේ හැම දෙනාම ඔහු නිසාවෙන් දුක්වූහ.ගිය ඉරිදා උදෑසන මාතලේ නිවෙසින් කොළඹ පැමිණි ජනක ගිය සඳුදා රාති‍්‍රයේ දහයේ කනිසම වෙද්දී ආපසු ගෙදර ගියේය. එහෙත් ඔහු ගෙදර ගියේ ප‍්‍රාණය නිරුද්ධ වූ මිනිසකු ලෙසිනි. ඔහු යළිත් ලේක්හවුසියට නොඑන බව අපට සපත කැර තිබේ.ජනකගේ දේහය තැන්පත් කළ රිය මාතලේ රත්තොට නිවෙසට ළඟා වූයේ ප‍්‍රභූ ආරක්ෂක පොලිස් යතුරු පැදියක් පෙරටු කැර ගෙනය. ජනමාධ්‍යවේදියකු ලෙස ජනකට ඉහළම ගෞරව සත්කාර ලැබිණි. ජනකගේ දේහය තැන්පත් කැර තිබූ නිවෙසේ දින දෙකක් ගත කළ මාහට පසක් වූ දේ බොහෝය.ජනකගේ නිවෙස ඉදිරිපිට වූ බැනරයකින් මා හද සලිත විය. ‘අනුග‍්‍රහය ජනක විජේරත්න’ එහි කුඩා අකුරින් ලියා තිබිණි. එය ජනක මරණාධාර සමිතියකට පරිත්‍යාග කළ බැනරයකි. ඔහුගේම මළගම දිනයේ ඔහු මුද්‍රණය කළ බැනරයක් ප‍්‍රදර්ශනය වීම දෛවයේ සරදමක් දැයි මට සිතිණි.සඳුදා දිනයේ පළවෙන ‘දිනමිණ’ මුල් පිටුවේ සංස්කරණ කටයුතු කළ ජනකට ඔහුගේ මරණය පිළිබඳ ප‍්‍රවෘත්තිය එම පිටුවේම පළවෙනු ඇතැයි සිහිනෙන්වත් නොසිතෙන්නට ඇත. එහෙත් එය එසේ සිදුවිය. අප නොසිතන, නොපතන බොහෝ දේ සිදුවේ. ලෝක ධර්මතාව එය වුවත් ජනක වැනි මනුස්සකම පිරුණු මිනිසුන් මේ තරම් ඉක්මනින් සමුගෙන යන්නේ ඇයි දැයි අපට ප‍්‍රශ්නයක් නැඟෙයි. ජනක ඔබට නිවන් සුව...චන්දන බණ්ඩාර</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>26</day>
    </date>
    <link>http://www.silumina.lk/2009/07/26/_art.asp?fn=af09072610</link>
    <topic>අපේ කඳුළු ගංගා නවත්තපු එකට ජනාධිපතිතුමාට මං පින් දෙනවා</topic>
    <author>සටහන – උපාලි සමරසිංහ ඡායා - විමල් කරුණාතිලක</author>
    <content>අභියෝගවලට අභියෝග කළ ගෝඨාභය රාජපක්ෂඇඟට නොදැනී හොරකම් කරන ඉන්ටර්නෙට් හොරාහරෝ... හරා හරෝ හරාපාසල් බෑගය බරයි!නොමියෙන මතකයක් වූ ජනකඅපේ කඳුළු ගංගා නවත්තපු එකට ජනාධිපතිතුමාට මං පින් දෙනවාමහනුවර තදබදය මකන කටුගස්තොට නව පාලමකඳ කුමරු සිහි කරන කතරගම ඇසළ උළෙලකිතු සසුනේ නව යහපත් එඩේරාණෝජීවිතය සුන්දරයියාපනයඅර්ධද්වීපයේ මියගිය පළමුවැනිපොලිස් අධිකාරිවරයාගේ බිරිය කියයිලොව කවදත් මිනිස්සු උපදිති! එසේම මැරෙති. මරණයේ අවදානම ඉදිරියේ කවරදාවත් නොමැරෙන්නට යළි උපදින මිනිස්සු ද සිටිති. එවන් මිනිසුන් රට ජාතිය වෙනුවෙන් මිය යන්නන් බව අවිවාදිතය.ඔවුහු දේශපෙ‍්‍ර්මීහුය. දේශද්‍රෝහීන් විසින් මරනු ලබන තරමටම ඔව්හු අමරණීය වෙති. යාපනයේදී ත‍්‍රස්තයන්ගේ කුරිරු ක්ලේමෝ බෝම්බ ප‍්‍රහාරයකින් මිය ගිය සෝමසිරි විජේරත්න ජයසුන්දර ඒ.ඇස්.පී. මහත්මයා එවැන්නෙකි. මියගොස් දැනට වසර 25ක් ගතවීත් ඔහු පොලිස් දෙපාර්තමේන්තුව වෙනුවෙන් කළ උදාරතර මෙහෙයේ යශෝරාවය තවමත් නොකැළැල්ය.වසර තිස් ගණනක යුද්ධයේදී යාපන අර්ධද්වීපයේ මියගිය පළමුවැනි පොලිස් අධිකාරිවරයා ඔහුය. සිරි ජයසුන්දර නම් කෙටි නමින් ප‍්‍රචලිත මේ පොලිස් නිලධාරියාගේ බිරිය නාලනීය.”මගේ මහත්තයා මියගියේ 1984 අගෝස්තු 5 වැනිදා පලාලි වැල්වැටිතුරෙයි ප‍්‍රදේශයේදී. එතකොට මගේ ලොකු පුතාට වයස අවු. 8යි. මද්දුම පුතාට වයස අවුරුදු 6යි. දුවට තාත්තා මතකවත් නෑ. එයාට වයස දෙකහමාරයි. මේ යුද්ධය අවසන් වූ දවසේ තමයි මට පුදුමාකාර සැහැල්ලුවක් දැනුණේ.අද මේ දරුවො ලොකුයි. කොටි හැතිකරේ මහත්මයා මැරුවට පස්සෙ මං මේ දරුවො හදාගන්න නොවිඳිනා දුක්වින්දා. ඒ වෙලාවෙ මගෙ මල්ලිලා දෙන්න තමයි දරුවන් බලාගත්තේ. අන්තිමට මේ නිසාම ඒ අය කසාද බැන්දෙත් පහුවෙලා. මං වගේ අහිංසක වෙච්ච ගෑනුන්ගෙ කඳුළු ගංගා නවත්වපු එකට මං ජනාධිපතිතුමාට පින්දෙනවා...ඇය දිගටම කියාගෙන ගිය කතාව අනුවේදනීයය. ඇගේ මතකය අතරින් මම ඒ.ඇස්.පී. සිරි ජයසුන්දරගේ අතීත තොරතුරු කියමි.සිරි ජයසුන්දර කොළඹ ආනන්දයේ උගත් දීප්තිමත් ශිෂ්‍යයෙක් විය. හා හා පුරා කියා ඔහු රස්සාවකට ඉල්ලුම් කළේ පොලිසියටය. උසට සරිලන මහතකින් හෙවත් ආරෝහ පරිණාහ දේහයකින් යුත් සිරි 1964 දී මෙසේ උප පොලිස් පරීක්ෂකවරයකු ලෙස පත්වීම ලැබීය.කළුතර පොලිස් අභ්‍යාස විද්‍යාලයේ පුහුණුව සඳහා ගිය මේ එස්.අයි. මහත්මයාට නේවාසිකාගාරයේදී තවත් එස්.අයි. මහත්මයකු මුණගැසිණ. ඒ මිතුදම දුර දිග ගියේය. කෙතරම් වීද යත් සෙනරත් ජයසිංහ නම් ඒ එස්.අයි.ගේ නැගණිය නාලිනී සිරිගේ දයාබර බිරිය වන තරමට යාළුකම නෑකමක් දක්වා දුර ගියේය. 1971 ජූනි මාසයේ ඔවුන්ගේ විවාහය සිදුවිය.හලාවත, නිවිතිගල, ඇඹිලිපිටිය, දැදිගම, පොලොන්නරුව, මලකළපුව ආදී වශයෙන් ජයසුන්දර මහතා ස්ථාන මාරුවීම් ලබා යන හැම තැනකටම නාලිනීට ද යන්නට සිදුවිය.තරුණ පොලිස් නිලධාරියා සිය බිරින්දෑ ද දරුවන් ද සමඟ දුෂ්කර ව්‍යායාම කළේ මේ රටට හොඳ හෙටක් හැදීමටය. ඇඹිලිපිටියේදී ඔවුන්ගේ කුඩා දරු දෙදෙනාට (ඒ වන විට සිටියේ දරු දෙදෙනෙකි) නිව්මෝනියාව වැළඳිණි. අනෙක් තාත්තලා මෙන්ම මේ පොලිස් තාත්තා ද දරුවන් කැටුව දොස්තර ගෙදර දිව්වේය. සුළි සුළඟින් හා ගංවතුරින් උතුරු නැඟෙනහිර හෙම්බත් වන විට මේ එස්.අයි.මහත්මයා සිටියේ දරු පවුල ද සමඟ මඩකළපුවේය.සේවයට කැපවූ හිතක් තිබුණු සිරි ජයසුන්දරට දේශපෙ‍්‍ර්මී දේශපාලකයන් ද උදව් කළේය. උප පරීක්ෂක තනතුරේ සිට සහකාර පොලාස් අධිකාරි දක්වා ඔහුගේ තනතුර උසස් වී ගියේ ඇත්තටම ඔහු පෑ වික‍්‍රම නිසාමය. බොරැල්ල ර්‍ණ.ධ්.ඛ්. කාලයේදී වනාතමුල්ල මතු නොව කොළඹ මුඩුක්කු මේ පොලිස් නිලධාරියාගේ යකඩ සපත්තුවෙන් හෙල්ලුම් කෑවේය. ඒ දුරාචාරයට තිත තබමිනි. සාධාරණ යුක්තිසහගත පුද්ගලයාට කවරදාවත් මේ නිලධාරියා හරස් නොවීය.දැදිගම පොලිසියට ඔහු අනුයුක්ත කළේ මැතිවරණ සමයකදීය. සිරිමා.ආර්.ඩී.බණ්ඩාරනායක මැතිනිය සිරි ජයසුන්දර ඒ.ඇස්.පී.ට සැලකුවේ තම පුතකුට පරිද්දෙනි. නීති විරෝධී කසිප්පු ඇල්ලීමට ද සිරි සූරයෙකි. ඒ වැටලීම්වලදී ධනවතා, බලවතා, දුප්පතා, ප‍්‍රබලයා, දුබලයා මිනුම් ඔහුට කවරදාවත් තිබුණේ ද නැත.කන්දපොඩියන් මඩකළපුවේ සිටි නමගිය අපරාධකරුවෙකි. ඔහු පොලිස් දෙපාර්තමේන්තුවට ද බලවත් තර්ජනයක් විය. කන්දපොඩියන් අල්ලා ගැනීමට මේ ඒ.ඇස්.පී. මහත්තයා කැලෑ වැදුණේ පොදු ජනතාව මේ චණ්ඩියාගෙන් බේරා ගන්නටය. ඔහු ඒ දිනවල රාති‍්‍රය පහන් කළේ මදුරු දෂ්ටයෙන් පීඩා විඳිමින් ගල් වැටි අතෙර්ය. කෑමට ගත්තේ හුළං විස්කෝතුය. නාලිනිගේ රස අහර සොයා නොගිය හෙතෙම කටුක පීඩා විඳිමින් කන්දපොඩියන් අල්ලා ගත්තේය. කන්දපොඩියන්ගෙන් පීඩාවට පත් මිනිසුනට යහපත් කාලයක් යළි උදා විය.”මගේ මහත්තයා හරිම සංවේදියි. දුප්පත් මිනිස්සු කෙරෙහි එයා කවදත් හොයා බැලුවා. ඇඹිලිපිටියේදී බෙහෙත් හේත් ගන්න බැරි දුගී දුප්පත් අය ජීප් රථයේ දාගෙන ගිහින් පෞද්ගලිකව බේත් පවා අරන් දීලා තියෙනවා. මේ රටේ ප‍්‍රශ්නය ගැනත් එයාට තිබුණෙ ඒ වගේම කැක්කුමක්. දුකක්!දරුවන්ට පුදුමාකාර ආදරයක් තියෙන්නේ. දීර්ඝ නිවාඩුවක් ගත කරලා එයා 1984 අගෝස්තු 04 වැනිදා ආයිත් වැල්වැටිතුරෙයි ගියා. ඒ කාලෙ හමුදාව හා පොලිසිය ඒකාබද්ධවයි රාජකාරි කළේ. පලාලි කෑම්ප් එකේ ඒ දවස්වල මහත්තයත් එක්ක ආරක්ෂක ලේකම් ගෝඨාභය රාජපක්ෂ මහත්තයත් හිටියා.අද ආරක්ෂක මණ්ඩල ප‍්‍රධානී සරත් ෆොන්සේකා මහත්තයත් ආදි ආනන්දියෙක්. මහත්මයත් එක්ක කිට්ටුව වැඩ කළා. මගේ ලොකු අයියා තමයි දඹදෙණිය හිටපු මන්තී‍්‍ර පී.බී.වෑත්තෑව මහතා. අපි කොහොමත් ශ‍්‍රීලනිපයට තමයි කවදත් වැඩ කළෙත්. ඒ නිසා අතිගරු ජනාධිපතිතුමත් නාලිනී කියලා මට කතාකරන්නෙ. එතුමා කවරදා හරි මේ යුද්ධය නවත්වන බව මා දැන සිටියා.නාලිනී යළිත් හඬ අවදි කළාය. එහෙත් ඇගේ හඬ මොහොතින් මොහොත බිඳ වැටේ. නවතී. යළිත් අවදිවන්නේ සුසුමකුත් සමඟය.”හැමදාම මහත්තයා ටෙලිපෝන් කරනවා. ඒ අඳුරු දවසේ මට කතාකළේ නෑ. මගේ හිත ගැස්සුනා. පලාලි කෑම්ප් එකෙන් විපරම් කරන කොට මහත්තයා අපව දාලා ගිය බව දැනගත්තා. එදා ජීප් රථයේ ඉදිරිපස වම්පස අසුනෙ හිටියෙ මේජර් කෙනෙක්. මහත්තයාට යන්න තිබුණෙ පිටුපස්සෙ ආසනයක. රියැදුරු සියනෑ කෝරලේ කෙනෙක්.මහත්තයා හිනාවෙලා කියලා තියෙනවා “කොල්ලො ඕකෙන් බැහැපන්. මාත් හොඳ සියනෑ කෝරලේ කොල්ලෙක්. (එයාගෙ ගම කළගෙඩිහේන) මං එළවන්නම්” කියලා එයා රියදුරු පසුපසට යවලා රියැදුරු අසුන බාරගෙනයි ඉඳලා තියෙන්නෙ. කොටි ගහපු ක්ලේමෝ බෝම්බ ප‍්‍රහාරයක් එල්ලවුණේ ඊට ටිකකට පස්සෙයි. ඉස්සරහ හිටපු මේජර්ගෙත් ඇසක් නැතිවුණා. මගෙ මහත්තයා මැරුණා.සිරි ජයසුන්දර ඒ.ඇස්.පී. මහත්තයා හදිසියේම මියගිය පුවතින් කැළැඹී ගියේ එම අහිංසක දරු තිදෙනා හා බිරිය නාලිනී පමණක් නොවේ. එදා නාවල නුගේගොඩ ඔවුන් පදිංචිව සිටි නිවෙස පිහිටි පරිසරයම ශෝකයෙන් මැලැවුණි. 1983 දෙමළ මිනිසුනට හිරිහැර වන මොහොතේ ඔවුන් බේරා ගැනීමට කටයුතු කළ මේ උසස් මානව හිතවාදී පොලිස් නිලධාරියා එම වරිගයාගේම බෝම්බයකින් මියගිය පුවත ඇසූ සමහර දෙමළ ව්‍යාපාරිකයෝ කඳුළු සැලූහ.එහෙත් සියල්ල සිදුවී හමාරය. දිරිය කතක් වූ නාලිනී තම සැමියා ;වනුවෙන් බර කරට ගත්තාය. දරුවන්ට ඉහළින්ම උගන්වා සමාජයේ ඉහළ තැන්වලට ගෙනාවාය. ඊට පවුලේ නෑයින්ගෙන් මෙන්ම මල්ලිලා දෙදෙනොගේ උපරිම සහාය ලැබිණි. අද ලොකු පුතා හේමාල් යුද හමුදා මේජර්වරයෙකි. පොඩි පුතා ලක්මාල් කලක් හමුදාවේ සිට විශ‍්‍රාම ලබා දැනට විදේශයක රැකියාවක් කරයි. දුව උදාරා ද උසස් රැකියාවක නියුතුව හිඳී.නාලිනී ජයසුන්දර මහත්මිය අප සමුගන්නා විට කී කතාව ඉතාම වැදගත්ය.”මහ එකා ප‍්‍රභාකරන් මැරුණා කීවාම මා නම් පිළිගත්තේ නෑ. පස්සෙදි මාධ්‍යයෙන් මිනිහා අරගෙන එන ඡායාරූප දැක්කමයි අප පිළිගත්තෙ. මේ කොටි බිලිගත්තෙ අපේ මහත්තුරු විතරක් නොවේ. මේ රටේ අහිංසක දරුවන්ගෙ අනාගතය. තවමත් මේ පිළිල අපෙන් ඉවරයක් වුණාය කියලා සරලව හිතන්න එපා. හැමවිටම විමසීමෙන් ජීවත්වීමයි වැදගත්. මගෙ මහත්තයා නැති කළත් කොටියාට මගේ ධෛර්යය නැතිකරන්න නම් කවරදාවත් බැරිවුණා.සටහන – උපාලි සමරසිංහ ඡායා - විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>26</day>
    </date>
    <link>http://www.silumina.lk/2009/07/26/_art.asp?fn=af0907265</link>
    <topic>මහනුවර තදබදය මකන කටුගස්තොට නව පාලම</topic>
    <author>ඡායාරූප හා සටහන මහානාම ගලහිටියාවමහනුවර උතුර විශේෂ</author>
    <content>අභියෝගවලට අභියෝග කළ ගෝඨාභය රාජපක්ෂඇඟට නොදැනී හොරකම් කරන ඉන්ටර්නෙට් හොරාහරෝ... හරා හරෝ හරාපාසල් බෑගය බරයි!නොමියෙන මතකයක් වූ ජනකඅපේ කඳුළු ගංගා නවත්තපු එකට ජනාධිපතිතුමාට මං පින් දෙනවාමහනුවර තදබදය මකන කටුගස්තොට නව පාලමකඳ කුමරු සිහි කරන කතරගම ඇසළ උළෙලකිතු සසුනේ නව යහපත් එඩේරාණෝජීවිතය සුන්දරයි26 වැනිදා ජනපති අතින් ජනතා අයිතියට පැවරෙන කටුගස්තොට නව පාලමශ‍්‍රී ලංකාවේ අතිදර්ශනීය කන්ද උඩරට මනස්කාන්ත සුන්දර පරිසරය, සෞම්‍ය දේශගුණය හා බැඳුණු මහා වාලුකා නදිය කඳුරට ප‍්‍රදේශය හරහා ගලා බස්නා ස්වභාවික වටිනා සම්පතකි.සිරිපා අඩවියේ සිට කඳු, හෙල්, පල්ලම්, තැනිතලා බිම් ඔස්සේ ගලා යන මහවැලි නදිය ලංකාවේ ප‍්‍රධානතම ගංගාවයි. ති‍්‍රකුණාමලයෙන් මහා සාගරයට එක්වන මහවැලි නදියෙන් එගොඩ මෙගොඩ වෙන්වී ඇති ගම් බිම්, නගර හා පළාත් සංඛ්‍යාව බොහොමයකි. ඒවා සම්බන්ධ කිරීම සඳහා ඉදිකර ඇති පාලම් අතර, ප‍්‍රධාන තැනක් මෙන් ම විශේෂත්වයක් ගන්නා පාලම කටුගස්තොට පාලමයි.ඓතිහාසික මහනුවර නගරයට උතුරු දෙසින් කි.මී. 4 ක් පමණ ඈතින් මහවැලි ගඟ හරහා ඉදිකර ඇති පාලම පිහිටි කටුගස්තොට භූමිය අතීත ශ‍්‍රී ලංකාවේ පැරැණි රාජධානි වන රුහුණු, මායා, පිහිටි තී‍්‍රසිංහලය මායිම් වන සන්ධිස්ථානයයි.කඩිනමින් වැඩ අවසන් කෙරෙන නව පාලමඒ - 9 මාර්ගයේ උතුරු මැද හා වයඹ පළාත් යා කෙරෙමින් 1858 දී ඉංග‍්‍රීසි ජාතික වෝර්ඩ් ආණ්ඩුකාරවරයාගේ පාලන සමයේදී ඉදිකර ඇති මෙම පැරැණි යකඩ පාලම මහවැලි ගඟ හරහා ඉදිකර ඇති පැරැණි පාලම් අතර ප‍්‍රධාන තැනක් ගන්නා පාලමකි.මේ වනවිට වසර 150 කට අධික කාලයක් පැරැණි මෙම පාලම කුරුණෑගල සහ මාතලේ යන බිම් පෙදෙස්වල පිහිටි කඳු වැටි අතර ඇති ගලගෙදර සහ බලකඩුව යන දුර්ග මාර්ග ඓතිහාසික මහනුවර නගරය හා සම්බන්ධ කරමින් ඉදිකරන ලද්දකි.මහනුවර රාජධානිය ආක‍්‍රමණය කිරීම සඳහා පෘතුගීසි හා ලන්දේසි හේවායන් මෙම දුර්ග මාර්ග භාවිතා කර ඇති නමුත්, එකල ගඟෙන් එගොඩවීම සඳහා පාලමක් නොතිබූ හෙයින් ඔවුන් ඔරු පාරු භාවිතා කර ඇති බව සඳහන් වේ.කෙසේ වෙතත් ඉංගිරිසින් ඔවුන්ගේ වෙළෙඳ භාණ්ඩ නැව් ගත කිරීම සඳහා ති‍්‍රකුණාමල වරාය යොදා ගැනීමත්, ඉන්දියාවට යාම සඳහා කෙටි මාර්ගයක් වශයෙන් ඉන්දියාවට යාබදව තිබෙන උතුරු වෙරළත් මහනුවරට සම්බන්ධ කර ගැනීමේ අභිලාෂයෙන් මෙම පාලම ඉදිකර ඇති බව පෙනේ.එසේම මලබාර් වරායෙන් සහ කොරමැන්ඩල් වෙරළෙන් කම්කරුවන් ගෙන්වා ගැනීමේ පහසුවත්, එම ප‍්‍රදේශ හා කන්ද උඩරට මහනුවර නගරය අතර සන්නිවේදනය වැඩි දියුණු කර ගැනීමත් මෙම පාලම ඉදිකිරීමේ වැදගත් අරමුණක් බව ඓතිහාසික තොරතුරු පෙන්වා දෙයි.අතීතයේදී මහවැලි ගඟ තරණය කළ ස්ථානයක් වන අලුත්ගංතොට නම් වූ ස්ථානයට නුදුරින් ස්වාභාවිකව පිහිටීම නිසා ද කටුගස්තොට මෙම පාලම ඉදිකිරීම වැදගත් දායාදයක් වී ඇත.1923 ඉංගිරිසි ජාතික ඉංජිනේරුවරයෙකු වන බිංග්හැම් මහතාගේ ප‍්‍රසිද්ධ වැඩ දෙපාර්තමේන්තුවේ ඉතිහාසය අනුව 1858 සැප්තැම්බර් මස 01 දින මෙම පැරැණි පාලමේ වැඩ ආරම්භ කළ බව පෙනී යයි. එහි ප‍්‍රධාන ඉංජිනේරුවරයා ලෙස කටයුතු කර ඇත්තේ ජේ.ඒ. ක්ලේ නැමැති අයෙකි.1858 මුල් අවදියේ කටුගස්තොට යකඩ පාලම හා අවට ප‍්‍රදේශය ඉංගිරිසි ජාතික චිත‍්‍ර ශිල්පියකු දුටු අයුරු.වැඩ සම්බන්ධ ලිපිකරු වශයෙන් ඩබ්. ලැපන් නැමැති අයෙක් සේවය කර ඇත. ලැටිස් ක‍්‍රමයට යකඩින් නිම කරන ලද මෙම පාලම දිගින් අඩි 140 ක් වූ කොටස් තුනකින් සමන්විත වන අතර, සම්පූර්ණ දිග අඩි 420 කි.එදා පැවැති කටුගස්තොට පාලම වාහන ගමනාගමනය සඳහා විවෘත කිරීම සිදු වූ අවස්ථාව ඉතාමත් විනෝද ජනක අවස්ථාවක් වූ බව ඉතිහාසය සඳහන් කරයි.1858 සැප්තැම්බර් මස 01 දින මෙහි ඉදිකිරීම් කටයුතු ආරම්භ කර වසර එක හමාරකට පසු 1860 මාර්තු මස 01 දින වාහන ගමනාගමනය සඳහා වෝර්ඩ් ආණ්ඩුකාර වරයාගේ ප‍්‍රධානත්වයෙන් උත්සවාකාරයෙන් පාලම විවෘත කර ඇත. විවෘත කිරීමේ උත්සවයට ආණ්ඩුකාරවරයා, ප‍්‍රාදේශීය පාලකයින් ඇතුළු ආරාධිත අමුත්තන් 250 දෙනකු සහභාගි වී ඇති අතර, විවෘත කිරීම සඳහා මෝටර් රථ 25 ක් පාලම මතින් ධාවනය කැරුණු බව සඳහන් ය.වාහන මුදා හැරීමෙන් පසු පාලම මත විනෝද ජනක රැඟුම් දර්ශන රැසක් ඉදිරිපත් කර සහභාගි වූවන් තෘප්තිමත් කර ඇත. මේ උත්සවයේ ආණ්ඩුකාරවරයා විශේෂ අමුත්තා වූ අතර, ඔහු ද රංගනයට සහභාගි වී ඇත.කලකට පසු වාහන තද බදය නිසා පාලමට පීඩනය අධික වූ බැවින් එය ශක්තිමත් කිරීම සඳහා පැරැණි බද කොටස හා අඩි පාර වෙනස් නොකොට අතර මැදින් කුළුණු යොදා 1905 දී ප‍්‍රතිසංස්කරණය කර ඇත. 1939 දී ප‍්‍රසිද්ධ වැඩ දෙපාර්තමේන්තුව යටතේ මෙම පාලම නැවත ප‍්‍රතිසංස්කරණය කර ඇති බව පැරැණි පාලමේ සඳහන් ලිඛිත සටහනකින් පෙනේ.ඒ අනුව එවකට මාර්ග සහ ප‍්‍රසිද්ධ වැඩ ඇමැති මේජර් ජේ.එල්. කොතලාවල, ප‍්‍රසිද්ධ වැඩ අධ්‍යක්ෂ කෙනත් ද ක්‍රෙයිසර්, ප‍්‍රධාන ඉංජිනේරු එස්. මහාදේව සහ කම්හල් ඉංජිනේරු සී.සී. ඕරාම් යන මහත්වරුන්ගේ අධීක්ෂණය යටතේ යළිත් ප‍්‍රතිසංස්කරණය කර ඇත.දුම්බර මිටියාවත සහ රමණීය කඳු මුදුන් 4 ක් සහිත නකල්ස් කඳුවලට අඩි 5000 ක් උසින් පිහිටි හුන්නස්ගිරි කඳු මුදුන පසුබිම් කොට ඉදිකර ඇති, අද දක්වාම උපරිම අයුරින් ප‍්‍රයෝජනයට ගන්නා කටුගස්තොට පැරැණි පාලම ඉංගිරිසි ජාතික ඉංජිනේරුවරුන් ගේ විශ්මය ජනක නිමැවුමකි.සියවස් එක හමාරකට අධික කාලයක් පැරැණිවීමත්, අධික වාහන තදබදයක් හේතුවෙන් වර්තමානයට මෙම පාලම ප‍්‍රමාණවත් නොවීම නිසා මෙම ස්ථානයේ නව පාලමක් ඉදිකිරීමට යෝජනා විය.මේ සඳහා එවකට පැවැති රජයන් යටතේ තෙවරක් ම මුල් ගල් තැබූ නමුත් ඒවා නාම පුවරුවලට පමණක් සීමා වූ අතර, පාලමක් ඉදිවූයේ නැත.වරින් වර ප‍්‍රතිසංස්කරණය කරන ලද පැරැණි යකඩ පාලමවර්තමානයට ගැළපෙන ආකාරයේ නව පාලමක් මෙම ස්ථානයේ කඩිනමින් ඉදිකිරීමේ අවශ්‍යතාවය වටහාගත් මහින්ද රාජපක්ෂ ජනාධිපතිතුමා අග‍්‍රාමාත්‍ය වරයාව සිටි වකවානුවේ නැවත වරක් මුල්ගල් තබා වැඩ ආරම්භ කරනු ලැබීය. ඒ අනුව 2006 ජූනි 19 දින නව පාලමේ ඉදිකිරීම් කටයුතු ආරම්භ කෙරිණි. මේ සඳහා ඇස්තමේන්තු ගත වියදම රුපියල් මිලියන 405 කි.මේ වනවිට රුපියල් මිලියන 525 ක් ක් වැය වී ඇති බව මාර්ග සංවර්ධන අධිකාරිය පවසයි. වැය වන මුදලින් සියයට 70 ක් අරාබි ආර්ථික සංවර්ධනය සඳහා වූ කුවේට් අරමුදලින් ලබාදෙන අතර, සියයට 30 ක් ශ‍්‍රී ලංකා රජය මගින් යෙදවීමට නියමිත ය.ජනාධිපතිතුමා විසින් වරින් වර කරන ලද අධීක්ෂණය යටතේ ඉදිකිරීම් කටයුතු කඩිනමින් සිදුවූ මංතීරු 4 කින් සමන්විත නව පාලමේ දිග මීටර් 130 කි. පළල මීටර් 20 කි. රාජ්‍ය සංවර්ධන හා නිර්මාණ නීතිගත සංස්ථාව මෙහි කොන්ත‍්‍රාත් කරු වූ අතර, මාර්ග සංවර්ධන අධිකාරිය අධීක්ෂණ කටයුතු කළේ ය.කලක් තිස්සේ පැවැති අවශ්‍යතාවක් සපුරා ලමින් අලුතින්ම නව පාලමක් ඉදිකිරීම මඟින් උතුරු, නැගෙනහිර, වයඹ පළාත්වල ගමනාගමනය සඳහා පහසුකම් සැලසෙන අතර, කුරුණෑගල, මාතලේ, මහියංගණය ආදී මාර්ගවලින් මහනුවර නගරයට සේන්දු වන වාහන වලට කඩිනමින් නගරයට ඇතුළුවීමට අවස්ථාව උදාවේ.පැරැණි පාලමේ පටු බව නිසා දැනට වසර ගණනාවක් තිස්සේ මහනුවර සිට කටුගස්තොට දක්වා පැවැති අධික වාහන තදබදය හා කි.මී. 4 ක පමණ දුර ප‍්‍රමාණයක් යාමට මෙතෙක් පැයකට අධික කාලයක් ගතවීමෙන් මහජනතාවට සිදුවූ බලවත් අසීරුතාව නව පාලම විවෘත කිරීමෙන් අනතුරුව මඟ හැරෙනු ඇත.කෙසේ වෙතත් නව පාලම ගමනාගමනය සඳහා විවෘත කරනු ලැබූවත්, පැරැණි යකඩ පාලම එලෙසම පවත්වාගෙන යනු ඇතැයි මහජනතාව බලාපොරොත්තු වෙයි.ඡායාරූප හා සටහන මහානාම ගලහිටියාවමහනුවර උතුර විශේෂ</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>26</day>
    </date>
    <link>http://www.silumina.lk/2009/07/26/_art.asp?fn=af0907266</link>
    <topic>කඳ කුමරු සිහි කරන කතරගම ඇසළ උළෙල</topic>
    <author>සටහන හා ඡායාරූපය අම්බලන්තොට පී.රණවීර (බරවකුඹුක සමූහ)</author>
    <content>අභියෝගවලට අභියෝග කළ ගෝඨාභය රාජපක්ෂඇඟට නොදැනී හොරකම් කරන ඉන්ටර්නෙට් හොරාහරෝ... හරා හරෝ හරාපාසල් බෑගය බරයි!නොමියෙන මතකයක් වූ ජනකඅපේ කඳුළු ගංගා නවත්තපු එකට ජනාධිපතිතුමාට මං පින් දෙනවාමහනුවර තදබදය මකන කටුගස්තොට නව පාලමකඳ කුමරු සිහි කරන කතරගම ඇසළ උළෙලකිතු සසුනේ නව යහපත් එඩේරාණෝජීවිතය සුන්දරයිතංගල්ල හේනකඩුව පුරාණ විහාරයේ දේව මන්දිරයේ ඇති කතරගම ස්කන්ධකුමාර දෙවිඳුන්ගේ ඉපැරණි පිළිමයමේ ඇසළ මාසය දෙවියන්ට අයත් මාසයක් යයි බෞද්ධයන් අතර විශ්වාසයක් පවතී. ඇසළ පුන් පෝදා බුදුන්වහන්සේ පස්වග මහණුන් ඇතුළු දෙවියන්ට පළමුවන ධර්මදේශනාව පැවැත්වීම නිසා මේ මාසය බෞද්ධයන්ට ඉතා වැදත් මාසයකි.දෙවියන්ට කෙරෙන පූජෝපහාර ලෙස සෑම ඇසළ පෙරහරක්ම, මේ මාසයේ පැවැත්වෙනුයේ මේ නිසාය. කතරගම දේවාලයේ පැවැත්වෙන උත්සව තුනකි. සම්ප‍්‍රදායිකව සිංහල අවුරුදු දිනවල සිදුකෙරෙන බක්මහට විශේෂිත අවුරුදු මංගල්‍යයත්, දින 15ක් පුරා පැවැත්වෙන ඇසළ පෙරහැර මංගල්‍යයත්, ඉල් මහ මංගල්‍යයත් මේ උත්සව තුනයි. අතීතයේදී මේ ඇසළ උත්සවය දම්සක් උත්සවය යනුවෙන් පැවතී ඇත්තේ ද මේ නිසා විය යුතුය.මේ අනුව ඇසළ මාසය (ජූලි මාසය) දෙවියන්ගේ පූජෝපහාරය සඳහා වෙන්වූ මාසයක් ලෙස ද දේවභක්තිකයෝ සිහිපත් කරති.අලුත්නුවර දේවාලයෙන් ඇරඹෙන මංගල්‍ය කාලය කතරගම, මහනුවර, දෙවිනුවර ආදී වශයෙන් ඒ ඒ ස්ථානවල නැකත් යෙදෙන ආකාරයට කප් සිටුවා ඇසළ උත්සවය පවත්වනු ලබයි. මහනුවර ඇසළ උත්සවයේ ද කප් සිටුවීම සිදුවන්නේ ද නාථ දේවාල භූමියේ බැවින් මෙයද දේව සංකල්පය අනුව ඇතිවූ මංගල්‍යයක්.කතරගම පුදබිමේ පැවැත්වෙන වාර්ෂික ආගමික උත්සව, පුද පෙරහර අතර ප‍්‍රමුඛත්වය හිමිවන්නේ ඇසළ උත්සවයටයි. දින 15ක් පුරා පැවැත්වෙන මේ උත්සවය පළමු අංගය වන්නේ කප් සිටුවීමයි. ඉන්පසු ඇසළ උත්සවය ආරම්භ වී පෙරහැර 15ක් පැවැත්වීම, ගිනි පෑගීම, දිය කැපීම ආදී දේව පූජා විධි පිළිබඳ සියලු කාර්යයන් බුදුදහමට ප‍්‍රමුඛත්වය දෙමින් සිදුකිරීම පවත්වාගෙන එන සම්ප‍්‍රදායකි.දින 15ක් පුරා පැවැත්වෙන පෙරහර දිනපතාම දේවාලයෙන් පිටත්වන්නේ කිරිවෙහෙර විහාරාධිපති අලුත්වැවේ සෝරත නාහිමිපාණන් ප‍්‍රමුඛ භික්ෂූන් වහන්සේලාගේ සෙත් පිරිත් සජ්ඣායනයෙන් ආශිර්වාද ලබාගැනීමෙන් පසුවයි.පුරාණයේ තල්පතක ලියා භික්ෂූන් වහන්සේලාට පිරිතට ආරාධනාව කරනු ලැබිණි. අද තල්පත් භාවිතය නොමැති බැවින් කඩදාසියක මෙම ආරාධනා පත‍්‍රය සකස් කර පිළිගන්වනු ලබයි.එම ආරාධනාව අනුව නියමිත වේලාවට භික්ෂූන් වහන්සේලා මහ දේවාලයේ සඳුන් මණ්ඩපය නමින් හැඳින්වෙන ඇතුළු ගර්භයේ සිට ආගමික චාරිත‍්‍ර ඉටුකරනු ලබයි.කිරිවෙහෙර විහාරස්ථානයෙන් රත්නත‍්‍රයේ ආශිර්වාද ලබාගැනීමෙන් පසු ඇරඹෙන පෙරහර සමය නිමවන්නේ අවසාන පෙරහර කිරිවෙහෙරට ගොස් රත්නත‍්‍රය උදෙසා පූජා සත්කාර පැවැත්වීමෙනි.කතරගම ඇසළ උත්සවය යනු සාමාන්‍ය දේවාල පූජා විධි ක‍්‍රමයක් නොවේ. මෙය ජාතික, ආගමික, සමඟිය මූර්තිමත් කරමින් සහජීවනය තහවුරු කරන ජාතික අනන්‍යතාවයක් හෙළිකරමින් අනාදිමත් කාලයක සිට පැවැතෙන සංස්කෘතික මංගල්‍යයකි.සන්නසක්කතරගම ස්කන්ධකුමාර දෙවියන්ගේ මහාර්ඝ කඩුව පිහිටවූ තංගල්ල හේනකඩුව පුරාණ විහාරයට සහ ස්කන්ධ කුමාර දෙවි රජුන්ගේ කඩදොර දිව්‍යරාජ භවනට ඇතුළුවන දොරටුව.එලාර රජු සමඟ සටන්කොට ඔහු පරදවා එදා රට එක්සේසත් කළ දුටුගැමුණු රජතුමා යුද්ධයට යාමට පෙර කතරගම දෙවිඳුන්ට වූ බාරය ඔප්පු කිරීම සඳහා කතරගම දේවාලය ඉදිකරවා පූජාකොට උත්සව පවත්වා දේවාලයේ කටයුතු වෙනුවෙන් සන්නස් සකස්කොට ඒ අනුව කටයුතු කරන ලෙසට එදා නියෝග කර තිබුණි.එම සන්නසේ සඳහන් නියමයන්ට අනුව ප‍්‍රථම බස්නායක නිලමේ වන එතුමාගේ බෑනා ප‍්‍රථමයෙන් දෙවියන් උදෙසා දේව පෙරහර අංග ඇතුළත් කරමින් කොහොඹ කළ පෙරහර මංගල්‍යයක් සිදුකර ඇති බව කතරගම පිළිබඳ ඉතිහාසගත කරුණු හෙළිකරයි.අද එය කාලානුරූපව වෙනස්වී වර්තමානයට උචිත ආකාරයට දිනෙන් දින වෙනස් වෙමින් මහා දේව මංගල්‍යයක් ලෙස පැවැත්වේ.දුටුගැමුණු රජතුමාගේ සන්නසේ සඳහන් පරිදි සම්ප‍්‍රදායානුකූලව පැවැත්වෙන මෙම පෙරහර මංගල්‍යයේ පළමු පෙරහර පහ මඟුල් පෙරහර වශයෙන් ද හයවන පෙරහරට මුල් බස්නායක නිලමෙ තුමන්ලා විසින් සිදුකළ රාජකාරී සමූහයක් නියමය පරිදි කළ යුතුව ඇත.ඇසළ උත්සවය පැවැත්වෙන සමයේ තම නිල නිවෙසේ ගරුතර මහා සංඝරත්නය උදෙසා සපිරිකර දානමය පිංකම් පැවැත්වේ. මහා දේවාලයේ ඉදිරිපස අතුපන්දලම අලුත් අතු දමා අලුත් කිරීම ද පෙරහර චාරිත‍්‍රයේ සමඟ බැඳුණු තවත් පැරණි චාරිත‍්‍රයකි.කතරගම දෙවියන්ගේ ආශිර්වාදය ලබාගැනීමේදීත් කතරගම දෙවියන් පිළිබඳව දැනසිටීම ඉතාම වැදගත්ය. එම දෙවියන්ගේ ස්වරූපය, අධ්‍යාත්මික බලය, එඩිය, ශක්තිය, වීර්යය, පිළිබඳව දැන සිටීම ඉතාම වැදගත් වන අතර ඒ අනුව පූජෝපහාර පවත්වා පින්පෙත් දී දෙවියන්ට කන්නලව් කර ආශිර්වාද අයැදීම කළ යුතුය.තිස් වසරක විනාශකාරී කුරිරු යුද්ධය අවසන් වීම උතුරු නැඟෙනහිර ප‍්‍රදේශවල ජනතාවට මෙන්ම දකුණේ ජනතාවටත් බියෙන් සැකෙන් තොරව කතරගම ඇසළ උත්සවයට සහභාගිවන්නට අවස්ථාව අද උදාවී ඇත.සුර අසුර යුද්ධයකඳ කුමරු ලංකාවට පැමිණීම විජයාගමනයටත් පෙර සිදුවීමකි. ඈත අතීතයේ සුරයන් සහ අසුරයන් අතර යුද්ධයක් පැවැතිණි. ධජග්ග පිරිතේද මේ පිළිබඳව සඳහන්ව ඇත. භූත පුබ්බං භික්ඛවේ දේවාසුර සංගාමෝ සමූපබ්බූල්හෝ අහෝසි’ මහණෙනි පෙරවූ දෙයක් කියමි.දෙවියන් හා අසුරයන් අතර යුද්ධයක් ඇරඹුණි යනුවෙනි. මේ අනුව සුරඅසුර යුද්ධයක් පැවැතී ඇති බවත් එම ප‍්‍රථම යුද්ධයේදී සුරයන් පැරදී ඇති බවත් මෙම යුද්ධය ජයගැනීමට ඊශ්වරට දාව උපන් කුමරා ස්කන්ද කුමරු නොහොත් කතරගම දෙවියන් බව හින්දු සාහිත්‍යයේ දේව පුරාණයේ එන රසවත් කථාවකි.අසුරයා දෙවනවර යුද්ධයෙන් විනාශකරන ලදී. යුද්ධය ජයගත්ත ද අසුර පුත් රාවණ ලංකාව පාලනය කරන ලදී. දඬුමොනරයකින් ඉන්දියාවට ගිය රාවණ රජු සීතා කුමරිය පැහැරගෙන ලංකාවට ගෙනවිත් සඟවාගන සිටීම හේතු කොට ගෙන රාම රාවනා අතර යුද්ධයක් ඇතිවිය. ගුප්ත බලවේග ඒකරාශී කරමින් සිදුවූ මෙම යුද්ධය ද සුර අසුර යුද්ධයට නොදෙවෙනි එකකි.රාම රාවණා යුද්ධයේදී සුර අසුර යුද්ධය ජයගත් කඳ කුමරු රාම කුමරුට උදව්වට ලංකාවට පැමිණියේය. කඳ කුමරුගේ උපදෙස් මත කි‍්‍රයාත්මක වූ රාම කුමරු රාවණා රජු විනාශ කොට සීතා කුමරිය අයත් කරගත්තේය. මෙම රාම රාවණා යුද්ධයේදී රාවණාගේ සොයුරු විභීෂණ ඒරාම කුමරුන්ට යුද්ධය ජයගැනීමට උදව් කළේය.. යුද්ධය ජය ගැනීමෙන් පසු ලංකාද්වීපයේ ආධිපතිත්වය විභීෂණයන්ට බාරදී ඇත.සැලළිහිණි සංදේශ කතුවරයා මෙසේ සඳහන් කොට ඇත.මෙරට පාලනය බාරගත් විභීෂණ රජු, දඹදිව සිට රාම කුමරුට උදව්වට පැමිණි කඳ කුමරුන්ට ලංකාවේ නතරවන ලෙස ඉල්ලීමක් කළේ එම ඉල්ලීම පිළිගත් කඳ කුමරු පසුව ලංකාවට පැමිණ දකුණු ප‍්‍රදේශයේ කතරගම ස්ථිරව නතරවීමට පැමිණෙන බව දන්වා රාම කුමරු ඇතුළු පිරිවර සමඟ දඹදිවට පිටත්ව ගියහ.තංගල්ල හේනකඩුව පුරාණ විහාරයේ චෛත්‍ය රාජයා සහ ඉපැරණි ධර්මශාලාව.දඹදිවට ගොස් ටික කලකට පසු තම අතවැසි කඩවර නමැත්තා සමඟ ලංකාද්වීපය නිත්‍ය වාසභූමිය කරගැනීම සඳහා දඹදිව සිට ලංකාවට පැමිණේ. ඔවුන් ලංකාවට පැමිණියේ අද දෙවුන්දර නොහොත් දෙවිනුවර යනුවෙන් භාවිතා කරන මුහුදු තොටිනි.දෙවුන්දර මුහුදින් වෙරළට ගොඩබට සන්නාසි වෙස්ගත් කඳ කුමරුන්ට වෙරළට නුදුරින් නිවෙසක වේදනාවෙන් කෑගසන අයකුගේ හඬ සවනට වැටුණි.ඒ හඬ ඇසුණු ස්ථානයට ගිය කඳ කුමරු රෝගියාට සන්කොට සුවපත් භාවයට පත් කළේය.මෙයින් සතුටට පත් එම නිවෙසේ අය විසින් මේ ආගන්තුක දෙදෙනාට සත්කාර කරන ලදී. ටික දිනක් නතර වී යන ලෙසද ඉල්ලා සිටින ලදී. මේ ආගන්තුකයින් දෙදෙනාට නැවතීමට තාවකාලික ස්ථානයක් ද නිවෙසෙන් පිටත සකස්කර දෙන ලදී.ගමන් වෙහෙසත් රටතොට පිළිබඳව දැනගැනීමේ අටියෙනුත් මොවුන් දෙදෙනා දින කිහිපයක් දෙවිනුවර ප‍්‍රදේශයේම සිටීමට තීරණය කළහ. මෙහි ගතකළ සෑම දිනකම ප‍්‍රදේශයේ රෝග පීඩා ආදියෙන් දුකට පත්ව සිටි මිනිසුන්ට සෙත් ශාන්ති පවත්වා ඔවුන් සුවපත් කරන ලදී.සෙත් ශාන්ති සලසාගත් ප‍්‍රදේශවාසීහු පුද පඬුරු පූජා භාණ්ඩ කිසිවක් පරිහරණය නොකර තාවකාලික නිවහන ඉදිරිපස කොටසේ තිබෙනු ද මෙහි නිතර පැමිණෙන අය දුටුවහ.නමුත් මේ දෙදෙනා තමන්ට ආහාර සකස් කොට දෙන නිවෙසට දිනපතා සහල් හැළියක් ගිතෙල් හැළියක් ලබාදෙන්නේ කෙසේදැයි නිවසේ අයටත් ප‍්‍රදේශවාසීන්ටත් විමතියක් ඇතිවිය. ඒ නිසා මේ පිළිබඳව සියල්ලෝ විමසිල්ලෙන් පසුවූහ.දිනක් වෙරළ අසබඩ සැඟවී සිටි නිවෙසේ අයට මේ ආගන්තුකයාගේ හපන්කම දැකගැනීමට හැකිවිය.ඔහු වෙරළට ගෙනයන මුට්ටි දෙකෙන් එක මුට්ටියකට මුහුදු වතුරත් එක මුට්ටියකට මුහුදු වැලිත් පුරවා ගන්නා ආකාරයත් ඊට පසු එම මුට්ටි දෙකම ඔහු ඉදිරිපිට තබාගන මුවින් යමක් කියනා ආකාරයත් ටික වේලාවකට පසු ඉන් නැඟී සිට මුට්ටි දෙක රැගෙන කුටියට යන ආකාරයත් දක්නා ලදී. එම මුට්ටි දෙක ගෙදරට ගෙනවිත් දෙනවිට එක මුට්ටියක හාලුත්, අනික් මුට්ටියේ ගිතෙලුත් පිරී තිබීම නිසා නිවැසියෝ පුදුමයට පත්වූහ.මෙයින් පසු මෙම ආගන්තුක පුරුෂයා එසේ මෙසේ පුද්ගලයකු නොවන බවත් මොහු තුළ විශාල ආධ්‍යාත්මික ශක්තියක් ඇති බවත් තෙදබල ඇත්තෙකු බවත් නිවැසියන් සිතන්නට විය. මේ රහස හෙළිවීමත් සමඟ ජනයා මේ ආගන්තුක තැනැත්තාගෙන් ආශිර්වාද පතා පැමිණීම වැඩිවෙන්නට විය.තමන් සැඟවුණු චරිතයක් ඇති පුද්ගලයකු ලෙස පෙනී සිටීමට උත්සාහ කළත් තමන් පිළිබඳ සියලු රහස් ජනතාව දැනගන ඇති බව කඳ කුමරුන්ට අවබෝධ විය.තමන්ගේ දේවත්වය ජනතාව අතර ප‍්‍රසිද්ධියට පත්වුවහොත් දෙවුන්දරින් යාමට නොහැකිවන බවත් තම පුරවරය කරගැනීමට බලාපොරොත්තු වන කතරගම ගමනට බාධා පැමිණිය හැකි බව තේරුම් ගත් කඳ කුමරු තුන් දිනක් යන තුරුම නිවැසියන්ට තමන් කුටියේ රැඳී සිටින සේ පෙනෙන ආකාරයට අධිෂ්ඨාන කොට වෙස්වලාගෙන දිනක් උදෙන්ම තම අතවැසියා සමඟ කතරගම ගමන ආරම්භ කැරිණි.දෙවුන්දර ගම්මානය පසුකිරීමෙන් පසු ගන්දොර නැමැති ස්ථානයේ මුරපොළක් ඈත තියාම දැක තම දිව්‍යාභරණ, පංචායුධ සියල්ල දරකැබලි මිටියක් බවට පත්කරගෙන එය අතවැසිට දී සාමාන්‍ය වැසියන් දෙදෙනකුසේ මුරපොළ පසුකරන ලදී. දැනට ගන්දර ලෙස භාවිතා කරන්නේ එම මුරපොළ පිහිටි ගන්දොර නැමැති ප‍්‍රදේශයයි.මුහුදු වෙරළ තීරය ඔස්සේ ගොඩබිමින් වූ පටුපාර දිගේ ගමන් කළ කඳ කුමරු සහ අතවැසි සිහින් මෝදර නම් වූ ස්ථානයේ ගල්ළිෙඳන් දියනා වෙහෙස නිවාගන තංගල්ල බලා පිටත් විය. (අද සීනිමෝදර යනුවෙන් භාවිත කරනු ලබන්නේ පෙර කී සිහින් මෝදරයි)තංගල්ල මුහුදු තීරය දිගේ පැමිණි මේ දෙදෙනාට එහි අවසානයේ වෙල් යායකට මුහුණ ලා තිබූ ධාන්‍යවර්ගවලින්, එලවලු වලින් සහ පැණි කොමඩු ආදියෙන් පිරුණු සාරවත් හේනක් දැකගන්නට ලැබුණි.දවල් ආහාර ගැනීමට සුදුසු ස්ථානය මෙය යයි තම අතවැසියාට කියා එහි නැවතී දවල් ආහාර ගෙන එම හේනේ තිබූ පැලේ සිට ටිකක් විවේක ගැනීමට අදහස් කරන ලදී. මුහුද දෙසින් එන මුහුදු සුළඟත් වෙල්යාය දෙසින් එන සිසිල් සුළඟත් කඳ කුමරුන්ට සුව නින්දක් ඇති කරන ලදී. නින්දෙන් අවදි වන විට බොහෝ සවස් වී තිබුණි.ගමන් වෙහෙසරෑ බෝවන්නට මත්තෙන් ගමන් අරඹන්නට කතිකා කරගත් කඳකුමරු සහ කඩවර දෙදෙනා කලබලයෙන් තංගල්ලේ හේනෙන් පිටත් විය. තංගල්ලේ සිට කතරගම දෙසට බොහෝ දුරක් ගිය ඔවුන්ට මාර්ගය අයිනේ වූ ගල්තලාවක් දැකගන්නට ලැබුණි. ගමන් වෙහෙස නිවා ගැනීමේ අටියෙන් ගල්තලාව මත වාඩි වී සිට ගමන් වෙහෙස හැරගත්හ. (අද වාඩිගල යනුවෙන් හඳුන්වන විහාරයක් පිහිටි ස්ථානය මෙම ස්ථානයයි)මේ ස්ථානයේ දී තමන්ගේ කඩුව ගැන සිහිපත් විය.එය සුර අසුර යුද්ධයේදී තාරක අසුරයා විනාශ කළ රාම රාවණා යුද්ධයේදී රාවණා විනාශ කල එම යුද්ධයෙන් ජයගත් තම මහාර්ඝ අසිපතයි.එය කොහේ අමතක වී දැයි දිව නෙසන් ආ මග දෙස බැලූ කඳ කුමරුන්ට හේනේ ගල්තලාව මත තම කඩුව දීප්තිය ගෙන දෙමින් තිබෙන අයුරු දක්නා ලදී.තම අතවැසි කඩවර ඇමතූ කඳකුමරු ආන් බලපන් ‘හේනේ කඩුව‘ උඹ ඉක්මනින් ගොස් මගේ කඩුව රැගෙන එන්නැයි දැන්වීය.කඩවර තංගල්ලේ විවේකගත් හේනට යනවිට හේනේ අයිතිකරු ද ගල්තලාව මත තිබූ කඩුව දැක එය ගන්නට උත්සාහ කරමින් සිටින අයුරු දක්නා ලදී.කඩවර ද එක්ව කඩුව ගන්නට උත්සාහ කළ ද ගොවියාටවත් කඩවරටවත් ගන්නට තබා එය සොලවන්නට වත් නොහැකි විය.ගල්තලාව මතවූ ගත නොහැකි කඩුව ගැනීමට ගොවියා තවත් අය කැඳවා ගත්ත ද සියලු දෙනා එක්ව ගත් උත්සාහය ද අසාර්ථක විය. කඩුව ගෙන ඒමට හේනට ගිය කඩවර ප‍්‍රමාද කිමදැයි දිවසින් බැලූවිට කඩුව ගැනීමට උත්සාහ කරන පිරිසකත් අසාර්ථක උත්සාහයක් දක්නා ලදී. කඳකුමරු එවේලේ ම එම ස්ථානයට ගියේ ය.එහි ගිය ස්කන්ධ කුමාර තම කඩුව අයත්කර ගත නොහැකි බවත් එය සදාකල්හිම මෙම ස්ථානයේ රැදෙන බවත් තේරුම් ගත්හ.එසේ කරුණු අවබෝධ කරගත් ස්කන්ධ කුමාර තම බලය සහ අනුසස් පවතින අයුරින් තම අනර්ඝ කඩුව මෙහිම තැන්පත් විය යුතු යයි ද මෙම භූමිය පූජා භූමියක් විය යුතු යයි ද සිතා කඩුව මෙහිම පවතීවායි අධිෂ්ඨාන කොට කඩුවට සුරත තැබීය. සුරත තබනවාත් සමඟම මුළු ප‍්‍රදේශයට ඒකාලෝක කරමින් කඩුව ගල්තලාවට ගිලා බැස්සේ ය.ස්කන්ධ කුමාර මවාගන සිටි වේෂය අතහැර දිව්‍ය වේෂයට පත්විය. අසල වූ උණ පඳුරකින් කෝටුවක් කඩාගන එය අහසට දිගු කල කල්හි කෝටුව කඩුවක් බවට පත් විය.විස්මයට පත් පැමිණ සිටි සියලු දෙනා කඳසුරිඳුන්ට වැද නමස්කාර කරන්නට විය.ආශිර්වාදයසියලු දෙනාට ආශිර්වාද කළ කඳසුරිදු ඔවුන් අමතා තමන් ස්කන්ධකුමාර දෙවියන් බවත් තම මහාර්ඝ කඩුව මෙහි පිහිටවූ බවත් මෙම ස්ථානය කතරගම පුරවරයට පිවිසෙන කඩදොර (පිවිසුම් කඩුල්ල) බවත් තම කඩුව මෙහි තැන්පත්ව ඇති බැවින් තම බලය අනුහස් මෙම ස්ථානයේ පවතින බවත් තමන්ගේ ආශිර්වාදය ලබාගැනීමට මෙම මාර්ගයේ පැමිණෙන සියලු දෙනාට මෙම ස්ථානයෙන් හැකි බවත් ප‍්‍රකාශ කොට ස්කන්ධකුමාර දෙවිඳුන් සහ කඩවර දෙවිඳුන් අතුරුදහන් විය.එදා පැමිණි සිටි අයගෙන් කටින් කට ගිය මේ පණිවුඩය නිසා ඈත අතීතයේදීත් කඳසුරිදු වෙනුවෙන් දෙව් මැදුරක් ඉදිවී තිබී ඇති අතර එදා පටන් මේ මගෙහි යන සියලු දෙනා මෙම ස්ථානය ඉදිරිපිට බැස පුද පූජා පවත්වා පඬුරු දමා ආශිර්වාද ලබා යන සිරිතක් පැවතීගන එයි.පනහේ දශකයට පෙර ගමන් ගියේ කරත්ත වලිනි. එදා මේ මගෙන් ගිය සැම දෙනාට මෙම ස්ථානයේ පඬුරු ගැටගසා යන සිරිතක් පැවතිණි.කඳසුරිදු සඳහා වූ මේ ස්ථානයේ තිබූ මුල් දෙවොල විනාශ වීමෙන් පසු පණ්ඩුකාභය රජුගේ මාමා කෙනකු වූ අභය කුමරු (ක‍්‍රි.පූ. 416 - 394) විසින් මෙම ස්ථානයේ කඳසුරිඳු වෙනුවෙන් දෙවොලක් තනා මේ ස්ථානය පසුකර යන සියලු දෙනා මෙම දෙවොලට පුද පූජා පවත්වා පඬුරු බැද ආශිර්වාද ලබාගන යන ලෙසට නියමයක් කර තිබූ බව ද ඉතිහාසගත කරුණු හෙලිකරයි.බලාපොරොත්තුඅනුරාධපුරය රාජධානිය කරගත් අභය කුමරු මෙම ස්ථානයට පැමිණ දෙවොලක් ඉදිකොට මෙවැනි රාජ නියමයක් කරන්නට ද යම් හාස්කමක් හා අද්භූත බලයක් එදා ද මෙහි පැවැතී තිබෙන්නට ඇත.කාවන්තිස්ස රජු සමයේ මෙම ස්ථානයේ විහාරයක් ඉදිකරන ලදී.කතරගම ස්කන්ධ කුමාර දෙවිඳුන් ගේ මහාර්ඝ කඩුව පාෂාණ භූත වූ ස්ථානය පිහිටා තිබෙන්නේ. තංගල්ල නගරය පසුකර කිලෝමීටරයක් පමණ දුරට හම්බන්තොට දෙසට වනවිට කුඹුරුයාය ආරම්භයත් සමඟ පාරේ වම් පැත්තේ ය.ඉතිහාසගත කරුණු බොහෝ ඇති තංගල්ල හේනකඩුව පුරාණ විහාරය කඳසුරිදුන්ගේ බල මහිමය නිසා වසර දහස් ගණනක සිට විවිධ හාස්කම් පවතින කඳසුරිදුන් වෙනුවෙන් පුද පූජා පවත්වන බැතිමතුන්ගේ බලාපොරොත්තු ඉටු කරදෙන පුද බිමක් වශයෙන් ද රටේ ඒකීය භාවය සුරකීමට කඳසුරිඳුගේ බලය ගෙන්වූ පුද බිමක් ලෙස ද බොහෝ ප‍්‍රසිද්ධය.කතරගම දෙවොලෙහි ඇති ඇත් දල හිමිව සිටි, දුටුගැමුණු රජුගේ යුද්ධය දිනාගන්නට විශාල ශක්තියක් වූ කඩොල් ඇතු අල්ලාගන ඇත්තේ ද එදා මෙම හේනකඩුව විහාරය ආසන්නයේ වූ කඩොල් කැලයෙනි. මෙම කඩොල් ඇතා මෙම විහාර භූමියේ බැද තබාගත හීලෑකර ඇති බව ද ප‍්‍රකට කරුණකි.මෙය ද කඳසුරිඳු බලයෙන් ම සිදු වූ දෙයක් හැටියට පැරන්නෝ සලකනු ලැබූහ.ලන්දේසීන් ලංකාව ආක‍්‍රමණය කිරීමෙන් පසු දකුණු ප‍්‍රදේශයේ රට මැද කටුවන බලකොටුවක් ඉදිකර තිබුණි.රටේ ආරක්ෂාවට මෙය බලවත් තර්ජනයක් බව සිතූ එවකට ලංකාවේ රජ කළ කීර්ති ශ‍්‍රී රාජසිංහ රජතුමා කිහිපවරක් උත්සාහ කළ ද එය අසාර්ථක විය. පසුව කීර්ති ශ‍්‍රී රාජසිංහ රජතුමා මෙම කටුවන බලකොටුවට සතර පැත්තකින් පහරදීම සඳහා සේනා සතරක් සතර දෙස සංවිධානය කරන ලදී.එක් සේනාංකයක් තංගල්ලේ මෙම හේනකඩුව පුද බිමට උතුරින් බිම් කඩක පුහුණුවීම් සිදුකර ඇත.මේ තොරතුරු දැනගත් මාතර ලන්දේසි බලකොටුව භාර සෙනෙවියා මෙම හේනේකඩුව පුහුණු මධ්‍යස්ථානය විනාශ කිරීමට මුහුදින් භට සේනාවක් තංගල්ලට එවන ලද අතර මුහුදින් ගොඩබට ලන්දේසි සේනාව පා ගමනින් මෙම ස්ථානයට පැමිණෙමින් සිටි අවස්ථාවේ එකවරටම කඩා වැටුණු මහවැස්සක් නිසා ලන්දේසි භටයන් හොඳට තෙමිණි.ඔවුන්ගේ වෙඩි බෙහෙත් දැල්වීමට නොහැකි තත්ත්වයට පත් විය.නමුත් ඊට නුදුරින් පිහිටි සිංහල හමුදාව සිටි හේනේකඩුව විහාරස්ථාන ප‍්‍රදේශයට වැසි පොදක්වත් වැටී නැත.තමන්ට පහර දෙන්නට ලන්දේසි හමුදාව මුහුදින් පැමිණ වැස්සට අසු වී ඇති බව දැනගත් සිංහල හමුදාව ලන්දේසි සමඟ සටන් වැදී ඔවුන්ගේ තුවක්කු වෙඩි බෙහෙත්, කාලතුවක්කු ආදිය අල්ලා ගත් අතර ලන්දේසි සේනාව විනාශ කොට කිහිප දෙනෙකු ජීවග‍්‍රහණයෙන් අල්ලා ගන්නා ලදී.ලන්දේසින්ගෙන් ම ලබාගත් තුවක්කු වෙඩි බෙහෙත් ආදිය ප‍්‍රයෝජනයට ගෙන කටුවන බලකොටුවට පහරදී ලන්දේසින් පන්නා දමා එම ෂජයග‍්‍රහණය ද අත්කර ගන්නට ලැබුණේ ස්කන්ධ කුමාර දෙවිඳුන් ගේ බලය නිසා බව තවමත් මේ ප‍්‍රදේශයේ ප‍්‍රචලිත කථාවකි.කතරගම දෙවියන්ගේ බලය පිහිට වූ හේනේකඩුව පුද බිම තුළ එම බලය තවමත් දක්නට ලැබේ. දැනට දක්නට ලැබෙන විහාර මන්දිරය ඉදිකර තිබෙන්නේ කීර්ති ශ‍්‍රී රජ සමයේ 1746 - 1776 අතර කාලයේදීයි. මෙහි තිබෙන බුද්ධ ප‍්‍රතිමා, දේව ප‍්‍රතිමා සැතපෙන බුදු පිළිමය ආදිය ඉදිකර තිබෙන්නේ මැටියෙනි.සටහන හා ඡායාරූපය අම්බලන්තොට පී.රණවීර (බරවකුඹුක සමූහ)</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>26</day>
    </date>
    <link>http://www.silumina.lk/2009/07/26/_art.asp?fn=af0907267</link>
    <topic>කිතු සසුනේ නව යහපත් එඩේරාණෝ</topic>
    <author>මොරිස් බොල්ලෑගල</author>
    <content>අභියෝගවලට අභියෝග කළ ගෝඨාභය රාජපක්ෂඇඟට නොදැනී හොරකම් කරන ඉන්ටර්නෙට් හොරාහරෝ... හරා හරෝ හරාපාසල් බෑගය බරයි!නොමියෙන මතකයක් වූ ජනකඅපේ කඳුළු ගංගා නවත්තපු එකට ජනාධිපතිතුමාට මං පින් දෙනවාමහනුවර තදබදය මකන කටුගස්තොට නව පාලමකඳ කුමරු සිහි කරන කතරගම ඇසළ උළෙලකිතු සසුනේ නව යහපත් එඩේරාණෝජීවිතය සුන්දරයිශ‍්‍රී ලාංකේය කතෝලික සභා ඉතිහාසයේ අතිශයින් වැදගත් සිද්ධි කීපයක් මේ දිනවල සිදුවෙමින් පවතියි. 2002 සිට වසර හතක කාලයක් කොළඹ අගරදගුරු පදවිය හෙබවූ අති උතුම් ඔස්වල්ඩ් ගෝමිස් හිමිපාණන්ගේ විශ‍්‍රාම යෑමත්, ඒ වෙනුවට වතිකානු ශුද්ධාසනය මඟින් පත්කර ඇති නව අගරදගුරු ඇල්බට් මැල්කම් රංජිත් අගරදගුරු තුමාණන්ගේ පදවි ප‍්‍රාප්තියත් රදගුරුතුමකු හැටියට වසර 22ක සේවාවක් නිමා කරමින් ඇතුගල්පුර අති උතුම් රේමන්ඩ් පීරිස් හිමිපාණන් ඉසිඹු ලැබීමත් සමඟ පුරප්පාඩු වූ ඇතුගල්පුර පදවිය සඳහා අනුප‍්‍රාප්තිකයකු වශයෙන් පත්වීම ලබා සිටින අති උතුම් හැරල්ඩ් ඇන්තනී පෙරේරා ගාලු රදගුරු හිමිපාණන්ගේ සම්ප‍්‍රාප්තියත් එම සිදුවීම් අතර වෙයි.මෙකී සිව් වැදෑරුම් කරුණු අතරින් අද කොයි කාගේත් අවධානයට යොමුවී ඇත්තේ, කොළඹ අගරදගුරු වසම අරා පියනඟන නව ශාසනීක එඩේරාණන් කෙරෙහිය. මේ වගකිවයුතු නිලය සඳහා ඉකුත් ජූනි මස 16 වැනි දින සොළොස්වන බෙනඩික් ශුද්ධෝත්තම පියාණන් විසින් නිල වශයෙන් අති උත්තම පටබැඳිගේ දොන් ඇල්බට් මැල්කම් රංජිත් හිමිපාණන් පත්කරනු ලැබ ඇත.නව අගරදගුරු හිමිගේ පදවි ප‍්‍රාප්ති නිල උත්සවය අගෝස්තු මස 05 වැනි දින කොළඹ පදවියේ ශා.ලුසියා ආසන දෙව්මැදුරේ දී ජයෝත්සවයෙන් සිදුකිරීමට විධි විධාන යොදා තිබෙයි.ජගත් කතෝලික සභාවේ කි‍්‍රයාත්මක වන නීති සංග‍්‍රහයේ 401.1 වගන්ති අනුව වයස අවුරුදු 75 සම්පූර්ණ වූ ඕනෑම රදගුරුතුමකුට තමන් දරන නිලයෙන් විශ‍්‍රාම ගැනීමට අවසර දී ඇත. මේ අනුව හිටපු අගරදගුරු අති උතුම් ඔස්වල්ඩ් ගෝමිස් හිමි ද කලට වේලාවට තමන් දරන නිලයෙන් විශ‍්‍රාම ගැනීම සඳහා අවසර ඉල්ලමින් ආයාචනයක් ඉදිරිපත් කර තිබුණි. වත්මන් ශුද්ධෝත්තම පියාණන් දැන් එය පිළිගෙන ඇත.අලුතින් පත්වෙන අග‍්‍රරාජගුරු ප‍්‍රසාදීන්ගේ පාලනයට නතුවන කොළඹ අගරදගුරු පදවිය වර්ග සැතපුම් 1432කි. 1994 දී එහි කතෝලික ජනගහණය 5,53,610 ක් විය. වර්ෂ 2001 දී එම සංඛ්‍යාව 6,29,173 ක් බවට පත්වුණි. අද කොළඹ පදවි කතෝලික ජන සංඛ්‍යාව ලක්ෂ 08 ද ඉක්මවා ඇත. කොළඹ පදවියේ පරිපාලනමය මීසම් 123ක් පවතින අතර ඊට අනුබද්ධ දේවස්ථාන 323කි.මීසම් භාර පියවරුන්ට අමතරව, දෙව්සත්හල්, අධ්‍යාපනික ආයතන, විවිධ ශාස්ත‍්‍රශාලා සමාජ සේවා ඇතුළු අනිකුත් ගිහි අපෝස්තලික සේවාවල නියුතු කොළඹ පදවි ගරු පූජක තුමන්ලාගේ සංඛ්‍යාව 523 ක් පමණ ඇත. (2006 සංඛ්‍යාලේඛන)මීට අමතර කොළඹ පදවියේ කි‍්‍රයාත්මක වන සෙසු දිසා 15ක සම්බන්ධීකරණ කටයුතු රාජ්‍ය තාන්ති‍්‍රක සබඳතා, සර්ව ආගමික සංවාද දේශපාලන, සමාජීය හා සංස්කෘතික සහයෝගිතාව වැනි වගකීම් රාශියක් අගරදගුරු නිලය හා බැඳී පවතියි. සාසන නීති වගන්ති 369 හා 519 අනුව රදගුරුතුමකුගේ බාරයට පැවරෙන කරුණු කීපයක් නිර්දේශ කොට තිබේ. ශ‍්‍රී ලංකා කතෝලික සභාවේ නවක එඩේරාණන් හැටියට පත්වීම් ලබන අති උතුම් අගරදගුරු හිමිපාණන් වෙත පැවරෙන වගකීම් සමුදාය කෙබඳු දැයි දැන් අපට වටහාගත හැකිය.මේ අගෝස්තු මස 05 වැනි දින කොටහේන ශා. ලුසියා ආසන දෙව්මැදුරේදී අභිෂේක වරම් ලබන අති උතුම් මැල්කම් රංජිත් අග‍්‍රරාජ ගුරු හිමි පිළිබඳ ජීවන තොරතුරු හෙළි කිරීම ද කාලෝචිතයයි හැඟෙමු.වෘත්තියෙන් දුම්රිය ස්ථානාධිපතිවරයෙකු වූ පටබැඳිගේ දොන් විලියම් සහ හෙට්ටිආරච්චිගේ මේරි විනිප‍්‍රීඩා යුවළගේ එකම පුත‍්‍ර රත්නය වූයේ මැල්කම් කුමරුවාය. 1947 නොවැම්බර් 15 වන දින පොල්ගහවෙල දී උපත ලද පුත් කුමරුවාට ඇල්බට් මැල්කම් රංජිත් යන නමින් පොල්ගහවෙල ලුර්දු දේවමාතා දෙව්මැදුරේදී ප‍්‍රසාද ස්නාපනය දානය කරන ලදී.කොළඹ මෝදර ලුණුපොකුණේ ශා. අන්දරේ රෝ.ක. පාසලින් මුලින්ම අකුරු කියැවූ මැල්කම් සිසුවා මෝදර ද ලාසාල් විදුහලේ දී ප‍්‍රාථමික අධ්‍යාපනය ලැබීමෙන් පසු පූජක පුහුණුව සඳහා බොරැල්ල ශාන්ත ඇලෝසියස් දෙව්සත්හල වෙත යවන ලදී.ඉන් අනතුරුව මහනුවර අම්පිටිය ජාතික දෙව්සත්හලෙහි දේව ධර්මය හා දර්ශන විද්‍යාව පිළිබඳ හැදෑරූ පූජක සිසුවාගේ සහජ හැකියාව මනාව වටහාගෙන සිටි කාර්දිනල් කුරේ හිමිපාණන් 1971 දී රෝමයේ උර්බානියානු සසුන් පිය දෙව්සත්හලට ඔහු යැව්වේ මතු බලාපොරොත්තු කීපයක් ඇතිවය. ඊට සිවු වසරකට පසු 1975 ජූනි 29 දින රෝම පුරවරයේදී අති උත්තම 6 වන පාවුළු ශුද්ධෝත්තම පියාණන් අතින් පූජක වරම් ලබා ගත්තේය.පූජාත්වරය ලැබීමෙන් පසු පෙරළා සියරටට පැමිණීම එදා සම්මතයේ පැවැති සිරිත වුවද ශුද්ධ ලියැවිල්ල පිළිබඳ ගැඹුරින් අධ්‍යයනය කිරීම සඳහා අප තරුණ පූජාප‍්‍රසාදිවරයාට ශුද්ධාසනය මඟින් තවත් සිව් වසරක් වැඩිපුර කල් ලබා දීම විශේෂයෙන් සඳහන් කළ යුතුය.ශුද්ධ ලියවිල්ල පිළිබඳ ශාස්ත‍්‍රවේදී උපාධිය දිනාගැනීමෙන් පසු මව්රට බලා පැමිණි මැල්කම් රංජිත් නවක පියතුමා හා පුරා කියා මුලින්ම පත්වීම ලැබුවේ සහයක පියතුමකු හැටියට පමුණුගම මීසමටය.වර්ෂ 1980 සිට 1981 රදගුරු පදවියට ඔසවන තුරු ගතවූ වසර එකොළහ ඇතුළත මැල්කම් රංජිත් ගරු පියනම විසින් කිතු දහම් පෝෂණයට මෙන්ම රටේ පොදු අභිවෘද්ධිය වෙනුවෙන් සිදුකරන ලද සේවාව පිළිබඳ කෙටියෙන් හෝ සඳහන් කිරීම යුක්ති යුක්ත යැයි හඟිමු.පමුණුගම, කැපුන්ගොඩ දුගී දුප්පත් ධීවරයන් උදෙසා නිවාස තැනීම, කළුතර පලාතොට දහම් සේවක දෙව්සත්හලෙහි අධ්‍යක්ෂ ධූරය ඉසිලීම, එවකට ධීවර ඇමතිව සිටි ගරු පෙස්ටස් පෙරේරා ඇමති සමඟ කළ අඛණ්ඩ සාකච්ඡා මඟින් ෆයිබර්ග්ලාස් ඔරු හා දැල් ආම්පන්න 35% හා 90% සහනාධාර සුළුපන්න ධීවරයින්ට ලබාදීම තබමින් සෙත්සරණ ආයතනයේ පළමු අධ්‍යක්ෂ තනතුර හෙබවීම, ළමා ධර්මදූත සංගම් දිවයින තුළ කි‍්‍රයාත්මක කිරීම, වැනි දෑ මේ වකවානුව තුළදී මැල්කම් රංජිත් ගරු පියතුමා අතින් සිදුවූ සුවිශේෂ මෙහෙවර කීපයක් හැටියට හඳුන්වා දෙමු.1991 අගෝස්තු 31 වැනි දින ගරු මැල්කම් රංජිත් පියතුමා තේවත්ත ජාතික බැසිලිකා පුදබිමෙහි දී ශ‍්‍රී ලංකාවේ රදගුරුතුමකු හැටියට අති උතුම් නිකලස් මාකස් අගරදගුරු හිමිපාණන් විසින් අභිෂේක කරනු ලැබීය.ඉන් අනතුරුව 1996 දී රත්නපුර නව රදගුරු පදවියේ ප‍්‍රථම ආත්මීක එඩේරාණන් හැටියට අති උත්තම දෙවන ජුවාම් සසුන්සුරාණන් විසින් තෝරාපත්කරන ලද්දේ අති උතුම් මැල්කම් රංජිත් රදගුරුතුමාවයි. මේ සමයේදීම ශ‍්‍රී ලංකා රදගුරු සම්මේලනය මඟින් මැල්කම් රංජිත් රදගුරුතුමා ජාතික ධර්මදූත කොමිසමෙහි සභාපති වශයෙන් පත් කෙරුණි.අති උත්තම දෙවන ජුවාම් ශුධොතුම් පිය තම නිල කාලය තුළ ගිය විදේශීය ගමන්වලදී එම ජනතාව විසින් එතුමා වෙත එල්ල කරනු ලැබූ විවිධ ප‍්‍රශ්න අළලා ඉංග‍්‍රීසි බසින් ලියැවී තිබුණු POPE ANSWERS නමැති ග‍්‍රන්ථය හෙළ බසට නැඟීම සඳහා එදා උත්සුක වූයේද අති උතුම් මැල්කම් රංජිත් හිමිය.2001 වසරේ ඔක්තෝබර් 01 දින අති උත්තම 2 වන ජුවාම් පාවුළු ශුද්ධෝත්තම පියාණන් විසින් ශ‍්‍රී ලංකා රදගුරු සමුළුවේ මහා ලේකම් සහ විශ්වාස වර්ධන දූත සංගමයේ සභාපති වශයෙන් පත්කරනු ලැබූ මෙතුමා ඊට සමගාමීව අග‍්‍රරාජගුරු ප‍්‍රසාදීන් කෙනකුගේ තත්ත්වයට එසවීම වෙසෙසින් සැලකිය යුතුය. මේ කාර්යභාරයන්ට අතිරේකව මෑතකදී සොළොස්වන බෙනඩික් වත්මන් පාප්වහන්සේ විසින් මෙතුමා දේව වන්දනාව හා සක‍්‍රමේන්තු පිළිබඳ සසුන් නියෝජනයේ මහා ලේකම් වශයෙන් ද පත් කරන ලදී.මෙරට කතෝලික ජනතාවට ලැබෙන මහඟු සම්පතක් බඳු නව අග‍්‍රරාජගුරු ප‍්‍රසාදීන් වහන්සේ ශාසනික වශයෙන් පමණක් නොව ජාතික මට්ටමින් ද අගනා දම් මිණකි. උන්වහන්සේ අභිධාර්මික දැන උගත්කම මෙන්ම විවිධ භාෂා ඥානයෙන් ද අනූනය. සිංහල, ඉංග‍්‍රීසි, දෙමළ, ඉතාලි, ජර්මන්, ප‍්‍රංශ, ස්පාඤ්ඤ හා ඉන්දුනීසියානු භාෂාව ද චතුර ලෙස කතාකිරීමේ හැකියාව මෙතුමා සතුය. ;ම් භාෂාවලට අමතරව ලතින්, ග‍්‍රීක, හේබ්‍රේව් හා අරාබි භාෂා පිළිබඳ ව ද එතුමන් තුළ ඇති පුදුම දැනුම අගේ කළ යුත්තකි.ජාති ආගම් කුල භේද නොතකා සමස්ත ජනතාව කෙරෙහි සහජයෙන්ම උපන් මානව දයාව ආත්ම කොටගත් මේ සුපේශීලි පුදැදුරාණන් කාලානුරූපව සිරිලකට සම්ප‍්‍රාප්ත වීම කිතු සසුනේ චිරස්ථිතියට පමණකුදු නොව සකල ජාතියේම පිනෙකැයි අපි අදහමු.30 වසරක යුදගිනි හා අවිගැටුම්වලින් අන්දමන්දව සිටි උතුරේ මෙන්ම දකුණේ ජනයා ද එකී අළුයට සැඟවුණු ගිනිපුපුරු දෙස දැනුත් අවිනිශ්චිතව බලා සිටිත්. මෙකී කම්පනයෙන්, භීතියෙන් වඩාත්ම පෙළෙන්නේ උතුරේ සරණාගත කඳවුරුවල දවසරින සරණාගතයින්ය. මෙහිදී ආගමික නායකයින් වෙතද කිසියම් වගකීමක් පැවරේ.එදා මෙදා තුර දුගී දුප්පත් ජනයින්ගේ දහසක් දුක්ඛ දෝමනස්ස කෙරෙහි සංවේදී වූ නව අගරදගුරු හිමිපාණන්ගේ සම්ප‍්‍රාප්තිය මොවුන්ට ආශිර්වාදයක් වේවායි අපි ප‍්‍රාර්ථනා කරමු. කාලාන්තරයක් මුළුල්ලේ සිංහල දෙමළ ජනයා අතර පවත්නා ජාතිවාදයේ වෛරය පහවී සාමයික මැදිහත් වීමක් තුළින් හෝ සමෘද්ධි මත් තිරසාර ඒකීය රාජ්‍යයකට දොර කවුළු විවර වේ නම් මොනතරම් භාග්‍යයක්ද? මෙය නව අගරදගුරු හිමිපාණන් වෙත පැවරෙන රාජකාරි ස්වභාවයේ තවත් පැතිකඩක් වනු ඒකාන්තය.මොරිස් බොල්ලෑගල</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>26</day>
    </date>
    <link>http://www.silumina.lk/2009/07/26/_art.asp?fn=af0907268</link>
    <topic>ජීවිතය සුන්දරයි</topic>
    <author/>
    <content>අභියෝගවලට අභියෝග කළ ගෝඨාභය රාජපක්ෂඇඟට නොදැනී හොරකම් කරන ඉන්ටර්නෙට් හොරාහරෝ... හරා හරෝ හරාපාසල් බෑගය බරයි!නොමියෙන මතකයක් වූ ජනකඅපේ කඳුළු ගංගා නවත්තපු එකට ජනාධිපතිතුමාට මං පින් දෙනවාමහනුවර තදබදය මකන කටුගස්තොට නව පාලමකඳ කුමරු සිහි කරන කතරගම ඇසළ උළෙලකිතු සසුනේ නව යහපත් එඩේරාණෝජීවිතය සුන්දරයිපසුගිය දවස් කීපය තිස්සේම මගේ හිත අතීතයටමයි ගියේ. නීල් ආම්ස්ටෙ‍්‍ර¤න් ඇතුළු ඇමෙරිකානු ගගනගාමීන් දෙදෙනා සඳ මත පා තබා අවුරුදු 40ක් වෙනවා. මගේ හිතත් අවුරුදු 40කට පෙර ලේක්හවුස් ආයතනයේ ගත කළ රාති‍්‍රයක් කරා ඇදී ගියා.ඒ කාලයේ ලංකාවේ රූපවාහිනී තිබුණේ නෑ. මාත් බෙනඩික්ට් දොඩම්පෙගමත් රොයිටර් ප‍්‍රවෘත්ති එන පරණ මැෂිම දිහා බලාගෙන පුංචි රේඩියෝ එකකින් මේ ඓතිහාසික සිද්ධිය අහගෙන හිටියා. බෙනඩික්ට්ගේත් මගේත් ඇස්වල කඳුළු පිරිලා. බෙනඩික්ට් මගේ පිටට තට්ටුවක් දමමින් කී වචන ටික මේ දැනුත් ඔහුගේ කටහඩින් ඇහෙනවා වගේ.”සුනිල්, ඇමෙරිකාවත් රුසියාවත් අතර මිනිසෙක් හඳට යැවීම ගැන තරගයක් තිබුණා තමයි. අමෙරිකාව ඒ තරගයෙන් දිනූ බව ඇත්තයි. ඒත් ලොකුම ජයග‍්‍රහණය ලැබුණේ ලෝකයේ හැමතැනම සිටින මිනිසුන්ටයි. මිනිසා හඳමත පා තැබූ මේ මොහොත අනාගතයේ මිනිසාගේ යහපතටම හේතු වෙයි.”අවන්හලේදී පමණක් සිගරට් පත්තු කරන බෙනඩික්ට් ඒ මොහොතේ සිගරට් එකක් පත්තු කරගත් හැටි මට මතකයි.මගේ හිත යළිත් අතීතයට ගියේ මේ ලිපිය ලියන්නට විනාඩි කීපයකට කලින්. කළු ජූලියට අවුරුදු 26ක් වෙනවා. දැනට අවුරුදු 15කට පමණ පෙර කළු ජූලිය සමරා ගුවන්විදුලි සංස්ථාවේ කළ සාකච්ඡාවක් මට මතක් වෙනවා. එය සජීවී වැඩසටහනක්. මගේ මුවින් මේ වගේ වචන කීපයක් පිටවුණා.”කළු ජූලිය කියන්නේ ජේ.ආර්.ජයවර්ධන නමැති දේශද්‍රෝහියා සැලසුමක් ඇතිව කළ නිර්මාණයක්. මේ හැමදේකටම ඔහු වග කියන්න ඕනෑ. එය ඉතිහාසයට එක්වූ සත්‍යයක්.”ඒ මොහොතේ ම වැඩසටහන කළ මැදිරියට දුරකථනයෙන් කථා කළ මහත්මයෙක් මෙහෙම කිව්වා.”සුනිල් මාධව මහත්මයා ඔයාගේ රූපවාහිනි වැඩසටහන් බලන්නත් ගුවන් විදුලි වැඩසටහන් බලන්නත් මම හරි කැමතියි. ඒ වගේම පාසල් යන පුංචි දරුවොත් මේවා අහනවා බලනවා. මේ වගේ සජීවී වැඩසටහනකින් රටක හිටපු පාලකයකුට ද්‍රෝහියා කියන එක වැරදියි නේද?”මාත් ඒ මොහොතේම ඔහුට පිළිතුරු දුන්නා.”මහත්මයා, ප‍්‍රශ්න ඇසුවාට බොහොම ස්තුතියි. ඒ වුණත් මෙහෙම දේකුත් තියෙනවා. විශේෂයෙන්ම පාසල් දරුවන් තමන්ගේ රටේ සිටි වීරයින් ගැන වගේම ද්‍රෝහීන් ගැනත් දැන සිටිය යුතුයි”ඉන්පසු දුරකථනයෙන් එකම ප‍්‍රශ්නයක්වත් ඇසුවේ නෑ.යළිත් වරක් හිත අතීතයට ගියේ විදේශයක ජීවත්වන පොඩි නංගි හෙට අනිද්දා අප බලන්නට ලංකාවට එන බව ඇසීමෙනි. නංගී සමඟ ලොක්කී ද එන බව ඇසීමෙන් මගේ සතුට වැඩිවුණා. ලොක්කී කියන්නේ නංගීගේ වැඩිමල් දියණියයි. ඒ කාලයේ මගේ සත්‍යවාදියකුගේ දිනපොත කියවා ඇති අයට නම් ලොක්කී අමුත්තියක් නොවේ. මා කීපවරක්ම ඇය ගැන ලියා තිබෙනවා. දැනුත් ඉඳහිට කතාකරන කෙනෙක් ඇය සිහිපත් කරනවා.”සුනිල් අයියේ, ඒ කාලයේ සුනිල් අයියා ලියපු ලොක්කී දැන් ලොකු ගැහැනියක් වෙන්න ඇති නේද?”ඇත්තම කියනවා නම් ඒ අවස්ථාවලදීත් මගේ ඇස්වලට කඳුළු එනවා. අද මගේ පුතා වගේම එකල ඇය ද මගේ ජීවිතයේ කොටසක් කියලා මට හිතෙනවා.ඉතා කුඩා කාලයේදී ඇය මට ලියූ ලිපියක් මට මතක් වෙනවා.”ආදරණීය ලොකු මාමි, ඔයාගේ සැප සනීප කොහොමද? මම ඔයාට හරි ආදරෙයි”එසේ කී ඇය කඩදාසි කැබැල්ල දෙකට තුනට නමා මගේ අතට දුන්නා. එය දිග හැර බැලූ මට මහහ¾ඩින් හිනාගියා. මම ඇය වඩාගත්තා. ලියුමේ තිබුණේ ඇය කුරුටු ගෑ ඉරි කැබලි ටිකක් පමණයි. ඇයට අකුරු ලියන්න බැහැ.මම ලක්දිව පත්තරේ වැඩකරද්දි මහරාති‍්‍රයේ බස්රිය තුළ සිදුවූ සිද්ධියක් ද මට මතක් වෙනවා. ඉදිරි අසුනක සිටි කුඩා දෙමළ දරුවෙක් මගෙ ඇඟපුරා වමනෙ දැම්මා. මේ සිදුවීම මගේ දිනපොතේ ලියද්දී මට මෙහෙම ලියවුණා.”මම ඒ දරුවා වඩාගත්තා. ලොක්කිගේම සුවඳයි.”පසුදින කාර්යාලයට පැමිණි තරුණ පිරිසක් මට යළි මතක් වෙනවා.”සුනිල් අයියේ දෙමළ දරුවන්ගේ වමනේ ගැන ලියන්නෙ නැතුව මාක්ස්වාදී මොනවා හරි ගැන ලියන්නකො”මම කේන්තියෙන් උන්ට කෑගැහුවා.”මම පත්තරකලාව කරන්නෙ මිනිස්සුන්ට මාක්ස්වාදය උගන්නන්න නෙවෙයි මිනිස්සුන්ට මනුෂ්‍යත්වය දෙන්න.”මම ඔවුන් කාර්යාලයෙන් පන්නා ගත්තා.අවුරුදු 19කට පෙර තාත්තා වෙනුවෙන් දුන් දානයක් ගැන ලියන ගමන් ලොක්කී ගැන ද මම වචනයක් සඳහන් කර තියෙනවා.”මගේ නංගිලා මල්ලිලා එක්වී කවදා හෝ දිනෙක මා වෙනුවෙන් දානයක් දෙනදා මේ දියණිය ඇගේ දිනපොතේ මෙසේ ලියන්නට ඉඩ ඇත.”ලොකු මාමා පිළිබඳ මගේ මතකය සිහින් සෝබර ගීතයක් බඳුය. ඔහු කුඩා දරුවන්ට බෙහෙවින් ආදරය කළ බව කුඩා කාලයේදීම මම තේරුම් ගත්තෙමි. එහෙත් අංශුමාත‍්‍රයක් හෝ වැඩියෙන් ඔහු මට ආදරය කරන්නට ඇතැයි එදා මෙන් ම අද ද මම සිතමි. අද ලොකු මාමා සිටියා නම් කුඩා කාලයේ දී මෙන්ම මා වඩාගන්නා බවට සැකයක් නැත. මා අද තරුණියක් වුවත් මම ද දිවගොස් ලොකුමාමාගේ තුරුළට පනින්නෙමි.”මෙය ලියන මේ මොහොතේ මගේ ඇස් කඳුලින් තෙත්වන බවක් මට දැනෙනවා. අද මගේ ලෝකය මගේ පුතාය. මම ලොක්කීට ආදරය කළ තරමින් අඩකින්වත් ඇය මගේ පුතාට ආදරය කළොත් මට ඒ ඇති.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>26</day>
    </date>
    <link>http://www.silumina.lk/2009/07/26/_art.asp?fn=as0907261</link>
    <topic>පුළුන් මෙන් පාවී නොයන සිරියාවතීලාගේ ජීවිත</topic>
    <author>රූපාන්ති බුලත්සිංහල,</author>
    <content>පුළුන් මෙන් පාවී නොයන සිරියාවතීලාගේ ජීවිතමෙලොව එළිය නොදැක කුසෙහි ම නතර වූ ‘ගල් බබාලා’කැන්දලියද්දපාළුවේ බීම බට පහන් කූඩුවනෙළුම් විලගුරු සේවයේ රසකතාමිනිත්තුවක කතාවක්පුරාණ සිද්ධස්ථාන කෙරෙහි පාලකයා දක්වන ආකල්පය ජනතා ප‍්‍රසාදය සඳහා හේතුවකියුද්ධයෙන් දිනූ ප‍්‍රදේශවල විහාරස්ථාන නැංවීමට දායක වන්නගිනි ගහන මද්දහන ගත පීඩාවට පත් කරයි. තාර පාරේ ගිනියමින් දෙපා දැවෙයි. එහෙත් ඔවුන්ගේ ජීවිතවලට නම් ඉසිඹුවක් නැති සේ ය. දෙමටගල කොළඹගේ ආර මහා මාර්ගය එක එල්ලේ දිවෙයි. පාර දෙපස ගිනියම් අව්වේ ඔව්හු ගැනුම්කරුවකු එනතුරු දෑස් දල්වා බලා සිටිති. පාර දෙපස තැනින් තැන කඳු ගසා ඇති කොට්ට ගොඩේ සෙවණේ ඇන තියාගෙන සිටින ඔවුහු වාහනයක සැර බාල වූ සැණින් පාරට පනිති.මම ද ඇය අසල මදකට නතර වීමි.කේ. ඒ. සිරියාවතීගතේ නැගි දා බිඳු සීරුවට පිස දැමූ ඇය ගැනුම්කරුවාට සවන් දුන්නා ය. ගැනුම්කරු ඇගේ මිලට එකඟ වුවහොත් ගනුදෙනුව කෙරෙනු ඇත. වේගයෙන් පැමිණි පෙජරෝ රිය අඩි දෙක තුනක් ගොස් නතර විය. ඉන් බැසගත්තේ කළුවන් උපැස් යුවළක් පැළැදි මැදිවියේ මහත්මයෙකි. ඔහු ඉංග‍්‍රීසි බසින් කියූ කිසිවක් නිසා වෙළෙන්දිය තිගැස්සුණා ය. නගරබද පරිසරයේ තිබෙන ආටෝප ඇයට නුහුරු ය. කෙසේ හෝ වැඩිපුර වෙළෙඳ්‍රමක් කරගැනීමට ඇය වෙහෙසුණාය.“කොට්ටා ගන්නද?” ඇය සිනාසෙමින් ඇසුවා ය. මම එයට පිළිතුරක් නොදුන්නෙමි.“ආසයි ඔයා ගැන තොරතුරු ටිකක් දැනගන්න” මම සීරුවට ඇසුවෙමි.වරලස දෑතින් සැකසූ ඇය මා දෙස විමසිලිමත්ව බැලුවා ය. ඇගේ බැල්මෙහි රැඳී තිබුණේ සැකමුසු බවකි. සැකයෙන් නමුදු ඇය මා හා කතා බහට යොමු වුණා ය.“මොකද්ද? නම” මම නිහැඩියාව බිඳ දමමින් ඇගෙන් ඇසුවෙමි.“සුමිත‍්‍රා ඒකනායක, අවුරුදු දහයකටත් වැඩියි මේ රස්සාව කරන්න පටන් අරගෙන, සමහරදාට හොඳට වෙළෙඳ්‍රම තියෙනවා. ඒත් ඉතිං සමහර දා... ට” ඇය සුසුමක් හෙළුවාය. “මමයි දරුවො දෙන්නයි ජීවත්වෙන්නෙ මේ රස්සාවෙන්. තාම ඉගෙන ගන්න පොඩි ඈයෝ. පොත්පත් අරන් දෙන්න කියලත් සුළුපටු වියදමක් නෙවෙයි” සුමිත‍්‍රාගේ දුක මැසිවිල්ලකි. ඉහළ නඟින ජීවන වියදම සමඟ ඔට්ටුවීම මොවුන්ට තරමක් උගහට ය.“මේක ලේසි පහසු වැඩක් නෙවෙයි වහින කාලෙට හරිම අමාරුයි. පුුළුන් තෙත් වෙනවා. වේලාගන්න හරිම අමාරුයි. වේළුනු පුළුන් ගණන්. ඒවා අරගෙන පිරිමහන්න බැහැ. අපේ ගමේ පුළුන් ගෙන්වන අය ඉන්නවා.ඒ අයගෙන් තමයි පුළුන් ගන්නෙ. එක එක පළාත්වලින් තමයි පුළුන් ගෙන්වන්නෙ. කවරත් අඩු ගාණට ගන්නවා. සුව පහසු රෙදිවලින් මහපු කවර තමයි යොදා ගන්නෙ. හැම වැඩක් ම මගේ මහන්සියෙන් කරන්නෙ.” ඒත් ඉතින් මොනවා කරන්න ද? කොහොම හරි මේ කර්මාන්තය ඉදිරියට කරගෙන යන්න එපැයි. වෙන ඉතින් මොනවගේ කර්මාන්තයක් කරන්නද? එදා ඉඳලා හුරු වුණු දේනෙ. අනෙක මේ දරු දෙන්නා දාලා ඈතකට රස්සාවකට යන්න බැහැනේ.”ගංගා ශාමලී පවුලේ අය සමඟපැමිණි ඊළඟ ගැනුම්කරු ඇගේ වෙළෙඳ කුටියේ කොට්ටා කීපයක් තේරුවේ ය. ගනුදෙනුව ගැලපුණු නැති නිසාදෝ ඈ පසු කර පියමං කිරීමට සැරසුණේය.“ඇයි කොට්ටා එපා ද?”“මේ පාටවලට ආසා නැහැ.” ගැනුම්කරුවාගේ පිළිතුරෙන් ඇය උත්සාහය අත්හැරියා ය.“ඔහොම තමයි සමහර අය ගොඩක් වෙලා බලබලා ඉඳලා එපා කියලා යනවා. ඒත් මේකට කරන්න දෙයක් නැහැ. අපිට ඒ වෙලාවට දුකක් වගේම හරහාකුත් එනවා. අනිත් එක මේ දිගටම තියෙන්නෙ කොට්ටා බිස්නස්. ඒ හින්දා එක තැනක නැත්නම් අනිත් තැනට යනවා.ඒකට අපිට කරන්න දෙයක් නැහැ. පුළුන් වෙනම අරගෙන කොට්ටා හදන එක තමයි අපි කරන්නෙ. මේ දවස්වල කිලෝ එක දෙසීයටත් යන වෙලාවල් තියනවා වෙලාවකට පුළුන් කිලෝ එක රු.120 ට රු. 130 ට යන වෙලාවලුත් තියනවා.මහා පරිමාණයෙන් ඕඩර් ඉල්ලන වෙලාවලුත් තියෙනවා. ඒ වෙලාවට කොහොම හරි කරලා දෙනවා. මහන්සි වෙන්න ඕනෙ තමයි. එහෙම නැතුවත් බැහැනේ. කොහොම හරි මේ ව්‍යාපාරය දියුණු කරගන්නයි බලාපොරොත්තුව.හිරු තම මෙහෙය නිමාකර නික්ම යෑමට සූදානම් ය. වලාපෙළ රක්ත වර්ණයෙන් යුක්තය. දිවා කාලයේ අත මිටට කීයක් හෝ හොයා ගැනීමට ඔට්ටුවීම නිසා ඔවුහු බෙහෙවින් විඩාවට පත්වී සිටිති. ඒ විඩාවේ නිමක් නැත.කේ.ඒ. සිරියාවතී මහත්මිය කොට්ටා රස්සාවට සම්බන්ධ වූයේ මීට අවුරුදු හතරකට පමණ පෙර ය. ඇගේ ප‍්‍රධාන ආදායම් මාර්ගය වූයේ ද මෙයයි.සුමිත‍්‍රා ඒකනායක“මං ජීවත්වෙන්නෙ කොට්ටා විකිණීමෙන්. ඒත් මට ඒ හැටි මුදලක් ලැබෙන්නෙ නැහැ. මට හරිහැටි ආදායමක් නැතිදාට කුලී වැඩවලටත් යන්නත් සිදුවෙනවා. මහත්තයා හිටිය නම් මට මෙහෙම වෙන්නෙ නැහැ. මගේ ළමයින්ට අම්මයි තාත්තයි දෙන්නම වෙන්නෙ මම. ඒත් ඉතින් මොනවා කරන්නද? අද අපි ගොඩක් අසරණ වෙලා. මං මේ රස්සාවෙන් දුවලා දෙන්නෙක් ගෙ අනාගතය බලන්න ඕනෑ. ලොකු දුව විවාහවෙලා. දෙවැනි දුව තාම සාමාන්‍ය පෙළ හදාරනවා.කොට්ටා විකුණලා ගන්න ආදායම දරුවාගෙ අධ්‍යාපන කටයුතුවලට වියදම් කරන්නවත් ප‍්‍රමාණවත් නැහැ. අපේ ගමේ පුළුන් ගෙන්වන අය ඉන්නවා. ඒ අයගෙන් තමයි පුළුන් ගන්නෙ. මගේ උදව්වට කවුරුත් නැහැ.මම කාගෙන්වත් උදව් බලාපොරොත්තු වෙන්නෙත් නැහැ. කොට්ට උර නම් අපේ ප‍්‍රදේශයේ ම මහන තැනකින් ගන්නේ.”දුක් කම්කටොළුවල නිමාවක් නැති ඔවුන්ගේ ජීවිතවල හෙටක් ගැන බලාපොරොත්තුවක් නොමැත. ජීවන කඳුළුවල දුක්ගිනි ඔවුන්ගේ ජීවිත වටා නිරන්තරයෙන් ම ඇවිළෙයි. කෙතරම් බාධක එල්ල වුවත් පුරුදු රැකියාව අතහැර වෙනතකට යොමු වීමේ අරමුණක් ඔවුන්ට නොවීය. ගිනි ගහන මද්දහනේ ජීවන සටන කරපින්නා අනාගතය වෙනුවෙන් බලා සිටීමට ඔවුන්ට සිදුවේ.සිරියාවතී මා හා දොඩමින් සිටිද්දී එතැනට පැමිණියේ ගැනුම්කරුවන් සමූහයකි. ඔවුන් දුටු ඇගේ මුහුණට එළියක් වැටිණි.ඔවුහු කැමැති කැමැති ආකාරයට කොට්ටා තෝරා ගැනීමට යුහුසුළු වූහ. නොයෙක් රටාවල්වලින් පිරුණු අලංකාර මෝස්තර කවර ගැනුම්කරුවන්ගේ නෙත් සිත් ඇද බැඳ ගැනීමට සමත් විය.වයි.ආර්. රාජිතාරාජිතා කොට්ටා වෙළෙඳ්‍රමේ යෙදී සිටියේ සිය සිඟිති දියණිය ද කරපින්නාගෙන ය. ඇය කොට්ටා කීපයක් එහාට මෙහාට පෙරළුවේ අප හා දොඩමළු වෙමිනි. “මගේ නම වයි.ආර්. රාජිතා. අවුරුදු 13 ක් තිස්සේ මම මේ රස්සාව කරනවා.සමහර දවසට එක කොට්ටයක් දෙකක් විකිණෙනවා. ඒකෙන් කොහොමද? ජීවත්වෙන්නෙ. මම ගොඩක් වෙලාවට කරන්නෙ අනෙක් අයගෙන් කොට්ටා අරගෙන විකුණන එකයි. මට ලැබෙන්නෙ ඉතාමත් සොච්චම් මුදලක්. දරුවාගේ අනාගතය හරිගස්සන්න මේ මුදල මදි. දරුවා තාම පොඩි නිසා මට වෙන රස්සාවකට යන්නත් බැහැ.අඳුර වැටෙන්නට ආසන්නය. එහෙත් පාර අද්දර කල්ගෙවන කොට්ටා විකුණන ළඳුන්ගේ දෛනික ජීවිත තවමත් නිමාවී නොමැත. මේ සෑම කොට්ටා කඩයක්ම විශේෂත්වය වූයේ ඒවායේ සිටි සැවොම පාහේ වෙළෙන්දියන් වීමය.මීළඟට අප සමඟ දොඩමළු වූයේ ගංගා ශාමලී ය. ‘මම අවුරුදු 7 ක් තිස්සේ මේ රැකියාවෙන් ජීවත්වෙනවා. ඉස්සර මහත්තයාත් හම්බ කළා. ඒත් දැන් එයා වැඩට යන්නෙ නැහැ. ඒකට හේතුව එයා ලෙඩෙන් වැටීමයි ඒ මොනවා වුණත් එයාටම පවුලෙ බර පටවලා මට කරබාගෙන ඉන්නත් බැහැනේ. කෑම බීම වලට අමතරව දරුවන්ගෙ අධ්‍යාපන කටයුතුවලට මුදල් ඕනෑ. මේ හැම දෙයක් ම මඟ හරින්නෙ නැතුව කරන්නත් එපායැ. දුව නමවෙනි ශ්‍රේණියෙ පුතා තවමත් දෙකේ පන්තියෙ.ඉරිදා, සෙනසුරාදා කියලා නැහැ නිවාඩු දවස් වලටත් අපි මේ රස්සාවෙ යෙදෙනවා. කොහොම වුණත් සමහර දවස්වලට කොට්ටා විකිණෙන්නෙම නැහැ. ඒත් මොනවා කරන්නද? සමහර වෙලාවට ණය වෙන්න සිද්ධ වෙනවා. මේ රස්සාව අතහරින්න කොහොමවත් බැහැ. වෙන රස්සාවකට පුරුදු වෙන්න මට කාලයක් නැහැ. මේ රැකියාව දිගටම කරගෙන යන්න බලාපොරොත්තු වෙනවා.මොන බාධක තිබුණත් මේ රැකියාව දිගටම කරගෙන යන්නත් හොඳ අලෙවියක් ලබාගන්නත් මම බලාපොරොත්තු වෙනවා. ගැනුම්කරුවන්ට ප‍්‍රියවෙන ආකාරයට විවිධ මෝස්තර නිර්මාණය කරමින් ඉදිරිපත් කරන්නත් මම කැමැතියි.එකම විදියෙ මෝස්තර තිබුණාම විකිණෙනවා අඩුයි. වෙළෙඳ පොළේ රදා පවතින්නත් විවිධත්වයක් තියෙන්න ඕනෑ. පුළුන් ගස් මෙහේ නැහැ.ඒ නිසා මාතලේ, මහියංගනය සහ නුවර වැනි ප‍්‍රදේශවලින් වෙන අය පුළුන් ගේනවා. අපිත් ඒ අයගෙන් පුළුන් ගන්නවා. අරගෙන කොට්ට හදනවා. දරුවන්ගෙ සහයෝගයත් මට ලැබෙනවා. කොට්ට උර ගමේ කෙනෙක් මහනවා.”මේ විවිධත්වයට මම හරිම කැමැතියි. සමහර පුද්ගලයො දුර බැහැර ඉඳන් වුවත් නැවත නැවතත් එන්නෙ මගෙ භාණ්ඩවල තිබෙන ගුණත්වය නිසාමයි. ඒ නිසා මම තවත් හොඳින් මේ නිෂ්පාදන කරන්න හිතාගෙන ඉන්නෙ. අමුද්‍රව්‍ය එක එක කාලෙට එක එක මිල ගණන් වලින් තිබුණත් නිෂ්පාදනය අත හරින්න බැහැ. මොකද පුරුදු වුණු රැකියාව හැර වෙන එකකට හුරුවෙන්න අමාරුයි.”ජීවිතේ නොයෙක් දුක් ගැහැට වින්දත් කොට්ටා වෙළෙඳ්‍රම අත්හැරීමට ඔවුන් සූදානම් නැත. ගිනි අව්වේ පාර දෙපස සිටිමින් උනන්දු නිසාම කටුක වුවත් ඒ වේදනාව විඳින්නට ඔවුන් හුරු වූයේ අනාගත සුභසිද්ධිය සලකාගෙන ය.රූපාන්ති බුලත්සිංහල,ඡායාරූප - සුදම් ගුණසිංහ</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>26</day>
    </date>
    <link>http://www.silumina.lk/2009/07/26/_art.asp?fn=as0907262</link>
    <topic>මෙලොව එළිය නොදැක කුසෙහි ම නතර වූ ‘ගල් බබාලා’</topic>
    <author>-කේසීජේ</author>
    <content>පුළුන් මෙන් පාවී නොයන සිරියාවතීලාගේ ජීවිතමෙලොව එළිය නොදැක කුසෙහි ම නතර වූ ‘ගල් බබාලා’කැන්දලියද්දපාළුවේ බීම බට පහන් කූඩුවනෙළුම් විලගුරු සේවයේ රසකතාමිනිත්තුවක කතාවක්පුරාණ සිද්ධස්ථාන කෙරෙහි පාලකයා දක්වන ආකල්පය ජනතා ප‍්‍රසාදය සඳහා හේතුවකියුද්ධයෙන් දිනූ ප‍්‍රදේශවල විහාරස්ථාන නැංවීමට දායක වන්න92 හැවිරිදි වියෙහි පසු වූ චීන ජාතික හුවැං යිජුත් නමැති කාන්තාව රෝහල් ගත වූයේ දරුණු උදරාබාධයක් ඇති බව කියමිනි.නොපමාව අදාළ වෛද්‍ය පරීක්‍ෂණ සිදු කෙරිණි.ඇගේ උදරය ස්කෑන් පරීක්‍ෂාවට භාජනය කළ වෛද්‍යවරයා මොහොතකට ගල් ගැසිණි.තමාට ඇති වූ ගැටලුව ඔහු වහා ම ක්වීන්ෂෙන් රෝහලේ ලියූ ඇන්බින් නමැති විශේෂඥ වෛද්‍යවරයා වෙත යොමු කෙළේය.92 හැවිරිදි ආත්තම්මා පරීක්‍ෂා කළ වෛද්‍ය ලියූ කියා සිටියේ මැය ගැබිණියකව සිටින බවයි.ශල්‍යකර්මයකින් අනතුරුව ඇගේ ගර්භාෂයෙන් පිටතට ගනු ලැබුවේ හොඳින් වැඩුණු බිලිඳු මළ සිරුරකි. වයස පරීක්ෂා කිරීමේ දී දැන ගැනීමට ලැබුණේ බිලිදු සිරුර පුරා වසර 60 ක් මේ කාන්තාව ගේ ගර්භාෂයේ රැඳී තිබුණු බවයි.හැට වසරක් තිස්සේ බිලිඳු මළ සිරුරක් ගර්භාෂයේ රඳවා ගෙන සිටි චීන ජාතික හුවැං යිජූන්.ඒ සිදුවූයේ කෙසේ දැයි විමසූ විට 92 හැවිරිදි යීජුත් මෙසේ කියා සිටියාය. “මේක සිද්ධ වුණේ 1948 දී කියලයි මට මතක. දරුවා දරු බොක්ක ඇතුළේ ම මැරුණා.මළ සිරුර අහක් කර ගන්න කියලා මම දොස්තරලා ළඟට ගියා. එයාලා ගාස්තුව හැටියට පවුම් 100 ක් ඉල්ලුවා. එදා මේක ලොකු ගාණක්. අපේ පවුලේ හැමෝගෙම ආදායම එකතු කළත් පවුම් 100 ක් හොයා ගන්න බැරි බව තේරුණා.ඒ සැරේ වෙන දෙයක් වෙච්චාවේ කියලා ඔහේ හිටියා.” යි ඈ එංගලන්තයේ සසුප‍්‍රකට ‘සන් පුවත්පත’ සමඟ සම්මුඛ සාකච්ඡාවකට එක්වෙමින් කියා තිබිණි.තමන් ගේ සිරුර ඇතුළත තවත් මළ සිරුරක් තබා ගනිමින් යීජුත් නමැති මේ කාන්තාව තවත් 60 වසරක් ජීවිතය පවත්වා ගෙන ගියාය.ඒ රහස හෙළි වූයේ ඈ 92 හැවිරිදි වියෙහි සිටියදීය.ඊට පෙර ඇය මෙලොව හැර ගියේ නම් මේ බිලිඳු මළ සිරුරේ රහස ද ඈ සමඟ ම වැළලී යනු නිසැකය.සහරා අබුතාලිබ්සහරාගේ කුසෙන් එළියට ගත් ගල් බබාගල් බබාගේ සිරුරේ හරස්කඩක්මෙවැනි රහස් ලොවට අනාවරණය වූ විට අපි විමතියට පත් වන්නෙමු.එසේම ඉතා සාධාරණව සිතිය හැක්කේ ලොවට අනාවරණය වන විස්මිත සිදුවීම් මෙන්ම කිසිදා කිසිවකුටත් දැන ගැනීමට ඉඩක් නොතබා සදාකාලයට වැළලී යන රහස් ද තිබෙන බවයි.හුවැං යිජූත් සිද්ධියේ දී ඊට සම්බන්ධව කි‍්‍රයා කළ ක්වින්ෂෙන් රෝහලේ වෛද්‍ය සූ ෂියැන්ටන් මෙසේ කීය.”මට මේක අදහා ගන්නත් බෑ. ඒ පුදුමය තියෙන්නේ මේ බිලිඳු මළ සිරුර වසර 60 ක් තිස්සේ ගර්භාෂයක් ඇතුළේ තිබුණේ කොහොමද කියලා නෙවෙයි. ඒ ගර්භාෂයත් එක්ක මේ කාන්තාව අවුරුදු 60 ක් ජීවත් වුණේ කොහොමද කියලයි.”වර්ෂ 1955 දී සහරා අබුතාලිබ් ගේ වයස අවුරුදු 26 කි. ඈ ප‍්‍රථම වරට ගැබ් ගත්තේ මෙවිටය. නියමිත දින ගණන් පූර්ණ වී විලිරුදා හට ගත් කළ රෝහල් ගත වූ සහරා එක් දරුවකු ප‍්‍රසූත කළාය. එහෙත් ඇගේ විලිරුදාව එසේම පැවතිණ.දිනෙන් දින වේදනාව උත්සන්න විය. ඈ බැරිම තැන නැවත රෝහල් ගත වූයේ ප‍්‍රතිකර්මයක් සොයනු පිණිසය. එහෙත් සිදුවූයේ නො සිතූ දෙයකි.”මම එදා ඉස්පිරිතාලෙට ගියා. විලිරුදාව හැදුණු ගෑනු කෙනෙක් මොකක්දෝ හේතුවකට ඇඳ උඩම මැරිලා වැටෙනවා මම දැක්කා.මම පැනලා දිව්වා. එදායින් පස්සේ ආයේ කවදාවත් ඒ වාට්ටුවට ගියේ නෑ.” යි සහරා පසුව කීවාය.මේ සිද්ධියෙන් දින ගණනාවක් ගත වීමෙන් අනතුරුව සහරා ගේ උදරයේ වේදනාව කෙමෙන් දුරු වී ගියේය. මේ අතර කාලයාගේ ඇවෑමෙන් ඕ මිත්තණියක බවට පත් වූවාය.ඈ ගත කරමින් සිටියේ ජීවිතයේ 75 වැනි වර්ෂයයි. දශක හතරකට පසුව නැවත සහරා ගේ උදරයේ වේදනාව හට ගත්තේය.දිනෙන් දින එය උත්සන්න වෙමින් තිබිණි.මෙවර සහරා ගේ පුත‍්‍රයා ඈ කැටුව රෝහලට ගියේය.සහරාව පරීක්‍ෂා කළ මහාචාර්ය තායිබ් අවුසානි දුටුවේ ඇගේ උදරයේ ඉදිරියට නෙරූ ගෙඩියක් වැනි යමක් තිබෙන බවයි.පැය හතරක ශල්‍යකර්මයක් සිදු කෙරිණි.අවසානයේදී ගර්භාෂයේ තිබී පිටතට ගත්තේ හොඳින් වැඩුණු එහෙත් ගල් ගැසුණු බිලිඳු සිරුරකි.වසර 46 කට පසුව සොයා ගත් ගල් ගැසුණු බිලිදා තවත් විස්මිත සිද්ධියක් ලෙස වෛද්‍ය වාර්තා අතරට එක් විය.-කේසීජේ</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>26</day>
    </date>
    <link>http://www.silumina.lk/2009/07/26/_art.asp?fn=as0907263</link>
    <topic>කැන්දලියද්දපාළුවේ බීම බට පහන් කූඩුව</topic>
    <author/>
    <content>පුළුන් මෙන් පාවී නොයන සිරියාවතීලාගේ ජීවිතමෙලොව එළිය නොදැක කුසෙහි ම නතර වූ ‘ගල් බබාලා’කැන්දලියද්දපාළුවේ බීම බට පහන් කූඩුවනෙළුම් විලගුරු සේවයේ රසකතාමිනිත්තුවක කතාවක්පුරාණ සිද්ධස්ථාන කෙරෙහි පාලකයා දක්වන ආකල්පය ජනතා ප‍්‍රසාදය සඳහා හේතුවකියුද්ධයෙන් දිනූ ප‍්‍රදේශවල විහාරස්ථාන නැංවීමට දායක වන්නකැන්දලියද්දපාළුවේ පදිංචි මිල්ටන් අමරසිංහ අලුත් අලුත් දේ අත්හදා බැලීම් කිරීමට කවදත් සමත්කම් දැක්වූවෙක්. ඔහු පසුගිය දාක අපූරු පහන් කූඩුවක් නිර්මාණය කළේය.ඒ සඳහා භාවිතා කරනු ලැබුවේ ප්ලාස්ටික් බීම බටය. පරිවාර කූඩු 21කින් සමන්විත මෙම බීම බට පහන් කූඩුව ඉතා අලංකාර එකක් විය.ඒ පිළිබඳව අදහස් දක්වන මිල්ටන් අමරසිංහ,”මම මීට පෙර කූඩු දෙකක් හදලා තියෙනවා. මේ හැදුවේ තුන්වැනි කූඩුව.මම ම හිතලා සැලසුම් කරලා තමයි මෙවැනි නිර්මාණ කරන්නේ.මීට පෙර කාඩ්බෝඩ්වලින් ඒ කියන්නේ හඳුන්කූරු පෙට්ටි, ගිනිපෙට්ටි ආදිය යොදාගෙන අලංකාර කූඩුවක් හැදුවා.මෙවර මම බීම බට භාවිතා කරලා හදපු කූඩුවේ පරිවාර කූඩු විසි එකක් අඩංගුයි. ඒ කූඩුව කැරකෙන කූඩුවක්. ඉදිරියේදීත් මෙවැනි නිර්මාණ කරන්න මම බලාපොරොත්තු වෙනවා.මට මේකට පාසල් සිසු දරුවන් කීපදෙනෙක් මෙන්ම සොයුරු සොයුරියන් ද සහාය වුණා. (බුද්ධි සම්පත්, ශානක ලක්මාල්, චතුර සංකල්ප, රුවන් චතුරංග, නිපුන් මධුෂාන්, කසුන් රවිනාත, අශාන් මධුසංඛ, උචිත අකලංක, සුනිල් ජයකොඩි සහ රෝහිණී කුමාරි) ඒ අයගේ සහායෙන් මාසයකට විතර කිට්ටු කාලයකදී කූඩුව හදා නිමකළා. මේ සඳහා බීම බට 5000ක් විතර විවිධ පාටවලින් උපයෝගී කර ගත්තා.”මේ අපූරු පහන් කූඩුව පසුගිය ඇසළ පෝදා (6) සිට දින 6ක් කැන්දලියද්දපාළුව සුහද මාවතේ සිරිපැකුම්බා ප‍්‍රජාශාලාව අසලදී ප‍්‍රදර්ශනය කැරිණි.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>26</day>
    </date>
    <link>http://www.silumina.lk/2009/07/26/_art.asp?fn=as0907264</link>
    <topic>නෙළුම් විල</topic>
    <author/>
    <content>පුළුන් මෙන් පාවී නොයන සිරියාවතීලාගේ ජීවිතමෙලොව එළිය නොදැක කුසෙහි ම නතර වූ ‘ගල් බබාලා’කැන්දලියද්දපාළුවේ බීම බට පහන් කූඩුවනෙළුම් විලගුරු සේවයේ රසකතාමිනිත්තුවක කතාවක්පුරාණ සිද්ධස්ථාන කෙරෙහි පාලකයා දක්වන ආකල්පය ජනතා ප‍්‍රසාදය සඳහා හේතුවකියුද්ධයෙන් දිනූ ප‍්‍රදේශවල විහාරස්ථාන නැංවීමට දායක වන්නගුණසිංහ හෙට්ටිආරච්චිසර්පයකු විසින් දෂ්ට කරන ලද තරුණයකු නාත්තණ්ඩියේ සිට කොළඹ මහ රෝහලටත්, එතැන් සිට පිළිවෙළින් කළුබෝවිල සහ පානදුර රෝහල්වලටත් ගෙන යනු ලැබ, නිසි ප‍්‍රතිකාර නොලද්දෙන් පෙරළා නිවෙස බලා ගෙන යනු ලබද්දී මිය ගිය බව සඳහන් පුවතක් මම මෑතක දී පුවත්පතෙක දුටුවෙමි.සර්පයකු විසින් දෂ්ට කරන ලද පුංචි දැරියක මිය ගිය පුවතක් ද ඊට පෙර මම කියවා ඇත්තෙමි.පුවත්පත්වල නොපළ වන මෙබඳු තවත් සිද්ධීන් ගම්වල තිබේ.සර්ප දෂ්ටය අප රට තුළ පවතින බිහිසුණු තත්ත්වයකි.සර්ප විෂ නැති කිරීමට සමත් සිංහල, ඉංගිරිසි බෙහෙත් තිබෙන බව සැබෑ’මුත් නිසි කලට ඒ ප‍්‍රතිකාර ලබාදීමට අවස්ථාව නොලද රෝගීන්ට මුහුණ දීමට සිදුවන්නේ ඛේදනීය තත්ත්වයකට ය. එහෙයින් සර්පයකු දෂ්ට නොකරන තැනට වැඩ සලසා ගැනීම බුද්ධිගෝචර ය.සර්ප දෂ්ටයෙන් බේරීම සඳහා පැරැන්නන් මන්ත‍්‍ර විශේෂයක් කටපාඩම් කරගෙන සිටි බවත්, එමගින් දිවි රැක ගත් බවත් කියැවෙන කතා කුඩා කල මම අසා ඇත්තෙමි. දැන් මම සැත්තෑ වැනි වියේ පසු වන විශ‍්‍රාමිකයෙක්මි.‘සර්ප විෂට පිළියම්’ මැයෙන් යුත් පොතකින් උපුටා ගන්නා ලද කොටසක ඡායා පිටපතක් මිතුරකු විසින් මවෙත එවන ලදී. ඒ ග‍්‍රන්ථය සම්පාදනය කර තිබුණේ මෙරට පුරාවිද්‍යා අධිකාරියකු ව සිටි පී.ඊ.පී. දැරණියගල ආචාර්යතුමාණන් විසිනි. ඔහු එය සම්පාදනය කර තිබුණේ කෞතුකාගාරයේ තිබූ ඉපැරණි සර්ප විෂ වෙද පොත් ඇසුරිනි. ඒවා කෞතුකාගාරයට තිළිණ කොට තිබුණේ විස වෙදැදුරන් ගේ දූ දරුවන් විසිනි. පෙර කී වෙදැදුරන් සර්ප විෂට වෙදකම් කර තිබුණේ ඒ වෙද පොත්වල උපකාරයෙනි.මට ලැබුණු අදාළ ඡායා පිටපත ද, වෙනත් සර්ප විෂ වෙදැදුරන් ගේ මන්ත‍්‍ර සහ ඖෂධ ලැයිස්තු ද උපයෝගි කොටගෙන මවිසින් සකසන ලද ‘සර්ප විෂට ප‍්‍රතිකාර’ පොතින් ලබා ගන්නා ලද ඡායා පිටපත් මවිසින් මගේ ආශ‍්‍රිතයනට නොමිලේ බෙදා හරින ලදී.මේ පොතෙහි ආචාර්ය දැරණියගලයන් විසින් සඳහන් කරන ලද සර්ප දෂ්ටයෙන් බේරීමට භාවිතා කැරෙන බලසම්පන්න මන්ත‍්‍ර කිහිපයක් ඇතුළත් කර තිබිණි.සර්පයන් බහුල ප‍්‍රදේශවල වෙසෙන නෙළුම්විල පාඨක ජනයාගේ ප‍්‍රයෝජනය පිණිස ඉන් එක් ප‍්‍රබල මන්ත‍්‍රයක් පහත දක්වමි.ඕං අසර්ප සර්ප භගවතෝ දෙරණත නමºසර්ප සං සප්ප භගවතෝ දෙරණත නමº‘මේ මන්ත‍්‍රය පාඩම් ඇති අයට දිවි හිමියෙන් සර්පයෝ නොකත්. මෙය යමකු කියවනු ඇසූ තැනැත්තාට දොළොස් වසරකට සර්පයෝ නොකත්’ යනුවෙන් එහි සඳහන් වේ.මේ මන්ත‍්‍රය කටපාඩම් කරගෙන සර්ප දෂ්ටයෙන් බේරුණු කිහිප දෙනකු මට පින් දී තිබේ.කැමැත්තෝ මින් දිවි රැක ගනිත්වා!  කෙසෙල්වත්ත, හොරේතුඩුවේ, මඩකිස්ස පාරේ, ෂෙල්ටන් විජේතුංග මහතා විසින් යොමු කරන ලද ලිපියක් ඇසුරිනි.  තම පිටිසරබද මහ ගෙදරට ඔහු පැමිණෙන්නේ මසකට හෝ දෙකකට වරකි.මහ ගෙදරට යන අතුරු පාරට හැරවුණු පසු රිය පැදවෙන්නේ සෙමිනි. අතරමඟදී හමුවන කවුරත් ඔහු ගේ කාරුණික සිනහව දකිති.කිසිවෙක් ඔහුට සන් කරයි. ඔහු රිය නවත්වයි. සන් කළ තැනැත්තා කලක් තිස්සේ සිය දෑසට ප‍්‍රතිකාර ලබන රෝගියෙකි. රෝගියා සමඟ කතා බහ කරන ඔහු රිය තුළ ඇති යම් ඖෂධයක් දෙයි.ඔහු මහගෙදර ආ ආරංචිය ගමේ පැතිරෙයි. ඇස් රෝගීහු එහි එති. ඔහු ඔවුන් පිරික්සා ඇවැසි උපදෙස් දෙයි.ඇතැම්විට තමා සේවාව කරන රෝහලට ඔවුන් ගෙන්වා ගෙන ප‍්‍රතිකාර කිරීම ද ඔහුගේ සිරිතකි.කලක් දෑස් පෙනීම නොලැබ සිටි අයකු යළි පෙනුම ලද්දේ ඔහු ගේ මහත් වූ කැපවීමේ මහිමයෙනි.අක්ෂි රෝග පිළිබඳ විශේෂඥවරයාණනි, ඔබ යෙහෙන් වැජඹේවා! ලේල්ලුපිටියේ, වැලිමළුවේ, එච්.වී.චන්ද්‍රසිරි මහතා විසින් යොමු කරන ලද ලිපියක් ඇසුරිනි.  වැහි කළුවර ඇතිරෙමින් තිබිණි.කාර්යාල වැඩ නිමවූ පිරිස් කඩිමුඩියේ සිය නිවෙස් කරා ඇදී යමින් සිටියහ.ගෙදර යෑමට අප නැඟුණු කොට්ටාව - ගල්කිස්ස (පිළියන්දල හරහා) බසය සෙමින් ඉදිරියට යමින් තිබිණි.පිළියන්දලට පැමිණි එය විනාඩි දහයක් පමණ නතර ව නැවත ගමන ඇරඹීය. ගියේ ටික දුරකි. යළි විනාඩි දහයක් පමණ අතර මඟ නතර ව කාලය කා දැමුවේය. අනතුරුව නැවත ද ඉදිරියට ඇදී පෙර සේ ම තවත් තැනෙක නැවතී කාලය කා දමන්ට වූයේය.මගියෙක් නැඟී සිටියේය. විරෝධය පෑවේය. බස් පල්ලා මගියාට අත ඉස්සුවේය. මගීහු ගැටුම නැවැත්වූහ.රියැදුරු බසය නැවැත්වීය. බසය දුවන්නේ තමන්ට රිසි පරිදි මිස අනුන්ට වුවමනා පරිදි නොවේ යැයි ඔහු කී ය.මගීන් සිටියේ ඒකාත්මික ව ය. ඔවුහු බසයේ යෑම පිළිකෙව් කොට ඉන් බටහ. ඉන් නොනැවතී එතැන් පටන් යා යුතු දුරට අදාළ ගාස්තුව බස්පල්ලා ගෙන් බලෙන් ම වාගේ ලබා ගත්හ.තවත් බසයක් ආයේ ය. මගීහු එහි නැගී ගත්හ.හිස් බසය පස්සෙන් ආවේ ය.එක්සත් වූ මගීහු පාඩමක් ඉගැන්වූහ.  කටුබැද්දේ දිමුතු පෙ‍්‍ර්මරත්න මහතා විසින් යොමු කරන ද ලිපියක් ඇසුරිනි.  අධීක්ෂණ කටයුත්තක් සඳහා මා ගිය ඒ පාසල කෙරෙහි මසිතෙහි ඇති වූයේ කලකිරීමකි.එහි සම්පත් බොහොමයක් නාස්ති වෙමින් තිබෙනු මම දිටිමි. ඒ සම්බන්ධයෙන් විමසා, සාකච්ඡා කිරීමට මට ඇවැසි විය. එහෙත් ඒ සඳහා වගකිවයුත්තෙක් නො සිටියේ ය.ඊට අදාළ ව මවිසින් ලියන ලද ලිපිය ‘නෙළුම්විලෙහි’ පළ විය. මා චණ්ඩ මාරුතයකට මැදි වූයේ ඉන් පසුව ය.මාස කිහිපයක් ගත විය.උසස් පෙළ විභාග අධීක්ෂණ කටයුතුවල නියැළී සිටියදී මම එක්තරා විදුහල්පතිවරයකු හඳුනා ගතිමි.‘ඔබතුමා ගෙ ඉස්කෝලෙ මොකක්ද?’ මම ඇසීමි.ඔහු අසවල් පාසල යැයි පිළිතුරු දුන්නේ ය. ඒ වූකලි මා පෙර කී පාසල යි.“මම තාම ඒ ඉස්කෝලෙට ගිහින් මාස තුනයි. ඉස්කෝලෙ ගැන පත්තරේ පළවෙලා තියනවා. අපි ඒ අඩුපාඩු සේරම දැන් හරිගස්සගෙන යනවා’ ඔහු කීවේය.“ඒ ලිපිය ලිව්වෙ මමයි. ඒ හින්ද මට නොයෙක් චෝදනාවලට මුහුණ දෙන්න සිද්ධ වුණා. හැබැයි ඒ ලිපිය නිසා ඉස්කෝලෙට යහපතක් වුණයි කියල දැනගත්තම මට ලොකු සතුටක් දැනෙනවා’ මම කීමි.ලිපිය ලියූ මා හඳුනා ගැනීමට ලැබීම ගැන තමා සතුටට පත්වන බව විදුහල්පතිවරයා කීය.“අපේ ගුරු මණ්ඩලයත් ඒ ලිපිය මට පෙන්නුවා. අපි කොහොම හරි මේ තත්ත්වය වෙනස් කරමු කියල ඒ අයත් කිව්ව. සහයෝගය දෙනව කියලත් පොරොන්දු වුණා. එදා ඉඳල අපි තත්වය වෙනස් කරගෙන යනව. ඔබතුමිය දවසක ඇවිත් බලන්න! බලල අපේ ඉස්කෝලෙ ගැන ආයෙත් ලියන්න!” විදුහල්පතිවරයා ඉල්ලා සිටියේ ය.මම ද එහි නැවත එන බවට පොරොන්දු වීමි.ඉන්පසු කිහිප අවස්ථාවකදීම විදුහල්පතිවරයා මට මුණ ගැසිණ.ඒ හැම අවස්ථාවක ම අපි පාසල ගැන කතා කළෙමු. විදුහල්පතිවරයා ද එහි පැමිණ අලුත් තත්වය පරික්ෂණය කරන ලෙස යළි යළිදු මවෙතින් ඉල්ලා සිටියේ ය.පසුගිය දිනෙක මම එහි ගියෙමි. මා බලාපොරොත්තු වූයේ තිබුණු තත්වයට වඩා තරමක දියුණුවකි. නමුත් එහි වත්මන් හැඩහුරුව මා විස්මයට පත් කළේ ය.පාසල් ගේට්ටුවේ, නාම පුවරුවේ සිට සියල්ල ක‍්‍රමවත් ලෙස වෙනස් ව තිබිණි. ‘මේ මා කලින් ආ පාසලට දැ’යි යන පැනය මසිත ඉපදිණි.පාසල් වත්ත මලින් ද, නොයෙක් පැළ වර්ගවලින් ද හැඩ වී තිබිණි.පසෙක කෙසෙල් වගාවකි. පන්ති කාමර, විදුහල්පති කාර්යාලය සහ ගුරු මණ්ඩලය හොඳින් කි‍්‍රයාත්මක වී තිබිණි.ගුරු දෙගුරුන් ගේ ද, අවට ජනයා ගේ ද සහාය ලද විදුහල්පතිවරයා සිටියේ සතුටිනි.මේ පාසලට අවශ්‍යව තිබුණු නිවැරදි නායකත්වය දැන් ලැබී තිබේ. මෙය අප සියල්ලන්ට ම සතුටු විය හැකි තත්වයකි.විදුහල්පතිතුමනි, ගුරු භවතුනි, අනාගත ලෝකය උරුම දරු පරපුර වෙනුවෙන් මම ඔබ සැමට සුබ පතමි.  කැලණියේ, ධර්මාලෝක මාවතේ නයනා දීප්ති ගුණරත්න මෙනෙවිය විසින් යොමු කරන ලද ලිපියක් ඇසුරිනි.  මාතලේ නගරයේ සිට කිලෝ මීටර් 20 ක් පමණ දුරින් පිහිටි ගම්මඩුව නමැති ගමේ වෙසෙන මවක් මි. අපේ දරුවන් යන්නේ මාතලේ පාසල්වලටයි.උදේ 6.30 ට පමණ පෞද්ගලික බස් වල නැගී පාසල් යන දරුවනට සවස පාසල් ඇරී ආපසු එන්නට බස් නැත. සෙනඟින් පිරී ගිය ඒ බස්වල නැග ගැනීමට බැරිව දරුවෝ දස වධ විඳිති.ගම්මඩුවේ සිට මාතලේට පාසල් ගණනාවක් ඇත. පෞද්ගලිකව යා හැකි පාසල් වෑන් රථ ද මේ පළාතේ නැත. (තිබුණත් සාමාන්‍ය අයට ඒවායේ දරුවන් යැවීමට වත්කමක් නැත) බස්වල නැග ගැනීමට බැරි වූ කල දරුවන් ගෙදර එන්නේ සවස පහ ද පසු වී හොඳටම හෙම්බත් වීය.මාතලේ ඩිපෝවේ ළෙයිපපුකම් ඇති මහත්වරුනි, මේ දරුවන්ට දයාබර වී පාසල් බසයක් උදේ 6.30 ටත්, සවස පාසල ඇරෙන වෙලාවටත් ලබාදෙන්න! පින් සිදුවේවි.  මාතලේ, ගම්මඩුවේ එල්. හේවාගම මහත්මිය විසින් යොමු කරන ලද ලිපියක් ඇසුරිනි.  යොවුන් කලා ශිල්පියෙක් නායක හාමුදුරුවන් බැහැදුටුවේ ය.’මොකද උන්නැහැ’’නිර්මාණයක් කරන්න වෙලා තියෙන්නෙ බොහොම අඩුපාඩුකම් මැද්දෙනෙ හාමුදුරුවනේ’’මොනවද අඩුපාඩු?’’බෙරයක්’’මං බෙර දෙකක් බඳින්න දීල තියනව. සතියකින් ආවොත් උදවුවක් කරන්න පුළුවනි’සතියකින් ආ යොවුන් නාට්‍ය ශිල්පියාට උන්වහන්සේ බෙරයක් තිළිණ කළෝ ය.තම නාට්‍යය පුහුණු කිරීමට සුදුසු තැනක් නොවූ ශිල්පියෙක් උන්වහන්සේ හමු වූයේ ය.’අඳුනන ඉස්කෝලයක්වත් හොයල දෙන්න හාමුදුරුවනේ’ ඔහු ඉල්ලීමක් කළේ ය. හාමුදුරුවෝ ආවාස ගේ දෙස බලා උස් හ¾ඩින් පොඩි නම ඇමතුවෝ ය.’පොඩි නම, අපේ බණමඩුව හොඳට අස්පස් කරල හෙට උදේට මේ මහත්තුරුන්ට දුන්නනං’ උන්වහන්සේ ප‍්‍රශ්නය විසඳූහ.තම පිහිට පතා එන කිසිවකු ගේ හිත නොතලා හැකි හැම උපකාරය ම කිරීම උන්වහන්සේ ගේ සිරිත විය.පරිසරය දූෂ්‍ය වීම ගැන උන්වහන්සේ කතා කළේ හිතේ අමාරුවෙනි.”කෝ මහත්තයො එදා අපි දැකපු කොළපාට ගහ කොල? කෝ ඒ මල්? කෝ ඒ සමනල්ලු? හැමතැන ම කොන්කී‍්‍රට් වනාන්තර! ඇළ, දොළ ගංගා වෙනුවට කුණු කාණු! දවල්ටත් මදුරුවො! රෑටත් මදුරුවො!ප මේ කතා කළේ ගල්බොරැල්ලේ බෞද්ධ මධ්‍යස්ථානාධිපති දෙණියායේ චන්ද්‍රසිරි නාහිමිපාණන්ගැන ය.ජාතික සේවාවන්හි යෙදුණු භික්‍ෂුන්වහන්සේ දෛවය විසින් අසරණ කරනු ලැබූ විට උන්වහන්සේ ගේ සුබ සාධනය වෙනුවෙන් වැඩපිළිවෙළක් සැකසීමට කලක සිට චන්ද්‍රසිරි නාහිමියන් විසින් මවන ලද සිහිනය චන්ද්‍ර ශී‍්‍ර භික්‍ෂු ගිලානෝපස්ථාන පදනම ලෙස සැබෑවී ඇත ද උන්වහන්සේ ඩෙංගු උණ රෝගයෙන් ගිලන් වී පසුගිය දා අප නෙත් පොඟවමින් දැයෙන් සමුගත්හ.උන්වහන්සේ අද නැත. දූෂ්‍ය වූ පරිසරය, ඩෙංගු උවදුර තවමත් එසේම ය.පිවිතුරු ලොවක් පිළිබඳ උන්වහන්සේ තුළ පැවති අපේක්‍ෂාව මතු යම් දිනෙක සඵලවේවා!  කැලණියේ පුෂ්පනාත් ජයසිරි මල්ලිකාරච්චි මහතා විසින් යොමු කරන ලද ලිපියක් ඇසුරිනි.  අරුණැල්ල’ වූකලී පේරාදෙණි විශ්වවිද්‍යාලයීය ඉංජිනේරු පීඨ ශිෂ්‍යයන් ගේ උත්සාහයෙන් කි‍්‍රයාත්මක වන සද්ව්‍යාපාරයකි.එමඟින් දුෂ්කර ප‍්‍රදේශවල පාසල් පනහකට අධික ප‍්‍රමාණයක අ.පො.ස. සා.පෙළ හදාරණ සිසු දරු දැරියනට විද්‍යා ගණිත විෂයයන් වෙනුවෙන් සම්මන්ත‍්‍රණ මාලාවක් වාර්ෂිකව පවත්වනු ලැබේ. ඊට අවශ්‍ය මුදල සොයා ගැනෙන්නේ අරුණැල්ල කැට ව්‍යාපාරය මඟිනි.සම්මන්ත‍්‍රණය පැවැත්වෙන පාසල්හි ඉගෙනීමේ දස්කම් දක්වන සිසුන් තෝරාගෙන ඔවුනට ශිෂ්‍යත්ව ලබාදීම ද ඉන් පාසලක පුස්තකාල හෝ යටිතල පහසුකම් සපිරීම ද මේ වැඩසටහනට අයත් වෙයි.ලංකාවේ විශ්වවිද්‍යාල ගණනාවක් තිබේ. ඒවායේ පීඨ සංඛ්‍යාව විශාලය. එසේ ම, නිදහස් අධ්‍යාපනයේ පිහිටෙන් සිය ලෝකය ගොඩනඟා ගෙන විදෙස් රටවල සේවාකම් කරන උගතුන් ද ඒ අධ්‍යාපනයේම පිහිටෙන් මෙරට විවිධ සේවාවන්හි නිරත වෘත්තිකයන් ද බොහෝය. ඔවුන් ගෙන් බහුතරය පේරාදෙණි ඉංජිනේරු පීඨ සිසුන් මෙන් එකතුවන්නේ නම් මෙරට දුෂ්කර ප‍්‍රදේශ රැසක පාසල් දරුවන් වෙනුවෙන් කළ හැකි සේවාව සුවිශාල වනු ඇත.ඒ ආදර්ශය මල්ඵල ගැන්වෙන දිනෙක දුෂ්කර පෙදෙස්වල දක්ෂ දරුවන්ට ඉගැන්වීමට දාඩිය වගුරන දිළිඳු මාපියනගේ ලොකු බරක් හෑල්ලු වනු ඇත.සිය වැර වෑයමින් එකතු කරගත් රුපියල් ශතවලින් ඈත ගම් දනවුවල අකුරු කරන බාල සොයුරු සොයුරියනට අත හිත දෙන පේරාදෙණි දරුවනි, ඔබේ නිහඬ මෙහෙවරට අපේ උත්තමාචාරය මෙසේ පිරිනැමේ.කුරුණෑගල අලුත් මල්කඩුවාවේ, පින්වලපිටිය වත්තේ ආර්.එන්.මුදියන්සේ මහතා විසින් යොමුකරන ලද ලිපියක් ඇසුරිනි.නෙළුම් විල, සිළුමිණ, ලේක්හවුස්, කොළඹ</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>26</day>
    </date>
    <link>http://www.silumina.lk/2009/07/26/_art.asp?fn=as0907265</link>
    <topic>ගුරු සේවයේ රසකතා</topic>
    <author>විශ‍්‍රාමික විදුහල්පති වික්ටර් වල්ගම්පොල කට්ටුව - මීගමුව</author>
    <content>පුළුන් මෙන් පාවී නොයන සිරියාවතීලාගේ ජීවිතමෙලොව එළිය නොදැක කුසෙහි ම නතර වූ ‘ගල් බබාලා’කැන්දලියද්දපාළුවේ බීම බට පහන් කූඩුවනෙළුම් විලගුරු සේවයේ රසකතාමිනිත්තුවක කතාවක්පුරාණ සිද්ධස්ථාන කෙරෙහි පාලකයා දක්වන ආකල්පය ජනතා ප‍්‍රසාදය සඳහා හේතුවකියුද්ධයෙන් දිනූ ප‍්‍රදේශවල විහාරස්ථාන නැංවීමට දායක වන්නරත්නපුර දිස්ති‍්‍රක්කයේ කොලොන්න කෝරළයේ කෙළවර පනාමූලය අසල පිටිසර පාසලක ගුරු යුවළක් හා ගුරුවරයෙක් ද සේවය කළහ.අවුරුදු හතරක් පමණ ගත වුවද ඔවුනට ගුරු මාරුවක් නොලැබිණි. කිසිම පහසුකමක් නොමැති එම ප‍්‍රදේශයේ තැපැල් කන්තෝරුවට යෑමට පවා සැතැපුම් හතරක් පමණ පයින් යා යුතුය.හේන් ගොවිතැනින් ජීවත්වන ජනයාට පානීය ජලය පවා ලබාගැනීම දුෂ්කරය.මුල් ගුරු යුවළ පාසලේ කුඩා කාමරයක ලැගුම් ගත් අතර උප ගුරුවරයා ගොඩනැඟිල්ලේම ගෝනි ගසාගෙන බූරු ඇඳක් තබාගෙන විසීය.ඔවුන්ගේ වැඩිපුර ආහාරය වූයේ කුරහන් මෑ බෝංචිය. බත් කෑවේ සතියකට දෙතුන් දිනකි.මේ කාලය තුළ ගුරු මාරුවීම් ඉල්ලුව ද නොලැබුණු නිසා මුල්ගුරු යුවළ රජයේ සේවයෙන් ඉල්ලා අස්වීමට තීරණය කර ඉල්ලා අස්වීමේ ලිපි යැවූහ.ඉල්ලා අස්වන දවසේ මුල්ගුරු යුවළ ගම්වැසියන්ගෙන් සමුගැනීමට රැස්වීමක් පැවැත්වීමට කටයුතු යෙදූහ.එදා උදෑසන කඩමණ්ඩියට ගිය ගුරුවරයාට තම නමට විදුලි පණිවිඩයක් ලැබී තිබෙන බව දැන ගන්නට ලැබිණි.මේ පාසලට ලියුම් බෙදීමක් නැත. තැපැල් කාර්යාලට ගොස් ලිපි ලේඛන රැගෙන යා යුතුය. විදුලි පණිවුඩයෙන් කියැවුණේ ගුරුවරයාගේ මව මියගිය බවත් අවමඟªල එදින පවත්වන බවත් ය. අසල්වැසියකුගෙන් පාපැදියක් ඉල්ලාගත් ගුරුවරයා පුවත ගම්මුන්ට දන්වා පාසලේ යතුර හාමුදුරුවන්ට බාර දෙන ලෙස දන්වා ගුරු බිරිය ද සමඟ ගම බලා පිටත්විය. ගුරුවරයා සැතපුම් 100ක් පමණ බසයෙන් ගමන් කර නිවසට පැමිණෙන විට අවමඟුල් කටයුතු නිමාවී තිබිණි.මවගේ සත් දවසේ දානය දී යා යුතු යැයි කල්පනා කළ ගුරුවරයා ඒ කටයුතු ද අවසාන කර පාසලට ගියේය.බසයෙන් බැස්ස විගසම, “මහත්තයාට අධ්‍යාපන කාර්යාලයෙන් ලිපියක් ඇවිත්” යැයි කෙනෙක් කීය. තැපැල් කන්තෝරුවෙන් ලිපිය ලබාගෙන කියවා බැලූ ගුරුවරයාට දැනගන්නට ලැබුණේ එය ස්ථාන මාරු ලිපියක් බවය.ගුරුවරයා පාසල වසා ගිය බවත්, ඉන් සේවය කඩකර තිබෙන බවත් සඳහන් කර ඇහැලියගොඩ ගොඩපිටිය පාසලට ස්ථාන මාරු කර ඇති බවත් වැඩ බාර ගෙන දන්වන ලෙසත් එහි සඳහන් කර තිබිණි.ගුරුවරයා අධ්‍යාපන කන්තෝරුවට ගොස් ඒ පුවත දන්වා තමා පාසල වසන බවද දැන්වූයේ යැයි ද කීවේය.අවුරුදු හතරක් තිස්සේ ඉල්ලා නොලැබුණු ගුරු මාරුව අම්මාගේ කඳුළේ නාමයෙන් ලැබුණු බවද හෙතෙම කීවේය.කඳුළෙන් සිනා ඉපදී තිබෙන බවද, දුකින් මිදී සැපත ලබා තිබෙන බවද, කියා ඔහු සිනාසී යන්නට ගියේය.විශ‍්‍රාමික විදුහල්පති වික්ටර් වල්ගම්පොල කට්ටුව - මීගමුව</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>26</day>
    </date>
    <link>http://www.silumina.lk/2009/07/26/_art.asp?fn=as0907266</link>
    <topic>මිනිත්තුවක කතාවක්</topic>
    <author>වෛද්‍ය හර්බට් ලියනආරච්චි වේරගල හන්දිය</author>
    <content>පුළුන් මෙන් පාවී නොයන සිරියාවතීලාගේ ජීවිතමෙලොව එළිය නොදැක කුසෙහි ම නතර වූ ‘ගල් බබාලා’කැන්දලියද්දපාළුවේ බීම බට පහන් කූඩුවනෙළුම් විලගුරු සේවයේ රසකතාමිනිත්තුවක කතාවක්පුරාණ සිද්ධස්ථාන කෙරෙහි පාලකයා දක්වන ආකල්පය ජනතා ප‍්‍රසාදය සඳහා හේතුවකියුද්ධයෙන් දිනූ ප‍්‍රදේශවල විහාරස්ථාන නැංවීමට දායක වන්නවැඩ කරන ස්ථානයේ වුවද එක් එක් අයගේ විවිධ අදහස් තිබේ. ඒ අනුව කටයුතු කිරීමට ඔවුහු පුරුදු වී සිටිති. කොළඹ වරායේ වැඩ කළ ජයරත්න ද තමාගේ කිසිදු පෞද්ගලික තොරතුරක් තමන් හා වැඩ කරන අය සමඟ පැවසුවේ නැත. විවාහකයකු වූ මොහුගේ බිරිය දරුවෙකු ලැබීමට ආසන්නව සිටියාය. එහෙත් ඒ බවක් තම මිතුරන්ට දැනගැනීමට හෙතෙම ඉඩ තැබුවේ නැත. කොළඹ නැවතී සේවය කළ ඔහු ගමට ගියේ නිවාඩු දිනවල පමණකි. එසේ ගිය දිනක ඔහු ගෙදරට පවසා සිටියේ තමන් ගෙදර නැති විටෙක දරුවා ලැබුණහොත් වහාම විදුලි පුවතකින් දන්වන ලෙසය.මෙවර අනිවාර්යයෙන්ම ලැබෙන්නේ පිරිමි දරුවකු බවත් එසේ ලැබුණු විට තමාට එවන විදුලි පණිවුඩයේ දරුවකු ලැබුණු බව සඳහන් නොකර “බයිසිකලය ලැබුණා” යනුවෙන් පමණක් සඳහන් කර එවන ලෙසත් පැවසීය.තමාගේ සේවා ස්ථානයේ අනෙකුත් අය දරුවකු ලැබීම ගැන දැනගන්නා නිසා එසේ එවන ලෙස ඔහු වැඩිදුරටත් පැහැදිලි කෙළේය.දින කීපයකින් දරුවා ලැබුණු පසු ගෙදර අය ජයරත්නට විදුලි පණිවුඩයක් යැවූහ. “බයිසිකලය ලැබුණා එහෙත් පොම්පය නැත” යනුවෙන් එහි සඳහන් විය. ඔවුන් එසේ සඳහන් කිරීමට හේතුවූයේ ජයරත්න අනිවාර්යයෙන්ම පිරිමි දරුවකු ලැබෙන බව ප‍්‍රකාශ කර සිටිය නමුත් ලැබී තිබුණේ ගැහැනු දරුවකු වන නිසාය.වෛද්‍ය හර්බට් ලියනආරච්චි වේරගල හන්දියතරුණ අඹුසැමි යුවළ තම කුඩා පුතු සමඟ ගමනක් යන විට සිඟමන් යදින වයස්ගත අයකු හැරමිටියට වාරු දී කෙඳිරි ගාමින් යනු දැක කුඩා පුතු ඒ ගැන විමසන්නට විය.”කවුද තාත්ති මේ? එයා හරි කැතයිනෙ. මූණෙ රැවුලත් වැවිල කොණ්ඩෙත් ඒ වගේමයි.””පුතේ ඔය හිඟන්නෙක්. ඔයගොල්ලන්ගෙ වැඩේ ඉතින් අපි වගේ අයට කරදර කරමින් කීයක් හරි ඉල්ලන එක තමයි” කරුණු වටහාගත් දරුවා නිහඬ ෂය.බිරියගේ පියා සිටින්නේ බලවත් ලෙස රෝගාතුරවය. පියා බැලීම සඳහා අඹුසැමි දෙදෙනා පුතු සමඟ පිටත් වූහ.පියා කෙඳිරි ගාමින් හැරමිටියට වාරු දී වාඩිවී සිටියේ පෙර දිනක දුටු සිඟමන් යදින්නා ලෙසය.”මෙන්න තාත්ති තවත් හිඟන්නෙක්. මේ සීයත් අපි එදා දැකපු හිඟන්න වගේමයි. මෙයත් තාත්තිගෙන් කීයක් හරි ඉල්ලයි ද දන්නෙ නෑ නේද?” අඹුසැමි දෙදෙනා ඔවුනොවුන්ගේ මුහුණු බලාගත්තේ විශ්මයෙන් යුතුවය.කරුණාදාස සපුතන්තී ගනේවත්ත – නිකදළුපොත</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>26</day>
    </date>
    <link>http://www.silumina.lk/2009/07/26/_art.asp?fn=as0907267</link>
    <topic>පුරාණ සිද්ධස්ථාන කෙරෙහි පාලකයා දක්වන ආකල්පය ජනතා ප‍්‍රසාදය සඳහා හේතුවකි</topic>
    <author>සාකච්ඡා කළේ -රමණී සුබසිංහ</author>
    <content>පුළුන් මෙන් පාවී නොයන සිරියාවතීලාගේ ජීවිතමෙලොව එළිය නොදැක කුසෙහි ම නතර වූ ‘ගල් බබාලා’කැන්දලියද්දපාළුවේ බීම බට පහන් කූඩුවනෙළුම් විලගුරු සේවයේ රසකතාමිනිත්තුවක කතාවක්පුරාණ සිද්ධස්ථාන කෙරෙහි පාලකයා දක්වන ආකල්පය ජනතා ප‍්‍රසාදය සඳහා හේතුවකියුද්ධයෙන් දිනූ ප‍්‍රදේශවල විහාරස්ථාන නැංවීමට දායක වන්නකුප්පියාවත්ත ජයශේඛරාරාම විහාරවාසීගෞරව ශාස්ත‍්‍රවේදීමාවරලේ භද්දිය හිමිපුරාණ සිද්ධස්ථාන රැක ගැනීම, සප්ත අපරිහානීය ධර්ම අතර සයවැනි කරුණ වශයෙන් බුදුරජාණන් වහන්සේ මහා පරිනිබ්බාණ සූත‍්‍රයේ දී උගන්වා ඇත. රාජ්‍ය නායකයින් පුරාණ සිද්ධස්ථාන කෙරෙහි දක්වන ආකල්පය, ඒවා රැක ගැනීම වෙනුවෙන් දක්වන උනන්දුව, ඔවුන් ගේ දේශපාලනික පරිණත බව පිරික්සන ඉතා හොඳ සාධකයක් බව ආසියාතික සමාජයන් හි දී අපට දැකගත හැකි ය.ආසියාතික සමාජය බද්ධ වී තිබෙන්නේ ආගම සමඟ ය. ලෝකය නීතිය සමඟ ගැට ගැසී තමා ගේ ජීවිතය සකසා ගන්නා අතරේ ආසියාතික සමාජය ආගම සමඟ බද්ධ වී තමා ගේ සමාජයීය ජීවිතයේ සිතුම් පැතුම්, කි‍්‍රයාකාරකම් හැඩගසා ගනියි. මේ නිසා එවැනි රටක රාජ්‍ය නායකයෙක්, යම් ප‍්‍රාදේශීය නායකයෙක් තමා නායකත්වය දරන ප‍්‍රදේශයෙහි ගොඩනඟා තිබෙන සිද්ධස්ථාන, පුරාණ ආගමික ස්ථාන, රැකබලා නොගන්නේ නම් ඔහු ජනතාව අතර අප‍්‍රසාදයට පත්වීම වැළැක්විය නොහැකි ය.නිසැකව ම එම පාලකයාට ජනතාව අතරින් පැන නඟින විරෝධාකල්පවලට මුහුණ දීමට සිදුවනු ඇත. බහුතර සමාජයේ සම්භාවනයට පාත‍්‍රවන ස්ථානවලට පාලකයා විසින් කිසිදු අවධානයක් යොමු නොකරනු ලබන්නේ නම් හෙතෙම එම සමාජයෙහි පිටස්තරයකු ලෙස සිතීම නොවැළැක්විය හැකි ය. සාමාන්‍ය ජන විඥානය හඳුනා ගත නො හැකි පාලකයාට යහපත් රාජ්‍යයක්, ස්ථිර සාර පාලනයක් ගෙන යන්නට නොහැකි බව ඒත්තු ගැන්වීම සඳහා බුදුරජාණන් වහන්සේ මෙම කරුණ අවධාරණය කර ඇත.පුරාණ සිද්ධස්ථාන යනු මිනිසුන් ගේ උරුමය පිළිබඳව කියාපාන එක්තරා ආකාරයක කැඩපතකි. රාජ්‍ය නායකයා එම සිද්ධස්ථාන ආරක්ෂා කරන්නේ නම්, නිසි ලෙස නඩත්තු කරන්නේ නම් ඒ හා සමගම ජනතාව ගේ පක්ෂපාතීත්වය රාජ්‍ය කෙරෙහි පවත්වාගෙන යෑමට එය රුකුලක් වේ. රාජ්‍යය බිඳ දැමීමට බලන තවත් පිරිසකට එසේ නොකරන පාලකයා නෙරපා දැමීමට තරම් එය සුවිශේෂී සාධකයක් කර ගැනීමට ද පුළුවන.ඓතිහාසික උරුම, ආගමික සිද්ධස්ථාන රැක නොගන්නේ ය යන කරුණ ජනතාවට ඒත්තු ගැන්වීමට හැකි වූයේ නම් ජනතාව විසින් ම නායකයා පලවා හැරීමට කටයුතු කිරීම වැළැක්විය නො හැකි ය. ආසියාතික සමාජය හා ආගම අතර ඉතා ශක්තිමත් බැඳීමක් ඇති හෙයිනි. අපරදිග රටක නම් ආගමික ආයතන සමග, පුරාණ සිද්ධස්ථාන සමග ගැට ගැසුණ ප‍්‍රබල දේශපාලනික සම්බන්ධකම් නොතිබීමට පුළුවන. එහෙත් ලංකාව, ඉන්දියාව, පකිස්ථානය වැනි රටවල්හි මෙම පුරාණ සිද්ධස්ථාන හා ජන විඥානය අතර පවතින බැඳීම රාජ්‍යයක් බිඳ දැමීමට තරම් ප‍්‍රබල සාධකයක් වන බව පෙන්වා දීමට පුළුවන.රටක ඓතිහාසික උරුමය, ආගමික ආයතනය රකින නායකයා ඒ රාජ්‍යයෙහි ශිෂ්ඨාචාරයට ගරු කරන්නෙක් බවට ද පත්වේ. ඕනෑම රාජ්‍යයක් ගොඩනැඟීම උදෙසා නූතන සංකල්පය වගේ ම පුරාණ සාධකයන් විමසා බැලීම ද වැදගත් වේ. පරිසරය පිළිබඳව, භූමිය පිළිබඳව, කර්මාන්ත පිළිබඳව තම මුතුන් මිත්තන් දැක්වූ ආකල්පය, ඔවුන් සතු වූ කුසලතා, සහ ඔවුන් ගේ තාක්ෂණයන්හි පැවැති ධරණීය ස්වභාවය පිළිබඳව අවබෝධයක් ලබා ගැනීම වැදගත් වේ.ඒ සඳහා පුරාණ ශිෂ්ඨාචාරයන් හි දක්නට ලැබෙන ආගමික සිද්ධස්ථාන මෙන්ම ඓතිහාසික උරුම ආරක්ෂා කරමින් ඒවා පිළිබඳව පර්යේෂණයන් හි නියැළීම අත්‍යවශ්‍ය ය. රාජ්‍ය නායකයා විසින් එකී සිද්ධස්ථාන හා බැඳුණු සංස්කෘතිය, සභ්‍යත්වය, සොයා ගන්නටත්, එය නැවත ස්ථාපිත කරන්නටත් යම් වෑයමක් දරන්නේ නම් නිරායාසයෙන්ම ජනතාව කෙරෙහි ද එකී කරුණ පිළිබඳව අවධානය යොමු වේ. ඉපැරැණි දැනුමෙන් ආලෝකය ලබාගෙන නවීන සංකල්ප බිහි කරන්නට වෙර දරන විද්‍යාර්ථීන්ට ද එය ඉමහත් රුකුලක් වේ.බුදුරජාණන් වහන්සේ විසින් දේශනා කොට වදාළ සප්ත අපරිහානීය ධර්මවල පෙන්වා දුන් මෙකී සංකල්පය විවිධ කෝණවලින් විමසා බලන විට ඉතා ඉහළ ගණයේ ඉගැන්වීමක් ලෙස පෙන්වාදිය හැකි ය. සමස්තයක් ලෙස සලකා බලන විට ජනතාව ගේ ප‍්‍රසාදය රාජ්‍යය කෙරෙහි දිගින් දිගටම පවත්වා ගැනීම උදෙසා පුරාණ සිද්ධස්ථාන කෙරෙහි පාලකයා දක්වන ආකල්පය ඉතා ප‍්‍රබල වන බවට බුදුරජාණන් වහන්සේ පෙන්වා දී ඇති බව තේරුම් ගත යුතුය. අනෙක් අතින් පරිපාලකයා ජනතාව ගේ සිතුම් පැතුම් සමග බද්ධ වන්නේ ද, නැති ද යන කරුණ ද මෙහි දී තේරුම් ගත හැකි ය.මෙම අපරිහානීය ධර්ම කරුණ රාජ්‍යයේ කුඩාම ඒකකය වන පවුල දක්වා ද රැගෙන යෑමට පුළුවන.යම් පවුලක ජීවත්වන මවුපියන්, වැඩිහිටියන් සහ එහි ජීවත්වන දූ දරුවන් තම රටෙහි පෞරාණික සිද්ධස්ථාන කෙරෙහි දක්වන ආකල්පය, ඒවා රැක බලා ගැනීමට දක්වන උනන්දුව වර්ධනය වීමට ඔවුන් ජීවත්වන රටේ රාජ්‍ය නායකයා ඒ පිළිබඳව දක්වන උනන්දුව ප‍්‍රබල බලපෑමක් ඇති කරන්නේ ය.මවුපියන් ද අමතක නොකළ යුතු කරුණකි. තමා දිවි ගෙවන ප‍්‍රදේශයේ පුරාණ සිද්ධස්ථාන කෙරෙහි තමන් දක්වන ආකල්පය සිය දරුවන් ගේ සිතුම් පැතුම් වෙනස් කිරීමට ප‍්‍රබල හේතුවක් වන බව ය. මේවා රැකගැනීමෙහි අගය, ඓතිහාසික හා සංස්කෘතික පසුබිම මවුපියන් විසින් දරුවන්ට පහදා දිය යුතුය. කුඩා කල පටන් සිද්ධස්ථාන දකිමින්, ඒවා පිළිබඳව තොරතුරු අසා දැනගනිමින් පෝෂණය වන දරුවා නිරායාසයෙන්ම එම උරුමයන්ට ගරු කරන්නටත් සුරකින්නටත් පෙළඹේ.රටක් ගොඩ නඟන්නට නම්, යම් සංස්කෘතියක් රැකගන්නට නම් රටවැසියාට තම මවුබිම පිළිබඳව, එහි ඉතිහාසය පිළිබඳව අවබෝධයක් ලබා දීම වැදගත් ය. තමන් ගේ රටට, සංස්කෘතියට ආදරය කරන කිසිම පුද්ගලයකු තම රටට උරුම ඓතිහාසික සිද්ධස්ථාන විනාශ කිරීමට පෙළඹෙන්නේ නැත. ඔවුන් පරිසරයට හෝ තුරු ලතාවලට හෝ අවම හානියක්වත් නොකිරීමට තරම් දියුණු සිතක් සහිත පුද්ගලයන් බවට පත්වනු ඇත.බුදුරජාණන් වහන්සේ පෙන්වා දුන් සත්වැනි අපරිහානීය ධර්ම කරුණ ද ඉතා වැදගත් සංකල්පයකි. එනම් ආගන්තුකව පැමිණෙන ආගමික උතුමන් වෙත රැකවරණ පහසුකම් සැපයීම රාජ්‍ය පාලකයකු විසින් අනුගමනය කළ යුතු ප‍්‍රතිපත්තියක් වන බවය. බුදුරජාණන් වහන්සේ මහා පරිනිබ්බාණ සූත‍්‍රය දේශනා කරන කාලය වන විට රාජ්‍යයක් තවත් රාජ්‍යයක් සමඟ සම්බන්ධ වූ ප‍්‍රධානතම අංගයක් වූයේ දේශාඨනයන් ය.එනම් ආගමික නායකයින් රටින් රට චාරිකා කරමින් තමන් අවබෝධ කරගත් ධර්මය ප‍්‍රචාරණය සඳහා ධර්ම ප‍්‍රචාරක කටයුතුවල නිරත වීමය. එය ඉතිහාසයෙහි රාජ්‍යයක් තවත් රාජ්‍යයක් පිළිබඳව දැනුම්වත් කිරීමේ, දැනුම්වත් වීමේ අවස්ථාවක් බවට ද පත් වී තිබේ. මේ නිසා තම රටට ආගන්තුකව පැමිණෙන ආගමික උතුමන්, රටේ නායකයා මුලින්ම හඳුනාගෙන, ගරු සැලකිලි, සංග‍්‍රහ, දැක්විය යුතු බව බුදුරජාණන් වහන්සේ අවධාරණය කර ඇත. මෙහි විශාල දේශපාලනික දැක්මක් අන්තර්ගත වී ඇති බව අප අවබෝධ කරගත යුතුය.යම් ප‍්‍රබල රාජ්‍යයකින් තමන් ගේ රටට පැමිණෙන ආගමික නායකයන් වෙත නිසි ගරු සත්කාර නොලැබුණේ නම් එකී ආගමික උතුමන් හරහා ඒ බව එම බලවත් රාජ්‍යයන්ට ද වාර්තා වීම වැළැක්විය නොහැකි ය.එය අදාළ රාජ්‍යයේ කෝපයට, ද්වේශයට හේතු වන කරුණක් විය හැකිය. එමෙන්ම නිසි ගරු සත්කාර ලැබුණේ නම් උන්වහන්සේලා මගින් ම තම රට පිළිබඳව, එහි පවතින වටිනාකම් පිළිබඳව තොරතුරු සන්නිවේදනය වීම ද අනිවාර්්‍යය. එය රාජ්‍යයන් අතර යහපත් සම්බන්ධතාවයක් ගොඩ නැඟීමට හේතු වනු ඇත. ඒ හරහා ආර්ථික සහ වෙළෙඳ සම්බන්ධතා, සංචාරක ව්‍යාපාරය දියුණු කිරීමට ද අවස්ථාව සැලැසෙනු ඇත.තම රාජ්‍යයෙහි අභ්‍යන්තර ආරක්ෂාව, ගැන සිතන නායකයෙක් ආගන්තුකව පැමිණෙන මහණ බමුණන් පළමුව තමන් හමුවට පැමිණ වීම ඉතා වැදගත් රාජ්‍ය පාලන උපක‍්‍රමයක් ලෙස ද හඳුනා ගත හැකි ය. මෙසේ පැමිණෙන ආගමික නායකයන් කෙරෙහි ආගමික පරමාර්ථය ඉක්මවා ගිය අපේක්ෂාවන් ද පැවැතිය හැකි ය. රාජ්‍යය පිළිබඳව, ඒවායෙහි දේශපාලන පසුබිම ආදිය පිළිබඳව තොරතුරු සොයා බැලීමේ කාර්්‍යය ද ආගමික නායකයින් මාර්ගයෙන් ඉටු කරගැනීමට අවකාශය ඇත. මේ නිසා රටේ ජනතාව එම ආගමික නායකයින් ඇසුරු කිරීමට පෙර රජයේ ප‍්‍රධාන බලධාරීන් ඔවුන් සමග සමීපව කටයුතු කිරීම වැදගත් වේ.එවිට ආගමික නායකයන් ගේ ඉලක්ක මොනවා ද යන්න පිළිබඳව, ඔවුන් ගේ ආගමනය රාජ්‍යයේ යහපැවැත්මට හේතු වේ ද, රටේ සාමකාමී බවට කෙතරම් දුරට බලපාන්නේ ද යන්න පිළිබඳවත් නිවැරැදි අවබෝධයක් ලබා ගත හැකි වේ.ආගන්තුක ආගමික නායකයන් පිළිබඳව සොයා බැලීම දේශපාලනික වශයෙන් මෙන්ම, ආගමික වශයෙන් ද ඉතා වැදගත් වේ. ඔවුන් දේශනා කිරීමට යන ධර්මය පිළිබඳව රටේ නායකයා පළමුව දැනුම්වත් විය යුතුය. එය තම රටට ඇවැසි දහමක් නම් නොපමාව එය රාජ්‍යයෙහි ව්‍යාප්ත කළ යුතුය. මිහිඳු මහ රහතන් වහන්සේ ලංකාවට වැඩම කිරීමෙන් පසු ඉතා පහසුවෙන් මේ රටේ බුදු දහම ස්ථාපිත කිරීමේ අවකාශය සැලසුණි.ඊට ප‍්‍රධානතම හේතුව වූයේ රාජ්‍ය නායකයාට පළමුව උන්වහන්සේ හමු වීමය. උන්වහන්සේ රැගෙන ආ ආගමික දර්ශනය පිළිබඳව මූලික අවබෝධයක් රජු කෙරෙහි ඇතිවීම ය. රාජ්‍යය නායකයා නොදැනුවත්වම මෙ රටට බුදු දහම හඳුන්වා දෙන්නට සූදානම් වූවා නම් නායකත්වය හා ආගමික කණ්ඩායම අතර ගැටුම් ඇති වීමට ඉඩ තිබුණි. මේ අනුව මෙම සංකල්පය රාජ්‍යයක යහ පැවැත්ම සඳහා උපකාරී වන වටිනා ඉගැන්වීමක් වන බව පෙන්වා දීමට පුළුවන.බුදුරජාණන් වහන්සේ සප්ත අපරිහානීය ධර්ම ලෙස ඉගැන්වූ මෙම සංකල්ප හත එක් මිටක් සේ ගෙන එකක් හෝ අත් නොහැර ආරක්ෂා කිරීමට කටයුතු කළ යුතුය. එසේ කි‍්‍රයා කරන පවුලක්, රටක්, සමාජයක් කඩා බිඳ දැමීමට කිසිවකුටත් අවකාශය සැලසෙන්නේ නැත.සාකච්ඡා කළේ -රමණී සුබසිංහ</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>26</day>
    </date>
    <link>http://www.silumina.lk/2009/07/26/_art.asp?fn=as0907268</link>
    <topic>යුද්ධයෙන් දිනූ ප‍්‍රදේශවල විහාරස්ථාන නැංවීමට දායක වන්න</topic>
    <author>සාකච්ඡා කළේ -දෙනගම සිරිවර්ධන</author>
    <content>පුළුන් මෙන් පාවී නොයන සිරියාවතීලාගේ ජීවිතමෙලොව එළිය නොදැක කුසෙහි ම නතර වූ ‘ගල් බබාලා’කැන්දලියද්දපාළුවේ බීම බට පහන් කූඩුවනෙළුම් විලගුරු සේවයේ රසකතාමිනිත්තුවක කතාවක්පුරාණ සිද්ධස්ථාන කෙරෙහි පාලකයා දක්වන ආකල්පය ජනතා ප‍්‍රසාදය සඳහා හේතුවකියුද්ධයෙන් දිනූ ප‍්‍රදේශවල විහාරස්ථාන නැංවීමට දායක වන්නමහරගම ගොඩිගමුව සද්ධර්මාරාමාධිපතිශාස්ත‍්‍රපතිතේනේගම ධම්මාලෝක හිමිකුරිරු තිරිසනුන්ගේ යුගය අවසන්ය. දැන් යළිත් කරුණාවෙන් දයාවෙන් ලොව දෙස බැලීමේ යුගය උදා වී තිබේ. වසරකට පමණ පෙර කුරිරු අත්වලින් මිදුණු පසු නැගෙනහිර පළාත අති විශාල වශයෙන් සංවර්ධනයක් ලබන්නට පටන් ගනී. මහත් ප‍්‍රබෝදයෙන් යුතුව නැඟෙනහිර ජනතාව යළිත් නිදහසේ හුස්ම ගනිති.කාලයකට පෙර ධාන්‍යාගාරයක් වූ නැගෙනහිර යළි ඒ තත්ත්වයට පැමිණෙමින් තිබේ. කලකට පෙර ආධ්‍යාත්මික වශයෙන් ද පිරිපුන්ව පැවැති නැගෙනහිර වැනසී ගිය පුරා වස්තු දෙස බලන විට අපට පෙනෙන්නේ කුරිරු අත් විසින් යට කැරුණු පිවිතුරු අධ්‍යාත්මික උරුමයයි. දියුණු භෞතික පරිසරයකට ගැලපෙන ලෙස අධ්‍යාත්මය නඟා සිටුවන්නට කටයුතු කිරීම අද ප‍්‍රධාන වුවමනාවක් වී තිබේ. සේරුවාවිල රජමහා විහාරාධිපති අති පූජ්‍ය සේරුවාවිල සරණකිත්ති මහ නා හිමියන්ගේ අනුශාසකත්වයෙන් ඒ අධ්‍යාත්මික ප‍්‍රබෝධය යළි මතුවේ.මහරගම ගොඩිගමුව, සද්ධර්මාරාම විහාරස්ථ දායක සභාව සමග මම පසුගිය දා නැඟෙනහිර පළාතේ කල්අඩි වේරුගල් ප‍්‍රදේශයේ සංචාරයක යෙදුණෙමි.වැනසුණු සිද්ධස්ථාන රැසක් දුටුමු. කල්අඩි ගමේ පාෂාණ පබ්බත නමින් පෙර හැඳින්වුණු ඓතිහාසික සිද්ධස්ථානයකට ද ගියෙමු. කොටි සංවිධානයේ කොටිහඬ සම්පේෂණ කුලුන පිහිටා තිබුණේ එතැනය. එතැන පෙර චෛත්‍යයක් විය. ඒ චෛත්‍යය වනසා එහි වූ නිධන් වස්තු පැහැර ගත් කොටි ඒ චෛත්‍යය තිබුණු තැන කාලතුවක්කු සවි කළහ. ජනතාවට සාමය, කරුණාව, විමුක්තිය ලබා දුන් සිද්ධස්ථානයක් මරණය, භීෂණය, ලබා දෙන වධක භූමියක් බවට කොටි රැළ පත් කළහ.සේරුවිල සරණකිත්ති නා හිමි සමඟ තේනේගම ධම්මාලෝක හිමි පාෂාණ පබ්බත විහාර භූමියේ...කොටියාගේ බංකරය වූයේ කන්ටේනරයකය. වැලි ගෝනි ද තබා ගෙන ආරක්ෂාව සහිතව සිටි කොටි අපේ වීරෝදාර හමුදාවේ පැමිණීමත් සමඟම පලා ගියහ. වැඩි දෙනෙක් පලා ගියේ පරලොවටය. ටික දෙනෙක් තොප්පිගලටය. තොප්පිගලෙන් ද ඔවුන්ට ආරක්ෂාව නොලැබිණ.කොටි පරාජයෙන් පසු පුරාවිද්‍යා චක‍්‍රවර්ති මහාචාර්ය එල්ලාවල මේධානන්ද හිමියෝ මේ ස්ථානයට වැඩම කළහ. කොටියා පාෂාණ පබ්බත විහාරය වනසා දමා ඇති ආකාරය දුටු උන්වහන්සේ කම්පාවට පත්වූහ. ශිලා ලේඛන හයක් එහිදී උන්වහන්සේට කියවන්නට ලැබිණ. කි‍්‍ර.ව. 07 ත් 19 ත් අතර කාලය තුළ අනුරාධපුර රජකම් කළ මහා දාඨික මහා නාග මේ ස්ථානයට පැමිණ බුදු සසුනට කළ පූජාවන් ගැන එක් ශිලා ලේඛනයකින් කියැවේ. ඒ රජු එතැනට පැමිණීමට පෙර ද එහි සිද්ධස්ථානයක් පැවැති බව බෞද්ධ ජනයා එහි විසූ බව එල්ලාවල හිමියන්ගේ මතයයි.දැන් එතැන කොරවක් ගල් දෙකක්, දිය නොසිඳෙන ගල් පොකුණක් ද දක්නට ලැබේ. පසට යට වූ ඉතිහාසය යළි මතු වූ විට තවත් වැදගත් පුරා වස්තු මෙතැනින් දක්නට ලැබෙනු ඇත.අති පූජ්‍ය සේරුවාවිල නා හිමියන්ගේ රැක්ම බැල්ම ඇතිව දැන් ඒ ස්ථානයේ රත්නපුරේ දේවානන්ද හිමියෝ වැඩ සිටිති. කොටියා දමා ගිය කන්ටේනරය තුළ ලෑලි ඇඳක සැතපෙන, හමුදාවේ රණවිරුවන් සපයන දානයෙන් යැපෙන උන්වහන්සේ කලින් ප‍්‍රකට වෛද්‍යවරයෙකි. සිංහල, දෙමළ, ඉංගී‍්‍රසි තුන් බසම උගතෙකි. මේ යුගයේ ජාතික සමගියත්, ආධ්‍යාත්මික සංවර්ධනයක් ඇති කිරීම ලොකුම යුතුකම සේ සැලකූ උන්වහන්සේ මේ දුෂ්කර ජීවිතය තෝරා ගත්හ.පාෂාණ පබ්බත විහාර භූමියේ කොටිහඬසම්පේෂණ කුලුන. කුලුන මුදුනේ දැන් බුදු රුවකි.කන්ටේනරයේ වැඩ සිටින හිමියන්ට අධික රස්නය ඉවසිය නොහැකි හෙයින් රණවිරුවෝ කන්ටේනර වහලට දිය ඉසිති. මේ අසල ගමේ දෙමළ පවුල් තුන් සීයක් පමණ ජීවත් වෙති. දේවානන්ද හිමි ඒ අයගේ සමීපතම මිතුරාය. උන්වහන්සේ ඒ නිවෙස්වලට නිතර වැඩම කරති. ලෙඩට දුකට පිහිට වෙති. පසු ගිය දා පන්සල වත්ත පිරිසිදු කිරීමේ මහා ශ‍්‍රම දානයක් පැවැතිණ. දෙමළ ජනතාව දෙසීයකට වැඩි පිරිසක් ඒ සඳහා සහභාගි වූහ. ගමේ පාසලේ ළමයි 200 ක් පමණ උගනිති. පන්ති හතකට ගුරුවරු තුන් දෙනෙකි. සිංහල ගුරුවරයකු නැත.“අපට සිංහල ඉගෙන ගන්න ඕනෑ...” ළමයි ද වැඩිහිටියෝ ද කියති. පාසලට පැමිණි අපට සිංහල උගන්වන්න’ ඔවුහු දේවානන්ද හිමියන්ට කියති. උන්වහන්සේට පන්සලේ කටයුතු බහුලය. “පන්සලට එන්න මා උගන්වන්නම්” උන්වහන්සේ කියති. එහෙත් ළමයින්ට පන්සලේ හිඳගන්නට ශාලාවක් නැත. ධර්ම ශාලාවක් මේ ස්ථානයට අවශ්‍යය. බෞද්ධ දානපතියනි, වහා ඉදිරිපත් වන්න. මේ වුවමනාව ඉටු කැර දෙන්න. මේ ධර්ම ශාලාව දෙමළ ජනතාව අතරට සිංහල ජනතාව පිළිබඳ හොඳ හිතත් බුදු දහමේ කරුණාවත් ගලා යාමට මං පාදනු ඇත.මහරගම ගොඩිගමුව සද්ධර්මාරාමයේ දායක පිරිස පාෂාණ පබ්බත විහාරයේ මේ වර වස් පින්කම බාර ගත්හ. ඒ කන්ටේනරය තුළ වස් වැසුවේ පූජ්‍ය සේරුවාවිල සරණ කිත්ති නා හිමියෝය.ඔක්තෝබර 10 වැනි දා කඨින පින්කම පැවැත්වේ. එදා රෑ පිරිතය. 11 වැනිදා සාංඝික දානයයි. 10 වැනිදා රාතී‍්‍ර කඨින පෙරහර අලි ඇතුන් සහිතව විදුලි ආලෝකයෙන් යුතුව ගම වටා ගමන් කරනු ඇත. සාංඝික දානයට පනස් නමක් සහභාගි වෙති. විසි පස් නමක් මහරගමින් වැඩම කරනු ලැබේ. ඒ ගමේ පවුල් තුන්සීයට වියළි ආහාර ද පාසල් දරුවන්ට ඇඳුම් සහ පොත් ද සපයනු ලැබේ. 11 වැනි දා මුළු ගමට ම දිවා භෝජන සංග‍්‍රහයක් පැවැත්වේ. කන්ටේනරයේ වැඩ සිටින ස්වාමින් වහන්සේට අවශ්‍ය දන්ගෙයි උපකරණ ද මේ අවස්ථාවේ දී පුදනු ලැබේ. මේ විහාරස්ථානය ගොඩ නැඟීමට අවශ්‍ය මූලික දෑ අපගේ මහරගම ගොඩිගමුව සද්ධර්මාරාම දායක සභාවෙන් සපයමු.නැගෙනහිර පළාතේ මෙබඳු විහාරස්ථාන රැසකි. ඒවා ගොඩ නැගීමට කොළඹ ප‍්‍රදේශයේ විහාරස්ථානවල දායක සභාවලට අපි ආරාධනා කරමු. කන්තලේ හිටපු මහේස්ත‍්‍රාත් දැනට කැස්බෑව මහේස්ත‍්‍රාත් තිළිණ ගමගේ මහතාගේ උපදෙස් සහිතව මේ කටයුතු සිදුවේ.දේවානන්ද හිමි දැනටමත් දෙමළ ජනතාව තුළ සිංහල බෞද්ධ ජනතාව පිළිබඳ යහපත් සුහද හැඟීම් ඇති කොට තිබේ. එය සිදුවූයේ උන්වහන්සේගේ පැවැත්ම තුළිනි. මෙය කදිම ආදර්ශයකි. යුද්ධයෙන් දිනූ මේ ප‍්‍රදේශය සාමයෙන්, කරුණාවෙන් සත්‍යයෙන් තව දුරටත් දිනා ගනිමු.සාකච්ඡා කළේ -දෙනගම සිරිවර්ධන</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>26</day>
    </date>
    <link>http://www.silumina.lk/2009/07/26/_art.asp?fn=av09072614</link>
    <topic>කවරයේ කතාව</topic>
    <author/>
    <content>කවරයේ කතාවමසක් ගත වෙලත් විසඳුමක් නැති මරණයක්‘අවදානමක් ගන්නෙ නැතුව අලුත් දෙයක් කරන්න බෑ’බැන්දට රඟපෑමට බන්ධන නෑඅල්මාරිය උඩ තිබූ රේඩියෝවට කන්දෙන්න ගිහින් අකරතැබ්බකඇයි ඔහොම මා දිහා බලන්නේ (රසදුන නව කථාව)එදා හද බැඳි "හඳපාන" මෙදා පුංචි තිරයේජනකාන්ත - රූකාන්ත ලේඛා සමඟ ඔබ හමුවටනමස්තේ ඩොක්ටර් ශාරුක්අපේ ජැකොලයින්ට බොලිවුඩ් වරම්කට්රිනා සල්මන් විවාහය අසුබලුකොහොමද තොරතුරුකැමැති හතක්ගයාන්, සුරංගිට සුබ මංගලම්එක්ස්ට‍්‍රා ළමා තරු අවසන් තරගයඔරු කඳක නැඟී ජල කඳ දෙබෑ කරගෙන ආ ත්‍රාසජනක ගමනක්‘ඇඩ්’ ඩිං බුවා ‘චැනලී’ ගෙ කරේ TV තිරේ අකුරෙං පිරේ...ආනන්ද වෛද්‍යසේකරගෙන් ‘තාරකාවියේ’අතපය හිරිවට්ටන බෙල්ලේ වේදනාවවේග පන්දුවේ නොබිඳි මතකය වාස්චංචලා ගීතයේ රූප රචනයට රංගනයෙන් දායක වෙමින් රසික ආදරය දිනාගත් ඇය උපේක්ෂා ස්වර්ණමාලි. මේ වනවිට ස්වාධීන රූපවාහිනියෙන් විකාශය වන ‘පබා’ ටෙලිනාට්‍යයේ පබා ලෙස රඟමින් අතිශයින් ජනප‍්‍රියත්වයට පත් වී සිටින ඇය මෙවර ‘රසඳුන’ කවරය හැඩ කිරීමට එක් වී සිටී.ලබන 6 වැනිදා ගලදාරි හෝටලයේ දී මහේෂ් චාමින්ද සමඟ විවාහ වීමට සූදානමින් සිටින ඇයට රසඳුන සුබ පැතුම්.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>26</day>
    </date>
    <link>http://www.silumina.lk/2009/07/26/_art.asp?fn=av0907261</link>
    <topic>මසක් ගත වෙලත් විසඳුමක් නැති මරණයක්</topic>
    <author>ආතර් උස්මීයගේ</author>
    <content>කවරයේ කතාවමසක් ගත වෙලත් විසඳුමක් නැති මරණයක්‘අවදානමක් ගන්නෙ නැතුව අලුත් දෙයක් කරන්න බෑ’බැන්දට රඟපෑමට බන්ධන නෑඅල්මාරිය උඩ තිබූ රේඩියෝවට කන්දෙන්න ගිහින් අකරතැබ්බකඇයි ඔහොම මා දිහා බලන්නේ (රසදුන නව කථාව)එදා හද බැඳි "හඳපාන" මෙදා පුංචි තිරයේජනකාන්ත - රූකාන්ත ලේඛා සමඟ ඔබ හමුවටනමස්තේ ඩොක්ටර් ශාරුක්අපේ ජැකොලයින්ට බොලිවුඩ් වරම්කට්රිනා සල්මන් විවාහය අසුබලුකොහොමද තොරතුරුකැමැති හතක්ගයාන්, සුරංගිට සුබ මංගලම්එක්ස්ට‍්‍රා ළමා තරු අවසන් තරගයඔරු කඳක නැඟී ජල කඳ දෙබෑ කරගෙන ආ ත්‍රාසජනක ගමනක්‘ඇඩ්’ ඩිං බුවා ‘චැනලී’ ගෙ කරේ TV තිරේ අකුරෙං පිරේ...ආනන්ද වෛද්‍යසේකරගෙන් ‘තාරකාවියේ’අතපය හිරිවට්ටන බෙල්ලේ වේදනාවවේග පන්දුවේ නොබිඳි මතකය වාස්සුපිරි ජොප් ගායක මයිකල් ජැක්සන් ගේ හදිසි අභාවය (ජූනි 25දා) සිදුවී මාසයක් ගතවී ඇතත් තවමත් ඒ ගැන ශෝක වන්නෝ ද, කතා කරන්නෝ ද, මාධ්‍යවලට ලියන්නෝ ද අඩු නැත.ජීවත්ව සිටි කාලයේ ඔහු ගැන විවිධ මත පළ වූවා සේ ම ඔහුගේ මරණය ද ආන්දෝලනයට තුඩුදෙන හේතුවක් වී තිබේ.”මයිකල්ගේ හදිසි මරණය අභිරහසක්. එය මිනීමැරුමක් හැටියටයි මා සැකකරන්නේ” ඔහුගේ සොහොයුරිය වන ලා ටෝයා (La Toya) බි‍්‍රතාන්‍යයේ ඉරිදා පුවත්පතක් සමඟ සම්මුඛ සාකච්ඡාවකට එක්වෙමින් එසේ කියා සිටියි.”මං හිතන්නේ මයිකල් මැරුවා කියලා. මුල ඉඳලම මට ඒ සැකය තිබුණා. එක්කෙනෙක් නොවෙයි කීපදෙනකුම මේ මරණයට හවුල්” පනස් තුන් හැවිරිදි ලා ටෝයා තවදුරටත් සඳහන් කරයි.සිය සහෝදරයාගේ මරණය ගැන වැඩිදුරටත් සඳහන් කරන ලා ටෝයා, මයිකල් වටා නරක පිරිසක් රොද බැඳගෙන සිටිය බවද ඔවුන් හැම විටම ඇස ගසාගෙන සිටියේ ඔහුගේ මුදල් දෙසට බවද චෝදනා කරයි.මයිකල්ගේ මරණයට මාසයකට ඉහත දී ඔහුගේ සංගීත සංදර්ශනයක් ලන්ඩනයේදී පැවැත්වීමට නියමිතව තිබූ බව කියන ලා ටෝයා ඔහුගේ ‘මරණය’ සිදුවීමට තිබුණේ එම අවස්ථාවේදී බව ද පවසයි. ලා ටෝයා, සිය සොහොයුරා දකින්නේ මුදල් ගලා එන උල්පතක් ලෙසිනි.මේ මුදල් උල්පත වටා නරක පිරිසක් රොදබැඳගෙන සිටිය බව සඳහන් කරන ලා ටෝයා මයිකල්ගේ මුදල්වලට ඇස ගසාගෙන යාළු වෙසින් පෙනී සිටි මේ පිරිස් ඔහු මත්ද්‍රව්‍ය දෙසට ඇදගෙන ගිය බවද කියා සිටියි.මයිකල් ජැක්සන්ගේ නිල වෛද්‍යවරයා හැටියට බොහෝ කලක් කටයුතු කළේ වෛද්‍ය කොන්රඩ් රොබට් මෙර්ය. (Conrad Robert Murray)  ය.කොන්රඩ් රොබට් මරේසිය සොහොයුරාගේ මරණයට ඔහුත් වගකිව යුතු එක් පුද්ගලයෙකු බව පෙන්වාදෙන ඇය දොස්තර මරේ ගැන සෙවීමට පොලීසියට බාර කළ බවද සඳහන් කරයි.”මයිකල් අසාධ්‍ය වී රෝහලට ගෙන යන විට නිවෙසේ සිටියේ කවුරුන් දැයි කීමට තවමත් මා දන්නේ නෑ. ඒත් මෙම නරක ආරංචිය ඇසූ විගස රෝහලට ගිහින් ආපසු නිවසට එන විට මයිකල්ගේ සියලුම ස්වර්ණාභරණ සහ මුදල් අතුරුදන්වී තිබුණා.මයිකල්ගේ නිවෙසේ සේප්පුවල නිතරම මුදල් තිබෙන බව කියන ලා ටෝයා සමහර විට ඩොලර් මිලියනයකට වඩා එහි තිබෙන්නට ඇතැයිද සඳහන් කරයි.මයිකල් රෝහල්ගතවූ දා මේ සියලුම මුදල් අතුරුදහන් වී තිබිණි.මයිකල් ජැක්සන් පසුගිය කාලයේ පොප් සංගීත ලෝකයෙන් ඉවත්වී චිත‍්‍රපට නිෂ්පාදන – අධ්‍යක්ෂණයට පිවිසීමට තීරණයක් ගෙන තිබිණි.චිත‍්‍රපට අධ්‍යක්ෂණය සඳහා පාඨමාලාවක් පවා හැදෑරූ ඔහු මුලින්ම අධ්‍යක්ෂණය කිරීමට සැලසුම් කර තිබුණේ භීතියෙන් පිරි චිත‍්‍රපටයකි. මෙම චිත‍්‍රපටයට ”Thriller” නමැති නම තබා තිබුණ බවද ලා ටෝයා සඳහන් කරයි.50 හැවිරිදි මයිකල්ගේ හදිසි අභාවය සිදුවන විට ඔහුට ප‍්‍රතිකාර කරමින් සිටි දොස්තර කොන්රඩ් රොබට් මරේ දැන් මයිකල්ගේ මරණයේ ප‍්‍රධාන සැකකරුවා බවට පත්වී සිටී.අන්තිම මොහොතේ, මොහු විසින් ජැක්සන්ට දුන් එන්නතකින් ඔහුගේ මරණය සිදුවී ඇතැයි කටකතා පැතිරී ගොස් තිබේ. මේ ගැන පරීක්ෂණ පවත්වන පොලීසිය ද කියා සිටින්නේ දොස්තර මරේගේ කි‍්‍රයා කලාපය සැකයට තුඩු දී තිබෙන බවයි.මයිකල් රෝගාතුර වෙනවාත් සමඟම දොස්තර මරේ ඔහුට ’Propofol’ නමැති එන්නත දී තිබෙන බව පොලීසිය සැක කරයි. මෙම එන්නත් මයිකල් ජැක්සන්ගේ නිවසේ තිබී පසුව සොයා ගන්නා ලදී.මයිකල්ගේ මරණයට දොස්තර මරේ ගැන සැකකරන බව මාධ්‍ය ඔස්සේ පැතිරී යෑමත් සමඟම ඔහු අතුරුදන් විය. එහෙත් පසුව නීතිඥවරයකුගේ මාර්ගයෙන් ඔහු පොලීසියට ඉදිරිපත් විය. පොලිසිය ඔහුගෙන් දෙවරක් කටඋත්තර ගත්තේය.එහෙත් ඔහු දුන් කටඋත්තර අනුව මයිකල්ගේ මරණය සිදුවී ඇත්තේ දොස්තර මරේ විසින් දෙන ලද එන්නත නිසාදැයි තවමත් සොයා ගැනීමට බැරිවී තිබේ.මේ අතර පොලීසිය, මයිකල් ජැක්සන්ගේ මුළු නිවසම පසුගියදා පරීක්ෂණයකට භාජනය කළේය. මෙම පරීක්ෂණයේදී ගෙතුළ තිබී මත්ද්‍රව්‍ය කීපයක් ද සොයා ගෙන තිබේ.ජැක්සන් සොයුරිය ලා ටෝයාමෙම මත් පෙති හා මත්කුඩු මයිකල්ට ගෙනත් දෙන ලද්දේ කවුරුන් විසින් ද යන්න පොලීසියට ද ගැටලුවක් වී තිබේ. මෙම මරණයට දොස්තර මරේ සම්පූර්ණයෙන්ම වගකිවයුතු පුද්ගලයෙකු නොවන බව කියන පොලිසිය එහෙත් ඔහු ගැන ඇති කැරගෙන තිබෙන සැකය තවමත් එසේම පවතින බවද සඳහන් කරයි.මේ අතර තවත් වෛද්‍යවරුන් පිරිසක් කියා සිටින්නේ මයිකල් ජැක්සන් කලක සිට රෝගාතුර වී සිටි බවත් ඒ සඳහා නොයෙක් ප‍්‍රතිකාර ගෙන ඇති බවත්ය.ඔහු සුව කළ නොහැකි සමේ රෝගයකින් පෙළුණු බව සඳහන් කරන එක් වෛද්‍යවරයෙක් මයිකල් සමේ පිළිකාවකින් ඔත්පල වී සිටි බවද පෙන්වා දෙයි.සුපිරි පොප් ගායක මයිකල් ජැක්සන් දැන් අප අතර නැත. ඔහුගේ හදිසි මරණය මුළු මහත් විශ්වය හරහාම ආන්දෝලනයක් ඇති කළේය.ඔහු මිය ගියේ ස්වාභාවික හේතුවකින් නොවේ යැයි වැඩි දෙනෙකු අතර මතයක් පවතියි. මේ මතයෙන් උපන් ‘සැකය’ නිසා ජැක්සන්ගේ මරණය වැඩි දෙනෙකුට පෙනෙන්නේ ‘මිනීමැරුමක්’ ලෙසිනි. මේ සැකය නිසා ඔහුගේ හදිසි මරණය ගැන තවදුරටත් පරීක්ෂණ පැවැත්වීමට පොලීසියට සිදුවී තිබේ.ආතර් උස්මීයගේ</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>26</day>
    </date>
    <link>http://www.silumina.lk/2009/07/26/_art.asp?fn=av0907262</link>
    <topic>‘අවදානමක් ගන්නෙ නැතුව</topic>
    <author>වසන්ත ජයසිංහ ආරච්චිගේ</author>
    <content>කවරයේ කතාවමසක් ගත වෙලත් විසඳුමක් නැති මරණයක්‘අවදානමක් ගන්නෙ නැතුව අලුත් දෙයක් කරන්න බෑ’බැන්දට රඟපෑමට බන්ධන නෑඅල්මාරිය උඩ තිබූ රේඩියෝවට කන්දෙන්න ගිහින් අකරතැබ්බකඇයි ඔහොම මා දිහා බලන්නේ (රසදුන නව කථාව)එදා හද බැඳි "හඳපාන" මෙදා පුංචි තිරයේජනකාන්ත - රූකාන්ත ලේඛා සමඟ ඔබ හමුවටනමස්තේ ඩොක්ටර් ශාරුක්අපේ ජැකොලයින්ට බොලිවුඩ් වරම්කට්රිනා සල්මන් විවාහය අසුබලුකොහොමද තොරතුරුකැමැති හතක්ගයාන්, සුරංගිට සුබ මංගලම්එක්ස්ට‍්‍රා ළමා තරු අවසන් තරගයඔරු කඳක නැඟී ජල කඳ දෙබෑ කරගෙන ආ ත්‍රාසජනක ගමනක්‘ඇඩ්’ ඩිං බුවා ‘චැනලී’ ගෙ කරේ TV තිරේ අකුරෙං පිරේ...ආනන්ද වෛද්‍යසේකරගෙන් ‘තාරකාවියේ’අතපය හිරිවට්ටන බෙල්ලේ වේදනාවවේග පන්දුවේ නොබිඳි මතකය වාස්‘සඳ සාක්කි’ ගෙනෙන වසන්ත හමුවී...ඔහු තුළ හැමදාමත් තිබුණේ අලුත් දෙයක් කිරීමේ වුවමනාවක්. ඒ නිසා ම පවතින ඇත්ත පිළිබඳ නොබියව කතා කරන්න ඔහු පෙළඹුණා.තවත් තැනකදී ඍජුව දේශපාලනය පිළිබඳ කතා කරන්නත් කියන්නට ඇති දේ මූණට කියන්නත් ඔහු පැකිළුණේ නෑ.ඔහුගේ නිර්මාණ තුළින් ඒ බව මනාව කැපී පෙනුණා. ඒ නිසා ම ඔහුට ලැබුණ දේ මෙන් ම නොලැබුණ දේ ද හිමිකරගත් නිර්මාණ කරුවෙකු විදිහටත් හඳුන්වන්න පුළුවන්.මොහු වසන්ත මොරගොඩ ලාංකීය ටෙලිනාට්‍ය කලාවට ඔහු නව ආකෘතියක් එක් කරමින් මේ දිනවල සිය නිර්මාණකරණයේ නියැලෙමින් සිටින අතරේ ඒ පිළිබඳව කළ විපරමක් වේ.ඔබ ස්වර්ණවාහිනියේ කළ ‘ඇන්ඩ් කම්පැනි’ අතරමග නැවතිලා. දැන් ඒ ගනුදෙනුව අහවර ද?“නැහැ ගනුදෙනුව ඉවර නැහැ. ඉතාම හොඳට පවත්වාගෙන යනවා.”ඇත්තටම “ඇන්ඩ් කම්පැනියට” මොකද වුණේ?“මට පසුගිය ටිකේ යම් යම් ආර්ථික ගැටලු ආ නිසා මේ දේවල් ආවට ගියාට කරන්න පුළුවන් කමක් ලැබුණේ නැහැ. ඒ නිසා යම් යම් සිදුවීම් සිදුවෙන්නේ ඔය කාලේදියි. ඒ කාලයේ ආව ආර්ථික ප‍්‍රශ්න නිසා ‘ස්වර්ණවාහිනිය’ හිතන්න ඇති ඔවුන්ට එය නිෂ්පාදනය කළොත් හොඳයි කියලා.ඒ තීරණය ඔවුන් ගත්තා. නමුත් එය තීරණය කළ විදිහේ ප‍්‍රශ්නයක් තියෙනවා. ලෝකයේ හැමදේම මට ඕන විදිහට සිද්ධ වෙන්නේ නෑනේ.මේ සම්බන්ධයෙන් තරමක කණගාටුවක් මට තියෙනවා. හේතුව ‘ඇන්ඩ් කම්පැනි’ මගේ දරුවෙක් වගේ. ඒ දරුවා අයාලේ යනවට මම කැමැති නැහැ.ඒ දේශපාලන ප‍්‍රහසනය නිසා යම් අභියෝගවලටත් ඔබ ලක්වුණා.“තාමත් මුහුණ දෙනවා. ඇන්ඩ් කම්පැනි දේශපාලන ප‍්‍රහසනයේ අධ්‍යක්ෂවරයා හැටියට දේශපාලන චරිත සමඟ ගනුදෙනු කරන්න සිද්ධ වෙනවා.එය ආර්ථික හෝ වෙනයම් ගනුදෙනුවක් නෙවෙයි. නිර්මාණකරුවෙකු විදිහට මම හා පෙ‍්‍ර්ක්ෂකයින් අතර සමබරව සිදුවන ගනුදෙනුවක්.මම සැබෑ චරිතවලට සමීප මුහුණු හොයාගත්තා. ඒ නිසයි මගේ දරුවා අයාලේ යනවට මම අකැමැති. අදටත් මම යම් යම් තර්ජන ගර්ජනවලට මුහුණ දෙනවා. නමුත් මම ඒවාට බය නැහැ. එහෙම බය නම් මේව පටන් ගන්නෙත් නැහැ.හරි දේ හරියට කළ නිසයි කොන්ද කෙළින් තියාගෙන අද මට කතා කරන්න පුළුවන් වෙලා තියෙන්නේ. ඒ සැබෑ චරිතවලට සමාන චරිත අරගෙන ‘ඇන්ඩ් කම්පැනි’ මම පටන් ගත්තා කියන සතුට මම ළඟ තියෙනවා. එය නැති කරන්න කාටවත් බැහැ.මින්පසු ඔබේ දේශපාලන ප‍්‍රහසන කලාවට තිත වැටෙයි ද?“නැහැ එහෙම වෙන්නේ නැහැ. මම කැමති කාලීන වැඩසටහන්වලට වගේ ම දේශපාලනික වැඩසටහන්වලට. මම තවත් නිර්මාණ 3 ක් සංවිධානය කරමින් මේ වනවිටත් ඉන්නේ.ඒවා අද හෙටම එළියට එයි. දැන් විකාශනය වන ‘සඳ සාක්කි’ වුණත් කාලීන තොරතුරු ඇතුළත්වයි ගොඩනැඟෙන්නේ. ඒ නිසා ‘සඳසාක්කි’ තුළින් වුණත් රටේ අද වනදේ අද රෑට දකින්න ලැබෙයි.‘කොමඩිස්ටාර්’ වැඩසටහනේ විනිශ්චය මණ්ඩලයෙන් හදිසියේ ම ඔබ ඉවත්වුණේ ඇයි?“මම ඒ වැඩසටහනට අකමැති නැහැ. ලංකාවේ කොමඩියන්ස්ලට හොඳ ස්ථාවරයක් ගෞරවයක් ඒ හරහා ගොඩ නැඟෙනවා.ඒ නිසයි මිනිස්සු මට දොස් කියද්දිත් මම දැඩි තීරණ ප‍්‍රකාශ කළේ. අවසානයේ මෙය එක වැඩසටහනක් පමණක් වුණා. මම අයින් වුණේ එක සිදුවීමක් නිසා. මගේ එකම අයියා හදිසියේ මිය ගියා.ඔහුගේ අවසන් දවසේයි මෙහි පටිගත කිරීම් තිබුණේ. නමුත් මම තීරණය කළා කෙසේ හෝ පටිගත කිරීම්වලට යන්න. ඔය අතරෙදි මට දුරකතන ඇමතුමක් ලැබුණා එම ආයතනයේ ඉහළ තැනකින්.ඔහු මට කියනවා අයියා නැතිවුණා නේද? අයියට සොරි කියලා ෂේප් එකක් දාලා එන්න කියලා. ඒ වාක්‍ය ඇතුළේ තිබුණා මනුෂ්‍යයකම පිළිබඳ ප‍්‍රශ්නයක්.ඒ නිසා මම තීරණය කළා මගේ අයියා එක්ක ඉන්නවා කියලා. අද වෙනකම් මට ඒ වැඩසටහනට කතා කළේ නැහැ.“හොඳයි ඇයි ඔබ මෙගා ටෙලිනාට්‍යයක් කරන්න හිතුවේ.“මේ ගැන අද කවුරුත් කතා කලාට විකල්පයක් පෙන්නා දෙන්නේ නැහැ. මම කිසිම සමිති සමාගමකට නැහැ. බෝඩ් ලෑලි උස්සන් පිකටිං කරන්නෙත් නැහැ.මේ ඉන්දියන් මොඩලය ගලවලා අලුත් නාට්‍යයක් කරන්න මම උත්සාහ කරනවා. එය ඉතාම හොඳ උත්සාහයක් වගේ ම පුද්ගලිකවම මම කරන උත්සාහයක්.‘සඳ සාක්කි’ අලුත් ම ටෙලිනාට්‍යය හරහා ටෙලිනාට්‍යයට නව ආකෘතියකුත් හඳුන්වා දෙන්න ඔබ උත්සාහ කරනවා.“ඇත්තටම ඔව්. මෙය ලංකාවේ ප‍්‍රථම වරට සිදුවන දෙයක්. මං හිතන්නේ ලෝකේ කොහේවත් මම මෙහෙම දෙයක් අහලා නැහැ.මේ ටෙලිනාට්‍ය අපි හදන්නේ පෙ‍්‍ර්ක්ෂක මනාපයට. පෙ‍්‍ර්ක්ෂක වුවමනාවට. රුචි අරුචිකම්වලට. මේ ටෙලිනාට්‍යයේ හෙට දවස තීරණය කරන්නේ අද බලන පෙ‍්‍ර්ක්ෂකයින්.නමුත් මේ තුළ යම් අවදානමක් අභියෝගයක් තියෙනවා නේද?“කෙනෙක් මෙය එළියෙන් බැලූවිට සරලයි වගේ පෙනෙයි. ඇත්තටම මම අවදානම් වැඩවලට කැමති මනුෂ්‍යයෙක්. ගමේ ඉඳලා අවදානමක් අරගෙනයි මම කොළඹට ආවෙත්.මේ හැම දේටම අද මගේ ළඟ ඉන්නවා සුවිශේෂ පිරිසක්. ඒ ටීම් එකේ හයිය මට තියෙනවා. මං හිතන්නේ අවදානමක් නොගෙන අලුත් දෙයක් බිහිවෙන එකකුත් නැතිවෙයි.මේ ටෙලිනාට්‍ය ආකෘතිය අනුව රාති‍්‍ර 11 වනවිට අපට SMS ප‍්‍රතිඵල ලැබෙනවා. ඒ අනුව ඊළඟ දවසේ විකාශනයට රූගත කිරීම් සංස්කරණ කටයුතු, සංගීතය සියල්ල අපි නිදි නොලබා සිදු කරන්නේ. ඇත්තටම මෙය අභියෝගාත්මක නිර්මාණයක්.”‘සඳ සාක්කි’ නිර්මාණය වෙන විදිහ ගැනත් කතා කරමු.“ඔව් මුල්ම දවසේ අපි නිර්මාණය කරන ටෙලිනාට්‍ය කොටස විකාශනය වනවා. ඒ මොහොත වනවිට අපේ කැමරා කණ්ඩායම් 3 ක් රටේ ගෙවල් තුනක් සොයා යනවා.මේ සොයා යාමට අපි කියන්නේ ‘සඳ සාක්කි’ Hunting for a winner කියලා.ඒ ගෙවල්වල අය තමයි කියන්නේ ඊළඟ දවසෙදි ‘සඳ සාක්කි’ වෙන්න ඕන කොහොමද කියලා. ඒ කියන කතා තුන නිර්මාණාත්මක සංස්කරණයකට භාජනය කර ‘අපි’ අනෙක් දවසේ පෙ‍්‍ර්ක්ෂකයන්ට පෙන්වනවා. SMS අනුව තේරෙන හොඳම කතාව තමයි ඊළඟ දවසේ ටෙලිනාට්‍යය වෙන්නේ. මේ විදිහටයි කතාව නිර්මාණය වෙන්නේ.අවසන් වශයෙන් ‘සඳසාක්කි’ හරහා මොකක්ද ඔබ කියන්න හදන්නේ?“ජීවිතය කියන්නේ ඔබයි මමයි මේ ගෙවන දෙයට. මෙයින් තොර දෙයක් නැහැ. කළ කිරෙන්න එපා. සැලෙන්න එපා. මේ දුක් අස්සේ තමා සතුට තියෙන්නේ කියන එකයි මම කියන්නේ.මෙය රචනා වෙන්නේ මගේ අතින් වගේ ම බණ්ඩාර ජයතිලක අතින්. නිෂ්පාදනය මේනකා මොරගොඩ.සහාය අධ්‍යක්ෂණයෙන් ධනුෂ්ක පෙරේරාත්, කලා අධ්‍යක්ෂණයෙන් රවීන්ද්‍ර මූර්තිත්, අංග රචනයෙන් මොහාන් ආර්ය හා කැමරා කරණයෙන් තුසන්ත ජිනේන්ද්‍රසිංහත්, සංස්කරණයෙන් චන්දන ඩිල්ෂානුත් මට ලබාදෙන සහාය මේ මොහොතේ මම සිහිපත් නොකර බෑ.වසන්ත ජයසිංහ ආරච්චිගේ</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>26</day>
    </date>
    <link>http://www.silumina.lk/2009/07/26/_art.asp?fn=av0907263</link>
    <topic>බැන්දට රඟපෑමට බන්ධන නෑ</topic>
    <author>හේමාලි විජේරත්න</author>
    <content>කවරයේ කතාවමසක් ගත වෙලත් විසඳුමක් නැති මරණයක්‘අවදානමක් ගන්නෙ නැතුව අලුත් දෙයක් කරන්න බෑ’බැන්දට රඟපෑමට බන්ධන නෑඅල්මාරිය උඩ තිබූ රේඩියෝවට කන්දෙන්න ගිහින් අකරතැබ්බකඇයි ඔහොම මා දිහා බලන්නේ (රසදුන නව කථාව)එදා හද බැඳි "හඳපාන" මෙදා පුංචි තිරයේජනකාන්ත - රූකාන්ත ලේඛා සමඟ ඔබ හමුවටනමස්තේ ඩොක්ටර් ශාරුක්අපේ ජැකොලයින්ට බොලිවුඩ් වරම්කට්රිනා සල්මන් විවාහය අසුබලුකොහොමද තොරතුරුකැමැති හතක්ගයාන්, සුරංගිට සුබ මංගලම්එක්ස්ට‍්‍රා ළමා තරු අවසන් තරගයඔරු කඳක නැඟී ජල කඳ දෙබෑ කරගෙන ආ ත්‍රාසජනක ගමනක්‘ඇඩ්’ ඩිං බුවා ‘චැනලී’ ගෙ කරේ TV තිරේ අකුරෙං පිරේ...ආනන්ද වෛද්‍යසේකරගෙන් ‘තාරකාවියේ’අතපය හිරිවට්ටන බෙල්ලේ වේදනාවවේග පන්දුවේ නොබිඳි මතකය වාස්කාංචනා මෙන්ඩිස්විවාහයෙන් පස්සෙ කාංචනා මෙන්ඩිස් පුංචි තිරයෙන්වත් රිදී තිරයෙන්වත් වැඩිය දැක්කේ නෑ. ඇගේ අලුත් ජීවිතයේ අලුත් තොරතුරු ගැන විමසන්නට අපට සිත්වුණේ ඒ නිසයි. ඒ වනවිටත් කාංචනා හිටියේ මීගමුවේ ඇගේ මහගෙදර.ඉතින් කාංචනා මොනවද ඔබේ අලුත් තොරතුරු?පසුගිය දිනවල ‘සිහිනවලට ඉඩ දෙන්න’ කියන අලුත් ටෙලිනාට්‍යයේ රඟපෑවා. ඒත් එක්කම මේ දිනවල ස්වර්ණවාහිනියේ විකාශය වන ’Comedy Star’ තරගය විනිශ්චය කරන්නට සහභාගි වෙනවා.පෞද්ගලික ජීවිතේ අලුත් තොරතුරු මොනවාද?විශේෂයෙන් කියන්න දෙයක් නෑ. අම්මලත් එක්ක මීගමුවේ මගේ මහගෙදරට වෙලා ඉන්නවා.එතකොට රොෂාන්?රොෂාන් විවාහයෙන් පස්සෙ එයාගේ අධ්‍යාපන කටයුතු නිමකරන්න එංගලන්තයට ගියා. ඒත් මගේ කලා කටයුතු නිසා මම අම්මලත් එක්ක මහ ගෙදර නැවතුණා.කාංචනාත් රොෂාන් ළඟට යන්න බලාපොරොත්තුවෙන්ද ඉන්නේ?මම සති තුන හතරකට එංගලන්තෙ යන්න තමයි හිතාගෙන ඉන්නේ. නමුත් එහේ සෙට්ල් වෙන්න මගේ කිසි කැමැත්තක් නෑ. කලාකාරිනියක් විදියට මගේ උරුමය රැඳිලා තියෙන්නේ ලංකාවෙයි. ඒ නිසා ටික දවසකට රොෂාන් ළඟට ගිහින් ආයෙත් එනවා.රොෂාන් කැමැති එහේ පදිංචි වෙන්නද?නෑ. ලබන අවුරුද්ද වෙනකොට රොෂාන්ගේ උපාධියේ වැඩකටයුතු අවසන් වෙනවා. එතකොට එයා ලංකාවට ආවම මෙහේ පදිංචි වෙනවා.කාංචනා හැදුව අලුත් ගෙදර ද පදිංචි වෙන්නේ?රොෂාන් ගේ ගම මතුගම නේ. රොෂාන් පවුලේ එකම දරුවා නිසා එයාටත් එහේ ගෙවල් තියෙනවා. ඉතින් අපි දෙපැත්තෙම ඉන්න බලනවා. මම ජාඇල හදපු ගෙදර මගේ කලා කටයුතුවලට පහසු නිසා එතැනත් ඉන්නවා.සම්මාන දිනූ ‘ස්වයංජාත’ නවකථාව ඇසුරින් කරන ටෙලිනාට්‍යයේ ප‍්‍රධාන චරිතය ඔබට ලැබුණා කියන්නේ ඇත්ත ද?ඔව්. මේ ටෙලිනාට්‍යයට මම සුදත් රෝහණ තමයි කතා කළේ. ඔහුගේ ‘අඹුදරුවෝ’ ටෙලිනාට්‍යයේ මීට කලින් මම රඟපාලා තිබුණා. ‘ස්වයංජාත’ තිර පිටපත ආචාර්ය තිස්ස අබේසේකරයන් තමයි ලිය ලියා හිටියේ.එතුමා හදිසියේ වියෝවීම නිසා තිරපිටපත සකස්කර ගන්න ටිකක් ප‍්‍රමාද වුණා. මේ දිනවල මම ‘ස්වයංජාත’ නවකතාව කියවමින් ‘පබිලිනා’ ගේ චරිතය ගැන අධ්‍යයනය කරමින් ඉන්නවා.මම හරිම කැමැතියි ඒ චරිතයට. අගෝස්තු මාසයේ රූගත කිරීම් අරඹන තුරු බලාගෙන ඉන්නවා.චරිත තෝරා බේරා ගැනීමේ දී සැමියාගෙන් විමසනවා ද?මගේ තෝරා ගැනීම් ගැන රොෂාන් හොඳින් ම දන්නවා. එයා මට නීති දාන්න තරම් දේවල් මම කවදාවත් කරල නෑ. ඒ නිසා මට චරිත තෝරා ගන්න නිදහස ඕන තරම් තිබෙනවා. ඒ අතින් නම් මම හරිම වාසනාවන්තයි.රොෂාන් කියන්නේ කලාව සම්බන්ධයෙන් හොඳ රුචිකත්වයක් ඇති කෙනෙක්. හොඳ චිත‍්‍රපටයක් ආවම එයා මගෙන් අහනව අහවල් චිත‍්‍රපටය බැලුවද ඒක බලන්න කියලා.රොෂාන්ගෙයි - කාංචනාගෙයි අනාගත බලාපොරොත්තු මොනව ද?රොෂානුයි මා යි දෙන්නට දෙන්න හොඳින් අවබෝධ කරගෙන තියෙන්නෙ. මගේ පුංචි වෙනස්වීමක් හරි මගේ කටහඩින් වුණත් රොෂාන්ට අඳුනගන්න පුළුවන්.එයා ළඟ මට ආරක්ෂාව, රැකවරණය දැනුම් තේරුම්කම මේ හැම දෙයක්ම තිබෙනවා. මටත් වඩා ඉක්මනට රොෂාන්ට මිනිස්සු කවුද කියලා හඳුනා ගන්න පුළුවන්. ඒ නිසා අවබෝධයෙන් යුතුව අපි දෙන්න හොඳ පවුල් ජීවිතයක් ගෙනියන එක තමයි බලාපොරොත්තුව.රොෂාන්ගේ අම්ම - තාත්තා කාංචනා ගැන හිතන්නේ කොහොම ද?ඒ දෙන්නත් මගේ ම අම්ම තාත්තා වගේ. මට පුංචි කාලේ ඉඳන් ම තාත්තගේ ආදරය නැති වුණාට මට දැනෙනවා.දැන් තාත්තා කෙනෙක් ඉන්නව කියලා. එයාලටත් දුවලා නැති නිසා එයාලගේ මදුවෙකුට වගේ තමයි මට සලකන්නේ.ඒ අය කාංචනාගේ රඟපෑම් ගැන මොනවද කියන්නේ?රොෂාන්ගේ අම්ම හරියට ටී.වී. බලන කෙනෙක්.එයා හරි ආසයි නර්තන ප‍්‍රසංග එහෙම බලන්න ඩාන්සින් ස්ටාර් යන කාලේ මගෙන් අහ අහ හිටියේ හරි ලස්සනයි.ඇයි දුව ඔයා ගියේ නැත්තේ’ කියලා. රංගනය ගැන එයා හැම වෙලේම මාව ධෛර්යමත් කරනවා.හේමාලි විජේරත්න</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>26</day>
    </date>
    <link>http://www.silumina.lk/2009/07/26/_art.asp?fn=av0907264</link>
    <topic>අල්මාරිය උඩ තිබූ රේඩියෝවට</topic>
    <author>ජයමිණි අත්තනායක</author>
    <content>කවරයේ කතාවමසක් ගත වෙලත් විසඳුමක් නැති මරණයක්‘අවදානමක් ගන්නෙ නැතුව අලුත් දෙයක් කරන්න බෑ’බැන්දට රඟපෑමට බන්ධන නෑඅල්මාරිය උඩ තිබූ රේඩියෝවට කන්දෙන්න ගිහින් අකරතැබ්බකඇයි ඔහොම මා දිහා බලන්නේ (රසදුන නව කථාව)එදා හද බැඳි "හඳපාන" මෙදා පුංචි තිරයේජනකාන්ත - රූකාන්ත ලේඛා සමඟ ඔබ හමුවටනමස්තේ ඩොක්ටර් ශාරුක්අපේ ජැකොලයින්ට බොලිවුඩ් වරම්කට්රිනා සල්මන් විවාහය අසුබලුකොහොමද තොරතුරුකැමැති හතක්ගයාන්, සුරංගිට සුබ මංගලම්එක්ස්ට‍්‍රා ළමා තරු අවසන් තරගයඔරු කඳක නැඟී ජල කඳ දෙබෑ කරගෙන ආ ත්‍රාසජනක ගමනක්‘ඇඩ්’ ඩිං බුවා ‘චැනලී’ ගෙ කරේ TV තිරේ අකුරෙං පිරේ...ආනන්ද වෛද්‍යසේකරගෙන් ‘තාරකාවියේ’අතපය හිරිවට්ටන බෙල්ලේ වේදනාවවේග පන්දුවේ නොබිඳි මතකය වාස්කුසුම් පීරිස් මිහිරි අතීතය කරාසූර්ය දේව“”සුගන්ධිකා”මගේ හිත හැම විටම විමසන්නේ ඔබේ ආරක්ෂාව ගැන..”මම පොරොන්දු වෙනවා සුගන්ධිකා...”මොන බාධක ආවත් මා ඔබ ළඟ සෙවනැල්්ලක් වී ඉන්නවා. සූර්ය දේව..”සෞන්දර්යාත්මක පෙ‍්‍ර්ම වෘත්තාන්තයක් හා බැඳි අතීතයක් මේ දෙබස් තුළින් ඔබේ මතකයට නැඟෙනවා ඇත.සැබවින්ම සුගන්ධිකාගේ හඬ තුළින් අති සුකුමාල, සුන්දර රාජ කුමාරිකාවකගේ චරිතය මැවීමට තරම් ඇය සමත් වූවාය. ඇය හදවතින්ම පෙ‍්‍ර්ම කරන තේජවන්ත “සූර්යදේව“ කොයිතරම් අගේද? ඔබට මතකද?සූර්යදේව - සුගන්ධිකා සොඳුරු හමුවීම බලාපොරොත්තුවෙන් එදවස ශ‍්‍රාවකයෝ මහත් නොඉවසිල්ලෙන් ඇඟිලි ගනිමින් සිටියහ.මර්වින් සේනාරත්න ගුවන් විදුලියට රචනා කළ ‘සුගන්ධිකා’ ඓතිහාසික ගුවන් විදුලි නාට්‍යයේ සුගන්ධිකා ඇයයි. ඒ හඩින් සුවහසක් ශ‍්‍රාවකයන් පුබුදු කළ කුසුම් පීරිස් ගුවන් විදුලියේ ස්වර්ණමය යුගය සංකේතවත් කරන ශිල්පිනියක්.මුවන් පැලැස්සේ “සිළිඳ”, මොනර තැන්නේ “සඳ්‍ර”, ‘සපුමලී’ හි සපුමලී, මහගෙදර සිසී වැනි මේ කොයි ගුවන් විදුලි නාට්‍යයකදී වුණත් ඇය ජීවමාන කළේ, අපූරු ආදරණීය චරිතයකි. මෘදු, සෞම්‍ය, මානුෂීය හැඟීම් ප‍්‍රකට කිරීමට තරම් සමත් එම චරිත මතකයට නඟා ගැනීම පවා බෙහෙවින්ම ආශ්වාදනීයය.එවකට ඇය වැඩිපුරම හිටියේ ශී‍්‍ර ලංකා ගුවන් විදුලියේ නාට්‍ය අංශයේය. දෙබසින් රසිකයින් තුළ චින්ත රූප මවමින් ඔවුන් පිනවීම මොනතරම් අසිරු කටයුත්තක් ද? අභියෝගයක් ද?එමෙන්ම ඒ හැකියාවට නොදෙවෙනි භාග්‍යයක් ඇය උදාකර ගත්තේ ගුවන් විදුලියේ ජනපි‍්‍රය නිවේදිකාවක වීමෙනි.ඇය ගුවන් විදුලි ක්ෂේත‍්‍රයට එසේ පැමිණ අද වන විට, දශක හතරකටත් ආසන්නය.ඒ මතකය ඇයට හරි අපූරුය. සොඳුරුය. චමත්කාර ජනකය. එවකට ඇය නිවෙස, මිදුල පුරා දුව පැන නටන සිඟිත්තියකි.හිතට එන හැම වචනයක්ම එකින් එක ගලපා හඬ නඟා උච්චාරණය කිරීමට මේ කෙළී පොඩිත්තියට තිබුණේ අපූරු හැකියාවකි. ඇය පාසල නිමැවී ගෙදර ආ විගස ගුවන් විදුලියට සවන්දීමට පුරුදුව සිටියාය.”අම්මේ මට එක එක මාතෘකා දෙන්නකෝ. අර ගුවන් විදුලියේ යන විදිහට කතා කරන්න මම හරි ආසයි” ඇය නිතරම තම මවගෙන් ඉල්ලීය.මේ පොඩිත්තිගේ කථිකත්වයට දිනක් වටිනා තෑගි ලැබුණි. ඒ පාඨශාලාන්තරව පැවති කථික තරගයේදී පළමුවෙනියා වීමේ වරම හිමිකර ගැනීමෙනි.”ඒ කාලේ මම ගුවන් විදුලි වැඩසටහන් අහන්න හරිම ආසයි. අපේ ගෙදර රේඩියෝව තිබුණේ ලොකු අල්මාරියක් උඩ””ඒ දවස්වල “විශ්ව සාහිත්‍ය” කියලා වැඩ සටහනක් ගියා ගුවන් විදුලියේ, හැම රාති‍්‍රයකම. තාත්තා රෑට නිදාගන්නේ අල්මාරිය ළඟ තියෙන ඇඳක.””හයියෙන් දාලා ගුවන් විදුලිය ශ‍්‍රවණය කරන්න බැරි තැන මට ඕනෑ වුණා මගේ කනට ඇහෙන මානයෙන් තියාගෙන රේඩියෝව අහන්න.””අල්මාරියට උස නැති හින්දා මේසයක් උඩ පුටුවක් තියලා රේඩියෝවට කන ළංකරගෙන හිටියා ඔහුට හොරෙන් ශබ්දය, ඝෝෂාව නොඑන විදිහට. ඔහොම ඉන්නකොට පුටුවත් එක්කම මම බිමට වැටුණා. එදා හොරේ අතටම අහුවුණා.”පවුලේ සැවොම එක්වී”ඒ දවසේදී තාත්තා අතින් මම හොඳටම ගුටි කෑවා. ඒ දඬුවමත් එක්ක මම සිතුවා අනේ ගුවන් විදුලියට යන්න තියෙනව නම් කියලා. එතකොට මට වයස අවුරුදු 8 යි. අපි හිටියේ එඩේරමුල්ලේ ගෙදරක.””ඔය අතරයි ගුවන් විදුලියේ නාට්‍ය ශිල්පී පරීක්‍ෂණයකට මම ඉල්ලුම් කළේ ඒ මගේ යාළුවෙකුගේ මාර්ගයෙන්. ඔන්න පරීක්‍ෂණේටත් කැඳෙව්වා.””මේකට කොහොම හරි යන්න ඕනෑ කියලා අඬලා අඬලා තමා මම ගෙදරින් ආවේ. තාත්තා මාව ගුවන් විදුලියට ගෙනිච්චා.ඒ 1965 දී. එදා “ඔඩිෂන්” එකේ හිටපු විනිසුරු මඬුල්ල පෙනුණේ නෑ. ඒත් මට මතකයි එකම වචනය විවිධ හැඟීම් අනුව උච්චාරණය කරන්න කියලා ඔවුන් මට කියපු විදිහ. මම හිනාවුණා, ඇඬුවා, විහිළු කළා. ඔය වගේ විවිධ හැඟීම් කිසිම බයක්, චකිතයක් නැතිව මම ඒ අවස්ථාවට මුහුණ දුන්නා. ඊට ස්සේ ඒ පරීක්ෂණයෙන් මම විශිෂ්ට ශ්‍රේණියේ (super grade) නාට්‍ය ශිල්පිනියක් විදිහට සමත් වුණා. ඒක හරිම සතුටක්. සුන්දර අත්දැකීමක්.””ඊට පස්සේ හා හා පුරා කියලා, පී වැලිකලගේ මුල්ම නාට්‍යයකට මම හඬ ශිල්පිනියක් ලෙස එක්වුණා. ඒ “කුඹුරේගම” කියන ගුවන් විදුලි නාට්‍යයේ “රන් කෙන්දී’ගේ චරිතය. ඒ කාලේ ඒක හරිම ජනපි‍්‍රය වුණා. ඒත් අවාසනාවකට ඒ නාට්‍ය ප‍්‍රචාරය වුණු පළමුවෙනි දවසේ කිසියම් වූ කරුණක් නිසා අපේ පවුලේ අයට ඒක අහන්න බැරි වුණා.””ඔය අතරතුර මමම නාට්‍ය පිටපත රචනා කරලා රඟපාපු අවස්ථාත් තියෙනවා. ඉන් එකක් තමා “පහන් තරුව“ නාට්‍යය. මම ඒකේ “අචලා” විදිහට හඬ දුන්නා.”අප හඬ දුන්නට අපට දැනෙන්නෙ ඒ චරිතය තුළ ජීවත් වෙනවා වගේ.””නාට්‍යවලට ජීවය දෙන අතරතුර “අනුමත හඬ ශිල්පී” වැඩසටහන හරහා මට නිවේදිකාවක් වීමටත් භාග්‍ය උදාවුණා.””නිවේදිකාවක් විදිහට කරපු පළමු වැඩසටහන තමා “ආදර කුසුම් සුහද පැතුම්”. එය කළේ නිවේධක ධම¢ශී‍්‍රත් එක්ක එකතු වෙලා.””මගේ පැතුම වුණේ ගුරුවරියක් වෙන්න. ඒත් ගුවන් විදුලියේ ඇසුරත් සමඟ වෙනත් ජීවන මාර්ගයක් කලඑළි වුණා.””ඇය ගුවන් විදුලියේ ස්ථිර නිවේදිකාවක් වුණේ 1976 දීය.”කුසුම් පීරිස් නම් වූ ඇය මුලින් ම හඬ මුසු කළ චිත‍්‍රපටය වූයේ විමලදාස පෙරේරාගේ “සමනළ කුමරියෝ” යි.එමෙන්ම ඇය ගීත රචිකාවියක්. ඈ රචනා කළ පළමු ගීතය නිරංජලා හා අබේවර්ධන බාලසූරිය ගායනා කළ “නිසංසලේ මා තනියෙන්”.ගීත රචනයට තමා දිරිගැන්වූයේ නිරංජලා සරෝජිනී බවයි ඇය පවසන්නේ. මේවන විට ගායක ගායිකාවන් රැසකට ඇය ගී පද රචනා කැර ඇත.ගං ඉවුරේ තුරුලතා මඬුල්ලේ, සීතල පිනි මත, සිත ගාව දඟකලා, අසුරු සැණින් එක, සිතුවිලි සිරවී හදවත පතුලේ යන ගීත ඇගේ සංකල්පනාවන්ය.”මම ගුවන් විදුලියේ නිවේදිකාවක් ලෙස වැඩ කළදා සිට හැම වසරකම සිංහල අවුරුදු දිනකට ගෙදර ඉන්න ලැබුණේ නෑ. ඒ ගුවන් විදුලි වැඩසටහන් නිසා.””එහෙම කැපවීම් කළ නිසයි අද මේ මට්ටමේ ඉන්නේ. කරන කාර්ය කුමක් වුණත් ඊට ගරු කරලා කැපවෙලා වැඩ කළොත් ඉදිරියට එන්න පුළුවන්. දක්ෂතාව තුළින්, අපේ කලාව වැඩිදියුණු කරගන්න ඕනෑ. කලාව ගෞරවනීයයි. ඒක මම කවදාවත් හෑල්ලුවට ලක් කළේ නෑ.”ඇගේ සැමියා, නෙල්සන් පීරිස්, කාලයක් ගුවන් විදුලි ක්ෂේත‍්‍රයේ රැඳී සිටි කෙනෙක්. ඇගේ ගමනට නිරතුරු අත්වැල් සැපයූවේ ඔහු.අපට සිටි දක්‍ෂ නිවේදිකාවක වූ තමාලි පීරිස් ඇගේ බාල දියණිය. කාලයක් ක්ෂේත‍්‍රයේම සිටි ඇය දැන් ජීවත් වනුයේ ස්කොට්ලන්තයේ. ඒ සිය දරු පවුලත් සමඟ.”මගේ ලොකු දූ වගීෂා ගුරුවරියක්. පුතා රජිත. දූලා දෙන්නත් ඒ අයගේ දරුවනුත් මගේ සැමියාත්, තමා මගේ ලෝකය වුණේ කවදත්. ඒ වගේම හොඳ පුතුන් දෙන්නෙකුත් මට ලැබුණා දූලා විවාහ වුණු නිසා. අපි එකිනෙකාට ආදරයෙන්, සහයෝගයෙන් සතුටින් ජීවත් වෙනවා. කාටවත් කරදරයක් නොවී ජීවත් වෙනවා නම් අපේ ජීවිතවල සතුට පලායන් නෑ කවදාවත්.”සිඟිති සණ්ඩු මැද සිනාවෙවී කිරුළු පළන් ජීවිත ගමනේ දෝර ගලා කරදර ආවත් ඉඳිමු එදා මෙන් වෙනස් නොවී  (පද – කුසුම් පීරිස්)ජයමිණි අත්තනායක</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>26</day>
    </date>
    <link>http://www.silumina.lk/2009/07/26/_art.asp?fn=av0907265</link>
    <topic>ඇයි ඔහොම මා දිහා බලන්නේ</topic>
    <author/>
    <content>කවරයේ කතාවමසක් ගත වෙලත් විසඳුමක් නැති මරණයක්‘අවදානමක් ගන්නෙ නැතුව අලුත් දෙයක් කරන්න බෑ’බැන්දට රඟපෑමට බන්ධන නෑඅල්මාරිය උඩ තිබූ රේඩියෝවට කන්දෙන්න ගිහින් අකරතැබ්බකඇයි ඔහොම මා දිහා බලන්නේ (රසදුන නව කථාව)එදා හද බැඳි "හඳපාන" මෙදා පුංචි තිරයේජනකාන්ත - රූකාන්ත ලේඛා සමඟ ඔබ හමුවටනමස්තේ ඩොක්ටර් ශාරුක්අපේ ජැකොලයින්ට බොලිවුඩ් වරම්කට්රිනා සල්මන් විවාහය අසුබලුකොහොමද තොරතුරුකැමැති හතක්ගයාන්, සුරංගිට සුබ මංගලම්එක්ස්ට‍්‍රා ළමා තරු අවසන් තරගයඔරු කඳක නැඟී ජල කඳ දෙබෑ කරගෙන ආ ත්‍රාසජනක ගමනක්‘ඇඩ්’ ඩිං බුවා ‘චැනලී’ ගෙ කරේ TV තිරේ අකුරෙං පිරේ...ආනන්ද වෛද්‍යසේකරගෙන් ‘තාරකාවියේ’අතපය හිරිවට්ටන බෙල්ලේ වේදනාවවේග පන්දුවේ නොබිඳි මතකය වාස්මෙතෙක් කතාව...ගමේ ප‍්‍රභූ පවුලක එකම දරුවා වූ මහේෂ් දුප්පත් යුවතියක වූ මුතු සමඟ සබඳතාවක් ඇති කරගනී. රූමත් අවිහිංසක යුවතියක වන මුතූ මහේෂ්ට දැඩිසේ ආදරය කළ අතර, මේ නිසා ම මහේෂ් අතින් මුතූ අනාථ වෙයි.අප්පච්චී සහ අම්මා මේ සිදුවීම දැනගත් පසු මහේෂ්ගේ ඇවැස්ස නෑනණ්ඩිය වූ අර්මිලා වෙසෙන එංගලන්තය බලා තම පුතු පිටත් කර යැවීමට කටයුතු කරයි. එහිදී අර්මිලා ගේ ඇසුර නිසා මුතු පිළිබඳව අමතක කර දමන මහේෂ් අර්මිලා සමඟ විවාහ වෙයි.වසර අටකට පසු මහේෂ් සිය මවු රටට යළි පැමිණෙන්නේ සිය බිරිය සමගිනි. එහිදී ඔවුනට මුතු සහ සුරංග මුණ ගැසේ. එහිදී මහේෂ්, මුතූ සහ සුරංග අර්මිලාට හඳුන්වා දෙන අතර, ඔවුන් දොළ පහරේ දියනා විනෝද වෙයි. මේ එකතුව නිසා මුතූ පිළිබඳව පැහැදෙන අර්මිලා මහේෂ්ට හොරෙන් මුතූ ගේ නිවෙසට යයි.සියල්ල මොහොතකට අඳුරුව ගොස් සියලු දෑ තමා වටේ භ‍්‍රමණය වනවා සේ අර්මිලාට දැනුණාය. දෑස් නිලංකාරව ගියාටත් වඩා හිසේ ඇතිවූ බර ගතිය දරා ගැනීමට අපහසුව ඇය කළේ දෑතින්ම හිස බදා ගැනීමය.’මොකද මහේෂ්? .. මොකද පුතේ වුණේ?.. දුවේ...”මහේෂ් ගේ මව ඉදිරියට පැන අර්මිලා අල්ලා ගත්තේ විශාල ප‍්‍රශ්නයක් සිතේ රඳවා ගනිමින්ය. මහේෂ් බියපත් මුහුණ ඇගේ හෘද ස්පන්දනය වැඩි දියුණු කිරීමට සමත් විය.මහේෂ් අර්මිලාට පහර දුන්නාවත් දැයි... හැඟීම ඇය බියට පත් කළාය.”මහේෂ් කතාකරන්න.. මේ මොකද අර්මිලාට වුණේ?...”අන්තිමට අප්පච්චිගේ තීරණාත්මක හඩින් මහේෂ් පියවි ලොවට ආවේය.. ඔහු අප්පච්චී දෙස බැලුවේ කුඩා දරුවකු බැගෑපත් වන අයුරිනි...”ම... මමත් දන්නෑ අප්ච්චී .. ඇඳෙන් බිමට බැස්සා.. වැටෙන්න ගියා විතරයි.. මම .. මුකුත් දන්නෑ...”ඒ වනවිටත් මව අර්මිලා යහනෙහි හාන්සි කරවා ජලය පොඟවා ගත් තුවායකින් මුහුණ දොවමින් මාරුවෙන් මාරුවට අසල සිටියවුන්ගේ මුහුණ බලමින් කල්පනාකාරීව සිටියාය. මහේෂ් සිය බිරිඳගේ හිස මත අත තබා යළි ඉවතට ගත්තේ අප්පච්චී දෙස බලමින්ය. ඇය දැඩි මානසික පීඩනයකින් පසුවන බව කටක් ඇර පවසන්නේ කෙසේද? පුංචි සුරංගනාවියගේ සියලුම සිහින බිඳ දැමූ සුරංග හා මුතූ හමුවට ගොස් බැණවැදීමට තරම් කෝපයක් සිත තුළ නැඟ එන්නේය.අර්මිලා සෙමින් නෙත් හැර, සිය මුහුණ කෙළින්ම සිටි මවගේ මුහුණ හඳුනා ගත්තාය.. ඒ දෙතොල් යන්තමින් සෙලවුණේ ‘මමී’ කියමිනි. අනතුරුව ඒ දෑස් සෙමින් ගමන්කර මහේෂ්ගේ දෑස මත නතර වූයේ, බලාපොරොත්තු ඉටුවූ අයුරකින් ය. මහේෂ්ට පෙනුණේ සිය බිරිඳ පමණකි. ඔහු වහා ඇගේ හිස තුරුලු කරගෙන කඳුළක් ගලා ආ නිල් දෙනයන සිපගත්තේය. කුසුමලතා මැතිනිය සිය දෙනෙත් පිසදාගෙන නෑනණ්ඩිය සැනසෙව්වාය.”අයියේ මගේ කෙල්ලට මොකද මේ...? ඇගේ හැඬුම සමඟ අප්පච්චී සිය එකම නැගණියගේ මුහුණ බැලුවේ යමක් තහවුරු කරගන්නට වෑයම් කරගනිමිනි.”බලමු...”ඒ වදන තුළ රැඳුණ දහසක් අරුත් මහේෂ්ට නම් තේරුම් ගන්නට නොහැකි විය. කාමරයෙන් පිටතට ඇදෙන අප්පච්චී පිටිපසට යමින් ඔහු කුමක්දෝ පවසන්නට තැත් කළේය.කුසුමලතා අතින් සන් කර නෑනණ්ඩිය ද සමීපයට ගෙන්වා, අර්මිලාගේ හිස මඳක් උස්කර තැබුවාය.”දැන් කොහොමද පුතේ..?”දෙතොල් මත තැවරුණ මඳහසින් ඈ මඳක් සුවපත් වූ බව තහවුරු වූ පසු නැන්දණිය දිය පොදක් දෙතොල් මත තැවරුවාය. අනතුරුව පහත්වී රහසක් ලෙසින් ඇගෙන් ඇසූ පැනයට අර්මිලා ‘නැත’ යන්න සන් කරමින් හිස මඳක් දෙපසට වැනුවාය.කුසුමලතාගේ මුහුණ පිපී ආවේ බලා සිටියදීමය. ඒ පිපෙන මුහුණින්ම ඕ අර්මිලාගේ මව දෙස බැලුවේ රැජිනක් ලෙසිනි...”මොකද අක්කේ?.”අන්ද මන්ද වූ නෑනණ්ඩිය දියණියගේ සිරස මත සුරත තැබුවාය..”ඔන්න.. නෑනෝ .. අපි ආත්තම්මල වෙන්ඩයි යන්නේ...””මගේ .. රත්තරං .. මගේ වස්තුව... ඇත්තද මේ...?”සතුට වාවාගත නොහෙන ඇගේ ඉකි බිඳුමට පළමුව දිව ආවේ මහේෂ්ය.”ඇයි අම්මා? අර්මිලාට මොකද? ඇයි මොකක්ද වෙලා තියෙන්නේ?..”ඒ වේදනාව හා බිය රැඳුණ කට හඬට හා ඔහුට සවන් නුදුන් මවුවරුන් දෙපළ උතුරා යන සිනහව සඟවාගෙන කාමරයෙන් පිටවූයේ...”ඔයාම අහල බලන්නකෝ.. අසනීපේ මොකක්ද කියලා?”මහේෂ් තුෂ්ණීම්භූතවූ ගමන්මය. සිදුවූ හා සිදුවේගන යන අරුම පුදුම සිදුවීම් නිසා ඔද්දල් වූ මනසට කිසිවක් තෝරා බේරා ගැනීමට තරම් ශක්තියක් ඉතිරි වී නැත.”අර්මි...?”යන්ත‍්‍රයක් ලෙස යහනේ ඇලයට වාඩිවූ ඔහු ඇගේ සුදුමැලි මුහුණ සිපගත්තේය.”මොකද මේ?....”ඒ වේදනාබර කටහඬ තුළ ළැගුම්ගත් ආදරණීය බව තමාට වඩා හුරුපුරුදු බවක් අර්මිලාට දැනුණි. ඕ සෙමින් ඔහුගේ සුරත බදාගෙන දෙතොල් මත තබා චුම්බනය කර ළයෙහි හොවා ගත්තාය. මේ අරුමය කටක් ඇර ඔහුට පැවසීමට නොහැකිකමින් අර්මිලා තව තවත් ළතැවූවාය. තමා මෙන්ම මුතූ මේ තත්ත්වයට පත්වූ කළ, මහේෂ් දක්වන්නට ඇත්තේ කුමන ප‍්‍රතිචාරයක් විය හැකිදැයි ඇය මොහොතකට කල්පනා කළාය.”අර්මි ...? මොකක්ද ප‍්‍රශ්නෙ කියන්න.... ඇයි ඔයා ඔහොම මා දිහා බලන්නේ? .. ඔයා හොඳින් නේද අර්මි...?””ඔව්... මම අම්ම කෙනෙක් වෙන්න යනවා...””අර්මි.... ඇයි මට මීට කලින් නොකීවේ? ඔයා හැමදේම මගෙන් හංගන්නේ ඇයි අර්මි...”මහේෂ් අර්මිලා වැළඳගෙන දෙනෙතින් ගලන කඳුළු බිඳු ඇගේ දෙඅතින් පිසදා ගත්තේය. ඇය තමාගේ බිරිය බවත් ඇගේ කුස තුළ තමාගේ ලෙයින් ජනිත වූ ජීවයක් ඇති බව හැර වෙන කිසිවක් ඔහුට සිහිපත් වූයේ නැත.”එහෙනම් මගෙ දුව මාව සීයෙක් කළා ඈ?”දොර රෙද්ද මෑත් කරගෙන අප්පච්චී පැමිණියේ සේනා පිරිවර ද සමඟය. නැන්දණිය ගේ මුහුණේ වූයේ මහා හපන්කමක් කර ඇති බවක සංකේත සිනහවකි.”මහේෂ් ඔන්න දැන් තමයි ඔයා හොඳට හිතට අරගෙන වැඩ කරන්න ඕන වෙලාව...”මවගේ වචනවල ඇත්තේ කෝපයක් නොව උතුරන ප‍්‍රීතියකි.”මගෙ නම ගෙනියන්න මහේෂ් වැඩ කරන බව මම දැනගෙන හිටියා. මං හිතුවා දැන් හරිනේ...?”අප්පච්චී වටපිට බැලුවේ හැමගේ මුහුණු දෙඇසට ගෝචර වන අයුරිනි.”ආ.. එයාගෙ විතරනේ පුතා.. ඕන් බලන්න නංගියේ හොඳ වැඩක් කළොත් අප්පච්චිගේ .. වැරදුනොත් අම්මගේ..””අපේ අයිය කවදාවත් වැරැදි වැඩ කළේ නෑනේ...””දී කිරට බළල්ලුත් සාක්කි... අයියගෙම නගානේ...”මේ සියල්ල සතුටින් පියාපත් ලැබ නිවස පුරා පියාඹා යනවිට අර්මිලා දැඩි උපේක්ෂා සහගතව සිටීම මහේෂ්ට රහසක් නොවීය.තමා බලාපොරොත්තු වූ සියලු පැතුම් හා සැලසුම් බිඳ වැටුණු බව අර්මිලා සිහිපත් කළේ කිසිවක් තෝරා බේරා ගත නොහැකිවය. මුතූ මෙන්ම තමා ද මවක වීමට සූදානම් විය යුතුව ඇත. ආත්මාර්ථකාමීව තමා හා මහේෂ් ගැන පමණක් සිතනවාද?... බොහෝ වේලාවකට පසු ඇය සාධාරණ තීරණයකට එළඹුණාය.  තව කොටසක් ලබන සතියේ</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>26</day>
    </date>
    <link>http://www.silumina.lk/2009/07/26/_art.asp?fn=av0907266</link>
    <topic>එදා හද බැඳි "හඳපාන" මෙදා පුංචි තිරයේ</topic>
    <author>- හේමාලි</author>
    <content>කවරයේ කතාවමසක් ගත වෙලත් විසඳුමක් නැති මරණයක්‘අවදානමක් ගන්නෙ නැතුව අලුත් දෙයක් කරන්න බෑ’බැන්දට රඟපෑමට බන්ධන නෑඅල්මාරිය උඩ තිබූ රේඩියෝවට කන්දෙන්න ගිහින් අකරතැබ්බකඇයි ඔහොම මා දිහා බලන්නේ (රසදුන නව කථාව)එදා හද බැඳි "හඳපාන" මෙදා පුංචි තිරයේජනකාන්ත - රූකාන්ත ලේඛා සමඟ ඔබ හමුවටනමස්තේ ඩොක්ටර් ශාරුක්අපේ ජැකොලයින්ට බොලිවුඩ් වරම්කට්රිනා සල්මන් විවාහය අසුබලුකොහොමද තොරතුරුකැමැති හතක්ගයාන්, සුරංගිට සුබ මංගලම්එක්ස්ට‍්‍රා ළමා තරු අවසන් තරගයඔරු කඳක නැඟී ජල කඳ දෙබෑ කරගෙන ආ ත්‍රාසජනක ගමනක්‘ඇඩ්’ ඩිං බුවා ‘චැනලී’ ගෙ කරේ TV තිරේ අකුරෙං පිරේ...ආනන්ද වෛද්‍යසේකරගෙන් ‘තාරකාවියේ’අතපය හිරිවට්ටන බෙල්ලේ වේදනාවවේග පන්දුවේ නොබිඳි මතකය වාස්ඈත අහසේ නැගී දිනිඳු පායා සීත සුළඟින් ගෙනාවේ... ආදරේ... ආදරේ සිහින ඡායා...මේ ගීතය ඇහෙන කොට අදත් අපේ හිත දිව යන්නේ 60 දශකයේදී ශ‍්‍රී ලාංකික පෙ‍්‍ර්ක්ෂකයන් පිනවපු ආදරණීය චිත‍්‍රපටයකට.‘හඳපාන’ ඔබට මතක නම් මෙවැනිම රමණීය ගීත රැසක් ඔබේ මතකයට ඒවි.පිදුරු සෙවි කළ පැල්පතේ ඇති...ආලෝකේ පතුරා...‘හඳපාන’ චිත‍්‍රපටය ගැන ආයෙත් සිහිපත් කරන්න හිතුණේ එදා ඔබේ හද අරගත් ඒ සිනමා පටය යළි පුංචි තිරය ඔස්සේ ඔබේ නිවහනට එන්නට මේ දිනවල ලකලෑස්ති වන නිසයි.ඩබ්ලිව්.ඒ. සිල්වා ශූරීන්ගේ ‘හඳපාන’ නවකතාව ඇසුරින් නිර්මාණය කළ ‘හඳපාන’ චිත‍්‍රපටය ටෙලිනාට්‍යයක් ලෙස රූපවාහිනි මාධ්‍යයට කැන්දන් එන්නේ ප‍්‍රවීණ චිත‍්‍රපට හා ටෙලිනාට්‍ය අධ්‍යක්ෂවරයෙකු වන සිරිතුංග පෙරේරා විසිනි.ඒ සඳහා අර්ථපතිත්වය දරමින් නිෂ්පාදනයට එක්වී සිටින්නේ නවක නිෂ්පාදකවරයෙකු වන තිස්ස උපජිත් බාලසූරියය.‘හඳපාන’ ටෙලිනාට්‍යයක් ලෙස රූපවාහිනියට ගෙන එන්නට සිත් වූ ආකාරය ගැන පසුගියදා අපට හමුවූ එහි අධ්‍යක්ෂ සිරිතුංග පෙරේරා මෙසේ අදහස් පළ කළා.හර්බට් - විජිත මල්ලිකා“60 දශකයේ අතිශයින් ම ජනප‍්‍රිය වූ ‘හඳපාන’ චිත‍්‍රපටය මම බොහෝ ආසාවෙන් ඒ කාලේ නැරඹුවා. එහි අඩංගු ගීතවල, නළු නිළියන්ගේ රංගනයේ හා ඒ කතාවේ කිසියම් විශේෂත්වයක් මං දුටුවා.ඒ නිසා කාලයක් ගිහින් වුණත් ඒක මට අමතක කරන්න බැරි වුණා. ඒ හින්දයි ටෙලිනාට්‍යයක් විදියට නැවත කරන්න අදහසක් මට ආවේ.මේ අවස්ථාවේ මම වැල්ලම්පිටියේ එස්. ගොඩගේ මහත්මයාව මතක් කරන්න ඕන. ඔහු තමයි දැනට ඩබ්ලිව්.ඒ. සිල්වා මහතාගේ නිර්මාණවල අයිතිය තිබෙන ඔහුගේ නංගිගේ පුතා වන කොල්වින් සිල්වා මට මුණ ගැස්සුවේ.එදා හඳපාන චිත‍්‍රපටයේ හර්බට් එම්. සෙනෙවිරත්න, විජිත මල්ලිකා ගේ ආදරණීය රංගනයන් මෙදා පුංචි තිරයෙන් ඔබ වෙත ගෙන එන්නේ ටෙලිනාට්‍ය ක්ෂේත‍්‍රයට හඳුන්වා දෙන වසන්ත ජයසිංහ ආරච්චි සමඟ ජනප‍්‍රිය නිළි මංජුලා කුමාරි ය.වසන්ත රූපවාහිනි නිවේදකයකු මෙන් ම පුවත්පත් කලාවේදියකු වශයෙන් ද (රසඳුන කර්තෘ මණ්ඩලයේ) නමක් දිනා ගත්තෙකි.සිරිතුංග පෙරේරා සහ වසන්ත අහඹු ලෙස හමුවීමේ ප‍්‍රතිඵලයක් ලෙස හඳපානේ ‘චාලි’ බවට පත්වන්නට වසන්තට අවස්ථාව හිමි විය.“ඉස්සරලාම මම මේ ටෙලිනාට්‍යයේ ‘චාලි’ ලෙස රංගනයට තෝරාගෙන හිටියේ වෙනත් රංගන ශිල්පියෙක් . ඔහු ඉන්දියාවට ගිහින් හිටි මොහොතක මේ ටෙලිනාට්‍යයේ මුල් නිෂ්පාදකවරයා ඉවත් වී ටෙලිනාට්‍යය කරන්න ටිකක් ප‍්‍රමාද වුණා.නැවත නිෂ්පාදකවරයකු සොයා ගෙන ටෙලිනාට්‍යය කරන්න බලන කොට එම රංගන ශිල්පියාට එන්න විදියක් නෑ. ඔය අතරේ නළුවෙක් හොය හොයා ඉන්නකොට තමයි වසන්ත මුණ ගැසුණේ.”අධ්‍යක්ෂ සිරිතුංග පෙරේරාඑදා හඳපානේ ‘කුසුමා’ ලෙස රඟපෑ විජිත මල්ලිකා ගේ චරිතයට මෙදා පණ දෙන්නේ මංජුලා කුමාරිය.එදා චාලි වූ හර්බට් එම්. සෙනෙවිරත්න වෙනුවට මෙදා වසන්ත ජයසිංහ ආරච්චිත් එදා පොඩි රාළහාමි ලෙස රඟපෑ පියදාස ගුණසේකර වෙනුවට මෙදා බුද්ධදාස විතානාරච්චිත් එක්ව සිටිති.නිෂ්පාදකතිස්ස උපජිත් බාලසූරියවිනී වෙත්තසිංහ, දීපානි සිල්වා, සරත් චන්ද්‍රසිරි, සරත් කොතලාවල, උපාලි කීර්තිසේන, පියුම් බොතේජු, කපිල සිගේරා, අවන්ති අපොන්සු, උදයන්ති කුලතුංග, සජීව මල්මාල ආරච්චි, සෝමවීර ගමගේ, වික්ටර් වික‍්‍රමගේ, නෝමන් පලිහවඩන ඇතුළු නළු නිළියන් රැසක් සෙසු චරිත සඳහා තෝරාගෙන ඇත.එදා සුවහසක් ගීත ලෝලීන් ආදරය කළ හඳපානේ ගීත මෙදා ගායනා කරනුයේ ද සිසිර සේනාරත්න සමඟ ඉන්ද්‍රානි සේනාරත්නයි. සංගීත නිර්මාණයට එක්වන්නේ ද සිසිර සේනාරත්නය.යාපා විජේබණ්ඩාර කැමරා අධ්‍යක්ෂණයෙන් ද රංජිත් ද සිල්වා කලා අධ්‍යක්ෂණයෙන් ද ඩෙරික් ප‍්‍රනාන්දු වේෂ නිරූපණයෙන් ද නන්ද ඉඹුල්ගොඩ සහාය අධ්‍යක්ෂණයෙන් ද හඳපානට දායක වෙති.- හේමාලි</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>26</day>
    </date>
    <link>http://www.silumina.lk/2009/07/26/_art.asp?fn=av0907267</link>
    <topic>ජනකාන්ත - රූකාන්ත ලේඛා සමඟ ඔබ හමුවට</topic>
    <author>හේමාලි විජේරත්න ඡායාරූප – දුෂ්මන්ත මායාදුන්න</author>
    <content>කවරයේ කතාවමසක් ගත වෙලත් විසඳුමක් නැති මරණයක්‘අවදානමක් ගන්නෙ නැතුව අලුත් දෙයක් කරන්න බෑ’බැන්දට රඟපෑමට බන්ධන නෑඅල්මාරිය උඩ තිබූ රේඩියෝවට කන්දෙන්න ගිහින් අකරතැබ්බකඇයි ඔහොම මා දිහා බලන්නේ (රසදුන නව කථාව)එදා හද බැඳි "හඳපාන" මෙදා පුංචි තිරයේජනකාන්ත - රූකාන්ත ලේඛා සමඟ ඔබ හමුවටනමස්තේ ඩොක්ටර් ශාරුක්අපේ ජැකොලයින්ට බොලිවුඩ් වරම්කට්රිනා සල්මන් විවාහය අසුබලුකොහොමද තොරතුරුකැමැති හතක්ගයාන්, සුරංගිට සුබ මංගලම්එක්ස්ට‍්‍රා ළමා තරු අවසන් තරගයඔරු කඳක නැඟී ජල කඳ දෙබෑ කරගෙන ආ ත්‍රාසජනක ගමනක්‘ඇඩ්’ ඩිං බුවා ‘චැනලී’ ගෙ කරේ TV තිරේ අකුරෙං පිරේ...ආනන්ද වෛද්‍යසේකරගෙන් ‘තාරකාවියේ’අතපය හිරිවට්ටන බෙල්ලේ වේදනාවවේග පන්දුවේ නොබිඳි මතකය වාස්සජීවී ප‍්‍රසංගය අගෝ 14 දාඔවුහුන් මවුබිම හැරදා ගොස් පුරා වසර පහක කාලයක් ගතවී හමාරය. සැතපුම් දහස් ගණනක දුරු රටකට ගියත් අපේ හිත්වලින් මේ ගෙවුණු කාලය පුරාම ඔවුන් ඈත්කර තබන්නට නොහැකි වුණේ, ඒ තරමටම ශ‍්‍රී ලාංකීය රසිකයන් අපේ කතාවේ කතා නායකයින්ට ඇළුම් කරන නිසාවෙනි.රූකාන්ත – චන්ද්‍රලේඛාමේ නම් දෙක ඇසෙන විට අපේ රටේ කොයිතරම් ගීත ශ‍්‍රාවක පිරිසක් ඔල්වරසන් දෙන්නට ඇත්ද? ඒ ප‍්‍රීති නාදය යළි නින්නාද දෙන කාලය ඇවිත් කියන්නයි මේ හදන්නේ.මවුබිමෙන් ඈත්ව ගෙවුණු වසර පහක නිහැඩියාව නිමාකරමින් රූකාන්ත ගුණතිලකත්, චන්ද්‍රලේඛා පෙරේරාත් මේ යුවළගේ ආදරණීය දියණියන් දෙදෙනාත් පසුගියදා යළි ශ‍්‍රී ලංකාවට පැමිණියා. ඒ අගෝස්තු 14 වැනි දින කොළඹ සුගතදාස ගෘහස්ත කී‍්‍රඩාංගණයේ දී පැවැත්වීමට නියමිත Rookantha Chandrleka Live @ Stadiumසංගීත ප‍්‍රසංගය වෙනුවෙනුයි.ඇමරිකාවේ ගත කළ වසර 5ට ආසන්න කාලය පුරා ඔවුන් දෙපළ නිර්මාණ බොහොමයක් කර තිබුණත් ඒ කිසිවක් ඔවුනට දැඩි ලෙස ආදරය කරන ශ‍්‍රී ලාංකික ශ‍්‍රාවකයනට ඇසීමේ අවස්ථාව උදාවුණේ නෑ. ඔවුන්ගේ කලා ජීවිතේ තොරතුරුත් පෞද්ගලික ජීවිතේ තොරතුරුත් ගැන කතා කරන්නට පසුගිය දිනක අපි හමුවුණා රූකාන්ත පවුලේ සියලු දෙනාම.”වසර පහකට පස්සෙ අපි ලංකාවට එනකොට ලංකාව ගොඩාක් වෙනස්වෙලා. අපි ලංකාවෙන් යනකොට තිබුණු තත්ත්වය නෙමෙයි අද අපිට දකින්න තියෙන්නේ. යුද්ධය නිමාවෙලා සාමකාමී රටකට තමයි අපිට එන්න පුළුවන් වුණේ.ඒකට විශේෂයෙන්ම වර්තමාන ජනාධිපතිතුමාට සහ ජීවිත පූජා කළ සහ තම අත පය පූජා කරමින් මේ රට රැකගත්ත සහෝදර සහෝදරියන්ට මුළු හදින්ම කෘතඥ වෙන්න ඕන. අද අපට මේ විදිහට සංගීත ප‍්‍රසංගයකට හරි එන්න පුළුවන් වුණේ ඒ හින්දයි. මං හිතනවා ඉදිරියේදි අපේ රටේ කලාකරුවන්ට හොඳ කාලයක් ඇති වෙයි කියලා.”රූකාන්ත කතා බහට එකතු වුණා. කාලෙකට පස්සෙ ලංකාවට ආවත් ශ‍්‍රී ලාංකික ගතිය අමතක කරන්න ඔහුට අමාරුයි. සාමය උදාවෙලා නව අරුනළු කිරණින් පිබිදෙන ශ‍්‍රී ලංකාවට නැවත පදිංචියට එන්නේ නැත්ද? යන ප‍්‍රශ්නය කාටත් ඔහුගෙන් අසන්න ඇති. ’තාමත් මම ශ‍්‍රී ලාංකික පුරවැසියෙක්.ඒ හින්දා ලංකාවේ පදිංචියට එන්නෙ නැද්ද කියන ප‍්‍රශ්නය මගෙන් අහන එක හරි නෑ නේද? කොහොමත් ඉදිරියේදී ලංකාවට එන්න යන්න වගේ තමයි සිද්ධ වෙන්නේ.” මේ මොහොතේ චන්ද්‍රලේඛාත් අපේ කතාබහට එක්වුණා.”ඇත්තටම ඒ දවස්වල අපිට ලංකාවෙන් යන්න සුළු සුළු ප‍්‍රශ්න බලපෑවා. එ වෙලාවේ රටේ වාතාවරණයත් එච්චරම හොඳ නෑ. ඔය තත්ත්වය උඩ රූකාන්ත අසනීප වෙන්නත් ගත්තා මානසිකවත් අපහසුතාවයට පත්වුණා.අනිත් එක එයා හැම වෙලේම දරුවෝ දෙන්නගේ අනාගතේ ගැන දුක්වෙන්න ගත්තා. ඒ හින්දයි අපි පිටරටකට යන්න හිතුවේ. ඒ ගියා වගේ දැන් ඉතින් එක පාරටම අපිට ආයේ මෙහෙට එන්න අමාරුයි.අපේ දරුවෝ දෙන්නම තවම ඉගෙන ගන්නවා. ලොකු දුව රයිනි නම් දැන් විශ්වවිද්‍යාලයේ Phd උපාධිය කරනවා. දෙවැනියා වින්ඩිට නම් තවම අවුරුදු 11යි. එයා තවම ඉස්කෝලෙ යනවා. දරුවන්ගේ අධ්‍යාපනය නිසා අපිට තවදුරටත් ඇමරිකාවේ ඉන්න වෙනවා.රූකාන්ත – චන්ද්‍රලේඛා ගේ දියණියන් දෙදෙනාට ද අම්මා තාත්තාට වගේම අපූරුවට ගීත ගායනා කළ හැකිය. ලංකාවේ සිටියදීත් රූකාන්ත ඔවුන් දෙදෙනාට පියානෝ වාදනය උගන්වන්නට ගුරුවරියක් ගෙන්වූවා. ඇමරිකාවට ගිය පසුද දියණියන් දෙදෙනා පියානෝ වාදනයට සහ ගිටාර් වාදනයට යොමු වුණා.”අපි ඇමරිකාවට ගිය අලුතම වගේ මට නිව්යෝර්ක්වල ශාන්ත මේරි පල්ලියේ ඕගන් වාදකයා විදියට රැකියාවක් ලැබුණා. මේක වෙනත් රටක කෙනෙකුට ලැබෙන දුර්ලභ රැකියාවක්. ඉතින් හැම සති අන්තයකම මම පල්ලියේ ඕගන් ගහද්දි රයිනි මට ගායනයෙන් සහාය වෙනවා.ඊට අමතරව ඇය පාසලේදීත් ගායනය විෂයයක් විදියට හැදෑරුවා. ඒ නිසා ඇය වඩ වඩාත් ඔප මට්ටම් වී ඉදිරියට ඇවිත් සිටිනවා. ඒ හින්දම ඇය තනි ගායිකාවක් විදියට අපේ ප‍්‍රසංගයේ ගීත කිහිපයකුත් ගායනා කරනවා. චූටි දුව වින්ඩිත් ගායනයට එකතු වෙනවා.අපි මේ රටෙන් යන්න සූදානම් වෙනකොට දුවලා දෙන්නා ලංකාවේ ජාත්‍යන්තර පාසලක ඉගෙන ගනිමිනුයි හිටියේ. මව් භාෂාව හැර වෙනත් භාෂාවක අවශ්‍යතාවය තිබුණ නිසා ඒ දෙන්නට ගෙදරදි මම කතා කළේ ඉංග‍්‍රීසියෙන්.නමුත් මේ රටින් යන තීරණය ආපු දවසෙම මම මගේ දරුවන්ට දැඩි නීතියක් දැම්මා ‘පුතේ දැන් අපි වෙන රටකට යන්නයි හදන්නේ. ඒ නිසා එහෙදි පුතාලා තාත්තා එක්ක කතා කරන්න ඕන සිංහලෙන්’ කියලා.ඒ දෙන්නා අදටත් ඒ දේ අකුරටම ඉෂ්ට කරනවා. මට අමතක වෙලා මොනව හරි ඉංග‍්‍රීසියෙන් ඇහුවත් උත්තර දෙන්නේ සිංහලෙන්. ගෙදරදි අපි හතරදෙනාම කතාකරන්නේ සිංහලෙන්. ඒ නිසා මගේ දරුවන්ට සිංහල පොඩ්ඩක්වත් අමතක වුණේ නෑ.චන්ද්‍රලේඛා කියන්නේ කලක් අපේ රටේ ජනපි‍්‍රය මාතෘකාවක්. ඒ ගායිකාවක් හැටියට පමණක් නොවෙයි.ටෙලි නාට්‍ය නිළියක් ද හැටියට. ඇගේ මාධූර්යය කටහඬ සමඟම රංගනයේ අපූර්වත්වය ද ‘රේඛා’ ටෙලිනාට්‍යය ඔස්සේ විඳගන්න අපූරුව ඔබට අමතක නැතුව ඇති. ඇය ගෙවුණු වසර පහ ඇතුළත මොනවද කළේ කියලා දැන් අපි අහමු.’ඇත්තටම මම නම් ඇමරිකාවෙදි රැකියාවකට යොමු වුණේ නෑ. රූකාන්ත පල්ලියේ Organ ගහන්න ගියා. මම ගෙදරට වෙලා ගෙදර කටයුතුයි දරුවන් දෙන්නාගේ අධ්‍යාපන කටයුතුයි බලාගෙන හිටියා. ඇත්තටම දැන් ඒකට මම පුරුදු වෙලා. තවමත් මම ආදරේ කරන්නේ මගේ ලංකාවට. ලංකාවේ මැරෙන්න තමයි මට ඕන.’දරුවෝ දෙන්නා නම් දැන් වැඩිපුරම කැමැති එහේ ඉන්න. ඒ වුණත් අපි ආයේ දිගටම මෙහේ ඉන්න ගත්තොත් ඒ ගොල්ල මෙහෙට පුරුදු වෙයි. එයාලා ඇමරිකාවේ හිටියට නිතරම ආච්චිලට කතා කරනවා. නැන්දලට, පුංචි අම්මලට, ලංකාවේ යාළුවන්ට කතා කරනවා.එක කාලයක් තිබුණා රූකාන්තලා පාරේ බැහැල යන්නත් බයවුණා.වර්තමාන ජනාධිපතිතුමා ඒ කාලෙත් අපට කතාකරලා ඇහුවා මොනවද වෙන්න ඕන කියලා. ඒ නිසා දැන් අපට ආරක්ෂාව පිළිබඳ ප‍්‍රශ්නයක් නෑ.කලකට පසු ලංකාවට පැමිණි රූකාන්තට කිසියම් දේශපාලන පක්ෂයක් දේශපාලනයට යොමුවෙන්නැයි ආරාධනා කළොත් ආරාධනය පිළිගන්නවාදැයි අපි ඔහුගෙන් විමසුවා.’මට හිතෙන්නෙ නෑ ඒක මම පිළිගනියි කියලා. මට මේ රටේ විවිධ ගණයේ ආදරය කරන මිනිසුන් රැසක් ඉන්නවා. ඒ හැමෝටම එක්තරා පාටක් පෙන්නල මේකට ආසවෙන්න කියලා කියන එක හොඳයි කියලා මම හිතන්නෙ නෑ. සමහරවිට මට අවු. 50-60 ක් වුණාම මෙවැනි ආරාධනාවක් ලැබුණොත් මට හිතුනොත් රටට සේවයක් කරන්න ඕන කියලා සමහරවිට නැඹුරු වෙන්න ඉඩ තියනවා.රූකාන්ත, චන්ද්‍රලේඛා, රයිනි සහ වින්ඩි සමඟ අප බොහෝ දේ කතාකළා. ඔවුන්ගේ අපූරු සංගීත රිද්මය විඳින්න අගෝස්තු 14 සුගතදාස ගෘහස්ත කී‍්‍රඩාංගණයට එන්න කියලා සුහද ආරාධනයකුත් තිබෙනවා.විශේෂයෙන්ම සඳහන් කරන්න අවශ්‍යයි පුරා වසර 5ක නිහැඩියාව බිඳින්නට රූකාන්තට මේ ආරාධනය ගෙන ආවේ ප‍්‍රාසාංගික අත්දැකීම් විඳින්නට ඉඩහසර සලසන ලංකාවේ පිහිටුවා ගත් නවතම ආයතනය වන S-three ආයතනය විසිනි.ජනප‍්‍රිය රංගන ශිල්පිනී සංගීතා වීරරත්නත්, ෂෙරීන් කුමාරතුංග සහ සුධර්මා නෙත්තිකුමාර ති‍්‍රත්වය එක්වී පිහිටුවා ගත් S-three ආයතනය සංවිධානය කරනRookantha Chandraleka Live @ Stadium ප‍්‍රසංගයෙන් ලැබෙන මුදල් රණවිරු පවුල් සඳහා නිවාස තනා දීමේ අරමුණින් ජීවන් කුමාරතුංග අරමුදලට බැර කෙරේ.පස් වසරකට පසු ලංකාවේ සංගීත ක්ෂේත‍්‍රයේ ‘හිතුවක්කාරයා’ ඔබව පිනවන්නට යළිත් පැමිණ සිටියි. ඒ හිතුවක්කාර සිතුවිලි සමඟ ‘හිතුවක්කාර’ සත්සරින් ඔබේ දෙසවන් පිනවා ගන්නට කරන ආරාධනයයි මේ. පණ්ඩිත් අමරදේවයන් කියූ අයුරින්ම මනකාන්ත ජනකාන්ත – රූකාන්ත යළිත් ඔබ හමුවට!හේමාලි විජේරත්න ඡායාරූප – දුෂ්මන්ත මායාදුන්න</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>26</day>
    </date>
    <link>http://www.silumina.lk/2009/07/26/_art.asp?fn=av0907268</link>
    <topic>නමස්තේ ඩොක්ටර් ශාරුක්</topic>
    <author>සුජීව තේවහෙට්ටිගේ</author>
    <content>කවරයේ කතාවමසක් ගත වෙලත් විසඳුමක් නැති මරණයක්‘අවදානමක් ගන්නෙ නැතුව අලුත් දෙයක් කරන්න බෑ’බැන්දට රඟපෑමට බන්ධන නෑඅල්මාරිය උඩ තිබූ රේඩියෝවට කන්දෙන්න ගිහින් අකරතැබ්බකඇයි ඔහොම මා දිහා බලන්නේ (රසදුන නව කථාව)එදා හද බැඳි "හඳපාන" මෙදා පුංචි තිරයේජනකාන්ත - රූකාන්ත ලේඛා සමඟ ඔබ හමුවටනමස්තේ ඩොක්ටර් ශාරුක්අපේ ජැකොලයින්ට බොලිවුඩ් වරම්කට්රිනා සල්මන් විවාහය අසුබලුකොහොමද තොරතුරුකැමැති හතක්ගයාන්, සුරංගිට සුබ මංගලම්එක්ස්ට‍්‍රා ළමා තරු අවසන් තරගයඔරු කඳක නැඟී ජල කඳ දෙබෑ කරගෙන ආ ත්‍රාසජනක ගමනක්‘ඇඩ්’ ඩිං බුවා ‘චැනලී’ ගෙ කරේ TV තිරේ අකුරෙං පිරේ...ආනන්ද වෛද්‍යසේකරගෙන් ‘තාරකාවියේ’අතපය හිරිවට්ටන බෙල්ලේ වේදනාවවේග පන්දුවේ නොබිඳි මතකය වාස්‘කිං ඛාන්’ හෙවත් ශාරුක් ඛාන්ට මේ කාලය තුළ ගරු නම්බුවලින් ඉවරයක් නැත. මැලේසියාවේ ඉහළම ගෞරව නාමයකින් ඔහු පිදුම් ලැබුවේ මේ වසරේ මුල් බාගයේය. ඒ පිළිබඳව විරෝධතා ද මතුවිය.කෙසේ හෝ කලාව, සංස්කෘතිය උදෙසා ඔහු විසින් කරන ලද සේවය සලකා නොබෝදා (ජූලි 10 දා) බි‍්‍රතාන්‍යයේ බෙඩ්ෆෝඩ්ෂයර් විශ්ව විද්‍යාලයෙන් ඔහුට ගෞරව ආචාර්ය පදවියක් පිරිනමා තිබේ.දකුණු ආසියාවේ ජාතීන් අතර සුහදතාවය වර්ධනය කිරීමෙහිලා ඔහු විසින් කරන ලද සුවිශේෂ කාර්ය බාරය මෙහිදී සැලසිල්ලට ගෙන තිබේ.44 හැවිරිදි ශාරුක් ගේ මව හයිද්‍රාබාද්හි උපන් ඉන්දීය ජාතික කතකි. පියා පාකිස්තානයේ පේෂාවර්හි උපත ලැබූවෙකි.සුජීව තේවහෙට්ටිගේ</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>26</day>
    </date>
    <link>http://www.silumina.lk/2009/07/26/_art.asp?fn=av0907269</link>
    <topic>අපේ ජැකොලයින්ට බොලිවුඩ් වරම්</topic>
    <author>සුජීව තේවහෙට්ටිගේ</author>
    <content>කවරයේ කතාවමසක් ගත වෙලත් විසඳුමක් නැති මරණයක්‘අවදානමක් ගන්නෙ නැතුව අලුත් දෙයක් කරන්න බෑ’බැන්දට රඟපෑමට බන්ධන නෑඅල්මාරිය උඩ තිබූ රේඩියෝවට කන්දෙන්න ගිහින් අකරතැබ්බකඇයි ඔහොම මා දිහා බලන්නේ (රසදුන නව කථාව)එදා හද බැඳි "හඳපාන" මෙදා පුංචි තිරයේජනකාන්ත - රූකාන්ත ලේඛා සමඟ ඔබ හමුවටනමස්තේ ඩොක්ටර් ශාරුක්අපේ ජැකොලයින්ට බොලිවුඩ් වරම්කට්රිනා සල්මන් විවාහය අසුබලුකොහොමද තොරතුරුකැමැති හතක්ගයාන්, සුරංගිට සුබ මංගලම්එක්ස්ට‍්‍රා ළමා තරු අවසන් තරගයඔරු කඳක නැඟී ජල කඳ දෙබෑ කරගෙන ආ ත්‍රාසජනක ගමනක්‘ඇඩ්’ ඩිං බුවා ‘චැනලී’ ගෙ කරේ TV තිරේ අකුරෙං පිරේ...ආනන්ද වෛද්‍යසේකරගෙන් ‘තාරකාවියේ’අතපය හිරිවට්ටන බෙල්ලේ වේදනාවවේග පන්දුවේ නොබිඳි මතකය වාස්බොලිවුඩ් සිනමාව මේ වනවිට ජගත් කීර්තියට පත්වෙමින් ඉදිරියටම ගමන් කරමින් සිටිනවා. මුදල් කෝටි ගණන් යට කරමින් නවීන තාක්ෂණයේ උපරිම ප‍්‍රයෝජනය ලබමින් රසික හදවත් මුසපත් කරවමින් නිර්මාණය වන බොලිවුඩ් සිනමා පටයකට යන්තමින් හෝ දායක වන්නට ඉඩ ලැබීම ඕනෑම කලාකරුවෙකුට ලැබෙන මහඟු අත්දැකීමක් වගේම වාසනාවක්.ඒ වාසනාව අපේ රටේ රූප රැජිනකට හිමිවී තිබෙනවා. ජැකලයින් ෆර්නැන්ඩස්ට තමයි මේ විරල අවස්ථාව ලැබිලා තියෙන්නේ. බොහෝ රූපවන්තියන් විසිරී සිටින භාරත දේශයේ දැවැන්තම සිනමා කර්මාන්තයට පා තැබීමට තරම් ජැකලයින් වාසනාවන්තියක වී සිටිනවා. 2006 දී අවිවාහක රූ රැජන ලෙස ශ‍්‍රී ලංකාවේදී කිරුළු පැළඳි ඇය වෙත බොලිවුඩ් චිත‍්‍රපට නිෂ්පාදකවරුන් සහ අධ්‍යක්ෂවරුන්ගේ අවධානය යොමුවීමට ප‍්‍රධානතම හේතුව වූයේ ඇයගේ රූප ශෝභාව බොලිවුඩ් නිළියකට සමාන නිසයි.ජැකලයින් මේ වනවිටත් බොලිවුඩ් සිනමා නිළියක වී සිටිනවා. මීට වසරකට පමණ පෙර රූපගත වූ ‘ඇලඩින්’ චිත‍්‍රපටයේ රඟපෑමට එක්වීමෙන් බොලිවුඩ්පුරයේ කලාකරුවන් බොහෝ දෙනෙකුගේ අවධානය දිනාගන්නට ඇය සමත්වුණා.මේ චිත‍්‍රපටය ලබන ඔක්තෝබර් මාසයේදී පැවැත්වෙන ‘දීපවාලි’ උත්සව සමයේදී තිරගත වීමට නියමිතයි. ‘ඇලඩින්’ චිත‍්‍රපටයේ ජැකලයින්ගේ රඟපෑම් දුටු සිද්ධාර්ත් ආනන්ද් සහ ටරුන් මන්සුඛානි යන ප‍්‍රමුඛ පෙළේ බොලිවුඩ් චිත‍්‍රපට අධ්‍යක්ෂවරුන් දෙදෙනා දැන් තීරණය කර තිබෙන්නේ ඔවුන්ගේ මීළඟ චිත‍්‍රපට සඳහා ජැකලයින් ව එක්කර ගන්නටයි.ඒ වෙනුවෙන් ගිවිසුම් අත්සන් කිරීමේ කටයුතු ද ඔවුන් දෙදෙනා මහත් උනන්දුවකින් යුතුව ලකලැහැස්ති කරමින් සිටින බවත් දැනගන්නට ලැබී තියෙනවා.“ඇත්තෙන්ම, ජැකලයින්ට හොඳ රංගන හැකියාවක් තියෙනවා. ‘ඇලඩින්’ චිත‍්‍රපටයේ එයාගෙ ගීතමය, නැටුම් ජවනිකා කිහිපයක් මට දැකගන්න ලැබුණා.ඒවා දැක්කායින් පස්සෙ මට තේරුම් ගියා ජැකලයින්ට දක්ෂ සහ ජනප‍්‍රිය නිළියක් වීමේ වාසනාව තියෙන බව. මේ රඟපෑම් දැක්කට පස්සෙ මම ජැකලයින්ව මුණගැහුණා. මගේ මීළඟ චිත‍්‍රපටයට එයාව එක්කරගන්නයි හිතාගෙන ඉන්නෙ.”මෙලෙස පැවසුවේ චිත‍්‍රපට අධ්‍යක්ෂ සිද්ධාර්ත් ආනන්ද්. ඔහුගේ සහායකයෙකු පවසා තිබුණේ ජැකලයින් වැනි රංගන හැකියාවක් තිබෙන යුවතියකට ඉදිරියට ගමන් කළ හැකිවනු නිසැක බවයි.“විශේෂයෙන්ම සිද්ධාර්ත් වගේ අධ්‍යක්ෂවරයෙක් ගේ චිත‍්‍රපටවලට පාදක වෙන්නෙ යොවුන් වියේ සුන්දරත්වය කැටිවුණු කතා තේමාවන් සහ සංගීතයයි. ඔහුගේ මීළඟ චිත‍්‍රපටයටත් මේ අංග එකතුවේවි.ඉතින්, ඒ වගේ චිත‍්‍රපටයකට ජැකලයින් වගේ යොවුන් රූ රැජනකගේ රඟපෑම් හොඳින්ම ගැලපෙනවා” ඔහු තවදුරටත් පැවසුවා.ජැකලයින්ගේ රඟපෑම්වලට හිත ඇදී ගිය අනෙක් අධ්‍යක්ෂවරයා තමයි, ටරුන් මන්සුඛානි. මෑතකදී ඉන්දියාවේ තිරගත වූ ‘දොස්තානා’ චිත‍්‍රපටය ද ඔහුගේ නිර්මාණයක්. ජැකලයින්ගේ ස්වරූපය සිනමා තිරයට හොඳින්ම ගැලපෙනවා.රංගනයත් ඒ වගේමයි. එයාගෙ රූ සපුව පෙරදිග හෝ අපරදිග පෙ‍්‍ර්ක්ෂකයන් ඕනෑම කෙනෙක් හොඳින් ආකර්ශනය කර ගැනීමේ ශක්තියක් තියෙනවා.මම හිතන්නෙ මෙන්න මේ ගුණාංගය නිසා තමයි එයාට බොලිවුඩ් සිනමාවට පිවිසෙන්න ඉඩ ලැබුණේ.” ටරුන් මන්සුඛානි මාධ්‍යවේදියෙකුට එලෙස පැවසුවා.ජැකලයින්, ඔස්ටේ‍්‍රලියාවේ සිඩ්නි නුවර විශ්වවිද්‍යාලයකින් මාධ්‍ය සහ සන්නිවේදන විෂය හදාරා උපාධියක් සමත්ව සිටිනවා. “මට හිතෙන්නෙ දැන් මගේ සිනමා ජීවිතය පටන් ගත්තාය කියලයි. ‘ඇලඩින්’ චිත‍්‍රපටය ප‍්‍රදර්ශනය කරන්න ළං වෙන නිසා දැන් කවුරුත් මං ගැන කතා කරනවා.ඉදිරි කාලයේදී මේ ගැන තවත් කතා කරාවි. කොහොම වෙතත් මම උත්සාහ කරන්නෙ මගේ වැඩ කටයුතු අංග සම්පූර්ණව කරන්නයි.” ජැකලයින් පසුගිය සතියේ ඉන්දීය විද්යුත් මාධ්‍යයකට ප‍්‍රකාශයක් කරමින් පැවසුවා.සුජීව තේවහෙට්ටිගේ</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>26</day>
    </date>
    <link>http://www.silumina.lk/2009/07/26/_art.asp?fn=av09072610</link>
    <topic>කට්රිනා සල්මන්  විවාහය අසුබලු</topic>
    <author>සුජීව තේවහෙට්ටිගේ</author>
    <content>කවරයේ කතාවමසක් ගත වෙලත් විසඳුමක් නැති මරණයක්‘අවදානමක් ගන්නෙ නැතුව අලුත් දෙයක් කරන්න බෑ’බැන්දට රඟපෑමට බන්ධන නෑඅල්මාරිය උඩ තිබූ රේඩියෝවට කන්දෙන්න ගිහින් අකරතැබ්බකඇයි ඔහොම මා දිහා බලන්නේ (රසදුන නව කථාව)එදා හද බැඳි "හඳපාන" මෙදා පුංචි තිරයේජනකාන්ත - රූකාන්ත ලේඛා සමඟ ඔබ හමුවටනමස්තේ ඩොක්ටර් ශාරුක්අපේ ජැකොලයින්ට බොලිවුඩ් වරම්කට්රිනා සල්මන් විවාහය අසුබලුකොහොමද තොරතුරුකැමැති හතක්ගයාන්, සුරංගිට සුබ මංගලම්එක්ස්ට‍්‍රා ළමා තරු අවසන් තරගයඔරු කඳක නැඟී ජල කඳ දෙබෑ කරගෙන ආ ත්‍රාසජනක ගමනක්‘ඇඩ්’ ඩිං බුවා ‘චැනලී’ ගෙ කරේ TV තිරේ අකුරෙං පිරේ...ආනන්ද වෛද්‍යසේකරගෙන් ‘තාරකාවියේ’අතපය හිරිවට්ටන බෙල්ලේ වේදනාවවේග පන්දුවේ නොබිඳි මතකය වාස්රසික පරපුරේ ආදරය දිනාගත් කට්රිනා කායිෆ් ගේ විසිපස් වැනි උපන් දිනය පසුගිය ජූලි 16 දාට යෙදී තිබුණා. මේ වෙනුවෙන් උපන් දින සාදයක් පැවැත්වුණා.නමුත් එය පැවැත්වුණේ ඇයගේ දෙමව්පියන් සහ සොහොයුරියන් හය දෙනාම පදිංචි වී සිටින එංගලන්තයේ ලන්ඩන් නුවර පිහිටි නිවසේදීයි.බොලිවුඩ් සිනමාවේ කිසිවෙකු හෝ මීට සහභාගි වෙලා නැහැ. කට්රිනා ගේ පෙම්වතා වන සල්මන් ඛාන් වත් මේ උපන් දින සාදයට පැමිණියේ නැහැ. ඇයට අවශ්‍ය වුණේ පවුලේ සියලු දෙනා පිරිවරාගෙන උපන් දින සාදය පවත්වන්නලු.මේ ගැන වැඩි විස්තර විමසූ මාධ්‍යවේදියෙකුට කට්රිනාගෙන් ලැබුණේ මෙන්න මේ උත්තරයයි... “අපි හැමෝම එකට එකතුවෙලා මගේ උපන් දිනය සැමරුවා ඊට වැඩි දෙයක් කියන්න බැහැ.එදා අපි මොනවද කතා කළේ, ගමන් බිමන් ගියේ කොහේද.... ඕවා කාටවත් වැඩක් නැහැ!”මේ අතරේදී ඉන්දියාවේ සුප‍්‍රකට ජ්‍යෝතිෂවේදියෙකු වන භාවික් සන්ග්වි, කට්රිනාගේ අනාගත ජීවිතය පිළිබඳව අනාවැකි කිහිපයක් ප‍්‍රකාශ කර තිබෙනවා.ඔහු පවසා ඇත්තේ 1984 ජූලි 16 දින උපන් නිසා කට්රිනාගේ ජීවන අංකය 7 (1+6=7) බැවින් ඉදිරි වර්ෂය තුළ තමන්ගේ සෞඛ්‍ය තත්ත්වය කෙරෙහි වැඩි සැලකිල්ලක් දැක්වීමට කට්රිනා උනන්දු විය යුතුය කියලයි.විශේෂයෙන්ම අධික රුධිර පීඩනය වැනි තත්ත්වයන්ට මුහුණ දීමට ඉඩ තිබෙන නිසා නිතරම සිත සන්සුන්ව තබා ගන්නට උත්සාහ කළ යුතු බවත් මේ ජ්‍යෝතිෂවේදියා කට්රිනාට උපදෙස් දී තිබෙනවා.කට්රිනාගේ අනාගත යුගදිවිය පිළිබඳවත් ඔහු අනාවැකි පළකර තිබෙනවා. “කට්රිනා, සල්මන් එක්ක විවාහ වෙන්නෙ නැහැ. බැරි වෙලාවත් විවාහ වුණොත් ඒ දීගය වැඩිකල් තියෙන්නෙත් නැහැ.මේ දෙන්නාම එකිනෙකාට හාත්පසින්ම වෙනස් ගතිගුණ තියෙන දෙන්නෙක්. සල්මන් ගේ උපන් දිනය 1965 දෙසැම්බර් 27 වැනිදා. ඒ කියන්නේ සල්මන්ගෙ ජීවන අංකය (2+7 = 9) 9යි.ඉතින්, අංක 7යි, 9යි කොහෙත්ම ගැලපෙන්නෙ නෑ. දෙන්නගෙ ජීවන රටාව, සිතුම් පැතුම් හුඟක්ම වෙනස්. ඒ නිසා කට්රිනා, සල්මන් ගැන නොහිතුවාට කමක් නෑ.2011 ජූලි මාසය වන තුරු කට්රිනා විවාහයක් ගැන හිත්නවත් හොඳ නෑ. මේ කාලය වනතුරු අපලයි. මේ අපල දුරුකර ගන්න පච්ච වර්ණ මැණික් ගලක් සහ මුතු කැටයක් අල්ලපු රිදී ආභරණයක් පැළඳීම හොඳයි.එතකොට කට්රිනාගෙ හිත සන්සුන් වේවි. වැඩ ප‍්‍රමාදවීම්, අසුබවාදීව සිතීම, ශරීර සනීපයට සිදුවන බාධා අඩුවේවි.”ඡ්‍යොතිෂවේදියා මේ උපදෙස් කට්රිනාට ලබාදුන්නේ පසුගිය සතියේදීයි.සුජීව තේවහෙට්ටිගේ</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>26</day>
    </date>
    <link>http://www.silumina.lk/2009/07/26/_art.asp?fn=av09072611</link>
    <topic>කොහොමද තොරතුරු</topic>
    <author>හේමාලිගෙන්</author>
    <content>කවරයේ කතාවමසක් ගත වෙලත් විසඳුමක් නැති මරණයක්‘අවදානමක් ගන්නෙ නැතුව අලුත් දෙයක් කරන්න බෑ’බැන්දට රඟපෑමට බන්ධන නෑඅල්මාරිය උඩ තිබූ රේඩියෝවට කන්දෙන්න ගිහින් අකරතැබ්බකඇයි ඔහොම මා දිහා බලන්නේ (රසදුන නව කථාව)එදා හද බැඳි "හඳපාන" මෙදා පුංචි තිරයේජනකාන්ත - රූකාන්ත ලේඛා සමඟ ඔබ හමුවටනමස්තේ ඩොක්ටර් ශාරුක්අපේ ජැකොලයින්ට බොලිවුඩ් වරම්කට්රිනා සල්මන් විවාහය අසුබලුකොහොමද තොරතුරුකැමැති හතක්ගයාන්, සුරංගිට සුබ මංගලම්එක්ස්ට‍්‍රා ළමා තරු අවසන් තරගයඔරු කඳක නැඟී ජල කඳ දෙබෑ කරගෙන ආ ත්‍රාසජනක ගමනක්‘ඇඩ්’ ඩිං බුවා ‘චැනලී’ ගෙ කරේ TV තිරේ අකුරෙං පිරේ...ආනන්ද වෛද්‍යසේකරගෙන් ‘තාරකාවියේ’අතපය හිරිවට්ටන බෙල්ලේ වේදනාවවේග පන්දුවේ නොබිඳි මතකය වාස්ශි‍්‍රයානි අමරසේනගේ තවත් අලුත් ටෙලි නිර්මාණයක් දැක ගැනීමේ අවස්ථාව තව නොබෝ දිනකින්ම අපේ රසික රසිකාවියන්ට හිමිවෙනවා.මේ නාට්‍යයේ රූගත කිරීම වෙනුවෙන් ඈ මේ දිනවල රැඳී සිටින්නේ හික්කඩුව ප‍්‍රදේශයේ.ඩෙන්මාර්ක්වල සිට ලංකාවට පැමිණෙන පවුලක් නිවාඩුවක් ගතකිරීම පිණිස හික්කඩුව ප‍්‍රදේශයේ සුන්දර නිවාඩු නිකේතනයකට ගොස් එහිදී සිදුවන විවිධ සිදුවීම් මේ ටෙලි නාට්‍යයට පාදකවන බව ඇය කීවා.කුඩා ළමයින් කිහිප දෙනෙකු ද මේ ටෙලිනාට්‍යයේ ප‍්‍රධාන චරිත සඳහා එක්වෙනවා. නිවාඩු නිකේතනය අසල කැලෑබද පෙදෙසක රූගත කිරීම් තිබෙන බවත් ඇය කීවා.”ළමයි එක්ක කැලේ ඇතුළේ රූගත කිරීම් කරන එක පහසු දෙයක් නොවෙයි. ඒ මදිවට මදුරුවන්ගෙන් බේරෙන්න බෑ. හැම කෙනාගෙම ඇඟේ පැඟිරි තෙල් ගාගෙන තමයි රූගත කිරීම්වලට එක් වෙන්නේ” ශි‍්‍රයානි කීවේ තරමක කාර්ය බහුල ගතියකින්.කිත්සිරි ජයසේකර බොහෝ කලකට පසු අලුත් ගීත ටිකක් රැගෙන ඔබ හමුවට ඇවිත්. ඔහු මීට සිව් වසරකට පෙර නිර්මාණ ඉදිරිපත් කළාට පස්සෙ තමයි මේ ගීත ටික නිර්මාණය කරල තියෙන්නෙ.”ඇත්තටම පසුගිය අවුරුදු 04 ඇතුළත මම නිහඬව හිටියා නොවෙයි. අලුත් නිර්මාණ එකතුවට සූදානම් වුණා. ගීත රචකයන්ගෙන් ගීත එකතු කළා. අනිත් පැත්තෙන් පසුගිය කාලය පුරාම අපේ රටේ ගීත ශ‍්‍රාවකයන්ට නිර්මාණ රසවිඳීමේ මානසිකත්වයක් තිබුණෙත් නෑ.ඒ හින්දම තමයි නිර්මාණ එළි දක්වන්න ප‍්‍රමාද වුණේ. ඉදිරියේදී සංගීත ප‍්‍රසංගයක ආකාරයට රසිකයන් අතරට එන්න බලාපොරොත්තුවක් තිබෙනවා. මෙවර ඉදිරිපත් කරපු සංයුක්ත තැටියට ගීත 16 ක් ඇතුළත් වෙනවා. ‘කෙටිම කෙටි කතාව‘ නමින් තමයි මේ සංයුක්ත තැටිය නම් කරලා තිබෙන්නේ. එහි ‘කෙටිම කෙටි කතාවක්’ ගීතය රූප රචනය කරලා රූපවාහිනි නාලිකාවලින් දැනට විකාශය වෙනවා.”මේ සංයුක්ත තැටියේ මවු ගුණ ගීතයකුත් අඩංගු වෙනවා. ඒ නිසා පසුගියදා කොළොන්නාවේ සුමංගල හාමුදුරුවන්ට මේ සංයුක්ත තැටිය පිළිගැන්වීමෙන් පසුව තමයි දොරට වැඩීම සිදුකළේ.සංගීතා වීරරත්න ගැන අලුත් ආරංචියක් තියනවා කියන්න. හැබැයි ඒක රංගනය පිළිබඳ ආරංචියක් නම් නොවෙයි. ඒ ඇය අපේ රටේ පෙ‍්‍ර්ක්ෂකයන්ට අලුත් ආකාරයේ අත්දැකීමක් ලබා දෙන නිර්මාණ ඉදිරිපත් කිරීමේ ආයතනයක් ආරම්භ කිරීමට එක්වී සිටින බවයි.මේ ආයතනයේ නම ’S-three සංගීතා ’S-three කියලා මේ ආයතනය හඳුන්වන්නේ ’S’අකුරෙන් පටන් ගන්න තවත් දෙදෙනෙකුත් එක්ක තමයි ඇය මේ ආයතනය පටන් අරගෙන තිබෙන්නේ.එක්කෙනෙක් තමයි ෂෙරීන් කුමාරතුංග. අනිත් එක්කෙනා සුධර්මා නෙත්තිකුමාර. මේ තුන්දෙනා ගේ එකතුවෙන් නිර්මාණය වුණු ’S-three ආයතනය අපේ රටේ පෙ‍්‍ර්ක්ෂකයන්ට නවමු අත්දැකීම් රැසක් රැගෙන ඒවි.මේ දිනවල සංගීතා වෙහෙසවෙන්නේ මේ ආයතනයෙන් සංවිධානය කරන රූකාන්ත චන්ද්‍රලේඛා ගේ සංගීත ප‍්‍රසංගය වෙනුවෙනුයි.නාමල් උඩුගම ගැන සෑහෙන කාලෙකින් කිසිදු තොරතුරක් නැති නිසා පසුගිය දිනක අපි නාමල්ට කතා කළා මොනවද අලුත් තොරතුරු කියලා දැනගන්න.මේ අවුරුද්දේ දෙසැම්බර් මාසේ වෙනකොට අලුත් ගීත රැසක් සමඟ එළියට එන්නයි මේ දිනවල නාමල් සූදානම් වෙන්නේ.”මේ වෙනකොට මගේ අලුත් ගීත එකතුවේ වැඩ කටයුතු බොහෝ දුරට නිමවෙලයි තියෙන්නේ. අවුරුදු 3 ක් විතර මම මගේ අලුත් ගීතයක් එළි දැක්වූවේ නෑ.පසුගිය කාලේ මගේ නිර්මාණ දිහා බැලුවමත් එකම පිරිසකට මම කොටුවෙලා හිටියා කියලා හිතෙනවා. ඒ නිසා එයින් වෙනස් මඟක් අරගෙන ටිකක් වෙනස් වෙන්න ඕන කියලා මට හිතුණා. ඒ හින්දමයි වැඩි කාලයක් අරගෙන හොඳ නිර්මාණ ටිකක් එළි දක්වන්න හිතුවේ.””මේ පාර මගේ නිර්මාණත් එක්ක අලුත් ගීපද රචකයින් අලුත් සංගීතඥයින් ඉදිරියට පැමිණේවි. ඉතින් මේ කටයුතුත් එක්ක එදිනෙදා ගෙදර කටයුතුවලට සම්බන්ධ වෙමින් තමයි මගේ කාලය මේ දිනවල ගත කරන්නේ.”හේමාලිගෙන්</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>26</day>
    </date>
    <link>http://www.silumina.lk/2009/07/26/_art.asp?fn=av09072612</link>
    <topic>කැමැති හතක්</topic>
    <author/>
    <content>කවරයේ කතාවමසක් ගත වෙලත් විසඳුමක් නැති මරණයක්‘අවදානමක් ගන්නෙ නැතුව අලුත් දෙයක් කරන්න බෑ’බැන්දට රඟපෑමට බන්ධන නෑඅල්මාරිය උඩ තිබූ රේඩියෝවට කන්දෙන්න ගිහින් අකරතැබ්බකඇයි ඔහොම මා දිහා බලන්නේ (රසදුන නව කථාව)එදා හද බැඳි "හඳපාන" මෙදා පුංචි තිරයේජනකාන්ත - රූකාන්ත ලේඛා සමඟ ඔබ හමුවටනමස්තේ ඩොක්ටර් ශාරුක්අපේ ජැකොලයින්ට බොලිවුඩ් වරම්කට්රිනා සල්මන් විවාහය අසුබලුකොහොමද තොරතුරුකැමැති හතක්ගයාන්, සුරංගිට සුබ මංගලම්එක්ස්ට‍්‍රා ළමා තරු අවසන් තරගයඔරු කඳක නැඟී ජල කඳ දෙබෑ කරගෙන ආ ත්‍රාසජනක ගමනක්‘ඇඩ්’ ඩිං බුවා ‘චැනලී’ ගෙ කරේ TV තිරේ අකුරෙං පිරේ...ආනන්ද වෛද්‍යසේකරගෙන් ‘තාරකාවියේ’අතපය හිරිවට්ටන බෙල්ලේ වේදනාවවේග පන්දුවේ නොබිඳි මතකය වාස්ඕෂධී හේවාමද්දුම1. කැමතිම පුද්ගලයා - බුදුරජාණන් වහන්සේ හේතුව - උන්වහන්සේගේ දර්ශනයෙන් සාමාන්‍ය ජීවිතය යහපත් විදියට ගත කරන්න ඉවහල් වන නිසා 2. කැමතිම රට – ස්විට්සර්ලන්තය හේතුව - මම ගිය රටවල් අතරින් මම දැකපු ලස්සනම රට 3. කැමතිම නළුවා - ටොම් කෘස් හේතුව - ඔහු උසින් අඩු කෙනෙක්. ඒ වුණාට හොඳ පෞරුෂයක් තිබෙනවා. 4. කැමතිම ගායකයා - පණ්ඩිත් අමරදේව හේතුව - එතුමාගේ ගීත අහනකොට අපි නිවෙනවා. 5. කැමතිම කී‍්‍රඩකයා - කුමාර සංගක්කාර හේතුව - හොඳීන් කී‍්‍රඩාකරන නිසා 6. කැමතිම ඇඳුම – ඔසරිය හේතුව - ශ‍්‍රී ලාංකිකකම පෙන්වන කාන්තාවකගේ හැඩ පේන ඇඳුමක් 7. කැමතිම පානය – තැඹිලි හේතුව - රසයි. ගුණයි.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>26</day>
    </date>
    <link>http://www.silumina.lk/2009/07/26/_art.asp?fn=av09072613</link>
    <topic>ගයාන්, සුරංගිට සුබ මංගලම්</topic>
    <author>හේමාලි විජේරත්න ඡායා - සුදත් සිල්වා</author>
    <content>කවරයේ කතාවමසක් ගත වෙලත් විසඳුමක් නැති මරණයක්‘අවදානමක් ගන්නෙ නැතුව අලුත් දෙයක් කරන්න බෑ’බැන්දට රඟපෑමට බන්ධන නෑඅල්මාරිය උඩ තිබූ රේඩියෝවට කන්දෙන්න ගිහින් අකරතැබ්බකඇයි ඔහොම මා දිහා බලන්නේ (රසදුන නව කථාව)එදා හද බැඳි "හඳපාන" මෙදා පුංචි තිරයේජනකාන්ත - රූකාන්ත ලේඛා සමඟ ඔබ හමුවටනමස්තේ ඩොක්ටර් ශාරුක්අපේ ජැකොලයින්ට බොලිවුඩ් වරම්කට්රිනා සල්මන් විවාහය අසුබලුකොහොමද තොරතුරුකැමැති හතක්ගයාන්, සුරංගිට සුබ මංගලම්එක්ස්ට‍්‍රා ළමා තරු අවසන් තරගයඔරු කඳක නැඟී ජල කඳ දෙබෑ කරගෙන ආ ත්‍රාසජනක ගමනක්‘ඇඩ්’ ඩිං බුවා ‘චැනලී’ ගෙ කරේ TV තිරේ අකුරෙං පිරේ...ආනන්ද වෛද්‍යසේකරගෙන් ‘තාරකාවියේ’අතපය හිරිවට්ටන බෙල්ලේ වේදනාවවේග පන්දුවේ නොබිඳි මතකය වාස්ස්වාධීන රූපවාහිනී සේවයේ ‘සවණක් රැස්’ බෞද්ධ වැඩසටහන සමඟ හැම පොහොය දිනකම පුරා වසර ගණනාවක් ඔබේ නිවහනට පැමිණි අපූරු මාධ්‍යවේදියා ඔබට හොඳින් මතක ඇති. ඔහු ගයාන් චින්තක අබේසිංහ. පොහොයදාට පමණක් නොව බොහෝ ආගමික හා ජාතික වැඩසටහන් ඔස්සේ ඔබට ළබැඳි සෙනෙහසින් ආමන්ත‍්‍රණය කරමින් පෙ‍්‍ර්ක්ෂකයන් හමුවට එන ඔහු නොයෙක් විට ස්වාධීන රූපවාහිනි ප‍්‍රවෘත්ති විකාශයෙන් ද ඔබ හමුවට එනවා.ගයාන් ගැන සුවිශේෂි ආරංචියක් කියන්නයි මේ සටහන තැබෙන්නේ. සොඳුරු තාරුණ්‍යයත් සමඟ මාධ්‍ය ලෝකයේ සැරිසැරූ ඔහු සිත්ගත් තරුණියක සමඟ පසුගියදා අලුත් ජීවිතයක් ආරම්භ කරන්නට පළමු පියවර එසවූවා. ගයාන් ගේ ජීවිතයේ දුක සැප එක්ව වළඳන්නට මේ ගමනට එකතු වූ ඇය සුරංගි දිසානායක.ගයාන් ගේත් සුරංගි ගේත් විවාහය ලියාපදිංචි කිරීමේ අවස්ථාව පසුගිය ජුනි 08 දා කොළඹ කොටුව ජනාධිපති මන්දිරයේදි ජනාධිපති මහින්ද රාජපක්ෂ මැතිතුමා ගේ ප‍්‍රධානත්වයෙන් පැවැත්වුණා. ගයාන් ගේ පාර්ශ්වය වෙනුවෙන් විවාහයේ සාක්ෂියට අත්සන් තැබූයේ ජනාධිපතිතුමාය.සුරංගි ගේ පාර්ශ්වය වෙනුවෙන් ජනමාධ්‍ය ඇමති අනුර පි‍්‍රයදර්ශන යාපා මහතා සාක්‍ෂියට අත්සන් තැබුවා.ලක්ෂ්මන් යාපා අබේවර්ධන, ඩිව් ගුණසේකර, මෛති‍්‍රපාල සිරිසේන, විමල් වීරවංශ, ජේ.ආර්.පී. සූරියප්පෙරුම, ලක්ෂ්මන් හුළුගල්ල, ඒ. දිසානායක, අනූෂ පැල්පිට, චමල් රාජපක්ෂ, ගෝඨාභය රාජපක්ෂ, අනුර සිරිවර්ධන ඇතුළු මැති ඇමතිවරු රැසක් සහ සම්භාවනීය ආරාධිතයින් රැසක් මේ අවස්ථාවට සහභාගි වුණා.ගයාන්ට සුරංගි දෙදෙනා නිතර දැකීමෙන් සහ දැන හඳුනාගැනීමෙන් කිසියම් සමීපත්වයකින් සිට ඇත.”සුරංගිලගේ මුල් ගම ඌව වෙල්ලස්සේ මොණරාගල. එහෙත් දැන් ඒ ගොල්ල පදිංචිවෙලා ඉන්නේ කහතුඩුවේ. ඇය කොළඹ විශාඛා විද්‍යාලයේ තමයි ඉගෙන ගෙන තියෙන්නේ. වෘත්තියෙන් ගුරුවරියක් විදියට සේවය කරනවා. සුරංගව දැන හඳුනාගෙන දැන් වසර 06 ක් විතර වෙනවා. මේ කාලය ඇතුළත ඇය මාව හොඳින් හඳුනාගෙන සිටිනවා.මාධ්‍යකරුවෙක් වශයෙන් මගේ කාර්ය බහුල ජීවිතය හඳුනාගෙන ඒ සඳහා සුදුසු පරිසරය මට හදලා දෙන්න ඇයට පුළුවන් කියලා මට හිතුණා.මාව මුණ ගැහෙන්න කලින් නිවේදකයෙක් විදියට විශේෂයෙන් ම ආගමික වැඩසටහන් ඉදිරිපත් කරන නිවේදකයෙක් විදියට මා ගැන ඇය දැනගෙන ඉඳලා තිබෙනවා. සුරංගිත් බම්බලපිටියේ වජිරාරාමයේ දහම් අධ්‍යාපනය ලැබූ ආගමට දහමට ලැදි කෙනෙක්.”ගයාන් ගේ උපන්ගම වෙන්නේ හම්බන්තොට දිස්ති‍්‍රක්කයේ නැගෙනහිර ගිරුවාපත්තුවේ හුංගම කිවුල කියන ප‍්‍රදේශය.ඔහු ගේ මව විශ‍්‍රාමික විද්‍යා ගුරුවරියක්. පියා මහවැලි අධිකාරියේ කළමනාකරුවෙක්. නංගිල දෙදෙනෙකු සහ මල්ලි කෙනෙකු සිටින පවුලක වැඩිමල් දරුවා ලෙස තමයි ගයාන් හැදී වැඩුණේ.මේ වන විට මේ හැමදෙනාම පදිංචිවෙලා ඉන්නේ කොට්ටාව ප‍්‍රදේශයේ. ගයාන් දැනට ස්වාධීන රූපවාහිනි මාධ්‍ය ජාලයේ ලක්හඬ ගුවන් විදුලියේ කාලීන ප‍්‍රවෘත්ති හා කාලීන සිදුවීම් කළමනාකරු වශයෙන් කටයුතු කරනවා.අපිට මතකයි මීට අවුරුදු දෙකකට කලින් ලංකාවේ හොඳම නිවේදකයා වශයෙන් ඔහු සුමති ටෙලි සම්මානයට පාත‍්‍ර වුණා. ඒ ජාතික සහ ආගමික වැඩසටහන් සහ ප‍්‍රවෘත්ති ඉදිරිපත් කිරීම වෙනුවෙන්.ගයාන් ගේ විවාහ ලියාපදිංචියෙන් පසු සැප්තැම්බර් මාසයේදී විවාහ මංගල්‍ය උත්සවය පවත්වන්නට මේ දෙන්නම දැන් සූදානමින් පසුවෙනවා.රටේ පළමු පුරවැසියගේ ආශිර්වාදය ඇතිව විවාහ ලියාපදිංචි කිරීම රජගෙදරදී සිදු කරමින් දිගු ගමනක් එක්ව යන්නට සැරසෙන ගයාන් - සුරංගි ඔබ දෙපළට අපේ ආශිර්වාදය හා සුබ පැතුම් මේ සමඟ!හේමාලි විජේරත්න ඡායා - සුදත් සිල්වා</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>26</day>
    </date>
    <link>http://www.silumina.lk/2009/07/26/_art.asp?fn=av09072615</link>
    <topic>එක්ස්ට‍්‍රා ළමා තරු අවසන් තරගය</topic>
    <author>හේමාලි</author>
    <content>කවරයේ කතාවමසක් ගත වෙලත් විසඳුමක් නැති මරණයක්‘අවදානමක් ගන්නෙ නැතුව අලුත් දෙයක් කරන්න බෑ’බැන්දට රඟපෑමට බන්ධන නෑඅල්මාරිය උඩ තිබූ රේඩියෝවට කන්දෙන්න ගිහින් අකරතැබ්බකඇයි ඔහොම මා දිහා බලන්නේ (රසදුන නව කථාව)එදා හද බැඳි "හඳපාන" මෙදා පුංචි තිරයේජනකාන්ත - රූකාන්ත ලේඛා සමඟ ඔබ හමුවටනමස්තේ ඩොක්ටර් ශාරුක්අපේ ජැකොලයින්ට බොලිවුඩ් වරම්කට්රිනා සල්මන් විවාහය අසුබලුකොහොමද තොරතුරුකැමැති හතක්ගයාන්, සුරංගිට සුබ මංගලම්එක්ස්ට‍්‍රා ළමා තරු අවසන් තරගයඔරු කඳක නැඟී ජල කඳ දෙබෑ කරගෙන ආ ත්‍රාසජනක ගමනක්‘ඇඩ්’ ඩිං බුවා ‘චැනලී’ ගෙ කරේ TV තිරේ අකුරෙං පිරේ...ආනන්ද වෛද්‍යසේකරගෙන් ‘තාරකාවියේ’අතපය හිරිවට්ටන බෙල්ලේ වේදනාවවේග පන්දුවේ නොබිඳි මතකය වාස්සෑම ඉරිදා දිනකම පස්වරු 5.00 සිට ටී.එන්.එල්. රූපවාහිනිය මඟින් විසුරුවා හරින ලබන එක්ස්ට‍්‍රා ළමා තරු තරගයේ අවසාන මහා තරගය අද (26) පානදුර කෙසෙල්වත්තේ ජිලාන් මධ්‍ය මහා විද්‍යාලයීය උම්මුල් මලීහා අනුස්මරණ ශ‍්‍රවණාගාරයේදී පැවැත්වේ.එක්ස්ට‍්‍රා ළමා තරු තරගය සඳහා අවුරුදු 08 - 16 ත් අතර පාසල් දූ දරුවන් එකොළොස් දහසකට අධික ප‍්‍රමාණයක් ඉල්ලුම්පත් ප‍්‍රමාණයක් යොමු කර තිබුණි.ගායන වාදන හා නර්තන හැකියාව ඇති බොහෝ දූ දරුවෝ මේ අතර වූහ.මේ අය අතරින් ප‍්‍රවීණ විනිශ්චය මණ්ඩලයන් මඟින් තෝරාගන්නා ලද දූ දරුවන් 68 දෙනෙකු තරග වට තුනකට මුහුණදී විනිශ්චය මණ්ඩලය විසින් ලකුණු ලබාදීමෙන් දක්ෂතම අංශය සඳහාත් , පෙ‍්‍ර්ක්ෂකයන් විසින් කෙටි පණිවුඩ මඟින් ලකුණු ලබාදීමෙන් ජනප‍්‍රිය අංශය සඳහාත් අවසාන වටය වෙනුවෙන් තරග කරුවන් තරගකාරිය පහළොස් දෙනෙක් තේරී පත් වූහ.අවසාන මහා තරගයේදී විනිශ්චය මණ්ඩලය මඟින් දක්ෂතම ගායනා තරුව දක්ෂතම වාදන තරුව සහ දක්ෂතම නර්තන තරුව වශයෙන් තිදෙනෙකු හා පෙ‍්‍ර්ක්ෂක එස්.එම්.එස් මනාප මඟින් ජනප‍්‍රිය ගායන තරුව ජනප‍්‍රිය නර්තන තරුව යනුවෙන් දෙදෙනෙකුද තේරීමට නියමිත ය.තෝරා ගන්නා සියලු දෙනා වෙනුවෙන් මුදල් තෑගි මෙන් ම ශූරතා සම්මාන හා වටිනා ත්‍යාග රැසක් ප‍්‍රදානය කෙරේ.ශ‍්‍රී ලංකා ගුවන් විදුලි සංස්ථාවේ වාදන අංශයේ හිටපු ප‍්‍රධානී ප‍්‍රවීණ සංගීතවේදී ටියුලින් ජයරත්න, ප‍්‍රවීණ සංගීත අධ්‍යක්ෂ ලක්ෂ්මන් විජේසේකර, ප‍්‍රවීණ ගායිකා සංගීත විශාරද නිර්මලා රණතුංග, ප‍්‍රවීණ ගායිකා හා නර්තන ශිල්පිනී රංජනී පෙරේරා, නර්තන ශිල්පිනි විශා මනෝහරි ද සිල්වා යන අය විනිශ්චය මණ්ඩලයේ කටයුතු කළහ.වැඩසටහන ඉදිරිපත් කරනුයේ සී/ ස ඩේන්ට් අලෙවි ප‍්‍රවර්ධන කළමනාකරු කපිල වීරසිංහ සමඟින් ගල්කිස්ස උසස් බාලිකා විද්‍යාලයීය ශිෂ්‍යා නවෝද්‍යා පාඨලී විසිනි.විශාරද මනෝජ් පීරිස් මේ සඳහා සංගීත අධ්‍යක්ෂණයෙන් දායක වෙයි.හේමාලි</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>26</day>
    </date>
    <link>http://www.silumina.lk/2009/07/26/_art.asp?fn=av09072616</link>
    <topic>ඹරු කඳක නැඟී ජල කඳ දෙබෑ කරගෙන ආ ත්‍රාසජනක ගමනක්</topic>
    <author>ඉනෝකා පෙරේරා බණ්ඩාර ඡායාරූප – ගීත් ද මැල්</author>
    <content>කවරයේ කතාවමසක් ගත වෙලත් විසඳුමක් නැති මරණයක්‘අවදානමක් ගන්නෙ නැතුව අලුත් දෙයක් කරන්න බෑ’බැන්දට රඟපෑමට බන්ධන නෑඅල්මාරිය උඩ තිබූ රේඩියෝවට කන්දෙන්න ගිහින් අකරතැබ්බකඇයි ඔහොම මා දිහා බලන්නේ (රසදුන නව කථාව)එදා හද බැඳි "හඳපාන" මෙදා පුංචි තිරයේජනකාන්ත - රූකාන්ත ලේඛා සමඟ ඔබ හමුවටනමස්තේ ඩොක්ටර් ශාරුක්අපේ ජැකොලයින්ට බොලිවුඩ් වරම්කට්රිනා සල්මන් විවාහය අසුබලුකොහොමද තොරතුරුකැමැති හතක්ගයාන්, සුරංගිට සුබ මංගලම්එක්ස්ට‍්‍රා ළමා තරු අවසන් තරගයඔරු කඳක නැඟී ජල කඳ දෙබෑ කරගෙන ආ ත්‍රාසජනක ගමනක්‘ඇඩ්’ ඩිං බුවා ‘චැනලී’ ගෙ කරේ TV තිරේ අකුරෙං පිරේ...ආනන්ද වෛද්‍යසේකරගෙන් ‘තාරකාවියේ’අතපය හිරිවට්ටන බෙල්ලේ වේදනාවවේග පන්දුවේ නොබිඳි මතකය වාස්‘ලෙෂර් වර්ල්ඩ්’ නවාංග අතරට එක්වී...දොළොස් මහක් ලියපු ‘එක ඉත්තක’ ට සමුදීල, කාලෙකින් පාරිසරික චාරිකාවක් යනකොට හිතට පොඩි වෙනසකුත් දැනුණා.ගහකොළ - තුරු ලතා, කුරුලු - කොබෙයි හඬ - සතුට – විනෝදය එක්ක ගත කරන්න යන දවසක් හින්ද.මාධ්‍ය නඩය රැගත්, සැප බස් රිය කළු අග්ගල, ‘ලෙෂර් වර්ල්ඩ්’ වෙත ළඟාවෙද්දි ඉර මුදුන් වෙලා. ඒත් යාන්තමට පැතිරුණු වැහි අඳුර, ඉර අව්වෙ සැර මකා දමල.ගතට විඩා නැති කාලගුණයක්.අක්කර 57 ක පොල් සහ රබර් වත්ත. ඊට ඔබ්බෙන් වූ කුඹුරු යායෙ මී ගොන් රැලකුත් දක්කනව.පොල් වත්ත, වටේට ඉතිරිව තිබියදී අක්කර 27 ක් පුරා ඉදිව තිබෙන්නෙ මේ අපූරු ලෝකය, ‘ලෙෂර් වර්ල්ඩ්’.”ලෙෂර් වර්ල්ඩ් එකට අපි අලුතින් විශේෂාංග කිහිපයක් එකතු කළා. ඒකයි මේ මාධ්‍ය කැඳවීම...”ලෙෂර් වර්ල්ඩ් සාමාන්‍යාධිකාරි, රිස්වාන් තව දුරටත් කරුණු පහදනව.බැලූ බැලූ අත නා නා විධ ජල කී‍්‍රඩා අංගන. පුංචි ළමෝ හිතේ හැටියට දිය කෙළියෙ. ළමයින් විතරක් නෙවෙයි, ගැහැනු - පිරිමි වැඩිහිටි හැමෝම වෙනම ලෝකෙක, කියල හිතෙන තරමට ඔවුන් සැහැල්ලුවෙන්. විනෝදයෙන්.හිරි පොදයක් වැටෙන්න අරන්. ඒත් හංස බෝට්ටුවෙ නැඟිල රවුමක් යන්න, ඒක බාධාවක් නෙවෙයි.කෘති‍්‍රමව තැනුව වුණත් මේ විසල් පොකුණෙ ඒ බවක් නොපෙනෙන අපූරුව...‘දිනමිණේ’ නිරූෂි, ‘අයිලන්ඩ්’ පත‍්‍රයෙ ඉෆාම්, ‘ඔබ්සවර්’ පත‍්‍රයෙ කන්නන්ගර සහ මම එකම බෝට්ටුවක. හතර දෙනා බැගින්, මාධ්‍ය නඩයෙ අපිත් දැන් හංස බෝට්ටුවක් පැද යනව.කාර්ය බහුල ජීවිතේ... ප‍්‍රශ්න – ගැටලු හැම දේම මොහොතකට අමතක වෙලා. ෆයිබර් හංසයා වුණත් දිය මත පැද්දෙන්නෙ, ලතාවකට – රටාවකට.මේ නිසල දිය මත පාවි පාවී ඔහේ ඉන්න ඇත්නම්...හිතේ උපදින්නෙ ලෝබකමක්.ඇක්වා - ටේ‍්‍රල්නිසංසලේ විඳින්න කැමති කෙනෙකුට එහෙම වුණත්, මහා උඩක ඉඳන් වතුර ගලා යන බිංගෙයක් දිගේ රූටල යන්න ඔබට හිතුණොත්...ලෙෂර්වර්ල්ඩ් බිමේ අලුත්ම අංගය, ‘ඇක්වා - ටේ‍්‍රල්’ සූදානම්, ඒ අත්දැකීම ඔබට ලබා දෙන්න.කහ – රතු - නිල් ෆයිබර් බිංගෙය බැලූ බැල්මට සුන්දර වුණත්, ඒ තුළින් රූටලා පහළට එන එක ත‍්‍රාස ජනක අත්දැකීමක් කියලයි මට හිතුණෙ.”ඇක්වා - ටේ‍්‍රල් එක වැඩියක්ම ජනපි‍්‍රය, තරුණ අය අතරෙ. ළමයින්ට තියෙනව වෙනම ‘ටනල්ස්’. අපේ ‘වේව් පූල්’ (wave Pool) එක නම් පුංචිම ළමයගෙ පටන් වයසක අය දක්වා ජනපි‍්‍රයයි. මූදෙ රළ නැගෙන විදියටයි ‘වේව්’ පූල් එක නිර්මාණය කරල තියෙන්නෙ. නයිලෝන් නාන ඇඳුම් විතරයි අපි මේ වේව්පූල් එකට අඳින්න දෙන්නෙ. කපු ඒවා ඇඳීම මේකෙ පැවැත්මට බලපාන හින්ද..”ව්‍යාපාර ප‍්‍රවර්ධන නිලධාරිනි සනෝජි විජේසුන්දර තවදුරටත් පහදන්නෙ ජල ආශි‍්‍රතව නිර්මාණය කෙරුණු සෙසු කි‍්‍රයාකාරකම් ගැන.ගේම් ආකේඩ්, බම්පර් කාර්, ඇක්වා ටේ‍්‍රල්, රිලැක්සින් චෙයාර් සහ වැසි වනාන්තරය කියන අංග පහයි, ලෙෂර්වර්ල්ඩ් බිමට අලුතින් එකතු වී තිබෙන්නෙ.ලොග් ෆ්ලූම්2004 වැඩ පටන් ගත් ලෙෂර් – වර්ල්ඩ්, ජනතාවට විවර වුණේ 2007 වසරෙ.එදා පටන් ගත් මල්ටි ලේන්, තන්ඩර් කෘස්, ක්‍රෝසි කෘස්, ෆී‍්‍ර ෆෝල්, ඔක්ටපස් වැනි නම්වලින් හැඳින්වෙන ජල කී‍්‍රඩා අතරට ඇක්වා ටේ‍්‍රල් එක්වී හිඳින්නෙ ජල කී‍්‍රඩාවක ත‍්‍රාසජනක බව විඳින්නට හැකි අයුරින්.සිංහරාජයේ කුඩා ආකෘතියක්ව සැකසුණු වැසි වනාන්තරය මෙහි ඇති වටිනාම අංගය කියලයි මට නම් හිතෙන්නෙ. අක්කර 6 ක් පුරා විහිදුණු මේ කුඩා වැසි වනාන්තරය, සිංහරාජයේ ඇති ශාඛා වර්ග 50 කින් පොහොසත් කියලයි ඔවුන් කියන්නෙ.හොර, බූ හොර, දුන්, යකහළු, සුවඳ, දිය නා, බෙරලිය දුන්, ගල් හැඩවක, බෝමී, මල බොඩ, වලුකීන, කුරුම්බැට්ටිය, කටු කිතුල්, කැකිරිවරා, දෝතලු, බූ ඇඹිල්ල ආදි විරල ශාඛා නිසොල්මනේ නිදහසේ අතු පතර විහිදා වැඩෙන්නට අරන්.කි‍්‍ර.ව. 2005 වන විට පොල් වගාවක් සහ අතහැර දමන ලද කුඹුරු යායක්ව තිබූ මේ වැසි වනාන්තරයට අයත් කොටස අද වඩාත් ප‍්‍රයෝජනය ගන්නෙ එය නැරඹුමට එන පාසල් දරුවන්. සිංහරාජයේ දැකිය හැකි ප‍්‍රමුඛ ශාඛ ප‍්‍රජාවන් කැපී පෙනෙන ආකාරයටමයි මෙහි සියලු ගස් රෝපනය කොට තිබෙන්නේ.එය තීනියා දුන් ප‍්‍රජාව, හොර ප‍්‍රජාව සහ නා දුන් ප‍්‍රජාව ලෙස ශාක කලාප වලට වෙන් කොට ඇත්තේත් සිංහරාජයේ අනන්‍යතාව තව දුරටත් රැකෙන ලෙසින්.කළු අග්ගල වැසි වනාන්තරයේ උස්ම බිම, නාදූන් ශාඛ ප‍්‍රජාව රෝපණය කොට ඇති මේ බිම් කඩ බවයි දැනගන්නට ලැබුණෙ.නිවී සැනසිල්ලෙ එහි ඇවිද යන ඔබේ දෙපාවල කූඩැල්ලකු නොඑල්ලුණොතින් තමා පුදුමය. ඒත් උරණ නොවන්න. ඔබ ඇවිද යන්නෙ කූඩැල්ලාට හිමි බිමක.වනාන්තරයෙන් එළියට විත්, මහා රුක් ගොමුවක් යට වූ ගල් බංකුවක හිඳ මොහොතක් ගිමන් හරින ඔබට ඈතින් වූ ‘ලොග් ෆ්ලූම්’ (log Flume) එක පෙනේවි.ලී කොටයක හාරපු බෙනයකට ගොඩවෙනවාදෝයි හැඟෙන තරමට, ඒ අනුරුවකටම නිමැවුණු ෆයිබර් ඔරු කඳක්.මහා කන්දක් නඟින ලෙසට නිමැවූ යකඩ කඳු ආකෘතියක්. ජල කඳක් දෙබෑ කරන් යකඩ කඳු මුදුණට යන ලී කොට ඔරුව, මොහොතක් නවතිනව.තවත් හිතන්න යමක් ඉතිරි නොකර එක පිම්මට පහළට රූටා යන්නෙ ලී කොටේ හිඳින සියල්ලන්ගෙ බිරාන්ත වූ කෑගැහිල්ල මැද්දෙ. ඒත් අන්තිමේ හැම මූණකම හිනාව.තත්පර ගණනකට ලබන මේ අත්දැකීම හිත සසල කළත්, විඳිය යුතු අපූරු එකක් වග දැනුණෙ, ලී කොට ඔරුවෙන් බිමට බහිද්දි. සැහැල්ලුවෙන් විනෝදෙන් ගෙවුණු දවසක්, නිමා වුණා ය කියන එක හිතට දුකක්.ඒත් ලෙෂර්වර්ල්ඩ් අත්දැකීම ආපහු මතක් කරල සතුටු වෙන්න පුළුවන් පිංතූර බොහොමයක්, ගීත් ගෙ කැමරාවෙ සටහන් වෙච්චි එක හිතට සතුටක්.ඉනෝකා පෙරේරා බණ්ඩාර ඡායාරූප – ගීත් ද මැල්</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>26</day>
    </date>
    <link>http://www.silumina.lk/2009/07/26/_art.asp?fn=av09072617</link>
    <topic>‘ඇඩ්’ ඩිං බුවා ‘චැනලී’ ගෙ කරේ</topic>
    <author>තෙලි දැනවීං කලාව ගැන දැනුම් දෙන්නේ සහ ඇඳුම් පාන්නේ තිස්ස කරුණාසේකර</author>
    <content>කවරයේ කතාවමසක් ගත වෙලත් විසඳුමක් නැති මරණයක්‘අවදානමක් ගන්නෙ නැතුව අලුත් දෙයක් කරන්න බෑ’බැන්දට රඟපෑමට බන්ධන නෑඅල්මාරිය උඩ තිබූ රේඩියෝවට කන්දෙන්න ගිහින් අකරතැබ්බකඇයි ඔහොම මා දිහා බලන්නේ (රසදුන නව කථාව)එදා හද බැඳි "හඳපාන" මෙදා පුංචි තිරයේජනකාන්ත - රූකාන්ත ලේඛා සමඟ ඔබ හමුවටනමස්තේ ඩොක්ටර් ශාරුක්අපේ ජැකොලයින්ට බොලිවුඩ් වරම්කට්රිනා සල්මන් විවාහය අසුබලුකොහොමද තොරතුරුකැමැති හතක්ගයාන්, සුරංගිට සුබ මංගලම්එක්ස්ට‍්‍රා ළමා තරු අවසන් තරගයඔරු කඳක නැඟී ජල කඳ දෙබෑ කරගෙන ආ ත්‍රාසජනක ගමනක්‘ඇඩ්’ ඩිං බුවා ‘චැනලී’ ගෙ කරේ TV තිරේ අකුරෙං පිරේ...ආනන්ද වෛද්‍යසේකරගෙන් ‘තාරකාවියේ’අතපය හිරිවට්ටන බෙල්ලේ වේදනාවවේග පන්දුවේ නොබිඳි මතකය වාස්”මල්ලි... මල්ලි ළඟ ‘මාස්කිං ටේප් එකක්’ නැද්ද” දිනක් හැන්දෑ වරුවක මගේ කාමරයට ආ බුවා අයියා විමසුවේය.”මාස්කිං ටේප් කිව්වෙ මේ මොනා හරි වැහෙන්න අලවන්න පුළුවන් ගම්ටේප් ජාතියක් නේද? මොකටද අයියෙ මේ හදිසියෙම මාස්කිං ටේප් ඕන වුණේ””නෑ.. මල්ලි මේ... ටී.වී. එකට අලවන්න.. මං දැං ගෙවල් කීපෙකම දැක්කා අලවලා තියෙනවා... එතකොට බලන්න පහසුයි. කේන්ති යන්නෙත් නෑ...”අයියාගේ හතරහුලස් කතාවෙන් අන්දොස් වී ගිය මම ලාච්චුව අවුස්සා පරණ ටේප් රෝලක් සොයා දී අයියා ගේ අලුත් සොයාගැනීම නරඹනු වස් පිටුපසින් ගෑටුවෙමි.සාලයේ තබා ඇති ඊඍ එකේ ගෝල්ඩ් ලයින් චැනලය පෙනේ.”මල්ලි.. මේ.. බලන්ඩකෝ .. දැං TV තිරේ මේ යට තීරුවම ගන්ඩ දෙයක් නෑ. හැම තුන්තිස් පැයේම මොනාහරි කුජීතයක් කුරුමිණි අඬු අකුරුවලින් පෙළට දුවනවා. ඒ ටික වැහෙන්න මෙහෙම යටිං දිග අතට ටේප් එක ගැහුවාම හරි...මල්ලි ඈතට ගිහිං බලන්ඩ කෙලින්ද කියලා... ඕං ..ඇලෙව්වා...”අයියෙ .. ටී.වී. එක කුඩා වෙනවනෙ..””ඒක නං එහෙම තමා මල්ලි.. අඟල් 21ක් ම ගෙනාවේ හතර අතේ රෝල් දාලා කන පුරා අහලා බඩපුරා බලන්න. ඒත් මේ අකුරු පේළි කෙළිය නිසා දවසක මං ලෝක අමාරුවක වැටෙනවා...””ඇයි අයියෙ එහෙම කියන්නෙ.. දැං ඔය නිවුස් එහෙම යන කොට ඒකෙ සාරාංශයක් එහෙම නේද යටිං යන්නෙ...””ඒකනෙ මල්ලි.. කෙළිය.. කලිං අපි හුරුවෙලා හිටියෙ එහෙමනෙ.. දැං වැඩේ කෝර්චොප් වෙලා.. ඕං.. දවසක නිවුස් එකක් යනවා ගොයං වගා පාළුවෙච්චි එකක්. හාන්චිපයිස් වෙච්චි වගා බුවාලා සෙට් එකකුත් පෙන්නනවා.නිවේදක බුවා කියන සෑඩ් මූඩ් එකට ඇහෙං කඳුළු පනිනවා... ඕං .. එතකොටම යටිං යනවා ලාබෙට ගන්ඩ කියලා කුමිනාසක බේත් ජාති වගයක්.. ඔන්න ඊළඟට තෙල් ගණං ගිය කතාවක් කියනවා. එතකොටම යටිං යනවා ලාබෙට කරත්තෙකුයි එළගොනෙකුයි විකුණන්න තියෙනවා කියලා...ඔන්න ඊළඟට නිවේදක බුවී මූණ බෙරි කරගෙන කියනවා එළෝලු ගණං හාල් ගණං කියලා.. මෙන්න එතකොට යටිං පෙළක් යනවා.. පහසු මිලට ‘පස්’ නිවසටම සපයමි. කියලා..ඒ විතරක් නෙමේ මල්ලි.. කී බුවා අයියා වට පිට බලන්නට විය.“අක්කා ළඟ පාතක නෑ නේද මල්ලි.. ඕං.. විඩේකට පෙන්නනවා.. හම සිනිඳු වෙන්න මොනාද ටියුබ් එකක් ගානවා.. මෙතෙන්ට ඇඳලා.. ඉටිකිරිස් යං ම යං බුවියක්.. එතකොටම යටිං දානවා.. නොවරදින වසී ගුරුකම්.. කියලා..පිස්සු හැදෙනවානෙ.. අයියෙ.. අපේ රටේ නං ඔය සෙල්ලං බෑ. TV තිරේ අයිතිය තියෙන්නෙ පේක්සක ජනතාවට.. ඒකෙං කොටහක් අල්ලලා වැට කොටු බැඳලා කඩේ යන්ඩ බිස්නස් දාන්ඩ එහෙනං නෝ ඉඩ.. ඒ විතරක් නෙමේ ඇඩ් එකක් වුණත් වෙලාවක් කලාවක් තියෙනවා... ටෙලිඩ‍්‍රාමා වගේ දිග ඇඩ් දාලා මිනිස්සුංගෙ ටයිම් එක අනුභව කරන්ඩ ඉඩ නෑ..””අම්මප..” මගේ කතාව ඇසූ අයියා ගේ ඇස් දෙක අඟල් විසිහතරට ඇරුණේය.එතකොට මල්ලියෙ ටෙලිනාට්ටිය යනකොට ඇඩ්..?””ඇඩ්වලට නීති ප‍්‍රමිති තියෙනවා අයියෙ එහෙ.. පටං ගන්නකොට යනවා.. ඉවර වෙච්චාම යනවා.. අතරිං පතර ලයිට් හවුස් එකේ එළිය එනවා වගේ සැරින් සැරේ ආවොත් සොරිම තමයි””ඒ.. මල්ලි.. මල්ලිලාගේ නොදියුණු රටවල් තාම බිස්නස් නැගලා ඇවිත් නැතුව ඇති.. මේක මල්ලි බුවාලන්තෙ...”අයියාගේ කතාවෙන් සද්දය වසා ගත් මම ටෙලි තිරයට එබුණේ බුවා TV එකේ සිරි අසිරි විඳවා ගැනීමටය.ටී.වී.එකේ රිකට් මැචස් එක යයි.. බුවාලන්තෙ ටීම් එක තවත් රටකට ඇඩ‍්‍රස් නැතිවෙන්න ගහයි.. එහෙත් බෝලය හතරේ සීමාවට යනවා වත් උඩ පන්දුව රැකගන්නවා වත් හරියට නොපෙනේ..”අයියෙ .. පුළුං .. ටිකකට ස්පිරිට් හරි සැන්ට් ටිකක් හරි දාලා ගේන්ඩකො..””ඒ මොකටද මල්ලියෙ..””නෑ..මේ.. TV තිරේ.. තැන් තැන්වල මොනාද කෑලි කෑලි තියෙනවා.. ගහනවා ක්ලියර් නෑ..””හෙහ්.. හෙහ්.. හේ.. හි.. හ්.. හිහ්.. හී..අයියාගේ කිංඩි සිනාවෙන් මම නෝන්ඩි වී ගියෙමි.”ම..හ්..මහ්..මල්ලී..ඔව්වා පුළුං අතුල්ලලා යවන්ඩ බෑ.. ඔය.. වෙළෙඳ ලකුණු .. ඇඩ් කෑලි.. එකොළොස් දෙනාම අවුට් කරලා යැව්වත් ඕවා අයින් කරලා යවනවා බොරු..””එතකොට අයියෙ අර මිනිහා කොහොමද අත දිග ඇරලා හතරක්, හයක් ගහන්නෙ.. එක තැනක බෝතලයකිං පෙණ දානවා.. අනික් කොනේ කොඩියක් වැනෙනවා.. මෙහා කොනේ ටිං එකක් කැඩිලා විස්කෝතු හැලෙනවා.. ඒ මදිවට යටිං .. මොන ඇන්නෑවක් ද කියලා අකුරු පෙළක් යනවා.. ගිහිං බලන්ඩකො අපේ රටේ ඊඍ .. තිරේ පුරා පිට්ටනිය.. නෙළන්ඩ පුළුවන් හතර අතේ.. බලන්ඩත් පුළුවන් හතර වටේ..”මල්ලි.. ඒ එහේ.. මේක දියුණු රටක්.. මේ.. බුවාලන්තෙ” කී අයියා.. චැනලය චේන්ජ් කළේය.බුවාලන්තේ විජ්ජුත් මාද්ය වලට තේමාවක් තිබේ. එය ඉංගිරිස්වලින් කියන්නේ “කිලිං ඩෝග්ස් කරෙක්ට් අර්න් මනි” කියාය.ඒ නිසා කෑෂ් වීෂ් කරනවා නම් ඕනෑ වහන්තරාවක් පිට පිට සිය සැරයක් වුණත් දැමිය හැකි අතර, නරඹන සුදීහුද මුවින් නොබැන අයා ගත් මු’වැති බොල් පිළිම සේ පහන් සිතින් බලා හිඳිති. එෟ අතර සිත් සතන් පිනායන අවස්ථා ද නැත්තේ නොවේ.ටෙලිනාට්ටිය අස්සෙං තුවා වර්ග විකුණන ඇඩ් යනකොට බුවා පැටව් අහන ප‍්‍රශ්නවලට වැඩිහිටි බුවාලට බිත්ති දිගේ යන්නට හිතෙයි.එහෙත් සමහරක් ටෙලි නාට්ටිවලට වඩා හොඳ ‘ඇඩ්’ යයි. එහෙත් එවැනි ‘ඇඩ්’ නිස්කාන්සුවෙ එක දිගට නැරඹීමට ඉඩක් නැත. අතරින් පතර ටෙලි නාට්ටියක් යන බැවින්ය.මෙහි රසික බුවාල බුවීලා ගොඩක් කාරිය බහුල නිසා සතියේ දිනවල බොහෝ විට TV බලන්නේ කෑම කමින්ය. පවුලේ කස්ටිය මේසෙට සෙට්වෙලා කන හැටි තියෙන්නේ TV එකේ යන නාට්ටිය සීන් කෝණ්වල විතරය.බුවාලා බත් එක බෙදාගත් සැණින් එන්නේ TV එක ඉස්සරහ පුටුවකටය.මා සිටින නිවෙසේ ද සිරිත එය වූ හෙයින් මමත් බුවා අයියාත් දිනක් රාති‍්‍ර කෑම පිඟන් ද අතැතිව ඊඍ එක ඉදිරිපිටට සෙට් වුණේ ටෙලි නළු රසය සමඟ කෑම රසය ද විඳගැනීමේ අටියෙනි.”හම්මෝ.. අද දවසෙම වැඩ.. දැං තමයි.. ටිකක් ඊඍ එක බලන්නවත් නිදහසක් ආවේ.. බුවී අක්කා ද බත් එකක් බෙදාගෙන අවුත් අප අසළින් ඉඳගත්තේ පිඟාන දෙස නොව ඊඍ තිරය දෙස බලාගෙනය.බුවා අයියා රිමෝට් පොල්ල ගෙන TV එක පත්තු කළේය. හාපුරා කියා ආවේ පත ඇඩ් එකකි.”කෝ.. බලමු .. අපි.. බුල්නා මහත්මියගේ .. වැසිකිළිය පිරිසිදුද කියලා..””තුහ් .. නොදකිං..” කී අයියා නැගිට කුස්සිය පැත්තට දිව්වේ අතකින් පිඟානත් අතකින් සරමත් අල්ලාගෙනය.”චීයා.. ඊස..අ..අ...” අක්කා පුටුවේ අනිත් පසට හැරුණාය.ම.. ම.. මල්ලි.. රි..රිමෝට් එක රිමෝට් එක.. මා දුන් රිමෝට් පොල්ල ගත් අක්කා අහක බලාගෙන ඔබන විට සිදුවුණේ චැනලය මාරුවීම නොව වැරදි බොත්තමක් එබී සද්දය පුල් වොලියුම් වීමය.“කොච්චර හේදුවත් යන්නෑ අනේ...”ඒ හඬ සාලය පුරා ගිගුම් දෙමින් ඇසුණි.තෙලි දැනවීං කලාව ගැන දැනුම් දෙන්නේ සහ ඇඳුම් පාන්නේ තිස්ස කරුණාසේකර</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>26</day>
    </date>
    <link>http://www.silumina.lk/2009/07/26/_art.asp?fn=av09072618</link>
    <topic>ආනන්ද වෛද්‍යසේකරගෙන් ‘තාරකාවියේ’</topic>
    <author>- ඉඳුනිල්</author>
    <content>කවරයේ කතාවමසක් ගත වෙලත් විසඳුමක් නැති මරණයක්‘අවදානමක් ගන්නෙ නැතුව අලුත් දෙයක් කරන්න බෑ’බැන්දට රඟපෑමට බන්ධන නෑඅල්මාරිය උඩ තිබූ රේඩියෝවට කන්දෙන්න ගිහින් අකරතැබ්බකඇයි ඔහොම මා දිහා බලන්නේ (රසදුන නව කථාව)එදා හද බැඳි "හඳපාන" මෙදා පුංචි තිරයේජනකාන්ත - රූකාන්ත ලේඛා සමඟ ඔබ හමුවටනමස්තේ ඩොක්ටර් ශාරුක්අපේ ජැකොලයින්ට බොලිවුඩ් වරම්කට්රිනා සල්මන් විවාහය අසුබලුකොහොමද තොරතුරුකැමැති හතක්ගයාන්, සුරංගිට සුබ මංගලම්එක්ස්ට‍්‍රා ළමා තරු අවසන් තරගයඔරු කඳක නැඟී ජල කඳ දෙබෑ කරගෙන ආ ත්‍රාසජනක ගමනක්‘ඇඩ්’ ඩිං බුවා ‘චැනලී’ ගෙ කරේ TV තිරේ අකුරෙං පිරේ...ආනන්ද වෛද්‍යසේකරගෙන් ‘තාරකාවියේ’අතපය හිරිවට්ටන බෙල්ලේ වේදනාවවේග පන්දුවේ නොබිඳි මතකය වාස්නව පරපුරේ ගායකයකු, වාදකයකු මෙන් ම නිර්මාණශීලී සංගීත අධ්‍යක්ෂකවරයකු ලෙස නමක් දිනා සිටින ආනන්ද වෛද්‍යසේකර සිය නවතම ගීත 16 ක් ඇතුළත් සංයුක්ත තැටිය ‘තාරකාවියේ’ නමින් නිකුත් කර ඇත.ආනන්ද විසින් ම රචනා කරමින් ගායනා කරන මෙහි ඇතුළත් ‘තාරකාවියේ’ ගීතය රූප රචනයක් සමඟ මේ දිනවල රූපවාහිනි මාධ්‍යයන් කිහිපයකම ප‍්‍රචාරය වන අතර, මෙය නව පරපුරේ ‘සංගීතඥ අසංක හේවගේ විසින් සංගීතය නිර්මාණය කර ඇත.එදා මෙදා තුර ප‍්‍රවීණ ගායන ශිල්පීන් ශිල්පිනියන් ගේ ගීත සිය ගණනක් සඳහා සංගීත පටිගත කිරීමේදී ලීඩ් ගිටාර් වාදකයකු ලෙස සහභාගි වී ඇති ආනන්ද, මේ දිනවල සුවිශේෂී කාර්යයක නියැලී සිටියි.ඒ එදා යුගයේ ගුවන් විදුලියෙන්, කැසට්පටවලින් ඇසුණු වටිනා පැරැණි ජනප‍්‍රිය ගීත නව සංගීත සංයෝජනයෙන් යළි නිර්මාණය කර ඔහුගේ ම ලේබලයක(S and A) යටතේ රසිකයින්ට තිළිණ කිරීමයි.“වර්තමානයේ අපට අපේ ඇතැම් පැරැණි ජනප‍්‍රිය ගීත අසන්නට අවස්ථාව ලැබෙන්නේ අඩුවෙන්. සමහර ගීත ඇසුනත් ඒ බොහෝමයක ඇත්තේ නව ආරේ සංගීත සංයෝජනයන්.”“මේ නිසා අපේ වටිනා පැරැණි ගීත මා විසින් අලුතින් ම සංගීත සංයෝජනය කරමින්, එදා එම ගී ගැයූ ගායක ගායිකාවන් ගේ හෝ ඔවුනගේ දූ පුතුනගේ හ¾ඩින් පටිගත කොට රසිකයින්ට තිළිණ කරනවා. මේ තුළින් මම බලාපොරොත්තු වන්නේ එදා එම ගී රස විඳි රසිකයින්ට යළිත් ඒවා රස විඳීමේ අවස්ථාව ලබාදීම හි නව පරපුරේ සංගීත ලෝලී දූ දරුවනට පැරැණි දේ රස විඳීමට අවස්ථාව ලබාදීමයි.”“මේ යටතේ දැනට මයිකල් පෙරේරා, නිමල් ගුණසේකර, වර්නන් පෙරේරා, උපාලි පෙරේරා, මිල්ටන් මල්ලවආරච්චි ක්ලෝඩ් ද සොයිසා’ වැනි ජනප‍්‍රිය ගායකයින් ගැයූ ගීත රැසක් ම රසිකයින්ට තිළිණ කළා. මෙයින් මිල්ටන් ගැයූ ගී රනිල් මල්ලවආරච්චිත්, ක්ලෝඩ් ද සොයිසා ගැයූ ගී ඔහුගේ පුත් ජූඩ් සොයිසා විසිනුත් ගායනා කරනවා.”මීට අමතරව අසහාය ගායන ශිල්පී එච්.ආර්. ජෝතිපාලයන්ට උපහාර පිණිස නලීන් ජයවර්ධන නිකුත් කළ ‘උපහාර සිහිවටන’ සී.ඩී. තැටියේ ගීත කිහිපයක් සඳහා සංගීතය සංයෝජනය කළා. ඒ වගේ ම අපේ රටේ ප‍්‍රතිභාපූර්ණ සංගීතවේදියකු වන සුනිල් එදිරිසිංහයන්, ගායන ශිල්පී දයාන් විතාරණ සහ නව පරපුරේ නිලුපුලී දිල්හාරා යන තිදෙනාට මා සංගීත නිර්මාණය කළ අලුත්ම ආරක ගීත 3 ක් මේ වනවිට පටිගත කර තිබෙනවා.”“මම සංගීත නිර්මාණය කරන සෑම ගීතයක් ම පටිගත කරන්න ’STUDIO SRI’ නම් වූ මගේ නවීනතම ශබ්දාගාරයේ.”වාදකයකු ලෙස බටහිර සහ පෙරදිග වාදන භාණ්ඩ සෑම එකක් ම පාහේ මට වෘත්තීය මට්ටමින් වාදනය කිරීමේ හැකියාව තිබෙනවා.තනුව නිර්මාණය කරමින් සංගීත අධ්‍යක්ෂණය මා විසින් ම සිදුකරන නිසා, ගීතයක් සඳහා සංගීතය නිර්මාණය කිරීමේදී මේ වාදන භාණ්ඩ වෙන වෙනම වාදනය කර(Tracks)  මගේ ම ශබ්දාගාරයේ පටිගත කිරීම නිසා ශිල්පියකුට ඉතාමත් පහසුවෙන් ගීතයක් නිර්මාණය කර ගැනීමේ පහසුව තිබෙනවා. මේ සඳහා මාහට ශබ්ද පරිපාලනයෙන් ජයංග දැදිගම සහාය වනවා.නො. 55 පල්ලිය පාර, ගම්පහ ආනන්ද ගේ ලිපිනයයි. 0777 852630, 0334931777.- ඉඳුනිල්</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>26</day>
    </date>
    <link>http://www.silumina.lk/2009/07/26/_art.asp?fn=av09072619</link>
    <topic>අතපය හිරිවට්ටන බෙල්ලේ වේදනාව</topic>
    <author>ගාමිණී සුසන්ත</author>
    <content>කවරයේ කතාවමසක් ගත වෙලත් විසඳුමක් නැති මරණයක්‘අවදානමක් ගන්නෙ නැතුව අලුත් දෙයක් කරන්න බෑ’බැන්දට රඟපෑමට බන්ධන නෑඅල්මාරිය උඩ තිබූ රේඩියෝවට කන්දෙන්න ගිහින් අකරතැබ්බකඇයි ඔහොම මා දිහා බලන්නේ (රසදුන නව කථාව)එදා හද බැඳි "හඳපාන" මෙදා පුංචි තිරයේජනකාන්ත - රූකාන්ත ලේඛා සමඟ ඔබ හමුවටනමස්තේ ඩොක්ටර් ශාරුක්අපේ ජැකොලයින්ට බොලිවුඩ් වරම්කට්රිනා සල්මන් විවාහය අසුබලුකොහොමද තොරතුරුකැමැති හතක්ගයාන්, සුරංගිට සුබ මංගලම්එක්ස්ට‍්‍රා ළමා තරු අවසන් තරගයඔරු කඳක නැඟී ජල කඳ දෙබෑ කරගෙන ආ ත්‍රාසජනක ගමනක්‘ඇඩ්’ ඩිං බුවා ‘චැනලී’ ගෙ කරේ TV තිරේ අකුරෙං පිරේ...ආනන්ද වෛද්‍යසේකරගෙන් ‘තාරකාවියේ’අතපය හිරිවට්ටන බෙල්ලේ වේදනාවවේග පන්දුවේ නොබිඳි මතකය වාස්ගෙලෙහි ඇතිවන වේදනාව බොහෝ දෙනෙකු මුහුණ දෙන රෝගී තත්ත්වයක්. ඇතැම් විට මෙහිදී අධික වේදනාක් ගෙන දෙනවා. මෙම රෝගී තත්ත්වය පිළිබඳව විවිධ මත පළ වෙනවා. එබැවින් සුවමඟ තුළින් මෙවර අප “ගෙලෙහි ඇතිවන වේදනාව“ පිළිබඳව සාකච්ඡා කිරීමට අදහස් කළා. මේ පිළිබඳව අදහස් දක්වන්නේ දකුණු කොළඹ මහ රෝහලේ (කළුබෝවිල) ස්නායු රෝග පිළිබඳ විශේෂඥ වෛද්‍ය එම්.ටී.එම්. රිෆ්සි මහතායි.ගෙලෙහි ඇතිවන වේදනාව, කැක්කුම, බාල, මහලු, තරුණ කාට වුවත් ඇතිවිය හැකියි. එසේ වුවත් වයස 20, 25 පමණ වන තෙක් ගෙලෙහි වේදනාව ඇතිවීමේ ප‍්‍රවණතාවය ඉතා අඩුයි. වයස අවුරුදු 35 ක් 40 ක් පමණ වන විට ගෙලෙහි ඇතිවන ගැටලු වැඩියි.ගෙලෙහි වේදනාව වරින් වර හැදෙන්නේ ඇයි? මෙම වේදනාව ඇතිවන්නේ තමන්ගේ ශරීරයේ අභ්‍යන්තරයේ ඇති ගැටලුවක් නිසා ද? මෙම වේදනාකාරී තත්ත්වයෙන් මිදිය නොහැකි ද? වැනි ප‍්‍රශ්න රැසක්ම බොහෝ දෙනෙකුට තිබෙනවා.ගෙලෙහි ඇතිවන වේදනාකාරී තත්ත්වය, කැක්කුම විවිධ හේතූන් නිසා හට ගත හැකියි. අප ගෙල කෙළින් තබාගෙන සිටින්නේ ගෙලෙහි ඇති මාංශපේෂින් නිසයි. මාංශ පේෂින් රාශියක්ම ගෙල වටා පිහිටනවා. එම මාංශ පේෂීන්ගේ කිසියම් ආබාධයක් සිදුවුවහොත් ගෙලෙහි කැක්කුමක් වේදනාවක් ඇතිවිය හැකියි.මාංශපේෂින් හැරුණු විට රුධිර වාහිනි, ස්නායු, අස්ථි ආදියත් ගෙල වටා පිහිටනවා. ගෙලෙහි ඇතුළතින්ම පිහිටන්නේ සුසුම්නාවයි. ඉහත දැක්වූ ශරීර අවයව කොටස්වල කිසියම් ගැටලුවක් නිසා ගෙලෙහි වේදනාවක් ඇතිවිය හැකියි.ගෙලෙහි ඇතිවන වේදනාවක් ගෙලෙහි දකුණු පසින් වම් පසින් හෝ පිටුපසින් ඇතිවිය හැකියි. ඇතැම් විට එසේ ඇතිවන වේදනාවක් එම ස්ථානයට පමණක් සීමා වෙනවා. තවත් විටෙක එම වේදනාව එම ස්ථානයට පමණක් සීමා නොවී අත දිගේ ගමන් කළ හැකියි. මෙය සුවිශේෂී තත්ත්වයක්. අත දිගේ වේදනාව ගමන් කරන්නේ ස්නායු ගමන් මඟක් ඔස්සේ. අපගේ අතේ ඇඟිලිවල තිබෙන ස්නායු සුසුම්නාවෙන් ආරම්භ වී ඇඟිලි දක්වා ගමන් කරන්නේ අත දිගේ.අපගේ කෂේරුකා පද්ධතියේ ඇති ක්ෂේරුකා අතර තිබෙනවා ජෙලි වැනි ද්‍රව්‍යයක්. වයස් ගත වන විට එම ජෙලි වියළීමට පටන් ගන්නවා. එවිට පහසුවෙන්ම ස්නායු අස්ථි සමග ගැටෙනවා. එවිට ස්නායු තෙරපීමකට ලක්විය හැකියි. එය ගෙලෙහි වේදනාවක් ඇතිවීමට හේතු විය හැකියි. එමෙන් ම පුහුණු නොවී හදිසියේම බර වැඩක් කරන විටත් ක්ෂේරුකාවල අස්ථි කොටස් වෙනස් වී ස්නායු, ආබාධයකට, තෙරපුමකට ලක්විය හැකියි.උදාහරණයක් ලෙස නිවෙසේ තිබෙන කළුගල් ගොඩක් වෙනත් ස්ථානයකට ඇද දැමීමට ඇතැයි සිතන්න. ඔබ නිතර කය වෙහෙසා වැඩ නොකරන අයෙකු නම්, එම කළුගල් ගොඩ ඇද සවස් වී ස්නානය කර නින්දට ගොස් පසුදින නින්දෙන් අවදි වූ විට ගෙලෙහි අධික වේදනාවක් ඇතිවිය හැකියි. වයස්ගත වූ විටත් හදිසියේ බර වැඩක් කළ විටත් කොඳු ඇට පෙළෙහි කෂේරුකා අස්ථි මගින් අසල තිබෙන ස්නායු තෙරපීමට ලක්වීම නිසයි ගෙලෙහි වේදනාවක් ඇතිවන්නේ.ස්නායුවක් ඔස්සේ ගමන් කරන මෙම වේදනාව හඳුන්වන්නේඅධධට ර්‍ථචඪද නමින්. මෙලෙස ඇතිවන වේදනාව ඉතා තදබල එකක් විය හැකියි. මෙම වේදනාව ගෙලෙන් ආරම්භ වී අත දිගේ ගමන් කරනවා. ඇතැම් විට අත හිරි වැටෙනවා. මෙම වේදනාව සහ හිරිවැටීම ගමන් කරන්නේ තෙරපුණු ස්නායුවේ ගමන් මඟ ඔස්සේ.අත හිරි වැටුණු විට එම අතින් යමක් ඇල්ලීමට පවා අපහසු වෙනවා. ඊට අමතරව එම ස්නායු තෙරපීම ඉතා ප‍්‍රබලව සිදු වුවහොත් සංවේදී ස්නායුවට මෙන්ම චාලක ස්නායුවට ද බලපෑම් ඇති කරනවා. චාලක ස්නායුවේ යම් වෙනසක් සිදු වුවහොත් එම චාලක ස්නායුවට සම්බන්ධ මාංශ පේෂීන් අකි‍්‍රය වීමට ද ඉඩ තිබෙනවා. එවිට රෝගියා තමාට අංශභාගය රෝගය වැළඳී ඇතැයි බිය වෙනවා. ඒ ගෙලෙහි වේදනාව ඇති වන රෝග තත්ත්වයේ ස්වභාවයයි.අපි දැන් තොරතුරු සොයා බලමු ගෙලෙහි වේදනාකාරී තත්ත්වයක් ඇතිවූ විට කරනු ලබන ප‍්‍රතිකාර පිළිබඳව. මේ සඳහා ඇති හොඳම ප‍්‍රතිකාරය වන්නේ විවේකයයි.මෙහිදී වෛද්‍යවරයකු හමුවීමට ප‍්‍රථම උණු ජලය පෙඟවූ රෙදිකඩකින් ගෙල තැවීම ඉතාම සුදුසුයි. පසුව සුදුසු ඖෂධීය බාම් විශේෂයක් ආලේප කළ හැකියි. මෙහිදී සඳහන් කළ යුතු වැදගත් කරුණක් තිබෙනවා. එය නම්; ගෙලෙහි වේදනාව ඇති අයෙක් මුහුණ අතපය ගෙල පෙදෙස සේදීම සඳහා උණු ජලය භාවිත කිරීම ඉතාම සුදුසු බවයි. සීතල ජලයෙන් ගෙල සේදූ විට ගෙලෙහි ඇති මාංශ පේෂීන් හැකිලීමට පටන් ගන්නවා. එවිට තිබු වේදනාව තවත් වැඩි වෙනවා. නිවෙසේදී කරනු ලබන එම ප‍්‍රතිකාරවලින් සුවයක් නොලැබුණේ නම්, පවුලේ වෛද්‍යවරයා හමුවිය යුතුයි.වරක් දෙවරක් ප‍්‍රතිකාර ගත්ත ද සුවයක් ලැබුණේ නැතිනම්, විශේෂඥ වෛද්‍යවරයකු වෙත යොමුවීම වැදගත්. ගෙලෙහි වේදනාව ඇතිවූ මුල් අවස්ථාවේදී ඇස්පි‍්‍රන් පෙති දෙකක් හෝ පැරසිටමෝල් පෙති දෙකක් ගැනීම සුදුසුයි. ඒ හැර වේදනා නාශක ගුණයෙන් වැඩි වෙනත් ඖෂධ වෛද්‍ය උපදෙස් වලින් තොරව ගැනීම නුසුදුසුයි. ගෙලෙහි ඇතිවන වේදනාව සඳහා වෛද්‍යවරයකු වෙත යොමු වූ විට ඖෂධීය ප‍්‍රතිකාර වලින් වේදනාව සුව කළ නොහැකි නම් ගෙලට කොළරයක් පැළඳීමට වෛද්‍යවරයා නියම කරනු ලබනවා.කොළරය පැළඳීමට වෛද්‍යවරයා උපදෙස් ලබා දෙන්නේ X කිරණ පරීක්ෂාව වැනි පරීක්ෂණ කීපයකින් පසුවයි. ගෙලට කොළයරක් පැළඳි විට ගෙල නියම ඉරියව්වක පිහිටුවා ගැනීමට හැකි වෙනවා. එවිට ගෙලෙහි මාංශ පේෂීන් ස්නායු තෙරපීම අවම වී රෝගය සුව වෙනවා.බොහෝ දෙනෙක් කොළරය ගැන කතා කරන විට පවා දක්වන්නේ බියක්. ඒ; ජීවිත කාලය පුරාම කොළරය පැළඳීමට සිදුවෙතැයි යන හැඟීමෙන්. එසේ බිය විය යුතු නෑ. කොළරය පැළඳිය යුතු කාල සීමාව තීරණය කරනු ලබන්නේ වෛද්‍යවරයා විසින්.බොහෝ දෙනෙකුට සති කීපයකින්ම කොළරයෙන් මිදිය හැකියි. එසේ ම ස්නානය කරන විටත්, කෑම ගන්නා විටත්, ඇතැමුන්ට නිදාගන්නා විටත් කොළරය ඉවත් කළ හැකි බව වෛද්‍යවරු තීරණය කරනවා. එහෙත් දහවල් කාලයේ සහ වාහන වල ගමන් බිමන් යන විට අනිවාර්යයෙන්ම ගෙලෙහි කොළරය පැළඳිය යුතු බවයි වෛද්‍ය මතය වන්නේ. කොළරයෙන් ගෙලට ඇතිවන සහනය නිසා ඇතැමුන් නොනවත්වා කොළරය පළඳිනවා. එය නොකළ යුත්තක්.ගෙලෙහි කැක්කුමට නිතර ගොදුරු වන්නන් නිදා ගැනීම සඳහා උස කොට්ට භාවිත නොකළ යුතුයි. ගෙලෙහි වේදනාව පවතින විට කිලෝ 2 කට වඩා වැඩි බරක් එසවීමෙන් වැළකී සිටිය යුතුයි.බර එසවීමේදී නිරෝගී පුද්ගලයින් වුවත් අනුගමනය කළ යුතු පිළිවෙතක් තිබෙනවා.ඔසවාගෙන යා යුතු බර කොටස් දෙකට වෙන් කළ හැකි නම් සම සමව දෑතින් එම බර ගෙන යාමයි සුදුසුයි. නිතර නිතර එක් අතකින් පමණක් බර ඔසවන විට එම අතේ මාංශ පේෂින් ආබාධයට ලක්වී ස්නායුවලට හානි පැමිණිය හැකියි.ගෙලෙහි විවිධ ආබාධ ඇතිවීමටත්, තිබෙන ආබාධ වර්ධනය වීමටත් බලපානු ලබන ප‍්‍රධානතම හේතුවක් වන්නේ මෝටර් රථවල, දුම්රියේ, බස්රථවල නිදාගෙන ගමන් කිරීමයි. ආසනයක හිඳගෙන නිදාගන්නා විට හිස සෘජුව පවතින්නේ නෑ. ගෙල විවිධ ආකාරයෙන් නැවුණු විට ස්නායු, මාංශපේෂීන් විවිධ ආබාධයන්ට ලක් වෙනවා. මෝටර් රථවල බඳ පටි පැළඳ ගමන් කිරීම මගින් ශරීරය සෘජුව තබාගෙන ගමන යාමට හැකියාව ලැබෙනවා.බොහෝ දෙනෙක් සිතන්නේ ගෙලෙහි කැක්කුමක් වේදනාවක් ඇතිවන්නේ ශරීරයේ සෙම ස්වභාවය වැඩි වීම නිසා බවයි. ශරීරයේ සෙම තත්ත්වය වර්ධනය වූ විට හිස අවට වේදනාවක් ඇතිවිය හැකි වුවත් ගෙලෙන් ඇරැඹෙන වේදනාව අත දිගේ ගමන් කිරීමක් සිදුවන්නේ නෑ. ඒ නිසා ගෙලෙහි වේදනාවට හේතුව සෙම යැයි පැවසීම පිළිගත නොහැකියි.වයස්ගත වන විට අපගේ ශරීරයේ තිබෙන කැල්සියම් ප‍්‍රමාණය අඩු වෙනවා. කාන්තාවන් වයසට යන විට මෙම තත්ත්වය පිරිමින්ට වඩා වැඩි වෙනවා. ඇතැමුන් තම ගෙලෙහි කිසියම් වේදනාවක් ඇතිවූ විට පිළිකාවකැයි සිතා අනවශ්‍ය ලෙස බියට පත් වෙනවා.පිළිකාවක් නිසා ගෙලෙහි රිදුමක් ඇතිවන්නේ සිය ගණනකින් එක් අයකුටයි. ඒ නිසා ඒ පිළිබඳව අනවශ්‍ය බියක් ඇතිකර ගත යුතු නෑ.ගෙලෙහි ඇතිවන වේදනාව පිළිබඳව විමසිලිමත්ව සොයා බලන විට පෙනී යනවා ගෙලෙහි ආබාධ ඇතිවන්නේ, ගෙලෙහි ඇති මාංශපේෂීන් නිතර කි‍්‍රයාකාරී නොවීම නිසා බව.ශරීරයේ වෙනත් අවයව වල මෙන්ම ගෙලෙහි ද මාංශපේෂීන් නිරෝගීව තබාගැනීම සඳහා ගෙලට ද ව්‍යායාම කළ යුතු යි. එය කළ යුත්තේ ව්‍යායාම උපදේශක වරයකුගේ උපදෙස් මතයි.  ගාමිණී සුසන්ත</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>26</day>
    </date>
    <link>http://www.silumina.lk/2009/07/26/_art.asp?fn=av09072620</link>
    <topic>වේග පන්දුවේ නොබිඳි මතකය වාස්</topic>
    <author>- රෝහණ</author>
    <content>කවරයේ කතාවමසක් ගත වෙලත් විසඳුමක් නැති මරණයක්‘අවදානමක් ගන්නෙ නැතුව අලුත් දෙයක් කරන්න බෑ’බැන්දට රඟපෑමට බන්ධන නෑඅල්මාරිය උඩ තිබූ රේඩියෝවට කන්දෙන්න ගිහින් අකරතැබ්බකඇයි ඔහොම මා දිහා බලන්නේ (රසදුන නව කථාව)එදා හද බැඳි "හඳපාන" මෙදා පුංචි තිරයේජනකාන්ත - රූකාන්ත ලේඛා සමඟ ඔබ හමුවටනමස්තේ ඩොක්ටර් ශාරුක්අපේ ජැකොලයින්ට බොලිවුඩ් වරම්කට්රිනා සල්මන් විවාහය අසුබලුකොහොමද තොරතුරුකැමැති හතක්ගයාන්, සුරංගිට සුබ මංගලම්එක්ස්ට‍්‍රා ළමා තරු අවසන් තරගයඔරු කඳක නැඟී ජල කඳ දෙබෑ කරගෙන ආ ත්‍රාසජනක ගමනක්‘ඇඩ්’ ඩිං බුවා ‘චැනලී’ ගෙ කරේ TV තිරේ අකුරෙං පිරේ...ආනන්ද වෛද්‍යසේකරගෙන් ‘තාරකාවියේ’අතපය හිරිවට්ටන බෙල්ලේ වේදනාවවේග පන්දුවේ නොබිඳි මතකය වාස්පන්දුවෙන් පෙළහර පෑ තවත් නියමුවකු ටෙස්ට් පිටියෙන් සමුගැනීම මේ වන විට ඔබට නැවුම් පුවතක් නොවේ. එහෙත් චමින්ද වාස් හෙවත් වර්ණකුලසූරිය පටබැඳිගේ උෂාන්ත ජෝශප් චමින්ද වාස් පසුගියදා මාධ්‍ය සාකච්ඡාවකදී ඉඟිකළ පරිදි අප නොදන්න බොහෝ දෑ ඔහුට හෙළි කරන්නට තිබේ. ඔහු වෙත මාධ්‍යවේදින් නැඟු ඇතැම් ප‍්‍රශ්නවලට පිළිතුරු ශී‍්‍ර ලංකා - පාකිස්තාන තුන්වැනි ටෙස්ට් තරගයෙන් පසුව ලබා දෙන බව ද ඔහු පැවසීය.මෙනයින් බලන කල දැන් දන් දැන් ‘මහත්තුරුන්ගේ කී‍්‍රඩාවේ’ අනිවාර්ය ලක්ෂණයක් වී ඇති වේදනාත්මක සමුගැන්මක ලකුණු වාස් කෙරෙන් ද පළවෙන බව රහසක් නොවේ.ජවය ඇති කල ඇති තරම් වැඩගෙන ජවය මඳක් බිඳුණු තැන පල නොකියා පලා බෙදීමේ සම්ප‍්‍රදාය නම් අනුමත කළ හැකි නොවේ. ශී‍්‍ර ලංකා කි‍්‍රකට් ඉතිහාසයේ දී පන්දු යැවීමෙන් වාස් දෙවැනි වන්නේ මුරලිට පමණි.මඳ වේග පන්දු යවන්නන් අතරින් ඔහුට අභියෝග කළ හැකි අපේ අන් කී‍්‍රඩකයකු ගැන සිතීමත් උගහටය. මෙරට දී වැඩිම ටෙස්ට් කඩුලු සංඛ්‍යාවක් බිඳ හෙළා ඇත්තේ ද වාස් ය.35 හැවිරිදි වාස් ශී‍්‍ර ලංකා කණ්ඩායමේ පළමු එතෙර ටෙස්ට් ජයග‍්‍රහණයේ ද නියමුවෙකි. 1995 මාර්තුවේ නේපියර් හි පැවැති එම තරගයේ දී නවසීලන්ත පිලේ කඩුලු 10 ක් ම දවා ගැනීමට ඔහු සමත් විය.අපේ වේග පන්දු බළ ඇණියේ පතාක යෝධයකු බඳු වාස් එක්දින තරගයකදී වැඩිම කඩුලු සංඛ්‍යාවක් ලබාගත් පන්දු යවන්නා ලෙස ද ඉතිහාසයට එක්වේ. 2001 දී කොළඹ පැවැති එම තරගයේදී සිම්බාබ්වේ පිලේ පිතිකරුවෝ 8 දෙනකු ම ඔහුට ගොදුරු වූහ. සිම්බාබ්වේ පිලට මුළුමනින්ම ලබාගත හැකි වූයේ ලකුණු 38 ක් පමණි.සිම්බාබ්වේ පිලට එරෙහිව ලකුණු 19 ට කඩුලු 8 ක් බිඳ දැමීම එක්දින කි‍්‍රකට් ඉතිහාසයේ නොබිඳුණු වාර්තාවකි.2003 ලෝක කුසලාන එක්දින තරගයකදී ද වාස් එලෙස විස්කම් පෑවේය. ඒ බංග්ලාදේශය හා පැවැති තරගයේදී මුල් පන්දු තුනේදී පිට පිට කඩුලු තුනක් දවාලීමෙනි.1994 දී පාකිස්තානය සමඟ පැවැති තරගයකදී ටෙස්ට් වරම් ලද වාස් පාකිස්තානය සමඟ වූ තරගයකින්ම සමුගැනීම සටහන් කිරීම ද සුවිශේෂත්වයකි. ටෙස්ට් තරග 110 කට සහභාගිවී ඇති ඔහු එහිදී කඩුලු 355 ක් බිඳ දමා ඇත. එම කඩුලු සංඛ්‍යාව අතරට කඩුලු 05 බැගින් ලබාගත් අවස්ථා 12 ක්ද, කඩුලු 10 බැගින් ලබාගත් අවස්ථා දෙකක් ද අයත් වේ.පිතිකරුවකු ලෙසින් ද ඔහු අනූපමේය සේවයක් සිය පිල වෙනුවෙන් ඉටුකැර අත. ඔහු ටෙස්ට් තරගවලදී ලකුණු 3,085 ක් රැස්කරගෙන ඇති අතර ඒ 97 වැනි ටෙස්ට් තරගයේදී ලබාගත් අමරණීය ශතකය ද සමඟිනි.චමින්ද වාස් ගේ වාර්තා අතරට යෑම ද එක් අතකින් කි‍්‍රකට් ලෝලියකු ගේ අමන්දානන්දයට හේතු වන්නකි.ටෙස්ට් පිටියෙන් සමුගත්ත ද එක් දින හා 20 යි 20 තරග සඳහා කී‍්‍රඩා කිරීමට ඔහු සැදී - පැහැදී සිටී.2011 ලෝක කුසලාන තරග ඔහුගේ අවසන් බලාපොරොත්තුවයි. එක්දින තරග පන්දු යවන්නකු ලෙස ද ලකුණු ලබාදීමේ ප‍්‍රතිශතය අතින් ඔහු සැකසුරුවම්ය.නව නායක සංගක්කාර ද එක්දින තරගවලදී වාස් ගැන බලාපොරොත්තු දල්වා හිඳී. එම බලාපොරොත්තු නිවී නොයේවා යන්න කි‍්‍රකට් කී‍්‍රඩාවට ආදරේ ඇති කාගේත් පැතුමයි.- රෝහණ</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>26</day>
    </date>
    <link>http://www.silumina.lk/2009/07/26/_art.asp?fn=ay0907261</link>
    <topic>දැනුම උත්සාහයත් එක්ක බද්ධ වෙන්න ඕනෑ</topic>
    <author>රූපාන්ති බුලත්සිංහල</author>
    <content>දැනුම උත්සාහයත් එක්ක බද්ධ වෙන්න ඕනෑනමට ගැළපෙන ‘මහ’ රෝහලක් ඌවටත්තම නිර්මාණාත්මක කුසලතාවට මුල් තැන දීමට ලෙනින්සන් කුඩා කාලයේ සිට හුරු වූයේය. පොතපතේම එළඹ සිටීමට වඩා යමක් අත්හදා බලමින් ඒ ඔස්සේ තම දැනුම දියුණු කිරීමට හැමවිටම ඔහු උත්සහ කෙළේය.”මම අධ්‍යාපනයේ අදක්‍ෂයෙක් නොවේ. පාසලේ කි‍්‍රයාකාරකම් මම ඉතා හොඳින් කළා. මගේ ගම පිළියන්දල, මේ නිසා මම පාසල් ගියෙත් පිළියන්දලමයි. මුලින්ම පිළියන්දල ප‍්‍රාථමික විද්‍යාලයේ අධ්‍යාපනය ලැබුවා. පස්වෙනි ශ්‍රේණියෙන් පස්සෙ පිලියන්දල ධර්මරාජ විද්‍යාලයට මාව ඇතුළත් කළා.පාසල් අවධියේ ඉඳලම මම චිත‍්‍රවලට ගොඩක් ආස කළා. මට පුළුවන් විදිහට මම චිත‍්‍ර ඇන්දා. ගුරුවරයෙක් කියලා විශේෂයෙන් කෙනෙක් හිටියේ නැතත් හැමෝම මගේ නිර්මාණ අගේ කළා. ඒ විතරක් නෙවෙයි අම්මා වෙරෝනිකා පෙරේරාත් තාත්තා සයිමන් පෙරේරාත් මගේ වැඩවලට උදව් කළා. ඒක මට ලොකු ශක්තියක් වුණා. නවදෙනෙකුගෙන් යුත් පවුලේ බාලයා මම නිසා වැඩිමහල් සහෝදර සහෝදරියන්ගේ උපකාරයත් මට ලැබුණා.සිතුවම් ඇඳීමට වගේම නොයෙක් අත්කම් නිර්මාණ කරන්නත් මා තුළ හැකියාවක් තිබුණා. සාමාන්‍ය පෙළ සමත් වුණත් උසස් පෙළ කරන්න තරම් මගේ ආසාවක් තිබුණෙ නෑ. මම හිතුවා දෑතේ කර්මාන්තයකට යොමුවෙන්න පුහුණුවක් ලබා ගන්න ඕනෙ කියලා. කුඩා කාලෙ ඉඳලම කාගෙවත් යටතේ රැකියාවක් කරන්න මට අවශ්‍ය වුණේ නැහැ. ජාතික තරුණ සේවා සභාවට අනුයුක්ත ආයතනයක ඉලෙක්ටෙ‍්‍රානික් විද්‍යාව පිළිබඳ පාඨමාලාවක් මම හැදෑරුවා. ඒක ඉක්මනින් ඉගෙනගන්න බැරි විෂයක්, ඉවසීම නැත්නම් කොහෙත්ම කරන්න බැහැ. මම ඉතාම ඕනෑකමින් ඉලෙක්ටෙ‍්‍රානික විද්‍යාව හැදෑරුවා.ගෙදර තිබුණු කැඩුණු ඉලෙක්ටෙ‍්‍රානික් උපකරණ මංම හදාගන්න යොමු වුණේ පාඨමාලාවෙන් ලැබුණ දැනුම නිසා. පාඨමාලාවෙ උගන්නනකම් ඉන්නෙ නැතුව අත්හදා බැලීමෙන්ම යම් යම් උපකරණ අලුත්වැඩියා කරන්නත් මම යොමු වුණා. මං හිතන්නේ ඕනෑම පාඨමාලාවකින් අපිට දැනුම ලබලා දෙන්න පුළුවන් ප‍්‍රමාණය සියයට හතළිහයි. ඉතිරි සියයට හැටම අපි ලබාගන්න ඕනෙ අපේ උත්සාහය මත. අපේ උනන්දුව නැතුව ඉදිරියට යන්න කොහෙත්ම බැහැ.පාඨමාලාව අවසන් වුණාට පස්සෙ මමත් රැකියා පෝලිමේ සාමාජිකයෙක් වුණා. ඒත් මම රැකියාවක් සොය සොයා ගෙදරට වෙලා තැවි තැවී සිටියෙ නැහැ. මේ අතරතුර තමයි ගෙවල් වලට ගිහිල්ලා ඉලෙක්ටෙ‍්‍රානික් උපකරණ අලුත්වැඩියා කරන්න මම යොමු වුණේ. මුලදි නම් ඒක ඒ තරම් ලේසි කාර්යයක් වුණේ නැහැ. පස්සෙ මං මේ රස්සාවට පුරුදු වුණා.මුලදි වැඩ හම්බ වුණේ දැන හැඳුනුම්කම් මත. එක වැඩක් හොඳට කරලා දුන්නහම තවත් අය වැඩ අරගෙන මගෙ ළඟට ආවා. එහෙම තමයි මට මුලදි ඇණවුම් ලැබුණේ. මා වටා පෞද්ගලිකව වෙළෙඳ පොළක් නිර්මාණය කර ගැනීම එතරම් පහසු කරුණක් වුණේ නැහැ. එහෙත් පියවරෙන් පියවර ඒ තත්ත්වය උදාකර ගැනීමට මට හැකිවුණා. දිනෙන් දින ටී.වී. රේඩියෝ හදන්න මා සොයා එන පිරිස වර්ධනය වුණා. වැඩ අධිකවීම නිසා අත් උදව්වට යාළුවන්ගේ සහය ලබා ගත්තා. ඒත් වැඩිපුර රාජකාරිවල නියැලුණේ මමයි.රාජකාරි කටයුතු වැඩි නිසා ගෙදර පුංචියට වැඩ පොළක් පටන් ගත්තා. අම්මගේ සහයෝගය මේ සඳහා ලැබුණා. ලැබෙන ඇණවුම් වැඩිවුණාම රාති‍්‍ර කාලය පවා මිඩංගු කරන්න මට සිද්ධ වුණා.රේඩියෝ, ටී.වී අලුත්වැඩියාවෙන් ලැබෙන සෑම මුදලක්ම මම ඉතුරු කරගත්තා. අත් උදව්කාරයන් අරගෙන මේක කරන්නත් අමාරුයි. හොඳ ගනුදෙනුකරුවන් පිරිසක් ඇති කර ගැනීමට නම් තමන් කර්මාන්තය පිළිබඳ හොඳ අවබෝධයෙන් ඉන්න ඕනෙ.මේ අතරතුර ලෙනින්සන් චිත‍්‍ර ඇඳීමේ කලාව ප‍්‍රගුණ කෙළේය. ලෑලි මත රූප ඇඳ කැපීමට හෙතෙම හුරුවිය. නව හැකියාවෙන් ඕනෑම නිර්මාණයක් කිරීමට හැකි බව ඔහු තේරුම් ගත්තේය. රේඩියෝ ටී.වී අලුත්වැඩියාවට අමතරව තවත් කර්මාන්තයකට යොමු විය හැකි මාර්ගයක් මේ ඔස්සේ උදා කර ගැනීමට ඔහුට අවස්ථාව උදා විය.”මුලින්ම මම ලෑලි මත චිත‍්‍ර ඇන්දෙ විනෝදාංශයට වගේ. ඒත් මට පස්සෙ හිතුණා අලුත් කර්මාන්තයකට යොමු වෙන්න ඕනෙ කියලා. මම ටිකෙන් ටික නව කර්මාන්තයට පිවිසුණා. ලී පුවරු මත ඇඳි නැට්ටුවෝ, සත්තුන්ගේ රූප ඒ ස්වරූපය අනුව කපා පාට කිරීම තමයි මම මුලින්ම කළේ. මේ අතරතුර මැෂින් එකක් ගත්තා. මේ සඳහා මට ලොකු අයියා ඒ. ඩබ්ලිව් පෙරේරා උදව් කළා.මේ කාලෙදි තමයි මගේ ඇස්වල දුර්වලකමක් ඇති වුණේ. මේ නිසා සියුම් දේවල් කිරීම මට අපහසු වුණා. රේඩියෝ, කැසට්, ටී.වී. අලුත්වැඩියාව නතර කරන්නට සිදුවුණා. මේ වෙන විට ඒ කර්මාන්තයෙන් ඉතිරි කරගත් රුපියලන් තිස්දාහක මුදලක් මා සතුව තිබුණා. මේ හැම මුදලක්ම යොදා අලුත් ව්‍යාපාර කටයුත්තක් කිරීමට මා හිතා ගත්තා”ව්‍යාපාරයක් ලෙස ලී විසිතුරු නිර්මාණය කිරීමට ලෙනින්සන් තීරණය කළේ මේ අවස්ථාවේදීය. ලකී හැන්ඩ්ක‍්‍රාෆ්ට් නමින් අලුත් ව්‍යාපාරය කල එළි බැසීය. මුල් ව්‍යාපාරය මෙන් සියල්ල තනිව කර ගැනීමට ඔහුට නොහැකි විය. මේ නිසා චිත‍්‍ර ශිල්පය පිළිබඳ මෙන්ම කැටයම් කලාව ගැනද හැකියාව ඇති පිරිසක් බඳවා ගත්තේය.ලෙනින්සන්, බිරිය සහ දියණි සමඟ එක්වවිසිතුරු ලී භාණ්ඩ වර්ණ ගැන්වීමට සුදානම් කරමින්මුලින් කළ ඉලෙක්ටෙ‍්‍රානික් කර්මාන්තය නවතා දැමුවත් ඉන් පාඩුවක් නම් මට වුණේ නැහැ. ලකී හැන්ඩ් ක‍්‍රාෆ්ට් වල වැඩ හොඳින් කරගෙන ගියා. ගෑනු ළමයි, පිරිමි ළමයි මගේ ව්‍යාපාරේ වැඩ කළා. හැමෝම හොඳින් මහන්සි වෙලා වැඩ කළා. නිමා කරන කෑලි ගණන අනුව තමයි ඔවුන්ගේ මාසික වැටුප තීරණය වුණේ.දුර බැහැර වල ඉඳ පැමිණි සේවක සේවිකාවන්ට ඉදුම් හිටුම් පවා මම සැපයුවා. සාමාන්‍යයෙන් උදේ 8.30 ට සේවය පටන්ගන්නේ සවස 5 වෙන කොට වැඩ අවසන් කළා. ඉක්මනින් ඉවර කරන්න ඕනෙ ඕඩර් එකක් ලැබුණහම රෑ වෙනකම් වැඩ කළා. හැම සේවකයෙක්ම ඉතාමත් කැපවීමෙන් වැඩ කළා.රූප කැපීම, වැලි කඩදාසි වලින් මැදීම, පාට කිරිම මේ හැම දේම ඉතාම ක‍්‍රමානුකූලව සිදුවිය යුතුය. නිර්මාණ ලක්සලට මෙන් ම අපනයන සමාගම්වලටත් ලබා දුන්නා. හොඳ ආදායමක් මේ මගින් හිමිකරගන්න හැකිවුණා. සමහර වේලාවට ලැබෙන ඇණවුම් බාරගන්න බැරි තරමට. සමහර ඒවා බාර ගත්තත් වෙලාවට දෙනකම් ඉස්පාසුවක් නැහැ.”1997 ලෙනින්සන් විවාහ දිවියට ඇතුළත් වුණේ ජයන්තා රත්නායක සමඟය. ඇගෙන් ලෙනින්සන් ගේ ව්‍යාපාර දිවිය තවත් ඔප වැටිණි. ඇය ද නිර්මාණකරණයට දක්ෂය.“මට ජයන්තාගෙන් ලැබුණේ ලොකු සහයෝගයක්. ඇයත් මේ නිර්මාණවලට දායක වෙනවා. ඒක මට ලොකු සහනයක්. මම පේන්ට් බඩු ගේන්න කොළඹ ආවහම ව්‍යාපාරය බලාගත්තෙ ඇයයි.මේ අතරතුර 2004 දී ලෙනින්සන්ට අලුත් අත්දැකීමකට මුහුණදීමට අවස්ථාව උදාවිය. කාර්යය එතරම් සරල නොවූවත් එහි තිබෙන නැවුම් බව නිසා ඔහුට එය දිගටම කරගෙන යාමට හැකියාව ලැබිණි.“ධර්මසිරි හෙන්ගොඩගේ මහතාගේ මඟ පෙන්වීම මත ගොඩගේ පොත් මැදුරේ ගණිතාගාරයට ගණිත උපකරණ සෑදීමට ඇණවුම මට ලැබුණා. මේ තරමක් අපහසු වුවත් හරිම නිර්මාණාත්මකයි. දරුවන්ට එපාවූ විෂයක් වන ගණිතය, විවිධ නිර්මාණාත්මක ක‍්‍රම උපයෝගී කරගෙන දරුවන්ගේ මතකයේ රැඳවීමට කරන අපූරු උත්සාහයක් ලෙසයි මම මෙය දකින්නේ. මේ සඳහා කරන නිර්මාණ සිත් ඇදගන්නා ස්වරූපයෙන් කිරීම අත්‍යවශ්‍යයි. ළදරු පාසල් යන දරුවාගේ සිට අ.පො.ස. සාමාන්‍ය පෙළ හදාරන සිසුන්ගේ ප‍්‍රයෝජනය සඳහා ගණිතමය උපකරණ මං හදනවා. එකතු කිරීමේ පුවරු පංචාස‍්‍ර කැටය, ඩොමිනෝ දාදුකැටය, ටෙසලාකරණය ගණිත හැඩ, ගණිත මේස, කැරම් බෝඩ්, මේ ආකාර විවිධ උපකරණ අපි හදනවා.“ගණිත උපකරණ හදන්න පටන්ගත්තා කියලා. මම සෙල්ලම් බඩු හදන එක නැවැත්තුවේ නැහැ. ඒකත් දිගටම කරගෙන යනවා. ගණිත උපකරණවලට පාසල් ළමයින්ගෙන් හොඳ ඉල්ලුමක් තියෙනවා. ගණිතය ආසා කරන විෂයක් කිරීමේ උපක‍්‍රමයක් ලෙසයි මා මෙය හඳුන්වන්නේ. කොහොමත් දරුවො සෙල්ලම් කරන්න ආසයිනෙ. ඒක හින්දා සෙල්ලම් කරන්න හදපු ගණිත සෙල්ලම් වලටත් එකතු කරගන්න පහසුයි. මේ උපකරණ මගින් දරුවන්ගෙ බුද්ධිය වගේ ම දැනුමත් දියුණු වෙනවා.මේ සඳහා හොඳ අලෙවියක් තියෙනවා. සමහර වෙලාවට ගණිත උපකරණවලට විශාල ඇණවුම් එනවා. ඒ අවස්ථාවේ අපි දිවා රාතී‍්‍ර නොබලා ම වැඩ කරනවා.කුඩා දරුවන්ට ප්ලාස්ටික් සෙල්ලම් බඩු වෙනුවට ලීයෙන් නිර්මාණය කළ සෙල්ලම් බඩු අරගෙන දෙන්න අම්මලා තාත්තා හුරුවෙලා. දේශීයව විතරක් නෙවෙයි විදේශීයවත් මේ සඳහා හොඳ ඉල්ලුමක් තියෙනවා. මුලින්ම මම දේශීය වෙළෙඳ පොළ පමණක් ඉලක්ක කරගෙන කළේ. ඒත් දැන් විදේශ වෙළෙඳ පොළට පවා භාණ්ඩ අලෙවි කරනවා. අනෙක් කරුණ කාගෙවත් පිළිසරණක් පතන්නෙ නැතුව මගේ ම කර්මාන්තයක් කරගෙන යාමට මට ලැබුණ ශක්තිය, රටක, සමාජයක, ගෙදරක දියුණුවට අවශ්‍ය වෙන්නෙ ඒ වගේ ආත්ම ශක්තියක්.”රූපාන්ති බුලත්සිංහලඡායාරූප - සුදම් ගුණසිංහ</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>26</day>
    </date>
    <link>http://www.silumina.lk/2009/07/26/_art.asp?fn=ay0907262</link>
    <topic>නමට ගැළපෙන ‘මහ’ රෝහලක් ඌවටත්</topic>
    <author>ඌව පළාතේ සංචාරයකින් පසු ලිව්වේ</author>
    <content>දැනුම උත්සාහයත් එක්ක බද්ධ වෙන්න ඕනෑනමට ගැළපෙන ‘මහ’ රෝහලක් ඌවටත්ඌව පළාතේ සුව සේවාව අතින් අද ඉහළම මට්ටමේ පවතින්නේ බදුල්ල මහ රෝහලයි. කොළඹ මහ රෝහල පේරාදෙණිය රෝහල හැරුණු විට අද මෙරට සෞඛ්‍ය ක්ෂේත‍්‍රයේ ඉහළ මට්ටමේ පවතින රෝහල ලෙස බදුල්ල ඌව මහ රෝහල හැඳින්විය හැකිය.පසුගිය වසර 2, 3 ඇතුළතදී බදුල්ල රෝහලේ දියුණුවට වැයකර ඇති මුදල රුපියල් කෝටි 85 කට අධිකය.බදුල්ල මහ රෝහලේ වැඩ බලන අධ්‍යක්ෂ වෛද්‍ය මධුභාෂිණි කරුණාරත්න මහත්මිය පවසන පරිදි අද බදුල්ල රෝහලෙන් ඌව පළාතේ නැගෙනහිර පළාතේ හා මධ්‍යම පළාතේ ලක්ෂ 15 කට පමණ සෙත සැලැසෙයි. දිනකට ශල්‍යකර්ම 30 - 50 අතර සිදුවේ. මසකට දරු උපත් 700 ක් පමණ සිදුවෙන බව වෛද්‍යවරු පවසති.බදුල්ල රෝහලේ නව ශල්‍ය වාට්ටු සංකීර්ණය සහිතබාහිර රෝගී අංශය ඇතුළත් නව ගොඩනැඟිල්ලබදුල්ල නගර මධ්‍යයේ ඇති ඌවේ ප‍්‍රධාන රෝහල වන මෙයට දිනකට නේවාසික ප‍්‍රතිකාර සඳහා ඇතුළු වෙන රෝගින් සංඛ්‍යාව 250 - 300 ක් වෙති. බාහිර රෝගි අංශයෙන් දිනපතා 1000 - 1300 ක් පමණ ප‍්‍රතිකාර ලබති. අවට ඇති රෝහල් 17 කින් අසාධ්‍ය රෝගීහු බදුල්ලට මාරු කෙරෙති.රෝහලින් වසරකදී සිදු කෙරෙන වෛද්‍ය පර්යේෂණ ප‍්‍රමාණය 650000 කි. වසරකට වෛද්‍ය සායන 7900 ක් පමණ පැවැත්වේ. එක්ස් කිරණ පරීක්ෂණවලට පසුගිය වසරේදී ලක් කෙරුණු සංඛ්‍යාව 67890 ක් විය.ගිලන් රථ 9 ක සේවය ලබාගන්නා මේ රෝහලේ දිනකට රෝගින් 1300කට පමණ නේවාසික පහසුකම් සැලැසෙයි. ශල්‍යාගාර 10ක් රෝහල සතු වන අතර ඉදිරි වසර ඇතුළත නව ගොඩනැගිලි විවෘත වූ විට ශල්‍යාගාර ගණන 14 දක්වා වැඩි වේ.රෝහලට මෑතදී ලැබුණු නව ගොඩනැගිලි වෛද්‍ය උපකරණ නිසා ඌවේ ජනතාවගේ පූර්ණ සුව සෙත පිණිස අපහසුතාවකින් තොරව කටයුතු කිරීමට රෝහලේ වෛද්‍යවරුන්ට අවස්ථාව ලැබී තිබේ. විශේෂඥ වෛද්‍යවරු 28 ක් සහ වෛද්‍යවරු 140 ක් මෙහි සේවය කරති. සියලුම ක්ෂේත‍්‍රවලට අදාළ සායන සතිපතා 30 ක් පමණ පැවැත්වේ. සායන සඳහා වැඩියෙන්ම එක් වන්නේ දුෂ්කර ප‍්‍රදේශවලින් වීම විශේෂත්වයකි.සෞඛ්‍ය ඇමැති නිමල් සිරිපාල ද සිල්වා මහතාගේ මෙහෙයවීම මත පසුගිය වසර 2 - 3 ඇතුළත බදුල්ල රෝහලේ වේගවත් සංවර්ධනයක් සිදුවිය.පසුගිය සමයේදී රෝහලට ලැබුණු වැදගත්ම සායන ගොඩනැගිල්ල වන්නේ පිළිකා වාට්ටු සංකීර්ණයයි. ඌව සහ ඒ අවට පළාත්වල කිසිවකුට දැන් මහරගම පිළිකා රෝහලට නොගොස් බදුල්ලේදී අවශ්‍ය උපරීම ප‍්‍රතිකාර ලබාගත හැකිය. එම ගොඩනැගිල්ලේ වියදම රුපියල් දස ලක්ෂ 63 කි.නව ඖෂධ ගබඩා සංකීර්ණයඒ සමඟම නව ලේ බැංකු ගොඩනැගිල්ලක් ද මෙහි ඉදිකර තිබේ. ලේ පරිත්‍යාගශීලීන්ගෙන් ලේ ලබාගැනීමට වැඩ සටහන් ද මේ ලේ බැංකුව කි‍්‍රයාවට නංවයි.විශේෂඥ වෛද්‍ය නිල නිවාස සංකීර්ණයක් ද ඉදි වෙමින් තිබේ. තට්ටු 3 කින් යුත් මේ ගොඩනැගිල්ල ඉදිකිරීමට රුපියල් දස ලක්ෂ 50 ක් වැය වෙයි.රෝහලට සහ ඌවට අවශ්‍ය ඖෂධ කලට වේලාවට ලබාදීම පිණිස ඖෂධ ගබඩා සංකීර්ණයක් ද ඌව බදුල්ල රෝහල් භූමියේ ඉදිවී ඇති අතර එහි වියදම රුපියල් දසලක්ෂ 48 කි.ඌව පළාතේ එකම නව ඔක්සිජන් ගබඩාව ද දැන් බදුල්ල රෝහල අසල පවතී. එය ද නවීකරණය කර ඇත. බදුල්ල රෝහලටත් අවට රෝහල්වලටත් ශල්‍යකර්ම වලදී ඔක්සිජන් ලබාදීම මෙමඟින් සිදු කරයි.රෝහලේ වැඩ බලන අධ්‍යක්ෂ මධුභාෂිණි කරුණාරත්න මහත්මිය පවසන පරිදි රෝහලේ විශාලතම ගොඩනැගිල්ල දැන් ඉදිවෙමින් පවතී. එය මහල් 5 කින් සමන්විත වන අතර එහි සම්පූර්ණ වියදම රුපියල් දස ලක්ෂ 400 කි.යටම තට්ටුව බාහිර රෝගී අංශයට වෙන් වේ. ඊළඟ තට්ටුව දන්ත හා උගුර කන නාසය පිළිබඳ සායන වලට වෙන් වේ. හෘද රෝග ඒකකයක්, දැඩි සත්කාර ඒකකයක්, ශල්‍යාගාර මෙහි අන්තර්ගත වේ.වැඩ බලන අධ්‍යක්ෂිකාමධුභාෂිණි කරුණාරත්නමේ සඳහා රතු කුරුස සමාජය ආධාර කරන අතර රුපියල් දස ලක්ෂ 100 ක වෛද්‍ය උපකරණ ද රෝහල සඳහා ලබාදීමට යෝජිතය. ඊට අමතරව මෙහි ගෙවන කාමර ද පිහිටුවන අතර මුල් පෙළේ දේශන ශාලාවක් ද ආපන ශාලාවක් ද මේ ගොඩනැගිල්ලේ අන්තර්ගත වේ.විදුලි ජනක යන්ත‍්‍රයක් සෝපාන දෙකක් ඔක්සිජන් ටැංකියක්, හදිසි ගිනි නිවන පද්ධතියක්, නව දුරකථන හුවමාරුවක් මෙම නව ගොඩනැගිල්ලට අනුබද්ධව රෝහලට ලැබේ. මෙම නව ගොඩනැගිල්ල ඉදිවූ විට දැනට බාහිර රෝගී අංශයේ ඇති තදබදය අඩුවී රෝගියාටත් රෝගින් සමග එන ඥාතින්ටත් වඩා පහසුවක් ලැබෙන බව ද රෝහල් අධ්‍යක්ෂවරිය පවසයි.මීට අමතරව දුරකථන කුටි පද්ධතියක් ද සවි කිරීමට පියවර ගැනෙයි.ඖෂධ ගබඩා සංකීර්ණයේ දෙවැනි අදියර ළමා වාට්ටු 2 ක් සහිතව දැන් ඉදිවෙමින් පවති. තට්ටු 5 කින් සමන්විත මෙහි සම්පූර්ණ වියදම රුපියල් ලක්ෂ 38 කි. මේ නව ගොඩනැගිල්ලේ පිහිටුවන ළමා වාට්ටුවේ ඇඳන් 40 කි.මෙම සියලු කටයුතු සඳහා සෞඛ්‍ය ඇමැති නිමල් සිරිපාල ද සිල්වා මහතා පූර්ණ සහාය දක්වන බවත් එසේ නොවන්නට බදුල්ල රෝහලට මේ තත්ත්වය නොලැබෙන බවත් වැඩ බලන අධ්‍යක්ෂවරිය අවධාරණය කරන්නීය.මේ අතර අංග සම්පූර්ණ මානසික වෛද්‍ය ඒකකයක් සහිත තවත් තට්ටු 4 ක ගොඩනැගිල්ලක් ද දැන් ඉදිවෙමින් පවතී. එයට අනුබද්ධව ළය චිකිත්සාගාරයක්, හෘද ඒකකය හා නේවාසික වෛද්‍යවරුන් සඳහා ඇමතුම් කාමර 8 ක් ද මෙම නව ගොඩනැගිල්ලේ අන්තර්ගත කිරීමට සැලැසුම් කර තිබේ. එහි සම්පූර්ණ ඇස්තමේන්තු වියදම රුපියල් කෝටි 20 කට ආසන්නය.රෝහලේ ඵලදායිදාව උපරීම මට්ටමින් පවත්වාගෙන යාමට වැඩ බලන අධ්‍යක්ෂවරිය පියවර ගෙන තිබේ.දැනට මාසෙකට රුපියල් කෝටි 75 ක් බදුල්ල රෝහලේ ඖෂධ සඳහා වැයවෙයි. මීට අමතරව සේවක සුබසාධනය සඳහා පියවර රැසක් ගැනීමට ද වැඩ බලන අධ්‍යක්ෂවරිය පියවර ගෙන තිබේ.බදුල්ල රෝහලේදී අපට හමුවූ හිටපු ප‍්‍රධාන සෞඛ්‍ය කළමනාකාර නිහාල් ගුරුගේ මහතා පැවැසුවේ, මීට වසර 5 කට පෙර මේ රෝහල පැවතුණේ ඉතා පහළ සේවා මට්ටමක බවයි.බදුල්ලේ නව පිළිකා රෝහලනිමල් සිරිපාල ඇමැතිතුමා සෞඛ්‍ය ඇමැති වුණාට පස්සේ රෝහල දියුණු කරන්න පටන් ගත්තා. වත්මන් අධ්‍යක්ෂවරියත් වෛද්‍යවරුත් සේවකයෝත් ඊට පූර්ණ සහාය දෙනවා. ඒ නිසා අද බදුල්ල රෝහල තියෙන්නේ රටේ අනෙක් රෝහල් අතර ඉහළම තැනක. අපේ සේවක එකමුතුව මගින් රෝහලේ සියලු කටයුතුවලට පූර්ණ සහාය ලැබීම වැදගත් යැයි ද ගුරුගේ මහතා පැවැසීය.මේ අතර මෙහිදී අපට හමුවූ රෝහලේ නේවාසික ප‍්‍රතිකාර ලබන වැලිමඩ පදිංචි මංජුල ජීවන්ත සතරසිංහ මහතා පැවැසුවේ දැන් බදුල්ල රෝහලේ පහසුකම් උපරීම මට්ටමක පවතින බවයි.“වැලිමඩින් මාව මෙහාට එව්වා. ස්කැනර් ලේ මුත‍්‍ර ඇතුළු පරීක්ෂණ රාශියක් මෙහිදී කළා. ලෙඩේට මුල වෛද්‍යවරුන් හොයාගත්තා. ඔපරේෂන් එකක් කළා” ඔහු පැවසුවේ වෙදකම හා හෙදකම යන දෙකම මේ රෝහලේ නොඅඩුව ලැබෙන බවයි.රෝහලේදී අපට හමුවූ නේවාසික රෝගින් සහ බාහිර රෝගින් බොහෝ දෙනා පැවසුවේ රෝහලේ හෙදකම සැත්කම් කටයුතු මනාව සිදුවෙන බවයි.“මේ ඉස්පිරිතාලය අපිට ලොකු සම්පතක්. මේක නැත්නම් අපිට නුවර යන්න වෙනවා. රස්තියාදුව. මුදල් කොච්චර වැය වෙනවද. රෝහල තවත් දියුණු වෙනවා. ඒක අපට කොච්චර ලොකු දෙයක් ද.”ඒ සමඟම ඌව පළාතේ ප‍්‍රධාන රෝහල් 12 ක් සංවර්ධනය සඳහා ද පසුගිය වසර හතරක කාලය ඇතුළත රුපියල් කෝටි 28 ක මුදලක් වැය කර තිබේ. ඒ අනුව දියතලාව මූලික රෝහල සඳහා රුපියල් කෝටි 8.5 ක මුදලක් වැය කර තිබේ.දියතලාව මූලික රෝහලේ බාහිර රෝගි අංශය ඉදිකිරීම, දැඩි සත්කාර ඒකකය ඉදිකිරීම, විශේෂඥ නිල නිවාස ඉදිකිරීම හා ජල ටැංකි ඉදිකිරීම සඳහා මේ මුදල වැය කර තිබේ.මීට අමතරව මහියංගනය රෝහලේ පහසුකම් වැඩි කිරීමට වැයකර ඇති මුදල් කෝටි 11.5 කට අධිකය. එමගින් මහියංගන රෝහලේ වායු සමනය සහිත මාතෘ වාට්ටු සංකීර්ණයක් ශල්‍යාගාරයක් ඉදිකර තිබේ. සූතිකාගාරයක් නොමේරූ ළදරු ඒකකයක් දැඩි සත්කාර ඒකකයක් මේ මාතෘ වාට්ටුව සංකීර්ණයට ඇතුළත් විය. එය පසුගියදා ජනාධිපති මහින්ද රාජපක්ෂ මහතා අතින් ජනතා අයිතියට පැවරිණි.ඒ සමගම සීමාවාසික වෛද්‍ය නිල නිවස ද සෞඛ්‍ය වෛද්‍ය නිලධාරී නිල නිවස ද අලුතින් ඉදිකර ඇත. බිබිල මූලික රෝහලේ මාතෘ වාට්ටු සංකීර්ණය ඉදිකිරීම ද පසුගිය සමයේ සිදුවිය. ඒ සඳහා වැය කළ මුදල රුපියල් කෝටි 4.17 කි. මොනරාගල මූලික රෝහලේ අපහරණ පද්ධතියේ පසුගිය කාලයේ ප‍්‍රශ්න රැසක් පැවතිණි. පරිසරයට ප‍්‍රශ්නයක් නොවන පරිදි නව අපහරණ පද්ධතියක් දැන් මොනරාගල රෝහලට තිබේ. ඒ සඳහා වැය කර ඇති මුදල් රුපියල් කෝටි 3.10 කි.ඇල්ල රෝහලට දැන් නව සායන මධ්‍යස්ථානයක් ලැබී ඇත. එහි රෝගින්ට මනාව ඉඩකඩ ඇතිව සායනවලට සහභාගිවීමට අවස්ථාව ලැබේ. ඒ සඳහා ඌව පළාත් සභාව රුපියල් ලක්ෂ 108 ක් වැය කැර තිබේ. වැලිමඩ දිසා රෝහලේ බාහිර රෝගි අංශ සඳහා නව ගොඩනැගිල්ලක් අලුතින් ඉදිවී තිබේ. ඒ සඳහා පළාත් සභාව රුපියල් ලක්ෂ 107 ක් වැය කර තිබේ. බෝගහකුඹුර ග‍්‍රාමීය රෝහලේ බාහිර රෝගි අංශ නව ගොඩනැගිල්ල ඉදිකිරීම ද ඒ ප‍්‍රදේශයේ ජනතාවට විශාල සෙතකි. ඒ සඳහා පළාත් සභාව රුපියල් ලක්ෂ 85 ක් වැය කර තිබේ.ඉදිවෙමින් පවතින මනෝ චිකිත්සක ඒකකය සහළය චිකිත්සාගාරයමේ සියලු කටයුතුවලින් ඌවේ පළාත් සභාව ග‍්‍රාමීය හා අර්ධ නාගරික ජනතාවගේ සුව සෙත ඉහළ නැංවීම් පිණිස විශාල සේවයක් කර ඇත.විශේෂයෙන් මාතෘ වාට්ටු ඉදිකිරීම් නිසා දුෂ්කර ප‍්‍රදේශවල ජීවත්වන අඩු ආදායම් ලබන මවුවරුන්ට දරු ප‍්‍රසූතිය සඳහා බදුල්ලට හෝ වෙනත් ප‍්‍රධාන රෝහල්වලට යාම අවශ්‍ය නොවේ. සියලු පහසුකම් දැන් ඉහත ප‍්‍රධාන රෝහල්වල සකස්කර ඇත. සර්ප දෂ්ටන, හදිසි අනතුරු, කෘමිනාශක විෂවීම් ආදියට ද ප‍්‍රතිකාර ද අඩුවක් නැතිව ඉහත රෝහල්වලින් ලබාදීමට පියවර ගෙන ඇත.මේ අතර ඌව පළාත් සභා සෞඛ්‍ය අමාත්‍යාංශය මගින් පළාතේ වතු රෝහල් 12 ක් රජයට පවරාගෙන එහි තත්ත්වය හා සුව පහසුකම් ප‍්‍රාදේශීය රෝහල් මට්ටමට ඉහළ දැමීමට කටයුතු යොදා ඇත.මධ්‍යම රජයේ මුදල් ප‍්‍රතිපාදන මත එම වතු රෝහල් නව ප‍්‍රාදේශීය රෝහල් ලෙස උසස් කොට මේ මස ඇතුළත විවෘත කිරීමට පියවර ගෙන තිබේ. ඒ අනුව වියදම් කර ඇති මුළු මුදල රුපියල් ලක්ෂ 550 කි.මින් පස්සර කණවැරැල්ල හා හපුතලේ දඹේතැන්න රෝහල් දැනට ම රජයට පවරාගෙන තිබේ. ඒවායේ නව ගොඩනැගිලි ඉදිවේ. රෝගීන්ට නව පහසුකම් රැසක් නව සායන ද කි‍්‍රයාත්මක කෙරේ.මීට අමතරව ඔහිය උඩවේරිය රෝහල, වැලිමඩ ඩවුන්සයිට් රෝහල, පස්සර මහදෝව රෝහල, ඌව පරණගම කර්කිලස් රෝහල, වැලිමඩ හග්ගල වතු රෝහල, බණ්ඩාරවෙල පුනාගල රෝහල, හාලිඇළ උණුගල්ල රෝහල, බදුල්ල තෙල්බැද්ද රෝහල, බදුල්ල සානියා රෝහල, බණ්ඩාරවෙල ඌව හයිලන්ඩ් රෝහල යන රෝහල් රජයට පවරා ගත් රෝහල් අතර වේ.මේ වතු රෝහල් වලින් වැඩිම මුදලක් වැය කර ඇත්තේ බණ්ඩාරවෙල පුනාගල රෝහලටය. ඒ මුදල රුපියල් ලක්ෂ 90 කි.මීට අමතරව ඔහිය උඩවේරිය වතු රෝහලට රුපියල් ලක්ෂ 70 ක්ද, හාලිඇළ උණුගල්ල රෝහලට ලක්ෂ 50 ක්ද සංවර්ධන කටයුතු සඳහා ලබා දී තිබෙන බව ඌව පළාතේ සෞඛ්‍ය අමාත්‍යාංශය පවසයි. අනෙක් සියලු වතු රෝහල් ප‍්‍රාදේශීය රෝහල් මට්ටමට නගා සිටුවීම සඳහා එක් රෝහලකට රුපියල් ලක්ෂ 20 සිට 40 දක්වා වැය කරනු ලැබේ.මේ සියලු කටයුතු මඟින් වතු ආශි‍්‍රත සිංහල දෙමළ ජනතාවට හොඳ සෞඛ්‍ය පහසුකම් මෙන්ම සුබ සාධන පහසුකම් ලබාදීමට අවස්ථාව ලැබී ඇත. මුළු ඌවේම සෞඛ්‍ය ප‍්‍රගතිය නිසා පොදුවේ ඌව පළාතේ හා අවට ප‍්‍රදේශවල පුද්ගලයන් ලක්ෂ 15 කට පමණ සෙත සැලසි තිබේ.ඌව පළාතේ සංචාරයකින් පසු ලිව්වේනිහාල් පී. අබේසිංහසේයාරූ - ඉන්ද්‍රජිත් පෙරේරා</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>26</day>
    </date>
    <link>http://www.silumina.lk/2009/07/26/_art.asp?fn=aj0907261</link>
    <topic>ඕනෑම ආර්ථික අර්බුදයකට මුහුණ දෙන්න එල්.බී. ෆිනෑන්ස් සූදානම්</topic>
    <author>- විධායක අධ්‍යක්ෂ නිරෝෂන් උඩගේ</author>
    <content>ඕනෑම ආර්ථික අර්බුදයකට මුහුණ දෙන්න එල්.බී. ෆිනෑන්ස් සූදානම්මහජන බැංකුවේ නැඟෙනහිර සේවා ව්‍යාප්ත කරයිපී.ජී. මාටින් සභාපතිට ගෞරව සම්මානඑතෙර අධ්‍යාපන වරම්හොඳම සැපයුම්කරු සම්මානය ග්ලැක්සෝස්මිත්ක්ලයින් සමාගමටබස්නාහිර පළාත් කෘෂිකර්ම ප‍්‍රවර්ධන සතිය හෙට සිටශ‍්‍රී ලංකාවේ ප‍්‍රථම සැටලයිට් ටෙලිවිෂන් අධ්‍යාපනික පාලම පාසල් 1000ක් යා කරයිඅධි තීව‍්‍රතාවකින් යුතු සන් ලංකා HID විදුලි ලාම්පු- විධායක අධ්‍යක්ෂ නිරෝෂන් උඩගේවිවිධ අභියෝග මැද වුවද එල්.බී. ෆිනෑන්ස් ආයතනයට ගෙවී ගිය වසර ඉතා සාර්ථක බව ද වැඩි වූ පොලි අනුපාත මෙන්ම උද්ධමනය ඇති කළ අයහපත් බලපෑම් මැද ආයතනය කැපී පෙනෙන වර්ධනයක් ලබා සිටින බව සමාගමේ විධායක අධ්‍යක්ෂ නිරෝෂන් උඩගේ මහතා කියයි.2008/2009 වසරේ සමාගම අත්කර ගත් වාර්තාගත ප‍්‍රතිඵල සම්බන්ධයෙන් ප‍්‍රකාශයක් නිකුත් කරන උඩගේ මහතා අනාගතය දෙස ධනාත්මකව බැලීමටත් මතුවෙන ඕනෑම අභියෝගයකට සාර්ථකව මුහුණදීමට සූදානමින් සිටින බවත් කීය.ගතවුණු වසරේදී රුපියල් මිලියන 3580 දක්වා වූ ආදායම් වර්ධනයක්, රුපියල් මිලියන 360 ක ශුද්ධ ලාභයක්, සියයට 10.96 ක කොටස් සඳහා ඉපැයීමක්, සියයට 30 ක වත්කම් වර්ධනයක් වගේ ම සියයට 31 ක තැන්පතු වර්ධනයක් ලබාගන්නටත් අපිට හැකි වුණා. අවුරුද්ද පුරාම අපි ලබපු මේ ශක්තිමත් වර්ධනය අපිට ඉතාමත් වැදගත්.වෙළෙඳ පොළේ පවතින ඕනෑම අභියෝගයකට සාර්ථකව මුහුණදීමේ හැකියාව අපිට ඇති බව ඔප්පු කර පෙන්වන්න පුළුවන් හොඳම සාධකය එයයි. පසුගිය වසර කීපය තුළදී අපි සකස් කළ ශක්තිමත් උපාය මාර්ගවලින් යුත් පදනම වගේ ම ව්‍යාපාරයේ මූලික සිද්ධාන්ත හා ප‍්‍රතිපත්ති ඉතාමත් නිවැරැදිව හැසිරවීම අපගේ මෙම සාර්ථකත්වයට මූලිකව ඉවහල් වුණා.ගතවූ වසරේදී සමාගමේ ණය ලබාදීමේ කාර්යයන් අතර සුළු පරිමාණ මූල්‍ය පහසුකම් සඳහා සැලකිය යුතු තැනක් ලබාදී තිබෙනවා. අපගේ අනෙකුත් ණය පහසුකම් ලබාදීමේ කි‍්‍රයාකාරකම්වලට අමතරව විශේෂයෙන් ම කෘෂි කර්මාන්තය හා සම්බන්ධ සුළු පරිමාණ මූල්‍ය පහසුකම් සලසාදීම කෙරෙහි අපි යොමු කළ අවධානය විශාලයි.එහිදී අපිට පෙනී ගියා මෙම අංශය මූල්‍ය සමාගම්වල එතරම් අවධානයකට මෙතෙක් යොමු නොවුණත් වෙළෙඳ පොළට උචිත වන ආකාරයෙන් වර්ධනය කිරීමේ හැකියාවක් මෙම අංශයට ඇති බව. ඒ වගේම ඒ සඳහා අවශ්‍ය සම්පත් හා විශේෂ හැකියාවන් අප සමාගම සතුව තිබෙන බව ඉදිරියේදී මෙම අංශය තව දුරටත් පුළුල් කිරීමට අපි බලාපොරොත්තු වෙනවා.පසුගිය වසර කීපය තුළදී අපි කැපී පෙනෙන වර්ධන වේගයක් ලබාගත් නිසා කොටස් හිමියන්ට වැඩි ආදායමක් හා වැඩි වටිනාකමක් ලබා දෙන්නට හැකි වුණා. මෙම තත්ත්වය අඛණ්ඩව පවත්වා ගැනීමට දිගුකාලීන වර්ධනයක් ඉලක්ක කරගත් අපගේ සැලැසුම් පුළුල් කරන අතරේ ම අපගේ සේවාවන් හා ;වළෙඳ පොළ පුළුල් කිරීම කෙරෙහි ද අවධානය යොමුකර තිබෙනවා. විශේෂයෙන්ම උතුරු නැගෙනහිරට යළිත් සාමය උදාවී ඇති නිසා ඉදිරියේදී නව ආයෝජන අවස්ථාවන් විවර වනු ඇති බව මගේ විශ්වාසයයි. එම නිසා මෙම ප‍්‍රදේශවල අපගේ නව ශාඛාවන් ආරම්භ කිරීමට දැනටමත් පියවර ගෙන තිබෙනවා යැයි ද උඩගේ මහතා කීය.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>26</day>
    </date>
    <link>http://www.silumina.lk/2009/07/26/_art.asp?fn=aj0907262</link>
    <topic>මහජන බැංකුවේ නැඟෙනහිර සේවා ව්‍යාප්ත කරයි</topic>
    <author/>
    <content>ඕනෑම ආර්ථික අර්බුදයකට මුහුණ දෙන්න එල්.බී. ෆිනෑන්ස් සූදානම්මහජන බැංකුවේ නැඟෙනහිර සේවා ව්‍යාප්ත කරයිපී.ජී. මාටින් සභාපතිට ගෞරව සම්මානඑතෙර අධ්‍යාපන වරම්හොඳම සැපයුම්කරු සම්මානය ග්ලැක්සෝස්මිත්ක්ලයින් සමාගමටබස්නාහිර පළාත් කෘෂිකර්ම ප‍්‍රවර්ධන සතිය හෙට සිටශ‍්‍රී ලංකාවේ ප‍්‍රථම සැටලයිට් ටෙලිවිෂන් අධ්‍යාපනික පාලම පාසල් 1000ක් යා කරයිඅධි තීව‍්‍රතාවකින් යුතු සන් ලංකා HID විදුලි ලාම්පුමහජන බැංකුව, ‘නැගෙනහිර නවෝදය’ ව්‍යාපෘතිය තුළ කැපී පෙනෙන කාර්යභාරයක් ඉටුකරමින් නැඟෙනහිර ජනතාවගේ ජීවන තත්වය නගාසිටුවීමේ පෙරමුණ ගෙන සිටී. මෙහි තවත් පියවරක් වශයෙන් ති‍්‍රකුණාමල දිස්ති‍්‍රක්කයේ කච්චායිකුඩුතිව් සහ තෝප්පූර් ප‍්‍රදේශයන්හි පිළිවෙලින් සිය 328 සහ 329 වන සේවා මධ්‍යස්ථානය පසුගියදා සමූපකාර අමාත්‍ය එම් එන් අබ්දුල් මජීඩ් මහතා අතින් විවෘත විය.මේ අතර මඩකලපුව දිස්ති‍්‍රක්කයේ ද පුතූර් සේවා මධ්‍යස්ථානය සහ ඔඩ්ඩමාවඩි ශාඛාව ජාතික ඒකාබද්ධතා හා ප‍්‍රතිසන්ධාන අමාත්‍ය විනයාගමූර්ති මුරලිදරන් සහ ආපදා සහන සේවා අමාත්‍ය එම් එස් එස් අමීර් අලී යන අමාත්‍යවරුන් අතින් විවෘත කෙරුණි. වාකරේ සේවා මධ්‍යස්ථානය ද එම ඇමැතිවරුන් අතින් විවෘත කෙරිණි.මෙම ප‍්‍රදේශය යළි ගොඩනංවමින් එහි වෙසෙන ජනතාවගේ ජීවන තත්වය නඟා සිටුවීමේ රජයේ වැඩපිළිවෙලට සහාය දක්වමින් මහජන බැංකුව, සම්පූර්ණයෙන් පරිගණක ගත මෙම සේවා මධ්‍යස්ථානයන් මගින් මුදල් තැන්පත් භාර ගැනීම, රන් සුරැකුම්, රන් සුරැකුම් ණය සේවා සහ සුළු හා මධ්‍ය පරිමාණ කර්මාන්ත සඳහා ණය ලබා දීම ආදී බැංකු සේවා රැසක් කි‍්‍රයාත්මක කරනු ඇත. මෙම ප‍්‍රදේශවාසීන්ට වී ගොවිතැන, එළවළු හා පලතුරු වගාව, කෘෂි යන්ත්‍රෝපකරණ මිලදී ගැනීම සහ අනෙකුත් සුළු හා මධ්‍ය පරිමාණ ව්‍යවසාය හා ව්‍යාපාරික කටයුතු සඳහා ණය ලබාගැනීමේ අවස්ථාව මේ සමග උදා වේ.එයට අමතරව ප‍්‍රදේශයේ ස්ථිර නිවාස ඉදිකිරීමට අපේක්ෂා කරන්නන් වෙත අදාළ නිවාස ණය පිරිනැමීම ද සිදුකෙරෙනු ඇත.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>26</day>
    </date>
    <link>http://www.silumina.lk/2009/07/26/_art.asp?fn=aj0907263</link>
    <topic>පී.ජී. මාටින් සභාපතිට ගෞරව සම්මාන</topic>
    <author/>
    <content>ඕනෑම ආර්ථික අර්බුදයකට මුහුණ දෙන්න එල්.බී. ෆිනෑන්ස් සූදානම්මහජන බැංකුවේ නැඟෙනහිර සේවා ව්‍යාප්ත කරයිපී.ජී. මාටින් සභාපතිට ගෞරව සම්මානඑතෙර අධ්‍යාපන වරම්හොඳම සැපයුම්කරු සම්මානය ග්ලැක්සෝස්මිත්ක්ලයින් සමාගමටබස්නාහිර පළාත් කෘෂිකර්ම ප‍්‍රවර්ධන සතිය හෙට සිටශ‍්‍රී ලංකාවේ ප‍්‍රථම සැටලයිට් ටෙලිවිෂන් අධ්‍යාපනික පාලම පාසල් 1000ක් යා කරයිඅධි තීව‍්‍රතාවකින් යුතු සන් ලංකා HID විදුලි ලාම්පුපී.ජී. මාටින් සමූහ ව්‍යාපාරයේ සභාපති සහ කළමනාකාර අධ්‍යක්‍ෂ පී.ජී. ලලිත් ප‍්‍රනාන්දු නිමලසිරි මහතා දානපති දේශමාමක ලංකාතිලක ව්‍යාපාරවේදි නිපුන්, ශී‍්‍ර ජනරංජන සමාජ අධ්‍යාපන දේශමාන්‍ය ගෞරව සම්මානයෙන් පිදුම් ලැබූ අවස්ථාව. අත්තුඩාවේ සිරිරාහුල නාහිමියන්ගේ ප‍්‍රධානත්වයෙන් දික්වැල්ල දොඩම්පහළ ශී‍්‍ර සුභද්‍රාරාමයේ පැවැති උත්සවයකදි එම සම්මානය පිරි නැමිණි.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>26</day>
    </date>
    <link>http://www.silumina.lk/2009/07/26/_art.asp?fn=aj0907264</link>
    <topic>එතෙර අධ්‍යාපන වරම්</topic>
    <author/>
    <content>ඕනෑම ආර්ථික අර්බුදයකට මුහුණ දෙන්න එල්.බී. ෆිනෑන්ස් සූදානම්මහජන බැංකුවේ නැඟෙනහිර සේවා ව්‍යාප්ත කරයිපී.ජී. මාටින් සභාපතිට ගෞරව සම්මානඑතෙර අධ්‍යාපන වරම්හොඳම සැපයුම්කරු සම්මානය ග්ලැක්සෝස්මිත්ක්ලයින් සමාගමටබස්නාහිර පළාත් කෘෂිකර්ම ප‍්‍රවර්ධන සතිය හෙට සිටශ‍්‍රී ලංකාවේ ප‍්‍රථම සැටලයිට් ටෙලිවිෂන් අධ්‍යාපනික පාලම පාසල් 1000ක් යා කරයිඅධි තීව‍්‍රතාවකින් යුතු සන් ලංකා HID විදුලි ලාම්පුවිදේශ අධ්‍යාපනය සඳහා සිසුන් යොමු කරන මහනුවර හසජ අධ්‍යාපන ආයතනය සයිප‍්‍රස් හා සිංගප්පූරු අධ්‍යාපනය සඳහා මේ දිනවල අයදුම් පත් භාර ගනී.සාමාන්‍ය පෙළ පමණක් වුවද සමත් සිසුනට සිංගප්පූරුවේ අධ්‍යාපනය සඳහා ඉල්ලුම් කළ හැකිය. ඉංගී‍්‍රසි භාෂා දැනුම නැති හෝ අඩු සිසුන්ට මුලදී සිංගප්පූරුවේදීම මාස 6 ක ඉංගි‍්‍රසි පාඨමාලාවක් හැදෑරිය හැකිය.ඉන් පසු යළි ශී‍්‍ර ලංකාවට නොපැමිණ තමන් කැමැති ප‍්‍රධාන පාඨමාලා සිංගප්පූරුවේදීම තෝරා ගෙන වීසා දීර්ඝ කර ගත හැකි අතර වීසා ලබා ගැනීම සඳහා ශී‍්‍ර ලංකාවේ දී සම්මුඛ පරීක්‍ෂණ නො පැවැත්වේ. බැංකු ගිණුම් විස්තර අවශ්‍ය වන්නේ ද නැත. සිංගප්පූරුවේදී නවාතැන් සපයා දීම හසජ ආයතනය විසින් සිදු කරනු ලැබේ. සා.පෙළ හෝ උ.පෙළ සමත් වයස අවු. 29 ට අඩු සිසුනට ජපානයේ භාෂා පාඨමාලා සඳහා අයදුම් කළ හැකිය. දුරකථන අංක 081 4481487 න් වැඩි විස්තර ලබා ගත හැකිය.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>26</day>
    </date>
    <link>http://www.silumina.lk/2009/07/26/_art.asp?fn=aj0907265</link>
    <topic>හොඳම සැපයුම්කරු සම්මානය ග්ලැක්සෝස්මිත්ක්ලයින් සමාගමට</topic>
    <author/>
    <content>ඕනෑම ආර්ථික අර්බුදයකට මුහුණ දෙන්න එල්.බී. ෆිනෑන්ස් සූදානම්මහජන බැංකුවේ නැඟෙනහිර සේවා ව්‍යාප්ත කරයිපී.ජී. මාටින් සභාපතිට ගෞරව සම්මානඑතෙර අධ්‍යාපන වරම්හොඳම සැපයුම්කරු සම්මානය ග්ලැක්සෝස්මිත්ක්ලයින් සමාගමටබස්නාහිර පළාත් කෘෂිකර්ම ප‍්‍රවර්ධන සතිය හෙට සිටශ‍්‍රී ලංකාවේ ප‍්‍රථම සැටලයිට් ටෙලිවිෂන් අධ්‍යාපනික පාලම පාසල් 1000ක් යා කරයිඅධි තීව‍්‍රතාවකින් යුතු සන් ලංකා HID විදුලි ලාම්පුසෞඛ්‍ය හා පෝෂණ අමාත්‍ය නිමල් සිරිපාල ද සිල්වා මහතා ගැලැක්සෝස්මිත්ක්ලයින් සමාගමේ අලෙවි, පරිපාලන සහ සේවා කළමනාකරු ඩෙන්සිල් පෙරේරා මහතාට සම්මානය පිරිනමමින්.රාජ්‍ය ඖෂධ නීතිගත සංස්ථාව මඟින් පවත්වනු ලැබු 2008-09 වාර්ෂික සැපයුම්කරුවන්ගේ සම්මේලනයේදී PHS අංශය සඳහා හොඳම ඖෂධ සැපයුම්කරුවා ලෙස ශී‍්‍ර ලංකාවේ ප‍්‍රමුඛතම ඖෂධ හා එන්නත් සමාගම වන ග්ලැක්සෝස්මිත්ක්ලයින් ෆාමසූටිකල්ස් සමාගම තේරී පත්ව ඇත.සමාගම නිසි වේලාවට සැපයුම් ලබා දීම, නියමිත ප‍්‍රමාණයන් නිවැරැදිව ලබා දීම සහ හදිසි ඇනවුම් සඳහා ප‍්‍රතිචාර දැක්වීම යන කාරණා ඇතුළත් වූ සමාගමේ කි‍්‍රයා පටිපාටිය මේ සම්මානයෙන් පිදුම් ලැබීමට හේතු වූ අතර සම්මානය සෞඛ්‍ය හා පෝෂණ අමාත්‍ය නිමල් සිරිපාල ද සිල්වා මහතා විසින් පිරිනමන ලදී.සමාගමේ කළමනාකාර අධ්‍යක්ෂ ස්ටුවර්ට් චැප්මන් මහතා පැවසුවේ තම සමාගම විශ්වාසනීය සහ වගකීමක් සහිත සැපයුම්කරුවකු ලෙස රාජ්‍ය ඖෂධ නීතිගත සංස්ථාව මඟින් පිළිගැනීම පිළිබඳව සමාගම සතුටු වන බවයි.තවද ලොව පුරා රටවල් ගණනාවක් තම සමාගම උසස් තත්ත්වයෙන් යුතු සහ ආචාරධර්ම සහිත ව්‍යාපාරික ප‍්‍රතිපත්ති ඇති සමාගමක් ලෙස පිළිගන්නා බවත් එම කාරණය ශී‍්‍ර ලංකාවට ද අදාළ වන බව ඔහු පැහැදිලි කළේය. </content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>26</day>
    </date>
    <link>http://www.silumina.lk/2009/07/26/_art.asp?fn=aj0907266</link>
    <topic>බස්නාහිර පළාත් කෘෂිකර්ම ප‍්‍රවර්ධන සතිය හෙට සිට</topic>
    <author/>
    <content>ඕනෑම ආර්ථික අර්බුදයකට මුහුණ දෙන්න එල්.බී. ෆිනෑන්ස් සූදානම්මහජන බැංකුවේ නැඟෙනහිර සේවා ව්‍යාප්ත කරයිපී.ජී. මාටින් සභාපතිට ගෞරව සම්මානඑතෙර අධ්‍යාපන වරම්හොඳම සැපයුම්කරු සම්මානය ග්ලැක්සෝස්මිත්ක්ලයින් සමාගමටබස්නාහිර පළාත් කෘෂිකර්ම ප‍්‍රවර්ධන සතිය හෙට සිටශ‍්‍රී ලංකාවේ ප‍්‍රථම සැටලයිට් ටෙලිවිෂන් අධ්‍යාපනික පාලම පාසල් 1000ක් යා කරයිඅධි තීව‍්‍රතාවකින් යුතු සන් ලංකා HID විදුලි ලාම්පුබස්නාහිරෙන් කෘෂි නවෝදයක් යන තේමාව යටතේ බස්නාහිර පළාත් කෘෂිකර්ම දෙපාර්තමේන්තුව සංවිධානය කරන කෘෂිකර්ම ප‍්‍රවර්ධන සතිය හෙට (27) සිට අගෝස්තු 01 වැනිදා දක්වා පැවැත්වේ.කෘෂි ව්‍යවසායකත්වය කෙරෙහි නව පරපුර නැඹුරු කිරීමත් නාගරික කෘෂිකර්මය ජනතාව අතරට ගෙන යාමත් අරමුණු කරගෙන පැවැත්වෙන එම ප‍්‍රවර්ධන සතිය රාජ්‍ය ආයතන මෙන් ම පාසල් ඉලක්ක කරගෙන පැවැත්වේ.නාගරික කෘෂිකර්මය, කොම්පෝස්ට් නිෂ්පාදනය, පස් අස්වනු හානිය අවම කිරීම, දේශීය ආහාර ප‍්‍රචලිත කිරීම පිළිබඳ දැනුවත් කිරීමේ වැඩමුළු මේ සතිය පුරා පැවැත්වේ.මහනුවර ඇසළ පෙරහර නැරඹීම සඳහා පැමිණෙන දේශීය හා විදේශීය සංචාරකයන් වෙනුවෙන් ගෝල්ෆේස් හෝටල් සමූහයට අයත් මහනුවර ක්වීන්ස් හෝටලය විශේෂ පැකේජයක් හඳුන්වා දෙයි. හෙට (27) සිට මහනුවර ඇසළ පෙරහර පැවැත්වෙන අගෝස්තු 05 දක්වා කාලය තුළ එම සහන පැකේජය ලබා දෙයි.මේ පැකේජයෙන් විශේෂ මිලකට උදෑසන හා දහවල් ආහාර වේල සමඟ නවාතැන් පහසුකම් ලබාගත හැකි අතර හෝටලය තුළ සිටම පෙරහර නැරැඹීමේ පහසුව ද ලබාගත හැකිය. මීට සමගාමීව මහනුවර ස්විස් හෝටලයේදී විශේෂ වරප‍්‍රසාද සහිත සහනදායී මිලකට පෙරහර පවත්වන කාලය තුළ නවාතැන් පහසුකම් දේශීය හා විදේශිකයන්ට ලබාදීමට ද කළමනාකාරිත්වය බලාපොරොත්තු වෙයි.මීට අමතරව ගෝල්ෆේස් හෝටල මඟින් ජූලි මාසය පුරා ඩෝනට් හා පීසා ආහාර වර්ග දේශීය හා විදේශීය සංචාරකයන් අතර ප‍්‍රචලිත කිරීමට ප‍්‍රවර්ධන වැඩපිළිවෙළක් ආරම්භ කර ඇත. මේ අතර මාලදිවයින් ජාතික දිනය අරමුණු කරගෙන දේශීය සංචාරකයන් තුළ මාලදිවයින් ආහාර ප‍්‍රචලිත කිරීමේ වැඩ සටහනක් ද ගොල්ෆේස් හෝටලය සංවිධානය කර ඇත. එම ප‍්‍රවර්ධන වැඩසටහන අද සිට අගෝස්තු 02 දක්වා පැවැත්වෙයි.  යුරෝපය, මැද පෙරදිග හා ඈත පෙරදිග රටවලට ශී‍්‍ර ලන්කන් එයාර්ලයින්ස් හරහා දිගු ගමන් යන මගීන්ට ඉස්තරම් ම හොලිවුඩ් හා බොලිවුඩ් චිත‍්‍රපටි නැරැඹීමේ අවස්ථාව උදාවෙයි.පසුගිය මාස 12 ඇතුළත, ශී‍්‍ර ලන්කන් ගුවන් යානාවල නැරැඹීම සඳහා පෙළගස්වා තිබු චිත‍්‍රපටි සඳහා 2009 දී පිරිනමන ලද ඔස්කාර් සම්මාන 19 න් 12 ක් ම දිනා ගෙන ඇත. ඊට අමතර ව ගෝල්ඩන් ග්ලෝබ්ස් හා ෆිල්ම් ෆෙයාර් සම්මාන රැසක් ද දිනා ගෙන ඇත. ශී‍්‍ර ලන්කන් හි සේවා සැපයුම් අංශ ප‍්‍රධාන කපිතාන් මිලින්ද රත්නායක මහතා මෙසේ කියයි: “අපගේ මගීන්ට, චිත‍්‍රපටි ලෝකයේ අති සාර්ථකත්වයට පත් අලුත් ම චිත‍්‍රපටි නැරැඹීමට සිනමා ශාලාවලට යාමේ අවශ්‍යතාවක් නැත. ඔවුන් විසින් කළ යුත්තේ, ආසනයේ පිටුපසට හාන්සි වී, නැරැඹීමට අවශ්‍ය චිත‍්‍රපටිය තෝරා ගෙන, ශ‍්‍රවණ උපකරණ පැළඳ ගමනේ යෙදෙන ගමන් ම තැන්පත් වී නැරැඹීමයි.”  ‘මිල්ක් සුපර්’ 9 වැනි ශාඛාව වෙළෙඳ, අලෙවි සංවර්ධන සමුපකාර හා පාරිභෝගික සේවා අමාත්‍ය බන්දුල ගුණවර්ධන මහතා අතින් පාණදුර රාජකීය විද්‍යාලයේදී විවෘත වූ අවස්ථාව.බස්නාහිර පළාත් සමුපකාර සංවර්ධන අමාත්‍ය උපාලි කොඩිකාර මහතා ද මෙහි වෙයි. </content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>26</day>
    </date>
    <link>http://www.silumina.lk/2009/07/26/_art.asp?fn=aj0907267</link>
    <topic>ශ‍්‍රී ලංකාවේ ප‍්‍රථම සැටලයිට් ටෙලිවිෂන් අධ්‍යාපනික පාලම පාසල් 1000ක් යා කරයි</topic>
    <author/>
    <content>ඕනෑම ආර්ථික අර්බුදයකට මුහුණ දෙන්න එල්.බී. ෆිනෑන්ස් සූදානම්මහජන බැංකුවේ නැඟෙනහිර සේවා ව්‍යාප්ත කරයිපී.ජී. මාටින් සභාපතිට ගෞරව සම්මානඑතෙර අධ්‍යාපන වරම්හොඳම සැපයුම්කරු සම්මානය ග්ලැක්සෝස්මිත්ක්ලයින් සමාගමටබස්නාහිර පළාත් කෘෂිකර්ම ප‍්‍රවර්ධන සතිය හෙට සිටශ‍්‍රී ලංකාවේ ප‍්‍රථම සැටලයිට් ටෙලිවිෂන් අධ්‍යාපනික පාලම පාසල් 1000ක් යා කරයිඅධි තීව‍්‍රතාවකින් යුතු සන් ලංකා HID විදුලි ලාම්පුමහින්ද රාජපක්ෂ ජනපතිතුමා අතින්, ‘නැණස’ අධ්‍යාපන නාලිකාව නිල වශයෙන් විවෘත වූ අවස්ථාවමහින්ද රාජපක්ෂ ජනපතිතුමන් විසින් ඩිජිටල් සැටලයිට් ටෙලිවිෂන් තාක්ෂණය මත පදනම් වූ, දුරස්ථ අධ්‍යාපනික පාලම ‘නැණස’ ටෙලිවිෂන් නාලිකාව හඳුන්වා දෙනු ලැබීය.‘නැණස’ කළමනාකාරිත්වය අධ්‍යාපන අමාත්‍යාංශය සහ ජාතික අධ්‍යාපන ආයතනය ඒකාබද්ධව සිදු කරනු ලබන අතර ශ‍්‍රී ලංකාවේ ග‍්‍රාමිය පාසල් දහසක් ‘නැණස’ නාලිකාව විසින් සම්බන්ධ කරනු ලබයි. ‘නැණස’ ජාතික අධ්‍යාපන ආයතනය සම්පාදනය කරන ජාතික විෂය නිර්දේශය ඩිජිටල් සැටලයිට් ටෙලිවිෂන් මාධ්‍යය ඔස්සේ විකාශය කෙරේ.මහින්ද රාජපක්ෂ ජනපතිතුමා සහ අධ්‍යාපන අමාත්‍ය සුසිල් පෙ‍්‍ර්ම්ජයන්ත මහතාගේ ප‍්‍රධානත්වයෙන් මොනරාගල, පැල්වත්ත, රංජන් විජේරත්න මහා විද්‍යාලයේ දී පසුගිය 20 වන දින පැවති නිල උත්සවයකදී, ‘නැණස’ හඳුන්වා දෙනු ලැබීය. ‘නැණස’ 9, 10 සහ 11 වසර සිසුන් ගේ අධ්‍යාපන විෂය නිර්දේශය ආවරණය කරන අතර උතුරු නැඟෙනහිර පළාත් ද ඇතුළුව, දිවයින පුරා සිටින සිසු දරුවන් ‘නැණස’ නාලිකාව විසින් සම්බන්ධ කරනු ලබයි.‘නැණස’ සවිබලගැන්වීමේ දැක්ම අනාගතය කරා ගෙනයන ශ‍්‍රී ලංකාවේ පුරෝගාමී ටෙලිකොම් සන්නිවේදකයා ඩයලොග් ටෙලිකොම් අධ්‍යාපන අමාත්‍යාංශයට සහ දැයේ දූ දරුවන් වෙත පිරිනමන ත්‍යාගයකි. ඩයලොග් ටෙලිකොම් සමාගම අති දියුණු ඩිජිටල් සැටලයිට් සේවාවන් ද ලබාදෙයි. ‘නැණස’ ඩයලොග් ටෙලිකොම් හි ආයතනික සමාජ වගකීම් වැඩසටහන්හි තවත් පෙරටුගාමි පියවරක් වන අතර, වාණිජ පරමාර්ථයන්ගෙන් තොර, ලාභ නොලබන සමාජ සත්කාරයක් වන මෙම ප‍්‍රයත්නය, ‘තොරතුරු සන්නිවේදන තාක්ෂණය ඔස්සේ සවිබලගැන්වීම’ යන ඩයලොග් දැක්ම තහවුරු කිරීමක් සේ සැලකේ.අ.පො.ස. සාමාන්‍ය පෙළ සහ උසස් පෙළ විෂය නිර්දේශය සිංහල සහ දෙමළ බසින් ගෙන එන ‘නැණස’ නාලිකාවේ වැඩසටහන් අන්තර්ගතය නිෂ්පාදනය කරනුයේ ජාතික අධ්‍යාපන ආයතනය විසිනි. එම වැඩසටහන් ඩයලොග් ටෙලිවිෂන් ඔස්සේ තෝරාගනු ලැබූ පාසල් දහසක් අතරේ විකාශය කෙරේ. ඊට අමතරව ගුරු පුහුණු වැඩසටහන් සහ කුසලතා සංවර්ධන වැඩසටහන් ද ‘නැණස’ නාලිකාව ඔස්සේ විකාශය වේ.මෙම සියලු වැඩසටහන් අන්තර්ජාල පහසුකම් ඇති ඕනෑම සිසුවෙකුට www.nenasa.lk වෙබ් අඩවිය ඔස්සේ එම මොහොතේ ම හෝ සංරක්ෂිත වැඩසටහන් ලෙස ඕනෑම දවසක නැරඹිය හැකිය.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>26</day>
    </date>
    <link>http://www.silumina.lk/2009/07/26/_art.asp?fn=aj0907268</link>
    <topic>අධි තීව‍්‍රතාවකින් යුතු සන් ලංකා HID  විදුලි ලාම්පු</topic>
    <author/>
    <content>ඕනෑම ආර්ථික අර්බුදයකට මුහුණ දෙන්න එල්.බී. ෆිනෑන්ස් සූදානම්මහජන බැංකුවේ නැඟෙනහිර සේවා ව්‍යාප්ත කරයිපී.ජී. මාටින් සභාපතිට ගෞරව සම්මානඑතෙර අධ්‍යාපන වරම්හොඳම සැපයුම්කරු සම්මානය ග්ලැක්සෝස්මිත්ක්ලයින් සමාගමටබස්නාහිර පළාත් කෘෂිකර්ම ප‍්‍රවර්ධන සතිය හෙට සිටශ‍්‍රී ලංකාවේ ප‍්‍රථම සැටලයිට් ටෙලිවිෂන් අධ්‍යාපනික පාලම පාසල් 1000ක් යා කරයිඅධි තීව‍්‍රතාවකින් යුතු සන් ලංකා HID විදුලි ලාම්පුසන් ලංකා ආයතනය Promata HID වාහන විදුලි ලාම්පු වෙළෙඳපළට හඳුන්වා දෙයි.සාමාන්‍ය ලාම්පු හා සැසඳීමේදී HID ලාම්පු කාර්යක්ෂමතාවෙන් ඉතා ඉහළ වෙයි.වොට් 35 වැනි අඩු ශක්තියකින් ඉතා තීව‍්‍ර ආලෝක ධාරා ලබාදීමේ හැකියාව HID ලාම්පු සතු වෙයි. මීට අමතරව රිය පැදවීමේදී ඇතිවන අනතුරු අඩු කර ගැනීමට ද HID  ලාම්පු උපකාරී වී ඇති බව සනාථ වී ඇත.HID  ලාම්පුවල ඇති පැහැදිලි ආලෝක ධාරා නිසා රියදුරන්ට බාධක පහසුවෙන් හඳුනාගැනීමට හා ඉක්මනින් කි‍්‍රයාත්මක වීමේ හැකියාව ලැබී ඇත. මීට අමතරව සාමාන්‍ය ලම්පුවලට වඩා ඉතා වැඩි ආයු කාලයක් HID ලාම්පු සතු වීමද ඉතා විශේෂිත වෙයි.ඉදිරියේ නව ශාඛා රැසක් පිහිටුවා උසස් සේවාවක් ලබාදීමට කටයුතු කරන බව සන් ලංකා ආයතනය කියයි.සෙලින්කෝ ලයිෆ්හි උප සභාපති ආර්. රෙන්ගනාදන් මහතා මුත්තයියා මුරලිදරන් සමඟ ගිවිසුම හුවමාරු කර ගනිමින්. සෙලින්කෝ ලයිෆ් නියෝජ්‍ය ප‍්‍රධාන විධායක අධ්‍යක්ෂ තුෂාර රණසිංහ, නියෝජ්‍ය සාමාන්‍යාධිකාරි - අලෙවි සමිත හේමචන්ද්‍ර හා සන්නාම කළමනාකරු ඩිල්ෂාන් පෙරේරා මහත්වරු ද ඡායාරූපයේ සිටිති.සෙලින්කෝ ලයිෆ්හි සන්නාම තානාපතිවරයා ලෙස මුත්තයියා මුරලිදරන් තවත් අවුරුද්දක් කටයුතු කරන බව සමාගම පවසයි.ඒ අනුව මුරලිදරන් තුන් වැනි වසරටත් සෙලින්කෝ ලයිෆ් වෙනුවෙන් ජීවිත රක්ෂණයක වැදගත්කම පිළිබඳව ජනතාව දැනුවත් කිරීමේ ප‍්‍රයත්නයට සහයෝගය ලබා දෙනු ඇත.සෙලින්කෝ ලයිෆ් හි නව ප‍්‍රජා සත්කාරක වැඩපිළිවෙළට සම්බන්ධ වෙමින් ශී‍්‍ර ලංකාවේ උතුරු නැගෙනහිර ප‍්‍රදේශ වල පාසල් කි‍්‍රකට් කී‍්‍රඩකයන් සඳහා දඟ පන්දු යැවීම පිළිබඳව පුහුණු කඳවුරු පැවැත්වීමට මුරලිදරන් එක්වනු ඇත.සෙලින්කෝ ලයිෆ් උප සභාපති ආර්. රෙන්ගනාදන් මහතා පැවසුවේ පවුලේ වැදගත්කම අගය කරන, උද්‍යෝගිමත් සහ කැපවීමක් ඇති පුද්ගලයකු ලෙස මුරලිදරන්ට ඇති ප‍්‍රතිරූපය සමාගමේ අලෙවිකරණ සඳහා විශාල පිටිවහලක් වන බවයි. සමාගම හඳුන්වා දෙන නවකයින් සඳහා දඟ පන්දු පුහුණු කිරීමේ කඳවුර මඟින් ඔහුගේ දැනුම සහ කුසලතා ඊළඟ පරම්පරාවේ කි‍්‍රකට් කී‍්‍රඩකයන්ට ද ලබා දීමට අවස්ථාව ඔහුට සලසා දෙන බවත් ඒ මහතා කීය. සෙලින්කෝ ලයිෆ් විසින් ශී‍්‍ර ලාංකිකයන්ට ජීවිත රක්ෂණයේ වැදගත්කම පිළිබඳව දැනුවත් කිරීම සඳහා දියත් කර ඇති බහු මාධ්‍ය වැඩසටහන්වලට සහයෝගය ලබා දීමට ද මුරලිදරන් එකඟ වී ඇත.පාකිස්තානුවන්ගේ ශී‍්‍ර ලංකා සංචාරයේ නිල සිසිල් බීම අනුග‍්‍රාහකයා වශයෙන් කොකාකෝලා බෙවරේජස් ශී‍්‍ර ලංකා සමාගම කටයුතු කරයි. ඒ පිළිබඳ ගිවිසුම අස්සන් කිරීමේ අවස්ථාවට සහභාගි වූ ශී‍්‍ර ලංකා කි‍්‍රකට් ආයතනයේ ප‍්‍රවර්ධන සහ මහජන සබඳතා සම්බන්ධීකාරක ලකිත් පීරිස්, අලෙවිකරණ ප‍්‍රධානී චරිත් සේනානායක, අතිරේක ප‍්‍රධාන විධායක නිලධාරී අජිත් ජයසේකර, සීමාසහිත කොකාකෝලා බෙවරේජස් ශී‍්‍ර ලංකා සමාගමේ දේශීය අලෙවි කළමනාකරු ඩස්ටි අලහකෝන් විශේෂ අවස්ථා කළමනාකරු රංජිත් එදිරිසිංහ මහත්වරු මෙහි වෙති.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>26</day>
    </date>
    <link>http://www.silumina.lk/2009/07/26/_art.asp?fn=aw0907261</link>
    <topic>යමුනාගේ භූතාත්මය පෙම්වතාට උදව් කරයි</topic>
    <author>මතුගම මහින්ද විජේතිලක</author>
    <content>යමුනාගේ භූතාත්මය පෙම්වතාට උදව් කරයිඇඟලුම් සේවිකාවක් වූ යමුනා සිය මිතුරිය වූ සුසීමා ද සුසීමා ගේ පෙම්වතා වූ සරත් ද සමඟ, තවත් මිතුරියක ගේ නිවසක පැවැති මංගල සාදයකට ගියාය. එහි දී නාගරික විලාසිතා සංස්කෘතියට අනුව ඔවුන් ද මත්පැන් පානය කොට නටා රාති‍්‍රය ගත කරද්දී යෙහෙළිය ගේ පෙම්වතා අතින් දූෂණය වූවාය. තමන් අතින් සිදු වූ අපරාධයෙන් නිදහස් වන්නට සරත් සුසීමාගේ ද අනුදැනුම ඇතුව අරක්කුවලට වස දමා යමුනාට බොන්නට සැලැස්සුවේය. බද්ද වෛරයෙන් මිය ගිය යමුනා මළ යක්ෂණියක්ව ඉපිද සරත්ගෙන් හා සුසීමාගෙන් පළිගත් හැටි පසුගිය ලිපියෙන් විස්තර කළෙමු.සරත් ගෙන් හා සුසීමා ගෙන් පළි ගැනීමෙන් පසු භූතාත්මය සුරංග සොයා ගියා ය. සුරංග යමුනාගේ පෙම්වතා ය. සිය පෙම්වතිය ගැන කිසිදු තොරතුරක් නැතිව සුරංග මානසිකව වැටී සිටියේය. යමුනා තමා අමතක කොට ඇතැයි සිතූ සුරංග සිය මතකය වළලා දමන්නට මිතුරන් ඇසුරේ නිතර කාලය ගෙවන්නට විය. යමුනා ගේ භූතාත්මය තමන් නිසා දුක් විඳින සුරංගට උදව් කරන්නට අධිෂ්ඨාන කළාය.මේ අතර සුරංගට තද හිසරදයක් දැනෙන්නට විය. නිවසේ අයත්, අසල්වැසි ආශි‍්‍රතයනුත් නුරුස්සන්නට විය. හිතවතුන්ටත්, නිවසේ අයටත් අසිහියෙන් මෙන් පහර දෙන්නට විය. එය අන්තිමේ ඔහු ගේ දින චරියාව බවට පත් විය.තමන් ගේ සිතට අමුතු අමුතු දේ දැනෙන බවත්, කවුදෝ කතා කරනවා මෙන් මුමුණන හඬ ඇසෙන බවත්, සුරංග ගෙදර අය සමඟ කීවේය. ඔහුට වැටහෙන දේවල් පවුලේ අයට කීවත් ඔවුන් ඒවා විශ්වාස කළේ නැත. මේ තත්ත්වය නිසා ඇති වූ හිසරදයෙන් පීඩා විඳින විට ආශි‍්‍රතයන් සමඟ නුරුස්නා ගති ඇති වී ගැටුම් හට ගන්නට විය. මේ ගැන සුරංග ගේ මව මහත් කම්පාවට පත් වූ නමුත් ඇයට ද කර කියා ගන්නට දෙයක් නොවීය. සමහරු කීවේ සුරංගට පිස්සු හැදීගෙන එන බව ය.සිතට කිසි ම සහනයක් නොලැබුණු තැන සුරංග තෙල් මල් පහන් ගෙන ගමේ පන්සලේ බෝධීන් වහන්සේ වෙත ගොස් මල් පහන් පුදා බෝ මළුවේ හිඳගෙන කල්පනා කරන්නට වූයේය. ඒ සමඟ ම ඔහුගේ කණට යමෙක් කොඳුරන්නා සේ ඇසිණි. කිසිවකු පෙනෙන්නට ද නොවීය. සුරංගට ඒ ගැන විමසා බලන්නට සිතිණි.“කව්ද? මේ කතා කරන්නේ” යි සුරංග ඇසීය.“මේ මම සුරංග මම” පිළිතුරු ලැබිණි.“කව්ද මම කියන්නේ?”“මම යමුනා. ඔයාගේ යමුනා”“මොනවා... යමුනා. ඔයා දැන් කොහේද ඉන්නේ?”“මළවුන්ගෙ ලෝකයේ”“ඔයාට මොනවද වුණේ?”“අනේ! සුරංග මම කොළඹ දී බොන්න පුරුදු වුණා. දවසක් මගුල් ගෙදරදි බීල මත් වෙලා ඉන්දැද්දි එකෙක් මාව විනාශ කළා. මම පොලීසි යනවැයි කීවා ම උන් මට වස දුන්නා. මං උන්ගෙන් පළි ගත්තා. දැන් ඒ ගැන කතා කරලා වැඩක් නෑ සුරංග.“ඔයා දුකින් ඉන්නවා දැකලයි මම ආවේ. මම ඔයාට උදව් කරනවා. ඔයා ඔයාගෙ ජීවිතය සාර්ථක කරගන්නැ”යි ද භූතාත්මය සුරංගට කීවාය.“ඉතින්! යමුනා ඔයාට මගෙන් මොනවාද කෙරෙන්න ඕනෑ” යි සුරංග ඇසීය.“මට පිං ඕනෑ සුරංග. මේ දුකෙන් ගොඩ එන්න පිං ඕනෑ.”දවසක් මේ භූතාත්මය මට අපේ ගමට අල්ලපු ගමේ ගැහැනු ළමයෙක් ගැන කීවා.ඇය ගුණ යහපත් කෙනෙක් නිසා ඇය විවාහ කැර ගන්නැයි මා උනන්දු කළා. මම ඒ කීමට එකඟ වෙලා ඒ ළමයා ගැනසොයා බැලුවා. පසුව දෙපාර්ශයේ ම නැදෑයින්ගේ ආශීර්වාද ඇතුව ඇය විවාහ කැර ගත්තා.කොහොම වුණත් මගේ බිරිය මට සමීපව ආදරයෙන් ඉන්නවා දකින කොට භූතාත්මය ටිකෙන් ටික වෙනස් වුණා. මේ මළ යක්ෂණියමට ආදරය කරනවාටමගේ බිරියත් ඒ තරම් කැමති වුණේ නෑඒ අනුව සුරංග දානමානාදී පිංකම් කොට ඇයට පින් දුන්නේය. භූතාත්මය මෙසේ වරින් වර සුරංගට පණිවුඩ දෙන්නට වීය. ඒ පිළිබඳ සුරංග පවසන්නේ මෙසේ ය.“දවසක් මේ භූතාත්මය මට අපේ ගමට අල්ලපු ගමේ ගැහැනු ළමයෙක් ගැන කීවා. ඇය ගුණ යහපත් කෙනෙක් නිසා ඇය විවාහ කැර ගන්නැයි මා උනන්දු කළා. මම ඒ කීමට එකඟ වෙලා ඒ ළමයා ගැන සොයා බැලුවා. පසුව දෙපාර්ශයේ ම නැදෑයින්ගේ ආශීර්වාද ඇතුව ඇය විවාහ කැර ගත්තා.ඊට පසුව යමුනාගේ භූතාත්මය මගේ බිරියට පණිවුඩ දෙන්න හිටියා. ඇය කොළඹ ගිය හැටි, මත්පැන් බීමට පුරුදු වූ හැටි. මඟුල් ගෙදරදි කොල්ලෙක් අතින් දූෂණය වූ හැටි, ඇයට වස දුන් හැටි, මේ විස්තර කියන්න පටන් ගත්තා. කොහොම වුණත් මගේ බිරිය මට සමීපව ආදරයෙන් ඉන්නවා දකින කොට භූතාත්මය ටිකෙන් ටික වෙනස් වුණා. ඊර්ෂ්‍යාවට වගේ, පසුව මේ භූතාත්මය මගේ බිරිය සමඟ ගැටුම් ඇති කැර ගත්තා. මගේ බිරියත් ඒ තරම් කැමති වුණේ නෑ මේ මළ යක්ෂණිය මට ආදරය කරනවාට.ඊට පස්සේ මට නැවතත් හිසරදය හැදෙන්න පටන් ගත්තා. ඒ වෙලාවට මම කරන දේ පසුව මට මතක නැහැ. මා ලවා මගේ බිරියට පහර දෙවන්නත් භූතාත්මය කටයුතු කළා.බැරි ම තැන මේ යක්ෂණිය බෝධියකට බාර කරන්න උත්සාහ කළත් ඒක කොහොම හරි මඟ හරවනවා. පූජා පැවැත්තුවා. බාර හාර වුණා. ශාන්ති කර්ම කළා. ආහාර ඇඳුම් පූජා කර පින් දුන්නා. පහන් ටැඹක් පූජා කළා. යන්ත‍්‍ර දැම්මා. මොනවා කළත් යමුනාගෙ භූතාත්මය ඉවත් කරන්න බැරිවුණා. මෝදර කෝවිලටත් පුද පූජා දී බාර හාර වුණා.අන්තිමට අතුරුගිරිය විපස්සනා භාවනා මධ්‍යස්ථානයේ ඤාණානන්ද නායක හාමුදුරුවන් ගැන ආරංචි වී මම උන් වහන්සේ සොයා ගෙන ඇවිත් සම්පූර්ණ විස්තරය කීවා. උන් වහන්සේ ගේ උපදෙස් පරිදි දින හතක් බෝධි පූජා පැවැත්තුවා. අට වැනි දවසේ දානයක් දී යමුනාට පින් දුන්නා. මට හරිම පුදුමයි. බුදු දහමට අනුව කටයුතු කළා ම ඇය උසස් තැනකට පත් වුණා. යමුනාගෙ ආත්මය අනුරාධපුරේ ශී‍්‍ර මහා බෝධීන් වහන්සේ ළඟට යැව්වා.ඇය එසේ ඉවත් ව යන්න කලින් මට අවවාද කළා. මේ නායක හාමුදුරුවන් ළඟට මාසයකට වරක් පැමිණ වැඳ පුදා කළගුණ දක්වන්න ය කියා. මම ඒක කාලයක් ම නොකඩවා සිදු කළා. කාලෙකට පස්සෙ නායක හාමුදුරුවන් බලන්න යන එක මඟ හැරුණා. නැවතත් මට අසනීප වුණා. ඇගේ ආත්මය නැවත ඇඟට එන්න පටන් ගත්තා. මම නැවතත් අතුරුගිරිය භාවනා මධ්‍යස්ථානයට ගියා. නායක හාමුදුරුවන් ළඟදි නැවත යමුනාගෙ භූතාත්මය මගේ ඇඟට ආවා.“ඇයි මේ කරදර කරන්නේ, එන්නෙ නෑ කියල පොරොන්දු වෙලා නේද ඇඟෙන් ඉවත් වුණේ?” යි නායක හාමුදුරුවෝ ඇසූහ.“එහෙමයි හාමුදුරුවනේ! මම පොරොන්දු වෙලයි ගියේ, මේ සුරංගත් පොරොන්දු වුණා මාසෙකට සැරයක් මේ ස්ථානයට ඇවිත් ඔබ වහන්සේට වැඳ පුදා යන්න. කෝ මෙයා දැන් ඒ පොරොන්දුව කඩ කරලා නේද. මම මේ එන්නේ මෙයාව පිනට දහමට යොමුකරන්න ඕනෑ නිසා” ය භූතාත්මය කීවා ය.“ශී‍්‍ර මහා බෝධීන් වහන්සේ ළඟට බාර කරන්නේ එතැන ඉඳගෙන පිනක් දහමක් කරන්න. ඇයි? මේ නැවත ආවේ” යි හාමුදුරුවෝ ඇසූහ.“එහෙමයි හාමුදුරුවනේ! මම ආවෙ ශී‍්‍ර මහා බෝධින් වහන්සේ බාර කළු දේවතා බණ්ඩාර දෙවියන් ගෙන් අවසර අරගෙනයි. ඒ මේ සුරංගව යහමඟට යොමු කරන්න ඕන නිසා. මේ මිනිස්සුන්ට යුතුකම් ඉක්මනින් අමතක වෙන එක බොහෝම නරකයි නේද හාමුදුරුවනේ.”“ඉතින් මේ ඇත්ති අපට කියන්නකෝ බලන්න ශී‍්‍ර මහා බෝධීන් වහන්සේ ළඟ තියෙන අප නොදන්නා විස්තර” යැයි ඤාණානන්ද නාහිමියෝ පැවසූහ.හාමුදුරුවනේ ශී‍්‍ර මහා බෝධිරාජයාණන් වහන්සේ ළඟත් ආරක්ෂක වළලු තුනක් තියෙනවා. මම මුලින් ම ගිය දවසෙ මට එතැන මහ දේවතාවුන් වහන්සේ ළඟට යන්න දුන්නෙ නෑ. මම ගහකට මුවා වෙලා හැංගිලා හිටියා හොඳ යක්ෂයෙක් ආරක්ෂක වළලු තුනෙන් පිටතට එනකම්. හොඳ කෙනෙක් එනකොට අඳුනාගන්න පුළුවන්. එතැන ඉන්න හුඟ දෙනෙක් බොහෝම සැරයි.ඉතින් මම අර යහපත් යක්ෂයා දැකලා ළඟට ගිහින් කිව්වා “අනේ! පින් අයිති වෙයි මාව කළු දේවතා බණ්ඩාර දෙවියන් ළඟට එක්ක යන්න” කියා.ඉතින් ඒ යක්ෂයා හොඳ වගේ ම බලගතු කෙනෙක්. කරුණාවන්ත යි. මා දිහා බලා ඉඳලා මාව එක්කර ගෙන ගියා. මම එතැනට ගියා ම තොරතුරු අහලා මට වැඩ පැවරුවා. අපට තියෙන්නෙ පූජාවට මල් නෙලන්න. (දිව්‍ය මල්) තේවාවට උදව් කරන්න. ඒ කටයුතු හොඳට කරන කොට මාව උසස් කළා. පූජාවට මල් කැඩීම වගේ දේවලට සම්බන්ධ කර ගත්තෙත් හොඳට පරීක්ෂාවෙන්.හොඳ අය පමණයි. මම අද මේ අතුරුගිරිය විපස්සනා භාවනා මධ්‍යස්ථානයට එන කොට එහේ හිටිය තවත් පිරිසක් මා සමඟ මෙහෙට ආවා.ඒ මෙහෙන් පින් දීලා සුවපත් කර අනුරාධපුරේට යවපු අය යැයි ද යමුනාගේ භූතාත්මය කීවාය.කළගුණ සලකන්න අමතක කරන්න එපා යැයි නැවතත් සුරංගට අවවාද කළ භූතාත්මය නාහිමියන්ට වැඳ නමස්කාර කොට සුරංගගේ ඇඟෙන් ඉවත් ව ගියා ය.මතුගම මහින්ද විජේතිලක</content>
  </post><post>
    <category>NEWSPAPER</category>
    <date>
      <year>2009</year>
      <month>08</month>
      <day>02</day>
    </date>
    <link>http://www.silumina.lk/2009/08/02/_art.asp?fn=aa0908022</link>
    <topic>තරගයක් නෑ උඩින්ම දිනනවා</topic>
    <author/>
    <content>අලිය ද? මුට්ටිය ද?තරගයක් නෑ උඩින්ම දිනනවාIMF කොන්දේසිවලට යටවුණේ එජාපයයිමෙරට දුම්රිය සේවකයන් 600 ක් ඉන්දියාවටවිපක්ෂයේ නායකයකුට අමුතු ශාන්තිකර්මයක්පෞද්ගලික සමාගමක E.T.F මුදල් රජයේ මණ්ඩලයකින් ගෙවලා?රන්දෝලි පෙරහර අදකතරගම ගිනිපෑගීම අදඇත් පැටවුන් හොඳ සුවයෙන්රටේ දියුණුතම පළාතක් ලෙස ඌව වෙල්ලස්ස දියුණු කරනවාවිපක්ෂය මැතිවරණ පරාජය වී පිහිටැවූ වාර්තාව කිසිවකුට කඩන්න බැහැ‘රන්බිම’ ඔප්පු 1500 ක් ජනතාවට‘බ්ලඩ් හාට්’ කෘතිය එළිදැක්විම.වෙහෙරගල - උමාඔය - වේලිඔය සමඟ ඌව පළාතට රුපියල් කෝටි 4000 ක වැඩ-ඇමැති මෛතී‍්‍රපාල සිරිසේනඌව පළාතෙන් මෙන්ම උතුරෙන් ද එක්සත් ජනතා නිදහස් සන්ධානය පැහැදිලි ජයග‍්‍රහණයක් ලබන්නේ යැයි ශ‍්‍රීලනිප මහලේකම් ඇමැති මෛතී‍්‍රපාල සිරිසේන මහතා පවසයි.විපක්ෂයේ දේශපාලන පක්ෂවල පවතින දුර්වලකම නිසා මෙවර එ.ජ.නි.ස.ට කිසිදු අභියෝගයකින් තොරව කැපී පෙනෙන ජයග‍්‍රහණයක් අත්වන බවටත් හෙතෙම විශ්වාසය පළ කරයි.විපක්ෂයේ බෙලහීන බව ඌව පළාත් සභා මැතිවරණ ව්‍යාපාරය පුරා පැහැදිලිව දකින්න ලැබෙන බවත් එහෙයින් තරගයක් නැති පමණටම එ.ජ.නි.ස. මේ පළාත් සභා ඡන්දයෙන් ඓතිහාසික විජයග‍්‍රහණයක් ලබන බවත් ඇමැතිවරයා කීය.ඌව පළාත් සභාවට මොණරාගල සහ බදුල්ල දිස්ති‍්‍රක්ක අයත් වේ. මොණරාගල දිස්ති‍්‍රක්කයෙන් එක්සත් ජනතා නිදහස් සන්ධානය යටතේ තරග කරන කණ්ඩායමේ නායකත්වය කතරගම බස්නායක නිලමේ ශෂීන්ද්‍ර රාජපක්ෂ මහතා ද බදුල්ල දිස්ති‍්‍රක්කයේ කණ්ඩායම් නායකත්වය හිටපු මහ ඇමැතිවරයකු වූ ඒ.එම්.බුද්ධදාස මහතා විසින් ද දරනු ලබයි.ඌව පළාත් සභාවට මොනරාගල දිස්ති‍්‍රක්කයෙන් මන්තී‍්‍රවරු 11ක් සහ බදුල්ල දිස්ති‍්‍රක්කයෙන් මන්තී‍්‍රවරු 21ක් සමඟ මන්තී‍්‍රවරු 32ක් තෝරා පත්කැර ගැනීමට නියමිතය.</content>
  </post><post>
    <category>NEWSPAPER</category>
    <date>
      <year>2009</year>
      <month>08</month>
      <day>02</day>
    </date>
    <link>http://www.silumina.lk/2009/08/02/_art.asp?fn=aa0908023</link>
    <topic>IMF කොන්දේසිවලට යටවුණේ එජාපයයි</topic>
    <author>සුනිල් දයා අල්විස්</author>
    <content>අලිය ද? මුට්ටිය ද?තරගයක් නෑ උඩින්ම දිනනවාIMF කොන්දේසිවලට යටවුණේ එජාපයයිමෙරට දුම්රිය සේවකයන් 600 ක් ඉන්දියාවටවිපක්ෂයේ නායකයකුට අමුතු ශාන්තිකර්මයක්පෞද්ගලික සමාගමක E.T.F මුදල් රජයේ මණ්ඩලයකින් ගෙවලා?රන්දෝලි පෙරහර අදකතරගම ගිනිපෑගීම අදඇත් පැටවුන් හොඳ සුවයෙන්රටේ දියුණුතම පළාතක් ලෙස ඌව වෙල්ලස්ස දියුණු කරනවාවිපක්ෂය මැතිවරණ පරාජය වී පිහිටැවූ වාර්තාව කිසිවකුට කඩන්න බැහැ‘රන්බිම’ ඔප්පු 1500 ක් ජනතාවට‘බ්ලඩ් හාට්’ කෘතිය එළිදැක්විම.වෙහෙරගල - උමාඔය - වේලිඔය සමඟ ඌව පළාතට රුපියල් කෝටි 4000 ක වැඩ-ඇමැති අනුර යාපාසුනිල් දයා අල්විස්එක්සත් ජාතික පක්ෂය එදා අන්තර්ජාතික මූල්‍ය අරමුදලෙන් ණය ලබාගත්තේ ඔවුන්ගේ කොන්දේසිවලට යටත්ව වුවත් එම අරමුදල විසින් මේ තරම් විශාල ණය මුදලක් වත්මන් රජයට ලබා දුන්නේ, රටේ ආර්ථිකයේ ප‍්‍රගමනයට රජය ගෙන ඇති පියවර පිළිබඳ සෑහීමකට පත්ව බව ජනමාධ්‍ය හා තොරතුරු ආයෝජන ප‍්‍රවර්ධන සහ ව්‍යවසාය ඇමැති අනුර පි‍්‍රයදර්ශන යාපා මහතා පවසයි. ජාත්‍යන්තර මූල්‍ය අරමුදලෙන් 1950 සිට ශ‍්‍රී ලංකාව ණය ආධාර ලබාගෙන තිබෙනවා. මේ අරමුදලෙන් අපට ලබාදුන් ණයවලට කොන්දේසි පනවා තිබෙන බවට විවිධ පිරිස් විවිධ අර්ථකථන ලබා දෙන්නට සූදානම් වෙනවා. එහෙත් මේ කතාවල සත්‍යයක් ඇත්තේ නැහැ. මේවා ඔක්කොම ප‍්‍රලාප.අපි අපේ ආර්ථික ප‍්‍රභාවය පෙන්වා දුන්නා. ආර්ථික උපාය මාර්ග පෙන්වා දුන්නා. මේ උපාය මාර්ග කෙටිකාලීන හා දීර්ඝකාලීන ලෙස පෙන්වා දුන්නා. අපි ඉදිරිපත් කරපු අව්‍යාජ කරුණු ජාත්‍යන්තර මූල්‍ය අරමුදල පිළිගත්ත.කොහොමටත් අපි සහනාධාර ඉවත් කරන්නේ නැහැ. බොරු ප‍්‍රචාරවලට රැවටෙන්න එපා. එ.ජා.ප. ජාත්‍යන්තර මූල්‍ය අරමුදලේ කොන්දේසි අනුව පෞද්ගලීකරණය, විශ‍්‍රාම වැටුප් කප්පාදුව, දුම්රිය අධිකාරියක් පිහිටුවීම, ආදායම් අධිකාරියක් පිහිටුවීම, පාඩු ලබන රාජ්‍ය ආයතන ප‍්‍රතිව්‍යූහගත කිරීම ඇතුළු කරුණු රාශියක් ‘පුබුදමු ලංකා’ කි‍්‍රයාවලිය යටතේ සිදු කරන්නට පියවර ගනිමින් සිටියේ යයිද ඇමැතිවරයා කීය.</content>
  </post><post>
    <category>NEWSPAPER</category>
    <date>
      <year>2009</year>
      <month>08</month>
      <day>02</day>
    </date>
    <link>http://www.silumina.lk/2009/08/02/_art.asp?fn=aa0908024</link>
    <topic>මෙරට දුම්රිය සේවකයන් 600 ක් ඉන්දියාවට</topic>
    <author>සුභද්‍රා දේශප‍්‍රිය</author>
    <content>අලිය ද? මුට්ටිය ද?තරගයක් නෑ උඩින්ම දිනනවාIMF කොන්දේසිවලට යටවුණේ එජාපයයිමෙරට දුම්රිය සේවකයන් 600 ක් ඉන්දියාවටවිපක්ෂයේ නායකයකුට අමුතු ශාන්තිකර්මයක්පෞද්ගලික සමාගමක E.T.F මුදල් රජයේ මණ්ඩලයකින් ගෙවලා?රන්දෝලි පෙරහර අදකතරගම ගිනිපෑගීම අදඇත් පැටවුන් හොඳ සුවයෙන්රටේ දියුණුතම පළාතක් ලෙස ඌව වෙල්ලස්ස දියුණු කරනවාවිපක්ෂය මැතිවරණ පරාජය වී පිහිටැවූ වාර්තාව කිසිවකුට කඩන්න බැහැ‘රන්බිම’ ඔප්පු 1500 ක් ජනතාවට‘බ්ලඩ් හාට්’ කෘතිය එළිදැක්විම.වෙහෙරගල - උමාඔය - වේලිඔය සමඟ ඌව පළාතට රුපියල් කෝටි 4000 ක වැඩසුභද්‍රා දේශප‍්‍රියදුම්රිය සේවයේ සියලු සේවකයන් නියෝජනය වන පරිදි දුම්රිය සේවකයන් 600 ක් කාර්මික පුහුණුව සඳහා ඉන්දියාවට යැවීමට පියවර ගෙන ඇතැයි ප‍්‍රවාහන ඇමැති ඩලස් අලහප්පෙරුම මහතා පවසයි.ඉතිහාසයේ ප‍්‍රථම වරට සියලු දුම්රිය සේවකයන් විදෙස් පුහුණුව ලැබීම සඳහා අවස්ථාව උදා කැර දී ඇති අතර මෙතෙක් දුම්රිය සේවයේ ඉහළ නිලතලවල සේවකයන්ට පමණක් එම අවස්ථාව සීමා වී තිබු බවත් ඇමැතිවරයා පැවැසීය.එමෙන්ම ශී‍්‍ර ලාංකිකයන්ට ඉන්දියාවට පහසුවෙන් ගමන් කිරීමට හැකිවන පරිදි තලෙයිමන්නාරම් - රාමේෂ්වරම් අතර දුම්රිය මාර්ගය රුපියල් මිලියන තුන්සිය විසිපහක වියදමින් ආරම්භ කිරීමට කඩිනමින් පියවර ගන්නා බවත් හෙතෙම ප‍්‍රකාශ කෙළේය.වසර විසිපහකට ඉහතදී ඉන්දියාව හා ශී‍්‍ර ලංකාව අතර පැවැති සමීප සම්බන්ධතාව මේ දුම්රිය මාර්ගය ඉදිකිරීම නිසා නැවත ඇති කැර ගත හැකි බවත් ප‍්‍රවාහන මාර්ග පුළුල් කිරීම මඟින් නුදුරු අනාගතයේදී ආසියානු රටවලට පමණක් නොව ලෝකයේ සියලු රටවලට පහසුවෙන් ළඟාවිය හැකි ප‍්‍රවාහන පද්ධතියක් ඇති කිරීම රජයේ අපේක්ෂාව බවත් හෙතෙම පැවැසීය.</content>
  </post><post>
    <category>NEWSPAPER</category>
    <date>
      <year>2009</year>
      <month>08</month>
      <day>02</day>
    </date>
    <link>http://www.silumina.lk/2009/08/02/_art.asp?fn=aa0908025</link>
    <topic>විපක්ෂයේ නායකයකුට අමුතු ශාන්තිකර්මයක්</topic>
    <author>නිරුෂි විමලවීර</author>
    <content>අලිය ද? මුට්ටිය ද?තරගයක් නෑ උඩින්ම දිනනවාIMF කොන්දේසිවලට යටවුණේ එජාපයයිමෙරට දුම්රිය සේවකයන් 600 ක් ඉන්දියාවටවිපක්ෂයේ නායකයකුට අමුතු ශාන්තිකර්මයක්පෞද්ගලික සමාගමක E.T.F මුදල් රජයේ මණ්ඩලයකින් ගෙවලා?රන්දෝලි පෙරහර අදකතරගම ගිනිපෑගීම අදඇත් පැටවුන් හොඳ සුවයෙන්රටේ දියුණුතම පළාතක් ලෙස ඌව වෙල්ලස්ස දියුණු කරනවාවිපක්ෂය මැතිවරණ පරාජය වී පිහිටැවූ වාර්තාව කිසිවකුට කඩන්න බැහැ‘රන්බිම’ ඔප්පු 1500 ක් ජනතාවට‘බ්ලඩ් හාට්’ කෘතිය එළිදැක්විම.වෙහෙරගල - උමාඔය - වේලිඔය සමඟ ඌව පළාතට රුපියල් කෝටි 4000 ක වැඩනිරුෂි විමලවීරවිපක්ෂයේ ප‍්‍රධාන දේශපාලන පක්ෂයක නායකයෙක් ඉකුත් දා ඉන්දියාවට ගියේය. තමිල්නාඩුවත් ආන්ද්‍රා ප‍්‍රදේශයත් අතර පිහිටි හනුමන් කෝවිලට ගිය හෙතෙම විශේෂ ශාන්තිකර්මයකට සහභාගිවී ඇත්තේ කාලයක සිට පවතින අපල දුරු කැරගැනීමට බැව් පැවසෙයි.එහිදී මේ දේශපාලන පක්ෂ නායකයා පැය 12ක් පුරා පැවැති ශාන්තිකර්මයට සහභාගිවී ඇත්තේ අමුඩයකින් පමණක් සැරසී ගෙන බවත් දැනගන්නට ඇත.මොහුගේ ලග්නය වන මීන රාශියේ ගුරු ග‍්‍රහයා නීචව ඇති බවත් එහෙයින් කරන කියන කිසිවක් සඵල නොවන බවත් දෛවඥයින් පවසා ඇති අතර මේ ශාන්තිකර්මය සිදුකැර ගෙන ඇත්තේ එම අපල දුරු කැර ගැනීමට බවත් සඳහන්ය.හනුමන් කෝවිලේ පැවැති මේ ශාන්තිකර්මය සඳහා පමණක් ශ‍්‍රී ලංකාවේ මුදලින් රුපියල් ලක්ෂ 25කට අධික මුදලක් වැය වී ඇති බවත් දැනගන්නට ඇත.මේ පිළිබඳව සිළුමිණට තොරතුරු හෙළිකළ එම පක්ෂයේ නියෝජිතයකු කියා සිටියේ මුදල් කොපමණ වැය කොට ශාන්ති කර්ම සිදුකළත් තම නායකයාගේ අපලයෙන් පක්ෂය බේරාගැනීම ඉතා අසීරු බවයි.</content>
  </post><post>
    <category>NEWSPAPER</category>
    <date>
      <year>2009</year>
      <month>08</month>
      <day>02</day>
    </date>
    <link>http://www.silumina.lk/2009/08/02/_art.asp?fn=aa0908026</link>
    <topic>පෞද්ගලික සමාගමක E.T.F මුදල් රජයේ මණ්ඩලයකින් ගෙවලා?</topic>
    <author/>
    <content>අලිය ද? මුට්ටිය ද?තරගයක් නෑ උඩින්ම දිනනවාIMF කොන්දේසිවලට යටවුණේ එජාපයයිමෙරට දුම්රිය සේවකයන් 600 ක් ඉන්දියාවටවිපක්ෂයේ නායකයකුට අමුතු ශාන්තිකර්මයක්පෞද්ගලික සමාගමක E.T.F මුදල් රජයේ මණ්ඩලයකින් ගෙවලා?රන්දෝලි පෙරහර අදකතරගම ගිනිපෑගීම අදඇත් පැටවුන් හොඳ සුවයෙන්රටේ දියුණුතම පළාතක් ලෙස ඌව වෙල්ලස්ස දියුණු කරනවාවිපක්ෂය මැතිවරණ පරාජය වී පිහිටැවූ වාර්තාව කිසිවකුට කඩන්න බැහැ‘රන්බිම’ ඔප්පු 1500 ක් ජනතාවට‘බ්ලඩ් හාට්’ කෘතිය එළිදැක්විම.වෙහෙරගල - උමාඔය - වේලිඔය සමඟ ඌව පළාතට රුපියල් කෝටි 4000 ක වැඩසේවා නියුක්ති භාරකාර අරමුදලට එක්තරා පෞද්ගලික සමාගමක් විසින් ගෙවිය යුතුව තිබූ රුපියල් විසිපන් ලක්ෂයකට අධික මුදලක් රජයට අයත් මණ්ඩලයක මුදලින් ගෙවා ඇතැයි දැනගන්නට ඇත.දැනගන්නට ඇති පරිදි මෙසේ අයථා ලෙස ගෙවා ඇති මුළු මුදල රුපියල් 2,55,713කි. අදාළ රජයේ මණ්ඩලයෙන් මෙතරම් මුදලක් ගෙවීමේදී එම වවුචරයට සභාපතිවරයා ගේ අත්සන අනිවාර්ය වන මුත් මේ ප‍්‍රශ්න ගත වවුචරයට අත්සන් කොට ඇත්තේ ගණකාධිකාරී වරිය පමණි.24/07/08 දාතම මෙකී වවුචරය මඟින් පෞද්ගලික සමාගමක් විසින් ගෙවිය යුතුව තිබූ මුදලක් ගෙවීමට රජයේ මුදල් වැය කිරීම පිළිබඳව විගණකාධිපති දෙපාර්තමේන්තුවේ අවධානය යොමු වී තිබේ.2009/01/20 දින දරණ විගණන විමසුමක් මඟින් විගණකාධිපති දෙපාර්තමේන්තුව අදාළ මණ්ඩලයට දන්වා ඇත්තේ මේ පිළිබඳව හේතු දක්වන ලෙසයි.මේ පිළිබඳව අදාළ මණ්ඩලයේ වත්මන් සභාපතිවරයා ගෙන් සිළුමිණ කළ විමසීමක දී ඔහු පැවසූයේ මේ පිළිබඳව අභ්‍යන්තර පරීක්ෂණයක් සිදු කෙරෙමින් පවතින බවත් එකී මුදල ගෙවීම සම්බන්ධයෙන් තමාගේ කිසිදු සම්බන්ධයක් නැති බවයි.රුපියල් විසිපන්ලක්ෂය ඉක්මවන මුදලක් සඳහා වවුචරයක් අත්සන් කිරීමේදී අදාළ මණ්ඩලයේ සභාපතිවරයා ගේ අත්සන අනිවාර්ය නොවන්නේ දැයි විමසූ විට ඔහු කියා සිටියේ එතරම් විශාල ගෙවීමක් සිදු කිරීමේදී සභාපතිවරයාගේ අත්සන අනිවාර්ය වන මුත් මෙහිදී වවුචරයට අත්සන් කොට තිබෙන්නේ ගණකාධිකාරීවරිය පමණක් බවයි. බැලූ බැල්මට යම් වරදක් ඇති බව පෙනෙන බවත් හෙතෙම පිළිගත්තේය.</content>
  </post><post>
    <category>NEWSPAPER</category>
    <date>
      <year>2009</year>
      <month>08</month>
      <day>02</day>
    </date>
    <link>http://www.silumina.lk/2009/08/02/_art.asp?fn=aa0908027</link>
    <topic>රන්දෝලි පෙරහර අද</topic>
    <author>අසේල කුරුළුවංශ හා ඉන්දික පොල්කොටුව</author>
    <content>අලිය ද? මුට්ටිය ද?තරගයක් නෑ උඩින්ම දිනනවාIMF කොන්දේසිවලට යටවුණේ එජාපයයිමෙරට දුම්රිය සේවකයන් 600 ක් ඉන්දියාවටවිපක්ෂයේ නායකයකුට අමුතු ශාන්තිකර්මයක්පෞද්ගලික සමාගමක E.T.F මුදල් රජයේ මණ්ඩලයකින් ගෙවලා?රන්දෝලි පෙරහර අදකතරගම ගිනිපෑගීම අදඇත් පැටවුන් හොඳ සුවයෙන්රටේ දියුණුතම පළාතක් ලෙස ඌව වෙල්ලස්ස දියුණු කරනවාවිපක්ෂය මැතිවරණ පරාජය වී පිහිටැවූ වාර්තාව කිසිවකුට කඩන්න බැහැ‘රන්බිම’ ඔප්පු 1500 ක් ජනතාවට‘බ්ලඩ් හාට්’ කෘතිය එළිදැක්විම.වෙහෙරගල - උමාඔය - වේලිඔය සමඟ ඌව පළාතට රුපියල් කෝටි 4000 ක වැඩඅසේල කුරුළුවංශ හා ඉන්දික පොල්කොටුවමහනුවර ඇසළ පෙරහර මංගල්‍යයේ දෙවැනි රන්දෝලි පෙරහර අද (02) වීදි සංචාරය කිරීමට නියමිතය.ප‍්‍රථම කුඹල් පෙරහර නැරඹීම සඳහා අපේක්ෂා නොකළ පරිදි ලක්ෂ දෙකකට අධික ජනතාවක් පැමිණීම නිසා රන්දෝලි පෙරහර මාර්ගය දීර්ඝ කිරීමට දියවඩන නිලමේ ප‍්‍රදීප් නිලංග දෑල බණ්ඩාර මහතා පියවර ගෙන ඇත.දළදා වීදිය, ඩී.එස්.සේනානායක වීදිය, කොළඹ වීදිය, යටිනුවර වීදිය හා රජවීදිය ඔස්සේ අද පෙරහර වීදි සංචාරය කරයි.අවසන් රන්දෝලි මහ පෙරහර නිකිණි පුර පසළොස්වක පොහෝ දිනය යෙදෙන 05 දින වීදි සංචාරය කෙරෙන අතර පසුදින දවල් පෙරහර පැවැත්වීමෙන් පසුමෙවර මහනුවර ඇසළ පෙරහර මංගල්‍යය නිමාවට පත්වීමට නියමිතය.පෞරාණික චාරිත‍්‍ර ගරුකරමින් පෙරහර මංගල්‍යය සාර්ථකව නිමකළ බවට ජනපතිතුමන්ට පිළිගන්වනු ලබන සංදේශය සඳහා මෙවර කිසිදු ඉල්ලීමක් ඇතුළත් නොකරන බව දියවඩන නිලමේ ප‍්‍රදීප් නිලංග දෑල මහතා පවසයි.</content>
  </post><post>
    <category>NEWSPAPER</category>
    <date>
      <year>2009</year>
      <month>08</month>
      <day>02</day>
    </date>
    <link>http://www.silumina.lk/2009/08/02/_art.asp?fn=aa0908028</link>
    <topic>කතරගම ගිනිපෑගීම අද</topic>
    <author/>
    <content>අලිය ද? මුට්ටිය ද?තරගයක් නෑ උඩින්ම දිනනවාIMF කොන්දේසිවලට යටවුණේ එජාපයයිමෙරට දුම්රිය සේවකයන් 600 ක් ඉන්දියාවටවිපක්ෂයේ නායකයකුට අමුතු ශාන්තිකර්මයක්පෞද්ගලික සමාගමක E.T.F මුදල් රජයේ මණ්ඩලයකින් ගෙවලා?රන්දෝලි පෙරහර අදකතරගම ගිනිපෑගීම අදඇත් පැටවුන් හොඳ සුවයෙන්රටේ දියුණුතම පළාතක් ලෙස ඌව වෙල්ලස්ස දියුණු කරනවාවිපක්ෂය මැතිවරණ පරාජය වී පිහිටැවූ වාර්තාව කිසිවකුට කඩන්න බැහැ‘රන්බිම’ ඔප්පු 1500 ක් ජනතාවට‘බ්ලඩ් හාට්’ කෘතිය එළිදැක්විම.වෙහෙරගල - උමාඔය - වේලිඔය සමඟ ඌව පළාතට රුපියල් කෝටි 4000 ක වැඩකතරගම දේවාලයේ ගිනි පෑගීම උත්සවය අද (2 වැනිදා) රාති‍්‍ර සිදුකෙරේ. අවසන් මහා පෙරහර 5 වැනිදා සිදුකෙරෙන අතර දියකැපීමේ පෙරහර 6 වැනිදා සිදුකෙරෙන බව කතරගම බස්නායක නිලමේ කාර්යාලය පවසයි.</content>
  </post><post>
    <category>NEWSPAPER</category>
    <date>
      <year>2009</year>
      <month>08</month>
      <day>02</day>
    </date>
    <link>http://www.silumina.lk/2009/08/02/_art.asp?fn=aa0908029</link>
    <topic>ඇත් පැටවුන් හොඳ සුවයෙන්</topic>
    <author>ඉන්දික පොල්කොටුව, සංජීව මතුරට</author>
    <content>අලිය ද? මුට්ටිය ද?තරගයක් නෑ උඩින්ම දිනනවාIMF කොන්දේසිවලට යටවුණේ එජාපයයිමෙරට දුම්රිය සේවකයන් 600 ක් ඉන්දියාවටවිපක්ෂයේ නායකයකුට අමුතු ශාන්තිකර්මයක්පෞද්ගලික සමාගමක E.T.F මුදල් රජයේ මණ්ඩලයකින් ගෙවලා?රන්දෝලි පෙරහර අදකතරගම ගිනිපෑගීම අදඇත් පැටවුන් හොඳ සුවයෙන්රටේ දියුණුතම පළාතක් ලෙස ඌව වෙල්ලස්ස දියුණු කරනවාවිපක්ෂය මැතිවරණ පරාජය වී පිහිටැවූ වාර්තාව කිසිවකුට කඩන්න බැහැ‘රන්බිම’ ඔප්පු 1500 ක් ජනතාවට‘බ්ලඩ් හාට්’ කෘතිය එළිදැක්විම.වෙහෙරගල - උමාඔය - වේලිඔය සමඟ ඌව පළාතට රුපියල් කෝටි 4000 ක වැඩඉන්දික පොල්කොටුව, සංජීව මතුරටපින්නවල අලි අනාථාගාරයෙන් රැගෙන විත් දළදා මාලිගා පරිශ‍්‍රයේ රඳවාගෙන සිටින ඇත් පැටවුන් දෙදෙනා යහපත් සෞඛ්‍ය තත්ත්වයෙන් සිටින බැව් පේරාදෙණිය විශ්ව විද්‍යාලයේ ජ්‍යෙෂ්ඨ කථිකාචාර්ය පශු වෛද්‍ය විශේෂඥ අශෝක දංගොල්ල මහතා තහවුරු කරයි.රාජ්‍ය නොවන සංවිධාන කිහිපයක් විසින් මේ ඇත් පැටවුන් දෙදෙනා සම්බන්ධයෙන් ගෙන ගිය ප‍්‍රචාරය අසත්‍ය බැව් මේ වන විට අනාවරණය වී ඇතැයි ද කී‍්‍රඩා හා පොදු විනෝද කටයුතු ඇමැති ගාමිණි ලොකුගේ මහතා සඳහන් කෙළේය.මේ තොරතුරු අනාවරණය වූයේ ඉකුත් සිකුරාදා මහනුවර දී පැවැති ප‍්‍රවෘත්ති සාකච්ඡාවකදීය.මෙහිදී අදහස් පළ කළ දියවඩන නිලමේ ප‍්‍රදීප් නිලංග දෑල මහතා පෙන්වා දුන්නේ ඇත් පැටවුන් දෙදෙනා සඳහා උපරීම පහසුකම් සලසා ඇති අතර ඔවුන් දෙදෙනා මනා සුවයෙන් පසුවන බවත්ය.</content>
  </post><post>
    <category>NEWSPAPER</category>
    <date>
      <year>2009</year>
      <month>08</month>
      <day>02</day>
    </date>
    <link>http://www.silumina.lk/2009/08/02/_art.asp?fn=aa09080210</link>
    <topic>රටේ දියුණුතම පළාතක් ලෙස ඌව වෙල්ලස්ස දියුණු කරනවා</topic>
    <author>නිහාල් පී.අබේසිංහ</author>
    <content>අලිය ද? මුට්ටිය ද?තරගයක් නෑ උඩින්ම දිනනවාIMF කොන්දේසිවලට යටවුණේ එජාපයයිමෙරට දුම්රිය සේවකයන් 600 ක් ඉන්දියාවටවිපක්ෂයේ නායකයකුට අමුතු ශාන්තිකර්මයක්පෞද්ගලික සමාගමක E.T.F මුදල් රජයේ මණ්ඩලයකින් ගෙවලා?රන්දෝලි පෙරහර අදකතරගම ගිනිපෑගීම අදඇත් පැටවුන් හොඳ සුවයෙන්රටේ දියුණුතම පළාතක් ලෙස ඌව වෙල්ලස්ස දියුණු කරනවාවිපක්ෂය මැතිවරණ පරාජය වී පිහිටැවූ වාර්තාව කිසිවකුට කඩන්න බැහැ‘රන්බිම’ ඔප්පු 1500 ක් ජනතාවට‘බ්ලඩ් හාට්’ කෘතිය එළිදැක්විම.වෙහෙරගල - උමාඔය - වේලිඔය සමඟ ඌව පළාතට රුපියල් කෝටි 4000 ක වැඩ-ඌව මහ ඇමැති අපේක්ෂක ශෂින්ද්‍ර රාජපක්ෂනිහාල් පී.අබේසිංහග‍්‍රාමීය නායකයන්ගේ අදහස අනුව විද්වතුන්ගේ යෝජනා අනුව කි‍්‍රයාවට නංවන “අපි හදමු නව ඌව වෙල්ලස්සක්” නව සංවර්ධන වැඩසටහන මඟින් ඌව වෙල්ලස්ස රටේ දියුණුතම පළාතක් ලෙස සංවර්ධනය කෙරන බවත් පළාතේ ජනතාවගේ ආර්ථික හා අධ්‍යාපනික මට්ටම ඉහළ නංවන බවත් එක්සත් ජනතා නිදහස් සන්ධානයේ ඌව පළාත් සභා මහ ඇමැති අපේක්ෂක ශෂින්ද්‍ර කුමාර රාජපක්ෂ මහතා සිළුමිණට පැවැසීය.මේ යටතේ ඌව පළාතේ අධ්‍යාපනික, වාරිමාර්ග, සංචාරක, කෘෂිකර්ම ක්‍ෂේත‍්‍රවල ප‍්‍රබල සංවර්ධනයක් ඉදිරියේදී ඇතිවෙන බවත් ශෂින්ද්‍ර රාජපක්ෂ මහතා පවසයි. මේ ව්‍යාපෘති කෙටිකාලීන, මධ්‍යකාලීන හා දිගුකාලීන ලෙස කි‍්‍රයාවට නැංවේ.ජනාධිපති මහින්ද රාජපක්ෂ මැතිතුමා සිය මහින්ද චින්තනයේ 75 වැනි පිටුවේ ‘පුබුදමු වෙල්ලස්ස’ පිළිබඳව සඳහන් කර ඇති බවත් ඒ අනුව ජනාධිපතිතුමාගේ උපදෙස් මත පසුගිය කාලයේ ඌව වෙල්ලස්ස සංවර්ධනයට නව වැඩපිළිවෙළ රැසක් කි‍්‍රයාත්මක වූ බවත් මහ ඇමැති අපේක්ෂක වරයා පෙන්වා දෙයි.ඌව පළාතේ අධ්‍යාපනික සංවර්ධනය සඳහා විශාල මුදලක් සමඟ වැඩි ව්‍යාපෘති රැසක් ‘හදමු නව ඌව වෙල්ලස්සක්’ යටතේ කි‍්‍රයාවට නැංවීමට යෝජිත බවත් එමඟින් ඌවේ ආර්ථික හා සාමාජික ප‍්‍රබෝධයක් ඇතිවන බවත් රාජපක්ෂ මහතා පවසයි.පළාතේ සියලු වැව් ප‍්‍රතිසංස්කරණය කර වාරිමාර්ග නඟාසිටුවා වී වගාව මෙන්ම දෙහි, දොඩම් උක් වැනි බහු වාර්ෂික බෝග ව්‍යාප්ත කර ප‍්‍රදේශයේ වානිජ කෘෂිකර්මය නඟාසිටුවන බවත් ආදි කාලයේ මෙන් වෙල් ලක්ෂයක් අස්වැද්දීමට ජලය හා පහසුකම් ලබා දෙන බවත් ශෂින්ද්‍ර කුමාර රාජපක්ෂ මහතා පෙන්වා දෙයි.සිළුමිණ සමඟ අදහස් දක්වමින් ශෂින්ද්‍ර රාජපක්ෂ මහතා මෙසේද පැවැසීය.”ඌව පළාතේ විශාල වෙහෙර විහාර ප‍්‍රමාණයක් කැඩී බිඳී ගිහින් තිබෙනවා. ඒවා සියල්ල ප‍්‍රතිසංස්කරණය කිරීමට ජාතික උරුමයන් පිළිබඳ අමාත්‍යංශයේ උදව් ලබා ගන්නවා.පසුගිය දවස්වල එජාප ජවිපෙ හා මුස්ලිම් කොන්ග‍්‍රස් පක්ෂවල ප‍්‍රාදේශීය සභා සභාපතිවරු, එහි විපක්ෂ නායකවරු මන්තී‍්‍රවරු, පර්ෂද නායකවරු, සමිති සභාපතිවරු ඇතුළු සාමාජිකයෝ දසදහස් ගණනින් අපට එක්වුණා. ප‍්‍රතිපක්ෂයක එක් පළාත් සභා අපේක්ෂකයකුත් අප සමඟ එක්වුණා. ඉදිරියටත් එලෙස තවත් පිරිස ඒවි.තවත් ප‍්‍රාදේශීය සභා මන්තී‍්‍රවරු අප සමඟ එක්වේවි. එවිට අපේ ජය තවත් ශක්තිමත් වේවි. මෙවර ඌවෙන් ඓතිහාසික ජයක් අපට ලැබේවි” යැයි ද රාජපක්ෂ මහතා අනාවරණය කළේය.හම්බන්තොට වරාය, ගුවන් තොටුපොළ හැදීම නිසා ඌව පළාතට වඩා හොඳ සංචාරක ආකර්ශනයක් ලැබෙන බවත් ඌවේ කෘෂි නිපැයුම් වලට ජගත් වෙළෙඳපොළක් ලැබෙන බවත් එමඟින් ඌව වෙල්ලස්සේ ජනතාවගේ අත මිට සරුවෙන බවත් ඒ සඳහා රජයට ශක්තිය ධෛර්යය ලබා දිය යුතු බවත් ශෂින්ද්‍ර රාජපක්ෂ මහතා පැවැසීය.</content>
  </post><post>
    <category>NEWSPAPER</category>
    <date>
      <year>2009</year>
      <month>08</month>
      <day>02</day>
    </date>
    <link>http://www.silumina.lk/2009/08/02/_art.asp?fn=aa09080211</link>
    <topic>විපක්ෂය මැතිවරණ පරාජය වී පිහිටැවූ වාර්තාව කිසිවකුට කඩන්න බැහැ</topic>
    <author/>
    <content>අලිය ද? මුට්ටිය ද?තරගයක් නෑ උඩින්ම දිනනවාIMF කොන්දේසිවලට යටවුණේ එජාපයයිමෙරට දුම්රිය සේවකයන් 600 ක් ඉන්දියාවටවිපක්ෂයේ නායකයකුට අමුතු ශාන්තිකර්මයක්පෞද්ගලික සමාගමක E.T.F මුදල් රජයේ මණ්ඩලයකින් ගෙවලා?රන්දෝලි පෙරහර අදකතරගම ගිනිපෑගීම අදඇත් පැටවුන් හොඳ සුවයෙන්රටේ දියුණුතම පළාතක් ලෙස ඌව වෙල්ලස්ස දියුණු කරනවාවිපක්ෂය මැතිවරණ පරාජය වී පිහිටැවූ වාර්තාව කිසිවකුට කඩන්න බැහැ‘රන්බිම’ ඔප්පු 1500 ක් ජනතාවට‘බ්ලඩ් හාට්’ කෘතිය එළිදැක්විම.වෙහෙරගල - උමාඔය - වේලිඔය සමඟ ඌව පළාතට රුපියල් කෝටි 4000 ක වැඩ- ඇමැති දිනේෂ් ගුණවර්ධනඉදිරි වසර වල මෙරට සුවිශේෂ ආර්ථික, සමාජයීය හා සංස්කෘතික දියුණුවක් සහ ප‍්‍රබෝධයක් හට ගන්නා බව ද ඉන් ශී‍්‍ර ලාංකික ජනතාවගේ ජීවන මට්ටම උසස් වන බවද නාගරික සංවර්ධන හා පූජා භූමි සංවර්ධන අමාත්‍ය දිනේෂ් ගුණවර්ධන මහතා ප‍්‍රකාශ කරයි. ඒ මහතා මේ බව පැවසූයේ වැලිමඩ පැවැති ජනහමුවකට සහභාගි වෙමිනි.තවදුරටත් අදහස් දැක්වූ අමාත්‍යවරයා මෙසේ ද කීය.අපේ රට වසර 2500 කට වඩා අදීන සහ අභීත වූ පෙ‍්‍රෟඩ සංස්කෘතියකට හිමිකම් කියන ලොව විශ්මයට පත් කරන නිර්මාණ බිහි කළ බවත්, මේ අතීතය බිහි කළේ මෙම අභිමානය අපිට දායාද කළේ අපේම මුතුන් මිත්තන් බවත් සීගිරිය වැනි ශ්‍රේෂ්ඨ නිර්මාණ, විශාල වැව් අමුණු, අහස පරයන දාගැබ්, සමාධි පිළිමය වැනි නිර්මාණ, ගල් කැටයම්, අභයගිරිය, ජේතවනාරාමය, මහා විහාරය වැනි අන්තර්ජාතික විශ්ව විද්‍යාල වැනි අනන්ත වූ දෑ අතීත මුතුන් මිත්තෝ අපට ඉතිරි කර ගොස් ඇති බවත් කීය.මෙවන් අතීතයක් අපිට හිමිව ඇති බැවින් අපේ අදිටන, අපේ කැපවීම විය යුත්තේ අපේ රට දියුණුව කරා මෙහෙයවීම බව කී ඇමැතිවරයා ඒ සඳහා මහින්ද චින්තනය පදනම් කර ගත් සැලැස්මක් ඔස්සේ ජනාධිපතිතුමා ප‍්‍රමුඛ රජය කි‍්‍රයා කරන බවත් ගම් නගර භේදයකින් තොරව රට දියුණුව කරා මෙහෙයවමින් සිටින බව පෙන්වා දුන්නේය.ඉදිරි වසරවලදී රට සමාජ, ආර්ථික හා සංස්කෘතික වශයෙන් සුවිශේෂ දියුණුවක්, වර්ධනයක් කරා ගමන් කරනු නියතය.රජයේ ප‍්‍රතිපත්තිය, දර්ශනය, සැලැසුම් හා කි‍්‍රයාදාමයන් සකස් වී තිබෙන්නේ මේ අයුරින් බවත් මෙවන් කි‍්‍රයාකාරිත්වයක් විපක්ෂයේ කිසිදු පක්ෂයක් තුළින් විද්‍යමාන නොවන නිසා එකී පක්ෂ දියාරූ ස්වභාවයකට පත් වී තිබෙන බවත් මෙහි ප‍්‍රතිඵලය එම පක්ෂ මැතිවරණ වලින් අන්ත පරාජයක් සනිටුහන් කර ගැනීම බව කීය.ලොව දිගින් දිගටම මේ තරම් විශාල මැතිවරණ සංඛ්‍යාවකින් අන්ත පරාජයක් ලැබූ පක්ෂය ලෙස එජාපය තබා ඇති ලෝක වාර්තාව ලොව කිසිදු පක්ෂයකට ඉදිරියේදී කැඩීමට බැරි වනු නියත බව ගුණවර්ධන මහතා සඳහන් කෙළේය.ජනතා කැමැත්ත ලබන්නේ සත්‍ය වසන් නොකර ඇත්ත කරුණු කීමෙන් බව පැවැසීය.</content>
  </post><post>
    <category>NEWSPAPER</category>
    <date>
      <year>2009</year>
      <month>08</month>
      <day>02</day>
    </date>
    <link>http://www.silumina.lk/2009/08/02/_art.asp?fn=aa09080212</link>
    <topic>‘රන්බිම’ ඔප්පු 1500 ක් ජනතාවට</topic>
    <author/>
    <content>අලිය ද? මුට්ටිය ද?තරගයක් නෑ උඩින්ම දිනනවාIMF කොන්දේසිවලට යටවුණේ එජාපයයිමෙරට දුම්රිය සේවකයන් 600 ක් ඉන්දියාවටවිපක්ෂයේ නායකයකුට අමුතු ශාන්තිකර්මයක්පෞද්ගලික සමාගමක E.T.F මුදල් රජයේ මණ්ඩලයකින් ගෙවලා?රන්දෝලි පෙරහර අදකතරගම ගිනිපෑගීම අදඇත් පැටවුන් හොඳ සුවයෙන්රටේ දියුණුතම පළාතක් ලෙස ඌව වෙල්ලස්ස දියුණු කරනවාවිපක්ෂය මැතිවරණ පරාජය වී පිහිටැවූ වාර්තාව කිසිවකුට කඩන්න බැහැ‘රන්බිම’ ඔප්පු 1500 ක් ජනතාවට‘බ්ලඩ් හාට්’ කෘතිය එළිදැක්විම.වෙහෙරගල - උමාඔය - වේලිඔය සමඟ ඌව පළාතට රුපියල් කෝටි 4000 ක වැඩඋපන්බිමේ උරුමය සපථ කරන රන්බිම ඔප්පු ප‍්‍රධානයේ 4 වන පියවර අගෝස්තු මස 04 වන අඟහරුවාදා දින පෙ.ව. 9.00 ට ජනාධිපති මහින්ද රාජපක්ෂ මැතිතුමාගේ ප‍්‍රධානත්වයෙන් අරලියගහ මන්දිරයේ දී උත්සවාකාරයෙන් පැවැත්වේ.</content>
  </post><post>
    <category>NEWSPAPER</category>
    <date>
      <year>2009</year>
      <month>08</month>
      <day>02</day>
    </date>
    <link>http://www.silumina.lk/2009/08/02/_art.asp?fn=aa09080213</link>
    <topic>‘බ්ලඩ් හාට්’ කෘතිය එළිදැක්විම.</topic>
    <author/>
    <content>අලිය ද? මුට්ටිය ද?තරගයක් නෑ උඩින්ම දිනනවාIMF කොන්දේසිවලට යටවුණේ එජාපයයිමෙරට දුම්රිය සේවකයන් 600 ක් ඉන්දියාවටවිපක්ෂයේ නායකයකුට අමුතු ශාන්තිකර්මයක්පෞද්ගලික සමාගමක E.T.F මුදල් රජයේ මණ්ඩලයකින් ගෙවලා?රන්දෝලි පෙරහර අදකතරගම ගිනිපෑගීම අදඇත් පැටවුන් හොඳ සුවයෙන්රටේ දියුණුතම පළාතක් ලෙස ඌව වෙල්ලස්ස දියුණු කරනවාවිපක්ෂය මැතිවරණ පරාජය වී පිහිටැවූ වාර්තාව කිසිවකුට කඩන්න බැහැ‘රන්බිම’ ඔප්පු 1500 ක් ජනතාවට‘බ්ලඩ් හාට්’ කෘතිය එළිදැක්විම.වෙහෙරගල - උමාඔය - වේලිඔය සමඟ ඌව පළාතට රුපියල් කෝටි 4000 ක වැඩප‍්‍රවීණ මාධ්‍යවේදීන් දෙපළක් වන දිනමිණ ප‍්‍රධාන කර්තෘ මහින්ද අබේසුන්දර හා සුජීව දිසානායක යන මහත්වරුන් පරිවර්තනය කළ ‘බ්ලඩ් හාට්’ නම් කෘතිය මහවැලි කේන්ද්‍රයේදී පසුගියදා එළිදැක්විණි. ලේක්හවුස් සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතා වෙත කර්තෘවරු දෙපළ විසින් කෘතිය පිළිගන්වන ලද අයුරු.සේයාරුව - සමන්න වීරසිරි</content>
  </post><post>
    <category>NEWSPAPER</category>
    <date>
      <year>2009</year>
      <month>08</month>
      <day>02</day>
    </date>
    <link>http://www.silumina.lk/2009/08/02/_art.asp?fn=aa09080214</link>
    <topic>වෙහෙරගල - උමාඔය - වේලිඔය සමඟ ඌව පළාතට රුපියල් කෝටි 4000 ක වැඩ</topic>
    <author/>
    <content>අලිය ද? මුට්ටිය ද?තරගයක් නෑ උඩින්ම දිනනවාIMF කොන්දේසිවලට යටවුණේ එජාපයයිමෙරට දුම්රිය සේවකයන් 600 ක් ඉන්දියාවටවිපක්ෂයේ නායකයකුට අමුතු ශාන්තිකර්මයක්පෞද්ගලික සමාගමක E.T.F මුදල් රජයේ මණ්ඩලයකින් ගෙවලා?රන්දෝලි පෙරහර අදකතරගම ගිනිපෑගීම අදඇත් පැටවුන් හොඳ සුවයෙන්රටේ දියුණුතම පළාතක් ලෙස ඌව වෙල්ලස්ස දියුණු කරනවාවිපක්ෂය මැතිවරණ පරාජය වී පිහිටැවූ වාර්තාව කිසිවකුට කඩන්න බැහැ‘රන්බිම’ ඔප්පු 1500 ක් ජනතාවට‘බ්ලඩ් හාට්’ කෘතිය එළිදැක්විම.වෙහෙරගල - උමාඔය - වේලිඔය සමඟ ඌව පළාතට රුපියල් කෝටි 4000 ක වැඩවෙහෙරගල, උමාඔය, වේලි ඔය වැනි මහා පරිමාණ ව්‍යාපෘති හා ඌව වෙල්ලස්ස සරසවිය, ඌව රෝහල, ජාතික සවිය හා මාර්ග සංවර්ධන ඇතුළු වැඩසටහන් සඳහා ඌව පළාතට පසුගිය වසර 3 - 4 ඇතුළත රුපියල් කෝටි 4000 කට වැඩි මුදලක් රජය වැය කර ඇත.මෙරට ඉතිහාසයේ ඌව පළාතට මෙතරම් මුදලක් වැය කර මෙතරම් සංවර්ධන ව්‍යාපෘති කි‍්‍රයාත්මක කළ කාලයක් තිබී නැති බව ජාතිය ගොඩනැගීමේ අමාත්‍යාංශය හා ඌව පළාත් සභාව පවසයි.මහින්ද චින්තනය යටතේ කි‍්‍රයාවට නැංවුණු වේලි ඔය ව්‍යාපෘතිය 2008 දී ජනතා අයිතියට පැවිරිණි. එය තණමල්විල වේලිඔය ප‍්‍රදේශයේ ඉදිකර තිබේ.ඉන් අලුත් ඉඩම් අක්කර 10000 ක් අස්වද්දා ගොවි පවුල් 10000 කට සෙත සැදේ. අපේ ඉංජිනේරුවරුන් හැදූ මේ ව්‍යාපෘතියට සම්පූර්ණ වියදම කෝටි 100 කි.</content>
  </post><post>
    <category>NEWSPAPER</category>
    <date>
      <year>2009</year>
      <month>08</month>
      <day>02</day>
    </date>
    <link>http://www.silumina.lk/2009/08/02/_art.asp?fn=ab0908021</link>
    <topic>රනිල් පාරට බහිනතුරු තමයි අපිත් බලාගෙන ඉන්නේ</topic>
    <author>සංවාද සටහන - කේ.සී.ජේ. රත්නායක ඡායාරූපය - සුදම් ගුණසිංහ</author>
    <content>රනිල් පාරට බහිනතුරු තමයි අපිත් බලාගෙන ඉන්නේකොටින්ට කඩේ ගිය සිංහල පත්තරේපිස්සු හැදෙන සඳ...කෘෂිකර්ම සංවර්ධන හා ගොවිජන සේවා ඇමැතිශී‍්‍රලනිප මහලේකම් මෛතී‍්‍රපාල සිරිසේනකිසිම දේශපාලන බලයක් නැතිව සිටින විපක්ෂය මේ වන විට කිසිදු වගකීමක් නැතිව කටට එන දේ කියන තත්ත්වයට පත්ව ඇතැයි ඇමැති මෛති‍්‍රපාල සිරිසේන මහතා පවසයි. එජාපය මීට පෙර සන්ධාන, පෙරමුණු ගණනාවක් හැදු නමුත් ඒ සියල්ල ජනතාව නොමැති නාමික සංවිධාන බවට පත් වූ බැව් පෙන්වා දෙන ඇමැතිවරයා; අද උතුරේ හා ඌව පළාත් සභා ඡන්ද සටනේදී විපක්ෂය කියා දෙයක් පෙනෙන්නට නැති බව ද කීය. ඔහු මේ අදහස් පළ කෙළේ සිළුමිණ සමඟ සංවාදයකට එක් වෙමිනි.එජනිස උතුරු පළාතේ පළාත් පාලන ඡන්දයකට ඉදිරිපත් වෙන්නේ කාලයකට පසුවයි. ජයග‍්‍රහණය ගැන විශ්වාසයක් ඇති කරගන්න පුළුවන් ද?අවුරුදු 25 - 30 කට පසුව අද ඒ ප‍්‍රදේශවල ප‍්‍රජාතන්ත‍්‍රවාදී වාතාවරණයක් තියෙනවා. මේ මැතිවරණ පවත්වන්නේත් ඒ ප‍්‍රජාතන්ත‍්‍රවාදය තවදුරටත් තහවුරු කරන්නයි. ඒ නිසා ජයග‍්‍රහණය කවුරු ලැබුවත් ප‍්‍රශ්නයක් නෑ. නමුත් එක්සත් ජනතා නිදහස් සන්ධානයට යාපනේ මෙන්ම වවුනියාවේත් හොඳ සහයෝගයක් තියෙනවා. ඒ අනුව සන්ධානයට දිනන්න පුළුවන්. ඒත් මම නැවත කියන්නේ අපේ අරමුණ මේ ප‍්‍රදේශවල ප‍්‍රජාතන්ත‍්‍රවාදී දේශපාලනය තහවුරු කිරීමයි. අපි ලබන නියම ජයග‍්‍රහණයත් ඒකයි.නමුත් විපක්ෂය කියන්නේ ඔවුන්ට උතුරේ දේශපාලන කටයුතු කර ගෙන යෑමට හොඳ වාතාවරණයක් නැහැ කියලයි?ඇයි නැත්තේ. රැස්වීම් තියනවා. පති‍්‍රකා බෙදනවා. එහේ දේශපාලනය කරන්න කිසිම අවහිරයක් නෑ.ප‍්‍රශ්නය වෙන්නේ සහන ගම්මානවල ඉන්න දෙමළ ජනතාවට කතා කරන්න විපක්ෂයේ අයට ඉඩ දෙන්නේ නෑ කියන එකයි. විශේෂයෙන් ම පෙන්වා දෙන්නේ ඒ ජනතාව ගම්බිම්වල පදිංචි කිරීම ප‍්‍රමාද කරනවා ය කියලයි.යුද්ධය ඉවර වෙලා තාම මාස දෙකයි. ඒක තේරුම් ගන්න ඕනේ. ත‍්‍රස්තවාදීන් පිළිබඳව තාම පරීක්ෂණ කටයුතු කෙරෙනවා. බිම් බෝම්බ එහෙම ඉවත් කරලා නැවත ජන ජීවිතයට සුදුසු පරිසරයක් සකස් කරන්න ඕනේ. බලන්න තවමත් ඒ ප‍්‍රදේශවලින් අවි ආයුධ හමු වෙනවා. අවුරුදු 30 ක් තිස්සේ පැවැති යුද්ධය අවසන් කරලා මාස දෙකක් ගතවුණා විතරයි. අපි මේ කරන්නේ පහසු කාර්යයක් නෙවෙයි. පටු දේශපාලන වාසියකට කුහකකම් කරන්න වෙලාවක් නෙවෙයි මේ තියෙන්නේ. රජය වගකීමකින් බාරධූර කටයුත්තක් කරන වෙලාවේ විපක්ෂය කතා කරන්නේ හිස් දේවල්.ඌව පළාතේ මහ ඇමැති ධුරයට අලුත් මුහුණක් හඳුන්වා දෙන්න තීරණය කෙළේ ඇයි?ඌවේ ඉතා දක්ෂ කි‍්‍රයාකාරීන් ඉන්නවා. ඒ වගේ ම හැම විටම අලුත් මුහුණු අලුත් නායකයන් බිහි කිරීමත් අපි පිළිගන්න ප‍්‍රතිපත්තියක්. ඌවේ විතරක් නෙවෙයි අනිත් පළාත් සභාවලටත් අලුත් මුහුණු ගෙනාවා. ඒ නිසා මෙය ඌවට විතරක් විශේෂයක් නෙවෙයි.ඌවේ ඡන්ද සටන ඇල්මැරිලා වගෙයි පේන්නේ. රූපවාහිනියේ ‘වොයිස් කට්’ ටිකත් නැත්නම් මැතිවරණයක් තියෙනවද කියලත් හිතා ගන්න බෑ?ඌවේ විපක්ෂයේ දේශපාලන ව්‍යාපාරයක් නෑ. ඒකයි ඡන්ද සටහන ඇල්මැරුණා වගේ පේන්නේ. නමුත් සන්ධානය හැටියට ගත්තොත් ඉතාම ශක්තිමත් කාර්යක්ෂම මැතිවරණ ව්‍යාපාරයක් දියත් වෙනවා. විපක්ෂයෙන් අපිට කිසිම අභියෝගයක් නෑ. විපක්ෂය හුදෙකලා වෙලා.ඔබ ඔහොම කිව්වට එජාපය කියනවා ඔවුන් හදන්න යන පොදු සන්ධානයට ආණ්ඩුව බය වෙලා ඒක කඩාකප්පල් කරන්න උත්සාහ කරනවා ය කියලා?මං හිතන්නේ ඔය කතා කියන අය හීනෙන් බය වෙලා වෙන්න ඇති. දැන් එජාපය ඔය වගේ සන්ධාන කීයක් හැදුව ද? 1994 ඉඳලම එයාලා මොන තරම් පෙරමුණු හැදුව ද? ඒවාට මහජන සහාය නෑ. එජාපය හදන සන්ධානවලට මහජනතාව නෑ. ඔය හදන්න යන්නෙත් ජනතාව නැති සන්ධානයක්. මම හිතන්නේ එජාපය දැන් කටින් බය කරන්නයි හදන්නේ. හැබැයි අපි බය කියන එක දන්නෙත් නැති මිනිස්සු.බය නෑ කියලා කිව්වට යුද ජයග‍්‍රහණ හැරෙන්න වෙනත් අලෙවි කරන්න පුළුවන් දෙයක් සන්ධානයට තියෙනව ද?යුද ජයග‍්‍රහණ පමණයි අපි අලෙවි කරන්නේ කියන කතාව මම සම්පූර්ණයෙන් ප‍්‍රතික්ෂේප කරනවා.මේ ටික කාලයට මොන තරම් සංවර්ධනයක් සිද්ධ වෙනව ද? ඒක රටේ ජනතාව දන්නවා. ගම නැඟුම, මඟ නැඟුම වගේ ව්‍යාපෘති ඉතාම ජනපි‍්‍රයයි. අපි වවමු - රට නඟමු ව්‍යාපාරයත් ජනතාවට සමීපයි. හම්බන්තොට වරාය, නොරච්චෝලේ තාප බලාගාරය, උතුරුමැද වගේ පළාත්වල ජල ප‍්‍රශ්නයට විසඳුම් දීම වගේ ගත්තාම මහා පරිමාණ සංවර්ධන ව්‍යාපෘති රාශියක් වේගයෙන් කි‍්‍රයාත්මක වෙනවා. ඒ නිසා අපිට යුද ජයග‍්‍රහණ වගේ ම සංවර්ධන සංග‍්‍රාමයේ ජයග‍්‍රහණ ගැනත් බය නැතිව කියන්න පුළුවන්. ඒ විතරක් නෙවෙයි අපි සංවර්ධනය හා ආර්ථික හොඳ මට්ටමකට ගෙනා නිසයි අපිට අන්තර්ජාතික මූල්‍ය අරමුදල බය නැතිව අතිවිශාල මුදලක් දුන්නේ. රටේ පැහැදිලි සංවර්ධනයක් සිදුවෙන බව ඔවුන්ට පේනවා. මේකත් හොඳ සාක්ෂියක්.රජය මූල්‍ය අරමුදලෙන් ණය ගත්තේ එච්එස්බීසී බැංකුවෙන් ගත්ත ණය ගෙවා හෙජින් ගනුදෙනුවේ පාඩුව පියවගන්න කියලත් චෝදනාවක් නැඟෙනවා?ඕක විපක්ෂයේ අඳෙ¤නාවක්. එජාපය කලින් කිව්වේ ඔය ණය අපිට ලැබෙන්නේ නෑ කියලයි. ණය ලැබුණට පස්සේ හෙජින් එකයි. එච්එස්බීසී බැංකුවයි ගැන කතා කරනවා. මේ කතන්දර තේරුමක් නෑ. කිසිම දේශපාලන බලයක් නැති විපක්ෂය අද තමන්ගේ කටට ආ දේ කියන තැනට ඇවිත්. කිසිම වගකීමකින් නෙවෙයි ඔය ප‍්‍රකාශ කරන්නේ. අද විපක්ෂය කියන්නේ හිස් - බස් කියන පිරිසක්.හිස් බස් කියල ම කියන්න බෑ. විපක්ෂ නායකතුමා කියලා තිබුණා අන්තර්ජාතික මූල්‍ය අරමුදලෙන් මේ තරම් ලොකු මුදලකුත් අරගෙන තියෙද්දී එච්එස්බීසී බැංකුවෙන් තවත් ණය ගන්න ගියොත් පාරට බැහැලා ආණ්ඩුවට හොඳ පාඩමක් උගන්වනවයි කියලා?ඔව් ඉතිං එයා කොච්චර නම් පාරට බැහැලා තියෙනව ද? එයා එච්එස්බීසී බැංකුවට ලිව්වා අපිට ණය දෙන්න එපා කියලා. තමන් බලයට ආවොත් ඒ ණය ගෙවන්නේ නෑ කියලත් තර්ජනය කළා. එදාත් පාරට බැහැලා කරපු දේ අපි දැක්කා. කොහොමත් එයා පාරට බහින හැටි බලා ගන්න අපිත් හරි ආසාවෙන් ඉන්නේ. ඒ හින්දා අපිත් කියනවා පුළුවන් නම් පාරට බහින්න කියලා.අපිට මූල්‍ය අරමුදලින් ණය එපා කී ආණ්ඩුව දැන් ඒකෙන් ණය ගන්නවා. එහෙම වුණේ ඇයි?නෑ... මේ ණය ලැබුණේ අපේ විදේශ සංචිතය ශක්තිමත් කර ගන්නයි. පහුගිය කාලයේ ලෝක ආර්ථිකයේ ඇති වුණ ප‍්‍රශ්න අපේ ආර්ථිකයටත් බලපෑවා. ඒ නිසා තාවකාලික පිළියමක් හැටියට විදේශ විනිමය සංචිතය ස්ථාවර කර ගන්න මේ පියවර ගත්තේ ලෝක බැංකුවේ ම ආරාධනය අනුවයි.මූල්‍ය අරමුදලින් නිකම් ණය දෙන්නේ නැහැ නේ? මොනවද ඉදිරිපත් කරලා තියෙන කොන්දේසි? පොහොර සහනාධාරය වගේ දේවල් කැපෙයි ද?නෑ... සහනාධාර කපන කිසිම කොන්දේසියක් නැහැ. පොහොර සහනාධාරය කපලා නැහැනේ රුපියල් 2500 ක් වටින පොහොර මිටිය අවුරුදු ගානක් තිස්සේ රුපියල් 350 ට දෙනවා. අඩු ආදායම්ලාභීන්ට දෙන සමෘද්ධි සහනය වගේ කිසි දෙයක් කපන්නේ නෑ. ඒ කිසිම දේක අඩුවක් කෙරෙන්නේ නෑ.ඔබ වගකීමකින් කියනවා කිසිම සහනයක් කපන්නේ නෑ කියලා?ඔව්... කිසිසේත් ම කිසිම සහනයක් කපන්නේ නෑ.නමුත් සඳහන් වෙනවා රජයේ ආදායම් වැඩි කරනවා ය කියලා. ඒ කියන්නේ බදු බර වැඩි වෙනවා?නෑ. රජයේ ආදායම ඉහළ දැමීමේ ප‍්‍රධාන ක‍්‍රමය වෙන්නේ නිෂ්පාදනය ඉහළ නැංවීමයි. උදාහරණයකට වී නිෂ්පාදනය ඉහළ ගියොත් රටේ ආදායමත් ඉහළ නඟිනවා. කර්මාන්ත නිෂ්පාදන ඉහළ ගියොත් විදේශ විනිමය පැත්තෙනුත් ආදායම් ඉහළ යනවා. අපි රජයේ ආදායම් වැඩි කර ගන්න යන්නේ රටේ නිෂ්පාදන කි‍්‍රයාවලිය මඟිනුයි. අනිත් පැත්තෙන් බදු ගත්තොත් ලෝකයේ ඕනෑම රටක රජයක් පවත්වා ගෙන යන්න බදු වුවමනා වෙනවා. නමුත් බදු බර වැඩි කරලා රජයේ ආදායම් උපදවන්න නෙවෙයි මේ හදන්නේ.රට ස්වයංපෝෂිත කරන්න පටන් ගත්ත ප‍්‍රධාන ව්‍යාපාරය තමා ‘අපි වවමු රට නඟමු’ ව්‍යාපෘතිය. නමුත් දැන් ගොවීන් මැසිවිලි නඟනවා සමහර තැන්වල කෘෂිකර්ම දෙපාර්තමේන්තුවෙන් දුන් මිරිස් කොච්චි වෙලා කියලා. මෙහෙම වෙන්නේ ඇයි?අපි වවමු - රට නඟමු කියන්නේ මහ පුළුල් සංවර්ධන කාර්යයක්. මේ වගේ දැවැන්ත කාර්යයක් කරන කොට සියයට 1 ක් 2 ක් ඔය වගේ සිද්ධි ඇති වෙනවා. යහපත් දේ සියයට 98 අර සියයට 2 න් වහන්න බෑ. අද කෘෂිකාර්මික නිෂ්පාදනය පැත්තෙන් ගත්තොත් සියයට 12 ක වර්ධනයක් තියෙනවා. අපි වවමු වැඩ පිළිවෙළ සාර්ථක වීම නිසයි ඒ තරම් වර්ධනයක් ලබා ගත්තේ. අන්න ඒ ගැනයි අපි හිතන්න ඕනේ. නමුත් සුළු අඩුපාඩුවක් වුණහම ඒක මාධ්‍යවලින් මහ පරිමාණ මට්ටමෙන් පෙන්වනවා. ඒකෙත් ප‍්‍රශ්නයක් නෑ. ජනමාධ්‍යවලට සම්පූර්ණ අයිතිය තියෙනවා ඒ අඩුපාඩු පෙන්වන්න. නමුත් ඒක නෙවෙයි සමස්ත තත්ත්වය.ත‍්‍රස්තවාදීන් ගෙන් නිදහස් කර ගත් උතුරු හා නැඟෙනහිර විශාල සරුසාර භූමියක් තියෙනවා. නමුත් මේ වෙනුවෙන් විදේශීය කෘෂිකාර්මික ආයෝජන ඇති කරන බවක් පෙනෙන්නේ නෑ?ඇත්ත තත්ත්වය ඔයිට වෙනස් අදත් තායිලන්තයේ ආයෝජකයන් පිරිසක් අප එක්ක සාකච්ඡා කළා. කෘෂිකාර්මික ආයෝජකයන් ගේ කිසිම අඩුවක් නෑ. ඔවුන් ගේ පැමිණීම වගේ ම ඉල්ලුමත් විශාලයි. දේශීය කෘෂිකාර්මික කි‍්‍රයාවලියට එකතු වෙලා ඔවුන් ගේ ආයෝජන ව්‍යාපෘතිය පටන් ගන්න නැඟෙනහිර පළාතට සම්බන්ධ වෙන්න තියෙන පොළොන්නරුව, මඩකලපුව වගේ තැන්වල විශාල ඉඩම් ප‍්‍රමාණයක් ආයෝජකයන්ට දුන්නා. දැන් ප‍්‍රශ්නය වෙලා තියෙන්නේ කෘෂිකාර්මික ආයෝජනවලට ඉඩම් හිඟකමයි. ඒ තරමටම ඉල්ලුම ඉහළයි.කෘෂිකර්මය පැත්තෙන් නිෂ්පාදනය වැඩි කරන්න රජය උදවු කරනවා. වෙළෙඳ අමාත්‍යංශය බලනවා පාරිභෝගිකයන් ගේ ජීවන වියදම අඩු කරන්න. නමුත් අද ඇපල් ගෙඩියක් ගන්න ගියොත් රුපියල් 50 කට ඉහළයි?බොහෝම හොඳයි. පිටරටින් ගේන ඇපල් ගෙඩිය රුපියල් 500 ක් වත් වෙනවා නම් තමයි මම කැමැති.ආනයනවලට ඉහළ බදු පනවනවා නම් දේශීය නිෂ්පාදන ප‍්‍රමාණවත් මට්ටමක තියෙන්න ඕනේ. එතැන සමබරතාවක් පේන්නේ නෑ.වෙළෙඳපළේ ඉල්ලුමක් තියෙන බව පෙනුණොත් තමා ගොවීන් ඒ කෘෂිකාර්මික නිෂ්පාදන කරන්න පෙළඹෙන්නේ. දැන් අපි පිටරටින් දිගටම එළවළු, පළතුරු, මිරිස්, ළුෑණු වගේ දේවල් ගේන්න ගන්නකොට තමන්ගේ නිෂ්පාදනවලට මිලක් තියෙන බව ගොවියාට පෙනෙන්නේ නෑ. පිටරටින් ගෙන්වන ආහාරවලට යම් පාලනයක් කළාම තමයි දේශීය නිෂ්පාදනයට තැන එන්නේ. නැත්නම් වෙන්නේ ඔය ඇපල් වගේ දේවලට අපේ විදේශ විනිමය නාස්ති වෙන එක විතරයි. තාවකාලික වාසිය විතරක් නෙවෙයි දිගුකාලීන ප‍්‍රතිලාභයයි හිතන්න ඕනේ.උතුර හා ඌවේ ඡන්දය අද හෙට පැවැත්වෙනවා. ඊළඟට දකුණේ ඡන්දය. ශී‍්‍රලනිපයේ මහලේකම් හැටියට මේ වෙලාවේ මොකක්ද ඔබ අනිකුත් දේශපාලන කණ්ඩායම්වලට දෙන පණිවිඩය?එකම පණිවිඩයයි දෙන්න තියෙන්නේ. ජනාධිපතිතුමාගේ නායකත්වය යටතේ සියලු දෙනාම එකතු වෙන්න කියන පණිවිඩය තමයි ඒ. රට ඉදිරියට ගෙන යන්න හැමෝටම එකට එකතු වෙන්න මේ තරම් හොඳ යුගයක් කවදාවත් උදාවෙලා නෑ. ඉදිරියේදීත් මේ වගේ අවස්ථාවක් එයි කියලා හිතන්නත් බෑ. ඒ නිසයි මම කියන්නේ අද හැමෝටම පුළුවන් රටේ අනාගතය වෙනුවෙන් ජනාධිපතිතුමාගේ නායකත්වය යටතේ එකතු වෙන්න. අලුත් රටක් ගොඩනැඟීමේ සංකල්පය යථාර්ථයක් බවට පත් කරන්න හැමෝටම එකතු වෙන්න කියලයි අපි ආරාධනා කරන්නේ.සංවාද සටහන - කේ.සී.ජේ. රත්නායක ඡායාරූපය - සුදම් ගුණසිංහ</content>
  </post><post>
    <category>NEWSPAPER</category>
    <date>
      <year>2009</year>
      <month>08</month>
      <day>02</day>
    </date>
    <link>http://www.silumina.lk/2009/08/02/_art.asp?fn=ab0908023</link>
    <topic>කොටින්ට කඩේ ගිය සිංහල පත්තරේ</topic>
    <author>චන්දන බණ්ඩාර</author>
    <content>රනිල් පාරට බහිනතුරු තමයි අපිත් බලාගෙන ඉන්නේකොටින්ට කඩේ ගිය සිංහල පත්තරේපිස්සු හැදෙන සඳ...මහනුවර ජනපති මැදුරට ගිය සතියේ බදුල්ල දිස්ත්‍රික්කයේ ශි‍්‍ර.ල.නි.ප ය නියෝජනය කරන පළාත් සභා අපේක්ෂකයන් ඇතුළු ප්‍රධාන පෙළේ ශි‍්‍ර.ල.නි.ප නායකයන් කැඳවා තිබිණි. ජනාධිපතිතුමා බදුල්ල ශි‍්‍ර.ල.නි.ප නායකයන්ට විශේෂ උපදෙසක් එහිදී දුන්නේය. ඔවුන් සඳහා රාත්‍රී භෝජන සංග්‍රහයක් ද පිළියෙල කැර තිබිණි. ඉන් අනතුරුව ජනාධිපතිතුමා විමසා සිටියේ බදුල්ල දිස්ත්‍රික්කයේ දේශපාලන වාතාවරණය ගැනයි.ඉන් අනතුරුව ජනාධිපති තුමා බදුල්ලේ ශි‍්‍ර.ල.නි.ප නායකයන්ගෙන් විමසා සිටියේ බදුල්ල ශි‍්‍ර.ල.නි.ප දිස්ත්‍රික් සංවිධායක ලෙස පත් කෙරුණු උදිත් ලොකුබණ්ඩාරට කැපිලි කෙටිලි තියෙනවා කියන්නේ ඇත්තද කියාය. “කරුණාකරලා ඒ වගේ දේවල් කරලා මට අහුවෙන්න එපා. උදිත අපට එකතුවෙලා ලොකු සේවයක් කරනවා. ඒ නිසා එයාට උදව් කරන්න ඕන.” ජනාධිපතිතුමා ශි‍්‍ර.ල.නි.ප ජ්‍යෙෂ්ඨයන්ට කීවේය.ඌව පළාත් මැතිවරණ සටන මේ වන විට ඉතාම උද්යෝගිමත් අතට හැරී තිබේ. එහෙත් එ.ජා.ප යෙන් එක්සත් ජනතා නිදහස් සන්ධානයට ලැබෙන තරගය ඉතාම දුර්වල වීම නිසා මැතිවරණ ව්‍යාපාරය තනි සටහන් බවට පත්ව තිබේ. එ.ජා.ප යේ සහ ජනතා විමුක්ති පෙරමුණේ සාමාජිකයෝ දහස් ගණනින් මේ වන විට ශෂීන්ද්‍ර රාජපක්ෂ මහතා සමග එක්ව සිටිති. මේ අතරතුර ඌව පළාතෙන් ලැබෙන දේශපාලන ආරංචි මාර්ග සඳහන් කළේ ඌව පළාත් මැතිවරණයෙන්. එක්සත් ජනතා නිදහස් සන්ධානයට තුනෙන් දෙකක පමණ අති බහුතර බලයක් හිමි වෙනු ඇති බවය.ඌව පළාත් මැතිවරණයෙන් එක්සත් ජනතා නිදහස් සන්ධානයේ මැතිවරණ මෙහෙයුම් කටයුතු සිදු කරන්නේ ඇමැති ජෝන් සෙනෙවිරත්නය. ඇමැතිවරයා ගේ ප්‍රධානත්වයෙන් සන්ධානයේ මැතිවරණ ප්‍රගති සමාලෝචන රැස්වීමක් පැවැත්විණි. ඇමැති මහින්ද යාපා අබේවර්ධන, ඇමැති මහින්ද අමරවීර සහ කටාන ශ්‍රී.ල.නි.ප සංවිධායිකා සුදර්ශනි ප්‍රනාන්දු පුල්ලේ ඇතුළු දිස්ත්‍රික්කයේ සන්ධාන මැතිවරණ මෙහෙයුම් කමිටු සාමාජිකයෝ ඊට එක්ව සිටියහ.”තාවකාලික හැඳුනුම්පත් ලබා දීමේ කටයුත්ත හරියට සිදු වෙන්නේ නැහැ. හැඳුනුම්පත් නැති උදවියට අසාධාරණයක් වෙන්න පුළුවන්. මිනිස්සු සමහර වෙලාවට හැඳුනුම්පත් හදා ගන්නේ නැහැ. ඒ නිසා කොට්ඨාස බාරව කටයුතු කරන අය ශි‍්‍ර.ල.නි.ප සාමාජිකයන්ට අවශ්‍ය උදව් කරන්න” ඇමැති ජෝන් සෙනෙවිරත්න උපදෙස් දුන්නේය.මේ අතරතුර ඌව පළාතේ ජල ගැටලු පිළිබඳව සොයා බැලීමට ජල සම්පාදන ඇමැති මහින්ද අමරවීර ගේ ප්‍රධානත්වයෙන් විශේෂ සාකච්ඡාවක් පැවැත්විණි. නාහල නම් ප්‍රදේශයට ජලය ලබා දීමට අවශ්‍ය පියවර ගෙන තිබියදී ජලය ලබා නොදීම පිළිබඳ ගැටලුවක් එම සාකච්ඡාවේදී මතු විය.ඊට වග කිවයුතු නිලධාරියා ද එම ස්ථානයේ සිටියේය. හෙතෙම ජලය මෙතෙක් කල් ලබා නොදීමට හේතුව පැහැදිලි කරන්නට උත්සාහ ගත්තේය. “මේ අපිව අන්දන්න හදන්න එපා. මේ ව්‍යාපෘතිය කලින් පටන් ගත් එකක් නේද? මේවා ඡන්දය ඉලක්ක කරගෙන කරන දේවල් නෙවෙයි. ෆයිල්වලට සීමා නොකර මේ වැඩ ඉක්මනට කෙරෙන්න ඕන” ඇමැති මහින්ද අමරවීර නිලධාරියාට තරයේ අවවාද කළේය.පසුගිය දිනවල ජනාධිපතිතුමා වැඩි කාලයක් ගෙවා දැමුයේ මහනුවර ජනපති මැදුෙර්ය. ඒ නිසා මහනුවර ජනපති මැදුරට මැති ඇමැතිවරු නිතර පැමිණියහ. ජනාධිපතිතුමා මැති ඇමැතිවරුන් සමඟ කථා බහ කරමින් සිටින අතරතුර ඇමැති නිමල් සිරිපාලද සිල්වාගෙන් විමසා සිටියේ කොහොමද ඇමැතිතුමා බදුල්ල මොනරාගල පැත්තේ වැඩකටයුතු කියායි. “සර් බදුල්ලේ, මොනරාගල හොඳට වැඩ ටික කරගෙන යනවා. ඒත් මොනරාගල යන අපේ ඇමැතිවරු 13 ගැන කථා කරන්නෑ” ඇමැති නිමල් සිරිපාල පිළිතුරු දුන්නේය.”ඒකේ තේරුම මොකක්ද” ජනාධිපතිතුමා විමසා සිටියේය. “නැහැ සර් අපේ ඇමැතිවරු ශෂින්ද්‍ර රාජපක්ෂ මහත්තයා ගේ අංකය 13 කියලා කියනවා. ඒත් 13 වන ව්‍යවස්ථා සංශෝධනය ගැන කථා කරන්න බයයි” ඇමැති නිමල් සිරිපාල පිළිතුරු දුන්නේය.ශ්‍රී ලංකා මුස්ලිම් කොංග්‍රසයෙන් වවුනියාව නගර සභාවට තරග වදින කණ්ඩායම් නායකයා ඇතුළු අපේක්ෂකයෝ හතර දෙනෙක් ගිය බ්‍රහස්පතින්දා එක්සත් ජනතා නිදහස් සන්ධානයට එක්වූහ. මුස්ලිම් කොංග්‍රස් කණ්ඩායම් නායක අබ්දුල් කලාම්, ඊ නාස්ලීන්, තේ මුසුදිර්, ඒ අජුමයින් යන පිරිස මෙලෙස රජයට සහාය දැක්වීම පිණිස එක් වූහ.එම පිරිස රජය සමඟ එක් වූයේ වවුනියාව රෝයල් පාර්ක් හිදී පැවැත්වූ මාධ්‍ය හමුවේදීය. එම මාධ්‍ය හමුව පැවැතියේ ශි‍්‍ර.ල.නි.ප භාණ්ඩාගාරික ඇමැති ඩලස් අලහප්පෙරුමගේ ප්‍රධානත්වයෙනි.ජනාධිපතිතුමා ගැන අපේ ලොකු විශ්වාසයක් තිබෙනවා. ඒ නිසා වවුනියාව නගර සභාව එක්සත් ජනතා නිදහස් සන්ධානයට ජයග්‍රහණය කර දීම උදෙසා අපි කැපවෙලා කටයුතු කරනවා.” වවුනියාව නගර සභාවට තරග වදින මුස්ලිම් කොංග්‍රස් නායක අබ්දුල් කලාම් පැවැසීය.”ත්‍රස්තවාදය මෙරටින් තුරන් කිරීම ගැන වැඩියෙන්ම සතුටු වෙන්නේ වවුනියාවේ ජනතාව. දශක තුනක් තිස්සේ මේ ප්‍රදේශයේ ජනතාව ත්‍රස්තවාදය නිසා දුක් වින්දා. එහෙත් දැන් වවුනියාව ජනතාව සතුටින් ජීවත් වෙනවා. ඒ නිසා රජයට වවුනියාව ජනතාවගේ සහාය ලැබෙන බව විශ්වාසයි.” ඇමැති ඩලස් අලහප්පෙරුම එම මාධ්‍ය හමුවේදී පැවැසීය.ගිය සතියේ එ.ජා.ප නායක රනිල් වික්‍රමසිංහ හදිසියේ ම ඉන්දියාව බලා පිටත්ව ගියේය. ඉන්දියාවෙන් ලැබුණු ආරාධනාවක් මත ඔහු එරට සංචාරය කළ බව එ.ජා.ප ය නිවේදනය කැර තිබිණි. එහෙත් එ.ජා.ප නායක රනිල්ගේ ඉන්දීය සංචාරයේ ප්‍රධාන අරමුණ වී තිබුණේ විශේෂ පූජා කිහිපයකට සහභාගී වීමය.එ.ජා.ප නායකයා ඉන්දියාවට ගොස් කෙළින්ම ගියේ ඉන්දියාවේ ආන්ද්‍රා ප්‍රදේශය සහ තමිල්නාඩු ප්‍රාන්තය වෙන් වෙන සීමාවෙහි ඇති හනුමන් කෝවිලටය. එම කෝවිලට ගිය එ.ජා.ප නායකයා පැය දොළහක් තිස්සේ විශේෂ දේව පූජා තුනකට සහභාගී වී ඇතැයි ඉන්දියාවෙන් ලැබෙන විශ්වාස කටයුතු ආරංචි මාර්ගයකින් හෙළි විය. එම කෝවිලේ එ.ජා.ප නායකයා කළ පූජාවන්ට ඉන්දීය රුපියල් ලක්ෂ නවය හමාරක් වැයවී ඇති බවද වාර්තා වෙයි.එ.ජා.ප නායකයා සිදු කර ඇති පූජාවල අරමුණ වී තිබුණේ ඊළඟ ජනපතිවරණයට ඉදිරිපත් වී තමාට ජය ගැනීමට හැකියාව ලබා ගැනීම උදෙසා මෙරට පරිසරය සකස් කර දෙන ලෙස ඉල්ලා සිටීම බැව් වාර්තා වෙයි. එමෙන්ම එ.ජා.ප යේ මූලිකත්වයෙන් පිහිටුවීමට නියමිත සන්ධානය ඉතාම ඉක්මනින් පිහිටුවීමට අවශ්‍ය පරිසරය නිර්මාණය වේවායි එ.ජා.ප නායකයා ප්‍රාර්ථනා කරමින් පූජාවට සහභාගි වී ඇතැයි වාර්තා වෙයි. එ.ජා.ප යේ ‘අලියා ලකුණ’ වෙනස් කිරීමට එ.ජා.ප බහුතර මන්ත්‍රීවරුන්ගේ සහාය ලැබෙන පරිසරයක් නිර්මාණය වෙන ලෙස ද එ.ජා.ප නායකයා පූජාව පවත්වද්දී ප්‍රාර්ථනා කර ඇති බව වාර්තා වෙයි. එ.ජා.ප නායකයා තමන්ට ඉටු කැර ගැනීමට තිබෙන තවත් අතිශය පෞද්ගලික අරමුණක් ගැනද එම පූජාව පැවැත්වූ පූජක තුමාට පවසා ඇති බැව් වාර්තා වෙයි.එ.ජා.ප නායකයා ඉන්දීය සංචාරය ඇරැඹීමට පෙර එ.ජා.ප මාධ්‍ය අංශය බාරව සිටින සමන් අතාවුද හෙට්ටි කැඳවා ගිය සතියේ විශේෂ උපදෙසක් දුන්නේය. එනම් එ.ජා.ප යට හිතවත් මාධ්‍යවේදින්ට විශේෂ පණිවිඩයක් ලබා දෙන ලෙසය. “පත්තරවල සන්ධානය ගැන ලියන එක නවත්වන්න කියන්න. සන්ධානයට අපේ මන්ත්‍රීවරු බහුතරය විරුද්ධ බව පැහැදිලියි. හැබැයි සන්ධානය ගැන පත්තරවල යන්නේ නැතිව ගියාම අපේ අයට ඔය දේවල් අමතක වෙනවා. එතකොට හෙමිහිට සන්ධානය හදා ගන්න පුළුවන්” එ.ජා.ප නායකයා සමන් අතාවුදහෙට්ටිට උපදෙස් දුන්නේය. සන්ධානය වෙනුවට එ.ජා.ප යේ මූලිකත්වයෙන් විපක්ෂයේ පක්ෂ එකතු වී විශේෂ සම්මුතියක් සකසන බවට පුවත් පළ කරවන ලෙස ද එ.ජා.ප නායකයා උපදෙස් දුන්නේය.මේ අතරතුර ගිය සතියේ එ.ජා.ප යේ කැරැලිකාර මන්ත්‍රීවරු පිරිස යළිත් හමුවී තමන්ගේ ඉදිරි ක්‍රියාමාර්ග ගැන සාකච්ඡා කළහ. එහිදී කැරැලිකාර මන්ත්‍රීවරුන් ඒකමතිකව තීරණය කැර ඇත්තේ කෙසේ හෝ ඉදිරි ජනාධිපතිවරණයට එ.ජා.ප නායක රනිල් ඉදිරිපත් කර විය යුතු බවය. “ජනාධිපතිවරණයට ගියාම රනිල් අනිවාර්යෙන්ම පරදිනවා එතකොට එලවන්න ලේසියි. නැත්නම් හැමදාම එ.ජා.ප යට පරදින්න වෙන්නේ” එ.ජා.ප කැරැලිකාර පිලේ නායකයෙක් කීවේය.මේ අතරතුර එ.ජා.ප යේ මූලිකත්වයෙන් පිහිටුවීමට නියමිත සන්ධානය මෙම දෙවැනිදාට පෙර එ.ජා.ප දේශපාලන මණ්ඩලයෙන් කෙසේ හෝ අනුමත කර ගැනීමට එ.ජා.ප නායකයා සූදානම් වන බවද වාර්තා වෙයි.ඉදිරි දිනයකදි දකුණු පළාත් සභාව විසුරුවා හැරීමෙන් පසුව දකුණු පළාතේ එ.ජා.ප යේ ප්‍රබලයන් රැසක් රජයට සහාය දීම සඳහා ශ්‍රී.ල.නි.ප සාමාජිකත්වය ලබා ගැනීමට නියමිත බැව් වාර්තා වෙයි. එම පිරිස අතර දකුණු පළාත් සභාව නියෝජනය කළ එ.ජා.ප මන්ත්‍රීවරුන්, එ.ජා.ප ආසන සංවිධායකවරුන්, නගර සභා සහ ප්‍රාදේශීය සභා විපක්ෂ නායකවරුන් සිටින බැව් වාර්තා වෙයි.ජාතික නිදහස් පෙරමුණේ දේශපාලන මණ්ඩලය පසුගිය බදාදා බත්තරමුලේ පිහිටි එහි ප්‍රධාන කාර්යාලයේදී රැස්විය. එහිදී මූලික අවධානය යොමු වූයේ දකුණු පළාත් සභාව සඳහා අපේක්‍ෂකයන් තෝරා ගැනීම පිළිබඳවය. ගාල්ල දිස්ත්‍රික්කයෙන් දකුණු පළාත් මැතිවරණයට ජා.නි.පෙ හිටපු පළාත් සභා මන්ත්‍රී අතුල පි‍්‍රයන්ත බෙල්ලන ඉදිරිපත් කිරීමට තීරණය විය. මාතර දිස්ත්‍රික්කය සඳහා මාතර ප්‍රාදේශීය සභාවේ හිටපු මන්ත්‍රීවරයකු වන සරත් වීරවංශ ඉදිරිපත් කිරීමටත්, හම්බන්තොට දිස්ත්‍රික්කය සඳහා ජනතා විමුක්ති පෙරමුණේ හිටපු හම්බන්තොට දිස්ත්‍රික් නායක එච්.බී. ධර්මසේන (කොඩිතුවක්කු) ඉදිරිපත් කිරීමටත් තීරණය විය. මාතරින් ඉදිරිපත් කරන සරත් වීරවංශ ජානිපෙ නායක, පා.ම විමල් වීරවංශගේ වැඩිමල් සොයුරාය.දකුණු පළාත් සභා මැතිවරණ කටයුතු මෙහෙයවීම සඳහා දිස්ත්‍රික්ක තුන වෙනුවෙන් මෙහෙයුම් නායකයන් පත් කිරීමද මෙහිදී සිදු විය. ඒ අනුව මාතර මෙහෙයුම් නායක ලෙස සංස්කෘතික කටයුතු ඇමැති පියසිරි විජ්‍රේනායක ද හම්බන්තොට දිස්ත්‍රික් මෙහෙයුම් නායක ලෙස පද්ම උදයශාන්ත ගුණසේකර මන්ත්‍රීවරයා ද ගාල්ල මෙහෙයුම් නායක ලෙස ජයන්ත සමරවීර මන්ත්‍රීවරයා ද පත් කිරීමට තීරණය විය.ජාතික නිදහස් පෙරමුණේ සභාපති, පාර්ලිමේන්තු මන්ත්‍රී විමල් වීරවංශ පසුගිය ඉරිදා මොනරාගල දිස්ත්‍රික්කයේ ජන හමු රැසකට සහභාගි විය. බුත්තල යුදගනාව, හොරබොක්ක, මොනරාගල, කුඹුක්කන පැවැති ජන හමුවලින් අනතුරුව ඔහු ජාතික සවිය මඟ නැඟුම වැඩසටහන යටතේ මඬුල්ල ප්‍රාදේශීය ලේකම් කොට්ඨාසයේ ඉහාව ගම්මානය ආදර්ශ ගම්මානයක් ලෙස සංවර්ධනය කිරීමේ සමාරම්භක උත්සවයට එක් වූයේ ජනාධිපති ජ්‍යෙෂ්ඨ උපදේශක, පාර්ලිමේන්තු මන්ත්‍රී බැසිල් රාජපක්‍ෂගේ ඇරයුමකට අනුවය.එදිනට යෙදී තිබුණු අවසන් ජනහමුව වැල්ලවාය ඔක්කම්පිටිය ගම්මානයේදී පැවැත්විණි. ඌව පළාත් සභාවට, ජාතික නිදහස් පෙරමුණේ, මොනරාගල දිස්ත්‍රික් අපේක්‍ෂක ලෙස එක්සත් ජනතා නිදහස් සංවිධානයේ බුලත් කොළය ලකුණින් තරග වදින හිටපු පළාත් සභා මන්ත්‍රී ඩබ්ලිව්. ඒ උදයකුමාරගේ ගම වූ ඔක්කම්පිටියේ පැවැති එම ජන හමුවට 4,000 කට අධිත පිරිසක් එක්ව සිටියහ. විමල්ගේ කතාව අවසානයේ රැස්ව සිටි පුද්ගලයන් අතුරින් එක් අයකු වේදිකාවට පැමිණ ඇත් දලවලින් නිම කළ මුද්දක් ඔහු ගේ අතෙහි පැලඳවීම ද මෙහිදී සිදු වූ විශේෂ සිදුවීමකි.”කතාව වගේම ඔබතුමාට ගීත ගායනා කරන්නත් පුළුවන් කියලා අපි දන්නවා.” රැස්ව සිටි පිරිස ඉල්ලා සිටි හෙයින් විමල් පැමිණ සිටි සංගීත කණ්ඩායම සමඟ එක්ව ගුණදාස කපුගේ ගායකයාණන්ගේ “බිම්බරක් සෙනඟ...” ගීතය ගායනා කළේය.පසුගිය සතියේ ජනාධිපති මහින්ද රාජපක්‍ෂ මැතිතුමා මහනුවර ජනාධිපති මන්දිරයේදී ජනතා හමුවීම් රැසක් සංවිධානය කොට තිබිණි. ජානිපෙ නායක විමල් වීරවංශ ද ඒ සඳහා සහභාගි වීය. බදුල්ල දිස්ත්‍රික් රාජ්‍ය නිලධාරින්ගේ හමුවකින් අනතුරුව ජනාධිපතිතුමා විමල් වීරවංශ සමඟ කථා බහ කරමින් සිටියේය.සීගිරිය කෞතුකාගාරය විවෘත කිරීමේ දිනයට කලින්දා සවස සීගිරියේදී විශේෂ මාධ්‍ය හමුවක් පැවැත්වීමට සංස්කෘතික හා ජාතික උරුමයන් පිළිබඳ අමාත්‍යාංශය පියවර ගෙන තිබිණි.”රැඟුම් පාලක මණ්ඩල සංශෝධනය කරන්නේ කොහොමද?” එක් මාධ්‍යවේදියකු සංස්කෘතික ඇමැති පියසිරි විජ්‍රේනායකගෙන් විමසුවේය.”දැනට රැඟුම් පාලක මණ්ඩලය ක්‍රියාත්මක වන්නේ චිත්‍රපට සඳහා පමණයි. නමුත් රූපවාහිනී, ගුවන්විදුලි දැන්වීම් හා වැඩසටහන්, නාට්‍ය සඳහා එය මැදිහත් වන්නේ නැහැ. අපි මේ සංශෝධනයෙන් බලාපොරොත්තු වන්නේ රූපවාහිනී හා ගුවන්විදුලි වැඩසටහන් සඳහාත් මැදිහත් විය හැකි තත්වයක් ඇති කරන්න. එවැනි තත්වයක් යටතේ අපට පුළුවන් වේවි ගුණාත්මක වැඩසටහන් සඳහා අවශ්‍ය පරිසරය හදන්න. මේ යටතේ අපි බලාපොරොත්තු වෙනවා සියලු රූපවාහිනි, ගුවන්විදුලි වැඩසටහන් අධීක්ෂණය කරන්න. මාස දෙකකට වරක් ඒ ඒ නාලිකාවේ වැඩසටහන් පිළිබඳ අධීක්ෂණ වාර්තාවක් ජනාධිපතිවරයාට හා ජනතාවට ලබා දෙන්න අපි කටයුතු කරනවා. ඒ අනුව කාටත් තමන්ගේ අඩුපාඩු ජනතාව ඉදිරියේ පිළිගන්න වේවි. රටට අහිත කර දේ ප්‍රචාරය කරන් කාටත් ඉඩක් ලැබෙන්නේ නැහැ” පියසිරි විජ්‍රේනායක ඇමැතිවරයා මාධ්‍ය හමුවේ දීර්ඝව කරුණු පැහැදිලි කළේය.”ජාතික සංස්කෘතික පුනරුදයක් ඇති කිරීම” වෙනුවෙන් වූ සැලසුමක් සැකසීම වෙනුවෙන් මේ දිනවල විද්වත් පිරිසකගේ සහයෝගය ඇතිව සංස්කෘතික කටයුතු ඇමැතිවරයා වෙහෙසෙයි. මේ සැලසුම ඉදිරි මාසයේදී රට හමුවේ තැබීමට නියමිතය.අවුරුදු හයක් තිස්සේ කොළඹ මහෙස්ත්‍රාත් උසාවියේ විභාගයට ගැනුණු පොංගුතමිල් නඩුව ගිය සතියේ නිමාවට පත්විය. හෙළ උරුමයේ ප්‍රචාරක ලේකම් නිශාන්ත වර්ණසිංහ, හෙළ උරුමයේ ක්‍රියාකාරී සාමාජිකයන් වූ ආරිය මුණසිංහ සහ පාලිත වික්‍රමරත්න එම නඩුවේ චෝදනාවට ලක්වූවෝ වූහ. එම නඩුව පසුගිය සතියේ නිමාවට පත්වූයේ චෝදනාවට ලක්වූවන් නිදොස් කොට නිදහස් කිරීමෙනි.නඩුව නිමාවට පත්වීමෙන් පසුව ජාතික හෙළ උරුමයේ ප්‍රධානීහු සිය පක්ෂ මූලස්ථානයට රැස්ව ඒ පිළිබඳ කථා බහ කළහ.”කොටි සංවිධානය සටන් විරාම ගිවිසුමෙන් පස්සේ උතුරු නැඟෙනහිර පොංගුතමිල් උත්සව පැවැත්වූවා. ඊට පස්සේ රටේ හැමතැනම පොංගු තමිල් උත්සව තියන්න සැලසුම් කරලා තිබුණේ. ඒ කාලේ කොටින්ට උදව් කරන්න සිංහල කොටිත් හිටියා. ඒ විතරක් නෙමෙයි රාජ්‍ය නොවන සංවිධාන ඇතැම් වෘත්තීය සමිති නියෝජිතවරුන් ඇතැම් කලාකරුවන් පොංගු තමිල් කරන්න උදව් කළා” පූජ්‍ය හැඩිගල්ලේ විමලසාර හිමියෝ කතාබහ ආරම්භ කරමින් කීහ.”ඒ විතරක් නෙමෙයි, කොටි සංවිධානයට කඩේ යන සිංහල පත්තරයකුත් ඔය පිරිස පටන් ගත්තා. කොටි හඬ සිංහල විකාශය පටන්ගත්තේ ඔය කියන සිංහල කොටින්ගේ උදව්වෙන්” පූජ්‍ය හැඩිගල්ලේ විමලසාර හිමියෝ අතීතය ආවර්ජනය කළහ.ඊළඟට අදහස් දැක්වූයේ පාර්ලිමේන්තු මන්ත්‍රී පූජ්‍ය අතුරලියේ රතන හිමියෝය. “එදා රනිල්ගේ ආණ්ඩුව නිශාන්ත ඇතුළු හය දෙනෙක් දවස් දහහතරකට හිරේ දැම්මා. ඒ විතරක් නෙමෙයි ගෙවල්වලට ගිහිං අපේ සාමාජිකයන් හොය හොයා අත්අඩංගුවට ගත්තා. හෙළ උරුමයට එරෙහිව මර්දනයක් දියත් කළා. හැබැයි රනිල්ගේ ආණ්ඩුව පොංගුතමිල් සංවිධානය කරපු උදවිය අත්අඩංගුවට ගත්තේ නැහැ.” අතුරලියේ රතන හිමියෝ පෙන්වා දුන්හ.”අපි එදා පොංගු තමිල් උත්සව කඩාකප්පල් කරපු නිසා රටේ දේශපාලන තීන්දු පවා වෙනස් වුණා. හිටපු ජනපතිනි චන්ද්‍රිකා කුමාරතුංග අමාත්‍යංශ පවරා ගන්න ඒකත් හේතුවක් වුණා. හැබැයි එදා අපි කරපු ඒ වැඩේට ජ.වි.පෙ. මාධ්‍ය නිවේදනයකින් කිව්වේ “සිංහල උරුමයේ ගොන්නු වළං කඩේට පැනලා” කියලයි. ජාතික හෙළ උරුම මධ්‍යම කාරක සභික නිශාන්ත වර්ණසිංහ පෙන්වා දුන්නේය.ජාතික හෙළ උරුමය විශේෂ කටයුත්තක් සඳහා වෙහෙස වෙමින් සිටියි. ඒ හෙළ උරුමයේ වාර්ෂික සමුළුව පැවැත්වීම සඳහාය. එම සමුළුව මේ මස 09දා සවස 3.00ට මහරගම තරුණ සේවා සභාවේදී පැවැත්වීමට නියමිතයි. සිය වාර්ෂික මහා සමුළුව පැවැත්වීම පිළිබඳ විශේෂ සාකච්ඡාවක් ගිය සතියේ පැවැත්විණි. “දැන් අපි ත්‍රස්තවාදය පරාජය කිරීමෙන් පසුව රට හදන වැඩපිළිවෙළක් කෙටුම්පත් කර රට හමුවේ තබන්න ඕන” පූජ්‍ය ඕමල්පේ සෝභිත හිමියෝ එම සාකච්ඡාවේදී කීහ.“අපේ සමුළුවේදී සම්මානයෙන් පිදිය යුතු පිරිසක් සිටිනවා. කොටි ත්‍රස්තවාදය පරාජය කිරීම උදෙසා මතවාදීව දැයට මඟ පෙන්වූ චින්තකයන්ට අපේ පක්ෂයේ උපහාරය පිදිය යුතුයි.” හෙළ උරුමයේ නායක පූජ්‍ය එල්ලාවල මේධානන්ද හිමියෝ එම සාකච්ඡාවේදී කීහ.දකුණු පළාත් සභාව නුදුරු දිනයකදී විසුරුවා හැරෙනු ඇති බවට මාධ්‍ය වාර්තා ගිය සතියේ දක්නට ලැබිණි. දකුණු පළාත් සභා මැතිවරණයට මේ වන විට එක්සත් ජනතා නිදහස් සන්ධානයේ අපේක්ෂකයන් ලෙස ඉදිරිපත්වීමට සූදානම්වන අය සහ හිටපු පළාත් මන්ත්‍රීවරු සූදානම් වෙමින් සිටිති. ජනාධිපතිතුමාගේ විදේශ සබඳතා පිළිබඳ සම්බන්ධීකරණ ලේකම් සහ ගාලු දිස්ත්‍රික් සංවිධායක සජින් වාස් ගුණවර්ධන, දකුණු පළාත් මහ ඇමැති ශාන් විජයලාල් ද සිල්වා සහ පළාත් මන්ත්‍රීවරු මේ දිනවල තම මැතිවරණ ව්‍යාපාරය වෙනුවෙන් මූලික කටයුතු කරමින් සිටිති.ශ්‍රීලනිප ගාලු දිස්ත්‍රික් සංවිධායක සජින් වාස් ගුණවර්ධන ගිය සතියේ අම්බලන්ගොඩ ආසනයේ ඉතා දුෂ්කර ප්‍රදේශ කීපයක රැස්වීම් කීපයක් ඇමැතීය. මාදුව කනිෂ්ඨ විද්‍යාලයට ගිය ගාලු දිස්ත්‍රික් සංවිධායකවරයා පාසලේ අඩුපාඩු ගැන සොයා බැලීය.‘තාරුණ්‍යයට හෙටක්’ සංවිධානයේ සභාපති නාමල් රාජපක්ෂ මහතාගේ සහ සබරගමුව පළාත් මහ ඇමැති මහීපාල හේරත්ගේ සම්බන්ධීකරණය මත ශ්‍රී ශක්ති අම්මා නමැති ඉන්දියාවේ ප්‍රකට ආධ්‍යාත්මික නායකයෙක් ගිය සතියේ මෙරටට පැමිණියේය. තමිල්නාඩු ප්‍රාන්තය සිය වාසභූමිය කොට ගත් එම ආධ්‍යාත්මික නායකයා මෙරටට පැමිණියේ වවුනියාව සෙට්ටිකුලම් සහන ගම්මානවල වෙසෙන ජනතාවට රුපියල් ලක්ෂ සියයක පමණ වටිනාකමින් යුතු අත්‍යවශ්‍ය ද්‍රව්‍ය පරිත්‍යාග කිරීමටය.එම ආහාර ද්‍රව්‍ය සෙට්ටිකුලම්හි සහන ගම්මානවල ජනතාවට පරිත්‍යාග කිරීමේ අවස්ථාවට ශ්‍රී ශක්ති අම්මා ආධ්‍යාත්මික නායකයා සමඟ සබරගමුව පළාත් මහ ඇමැතිවරයා ද එක් විය. මේ අතරතුර ශ්‍රීලනිප මහලේකම් ඇමැති මෛත්‍රිපාල සිරිසේන ගිය සතියේ සබරගමු මහ ඇමැතිවරයාගේ නිවෙසට පැමිණ තුවාල ලබා සිටි මහ ඇමැතිවරයාගේ සුව දුක් විමසා සිටියේය.ගිය සෙනසුරාදා එජාප නායක රනිල් වික්‍රමසිංහ කෑගල්ල දිස්ත්‍රික්කයේ දැදිගම ආසනයේ පැවැති රැස්වීම් කීපයකට සහභාගි විය. දැදිගම එජාප නව සංවිධායක චම්පිකා පේ‍්‍රමදාස එම රැස්වීම් මාලාව සංවිධානය කැර තිබිණි. එදින එජාප නායකයා දිවා ආහාරය ගත්තේ සබරගමුව පළාත් මන්ත්‍රී ලක්ෂ්මන් කොඩිකාරගේ නිවෙසින්ය. එදිනම අඹේපුස්ස තානායමේදී දැදිගම ආසනයේ එජාප ක්‍රියාකාරීන්ගේ රැස්වීමක් සංවිධානය කැර තිබිණි. එම රැස්වීමට එජාප පළාත් සභා සහ ප්‍රාදේශීය සභා මන්ත්‍රීවරු එක්ව සිටියහ.ගිය සෙනසුරාදා එජාප නියෝජ්‍ය නායක කරූ ජයසූරිය සිටියේ බුත්තල ප්‍රදේශයේය. එදින බුත්තල මහගොඩයාය ගමේ සංචාරය කළ එජාප නියෝජ්‍ය නායකයා දිවා ආහාරය ගත්තේ ද එම ගමේදීමය. බුත්තල ප්‍රදේශයේ පැවැති රැස්වීම්වලට නියෝජ්‍ය නායක කරූ සමඟ ගාලු දිසා එජාප නායක වජිර අබේවර්ධන මන්ත්‍රී රංජිත් මද්දුමබණ්ඩාර ද එක් වූහ.යාපනය මහ නගර සභාවට එජාපයේ නගරාධිපති ධුර අපේක්ෂකයා ඇතුළු මහ නගර සභා එජාප අපේක්ෂකයෝ ගිය සතියේ කොළඹට පැමිණියහ. ඒ පෞද්ගලික රූපවාහිනී නාලිකාවක දේශපාලන වැඩසටහනකට සහභාගි වීමටය. එම පිරිස කොළඹට පැමිණි විගසම පැමිණියේ එජාප මහලේකම් තිස්ස අත්තනායකගේ නිවෙසටය. යාපනය එජාප නගරාධිපති අපේක්ෂකයා ඇතුළු පිරිස තිස්ස අත්තනායක මහ ලේකම්වරයාට දීමට මුරුංගා මිටියක් රැගෙන ආවේය. ඔවුන් ගෙන ආ යාපනයේ මුරුංගා කරලක් මීටරයක් පමණ දිගය. “සර් මේ යාපනයේ මුරුංගා” යාපනය එජාප නගරාධිපති අපේක්ෂකයා මහ ලේකම් තිස්සට මුරුංගා මිටිය පරිත්‍යාග කර කීවේය.එජාප නියෝජ්‍ය නායක කරූ සහ එජාප භාණ්ඩාගාරික ස්වාමිනාදන් ඇතුළු පිරිසක් ගිය සතියේ වවුනියාව ප්‍රදේශයේ සංචාරයක නිරත වූහ. වවුනියාවට ගිය කරූ ඇතුළු පිරිස එහිදී සර්ව ආගමික නායකයෝ හමු වූහ. වවුනියාවේ පැවැති එජාප ක්‍රියාකාරීන්ගේ රැස්වීම් කීපයකට ද එජාප නියෝජ්‍ය නායකයා ඇතුළු පිරිස සහභාගි වූහ.එජාප කළුතර දිස්ත්‍රික් මන්ත්‍රී සරත් රණවක මහතා ගිය සතියේ අභාවප්‍රාප්ත වීය. එජාප පාර්ලිමේන්තු මන්ත්‍රීවරයාගේ අවසන් කටයුතු සිදු කෙරුණේ ගිය බදාදාය. අවමංගල උත්සවයට එජාප නායක රනිල් වික්‍රමසිංහ, නියෝජ්‍ය නායක කරූ, මහ ලේකම් තිස්ස, එජාප සභාපති ගාමිණි ජයවික්‍රම පෙරේරා, මන්ත්‍රී වජිර අබේවර්ධන, මන්ත්‍රී රංජිත් මද්දුම බණ්ඩාර ඇතුළු පිරිසක් සහභාගි වූහ. අවමංගල උත්සවයේදී ජනාධිපතිතුමාගේ ශෝක පණිවිඩය අවමංගල සභාවට ඉදිරිපත් කළේ ඇමැති නිර්මල කොතලාවල ය.සරත් රණවකගේ අවමංගල උත්සවයේදී එජාප නායකයා හැඟුම්බර කථාවක් කළේය. “සරත් රණවක මන්ත්‍රීතුමා කළුතර දිස්ත්‍රික්කයේ එජාප පාක්ෂිකයන්ට නායකත්වය හැමදාම ලබා දුන්නා. හරියටම කිව්වොත් නායකත්වයේ ඉනිමක් ක්‍රීඩා කළා. 2004 මහා මැතිවරණයෙන් කළුතර දිස්ත්‍රික්කයෙන් එජාප නියෝජනය කරමින් පාර්ලිමේන්තුවට පත්වුණේ මන්ත්‍රීවරුන් තුන්දෙනයි. ඒ තුන් දෙනා ගෙන් මන්ත්‍රීවරුන් දෙදෙනෙක් ම රජයට එක්වුණා. ඒත් සරත් රණවක මන්ත්‍රීතුමා එජාප පාක්ෂිකයන් සමඟ සිටියා. එතුමා එජාපයට ආඩම්බරයක්” එජාප නායකයා කීවේය.ගිය සතියේ එජාපය නව ආසන සංවිධායකවරුන් 16 දෙනකු පත් කළේය. පත්වීම් ලිපි ප්‍රදානය එජාප නායක රනිල් වික්‍රමසිංහගේ ප්‍රධානත්වයෙන් සිරිකොත දී ගිය සතියේ සිදුවිය. “මේ සංවිධායක තනතුරු ආභරණ නෙවෙයි. මේ තනතුරු දෙන්නේ ජනතාවට සේවය කරන්න විතරයි.” එජාප නායකයා එහිදී කීවේය.එජාප මහ ලේකම් තිස්ස අත්තනායකගේ පෞද්ගලික වෙබ් අඩවිය විවෘත කර ගිය සතියට වසර එකහමාරක් සපිරිණි. ගිය සතිය වන විට දෙස් විදෙස් ලක්ෂ 25 ක පමණ පිරිසක් එම වෙබ් අඩවියට පිවිස තිබිණි.හිටපු ඇමැති ජෙයරාජ් ප්‍රනාන්දුපුල්ලේ මහතාගේ බිරිය වන කටාන ශ්‍රී.ල.නි.ප සංවිධායිකා සුදර්ශනී ප්‍රනාන්දුපුල්ලේ මහත්මිය ගිය සෙනසුරාදා බිබිල ප්‍රදේශයේ මැතිවරණ ප්‍රචාරක රැස්වීම් කීපයකට සහභාගි වූවා ය. ඒ මොනරාගල දිස්ත්‍රික් එක්සත් ජනතා නිදහස් සන්ධාන නායක ශෂින්ද්‍ර රාජක්ෂ මහතාගේ ජය තහවුරු කිරීම සඳහා පැවැති රැස්වීම් මාලාවකට ය.බිබිල තරාඩුගල ප්‍රදේශයේ පැවැති ශ්‍රී.ල.නි.ප. ප්‍රචාරක රැලියට කටාන සංවිධායකවරිය යන විට ගොම්මන් කළුවර වැටෙමින් තිබිණි. ප්‍රනාන්දුපුල්ලේ මහත්මිය රැස්වීමට පැමිණෙන බව ආරංචි වී රතුගල ආදිවාසීහු පනහක් පමණ එම රැස්වීම පැවැති ස්ථානයට පැමිණ සිටියහ. රතුගල ආදිවාසී ජනතාවගේ නිවාස සහ ජල ප්‍රශ්න විසඳීමට හිටපු ඇමැති ජෙයරාජ් ප්‍රනාන්දුපුල්ලේ මහතා කටයුතු කැර තිබිණි.“අපිට ජනාධිපති හූරා විශ්වාසයි. ඒ හින්දා ජනාධිපති හූරා එවන හූරන්ට අපේ මනාපය තියෙනවා. ජෙයරාජ් හූරාත් අපට උදව් කළා. තමුන්නාහෙත් ජෙයරාජ් හූරා වගේ අපට උදව් කරයි කියලා හිතනවා” රතුගල ආදි වාසීන්ගේ උපනායකයා වන කලාබණ්ඩාරලාගේ ගෝඹියා’ සුදර්ශනී ප්‍රනාන්දුපුල්ලේ මහත්මියට කීවේය.ගිය සිකුරාදා මධ්‍යම රාත්‍රියේ රාජ්‍ය ආදායම් ඇමැති සහ මුදල් නියෝජ්‍ය ඇමැති රංජිත් සියඹලාපිටියගේ දුරකථනයට ඇමැතුමක් ලැබිණි. එය සුබදායි ආරංචියක් විය. අන්තර්ජාතික මූල්‍ය අරමුදලෙන් රජය ඉල්ලා සිටි ණය මුදලට වඩා වැඩි මුදලක් අනුමත වූ බව එම පණිවිඩයෙන් කියවිණි. ඉන් අනතුරුව ඇමැති සියඹලාපිටිය කථා කළේ මහ බැංකු අධිපති අජිත් නිවාඩ් කබ්රාල්ට ය. අන්තර්ජාතික මූල්‍ය අරමුදලෙන් ලැබෙන ණය පිළිබඳ වැඩිදුර තොරතුරු ඒ මොහොතේ ම ඇමැතිවරයා අන්තර්ජාලය ඔස්සේ ද සොයා බැලුවේ ය.අන්තර්ජාතික මූල්‍ය අරමුදලෙන් රජය ලබාගන්නා ණය මුදලට එරෙහිව ගිය සතියේ එ.ජා.ප. ය චෝදනා රැසක් ගොනු කැර තිබිණි. මේ නිසා ම ජනාධිපතිතුමා ඇමැති සියඹලාපිටියට උපදෙස් දුන්නේ අන්තර්ජාතික මූල්‍ය අරමුදලෙන් ලබාගන්නා ණය පිළිබඳ කෙරෙන රූපවාහිනී සහ ගුවන් විදුලි වැඩසටහන් සඳහා සහභාගි වන ලෙසට ය.ඒ අනුව ඇමැති සියඹලාපිටිය ගිය අඟහරුවාදා ටී.එන්.එල් රූපවාහිනියේ ‘ජනහඬ’ සංවාදයට එක්වුණේ ය. ඉන් අනතුරුව රාත්‍රි 1.00 ට පමණ ඔහු මොනරාගල ප්‍රදේශය බලා කොළඹින් පිටත් විය. ඇමැතිවරයා රැගත් වාහනයට සහ ආරක්ෂක රථයට බදුල්ල බලා යනවිට අකරතැබ්බයකට මුහුණපාන්නට සිදු විය. ඇමැතිවරයා ගමන් ගත් වාහනයේ ඉන්ධන අවසන් වීම ඊට හේතුව විය.වහාම සිය ණය කාඩ්පත ගෙන මුදල් ලබාගැනීමට ඇමැතිවරයා සූදනම් වූයේ ය. එහෙත් ණය කාඩ්පතේ ණය සීමාව ඉක්මවා ගොස් තිබූ නිසා ඇමැතිවරයාට මහත් ගැටලුවකට මුහුණපාන්නට සිදුවිය. ඒ ඉන්ධන සඳහා රජයෙන් ගෙවන මුදල අවසන් වී තිබීම නිසා ය.චන්දන බණ්ඩාර</content>
  </post><post>
    <category>NEWSPAPER</category>
    <date>
      <year>2009</year>
      <month>08</month>
      <day>02</day>
    </date>
    <link>http://www.silumina.lk/2009/08/02/_art.asp?fn=ab0908022</link>
    <topic>පිස්සු හැදෙන සඳ...</topic>
    <author/>
    <content>රනිල් පාරට බහිනතුරු තමයි අපිත් බලාගෙන ඉන්නේකොටින්ට කඩේ ගිය සිංහල පත්තරේපිස්සු හැදෙන සඳ...ජාත්‍යන්තර මුල්‍ය අරමුදල යනු මරණාධාර සමිතියක් හෝ අන්‍යොන්‍යාධාර සමිතියක් ද නොවේ’ එය සංවර්ධනය වෙමින් පවතින රටවලට සහන පොලී මත ණය දීමට පිහිටුවා ගත් ජාත්‍යන්තර ආයතනයකි. ගමේ පොලීකාරයාගෙන් ඉල්ලූ විගස ණය ගන්නා සේ ණය දෙන ආයතනයක් ද නොවේ. පොලියත් නොදී මුදලටත් පොල්ල තියා පොලී මුදලාලිගේ මුදලට තට්ටු කරන්නා සේ ජාත්‍යන්තර අරමුදලට පොලු තියන්නට බැරිය. අරමුදලේ බහුතරය කරන්නේ ණයක් ඉල්ලූ විට ණය ලැබීමට සුදුසුදැයි තීරණය කිරීමය.ශී‍්‍ර ලංකා ආණ්ඩුවද ඇමෙරිකන් ඩොලර් බිලියන 1.9 ක ණයක් ඉල්ලුවේය. ණය ඉල්ලු දා පටන් එක්සත් ජාතික පක්ෂයටත් ජනතා විමුක්ති පෙරමුණටත් ඇතැම් ජනමාධ්‍යවලටත් විශේෂයෙන් ලංකාදීප පත‍්‍රයට එදා වේල සොයන්නට රනිල් වික‍්‍රමසිංහ කියවන විට ලියන උපුල් ජෝසප් ප‍්‍රනාන්දුටත් කඩිකුලප්පුව හැදුණේය. රටක් ගැන ජාති ජන්මයක් නැතියවුන් සේ කි‍්‍රයා කරන අයට ඉවසිල්ලක් නැති විය. ණය දෙන්නට එපා යයි විපක්ෂයේ නායකයෝ රට වටේ ගොස් කේලාම් කීහ.එච්.එස්.බී.සී බැංකුවෙන් ණය ඉල්ලූ විට කීවේ ජාත්‍යන්තර මුල්‍ය අරමුදලින් ණය ගත යුතු බවයි. එසේ කියා නිකම්ම සිටියේ නැත. කෝට්ටේ සිහින කුමාරයාත් රනිල් ලොක්කාත් රාජගිරිය එච්.එස්.බී.සී බැංකුව ළඟට ගියහ. උද්ඝෝෂණය කළහ.පාළු අම්බලමේ වළං බිඳින්නට කාගේ තහනමක් ද? රනිල් බැංකුව ළඟට ගොස් තර්ජනය කළේය. “අපි බලයට ආවොත් ණය ගෙවන්නේ නෑ” යි කීය. බලයට ආවොත් බැංකුවට දුන් බලපත‍්‍රය අවලංගු කරන බවට කෑ ගැසුවේය.එහෙත් රනිල් බලයට නොඑන බවත් ණයක් ගත්තොත් එය ආපසු නොගෙවා සිටීමට නොහැකි බවත් මොළේ කළඳක් හෝ තියෙන අය දනිති. ඒ නිසා රනිල්ගේ බයිලා තුට්ටුවකටවත් ගණන් ගන්නා කිසිවකුත් නැත. එච්.එස්.බී.සී බැංකුවෙන් ණය ගන්නට එපා යයි උද්ඝෝෂණය කළේ 2003 බලයේ සිටියදී ජාත්‍යන්තර මුල්‍ය අරමුදලින් ණය සොච්චමක් ගෙන රාජ්‍ය දේපළ විකුණා දැමූ ජාති හිතෛෂියා ද රනිල් ය. රක්ෂණ සංස්ථාව විකුණා දැමුවේ ද රනිල් ය. රාජ්‍ය සේවය කේඩෑරි කළේ ද රනිල් ය. බලයේ සිටියදී තමන්ගේ ගජ මිතුරන්ට රිසි සේ රට කන්නට ඉඩ දුන්නා මිස තමන් ගේ පාක්ෂික කොල්ලෙකුටවත් පියන් කට්ටක් දුන්නේ නැත. මහජන බැංකුව පුද්ගලකරණය කරන්නට ද පොරොන්දු වූයේ රනිල්මය.දැන් ඉතින් මුල්‍ය අරමුදලින් ණය ගැනීම වැළැක්වීමට රනිල් ඇතුළු නඩය නොකළ දෙයක් නැත. එහෙත් ජාත්‍යන්තර මුල්‍ය අරමුදලට සම්බන්ධ රටවල් වලින් සියයට 70 ක් ශී‍්‍ර ලංකාවට ඇමෙරිකානු ඩොලර් මිලියන 2.5 ක් අනුමත කළේය. ඉල්ලූ ප‍්‍රමාණයටත් වඩා වැඩිය. ආණ්ඩුවේ වැඩ පිළිවෙළ ගැන ජාත්‍යන්තර මුල්‍ය අරමුදල පැහැදී තිබේ. ආණ්ඩුවේ සුබ සාධක වැඩ ක‍්‍රමවත් බව පිළිගෙන තිබේ. ණය දීමට එසේ පැහැදෙන්නේ ආණ්ඩුවේ මුදල් කළමනාකරණය විධිමත් නිසාය. ඉතා කෙටියෙන් කීවොත් ‘මහින්ද චින්තනය’ ප‍්‍රථම වතාවට ජාත්‍යන්තර මුල්‍ය අරමුදල පිළිගෙන තිබේ.දැන් ඉතින් මුල්‍ය අරමුදලින් ණය ලැබී තිබේ. එජාපයටත් ඇතැම් මාධ්‍යවලටත් උපුල් ජෝසප්ටත් දැන් මූලම තදවී තිබේ. කොන්දේසි ගැන දොඩවයි.කොන්දේසිවලට යට නොවූ බව රාජ්‍ය නායකයා පුන පුනා කියයි. එහෙත් රවී කරුණානායක කොන්දේසි 12 ක් ගැන කොළයක් පෙන්නා කියයි. එහෙත් කොන්දේසි මොනවාදැයි කියන්නේ නැත. හරියට අර විජ්ජාකාරයා වගේ ය.රෙද්ද අස්සේ මොනවාදෝ සඟවාගෙන ඔන්න බලන්න - මෙන්න බලන්න කියමින් දඟලන්නේය.උපුල් ජෝසප් ද අලුත් දෙයක් සොයා ගෙන තිබේ. එය සොයාගෙන ඇත්තේ කොහෙන්දැයි නොදනිමු. ජේ.ආර්.ජයවර්ධනට උපදෙස් දුන්නේ එස්මන්ඩ් වික‍්‍රමසිංහය. එස්මන්ඩ් රනිල්ගේ තාත්තාය. ජාත්‍යන්තර මූල්‍ය අරමුදලින් ණය ගත්තොත් ආණ්ඩු වැටෙන බව ඔහු ජේ.ආර්.ට කීවාලු. ණය ගැනීම ලණු ගිලීමක් බවද එස්මන්ඩ් කීවා යයි උපුල් ජෝසප් කියයි. අප දන්නා තරමට එක්සත් ජාතික පක්ෂ ආණ්ඩුව පෙරළුණා නොව එස්මන්ඩ් කළේ බණ්ඩාරනායක මැතිනියගේ ආණ්ඩුව පෙරළීමය. එසේ පෙරළුණේ ජාත්‍යන්තර මූල්‍ය අරමුදලින් ණය ලබා ගෙන නොව පත්තර කොම්පැණි තුනකින් ගත් මුදල් පගාවක් ලෙස බෙදාදෙමිනි.මේ රටේ ජනතා හිතවාදී ආණ්ඩුවක් පෙරළන්නට ‘දවස’, ‘ලංකාදීප’ අයිතිකරුවන් සමඟ කුමන්ත‍්‍රණය කළ එස්මන්ඩ් වික‍්‍රමසිංහ මහතා දෙන උපදෙස් ආණ්ඩු හදන්නට නොව පෙරළන්නට හේතුවන්නේය. අඩුම ගණනේ රනිල් වික‍්‍රමසිංහට ආණ්ඩු කරන හැටි කියා දෙන්නට එස්මන්ඩ් ලියූ සටහනක් නැද්දැයි අපට අසන්නට සිදුවෙයි. ආණ්ඩු අල්ලා ගත්විට එය දිගට පවත්වාගෙන යන හැටි වත් ජේ.ආර්.ට උපදෙස් දුන් එස්මන්ඩ් රනිල්ට කියා නැත.ජාත්‍යන්තර මූල්‍ය අරමුදලේ ණය භීතිකාව හැම තැනම පතුරුවන්නට උපුල් ජෝසප් සහ එජාපයේ අය නොකරන දෙයක් නැත. එහෙත් දැන් සමහරුන් කියන්නේ ගත් ණයෙන් ජනතාවට සහන දෙන ලෙසය.ඡන්දයක් දිනන්නට මහජන කැමැත්තක් දිනා ගන්නට බැරි එක්සත් ජාතික පක්ෂයේ නායකයාත් ගෝල පිරිසත් දැන් ජාත්‍යන්තර මූල්‍ය අරමුදලේ ණය ගැන වලිග පටලවා ගෙන ජනතාව ඉදිරියේ කෝලම් නටන්නට කි‍්‍රයා කරති.කෝලං බලන්නට ජනතාව කැමැති නැත. ඔවුන්ට අවශ්‍ය වන්නේ දිනාගත් මව්බිම රැකගන්නට ආණ්ඩුවට ශක්තියක් වීමටය. ඔවුහු රාජ්‍ය නායකයා කෙරෙහි විශ්වාසය තබා සිටිති. රට වෙනුවෙන් ඕනෑම දෙයක් කරන්නට ජනතාව එතුමාට දී ඇත්තේ හිස් චෙක්පතකි. ඒ තරමටම ඔහු කෙරෙහි ජනතාවට විශ්වාසයක් ඇත.දේශපාලන ඉතිහාසය නොදන්නා අනුන් කියන දේ ලියන උපුල් ජෝශප්ලා මහින්ද රාජපක්ෂට උපදෙස් දීමට හෝ ඔහු ගැන අනාවැකි කීමට හෝ සුදුසුකම් ලබා ගත්තේ හැම මැතිවරණයකදී අනාවැකි කී සාස්තර බණ්ඩාරගෙන් දැයි විමසිය යුතුය.මෙදා එදාවේල විග‍්‍රහය ලියන්නට තොරතුරු දැනගත්තේ එජාපයේ ආර්ථික විශේෂඥ හර්ෂගෙන් බව කියති. හර්ෂ, උපුල්ට දිරච්ච ලණුවක් දී ඇත්තේ ගිලින්නට නොව හප හපා ඉන්නටය. මේ සියලු දෙනා බලාගෙන සිටින්නේ ණය මුදල නොලැබෙනු ඇත කියායි. එහෙත් ඉල්ලුවටත් වඩා ණය දුන් නිසා සියල්ලන්ගේම දෙකොණ පූට්ටු වී ඇත.දැන් මේ සියලු දෙනාට ප‍්‍රශ්නය වී ඇත්තේ ණය මුදලින් රට සංවර්ධනය වන හැටි බලා සිටීමේ අපහසුතාවයි. උන්ට අවශ්‍ය වන්නේ රටක් නොව බලයයි. බලය ගන්නේ රට කන්නටත් රනිල්ගේ වටේ සිටින උපුල් ජෝසප්ලා වැනි අඳ බාලයන්ගේ කරල පස්සවා ගන්නටත් බව ජනතාව දනිති. ඒ නිසා රට කන එවුන්ට බලය දෙන්නේ නැත. රනිල් වික‍්‍රමසිංහ ඌව පළාතේ නොයන්නේ ද ජනතාව ප‍්‍රතික්ෂේප කර ඇති නිසාය.රටට හිතකර ණයක් ගත්විට එයට හරස් වන රනිල් වික‍්‍රමසිංහට කෘතහස්ත සම්මාන දුන් අය ගැන සෙවිය යුතුය. විපක්ෂ නායකයකු වගකීමෙන් තොරව නන්දෙඩවීමත්, ගෝලයන්ට පිස්සු කෙළින්නට ඉඩදීමත් දියාරු දේශපාලන ව්‍යායමයකි.ඒ නිසා රනිල් වික‍්‍රමසිංහ දැන් කළ යුතුව ඇත්තේ අතීත නායකයන් හැසිරුණු ආකාරය අධ්‍යයන කොට දේශපාලන ගමන් මඟ හරි පීල්ලට දමා ගැනීමය. කජු කිරි කොලු රැළක් වටකරගෙන උන්ගේ උපදෙස් පිට රටම හිනස්සන විහිළු සැපයීම කෘතහස්ත සම්මානයට අගෞරවයකි. ඔය නරි රැළ සමඟ සිටින තුරු රනිල් වික‍්‍රමසිංහ නම් වූ දේශපාලන චරිතයට රඟ දක්වන්නට ජනතා භූමිකාවක් නැතිවනු ඇත. කවදා හෝ ඔවුන්ට හිමිවන්නේ අම්බලන්ගොඩ රූකඩ නටන වේදිකාවක් පමණි.රනිල් වික‍්‍රමසිංහගේ ජනාධිපතිවරණ වේදිකාවේ ගී ගැයූ රූකාන්ත ගුණතිලක වසර පහකට පසු ශ‍්‍රී ලංකාවට පැමිණ සිටී. රනිල් වේදිකාවට නඟිනවාත් සමඟම රූකාන්ත අපූරු ගීයක් ගැයුවේය. වේදිකාවට ගොඩවූ රනිල් දෑත් එකතු වනසේ නොව පිට පොට ගැසෙන සේ අත්පොළසන් දෙන්නේය. එය බලා සිටින්නට පවා අජූවකි. ඒවා දැන් රූකාන්තට ද මැවී පෙනෙනු ඇත.දශක තුනක් ත‍්‍රස්ත භීතියෙන් ඇළලී ගිය රටක් නිදහස් කරගත් මහින්ද රාජපක්ෂ මහතා දැන් නායකයා බව රූකාන්ත දනී. ශී‍්‍ර ලංකාව ගැන ඔහුටත් චන්ද්‍රලේඛාටත් එතෙරදී ලැබෙන්නට ඇත්තේ සුබදායී ආරංචි විය. ඒ නිසා යළි මවුබිමට එන්නට ඔවුහු තීරණය කළහ.මවුබිමට පැමිණි රූකාන්ත මාධ්‍යවලට කියා ඇත්තේ රට එක්සේසත් කළ ජනාධිපතිතුමාට තම හෘදයාංගම ගෞරවය හා ප‍්‍රසාදය පළ කරන බවයි. සතුට දොරේ ගලන තරමටම ඔහු සිය හදවත විවර කොට කතා කර තිබේ.අද තත්ත්වය ඒ තරමටම සුන්දරය. ත‍්‍රස්ත භීතිය නැත. මැර කල්ලි නැත. තර්ජන නැත. එහෙත් රූකාන්තට ඇත්තේ අමිහිරි අත්දැකීම් සහිත ඉතිහාසයකි. චන්ද්‍රිකා බණ්ඩාරනායක කුමාරතුංගගේ පාලන සමයේදී අත්දුටු ඒ අමිහිරි අතීතය යළි සිහිපත් කිරීම වැදගත් වනු ඇත. එදා පාතාලයේ ප‍්‍රබලයෙක් සහ මාධ්‍ය උපදේශක ප‍්‍රබලයෙක් රූකාන්ත - චන්ද්‍රලේඛා ජීවත්වූ නිවසට ගිනි තැබූහ. නරුමයෝ දෙදෙනා චන්ද්‍රලේඛාගේත් රූකාන්තගේත් කොණ්ඩය කපා බාබර්ලාගේ තත්ත්වයට පත්වූහ.මේ සිද්ධිය ගැන කලා ලෝකය කම්පා විය. රනිල් වෙනුවෙන් ගීත ගැයූ රූකාන්තට මේ අපරාධය සිදුවූ විට රනිල් කළේ හෙළා දැකීම පමණි. කලාකරුවන්ට සලකන්නට රනිල් සංවේදී නායකයකු නොවේ. ඒ නිසා ඔහු හැමවිටමත් කළේ හෙළා දැකීම පමණි. එය ඔහුගේ එක්තරා කලාවක් බව ද කියයි. රනිල් වටා නිල මැස්සන් සේ කැරකෙන, කලවැදි චින්තක, උපුල් ජෝසප්, බද්දේගම ජයතුංග, පියසේන, ලසන්ත ඇතුළු මාධ්‍ය නඩයට සිදුවන්නේ ද එදා රූකාන්තට සිදුවූ දේමය.හෙළා දැකීම කෙසේ වෙතත් රනිල් හැමෝටම බායි කියා ෂේප් වනු ඇත.රනිල් වික‍්‍රමසිංහ ළඟදී ඉන්දියාවට ගියේය. ඔහු අරුම පුදුම නායකයෙකි. ඡන්දය තියෙන්නේ ඌව පළාතේය. එහෙත් ඔහු රැස්වීම් තියන්නේ දැදිගමය.ඉන්දියාවේ ඌව ඡන්දයට රැස්වීම් නැත. රනිල් ගියේ කේන්දරය බලවා ගන්නටය. සාස්තර බණ්ඩාර ළඟට යන්නේ නැත. ඔහු දෙන්නේ ලණු නිසාය. ඉන්දියාවේ ප‍්‍රබල දෛවඥයකු කියා ඇත්තේ රනිල්ට ජනාධිපතිකම ගත හැක්කේ වයස 81 දී බවයි. ඒ නිසා මාධ්‍ය නඩයට බායි කියන්නට රනිල්ට සිදුවේ ද නැතිනම් රනිල්ට බායි කියන්නට මාධ්‍ය නඩයට සිදුවේ ද යන්න කාලය තීන්දු කරනු ඇත.කෙසේ හෝ රනිල්ගේ ඉන්දීය සංචාරය මෙසේ සිදුවිය. ඉන්දීය අගමැති ආචාර්ය මන්මෝහන් සිං හමුවීමට ඔහු දැඩි ලෙස උත්සාහ කළේය. එහෙත් අගමැතිවරයා රනිල් හමුවීම ප‍්‍රතික්ෂේප කළේය. එසේ ප‍්‍රතික්ෂේප කළේ ඉන්දීය බලධාරීන්ගේ නිර්දේශ සහ උපදෙස් අනුවය.රනිල්ට ඉන්දියාවට යන්නට එස්.බී. දිසානායක ආශිර්වාද කළේය. උතුරේ මුදාගත් වැසියන්ට ප‍්‍රශ්න ඇති බව කියන්නට ඔහුට අවශ්‍ය විය. ඉන්දියාවට ගියේ ඒ සඳහාය. විපක්ෂ නායක වශයෙන් හැමදාමත් රට යන්නේ මහින්ද රාජපක්ෂට සහ ආණ්ඩුවට අංචියක් ඇදීමටය. ඒ බව ඉන්දීය බලධරයෝ කල් තියාම දැනගත්හ. ඒ ශී‍්‍ර ලංකාවේ සිටින ඉන්දීය බලධරයන්ගේ හිතවතෙකුගේ මාර්ගයෙනි. මේ තත්ත්වය යටතේ රනිල්ට හමුවීමට හැකි වූයේ ඉන්දීය විදේශ ඇමැති සහ සෙසු නිලධාරීන් පමණි. එස්.බී. ගේ ආශීර්වාදය හා උපදෙස් මත ඉන්දියාවට ගිය රනිල්ගේ සියලු ප්ලෑන් අප්සෙට් විය. චෙන්නායි නුවර දක්වා පසු බැස්සේය.එහි දී ඔහු මහා පරිමාණයේ පූජාවක් පැවැත්වීය. ආණ්ඩුව පෙරළා දමන බවට බාරයක් විය. වැඩේ හරි ගියොත් ශී‍්‍ර ලංකාවෙන් ගොන්නු දෙන්නකු එවා භාරය ඔප්පු කරන බවට ද පොරොන්දු විය.කෝවිලේ සිටි රනිල් ගේ හිතවතකු ඇසුවේ “ඔයා ළඟ ගොන්නු දෙන්නෙක් ඉන්නවද බාරය ඔප්පු කරන්න” කියාය. එවිට රනිල් එක්වරම රඥඵ කීය. ඊළඟට විස්තර වශයෙන් මෙසේ කීය.රනිල් වික‍්‍රමසිංහ – මගේ ළඟ ගොන්නු ගොඩක් ඉන්නවා. උන් ටික තමයි මාව මේ තත්ත්වයට ඇද දැම්මේ. ඒ සෙට් එකෙනුත් හරක් දෙන්නෙක් ඉන්නවා. එකෙක් උපුල් - අනිකා චින්තක. වැඩේ හරි ගියොත් මං උන් දෙන්න කෝවිලට පූජා කරනවා. එතකොට මෙතැන හරි වැඩ පලක් කරලා ගතමනාව හොයා ගනීවිනේ.කෝවිලෙන් පිටවූ රනිල් ඔහු ගේ පෞද්ගලික දෛවඥයා මුණ ගැසුණේය. ඔහු කී දෙයින් රනිල් අන්ද මන්ද විය.”ලබන සැප්තැම්බර් 20 වැනිදාට පස්සෙ දේශපාලන වෙනස්කම් සිදුවන ප‍්‍රබල ග‍්‍රහ මාරුවක් එනවා. කොහොම හරි මහින්ද රාජපක්ෂ ගේ කේන්දරය අනුවත් ආණ්ඩුවේ කේන්ද්‍රය අනුවත් ඔබතුමා මැතිවරණයට ඊපර කළ යුත්තේ වයස 81 දී. අවුරුදු 77 ගෙවුණ ම වැඩේ පටන් ගන්න” දෛවඥයා එසේ උපදෙස් දුන් බව මාණික්‍යට චෙන්නායි නුවරින් වාර්තාවෙයි.රනිල් පසුගිය කාලයේ ආණ්ඩුව පෙරළන්නට මංගල, එස්.බී., රවි, කිරිඇල්ල සමඟ නොකළ දෙයක් නැත. අද සියල්ලෝම අනාථය. ශී‍්‍රපතිද නැත. අනුරද නැත. සී.බී.කේ. විජේදාස ඉන්නවාදැයි ආරංචි නැත.මංගලට දැන් අර පයිත්තියන්ය. ඔහුට ඇත්තේ සන්ධාන මේනියාවයි. එජාපය සමඟ සන්ධානයක් ගහන්න නොකරන දෙයක් නැත. ඔහු එහේ යයි - මෙහේ යයි. පසුගියදා මාතර ගියේය. රැස්වීමක් තිබ්බේය. හූ සංග‍්‍රහයක් ලැබුණේය. ගුටි නොකා ආවේය.මංගල මහතය. ඔහු සී.අයි.ඩීයට ගියේ ජාතික ඇඳුම ඇඳගෙන නාඩාර් කෙනෙකු ගේ චරිතයට පණ දෙමිනි. හැබැයි ජාතික ඇඳුම ඇන්ඳත් අව් කණ්ණාඩිය දා ගන්නට අමතක කළේ නැත. සමහරු කීවේ නාඩාර් නොව විකට නළුවකු බවයි.සී.අයි.ඩියට ගොස් මාතරට ගියේ ඊට පසුවය. දැන් එජාපයේ ජ්‍යෙෂ්ඨයකු වන ජස්ටින් ගලප්පත්ති ආණ්ඩුවට එක්වීමට සූදානම්ය. අන්තිමට මාතරින් රනිල්ට ඉතිරි වන්නේ සා-ගල, මං-ගල සහ දේශපාලන පැංචෙකු වන අනන් මනන් අරවා මෙව්වා කියන බුද්ධික පමණි.මේ අතර කෝට්ටේ බුරුත කෝට්කාරයා හැමෝම රවටන්නට සිටියත් ඔහු දැන් තනිවී ඇත. නගර සභාවෙන් ද කොන් වී ඇත. එක් නාගරික මන්තී‍්‍රවරයකු ගංජා සමඟ පොලිසියට අල්ලා දීමත් ඔහුට හරහට හිට තිබේ. රවි සහ පාතාලය අතර වෙනසක් නැතැයි නාගරික මන්ති‍්‍රවරුන් කියන්නේ පාතාල නායකයන්ට මෙන් නම් දෙකක් තිබෙන බැවිනි.රනිල් ටයිකෝට් කාරයා සමඟ එතරම් හොඳ නැත. මිනිහා කෝට්ටෙන් ඉවත් කොට ගම්පහට යැවීමට රහසිගත කුමන්ත‍්‍රණයක් ඇති බව වාර්තා වෙයි. එසේ කරන්නේ කරු සමඟ වලියක් ඇති කිරීමටලු.කෝට්ටේට සුරාජ් ජයසූරිය යැවීමට තීරණය කොට අවසන් බව මාණික්‍යට වාර්තා වෙයි. පළාත් සභා මැතිවරණයේදී කොළඹ අට දෙනාම පරාජය වීම රවිගේ මාරුවට හේතුව වී තිබේ.</content>
  </post><post>
    <category>NEWSPAPER</category>
    <date>
      <year>2009</year>
      <month>08</month>
      <day>02</day>
    </date>
    <link>http://www.silumina.lk/2009/08/02/_art.asp?fn=af0908029</link>
    <topic>ඇයි මේ ලස්සන සමනළු නේ!</topic>
    <author>ටිරෝනි වෑවලගේ</author>
    <content>ඇයි මේ ලස්සන සමනළු නේ!පාසල් සිසුන්ට ජංගම දුරකතන කුමට ද?ඉංගිරිසි පාලන සමයේ මුල්ම දළදා පෙරහරයුද ජයග‍්‍රහණයෙන් පසු පැවැත්වෙන ප‍්‍රථම මඩු මංගල්‍යයමීමන පිටුවහල් කළේ ඇයිජනමත පිටුවදිනපොතේ හෝඩුවවාඌවේ අපි හිතන හැටිකිරිබත් උයපු දවසකයි මහත්තයා මැරුණේඅපේ අම්මාත් තාත්තාත් ගෙදර බල්ලාට කොතෙක් ආදරේ ද යත් ඌට ලැබෙන්නේ ද අපට හා සමාන සැලකිලි ය. ආදරේ වැඩිකමට ඌ වත්තේ හතර මායිමෙන් එළියට යවන්නේ නැත. බල්ලා අවට රවුමක් ගසා එන්නට උත්සාහ දැරුවහොත් වහාම ඌව අල්ලා බැඳ දමයි.මෙහි අතුරු ප්‍රතිඵලය වූයේ හිතුවක්කාරකමට හෝ ගවේශනයේ කැමැත්ත නිසාම හොර රහසේ වත්තෙන් එළියට පැනගත් බල්ලා යළි පාර සොයා ගැනීමට නොහැකිව අතරමං වීමයි. රෑ දෙගොඩහරියක් වනතුරු කෑ කෝ ගසමින් සොයා බලා පසුවදා බාර හාර ද වූ පසු මහ පාරෙනුත් එපිට වත්තක අසරණ වී බියපත් වී සිටි බල්ලා සොයා ගැනීමට අපට හැකි විය. මේ සිදුවීම කියා දුන් පාඩම හොඳින් තේරුම් ගත් අම්මා ඉන්පසු බල්ලාට උගේ නිදහස ලබා දුන්නා ය.කොළඹ ප්‍රසිද්ධ පාසලක සිසුවියක් ටයි පටියෙන් ගෙල වැළලා ගෙන මිය ගියා ය. හේතුව වූයේ ශිෂ්‍ය නායිකාවන් සිදු කළ පොත් බෑග් පරීක්ෂාවක දී ඇය සතු වූ ජංගම දුරකථනයක් හසු වීමයි. එම අත්දැකීමට ම මුහුණ දුන් එම පාසලේ ම තවත් ශිෂ්‍යාවක් ආපන ශාලාවේ බෝතල් බිඳ තම ශරීරය කපා කොටා ගෙන මිය යාමට උත්සාහ දැරුවා ය. මේ අතර පොලොන්නරුවේ පාසලක කනේරු ඇට කෑ ශිෂ්‍ය පිරිසක් අතරින් ශිෂ්‍යාවෝ දෙදෙනෙක් මරු වැළඳ ගත්හ. හේතුව පැහැදිලි නැතත් ප්‍රතිඵලයේ වෙනසක් නැත.අපේ ගෙදර බල්ලාගේ අත්දැකීමත් ශිෂ්‍යාවන්ගේ සිය දිවි නසා ගැනීමත් අතර සමානකම කුමක් දැයි පැනයක් නැඟෙන්නට පුළුවන. පැහැදිලිවම සමානකම ඇත්තේ සිදුවීම් දෙකේ චරිතවල නොව ප්‍රස්තුතයේ ය. ගේ මුල්ලේ හැදුණු බල්ලා තමා අන්තර් ක්‍රියා කළ යුතු ස්වභාවික පරිසරය කුමක් දැයි අවබෝධයක් ලබාගත්තේ නැත.කුඩා කල සිට ටිකෙන් ටික අවට පරිසරය ගැන අත්දැකීම් ලබා ගැනීමට ඌට හැකි වූවා නම් ඌ අතරමං වන්නේ නැත. මේ සිය දිවි නසා ගත් දරුවන් ගැන කියන්නට ඇත්තේ ද එයම ය. මෙවැනි පුවත් අපට පෙන්වා දෙන්නේ දිනෙන් දින බරපතළ වන අපේ සමාජය මුහුණ දෙන ඛේදවාචකයයි. දෙමාපියනි දැනුම්වත් වන්න. හේතුව හෙට දිනයේ ඔබේ දරුවා පිවිසෙන්නේ ද මේ අංගවිකල වූ සමාජයටයි.මේ ඉක්මන් තීරණ ගත් දැරියන් ගෙන් කී දෙනෙකු කරුණාසේන ජයලත් ගේ ‘ගැහැනු ළමයි’ නවකතාව කියවා ඇත්දැයි නොදනිමි. බොහෝ දුරට මේ එකද දැරියක හෝ ඒ පොත කියවා නොතිබෙන්නට පුළුවන. ඒ අඩුම තරමින් එවන් අත්දැකීමක් හෝ තිබුණා නම් මෙවැනි මෝඩ ක්‍රියාවකට පෙළඹේ යැයි නොසිතෙන බැවිනි. කරුණාසේන ජයලත් ගැහැනු ළමයි පොතේ ම පෙරවදනට පවසා තිබූ පරිදි ඔහුට ඒ නිර්මාණය කිරීමට සිත් දුන්නේ ද මෙවැනි ම වූ සිදුවීමක් පිළිබඳ පුවතක් අසන්නට ලැබීමෙනි.ඒ පන්සල් යාමට අම්මාගෙන් අවසර ඉල්ලා නොලැබුණු තැන දිවි නසාගත් ගැහැනු ළමයකු පිළිබඳ ප්‍රවෘත්තියකි. ඉන් සසල වූ ඔහු අප්‍රමාණ දුක් කම්කටොලු මෙන් ම අභියෝග ද හමුවේ නොසැලී ජීවිතයට මුහුණදුන් ‘කුසුම්’ ගේ චරිතය නිර්මාණය කළේ ය. එමගින් ඔහු ‘මෙන්න බලාපල්ලා, ඕවත් ප්‍රශ්න දැයි?” රටේ තරුණ පිරිසගෙන් ඇසුවේ ය. එමෙන් ම අභියෝගවලට මුහුණ දෙන ජීවිතවලට වටිනාකමක් ද සමාජයෙන් ලබාදුන්නේ ය.කරුණාසේන ජයලත් ගෙන් දශක කිහිපයකට පසු යළි ‘කුසුම්’ ලාට පණ දිය යුතු යුගයක් එළඹ තිබෙන බව පෙනේ. තම පොත් බෑගයේ තිබූ ජංගම දුරකථනය ශිෂ්‍ය නායිකාවන්ට හසු වූ බැවින් දිවි නසා ගත් 14 හැවිරිදි දියණිය අප හමුවේ තබන්නේ විශාල සමාජ ප්‍රශ්නයකි. එනම් දරුවන්ගේ පෞරුෂත්ව වර්ධනයයි. මිනිසකුගේ ඉරණම තීරණය කරන්නේ ඔහුගේ පෞරුෂත්වය බව දන්නේ අතලොස්සකි.එබැවින් ම දෙමව්පියනි, ඔබගේ දරුවාට ආදරය, රැකවරණය සමග තම ජීවිතය කැපකරමින් ලබාදෙන සුඛ විහරණය ද ලබාදෙන්න. අප ඒ ගැන කිසිවක් කියන්නේ නැත. එහෙත් ඒ අතරම ඔබගේ දරුවාට අභියෝග ජය ගැනීමේ හැකියාව ද ලබාදෙන්න. දරුවා අභියෝගවලින් ඈත් කර නොතබන්න. ඒ වෙනුවට ජීවත් වනවිට ජය, පරාජය, දුක, සතුට, නින්දා ප්‍රසංසාව ඇතුළු අටලෝ දහමට මූණ දෙන්නට සිදුවන බව කුඩා කල සිට ම පෙන්වා දෙන්න.අත්දැකීම් ලබා ගන්නට ඉඩ සලසන්න. එවන් පෞරුෂත්වයක් අප පෙර කී දැරිය සතු වූයේ නම් ජංගම දුරකථනය හසු වූ පළියට ඇය තම ජීවිතයෙන් සමු නොගනු ඇත. ඒ වෙනුවට විදුහල්පතිනිය හමුවට ගොස් නිදහසට කරුණු පවසනු ඇත. නැත්නම් තමන්ට හිමි දඬුවමට නිර්භයව මුහුණ දෙනු ඇත. ඉන් මුහුණ දෙන්නට වන ලැජ්ජාව ද ශක්තිමත් ව විඳ දරා ගනු ඇත. යළිත් මෙවන් වැරදි නොකරන්නටත් ගුරුවරුන්ගේ බිඳුණ සිත් දිනා ගැනීමටත් දෙමාපියන්ගේ තැළුණු සිත් සතුටෙන් පුරවන්නටත් අධිශ්ඨානශීලීව ක්‍රියා කරනු ඇත.එහෙත් ඇය සතුව එවන් පෞරුෂත්වයක් තිබුණේ නැත. ඇය කඩිමුඩියේ ජීවිතයෙන් සමුගත්තා ය. ඒ ගැන සිතන විටත් ඇති වන්නේ මහා දුකකි. ඇය 14 හැවිරිදි ය. පොලොන්නරුවේ දී කනේරු ඇට කා මිය ගිය දැරිවියන් දෙදෙනා ද ඊට වඩා වියපත් නම් ඒ වසරකින් හෝ දෙකකින් විය යුතු ය. ‘අනේ දරුවනේ උඹලා ජීවිතේ ගැන දන්නේ මොනවා දැයි? ඔවුන්ගෙන් ඇසිය යුතු ය.ඔවුන් ජීවිතෙන් හතරෙන් එකක්වත් ගෙවා නැත. එමෙන් ම අප කවුරුත් දන්නා පරිදි ජීවිතේ සොඳුරුම සමය පාසල් අවධියයි. පාසල් යන කාලයේ ඒ බව තේරෙන්නේ නැත. තේරෙන්නට නම් වැඩිහිටි වියට පැමිණිය යුතුම ය. යම් හෙයකින් මේ දරුවන් මේ කඩඉම පැන ඉදිරියට ගියේ නම් එදා දිවි නසා ගන්නට හැදුවේ කොතරම් සුළු සිදුවීමක් නිසා දැයි ලැජ්ජා හිතෙනු ඇත.එහෙත්, එසේ සිතන්නට ඔවුන්ට ඉඩක් ලැබෙන්නේ නැත. ඒ ඔවුන් ජීවිතයෙන් නික්ම ගොස් අවසන් නිසා ය. මෙවන් වූ කනගාටුදායක සිය දිවි නසා ගැනීම්වල දී චෝදනාවන්ට ලක්විය යුතු සෙසු පාර්ශව ගැන ද වචනයක් දෙකක් හෝ කිව යුතුව ඇත. දෙමාපියන් ඒ අතරින් ප්‍රධානය. සෑම දෙමාපියකුගේ ම අරමුණ තම දරුවා විශිෂ්ටයා කිරීම ය. ඒ සඳහා දරුවා උපන් දිනයේ සිට තමන්ගේ ජීවිත බල්ලාට දාන ඔවුහු දරුවාට සුර සැප දෙති.දරුවාට ඉල්ලන දේ ලැබේ. බොහෝ දෙමව්පියෝ දරුවාට දූවිලි පොදක් හෝ වැඳීමට ඉඩ නොදෙති. දරුවා සමාජයට පිවිස අභියෝගවලට මුහුණදීමට කොතෙක් කැමැත්තක් දැක්වුව ද ඊට අවසර නොදෙති. (අපේ ගෙදර බල්ලාට මෙන්) දරුවා ගැටලුවකට මුහුණ දුනහොත් එය ඔහුට විසඳා ගන්නට ගුරු හරුකම් දී පසෙකට වී බලා සිටිනවා වෙනුවට ඉදිරියට පැන ඔවුන් ම ප්‍රශ්නය විසඳා දෙති.සමාජය සමඟ දරුවාගේ ෙඓන්ද්‍රීය සම්බන්ධයක් ඇතිවීම වළක්වති. බොහෝ දෙනා සිතන්නේ තමා උපරිමයෙන් තම දරුවාට සලකන බව ය. එහෙත් තම ක්‍රියා නිසා දරුවා අසරණ වන තරම ඔවුන් දන්නේ නැත. දෙමාපියන්ගේ මේ ක්‍රියා සරුංගලයට සුළඟට මුහුණදෙමින්, එහිම ශක්තියෙන් ඉහළ නැගීමට නූල දෙනවා වෙනුවට සුළඟින් හානි වෙතැයි සිතා සරුංගලය රැගෙන අහසට යාමට දරන තැතකට සමාන කළ හැකි ය.කොළඹදී සහ පොලොන්නරුවේදී මේ තත්ත්වයන් අසමානය. ඒ ගැන විවාද නැත. එහෙත් දරුවකුගේ පෞරුෂත්වය ගොඩනැගීමේදී දෙමාපියන් කළ යුතු වන කාර්ය භාරයට නම් කොළඹ හෝ පොලොන්නරුව කියා වෙනසක් නැත.දරුවකු සමාජ ගත කිරීමේදී පාසලේ කාර්ය භාරය ද සුළු කොට තැකිය නොහැකිය. අද බොහෝ ගුරුවරුන් සිතන්නේ පාසල තුළ තම කාර්යභාරය කෙසේ හෝ ‘සිලබස් කවර් කිරීම’ බවය. ඇතැම් ගුරුවරුන්ට ඒකවත් හරියට කර ගැනීමට වෙලාවක් නැත. හේතුව අමාත්‍යාංශය මගින් ලබා දී තිබෙන පොතක ඇති දේ එලෙසින්ම තවත් පොතක පිටපත් කිරීමට තිබීමය. එය වාර සටහන් ලිවීම යනුවෙන් ද හඳුන්වනු ලැබේ. මෙවැනි ක්‍රියා හේතුවෙන් අවම වන්නේ ගුරුවරයාට තම සිසුවා සමඟ ගෙවීමට ඇති කාලයයි.සිසුවාගෙන් සිසුවාට අවධානය යොමු කොට ඔවුන්ගේ සිතුම් පැතුම්, ගතිගුණ මෙන්ම ගැටලු ද හඳුනා ගැනීමට ඇති කාලයයි. කාර්ය බහුලත්වය හේතුවෙන් හෝ පෞද්ගලික අර්බුද හේතුවෙන් ප්‍රකෝපයට පත් වන ගුරුවරයකු ගේ වචන කිහිපයකින් සිසු දරුවකු ගේ පූර්ණ පෞරුෂත්වයම බිඳ වැටීමට පුළුවන. එබැවින්ම තමා රැකියාව කරන්නේ අනාගත සමාජය තීරණය කරන ප්‍රාණීන් රැසක් සමග බව ගුරු මහත්ම මහත්මීන් ද අවබෝධයෙන් සිටිය යුතුය.තම පෞද්ගලික ප්‍රශ්න පාසල් ගේට්ටුවෙන් මෙපිට තබා ඒමට තරම් කාරුණික විය යුතුය. ගුරු භවතුන් අධ්‍යාපනය ලබාදීමේ කාර්යාවලියේ මිස පිටපත් කිරීමේ නොයෙදවීමට බලධාරීන් ද ක්‍රියා කළ යුතුය. එමෙන්ම බොහෝ බාලිකා පාසල්වල පවතින විනය නීති ගැන ද යළි යළිත් සිතා බැලීම සුදුසුය. විනය පාලක ලෙස ක්‍රියා කරන ගුරුවරු දරුවන්ට රාක්ෂයෝ සිහිපත් කරවති. පාසල් ප්‍රේමයට අනුබල නොදීම වැදගත්ය.එහෙත් එය මිනී මැරුමක් තරම් බරපතළ වරදකට සමාන කරන ගුරුවරු ද, විනය පාලකලා ද අප රටේ හිඟ නැත. මා උසස් පෙළ පන්තියේ දී අප පාසලේ ගුරුවරියක අපට උපදෙස් දුන්නේ යහපත් ලෙසත් ගුණ ගරුක ලෙසත් පවත්වන ප්‍රේම සබඳතාවලින් අවැඩක් නොවන බව කියමිනි. එමෙන්ම ඇය වැඩි දුරටත් පැවසුවේ ප්‍රේම සබඳතා පැවතිය ද ඒ හා සම්බන්ධ දේ පාසලට නොගෙනෙන ලෙසයි. පාසල් නිල ඇඳුමෙන් පෙම් බස් නොදොඩන ලෙසයි.පන්ති කාමරයේ සිටින අප සියලු දෙනා අනාගතයේ මේ රටේ සමාජයට පවුල් ඒකක ලෙස සම්බන්ධ වන බව අපට වටහා දුන් ඇය යහපත් පවුල් ජීවිතයක අගය ද පැවසුවාය. අද ඇයගේ උපදෙස්වල යහ ප්‍රතිඵල මම අත්විඳිමින් සිටිමි. මෙවන් වූ ගුරුවරුන් වාසනාවන් ය. ජංගම දුරකථනයක් හෝ පෙම් හසුනක් හෝ උපන් දින සුබ පැතුම් පතක් පාසල් පොත් බෑගයේ තිබූ පමණින් සිසුවිය හෝ සිසුවා ආනන්තරිය පාපකර්මය කර හසුවූ සේ සලකා දඬුවම් නොකරන්නැයි මම අපේ ගුරු මහත්ම මහත්මීන්ගෙන් කාරුණිකව ඉල්ලා සිටිමි.යළි නිවැරදි කළ හැකි වැරදි ද තිබේ. එහෙත් යළි නොඑන ලෙසට මේ අසරණ දියණියන් මෙලොව හැර ගොස්ය. මට ඔවුන් ගැන දැනෙන්නේ අප්‍රමාණ දුකකි. කනගාටුවකි. ජීවත් වූවා නම් ඔවුන් අනාගතයට මුහුණ දෙනු ඇත. විභාග ජය ගනු ඇත. ජය නොගත්ත ද රැකියාවන්හි නිරත වනු ඇත. මුදල් උපයා දෙමාපියන්ට ද සලකනු ඇත. අනාගතයේ දිනක මනාලියන් ද වනු ඇත. ජීවිතයේ දුක සැප සමව බෙදා ගනිමින් එයට මුහුණ දෙනු ඇත. කාලයත් සමග මේ කුඩා සිදුවීම ඔවුන්ගේ සිත්වලින් අමතකව යනු ඇත. එහෙත් ඔවුන්ට අද ඒ ජීවිතය අහිමි ව ගොස්ය.යළිත් කියමි. ජීවිතය යනු කම්කටොලු ගොඩක් පමණක් ම නොවේ. එක් මොහොතකදී සිතේ ඇති වන සතුට වසර ගණනක දුක මකා දැමීමට සමත්ය. මිනිස් සිතේ මෙන්ම මිනිස් ජීවිතයේ ද අසිරිය එයය. අපේ රටේ සිසු දරුවන්ගෙන් විශේෂයෙන්ම දැරියන්ගෙන් ඉල්ලිය යුතු ඉල්ලීමක් තිබේ.එනම් මෙවැනි ඉක්මන්, මෝඩ තීරණ ගැනීම පෙර පූර්ණ ආයු කාලයෙන් අර්ධයක් හෝ ගෙවා දමන ලෙසයි. එවිට ඔබ එදා කොතරම් ළපටි වියේ සිටියේදැයි ඔබටම වැටහෙනු ඇත. ඔබ අවට සමාජය දෙස ඔබේම යහළු යෙහෙළියන් ගේ ජීවිත දෙස බලන ලෙස ද මම ඔබෙන් ඉල්ලමි. එවිට ඔබට වඩා ගැටලුවලට මුහුණ දෙමින් සිටින චරිත ඔබට හමුවනු ඇත. සියල්ල සාපේක්ෂය.එම චරිත ඔබට ඉදිරියට යාමට අවශ්‍ය ශක්තිය සපයනු ඇත. කුඩා කල සිටම යහපත් පොත පත කියවන ලෙස ද මම ඔබෙන් ඉල්ලමි. බොහෝ පුද්ගලයන්ගේ ජීවිත කථා, චරිත කථා ඔබේ පෞරුෂය වර්ධනය කරනු ඇත. ඔබේ ජීවිතයේ අගය දැනිය යුතේ ඔබටමය. ඔබ ජීවත්විය යුත්තේ ඔබ වෙනුවෙනි. ජීවිතය ඔබ ලද ත්‍යාගයකි. එහි සතුට හෝ දුක තීරණය කරන්නේ ද ඔබමය.ඔබ ඔබේ ජීවිතයට හානියක් කර ගන්නේ නම් එහි පාඩුව, බලවත්ම පාඩුව සිදුවන්නේ ද ඔබටමය. කිසිවකුට හෝ රිදෙන්නේ නැත. අභියෝගවලට මුහුණ දෙන ලෙසද මම ඔබෙන් ඉල්ලමි. අභියෝග ඔබ ගේ ජීවිතය ශක්තිමත් කරනු ඇත. කොතරම් බාධක පැමිණිය ද ඔබ ජයග්‍රාහකයකු සේ ඉදිරියට යැවීමට ඔබ මුහුණ දෙන අභියෝගවලට හැකිය. එමෙන්ම සිසු දියණියේ ඉක්මන් තීරණ ගෙන ජීවිතයෙන් සමු නොගන්නා ලෙස ද මම ඔබෙන් ඉල්ලමි. ඒ ඔබ අපේ රටේ අනාගත පරපුරද, සමාජය ද වන නිසාය.ටිරෝනි වෑවලගේ</content>
  </post><post>
    <category>NEWSPAPER</category>
    <date>
      <year>2009</year>
      <month>08</month>
      <day>02</day>
    </date>
    <link>http://www.silumina.lk/2009/08/02/_art.asp?fn=af0908028</link>
    <topic>පාසල් සිසුන්ට ජංගම දුරකතන කුමට ද?</topic>
    <author>සාකච්ඡා කෙළේ සුභාෂිණි ජයරත්න</author>
    <content>ඇයි මේ ලස්සන සමනළු නේ!පාසල් සිසුන්ට ජංගම දුරකතන කුමට ද?ඉංගිරිසි පාලන සමයේ මුල්ම දළදා පෙරහරයුද ජයග‍්‍රහණයෙන් පසු පැවැත්වෙන ප‍්‍රථම මඩු මංගල්‍යයමීමන පිටුවහල් කළේ ඇයිජනමත පිටුවදිනපොතේ හෝඩුවවාඌවේ අපි හිතන හැටිකිරිබත් උයපු දවසකයි මහත්තයා මැරුණේඅප ජීවත් වන්නේ තාක්ෂණයෙන් ඉතා දියුණු සමාජයකය. මේ දියුණුවේ හිතකර මෙන්ම අහිතකර දේ බොහෝ ය. එකවර බහුතරයක් සම්බන්ධ කර ගත හැකි සන්නිවේදන ලොවක ජංගම දුරකතනය අද ජනපි‍්‍රයම සන්නිවේදන මෙවලමකි. වඳුරන් අතට දැලි පිහිය පත්වූවා සේ ජංගම දුරකතන ද අද පාසල් දරුවන් අතට පත් වී හමාරය. බොහෝ පාසල් මඟින් ජංගම දුරකතන පාසල්වලට ගෙන ඒම තහනම් කැර ඇතත් ඒ නීතිරීති අතරින් රිංගා ජංගම දුරකතන පංති කාමර වලට රැගෙන ඒමට ඇතැම් ශිෂ්‍ය ශිෂ්‍යාවෝන් සමත් ව සිටිති.පාසල් භූමියට ජංගම දුරකතන රැගෙන ඒම සම්බන්ධ නීතිමය තත්ත්වයක් මීට පෙර නොතිබුණ ද බොහෝ පාසල් ප්‍රධානින් විසින් ම එම නීති පනවා ගැටලු අවම කිරීමට උත්සාහ ගෙන තිබුණි. නමුත් පසුගිය දිනවල උද්ගත වූ කනගාටුදායක සිද්ධීන් සැලකිල්ලට ගනිමින් ජංගම දුරකතන පාසල් තුළ භාවිත කිරීම තහනම් කරමින් අධ්‍යාපන අමාත්‍යංශය චක්‍රලේඛයක් නිකුත් කොට ඇත.විදුහල්පතිවරුන් මීට අදාළව මෙතෙක් ගත් පියවර සහ අමාත්‍යංශයේ චක්‍රලේඛය සම්බන්ධව විවිධ විද්වත්හු පළ කළ අදහස් මෙසේ ය.අධ්‍යාපන අමාත්‍යංශය මගින් පසුගියදා චක්‍රලේඛයක් නිකුත් කළා, මෙම ජංගම දුරකතන භාවිත කිරීම සම්බන්ධව. 2005/17 විනය ආරක්ෂා කිරීමේ චක්‍රලේඛය යටතේ මින් ඉදිරියට කිසිම ශිෂ්‍යයකුට පාසලට ජංගම දුරකතනයක් එසේත් නැත්නම්, සීඩී, වීසීඩී තැටි ආදි අනවශ්‍ය කිසිම දෙයක් ගෙන ඒම තහනම් කර තියෙනවා. මේ අනුව මින් ඉදිරියට පාසල් තුළට මේවා ගෙන ඒම නීතිමය තත්ත්වයක් යටතේ පාලනය වෙනවා.රජයේ පාසල් හෝ අධ්‍යාපන අමාත්‍යංශය යටතේ ලියාපදිංචි සෑම පෞද්ගලික පාසලකටම මෙම නීතිය වලංගුයි. ජාත්‍යන්තර පාසල් අධ්‍යාපන අමාත්‍යංශය යටතේ ලියාපදිංචි කොට නැති නිසා අපට නීති පනවන්න විදියක් නැහැ. නමුත් අධ්‍යාපන ඇමැතිවරයා ලෙස මම ඔවුන්ගෙනුත් ඉල්ලා සිටිනවා තම පාසල්වල මේ නීතිය ක්‍රියාත්මක කරන ලෙස.මම හිතන්නේ පාසල් ශිෂ්‍ය ශිෂ්‍යාවන්ට ජංගම දුරකතන අවශ්‍ය නැහැ කියලා. නමුත් මවුපියන් මේවා දරුවන්ට දෙනවා. අපි පාසල් සීමාවේ මේ තත්ත්වය පාලනය කළත් පාසලින් බැහැර මේ තත්ත්වය පාලනය කරන්න බැහැ. මේ නිසා හැම මවුපියකුටම වගකීමක් තියෙනවා, තමන්ගේ දරුවන් ගැන සොයා බලන්න.අපි මේ පිළිබඳව පළාත් කලාප අධ්‍යක්ෂ වරුන් ගෙන් විදුහල්පතිවරුන් ගෙන් තොරතුරු ලබා ගෙන සමීක්ෂණයක් කළා. විදුහල්පතිවරු ඇතුළු සියලු දෙනාම පිළිගත්තා ජංගම දුරකතන භාවිතය ඉගෙනුම් ඉගැන්වීම් ක්‍රියාවලියට බාධාවක් බව.බොහෝ පාසල් වලට ජංගම දුරකතන ගෙනියන්න බැහැ. නමුත් සමහරු ඉතා රහසිගතව මේවා භාවිත කරනවා. සමහරු මේ මගින් පංති කාමරයේ විනය විරෝධි කටයුතු සඳහා ද භාවිත කරනවා.නූතන තාක්ෂණික මෙවලම් පාසලට ඒම පාලනය කරන්න අපට අපහසුයි. මේ සඳහා මවුපියන්ගේ සහයෝගය ද අවශ්‍යයි.ජංගම දුරකතන පාසලේ භාවිතය තහනම් කළේ පසුගියදා සිදුවූ කනගාටුදායක සිදුවීමෙන්ම නොවෙයි. මීට කලිනුත් විදුහල්පතිවරු අපිට මේ තහනම පනවන ලෙස උපදෙස් දී තිබුණා. නමුත් මීට කලින් මෙය නිල වශයෙන් තහනම් වූයේ නැහැ. මේ නිසා අපි 2005/17 දරන විනය ආරක්ෂා කිරීමේ චක්‍රලේඛයට මෙයත් ඇතුළත් කර නීතිගත කළා. මේ මඟින් පාසල් කාලය තුළ ගුරුවරුන් කාර්ය මණ්ඩලය රාජකාරි වේලාවේදී ජංගම දුරකතන ක්‍රියා විරහිත කළ යුතුයි. එසේම මෙම නීතිය රජයේ හා අනුමත පෞද්ගලික පාසල් තරයේ පිළිපැදිය යුතුයි. මේ නීතිය ක්‍රියාත්මක කිරීමට විදුහල්පතිවරුන්ට උපදෙස් දී තියෙනවා.මීට වසර දෙකකට පමණ පෙර සිටම බස්නාහිර පළාත් අධ්‍යාපන දෙපාර්තමේන්තුව මගින් පාසලට ජංගම දුරකතන ගෙන ඒමට ඉඩ දෙන්න එපා යැයි සියලුම බස්නාහිර පාසල් ප්‍රධානීන් දැනුම්වත් කර තිබුණා. ඉන්පසු පසුගිය සතියේ බස්නාහිර පළාත් ප්‍රධාන අමාත්‍ය ප්‍රසන්න රණතුංග මහතා නැවතත් ලිඛිතව බස්නාහිර පළාත් පාසල් වලට මේ ගැන දැනුම් දුන්නා.මෙහිදී සියලුම විදුහල්පතිවරුන්ට, කලාප අධ්‍යාපන අධ්‍යක්ෂවරුන්ට අපි කිව්වා කිසිම ළමයකුට ජංගම දුරකතන පාසලට ගෙන එන්න අවසර දෙන්න එපා කියලා. මේ ගැන සෑම විදුහල්පතිවරයෙක්, ගුරුවරයෙක් ඉදිරියේදී අපි තවත් දැනුම්වත් කරනවා. ඒ වගේම ජංගම දුරකතන හොරෙන් ගෙන එන අය ගැන තොරතුරු ලබා ගැනීමේ ක්‍රමයක් ද ඇති කරනවා. රජයක් ලෙස ගන්නා ප්‍රතිපත්ති, තීරණ සෑම අයකුම ක්‍රියාත්මක කළ යුතුයි.අද ජංගම දුරකතන ළමයින් අතට පත්වීම විලාසිතාවක් වෙලා. අද තාක්ෂණය ඉතා දියුණුයි. මේ නිසා පාලනය කර ගන්න අපහසුයි. තරුණ දරුවන්ට කුතුහලය වැඩියි. බොහෝ විට ළමයින් මේවා ගන්නේ මවුපිය අනුමැතියෙන් බැහැරවයි. ජාත්‍යන්තර පාසල් සංස්කෘතිය රජයේ පාසල් තුළට එනවා. මෙයින් එන බලපෑම අවම කරගන්න අපි විශාල වැඩ සටහන් රැසක් ක්‍රියාත්මක කර තියෙනවා. අද ගම්බද කුඩා පාසල් වල මේ තත්ත්වය අඩුයි. විශේෂයෙන් 1 - ඒඕ පාසල් වල මෙම බලපෑම ඉහළයි.ජංගම දුරකතනය එක්තරා ආකාරයකට පශ්චාත් නූතනවාදී සමාජයක සන්නිවේදන මෙවලමක්. කාර්මික මෙන් ම දියුණු සමාජවල තාක්ෂණිකව එකවර ඇමතීමට හැකිවූයේ ජංගම දුරකතනය නිසයි. අද මේ තත්ත්වය වෙබ් අඩවි දක්වා ම විකාශනය වී තියෙනවා. අද මිනිසුන් සම්බන්ධ කරගත හැකි ජාල වැඩිවෙලා. දැන හැඳින හෝ නොදැන අදහස් මෙමඟින් ප්‍රචාරය කළ හැකියි. නූතන තොරතුරු සමාජයේ මූලිකම ලක්ෂණය මෙයයි. මෙය ගෝලීයකරණයේ ප්‍රබල ප්‍රතිඵලයක්.අද ජංගම දුරකතනය පණිවිඩවලට පමණක් සීමා වෙලා නැහැ. අද ඒවාට 3G තාක්ෂණය එක්වෙලා. ඒවගේම කෙටි පණිවිඩ, වීඩියෝ පින්තූර එහා මෙහා යැවීමේ තාක්ෂණය දක්වා දියුණු වෙලා.මේවා භාවිත කරන්නේ මිනිසුන්. මිනිසුන්ට පුළුවන් තාක්ෂණය යොදාගෙන තමන්ට අවශ්‍ය දේ කරන්න. මේවා හැසිරවීමේදී තම තමන් ගේ රුචි අරුචිකම් අනුවයි හැසිරවෙන්නේ. මේවා නිතරම සුදුසු තැනැත්තා අතට යා යුතුයි.මවුපියන් දරුවන්ට ජංගම දුරකතන දෙනවා, විවිධ හේතු මත. නමුත් දරුවන් දන්නෙ නැහැ මේවා හරියට භාවිතා කරන්න.මම හිතන්නේ දරුවන් ජංගම දුරකතන භාවිත කළාට ප්‍රශ්නයක් නැහැ. ඒ සමඟම දරුවන්ට භාවිතා කිරීමට උපදෙසක් ද දිය යුතුයි. තාක්ෂණයට ළමයින් හුරු කරන ආකාරය ඉතා වැදගත්. අද ළමයින් පමණක් නොවෙයි වැඩිහිටියන් ද මේවා වැරැදි ආකාරයෙන් භාවිතා කරනවා.ළමයින්ට ජංගම දුරකතන තහනම් කළා කියලා ප්‍රශ්නය විසදෙන්නෙ නැහැ. මේවා භාවිතා කරන හැටි ළමයින්ට කියා දිය යුතු වුවත් එසේ සිදුවන්නෙ නැහැ. සිදුවන්නේ හිසරදයට කොට්ට මාරු කරනවා වගේ දෙයක්.අපේ රටට ජංගම දුරකතන ආවත් ඒවා භාවිතා කරන ආකාරය පිළිබඳ කතිකාවතක් ඇති වුණේ නැහැ. කුමක් සඳහා භාවිත කරනවාද යන්න කතා කර නැහැ. අලුත් දෙයක් සමාජයට හඳුන්වාදීමේදී කතිකාවතක් තිබිය යුතුමයි. නීතිරීති හඳුන්වා දිය යුතුයි. අද කිසිම පාසලක, ආයතනයක මේ සමාජ වගකීම කියාදී නැහැ. එහි ප්‍රතිඵලයක් ලෙසයි අසරණ ශිෂ්‍යයන් සියදිවි නසා ගන්නේ.මේ ප්‍රශ්නයට චක්‍ර ලේඛ නිකුත් කිරීම වගකීමෙන් බැහැරවීමක් විදියටයි මම දකින්නේ. නීති රීති භාවිතා කළ යුත්තේ අවසාන විසඳුමක් ලෙසයි. නමුත් ඊට කලින් කළ යුතු දේ බොහෝමයි. මවුපියන් දරුවන් ගැන අවධානයෙන් සිටිය යුතුයි. අලුත් දෙයක්, ළමයින් අතට පත් කරනකොට මවුපියන් කල්පනාවෙන් සිටිය යුතුයි. ඒ දේ හරි විදියට භාවිතා කරන හැටි කියා දිය යුතුයි.තාක්ෂණයට බිය වැද්දීමේ ප්‍රතිඵල ඉතා භයානකයි. එය අර පරිස්සමින් භාවිතා කළ යුතුයි. ඒ පිළිබඳ සමාජ කතිකාවතක් ඇති කළ යුතුයි.අපේ පාසලට ජංගම දුරකතන ගේන්න කිසි ලෙසකින් ඉඩ දෙන්නෙ නැහැ. වසර ගණනකට කලිනුයි අපි මේ නීතිය ක්‍රියාත්මක කළේ. මවුපිය ඉල්ලීම මත යම්කිසි අවශ්‍යතාවක් පැන නැඟුණහොත් ඒ සඳහා විධිමත් අවසරයක් ගත යුතුයි.මවුපියන් වශයෙන් අපි අපේ වගකීම් පැහැර හැර ඇතැයි කිව හැකියි. දරුවාගේ විනය සෙවීම මවුපියන් පාසලටම පවරලා. අවසානයේ වැරැදි කාරයින් වෙන්නේ ගුරුවරු. සැවොම අයිතිවාසිකම් ගැන කතා කළත් යුතුකම් ගැන කතා කරන්නෙ නැහැ. දරුවන් සකස් කිරීම පාසලට පමණක් කරන්න බැහැ. මවුපියන් ද තමන් කළ යුතු දේ තේරුම් ගත යුතුයි. දරුවාට ගෙදර ඉතා වැදගත්.පළමු ගුරුවරු ද දෙමව්පියන්. ගුරුවරු ළමයාගේ හතුරෝ නොවේ. දෙවැනි මව්පියෝ යි. අද යුතුකම් ගැන කතා කරන සමාජයක අපේ හර පද්ධතීන් විනාශ වෙලා තියනවා. මෙය නීති පනවා සකස් කරන්න බැහැ. හැම දෙනාටම වගකීමක් තියෙනවා.නීතියක් හදන්න ලේසියි. නමුත් නීතියට වඩා වැදගත් වන්නේ අවබෝධයයි. සිදුවන වෙනස් කම් විෂය නිර්දේශයට අදාළව යා යුතුයි. ඒ වගේ ම මෙවන් සිදුවීම් සංයමයෙන් කතා කළ යුතුවා සේ ම පුළුල් සමාජ කතිකාවතකට ද යායුතුයි.මම නම් හිතන්නේ පාසලට ජංගම දුරකතන අවශ්‍ය නැහැ. පංතියක ඉගෙනුම් ඉගැන්වීම් ක්‍රියාවලිය හරියට භාවනාවක් වගේ. ගුරුවරයාගේත්, දරුවාගේත් අවධානය සියයට සියයක් ම මේ සඳහා යෙදවිය යුතුයි. ජංගම දුරකතන මඟින් මේ තත්ත්වයට විශාල බාධාවක් වෙනවා.අද දුරකතන තාක්ෂණය ඉතා දියුණුයි. එමගින් නොකළ හැකි දෙයක් නැහැ. දරුවන්ට කිසිම සද්දයක් නැතුව වුවත් දුරකතන පණිවුඩ යැවිය හැකියි. නමුත් පංතියක ඉගැන්වීම් කරන අතරේ තවත් දෙයක් කරන්න බැහැ.පාසලේ දී ළමයින්ට දුරකතන පණිවුඩයක් ලබා ගන්න අවශ්‍ය නම් කාර්යාලයේ දුරකතනය අපි අවශ්‍යතාව සලකා භාවිතා කරන්න ඉඩ දෙනවා. එසේත් නැතිනම් අපේ පාසලේ දුරකතන පෙට්ටි තියෙනවා, අධීක්ෂණය යටතේ. මේ නිසා ගැටලුවක් නැහැ. අවශ්‍යතාව අනුව භාවිතා කරන්න පුළුවන්. මීට අමතරව මවුපියන්ට දරුවන්ට පණිවිඩයක් දෙන්න අවශ්‍ය නම් අපිට දැනුම් දෙන්න පුළුවන්. අපි එය ලබාගෙන ළමයින්ට දැනුම් දෙනවා.අද දරුවන්ට ජීවිතය ගැන වැටහීම අඩුයි. ඇතැමුන්ගේ අදහස අනුව ක්ෂණික විසඳුම මරණයයි. මේ තත්ත්වය බොහෝ විට පාසල් පාලනය කර ගැනීමේදී අපිට අපහසුයි. මේ තත්ත්වය නැති කළ යුතු වෙනවා.අධ්‍යාපන අමාත්‍යාංශයෙන් මේ පිළිබඳ චක්‍රලේඛයක් එව්වොත් මවුපියෝ බය වෙනවා. විදුහල්පතිවරුන්ට මේ තත්ත්වය නැති කරගන්න පුළුවන්. නමුත් අනිත් අයගේ සහයෝගය ඊට අවශ්‍ය වෙනවා. අද සිදුවන්නේ ජාත්‍යන්තර පාසල් සංස්කෘතිය රජයේ පාසල් තුළට යැවීමක්. මෙය මහා ව්‍යසනයක්. ගුරුවරු ළමයින්ට දඬුවම් කළ යුතුයි. නමුත් දඬුවමට හේතුව පැහැදිලි කළ යුතුයි.හොඳ මනසකින් දඬුවමට ලක්වූ දරුවා ගෙදර යැවිය යුතුයි. පාසලක් තියෙන්නේ ළමයින් හදන්න මිස ළමයින් නැති කරන්න නොවේ. මේ කාර්යයට සරිලන ආකාරයට පාසල හැඩගැසිය යුතුයි.පසුගිය වසර තුනක කාලයක සිට මම අපේ පාසලට ජංගම දුරකතන ගෙන ඒම තහනම් කළා. ජංගම දුරකතන පමණක් නෙමේ සීඩී තැටි ආදිය රැගෙන ඒමත් තහනම්. මේ ගැන ශිෂ්‍ය වාර්තා පොතේ ද සඳහන් කර තියෙනවා.නමුත් සමහර අවස්ථාවල හොරෙන් ගෙන එනවා. හසුවුනොත් මම ඒවා අරගෙන තියාගෙන, නැවත දෙන්නේ ළමයා අස්වෙන දවසටයි. අපි විසින් ම පනවාගත් මෙම තහනම නිසා අපේ පාසලේ විනය පවත්වා ගෙන යාමට පහසුවක් වී තියෙනවා.රටේ ආරක්ෂිත තත්ත්වය නුසුදුසු වූ පසුගිය කාලයේ මේ ජංගම දුරකතන ළමයින් අතට පත් කළ යුතු බවට මවුපියන්ගේ ඉල්ලීමක් තිබුණා. නමුත් දැන් රට සුරක්ෂිතයි. මම හිතන්නෙ නැහැ දැන් ළමයින්ට ජංගම දුරකතන භාවිතය අවශ්‍ය යයි කියා.අපි අත්දැකීමෙන්ම දන්න දෙයක් තමයි මේ ජංගම දුරකතන ලබාගන්නේ ළමයින්ගේ බලපෑමෙන් කියන දේ. මේවායින් බහුතරයක් මවුපියන් අරගෙන දුන් ඒවා නොවෙයි. මේ නිසා මවුපියන්ගේත් වගකීමක් තියෙනවා මේවා ළමයින් අතට පත් නොකිරීමට.මම පාසලට විදුහල්පති ලෙස පත් වී ආ මුල් කාලයේම විවිධ පැමිණිලි ලැබුණා ජංගම දුරකතන සම්බන්ධව. අපේ පාසල මිශ්‍ර පාසලක්. මේ පැමිණිලි ආවේ ගැහැනු ළමයින්ගෙන්. තමන්ගේ පිංතූර පිරිමි ළමයින් ජංගම කැමරා දුරකතන මගින් ගන්නා බවටයි. මම මේ ගැන සොයා බැලුවා. අවසානයේ මම තහනම් කළා කිසිම ජංගම දුරකතනයක් පාසලට ගෙන එන්න එපා කියලා.අද තාක්ෂණය ඉතා දියුණුයි. ජංගම දුරකතනයෙනුත් නොකළ හැකි දෙයක් නැහැ. මෙමඟින් විශාල ප්‍රශ්න රාශියක් ඇතිවෙන්න පුළුවන්. ජංගම දුරකතන පාසල තුළ භාවිත කිරීමෙන් තවත් ප්‍රශ්නයක් ඇතිවිය හැකියි. එනම් ශිෂ්‍යයන්ට යම් ප්‍රශ්නයක් ඇතිවුවහොත් ඔවුන් පාසලින් පිට සිටින ආධාර කරුවන්ට, යාළුවන්ට දැනුම් දෙනවා පාසලට එන්න කියා. පිට අය පාසලට ආවාම ළමයින් සමඟ ගැටුම් ඇතිකරගෙන විශාල කලබලයක් ඇතිකර ගන්නවා.අපි හිටි ගමන් ශිෂ්‍ය නායකයින් යොදවා පරීක්ෂා කරවනවා. අසුවුනොත් මවුපියන් ගෙන්වා දැනුම්වත් කරනවා. සමහර අවස්ථාවල මවුපියන් තමන්ගේ අවශ්‍යතාව ගැන අපිට කියනවා. අපි ඔවුන්ට කියනවා ජංගම දුරකතනයක් ළමයින්ට දෙනවාට වඩා ඒ සඳහා වෙනත් විකල්පයක් යොදා ගන්නා ලෙස. සමහර විට මවුපියන් නොදැනුවත්වම දුරකතන ගෙන එන අවස්ථා තිබුණා. සමහර ළමයින් මවුපියන්ටවත් පාලනය කරගන්න බැහැ.නවීන තාක්ෂණයත් සමඟ සමාජය ජංගම දුරකතන භාවිත කළාට වරදක් නැහැ. නමුත් පාසල කියන්නේ සුවිශේෂි ආයතනයක්. එතැනින් අධ්‍යාපනය මෙන්ම විනයත් සැකසෙනවා. ඒ වගේම පාසල් අවදිය දරුවා සිතින් මෙන්ම කයින් වැඩෙන කාලයක්. මේ කාලයේදී දරුවාට ජංගම දුරකතන භාවිත කිරීම අවශ්‍ය වෙන්නෙ නැහැ. එමඟින් අනවශ්‍ය ගැටලු ඇති වෙනවා. ජංගම දුරකතනය මගින් පංතියේ ඉගැන්වීම් ක්‍රියාවලියට බාධා වෙනවා. අපේ පාසලේ නම් ජංගම දුරකතන ගෙන ඒම තහනම් කර තියෙනවා. අද ජංගම ජරකතන මගින් අසභ්‍ය පිංතූර, පණිවිඩ ආදිය ලබා ගැනීමේ පහසුකම් තියන නිසා ඇතිවන ගැටලු බහුලයි.වීඩියෝ, කැමරා පහසුකම් තියන දුරකතන ගේන්න දෙන්නෙ නැහැ. ඕනෑම විදුහල්පතිවරයකුට පුළුවන් අනවශ්‍ය දෙයක් පාසලට ගෙන ඒම වළක්වන්න. අද ළමයි පාසලට දුරකතන නොගෙනාවට පාසලින් පසුව භාවිතා කරනවා. මවුපියන් මේ ගැන අවධානයෙන් සිටිය යුතුයි. මේ වයස නරකම වයසක්. දරුවන් ඉතා ඉක්මනින් අනවශ්‍ය දේවලට පැටලිය හැකියි. ඒ නිසා අනවශ්‍ය දේ දරුවන් අතට පත් නොකරන්න මවුපියන් වගබලා ගත යුතුයි. පාසලේ දුරකතනයට යම් පණිවිඩයක් ලබා දිය හැකියි. ඒ වගේම මවුපියන්ගේම දුරකතන අංක අප ළඟ තියෙනවා. අවශ්‍යතාවයකදී ඔවුනට පණිවුඩයක් දැනුම් දිය හැකියි.අද ළමයින් පුරුදු වෙලා ඉන්නවා ඉතා සූක්ෂමව මේ දුරකතන පාසලට ගේන්න. පිරිමි ළමයි යට ඇඳුම්වල, බෑග් අස්සේ හංග ගෙන ගේනවා. මේවා මගින් පේ‍්‍රම සබඳතා වලට උදව් සැපයෙනවා. ඒ වගේම පාසලේ යම් ගැටලුවක් වුවහොත් බාහිර අය සම්බන්ධ කර ගැනීමෙන් ගැටුම් උග්‍ර වෙන්න පුළුවන්. බොහෝ ශිෂ්‍යයන් යාළුවන්ට අනවශ්‍ය පණිවිඩ මේ හරහා දෙන්න පුළුවන්. අධ්‍යාපන චාරිකාවක් යාමේදී වුවත් අපි ළමයින්ට පවසන්නේ තමන් ගෙනා ජංගම දුරකතන ගුරුවරු අතට පත් කරන ලෙසයි.දරුවන්ගේ හැදියාව ශක්තිමත් කරන S 5 ක්‍රමය වගේ ම දරුවන් විනාශ කරන T 5 ක්‍රමයකුත් තියනවා. ඒ තමයි ටෙලිෆෝන් ටියුෂන්, ටෙස්ට් (විභාග), ටෙලිවිෂන්, හා ත්‍රිවීලර් මේ විවිධ අපචාර මෙන්ම අයහපත් දේ දරුවන්ට සිදුවිය හැකියි. මේ දේ වලින් දරුවා පරිස්සම් කර ගැනීම හැමෝගෙම වගකීමක්.සාකච්ඡා කෙළේ සුභාෂිණි ජයරත්න</content>
  </post><post>
    <category>NEWSPAPER</category>
    <date>
      <year>2009</year>
      <month>08</month>
      <day>02</day>
    </date>
    <link>http://www.silumina.lk/2009/08/02/_art.asp?fn=af0908023</link>
    <topic>ඉංගිරිසි පාලන සමයේ මුල්ම දළදා පෙරහර</topic>
    <author>මහානාම ගලහිටියාවමහනුවර උතුර විශේෂ</author>
    <content>ඇයි මේ ලස්සන සමනළු නේ!පාසල් සිසුන්ට ජංගම දුරකතන කුමට ද?ඉංගිරිසි පාලන සමයේ මුල්ම දළදා පෙරහරයුද ජයග‍්‍රහණයෙන් පසු පැවැත්වෙන ප‍්‍රථම මඩු මංගල්‍යයමීමන පිටුවහල් කළේ ඇයිජනමත පිටුවදිනපොතේ හෝඩුවවාඌවේ අපි හිතන හැටිකිරිබත් උයපු දවසකයි මහත්තයා මැරුණේමහනුවර සිරි දළදා පෙරහර ශී‍්‍ර ලංකාවේ සිංහල බෞද්ධයන්ගේ ශ්‍රේෂ්ඨතම සංස්කෘතික සංදර්ශනයයි. ශී‍්‍ර ලංකාවේ පැවැත්වෙන ආගමික උත්සව අතරින් ප‍්‍රධාන තැනක් ගන්නේ ද මහනුවර ඇසළ පෙරහරයි. මහනුවර ඇසළ පෙරහර පිළිබඳ දෙස් විදෙස් වියතුන්, ලේඛකයන් විසින් ලියා ඇති විස්තර වර්ණනා අනුව බෞද්ධ ආගමික, සංස්කෘතික වටිනාකමක් ඇති ලෝකයේම ප‍්‍රසිද්ධියට පත්වූ එකම සංස්කෘතික සංදර්ශනය හැටියට මෙම ඇසළ උළෙල ඉදිරියෙන්ම පවතින බව පෙනී යයි.පාලි වංශ කථාවන්ට අනුව මුල්ම දළදා පෙරහර ආරම්භ වී ඇත්තේ කි‍්‍රස්තු වර්ෂයෙන් හතරවැනි ශතවර්ෂයේදී කීර්ති ශී‍්‍ර මේඝවර්ණ (කි‍්‍ර.ව. 304 - 328) රජතුමාගේ කාලයේදීය. මෙම රජතුමා දළදා වහන්සේ අනුරාධපුරයේ ධම්මචක්ක ගෙහෙ නම් මන්දිරයේ සිට අභයගිරි මහා විහාරයට පෙරහරින් වැඩමවාගෙන ගොස් මහජනයාට ප‍්‍රදර්ශනය කොට පෙරහර ද පවත්වා ඇත.ඉන්පසුව දළදා වහන්සේට පුද පූජා, පැවැත්විය යුත්තේ කුමන ආකාරයෙන්දැයි සඳහන් කර “දාඨා ධාතු චාරිත්ත” නමින් ලේඛනයක් සකස් කොට ඒ අනුව පූජා පෙරහර පැවැත්විය යුතු බවට නියම කළේය. මේ අනුව දළදා වහන්සේ අභයගිරි විහාරයට පෙරහරින් වැඩමවා ප‍්‍රදර්ශනය කිරීමේ චාරිත‍්‍රය පස්වන සියවස දක්වාම නොකඩවාම පැවැති බව සඳහන් වේ.කීර්ති ශී‍්‍ර මේඝවර්ණ රජතුමාගෙන් පසුව දළදා පූජා පැවැත්වූ රජවරුන් කිහිප දෙනකු පිළිබඳ සඳහන් වන්නේ මහා පරාක‍්‍රමබාහු (කි‍්‍ර.ව. 1153 - 1186) කාලයේදීය. එකල දළදා පෙරහර ගමන් කිරීම සඳහා රජ මැදුරේ සිට නගර මධ්‍යයේ වූ දළදා මැදුර දක්වා මඟ දෙපස අත්‍යාලංකාරයෙන් සරසන ලද්දේය.එමෙන්ම විසිතුරු ආභරණයන් ගෙන් සැරසුණු රූමත් නළඟනන්, බෙර සක්හඬ වයන්නන්, නෘත්‍ය ගීත ගයන්නන්, ධජ පතාකාදිය රැගෙන යන්නන් පෙරහරේ ගමන් ගත්හ. ඇත්තු හා අශ්වයෝ ද ගමන් ගත්හ. රජතුමා ද ස්වර්ණාභරණයෙන් සරසන ලද හස්ති රාජයකු පිට නැගී පෙරහරේ ගමන් කළේය. මහජනයා නැගු පී‍්‍රති ඝෝෂා හා සාධු නාදයෙන් මුළු ප‍්‍රදේශය ම ගිගුම් දෙන්නට විය.මහ ඉහළින්දඹදෙණිය රාජධානිය පැවැති සමයේදී දෙවැනි පණ්ඩිත පරාක‍්‍රමබාහු මහ රජතුමා (කි‍්‍ර.ව. 1236 - 1270) දළදා පෙරහර අතිඋත්කර්ෂවත් අන්දමින් පැවැත්වූ බව වංශ කථාවල සඳහන් වේ. මේ අයුරින් සිංහල රාජවංශයේ රජවරුන් විසින් ඉතිහාසය පුරා නොකඩවා මෙම ආගමික පූජෝත්සවය ඉතාමත් ගරු ගාම්භීර අන්දමින් පවත්වා ඇත.5 වැනි පණ්ඩිත පරාක‍්‍රමබාහු රජතුමා දළදා පූජා විධි හා වතාවත් සම්බන්ධයෙන් ව්‍යවස්ථාවක් පනවා දළදා ප‍්‍රදර්ශන හා පෙරහර වාර්ෂිකව පවත්වා ඇති අතර, වැසි නොවස්නා කල්හි වැසි පතා දළදා ප‍්‍රදර්ශනය කළ යුතු බවට උපදෙස් දී ඇත.එදා මහා පරාක‍්‍රමබාහු රජතුමා විසින් පවත්වන ලද දළදා පෙරහරේ ස්වරූපය අද පැවැත්වෙන දළදා පෙරහරේ ස්වරූපයට අතිශයින්ම සමාන බව කිව හැකිය.සිංහල රාජ පරම්පරාවෙන් පසු මෙරට ඉංගී‍්‍රසි පාලනය පැවැති යුගයේ මහනුවර දළදා පෙරහර පිළිබඳ විවිධ තොරතුරු අසන්නට ලැබෙතත්, එඩ්වඩ් බාන්ස් ආණ්ඩුකාරවරයා විසින් උත්කර්ෂවත් අන්දමින් දළදා පෙරහරක් පැවැත්වූ බව ඓතිහාසික තොරතුරුවලින් අනාවරණය වේ.ඒ මීට අවුරුදු 146 කට පෙර 1863 වර්ෂයේ පැවැත්වූ දළදා පෙරහරයි. බාන්ස් ආණ්ඩුකාරවරයාගේ උපදෙස් මත පැවැත්වූ ඒ දළදා පෙරහර පිළිබඳ තොරතුරු ඉතා රසවත්ය. එදා පාලනයේ හැටියට ආණ්ඩුකාර වරයාගේ අවසරයක් නොමැතිව පෙරහර පැවැත්වීමට නොහැකි විය.මේ නිසා උඩරට රදළවරුන් හා මහා සංඝයා වහන්සේලා එකතු වී ආණ්ඩුකාරවරයා හමුවී ඔහු සමඟ සාකච්ඡා කොට පෙරහර පැවැත්වීමට අවසර ඉල්ලා ඇත.එහි ප‍්‍රතිඵලයක් වශයෙන් ඒ වන විට දළදා වහන්සේ පිළිබඳ පැහැදී සිටි ආණ්ඩුකාරවරයා පෙරහර පැවැත්වීමට දින නියම කර ඒ සඳහා අවසරය ලබා දෙමින් පෙරහර පැවැත්විය යුතු ආකාරය පිළිබඳව ද උපදෙස් දී ඇත. එදා පෙරහර පවත්වා ඇත්තේ වර්තමානයේ මෙන් ඇසළ මාසයේ නොව පොසොන් මාසයේදීය.දළදා කරඬුවඑදා දළදා පෙරහර මූලික වශයෙන් බුදු රජාණන් වහන්සේ වෙනුවෙන් කෙරෙන අති උතුම් පූජෝපහාරයක් බැවින් එය ඉතාමත් ගෞරවාකාරයෙන් ජනතාව තුළ බුද්ධාලම්බන පී‍්‍රතිය ඇතිවන අයුරින් පැවැත්වීමට උඩරට රදළ වරුන් හා මහා සංඝයා වහන්සේලා කටයුතු කර ඇති බව ඓතිහාසික තොරතුරු වලින් පෙනී යයි.මේ අනුව 1863 පොසොන් මස මේ දළදා පෙරහර පවත්වා ඇති අතර, මේ සඳහා ආණ්ඩුකාරවරයා ඇතුළු සෙසු ඉංගී‍්‍රසි නායකයින් දැඩි උනන්දුවක් දැක්වූ බව පෙනේ. මේ අනුව පෙරහර පවත්වා ඇති ආකාරය මෙසේ ය.පෙරහර පැවැත්වීමට පළමුවෙන්ම දළදා කරඬුව තැන්පත් කිරීමට හා මහා සංඝ රත්නය වැඩම කරවීම සඳහා අඩි 60 ය 60 දිග පළලැති මණ්ඩපයක් ඉදිකරවා එය ඉතාමත් දර්ශණීය සැරසිලි වලින් හා විසිතුරු කැටයම්වලින් අලංකාර කොට ඇත.ඒ මණ්ඩපය මැද “රජත අස්න” කරවා ඒ තුළ වටිනා මැණික් ඔබ්බවන ලද රන් කරඬු තුනක් තබා ඇත. එයින් ප‍්‍රධාන වූ විශාල රන් කරඬුව තුළටයි දළදා වහන්සේ වැඩ සිටි රන් කරඬුව වැඩම කරවන ලද්දේ. මේ අසල පූජා ආසනයක් විසිතුරු ස්්වර්ණාභරණ වලින් අලංකාර කරනු ලැබීය.මෙම මණ්ඩපය අසල ම ආණ්ඩුකාර වරයා හා ඉංගී‍්‍රසි ජාතික ප‍්‍රධානීන් සඳහා වෙනම මණ්ඩපයක් ඉදිකර, එහි ඔවුන්ගේ තරාතිරම් අනුව ආසන පනවනු ලැබීය. මෙයද ගොක්කොළ ඇතුළු විවිධ සැරසිලිවලින් අලංකාර කරනු ලැබීය.මේ හැර ශ‍්‍රී දළදා මැදුර අබියස හා ඒ අවට තොරණ 52ක් ඉදිකොට, මළුව පුරා සුදුවැලි අතුරා අලංකාර කරන ලදී. එමෙන්ම ආණ්ඩුකාර වරයාගේ නියමය පරිදි නගර, ගම් නියම්ගම්වල මාර්ග සැරසිලි කිරීම සඳහා ගම් වැසියන්ට අණබෙර මඟින් දැනුම් දෙනු ලැබීය.නගරයේ වීදිවල සෑම සන්ධියක් පාසාම ආරක්ෂක මුරභටයන් යෙදවූ අතර, දළදා මණ්ඩපය අසල මුරකිරීම ඉංග‍්‍රීසි පාලනය යටතේ ‘ජා’ හේවායින් වෙත පැවරිණි.මෙම සියලු කටයුතු නිමවීමෙන් පසු පෙරහරේ මූලාරම්භය සිදුවිය. මෙහිදී ආණ්ඩුකාරවරයා බැහැදැක, දළදා වහන්සේ මණ්ඩපය කරා වැඩම කරවීම සඳහා ද විශේෂිත වූ පෙරහරක් විය. මේ සඳහා ආදායම් කොමසාරිස්වරු, රදළවරු, සංඝයා වහන්සේලා, ලේකම්වරු ඇතුළු සෙසු ප‍්‍රධානීහු තම නිල ඇඳුමින් සැරසී සහභාගි වූහ.ඊට අමතරව මෙම පෙරහරේ සේසත්කරුවෝ, බෙර, දවුල්, තම්මැට්ටම් සහිත නැට්ටුවෝ ද, ආණ්ඩුකාරවරයා සහ ඔහුගේ ආර්යාව, නිලමේවරු, දිසාවේවරු හා රාජකීය මුලාදෑනිවරු ද ගමන් ගත්හ.උඩුමාලයමෙම දර්ශනීය පෙරහරින් කැඳවාගෙන යනු ලැබූ ආණ්ඩුකාරවරයා ඇතුළු පිරිස වාසල් දොරටුව වෙත ළඟාවෙත්ම දිසා හා පළාත් පාලකයින් විසින් පිළිගනු ලැබීමෙන් පසු මාලිගාවේ උඩුමාලයට කැඳවාගෙන යනු ලැබීය. මෙහිදී ශ‍්‍රී දළදා මාලිගාවේ එවකට දියවඩන නිලමේ ධූරය දැරූ දෙහිගම නිලමේ විසින් පිළිගෙන, ඔහු විසින් කපු ලේන්සුවක් හා මුතු මැණික්වලින් සැරසිලි කරන ලද බෝපත් හැඩයෙන් යුතු ලේන්සු දෙකක් ද ආණ්ඩුකාරවරයාගේ දෙඅත්ල මත එළනු ලැබීය.ඉන්පසුව මල්වතු මහා නාහිමියන් විසින් පංචතූර්ය හඬ මැද්දේ ශ‍්‍රී දළදා වහන්සේ වැඩ සිටි කුඩා කරඬුව ඒ මතට වැඩම කළහ. සාධු නාදය පැතිරෙද්දී වට්ටෝරු රාළලා විසින් තල් අතු දෙකක් ඒ මතට අල්වා ආවරණය කරනු ලැබීය.මේ වනවිට මාලිගාවේ දොරටුව අසල සිටින වර්ණවත් රෙදි පිළිවලින් සරසන ලද මාලිගාවේ ඇතා ඒ දෙසට ආචාර කිරීමත් සමඟ ඇතුªපිට සිටින මාතලේ දිසාව හා උඩ පළාත දිසාව දළදා කරඬුව රන්සිවි ගෙය තුළ තැන්පත් කෙරෙති. දළදා වහන්සේ මණ්ඩපය වෙත වැඩම කරවීමෙන් පසු වීදි පෙරහර සංවිධානය කෙරේ.වීදි පෙරහර සංවිධානය කිරීමෙහිලා පල්ලේගම්පහේ නිලමේ, මහ නිලමේ සහ උඩරට රදළවරු මූලිකව කටයුතු කළහ. මෙම පෙරහරේ ‘යහෙලතැන්නේ ඇතා’ පෙරමුණ ඇතිව, කෙංගල්ලේ ඇතා සහ රජවැල්ලේ ඇතා පිළිවෙළින් ගමන් කර ඇත.එයට පසුපසින් ඇත් කොඩි වැලද, රාජකාරි භාරකාර හමුදාව ද ගමන් ගති. ඒ සමඟම ඒ ඒ දිසාවලට අයත් කොඩි රැගත් පිරිස්, හමුදාවන්, නිලමේවරුන්, දිසාවේවරුන්, හේවායන් හා රාජකාරි කරුවන් ද පෙරහරට සම්බන්ධ වූහ.නැටුම් කණ්ඩායම්පෙරහර නරඹන්නන්ගේ දැකුම්කළු දර්ශනයක් වන නැටුම් කණ්ඩායම්වල ගමන් කිරීම මෙයට පසුපසින් සිදුකෙරිණි. මෙහිදී විවිධ මාදිලියේ නැටුම් කණ්ඩායම් ගමන් ගත් බව සඳහන් වේ. අද මෙන් නොව එදා නැටුම් කණ්ඩායම්වල මූලාරම්භය වූයේ කසකරුවන්ගෙනි.කසකරුවන්, සිංගාරක්කාරයන්, නැටුම් කණ්ඩායම් සහ තාලම්පටකරුවන්, තඹුරුකාරයන්, පුරම්පෙත්තුකරුවන්, නාගසලම් සහ සක්පිඹින්නෝ ආදීන් ගමන් කර ඇති අතර, ඊට පසුපසින් අත්පන්දම්, නීලපන්දම් හා කීල පන්දම්කරුවෝ ද ගමන් ගත්හ.මෙම පෙරහරේ නැටුම් කණ්ඩායම් පසුවත්ම පෙළ ගැසෙන්නේ දේවාල බස්නායක නිලමේවරුන් පිරිසයි. මෙම පිරිසට මොරපේ දේවාලය, පත්තිනි දේවාලය, ඇම්බැක්කේ දේවාලය, හඟුරන්කෙත දේවාලය, කිරිඳිවැල්ලේ දේවාලය සහ ගනේගොඩ දේවාලය ආදී දේවාල රැසක බස්නායක නිලමේවරුන් අයත් වූහ. ඉන්පසුව පළාත් දිසාවේ වරුන් ප‍්‍රධාන සෙසු නිලමේවරු ඉදිරියෙන් දියවඩන නිලමේ ගමන් කළේය.මෙම පිරිස පසුවත්ම පෙරහරේ සංකේතය වන දළදා කරඬුව රැගත් මංගල හස්ති රාජයා ගමන් කළේය. අනර්ඝ රෙදිපිළිවලින් හා කැටයම් සහිත සැරසිලිවලින් ඇතා අලංකාර කොට තිබූ අතර, දළ දෙකට රත්රන් කොපු දෙකක් ආවරණය කොට, පාදවලට ගිගිරි වළලු පළඳවා තිබූ බවත්, රන්සිවි ගෙය රිදී වැල්වලින් සරසා තිබූ බවත් පැරැණි තොරතුරුවල සඳහන් වේ.පරිවාර ඇතුන් පිටින් ගමන් ගත් බස්නායක නිලමේවරුන් කිහිප දෙනෙක් දළදා කරඬුවට දෙපසින් සිට සමන් මල් ඉසිමින් පූජෝපහාර කරමින් ගමන් ගත්හ. බස්නායක නිලමේ වරුන් ගමන්ගත් ඇත් පෙරහරට “නැලිගම”, “ගලමු” සහ “ගෝමරයා” යන ඇතුන් ද සහභාගි වී ඇත.දිසා කොඩිඇත් පෙරහර අවසානයේ ලංකාවේ ඒ ඒ දිසාවල කොඩි රැගත් කොඩි හමුදාව ගමන් කළහ. මෙම කොඩි හමුදාවට “ඇත්කඳ ලිහිණියා” කොඩිය, “දවුඩෙ” කොඩිය, රතු කොඩිය, පට කොඩිය, සුදු පට කොඩිය ආදී කොඩි රැසක් අයත් වූහ. මෙම කොඩි හමුදාවන් අතර මල්වතු අස්ගිරි දෙපාර්ශවයේ මහා නාහිමියන් වහන්සේලා ප‍්‍රධාන අනුනායක හිමිවරුන් ඇතුළු සංඝයා වහන්සේලා දොළොස් නමක් ගමන්ගත් බව සඳහන්ය.එදා දළදා පෙරහරේ මෙම විශේෂිත වූ අංග පිළිවෙළින් ගමන් කර ඇති අතර, මුලින්ම මාලිගාවේ වාහල්කඩින් පිටත් වූ පෙරහර කල්‍යාණි වීදිය, යටිනුවර වීදිය, රිදී වීදිය හා උඩුනුවර වීදිය යන නම් වලින් හැඳින්වුණු වීදි ඔස්සේ ගමන් කර ආපසු පෙරකී මණ්ඩපය වෙත ගමන් කර ඇත.මෙසේ වීදි සංචාරය කරන දළදා පෙරහර මණ්ඩපය වෙත පැමිණ එහිදී ඉහත කී රදළවරුන් විසින්ම දළදා කරඬුව රන්සිවි ගෙයින් පිටතට ගෙන පංචතූර්ය හඬ මැද්දේ ආණ්ඩුකාරවරයාගේ හස්තයට වැඩම කරවනු ලැබේ.ඉන්පසුව ආණ්ඩුකාරවරයා විසින් දළදා වහන්සේ සහිත කරඬුව මණ්ඩපයේ තැන්පත් කර, විශේෂ හමුදා ආරක්ෂා සහිතව සත් දිනක් පූජෝපහාර පවත්වා ඇත. මෙහිදී පළමුවෙන්ම පූජෝපහාර පවත්වා ඇත්තේ ආණ්ඩුකාරවරයා ඇතුළු රජයේ උසස් නිලධාරීන්, සංඝයා වහන්සේලා, රදළවරු, දියවඩන නිලමේ ඇතුළු ප‍්‍රභූන්ය.පළාත් කෝරළ වෙනුවෙන් මෙම සත්දින වෙන් කරන ලදී. දළදා වහන්සේ වැඩම කරද්දී මල්වතු අස්ගිරි නාහිමියන් වහන්සේලා ආවතේව සංවිධානය කර ඇති අතර, පෙරහර අවසන් වීමෙන් පසු මහජනතාවට ද දළදා වහන්සේ වැඳ පුදා ගැනීමට ඉඩකඩ සැලැස්වූ බව පෙනේ.මහානාම ගලහිටියාවමහනුවර උතුර විශේෂ</content>
  </post><post>
    <category>NEWSPAPER</category>
    <date>
      <year>2009</year>
      <month>08</month>
      <day>02</day>
    </date>
    <link>http://www.silumina.lk/2009/08/02/_art.asp?fn=af0908021</link>
    <topic>යුද ජයග‍්‍රහණයෙන් පසු පැවැත්වෙන ප‍්‍රථම මඩු මංගල්‍යය</topic>
    <author>ඩබ්ලිව්.ටී.ඒ. ලෙස්ලි ප‍්‍රනාන්දු</author>
    <content>ඇයි මේ ලස්සන සමනළු නේ!පාසල් සිසුන්ට ජංගම දුරකතන කුමට ද?ඉංගිරිසි පාලන සමයේ මුල්ම දළදා පෙරහරයුද ජයග‍්‍රහණයෙන් පසු පැවැත්වෙන ප‍්‍රථම මඩු මංගල්‍යයමීමන පිටුවහල් කළේ ඇයිජනමත පිටුවදිනපොතේ හෝඩුවවාඌවේ අපි හිතන හැටිකිරිබත් උයපු දවසකයි මහත්තයා මැරුණේමේ මස 06 වනදා සිට 16 ය වැනිදා දක්වාපැවැත්වෙන මඩු මංගල්‍යය නිමිත්තෙනිලංකාවේ කතෝලිකයන්ගේ අග‍්‍රතම වන්දනා සිද්ධස්ථානය වනුයේ මඩු දෙව් මැඳුරයි. සෑම වසරකම පාහේ මඩු දේවස්ථානයේ මංගල්‍යයක් පවත්වන නමුත් ජුලි 02, අගෝස්තු 15 හා ඔක්තෝබර් 01 දින පවත්වන මංගල්‍යයන් කැපී පෙනෙයි. ඒ සඳහා වන්දනාකරුවෝ සති ගණන් මඩු භූමියේ කඳවුරු ලා ගනිති. අගෝස්තු මස 15 වන දින මංගල්‍ය පාසල් නිවාඩු කාලයේ පවත්වනු ලබන නිසා වැඩිම පිරිසක් එම මංගල්‍ය සඳහා සහභාගි වනු ලැබේ.වසර ගණනාවක්ම මඩු කඳවුර කොටි ත‍්‍රස්තවාදීන්ගේ පාලනයට නතුව පැවති නිසා එම කාලයේදී මඩු මංගල්‍යය නිසි අයුරින් පැවැත්වීමට නොහැකි විය. රජයේ හමුදා මඩු ප‍්‍රදේශය කොටි ග‍්‍රහණයෙන් මුදාගත් පසු මඩු කඳවුරේ පවත්වනු ලබන පළමු මංගල්‍යය මෙවර අගෝස්තු මංගල්‍යයයි. මේ නිසා එය අගෝස්තු 06 සිට 15 දක්වා රාජ්‍ය අනුග‍්‍රහය ද ඇතිව ඉතා උත්කර්ෂවත් අන්දමින් පැවැත්වීමට විධිවිධාන යොදා ඇත.දැනට මඩු කඳවුරේ පිදුම් ලබන මඩු මාතා ප‍්‍රතිමාව මුලින්ම පැවතියේ මන්නාරමෙන් සැතැපුම් 06 ක් පමණ මෙපිට පිහිටි මාන්තෙයි නමැති ග‍්‍රාමයේ දේවස්ථානයකය. ලන්දේසි පීඩනය නිසා කි‍්‍ර.ව. 1670 දී පමණ පලා ගිය මාන්තෙයි හා ඒ අවට කතෝලිකයෝ එම දේව මාතා ප‍්‍රතිමාව ද රැගෙන එකල සිංහල රාජධානියේ ගබඩා ගමක් වූ මරුද මඩු ග‍්‍රාමයෙහි ලැගුම් ගත්හ. එය ඔවුන්ට ආරක්ෂා සහිත ස්ථානයක් විය. මරුද මඩු ගම් වැසියෝ මේ ආගන්තුකයන් සාදරයෙන් පිළිගෙන ඔවුන්ට අවශ්‍ය ඉඳුම් හිටුම් හා සැප පහසුකම් සලසා දුන්හ.මෙසේ මරුද මඩු ග‍්‍රාමයෙහි පදිංචි වූ කතෝලිකයෝ විශාල ගසක් යට පැල්පතක් තනා එහි දේවමාතා ප‍්‍රතිමාව වැඩමවා තම ආගමික වතාවත්හි යෙදුණාහ. මේ අතරතුර යාපනය ප‍්‍රදේශයේ තවත් කතෝලික පිරිසක් ලන්දේසි පීඩනය නිසා මරුද මඩු ග‍්‍රාමයට ළඟා වූවෝය. මේ පිරිස අතර හෙලේනා නමැති දැකුම්කළු කාන්තාවක් වූවාය. කලක් යාමේදී ඇය මරුද මඩු ගබඩා පාලක සමඟ විවාහ වූවාය. ඇය ගබඩා පාලක තැනගේ ආශිර්වාදය හා අනෙක් ගම්වැසියන්ගේ සහාය ද ඇතිව ජපමාල දේවස්ථානය සඳහා කටු මැටියෙන් එහි පළමුවන දෙව් මැඳුර තැනුවාය.මඩු දෙව් මැඳුරේ ආරම්භය පිළිබඳ පුරාවෘත්තය (Legend) කෙබඳු හෝ වේවා ලන්දේසි යුගයේ ඔරතෝරියානු පියවරුන්ගේ සමයෙහි මරුද මඩු ප‍්‍රදේශය කතෝලික ජනපදයක් වී ඇත. 1701 වාර්තාවක පෙඩිරෝච පෙරාවෝ ගරු පියතුමා එහි කුඩා දෙව් මැඳුරක් වෙනුවට වෙනත් දෙව් මැඳුරක් තැනූ බව සඳහන්ව ඇත. සමහර විට එතුමා එහි පළමුව පැවති කටු මැටි දෙව් මැඳුර ඉවත් කොට විධිමත් දෙව් මැඳුරක් තැනුවා විය හැකිය.වන්දනීය ජුසේ වාස් තුමා, පෙරාවෝ පියතුමා මරුද මඩුහිදී බැහැදැක ඇති බව ද කියනු ලැබේ. 1705 දී සම්පාදිත ඔරතෝරියානු වාර්තාවක පෙඩිරෝ පෙරාවෝ ගරු පියතුමා සිලෙන මරුද මඩු ප‍්‍රදේශයේ මීසම් භාර පියතුමා වශයෙන් පත් කළ බව සඳහන්ව ඇත්තේය. මේ සියල්ලෙන් පැහැදිලි වන්නේ එකල මරුද මඩු ප‍්‍රදේශය කතෝලික මධ්‍යස්ථානයක්ව පැවැති බවය.පසුකාලීන ඔරතෝරියානු පියවරුන්ගේ සමයෙහි මරුද මඩු ප‍්‍රදේශය කතෝලික ජනපදයක් වශයෙන් වඩාත් ඉදිරියට පැමිණ ඇත. මේ අනුව අන්තෝනියෝ ටැවෙරා පියතුමා එහි අලුත් දෙව් මැඳුරක් ගොඩනැඟුවේය. බි‍්‍රතාන්‍ය සමයේදී ආගමික නිදහස තහවුරු වීමත් සමඟ මඩු කඳවුර වන්දනා සිද්ධස්ථානයක් වශයෙන් ව්‍යාප්ත විය. එකල මීගොමුවේ ධීවරයෝ අපේ‍්‍රල්, මැයි හා ජුනි මාසයන්හි මන්නාරම ප‍්‍රදේශයේ මසුන් මැරීමට පටන් ගත්හ. ඔවුන්ට මන්නාරමට යෑමට සිදුවූයේ වවුනියාවට ගොස් මරුද මඩු ග‍්‍රාමය ඔස්සේය. මෙසේ යන ගමනේදී ඔවුහු මඩු දේව මාතාව වැඳ පුදා භාරහාර වූහ. ආපසු එන ගමනේදී ඔවුහු සතියක් පමණ මඩු කඳවුරෙහි නතර වී ආගමික වතාවත් හි යෙදුණාහ. මෑතක වන තුරුම ජුලි මඩු මංගල්‍යය භාරව කටයුතු කළේ මීගමුව වැල්ලවීදියේ ගම් වාසින් ය.මේයට පසු දුම්රිය මාර්ග මන්නාරම දක්වා ව්‍යාප්ත වූ විට මඩු වන්දනාව ජනපි‍්‍රය වී දස දෙසින් වන්දනාකරුවෝ එහි පැමිණ මංගල්‍ය සමයෙහි දින ගණන් නැවතී මඩු මෑණියන්ට පුද උපහාර පැවැත්වීමට පටන් ගත්හ. ගරු කි‍්‍රස්ටෝපර් බොන්ජන් දෙගුරු තුමා 1870 දී ජුලි මස 02 දින මඩු සිද්ධස්ථානයේ ප‍්‍රධාන මංගල්‍යය පැවැත්වීමට නියම කළේය. අද පවතින දර්ශනීය දෙව් මැඳුර සඳහා 1872 අගෝස්තු මස 08 දින මුල්ගල තබන ලද්දේ ද ගරු බොන්ජන් රදගුරු තුමා විසිනි. එය එතුමාගේ අනුප‍්‍රාප්තික වූ ඇන්ඩ‍්‍රෘ මැලිසන් රදගුරු තුමා ගොඩනඟනු ලැබු පසු ජුලාන් රදගුරු තුමාගේ සමයේදී මේ මනස්කාන්ත ගොඩනැගිල්ල තනා නිම කරනු ලැබීය.1924 ජුලි මස 02 දින යාපනයේ රදගුරු ගයෝමාර් හිමිපාණන්ගේ ප‍්‍රධානත්වයෙන් පැවැති දිව්‍ය මෙහෙයකින් පසුව පාප් වහන්සේගේ නියෝජිතයා වශයෙන් ඇන්තනි කුදේර් අගරදගුරු තුමා මඩු දෙව් මව් ප‍්‍රතිමාවට ඔටුනු පැලැදවූ සේක. ඔටුනු පැලැදවීමෙන් අදහස් කරන්නේ කතෝලික සභාව එම ස්ථානය සිද්ධස්ථානයක් වශයෙන් පිළිගන්නා බවය. මෙසේ නොදියුණු ග‍්‍රාමයක කටු මැටි ස්ථානයක් ලෙස ආරම්භ වූ මරුද මඩු දෙව් මැදුර ලංකාවේ අග‍්‍රතම කතෝලික වන්දනා ස්ථානය බවට පත්ව ඇත. ආචාර්ය ඩබ්ලිව්.ඇල්.ඒ. දොන් පීටර් ගරු පියතුමා මඩු දේවස්ථානය මෙරට ලන්දේසි පීඩනය නිසා ලැබුණු එක් දායාදයක් ලෙස හඳුන්වයි.එදා බැතිමත්හු මඩු වන්දනාවේ යෑමට පෙර ගමෙහි දේවස්ථානවලට භාර හාර වී, වරද කමා කරගෙන සතුරන් හා මිතුරු වී ඉතා භක්ති ප‍්‍රණාමයෙන් මඩු වන්දනාවේ යෙදුණාහ. ඔවුහු මඩු ගමනේදී ජප මාලය, දේව මාතා ප‍්‍රාර්ථනාව හා යාඥා උච්චාරණය කරමින් බැති ගී ගයමින් ආගමික අභ්‍යාසයන්ට මුල් තැන දුන්හ. මඩු කඳවුරේදී චාම් ඇඳුමෙන් සැරසී, පාවහන් පවා නොපැලද දෙව් මැදුර අභියස සුදු වැලි තලාවේ වැතිර ආගමික මෙහෙයන්ට සහභාගි වෙමින් ආධ්‍යාත්මික සාකච්ඡා, ධර්ම දේශනා හා භක්ති ගීත අසමින් සිත්හි ශාන්තිය ඇතිකර ගත්හ.එහෙත් මෑත කාලයේදී මේ තත්ත්වය වෙනස් විය. මෙදා මඩු වන්දනාවේ යෙදෙන බොහෝ තරුණ තරුණියන් යාඥා හා ගීතිකා වෙනුවට මඩු ගමනේදී බයිලා ගීත ගායනා කරනු දක්නට ලැබුණි.මඩු කඳවුරේදී එකිනෙකා පරදමින් නොයෙකුත් අන්දමේ විලාසිතා ප‍්‍රදර්ශනය කරති. මත්පැන් ද ගෙන කා බී ඉමහත් ලෙස විනෝද වෙති. නොයෙක් සංගීත භාණ්ඩ ගුවන් විදුලි යන්ත‍්‍ර, කැසට් ආදිය රැගෙන ගී ගයමින් හා අසමින් පී‍්‍රති වෙති. මේ නිසා මඩු දෙව් මැදුරේ පාලක පියතුමන්ට මඩු භූමියේ සංගීත භාණ්ඩ, ගුවන් විදුලි හා කැසට් යන්ත‍්‍ර ආදිය පාවිච්චි කිරීම තහනම් කිරීමට සිදුවූයේ වරක් දෙවරක් නොවේ. කොටින්ම කීවහොත් එදා මඩු කඳවුරේ තිබු භක්ති ප‍්‍රණාමය හා වාතාවරණය මෙදා ක‍්‍රම ක‍්‍රමයෙන් අඩුවනු දක්නට ලැබුණි.එක් අතකින් මේ ගැන සම්පූර්ණයෙන්ම කතෝලික තරුණ පරපුරට දොස් තැබීම සාධාරණ නොවේ.මෙකල ශුද්ධ වූ මණ්ඩපය තුළ දේව මෙහෙයන්හි ගරුත්වය කෙලෙසන නොයෙක් නැටුම්, විගඩම් දක්නට ලැබෙන විට, දේව ධර්මය ආධ්‍යාත්මික ආකල්පයන්ට වඩා ලෞකික පැත්තට අරුත් ගැන්වීමට වෑයම් කරන විට, මංගල්‍ය අවස්ථාවන්හිදී දේවස්ථාන පරිශ‍්‍රයෙන්හි බයිලා සංගීත සංදර්ශන පැවැත්වීමට ආධාර අනුබල දෙන විට නූතන කතෝලික තරුණ පරපුර ආගමික ශ‍්‍රද්ධාවෙන් ඈත්වී ආගමික භය ශක්තියෙන් හීනවී මඩු, තලවිල වැනි සිද්ධස්ථානයන්හි පවා විනෝදය සොයා යෑමට පෙලඹවීම පුදුමයක් නොවේ.මෙවර අගෝස්තු මඩු මංගල්‍යය කතෝලික සභාවේ බලධාරීන් මෙන්ම රජය ද මහත් හරසරින් පැවැත්වීමට බලාපොරොත්තු වනු දක්නට ලැබේ. එමෙන්ම දැන් ත‍්‍රස්තවාදී තර්ජන කිසිවක් නොමැති නිසා මෙවර පෙර නොවූ විරූ ජනකායක් එයට සහභාගි වනු ඇත. ඒ ගැන අප හට සතුටු විය හැකිය. ඒ සමඟම ලංකාවේ උත්තරීතර කතෝලික වන්දනා ස්ථානය වන මඩු කඳවුරේ ගෞරවය කෙලසන්නේ නැතිව එහි ශුද්ධත්වය ආරක්ෂා වන පරිදි ශ‍්‍රද්ධා භක්තියෙන් ආගමික වතාවත්හි යෙදීමට කතෝලිකයන් උත්සුක විය යුතුය.ඩබ්ලිව්.ටී.ඒ. ලෙස්ලි ප‍්‍රනාන්දු</content>
  </post><post>
    <category>NEWSPAPER</category>
    <date>
      <year>2009</year>
      <month>08</month>
      <day>02</day>
    </date>
    <link>http://www.silumina.lk/2009/08/02/_art.asp?fn=af0908022</link>
    <topic>මීමන පිටුවහල් කළේ ඇයි</topic>
    <author>පරාක‍්‍රම කොඩිතුවක්කු</author>
    <content>ඇයි මේ ලස්සන සමනළු නේ!පාසල් සිසුන්ට ජංගම දුරකතන කුමට ද?ඉංගිරිසි පාලන සමයේ මුල්ම දළදා පෙරහරයුද ජයග‍්‍රහණයෙන් පසු පැවැත්වෙන ප‍්‍රථම මඩු මංගල්‍යයමීමන පිටුවහල් කළේ ඇයිජනමත පිටුවදිනපොතේ හෝඩුවවාඌවේ අපි හිතන හැටිකිරිබත් උයපු දවසකයි මහත්තයා මැරුණේ2011වසරේ සිට උසස් පෙළ සාහිත්‍යය හදාරන සිසු පරපුර උදෙසා නිර්දේශිත නූතන පද්‍ය සංග‍්‍රහයක් ප‍්‍රකාශයට පත්කිරීමට නියමිත බැව් ප‍්‍රසිද්ධ කොට ඇත. අධ්‍යාපන ප‍්‍රකාශන දෙපාර්තමේන්තුව විසින් පළ කිරීමට අනුමත කරනු ලැබ ඇති මෙම අලුත් පද්‍ය සංග‍්‍රහය දැනටමත් පෞද්ගලික පොත් ප‍්‍රකාශකයින් වෙළෙඳපොළට නිකුත් කොට අවසන්ය. පාලන මිලකට රජයේ මුද්‍රණය සිසුන් අතට පත්වීමට ලබන වසර ආරම්භය දක්වා පමා වීමට ඉඩ ඇති බැව් මේ දෙපාර්තමේන්තුවල මෙහෙයුම්වල රඟ දන්නා ගුරුවරු ද සිසුවෝ ද දැන සිටිති.මේ ලිපිය ලිවීමට අදහස් කළේ මෙකී අලුත් කාව්‍ය සංග‍්‍රහය සිදු කොට ඇති බලවත් අයුක්තියකට විරෝධය දක්වනු සඳහාය. මෙම ග‍්‍රන්ථය සඳහා විෂය සංධාරය තීරණය කළ ජාතික අධ්‍යාපන ආයතනයත් – එය පළ කිරීමට දායක වන අධ්‍යාපන ප‍්‍රකාශන දෙපාර්තමේන්තුවත් මීට වගකිව යුත්තන් බව කියා සිටිමු.2010 වසර දක්වා දිගු කලක් නිර්දේශිතව පැවැති ‘නූතන පද්‍ය සංග‍්‍රහය’ ඉතා ව්‍යාකූල කරුණුවලින් ද වැරදි කරුණුවලින් හා බරපතළ ඌනතාවන්ගෙන් යුක්ත අසාර්ථක සම්පාදනයක් බවත්, එය උසස් පෙළ සාහිත්‍ය හදාරන සිසු කැලගේ සාහිත්‍ය විඥානය විනාශ කරන්නක් බවත් මහාචාර්ය සුනිල් ආරියරත්න, කවීන්ද්‍ර රත්න ශ‍්‍රී හා බුද්ධදාස ගලප්පත්ති ආදී විචාරකයෝ පෙන්වා දුන්හ. දැන් අලුතින් සම්පාදිතව ඇති කාව්‍ය සංග‍්‍රහය ඒ හා තුලනාත්මකව වඩාත් සාරවත් බව කිව හැකිය. පැරණි ග‍්‍රන්ථයේ නව කවීන් ලෙස නියෝජනය වුණේ මොනිකා දයාසේන ගුණසිංහ හා මා පමණි. එහෙත් මෙවර තවත් ප‍්‍රබල කවීන් පිරිසක් ඊට එක්කොට ගෙන ඇති සැටි අගනේය.එසේ වුව ද අලුත් පද්‍ය සංග‍්‍රහයේ බලවත් අයුක්තිය වන්නේ දෙවැනි පරපුරේ කොළඹ කවීන් ගෙන් මීමන පෙ‍්‍ර්මතිලක පිටුවහල් කර තිබීමයි. කුමාරගම පී.බී.කේයස් අතරට මීමන එක්කර නොගැනීමට හේතුව කුමක්ද? ග‍්‍රන්ථ සම්පාදනයට හවුල් වූ අධ්‍යාපනඥයින් ආචාර්යවරුන් හා විෂය සංවර්ධන නිලධාරීන් පිළිතුරු දිය යුතු ය.මීමන පෙ‍්‍ර්මතිලක කොළඹ කවි යුගය නියෝජනය කරන පරිණත කවීන්ද්‍රයෙකි.මිනිහා (1943) මරණය (1943) සොහොන් බිම (1947) පාළුගම (1948) මල්හාමි (1945) කිරිහාමි (1949)ආදී අපූරු ආඛ්‍යාන කාව්‍යයන් රචනා කළ මීමන 40 දශකය තුළ කොළඹ කවියට නව රසාවේශයක් ආලෝක කදම්භයක් ලබාදුන්නේය. එදා මේ කවි පොත් විසි තිස් දහසක් (ශත 50-75) රටේ ගම් නගරවල රසික ජනයා අතර පැතිර ගියේ ය. එමඟින් 40 දශකයේදී පෘථුල කාව්‍ය ප‍්‍රිය සමාජයක් ගොඩනැගුනේය. ඒවා 1953 දී දස හැවිරිදි මා අතට පත්කරන ලද්දේ අපට උගැන් වූ ගැමි ගුරු භවතුන් විසිනි. එදා මීමනගේ කවි කතා හැම ගෙදරකම පාහේ ජනයා ආස්වාදය කළේ අපරිමිත කුහුල් සිතකින්ය. එබඳු ඉතිහාසීය දැවැන්ත ප‍්‍රතිරූපයක් මෙදා උසස් අධ්‍යාපනය හදාරන ශිෂ්‍ය පරපුරෙන් පිටුවහල් කිරීම බලවත් ශාස්තී‍්‍රය අයුක්තියක් මෙන්ම සමාජ අසාධාරණයක් ද වන බව මගේ හැඟීමයි.40 දශකයේ දී මීමන නිමැවූ කාව්‍ය ලෝකය 1957 නව පද්‍ය සිංහලය විචාර ග‍්‍රන්ථයේ දී මාර්ටින් වික‍්‍රමසිංහගේ සියුම් විචාරක්ෂියට හසුවිය.1. බෙහෙවින් උගත් ලේඛකයන් පවා තරුණ වියේදී පොදුවේ නොලබන සංයමයක් හා පැසුණු බවක් ද ඔහු ලැබුවේය.2. ඔහුගේ කළකිරුණු හා වෙහෙසුණු සිත හැඳින්වෙන ශෝකාකූල හැඟීමක් නිතැතින් ඔහුගේ පද්‍යයට පිවිසෙයි. ඒ පද්‍යයන් රසවත් කවි ලෙස සැලකිය හැක්කේ මේ නිසාය. පැළෑණේ වජිරඤාණ හිමියෝ ද පෙ‍්‍ර්මතිලකගේ මිනිහා නමැති කෘතිය කියවා ඊට පැසසූහ.3. පාළුගම කාව්‍යය ඔහු අපේ ගම කියැවීමෙන් ලත් ආස්වාදය ප‍්‍රකට වෙයි.නව පද්‍ය සිංහලයමෙවර අලුත් කාව්‍ය සංග‍්‍රහය සම්පාදනය කළවුන් මීමනගේ කාව්‍ය සාහිත්‍යය ගැන සංවේදී විචාරයක් හෝ අවබෝධයක් නොමැත්තවුන් වීම ශිෂ්‍ය පරපුරේ අභාග්‍යයකි. එබඳු ප‍්‍රබල නියෝජනයක් අහිමි කරගත් ග‍්‍රන්ථයක් ජාතික අධ්‍යාපනයට අවමානයක් මිස ශිෂ්‍ය ප‍්‍රජාවට අත්වැලක් නොවන්නේය. මේ බව වඩාත් හොඳින් පසක් වන්නේ උපාධි පරීක්ෂණ සඳහා විශ්වවිද්‍යාලවල සිංහල අධ්‍යයනංශයන්හි නිර්දේශිත සාහිත්‍ය ග‍්‍රන්ථයන් සියල්ලෙහි මීමන පෙ‍්‍ර්මතිලක කවියා වඩා හිඳුවා ඇති සැටියෙනි. මහාචාර්ය සෝමරත්න බාලසූරිය – ගාමිණී දෑල බණ්ඩාර විසින් කැලණිය විශ්වවිද්‍යාලය උදෙසා සම්පාදිත ‘සංගෘහිත සිංහල පද්‍ය’ ග‍්‍රන්ථයේ මීමනගේ මියගිය දරුවා - සොහොන් බිම පද්‍ය නිර්මාණයන් ඇතුළත්ය. මහාචාර්ය සුනිල් ආරියරත්නයන් විසින් ජයවර්ධනපුර විශ්වවිද්‍යාලයේ භාවිතය උදෙසා සම්පාදිත ‘නූතන කාව්‍ය සංහිතා’ ග‍්‍රන්ථයෙහි මීමනගේ මියුණු ඇල්ල – මියගිය දරුවෙක් – අඩසඳ යන නිර්මාණ ති‍්‍රත්වයක්ම අන්තර්ගතය. මහාචාර්ය කුසුමා කරුණාරත්න - සරත් විජේසූරිය විසින් සම්පාදිත කොළඹ විශ්වවිද්‍යාලයේ භාවිත වන නව කවි සංග‍්‍රහයෙහිද පමනගේ පද්‍ය රචනයක් ඇතුළත්ය. සාහිත්‍යය උගන්නා විශ්වවිද්‍යාල ශිෂ්‍ය ප‍්‍රජාවට හඳුන්වා දෙන මීමන පෙ‍්‍ර්මතිලක කවීන්ද්‍රයා මෙවර උසස් පෙළ කවිය හදාරන සිසු පරපුරට අහිමි කිරීම විමතියකි.මීමනගේ කාව්‍ය ලෝකය කිසිවකුට අවප‍්‍රමාණ කළ හැක්කක් නොවේ. එහි ගැබ්ව ඇත්තේ හෘදයානන්දකර අරුත් රස භලයකි. වික‍්‍රමසිංහ වුව ද එහි නුදුටු තැන් වෙයි. මීමන බටහිර කාව්‍ය සාහිත්‍යයෙන් අනුප‍්‍රාණය ලද පරිණත කවියෙක් වෙයි. වර්ඩ්ස්වර්ත් ගේ මයිකල් නමැති කාව්‍යය ආභාසයට ගෙන මීමන ‘කිරිහාමි’ සුන්දර කාව්‍යාඛ්‍යානය ප‍්‍රබන්ධ කළේ ප‍්‍රබල සමාජ විඥානයක් ඇති කවියකු ලෙසටය. (එවැනි විභවයක් තවත් වී නම් ඒ කුමාරගමය) ඔහු එම කාව්‍යය හැඳින්වීමේදී (1949 දී) මෙසේ සඳහන් කොට ඇත.”මෙය කියවන නාගරිකයා මේ ගොඩේ අයියා කෙනෙකු ගැන ලියන ලද පොතක්යැ යි එය කොන් කරන බව මම දනිමි. මෙය සාමාන්‍ය මිනිසාට ලියන ලද්දකැයි මා කෙසේ ඔප්පු කරන්නද? මා මේ කාව්‍යය ලියූයේ ගැමි ජීවිතය ආරක්ෂා කරනු කැමති සාමාන්‍ය මිනිසාට ය”එදා බටහිර නාගරීකරණයෙන් සිදුවුණු ගම් පෙරළියට ගොදුරු වූ ගොවි සමාජයේ ඛේදවාචකය ‘කිරිහාමි’ කාව්‍ය ආඛ්‍යානයෙන් පිළිබිඹු කොට ඇත්තේ නෙත් උතුරා යන පරිද්දෙනි. දරු දෙදෙනාම කොළඹ මහත්තුරුන් වන්නට ගමෙන් පිටව ගිය පසු කිරිහාමි වෙල මැද තනිවෙයි. ඔහුටත් ඔහුගේ බිරිඳ රන් මැණිකාටත් දරු උණුසුම නැතිව දවසක්වත් ගත කළ නොහැකිය. අන්තිමට කිරිහාමි මානසිකව ඇද වැටෙයි. ඔහු මළ ඇඳේ සිට දොඩවන්නේ පුතුන් තමා අසල සිටිතැයි මවාගෙනය.රත්තිව බැන්දද කන්දේ හේනේ පොල් අතු විව්වද නුඹ හඳපානේපුංචි කොලූ කොළඹද තව ඉන්නේ මොන කාලෙද මගෙ කුඹුරට යන්නේ වහුපැටියා දැන් කොතැනද ඉන්නේ මෙහෙමයි අයියෝ ඔහු දොඩවන්නේකිරිහාමි අවසන් සුස්ම හෙළන සැටි මීමන කවියට නගන්නේ සාමාන්‍ය රසිකයාගේ හදට ඉහිලුම් නොදෙන ආකාරයෙනි.මෙලෙසින් දින ගණනක් පසු වූවා ඉන්නට බැහැ රන් මැණිකෙට වාවා එක් දිනයක මැදියම් රැය ආවා ’පුංචි කොලූ’ ‘මගෙ ගොවිතැන’ කීවාඒ කිරිහාමිගේ අන්තිම වචනය. මීමන මේ ගමේ අයියලා ගැන ලියූ කවි ඇතැම්විට අද ජාතික අධ්‍යාපනයේ විජාතික නිලධාරීන්ට අල්ලන්නේ නැතුව ඇති.එහි එක් අධ්‍යක්ෂ හිමි නමක් මා හා පැවසුවේ ‘අපි කරන දේවල් ඉහළ නිලධාරි ගොල්ල වෙනස් කරනවා’ කියාය. මීමනගේ ‘පාළුගම’ කියවා බලන්නෙකුට කවියා සතු බලගතු සමාජ විඥානය වටහා ගත හැකිය. එදා ගම්පෙරළියක් සිදු වූ සැටි මවා පාන භාව ගීතයකි එය. එහි දිගු හැඳින්වීමේදී (1948 දී) කවියා මෙසේ සටහන් කරයි.”.... ගමේ ළමයින්ගේ පටන් බෞද්ධ භික්ෂූන් වහන්සේ දක්වා සියලු දෙනාම මේ නූතන දියුණුවෙන් පෙරළෙති. පෙරළී වැනසෙති”ඔලිවර් ගෝල්ඩ්ස්මිත්ගේ ‘ඩෙසර්ටඩ් විලේජ්’ කාව්‍යයේ අනුභූතිය ලබමින් මීමන පාළුගම ප‍්‍රබන්ධය කොට ඇත්තේ අනුකාරක කවියකු ලෙස සියත් කවිත්වයක් ඇත්තකු පරිද්දෙනි. ඔහු ලංකාවේ ගම විපරීත වන සැටි සියැසින් දැක ගනියි. ‘ඒ ඉංග‍්‍රීසි කව තම පරිකල්පනයට හෝඩුවාවක් පමණක් වීයැ’යි ඔහු පවසා ඇත.බටහිර කාර්මීකරණයෙන් පැන නඟින හදිසි වෙනස ප‍්‍රජාවගේ සැබෑ දියුණුවක් නොවේ යැයි මීමන පවසන්නේ අන්තර්ඥානයෙනි.ව්‍යාජ අධ්‍යාපන ක‍්‍රමයත් සමඟ සිසුන්ගේ ආධ්‍යාත්මයෙන් මිනිසුන්ගේ ඇස් පෑදූ සැබෑ ගුරුතුමා වියෝවී ගිය සැටි මීමන කවියට නගා ඇත්තේ විස්මිත පරිකල්පනයකිනි.සිසු බිඟුන සැනැසූ දෙමිනි හෙළ බස රොන් රස මගේ ගම්බද මේ ගුරු පියුම මැලවිද නැතිවිද?ගුරු තරු නැතිවී ව්‍යාජ අධ්‍යාපන වෘත්තිකයන් – නිලධාරීන් බිහි වූ බව ඒ යථාර්ථය කවියට නගා ඇත්තේ නිර්දය උපහාසයකින්ය.සියල්ලක් දනිතැයි සිතති උඩඟුව මොර දෙති නියම ලෙස දන්නා දෙයක් නම් පෙනෙනට නැතිමීමන ගම්පෙරළිය දකින්නේ ගෝල්ඩ්ස්මිත් මෙන් ම ඉකිබිඳින කවියකු ලෙසට ය.මංගල උත්සව නෑ අද නෑ කෝ කයි - සීපද - කෝ කුඹුරේ දී පොඩි කුලියක් ලේසි නිසා වී ගොවිතැන් අද කාසියටයිවන බමරුන් ගී තාලෙට, පාදය නගමින් එලවාගෙන යන රෝදය පොඩි ළමයා කෝ නංවන නාදය බල ‘දියුණුව‘ කර ඇති අපරාදයමීමන තම කතා කාව්‍ය රාශියකින් විදහා හළ මේ මහඟු පරිකල්පනයන්, අද ඇතැම් පශ්චාත් නූතන පණ්ඩිතයන් ගිරවුන් සේ කියවන ‘අතීත කාමයක්’ නොව අපගේ ගැමි යථාර්ථයේ මුල් සොයා කළ ‘අතීත කැණීමක්’ බව අද අප අවබෝධ කොට ගත යුත්තකි.තවම මේ නව නිර්දේශිත උසස් පෙළ කාව්‍ය සංග‍්‍රහය මුද්‍රණයට ගොස් නැත.තවමත් වරද නිවරද කිරීමට කල් ඇත. තම තමන්ගේ බාල බොළඳ සීපද රචනා ද අධ්‍යාපන පද්ධතියට ඇතුළු කරන්නැයි ඇතැම් නූතන කොළඹ පැදිකරුවන් ද හඬ නංවන අවස්ථාවෙක, කොළඹ කවි සමය විසින් බිහි කරන ලද විශිෂ්ටතම කවීන්ද්‍රයකු වූ මීමන ප්‍රේමතිලක පිටුවහල් නොකොට යළි කැඳවන මෙන් ජාතික අධ්‍යාපනයේ බාරකාරයින්ගෙන් ඉල්වා සිටින්නෙමු.පරාක‍්‍රම කොඩිතුවක්කු</content>
  </post><post>
    <category>NEWSPAPER</category>
    <date>
      <year>2009</year>
      <month>08</month>
      <day>02</day>
    </date>
    <link>http://www.silumina.lk/2009/08/02/_art.asp?fn=af0908024</link>
    <topic>ජනමත පිටුව</topic>
    <author>සුභාෂිනී ජයරත්න කඩුවෙල  </author>
    <content>ඇයි මේ ලස්සන සමනළු නේ!පාසල් සිසුන්ට ජංගම දුරකතන කුමට ද?ඉංගිරිසි පාලන සමයේ මුල්ම දළදා පෙරහරයුද ජයග‍්‍රහණයෙන් පසු පැවැත්වෙන ප‍්‍රථම මඩු මංගල්‍යයමීමන පිටුවහල් කළේ ඇයිජනමත පිටුවදිනපොතේ හෝඩුවවාඌවේ අපි හිතන හැටිකිරිබත් උයපු දවසකයි මහත්තයා මැරුණේපාසල් පොත් බෑගයේ බර වැඩිවීම පිළිබඳව ‘ජනමත පිටුව‘ ආරම්භ කළ සංවාදයට අවධානය යොමු කළ අධ්‍යාපන ග‍්‍රන්ථ ප‍්‍රකාශන අංශය ඒ පිළිබඳව කළ සමීක්ෂණයකින් අනතුරුව පොත් බෑගයේ බර අඩු කිරීමට ගත යුතු පියවර පිළිබඳ යෝජනා මාලාවක් ඉදිරිපත් කොට ඇත. මේ පිළිබඳව උනන්දුවක් දක්වා අපට අදහස් යොමු කළ සැමට ස්තුතිය පිරිනැමේ.පාසල් පොත් බෑගයේ බර අඩු කිරීමට පසුගියදා අධ්‍යාපන අමාත්‍යංශය මූලික පියවර රාශියක් ගත්තේය. අධ්‍යාපන ග‍්‍රන්ථ ප‍්‍රකාශන අංශයෙන් මේ පිළිබඳව සිදුකළ මූලික සමීක්ෂණයක ප‍්‍රතිඵල විග‍්‍රහයට භාජනය කිරීමෙන් අනතුරුව සිදුකළ යුතු වෙනස්කම් මෙසේ හඳුනා ගැනුණි.පාසල් පොත් බෑගයේ බර වැඩිවීම සම්බන්ධයෙන් අධ්‍යාපන අමාත්‍යංශයේ වගකීම ඇත්තේ සියයට 30ක ප‍්‍රමාණයකි. ඒ පාසල් පෙළ පොත් සම්බන්ධයෙනි.මේ අනුව අධ්‍යාපන ග‍්‍රන්ථ ප‍්‍රකාශන කොමසාරිස්තුමාගේ අධීක්ෂණය යටතේ 2011 සිට පෙළ පොත් වල බර ප‍්‍රමාණය වෙනස් වෙයි. ඒ අනුව පිටු 121- 240 ත් අතර පොත් කොටස් 2ක් ලෙස ද, පිටු 240ට වැඩි පොත් කොටස් 3ක් ලෙස ද මුද්‍රණය කිරීමට නියමිතය.දෙවනුව භාවිතා කරන අභ්‍යාස පොත් ද ඉදිරියේදී පිටු 80ට සීමා කිරීමට අධ්‍යාපන අමාත්‍යාංශය බලාපොරොත්තු වන අතර මොනිටර් වැනි විශාල අභ්‍යාස පොත් භාවිතයෙන් ඉවත් කෙරෙයි. මීට අමතරව පාසල් පොත් බෑගය ද වෛද්‍ය නිර්දේශ ලබාගෙන එක්තරා බරකට ආකෘතියකට අනුව සකස් කිරීමට ද බලාපොරොත්තු වෙයි.තවත් කි‍්‍රයාත්මක කෙරෙන යෝජනාවක් වන්නේ ‘ඩබල් පීරියඩ්’ ක‍්‍රමයයි. මෙමඟින් දිනකට ගෙනියන පොත් ප‍්‍රමාණය අඩුවෙයි.පාසලේ පංති කාමරවල පොත් තබා යාමේ පහසුකම් වැඩි දියුණු කිරීම මෙන්ම විෂය කරුණු අඩු කිරීම වැනි යෝජනා කි‍්‍රයාත්මක කිරීමට ද අමාත්‍යංශය බලාපොරොත්තු වෙයි.සුභාෂිනී ජයරත්න කඩුවෙල  කඩුවෙල දිවයිනේ ප‍්‍රධාන නගර කීපයක්ම සම්බන්ධ කෙරෙන ප‍්‍රධාන නගරයකි. දිනපතා මගීහු දසදහස් ගණනක් මේ නගරය හරහා ගමන් කරති. මේ නගරයේ අලංකාරය හා පහසුව සඳහා විශාල සංවර්ධන වැඩකොටසක් ප‍්‍රාදේශීය සභාව ඉටුකර තිබේ.එසේ වුවත් අද බොහෝ දෙනා කථාකරන ඩෙංගු උවදුර සම්බන්ධව ද බලපාන මඩ වළක් නගරයේ කිරි අලෙවිහල ඉදිරිපිට පාර අයිනේ තිබීම කනගාටුවට කරුණකි.මෙය මැසි මදුරුවන් බෝවන මෙන්ම දුඟද හමන ස්ථානයක් බවට ද පත්ව තිබේ.මේ මඩ වළ වසා දැමීමට හෝ එහි වතුර බැසයාමට වැඩපිළිවෙළක් සකස් කිරීමට හෝ කටයුතු කරන්නේ නම් ජනතාවට ඉමහත් සේවාවක් වනු ඇත.එස්.එදිරිසිංහ යබරලුව, මල්වාන.  ඇතැම් රාජ්‍ය ආයතන මෙරට සංවර්ධනය කරා ගෙනයාමට එතරම් දායකත්වයක් ලබා නොදෙන බව සඳහන් කළ යුතුය. කවර රාජ්‍ය ආයතනයක සේවකයන් හා නිලධාරින් මහජනයාට සේවාවක් වන අයුරින් කටයුතු කළ යුතුය.යම් කරුණක් ඉටුකරවා ගැනීමට අවශ්‍ය ලියවිලි කවරේදැයි ඇතැමුන් එකවරම සඳහන් කරන්නේ නැත. එක ලියවිල්ලක් රැගෙන ගිය පසු නැවත තවත් එකක් ඉල්ලති. එය ගෙන ගිය පසු තවත් එකක් අවශ්‍ය බව ප‍්‍රකාශ කරති.එකවර ඉදිරිපත් කළ හැකි එම ලියවිලි සියල්ල වරින්වර ඉල්ලමින් එම පුද්ගලයා හත්අට දිනක් රස්තියාදු කරනු දැකිය හැක. එක දිනකින් ඉටු කළ හැකි කාර්යයකට දින ගණනාවක් ගනු පෙනේ.සමහර රජයේ ආයතනවල එක් එක් රාජකාරි ඉටුකර ගැනීමට ගතවන කාලය පවා සඳහන් කරමින් නාම පුවරු ද සවිකොට තිබේ. එහෙත් එම කාල පරාස තුළ රාජකාරි සිදුවන්නේ නැත.ඇතැම් ආයතනවල කි‍්‍රයා පිළිවෙත් යථායෝග්‍ය පරිදි කි‍්‍රයාවට නැංවිය යුතු බව පෙන්වා දෙනු කැමැත්තෙමි.හර්බට් ලියනආරච්චි වටරැක  හෝමාගම බස් ඩිපෝ භූමිය පුරාම විශාල වළවල් හෑරී ඇත. වැසි දිනවල මේ වළවල් මඩ වතුරෙන් පිරී යයි.මේ විශාල වළවල් නිසා බස් රථ නිසියාකාරව හැසිරවීම පවා අපහසු කාර්යයකි. වැසි දිනවල මගීනට මේ ඩිපෝ භූමියේ කිසිසේත් ගමන් කළ නොහැකි ය. දිනකට මේ ඩිපෝවෙන් ගමනාරම්භ කෙරෙන පෞද්ගලික බස් සංඛ්‍යාව එක සිය පනහට වැඩිය. ශ‍්‍රී ලංගම බස් ධාවනය වන්නේ අතළොස්සකි.හෝමාගම පෞද්ගලික බස් රථ හිමියන් තම වියදමින් මේ ඩිපෝව නඩත්තු කිරීමට තීරණයක් කොට ඇති බව දැන ගන්නට ලැබුණි.සෙසු ඩිපෝවලින් බස් රථ ධාවනය කරනු ලබන පෞද්ගලික බස් හිමියන් ද මේ වැඩපිළිවෙල ආදර්ශයට ගනු ඇතැයි අපේක්ෂා කරමු.කරුණාසේන දේවප‍්‍රිය විශ‍්‍රාමික පරිපාලන නිලධාරි පිටිපන දකුණ  ශ‍්‍රී ලංකාවේ උතුරු මැද පළාතේ දකුණු ප‍්‍රදේශයට වෙන්නට පිහිටා ඇති රිටිගල කන්ද ඓතිහාසික, ආගමික සහ පුරාවිද්‍යාත්මක අතින් ඉතාමත් වැදගත් ස්ථානයකි. පුරාවිද්‍යාත්මක සොයාගැනීම් සහ මහාවංශයේ රිටිගල ගැන සඳහන් වන්නේ ‘අරිට්ඨගිරි පබ්බත’ යනුවෙනි.අරිට්ඨ මහරහතන් වහන්සේගේ නමින් අරිට්ඨ පබ්බත වූ බව තව අර්ථ නිරූපණයකි. අරිට්ඨ කුමරු මහණ වී මහ රහතන් වහන්සේ නමක් බවට පත්වීමෙන් පසු භික්ෂූන් වහන්සේ සමඟ මේ ස්ථානයේ බණ භාවනා කරමින් වැඩ වාසය කළ බව සඳහන් වෙයි.මෙවන් පැහැදිලි ඉතිහාසයක් ඇති එම ඉතිහාසය ඔප්පු කිරීමට සාක්ෂිද ඇති රිටිගල ගැන එක්තරා කණ්ඩායමක් කිසිම සාක්ෂියකින් ඉදිරිපත් කළ නොහැකි මතයක් ඉතා සංවිධානාත්මක ලෙස බෞද්ධ හදවත තුළට රිංගවා බෞද්ධයින් භේද කිරීමේත් අන්‍යාගමිකයන්ගේ විවේචනයට බඳුන් කිරීමේත් කුමන්ත‍්‍රණකාරී කි‍්‍රයාවක නිරත වී සිටී.මෙවැනි දේ ලත් තැනින්ම හඳුනාගැනීම සහ එයට පිළියම් යෙදීම බලධාරීන්ගේ වගකීමය. පසුගිය කාලවල දොලුකන්ද, නිකවැරටිය වැනි ප‍්‍රදේශවලින් ද මෙවැනි ම ව්‍යාපාර මතුවිය.ගෞතම බුදුරජාණන් වහන්සේ වසර 21 වැනි කාලයක් වැඩ වාසය කළ අනේපිඬු සිටුතුමා පූජාකළ ජේතවන උයන මේ රිටිගල බවත් එහි පිහිටි ගොඩනැඟිලි නටබුන් දෙව්රම් වෙහෙරේ නටබුන් බවත් මොවුහු ප‍්‍රකාශ කරති.මේ පිරිස බුදුරජාණන් වහන්සේ උපන් බිම වූ ලුම්බිණිය පිහිටා ඇත්තේ තෙල්දෙණිය ප‍්‍රදේශයේ බවත් උන්වහන්සේ පිරිනිවන් පෑ ස්ථානය වූ කුසිනාරා නුවර පිහිටා ඇත්තේ බලංගොඩ මහවලතැන්න අසල බුදුගල බවත් උන්වහන්සේගේ ප‍්‍රථම ධර්ම දේශනය වූ දම්සක් පැවතුම් සූත‍්‍රය දේශනා කළ ඉසිපතනාරාමය පිහිටියේ මැදවච්චිය අසල ඉසින්බැස්සගල නම් ස්ථානයේ බවත් ප‍්‍රකාශ කරති.බුදු හිමි තෙවරක්ම ලක්දිවට වැඩම කළ බව බොහෝ ඉතිහාස කථා පොත්වල ද බෞද්ධ ඉතිහාසයේ ද මහා වංශයේ ද පැහැදිලිව සටහන් කර ඇත. එහෙත් මෙය මේ ප‍්‍රතිසංස්කරණවාදීන් අනුමත නොකරති.ඔවුනගේ මතයේ හැටියට බුදුහිමිගේ ලංකා ගමන මෙරට තුළම තවත් තැනක සිට තවත් තැනකට යාම පමණකි. කැලණියට වැඩම කිරීම ඔවුන් පෙන්වා දෙන්නේ එදා නම් ජම්බුද්වීපයේ සිට ලංකා පුරයටයි. අද නම් අම්පාරේ සිට කැලණියටයි.ඔවුන්ගේ පෙන්වා දීමේ හැටියට ජම්බුද්වීපයත් ලංකා පුරයත් ශ‍්‍රී ලංකාව තුළම පිහිටි නගර දෙකකි. මේ කිසිදු මතයකට සාක්ෂි හෝ තොරතුරු මේ කණ්ඩායම සතුව නොමැත. රිටිගල නැරඹීමට පැමිණෙන පිරිස්වලට එම ස්ථානය ගැන විස්තර කරන මුවාවෙන් මේ පිරිස මේ කාර්යය කරගෙන යති. විශේෂයෙන් පාසල් ශිෂ්‍යයන් ඉලක්ක කරගෙන මේ වැඩපිළිවෙළ ගෙන යති.සම්බුද්ධ පරිනිර්වාණයෙන් වසර 280ට පසු අශෝක මහ රජතුමා බුද්ධ චරිතයේ සුවිශේෂී ස්ථාන සිහිවීම සඳහා ස්ථාපනය කළ අශෝක ස්ථම්භ සහ එතුමා ගෙනගිය බුද්ධ රාජ්‍ය වැඩපිළිවෙළ මේ පිරිස අභියෝගයට ලක්කර ඇත. කි‍්‍ර.පූ.399 දී පාහියන් හිමි, කි‍්‍ර.ව. 635-640 දී හියුන් සාන් හිමි වැනි දේශ ගවේෂකයින් සොයාගත් සත්‍ය අසත්‍ය කර ඇත.කි‍්‍ර.ව. 1234 දී ටිබෙට් ජාතික වන්දනාකරුවකු වන ධර්මන් ස්වාමින් තුමා ගේ ඉන්දියාවේ සංචාරක සටහන් සහ කි‍්‍ර.ව. 1833 ඇලෙක්සැන්ඩර් කනින්හැම් වැනි පුරාවිද්‍යාඥයා ගේ ඉන්දියාවේ බෞද්ධ ඉතිහාසය ගැන සොයාගත් සත්‍ය කරුණු නිගාවට ලක්කර ඇත.ඉංග‍්‍රීසි ජාතික එඩ්වින් අර්නෝල්ඩ් තම  Light of Asia ග‍්‍රන්ථයෙන් බුදුදහමේ ඉතිහාසය ගැන ඉදිරිපත් කර ඇති කරුණුත් 1864 දී පමණ අනගාරික ධර්මපාල තුමා බුද්ධගයාව බේරාගැනීමට සිය ජීවිතයම කැප කළ හැටිත් මේ පිරිසට අමතකව ඇත.මෙසේ මුළුලොවම ආගම් ජාති භේදයෙන් තොරව බුදු හිමි ගැනත් ඉන්දියාවේ බෞද්ධ ස්ථාන සහ එම ස්ථානවල පුරාවිද්‍යාත්මක වටිනාකම සහ සත්‍යතාව පිළිගෙන තිබියදීත් මේ පිරිස ප‍්‍රචාරය කිරීමට දරන මිත්‍යා මතය වටා යන පිරිස් ද සිටිති.බුදු හිමි උපන් තැන, බුදුවූ තැන, වැඩවාසය කළ තැන්, පිරිනිවන් පෑ තැන නැවත වෙනස් කර එම ස්ථාන ශ‍්‍රී ලංකාවේ සිදුවූ බවට කථා ගොතනවාට වඩා බුදු දහමේ හරයාත්මක පැත්ත ජනතාවට වටහා දී ඒ අනුව ජනතාව හැඩගැස්වීමට මේ පිරිසට හැකිනම් එය මොනතරම් උතුම් සේවයක්ද?වග - නිමල් කරුණාරත්න  පිළියන්දල නගරයේ සහ කැස්බෑව නගරයේ ස්ථාන රැසක කහ ඉරි මැකී ඇත. මගී ජනතාව මෙන්ම රියැදුරන් මින් දැඩි අපහසුතාවයට පත්ව ඇත.මේ ස්ථානවල කහ ඉරි නැවත යෙදීමට පියවර ගන්නා මෙන් බලධාරීන්ගේ අවධානය යොමු කරමු.දයාසිරි ගුණවර්ධන - පිළියන්දලපූගොඩ සිට මණ්ඩාවල බස්රථ සේවය දැනට දශක තුනකට පමණ ඉහත සාර්ථකව පැවතිණි. එය අද අන්තයටම පිරිහී ඇත. මණ්ඩාවල, ලුණුගම ආදි ගම්වල ජනතාව පාරිභෝගික භාණ්ඩ මිලදී ගැනීම සඳහා යාමට ඇති කිට්ටුම නගරය පූගොඩය. බැංකුව, උසාවිය, පාසල්, පොලීසිය, හා සෞඛ්‍ය මධ්‍යස්ථාන ආදි ආයතන පූගොඩ පිහිටා ඇති නිසා ඒවායේ සේවා ලබා ගැනීමට යාමට ක‍්‍රමවත් බස් සේවාවක් අත්‍යවශ්‍යය.මණ්ඩාවල සිට පූගොඩට දුර සැතපුම් තුනක් පමණි. මේ කෙටි දුර යාමට බස් සේවයක් නොමැතිකමින් මේ ප‍්‍රදේශයේ ජනතාවට පූගොඩට යාමට සිදුව ඇත්තේ සැතපුම් දහයක පමණ දුර ගෙවා දොම්පේ හෝ කිරිඳිවැල නගර ඔස්සේය. මේ නිසා පූගොඩ සිට මණ්ඩාවල දක්වා බස් සේවය ක‍්‍රමවත් කරන මෙන් ඉල්ලා සිටිමු.ලුණුගම පෙරේරා මණ්ඩාවල  මාර්ග අංක 120 කොළඹ - හොරණ මාර්ගයේ අධික වාහන සංඛ්‍යාවක් දවසේ සෑම මොහොතකම ධාවනය වනු දක්නට ලැබේ. මේ මාර්ගයේ ගමන් ගන්නා කෙනකු වශයෙන් මා දකින්නේ වාහන ධාරිතාවයට සරිලන සේ පාර පුළුල් නොවී පැවතීමයි.මේ නිසා පදිකයන් පත්වන්නේ ද මහත් අසීරු තත්ත්වයකටය.මීට අමතරව පාර හරහා මාරුවීමට යොදා ඇති කහ ඉරි මැකී ගොසිනි. කහ ඉරි කලක් පවතින ආකාරයට සකස් කරන්නේ නම්, එයද මහජනතාවට කරන මහඟු සේවයක් වනු ඇත.මහාමාර්ග අමාත්‍යංශයේ බලධාරීන්ගේ අවධානය මේ කෙරෙහි යොමු විය යුතුය.ඩබ්ලිව්.පී.සුනන්ද හිමිදිරි බොරලැස්ගමුව  තංගල්ල මැතිවරණ කොට්ඨාසයට අයත් අගුණකොලපැලැස්ස ප‍්‍රාදේශීය ලේකම් කොට්ඨාසයේ කැන්දකැටිය පිහිටා ඇත. මේ ගම්මානයේ බහුතරය හේන් ගොවිතැනින් ජීවත්වෙති.දබරැල්ල මහ විදුහල අසල සිට කැන්දකැටිය හරහා රත්මල්වල දක්වා ප‍්‍රධාන මාර්ගය කිලෝමීටර් 2 1/2ක පමණ දුරකි.මෙකී මාර්ගය මීට අවුරුදු 20කට පමණ පෙර තාර දමා සකස් කර තිබුණත් දැනට ඒ මාර්ගය අබලන් වී වළවල් සෑදීමෙන් වර්ෂා කාලයට ජලයෙන් යටවීම නිසා ප‍්‍රදේශවාසීන්ට හා වාහන ගමනාගමනයට විශාල බාධාවක්ව පවතී.අගුණකොලපැලැස්ස ප‍්‍රාදේශීය සභාව මේ මාර්ගයේ අබලන් තත්ත්වය ගැන අවධානය යොමුකර නැත.තංගල්ල ඩිපෝවෙන් මෙකී මාර්ගයේ ධාවනයට යොදවා තිබූ ශ‍්‍රී ලංගම බස්රථය ද මාර්ගයේ අබලන් තත්ත්වය නිසා නතරකර දමා දැනට කාලයක් ගතවී ඇත. මේ මාර්ගය නිසි පරිදි ප‍්‍රතිසංස්කරණය කිරීමෙන් උස්වැව - කයිලවැල්පෝටාව - රත්මල්වල – කදුරුගස්ආර – ඇඹිලිපිටිය – කුට්ටිගල – අඟුණකොළපැලැස්ස ප‍්‍රදේශවලට ගමන් කරන ජනතාවට හා විශාල වාහන සංඛ්‍යාවකට සෙතක් සැලසෙනු නොඅනුමානය.මාර්ගයේ ධාවනයට යොදවා ඇති පෞද්ගලික බස්රථ දෙකද මාර්ගයේ අබලන් තත්ත්වය නිසා නිතරම අබලන් වන බැවින් ප‍්‍රදේශයේ ජනතාව ඉතා අසීරුවට පත්ව සිටිති.මෙකී මාර්ගය දකුණු පළාත් සභා මාර්ග සංවර්ධන අධිකාරියට පවරාගෙන ඉතා ඉක්මනින් සාදා දෙන ලෙස ප‍්‍රදේශවාසීහු අදාළ බලධාරීන්ගෙන් ඉල්ලා සිටිති.ජේ.හෙට්ටිආරච්චි කැන්දකැටිය  මෙයට වසර 40 කට 50 කට පෙර මෙරට මදුරු මර්දනය සඳහා රජයෙන් සේවයේ යොදවා සිටි මදුරු තෙල් මහත්වරුන් මැලේරියා මහත්වරුන් නොහොත් මැලේරියා ඕවර්සියර්වරුන් දැන් දකින්නට නැත.මැලේරියාව මේ රටේ අසරණ ජීවිත බිලි ගනිද්දී එම රෝගය මර්දනය කිරීමට දිවා රාති‍්‍ර අතු පැලෙන් පැලට, නිවසින් නිවසට, වීදියෙන් වීදියට, ගමින් ගමට, ගොස් මදුරුවන් බෝ වන ස්ථාන සොයා බලා ඒවා විනාශ කිරීමට කටයුතු කළ හා අපට උපදෙස් දුන් එම මහත්වරු අපේ නිවසට පැමිණ උණ රෝගයෙන් පෙළෙන අපේ දරුවන්ගෙන් හා නිවසේ සිටින සියලු දෙනාගෙන් ලේ පරීක්ෂා කර බලා එම මොහොතේ ම බෙහෙත් ලබා දී අවශ්‍ය විටක අපේ පැල්පත් වලට මදුරු තෙල් ඉස අවට දියකඩිතිවලට කළුතෙල් දැමීමට හෝ එම දිය කඩිති වසා දැමීමට උපදෙස් දුන්හ.ඩෙංගු සමඟ මදුරුවන්ගෙන් හට ගන්නා රෝග මර්දනයට ඒ මහත්වරුන්ගේ සේවය අප දන්නා තරමින් දැන් අත්‍යවශ්‍යම යුගයකි. ඒ මහත්වරුන් පැමිණෙන තෙක් එදා අපි මඟ බලා සිටියෙමු.මහජනතාව සමඟ සුහදශීලීව කටයුතු කළ ඒ මහත්වරුන් නිසා එදා මැලේරියා රෝගය මර්දනය කළ හැකි වූ අතර මදුරුවන්ගේ විනාශය ද අඛණ්ඩව සිදු විය. ඒ මහත්වරු දින 15 කට හෝ 30 කට වරක් අපේ නිවෙසට පැමිණි අතර ඔහුගේ පැමිණි බව තහවුරු කිරීමටත් නිවසේ උණ රෝගීන් පිළිබඳව සටහන් තැබීමටත් එදා සෑම නිවෙසකම ගෘහ මූලික පතක් තිබුණි.එම ගෘහමූලික පත අපේ පදිංචිය තහවුරු කිරීමට ග‍්‍රාම නිලධාරි සහතිකයටත් වඩා වැදගත් විය. අධිකරණය පවා මේ ගෘහමූලික පත පිළි ගත්තේ එම නිලධාරියා මසකට වරක් අපේ නිවසට පැමිණෙන විට අප පදිංචිව සිටි බව තහවුරු වීම නිසා ය.ඔහු නොවරදවාම නියමිත දිනට අපේ නිවෙසට ආවේ ය. සුහදශීලීව පැමිණි ඔහු දුන් උපදෙස් අනුව මදුරුවන් බෝ වන ස්ථාන විනාශ කිරීමට අපි කටයුතු කළෙමු. ඒ සඳහා එදා නීතියක් තිබුණේ නැත.නීතියට වඩා සුහදශීලී රජයේ සේවකයකු වෙත දක්වන ගෞරවනීය සැලකිල්ල ගම්මානයේ අහිංසක මිනිසුන් මේ මැලේරියා මහත්තයාට දැක්වීම ඊට හේතුවයි.අවුරුද්දේ දින 365 පුරාම මේ නිලධාරියා රාජකාරි කළේ ය. ගමේ ආසන්න තැනක ඔහු පදිංචිව සිටියේය. ඒ නිසා ම රාති‍්‍ර හෝ දවල් කාලයේ උණ රෝගය වැළඳුණේ නම් ඔහු ගාවට ගොස් බෙහෙත් පෙති ටිකක් ලබා ගැනීමට අපිට හැකි විය.ඔහු එම රාජකාරිය කළේ ඉතා සතුටින් බව අපිට වැටහුණේ ය. වර්ෂා කාලයේ හෝ මදුරුවන් සිටිනා කාලයට පමණක් මේ ඩෙංගු මර්දනය කි‍්‍රයාත්මක නොවී පැය 24 පුරා ම මේ පිළිබඳව සමස්ත ජනතාවම අවදියෙන් සිටිය යුතු ය.ඒ සඳහා රජයෙන් පත් කරන ලද නිලධාරියකු මහජනතාව සමඟ සම්බන්ධව කටයුතු කළ යුතු ය. ඒ රාජකාරිය එදා මැලේරියා මහත්මයාගෙන් සිදුවූ නිසා ලෝකයේ ම වසංගතයක් වූ කැලෑ උණ නොහොත් මැලේරියා රෝගය අද වනවිට මර්දනය කිරීමට හැකි විය. එය දේව හාස්කමකින් සිදුවූ කි‍්‍රයාවක් නොවන බව වගකිවයුත්තන් දන්නේ නැත.මැලේරියා මහත්මයාට දැන් මොකද වුණේ? ඔහුගේ රාජකාරිය ගම් වලට නොලැබීම නිසා අද ඩෙංගු වැනි මදුරුවන්ගෙන් හට ගන්නා රෝගවලින් අපි පීඩාවට පත් වී සිටින්නෙමු. එබැවින් මේ පිළිබඳව ඉතා කඩිනමින් අවධානය යොමු කර දවසේ පැය 24 පුරා ම වර්ෂයේ දින 365 පුරා ම මැලේරියා මහත්වරුන්ගේ සේවාව ලබා දීමට අවශ්‍ය කටයුතු කරන්නේ නම් මේ මදුරුවන්ගේ හට ගන්නා රෝග ඉතා කඩිනමින් මැලේරියා රෝගය මෙන් අවසන් කිරීමට හැකියාව ලැබෙනු ඇත.ඩී.එම්. අබේකෝන් බණ්ඩා බිබිල  වර්තමානයේ විදුලිබලය නිෂ්පාදනයේදී ඉන්ධන සඳහා අතිවිශාල මුදලක් අපට වැය කිරීමට සිදුවන බැවින් විදුලිය පිරිමැසීම ඉතා වැදගත් ය.අප රටේ මං මාවත්වල දැල්වෙන විදුලි බුබුළු විශාල ප‍්‍රමාණයකි. ඒවා එළිවෙනතුරු දැල්වෙන බැවින් විශාල විදුලියක් වැයවේ.එබැවින් විදුලිබල මණ්ඩලය අතුරුමාර්ගවල සහ රාති‍්‍රයට විදුලිය එතරම් අවශ්‍ය නොවන ගම්බද ප‍්‍රදේශ සඳහා චලනයන්ට සංවේදී වන විදුලි බුබුළු යොදා ගන්නේ නම් ඉතා විශාල විදුලිය ප‍්‍රමාණයක් පිරිමසා ගත හැකි ය. ඊට අමතරව ඇතැම් නිවාසවල පිටත සඳහා යෙදීමට ද මේ බල්බ ඉතා සුදුසුය.එබඳු විදුලි බුබුළු දැනට වෙළෙඳ පොළේ ඇති බැවින් ඒවා වැඩි දියුණු කර මං මාවත් සහ නිවාසවලට යොදා ගන්නේ නම් මාසිකව විදුලිබල මණ්ඩලයට විශාල මුදලක් ඉතිරි කරගත හැකිවනු ඇත.ප‍්‍රදීප් සමරසිංහ නුගේගොඩ  බේරුවල සහ මතුගම මැතිවරණ කොට්ඨාසයන්ට මායිම්ව පිහිටි හල්කඳවිල ගාලු පාර සහ දර්ගා නගරය හැරුණු විට බේරුවල මැතිවරණ කොට්ඨාසයේ ගමට වන්නට ඇති එකම වෙළෙඳපොළයි.දීර්ඝ කාලයක සිට පැවත එන හල්කඳවිල කඩපොල මේ වන විට කි.මී. එකකටත් වැඩි දුරක් එක දිගට විසිර පවත්නා කුඩා වෙළෙඳ නගරයකි.මතුගම කළුතර සහ අලුත්ගම යන ප‍්‍රධාන වෙළෙඳ නගර තුනටම එක හා සමාන දුරක් ඇති හල්කඳවිල මංසන්ධිය ඉහත කී නගර තුන කරා දිවෙන පොදු ගමනාගමන සේවයක හා පළාත් සභා මාර්ග දෙකක් මුණගැසෙන කේන්ද්‍රස්ථානයක් ද වේ.ජන ජීවිතය හා අදාළ පහසුකම් අවම වුවද අදටත් ජනාකීර්ණ දිනෙන් දින දියුණුව කරා පිය නඟන පන්සල, පල්ලියට අමතරව මහා විද්‍යාලය, තැපැල් කාර්යාලය, ග‍්‍රාමීය බැංකුව, සණස බැංකුව, ගොවිජන කේන්ද්‍රය, පෙහෙකම්හල, යන රාජ්‍ය හා රාජ්‍ය නොවන ආයතන රැසකින් යුත් සුන්දර ගම් පියසකි.ග‍්‍රාමසේවා වසම් දහයකට නොඅඩු පෙදෙසක පැරණි ගම්මානවලට අමතරව, පසුකාලයේ ඉදිවූ, උදාකළ, වැඩි දියුණු කළ සහ සුනාමි ගම්මාන කිහිපයක ජනතාවගේ එදිනෙදා සේවා සපයන හල්කඳවිල කුඩා වෙළෙඳපොළ ක‍්‍රමවත්ව වැඩි දියුණු කර සංවර්ධනය කර ජනතාවට වඩාත් ඵලදායී සේවාවක් ලබාදීමට හැකිවන සේ හල්කඳවිල උප නගරයක් ලෙස සංවර්ධනය කළ යුතුය.මීට අදාළ නිලධාරීන්ගේ අවධානය යොමුවේවා.පියසේන උදටියාවල හල්කඳවිල  මාර්ග අංක 107-260-274-275 යන බස්රථ ධාවනය සිදුවන්නේ ද ඇලකන්ද නගරය හරහාය. මෙම නගරයේ මහ පරිමාන ආයතන මෙන්ම සුළු හා මධ්‍යම ප‍්‍රමාණයේ ආනයන අපනයන කර්මාන්තශාලා වැඩ බිම් බොහොමයක් ද ඇත.මේ මාර්ගයේ කන්ටේනර් ට‍්‍රක් රථ වැනි බර වාහන ගමන් කිරීම සුලබය. එනිසා ඇලකන්ද මංසංධියෙන් හැමිල්ටන් ඇළ හරහා බෝපිටිය මාර්ගයට පිවිසෙන තැන මෙවැනි බර වාහන නිසා නිරතුරු අවහිර වීම් සිදුවන බව පෙනේ.අ.ද. සුනිල් - හැඳල වත්තල</content>
  </post><post>
    <category>NEWSPAPER</category>
    <date>
      <year>2009</year>
      <month>08</month>
      <day>02</day>
    </date>
    <link>http://www.silumina.lk/2009/08/02/_art.asp?fn=af0908025</link>
    <topic>දිනපොතේ හෝඩුවවා</topic>
    <author>කීර්ති මෙන්ඩිස්</author>
    <content>ඇයි මේ ලස්සන සමනළු නේ!පාසල් සිසුන්ට ජංගම දුරකතන කුමට ද?ඉංගිරිසි පාලන සමයේ මුල්ම දළදා පෙරහරයුද ජයග‍්‍රහණයෙන් පසු පැවැත්වෙන ප‍්‍රථම මඩු මංගල්‍යයමීමන පිටුවහල් කළේ ඇයිජනමත පිටුවදිනපොතේ හෝඩුවවාඌවේ අපි හිතන හැටිකිරිබත් උයපු දවසකයි මහත්තයා මැරුණේඒඉකුත් දහසය වැනිදා උදෑසනයි. එක දිගට නාද වූ දුරකථනයේ එහා කෙළවරින් ලැබුණු තොරතුරකින් කාගේත් සිතේ ඇතිවූයේ කිසියම් සැකයකි.”සර්... වෙළේ කුඹුරේ... කව්දෝ ගෑනු කෙනෙක් මරා දාලා...”බලංගොඩ පොලිසියේ සිට වෙලේ කුඹුරට කිලෝ මීටර දොළහකි. අපරාධ විමර්ශන අංශය බාර ස්ථානාධිපතිවරයා වහා ලක ලෑස්ති වී වෙළේ කුඹුරට ගියේ තවත් නිලධාරින් දෙතුන් දෙනකු ද සමඟිනි. කාන්තා සිරුර වට කරගෙන සිටි පිරිස එතැනින් ඉවත් කළ නිලධාරිහු ඇය කාගේ කව්දැයි හඳුනා ගැනීමට එතැන සිටිවුන්ගෙන් තොරතුරු විමසූහ. එහෙත් තොරතුරක් දැනගත නොහැකිවිණි. අවසානයේ නාඳුනන සිරුරක් ලෙස ඇගේ දේහය බලංගොඩ රෝහල් මෘත ශරීරාගාරයේ තැන්පත් කෙරිණි.දහනව වැනිදාට උදාවිය. නාඳුනන කාන්තාවගේ සිරුර හඳුනාගැනීම සඳහා පුද්ගලයකු මෘත ශරීරාගාරයට පැමිණියේය. ඔහු හමුදා සෙබළෙකි. ඔහු නිවාඩුවට ගෙදර පැමිණ සිටියේය.මෘතශරීරාගාරයේ ඇති කාන්තා සිරුර තම බිරියගේ බව ද ඔහු පොලිසියට ප‍්‍රකාශ කළේය. අවසානයේ සිරුර පිළිබඳ පශ්චාත් මරණ පරීක්‍ෂණය පැවැති අතර එහිදී නිගමනය වූයේ ඇයට පහරදී ගෙල මිරිකා මරා දමා ඇති බවය.පොලිසියට ඇගේ ඝාතනය ප‍්‍රහේළිකාවක් විය. ඝාතනය සිදු කළේ කව්දැයි සෙවීම මහත් ප‍්‍රශ්නයක් වූයේය. මරා දැමූ ඇය ඒ වන විටත් ගැබිණියකව සිටියාය.සිද්ධිය වහාම සහකාර පොලිස් අධිකාරි ආනන්ද සමරසේකර මහතා වෙත දැනුම් දුන්නේය. ඔහුගේ උපදෙස් මත පරීක්‍ෂණ ඇරැඹුණේය. අපරාධ විමර්ශන අංශය බාර ස්ථානාධිපති ධර්මරත්න පරීක්‍ෂණ සියතට ගෙන තිබුණේය.කිසිම හෝඩුවාවක් අපට තිබුණේ නැහැ... අන්තිමේදි එම කාන්තාවගේ ගෙදරට ගියා. අම්මාගෙන් ප‍්‍රශ්න කළා.. අම්මා කිව්වා.. “එයාට ටැලිෆෝන් කෝල් එනවා... මහත්තයා කතා කරනකොට හොඳට කතා කරනවා.. තවත් වෙලාවකට කතා කරනකොට මම ළඟට එනවට ආස නැහැ.. මම ඇහැව්වාම ඒ කව්ද කියලා.. ඒ මහත්තයගෙ යාළුවෙක් කියලා කියනවා..”අන්තිමට කතා කරපු දවසෙත් මම කතාව අහගෙන හිටියා. දුව කියනවා ඇහුණා. බැංකුවෙන් අරගෙන හෙට කොහොම හරි එනවා කියලා...”ධර්මරත්න මහතා සියල්ල අවධානයට ගත්තේය. අනතුරුව ඇගේ කාමරයේ වූ ඇඳුම් සියල්ල පරික්‍ෂා කළේය. ඒ කිසියම් හෝ හෝඩුවාවක් ලබා ගන්නටය.”මේ මොකක්ද...”ඔහුට හමුවුණේ ඇඳුම් අතර සඟවා තිබූ 2007 වසරේ දිනපොතකි. එහි පිටු පෙරළුෑ ඔහු ඇය ලියා තිබූ දෑ ගැන අවධානය යොමු කළේය.”අද විශේෂ කෙනෙක් හම්බවුණා” ඇය එක් දිනයක එසේ ලියා තිබුණාය. එසේ නම් ඔහු කව්ද? උප පොලිස් පරීක්‍ෂකවරයාට කිසියම් හෝඩුවාවක් හසුවිය. දිනපොත පැත්තක තැබූ ඔහු අල්මාරිය තවත් ඇවිස්සුවේය. ඇඳුම් අතර සඟවා තිබූ කළු සුදු ඡායාරූපයක් ඔහු අතට පත්විය. ”කවුද මේ...?” පොලිසියට ගිය උප පොලිස් පරීක්‍ෂකවරයා ඡායාරූපයේ සිටින පුද්ගලයා කව්දැයි හඳුනාගැනීමට සිය මිතුරන් ගෙන් හා ඔත්තුකරුවන්ගෙන් ද විමසීය. ඒ අතරතුර මරණකාරියගේ මව කී කතාවත් ඔහුට සිහිපත් විය. ”බැංකුවෙන් අරගෙන හෙට කොහොම හරි එනවා...”ඔහු හීන් සීරුවේ නගරයේ තිබූ බැංකු දෙක තුනකට ගියේය. දහසය වැනිදා ඇය බැංකුවට පැමිණියේ දැයි සැක හැර දැන ගැනීම ඔහුගේ අදිටන විය. එය සාර්ථක විය. බැංකු කැමරාවේ පවා ඇය මුදල් ලබා ගන්නා අයුරු සටහන්ව තිබුණේය. ඒ අනුව ඇය රුපියල් පන්දහසක් ගිනුමෙන් ලබාගෙන ඇත.”එහෙනම් ඒකත් හරි.. එහෙනම් මෙයා සල්ලි අරගෙන කොහෝ හරි ගිහින් තියෙනවා”සමහරවිට ඡායාරූපයේ සිටි මෑන් මීට සම්බන්ධ ඇති..සහකාර පොලිස් අධිකාරි ආනන්ද සමරසේකරඅපරාධ විමර්ශන අංශය භාර ස්ථානාධිපති ධර්මරත්නකෙසේ හෝ ඡායාරූපය හිමි කෙනා හඳුනාගැනීම ධර්මරත්නගේ දැඩි උත්සාහය විය. අවසානයේ ඔහු බස් නැවතුමට ගියේය. හීන් සීරුවේ ඡායාරූපය බස් සේවකයන්ට පෙන්වමින් ඔහු හඳුනනවාදැයි කිහිප දෙනකුගෙන්ම විමසුවේය. දෙතුන් දෙනෙකුගෙන් විමසන විට එකෙක් මොහොතක් ඒ දෙස බලා සිටියේය.”ඔව් සර් මං මෙයා දන්නවා... මිනිහා කලින් වෑන් එකක ගෝලයෙක්...”ධර්මරත්නගේ කට කොනක සිනහවක් මතු විය.”රයිට්... මිනිහ කොහේද ඉන්නේ..”සියල්ල සොයා ගැනීමට ධර්මරත්නට වැඩිවේලාවක් ගත නොවීය. පොලිසිය ඔහු සොයා යනවිටත් ඔහු නගරයට එක්කට සූදානමින් සිටියේය.”දන්නවා ඇතිනේ අපි ආවේ මොකදට කියලා.. පොලිසියට ගිහින් ඇත්තම කියමු නේද...”එක් දරු මවකගේ ඝාතනය සම්බන්ධයෙන් පොලිසියට ගෙනා සැකකරු අවසානයේ එහි සුලමුල හෙළි කළේය.”තමුසෙගෙ ෆොටෝ එක ඒ කෙල්ල අතට ගියේ කොහොමද”ඔහු මදක් කරබාගෙන සිටියේ ඊට පිළිතුරක් නොදෙන්නටය.. ඒත් පොලිසිය ඔහුට එසේ වැඩිවේලාවක් සිටීමට ඉඩ දුන්නේ නැත.”එදා එයා මට හම්බවුණු වෙලාවේ.. මගේ ඩ‍්‍රයිවින් ලයිසන් එකට ගත්ත ෆොටෝ එක අරගෙන පර්ස් එකේ දාගෙන තිබුණා.. ඒක තමයි ඔය..””එහෙනම් දන්නවනේ.. ඒ කෙල්ලට මොකද වුණේ කියලා. ඇත්තම කියනවා නම් හොඳයි.”පොලිසිය ඔහුට තදින් කීවේය. අවසානයේ ඔහු තම කතාව කීවේ මෙසේය.ඇය ඔහු මුල්වරට හමුවී ඇත්තේ බලංගොඩ බස් නැවතුම් පොළේදීය.”මම බස් ස්ටෑන්ඩ් එකේ රූපවාහිනිය බල බල හිටියා. ඔය ගෑණු ළමයා මාත් එක්ක හිනාවුණා. මමත් හිනාවුණා. එදා මම මගේ ටැලිෆෝන් එකේ අංකය දුන්නා. එදා අපි කතා කළා.දෙන්නා අතර දුරකථන සංවාද ඇති වූයේ ඉන් අනතුරුවය. ඇය ඔහුට පවසා ඇත්තේ අය විවාහ නොවූ තරුණියක බවය. ඒත් ඇයට ඒ වනවිට තුන් හැවිරිදි දරුවෙක් ද සිටියේය. ඔහු ද කීවේ තමා ද විවාහ නොවූ අයකු බවකි.දුරකථන කතාබහ සීමා බැමි කොටු ඉක්මවා ගියේය.”මෙතන කතා කරන්න බැහැ ගමේ අය එනවා. කොහේට හරි ගිහින් කතා කරමු..”දෙදෙනා නතර වූයේ නගරයට නුදුරු තානායමයකය.කාලය මෙසේ ගෙවී ගියේය. ඒ වන විටත් ඇය පටලැවී සිටි තහනම් පෙම මෝරා තිබිණි. ඒ තවත් එවන් දිනයකි.”ඔයා දන්නවද.. ඔයා තාත්තා කෙනෙක් වෙන්න යනවා...””ඇත්තද මම දැන් මොකද කරන්න ඕන..””ළමයා නැති කරන්න ඕන.. තැනක් තියෙනවද බලන්න..””කෝකටත් ඔයා එන්න හම්බවෙලා කතා කරමු..”ඒ අනුව ඔවුහු බලංගොඩ දොස්තර මහත්තයෙක් මුණ ගැසීමට ගියහ. වෛද්‍යවරයා ඇගේ මුත‍්‍රා පරීක්‍ෂණයක් කළේය.”දැන් නම් කරන්න බැහැ” වෛද්‍යවරයා කීවේය.එදා සිට ඇගේ අවශ්‍යතාවය වූයේ දරු ගැබ නැතිකර ගැනීමය. ඒ සඳහා ඇය කොළඹ ද ගියාය. ඔහු ද දන්නා කියන තැනක් සෙව්වේය. ඒත් ඒ කිසි දෙයකින් ඔවුන්ට සුබදායී පිළිතුරක් නොලැබිණි. දරු ගැබ මාස තුන ද ඉක්මවා තිබීම ඊට හේතුව විය.මේ මීට මාස දෙකකට කලින් තවත් එවන් දිනයකි.“එදා එයා මට හම්බ වුණා. මට කිව්වා එයා බැඳලා ඉන්නේ... හමුදාවේ කෙනෙක් කියලා... මං කිව්වා ඇයි මට කලින් කිව්වේ නැත්තේ... මං ඔයා ගැන බලාපොරොත්තු තියාගෙනයි හිටියේ...” කියලා.කාලය කෙමෙන් ගෙවි ගිය ද දෙදෙනාගේ මුණගැසීම සුපුරුදු පරිදි සිදුවිය. දුරකථන සංවාද ඕනැතරම් විය.ඇය ඔහු අවසන් වරට හමුවූයේ ඉකුත් දහසය වැනිදාය. ඒ බලන්ගොඩ බස් නැවතුම ළඟදීය.“මම දරුවට පණුබේත් ගන්න යනව කියලයි ආවේ...” ඇය කීවාය.ඔව්හු දවාලට එකට බත් කෑහ. පසුදා දෙදෙනා එක තැනක තනි වූහ.“හෙට අනිද්දා මහත්තයා එනවා... මොනව කරයි ද දන්නේ නැහැ... ඔයාලා ගේ ගෙදර යන්නත් බැහැනේ ඔයාලාගේ අම්මලා ළමයාත් එක්ක මාව බාර ගනිවීද දන්නෙත් නැහැ... ඒත් මට ළමයා දාලා යන්නත් බැහැ...” ඇය ඔහුට කීවාය. ඔහු ප‍්‍රශ්න ගණනාවකට මැදි විය. ඔහුගේ හිස ගිනිගත්තාක් මෙන් විය.“ඒ වෙලාවේ මට හිතුණා සර්... එයත් මරලා දාලා මාත් මැරෙන්න ඕනැ කියලා...”ඒ වන විටත් හවස පහට ද ආසන්නව තිබුණේය.“අදම මොනවා හරි කරන්න ඕනෑ... කියලා මට හිතුණා සර්... එතන තිබුණු කඩයකින් අත්වලට දාන නිල්පාට ග්ලවුස් දෙකක් ගත්තා... ග්ලවුස් දෙක සාක්කුවේ දාගෙන මම බස් නැවතුම් පොළට ගියා... මම කිව්ව එයාට ගෙදර යමු කියලා... එහෙම කියලා වේවැල්වත්තට හවස 6.30 ට පිටත් වෙන බස්එකට ගිහින් නැග්ගා... බස් එකෙන් ඇල්ලවත්ත පන්සල ළඟට ගියා... ටිකට් ගත්තෙත් මම... එකක් රුපියල් දහහතරයි... පන්සල ළඟින් පහළට වෙලේ කුඹුර පැත්තට ගියා...”වෙලේ කුඹුර දැඩි පාළු බවක් ඉසිලීය. පටු පාර දිගේ දෙදෙනාම ඉදිරියට ගියහ. ඇය සිතුවේ තම අනියම් පෙම්වතා ඇය ඔහුගේ නිවෙසට කැඳවා යන බවකි.“ඔයාලාගේ අම්මා මට බනිවීද දන්නෙ නැහැ නේද...”“නැහැ එහෙම මුකුත් කියන එකක් නැහැ”“තවත් දුර ද අනේ...”“තව ටිකයි... ඔහොම ඉස්සරවෙලා යමු...”ඔව්හු තව ටික දුරක් ඉදිරියට ගියේය. ඒ වන විටත් ඔහුගේ සිතේ වූයේ වෙනත් සිතුවිල්ලකි. ඔහු සාක්කුවේ තිබූ අත්මේස් ජෝඩුව රැගෙන දෑතට දමාගන්නට සැරසුණේය.“ඔය මොනාද කරන්නේ...”“නැනැ මම නිකම් දාලා බැලුවා...”ඔහුගේ දෑතින් ඇගේ ගෙල සිරවී ගියේ නිමේෂයකිනි.“අනේ අයියේ... මාව මරන්න එපා...”ඇය අවසන් වරට එලෙස කීවාය. ඒත් ඔහුගේ දෑත් අත් හැරුණේ ඇගේ ගෙල කඩා වැටීමෙන් ද අනතුරුවය. සියල්ල එසේ නිමාවිය.ඔහු ටික වේලාවක් ඇය දෙස බලා සිටියේය. ඇගේ උරහිස් දෙකෙන් අල්ලා ඇදගෙන ගොස් සිරුර තේවත්ත පහළ ළඳු කැලෑව අයිනට දැමීය. ඒ වන විටත් ඔහුගේ සෙරෙප්පු කුට්ටම තැන තැන ගැලවී ගොසිනි. එය යළි දෙපයේ දමාගත් ඔහු එතැන තිබු ඇගේ අත්බෑගය විවෘත කොට එහි තිබූ මුදල් රැගෙන එය ද තේ කානුවකට විසී කළේය. ඒ වන විට හතරවටින් අඳුරු වැටී හමාරය. ඔහු සිය නිවෙසට යන්නට පය ඉක්මන් කළේය. එතැන තිබු කඩේ මුදලාලිගෙන් විදුලි පන්දම ද ඉල්ලා ගත්තේ හිතේ තිබු බිය සැක පහ කරන්නටය.“කොළඹ ගියා හදිසියේ මුදලාලි... එන්න ටිකක් රෑ වුණා..”ගෙදර ගිය ඔහුට සුපුරුදු නින්ද නොලැබිණි. සිත බියපත් විය. නිතරම මැවී පෙනුණේ ඇය තමා දෙස දෑස් යොමා බලා සිටින අන්දමය. පොලිසියට හසුවනතුරුම ඔහු ගෙදරට වී දස අතේ කල්පනා කළේ තමා කළ දේ හරි ද වැරදි ද කියාය.තහනම් පෙමක් නිසා ගැබිණියක වූ ඇයගේ ඉරණම මෙසේ විසඳී ගියේය. ඇය පමණක් නොව කුසේ සිටි ලේ කිරිකැටියාට ද මෙලොව දකින්නට වාසනාවක් නොවීය.රත්නපුර කොට්ඨාස බාර ජ්‍යෙෂ්ඨ පොලිස් අධිකාරී කිත්සිරි ගනේගම හා සහකාර පොලිස් අධිකාරී ආනන්ද සමරසේකර යන මහත්වරුන්ගේ අධීක්ෂණය මත බලන්ගොඩ අපරාධ විමර්ශන අංශයේ ස්ථානාධිපති උප පොලිස් පරීක්ෂක ඩබ්ලිව්.පී. ධර්මරත්න ප‍්‍රමුඛ සැරයන්වරුන් වූ පේ‍්‍රමබන්දු (33844), පේ‍්‍රමලාල් (32207), ගුණරත්න (20880), සමරසිංහ (30081) හා කොස්තාපල් සමරසිංහ (30081) යන මහත්වරු පරීක්ෂණවලට එක්වූහ.සැකකරු පොලිසියට දුන් ප‍්‍රකාශ හා පරීක්ෂණ ඇසුරෙන් ලිපිය සකස් විය.කීර්ති මෙන්ඩිස්</content>
  </post><post>
    <category>NEWSPAPER</category>
    <date>
      <year>2009</year>
      <month>08</month>
      <day>02</day>
    </date>
    <link>http://www.silumina.lk/2009/08/02/_art.asp?fn=af0908026</link>
    <topic>ඌවේ අපි හිතන හැටි</topic>
    <author>ඡායාරූප හා සටහන - වජිර උමගිලිය (ඌව වෙල්ලස්ස සමූහ)</author>
    <content>ඇයි මේ ලස්සන සමනළු නේ!පාසල් සිසුන්ට ජංගම දුරකතන කුමට ද?ඉංගිරිසි පාලන සමයේ මුල්ම දළදා පෙරහරයුද ජයග‍්‍රහණයෙන් පසු පැවැත්වෙන ප‍්‍රථම මඩු මංගල්‍යයමීමන පිටුවහල් කළේ ඇයිජනමත පිටුවදිනපොතේ හෝඩුවවාඌවේ අපි හිතන හැටිකිරිබත් උයපු දවසකයි මහත්තයා මැරුණේ2009 ඌව පළාත් සභාවේ පස්වන පළාත් සභාව සඳහා නාම යෝජනා භාර දීමෙන් පසු මන්දගාමී ස්වරූපයෙන් පැවැති මැතිවරණ ප‍්‍රචාරක කටයුතු මේ වන විට උණුසුම් තත්ත්වයට පත්ව ඇත. අපේක්ෂකයින් අතර මේ වන විට මනාප පොරයක් හට ගෙන තිබුණත් ඡන්ද දායකයින් මේ ගැන එතරම් අවධානයක් යොමු කැර ඇති ස්වරූපයක් නොපෙනේ. ඌව පළාත් සභාවේ හිටපු ප‍්‍රධාන අමාත්‍ය ගාමිණි විජිතමුණි සොයිසා මෙවර පළාත් සභා ඡන්දයට ඉදිරිපත් නොවේ. පළාත් සභා අපේක්ෂක ශෂින්ද්‍ර රාජපක්ෂගේ ජයග‍්‍රහණය වෙනුවෙන් කැප වී සිටී. මේ ඔහු පළ කරන අදහස් වලින් සමහරෙකි.ඌව පළාත් සභාවේ හතර වන පළාත් සභාවේ ප‍්‍රධාන අමාත්‍යවරයා වශයෙන් මාගේ පාලන කාලයේ උපරීම සේවාවක් ඉටු කරන්න මම උත්සාහ කළා. මීට පෙර ප‍්‍රධාන ඇමැති වරු තිදෙනකු බදුල්ල දිස්ති‍්‍රක්කය නියෝජනය කළා. හතර වැනි වතාවට එහි වෙනසක් සඳහා මොනරාගල නියෝජනය කළ මට ප‍්‍රධාන අමාත්‍ය ධුරය ලැබුණා.මේ පළාත් සභා ක‍්‍රමය මඟින් ජනතාවට විශාල වැඩ කොටසක් සිදු කරන්න පුළුවන් කොළඹ කේන්ද්‍රිය සංවර්ධනය ගමට ගෙන යනවා නම් බලය ගමට විමධ්‍යගත කළ යුතුයි.මෙහිදී ප‍්‍රාදේශීය දේශපාලනයට බලය වගේම වගකීම ලැබිය යුතුයි වගකීම නොමැතිව බලය පමණක් ප‍්‍රමාණවත් නැහැ.ඌව පළාත් සභාවේ යල් පැන ගිය අදහස් දරන නිලධාරීන් තවම ඉන්නවා වෙනස් වන දේශපාලනය අනුව ඔවුන් වෙනස් වන්නේ නැහැ. විශේෂයෙන්ම පළාතේ සංවර්ධනයට ඔවුනගේ ආකල්ප හා කි‍්‍රයා කලාපය බලපානවා.එක්සත් ජනතා නිදහස් සන්ධානයේ මහ ඇමැති අපේක්ෂක ශෂින්ද්‍ර කුමාර රාජපක්ෂපොරොන්දු දේශපාලනයෙන් මිදී ප‍්‍රතිපත්තිගරුක දේශපාලනයක් සඳහා මම ඌව පළාතට පැමිණියේ අභියෝග ජයග‍්‍රහණය කිරීමේ පළපුරුද්දක් මා සතුව ඇති නිසයි මා හැම විටම ප‍්‍රකාශ කරන්නේ කි‍්‍රයාවට නැංවිය හැකි දේ ගැන පමණයි. මට දේශපාලනය පිළිබඳව හොඳ අත්දැකීම් තිබෙනවා. ඌව පළාතේ සංවර්ධනය පසුපසට ගොස් ඇති බව විවිධ මානවලින් පැහැදිලි වෙනවා. මේ සඳහා විධිමත් සැලැස්මක් සමඟ පළාතේ සංවර්ධනය ආරම්භ කළ යුතුයි.සැබවින්ම මගේ නායකත්වයෙන් ඌව පළාතේ වෙනසක් ඇති කිරීම කෙරෙහි ජනතාව බලාපොරොත්තු තබාගෙන සිටිනවා මම මේ දිනවල ඌව පළාත පිළිබඳව විධිමත් අධ්‍යයනයක් කරනවා. හෙට දිනයේදී ඌව පළාතේ එම වෙනස ඇති කිරීමට උපයෝගී කරගන්නෙමි.1918 අධිරාජ්‍ය විරෝධි සටන මෙහෙයවූයේ වීරෝදාර වෙල්ලස්සේ ජනතාව, රට ජාතිය වෙනුවෙන් හොඳ තීරණ ගත් කවදත් රටට ආදරය කළ ජනතාවක් මොනරාගල දිස්ති‍්‍රක්කයේ ජනතාව ජීවත් වෙන්නේ දුෂ්කරතා මැදයි. මහින්ද චින්තනය මේ රටේ කි‍්‍රයාත්මක කිරීම සියලු පාර්ශ්වයන්ගේ වගකීමයි. සංවර්ධන ඉලක්ක කරා රට මෙහෙයවන්න රටට ආදරය කරන හැම දෙනාම උරදිය යුතුයි.ලියදිපිටියේ ආර්.එම්. සුගතපාල විශ‍්‍රාමික ග‍්‍රාම නිලධාරිඅප පාරම්පරික යූඑන්පී හිතවත්තු. නමුත් ගතවූ වසර දෙකක කාලයේ මහින්ද රාජපක්ෂ ජනාධිපතිතුමා ගමේ සංවර්ධනයට විශාල වැඩ කොටසක් කර තිබෙනවා.අනික පාර්ලිමේන්තුව, පළාත් සභාව ප‍්‍රාදේශීය සභාව මේ සියලු ආයතන එකම පක්ෂයක බලය අයත්ව තිබීමෙන් හොඳ සේවාවක් ඉටුවනවා.ඉදිරියට රට පාලනය කළ හැකි දක්ෂ නායකයකු එජාපයේ නැහැ. දැනට පක්ෂයේ විවිධ ගැටුම්. තව දුරටත් එජාපයේ හිටියොත් කිසි ප‍්‍රයෝජනයක් නැහැ. එජාපයේ වැඩි දෙනෙක් නායකයින් පක්ෂය හැර ගොස් ජනාධිපතිතුමාට සහාය ලබා දෙනවා.ලියදිපිටිය ගමේ එජාප සාමාජිකයන් සියලු දෙනාම මෙවර ඌව පළාත් සභාව ජයග‍්‍රහණය කිරීමට සහාය ලබා දෙනවා. සොරණාතොට ආර්.එම්. ලොකු මැණිකාදැන් බිය සැක නැතිව ජීවත් වෙන්න පුළුවන් පසුබිමක් තියෙනවා රට කෑලිවලට කඩන්න ගිය අවස්ථාව මග හැරුණා. මම පරම්පරාවෙන් එජාපයට ඡන්දය දුන්නේ මෙවර සන්ධායට ඡන්දය දෙන්න තීරණය කරගෙනයි ඉන්නේ.රටට ආදරය කරන මවක් වශයෙන් මම ඒ දේ කළ යුතුයි. ඉදිරියට නැවත එජාප රජයක් බලයට එන්නේ නැහැ. ඔවුන් රටට බරපතළ හානි වන ආකාරයෙන් කටයුතු කළා. අම්මා කෙනෙක් වශයෙන් ඒවා අනුමත කරන්න බැහැ.අපේ ගොවිතැන් වලට පොහොර සහනාධාරය ලබා දෙන්න ජනාධිපතිතුමා විශාල උත්සාහයක් ගත්තා. මීට පෙර සිටි අය මේ ගැන කතා කළා විතරයි. යුද්ධය අවසන් දැන් රට හදන යුගයට අපි හැමෝම උදව් කරන්න ඕනේ.රනිල් මහත්තයා අගමැති වූ කාලයේ කම්කරු රස්සාවක්වත් දෙන්න බැරි වුණා. භාණ්ඩ මිල අඩු වෙනවා නම් හොඳයි. අපි වෙනුවෙන් ජ්‍යෙෂ්ඨ පුරවැසි සමාජ හදලා සමාජ සේවා වැඩ ගොඩාක් කෙරෙනවා. පී. කොඩිතුවක්කු විශ‍්‍රාමික රජයේ නිලධාරීඑජාප සාමාජිකයකු වන මම 2009 ඌව පළාත් සභාවේ එජනිස ජයග‍්‍රහණය සඳහා එක්වුණා. වසර ගණනාවක් තිස්සේ පැවැති ත‍්‍රස්තවාදය නැති කිරීම සඳහා ජනාධිපතිතුමා නායකත්වය අපේ ගම්වලට විශාල සහනයක් වුණා.ප‍්‍රභාකරන් විනාශ වීමෙන් පසු පවත්වන ප‍්‍රථම මැතිවරණය විශිෂ්ට ලෙස ජයග‍්‍රහණය කරවීම පක්ෂ බේදයකින් තොරව එකට එකතු වෙනවා.මින් පසු කවදාවත් එජාපයට රජයක් පිහිටුවන්න බැහැ. අඩු තරමින් ප‍්‍රාදේශීය සභාවක බලයක් එජාපයට ලබාගන්න බැහැ. ජාතික සවිය ගම නැගුම වැඩ සටහන මඟින් ග‍්‍රාමීය ප‍්‍රදේශවල විශාල සංවර්ධනයක් සිදු කළා.විශ‍්‍රාමික අපගේ වැටුප් වැඩි කළා. රජයේ නිලධාරීන්ට වැඩි පහසුකම් ලබාදී තිබෙනවා. දූෂණය අඩු කරනවානම් අපට මීට වඩා රටේ සංවර්ධනයක් කළ හැකියි. අපේ පළාත සංවර්ධනය වනවානම් අපේ දරුවන්ට හොඳ අනාගතයක් උදාවේවි.පිටපොළ සුභද්‍රා රත්නායක - ගෘහණියක්ගෘහණියක් ලෙස මවක් ලෙස පවුලේ විශාල වගකීමක් පැවරී තිබෙනවා. වසර 30 ක් පැවැති ත‍්‍රස්තවාදය වෙනුවෙන් අපි සියලු දෙනාම විශාල කැපකිරීම් කළා.අත්‍යවශ්‍ය ආහාර ද්‍රව්‍ය මිල අඩු වෙනවානම් ලොකු සහනයක්. අත්‍යවශ්‍ය ආහාර ද්‍රව්‍ය වල මිල අපට සහනයක් ලැබෙන ආකාරයට අඩු වුණොත් හොඳය.ඌව පළාත් සභාවේ ප‍්‍රධාන පක්ෂ තුනේ ම සිටින්නේ එකම කාන්තාවයි. ඇයත් මීට පෙර පළාත් සභාවේ සිටි නිසයි අවස්ථාව ලැබී ඇත්තේ ඇය කාන්තා අමාත්‍යංශය වගකීම දරන ඇමැතිවරියයි.මීට වඩා රටේ පාලන කටයුතු සඳහා කාන්තාවන් සහභාගි කරගන්න ඕනෑ සිරිල් අත්තනායකබදුල්ල උඩබල විද්‍යාලයේ විදුහල්පතිඌව පළාත් සභාවට පාසල් 810 ක් අයිති වෙනවා. පවත්නා ප‍්‍රධාන ගැටලුව අවශ්‍ය ගුරුවරු නොමැතිකමයි. පළාත් සභාව මඟින් අවශ්‍ය ගුරුවරු බඳවාගන්නා නමුත් නිසි ගුරු කළමනාකරණයක් තිබුණේ නැහැ.පළාතට විෂයානුබද්ධ ගුරු හිඟයක් පවතිනවා විශේෂයෙන්ම ඉංගී‍්‍රසි. ගණිත, විද්‍යා සෞන්දර්ය විෂයයන් සඳහා අවශ්‍ය සුදුසුකම් ඇති ගුරුවරු මේ පළාතේ නැහැ. පිට පළාත් වලින් එන ගුරුවරු මෙහි රැඳී සිටින්නේ නැහැ. කුමක් හෝ දේශපාලන සබඳතාවක් ඇති කරගෙන ගුරු මාරුව හදාගෙන යනවා.නිසි ගුරු මාරු ප‍්‍රතිපත්තියක් නොමැතිවීම ඌව පළාතට බැරැරුම් ප‍්‍රශ්නයක්. මේ කෘෂිකාර්මික පළාතක්. වසර මුළුල්ලේම ශිෂ්‍යයන් පාසල් එන්නේ නැහැ. හේන් කාලයට හේනේ වැඩට යනවා. කුඹුරු වැඩ කාලයට කුඹුරු වැඩට යනවා. මේ නිසාම ශිෂ්‍යයන්ගේ අධ්‍යාපනික මට්ටම දුර්වල තත්ත්වයක පවතිනවා විභාග වලින් ළමයින් අසමත් වෙනවා.උසස් අධ්‍යාපනයට ඉදිරිපත් වන ශිෂ්‍යයන් රැකියාවන් සඳහා ගැලපෙන වෘත්තිය දැනුම නැති නිසා ඔවුනට වෘත්තීය අධ්‍යාපනයක් ලබාදීමේ වැඩ සටහනක් ඌව පළාතට වැදගත්. මවුපියන් පාසල සමඟ පවත්වන සම්බන්ධතාව අඩුයි.ගුරු වෘත්තිය සඳහා බඳවා ගත් ඇතැමුන්ගේ දැනුම ප‍්‍රමාණවත් නැති නිසා ඔවුනට කඩිනමින් වෘත්තිය පුහුණුව ලබාදීම වැදගත්. ඌව පළාතට අවශ්‍ය බුද්ධිමතුන් ඒ පළාතෙන්ම බිහිකළ යුතුයි. මේ සඳහා දීර්ඝ කාලීන අධ්‍යාපන ප‍්‍රතිපත්තියක් අවශ්‍ය වෙනවා. ගුරුවරුන් සඳහා පහසුකම් තවදුරටත් සංවර්ධනය විය යුතුයි.ඡායාරූප හා සටහන - වජිර උමගිලිය (ඌව වෙල්ලස්ස සමූහ)</content>
  </post><post>
    <category>NEWSPAPER</category>
    <date>
      <year>2009</year>
      <month>08</month>
      <day>02</day>
    </date>
    <link>http://www.silumina.lk/2009/08/02/_art.asp?fn=af0908027</link>
    <topic>කිරිබත් උයපු දවසකයි මහත්තයා මැරුණේ</topic>
    <author>සටහන – උපාලි සමරසිංහ ඡායා - විමල් කරුණාතිලක</author>
    <content>ඇයි මේ ලස්සන සමනළු නේ!පාසල් සිසුන්ට ජංගම දුරකතන කුමට ද?ඉංගිරිසි පාලන සමයේ මුල්ම දළදා පෙරහරයුද ජයග‍්‍රහණයෙන් පසු පැවැත්වෙන ප‍්‍රථම මඩු මංගල්‍යයමීමන පිටුවහල් කළේ ඇයිජනමත පිටුවදිනපොතේ හෝඩුවවාඌවේ අපි හිතන හැටිකිරිබත් උයපු දවසකයි මහත්තයා මැරුණේමං ආයේ කිරිබත් කෑවේප‍්‍රභාකරන් මරපු දවසේඳුළක අභිමානයක් ඇත්දැයි බොහෝ දෙනෙක් මගෙන් විමසති. ඒත් රට දැය සමය වෙනුවෙන් දිවි දුන් කඳුළේ අභිමානයක් නැතැයි කෙනෙකුට කිව හැකි ද? කඳුළු ගංගා වගුරුවමින් දශක තුනක් තිස්සේ කටුක දුක් අනුභව කරමින් දිවි ගෙවු අපේ රණවිරුවනගේ නෑසියනට ඔවුන් ඒ වෙනුවෙන් හෙළුෑ කඳුළ අද අභිමානයක් වී නැතැයි කාටවත් කිව නොහැකිය.රට දැය වෙනුවෙන් තම ජීවිතය පූජා කළ තවත් පොලිස් අධිකාරිවරයකුගේ බිරිය හමුවීමට මට ප‍්‍රස්තාව ලැබිණ. ඇය යමුනා ධර්මරත්නය. අවංක, නිර්භීත, කාර්යශූර පොලිස් නිලධරයකු වූ නිශ්ශංක ධර්මරත්නගේ බිරිය යමුනා සමඟ කතිකාවෙන් මම ඒ තතු ඔබට කියමි.එකදාස් නවසිය අනු හතේ ඔක්තෝබර් මස 15 වැනිදා හිරු උදාවී හෝරා දෙකක් ගතවන්නට මත්තෙන් මුළු මහත් කොළඹ පුරවරයම සෝ ගඟක ගිලිණ. හරියටම උදේ 7.10 ට පමණ කොළඹ කොටුව ගලදාරි හෝටලයේ රථ ගාල අසලදි මහා හඩින් ත‍්‍රස්තවාදීන්ගේ අධිබලැති වාහන බෝම්බයක් පුපුරා ගියේය.එදා මේ සිද්ධියෙන් මියගිය 18 දෙනෙකු අතරට රහස් පොලිසියේ එවකට සේවය කළ නිශ්ශංක ධර්මරත්න විරුවා ද විය. ඒත් මේ විරුවාගේ මරණය හුදු බෝම්බ පිපිරීමෙන් සිදුවූවක් ලෙස ලඝු කොට සැලකීම වරදකි. ඔහු තම ජීවිතය නොතකා හෝටලයට සිදුවිය හැකිව තිබුණු මීටත් වඩා ව්‍යසනයක් වළකා රට දැයට සමු දුන්නේය. ධර්මරත්න මහතා මිය යන විට ඔවුන්ගේ දරුවනට යම්තම් ගැටවර විය එළඹුණා පමණි.ලොකු දුවට අවුරුදු 19 කි. පොඩි දුවට අවුරුදු 17 කි. එකම පුතා පවුලේ බඩපිස්සාට වයස අවුරුදු 13 කි. අද වන විට වසර 12 ක් ගතවීත් මේ පුතා තාත්තාගේ වියෝවින් කම්පා වී ස්නායු ආබාධයකින් පෙළෙයි. මේ යුද්ධය කෙතරම් විනාශකාරිදැයි අපට සිතෙන්නේ එවිටය.දෙහිඕවිට පදිංචිව සිටි නව යොවුන් තරුණියක වූ යමුනා නිශ්ශංක ධර්මරත්න සාජන්ට්වරයාගේ ඇස ගැසුණේ අවිස්සාවේල්ල පොලිසියට කිසියම් කරුණකට පැමිණි අවස්ථාවේදීය. දෙහිඕවිට ගම් සභාවේ සභාපතිව සිටි මාඝ ජයවර්ධනගේ මේ දුව ගැන සිත් පහළ කළ සාජන්ට් ධර්මරත්න නිතර නිතර යමුනාගේ ගෙදර ගියේය. 1976 දී යමුනා - නිශ්ශංක විවාහ වී එක් කැදැල්ලකට වූයේ ඒ අයුරිනි.විවාහ වන විට සාජන්ට්වරයකු වූ හෙතෙම පොලිසියට හා හා පුරා කියා එක්වූයේ පොලිස් කොස්තාපල්වරයකු වශයෙනි. ගම්පොළ ඇත්ගාල ගමේ උපන් නිශ්ශංක ගම්පොළ මධ්‍ය මහා විදුහලින් අධ්‍යාපනය ලැබ 1967 වසරේදී පොලිස් සේවයට එක් විය.මිය යන විට වයස 52 ක් වූ ඒ මහතා ඉතා කෙටි කලක් තුළ පොලිස් අධිකාරිවරයකු ලෙස අපරාධ පරීක්ෂණ දෙපාර්තමේන්තුව දක්වා ඉහළට නැංගේ අවංක කාර්යශූර නිලධරයකු නිසාය.ලක්දිව නොයෙක් ප‍්‍රදේශවල සේවය කළ ධර්මරත්න වාලච්චේන පොලිස් අධිකාරිවරයා වශයෙන් කටයුතු කරමින් සිටියදි කොටි ත‍්‍රස්තවාදීනගේ ගිනි අවි රැගත් බෝට්ටුවක් පතරොම් තොගයක් ද සමඟ අල්ලා ගැනීමට පවා සමත් වූවෙකි.කොළඹ අපරාධ විමර්ශන මූලස්ථානයේ සහකාර පොලිස් අධිකාරි වශයෙන් ත‍්‍රස්තවාදීන් පිළිබඳව විමර්ශන කටයුතු බාර ප‍්‍රධානියා වශයෙන් හෙතෙම කීර්තිමත් සේවයක් ඉටු කළේය.කොලොන්නාවේ තෙල් ටැංකි ප‍්‍රහාරයදී සැකකරුවන් අත්අඩංගුවට ගැනීම, වැල්ලවත්තේ කොටි අවි ගබඩාව සොයා ගැනීම, කොළඹ නගරයට ඇතුළු වී සිටි කොටි ඔත්තුකරුවන් රැසක් අල්ලා ගැනීම වැනි වික‍්‍රම පෑ ධර්මරත්න මහතා රාජකාරිය පළමු කොට සැලකුවෙකි.නිශ්ශංක ධර්මරත්න“මගේ මහත්තයා ගෙදරදිත් හිටියේ නිතරම රාජකාරිය කරන්න වගේමයි. මටත් දරුවන්ටත් ආදරයෙන් සැලකුවත් ඔහු විශ‍්‍රාම ගියත් පොලිසියක් දාගනියි කියලයි අප කවුරුත් හිතුවෙ. ඒ තරම්ම එයා නීතිගරුකයි. අවංකයි... යමුනා තම සැමියා පිළිබඳ අතීත සැමරුම් යළි එක් කළාය.ඇගේ ළය උස් පහත් වෙයි. වේගයෙන් හුස්ම ගනියි. යළිත් කතා කරයි.“එදා මේ මූසල දවසේ මහත්තයා වෙනදා වගේම ගාලු මුවදොර පිටියට ව්‍යායාම කරන්න යන්න උදයෙන්ම නැගිට්ටා. සමහරදාට මාත් එයාත් එක්ක තනියට ගාලු මුවදොර යනවා. ගිහින් එයාගෙ කාර් එකේ ඉඳන් බලාගෙන ඉන්නවා. නමුත් එදා මට යන්න බැරිව ගියා.‘එහෙනම් මං එක්සයිස් කරලා එනකොට කිරිබත් ටිකක් හදලා තියන්න.’ කියාගෙන මහත්තයා කාරයෙන් පිටත් වුණා. එතකොට වෙලාව උදේ 6.30 ට විතර ඇති. ඊට වැඩි වේලාවක් ගියේ නෑ. මහා ගිගිරුම් හඬක් කොළඹ පැත්තෙන් ඇහුණා. අපි එතකොට හිටියෙ කොම්පඤ්ඤවීදියේ නිල නිවාසවල.”සද්දෙට ලොකු දූත් නින්දෙන් නැඟිට දුවගෙන ඇවිත් ඇහුවා අම්මේ, තාත්තත් ගියා නේද? කියලා. අපි හැමෝම දන්නවා. මෙයා ඒ වගේ සිද්ධියක් වුණොත් එතැනට නොවැරැදීම දුවන බව. ඒකයි අපි කාගේත් හදවත් කලබල වුණෙ. විශාල කලබලයක් අපේ හිත්වල ඇතිවුණා. සිද්ධිය වෙලා පැය ගණනක් යනතුරු මහත්තයා ගැන තොරතුරක් නෑ.පොඩි පුතාට මේක දරාගන්න බැරිවුණා. එයා තාත්තත් එක්ක හුරතලේට ගුලිවෙලා නිදාගන්න කෙනා. පුතාට මේ ගැන වසන් කරන්න මං උත්සාහ ගත්තා. ඒත් පොඩි එකා තාත්තා කෝ කිය කියා ඇඬුවා. අපරාධ පරීක්ෂණ දෙපාර්තමේන්තුවේ නියෝජ්‍ය අධ්‍යක්ෂවරයා ඇතුළු කණ්ඩායමක් ඇවිත් මහත්තයා ගැන විපරම් කළා. ඒ අයත් කලබල වෙලා. මං කෙළින්ම ගියේ රෝගින් අරන් ගිය කොළඹ ඉස්පිරිතාලෙට.ශල්‍යාගාරවල, මෝචරියෙ හැම තැනම මං මහත්තයාව හෙව්වා. මෙයාව කොටි අත්අඩංගුවට වැටුණාද, එතැනම නැතිවුණා ද කියලා නිනව්වක් නෑ. ඒ මදිවට එතැන සම්බුද්ධාලෝක විහාරයෙ ලොකු හාමුදුරුවොත් මේ වෙඩි තැබීම් බෝම්බ ගැසීම්වලින් අපවත් වෙලා. ප‍්‍රහාරයට ආපු ත‍්‍රස්තයෝ කීප දෙනෙක් ලේක්හවුසියටත් රිංගාගෙන කියලා ආරංචි ආවා.හවස් වෙනකම් හෙව්වත් මහත්තයා ගැන හරි තොරතුරක් ලැබුණෙ නෑ. අන්තිමට ඒ සුන්බුන් ඉවත් කරන තැනට මං ගිහින් කීවා මහත්තයා ව්‍යායාම පැත්තකට දාලා මෙතැනට එන්න ඇති. මේ කඩා වැටුණු ගොඩනැගිලි ඉවත් කරන්න. නිසැකවම මහත්තයා මෙතැන ඇති කියලා.සුන්බුන් ඉවත් කරන කොට මහත්තයාගෙ අර ව්‍යායාමෙට දමපු සපත්තුවක් රැඳි පාදයක් හමුවුණා. මට අඬන්න කඳුළු නෑ. පාන්දර ඉඳන්ම අඬලා ඇතුළු හදවත ගිනිගත්තා වගේ. ඒත් මං විලාප තිය තියා ඇඬුවා.‘මහත්තයාගෙ මුහුණ ඔළුව වෙන් වෙලා ගිහින්. මිනියවත් මට හදලා දෙන්ට කියලා මා කෑ ගැහුවා. අපරාදෙ කියන්ඩ බෑ දෙපාර්තමේන්තුව හා අපරාධ පරීක්ෂණ දෙපාර්තමේන්තු නිලධාරීන් මහත්තයාගෙ මිනිය හරිගස්සලා දුන්නා.මහත්තයා කොහොමද මැරුණේ...?මම අසමි.බෝම්බ ලොරිය සම්බුද්ධාලෝක චෙක් පොයින්ට් එක ළඟ කරන සටනෙදි ගිගිරුම් හඬක් ආවාම මහත්තයා ඒ පැත්තට දිව්වා. දුවන කොට බෝම්බ ලොරිය ගලදාරි රථ ගාල පැත්තට අරගෙන හෝටලයට ඇතුළු වෙන්න උත්සාහ දරනවා එයා දැකලා තියෙනවා.ටිකක් එහායින් හිටපු පොලිස් කොස්තාපල්වරයකුගේ ගිනි අවිය තම අනන්‍යතාව පෙන්වා අරගත්තු මහත්තයා බෝම්බ ලොරියෙ රියැදුරුට වෙඩි තියලා.ඒත් ඉලක්කය වැරැදිලා ලොරියේ රෝදයකයි වැදිලා තියෙන්නෙ. එතකොටම බෝම්බ ලොරිය පිපිරුණාලු. මහත්තයා එහෙම නොකළානම් ඊට වඩා විනාශයක් සිද්ධ වෙන්න තිබුණු බව බේරුණු තුවාල ලබපු අයගෙන් දැනගන්ඩ ලැබුණා.මේවා හිතළු නොවේ. පස්සෙ ඒ සිද්ධි ඒ විදියටම පත්තරවලත් වාර්තා වුණා... නෙත රැඳි කඳුළක් සඟවා ගනිමින් ඇය කීවාය.එදා මහත්තයාට කිරිබත් කන්ට හදලා බලන් හිටපු මං දින ගණනාවක් වැලහින්නක් වගේ හැඬුවා. ඒ කිරිබත නැවත උයාගෙන කෑවේ ප‍්‍රභාකරන් මරපු දවසෙ. අපේ ගෙදර එදා මඟුල් ගෙයක් වගේ. ස්නායු ආබාධයෙන් පෙළෙන පුතා එදා මුළු දවසම හිටියෙ හරිම සතුටින්.තාත්තා මිය ගියා කීවම එයාගෙ අසනීපය වැඩිවුණා. අද අවුරුදු 24 ක් වුණත් එයාට මේ අසනීපය සුව වී නෑ.“මහත්තයාට හැම පැය විසිහතරෙම රාජකාරිය. ඒකයි ව්‍යායාමයත් නවත්වලා බෝම්බ ලොරිය නවතන්න වෙනත් කොස්තාපල් කෙනෙකුගේ ගිනිඅවියක් අරන් පැන්නෙ. ඒත් මට අද දුක නෑ. එයා විරුවෙක් හැටියට ඉතිහාස ගත වුණා. රට බේරාගන්ට එයාට පුළුවන් දේ එයා කළා.දරුවන්ගේ අද තත්ත්වය කොහොම ද? ඇගේ කතාවට මඳ විරාමයක් දී මම අසමි.ලොකු දූ බැඳලා. පොඩි දූත් බැඳලා වෙනත් රටකට පදිංචියට ගියා. මේ ඉන්න ප්ලැට් එක මසකට රුපියල් 3000 ගණනේ අවුරුදු 30 ක ගෙවීමේ ක‍්‍රමයට රජය මට ලබා දුන්නා. වන්දි වශයෙන් රුපියල් ලක්ෂ 5 ක් ලබා දුන්නා. ඒක ගෙවලා තමයි මේ ප්ලැට් එක වෙන් කරවා ගත්තෙ.මහත්තයා වෙනුවෙන් මට විශ‍්‍රාම වැටුපක් ලැබෙනවා. ඒත් මගේ පුතා සනීප කරගන්න මට තවම බැරිවුණා. මගෙන් පස්සෙ එයාට යන කලදසාව ගැන මට ඇත්තේ බියක්. ඒත් කොටියාගෙන් රට ගලවා ගත් එක අපට සැනසීමක්.සටහන – උපාලි සමරසිංහ ඡායා - විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2009</year>
      <month>08</month>
      <day>02</day>
    </date>
    <link>http://www.silumina.lk/2009/08/02/_art.asp?fn=as0908021</link>
    <topic>ටොපි කකා පෙරහරේ යන සද්දන්තයෝ</topic>
    <author>සේමාලි කැල්ලපත</author>
    <content>ටොපි කකා පෙරහරේ යන සද්දන්තයෝගුරු සේවයේ රසකතාමිනිත්තුවක කතාවක්එදා සහ අද ඇසළ පෙරහර මංගල්ලයේසිරි අසිරියනෙළුම් විලආහාර බෙදා ගැනීමේ දී අප ස්වයං විනයක් ඇති කර ගත යුතුයිජාතික සමගියට මඟ හදන කතරගම පෙරහරමාර්ගය දුෂ්කරය. ගමන පයින් ය. අපට නුහුරු වුව ද අවට ගම්වාසීනට නම් මේ ගමන හුරු ය. කඳු හෙල් පල්ලම් ඔස්සේ තේ වතු රබර් යාය මැදින් කුඹුරු අතරින් යන ගමනේ වෙහෙසක් නොදැනුණේ කඳු වළල්ල සිප ගෙන හමන සුළඟ සුවදායක නිසා ය. මේ යන ගමනේ අප නෙත ගැටුණේ මඟ දිගට එකම ඉසව්වක් බලා ඇදෙන ගම්වැසියන් ය. ඔවුන් ළමා ළපැටියන් ද පෙරටු කරගෙන ඒ ඇදෙන්නේ කන්දක් පාමුල වූ ස්ථානයකට ය.මෙතැන කෑගල්ල දිස්ති‍්‍රක්කයේ අරණායක ප‍්‍රදේශයේ බතලේගල කඳු පාමුල පිහිටි ගමේ දේවාලයකි. උස් භූමි අතරින් වූ සමතලා බිමක පිහිටි මිල්ලන්ගොඩ පුරාණ පත්තිනි දේවාලය වසර 200 කටත් වඩා පැරැණි බව ගම්මු පවසති. දේවාලයේ වාර්ෂික පෙරහර පැවැත්වෙන දිනය ඒ අවට කුඩා ගම්මානවල ජනයාට සුවිශේෂ ය. අවට ගම්මාන 32 ක පමණ ජනයා සිය දරුවන් ද කැටිව උදෑසන සිට මෙතැනට පැමිණෙන්නේ පෙරහර බලා කියාගෙන පත්තිනි මෑණියන් ගේ පිහිට ආරක්ෂාව ලැබ ගැනීමට ය.මෙහි ජනතාවගෙන් වැඩි දෙනෙකුගේ ජීවනෝපාය වී ගොවිතැන ය. වී අස්වනු හෙළීමෙන් පසු සෑම ගොවිගෙදරකින් ම වී දෝතක් පත්තිනි මෑණියන් සඳහා වෙන් කෙරේ. මේ වී එකතු කර පෙරහර දිනට පෙර දින වී කොටා පිළියෙළ කර ගනී. පෙරහර පැවැත්වෙන දින ඉදෙන අලුත් කිරිබත අනුභව කිරීමට ගම්මු අමතක නොකරති.මිල්ලන්ගොඩ පරම්පරාවට අයත් අලි ඇතුන් පෙරටු කරගෙන පෙරහර ඉතා කුඩා ඉඩකඩක් ඔස්සේ කඳුගැටය නගිමින් තෙවරක් දේවාලය පැදකුණු කොට අවසන් කෙරේ. අනතුරුව පැවැත්වෙන චාරිත‍්‍ර විධි කීපයකින් පසු අලි ඇත්තු දණ බිම ඔබා දේවාලයට වන්දනා මාන කරති.අප රටේ සංස්කෘතියේ සුවිශේෂී අංගයක් වන පෙරහර පැවැත්වීම සිදු කෙරෙන කාල වකවානුව දැන් එළඹ තිබේ. බෞද්ධ ජනයාගේ මුදුන් මල්කඩ බඳු ශ‍්‍රී දළදා මාලිගාවේ වාර්ෂික ඇසළ පෙරහර මංගල්ලය ඉන් ප‍්‍රධානය.පෙරහරක තරාතිරම මනින පොදු මිනුම් දණ්ඩක් වන්නේ එහි ගමන් කෙරෙන අලි ඇතුන් සංඛ්‍යාවයි. අලි බැලුවත් බලි බැලුවත් ඇතිවීමක් නැතේ යැයි අපේ පැරැණි කියමනක් ද වෙයි. අලියකු ඇතකු පාරක යද්දී හැරී නොබලන කෙනෙකු නැති තරම් ය. ඒ තරමට ම අලි ඇතුන් බැලීමට අපි කවුරුත් ප‍්‍රියකරමු.අප ඉහත කී මේ කුඩා පෙරහරේ අලි ඇතුන් පස් දෙනෙකි. පෙරහර අවසානයේ අලි ඇත්තු දණ බිම ඔබා හොඬ ඔසවා දේවාලයට නමස්කාර කරති. ඒ අතරින් නායක ඇතා ලෙස සැලකෙන විශාල ඇතාට දණ බිම ඔබා නමස්කාරය අපහසු ය. ඊට හේතුව ඒ ඇතාගේ දළ දෙක ඉතා දිගු වීම ය. එහෙත් ඒ දළ බිම නොවදින සේ ඉතා අපහසුවෙන් හෝ නමස්කාරයට එම ඇතා හුරුව සිටියි.මිල්ලන්ගොඩ රාජා නමින් ප‍්‍රසිද්ධ මෙම ඇතා කීප වතාවක් ම ශ‍්‍රී දළදා පෙරහරේ සධාතුක කරඬුව වැඩමවා ඇතැයි වසර ගණනක සිට ඇතා බලා කියා ගන්නා වී.ජී.ආර්. කිරිබණ්ඩා පවසයි. ආසියාවේ දිගම දළ සහිත ඇතා ලෙස ද වාර්තා වෙන මේ ඇතා ගේ දළ අඩි 6 ක් පමණ දිග යැයි කියති.කිරි බණ්ඩා මිල්ලන්ගොඩ රාජා ඇතා සමඟපනස් අටවැනි වියේ පසුවන කිරිබණ්ඩා මහතා ගේ පියා ද ඇත්ගොව්වෙකි. වසර දාහතරකට ආසන්න කාලයක සිට ‘මිල්ලන්ගොඩ රාජා’ බලා කියා ගන්නා කිරිබණ්ඩා මහතා ඇතා ගේ ගති පැවතුම් හොඳින් හඳුනයි.“මෙයා ගෙනියන්නේ පෙරහරට විතරයි. වැඩ කරන්න කැමැති නැහැ” දළදා පෙරහරේ යනකොට හරිම ආඩම්බරයි. හීන් සීරුවේ යනවා. පෙරහරට පාවාඩ එළන කොට අනිත් අලි වගේ යන්නෙ නැහැ. පාවාඩ එළනකම් නැවතිලා ඉඳලා හීන් සීරුවේ අඩිය තියනවා.හරිම තැන්පත් ගතිගුණයි තියෙන්නෙ. මට හරිම ළෙන්ගතු යි. කේන්ති ගියත් මගෙන් පළිගන්නෙ නැහැ. වාහනයකට හරි ගහකට හරි ඇණලා නිකම් ඉන්නවා. තරහා ගියාම ඒ විදිහට බයකරලා ඉන්නවා මිස කලබල කරන්නෙ නැහැ.”මිල්ලන්ගොඩ රාජා පෙරහරේ යද්දී මදක් ගමන බාල කර යමක් විපරම් කරනු අපි දුටුවෙමු. එවිට ඇත්ගොව්වා අතට ගත් යමක් ඇතා ගේ කටට දමයි. ඇතා යළි ගමන අරඹයි. අපි ඒ පිළිබඳව කිරිබණ්ඩා මහතා විමසුවෙමු.“මෙයා ටොපි කන්න හරි කැමතියි. පෙරහර පටන් ගන්නකොට මං ටොපි 50 ක් 100 ක් අරන් තියා ගන්නවා. කටට ටොපියක් දැමුවහම ඒක කකා යනවා. එතකොට එයාගේ හිතටත් හොඳයි” ඔහු පැවසීය.රටේ කුමන ප‍්‍රදේශකයක හීලෑ අලි ඇතුන් සිටිය ද ඒ සැවොම පාහේ ශ‍්‍රී දළදා පෙරහරට එක් කිරීම සිරිතකි. අප දුටු මේ අලි ඇත්තු පස් දෙන ම එලෙස වසර ගණනක සිට ශ‍්‍රී දළදා පෙරහරේ ගමන් කරති.කෑගල්ලේ මොලගොඩ පදිංචි නිමල් කරුණාතිලක මහතා ද වසර 15 කට වැඩි කාලයක් තිස්සේ අලි ඇතුන් බලන පළපුරුදු ගොව්වෙකි. ඔහු බලා කියා ගන්නා අලියා ගේ නම ද රාජා ය. අලියාට වයස අවුරුදු 50 ක් විතර ය.“මේ අලියා ගෙනියන්නේ විෂ්ණු දේවාල පෙරහරටයි. පෙරහරේ දවස් දහයම අපි යනවා. මෙයා හොඳ කීකරු තැන්පත් ගති තියෙන අලියෙක්. කවදාවත් කලබල කරලා නැහැ.”ඇතිගොව්වන් ලෙස කටයුතු කරන බොහෝ දෙනෙක් පරම්පරාවෙන් ම එම රස්සාවට හුරු වූ අයවෙති. ඇතැම් අයගේ පවුලේ පිරිමි සියලු දෙනාම පාහේ කළේ අලි බලන රස්සාව ය. තෙල්දෙණියේ පදිංචි ඊ.එම්.කේ. ඒකනායක මහතා අලි බැලීමේ රස්සාව පටන් ගත්තේ වයස අවුරුදු 14 - 16 ත් අතර කාලයේ දී ය. දැන් ඔහු අලි බැලීමේ රස්සාවට පැමිණ වසර 18 ක් පමණ වෙයි.“මං මේ රස්සාවට හුරු වුණේ මගේ අප්පච්චිගෙන්. ඉස්සර පවුලේ පිරිමි අය අලි බැලීමේ රස්සාව කළා. ඒත් දැන් එහෙම නැහැ. ගල්කුලම ප‍්‍රදේශයෙන් ගෙනා නිසා මං දැන් මේ බලාගන්න අලියා හඳුන්වන්නේ ‘ගල්කුලම’ කියලයි. මේ අලියා බලන්න අරන් දැන් අවුරුදු තුන හමාරක් විතර වෙනවා. මෙයත් බලන කෙනාට හරිම හිතවත්.මෙයා නාන්න බොහොම කැමැතියි. දවසේ වැඩ ඉවර වෙලා මං මෙයා ඇළෙන් නාවනවා. කෑම බීමත් හොයා දෙනවා. අපි කොහේ ගියත් දළදා පෙරහරේ විෂ්ණු දේවාල පෙරහට යනවා. දැන් අවුරුදු ගණනක් තිස්සේ ඒක කරනවා” යැයි ඒකනායක පවසයි.මෙතැන සිටි අලි ඇතුන් පස් දෙනා අතරින් ‘මැණිකේ’ නම් වූ ඇතින්න බලා කියා ගන්නේ ජයසේන මහතා ය. අලුත්නුවර පදිංචි ඔහු වසර 10 ක පමණ සිට මැණිකේ බලා කියා ගනී.“මේ ඇතින්න සෙල්ලමට බරයි. ඒත් කාටවත් හානියක් නැහැ” ගස් බැඳලා තිබ්බත් දඟලනවා. කෑගහනවා. පැණි රස කන්න හරිම කැමැතියි. කෙසෙල් ටොපි වගේ දේවල් මං නිතර දෙනවා. අලින්ට දෙන්න කෑම ගම්වල හිඟ නැහැ. කිතුල්වගේ දේවල් සල්ලිවලට ගන්නවා. හාම්පුතා කිතුල් කප්පලා ලොරිවල දාලා මේ අයට එවනවා. අපිත් කොහොම හරි කෑම හොයා ගන්නවා.අපි අවුරුදු තිහක විතර ඉඳන් දළදා පෙරහරට යනවා. පෙරහරේ ගියාම අපිටත් වාසි තියෙනවා. තෑගි බෝග ලැබෙනවා. ඇතින්නටත් සතුටුයි. කොච්චර දඟ වුණත් පෙහෙරේ යද්දී එයා දන්නවා මං මේ සහභාගි වෙන්නේ ගරු කටයුතු රාජකාරියකට කියලා. ඒ නිසා බොහොම සීරුවෙන් යනවා. අලි ඇත්තු කියන්නේ බොහොම නුවණ තියෙන සත්තු කොට්ඨාසයක්” ජයසේන මහතා කීවේ ය.මිල්ලන්ගොඩ පදිංචි අමරසිරි මහතා අලින් පස්සෙම ගොස් අලින් බලන සාස්තරේ ඉගෙන ගත් අයෙකි. වයස අවුරුදු 55 ක් පමණ වන මිල්ලන්ගොඩ පොඩි ඇතා නමින් හැඳින්වෙන ඇතා බලා කියා ගන්නේ ඔහු ය. ඔහු මේ ඇතා බලාගැනීම අරඹා දැන් වසර 3 කි. මේ ඇතා උපතින් ම එකැස් අන්ධය.“අන්ධ වුවත් පෙරහරේ යද්දී හොඳ සීරුවට යන්න මෙයා දන්නවා. අපි වැඩිපුරම යන්නේ විෂ්ණු දේවාල පෙරහරටයි. පෙරහරේ යද්දී හරිම තැන්පත්. දඟ කරන්නේ නැහැ. ශ‍්‍රද්ධාවෙන් යනවා. මෙයා එරමුදු, පෝටා වැල් කන්න කැමතියි. මං ඉතින් පුළුවන් හැම වේලේම ඒවා හොයලා දෙනවා” ඔහු පැවසීය.මිල්ලන්ගොඩ රාජා නමින් ප‍්‍රසිද්ධ ආසියාවේ දිගම දළ සහිත ඇතා ඇතුළු අලි ඇතුන් පස් දෙනකු අයිති කෑගල්ලේ එස්.ආර්.ඒ. මිල්ලන්ගොඩ මහතා තමන් සතු අලි ඇතුන් පිළිබඳව අප හා තොරතුරු පැවසුවේ ය.“අපේ පරම්පරා තුනක ඉඳන් අලි ඇතුන් ඉන්නවා. මුලදි එක් අලියෙක් දෙන්නෙක් ඉඳලා කාලෙක දී ඒ ගණන වැඩිවෙලා අලි 10 - 12 ක් විතරක් හිටියා. දැන් ඉන්නේ අලි ඇතුන් පස්දෙනයි. ඉන් දෙන්නෙක් ඇතුන්..මිල්ලන්ගොඩ රාජාට අපි ‘බණ්ඩා’ කියාත් කියනවා. එයා ඇල්ලුවේ ආනමඩුව කැලෙන්. මං එයා මිලදී ගන්න කොට වයස අවුරුද්දක් විතර ඇති. ඒ 1945 අවුරුද්දේ. මේ ඇතා වයස අවුරුදු පහේ ඉඳන් මහනුවර දළදා පෙරහරේ යනවා.එයාට ඒ පෙරහර හොඳටම හුරුයි. කීප සැරයක් ම කරඬුව වැඩම කරවීමත් කරලා තියෙනවා. මේ ඇතා මිනිස්සුන්ට කිසිම හිරිහැරයක් නොකළ ඇතෙක්. හරිම කීකරුයි.දිග දළ තියෙන ඇතා නිසා මෙයා බලන්න සංචාරකයො එනවා. ඒ අය ඉන්දියාව, බුරුමය, තායිලන්තය වැනි රටවල අලි බලලා ඇවිත් කියනවා ආසියාවේ දිගම දළ තියෙන්නේ අපේ රාජා ඇතාට කියලා.ඒ කාලෙ අපි අලියෙක් මිලට ගත්තෙ රුපියල් 3000 කට 3500 කට විතර . ඒ කාලෙ නිතර අලි වෙන්දේසි තිබුණා. අලි ඇතුන් බොහොම නුවණ තියෙන කල ගුණ දත් සත්ව කොට්ඨාසයක්. තමන්ට ආදරයෙන් කරුණාවෙන් සලකන කිසිම කෙනෙකුට ඒ අයගෙන් හානියක් නැහැ” මිල්ලන්ගොඩ මහතා පවසයි.මහින්ද මිල්ලන්ගොඩ මහතා මෙම පවුලේ දෙවැනි පුත‍්‍රයා ය. අලි ඇතුන් පිළිබඳ අප තොරතුරු විමසද්දී ඒ අතර සිටි දඟකාර ඇතින්න නිතර ඔහු හොඩින් ඉවකරයි. ආදර භක්කිය පෙන්වයි. ඈතින් සිටින අලියෙක් ද ඔහු දෙස බලමින් සෙනෙහස පායි.“මෙයාලා හාම්පුතා හඳුනාගෙන. ඔය ආදරේටයි ඔහොම කරන්නේ” ගොව්වෝ පවසති.“අපේ ඇතැම් අලි ඇතුන් මගේ වයස හා සමානයි. මං කුඩා කාලෙ මට මතකයි සමහර අලින්ට වයස අවුරුද්දක් විතර ඇති. ඉතා කුඩා අලි. පුංචි ළමයි විදිහට අපි ඒ අයගෙ පිට අතගානවා. මේ අය උස් මහත් වී වැඩෙනවා අපි දැක්කා. කොහේ හිටියත් මේ අය අපේ වචනෙට අඩංගුයි. කොහොමත් මේ අලි කවදාවත් මිනිසුන්ට කරදර කරලා නැහැ. කලබල කරලා නැහැ.පරම්පරාවෙන් ම අලි බලන අය මෙහේ ඉන්නවා. පරම්පරා තුනක් ම අලි බලපු අයත් ඒ අතරෙ වෙනවා. ඒ අය අලි ඇතුන්ට ආදරෙයි. අලි ඇතුන්ගේ ඕනෑ එපාකම්, හොඳ නරක කැමති අකැමැති දේ දන්නවා. මෙහෙ අලි අවුරුදු ගණනක සිට ශ‍්‍රී දළදා පෙරහරට යනවා. ” යැයි මහින්ද මිල්ලන්ගොඩ මහතා පැවසුවේ ය.සේමාලි කැල්ලපතසේයාරූ - දුෂ්මන්ත මායාදුන්න</content>
  </post><post>
    <category>NEWSPAPER</category>
    <date>
      <year>2009</year>
      <month>08</month>
      <day>02</day>
    </date>
    <link>http://www.silumina.lk/2009/08/02/_art.asp?fn=as0908022</link>
    <topic>ගුරු සේවයේ රසකතා</topic>
    <author>විශ‍්‍රාමලත් ආචාර්ය</author>
    <content>ටොපි කකා පෙරහරේ යන සද්දන්තයෝගුරු සේවයේ රසකතාමිනිත්තුවක කතාවක්එදා සහ අද ඇසළ පෙරහර මංගල්ලයේසිරි අසිරියනෙළුම් විලආහාර බෙදා ගැනීමේ දී අප ස්වයං විනයක් ඇති කර ගත යුතුයිජාතික සමගියට මඟ හදන කතරගම පෙරහරබෝවත්තට නුදුරුව පිහිටි මෙම ගමේ වැඩි පිරිසක් වෘත්තිය වශයෙන් කළේ වී ගොවිතැනය. සෙසු පිරිස එදිනෙදා කුලී වැඩ කර යමක් උපයා ගත්හ. ගමේ කෙළවරේ පිහිටි ලඳු කැලෑව එකල පේර, අනෝදා, වෙරළු, අඹ, මාදං වැනි පලතුරු ගස්වලින් පිරී පැවතිණි. සවස් කාලයේ ගැමි දරුවෝ පලතුරු හා කුරුලු පැටවුන් සොයමින් කැලය පිරූහ. ගැමි දරුවනට සිප් සතර ලබාදීම සඳහා ගම මධ්‍යයේ කටුමැටි ගසා පොල් අතු සෙවිලි කර තැනූ කුඩා පාසලක් ද විය.සියයකට ආසන්න දරු කැළක් ඉගෙනුම ලැබූ මෙම පාසලෙහි පස් දෙනකුගෙන් යුත් ආචාර්ය මණ්ඩලයේ හතර දෙනෙක්ම ගමේ පදිංචිව සිටියහ. ඔව්හු ගැමි පරිසරයේ හැදුණු වැඩුණු ගැමි රුචිකත්වයෙන් යුත් අය වූ අතර එක් ගුරුවරියක් පමණක් බිංගිරිය නගරයේ සිට මෙම පාසලට සේවය සඳහා පැමිණියාය. අනෙක් ගුරුවරුන් මෙන් නොව නගරබද විලාසිතා අගය කළ මෙම ගුරුතුමිය ඇඳුමින් පැළඳුමින් සහ කතා විලාශයෙන්ම නගරබද හුරුව දැක්වූවාය.ගමේ යමක් කමක් ඇතැයි හඳුනාගත හැකි පවුල්වල දරුවනට එක ලෙසකටත් අනෙක් දරුවනට තවත් ලෙසකටත් සැලකූ මෙම ගුරුවරිය නමින් ‘විමලා’ වූවාය. ගමේ දරුවන් අනෙක් ගුරුවරුනට “ඉස්කෝලෙ මහත්තයා”, “ඉස්කෝලෙ නෝනා” වශයෙන් ඇමතුව ද මෙම ගුරුතුමිය පාසලට පැමිණි මුල් දිනවලදී ම තමාට ‘මැඩම්’ යනුවෙන් ඇමතීමට දරුවන් පුරුදු පුහුණු කළාය. ඉතා සැරපරුෂ හා අකාරුණික තැනැත්තියක වූ විමලා ගුරුතුමිය තමාට වාසි තිබෙන මවුපියන්ගේ දරුවනට පමණක් හොඳින් සැලකීමට පුරුදුව සිටියාය. මේ බැව් දැන සිටි ළමෝ තම ගෙවත්තෙහි හැදෙන වැඩෙන පලතුරක්, එළවළුවක් හෝ පළාවක් ගුරුවරියට ගෙනැවිත් දී ඇයගෙන් සැලකුම් ලැබීමට සමහර ගැමි දරුවෝ වෙර දැරූහ. නමුත් මෙලෙස පුද පඬුරු ලබාදී තම දරුවනට මෙම ගුරුතුමියගේ සැලකිල්ල ලබා දීමට ගමේ සෑම පවුලකටම හැකියාවක් නොතිබිණි.මෙලෙස දිනපතාම පාහේ සිසුන් ගෙන එන දැයින් ඇයගේ පවුලේ අවශ්‍යතා පිරිමසා ගත් අතරම නගරබද ජීවත්වීම නිසා එදිනෙදා ආහාරයට ගන්නා අල, බතල, එළවලු හා පලතුරු වැනි දෑ සඳහා යන වියදම ද මේ නිසා පිරි මැසිනි. මෙසේ දිනපතා උදයේ පාසලට පැමිණෙන ඇය සවස ගෙදර යන විට එළවළු, අල, බතල, පිරි මල්ලක් අතැතිව ගෙදර යෑමට ද පුරුදු වූවාය.මෙකල මෙම ප‍්‍රදේශයේ බොහෝ දෙනෙක් වැසිකිලි භාවිතයට හුරු පුරුදුව නොසිටි අතර ගෙවතු අසල ඇති ලඳු කැලෑවල හෝ බඩවැටිවලට ගොස් එම අවශ්‍යතාවය ඉටුකර ගැනීමට ඔව්හු හුරුපුරුදු වී සිටියහ. මේ අතර විමලා ගුරුතුමියගේ පන්තියේ ඉගෙනුම ලබමින් සිටි ‘තනුජා’ දැරිය තම ගුරුතුමියගේ හොඳ හිත දිනා ගැනීමේ ආසාවෙන් සිටි අතර ඇය සුපුරුදු පරිදි පාසල් යෑමට පෙර වත්ත පහළ ඇති වෙරළු ගස යටට ශරීර කෘත්‍යය සඳහා ගිය අතර ගස යට ඉදී වැටි තිබුණු වෙරළු ගෙඩි ඇයට දැකගන්නට හැකිවිය. තම ගුරුතුමියට ගෙන ගොස් දීමට මෙම වෙරළු ගෙඩි කදිම යැයි සිතූ ඇය සිය කාර්යය නිමවී වෙරළු ද එකතු කර තම ගවුමේ ඔඩොක්කුවට දමාගෙන ගෙදර ගියාය.එදින වෙරළු රැගෙන පාසල් ගිය තනුජා දැරිය එදා පටන් විමලා ගුරුතුමියගේ ආදරයට හා කරුණාවට පාත‍්‍ර වූවාය. මෙලෙස සෑම උදෑසනකම ශරීර කෘත්‍යය සඳහා ගොස් එන විට වෙරළු එකතු කර විමලා ගුරුතුමියට ගෙන ගොස් දී මෙතෙක් නොලද ගුරුතුමියගේ ආදර කරුණාව ලබා ගැනීමට ‘තනුජා’ සමත් වූවාය. මේ අතර දිනක් ගෙවත්තෙහි අවිදමින් ගිය තනුජාගේ මවට වෙරළු ගස යට තම දියණිය අපවිත‍්‍ර කර ඇති බැව් දැක මින් පසු වෙරළු ගස යට අපවිත‍්‍ර නොකරන ලෙසට තරයේ තම දියණියට අවවාද කළාය. එබැවින් ඊට පසුදින සිට දැරියට උදෑසන ශරීර කෘත්‍යය සඳහා වත්ත පසෙකින් ඇති බඩ වැටියට යෑමට සිදුවූයෙන් ගුරුතුමියට දීමට වෙරළු අහුලාගෙන යෑමට ඇයට අවස්ථාවක් නොලැබිණි.එදින පාසලට පැමිණි තනුජා වෙනදා මෙන් වෙරළු පාර්සලය රැගෙන තමා වෙත නොපැමිණෙනු දුටු විමලා ගුරුතුමිය මුව පුරවාගත් සිනාවෙන් යුතුව“මොකද? අද ඔයාට වෙරළු ගේන්න අමතක වුණාදැයි” ඉතාමත් කරුණාවෙන් විමසුවාය. මෙවිට එකවරම හිඳ සිටි පුටුවෙන් නැගී සිටි තනුජා “අනේ මිස්, මම අද කක්ක කෙරුවෙ වෙරළු ගහයට නොවේ” යැයි පිළිතුරු දුන්නාය. එම පිළිතුරෙන් දැඩි පිළිකුලට හා කෝපයට පත් විමලා ගුරුතුමිය උන් තැන ද අමතකව ගොස් මහ හඩින්“උඹලා ගේන කිසිම දෙයක් මම මින් පස්සෙ ගන්නෙ නැහැයි” පැවසුවාය.මේ සිද්ධිය සිසුන්ගේ මාර්ගයෙන් පාසල පුරා ද ඉන් පසු ගම පුරා ද ප‍්‍රචලිත වූ අතර ඉන්පසු සිසුන්ට හා ගුරු මණ්ඩලයට මුහුණ දීමට නොහැකිවූ විමලා ගුරුතුමිය දිගටම නිවාඩු දමමින් සිට හනික මාරුවක් ඉල්ලාගෙන ගමේ පාසලෙන් වෙනත් පාසලකට මාරුවී ගියාය. මෙහි නම් මනºකල්පිතය. මෙය සත්‍ය සිද්ධියකි.විශ‍්‍රාමලත් ආචාර්යඩී.එන්. දිසානායකකොස්වත්ත - බිංගිරිය</content>
  </post><post>
    <category>NEWSPAPER</category>
    <date>
      <year>2009</year>
      <month>08</month>
      <day>02</day>
    </date>
    <link>http://www.silumina.lk/2009/08/02/_art.asp?fn=as0908023</link>
    <topic>මිනිත්තුවක කතාවක්</topic>
    <author>සමරසේන කළුගම්පිටිය</author>
    <content>ටොපි කකා පෙරහරේ යන සද්දන්තයෝගුරු සේවයේ රසකතාමිනිත්තුවක කතාවක්එදා සහ අද ඇසළ පෙරහර මංගල්ලයේසිරි අසිරියනෙළුම් විලආහාර බෙදා ගැනීමේ දී අප ස්වයං විනයක් ඇති කර ගත යුතුයිජාතික සමගියට මඟ හදන කතරගම පෙරහරදිනක් එක්තරා පුද්ගලයෙක් රෝගාතුර විය. සිංහලයකු වුවද ඔහු කතා කරන්නේ විජාතිකයකුගේ ස්වරයෙනි. ඔහුගේ කතාව ඉක්මන් ය. අසන්නාට එක එල්ලේ ම තේරුම් ගැනීමට අපහසු තරම් ය. දිනක් හෙතෙම අසනීපයට බෙහෙත් ගැනීමට ළඟම සිටින දොස්තර මහතා වෙත ගියේ ය. ඖෂධවේදියා වෙතින් තුණ්ඩුවක් රැගෙන තමා ගේ වාරය එන තෙක් ඔහු වාඩිගෙන සිටියේ ය. දොස්තර මහතාගේ සේවකයා දොර හරිමින් ‘අංක අට එන්න’ යැයි කීය. රෝගියා නැගිට දොස්තර මහතා වෙත ගොස් වාඩි වුණේ ය. ‘හ්ම්! මොකද්ද අසනීපෙ?” දොස්තර මහතා ඇසීය.“සනීප නෑ ඩෝ” ඔහු කීය.“මොකක්ද?” ලෙඩේ තේරුම් ගැනීමට අපහසු වූයෙන් දොස්තර මහතා නැවතත් ඇසීය.“සනීප නෑ ඩෝ” රෝගියා නැවතත් කීවේය. ඩෝ යන වචනය ඇසුණු දොස්තර මහතාට මඳ තරහ ගතියක් ඇති විය.“සනීප නැති හින්ද නේන්නම් බෙහෙත් ගන්ඩ ආවෙ මම ඒක දන්නවා. මං අහන්නෙ අසනීපෙ මොකක්ද කියලයි” දොස්තර මහතා මඳක් උස් හ¾ඩින් පැවසීය.“නම මොකක්ද?” දොස්තර මහතා ඇසූ විට යළිත් ඔහු එයම කීවේ ය.“සනීපනෑඩෝ”“මං අහන්නෙ නම නම”?“සනී පනෑඩෝ” ඔහු නැවතත් කීවේය.“නමවත් කියන්ඩ බැරි නම් මං කොහොමද බේත් දෙන්නෙ” දොස්තර මහතා මඳක් කෝපයෙන් කීවේය.“මගෙ නම තමා සර් කිව්වෙ.”“සනීපනෑන්ඩො” ඔහු කියා ඇත්තේ සනීෆනෑන්ඩු’ ලෙසින් කියා ඇත්තේ තම නමය.පසුව උණ බලා දොස්තර මහතා බෙහෙත් තුණ්ඩුව ලියා ඔහු අතට දුන්නේ ය.සමරසේන කළුගම්පිටියගම්පහ</content>
  </post><post>
    <category>NEWSPAPER</category>
    <date>
      <year>2009</year>
      <month>08</month>
      <day>02</day>
    </date>
    <link>http://www.silumina.lk/2009/08/02/_art.asp?fn=as0908024</link>
    <topic>එදා සහ අද ඇසළ පෙරහර මංගල්ලයේසිරි අසිරිය</topic>
    <author>කේ.මීගහකුඹුර</author>
    <content>ටොපි කකා පෙරහරේ යන සද්දන්තයෝගුරු සේවයේ රසකතාමිනිත්තුවක කතාවක්එදා සහ අද ඇසළ පෙරහර මංගල්ලයේසිරි අසිරියනෙළුම් විලආහාර බෙදා ගැනීමේ දී අප ස්වයං විනයක් ඇති කර ගත යුතුයිජාතික සමගියට මඟ හදන කතරගම පෙරහරපාලි පරිහාර ශබ්දාර්ථයෙන් බිඳීවිත් සිංහල භාෂා ව්‍යවහාරයෙහි එන පෙරහර යන්නෙහි භාවිත වචනාර්ථ කීපයෙක්ම දක්නට ලැබේ. ඉන් බුදු පසේ බුදු මහ රහතන් වහන්සේ හා සෙසු උත්තමයන් උදෙසාත්, දළදා වහන්සේ වැනි පූජ්‍ය වස්තූන් විෂයයෙහිත් ගෞරව පුද සත්කාරය පිණිස කස කරුවන්, කොඩි සේසත් ගත්තවුන්, නැට්ටුවන්, පංචතූර්ය වාදකයන්, අලි ඇතුන්, ආදීන් පෙළට යෑම අර්ථ ගැන්වී දළදා වහන්සේ විෂයෙහි පූජෝපහාර පිණිස පෙළට යෑම දළදා පෙරහර හෙවත් ඇසළ පෙරහර නමින් ප‍්‍රකටව පවතී. වර්ෂයේ ඇසළ පුර පසළොස්වක පෝය දිනට හෝ නිකිණි පුර පසළොස්වක පෝය දිනට අවසන් රන්දෝලි මහ පෙරහර යෙදෙන සේ ඇසළ පෙරහර මංගල්ලය වාර්ෂිකව පැවැත්වේ.සිරිත් පරිදි සුබ මුහුර්තියෙන් පණස වෘක්ෂයේ ශාකාවක් ගෙන (බොහෝවිට ක්ෂීර වර්ගයේ ඵල නොදරන තරුණ කොස් ගසක් කොටස් හතරකට බෙදා) පිළිවෙළින් නාථ, විෂ්ණු, කතරගම, පත්තිනි යන සිවු මහා දේවාලයන්ට බෙදා දී ඇසළ කප සිටුවීමෙන් පෙරහරේ මූලික අවස්ථාව ඇරැඹේ. අනතුරුව, දේවාල අභ්‍යන්තර පෙරහර පහක් ද වීදි සංචාරය කෙරෙන කුඹල් පෙරහර පහක් ද රන්දෝලි පෙරහර පහක් ද චිරාගත සම්ප‍්‍රදායානුකූලව පැවැත්වේ. අවසන් රන්දෝලි මහ පෙරහර අවසානයේ මධ්‍යම රාති‍්‍රයෙහි ගෙඩිගේ විහාරයට පෙරහර කරඬුව වැඩමවා එහි තැන්පත් කර පසුදා දහවල් පෙරහර ඇරඹෙන තුරු නිසි පූජා චාරිත‍්‍ර පවත්වයි. දහවල් පෙරහර පැවැත්වීමෙන් අනතුරුව රටේ නායකයා වන අතිගරු ජනාධිපතිතුමන් වෙත පෙරහර සංදේශය පිළිගැන්වීම සිදුවේ. මෙම කටයුතු අවසානයේදී දේවාශිර්වාද ප‍්‍රාර්ථනා කිරීම සඳහා විෂ්ණු මහා දේවාලයේදී වලියක් නැටුම පැවැත්වීමෙන් මහනුවර ඇසළ පෙරහර මංගල්ලය අවසන් වේ.දළදා පෙරහර හෙවත් ඇසළ පෙරහර මංගල්ලය දෙස් විදෙස් නරඹන්නන්ගේ නෙත් සිත් ඇද බැඳ ගන්නා අසිරිමත් මංගල සම්මත පෙරහර මංගල්ලයකි. මෙකී පෙරහර මංගල්ලය මුලින්ම ආරම්භ වූයේ කිත්සිරිමෙවන් රජු (කි‍්‍ර.ව. 301 – 328) දවස දළදා වහන්සේ ලක්දිවට වැඩම වීමත් සමඟය.මහාවංශයේ සඳහන් වන අයුරු “රජ තෙමේ නව ලක්ෂයක් දන විසඳ්‍ර දළදා මහ පෙරහර කළේයි.” අවුරුදු පතා අභයගිරි විහාරයට වඩා ගෙන ගොස් දන්ත ධාතුවට මෙබඳු පූජා කරවයි.“ නියෝග කළේය යන්නෙන් එය සනාථ වෙයි. අනුරපුර පැවැති මෙම පෙරහර මංගල්ලයේ අසිරිය පාහියන්ගේ දේශාටන වාර්තාවෙන් ද වර්ණිතය.අනුරපුර කිත්සිරිමෙවන් මහ රජුගේ පටන් ලක්දිව සියලු රජවරු, සතුරු ආපදා සම්පන්න අවස්ථාවන්හි හැර, අන් හැම විටම, දළදා පෙරහර චිරාගත සාම්ප‍්‍රදායානුකූලව නොකඩ කොට මහත් බැතියෙන් පැවැත්වූහ.පොළොන්නරු සමයේ මහාපරාක‍්‍රමබාහු රජු රජ ගෙදර පටන් යොදුනක් තැන් මඟ අතුල් තලයක් සෙයින් මතලා කරවා සියලු සතුන්ගේ වැඩෙහි ඇළුණේ හැම තැන්හි සිතියම් දරන්නා වූ ලෝකානන්දයට හේතුªවූ තොරන් කරවා තොරන් යට නන් කුසුම් එලෙන විසිතුරු පුල් වියන් පැළලි බඳවා, තොරන් ටැම් එකක් පාසා නන් වනින් වසා බැඳ ඒ ටැම් මුදුනුත් ඡත‍්‍ර චාමර පන්තීන් හා නානා පුෂ්ප ද, විසිතුරු කොඩියෙන් ද පූජාවට සුදුසු අන්‍ය වූ දෙයින් ද, සරසා පෙරහර චමත්කාර ලෙස පැවැත්වීය. පොළොන්නරු යුගයේ මහා පරාක‍්‍රමබාහු රජු සමයේ පැවැති ඇසළ පෙරහර මංගල්ලය අනුරපුර පැවැති ඇසළ පෙරහර මංගල්ලයටත් වඩා විචිත‍්‍රව පැවැත්වූ බව මැනවින් ස්ඵුට ශෝභාවෙන් යුතු වූ නෘත්‍ය ගීත වාදනාදියෙන් පූජා කෙරමින්, පෙරහරෙහි ගමන් ගත්හ. ඡත‍්‍ර, චාමර, ධජ පතාකාදිය රැගෙන යන්නෝ ද, ඇත්තු ද, අශ්වයෝ ද ගමන් කළෝය. රජු විසිතුරු ආභරණයෙන් සැරසී ඇතු පිට නැඟී ගමන් කළේය. මෙම පූජා පෙරහරේ මහිමයෙන් වැව් පිරී යන තරමට වර්ෂාව ද පතිත විය.දඹදෙණි රාජධානියෙහි ද පෙරහර වාර්ෂිකව පැවැත්විණි. දෙවැනි පරාක‍්‍රමබාහු රජු දවස පෙරහර පැවැති අයුරු වංශකතාවන් ගෙන් හෙළිවේ. එහිදී පොළොන්නරු යුගයේ පැවැති පෙරහරටත් වඩා උත්කර්ෂවත් ලෙස පෙරහර පැවැත්වූ බව පෙනේ. තෙමසක් පුරා උත්සව පැවැත්වූ බව ද දළදා පෙරහරට අමතරව දේවාල පෙරහරක් ද ඊට එක්ව පැවතුණු වග පළවේ.දළදා වහන්සේ වැඩ සිටි සෑම රාජධානියකම පාහේ ඇසළ පෙරහැර පැවැත්වූ බව සිතා ගත හැකිය. ඒ අනුව යාපහුව රාජධානියේ ද ඇසළ පෙරහර අලි ඇතුන් විශාල සංඛ්‍යාවකගේ සහභාගිත්වයෙන් කොඩි සේසත් චාමර සහිතව වීදි සංචාරය කළ බව කියැවේ.කුරුණෑගල සමයෙහි රචිත දළදා සිරිත නමැති පොතෙහි සඳහන් ව්‍යවස්ථාවන්ට අනුව එවකට පෙරහර පැවැති ආකාරය මෙසේ විස්තර වේ. කුරුණෑගල සිව්වන පරාක‍්‍රමබාහු රජු දවස නගරය දෙව්පුරයක් සේ සරහා උතුරු මුළු අයතැන් සිටිතැන් ගණවැසි, කිලිං දෙකුලයෙන් නිස්සන් සමඟ වැඩහුන් කරඬුව ගඳ කිලියෙන් මෑත් කොට විසිතුරු කොට සරහන ලද රථයෙහි භද්‍රාසනයට වඩා ගණවැසි කිලිං දෙකුලයෙන් දෙන්නකු කරඬුව වඩා යන ලෙස රථයට නැංවූහ. සුබ ලකුණෙන් යුත් මහා ඇතකු රථයෙහි යොදා ඒ රථය පළමු කොට ගමන් කරවා සුපිළිපන් මහ සඟන පිළිවෙලින් රථයෙහි බඳ පිරිත් හුය ගෙන පිරිත් කෙරෙමින් වැඩම කැරවූහ. දොරනා වැසි කුලයෙන් නිසි එකකු ලවා රිදී කටාරයෙන් නුවර පිරිත් පැන් ඉසුනු ලැබූහ. රථයෙහි දෙපස චාමර හා සේසත් ගත්තෝ ගමන් කළහ. දළදාගෙහි ධූරය හා විජ්ජතුන් රථය ගාවා ඉදිරියෙන් ගියහ. දළදා සිරිතෙහි එන එම පෙරහර චාරිත‍්‍ර බොහෝමයක් අඛණ්ඩව අද දක්වාත් පැවැතගෙන එයි.කුරුණෑගල රාජධානියේ සිට ගඟසිරිපුර රාජධානියටත්, එතැන් සිට කෝට්ටේ රාජධානියටත්, ඉන් අනතුරුව සීතාවක රාජධානියේ දෙල්ගමුව රජමහා විහාරයටත්, දළදා වහන්සේ වැඩමවූ බව වංශකතාවල සඳහන් වේ. එකී රාජධානීන් තුළ ද චිරාගත සාම්ප‍්‍රදායානුකූලව ඇසළ පෙරහර මංගල්ලය පැවැත්වූ බව අනාවරණය කරගත හැකිය.1592 පළමුවන විමලධර්මසූරිය රජු දවස ශ‍්‍රී දළදා වහන්සේ සෙංකඩගල පුර රාජධානියට වැඩම වීමෙන් අනතුරුව ද ඇසළ පෙරහැර මංගල්ලය සෙංකඩගල පුරයෙහි ද පවත්වාගෙන ආ බව සලකා ගත හැකිය.මහනුවර යුගයෙහි දෙවන රාජසිංහ රජු දවස සිරකරුවකුව සිටි රොබට් නොක්ස් දුටු පෙරහරේ ඉදිරියෙන් කපුරාල කෙනෙකු පට පිළියෙන් ඔතා සරසන ලද ලීයක් කර තබා ගෙන මුඛවාඩම් බැඳ හස්තියකු පිට නැඟී වීදි සංචාරය කොට ඇති බවත්, ජනතාව එයට පුද සත්කාර කළ බවත්, විස්තර වේ.ඇත්තු 40ක් පමණ ද, බෙර දවුල් තම්මැට්ටම් වයන්නවුන් ද, නැට්ටුවෝ ද, මේ පෙරහරේ ගමන් කළහ. ඔහුගේ විස්තරයට අනුව එම පෙරහර දෙවියන්ට කැප වූවක් බව පෙනේ.කීර්ති ශ‍්‍රී රාජසිංහ රජු (කි‍්‍ර.ව 1747 – 1781) දවස කි‍්‍ර.ව. 1753 දී දළදා පෙරහර පෙරටු කොට නාථ, විෂ්ණු, කතරගම, පත්තිනි සිව් මහා දේවාලය අනුපිළිවෙළට ගමන් ගන්නා ආකාරයට ඇසළ පෙරහර මංගල්ලය පැවැත්වීම ආරම්භ විය. එතැන් සිට අද දක්වාම මෙම පෙරහර මංගල්ලය චිරාගත සම්ප‍්‍රදායානුකූලව ශ‍්‍රී දළදා මාලිගාව පෙරටුකොට පැවැත්වේ.ජෝන් ඩේව් හා වෙල්ලස්සේ දිසාව දුටු පෙරහර විස්තරයේ සඳහන් වන පරිදි නගරය දෙව්පුරයක් සේ සරසා තිබුණි. ඒ ඒ නිලයන් හඳුනාගැනීම සඳහා අදාළ කොඩි සහිතව ද ඇතුන් අසුන් ගණනාවක් ද, විවිධ කොඩි චාමර දරන්නෝ ද, රජයේ නිලධාරීහු ද, කඩු ගත්තෝ ද, පලස් දරන්නෝ ද, හෙල්ල දරන්නෝ ද, කොඩි කස්තාන දරන්නෝ ද, විදේශිකයෝ ද, නොයෙක් භාෂාවන්හි නිපුණයෝ ද, ශිල්පීහු ද, ස්තී‍්‍රහු ද, ගමන් කළහ. අනතුරුව මහා ජනයා ද ගමන් ගත්හ. මෙම පෙරහරේ රජතුමා ද මහත් තේජසින් ගමන් ගත්තේය. මෙසේ පෙරහර නගරය ප‍්‍රදක්ෂිණා කළ අතර ධාතු කරඬුව සරසා මල් වැසි වැස්සවීය.රජු පත්තිරිප්පුවට පැමිණෙන තුරු රදළවරු හමුදා නිලධාරීහු හා සෙසු නිලධාරීහු තමනට ඇති උසස්ම ඇඳුමින් සැරසී තමන්ට වෙන් වූ කොඩිය ද රැගෙන පොරොත්තුව සිටිති. රිදී යෂ්ටිය රැගත් අදිකාරම්වරු දෙදෙනා ද, අංකුසය අතින් ගත් ගජනායක නිලමේ ද පැමිණීමෙන් අනතුරුව, රජු පත්තිරිප්පුවේ පෙනී සිටිත්ම ප‍්‍රසස්ති ගායනා ආරම්භ විය. රජු මහදිකාරම අමතා ඒ ඒ දිශාවල අය පෙළ ගැසී සිටින්නේදැයි විමසයි. අදිකාරම්වරයා ඒ වග දැන් වූ පසු රජුගේ නියමයෙන් පෙරහර පිටත්වීම ආරම්භ වේ.කි‍්‍ර.ව. 1828 වැන්නේ සර් එඩ්වඩ් බාර්න්ස් ආණ්ඩුකාරතුමාගේ සමයේදී ශ‍්‍රී දළදා වහන්සේ මහ පෙරහරින් බැහැරට වැඩම වූ බව වාර්තාවේ. ඉන් අනතුරුව අද වනතුරු දළදා වහන්සේ ශ‍්‍රී දළදා මාළිගාවෙන් බැහැරට වැඩම වූ බවක් සඳහන් නොවේ. වර්තමානයේ මංගල හස්තිරාජයා පිට වැඩම වනුයේ සධාතුක ධාතූන් වහන්සේ වැඩසිටින පෙරහර කරඬුවයි. ශ‍්‍රී දළදා වහන්සේ වැඩමවීමක් එහිදී සිදු නොවේ.වර්තමානයේ මහනුවර ඇසළ පෙරහරේ පෙළගැස්ම 1753 කීර්ති ශ‍්‍රී රාජසිංහ රජු දවස පැවැති ආකාරයට සැකසී ඇත. දළදා මාලිගාවේ පෙරහර පෙරටු කොට නාථ, විෂ්ණු, කතරගම, පත්තිනි යන සිව් දේවාල ගමන් ගන්නා ආකාරයට පෙරහර සැකසුණේ එසමයේ සිටය.වර්තමාන ඇසළ පෙරහර මංගල්ලයේ පෙළගැස්මේ විශේෂාංග මෙසේය. ආරක්ෂක රථය, කසකරුවන්, ගිනිබෝලකරුවන්, බෞද්ධ කොඩි, දිසා කොඩි (රෙදි), පිත්තල දිසා කොඩි, හස්තියෙකු පිට ගමන් ගන්නා පෙරමුණේ රාළ, හේවිසිකරුවෝ, ගජනායක නිලමේ, හොරණෑ වාදකයෝ, චාමර නැටුම, ලී කෙලි කණ්ඩායම, පන්තේරු කණ්ඩායම, තාලම් කණ්ඩායම, හවඩි දඟය, නෛයංඩි කණ්ඩායම, කඩු සරඹ, පන්තේරු නැටුම, අත් රබන්, තාලං නැටුම, පන්තේරු නැටුම, වේවැල් නැටුම, උඩැක්කි නැටුම, නෛයියංඩි කණ්ඩායම, කඩු නැටුම් කණ්ඩායම, තම්මැට්ටම් වාදන කණ්ඩායම, රබන් රංගන කණ්ඩායම, පන්තේරු නැටුම, පතුරු නැටුම් කණ්ඩායම, උඩැක්කි නැටුම, වෙස් කණ්ඩායම, කාරියකරවන කෝරාළ, නාගසිංහම්, උඩු වියන් සහිත පාවාඩ මතින් කරඬුව වඩමවන හස්ති රාජයා සමඟ දෑලේ ඇතුන් දෙදෙනා, බෞද්ධ කොඩි 02 රැගෙන යාම, කවිකාර මඩුව, මල් පහන් ගෙනයන්නෝ, වෙස් නැටුම්, දියවඩන නිලමේතුමා, දෙපස මුරායුධ කරුවන් හා මුතුකුඩය, බුරුම කොඩි 02ක්, ගම් දහයේ විදානේවරු වශයෙනි.කේ.මීගහකුඹුර</content>
  </post><post>
    <category>NEWSPAPER</category>
    <date>
      <year>2009</year>
      <month>08</month>
      <day>02</day>
    </date>
    <link>http://www.silumina.lk/2009/08/02/_art.asp?fn=as0908025</link>
    <topic>නෙළුම් විල</topic>
    <author/>
    <content>ටොපි කකා පෙරහරේ යන සද්දන්තයෝගුරු සේවයේ රසකතාමිනිත්තුවක කතාවක්එදා සහ අද ඇසළ පෙරහර මංගල්ලයේසිරි අසිරියනෙළුම් විලආහාර බෙදා ගැනීමේ දී අප ස්වයං විනයක් ඇති කර ගත යුතුයිජාතික සමගියට මඟ හදන කතරගම පෙරහරගුණසිංහ හෙට්ටිආරච්චිඑදින මා සැමියා හදිසියේ අසනීප වන විට අප සිටියේ කොළඹ පෙදෙසෙහි මංගල උත්සවයකට සහභාගි වෙමිනි. වහා ම ඔහු කළුබෝවිල රෝහලට ගෙන යන ලදී.වසර ගණනාවක සිට හෘද රෝගයෙන් පෙළෙමින් සිටි ඔහු ඒ වනවිට හෘද රෝග විශේෂඥ වෛද්‍යවරුන් කිහිපදෙනකු ගෙන් ප‍්‍රතිකාර ලැබ සිටියේය.දෙදරු මවක වන මේ සටහන තබන්නේ සැමියා ප‍්‍රතිකාර ලද කළුබෝවිල රෝහලේ අංක 3 දරන වාට්ටුවේ විශේෂඥ වෛද්‍යතුමිය ඇතුළු සේවක මණ්ඩලය ගැන රටට හඬගා කියනු පිණිස ය.මෙහි උතුම් හෙද දූ දරු පිරිස මා ඇමතුවේ ‘අම්මේ’ යනුවෙනි. ඔවුන් මා සැනසූ ආකාරය මෙනෙහි කරන විට මගේ නෙත් උණු දියෙන් තෙමී යයි.මා සැමියා දින ගණනාවක් නේවාසික ව ප‍්‍රතිකාර ලබා ගත්තේ ය. ඒ කාලය මුළුල්ලේ මම නෑ ගෙදරක නැවතී ඔහු බැලීමට ගියෙමි.මෙහි දී අප දුටු අමතක නොවන චරිතයක් තිබේ. ඒ, ඒකනායක නමැති තරුණ හෙද පුතුයි. ඔහු රෝගීන් කාටත් දැක්වූයේ අනූපමේය දයාවකි. එනිසා ම දෝ බොහෝ දෙනා ඔහු ඇමතුවේ ‘අපේ මහත්තයා’ යනුවෙනි.ඒ වනවිට මා සැමියා රෝහල් ගණනාවක ම නැවතී ප‍්‍රතිකාර ලබාගෙන තිබිණ. එහෙත් ඔහු කළුබෝවිල රෝහලේ අංක තුන දරන වාට්ටුවේදී තරම් සතුටක් වෙන කිසිම තැනක දී විඳි බව මම නොදුටිමි.මේ සේවක මඬුල්ල අප වටා සිටි විට අපට දැනුණේ දූ දරුවන් පිරිවරා අප අපේ ම නිවහනෙහි සිටින බවෙකි.විශේෂඥ වෛද්‍ය තුමිය ඇතුළු වෛද්‍යවරුන්ගේත්, හෙද කාර්ය මණ්ඩලයේත් අපමණ දයා කරුණාව ලැබ සුවය ලද මා සැමියා කැටුව අප නිවෙස කරා ආපසු යන මොහොත උදාවිය. දරු දෙදෙනා ද සමඟ අප දෙදෙනා මේ කාර්ය මණ්ඩලයෙන් සමුගැනීමට පැමිණියේ කඳුළු ගලා එන වතිනි. දූ පුතුන්, දෙවිවරුන් බඳු ඔබලා පිදීමට ඒ මොහොතේ අප සතුව තිබුණේ ඒ කඳුළු මල් පමණි.ආදරණීය දරුවනි, නිවසට පැමිණි පසු ද මා සැමියා මුළු සිතින් ම ජීවත් වූයේ වාට්ටු අංක තුනෙහි බව කීම අතිශයෝක්තියක් නොවේ. ඒකනායක පුතු ද, අන් අය ද සිහිකරමින් ඔහු පින්දුන් හැටි මට තාමත් මතකය.මා සැමියා මාස කිහිපයකට උඩදී අප සැම හැරදා ගිය බව මෙහිලා සිහිපත් කරන්නේ දැවෙන හදිනි. ජීවත්වන තාක් කල් ඔහු ගේ හිතේ එක සිහිනයක් තිබිණ. ඒ, කළුබෝවිල රෝහලේ තුන්වැනි වාට්ටුවේ කාර්ය මණ්ඩලය ගැන නෙළුම්විලට ලිවීමට ය.එසේ වුවද, ජීවත්ව සිටිය දී ඔහුට එය නොකළ හැකි විය. මා මේ ලිපිය ලීවේ ඔහුගේ අවසන් ඉල්ලීම ඉටු කරනු පිණිස ය.රත්තරන් පුතේ දුවේ නුඹලා මතු භවයකදී අපේ ම දූ පුතුන් වී ඉපදේවා!විශේෂඥ වෛද්‍යතුමිය ඇතුළු හැමදෙනාට ම දළදා සමිඳු පිහිටයි.  කුලියාපිටියේ, උඩුබද්දාවේ, කොස්හේනේ, ශීලා ගුණසේකර මහත්මිය විසින් යොමුකරන ලද ලිපියක් ඇසුරිනි.  පොසොන් පෝ දින කළුගල්ල, තෙලඕයාව විහාරස්ථානයේ හැත්තෑපහක පමණ පිරිසක් සිල් සමාදන් ව සිටියහ.දහවල් දානයෙන් පැයකට පමණ පසු (සුපුරුදු පරිදි දහවල් දානය සපයන ලද්දේ තෙලඕයාව තරුණ ගොවි සමාජයයි) වෑන් රියකින් ආ පිරිසක් හාමුදුරුවන් බැහැ දුටුහ. මහත්වරු දෙදෙනෙක් නෝනලා දෙදෙනෙක් සහ ළමයි දෙදෙනෙක් ඒ අතර වූහ.ටිකකින් බණ මඩුවට පැමිණි ඔවුහු සිල් ඇත්තන් ට සිල් රෙදි පාර්සලය බැගින් තිළිණ කළ හ. අප බඳු ප‍්‍රදේශවල පන්සල් සොයා ගොස් මාපියනට පින් පිණිස සිල් ඇත්තන්ට මෙබදු පරිත්‍යාග කරන බව කී ඔවුන් කලින් ඇඹිලිපිටියේ පදිංචිව සිටි බවත්, දැන් මහරගම වසන බවත් දැන ගන්නට ලැබිණ.හාමුදුරුවෝ ඔවුනට සෙත් පැතූහ. මා පියනට පින් දුන් හ.අප පන්සල පිහිටියේ යාපහුව ආසනයේ පොල්පිතිගම ප‍්‍රාදේශීය ලේකම් බල ප‍්‍රදේශයේ ය.මේ සත්කි‍්‍රයාව සිදු කළ අය ගේ නම් අසා ගන්නට අපට බැරි විය. එහෙත් පින් දීමට නම් ඇවැසි නැත.යහපත් මිනිසුනි, ඔබලා ගේ මාපියනට මේ පින අත්වේවා!  මාඑළියේ, (කුරුණෑගල හරහා) වදුරැස්සේ පද්මලතා ජයතුංග මහත්මිය විසින් යොමු කරන ලද ලිපියක් ඇසුරිනි.  ගුරුවරියක් ද, මා ද අතර ප‍්‍රශ්නයක් පැන නැංගේ ය. මම වරද පිළිගනිමි. එහෙත් ගැටලුව එය නොවේ. මා ගුරුවරියට නරක වචනයෙන් බැණ වැදුණේ යැයි මා අසල සිටි සිසුවකු කළ ප‍්‍රකාශය ගුරුවරිය බාර ගැනීමයි. එය බොරුවකි. මම එසේ නොකළෙමි.මේ පුවත පාසල පුරා හමා ගියේ ලැව් ගින්නක් සේ ය. මා හැර හැමදෙනාම එය පිළිගත්තා සේ විය.මම වරදට දඬුවම් ලැබීමි.මට ගුරු මාපිය සෙනෙහස අහිමි විය. යෙහෙළියන් ද නැති විය.මට පාසල ද ඉගෙනීම ද එපා විය. මා හිත දරුණු විය. අධ්‍යාපනයට ආයුබෝවන් කීමට මම සැරසුණෙමි.ඒ උතුම් ගුරුවරයා මා තේරුම් ගත්තේ මේ පසුබිම යටතේ ය. කරුණාවෙන් මා ඇමතූ මේ උතුම් ගුරුතුමාණෝ මුරණ්ඩු මා දමනය කොට ඉගෙනීමෙහි ඇති අගය වටහා දුන්නෝ ය.ඔහු ගේ උවදෙසින් මම නව ජීවනය ලදිමි.ඒ උතුමාණෝ මා සිත තුළ දර්ශනයක් ද, ශක්තියක් ද පහළ කළහ. මම ඒ ඔස්සේ අධ්‍යාපනය හදාරන්නට වීමි.සම්මාන අටක් සහිතව සාමාන්‍ය පෙළ සමත් වූ මම සරසවි වරම් ඇතිව උසස් පෙළ සමත්වීමි.සැවොම එක පිලකට වැදී මට පහර පිට පහර දෙද්දී කුපිත වූ මා තේරුම් ගෙන දයාවෙන් ඉදිරිය පෙන්වා දුන් ගුරු පියාණනි මම ඔබ සදා සමරමි.මට එදිරි වූ ගුරුතුමියනි, කනිටු පාසලේ දී ඔබ හා මා අතර භේදයක් හටගත් බව සැබෑවකි. මම එහි වරද පිළිගතිමි. දඬුවම් ද ලැබීමි. එහෙත් එදින මම ඔබට නරක වචනයෙන් බැණ නොවැදුණ බව අද ද මම දිවුරා කියමි.ආදරණීය ගුරුභවතුනි, දරුවන් කරන වරද කරුණාවෙන් අවබෝධ කර දී ඔවුනට නිසි මඟ පෙන්වීම ගුරු පරපුරේ යුතුකමයි. පහේ පන්තියේ සිසුවියක මෝඩකමට කරන වරදකට ඇය සදාකල් වරදකාරියක කිරීම යුතු නොවේ.වසර අටක් තිස්සේ විටින් විට මා කම්පාවට පත් කළ මේ සිද්ධිය මා නෙළුම්විලට හෙළි කළේ ගුරු පරපුරට නිගා දෙනු පිණිස නොවේ. එහෙත් මා අත්විඳි සැබෑ සත්‍යය එයයි.මට මඟ පෙන්වූ ගුරු දේවයාණනි, ඔබට දීගායු වේවා!  බද්දේගම ආර්.දිල්රුක්ෂි මෙනෙවිය විසින් යොමු කරන ලද ලිපියක් ඇසුරිනි.  ජයවර්ධනපුර සරසවියේ අවසන් විභාගය නිම කළ මම ගෙදර යනු පිණිස මහරගම බස් නැවතුම්පළට ආවෙමි.පැයක් පමණ බලා සිටිය ද බලංගොඩ බසයක් නොපැමිණියේ ය. එහෙයින් මම වේලාසටහන්කරු වෙත ගියෙමි.’අංකල් දැන් බලංගොඩ බස් එකක් නැද්ද?’’මේ වෙලාවෙ මේ පාරෙන් බලංගොඩ බස් නෑ. ඒව යන්නෙ පරණ පාරෙන්. කොහාටද යන්න ඕනෑ?’’හුණුවලට’’එහෙනං රත්නපුරේට යන්න. එහෙ ඉඳල විනාඩි විස්සෙන් විස්සට බලංගොඩ බස් තියෙනවා’.වැහි අඳුර නිසා පළාත ම කළුවර වූ සේය. ටික වේලාවකට පසු පැමිණි රත්නපුර බසයට මම ගොඩවීමි. එල්ලාගෙන සිටි මලු දෙක අසුනක් අයිනේ තැබූ මම පහසු තැනෙක සිට ගතිමි.බසය ඇදෙන්නට විය.මා සිටි තැනට කිට්ටු අසුනෙහි අත දරුවකු උකුල මත තබාගත් කතක් වූයේය. ඇය වියපත් ය. එහෙයින් ඇය දරුවා ගේ මව නොවිය හැකිය.හංවැල්ල පසුකළා පමණි. අතදරුවා හඬන්නට පටන්ගත්තේය. බසයේ කැසට් සින්දු හඬ ද, බිලිඳු හැඬුම ද නැඟුණේ තරගයට මෙනි.කාගේත් අවධානය යොමුවූයේ බිලිඳු හැඬුමට ය.’දාඩිය දාන හින්ද වෙන්න ඇති ඔය වීදුරුව අරින්න’ යමකු කීවද මඳ වැසි නිසා එය නොකළ හැකි විය.’මේ දරුව ඔයාගෙද?’ අසල කතක් විමසුවාය.’නෑ. මගෙ දූගෙ දරුවා. දූ ලෙඩවෙලා, කොළඹ ඉස්පිරිතාලෙ. අපි මේ එහෙ ඉඳල එන ගමන්. එහෙදි කිරි දුන්නා. දැන් බඩගිනි වෙලා ඇති.’ බිලිඳ්‍රගේ ආච්චි අම්මා කීවා ය.බිලිඳු හැඬුම දෙගුණ තෙගුණ විය.’කිරියි, බෝතලෙයි තියනව. උණුවතුර ටිකක් නෑනෙ’ ආච්චි අම්මා අසරණව වටපිට බැලුවාය.’බස් එක ටිකක් නවත්වන්න කියල කඩේකින් උණුවතුර ටිකක් ගම්මු’ කෙනෙක් යෝජනා කළේය.බිලිඳු හැඬුම නිහඬ කිරීමට මේ සාකච්ඡා අපොහොසත් විය.ආසන්න අසුනක අත දරුවකු සමඟ සිටි තරුණ මවක ගේ අවධානය හඬන බිලිඳු කෙරෙහි තදින් යොමුවී ඇති බව මා දුටුවේ මෙවෙලේය.”පව්, බඩගින්නෙ වෙන්න ඇති. කෝ ඔය දරුව මෙහාට දෙන්න!” තම අත දරුවා සැමියාට දුන් ඇය හඬන බිලිඳු වෙත දෑත පෑවාය.”කෝ, ඔය දරුව මෙහාට දෙන්න!”ආච්චි අම්මා හඬන බිලිඳු ආගන්තුක තරුණ මවට දුන්නා ය. ඇය හඬන බිලිඳු තම ළයෙහි හොවා ගෙන කිරි දෙන්නට පටන්ගත්තාය. එකෙණෙහිම බිලිඳු හැඬුම නැවතිණි.ආගන්තුක මව බිලිඳුට කිරි දෙන අතර ම ඔහුගේ ළපටි හිස පිරිමැද්දා ය.මවු පදවිය සතු බල මහිමය පසක් කොටගත් කවුරුත් විස්මයෙන් යුතු ව ම ඒ සතුට විඳගත්හ.මොහොතකින් තරුණ මව ආච්චි අම්මා අතට භාර කළේ කිරෙන් කුස පිරුණු සතුටින් නිදි සුව විඳින බිලිඳ්‍රය. ඒ මොහොතේ අප කවුරුත් ඈ දෙස හෙළුවේ ගෞරවාන්විත බැල්මකි.මේ උතුම් මව සිය සැමියා ද, අතදරුවා ද සමඟ කුරුවිට දී බැස ගියා ය.රත්නපුරයේ දී බසයෙන් බැස ගත් ආච්චි අම්මා බිලිඳු කරපින්නාගෙන නොපෙනී ගියා ය.මේ සටහන කුරුවිට දී බැස ගිය කිරි අම්මාට උපහාර පිණිස ය.කිරිමවුනි, ඒ බිලිඳු පුතු මතු දිනෙක ඔබ සොයා එනු ඇතැයි නොසිතිය හැකි ද?  ඕපනායක උතුරු හුණුවල තමාලි නානායක්කාර මෙනෙවිය විසින් යොමු කරන ලද ලිපියක් ඇසුරිනි.  ඒ පින්බර හිමිදිරියේ සුදු වතින් සැරසුණු අපි කථා නායක නිල නිවස බලා පිටත්වූයේ කොළඹ විශ්වවිද්‍යාලයීය ශිෂ්‍ය අනුශාසක කාර්යාලය සහ කථානායක නිල නිවස මඟින් සංවිධානය කැරුණු ශීල ව්‍යාපාරය හා ශිෂ්‍ය නායක පුහුණු වැඩසටහනට සහභාගිවනු පිණිසය.මේ සඳහා ශ‍්‍රී ජයවර්ධන පුර, කැලණිය, පේරාදෙණිය, සෞන්දර්ය යන විශ්වවිද්‍යාලවල විද්‍යාර්ථීහු පන්සියයකට ආසන්න පිරිසක් සහභාගිව සිටියහ.අෂ්ටාංග උපෝසථ ශීලයෙහි පිහිටි අපි සදහම් සුවය වින්දෙමු. සාධු චර්යාවට මෙන්ම සාධු මනසකට උචිත පරිසරයක් එහි තිබිණ.සදහම් ග‍්‍රන්ථයෝ අපට පිරිනැමුණාහ. දෙවේලෙහි දානයෙන් හා ගිලන්පසින් අප පිදුණේ කථානායක නිල නිවසේ සේවක මඬුල්ල අතිනි. රටේ තෙවන පුරවැසියා වූ කථානායක වි.ජ.මු. ලොකුබණ්ඩාරයෝ අප සමඟ එක් ව දන් වැළඳුවෝය; බවුන් වැඩුවෝය.දහවල දනින් ඉක්බිති අපි දියවන්නාව මැදින් වැටුණු නිසල මාවත දිගේ පාර්ලිමේන්තු සංකීර්ණ භූමිය බලා සක්මනෙහි යෙදුණෙමු. සොබා දම් සොඳුරු පහස ලද ඒ බිම අපට භාවනා අසපුවක් විය. භාවනාවෙන් සිත නිවිණ. සිහිල් සුළඟින් ගත නිවිණ. වෙනදා සරසවි බිම්හි කුහුඹු රැල් සේ දිව යන අප සිසු පිරිස මෙදින උපශාන්ත උවසු - උවැසියන් බවට පත්ව සිටියහ.මළහිරු අවර’ඹර ගිලෙන පැයේ අප දියවන්නාවෙන් සමුගත්තේ නිවුණු සිතිනි.  කොළඹ සරසවියේ චතුරි දොඩම්පෙ මෙනෙවිය විසින් යොමු කරන ලද ලිපියක් ඇසුරිනි.  පාසලේ මට වඩා වසරකින් බාල සොයුරකුට මම බෙහෙවින් ඇලුම් කරමි.ඊට හේතු වී ඇත්තේ මගේ පවුලේ සොහොයුරකු නැති වීමත්, මා සොයුරින් දෙදෙනකු මැද ඇති දැඩි වීමත් විය යුතු ය.සොයුරකු නැති අඩුව ඔහුගෙන් පිරෙනු දැකීමට මම ආසා කරමි.ඔහු දකින විට හුරු පුරුදු බවක් මට දැනේ. ඔහු ද ඊට කෙළෙහි ගුණ දක්වන සේ ය. මම අපේ සොයුරු පෙමට සදා ගෞරව කරමි.මෙය මගේ මිතුරියනට නොවැටහෙයි. ඔවුනට තමන් ගේ ම සොහොයුරෝ සිටිති. ඔවුහු මා වරදක් සිතති. මම තැවෙමි.දැන් ඔහු ද මට මුහුණ දීමෙන් මග හරී. මා මෙන් ම ලෝකයා ගෙන් රිදුම් ලද සේ ය.සොයුර, සොයුරු සෙනෙහස වෙනුවෙන් මහද උපන් හැඟුමට අරුතක් එක් කළ නුඹට දයාබර වෙමි.අපි අප හඳුනමු. අපේ සෙනෙහස නොපැටළෙන බව අපි දනිමු.‘මතු භවයේ දීවත් අපි අපේ ම සො’යුරු සොයුරියන් වී ඉපදේවා!’ යි මම පතමි. ඔබ ද පැතුව මැනව.  රඹුක්කන ප‍්‍රදේශයේ සිසුවියක විසින් යොමු කරන ලද ලිපියක් ඇසුරිනි.  ඉකුත් ජූනි 22 සිට 28 දක්වා වූ දින හත දේශීය ආහාර නිෂ්පාදනය සහ එහි ඵලදායිතාව පිළිබඳ සතියක් ලෙස නම් කර තිබිණි.එහි තෙවන දින දේශනය පැවැත්වීම සඳහා අප ආයතනයට පැමිණ සිටියේ සූපවේදී පබිලිස් සිල්වා මහතා ය. ඔහු සූපවේදය පිළිබඳ ආචාර්යවරයකු බව දැනගතිමි.මෙත් සිතින් අහර පිසිය හැකි අපූරුව ඔහු එහි දී අපට පැහැදිලි කර දුන්නේ ය.ඔහු සිය ජීවිත කතාව ද කීමට තරම් නිහතමානී වූයේ ය. වේලාසනින් නින්දට යෑම සහ අලුයමින් පිබිදීම තමාගේ පුරුද්දක් බව ද ඔහු කීවේය.ශාලාව පිරී තිබිණි. කාලය ගෙවී යනු අපට නොදැනුණි. ඔහු ගේ දේශනය රසබර අහරකටත් වැඩියෙන් රසවත් විය.‘මේ දේශනයේ දී මගෙන් කිසිවකුට සිත් රිදවීමක් වුණා නම් මට සමාවෙන්න!’ ඔහු කතාව නිමා කළේ එසේ ය.සිල්වා මහතා ජාතික වස්තුවකි. ඔහුට දීගායු වේවා!  ශ‍්‍රී ලංකා මහවැලි අධිකාරියේ අනෝමා දමයන්ති රත්නායක මහත්මිය විසින් යොමු කරන ලද ලිපියක් ඇසුරිනි.නෙළුම් විල, සිළුමිණ, ලේක්හවුස්, කොළඹ</content>
  </post><post>
    <category>NEWSPAPER</category>
    <date>
      <year>2009</year>
      <month>08</month>
      <day>02</day>
    </date>
    <link>http://www.silumina.lk/2009/08/02/_art.asp?fn=as0908026</link>
    <topic>ආහාර බෙදා ගැනීමේ දී අප ස්වයං විනයක් ඇති කර ගත යුතුයි</topic>
    <author/>
    <content>ටොපි කකා පෙරහරේ යන සද්දන්තයෝගුරු සේවයේ රසකතාමිනිත්තුවක කතාවක්එදා සහ අද ඇසළ පෙරහර මංගල්ලයේසිරි අසිරියනෙළුම් විලආහාර බෙදා ගැනීමේ දී අප ස්වයං විනයක් ඇති කර ගත යුතුයිජාතික සමගියට මඟ හදන කතරගම පෙරහරකුප්පියාවත්ත ජයශේඛරාරාම විහාරවාසීගෞරව ශාස්ත‍්‍රවේදීමාවරලේ භද්දිය හිමිසම්බුද්ධ ශාසනය පිහිටුවා මුල් විසිවස ගත වීමත් සමඟ භික්‍ෂු ශාසනයට විවිධ සමාජ කණ්ඩායම් නියෝජනය කරන, විවිධ චර්යා සහිත පුද්ගලයෝ එකතු වන්නට පටන් ගත්හ. මෙසේ විවිධ චර්යා සහිත භික්‍ෂූන් වහන්සේ, එකම කි‍්‍රයා පිළිවෙතක් අනුගමනය කරන පිරිසක් බවට පත් කිරීම සඳහා බුදුරජාණන් වහන්සේ ශික්‍ෂා පද පැනවූහ.මේ ශික්‍ෂා පද අතර සේකියා නමින් හැඳින්වෙන කුඩා ශික්‍ෂා පද ද දැක ගත හැකි ය. මේ සමාජයේ ජීවත්වන ගිහි පැවිදි සියලු දෙනාටම, ලොකු කුඩා සියලු දෙනාටම එම ශික්‍ෂා පද පිළිබඳව, ඒ වායින් අපට ලබා දෙන හික්මීම පිළිබඳව යම් අවබෝධයක් ලබා ගැනීම ඉතා ප‍්‍රයෝජනවත්ය.ශිෂ්ට සම්පන්න මිනිසකු ලෙස යමෙක් ආහාරපාන ගැනීමේදී අනුගමනය කළ යුතු කි‍්‍රයා පිළිවෙත කවරේ ද යන්න පිළිබඳව මෙවර ලිපියෙන් සාකච්ඡා කැරේ.තමන් සිදු කරන කාර්ය පිළිබඳව සෑම මොහොතකම කල්පනාවෙන් සිටිය යුතු බව බුදු දහමේ ඉගැන්වේ. ආහාර ගැනීමේ කි‍්‍රයාවලියේ දී ද එසේ සිහියෙන් යුතුව තමන් ගේ පාත‍්‍රයට ලැබෙන, පිඟානට ලැබෙන ආහාරය පිළිගත යුතු බව පැහැදිලි කර ඇත.  ”සක්කච්ඡං පිණ්ඩපාතං පඨිගාය සාමීතිසික්ඛා කරණීයා”ඉවත දමන ප‍්‍රමාණයට නොගන්නා ලෙසත්, තමා අනුභව කරන ප‍්‍රමාණයට පමණක් ආහාර ගන්නා ලෙසත් මෙහි අවධාරණය කර ඇත. එනම් ආහාර බෙදන තරමක් බෙදන්නට හැර බලා සිටීම නොකළ යුතුය. මේ ශික්‍ෂා පදය තේරුම් ගැනීමේ වැදගත්කම කුමක් ද? පළමුව ඔබ ආහාරපාන විනාශ නොකරන, අරපිරිමැස්මෙන් ප‍්‍රයෝජනයට ගන්නා පුද්ගලයකු බවට පත්වීම ය. අද ලෝකය මුහුණ දෙන බරපතළ ගැටලුවකි. එනම් වැඩිවන ජනගහනයට ප‍්‍රමාණවත් ලෙස ආහාර නොමැතිකම ය.බුදුරජාණන් වහන්සේ වසර දෙදහස් පන්සියයකට පෙර පෙන්වා දුන් මේ අපූරු ශික්‍ෂා පදය ශිෂ්ට මිනිසුන් ලෙස අප කි‍්‍රයාවට නඟනවා නම්, එය යම්තරමකින් හෝ ආහාර අර්බුදයට විසඳුමක් වනු ඇත.ආහාර අපතේ යෑම වළකා ගැනීම යනු අප ගේ පරිභෝජනය සඳහා උයන පිහන ප‍්‍රමාණය සීමා සහිත වීමය.ඔබ නිවෙසේ දී හෝ වෙනයම් ස්ථානයක දී හෝ මංගල උත්සවයකට, සාංඝික දානමය පුණ්‍ය කර්මයකට හෝ සහභාගි වූ අවස්ථා කොතෙකුත් තිබීමට පුළුවන.එහි දී ආහාරපාන පමණට වඩා බෙදා ගෙන ඉවත දැමූ අවස්ථා සිහිපත් කරන්න. ඔබ එවැනි වරදක් නොකර තිබීමට ද පුළුවන.එහෙත් සමස්තයක් ලෙස ගෙන බැලුවහොත් අප ගේ සමාජයේ විවිධ උත්සව අවස්ථාවන්හි දී, දානමය පුණ්‍ය කර්මයන් හි දී, ප‍්‍රයෝජනයට නොගෙන ඉවත දමන ආහාරපාන අපමණ ය.ඔබට ලැබෙන එක කෑම පිඟානක් වෙනුවෙන් අදාළ පාර්ශවය විශාල මුදලක් වැය කරනු ඇත. ලංකා මුදලින් නම් එය රුපියල් පන්සියයකටත් වැඩි වීමට පුළුවන.එම ආහාර බඳුනෙන් භාගයක් ඉවත දැමුවේ නම් ඔබ විසින් කර ඇති කි‍්‍රයාව කිසිසේත් ශිෂ්ට සම්පන්න වේ යැයි සිතිය නොහැකි ය. එහෙත් එවැනි අවස්ථා මේ සමාජයේ සුලබය.පොල් මිශ‍්‍ර නොකර පාන්පිටිවලින් පමණක් රොටී පුළුස්සා, මිරිස් හොද්දක් සමඟ අනුභව කරන පිරිස් සමාජයේ කොතෙකුත් සිටිති. උදෑසන කුසට අහරක් නොගෙන ඇල්වතුරෙන් කුස පුරවා ගෙන කුලී වැඩට යන මිනිස්සු කොතෙකුත් වෙති. වේලක් හැර වේලක් කුස පුරවා ගෙන අධ්‍යාපන ලබන දූ දරුවෝ ද වෙති. ඔබත් සමග සමාජයේ ජීවත්වන එක් පිරිසක් කුසගින්න සමග පොරබදන අතරේ, ඔබ පමණටත් වඩා ආහාර උයා පිහා ඉවත දමන්නේ නම් එය දැන දැනම කරන අපරාධයක් වනු ඇත.මම ඔබට කාරුණිකව සිහිපත් කරමි. පළමුව ඔබ තම දරුවට ආදර්ශමත් වන්න.දරුවා ඉදිරියේ ඔබ පමණට වඩා බෙදා ගත් කෑම පිඟාන ඉවත දමනවා නම්, දරුවාට ද එය සාමාන්‍ය දෙයක් වනු ඇත.ඔබ පමණ දැන බෙදා ගත් ආහාර සියල්ල අනුභව කොට පිඟාන සෝදා පිරිසුදු කරන්නේ නම් දරුවා ද එසේ කරනු ඇත.දෙවනුව බුදුරජාණන් වහන්සේ අපට මෙසේ අවවාද කර ඇත්තාහ.”පත්ත සන්නි පිණ්ඩපාතං පට්ගහෙස්සා මීති සික්ඛා කරණීයා”පාත‍්‍රයට යොමු කළ සිත් ඇතිව ආහාර ගත යුතු බවය. එනම් වට පිට බලමින්, නොසැලකිල්ලෙන් ආහාර පිළි නො ගත යුතුය.වට පිට බලමින් ආහාර ගන්නේ නම් අපට ප‍්‍රමාණවත් ආහාරය පිළිබඳව අවධානය ගිලිහී යයි.ශිෂ්ට සම්පන්න මිනිසුන් වට පිට බලමින් හෝ ආහාර බෙදීමට පැමිණෙන අය දෙස බලමින්, එසේත් නැතිනම් අසල සිටින පිරිස් දෙස බලමින් තමන් ගේ ආහාර පිළිගන්නේ නැත.ඔබේ දරුවාට ද මේ බව අවබෝධ කරවිය යුතුය.ආහාර බඳුන්වල වූ විශාල ආහාර ප‍්‍රමාණයන් දකින කල්හි, විවිධ වර්ණයේ, විවිධ රසයෙන් යුත් ආහාර දකින කල්හි මිනිස් සිතේ ස්වභාවයෙන්ම ඒ පිළිබඳව ගිජුකමක්, ආශාවක් වර්ධනය වීමට පුළුවන. මේ නිසා ආහාර බෙදා ගැනීමේ දී අප කෙරෙහි ස්වයං විනයක් ඇති කරගත යුතු බව මේ ශික්‍ෂා පදයෙන් අවධාරණය කර ඇත.බතට සෑහෙන ලෙස සූප බෙදා ගැනීම කළ යුතු බවට ද බුදුරජාණන් වහන්සේ මඟ පෙන්වා ඇත. ඔබ ගේ ආහාර බඳුනේ වූ බත්වලින් හතරෙන් එකක ප‍්‍රමාණයක් වනසේ ව්‍යංජන බෙදා ගැනීම අනුමත කර ඇත.රසයට ගිජු වී අධික ලෙස ව්‍යාංජන බෙදා ගැනීම නිසා ඇවැතක් සිදු වන බව කල්පනා කළ යුතුය.එයින් ද ආහාර අපතේ යෑම වළකී. එපමණක් ද නොවේ.අප ගේ ආහාර බඳුනට එළවළු වර්ග රාශියක් ගොඩ ගසා තිබෙන විට එය ඉතා අවලස්සනය.එය දකින පුද්ගලයා කෙරෙහි ද පිළිකුළක් මිස ප‍්‍රසාදජනක හැඟීමක් ඇති වන්නේ නැත. ඔබ කණ්ඩායමක් ලෙස ආහාර ගන්නවා යැයි සිතන්න. ඔබ ගේ ආහාර බඳුන අධික ලෙස ආහාරවලින් වැසී ගියහොත් අන්අය අතර ලජ්ජාවට පත්වීම ද වැළැක්විය නොහැකි ය.එහෙත් තවත් කෙනෙක් උදෙසා ආහාර පිළිගන්නේ නම් දෙදෙනකුට සෑහෙන ලෙස වැඩිපුර පිළිගැනීම මෙහි දී වරදක් ලෙස දක්වා නැත. තම විහාරස්ථානයේ තවත් ස්වාමීන් වහන්සේ කෙනකුට හෝ වේවා, නිවෙසේ සාමාජිකයකුට හෝ වේවා ආහාර පිළිගැනීමට සිදු වුව හොත් වැඩිපුර ආහාර පිළිගැනීමෙන් එහි දී අවැතක් සිදු නොවන බව ද පැහැදිලි කර තිබේ.ආහාර පිළිගැනීමේ දී මෙන්ම අනුභවයේ දී ද අනුගමනය කළ යුතු පිළිවෙත් වේ.”සක්කච්ඡං පිණ්ඩපාතං වීදිස්සාමි සික්ඛා කරණීයා”එහි දී සිහියෙන් යුතුව ආහාර අනුභව කළ යුතු බව පෙන්වා දී තිබේ. මධ්‍යම ප‍්‍රතිපදාවේ අවධාරණයට ලක් කර තිබෙන සුවිශේෂී ආගමික අංගයක් වූ ‘සම්මා සතිය’ එනම් සෑම මොහොතකම නිවැරැදිව සිහිය පිහිටුවා ගැනීම යන කාරණය ආහාර අනුභවය සඳහා ද අනුගමනය කළ යුතු බව පැහැදිලි කර ඇති ආකාරය මෙහි දී දැකගත හැකිය.එක් පැත්තකින් සිහියෙන් ආහාර අනුභව කිරීම යනු ඔබගේ කුස ගිනි නිවන, පෝෂණය කරන ආහාරයට ගරු කිරීමකි.කල්පනාවෙන් තොරව ආහාර අනුභවය වැරැදි හැසිරීමකි. බුදු දහමේ නිරන්තරයෙන් ම ඉගැන්වෙන්නේ තමන් කරන දෙය පිළිබඳ ව, කියන දෙය පිළිබඳ ව සිහිය පිටුවා ගන්නා ලෙසටය.මේ ඉගැන්වීම් දරුවන් හදා වඩා ගන්න මවුපියන්ට ඉතා වැදගත් ය. සමාජය ඉදිරියේ දරුවන් ලජ්ජාවට පත්වන අවස්ථා කොතෙකුත් ඇත. විශේෂයෙන් ඔවුන් ගේ වැරැදි හැසිරීම් සම්බන්ධයෙනි.කෑ කෝ ගසමින්, ඉතා ගිජුකමින් ආහාර අනුභව කරන කල්හි එය දකින අය ගේ සිතේ ඔබ ගේ දරුවන් කෙරෙහි පැහැදීමක් ඇති නොවේ. එහෙත් එහි වරද දරුවන් වෙත ම පැවරෙන්නේ නැත. වරදකරුවන් වන්නේ දරුවන් හැදූ වැඩූ මවුපියන් ය.මේ නිසා ඔබේ දරුවා සමාජයේ ශිෂ්ට සම්පන්න මිනිසකු ලෙස ජීවත්වනවා දකින්නට කැමැති නම්, අන් අයගේ අප‍්‍රසාදයට, අපහසුතාවයට ලක් නොවනවා දකින්නට නම්, ඔවුන් කෙරෙහි යහපත් සිරිත් පුරුදු කළ යුතුය.අනාගතය කරා ගෙන යන්නේ කුඩා කල ඇති කරගන්නා පුරුදුය. ඒවා යහපත් නම් අනාගතයේ හොඳ ප‍්‍රතිඵල ලැබෙන අතර අයහපත් පුරුදු නම්, ප‍්‍රතිඵලය ද එයම වනු ඇත.මේ ආකාරයට ආහාර ගැනීම පිළිබඳව ඉතා වටිනා ඉගැන්වීම් රාශියක් බුද්ධ දේශනාවේ අන්තර්ගතය. යහපත් හැසිරීමෙන් යුතු පුද්ගලයකු නිර්මාණය කිරීම සඳහා ඒ ඉගැන්වීම් ඉතා ප‍්‍රයෝජනවත් ය.ඉදිරි සාකච්ඡාවල දී ඒ පිළිබඳව තවදුරටත් කරුණු විස්තර කැරෙනු ඇත.සාකච්ඡා කළේ -රමණී සුබසිංහ</content>
  </post><post>
    <category>NEWSPAPER</category>
    <date>
      <year>2009</year>
      <month>08</month>
      <day>02</day>
    </date>
    <link>http://www.silumina.lk/2009/08/02/_art.asp?fn=as0908027</link>
    <topic>ජාතික සමගියට මඟ හදන කතරගම පෙරහර</topic>
    <author>ඊ.එම්. සෝමපාල</author>
    <content>ටොපි කකා පෙරහරේ යන සද්දන්තයෝගුරු සේවයේ රසකතාමිනිත්තුවක කතාවක්එදා සහ අද ඇසළ පෙරහර මංගල්ලයේසිරි අසිරියනෙළුම් විලආහාර බෙදා ගැනීමේ දී අප ස්වයං විනයක් ඇති කර ගත යුතුයිජාතික සමගියට මඟ හදන කතරගම පෙරහරරුහුණු කතරගම මහා දේවාලයේ ඇසළ මහා පෙරහර මේ වර්ෂයේද අතිඋත්කර්ෂවත් අන්දමින් පැවැත්වීමට කටයුතු සම්පාදනය කර ඇත. ‘සුරිදුනි කතරගම 2009’ හා ‘රැකගමු දිනු රට’ තේමාව ඔස්සේ මෙවර පෙරහර පැවැත්වේ.ලංකාවේ පැවැත්වෙන ඇසළ උත්සවවලින් සිංහල දෙමළ මුස්ලිම් ලක්ෂ සංඛ්‍යාත බැතිමතුන් පැමිණෙන භක්තිය පෙරදැරි කරගෙන පවත්වන උත්සවය මෙය යැයි කීවොත් නිවැරදි ය. එයට සාධක රැසක් ඇත. එනම් බෞද්ධ හින්දු මුස්ලිම් කි‍්‍රස්තියානි යන සෑම ආගමකටම ජාතියකටම අයත් අය එකට එකමුතු වී පවත්වන උත්සවය නිසයි.බෞද්ධ බැතිමතුන් ‘සාදු සාදු’ හඩින් තම ආගමික වතාවත් පවත්වන විට හින්දු බැතිමතුන් ‘හරෝ හරෝ’ කියමින් තම ආගමික වතාවත් පවත්වති.බෞද්ධ හින්දු බැතිමතුන් එකම පුද පූජාවන්ට සහභාගි වීම පමණක් ම නොව එකම ස්ථානයේ එකට හිඳගෙන කෑම බීම හුවමාරු කරගෙන පවුලක සහෝදර සහෝදරියන් ලෙසින් කටයුතු කිරීම මෙම පුදබිමේ බලවේගය ලෙස සැලකිය හැකි ය.දුටුගැමුණු රජතුමා ශ‍්‍රී ලංකාව එක්සේසත් කරගැනීම සඳහා යුද්ධයට යාමට පෙර කතරගම මැණික් ගඟේ ‘ජීවමාලි’ තොටේදී (දියකපන ස්ථානය) ශ‍්‍රී ස්කන්දකුමාර දෙවියන් හමු වී තමන් යුද්ධයෙන් ජයග‍්‍රහණය කළහොත් දෙවියන් වෙනුවෙන් දේවාලයක් ඉදිකර දෙන බවට වූ පොරොන්දුව (බාරය) ඉටු කිරීමකි. කතරගම මහා දේවාලය ඉදිකිරීම බව පුරාණ ලිපි ලේඛන හා කතරගම ජනප‍්‍රවාදයේ සඳහන් වෙන කථා පුවතකි.දුටුගැමුණු රාජ්‍ය සමයේ දේව වන්දනාවට නව ජීවයක් ලැබුණ බව සඳහන් කළ හැකි ය.කතරගම මහා දේවාලය ඉදිකර දිනපතා පුද පූජාවන් හා වාර්ෂික පෙරහර පැවැත්වීම දේවාල කාර්ය මණ්ඩලය දේවාල සතු ඉඩකඩම් යනාදිය පිළිබඳව කතිකාවත් ද සකස්කර ඇත.වසර දහස් ගණනක් තිස්සේ ගොඩනැඟී සකස් වූ පූජා විධීන් සහිතව කතරගම මහා දේවාලයේ වාර්ෂික ඇසළ උත්සවය අඛණ්ඩව පවත්වාගෙන යාම අපේ අතීතය යළිත් මතුකර පෙන්වීමක් වැනි ය. එදා පැවැති චාරිත‍්‍ර විධි අදත් අපට දැකබලා ගත හැකි ය.ඇසළ පෙරහර ආරම්භ කිරීමට ප‍්‍රථම කප් සිටුවීම සඳහා කනු සොයා යාම ‘කනු කපන මංගල්‍යය’ යනුවෙන් හැඳින්වේ.නියමිත වර්ගයේ ගස් සොයාගෙන එම ගසට නියමිත චාරිත‍්‍ර විධි පවත්වා කප් දෙකක් කපාගෙන එයට ද චාරිත‍්‍ර විධි පවත්වා එම කප්දෙක මැණික් ගඟේදී නානුමුර පූජාව (නෑවීම) පවත්වා කප් සිටුවන දිනට පෙරදින වල්ලි අම්මා දේවාලයේ තිරය ඉදිරිපිට තැන්පත් කරනු ලැබේ.කප් සිටුවන දිනයේ උදෑසන මෙම කප් දෙක හේවිසි සක් පිඹිමින් පුද පූජා මධ්‍යයේ මහා දේවාලයට කපු මහත්වරුන්ගේ කර පිටින් වැඩම කර කතරගම මහා දේවාලයේ දේව තිරය ඉදිරිපිට පුන්කලස් දෙකක් මත තැන්පත් කරනු ලැබේ. එසේ තැන්පත් කරන ලද කප් දෙක නානුමුර මංගල්‍යය පවත්වා කප් දෙකේ රත්මල් බැද නියමිත ස්ථාන දෙකේ සුභ නැකතට කප්දෙක සිටුවනු ලැබේ.කප් සිටුවා දින 44 ඉකුත් වීමත් සමඟම 45 දිනයේ දී ඇසළ පෙරහර ඇරඹෙයි.පළමු වන දින පෙරහර මංගල පෙරහර යනුවෙන් හැඳින්වේ. මෙම පෙරහර කතරගම මහා දේවාලයෙන් ආරම්භ වී ගණ දේවාලය කිරි විහාරය ඉදිරිපිටින් අෂ්ඨඵල බෝධීන් වහන්සේ හා කතරගම මහා දේවාලය ප‍්‍රදක්ෂිණා කර මහා වාසල් දොරටුවෙන් මහා විදියට පිවිසේ. පෙරහර එම වීදියේ ගමන් කර වල්ලි අම්මා දේවාලයට පැමිණේ.පෙරහරේ 12 වැනි දින පෙරහර වීදි සංචාරය කිරීමෙන් පසුව අද එනම් අගෝස්තු 2 වැනිදා මහා දේවාලය ඉදිරිපිට මහා වීදියේ ගිනිපෑගීමේ චාරිත‍්‍රය සිදු කෙරේ.13, 14 යන පෙරහර වීදි සංචාරය කිරීමෙන් පසුව එනම් අගෝස්තු 3, 4 දිනවල දී පළමු පෙරහර ගමන් කළ විදිවලම මධ්‍යම රාති‍්‍රයේ තවත් පෙරහරක් මහා දේවාලයෙන් ආරම්භ වී වල්ලි අම්මා දේවාලයට ගොස් පුද සිරිත් පවත්වා මහා දේවාලයට ගෙවදිනු ඇත.අවසාන රන්දෝලි මහා පෙරහර අගෝස්තු 5 වැනිදායි.එය කතරගම මහා දේවාලයෙන් ආරම්භ වී කිරිවෙහෙර රාජ මහා විහාරස්ථානයේ සධාතුක කරඬුව රැගත් බුදු පෙරහර පෙරටු කරගෙන කිරීම හෝ රාජ මහා විහාරස්ථානයට ගොස් ආගමික වතාවත් පවත්වනු ලැබේ.අනතුරුව පෙරහර වෙහෙර වීදියේ ගමන් කර දේවාල මලුවෙන් පිටවීදියට පිවිසේ. එම වීදියේ ගමන්කර වල්ලි අම්මා දේවාලයට පැමිණ පුද සිරිත් ඉටුකර මහා වීදියේ ගමන් කර මහා දේවාලයට ගෙවදිනු ඇත.පසු දින එනම් 6 වැනිදා මැණික් ගඟේ දිය කැපීමෙන් පෙරහර කටයුතු අවසන් වෙයි.පෞරාණික චාරිත‍්‍ර පුද සිරිත් වලට මුල් තැනක් දෙමින් ලංකාවේ විවිධ කලායතනවල නැටුම් කණ්ඩායම් හා අලි ඇතුන්ගෙන් ද යුතුව ඉතාමත් අලංකාර ලෙස පෙරහර පැවැත්වීමට රුහුණු කතරගම මහා දේවාලයේ බස්නායක නිලමේ ජනාධිපති පෞද්ගලික ලේකම් ශෂීන්ද්‍ර කුමාර රාජපක්ෂ මහතා කටයුතු සංවිධානය කර ඇත.රුහුණු කතරගම මහා දේවාලයේ ඇසළ මහා පෙරහර ජූලි මස 22 දින ඇරඹිණි. අගෝස්තු මස 02 දින (අද) ගිනි පෑගීම සිදු කෙරේ. අගෝස්තු මස 05 දින අවසාන රන්දෝලි මහා පෙරහර පැවැත්වෙන අතර අගෝස්තු මස 06 දින මැණික් ගඟේ දිය කැපීමෙන් පෙරහර කටයුතු අවසන් වෙයි.මේ අතර මෙවර කතරගම පෙරහර බැලීමට එන සියලුම දෙනාම ජූලි 22 සිට අගෝස්තු 6 වැනිදා දක්වා කාලයේ සියලුම දෙනාට ආහාර ලබාදීමට කතරගම බස්නායක නිලමේ කාර්යාලය කටයුතු කරනු ලැබේ.සියලුම දෙනාට පානීය ජලය ලබාදෙන බවත් පෙරහරට අනුබද්ධව කතරගම දේවාලයේ බස්නායක නිලමේ ශෂින්ද්‍ර රාජපක්ෂ මහතාගේ මෙහෙයවීමෙන් සමාජ සේවා කටයුතු රැසක් කි‍්‍රයාත්මක වන බවත් කතරගම පෙරහර සංවිධායක කමිටුව පවසයි.මේ අතර මෙවර උතුරු පළාතෙන් 2500 කට අධික හින්දු ජනතාව දැනටමත් මෙවර පෙරහර නැරඹීමට බාර හාර කිරීමට පැමිණ ඇති බව ආරක්ෂක අංශ පවසයි. ඒ සියලු දෙනාට සියලු පහසුකම් ලබාදී ඇති බව ද සංවිධායකයෝ පවසති.සුරිදුනි කතරගම 2009 යන තේමාව මෙන් ම රැකගමු දිනු රට යන නව තේමාව යටතේ මෙවර කතරගම පෙරහර මංගල්‍යය පැවැත්වෙන බව කතරගම බස්නායක නිලමේ ශෂීන්ද්‍ර කුමාර රාජපක්ෂ මහතා ‘සිළුමිණ’ට කීය.ඉදිරියේදී කතරගමට මොනරාගලට ඌවට නව යුගයක් ඇතිවෙන පෙර නිමිති මෙවර මහ පෙරහරේ අනුභාවයෙන් ඇතිවනු ඇතැයි ඌවේ ජනතාව අපේක්ෂා කරති.  ඊ.එම්. සෝමපාලකතරගම විශේෂ</content>
  </post><post>
    <category>NEWSPAPER</category>
    <date>
      <year>2009</year>
      <month>08</month>
      <day>02</day>
    </date>
    <link>http://www.silumina.lk/2009/08/02/_art.asp?fn=av0908022</link>
    <topic>කට්ට කාගෙන ආපු දුර ගමනක්</topic>
    <author>වසන්ත ජයසිංහ ආරච්චිගේ</author>
    <content>කට්ට කාගෙන ආපු දුර ගමනක්පොප් රජුගේ මුල් බිරිය කියන අලුත්ම කතාවඉදිරි‍යේදී මම දිගටම රඟපානවානිළියක් වෙනවට වඩා මට ඕන වුණේ හොඳ බිරිඳක් වෙන්න“අපි ගියහම අම්මයි අප්පච්චියි තනිවෙනව නේද?” (රසදුන නව කථාව)රණවිරු නියමුවකු ගේ සිනමා සම්ප‍්‍රාප්තිය ‘ගාමණී’අපි දෙන්නා එක්ක ඩබල් ඩෙකර් බස් එක වාගේ ඉහළින්ම හිටියා මතකයි නවසිය හැත්තෑවේරිතික් - සුසෑන් ආදරය අඟවන්න පච්චයක්කොහොමද තොරතුරුකැමැති හතක්නව මඟකට ෆෙංෂුයි – 11ලොව විශිෂ්ට කලාකරුවන් සමඟ නටන්න ගයන්න අරකාවිල ගමේ දරුවන්ට වරම්එදා ප්‍රසංග නරඹන්න ආව අයට හොඳ සංවර කමක් තිබුණාළමා කුසලතාවන්ට අත දෙන ඉන්ද්‍රානිගෙන් ‘සමනල සේනා’ටෙලි ලොල් බුවාලා සනසන මෙගා වැල් ටෙලි දර්සනබයිපාස් සැත්කමෙන් මිදෙන්නත් ‘රස ඖෂධ’උසට උසයි සැවොම යටයි‘ජූලියා’ හැදූ චරිත් සමඟ කතාබහකචරිත් අබේසිංහ.‘ජූලියා’ සිනමා පටයෙන් සිංහල සිනමාවට එක්වුණු අලුත්ම කතා නායකයා. ඒ වගේම ‘ජූලියා’ සිනමා පටයේ නිෂ්පාදකයා. හිටි හැටියේ මතුවූ මේ චරිත් කවු ද? මොනව ද ඔහු කරන්නෙ. මෙච්චර කල් කොහෙද හිටියේ. එහෙන් මෙහෙන් ඇහෙන මේ වගේ ප‍්‍රශ්න වලට අප හිතුවා පිළිතුරු සොයා යන්න.බත්තරමුල්ල - තලාහේනේ දී පහුගිය දවසක චරිත් අප හා එක්වුණා ‘ජූලියා’ හා ඔහු පිළිබඳව කතා කරන්න.‘ජූලියා’ නිෂ්පාදනයට ඇයි ඔබ අත ගැසුවේ කියන තැනින්ම අපි කතාව පටන් ගමු.කුඩා කාලයේ ගුවන් විදුලි ළමා පිටියට ගිය දවසේ ඉඳන්ම කලාවට මගේ විශාල කැමැත්තක් තිබුණා. චිත‍්‍රපට රසිකයෙක්ව ඉන්දෙද්දි මට හිතුණා මේ පිළිබඳ වැඩිදුර හදාරන්න. පොතපතින් න්‍යායික දැනුමක් ලැබුණත් ප‍්‍රායෝගික දැනුමක් ලබාගන්න අවස්ථාවක් තිබුණේ නැහැ. මම විශ්වාස කළා තවදුරටත් ලංකාවේ රැඳුණොත් මගේ සිනමාව පිළිබඳ ආසාව මඟ හැරෙන්න පුළුවන් කියලා.ඒ නිසයි මම එංගලන්තයට යන්නේ. එහිදි සිනමා පටයක් නිර්මාණය කිරීම වගේම ඊට වාණිජමය වටිනාකමක් ඇති කරන්නේ කොහොමද කියන දේ පවා ඉගෙන ගන්න මට ලැබුණා. මට ‘තක්ෂිලාව‘ වුණේ එංගලන්තයේ ‘ෆයින්වුඩ් චිත‍්‍රාගාරය’. ඒ අත්දැකීම් තමයි චිත‍්‍රපටයක් කරන්න මාව මෙහෙයවූයේ.ඔබේ පවුල් පරිසරය කලාවට සම්බන්ධ ද?ඇත්තටම නැහැ. මගේ පවුලේ කවුරුත් කලාවට සම්බන්ධ නැහැ. මම කලාවට සම්බන්ධ වීමත් පුදුමයක් කියලයි අම්මයි තාත්තයි කියන්නේ. මට අවුරුදු 16 පමණ වන විට ගෙදරින් බාහිරව සමාජයත් සමඟ කටයුතු කරන්න පටන් ගත්තා. ඒකට අම්මයි තාත්තයි කැමති වුණේ නැහැ. මම විශ්වාස කරනවා ඒ වෙලේ මුරණ්ඩු තීරණයක් මම ගත්තේ කියලා.නමුත් මම වැරදි පැත්තට ගියේ නැහැ. සමාජයෙන් මම බොහෝ දේ ඉගෙන ගත්තා. ටෙලි නාට්‍ය දෙක තුනක රඟපාන්න ගිහින් කට්ට කෑවා. කිසිම මුදලක් මට ලැබුණේ නැහැ. පයින් ගිය වාර අනන්තයි. මගේ කාලය ශ‍්‍රමය කැප කළා. මේ සියල්ල එකතුවයි ජුලියා නිර්මාණය දක්වා මම එන්නේ.එතකොට ගායකයකු වෙන්න තිබුණ ඔබේ සිහිනය.ඔව් ඒක නැතිවුණේ නැහැ. ඒ නිසයි මම සීදුව සකුරා, සමන් ඇන්ඩ් ද ක්ලෑන් වැනි සංගීත කණ්ඩායම් සමඟ කටයුතු කළේ. ඒ මොන දේ වුණත් මගේ කැමැත්ත තිබුණෙම සිනමාවට සම්බන්ධ වෙන්න.හොඳයි ඒ අතරෙදි කොහොමද මේ එංගලන්ත ගමනට මුල පිරෙන්නෙ.ඇත්තම කිව්වොත් සංගීතය නිසා මා ළඟ යම් මුදලක් එකතුව තිබුණා. ඒ වගේම මා සන්තකයේ තිබුණු වාහනයත් විකුණලයි මම එංගලන්තයට යන්නේ.සිනමාව පිළිබඳ ඉගෙන ගන්න ආවට මූලිකම ගැටලුව වුණේ රස්සාවක් හොයාගන්න එක. මගේ වාසනාවට හොඳ රැකියාවක් මට එහෙදි ලැබුණා. ඊට පසුවයි චිත‍්‍රපට පිළිබඳව මම හදාරන්නේ. 2007 අගදියි ජුලියා නිෂ්පාදන කටයුත්තට මම මුල පිරුවේ.ඇත්තටම ඔබ ආර්ථිකව සවිමත් වෙන්න මොනවද එංගලන්තයේදි කළේ.මුලින්ම මුදල් වෙළෙඳ පළේ කුඩා රැකියාවක් මම කළේ. ඒ නිසාම මට විවිධ ආයතනවල මිනිසුන් මුණ ගැහෙන්න ලැබුණා. ඔවුන් හමුවන හැම මොහොතකම මගෙන් අහන දෙයක් කවදද ඔබ ඔබේ ව්‍යාපාරයක් පටන් ගන්නේ කියලා.එතනදි මම හිතට ගත්තා මගේම ව්‍යාපාරයක් පටන් ගන්න ඕන කියලා. ලොකු අවදානමක් ගත්තේ. ලංකාවෙන් නෙවෙයි විදෙස් රටක ණය මුදලක් අරගෙන මම ආරම්භ කළා මගේම ව්‍යාපාරයක්. මම හිතනවා ඒ අවදානම මම ජයගත්තා කියලා.ජූලියා නිෂ්පාදනයේදී ඔබ තවත් අවදානමක් ගන්නවා ලක්ෂ 800 ක් කැප කරමින්.කවුරු හෝ කෙනෙක් ඒ අවදානම ගත්ත නිසයි අද හොලිවුඩ්, බොලිවුඩ් චිත‍්‍රපට පිළිබඳව අපි කතා කරන්නෙ. මම එහෙම අවදානමක් අරගෙන චිත‍්‍රපටයක් කළොත් තවත් කෙනෙක් තුළ ඒ බිය නැතිවෙයි.එහෙම වුණොත් අපේ සිනමාවත් දියුණු වෙන්න පුළුවන්. මං හිතන්නේ එහෙම අවදානමක් ගන්න ඕනෑ. මට මම ගැන විශ්වාසයක් තියෙනවා. අපි අපේ පේ‍්‍රක්ෂකයන්ට හොඳ දෙයක් දුන්නොත් ඔවුන් කවදාවත් එය ප‍්‍රතික්ෂේප කරන්නේ නැහැ. ඇත්තටම ‘ජුලියා’ අපේ රටේ පේ‍්‍රක්ෂකයින් ආදරයෙන් බාර අරන් කියලා මට හිතෙනවා. ඒ නිසයි දින පහක් වැනි කෙටි කලක් තුළ ලක්ෂ 50 ක ආදායමක් ලබලා තියෙන්නේ.ඒ වගේම සිනමාවට අලුත් අධ්‍යක්ෂක වරයෙක් ඔබ හඳුන්වා දෙනවා.ඒක ඇත්ත. මට ඔහු ගැන විශ්වාසයක් තිබුණා. සම්පත් ශී‍්‍ර රෝෂන් සමඟ මම සෑහෙන කාලයක් කතා කළා. දුරකතනයෙන් පවා දර්ශන පසුතල යොදාගත යුතු තාක්ෂණය පිළිබඳ අදහස් හුවමාරු වුණා. ඒ නිසාම අවසානයෙදී රෝෂන් කරන්න යන්නේ මොකක්ද කියන දේ පිළිබඳ පූර්ණ අවබෝධයක් මා තුළ ඇතිවුණා. ඒ වගේ අන්‍යොන්‍ය අවබෝධයකිනුයි අපි කටයුතු කළේ.ඔබ හඳහන දෛවය කියන දේ විශ්වාස කරනව ද?ඔව් ඇත්තටම. මගේ ගම් පළාත හොරණ. විනයාලංකාර පන්සලේ ඇසුරයි කුඩා කාලයේ ඉඳන්ම අපට ලැබුණේ. අදටත් එහෙමයි. බෞද්ධාගම පිළිබඳ භක්තිය අපි තුළ තියෙනවා. ඒ නිසාම ඒ ආශිර්වාදයත් අපට ලැබෙනවා. පෙර කුසල් අකුසල් පිළිබඳ මම විශ්වාස කරනවා. හඳහනෙන් යම් බලපෑමක් තියෙනවා කියන එකත් මම විශ්වාස කරනවා.අනෙක් දේ මම ඉපදුනේ නොවැම්බර් 27 දා. ඉතිං අංක 9 තමයි මගේ ජයග‍්‍රාහී අංකය ලෙස සලකන්නෙ. ඒ වගේම ඉන්දියාවේ බ‍්‍රහ්මචාරි පුද්ගලයින් කිහිප දෙනෙක් මම අඳුනනවා. චිත‍්‍රපටය තිරගත කරන්න පෙර මම මුන්නේෂ්වරම් ගියා. මේ සියල්ලේ යම් බලපෑමක් ආශිර්වාදයක් තියෙනවා කියලයි මට හිතෙන්නේ.දැන් ඔබ දිගටම රඟපාන්න සූදානම් ද?රඟපාන්න සූදානමක් තියෙනවා. නමුත් මම කැමති චරිතාංග නළුවෙකු වෙන්න මිසක් සිනමාවේ වීරයෙක් වෙන්න නෙවෙයි. තවත් දෙයක් මං කරන හැම නිර්මාණයකම රඟපාන්නත් මං සූදානම් නැහැ.‘ජූලියා’ චිත‍්‍රපටයෙ සල්ලි පියවා ගන්නත් කලින් තවත් වැඩකට ඔබ සූදානම් බව ආරංචියි.ඔව්. මගේ මීළඟ චිත‍්‍රපටය සඳහා මම මේ දිනවල සූදානම් වෙනවා. මේ වන විටත් දිලීප අබේසේකර එහි පිටපත ලියමින් ඉන්නේ. ඉතාම ලස්සන කතාවක්. මං හිතනවා එහි අධ්‍යක්ෂණ කටයුතු සඳහාත් නවක අධ්‍යක්ෂක වරයෙක්ම දායක වෙයි කියලා.වසන්ත ජයසිංහ ආරච්චිගේ</content>
  </post><post>
    <category>NEWSPAPER</category>
    <date>
      <year>2009</year>
      <month>08</month>
      <day>02</day>
    </date>
    <link>http://www.silumina.lk/2009/08/02/_art.asp?fn=av0908021</link>
    <topic>පොප් රජුගේ මුල් බිරිය කියන අලුත්ම කතාව</topic>
    <author>ආතර් උස්මීයගේ</author>
    <content>කට්ට කාගෙන ආපු දුර ගමනක්පොප් රජුගේ මුල් බිරිය කියන අලුත්ම කතාවඉදිරි‍යේදී මම දිගටම රඟපානවානිළියක් වෙනවට වඩා මට ඕන වුණේ හොඳ බිරිඳක් වෙන්න“අපි ගියහම අම්මයි අප්පච්චියි තනිවෙනව නේද?” (රසදුන නව කථාව)රණවිරු නියමුවකු ගේ සිනමා සම්ප‍්‍රාප්තිය ‘ගාමණී’අපි දෙන්නා එක්ක ඩබල් ඩෙකර් බස් එක වාගේ ඉහළින්ම හිටියා මතකයි නවසිය හැත්තෑවේරිතික් - සුසෑන් ආදරය අඟවන්න පච්චයක්කොහොමද තොරතුරුකැමැති හතක්නව මඟකට ෆෙංෂුයි – 11ලොව විශිෂ්ට කලාකරුවන් සමඟ නටන්න ගයන්න අරකාවිල ගමේ දරුවන්ට වරම්එදා ප්‍රසංග නරඹන්න ආව අයට හොඳ සංවර කමක් තිබුණාළමා කුසලතාවන්ට අත දෙන ඉන්ද්‍රානිගෙන් ‘සමනල සේනා’ටෙලි ලොල් බුවාලා සනසන මෙගා වැල් ටෙලි දර්සනබයිපාස් සැත්කමෙන් මිදෙන්නත් ‘රස ඖෂධ’උසට උසයි සැවොම යටයිඑල්විස් පෙ‍්‍රස්ලි හා ප‍්‍රිසිල්ලා ඇගේ තුරුළේ සිටින්නී කුඩා ලීසායමතබේදයට තුඩුදුන් මරණයකට මුහුණ පෑ ‘පොප් රජා’ මයිකල් ජැක්සන් මුලින් ම විවාහ වී සිටියේ ලීසා මාරි පෙ‍්‍රස්ලි (Lisa Marie presley) සමඟ ය. 60 - 70 දසකවල පොප් කරළියේ දැවැන්ත පෙරළියක් කළ එල්විස් පෙ‍්‍රස්ලි ඇගේ පියායි.පොප් ගායක මයිකල් ජැක්සන් සමඟ ඈ විවාහ වූයේ 1993 දීය. සිය එකම දියණිය මයිකල් සමඟ විවාහ වනු දැකීමට එල්විස් කැමැති නොවීය.එයට හේතුව මයිකල් ගැන කිසිම පැහැදීමක් එල්විස් තුළ නොවූ හෙයිනි. කෙසේ වෙතත් සිය පියාගේ අමනාපය නොතකා ලීසා ජැක්සන් සමඟ එක්වූවා ය. එහෙත් ඒ දීගය පැවතුණේ වසර 3 ක් පමණි. 1996 දී ඔවුහු දික්කසාද වූහ.මෙම විවාහය කැඩී යෑමත් සමඟ ම ජැක්සන්, සාත්තු සේවිකාවක වන ඩෙබී රෝව් ගේ අත ගත්තේ ය.දරුවන් තිදෙනෙකු ලැබීමෙන් පසු එම විවාහය ද දෙදරා ගියේ ය.මයිකල්ගේ අවමංගල්‍ය උත්සවය ලීසා මාරි පෙ‍්‍රස්ලි මෙන් ම, ඔහුගේ දෙවෙනි බිරිඳ වන ඩෙබී රොව් ද සහභාගි නොවීම සුවිශේෂ සිද්ධියක් ලෙස මාධ්‍යකරුවෝ සඳහන් කරති. එමෙන් ම මයිකල් ජැක්සන්ගේ අතිජාත මිතුරියක වන සුපිරි හොලිවුඩ් නිළි එළිසබත් ටේලර් ද අවමඟුල් උත්සවයට සහභාගි නොවූවා ය.මාධ්‍යකරුවන් විසින් වටකරගත් අවමඟුලක කොටස්කාරියක වීමට අකමැති නිසා තමා මෙයට සහභාගි නොවූ බව එළිසබත් ටේලර් කියා සිටියා ය.සිය සැමියාගේ අවමංගල්‍ය උත්සවයට ලීසා මාරි සහභාගි නොවීම ගැන මාධ්‍යකරුවෝ ඇගෙන් නොයෙක් ප‍්‍රශ්න ඇසූහ. එහෙත් හැම මාධ්‍යකරුවෙකුට ම ඇය පිළිතුර දුන්නේ නිහඬව සිටීමෙනි.“ඔහු සංගීත ලෝකයේ පුරාවෘත්තයක්. ඔහුගේ නම කිසිම දිනක පොප් සංගීත ක්ෂේත‍්‍රයෙන් මැකී යන්නේ නෑ. කවදා හෝ ජීවිතයේ මැදියම් වයසට පත් වූ මොහොතක මයිකල්ගේ අකල් මරණය මට අදහා ගැනීමට බැරි දෙයක් වේවි” ලීසා හැඟීම්බරව කියයි.ලීසා මාරි මුලින් ම විවාහ වී සිටියේ ඩැනී කියෝ සමඟ ය.මෙම විවාහයෙන් ඇයට රිලේ (වයස 19) නමින් දියණියක ද, බෙන්ජමින් (වයස 16) නමින් පුතෙකු ද සිටී.අවුරුදු හයක් ඩැනී සමඟ පවුල්කමින් සිටියදී ය මයිකල් ජැක්සන් ඇයට හමුවූයේ.අවුරුදු තුනක් මයිකල් සමඟ ජීවත් වූ ලීසා ඉන්පසු හොලිවුඩ් හි සුපිරි නළුවෙකු වන නිකොලස් කේජ් (Nicolas Cage) සමඟ එක්වීමට තීරණය කළා ය.2002 දී ඔහු සමඟ විවාහ වූ ලීසා දින එකසිය අටක් (108) කේජ් සමඟ එකට ජීවත් වූවා ය.ලීසා සිය නිවුන් දියණියන්ගේ සුරතලය විඳිමින්එම විවාහය ද ලීසා ගේ පෙර විවාහයන් මෙන් අසාර්ථක විය. විවාහ තුනක් අසාර්ථක වීමෙන් පසු ලීසා 2006 දී මයිකල් ලොක්වුඩ් (Michel Lockwood) සමඟ විවාහ වූවා ය.“මගේ ජීවිතයට නව එළියක් හා පූර්ණ සතුටක් ලැබී තිබෙන්නේ දැනුයි” හතරවන සැමියා මයිකල් ලොක්වුඩ් හා එක්වෙමින් ලීසා මාරි කියා සිටියා ය.තමා ගෙවූ අසහනකාරි ජීවිතයෙන් ගැලවී ප‍්‍රීතිමත් ජීවිතයක් ගත කිරීමට හැකියාවක් උදා වූයේ අලුත් සැමියා නිසා බව ද ඇය සඳහන් කරයි.ලීසා දැන් නිවුන් දරුවන් දෙදෙනකුගේ සුරතල් බලන මවක වී සිටියි. පස් හැවිරිදි මෙම දරුවන් දෙදෙනා (පිස්ලේ සහ හාපර්) දූවරුන් ය.ලීසා ගායිකාවක මෙන් ම ගීත රචනයට කුසලතා දක්වන්නියකි.සිය පියා නිසා තමන්ට ගායිකාවක වීමට පුළුවන්කම ලැබුණ බව ඇය කියයි. ඇයගේ ගීත තැටි සහ ඇල්බම් කීපයක් ද පසුගියදා නිකුත් විය.දරුවන්ගේ වැඩවලට වැඩි කාලයක් මිඩංගු කිරීමට සිදුවී ඇති නිසා සංගීත ක්ෂේත‍්‍රයෙන් ටික කාලයකට ඉවත් වී සිටීමට ලීසා තීරණය කර සිටියි.ලීසාගේ මව ප‍්‍රිසිල්ලා (priseilla) දැනට සිටින්නේ ඇය සමඟ ය.දරුවන් දෙදෙනාගේ වැඩකටයුතු වැඩි වශයෙන් ම සිදුවෙන්නේ ප‍්‍රිසිල්ලා අතිනි.මේ නිසා ඉක්මනින් ම තමන්ට යළිත් සංගීත ක්ෂේත‍්‍රයට ඒමට පුළුවන් කමක් ලැබෙනු ඇතැයි ඇය කියා සිටියි.ආතර් උස්මීයගේ</content>
  </post><post>
    <category>NEWSPAPER</category>
    <date>
      <year>2009</year>
      <month>08</month>
      <day>02</day>
    </date>
    <link>http://www.silumina.lk/2009/08/02/_art.asp?fn=av0908023</link>
    <topic>ඉදිරි‍යේදී මම දිගටම රඟපානවා</topic>
    <author>හේමාලි විජේරත්න</author>
    <content>කට්ට කාගෙන ආපු දුර ගමනක්පොප් රජුගේ මුල් බිරිය කියන අලුත්ම කතාවඉදිරි‍යේදී මම දිගටම රඟපානවානිළියක් වෙනවට වඩා මට ඕන වුණේ හොඳ බිරිඳක් වෙන්න“අපි ගියහම අම්මයි අප්පච්චියි තනිවෙනව නේද?” (රසදුන නව කථාව)රණවිරු නියමුවකු ගේ සිනමා සම්ප‍්‍රාප්තිය ‘ගාමණී’අපි දෙන්නා එක්ක ඩබල් ඩෙකර් බස් එක වාගේ ඉහළින්ම හිටියා මතකයි නවසිය හැත්තෑවේරිතික් - සුසෑන් ආදරය අඟවන්න පච්චයක්කොහොමද තොරතුරුකැමැති හතක්නව මඟකට ෆෙංෂුයි – 11ලොව විශිෂ්ට කලාකරුවන් සමඟ නටන්න ගයන්න අරකාවිල ගමේ දරුවන්ට වරම්එදා ප්‍රසංග නරඹන්න ආව අයට හොඳ සංවර කමක් තිබුණාළමා කුසලතාවන්ට අත දෙන ඉන්ද්‍රානිගෙන් ‘සමනල සේනා’ටෙලි ලොල් බුවාලා සනසන මෙගා වැල් ටෙලි දර්සනබයිපාස් සැත්කමෙන් මිදෙන්නත් ‘රස ඖෂධ’උසට උසයි සැවොම යටයිවාසනා දන්තනාරායනරංගනය වගේම මෝස්තර නිරූපණය ද අද වෘත්තියක් බවට පත්වූවක්.අත්දැකීම්, අධ්‍යයනයන්, ඉගෙනීම් සහ දක්ෂතා සමඟම රංගනයට පිවිසෙනවා මෙන්ම මෝස්තර නිරූපණ ක්ෂේත‍්‍රයට ද ආවට ගියාට පිවිසිය නොහැක. එයද කිසියම් කලාවකට අනුව නිසි පුහුණුවීමකින් හා අධ්‍යයනයකින් පසුව කළ යුත්තකි.එවැනි අධ්‍යයනයකින් හා පුහුණුවකින් ද යුතුව මෝස්තර නිරූපණ ක්ෂේත‍්‍රයේ නමක් රඳවාගෙන සිටි සුරූපිනියක් පසුගියදාක අපට මුණ ගැසුණා. ඇය වාසනා දන්තනාරායන.ඇය මෝස්තර නිරූපණයෙන් ක්ෂේත‍්‍රයේ ඉදිරියට පැමිණියත්, පසුකලෙක මෝස්තර නිරූපණය උගන්වන ගුරුවරියක වශයෙන් ද, රංගන ක්ෂේත‍්‍රයේ විවිධ චරිත නිරූපණයට එක්වන නිළියක් වශයෙන් ද නමක් දිනාගත්තා.ඔබ රංගන ශිල්පිනියක් වශයෙන් බොහොම කලකින් ක්ෂේත‍්‍රයේ දැක්කේ නෑ. රඟපෑමෙන් සමු අරන්ද?ඇත්තටම පසුගිය කාලේ මම කිසිම රංගන කටයුත්තකට සම්බන්ධ වුණේ නෑ. ඒකට එකම හේතුව මගේ විවාහවීම සහ දරුවෙක් ඉපදීම. දරුවගේ වැඩ කටයුතු වෙනුවෙන්ම මගේ කාලය වැය කළා.රංගනය කළේ නැතිවුණාට මගේ වෘත්තිය වුණු මෝස්තර නිරූපණය පැත්තෙන් නම් යම් යම් වැඩ කටයුතු මම කරගෙන ගියා.ඒ මොනවද?2004 වර්ෂයේදී මම මොස්තර නිරූපණය පිළිබඳ Academy එකක් ආරම්භ කළා බොරැල්ලේ පුංචි තියටර් එකේ. ඒකත් බබා ලැබුණට පස්සෙ ටික කලක් නවත්තලා තිබිලා ආපසු 2007 වසරේ පටන්ගත්තා.දැනටත් ඒක පවත්වගෙන යනවද?නැහැ. ඒ Academy එක පසුගිය දිනවල වහල දැම්මා. මමAcademy  එකක් පටන්ගත්තේ මට මුදල් හම්බ කරගැනීමේ පරමාර්ථයෙන් නොවෙයි. අපේ රටේ මෝස්තර නිරූපණය කියන එක ජනප‍්‍රිය මාතෘකාවක් බවට පත්වීගෙන එත්දි ඒ සඳහා යොමුවෙන අයට නිවැරැදි මඟ පෙන්වීමක් කරන්නයි.ඇයි ඉතින් දැන් ඒක නවත්තල දැම්මේ?අද වෙනකොට මෝස්තර නිරූපණය උගන්වන තැන් හැමතැනම බිහිවෙලා තිබෙනවා. ඒ නිසා මට හිතුණා මගේ හැකියාවෙන් මට මීට වඩා දෙයක් කරන්න පුළුවන් කියලා.දැන් මොනවද ඔබ කරන්න හදන්නේ?මගේ තියෙනව R S V Enterprises කියලා ආයතනයක්. මේ ආයතනයෙන් අපි කරන්නේ විවිධ ප‍්‍රසංග ආදිය ඉදිරිපත් කරන එක. බොහෝ විට අපි කළේ විදේශීය රටවල ප‍්‍රසංග පැවැත්වීම. මට හිතුණා අපේ මේ ආයතනය මඟින් ලංකාවේත් Show එකක් කරන්න ඕන කියලා.පසුගිය අවුරුද්ද අපි කලා Model of the future – 2008  අර්ධ අවසාන තරගය කොළඹ බණ්ඩාරනායක සම්මන්ත‍්‍රණ ශාලාවේදී. මේ අවුරුද්දෙත් අපි අගෝස්තු 01 දා බණ්ඩාරනායක සම්මන්ත‍්‍රණ ශාලාවේදී එවැනි තරගයක් තියන්නයි හදන්නේ.මේකට සහභාගිවෙන අය කොහොමද තෝරගන්නේ?මගේ Academy එකේ හිටපු ළමයි 200ක් අතරින් විනිශ්චය මණ්ඩලයක් මඟින් ගැහැනු ළමයි 15ක් සහ පිරිමි ළමයි 15ක් තෝරගත්තා. ඒ අය තරග වදිනවා Best Modler වෙනුවෙන්.මේ වගේ දෙයක් කරන්න හිතුණේ ඇයි?මෝස්තර නිරූපණය කියන්නේ වර්තමාන සමාජයේදී බොහෝ අවස්ථාවල අවශ්‍ය වෙන දෙයක්. කලා උත්සවයකදී අලුත් බඩු භාණ්ඩ හඳුන්වාදීමේදී මේ හැම දෙයකදීම මෝස්තර නිරූපණ ශිල්පීන් අවශ්‍ය වෙනවා. නමුත් මේ ශිල්පීන් ගැන කිසිදවසක ඇගයුමක් නෑ.හැමදේකටම පාවිච්චි කළාට අගය කිරීමක්, අවධානයට ලක්කිරීමක් නෑ. ඒ නිසා ඔවුන්ට ඇගයීමක් ලබාදෙන්නයි මම මේක සංවිධානය කළේ.ආයෙත් වාසනා රඟපාන්නේ නැත්ද?රඟපානවා. දැන් දුව ටිකක් ලොකු නිසා පසුගිය දිනවල ටෙලි නාට්‍යයකට රංගනයෙන් එක්වුණා. ඒ සේනක විජේසිංහගේ ‘දිගු සෙවණැලි’ ටෙලි නාට්‍යය. දුව ලැබුණට පස්සෙම ඒක තමයි රඟපෑව පළමුවැනි ටෙලිනාට්‍යය. ඉදිරියේදී දිගටම රඟපාන්න බලාපොරොත්තු වෙනවා.දැන් දුවට වයස කීයද?දුව රෂේන්දි විහාණට දැන් අවුරුදු 03ක්.දුව ගැන මොනවගේ බලාපොරොත්තු ද වාසනාට තියෙන්නේ?මගේ එකම බලාපොරොත්තුව දුවට හොඳට උගන්වන එක. හැබැයි මට දොස්තර කෙනෙක් ඉංජිනේරුවෙක් කරන්න ඕන කියන සිහිනයක් නෑ. එයා මනුස්සකම අඳුනන යහපත් පුරුවැසියෙක් උනොත් මට ඇති.වාසනාගේ සැමියා රසික මොනවද කියන්නේ ඔය කලා කටයුතු ගැන?ඇත්තටම රසික හින්ද තමයි මේ ක්ෂේත‍්‍රයේ මෙච්චර දුරක් මම ආවේ. මගේ හැම වැඩකදීම රසික තමයි හෙවණැල්ලක් වගේ මගේ පස්සෙන් ඉන්නේ.දැන් කොහෙද වාසනාලා පදිංචිවෙලා ඉන්නේ?අපි කඳ්‍රනේ හැදුව ගෙදර තමයි පදිංචිවෙලා ඉන්නේ. රසිකලගේ අම්මලත් අපිත් එක්කමයි ඉන්නේ. මම රසිකත් එක්ක විවාහවෙලා දැන් අවුරුදු 06ක් වෙනවා. හරිම සහයෝගයෙන් සතුටින් ලස්සන පවුල් ජීවිතයක් අපි ගෙනියනවා.හේමාලි විජේරත්නඡායාරූප - ටෙනිසන් එදිරිසිංහ</content>
  </post><post>
    <category>NEWSPAPER</category>
    <date>
      <year>2009</year>
      <month>08</month>
      <day>02</day>
    </date>
    <link>http://www.silumina.lk/2009/08/02/_art.asp?fn=av0908024</link>
    <topic>නිළියක් වෙනවට වඩා මට ඕන වුණේ</topic>
    <author>සංවාදය ජයමිණි අත්තනායක</author>
    <content>කට්ට කාගෙන ආපු දුර ගමනක්පොප් රජුගේ මුල් බිරිය කියන අලුත්ම කතාවඉදිරි‍යේදී මම දිගටම රඟපානවානිළියක් වෙනවට වඩා මට ඕන වුණේ හොඳ බිරිඳක් වෙන්න“අපි ගියහම අම්මයි අප්පච්චියි තනිවෙනව නේද?” (රසදුන නව කථාව)රණවිරු නියමුවකු ගේ සිනමා සම්ප‍්‍රාප්තිය ‘ගාමණී’අපි දෙන්නා එක්ක ඩබල් ඩෙකර් බස් එක වාගේ ඉහළින්ම හිටියා මතකයි නවසිය හැත්තෑවේරිතික් - සුසෑන් ආදරය අඟවන්න පච්චයක්කොහොමද තොරතුරුකැමැති හතක්නව මඟකට ෆෙංෂුයි – 11ලොව විශිෂ්ට කලාකරුවන් සමඟ නටන්න ගයන්න අරකාවිල ගමේ දරුවන්ට වරම්එදා ප්‍රසංග නරඹන්න ආව අයට හොඳ සංවර කමක් තිබුණාළමා කුසලතාවන්ට අත දෙන ඉන්ද්‍රානිගෙන් ‘සමනල සේනා’ටෙලි ලොල් බුවාලා සනසන මෙගා වැල් ටෙලි දර්සනබයිපාස් සැත්කමෙන් මිදෙන්නත් ‘රස ඖෂධ’උසට උසයි සැවොම යටයිඇය, පුංචි තිරයේත් පුළුල් තිරයේත් සෙනෙහෙබර අම්මාය. තවත් කළෙක ආදරණීය අත්තම්මාය. යශෝරාවය, දූ දරුවෝ, නෑදෑයෝ, සත්පුර වැසියෝ, තරුකුමරි යන ටෙලි නාට්‍ය හරහා එලෙස ඉමහත් පෙ‍්‍ර්ක්ෂක ආදරය දිනා ගත් ඇය අද මුල් ම දවස තුළින් ඔබ හමුවේ.නිල්ල වෑහුණු තණ බිස්සක හිඳගෙන අනන්ත වූ අහස් කුස දිහා ඇති තරම් බලා ඉන්න එකත් සෞම්‍ය රැස් කිරණ විහිඳුවාලන සඳ දිහා බලාගෙන ඒ අසිරිය විඳගන්න එකත් හිතට මොනතරම් චමත්කාරයක්ද?ගහක වැලක එතී වැඩුණු පිච්ච මලක සුවඳ වගේම, මනරම් දිය ඇල්ලක්, සිප එන සිසිලසින් සිතේ ගතේ වෙහෙස මඟ හරවා ගැනීමත් මොනතරම් සැනසිල්ලක්ද?නිදහසේ පියාසර කරනා “කිරිල්ලියක” විලස ඇගේ සිත ද, ඒ අසිරිය විඳ ගැනීමට කුඩා කාළෙදීම හුරු පුරුදු විය. පසු කළෙක පරිසරවේදිනියක් ලෙස ඇය පරිසරයට, සොබාදහමට බෙහෙවින්ම ආදරය කළාය. චමත්කාරය මුසු සෞන්දර්යාත්මක සිතුවිලි පුබුදුවාලන්නට සොබාදහම තරම් ලෙන්ගතු වූ වෙනත් තැනක් මේ ලෝකේ නැත යන මතයට ඇගේ සිත ද එකඟය.නිදහසේ මානසික පරිසරයක් තුළ සෞන්දර්යාත්මක හැඟීම්වලින් පුබුදුවාලූ ඇගේ සිත කලාව දෙසට ඇදී ගියේ ද ඉබේටමය. ඒ අතරින් ඇගේ සිත ඇඳ බැඳ ගත්තේ නර්තනය වෙතය. “උඩරට නැටුමට” උපන් ආසාව, උනන්දුව රංගනය වෙත යොමුවීමට අත්වැලක් විය. ඒ 1947 වසරය. එවකට ඇය අවුරුදු විස්සක පියකරු, දඟකාර යුවතියකි.රුවන්වැල්ලේ ඉපැදුණු මේ යුවතිය නමින් අයිරාංගනී මීදෙණිය නම් වූවාය. අහම්බෙන් ඇය රංගන දිවියට පා ඔසවන්නේ විශ්වවිද්‍යාල අධ්‍යාපනය ඇරඹීමත් සමඟය. ඇය අතීත මතකය දෙස ආපසු හැරී බලයි.”කොළඹ සරසවියේ අධ්‍යාපනය ලද ඒ වකවානුව, තමා මගේ ජීවිතයට ලොකු වෙනසක් කළේ.මම ඉතිහාසය, ආර්ථික විද්‍යාව හා ඉංගි‍්‍රසි විෂයන් තමා උපාධියට හැදෑරුවේ. ඒ වගේම එවකට මම ඉංගී‍්‍රසි නාට්‍ය සංගමයේ ප‍්‍රබල සාමාජිකාවක්විදියට විවිධ අදහස් ඇති පිරිසක් සමග එදා නිදහසේ කටයුතු කරන්න ලැබුණා. අධ්‍යාපන කටයුතුවලට වගේම මම ගොඩක් උනන්දුවෙන් ඉංගී‍්‍රසි නාට්‍යවලටත් සම්බන්ධ වුණා.””අපේ නාට්‍ය සංගමය මගින් වාර්ෂිකව සිදුකරන වැදගත් කටයුත්තක් තිබෙනවා. ඒ තමා වසර අවසානයේ දැවැන්ත වේදිකා නාට්‍යක් නිර්මාණය කරලා රඟ දක්වන එක. ඇන්ටිගනි, ටුවින්සි, මැක්බත් හා කොකේසියානු හුණුවටය නම් වූ ඉංගී‍්‍රසි නාට්‍යවල මම ප‍්‍රධාන චරිතය කළා.මම කරපු ප‍්‍රථම වේදිකා නාට්‍ය තමා පිනේරෝගේ ද සෙකන්ඩ් මිසිස් ටැන්කරේ කියන වේදිකා නාට්‍යය. එතැනදී මම පෝලා විදිහට චරිත නිරූපණය කළා. මවක් විදිහට ප‍්‍රථම වරට නිරූපණය කළේ, හෙන්රික් ඉබ්සන් ගේ “ගෝස්ට්” නාට්‍යයේ. “මැක්බර්ත්” නාට්‍යයේ මැක්බර්ත් ආර්යාව විදිහට නිරූපණය කළා.””ඔය විදිහට එදා රඟපාන හැම නාට්‍යයක්ම බලන්න ලෙස්ටර් ජේම්ස් පීරිස් මහත්තයා, කොළඹ විශ්වවිද්‍යාලයට එනවා යනවා. එතකොට මම ඔහුගේ පවුලේ හිතවතියක් වෙලත් හිටියා. ඒ දැන හැඳුනුම්කම මට රංගනයෙන් දිගු දුරක් එන්නට වාසනාව ගෙනාවා කියලයි මට හිතෙන්නේ.””මට මතකයි සරසවියේ “කිං ජෝර්ජ්” හෝල් එකේදී දවසක් අපි ඉංගී‍්‍රසි නාට්‍යක් කරලා ලැබුණ විරාමයේදී ඔහු මගේ ළඟට ඇවිත් මෙහෙම ඇහුවා. ‘මම ඔබේ රංගන හැකියාවන් හොඳින් අවබෝධ කරගෙන ඉන්නේ. හොඳ අනාගතයක් ඔබ තුළින් දකිනවා. ඉදිරියට එන්න ඔබට උදව් කරන්නම්.’ එහෙම කියලා ඔහු මාව, Be safe or Be sorryp නම් කෙටි වාර්තා චිත‍්‍රපටයට සම්බන්ධ කර ගත්තා.ඒක පාරේ වාහන පැදවීම ගැන දැනුවත් කරන්න කරපු චිත‍්‍රපටයක්. මිනිත්තු 5 ක් විතර සුළු කාලයකටයි මං රංගනයට සම්බන්ධ වුණේ. ඊට පස්සෙයි ඔහු “රේඛාව“ චිත‍්‍රපටයට මාව සම්බන්ධ කර ගත්තේ. කොහොම හරි මගේ රංගන දිවියේ මුල්ම පියවර ඇරඹුණේ “රේඛාවෙන්”.””ඒ වෙනකොට ඉංගී‍්‍රසි වේදිකා නාට්‍යවල රඟපාමින් ඇති කරගත් රංගන අත්දැකීම්, පුහුණුව තුළින් මගේ හිතේ හොඳ සංයමයක් ගොඩනැඟිලා තිබුණා. ඒක මට විශාල ශක්තියක් වුණා මේ චිත‍්‍රපට රංගනයට. “රේඛාව“ චිත‍්‍රපටයේ එදා මම “සේනගේ” අම්මා “කැතරිනා” විදිහට චරිත නිරූපණය කළා. ඒක ගැඹුරු මානුෂීය ගුණාංග ඇතුළත් චරිතයක්.දූ දරුවෝ ටෙලි නාට්‍යයේ දීපිටපත කියවලා ඉවර වුණාම සතුටක් වගේම මගේ හිතට දැනුණේ එක්තරා බියක්. මොකද මම ඒ වෙනකොට කිසිදු සිංහල නාට්‍යයක රඟාපාලා නොතිබූ නිසා.උපතින්ම ගමේ ආභාෂය මට තිබුණ නිසාත්, අපේ ගෙදරට ගැමියන් නිතර දෙවේලේ ආව ගිය නිසාත් ඒ හැසිරීම් රටා, චර්යාවන් මගේ ඇඟේ තිබුණා. ලෙස්ටර් මහත්තයත් මට සෑහෙන්න උදව් කළා.””හා හා පුරා කියලා නිළියක් විදිහට කැමරාව ඉදිරියට එන්නේ මේ චිත‍්‍රපටයෙන් වුණත්, මට මතකයි ඒ රූගත කිරීම් හැම එකකටම මම බොහොම ;හාඳින් මුහුණ දුන්නා. “රේඛාවේ” රඟපාලා මේ වෙනකොට අවුරුදු 50 කටත් වඩා වැඩියි. ඒ “මුල්ම දවසේ” සිදුවුණු දේවල් මට වැඩිය නිච්චියක් නෑ වගේ””ඒ චිත‍්‍රපටයේදී මගේ සැමියා විදිහට රඟපෑවේ ඩී.ආර්. නානායක්කාර. මගේ දුව විදිහට රඟපෑවේ මල්ලිකා පිළපිටිය. (රොෂාන් පිළපිටියගේ මව) එතකොට ගේෂා පලිහක්කාරත් රඟපෑවා මතකයි.”පසුකාලෙකදී මගේ සැමියා වුණු වින්සන්ට් සේරසිංහත් ඒ චිත‍්‍රපටයේ රඟපෑවා.පළමු වරට චිත‍්‍රපට නිළියක් වුණා වගේම, හොඳම නිළිය විදිහට ඒ වසරේදී මට සම්මානයකුත් ලැබුණා.”මගේ සිනමා ගුරුවරයා වුනේ ලෙස්ටර් මහත්තයා. ඔහු මගේ රංගන දිවියට ලබා දුන්නේ වචනයෙන් කියලා නිම කරන්න බැරි සහයෝගයක්. ඒ කෘතවේදීත්වය මතක් වෙද්දී අදටත් මගේ ඇස්වලට කඳුළු එනවා.”ලෙස්ටර් අධ්‍යක්ෂණය කළ සංදේශය, රන්සළු, දෙළොවක් අතර, අවරගිර යන චිත‍්‍රපට හරහා වඩාත් ඇයගේ නිර්මාණශීලී රංගනය ඉදිරියට ආවේය.”මම නිළියක් වෙන්න හිතුවේ නෑ කවදාවත්. මගේ පවුලේ අයගේ වගේම මගේ හිතේ තිබුණේත් හොඳ විවාහයක් කරගෙන දරුවන් හදලා යහපත් පවුල් ජීවිතයක් ගෙන යන්න. හැම දේම මේ ලෝකේ තීරණය වෙන්නේ අපි ගෙන එන කුසල කර්ම මත. මේ මගේ දෛවය. මගේ ලොකු පුතාත් සැමියාත් වියෝ වුණා. පොඩි පුතා රංජිත් හා සුරඹ, අන්සුමන් මුණුබුරන් තමා අද මගේ ජීවිතය.””දැන් මට වයස අවුරුදු අසූ දෙකයි. උපතින් කි‍්‍රස්තියානි ආගමේ වුණත්, බුදු දහම කෙරේ තියෙන්නෙත් ලොකු ඇල්මක්. මම අද බෞද්ධාගමික පොත්පත් කියවනවා.පරිසරයට ගොඩක්ම ආදරය කරනවා. රුක් රැක ගත්තෝ සංවිධානයේ තවමත් වැඩ කරනවා. මම ඇවිදපු කැලයක් නැති තරම්.රංගනය අත් හරින්න බැරි තරම් ඒකටත් ආදරෙයි. පුළුවන් තරම් ඒ කටයුතුවලත් යෙදෙනවා. මේ හැම දෙයක්ම සාර්ථක වෙන්න අපේ හිත්වල තියෙන්න ඕන, ආදරය, කරුණාව, දයාව වගේ “මනුස්සකම”, ඒ මානුෂික ගුණාංග. ”peace must be in our hearts, other wise it will never work” (හදවතේ සාමයක් නැති කළ, සාමයක් දක්නට ද නොලැබෙනු ඇත.)සංවාදය ජයමිණි අත්තනායක</content>
  </post><post>
    <category>NEWSPAPER</category>
    <date>
      <year>2009</year>
      <month>08</month>
      <day>02</day>
    </date>
    <link>http://www.silumina.lk/2009/08/02/_art.asp?fn=av0908025</link>
    <topic>“අපි ගියහම අම්මයි අප්පච්චියි තනිවෙනව නේද?”</topic>
    <author/>
    <content>කට්ට කාගෙන ආපු දුර ගමනක්පොප් රජුගේ මුල් බිරිය කියන අලුත්ම කතාවඉදිරි‍යේදී මම දිගටම රඟපානවානිළියක් වෙනවට වඩා මට ඕන වුණේ හොඳ බිරිඳක් වෙන්න“අපි ගියහම අම්මයි අප්පච්චියි තනිවෙනව නේද?” (රසදුන නව කථාව)රණවිරු නියමුවකු ගේ සිනමා සම්ප‍්‍රාප්තිය ‘ගාමණී’අපි දෙන්නා එක්ක ඩබල් ඩෙකර් බස් එක වාගේ ඉහළින්ම හිටියා මතකයි නවසිය හැත්තෑවේරිතික් - සුසෑන් ආදරය අඟවන්න පච්චයක්කොහොමද තොරතුරුකැමැති හතක්නව මඟකට ෆෙංෂුයි – 11ලොව විශිෂ්ට කලාකරුවන් සමඟ නටන්න ගයන්න අරකාවිල ගමේ දරුවන්ට වරම්එදා ප්‍රසංග නරඹන්න ආව අයට හොඳ සංවර කමක් තිබුණාළමා කුසලතාවන්ට අත දෙන ඉන්ද්‍රානිගෙන් ‘සමනල සේනා’ටෙලි ලොල් බුවාලා සනසන මෙගා වැල් ටෙලි දර්සනබයිපාස් සැත්කමෙන් මිදෙන්නත් ‘රස ඖෂධ’උසට උසයි සැවොම යටයිමෙතෙක් කතාව...ගමේ ප‍්‍රභූ පවුලක එකම දරුවා වූ මහේෂ් දුප්පත් යුවතියක වූ මුතු සමඟ සබඳතාවක් ඇති කරගනී. රූමත් අවිහිංසක යුවතියක වන මුතූ මහේෂ්ට දැඩිසේ ආදරය කළ අතර, මේ නිසා ම මහේෂ් අතින් මුතූ අනාථ වෙයි.අප්පච්චී සහ අම්මා මේ සිදුවීම දැනගත් පසු මහේෂ්ගේ ඇවැස්ස නෑනණ්ඩිය වූ අර්මිලා වෙසෙන එංගලන්තය බලා තම පුතු පිටත් කර යැවීමට කටයුතු කරයි. එහිදී අර්මිලා ගේ ඇසුර නිසා මුතු පිළිබඳව අමතක කර දමන මහේෂ් අර්මිලා සමඟ විවාහ වෙයි.වසර අටකට පසු මහේෂ් සිය මවු රටට යළි පැමිණෙන්නේ සිය බිරිය සමගිනි. එහිදී ඔවුනට මුතු සහ සුරංග මුණ ගැසේ. එහිදී මහේෂ්, මුතූ සහ සුරංග අර්මිලාට හඳුන්වා දෙන අතර, ඔවුන් දොළ පහරේ දියනා විනෝද වෙයි. මේ එකතුව නිසා මුතූ පිළිබඳව පැහැදෙන අර්මිලා මහේෂ්ට හොරෙන් මුතූ ගේ නිවෙසට යයි.අර්මිලා පවසන වචනයක් පාසා සත්‍ය බව මහේෂ් පිළිගත්තේය. අර්මිලාගේ දරුවාගේ නාම මාත‍්‍රයකින් තමන්ට මෙතරම් සතුටක් ඇතිවී ඇති නමුදු මුතූ වෙනුවෙන් අඩුම වශයෙන් සානුකම්පිතව කතා කිරීමටවත් කිසිවකු ඉදිරිපත්වී නොමැත. අර්මිලාගේ කුසයේ ඇති ජීවය මෙන්ම, මුතූ මෙලොවට බිහි කළ දරුවා ද මහේෂ්ගේය. ඒ පාපයට හවුල් වී ජීවිත කාලයටම මුතූගේ වේදනාව හා බලාපොරොත්තු සුන්කළ බවද සැබෑවය. එහෙත් දැන් කළ යුතු කිසිවක් නොමැත්තේය.අර්මිලාගේ මුවින් පිටවන වදන් එකින් එක රැගෙන බැලුවද සියල්ලටම එකඟ වනවා හැර කරන්නට දෙයකුත් නැත. එහෙත් ඇගෙන් වෙන්වීමක් හෝ තමාගේ දරුවා සමඟ ඇය වැනි ප‍්‍රියමනාප, හිතැති බිරියක් අහිමි කරගැනීමක් හැර අන් සියලු දේ පිළිගැනීමට ඔහු සූදානම්ය.”අර්මි... මම වැරැදි කළා.. ඒත් මෙහෙම වෙයි කියල කවදාවත් හිතල නම් වැරැදි කළේ නෑ. ඒ නිසා මගෙ ජීවිතයෙන් අයින් වෙන්න හදන්න එපා...”මහේෂ්ගේ බැගෑපත් ඉල්ලීමට අර්මිලාගේ දෙනෙතේ උණු කඳුළක් පිරුණ ද ඕ එය වසන් කරගත්තාය. සැබෑ ස්වාමියකු ළඟ ඇති ආදරයත් සෙනෙහසත් ඇයට දැන් බොහෝ දුරට වැටහුණ ද, ඇගේ තීරණයේ දැඩි ලෙස රැඳී සිටීමට ඈ පසුබට නොවූවාය.”ඔයා මට කියන්න මහේෂ්.. අවංකව කියන්න.. අර මුතූ ගැන ඔයාට දුකක් නැද්ද? එහෙම නැත්නම් ඔයාගෙ බබා? එකම වතාවක් දකින්නවත් ආසාවක් නැද්ද?”මම ලොකු වේදනාවක් විඳින මිනිහෙක් අර්මි. මම මුතූට ආදරය කළේ අතරමං කරන්න හිතාගෙන නෙවෙයි. ඒත් මම දැනගත්තා අප්පච්චි අම්මට ගොඩක් හිරිහැර කරන බව...””හරි.. දැන් ඔයාට බැරිද ඒ වරද හදන්න?””බැහැ... කවදාවත් බැහැ. ඒ ගැන හිතල දුක්වෙලා වැඩක් නැති නිසා මං උත්සාහ කරනවා ඒ අතීතය අමතක කරන්න””ඔයාට එහෙම කරන්න පුළුවන් ඇති. ඒත් මට බැහැ මහේෂ්””ඔයා මොනවද අර්මිලා මට කරන්න කියන්නේ? මහේෂ් තරමක දැඩි ස්වරයකින් කීවේ දිගින් දිගටම පවතින අර්මිලාගේ මුරණ්ඩු ස්වභාවය ඉවසිය නොහැකි තැනය.”ඔයා ලංකාවේ නතර වෙන්න... මුතූට උදව් කරන්න. එයාගේ දරුවා සොයාගන්න උත්සාහ කරන්න..””එතකොට ඔයා? මගෙ දරුවා...?””මට ගොඩක් පහසුකම් තියෙනවා.. බබාගේ තාත්තා ඔයා.. ඔයා ඇවිත් බලල යන්න..””අර්මිලා මගෙ යකා අවුස්සන්න හදන්න එපා. මුතූ ගැන ආයෙ කතාකරන්න එපා.. ඒ දරුව මට ඕන නෑ.. මිනිස්සු අතින් ඔයිට වඩා වැරැදි සිද්ද වෙනවා තේරුණාද?”ෂ්... ෂ් කෑගහන්න එපා. මමීට ඇහුණොත් අදම මාවත් අරගෙන යන බව අමතක කරන්න එපා...””අනේ අර්මි ඔයාට මට වඩා සුරංග ලොකු වුණා නේද? ඔයා සුරංගට ආදරය කරනව නේද?””ඔව්”අර්මිලාගේ සෘජු පිළිතුරින් මහේෂ් වඩාත් අසරණ වූවේය.”සුරංග දෙවි කෙනෙක්. කාගෙවත් ගෑනියෙක් අවුරුදු අටක් ඒ මිනිහ ආපහු එනතුරු බලාගත්ත රත්තරං කෙනෙක්. ඉතින් මම ආදරේ කරන එක වැරැදිද මහේෂ්..?””අර්මිලා.. මේ කතාව නතර කරන්න. ඔයාට කවදාවත් සුරංගට ආදරය කරන්න ඉඩක් ලැබෙන්නෑ. සුරංග මට එහෙම කරන්නෙත් නෑ...””ආ... ඇත්තද... එහෙනම් සුරංගව හොඳටම දැනගෙනයි මේ කැත වැඩේ කළේ?”මිදුලේ සක්මන් කරමින් සිටි අප්පච්චී දෙස බලමින් මහේෂ්, ජම්බු ගස මුල තිබූ ලොවි බංකුවේ වාඩිවී ඈතින් දිස්වන කුඹුරු යාය දෙස බලා සිටියේය. අක්කර පනහක පමණ ඉඩම්. එක් පැත්තක අක්කර විසිපහක රබර් කට්ටියය. අක්කර පහක ප‍්‍රමාණයක කුරුඳු, ගම්මිරිස්, කෙසෙල් මිශ‍්‍ර වගාව සරු සාරවී ඇත්තේ සුරංගගේ දෑතිනි.මේ ඉඩම් යායට අමතරව දැරණියගල ඇති තේ හා රබර් ඉඩම් ප‍්‍රමාණය විශාලය. අප්පච්චීට හා මවට මේ හා තරම් වතු පිටිවලින් ඇති ප‍්‍රයෝජනය මහේෂ්ට සිතාගැනීමට නොහැකිය. තමා එංගලන්තයේ කරන රැකියාවට අමතරව අර්මිලාගේ පියා සතු ව්‍යාපාරික ස්ථානයෙන් ලැබෙන්නේ හොඳ ආදායමකි. මහේෂ් උපත ලද මේ විශාල ගෘහය තවක් පවුල් තුනකට පදිංචිවීමට තරම් ඉඩකඩ ඇත. මාස දෙකකට වරක් කැඩෙන පොල් ආදායම පමණක් සිය ජීවත්වීමට සෑහෙන බව අප්පච්චී පෙර නිතර දෙඩූ පුරසාරමකි. මේ සියල්ල අප්පච්චිගෙන් පසු හිමිවන එකම උරුමක්කාරයා තමා නොවේද? මහේෂ්ට දැනෙන්නේ ආඩම්බරයක් නොව ලැජ්ජාව මුසු පසුතැවිල්ලකි.”මට මුතූ වෙනුවෙන් වන්දි ගෙවිය නොහැකිද? හදිසියේ සිතට නැඟුණ සිතුවිල්ලකින් මහේෂ් නිවස දෙස හැරී බැලුවේය. තමා කුඩා කලදී දුටු ගාම්භීරත්වය හා පෙ‍්‍රෟඪත්වය පැවතිය ද තවත් වසර කිහිපයකින් මෙහි ගරා වැටීම වලක්වාලීමට දැඩි ප‍්‍රයත්නයක් මෙන්ම මුලදක් ද වැය කළ යුතු වන්නේය.අර්මිලා කැටිව තමා එංගලන්තයට ගිය පසු අප්පච්චී හා මව පෙර මෙන්ම හුදෙකලා වනු ඇත. කෙමෙන් දුබලවන මව්පියන් මෙන්ම ගරා වැටෙන නිවෙස ද රැකබලා ගැනීමට ගුණපාලට පමණක් හැකිවන්නේ නැත...”පුතා මොනවද කල්පනා කරන්නේ?” අප්පච්චී සමීපයට එනතුරුම කල්පනාවේ ගැලී සිටි මහේෂ්ට දැනුණේ නැත. මහේෂ් අප්පච්චී දෙස බැලුවේ මහා බර සිතුවිල්ලකින් බව අප්පච්චී වහා හැඳින්නේය.”මොකද මහේෂ්? මුකුත් ප‍්‍රශ්නයක් ද?” ඔහු ලොවි බංකුවේ කෙළවර වාඩිවිය.”න්..නෑ අප්පච්චී මම මේ කල්පනා කළේ.. අපි ගියහම අම්මයි අප්පච්චියි තනිවෙනව නේද?..””අපිට මොන තනියක්ද පුතා අර වත්තෙන් මේ වත්තට.. ගිහින් හැරෙන කොට දවස ගෙවිලා ඉවරයි..”ඇඟට පතට නොදැනී අප්පච්චී පැවසුවේ තමාගේ සිත තුළ ඇති දේ හාරා ඇවිස්සීමට යැයි මහේෂ් සිතා ගත්තේය.”නැහැ මම කිව්වේ මේ වතුපිටිවල ඇවිදින්නයි මහන්සි වෙන්නයි...””මම ඒවා කරන්නේ හිතේ සතුටින්. මේ ගෙදර නිකම් ඉන්නවට වඩා ඒක කොච්චර හොඳද පුතා?””ඒත් අප්පච්චී මේ තරම් ඉඩම් ගොඩක් හැමදාමත් අප්පච්චිට බලන්න පුළුවන්ද?””මහේෂ්ට කවද හරි මේවයේ අගය තේරෙයි. මේ ඔක්කොම මම කළේ පුතා වෙනුවෙන්.. රස්සාවක් නැතත් පරම්පරා තුනකට මං හම්බ කරල ඉවරයි.. තේරුණාද?”මහේෂ් ඉවත බලාගත්තේ තරමක අපුල හැඟීමකින්ය. අප්පච්චී තවමත් ජීවත්වන්නේ ධනය හා දේපොළ බදාගෙන බව මහේෂ් කල්පනා කළේ පසුතැවීමකින්ය.තමා මෙතෙක් දුර ගෙන ආ සිතිවිල්ල අප්පච්චීට කෙසේ දැනෙන්නට හරිම්දැයි සිතීමටත් මහේෂ් පසුබට වූවේය.ලබන සතියට...</content>
  </post><post>
    <category>NEWSPAPER</category>
    <date>
      <year>2009</year>
      <month>08</month>
      <day>02</day>
    </date>
    <link>http://www.silumina.lk/2009/08/02/_art.asp?fn=av0908026</link>
    <topic>රණවිරු නියමුවකු ගේ සිනමා සම්ප‍්‍රාප්තිය ‘ගාමණී’</topic>
    <author>ඡායාරූප- විමල් කරුණාතිලක</author>
    <content>කට්ට කාගෙන ආපු දුර ගමනක්පොප් රජුගේ මුල් බිරිය කියන අලුත්ම කතාවඉදිරි‍යේදී මම දිගටම රඟපානවානිළියක් වෙනවට වඩා මට ඕන වුණේ හොඳ බිරිඳක් වෙන්න“අපි ගියහම අම්මයි අප්පච්චියි තනිවෙනව නේද?” (රසදුන නව කථාව)රණවිරු නියමුවකු ගේ සිනමා සම්ප‍්‍රාප්තිය ‘ගාමණී’අපි දෙන්නා එක්ක ඩබල් ඩෙකර් බස් එක වාගේ ඉහළින්ම හිටියා මතකයි නවසිය හැත්තෑවේරිතික් - සුසෑන් ආදරය අඟවන්න පච්චයක්කොහොමද තොරතුරුකැමැති හතක්නව මඟකට ෆෙංෂුයි – 11ලොව විශිෂ්ට කලාකරුවන් සමඟ නටන්න ගයන්න අරකාවිල ගමේ දරුවන්ට වරම්එදා ප්‍රසංග නරඹන්න ආව අයට හොඳ සංවර කමක් තිබුණාළමා කුසලතාවන්ට අත දෙන ඉන්ද්‍රානිගෙන් ‘සමනල සේනා’ටෙලි ලොල් බුවාලා සනසන මෙගා වැල් ටෙලි දර්සනබයිපාස් සැත්කමෙන් මිදෙන්නත් ‘රස ඖෂධ’උසට උසයි සැවොම යටයිආරාධිත අමුත්තෝඅපේ මතකය දිව යන්නේ 1999 වර්ෂයේ අගෝස්තු 25 වැනිදා වෙතය. අම්පාර ප‍්‍රදේශයේ ගෝනගල ගම් පියසේ මියගිය සොල්දාදුවකුගේ හත් දවසේ බණ අසා පැමිණෙන ගම්මුන් පිරිසකට එල්.ටී.ටී. ත‍්‍රස්තවාදීන් ගේ ම්ලේච්ඡ ප‍්‍රහාරයක් එල්ල වූවා තවමත් ඔබට අමතක නැතුව ඇති. ගම්වාසීන් 57 දෙනෙක් මියගොස් විශාල පිරිසක් ඉන් තුවාල ලැබුවා.මේ සත්‍ය සිදුවීම පසුබිම් කරගෙන, රිදී තිරයට සිය කුළුඳුල් අධ්‍යක්ෂණය තිළිණ කරන්නට සැරසෙන මේ පුද්ගලයා ද අපට සුවිශේෂී වේ. එයට හේතුව මේ නිර්මාණයේ අධ්‍යක්ෂවරයා ද පුරා වසර 30 ක්ම යුද්ධයේ ම යෙදී සිටි නිලධාරියෙකු වීමයි. ඔහු රියර් අද්මිරාල් සරත් පී. වීරසේකරය. ඔහු ගේ කුළුඳුල් සිනමා නිර්මාණය ‘ගාමණී’ නම් වන්නේය.”මම පුරා වසර 35 ක් ශී‍්‍ර ලංකා නාවික හමුදාවේ සේවය කරල 2006 දි විශ‍්‍රාම ලැබුවා. ඊට පස්සෙ මට ගරු ජනාධිපතිතුමා සිවිල් ආරක්ෂක බලකාය බාරදීලා තර්ජිත ගම්මාන රකින්න බාර කළා. මම බාර ගන්නකොට 19200 ක් වුණ සිවිල් ආරක්ෂක බලකායේ සෙබළුන් 41,500 දක්වා මම වර්ධනය කළා. ඔවුන්ට හොඳ ගිනි අවියක් ලබා දීලා, අලුත් නිළ ඇඳුමක් ලබාදීලා හොඳ පුහුණුවක් ද ලබා දුන්නා.මේ කාලය පුරාම තර්ජිත ගම්මාන සියල්ල ආරක්ෂා කරන්න ඔවුන් කැප වුණා. ඔවුන්ට පිදෙන උපහාරයක් විදියට තමයි ‘ගාමණී’ චිත‍්‍රපටය නිර්මාණය වෙන්නේ. ගාමණී කියන්නේ ගම් ආරක්ෂා කරන නියමුවෝ හෙවත් ග‍්‍රාමාරක්ෂක භටයෝ කියන අරුතින් තමයි ඒ නම යෙදුවේ.’ගාමණී’ නිර්මාණය වීමේ මූලික අඩිතාලම ආරාධිත අමුත්තන් රැසකගේ සහභාගිත්වයෙන් පසුගියදා කොළඹ බණ්ඩාරනායක අනුස්මරණ ජාත්‍යන්තර සම්මන්ත‍්‍රණ ශාලාවේ ’ඒ’කමිටු ශාලාවේදී ආරම්භ වූයේය.පහන් දල්වමින්ගාමණී සිනමා කෘතියේ සමාරම්භය සනිටුහන් කළ මුහුරත් උළෙල වෙනුවෙන් ජාතික හෙළ උරුමයේ සභාපති පුරා විද්‍යා චක‍්‍ර වර්ති එල්ලාවල ;ම්ධානන්ද හිමි, බස්නාහිර පළාත් අමාත්‍ය උදය ගම්මන්පිල, ජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්ෂ ලක්ෂ්මන් හුළුගල්ල, ජාතික චිත‍්‍රපට සංස්ථාවේ සභාපති ජයන්ත ධර්මදාස, චිත‍්‍රපටයට සම්බන්ධ නළු නිළියන්, කාර්මික ශිල්පීන් හා මාධ්‍යවේදින් රැසක් ද සහභාගි විය.අලංකාර ප‍්‍රසංගයක ආකාරයෙන් ඉදිරිපත් වුණු මෙම මුහුරත් උළෙල වර්ණවත් වූයේ ජාතික අභිමානී ගීතයට නර්තනය එක්කළ සිවිල් ආරක්ෂක බලකායේ නර්තන ශිල්පීන් හා ශිල්පිණියන් නිසාවෙනි.ඩබ්ලිව්. ජයසිරි, දිල්හානි ඒකනායක, බිමල් ජයකොඩි, සනත් ගුණතිලක, සුමින්ද සිරිසේන, චන්ද්‍රසෝම බින්දුහේවා, මහේන්ද්‍ර පෙරේරා, ලක්ෂ්මන් මෙන්ඩිස්, සරණපාල ජයසූරිය, වීණා ජයකොඩි, දමිතා අබේරත්න, සරත් කොතලාවල, ජයනි සේනානායක, මුතු තරංගා, කුමාර තිරිමාදුර, අනුරුද්ධිකා පාදුක්කගේ, රාජා ගනේෂන්, ගිහාන් ප‍්‍රනාන්දු, දර්ශන් ධර්මරාජ්, රංජිත් රූබසිංහ, ජගත් චමිල, ජගත් බෙනරගම, අසේල ජයකොඩි, සම්පත් ජයවීර, සුජානි මේනකා,නළු නිළි කාර්මික ශිල්පීන් සමග මානෙල් වීරමුණි, දයාදේව එදිරිසිංහ, පෙ‍්‍ර්මා පතිරාජ, නෙතලි නානායක්කාර, මල්කාන්ති ජයසිංහ, ගිරිරාජ් කෞෂල්‍ය ගාමණී සඳහා රංගනයෙන් එක්වේ.සමන් සිගේරා කැමරා අධ්‍යක්ෂණයෙන් ද, රවීන්ද්‍ර ගුරුගේ සංස්කරණයෙන් ද, අසෝක අතාවුද හෙට්ටි සහාය අධ්‍යක්ෂණයෙන් ද, නදීක ගුරුගේ සංගීතයෙන් ද, සුරේෂ් ඉන්දික අංග රචනයෙන් ද සංජීව කරුණාරත්න ඇඳුම් නිර්මාණයෙන් ද, පළමු සහාය අධ්‍යක්ෂණයෙන් රවීන්ද්‍ර තන්ති‍්‍රගේ ද, දෙවැනි සහාය අධ්‍යක්ෂණයෙන් වර්නන් අබේසිංහ ද, නිෂ්පාදන කළමනාකරණයෙන් පාලිත තෙන්නකෝන් ද ‘ගාමණී’ ට එක්වේ. මෙය නිෂ්පාදනය උපාලි රාජපක්ෂ ගෙනි. ගාමණි අධ්‍යක්ෂණය හා තිර රචනය රියර් අද්මිරාල් සරත් වීරසේකරය. හේමාලිඡායාරූප- විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2009</year>
      <month>08</month>
      <day>02</day>
    </date>
    <link>http://www.silumina.lk/2009/08/02/_art.asp?fn=av0908027</link>
    <topic>අපි දෙන්නා එක්ක ඩබල් ඩෙකර් බස් එක වාගේ</topic>
    <author>ඉනෝකා පෙරේරා බණ්ඩාර ඡායාරූප - දුෂ්මන්ත මයාදුන්න</author>
    <content>කට්ට කාගෙන ආපු දුර ගමනක්පොප් රජුගේ මුල් බිරිය කියන අලුත්ම කතාවඉදිරි‍යේදී මම දිගටම රඟපානවානිළියක් වෙනවට වඩා මට ඕන වුණේ හොඳ බිරිඳක් වෙන්න“අපි ගියහම අම්මයි අප්පච්චියි තනිවෙනව නේද?” (රසදුන නව කථාව)රණවිරු නියමුවකු ගේ සිනමා සම්ප‍්‍රාප්තිය ‘ගාමණී’අපි දෙන්නා එක්ක ඩබල් ඩෙකර් බස් එක වාගේ ඉහළින්ම හිටියා මතකයි නවසිය හැත්තෑවේරිතික් - සුසෑන් ආදරය අඟවන්න පච්චයක්කොහොමද තොරතුරුකැමැති හතක්නව මඟකට ෆෙංෂුයි – 11ලොව විශිෂ්ට කලාකරුවන් සමඟ නටන්න ගයන්න අරකාවිල ගමේ දරුවන්ට වරම්එදා ප්‍රසංග නරඹන්න ආව අයට හොඳ සංවර කමක් තිබුණාළමා කුසලතාවන්ට අත දෙන ඉන්ද්‍රානිගෙන් ‘සමනල සේනා’ටෙලි ලොල් බුවාලා සනසන මෙගා වැල් ටෙලි දර්සනබයිපාස් සැත්කමෙන් මිදෙන්නත් ‘රස ඖෂධ’උසට උසයි සැවොම යටයිඩෙස්මන්ලාගේ හඬ කලකට පසු අවදි වී...නොමියෙන මිතුදම - ඩෙස්මන් සහ ඩෙස්මන්මොහොමඩ් අලීල – බෘස්ලිල හිටියෙ වෙන රටවල වුණත්, අපේ රටේ බයිල ලොවේ ඩෙස්මන්ල දෙන්නම මෙහෙම අය.ඩෙස්මන් ද සිල්වා, මොහොමඩ් අලී විදියට හැඳින්වූයේ බයිල ලොවේ කවදාවත් නොවැටෙන දැවැන්තය ඔහු නිසා. මතකද ඔබට ‘බෘස්ලී...’ ගීතය.මීගමු පුරෙන් ඇවිත් බෘස්ලි වගෙ වැඩ පෙන්නලා වේදිකාවේ ගිනි සිළුව වෙලා ලෙවල් එකට වැඩේ දීල බයිල පොලට සැලුටි ගහල නොකියම මම ගියත් ඇමරිකා ආසයි එන්න හනික උපන් රට බලා කැදැල්ලෙ බර දරන්න බැරිවුණු කාලේ ගියාට රට හැරදා අසූවෙ බාගේ අද එහෙ රජෙක් වගේ හිටියත් රාළේ හෙළන්නෙ අවසන් පණ නල - ලංකා වේ වේ වේ වේ වේ‘බෘස්ලී...’ ගීයෙන් රට හෙල්ලූ ඩෙස්මන් රොද්‍රිගෝත් ඊට නොදෙවැනි චරිතයක්.අද මේ දෙන්නම උපන් රටින් එපිට. රටවල් දෙකක. වේදිකාවෙ තරුණයන් පරදන ඔවුන්ගෙ ජව සම්පන්න ගීත ශෛලීය දකින කිසිකෙනෙකුට හිතෙන්නෑ ඔවුන්ගෙ වයසට ගිය වගක්.ඩෙස්මන් ද සිල්වට අවුරුදු 65 ක්. ඩෙස්මන් රොද්‍රිගෝට 58 ක්.’ඩෙස්මන්ඩ් ඇන්ඩ් ඩෙස්මන්ඩ්’ රාති‍්‍රයෙදි ඔවුන් රසිකයන් නතු කරගෙන හිටියෙ ප‍්‍රබෝධමත් ගායනාවෙන් විතරක් නෙවෙයි, ආකර්ෂණීය නැටුමෙන්.පීටර් රුද්‍රිගුමට මතක් වුණේ රජීව් සෙබස්තියන් කියපු කතාවක්.”විඳින්න පුළුවන් සංගීතයක් කියල අපේ රටේ ඉතිරි වෙලා තියෙනව නම්, ඒ 70 දශකයෙ සංගීතය. අද කාලෙ සමහර නංගිල – මල්ලිල සිංදු කියනව කියල ඇඟිලිවලින් මොකක්දෝ කරනව. ඇඟිලිවලින් සිංදු කියන තරුණ පරපුරක් ඉන්න රටක, ඩෙස්මන්ල ගෙ ගීත කතරකට වැටෙන දිය පොදක් වගේ.බයිල වුණත් ඒ ගී වල තියෙන රසයට කවුද අකමැති. ‘චූඩා මාණිකේ බලාල...’ අහන්න කවුද අකමැති.. මං හැදුණෙ වැඩුණෙ 70 දශකෙ සංගීතයත් එක්ක. කොයි කොයි රැලිත් ඇවිත් යනව. ඒත් 70 දශකෙ සංගීතෙ ඉතිරි වෙනව...”ඩෙස්මන් ඇන්ඩ් ඩෙස්මන්ඩ් ප‍්‍රසංගයෙ ගීත කිහිපක්ම තියෙනව රජීව් ඔවුන්ගෙ ඉතිහාසය අධ්‍යයනය කරල ලියපු.ඩෙස්මන්ල දෙන්නගෙ බැඳීම සහ ඔවුන්ට බයිල ලොවේ තිබූ තැන තමයි, ඩබල් ඩෙකර් ගීයෙන් රජීව් කියන්නෙ.අපි දෙන්න එක්ක ඩබල් ඩෙකර් බස් එක වාගේ ඉහළින්ම හිටිය මතකයි නවසිය හැත්තෑවේ මම පාර පුරා බස් එක එළවද්දි හිතුමතේ මෙයාව බැකප් කෙරුව මම එල්ලිලා ෆුට් බෝඩ් එකේ කෆිරිඤ්ඤ කඩේ දොර ජනේල බාගෙට වහලා යන්න ගියත් හිටි හැටියෙම ගම රට දාලා නිවාඩුවක් ලැබුණු ගමන් රවුමක් ගහලා ඇවිත් යනව අපි ඔහෙලව කුලප්පු කරලා ඉඳ හිට ඇවිත් යනව අපි ඔහෙලව කුලප්පු කරලාඒ.ඊ. මනෝහරන්, ක්ලැරන්ස්, ඩෙස්මන්ලගෙ අතිශය සමීප මිතුරො. ඔවුන් ගායන ලොවේ හිටියෙත් පුදුම බැඳීමකින්. මනෝහරන් සහ ඩෙස්මන් සිල්වා රටවල් දෙකක ජීවත් වෙන අය වුණත් කාලෙකට පස්සෙ මුණ ගැහිල අතීතෙ ගැන මතක් කරන හැටියි, ‘කලකට පස්සෙ’ ගීයෙන් කියැවෙන්නෙ...සීනෝ රුද්‍රිගුදොරේ අපි දෙන්නා මුනගැහුණේ කලකට පස්සේ රට තොට වෙනස් වෙලා පුදුමයි අයිසේ ඉස්සර වගේ හමුනොවුනට අපි මේ වයසේ පරණ හිතවත්කම් වෙනස්වෙන්නේ නෑ කිසි දවසේ ඩෙස්මන් මුලින්ම ආවාම යාපනේ මතකද දෙමළෙන් සිං කෙරුවා චූඩා මාණිකේ ඕ.. ඒව අහල එහේ කට්ටිය නටපු හැටි බොලේ දැන් මතක් වෙද්දි හිරිගඩු පිපෙනවා මගේ ඇඟේ අඩා.. බෙදා ගන්න අපි හමුවුණු එකේ සංතෝසේ අද බඩ කට පිරෙන්න කමු යපිලගෙ තෝසේ මනෝ අපි සමහරු ඔහෙලට බැන්නට පරකාසේ තෝසේ වඩේ ගිලිනවා කාටත් හොර රහසේමොනව වුණත්, රජීව් කළේ හොඳ වැඩක් කියල හිතෙන්නෙ ඩෙස්මන්ල – මනෝල - සුනිල්ල එකට වේදිකාවක ගයපු ඒ රාති‍්‍රය මතක් වෙද්දි.මේ වෙනකොට ඩෙස්මන් ද සිල්ව එංගලන්තෙ ආපහු සුපුරුදු ජීවිතේට හුරුවෙල ඇති. ඒත් ඔහු අපේ රටේ ඉතිරි කරල ගිය ගී මිහිර, හත් අට දෙනෙක් එකතු වන කොයි මොහොතක වුණත් රැව් දෙනව.’චූඩා මාණිකේ බලලා යනව මේ අපි, දෑතට ගත්ත ගමන් – වැලි මිරිකා වතුර ගත්තලු සිංහල කොල්ලෝ...’, යන්න රට වටේ එන්න මා පි‍්‍රයේ...,මම්ම නෝ පප්ප නෝ ආප්ප කන්න තුට්ටු නෝ..., අයිරින් - ජොසෆින් - රොසලින් – ඇන්ජලින්, මතකයි අම්මේ ඔබේ දරු නැළැවිල්ල.., ඇත්ත කතාවක් සිදුවිය කොළඹ පුරවරේ...’අමතක නොවන ගී වැලක්. කිසිදු වෙහෙස - මහන්සියක් නැතිව ඔහු වේදිකාවෙ ගැයූ - නැටූ අපූරුව.එංගලන්තෙදි වුණත් තවම රසිකයො ඉල්ලන්නෙ මේ ගී වැල කියලයි ඩෙස්මන් කියන්නෙ. ඩෙස්මන් ඇන්ඩ් ඩෙස්මන් ප‍්‍රසංගයෙ පුහුණුවීම්වලදි මුණගැහුණු අපි, ආයෙත් මුණ ගැහුණ ඒ, මේ ප‍්‍රාසාංගික රාති‍්‍රයෙදි.සිනහවෙන් - සතුටින් රසික අත්පොළසන් මැද ගෙවී ගියපු හෝරා දෙක තුන අවසන් වුණේ, හැකි ඉක්මනින් යළි මවු බිමට ඔවුන් එන පොරොන්දුවත් එක්ක.වේදිකාව පිටුපස, ඔවුන්ට සුබ පතන්න – වචනයක් දෙකක් කතා කරන්න ආ රසිකයන්ගෙන් පිරී ගිහින්.අවුරුදු 20 – 25 ත් අතරෙ තරුණයෙකුත් තමන් ගෙ වාරය එන කල් බලා ඉන්නවා. රෝද පුටුවක. වචන එකතු කර කර කතා කරන ඔහු කෙසේ ආබාධිත වූවා දැයි අහන්න වෙලාව නොවේ. මං බලාගෙන හිටියා.මාරි - ජේම්ස් - ජේඩ්න්දැන් ඔහු ගෙ වාරය. ඩෙස්මන් සිල්වා ඔහු සිප වැළඳ ගන්නවා. ඔහුගෙ ඉල්ලීමට ඡායාරුවට පෙනී හිටින්න පහත් වෙනව.’දෙවි පිහිටයි! ආයෙ හමුවෙමු...’ ඩෙස්මන් සමුදෙන්න හදද්දි තරුණයට ප‍්‍රශ්නයක්.”කවදද ආයෙ ලංකාවට එන්නෙ අපිව බලන්න. මං ආසයි ඔය දෙන්නගෙ සිංදුවලට...””පුළුවන් තරම් ඉක්මනට...”ඊළඟට ඔහුගෙ රෝද පුටුව නැවතුණේ ඩෙස්මන් රොද්‍රිගෝ ළඟ.ඩෙස්මන් රොද්‍රිගෝ ඔහු ගෙ දෑතම සිපගෙන, ඡායාරුවකටත් පෙනී හිටිනව. යළි මේ තරුණයට සමුදුන්නෙ ඔහුගෙ නළලත් සිඹ සනසමින්.60 – 70 සංගීතය සහ ඩෙස්මන්ල ගැන මතකය මිනිසුන්ගෙ හිත්වල මොනතරම් පැල පදියම් වෙලාද කියල, මට ආයෙම හිතුණ.ඒ ගී රස - මිහිර අපිට දෙන්න, ඔවුන් හදවතින් – හඩින් වයසට නොගිය එකම මොන තරම් වටිනවද...ඩෙස්මන් සිල්වගෙ සංගීත ජීවිතේ ඇරැඹෙන්නෙ, මාතර උයන්වත්තෙ ගෙවපු ළමා කාලෙන්. ගෙදරින්.ඔල්ගා බැසිලිකා කොරයා, ඩෙස්මන්ගෙ අම්මා. තාත්තා, ක්ලෙමන්ට් ද සිල්වා. නංගියෙකුයි – මල්ලියෙකුයි ඉන්න පවුලෙ ඩෙස්මන් ලොකු පුතු.ඉගෙන ගත්තෙ, මාතර ශාන්ත ඇලෝෂියස්, ශාන්ත තෝමස් සහ බම්බලපිටිය ශාන්ති පීතර විදුහල්වල.”ඉස්කෝල කිහිපයකම මේ විදියට ඉගෙන ගන්න සිද්ධ වුණේ මගේ තිබුණු දැඟලිල්ල හින්ද. ඒ කාලේ අම්මලට මාව හදන්න තිබුණු අමාරුව හින්ද. ඒ තරමට විසේකාර වැඩ මං කළේ. දවසක් අම්ම පාළු කාමරේක බිම පැදුරක් එළලා නිදියන්න කිව්වා. දඬුවමක් හැටියට.හැබැයි අම්ම – තාත්තා අපි හැමෝම හුඟක් වෙලාවට ගෙදර සිංදු කිව්වා. ඒ දෙන්න වයලීන් ගැහුවා. පල්ලියෙ ගීතිකා - ඉංගී‍්‍රසි සිංදු, පැරැණි බයිල ගීත නිතරම අපේ ගෙදර ගැයුණ. තාත්ත අම්මගෙන් ලබපු ඒ ආභාෂය තමයි මාව සංගීතයට යොමු කළේ.කලක් මං යුද හමුදා ස්වේච්ඡා බලකායෙ සොල්දාදුවෙක්. ඊළඟට මං වැඩ කළේ ගුවන් හමුදාවේ. ඒ 71 කැරැල්ල කාලෙ. ඊට පස්සෙයි, ඔය ඔක්කොම අතැරල හෝටල්වල, සමාජ ශාලාවල සිංදු කියන්න ගත්තෙ. හැබැයි ඒ වෙනකොට මං ඩෙස්මන් ඇන්ඩ් ද ක්ලෑන් සංගීත කණ්ඩායම හදල. එහෙම ආපු ගමන තමයි මේ...”අද ඔහු එංගලන්තයෙ, ‘ලෑන්ඩ් රෝවර් ජැගුවාර්’ නියෝජිත සමාගමක ‘ජ්‍යෙෂ්ඨ උපදේශකවරයෙක්’. උදේ 9 – 5 දක්වා රාජකාරියෙ නියැළෙන ඔහු හවස්වරුවෙ ‘ජිම්’ එකට යන්නෙ තම ශරීර සෞඛ්‍ය ගැන හිතල.ඩෙස්මන් රුද්‍රිගු - බ්ලූබෙල් යුවළ”සිගරට් – අරක්කු බොන එක නවත්තල මං දැන් අවුරුදු 18 ක්. අනික මං දැන් සීයා කෙනෙක්. ස්ටීව් ලොකු පුතා ලංකාවෙ. එයාත් සංගීතය කරන කෙනෙක්. ෂෝන් පුතා ඩුබායිවල. දූ ඉන්නෙ ඕස්ටේ‍්‍රලියාවෙ. මේ හැමෝටම දූ දරුවො ඉන්නවා. මගේ දෙවැනි බිරිඳ ලිලාමනි. ඈ එංගලන්තෙ වෛද්‍යවරියක්. අපි ඉතින් එහෙ සරළ ජීවිතයක් ගෙවනව...මං කොයි තරම් ඉංගි‍්‍රසි සහ බයිල ගී ගැයුවත් මගේ පි‍්‍රයතම ගීය ‘පොඩි කාලෙ මරඳ වැල්ලේ...’ ගීතය. මොන එකක් ද මන්ද මං ඒ ගීතයට හදවතින්ම බැඳිල...”ඔහු ගෙ සිනහව තුළ තවමත් ඒ ආකර්ෂණය එහෙමම.නමේ වාසනාවක්දෝ මන්ද... ඩෙස්මන්ල වයසට නොයන හැටි...ඩෙස්මන් රොද්‍රිගෝ ගැනත් කියන්න තියෙන්නෙ ඒ ටික. බයිල ගී හය හත්සීයක් පමණ ගැයූ ඩෙස්මන් රොද්‍රිගෝ ඇමරිකාවට ගියේ 1986. තවත් යාලුවො දෙන්නෙක් එක්ක.මස්සිනාගෙ පෙට‍්‍රල් ෂෙඩ් එකේ, පෙට‍්‍රල් ගහන රස්සාව නුපුරුදු එකක් වුණත්, ඩෙස්මන්ට ඕනෙ වුණේ ජීවිතේ කොහෙන් හරි පටන් ගන්න.දවසක් ඔහු සුපුරුදු විදියට පෙට‍්‍රල් ගහනව. ලංකාවෙ අයත් ඕන තරම් ඇවිත් තෙල් ගහගෙන යනව. එහෙම තෙල් ගහ ගත්තු වාහනයක් ඉස්සරහට ගිහින් ආයෙ නැවැත්තුවා. කවුදෝ දෙන්නෙකුත් ඔළු එළියට දැම්මා. ”අඩෝ... ඩෙස්මන් රොද්‍රිගෝ ඇමරිකාවට ඇවිත් පෙට‍්‍රල් ගහනවෝ...”මහ හයියෙන් කෑගහපු සිංහලයො දෙතුන්දෙනා යන්න ගියා. තවත් වාහනේකට තෙල් ගහමින් හිටපු ඩෙස්මන්ගෙ හිත හොඳටෝම රිදුණ. එදා රෑ නිදි ඇඳේදිත් ඩෙස්මන්ගෙ හිතේ රැව් දුන්නෙ, අර කෑගැහිල්ල. රිදුන හිත හැදුවෙ යාලුවො දෙන්නා.”මං එදා හිතා ගත්තා ඇමරිකාවෙත් ඩෙස්මන් නම තියනව කියල. මං යකෙක් වගේ වැඩ කළා. පස්සෙ මගේ දරු පවුලම ගෙන්ව ගත්තා. අද මං නිව්යෝර්ක්වල ’kariss cleaners’ නමින්, ආයතනයක් කරගෙන යනවා. ඒක හවුල් ව්‍යාපාරයක්. මගේ ළඟ 15 – 20 ක් වැඩ. ඩ‍්‍රයික්ලීනින් කරන්නෙ මහ සද්දන්ත මැෂින්වලින්.නමුත් කෙමිකල් හැදීමේ පටන් සීරුවෙන් කළ යුතු වැඩ කොටසක් තියෙනව. මං ඒකට ‘එක්ස්පර්ට්’ කෙනෙක්. ඒ කටයුත්තට ලයිසන් එක තියෙන්නෙ මට. ඒක ඒ ගැන හදාරල ලබා ගත යුතු ලයිසන් එකක්.ඩෙස්මන් - ලිලාමනී යුවළඋදේ පහට නැගිටල, හතට වැඩ පටන් ගත්තම රෑ හත වෙනකල් මං වැඩ. දවසට පැය 13 ක් මං හිටගෙන. මගේ බිරිඳ ‘බ්ලූබෙල්’ තමයි හෙවනැල්ල වගේ දැවටි දැවටි මේව දියුණු කරගන්න උදව් කරන්නෙ...”මොන තරම් ආඩම්බරයක්ද...පුංචි තැනෙකින් පටන් ගෙන, ලෝක බලවතාගේ – ඔබාමගෙ රටේ අද ඔහු ව්‍යාපාරිකයෙක්. ඇමරිකානුවන් ඔහු ළඟ වැඩ.”අර කෑගහපු අයට අද මං පි දෙනව. මගේ හිතේ අධිෂ්ඨානය ඇති කළාට. උපාලි කන්නන්ගර සහ සිසිල් මං එක්ක ගියාට, අර්නස්ට් සොයිස ආවෙ පස්සෙ. අර්නස්ට් ආවම මං ඇමරිකාවෙ සංගීත කණ්ඩායමක් හැදුවා ‘ඩෙස් - රොඩ්’ කියල”බින් ලාඩන් බිම දමාපු Twins කුළුණු දෙකේ මුදුණට ගියාම මුළු නිව්යෝර්ක් නගරෙම පේනව. මේ කුළුණු මුදුනෙ ප‍්‍රසංගයක් පැවැත්වූ පළමු ශී‍්‍ර ලාංකිකයා ඩෙස්මන්ඩ් රොද්‍රිගෝ. අද ඒ කුළුණු නැතත් ඒ අත්දැකීම ඩෙස්මන්ට අමරණීය එකක්.කොටහේන උපන් එහිම හැදුණු වැඩුණු ඩෙස්මන් රොද්‍රිගෝ ඉගෙන ගත්තෙ, කොටහේන් ශාන්ත බෙනඩික්ට් විදුහලේ. පල්ලියෙ ගීතිකා කණ්ඩායම ඔහුගෙ සංගීත ජීවිතය එකලු කළා.ඩෙස්මන් ගායකයෙක් විතරක් නෙවෙයි, අපූරු නර්ථන හා රංගන ශිල්පියෙක්. දින සියය පසු කළ ඔබට දිවුරා කියන්නම් චිත‍්‍රපටයෙ නැටුම් අධ්‍යක්‍ෂවරයා මතු නොව චරිතෙකුත් රඟපෑවා.අඳින – පළඳින සියලු දෑ එකම වර්ණයකින් තෝරා ගන්නා ඩෙස්මන්, සුදු ඇන්දොත් – පළඳින්නෙ සුදු පාවහන්. කෙනෙකුට කරන්න අමාරු රාජකාරියක් වුණත්, ඒ අනන්‍යතාව රැක ගන්න අදත් ඔහු සමත්.මට මතක් වුණේ, ‘ඩෙස්මන් ඇන්ඩ් ඩෙස්මන්’ රාති‍්‍රයේදි ඔහු පුතුත් සමග ගැයූ අපූරුව. ජව සම්පන්න – ප‍්‍රබෝධමත් ඔහු ගෙ හඬ පීටර් පුතුටත් එලෙසින්ම පිහිටල.පීටර්, ඇමරිකාවේ ගුරුවරයෙක්. ඔහු ඩෙස්මන්ගෙ ලොකු පුතු.මේරි ජෝන්ස්, ඩෙස්මන්ගෙ එකම දූ. ඈත් එහි නීතිඥවරියක්. ඇගේ ඇමරිකානු ජාතික සැමියා ජේම්ස්. ඔවුන්ගෙ ජේඩ්න් පුතුයි, ඩෙස්මන් සීයා කෙනෙක් කළේ.රොක් සංගීතයෙන් ගමනක් යන සීනෝ, ඩෙස්මන් ගෙ බාල පුතු.”මං මගෙ දරුවො හැදුවෙ යාළුවො වගේ. අදත් කොල්ලො දෙන්න ඕන දෙයක් කියන්නෙ මට. ඇමරිකාවෙ හැදුණට ඒ දෙන්න මං හැදුවෙ තුරුලෙ තියාගෙන. පුතාල දෙන්න විවාහ වුණාම මං ආපහු මගේ රටට එනව...”කොයි තරම් සතුටක් ද...මතකය විතරක් වින්ද අපිට, එදාට හැබෑවටම ඔවුන්ගෙ ගී මිහිර විඳගන්න ලැබේවි. වයසට නොයන හදවත වගේම ඒ රුවත් රැගෙන යළි එන්නයි, ඔවුන් වෙනුවෙන් අපෙත් පැතුම!ඉනෝකා පෙරේරා බණ්ඩාර ඡායාරූප - දුෂ්මන්ත මයාදුන්න</content>
  </post><post>
    <category>NEWSPAPER</category>
    <date>
      <year>2009</year>
      <month>08</month>
      <day>02</day>
    </date>
    <link>http://www.silumina.lk/2009/08/02/_art.asp?fn=av0908028</link>
    <topic>රිතික් - සුසෑන් ආදරය අඟවන්න පච්චයක්</topic>
    <author>සුජීව තේවහෙට්ටිගේ</author>
    <content>කට්ට කාගෙන ආපු දුර ගමනක්පොප් රජුගේ මුල් බිරිය කියන අලුත්ම කතාවඉදිරි‍යේදී මම දිගටම රඟපානවානිළියක් වෙනවට වඩා මට ඕන වුණේ හොඳ බිරිඳක් වෙන්න“අපි ගියහම අම්මයි අප්පච්චියි තනිවෙනව නේද?” (රසදුන නව කථාව)රණවිරු නියමුවකු ගේ සිනමා සම්ප‍්‍රාප්තිය ‘ගාමණී’අපි දෙන්නා එක්ක ඩබල් ඩෙකර් බස් එක වාගේ ඉහළින්ම හිටියා මතකයි නවසිය හැත්තෑවේරිතික් - සුසෑන් ආදරය අඟවන්න පච්චයක්කොහොමද තොරතුරුකැමැති හතක්නව මඟකට ෆෙංෂුයි – 11ලොව විශිෂ්ට කලාකරුවන් සමඟ නටන්න ගයන්න අරකාවිල ගමේ දරුවන්ට වරම්එදා ප්‍රසංග නරඹන්න ආව අයට හොඳ සංවර කමක් තිබුණාළමා කුසලතාවන්ට අත දෙන ඉන්ද්‍රානිගෙන් ‘සමනල සේනා’ටෙලි ලොල් බුවාලා සනසන මෙගා වැල් ටෙලි දර්සනබයිපාස් සැත්කමෙන් මිදෙන්නත් ‘රස ඖෂධ’උසට උසයි සැවොම යටයිබොලිවුඩ් පුරයේ ‘සුපර්මෑන්’ හෙවත් රිතික් රෝෂන් ගේ රංගනයන් ඇතුළත් අලුත් ම චිත‍්‍රපටය, කයිට්ස්’ ළඟදීම ප‍්‍රදර්ශනය වීමට නියමිතයි.මේ චිත‍්‍රපටයේ රිතික් සමඟ රඟන විදේශ සිනමා නිළිය පිළිබඳව පසුගිය කාලය තුල කවුරුත් කතා බහ කළා. බාබරා මෝරි නම් වූ, මේ රුවැත්තිය, මෙක්සිකෝ ජාතික කාන්තාවක්.ඇය ‘කයිට්ස්’ චිත‍්‍රපටයේ රංගනයට තෝරා ගැනීමෙන් පසුව පැතිරී ගිය කට කතා නිසා කවුරුත් නොසිතූ ප‍්‍රශ්න රැසකුත් මතු වුණා. රිතික් රෝෂන් සහ ඇය අතර අනියම් සබඳකමක් හටගෙන ඇතැයි යන ආරංචියත් සමඟයි, මේ පටලැවිලි, අර්බුද මතුවෙන්නට පටන් ගත්තේ. රිතික් සහ බාබරාගේ ඇසුර දැනගත් රිතික් ගේ බිරිඳ සුසෑන්, තම දරුවන් දෙදෙනාත් සමඟ ඇයගේ මහ ගෙදරට පිටත්ව ගියා ය කියන ආරංචියත් බොලිවුඩ්පුරය දෙවනත් කරමින් පැතිරී ගියා.රිතික්ගේ පෞද්ගලික ජීවිතය සසල කරන්නට මුල් වූයේ යැයි කියන බාබරා මෝරි දරුවෙකු ද සිටින මවක්. ඇය පෙමින් බැඳී සිටියේ මෙක්සිකෝවේ සිනමා නළුවෙකු වන සර්ගියෝ මයෙර් සමඟයි. ඔවුන් දෙදෙනා විවාහ වුණේ නැහැ. නමුත් බාබරා මව් පදවිය ලැබුවා. සර්ගියෝ සහ බාබරා පුතෙකුගේ මව්පියන් බවට පත් වුණා.නමුත් කෙටි කලකින් ම දෙදෙනාගේ සම්බන්ධය දෙදරා ගියා. තමන්ගේ රංගන ජීවිතයේ ජනප‍්‍රියතම කාලය ගතවෙමින් තිබුණු 2005 දී බාබරා, සර්ගියෝ ගෙන් වෙන් වුණා. ඉන්පසුව තම කුඩා පුතු හදා වඩා ගනිමින් සිනමා රංගනයට කැපවූ බාබරා ට චිත‍්‍රපට නිෂ්පාදක, අධ්‍යක්ෂ රාකේෂ් රෝෂන් (රිතික් ගේ පියා) ව මුණ ගැසුණා.‘කයිට්ස්’ චිත‍්‍රපටයේ ප‍්‍රධාන නිළිය හැටියට අලුත් මුහුණක් සොයමින් සිටි රාකේෂ්ට බාබරාගේ රංගන හැකියාවත් රූ සපුවත් අහක දමන්නට සිත් දුන්නේ නැහැ. ඔහුගේ ඇරයුමෙන් ඇය බොලිවුඩ් සිනමාවට එක් වුණා.‘කයිට්ස්’ චිත‍්‍රපටයේ රිතික් ගේ පෙම්වතිය බවට පත්වීම බාබරාගේ ජීවිතයට අමතක නොවන අත්දැකීමක් වුණා. මෙක්සිකෝවේදී ඇය ජනප‍්‍රිය දක්ෂ නළුවන් කිහිප දෙනෙකු බව ඇයට තේරුම් ගන්නට අපහසු වුණේ නැහැ. ඔහු නිරූපණය කළ ඇතැම් ත‍්‍රාසජනක දර්ශන දෙස බාබරා බලා සිටියේ ඇසිපිය ;නාහෙළමින්.බොහොමයක් නළුවන් අවදානම් සහගත දර්ශන රඟපෑමට ආදේශක (ස්ටන්ට්) නළුවන් යොදා ගනිද්දී රිතික් ඒ කිසිවෙකුගේ සහය නොමැතිව තනිවම සියලුම අවදානම් රංගනයන් නිරූපණය කිරීම බාබරාට නම් සුවිශේෂ අත්දැකීමක් වුණා.ඒ සමඟම දෙදෙනා අතර තිබෙන මිත‍්‍රත්වය වඩාත් ශක්තිමත් වුණා. සමහර අවස්ථාවල දී රූපගත කිරීම් නිම වූ විට දී පවා බාබරා, රිතික් සමඟ තොදොල්වෙමින් කතා බහ කළ ආකාරය කාටත් රහසක් වුණේ නැහැ.සමහරු පවසා තිබුණේ ඇතැම් දර්ශන වලට රිතික් ගේ රංගනයන් අවශ්‍ය නොවූ අවස්ථාවලදී පවා ඔහු දර්ශන තලයට පැමිණ බාබරාත් සමඟ කතා බහ කරමින් සිටියා ය කියලයි.නමුත් ඒ කතාව ප‍්‍රතික්ෂේප කරන ‘කයිට්ස්’ චිත‍්‍රපටයේ කාර්මික ශිල්පියෙකු පැවසුවේ බාබරා සහ චිත‍්‍රපටයේ අධ්‍යක්ෂ අනුරාග් බාසු අතර අදහස් හුවමාරු කරගැනීමේ දී මතු වූ ‘භාෂා ප‍්‍රශ්නය’ විසඳන්නට රිතික් අවශ්‍ය වූ නිසා ඔහු නිතරම දර්ශන තලයට පැමිණි බවයි.බාබරාට හින්දි භාෂාව කතා කිරීමට නොහැකිවීමත් අනුරාග්ට ඉංග‍්‍රීසි කතා කිරීමට නොහැකිවීමත් මීට හේතුවයි.ඒ කොහොම වෙතත්, රිතික් - බාබරා සම්බන්ධය තරමක් දුර දිග ගිය බවක් පැවසෙනවා. සමහර අවස්ථාවලදී රිතික්, බාබරා සමඟ රාති‍්‍ර ආහාර ගන්නට අවන්හල්වලට පවා ගිය බවට ආරංචි පැතිරී ගියා. නමුත්, රිතික් ඒ ගමන් බිමන් වලට තම බිරිඳ සුසෑන්වත් එක්කර ගත්තා ය කියලයි, රිතික් ගේ හිතවතුන් පවසන්නේ.රිතික් - බාබරා සම්බන්ධය වරෙක බොලිවුඩ්පුරය අවුලුවාලන, යළි නිවී යන ගින්නක් බවට පත්වෙද්දී රිතික් ගේ බිරිඳ, සුසෑන් ගේ ස්වරූපයත් වෙනස් වී ගිය බවයි, බොලිවුඩ් සිනමා සඟා පවසන්නේ.ජනප‍්‍රිය බොලිවුඩ් සිනමා සඟාවක් සඳහන් කළේ රිතික් ගේ මෙම සම්බන්ධය දුර දිග යන බව වටහාගත් සුසෑන් නිරතුරුවම ඔහු සමඟ නිවස තුළදී දබර කර ගත් බවයි. එක්තරා සිනමා උළෙලකට රිතික් සහ සුසෑන් සහභාගි නොවූයේ ද මේ දෙදෙනා අතර උණුසුම් වචන හුවමාරුවක් සිදුවූ නිසා ය කියලත් සමහරු පවසනවා.එම සිනමා උලෙළට සහභාගි වීමට රිතික් සහ සුසෑන් සූදානම් වෙමින් සිටිද්දී සිදුවූ මෙම උණුසුම් වාග් ප‍්‍රහාරය සති කිහිපයක් ගත වන තුරු රහසක් වශයෙන් සැඟවී තිබුණාලු. නමුත්, රිතික් ගේ හිතවතුන් නම් කියන්නේ ‘කයිට්ස්’ චිත‍්‍රපටයේ රූපගත කිරීම් එදින මධ්‍යම රාති‍්‍රය දක්වා සිදුවූ නිසා රිතික්ට සිනමා උලෙළට සහභාගි වීමට නොහැකි වූ බවයි.මෙවැනි කටකතා විදුලි වේගයෙන් පැතිර යද්දී එතෙක් නිහඬව සිටි සුසෑන් තම හඬ අවදි කළා. ඇය අවධාරණයෙන් ම පැවසුවේ තමන් සහ රිතික් අතර කිසිදු ගැටුමක් ඇති නොවූ බවයි. තමන් කිසිදු විටෙක රිතික් සමඟ අමනාප වී මහ ගෙදරට නොගිය බවත්, බාබරා මෝරි තමන් සමඟ බෙහෙවින් හිතවත් බවත් ඇය පැවසුවා.සුසෑන් ගේ මේ ප‍්‍රකාශයෙන් පසුව ආරංචි වුණේ රිතික්, සුසෑන් සහ දරු දෙදෙනා සමඟ කිසිවෙකුට හෙළි නොකරම විනෝද සංචාරයක් සඳහා දුර බැහැර ප‍්‍රදේශයකට ගියාය කියලයි. මේ විනෝද සංචාරයෙන් පසුව රිතික් - සුසෑන් ගැටුමක් ගැන කිසිදු පුවතක් බොලිවුඩයෙන් ලොවට ගලා ගියේ නැහැ.සියල්ල නිශ්චල වෙද්දී පසුගිය සතියේ රිතික් පිළිබඳ තවත් නැවුම් පුවතක් දිග හැරුණා.ඉන්දියාවේ සිටින පච්චා කෙටීම පිළිබඳ ප‍්‍රවීණ ශිල්පියෙකු වන සමීර් පතන්ග් ලබා රිතික් තමන්ගේ දකුණු අතේ මැණික් කටුව ආසනයේ සුසෑන්ගේ නම පච්චා කොටා ගත් බවයි.ඒ පුවතින් පැවසුණේ රිතික් එය සමීර් ලවා කර ගත්තේ හරිම සතුටෙන් ලු. රිතික් ගේ සමීපතමයෙකු ඉන්දීය මාධ්‍යවේදියෙකුට පැවසුවේ සුසෑන්ගේ නම, තම අතක පච්චයක් සේ සිතුවම් කර ගන්නට රිතික් බොහෝ කාලයක පටන් සැලසුම් කරමින් සිටියා ය කියලයි.මේ පච්ච නිර්මාණ ශිල්පියා මීට පෙර රිතික් ගේ විතරක් නොවෙයි සුසෑන් ගේ අත්වලත් පච්ච සිතුවම් කර තිබෙනවාලු. රිතික් තම දකුණතේ සුසෑන් ගේ නම පච්චයක් ලෙස ඇඳ ගනිද්දී සුසෑන් නිවසෙහි සිටියේ නැහැ. ඇය ඒ වනවිට පුතුන් දෙදෙනා වන රේහාන් සහ රිධාන් සමඟ ලන්ඩන් නුවර සංචාරය කරමින් සිටියා.රිතික්ට ඕනෑ වුණේ බිරිඳ ලන්ඩන් සිට පැමිණෙන තුරු පච්චය කොටා තිබීම රහසක් වශයෙන් තබාගෙන ඇය නිවසට පැමිණි පසුව පෙන්වන්නලු.“මම මේ පච්චය අඳින්න කලින් රිතික් එක්ක කිහිප වතාවක් ම සාකච්ඡා කළා. මීට මාස කිහිපයකට කලිනුත් මම රිතික් ගෙයි සුසාන් ගෙයි අත්වල පච්ච කෙටුවා. රිතික් ගේ දකුණු අතේ සුසෑන් ගෙ නම කොටන්න කලින් ඒක මොන විදිහට කරන්න ඕනෙද කියල අපි දෙන්නා ගොඩක් වෙලා කතා කළා.‘එල්විෂ්’ කියන අක්ෂර රටාව තමයි, සුසෑන්ගෙ නම අඳින්න පාවිච්චි කළේ. පච්චය කෙටුවයින් පස්සෙ රිතික්ට ලොකු සතුටක් දැනුණා. හරියට පොඩි ළමයෙක් වගේ ඒක දිහා බලාගෙන සතුටු වුණා.” පච්ච නිර්මාණ ශිල්පී සමීර් පතන්ග් කීවා.මෙලෙස, සුසෑන් ගේ නම තම දකුණතෙහි පච්චයක් ලෙස කෙටීමෙන් රිතික් උත්සාහ කරන්නේ කුමක් පවසන්න ද? බිරිඳ සහ තමන් අතර දැඩි බැඳීමක් සහ ආදරයක් පවතින බව ලෝකයාට හඟවන්න නොවෙයි ද?සුජීව තේවහෙට්ටිගේ</content>
  </post><post>
    <category>NEWSPAPER</category>
    <date>
      <year>2009</year>
      <month>08</month>
      <day>02</day>
    </date>
    <link>http://www.silumina.lk/2009/08/02/_art.asp?fn=av09080210</link>
    <topic>කැමැති හතක්</topic>
    <author>හේමාලි</author>
    <content>කට්ට කාගෙන ආපු දුර ගමනක්පොප් රජුගේ මුල් බිරිය කියන අලුත්ම කතාවඉදිරි‍යේදී මම දිගටම රඟපානවානිළියක් වෙනවට වඩා මට ඕන වුණේ හොඳ බිරිඳක් වෙන්න“අපි ගියහම අම්මයි අප්පච්චියි තනිවෙනව නේද?” (රසදුන නව කථාව)රණවිරු නියමුවකු ගේ සිනමා සම්ප‍්‍රාප්තිය ‘ගාමණී’අපි දෙන්නා එක්ක ඩබල් ඩෙකර් බස් එක වාගේ ඉහළින්ම හිටියා මතකයි නවසිය හැත්තෑවේරිතික් - සුසෑන් ආදරය අඟවන්න පච්චයක්කොහොමද තොරතුරුකැමැති හතක්නව මඟකට ෆෙංෂුයි – 11ලොව විශිෂ්ට කලාකරුවන් සමඟ නටන්න ගයන්න අරකාවිල ගමේ දරුවන්ට වරම්එදා ප්‍රසංග නරඹන්න ආව අයට හොඳ සංවර කමක් තිබුණාළමා කුසලතාවන්ට අත දෙන ඉන්ද්‍රානිගෙන් ‘සමනල සේනා’ටෙලි ලොල් බුවාලා සනසන මෙගා වැල් ටෙලි දර්සනබයිපාස් සැත්කමෙන් මිදෙන්නත් ‘රස ඖෂධ’උසට උසයි සැවොම යටයිමංජුලා කුමාරි1. කැමැතිම පුද්ගලයා - අම්මා හේතුව - මව් සෙනෙහසට සම කරන්න කිසිවක් මෙලොව නැති නිසා. 2. කැමැතිම චරිතය – මගේ සැමියා හේතුව - ඔහු ගේ කතා බහ හරිම ආකර්ෂණීයයි. 3. කැමැතිම නළුවා - ෂාරුක් ඛාන් හේතුව - ඔහු ගේ රංගනය හරිම තාත්විකයි. සියුම්. 4. කැමැතිම ලේඛකයා - කුමාර කරුණාරත්න හේතුව - මම රඟපාපු ‘ඕලු’ චරිතයට මම හරිම කැමති නිසා. එය ඔහු ගේ නිර්මාණයක් නිසා. 5. කැමැතිම වාහනය - Vitz හේතුව - මට තියෙන්නේ ඒ ජාතියේ එකක්. 6. කැමැතිම ඇඳුම - සාරිය හේතුව - ගැහැනියකට සාරිය වඩාත් සුදුසුයි. 7. කැමැතිම පරිසරය - ගෙදර හේතුව - ගෙදර දැනෙන සැහැල්ලුව වෙන කොහෙවත් නොදැනෙන නිසා.හේමාලි</content>
  </post><post>
    <category>NEWSPAPER</category>
    <date>
      <year>2009</year>
      <month>08</month>
      <day>02</day>
    </date>
    <link>http://www.silumina.lk/2009/08/02/_art.asp?fn=av09080211</link>
    <topic>නව මඟකට ෆෙංෂුයි – 11</topic>
    <author>ඉදිරිපත් කිරීම - ෆෙං ෂුයි උපදේශිකාතිලංගනී හේරත් සටහන - ඉඳුනිල් වීරරත්න</author>
    <content>කට්ට කාගෙන ආපු දුර ගමනක්පොප් රජුගේ මුල් බිරිය කියන අලුත්ම කතාවඉදිරි‍යේදී මම දිගටම රඟපානවානිළියක් වෙනවට වඩා මට ඕන වුණේ හොඳ බිරිඳක් වෙන්න“අපි ගියහම අම්මයි අප්පච්චියි තනිවෙනව නේද?” (රසදුන නව කථාව)රණවිරු නියමුවකු ගේ සිනමා සම්ප‍්‍රාප්තිය ‘ගාමණී’අපි දෙන්නා එක්ක ඩබල් ඩෙකර් බස් එක වාගේ ඉහළින්ම හිටියා මතකයි නවසිය හැත්තෑවේරිතික් - සුසෑන් ආදරය අඟවන්න පච්චයක්කොහොමද තොරතුරුකැමැති හතක්නව මඟකට ෆෙංෂුයි – 11ලොව විශිෂ්ට කලාකරුවන් සමඟ නටන්න ගයන්න අරකාවිල ගමේ දරුවන්ට වරම්එදා ප්‍රසංග නරඹන්න ආව අයට හොඳ සංවර කමක් තිබුණාළමා කුසලතාවන්ට අත දෙන ඉන්ද්‍රානිගෙන් ‘සමනල සේනා’ටෙලි ලොල් බුවාලා සනසන මෙගා වැල් ටෙලි දර්සනබයිපාස් සැත්කමෙන් මිදෙන්නත් ‘රස ඖෂධ’උසට උසයි සැවොම යටයිනව මඟකට ෆෙංෂුයි – 11පිරිමියා - කඩවසම් කාන්තාව - කාර්යශූරයි සති කිහිපයක නිහැඩියාවකින් පසු යළිත් ෆෙංෂුයි පිළිබඳ ලිපිපෙළ මේ සතියේ සිට ආරම්භ කෙරෙනවා.චීන ලූනා කැලැන්ඩරයට අනුව පුද්ගලයකු ඉපදුණු වසර සහ දිනයට අනුව එම පුද්ගලයනට කිසියම් සත්ත්ව සංකේතයක් හිමිවන බවත්, එම සත්ත්ව සංකේත 12 ක් තිබෙන බවත් පෙර ලිපියක ඔබව දැනුවත් කළා මතක ඇති. ඒ අනුව එම එක් එක් සත්ත්වයා සතු ගති ගුණ ඇසුරින් එම සත්ත්වයා සංකේතවත් වන පුද්ගලයින්ගේ ගතිගුණ පිළිබඳවත් අපි කතා කළා.මීයා, ගවයා, කොටියා, හාවා, මකර, නයා, අශ්වයා, බැටළුවා සහ වඳුරා යන සත්ත්වයින් පිළිබඳව මේ වන විටත් කතා කර අවසන්. අද 10 වැනි සත්ත්වයා වන කුකුළා සත්ත්ව සංකේතය වන පුද්ගලයින්ගේ ගතිගුණ ගැන දැනුවත් වෙමු.කුකුළා (Rooster) පිරිමි ඉතා කඩවසම්. ගතිගුණ දෙයාකාර වෙයි. එක් කොටසක් නිතරම කතා කරන අතර, අනෙක් කොටස ඉතාමත් අඩුවෙන් කතා කරයි. එහෙත් ප‍්‍රතිවාදියා කතා කරන දෙය ඉතාමත් සියුම්ව නිරීක්‍ෂණය කරයි.කෙසේ වුවත් මෙම දෙකොටසම දක්‍ෂ කථිකයෝ. තමන්ගේ කීමට අන්‍යයන් නම්මා ගැනීමේ විශේෂ හැකියාවක් තිබේ. දක්‍ෂ නීතිඥයින්, දක්‍ෂ දේශපාලනඥයින්, ගණකාධිකාරීවරු බොහෝ විට කුකුළා සංකේතවත් වන පුද්ගලයෝ වෙති.විශේෂ දස්කමක් වන්නේ තමන්ගේ වියදම් ඉතාමත් සකසුරුවම් ලෙස කිරීමයි. මේ නිසා ගනුදෙනු වලදී විශේෂයෙන් සැලකිලිමත් වෙයි. ප‍්‍රතිවාදියාට එරෙහිව ඉතාමත් තියුණු වචන පාවිච්චි කරන කෙනෙක්. කාගෙන්වත් සමාවක් ඉල්ලන්නේ නැති අතර, කිසියම් කරුණකදී සමාව ලබාගත යුතු වූ විට අධික මිල මුදල්, වටිනා තෑගි භෝග ලබා දී එම පුද්ගලයා නම්මා ගනී.එහෙත් කිසියම් කෙනෙක් විපතකදී දමා නොයන අතර, ස්වේච්ඡාවෙන් ඉදිරිපත් වී උදව් කරයි.කුකුළා සත්ත්ව සංකේතය ලෙස උපදින කාන්තාවන් කාර්ය ශූර වන අතර වැඩ කිරීමේදී අති දක්‍ෂ ලෙස කි‍්‍රයාත්මක වෙයි. අන්‍යයන්ට උදව් කිරීමේදී කිසිවකුට දෙවැනි නොවී කි‍්‍රයා කරන ඇය, කුකුළා නියෝජනය කරන පිරිමින්ට වඩා වැඩපළ අතින් දක්‍ෂ වෙයි. ඇය ද ඕනෑම වරදකට සමාව දෙන්නට සූදානම් වුවත්, ඇයට කීමට ඇති සියල්ල කීමෙන් පසුව සමාවදෙයි.හැම දෙයක්ම, හැම වැඩක්ම වෙලාවට පිළිවෙළට කිරීම ඇගේ සිරිත වන අතර, සංවිධානය කිරීමෙහි දක්‍ෂ වෙයි. ඇය බොහෝවිට අන්‍යයන් වෙනුවෙන් බොහෝ වැඩ කර සතුටු වන අතර, විශාල වගකීම් දැරීමට ද කැමැති වෙයි. ළඟින් ඇසුරු කරන කෙනෙක් ඇයව ගණං ගන්නේ නැතිව ඉන්නවා නම් ඒ තරම් දුකක් ඇයට නෑ.කොතරම් ලොකු මුදල් කරදර ඇති වුණත්, ඇය ඒවා ගණන් නොගන්නා අතර, කෙසේ හෝ ඇයගේ අවශ්‍යතාව ඉටුකර ගැනීමට මුදල් ලැබීමට තරම් වාසනා වන්තියක් වෙයි.අනෙක් අය තමන් වර්ණනා කිරීම සතුටින් පිළිගන්නා ඇය, තමන්ව විවේචනය කරන විටදී නයකු සේ කිපෙයි. තමන්ගේ වදර පිළිගැනීමට කිසිම ආකාරයකින් කැමැති නොවන ඇය මුළු ජීවිත කාලය පුරාවටම විශ‍්‍රාම නොගෙන වැඩ කිරීමෙහි දක්‍ෂ කෙනෙකි.සමාජයක්ම ඍණාත්මකව වැටී සිටින අවස්ථාවක ධනාත්මක අදහස් ගෙනැවිත් එම සමාජයම නැගිටුවා ලිය හැකි ශක්තියක් මෙවැනි අයහට තිබේ.ගවයා සමඟ හොඳින් ආශ‍්‍රය කළ හැකි අතර, මකරා සමඟ ද එකතු වී සිටිය හැකිය.මෙවැනි එකතුවක් සහිත පවුලක කුකුළා සංකේතවත් වන ගැහැනියකට එම පවුල ලෝකයේ ඉහළම තැනට ගෙන යාමට හැකියාව තිබේ. කුකුළා නියෝජනය වන දරුවන් යමක් ඉක්මනින් ඉගෙනීමෙහි දක්‍ෂ වෙයි. මවුපියන් වියදමට දෙන මුදල් (පොකට් මනි) ඉතිර කර ගන්නා අතර, පාසලේ දී අසන ප‍්‍රශ්නයකදී පවා බාහිරව ලබා ගත් දැනුමින් පිළිතුරු දී ජය ලබයි.කිසිම අවස්ථාවක තමන් වැරැදියි කියා පිළි නොගන්නා මෙවැනි දරුවන් සමඟ කිසිම දවසක වාදයකට නොයන්න. විශේෂයෙන් මෙවැනි දරුවන් මවුපියන්ගේ ආදරය උපරිමයෙන් ලබන්නට විශේෂ කැමැත්තක් දක්වයි. උදාහරණ – පිලිප් කුමරු, අකි හිතෝ අධිරාජයා දැක්විය හැකියි.ඉදිරිපත් කිරීම - ෆෙං ෂුයි උපදේශිකාතිලංගනී හේරත් සටහන - ඉඳුනිල් වීරරත්න</content>
  </post><post>
    <category>NEWSPAPER</category>
    <date>
      <year>2009</year>
      <month>08</month>
      <day>02</day>
    </date>
    <link>http://www.silumina.lk/2009/08/02/_art.asp?fn=av09080212</link>
    <topic>ලොව විශිෂ්ට කලාකරුවන් සමඟ</topic>
    <author>සාගරිකා දිසානායක ජයසිංහ ඡායාරූප - ගීත් ද මෙල්</author>
    <content>කට්ට කාගෙන ආපු දුර ගමනක්පොප් රජුගේ මුල් බිරිය කියන අලුත්ම කතාවඉදිරි‍යේදී මම දිගටම රඟපානවානිළියක් වෙනවට වඩා මට ඕන වුණේ හොඳ බිරිඳක් වෙන්න“අපි ගියහම අම්මයි අප්පච්චියි තනිවෙනව නේද?” (රසදුන නව කථාව)රණවිරු නියමුවකු ගේ සිනමා සම්ප‍්‍රාප්තිය ‘ගාමණී’අපි දෙන්නා එක්ක ඩබල් ඩෙකර් බස් එක වාගේ ඉහළින්ම හිටියා මතකයි නවසිය හැත්තෑවේරිතික් - සුසෑන් ආදරය අඟවන්න පච්චයක්කොහොමද තොරතුරුකැමැති හතක්නව මඟකට ෆෙංෂුයි – 11ලොව විශිෂ්ට කලාකරුවන් සමඟ නටන්න ගයන්න අරකාවිල ගමේ දරුවන්ට වරම්එදා ප්‍රසංග නරඹන්න ආව අයට හොඳ සංවර කමක් තිබුණාළමා කුසලතාවන්ට අත දෙන ඉන්ද්‍රානිගෙන් ‘සමනල සේනා’ටෙලි ලොල් බුවාලා සනසන මෙගා වැල් ටෙලි දර්සනබයිපාස් සැත්කමෙන් මිදෙන්නත් ‘රස ඖෂධ’උසට උසයි සැවොම යටයිජානකී උපන්නෙ අරකාවිල කියන පුංචි දුෂ්කර ගම්මානෙ. ඈ ශ‍්‍රී ලන්කන් එයාර් ලයින්ස් සමාගමේ හිටපු ප‍්‍රධාන විධායක නිලධාරි පීටර් හිල්ගේ බිරිඳ බවට පත් වුණාට පස්සෙ විවිධ සමාජ සුභසාධන කටයුතු රැසක් ආරම්භ කළා.පීටර් හිල් ගේ අනුදැනුමින් යුතුව ශ‍්‍රී ලන්කන් එයාර් ලයින්ස් සමාගමේ ප‍්‍රජා සත්කාර ව්‍යාපෘතියක් ලෙස ‘දිරිය දරුවෝ’ නමින් සංස්කෘතික හා නායකත්ව පුහුණු වැඩසටහන් මාලාවක් රට පුරා පැවැත්වූවා.කාලිංග ඔබේවංශ සහ හර්ෂදේව කාලිංග ප‍්‍රවීණ නර්තනාචාර්යවරුන් යටතේ උඩරට පහත රට හා සබරගමු යන තෙවැදෑරුම් රංග ශිල්ප හදාල ජානකී උගත් ශිල්පය තමා උපන් ගමේ දරු දැරියන්ට නොමිලේම බෙදා දෙනවා.දේශීය නර්තන සම්ප‍්‍රදායන් වගේම භරත කතකලි වැනි භාරතීය නර්තන සම්ප‍්‍රදායයන් හැදෑරීමෙන් ද, එංගලන්තයේ පැවැත්වුණු නර්තන හා නාට්‍ය වැඩමුළු රැසකට සහභාගි වීමෙන් ද ලබාගත් දැනුම ඈ සිය ගමේ දුප්පත් දරු දැරියන් 250 දෙනෙකුට ලබා දෙන්නේ නොමිලේමය.ගමේ පන්සලේ වගේම අරකාවිල පාසලේ ඈ සිය ඉගැන්වීම් කටයුතු කරගෙන ගියා. ගමේ දරු දැරියන්ට අපේ නැටුම් ගැයුම් වැයුම් පමණක් නොවෙයි අපෙන් ගිලිහී යමින් පවතින සිරිත් විරිත් සාරධර්ම පුරුදු පුහුණු කිරීමත් ඇගේ අරමුණක්.ඒ සඳහා ඈට සම්පූර්ණ සහාය ලැබෙන්නෙ පීටර්ගෙන්. බි‍්‍රතාන්‍ය ජාතිකයෙක් වුණත් ඔහු අපේ රට ගැනත් අපේ කලාශිල්ප හා සංස්කෘතිය ගැනත් දක්වන අප‍්‍රමාණ ආදරය ඊට හේතුවයි.’අරකාවිල නර්තන හා නාට්‍ය පදනම’ 2007 වසරෙදි ඔවුන් ඇරැඹුවේ ගමේ දරු දැරියන්ට වඩාත් හොඳ පුහුණුවක් හා අවස්ථාවක් ලබාදීමේ අරමුණින්.ජානකීනවීන පහසුකම් සහිත උසස් මට්ටමේ පුහුණුවීමේ ශාලාවක් පදනම සඳහා මේ දිනවල ඉදිකෙරෙනවා. පසුගිය වසරේ පදනමේ ශිෂ්‍ය ශිෂ්‍යාවන් ගේ දස්කම් විදහා පාමින් ‘චලන’ නර්තන ප‍්‍රසංගය ඔවුන් ඉදිරිපත් කළා.අරකාවිල නර්තන හා නාට්‍ය පදනමේ දරු දැරියන්ට දැනුම බෙදා දෙන්න ජානකීට අපේ රටේ ප‍්‍රවීණ කලා ශිල්පීන් කිහිප දෙනෙක්ම සහාය වෙනවා. සිනමා ශිල්පිනී අනෝජා වීරසිංහ, නර්තනාචාර්ය හර්ෂදේව කාලිංග, නාට්‍ය ශිල්පී සමන්ත විජේසිංහ, සහ අනුර සිල්වා සමඟ බැලේ නර්තනාචාර්ය කපිල පළිහවඩන ඒ අතරින් කිහිපදෙනෙක්.පුරා වසර පහක පටන් ජානකී එංගලන්තයේ එඩින්බරෝහි පැවැත්වෙන ෆි‍්‍රන්ජ් (Fringe) මහා කලා උලෙළ නරඹන්නට යනවා. එහි පැවැත්වෙන විවිධ පාඨමාලාවලට සහභාගි වෙනවා.එහි අසිරියෙන් මන්මත් වුණු ඈ හැමදාම දුටුවෙ එකම සිහිනයකි. ඒ “කවදාහරි දවසක අරකාවිල ගමේ අහිංසක දරු දැරියන් ගෙ දස්කම් එංගලන්තෙ එඩින්බරෝ ෆි‍්‍රන්ජ් කලා මංගල්ලෙදි ලෝකෙට විදහා පෙන්වන්න ඇත්නම්” යන්නයි.ඈ ඒ සිහිනය සැබෑ කරගන්න වසර ගණනාවක් පුරාම වෙහෙසුණා. ඒ මහන්සියේ ප‍්‍රතිඵලයක් ලෙස අරකාවිල ගමේ ඉපදී ගමේ හැදී වැඩුණු දක්ෂකම් සපිරි පුංචි දරු දැරියන් දහඅට දෙනෙක් අපේ රටේ නැටුම් ගැයුම් වැයුම්වල අසිරිය ලෝකෙට විදහාපාන්න අගෝස්තු මාසෙ 03 වැනිදා (හෙට) එංගලන්තෙ එඩින්බරෝ නුවරට යන්න සූදානම්.අගෝස්තු 06 දා සිට 30 දක්වා පැවැත්වෙන එඩින්බරෝ ෆි‍්‍රන්ජ් මහා කලා මංගල්ලෙදි උඩරට පහතරට සබරගමු වගේම භරත නැටුම්වල අසිරිය විදහා පාන්නත් ඔවුන්ට ලැබුණු මේ අවස්ථාව විරල ගණයේ එකක්.ලෝකයේ ඉහළම තලයේ කලාකරුවන් ශිල්ප දක්වන ෆි‍්‍රන්ජ් කරළියේ රඟ දක්වන්නට අරකාවිල ගමේ දුප්පත් දරු දැරියන්ට අවස්ථාව ලැබීම මහත් භාග්‍යයක් ලෙසයි ඒ දරුවො දකින්නෙ.නොමිලේම ශිල්ප උගන්වල, ආහාර පාන ඉඳුම් හිටුම් ගමන් ගාස්තු ඇතුළු සියලු පහසුකම් මාසයක් පුරා මේ දරුවන්ට ලබාදෙන්නේ පදනමේ සභාපති පීටර් හිල් සමඟ අධ්‍යක්ෂිකා ජානකී හිල්.හයවැනිදා පටන් අගෝස්තු 30 වැනිදා දක්වා දිනපතා පස්වරු සන්දර්ශනවලට සහභාගී වීමේ අවස්ථාව පදනමේ දරුවන්ට ලැබෙනවා.ලෝකයේ විශිෂ්ට කලාකරුවන් සමඟ හරිහරියට නටන්න, ගයන්න, ලෝකය දකින්න, අත්දැකීම් හුවමාරු කරගන්න ඔවුන්ට ලැබෙන මේ අවස්ථාව සැබැවින්ම හීනයක් සැබෑවීමක්ම නොවේ ද?සාගරිකා දිසානායක ජයසිංහ ඡායාරූප - ගීත් ද මෙල්</content>
  </post><post>
    <category>NEWSPAPER</category>
    <date>
      <year>2009</year>
      <month>08</month>
      <day>02</day>
    </date>
    <link>http://www.silumina.lk/2009/08/02/_art.asp?fn=av09080213</link>
    <topic>එදා ප්‍රසංග නරඹන්න ආව අයට හොඳ සංවර කමක් තිබුණා</topic>
    <author>ඉනෝකා සමරවික‍්‍රම</author>
    <content>කට්ට කාගෙන ආපු දුර ගමනක්පොප් රජුගේ මුල් බිරිය කියන අලුත්ම කතාවඉදිරි‍යේදී මම දිගටම රඟපානවානිළියක් වෙනවට වඩා මට ඕන වුණේ හොඳ බිරිඳක් වෙන්න“අපි ගියහම අම්මයි අප්පච්චියි තනිවෙනව නේද?” (රසදුන නව කථාව)රණවිරු නියමුවකු ගේ සිනමා සම්ප‍්‍රාප්තිය ‘ගාමණී’අපි දෙන්නා එක්ක ඩබල් ඩෙකර් බස් එක වාගේ ඉහළින්ම හිටියා මතකයි නවසිය හැත්තෑවේරිතික් - සුසෑන් ආදරය අඟවන්න පච්චයක්කොහොමද තොරතුරුකැමැති හතක්නව මඟකට ෆෙංෂුයි – 11ලොව විශිෂ්ට කලාකරුවන් සමඟ නටන්න ගයන්න අරකාවිල ගමේ දරුවන්ට වරම්එදා ප්‍රසංග නරඹන්න ආව අයට හොඳ සංවර කමක් තිබුණාළමා කුසලතාවන්ට අත දෙන ඉන්ද්‍රානිගෙන් ‘සමනල සේනා’ටෙලි ලොල් බුවාලා සනසන මෙගා වැල් ටෙලි දර්සනබයිපාස් සැත්කමෙන් මිදෙන්නත් ‘රස ඖෂධ’උසට උසයි සැවොම යටයිප‍්‍රවීණ නිවේදක ක්වින්ටස් රුද්‍රිගෝතිලකා රණසිංහසමඟකාලයකට පෙර ගුවන් විදුලියේ මෙන්ම ප‍්‍රසංග වේදිකාවේ නමක් දිනා සිටි ඔහු නැවතත් ගුවන් විදුලි ක්‍ෂේත‍්‍රයට යොමුව සිටී. ඔහු පාසල් වේදිකාවෙන් ප‍්‍රසිද්ධ වේදිකාවට පිවිසියේ සුගතපාල ද සිල්වා මහතාගේ ‘බෝඩිංකාරයෝ’ නාට්‍යයෙනි.ඉන්පසුව ඔහු “නිධානය” චිත‍්‍රපටයේ ද රඟපෑවේය. ඔහු ප‍්‍රවීණ නිවේදක ක්වින්ටස් රුද්‍රිගෝය. ගුවන් විදුලියේ කටයුතු කරන කාලයේ ඔහු ඇරඹූ පාකස් සුපර් ක්වින්ග් මිතුරු හවුල, ෆ‍්‍රැන්කෝ රසපැන හා චිත‍්‍රවාහිනි යන වැඩසටහන් එකල ගුවන් විදුලියේ ඉතා ජනපි‍්‍රය විය.”චිත‍්‍රාවාහිනි වැඩසටහන පිළිබඳව මට මෙහෙම කියන්න පුළුවන්. ඒ කාලේ අද වගේ නෙමෙයි. රූපවාහිනි යන්ත‍්‍ර තිබුණේ නැහැ. අපි යනවා චිත‍්‍රපට පටිගත කරන තැන්වලට. දෙබස් පටිගත කරගෙන එනවා. ගුවන් විදුලි වැඩසටහනේදි ඒ දෙබස් යොදලා චිත‍්‍රවාහිනි වැඩසටහන තුළින් චිත‍්‍රපටය පිළිබඳව විස්තර කියනවා. ඒ වගේම එම චිත‍්‍රපටයේ ගීත වාදනය කරනවා.අධ්‍යක්‍ෂවරු ගීත රචකයෝ නළු නිළියෝ සමඟ සාකච්ඡා පවත්වනවා. මේ වැඩසටහනේ නිවේදන කටයුතු කලේ ගැමුණු විජේසූරිය. හරිම සුන්දරයි. අපි චිත‍්‍රපටවල දර්ශන ගුවන් විදුලියෙන් මවා පෙන්නුවා. ඒ වැඩසටහන ශ‍්‍රාවකයා අතර ඉතාම ජනපි‍්‍රයව තිබුණා. මේ වැඩසටහන ඉදිරිපත් කිරීමට චÁද්‍රා වයමන්, ලලිත් එස්. මෛති‍්‍රපාල, නිරංජලා සරෝජනි චිත‍්‍රා කුමාරි කලුබෝවිල (පත්තප්පෙරුම) යන නිවේදක නිවේදිකාවන් සහභාගි වුණා.ලොතරැයි දිනුම් ඇදීම් සමඟම එකල ක්වින්ටස් ගේ නම ද බැඳී තිබිණි. ඔහු එහිදී නරඹන්නන් හා අසන්නන් රසවත් කළේය.”මුලින්ම මම ප‍්‍රචාරක සමාගමක කටයුතු කළේ. ඒ කාලේ ජාතික ලොතරැයි ප‍්‍රචාරක කටයුතු සමඟ සම්බන්‍ධවීමට මට අවස්ථාව ලැබුණා. මම ප‍්‍රචාරක කටයුතු කළේ ඒ.ජේ. ඇන්ඩ් සෙනෙවිරත්න පුත‍්‍ර සමාගමේ. ඔය කාලේ තමයි බෙන්ස් කාර් ලොතරැයිය ආරම්භ කළේ.         රුක්මණීදේවියසමඟමේ පිළිබඳව සාකච්ඡාවක් ලොතරැයි මණ්ඩලයේ තිබුණා. මමත් ඊට සහභාගි වුණා. ඊට සහභාගි වූ අය විවිධ අදහස් දැක්වූවා. අවසානයේ මම ඉදිරිපත් කළ අදහසකට අනුව තමයි ලොතරැයි දිනුමේ මුල් ත්‍යාගයට බෙන්ස් කාර් එක යොදා ගත්තේ.මේ කාලේ ලොතරැයිවල තේමාව වූයේ “වැය කලොත් සත පනහක් ලැබෙයි ඔබට ලක්‍ෂයක්” යන්න. ඒ කාලේ ලොතරැයියක් ශත 50 යි. ඊට පස්සේ ලොතරැයි පතක් රුපියල් දෙක වුණා. පළවෙනි තෑග්ග හැටියට රුපියල් ලක්‍ෂ දෙකක් ලබා දුන්නා. කොහොම හරි මේ ලොතරැයිවල තෑගි දිනුම් ඇද්දේ ජනතාව ඉදිරියේ. දිනුම් එකසිය ගණනක් ඇදීමට බොහෝ වේලා ගතවන නිසා මහ ජනතාව රදවා තබා ගැනීමට යමක් කිරීමට අවශ්‍ය වුණා. ඒ අනුව තමයි සජීවී සංගීත ප‍්‍රසංගයක් පැවැත්වීමට තීරණය වුණේ.ලොතරැයි දිනුම් ඇදීම සමඟ සංගීත ප‍්‍රසංගයකුත් පැවැත්වෙනවා. ඒ දවස්වල විශාල පිරිසක් මෙය බැලීමට ආවා. ඒ වැඩසටහන ගුවන් විදුලියේ ප‍්‍රචාරය වුණා. බෙන්ස් කාර් ලොතරැයියේ පළමු වැඩසටහන කළේ එවකට සිටි මුදල් ඇමතිතුමාගේ ප‍්‍රධානවයෙන්. කොළඹ නිදහස් චතුරශ‍්‍රයේදි.පළමු වැඩසටහනේ නිවේදක කටයුතු කළේ සිංහල සේවා අධ්‍යක්‍ෂකව සිටි තේවිස් ගුරුගේ මහතා. එම වැඩසටහනේ අග කොටස නිවේදන කටයුතු කිරීමට ලැබුණේ මට. එතැන් පටන් දිගටම එම වැඩසටහනේ නිවේදන කටයුතු කළේ මම. ඒ කාලේ සන්නිවේදන කටයුත්ත කරනවා වගේම එම ප‍්‍රසංගවල සංවිධාන කටයුතු කිරීමටත් සිදුවුණා.ක්වින්ටස්ට බොහෝ ලොතරැයි දිනුම් අදින ප‍්‍රසංග වලදි අමතක නොවන සිදුවීම් ද ඇත. මේ ඉන් එකකි. ”මට හැම සිදුවීමක් ම වගේ අමතක නොවන ඒවා තමයි. ඒ අතරත් විශේෂ ඒවා තියෙනවා. එක දවසක් ලොතරැයි දිනුම් ඇදීම කිරීමට යෙදිලා තිබුණේ කොලොන්නාවේ’ කොලොන්නාවේ ලොතරැයි නියෝජිතයාට දැන්නුවා වේදිකාව හොඳට හදන්න කියලා. ඒ කාලේ පොලිස් බෑන්ඩ් එකත් මේ ප‍්‍රසංගවලට සහභාගි වෙනවා. තවත් සංගීත කණ්ඩායමකුත් යනවා. ආරාධිත අමුත්තන් ඉන්නෙත් වේදිකාවේ.සංගීත කණ්ඩායම, පොලිස් සංගීත කණ්ඩායම, ආරාධිත අමුත්තෝ හැමෝම වේදිකාවේ. දිනුම් ඇදීම ආරම්භ කළා. එදා ආරාධිත අමුත්තා හැටියට ආවේ කී‍්‍රඩා ඇමති බී.ඒ. සුගතදාස මහතා. ඒ මහතා 1, 2, 3 දිනුම් තේරුවා. ඒ සමඟම හිටි ගමන් විශාල ශබ්දයක් ඇහුණා. මම පිටුපස හැරිලා බලනකොට ඔක්කෝම බිම. බෑන්ඩ් එක ඉන්නවා. මහජනයා කලබල නොවී තියාගන්නත් ඕන. මම කිව්වා කිසි දේකට බය වෙන්න එපා. නැව ගිළුණත් බෑන් චූන් කියලා පොලිස් බෑන්ඩ් එකට කිව්වා ආයෙම වාදනය කරන්න කියලා. ඒ අතර වැටිච්ච අයව පැත්තකට ගත්තා.”එඩී ජයමාන්නසමඟ”තවත් දවසක් බදුල්ලේ කී‍්‍රඩා පිටියේ සිදුකළ ලොතරැයි දිනුම් ඇදීමකදිත් හරිම ඇබැද්දියක් වුණා. එදා පොලිස් බෑන්ඩ් එකට එන්න කියලා තිබුණත් ඔවුන් ආවෙත් නෑ. බෑන් එකට එන්න කියලා ලියුම් යවන්නේ වෙන කෙනෙක්. අපි බලාගෙන ඉන්නවා බෑන්ඩ් එක නැහැ. ගායකයොත් ඇවිල්ලා නෑ. ජනතාවට පෙන්නන්න බැහැ අපිට වැරදුනා කියලා.ඊටත් ගුවන් විදුලියෙන් මෙය සජීවිව ප‍්‍රචාරය වෙනවා. ලොතරැයි දිනුම් ඇදීම කෙරුණා. එදා අපේ ජංගම මැදිරියේ කටයුතු කළේ සෝමපාල කියන ඉංජිනේරු මහත්තයා. ගුවන් විදුලියේ ඒ වෙලාවේ හිටියේ ආනන්ද පුංචි හේවා මහත්තයා. මම ආනන්දට කිව්වා අද බෑන්ඩ් එක නෑ. ගායකයෝ නෑ. ඒ නිසා සී.ටී.ගේ ජෝතිපාලගේ, මිල්ටන්ගේ සිංදු ලෑස්ති කරගන්න කියලා.කොහොම හරි වැඩේ කරගෙන ගියා. පෙ‍්‍ර්ක්‍ෂකයෝ අප්පුඩි ගැහුවා. ඒ අතර “මෙන්න ඔබට දැන් ජෝතිපාල ගයන ගීත කියලා කියනවා. එතකොට කොළඹ මැදිරියේ ජෝතිගේ ගීත ප‍්‍රචාරය වෙනවා.””අදත් ප‍්‍රසංග පැවැත්වෙනවා. බොහෝ එළිමහන් සංගීත ප‍්‍රසංගවලදි විවිධ දේ සිදුවෙනවා. නරඹන්නෝ අතර රණ්ඩු සරුවල් ඇතිවෙනවා. ඒ කාලෙයි මේ කාලෙයි ඔබ දකින්නේ කොහොමද?”ඇත්තටම එදා ප‍්‍රසංග නරඹන්න ආව අයට හොඳ සංවර කමක් තිබුණා. අපි අතින් සංඥාවක් දුන්නම ඔවුන් අප්පුඩි ගහනවා. නතර කරන්න කියලා සංඥාවක් දුන්නම නතර කරනවා. මට ඉතාම ආඩම්බරයි කියන්න මම කළ එක ප‍්‍රසංගයකදි වත් අනවශ්‍ය ප‍්‍රශ්න ඇති වුණේ නැහැ. ඒ වගේම එම ප‍්‍රසංගවල එවකට ජනපි‍්‍රය ගායක ගායිකාවන් සහභාගි වුණා.ජෝතිපාල, මිල්ටන් පෙරේරා, ඇන්ටන් ජෝන්, සී.ටී. ප‍්‍රනාන්දු, එඩී ජයමාන්න, රුක්මනි දේවි වගේ ම ඒ කාලේ හිටපු ජනපි‍්‍රය ගායක ගායිකාවෝ ආවා. සංගීතය සැපයුවේ සියලක් සංගීත කණ්ඩායම. මෙම වාදක කණ්ඩායමේ කළමනාකරු හැටියට කටයුතු කළේ ගුණසේකර කේ. පතිරණ.” ”මට මතකයි රුපියල් ලක්‍ෂ දෙකේ පළමු දිනුම ඇතුළත් ලොතරැයි දිනුම ලැබූ පුද්ගලයා වත්තක මුරකාරයෙක්. මේ මනුස්සයා තෑගි මුදල ගන්න ආවේ තුවක්කු සහිත පොලිස් නිලධාරින් දෙදෙනෙකු සමඟ. ඒ සමඟ ඔහු සේවය කළ වත්තේ අයිතිකාරයා හිටියා.මේ පුද්ගලයාට ඕන වුණේ ස්විප් ටිකට් එක සභාපතිතුමා අතට දෙන්නයි. ඒ කාලේ ලොතරැයි දිනුමේ පළමු තෑග්ගට දුන්න බෙන්ස් කාර් එකේ මිල රුපියල් 50,000 යි. රෝද හතරේ ට‍්‍රැක්ටරයක මිල රුපියල් 11,500 යි.” ඔහුට අතීතය හොඳින් මතකය.ගුවන් විදුලියෙන් ඉවත් වීමෙන් පසුව ඔහු දැන්වීම් ක්‍ෂේත‍්‍රයේ රැකියාව කළේය. ගුවන් විදුලි දැන්වීම් අතර ඔහුගේ හඬ මුසුවූ දැන්වීම් අදත් ශ‍්‍රාවකයාට මතක ඇත. කලකට පසුව යළිත් ගුවන් විදුලියෙන් ඔහුගේ හඬ ශ‍්‍රාවකයාට අසන්නට ලැබී ඇත. ඒ නෙත් එෆ් එම් ගුවන් විදුලිය හරහාය. කුවින්ටස් රුද්‍රිගෝ නම් මේ ප‍්‍රතිභාපූර්ණ නිවේදකයාගේ නිවේදක ජීවිතයට වසර තිහකි.ඉනෝකා සමරවික‍්‍රමඡායාරූප – දුෂ්මන්ත මායාදුන්න</content>
  </post><post>
    <category>NEWSPAPER</category>
    <date>
      <year>2009</year>
      <month>08</month>
      <day>02</day>
    </date>
    <link>http://www.silumina.lk/2009/08/02/_art.asp?fn=av09080214</link>
    <topic>ළමා කුසලතාවන්ට අත දෙන ඉන්ද්‍රානිගෙන්</topic>
    <author>- සුභද්‍රා</author>
    <content>කට්ට කාගෙන ආපු දුර ගමනක්පොප් රජුගේ මුල් බිරිය කියන අලුත්ම කතාවඉදිරි‍යේදී මම දිගටම රඟපානවානිළියක් වෙනවට වඩා මට ඕන වුණේ හොඳ බිරිඳක් වෙන්න“අපි ගියහම අම්මයි අප්පච්චියි තනිවෙනව නේද?” (රසදුන නව කථාව)රණවිරු නියමුවකු ගේ සිනමා සම්ප‍්‍රාප්තිය ‘ගාමණී’අපි දෙන්නා එක්ක ඩබල් ඩෙකර් බස් එක වාගේ ඉහළින්ම හිටියා මතකයි නවසිය හැත්තෑවේරිතික් - සුසෑන් ආදරය අඟවන්න පච්චයක්කොහොමද තොරතුරුකැමැති හතක්නව මඟකට ෆෙංෂුයි – 11ලොව විශිෂ්ට කලාකරුවන් සමඟ නටන්න ගයන්න අරකාවිල ගමේ දරුවන්ට වරම්එදා ප්‍රසංග නරඹන්න ආව අයට හොඳ සංවර කමක් තිබුණාළමා කුසලතාවන්ට අත දෙන ඉන්ද්‍රානිගෙන් ‘සමනල සේනා’ටෙලි ලොල් බුවාලා සනසන මෙගා වැල් ටෙලි දර්සනබයිපාස් සැත්කමෙන් මිදෙන්නත් ‘රස ඖෂධ’උසට උසයි සැවොම යටයිසංගීත ගුරුවරියක වන ඇය බණ්ඩාරගම ‘ප‍්‍රභාෂි’ නමින් කලායතනයක් පවත්වාගෙන යමින් කලාවට ලැදි දරු දැරියන් විශාල පිරිසකට එමඟින් මහඟු මෙහෙවරක් ඉටු කරයි. ඒ අතර ඇය පසුගියදා ළමා ගීත දහයක් අඩංගු සංයුක්ත තැටියක් ද එළි දැක්වූවා ය.එහි ගී තනු ඇය විසින් නිර්මාණය කර ඇති අතර සංගීතය මෙහෙයවා ඇත්තේ කපිල මැද්දෙගොඩ විසිනි. මෙහි එන ගීත තුනක පද රචනය ද ඇයගේය.ඇය නමින් ඉන්ද්‍රාණි ජයෝගා පෙරේරායි. ‘සමගි දම් බලවිකුම්’, ‘නුවනැත්තෝ’ ‘මනුතාපය’, ‘සිහින ලොවක්’, ‘ඉඩෝරය’ වැනි වේදිකා නාට්‍ය කීපයක් ද රචනා කොට නිෂ්පාදනය කර ඇති ඉන්ද්‍රානි නිෂ්පාදනය කොට අධ්‍යක්ෂණය කළ ‘සමගිදම් බල විකුම්’ හි වේදිකා නාට්‍යයේ ඇඳුම් නිර්මාණය ද කළාය.1885 වසරේ සාම නාට්‍ය තරගයෙන් හොඳම සාම රචනය, නිෂ්පාදනය, ඇඳුම් නිර්මාණය, හොඳම සහාය නළුවා, හොඳම සහාය නිළිය, හොඳම වේදිකා සැරසිලි, හොඳම අංග රචනය වැනි සමස්ත ලංකා සම්මාන රැසක් හිමිකැර ගැනීමට ඇගේ ‘සමගිදම් බලවිකුම්’ නාට්‍යය සමත් විය.ඇගේ ‘සමනල සේනා’ නම් ළමා ගී තැටිය පසුගියදා බණ්ඩාරගම මෛතී‍්‍ර රංග ශාලාවේදී රෝහණ බැද්දගේ මහතාට පිළිගැන්විණි. මෙම ළමා ගී තනු තැටිය පිළිබඳව ඉන්ද්‍රානි මහත්මිය තම අදහස් පළ කළේ මෙසේය.“ළමා ගීත රචනා වැඩි හරියක් කෙරෙන්නේ වැඩිහිටියන්ගේ අතින්. නමුත් ළමයින්ගේ මානසිකත්වය හොඳින් ම තේරුම් ගන්නට පුළුවන් ඒ අයගේ වයසේ ඉන්න ළමයින්ට විතරයි.මේ සඳහා ළමා ගී රචිකාවන් දෙදෙනෙකුගේ ගීතත් ඇතුළත් කළා. ටිබෙට් ජාතික එස්. මහින්ද හිමියන්ගේ ළමා කවි ඇතුළත් කොට ගීත රචනා දෙකක් ඇතුළත් කළා. එදා තිබුණ ස්වභාව සෞන්දර්යය අද ළමයින්ට දකින්න නැහැ.පැරැණි කවි, ගීතවල ඒ සුන්දරත්වය තිබුණා. නිරන්තරයෙන් ළමයින් සඳහා නිර්මාණකරණයේ යෙදෙන සෝමා ජයකොඩි මහත්මියගේ ගීත දෙකක් ද ළමා රචිකා කෞමදී හංසිත සහ ප‍්‍රමුදු මිගාරා දියණියන්ගේ ගීත රචනා දෙකක් ද මෙයට ඇතුළත්. ‘ප‍්‍රභාෂි’ කලායතනයේ දරු දැරියන් විසි එක් දෙනෙක් විතර ගීත ගායනය සඳහා දායකත්වය ලබාදුන්නා.”පර්යේෂණාත්මක ගීත නිර්මාණ එකතුවක් ලෙසයි ඇය මෙම ළමා ගී තැටිය ඉදිරිපත් කර ඇත්තේ. සංගීතය හදාරන දරු දැරියන් නිරන්තරයෙන් දිරි ගන්වමින් රූපවාහිනී ළමා වැඩසටහන් වලට ද ඔවුන් නිරතුරු යොමු කරවයි. දක්ෂ දරුවන් ඉදිරියට යවමින් ඔවුන් වෙනුවෙන් ම නිර්මාණකරණයේ යෙදීම ඇගේ එකම බලාපොරොත්තුවයි.ඇගේ ලිපිනය - ඉන්ද්‍රානි ජයෝගා පෙරේරා, නො. 44/3, සමරහේන පාර, අලුත්ගම, බණ්ඩාරගම.- සුභද්‍රා</content>
  </post><post>
    <category>NEWSPAPER</category>
    <date>
      <year>2009</year>
      <month>08</month>
      <day>02</day>
    </date>
    <link>http://www.silumina.lk/2009/08/02/_art.asp?fn=av09080215</link>
    <topic>ටෙලි ලොල් බුවාලා සනසන</topic>
    <author>විලි නැති ටෙලි බැලුම ගැන කිලි නැති එළ ලියුම තිස්ස කරුණාසේකර</author>
    <content>කට්ට කාගෙන ආපු දුර ගමනක්පොප් රජුගේ මුල් බිරිය කියන අලුත්ම කතාවඉදිරි‍යේදී මම දිගටම රඟපානවානිළියක් වෙනවට වඩා මට ඕන වුණේ හොඳ බිරිඳක් වෙන්න“අපි ගියහම අම්මයි අප්පච්චියි තනිවෙනව නේද?” (රසදුන නව කථාව)රණවිරු නියමුවකු ගේ සිනමා සම්ප‍්‍රාප්තිය ‘ගාමණී’අපි දෙන්නා එක්ක ඩබල් ඩෙකර් බස් එක වාගේ ඉහළින්ම හිටියා මතකයි නවසිය හැත්තෑවේරිතික් - සුසෑන් ආදරය අඟවන්න පච්චයක්කොහොමද තොරතුරුකැමැති හතක්නව මඟකට ෆෙංෂුයි – 11ලොව විශිෂ්ට කලාකරුවන් සමඟ නටන්න ගයන්න අරකාවිල ගමේ දරුවන්ට වරම්එදා ප්‍රසංග නරඹන්න ආව අයට හොඳ සංවර කමක් තිබුණාළමා කුසලතාවන්ට අත දෙන ඉන්ද්‍රානිගෙන් ‘සමනල සේනා’ටෙලි ලොල් බුවාලා සනසන මෙගා වැල් ටෙලි දර්සනබයිපාස් සැත්කමෙන් මිදෙන්නත් ‘රස ඖෂධ’උසට උසයි සැවොම යටයිඅලි බැලිල්ලත් ‘බලි’ බැලිල්ලත් එපා වෙන්නේ නැතැයි කියමනක් තිබේ. බුවාලන්තයේ නම් එයට TV බැලිල්ල ද එකතු කළ යුතුය.මෙහි TV බැලීම ද බලන්න බලන්න ආස හිතෙන නව නළු රස උතුරා හැලෙන වැඩක් හෙයින් මෙවර ද ඒ ගැන ටිකක් ලියා එවමි.දවල්ට ගෙවල්ට වෙලා චාටර් කන බුවීලාට වැඩදායක ලෙස මෙහි චැනල් වැඩසටහන් පෙළගස්වා ඇත. මුලිං පෙන්නන්නේ අලුත් කෑම ජාති හදන හැටිය.මුලින්ම නිවේදක බුවිය සමඟ රූබර කුකී බුවිය තිරයට එයි. ඉදිරියේ ඇති මේසය පුරා ඩ‍්‍රම් සෙට් එකේ කෑලිමෙන් රාස්පාං.. සෝස් පාං.. ප‍්‍රයිං පෑං... නන්ස්ටික් ප‍්‍රෑං... විවිධාකාරයේ භාජන රාශියකි.”අලුත් අලුත් කෑම ජාති හදන්න පිස්සු වැටිලා ඉන්න ඕගොල්ලෝ ඔක්කොල්ලාම අපි “ටයිම් ඊටිං” පෙ‍්‍ර¤ග‍්‍රෑම් එකට සාදරයෙන් පිළිගන්නවා.”මොකක්ද කුකී අද අපි කන්න හදන කෑම?””ඔව්.. අද .. රසම රස..කෑමක් හදන හැටි තමයි කියලා දෙන්නේ .. හරිම පහසුයි..මේකට අවශ්‍ය වෙනවා කෝන් ඔයිල් කාලක් මාගරින් පලුවක්, පාම් ඔයිල් කෝප්ප බාගයක් බටර් කප් එකක්.. වෙජිටබල් ඔයිල් අවශ්‍ය ප‍්‍රමාණයට කජු ග‍්‍රෑම් පන්සීයයි රට කජු ග‍්‍රෑම් පන්සීයයි.. හොඳට හූරා ගත් අලි පේරගෙඩි 2යි.මේවා ඔක්කොම එකට කලවම් කරලා පළමුව හොඳට රෝස් කරගන්න.. ඊට පස්සෙ .. තෙලෙන් තෙම්පරාදු කරලා.. තෙලෙන් බැදලා.. තෙල් දාලා ගන්න.. තෙල් පෑදුනාට පස්සෙ මේසෙට අරින්න රසම රසයි.. මේක පොඩි අයට වගේම .. හතළිහ පැනපු ලොකු අයටත් ගුණයි.”ම්..ම්.. හරිම රසයි.. කුකී.. මොකක්ද මේකට කියන නම..””ආ.. මට අමතක වුණා.. මේකට කියන්නෙ කොලෙස්ටා කියලා..”ඔන්න ඔයාලා ‘කොලෙස්ටා’ හදාගන්න හැටි ඉගෙන ගත්තානෙ.. ඉතිං .. අද හෙටම හදලා කාලා අපිටත් ගුණා ගුණ කියල එවන්න හොඳේ..ඔන්න .. දැං.. සුපුරුදු පරිදි ඔබ හමුවට එන්නේ.. වෛද්‍ය බුවා..ඩොක්ට සනී ප.. නැන්ඩෝ..”ආයුබෝවන්.. අද.. අපි කතාකරන්නේ මේ වැරැදි කෑම රටාව නිසා ඇති වන කොලොස්ටෝල් ගැන. තෙල් ජාති.. එතකොට.. තෙල් කෑම .. තෙල් බහුල ආහාර , තෙලෙන් පිසූ ආහාර.. ගැනීම නිසා හානිකර ලෙස කොලෙස්ටෝල් ඇතිවෙන්න පුළුවන්..”ඒක තමයි.. වෛද්‍යතුමනි.. මාත් මේ කියන්න හැදුවේ ඇයි.. අපි හැම එකටම තෙල්දාන්නේ.. තෙම්පරාදු කරන්නේ.. තෙල් පෑදෙන්න තියලා කන්නේ.. අපිට පුළුවන්නේ.. වතුරෙන් ලාවට තම්බලා.. කන්න...නිවේදිකා බුවියගේ හතර හුලස් කතාවෙන් වල්මත් වූ මම වෙනත් චැනලයකට මාරු වුණෙමි.වාසනාවකට එහිද කෑම පංතියකි.”හැමදාම එකම විදිහකට කාලා ඒකාකාරී නිරෝගී දිවියකට හුරුවෙලා ඉන්න ඔයාලාට පොඩි චේන්ජ් එකකටත් එක්ක අද අපි අලුත්ම රස ගුණ එළ කෑමක් පෙන්නන්නයි යන්නේ..”ඔව්.. මේක බොහොම පහසුවෙන්ම නිවසේදී ම හදාගන්න පුළුවන්.. මේකට අවශ්‍යවෙන්නේ.. ලියාගන්න..හොඳින් තම්බාගත් දෙල් ගෙඩි 2යි.. බල මාළු පන්සීයයි.. සිහින්ව කපාගත් තක්කාලි ගෙඩි හතරක් පහක්.. ඉස්සො දෙසිය පණහක් පමණ.. සිහින්ව පෙතිගසා ගත් අන්නාසි බෑයක්.. බිලිං ගෙඩි දෙකතුනක්මේවට හොඳම තෙල් මිරිස් දාලා විනාකිරෙන් පිස ගන්න.. අච්චාරු ටිකකුත් එකතු කරන්න..ඉන්පසු හොඳට උයාගත් මුරුංගා මාළුවකුත් එක්ක කෑමට ගන්න..”හරි ෂෝක්.. මොකක්ද.. මේ විශේෂ කෑමට කියන නම..””ආ.. හොඳට මතක හිටින නමක්.. මේකට කියන්නේ.. ‘ගැස්ටා කෝස්’ කියල..”හොඳයි ඔන්න.. ඔයාලටත් සුළු මුදලක් වියදම් කරලා හොඳ ‘ගැස්ටා කේස් එකක් හදාගන්න..”නෑ.. නෑ.. ගැස්ටා කෝස්..””හරි.. හරි.. ගැස්ටා කෝස් එකක් හදාගන්න.. මේවා කාලා බලන්න.. හොඳේ.. දැං අපි යමු ආයිත් මැදිරියට.. වෙද මතේ බලන්න..දර්සනය වෙනස් විය.”අද වෙද මතේ කියන්න වෛද්‍ය බුවා තුමා ඇවිත් ඉන්නවා.. ආයුබෝවන්..””ආයුබෝවන්.. අද මං කතා කරන්නේ බුවාලන්තේ ජාතික රෝගය ලෙස ජාත්‍යන්තර කීර්තියට පත් ව ඇති ගැස්ටි‍්‍රක් ලෙඩේ ගැනයි..”අපි නිතරම සැර කෑම ජාති වලිං ඈත් වෙන්නෝනැ..””ඔව්.. වෛද්‍යතුමනි.. අපේ ගෘහණියන් බොහෝ විට තෙල් මිරිස් අධික, ආහාර.. හදන්න පෙළඹෙනවා.. මං ඔවුන්ට ආදරෙං කියන්නෙ.. ඔය, තක්කාලි, දෙල්, බලමාලු.. අන්නාසි, අච්චාරු වගේ ගිනිගන්න කෑම හදන්න එපා කියලා..නේද වෛද්‍යතුමනි.. ඔය ගිනියං කෑම ජාති නැතුවට අපිට කොච්චර ජාති තියනවාද කන්න නේද.. හොඳයි අපි දැං පුංචි විරාමයකට යනවා.. අපේ අනුග‍්‍රාහක භවතුන්ගේ මේ පණිවිඩෙං පස්සෙ ආයෙත් හමුවෙමු.”තිරේ ඇඩ් එකක් මතුවිය.”බතට, මාලුවට, මැල්ලුමට, කරියට, ඇඹුලට, බැදුමට ලොඩ .. ලොඩ ගා රසට හැලෙන ටොමැටෝ සෝස්.. චර .. චර .. ගා.. රසට හැපෙන... පයිනැපල් ජෑම්..”මොකක්ද අයිසෙ මේකෙ තේරුම.. එහෙං එපා කියනවා.. මෙහෙං ගන්න කියනවා..” මම ළඟ සිටි බුවා අයියාට චෝදනාව නැගුවෙමි.”ඕකනෙ මල්ලි මං ඕවා බලන්නැත්තේ.. මං බලන්නේ.. මෙගා විතරයි..”මොනා.. ‘මෙගා’.. ඒ මොනාද?”පසුව කරුණු සොයා බැලූ මට දැනගන්නට ලැබුණේ බුවාලන්තේ ටෙලි නාට්යවලට ‘මෙගා’ කියා අමුතු නමක් ඇති බවය.’මෙගා’ වදන බුවා සමාජයේ බොහෝ තැන්වලින් ඇසේ..ඉස්සර හෝටල්වලිං ඉල්ලන්නේ ‘ස්ටෙ‍්‍ර¤ං ටී’ය. දැං ඉල්ලන්නේ.. ‘දාන්ඩකො මල්ලි මෙගා ටී එකක්’ කියාය.වැට අයිනේ, ලන්ච් රූම් එකේ, කෝච්චි පෙට්ටියේ බුවීලා දාන්නේ ‘මෙගා ටෝක්’ය.ගෙවල් පේළිය පැත්තෙන් සද්ද බද්ද නැගලා ගියොත් බුවා ගැටව් කියාන යන්නේ “අංකල් මෙගා වලියක්’ කියාය.ඔපීසියේ, බජාර් එකේදි වැටෙන්නේ ‘මෙගා ලෙඩ’ය. ගෙවල් හදන්ඩ ගන්නේ ‘මෙගා ණයක්’ ය.මේ සියල්ලටම වඩා බුවාලා වහ වැටී ඇත්තේ ‘මෙගා ටෙලි’ වලටය.මෙගා ටෙලි යාමයට සියලු බුවා නිවෙස්වල වැඩ අත්හරී. එසේම ඒ යාමයට බුවා නිවෙසකට යාමෙන්ද වැඩක් නැත. ඒ වෙලාවට ගෙදෙට්ට ආ ආගන්තුක බුවාට පිළිතුරු දෙන්නේ ද ඊඍ එක දිහා බලාගෙන රුවිතෙටය. උත්තර ලැබෙන්නේ අහන දේට නොව වෙන දේවල්ය.ඒ තරම්ම මෙගා ටෙලිය බුවාලාට ජීර්ණවී ඇති සෙයකි. සමහර ‘මෙගා ටෙලි’ පුදුමසහගතය.නිවෙසින් බැහැර යන ‘අයියා’ ආපසු එන්නේ වෙන කෙනෙක් වෙලාය. ඒත් ගෙදර කස්ටිය අමුතු බුවා අයියා ලෙසම පිළිගෙන වැඩේ ගෙනයති. හේතුව අයියාට ඉන්න නළුවා ජල්තරස් එකක් දාගෙන අයින් වීමය. අපේ බුවාලා එවැනි දේ ඉවසා වදාරති.හිටිහැටියේ අම්මාගේ කටහඬ වෙනස්වේ. අපේ නං පෙලක් වෙලාවට ඔය උගුර බැරෑඩි වී කටහඬ වෙනස් වෙයි. එවිට පොල් කෑල්ලක් පුස්සලා කාපුහාම හරිය.එහෙත් මෙහේ එහෙම නොවේ. අම්මාට හඬ දුන් බුවිය සම්තින් එක මදිවී ‘මෙගා වලියක්’ දාගෙන හැලීගොසිනි. දැං හඬ දෙන්නේ වෙන බුවියකි.ඒත් අපේ බුවාලාට ගාණක් නැත. නොවරදවාම ‘මෙගා’ බලන බුවිනෝනලා බලන්ඩ අතපසුවූ කොටහ ගෙදර සර්වන්ට් බුවිය ගෙං හෝ අසා ගනී. අතරිං ඇඩ් යන නිසා ටැපලෙන අවස්ථා ද ඇත.”බුමිනා ..ඊයෙ .. ඉතිං කොහොමද එකේ මොකක්ද වුණේ””සුමන්ද මහත්තය ඇවිත් කතාකරලා ගියා විතරයි ලොකු බැටරි කෑල්ලක් ඇවිත් හේදුණු නෝනගේ ඔලුවේ වැදුණා..””එතකොට තැලුම් මහත්තයා””හනේ පව්.. එයා ඇඳේ ඉඳගන්න කොටම බිච්චියෙ තිබ්බ ඔරලෝසුව ද කොහෙද ඇවිත් ඔලුවේ වැදුණා. වෙලාව හරියටම නමයයි. දැං ඕං ඉස්පිරිතාලෙ..මේ අතර දිනක් බුවාගොඩ කෙලවරේ ගෙදර බුවා සීයාට අන්තිමයි කියා පණිවිඩයක් ලැබී බුවා අයියාත් සමඟ මට ද එහි යාමට සිදුවිය.බුවා සීයා ඇඳේ වැතිර දරුවන් ද වටකරගෙන අවසන් මොහොතට එළඹ සිටී.මහත් ආයාසයෙන් අවසන් වදන් පෙළ ගැටගැසීය. ”මහ්.. මයෙ.. පුතේ.. මට .. දැං.. අනූඅටයි.. පුංචි සංදියෙ ඉඳන්ම මං මහගෙදරට වෙලා .. එක කොටසක් අත නෑර .. පෙවීණව ... හොඳින් බලාගත්තා. මගෙ ඇහැ පියවෙන්ඩ කලියෙං පෙවීණයි අනුසාදයි එක්කසු වෙයි.. කියල හිතං හිටියෙ...කමක් නෑ.. ඒක සිද්දවෙනවා බලන්න මං නොහිටියට උඹ හරි ... බලන්න ඕනෑ.. උඹට බැරි උණොත් උඹේ දරුවෙක් හරි මේකේ අවසානයක් දකින්න ඕනෑ.. උඹල ඔක්කොටම .. අබසරණයි... සීයා දෑස් පියාගත්තේය.විලි නැති ටෙලි බැලුම ගැන කිලි නැති එළ ලියුම තිස්ස කරුණාසේකර</content>
  </post><post>
    <category>NEWSPAPER</category>
    <date>
      <year>2009</year>
      <month>08</month>
      <day>02</day>
    </date>
    <link>http://www.silumina.lk/2009/08/02/_art.asp?fn=av09080216</link>
    <topic>බයිපාස් සැත්කමෙන් මිදෙන්නත් ‘රස ඖෂධ’</topic>
    <author>සාකචඡාවකින් සකස් කළේ ගාමිණී සුසන්ත</author>
    <content>කට්ට කාගෙන ආපු දුර ගමනක්පොප් රජුගේ මුල් බිරිය කියන අලුත්ම කතාවඉදිරි‍යේදී මම දිගටම රඟපානවානිළියක් වෙනවට වඩා මට ඕන වුණේ හොඳ බිරිඳක් වෙන්න“අපි ගියහම අම්මයි අප්පච්චියි තනිවෙනව නේද?” (රසදුන නව කථාව)රණවිරු නියමුවකු ගේ සිනමා සම්ප‍්‍රාප්තිය ‘ගාමණී’අපි දෙන්නා එක්ක ඩබල් ඩෙකර් බස් එක වාගේ ඉහළින්ම හිටියා මතකයි නවසිය හැත්තෑවේරිතික් - සුසෑන් ආදරය අඟවන්න පච්චයක්කොහොමද තොරතුරුකැමැති හතක්නව මඟකට ෆෙංෂුයි – 11ලොව විශිෂ්ට කලාකරුවන් සමඟ නටන්න ගයන්න අරකාවිල ගමේ දරුවන්ට වරම්එදා ප්‍රසංග නරඹන්න ආව අයට හොඳ සංවර කමක් තිබුණාළමා කුසලතාවන්ට අත දෙන ඉන්ද්‍රානිගෙන් ‘සමනල සේනා’ටෙලි ලොල් බුවාලා සනසන මෙගා වැල් ටෙලි දර්සනබයිපාස් සැත්කමෙන් මිදෙන්නත් ‘රස ඖෂධ’උසට උසයි සැවොම යටයිරස වෛද්‍ය ක‍්‍රමය මඟින් ඉතා සාර්ථක අයුරින් ප‍්‍රතිකාර කළ හැකි තවත් රෝගයක් වන්නේ ‘මධුමේහය’ හෙවත් ‘දියවැඩියාව‘යි. දියවැඩියාව ලෝකය පුරා වසංගතයක් ලෙස පැතිරී යන රෝග තත්ත්වයක්. එසේ වීමට මිනිසා ගන්නා ආහාර රටාව වෙනස්වීමත් ජානවල වෙනස්වීමත් බලපා ඇති බව පෙනී යනවා.කුඩා දරුවන්ට වැළඳෙන දියවැඩියා රෝගී තත්ත්වයට ප‍්‍රධාන වශයෙන්ම බලපාන්නේ ජානවල සිදුවන බලපෑමයි.රස වෛද්‍ය ක‍්‍රමය යනු ආයුරේවේදය බිහිවී කලකට පසුව භාරතයේ බිහිවූ ඉතා අගනා වෛද්‍ය ක‍්‍රමයක්. රස වෛද්‍ය ක‍්‍රමයට වසර 3000කට වැඩි අතීතයක් හිමියි. ‘රස වෛද්‍ය ක‍්‍රමය’ නැතිනම් ‘රස වෙදකම’ ලෙස මෙම වෛද්‍ය ක‍්‍රමය හැඳින්වීමට හේතුවී ඇත්තේ මෙය රසදිය මූලික කරගත් වෛද්‍ය ක‍්‍රමයක් නිසයි.රසදිය සහ වෙනත් ලෝහ වර්ග ඖෂධ ලෙස භාවිතා කරන වෛද්‍ය ක‍්‍රමයක් රාවණා යුගයේ ශී‍්‍ර ලංකාවේ පැවැති බවට සාධක හමුවෙනවා. එසේ වුවත් නිශ්චිත පිළිගත් ආකාරයකට වෛද්‍ය ක‍්‍රමයක් ලෙස මෙය ආරම්භ කරනු ලැබුවේ භාරතයේ නාලන්දා විශ්වවිද්‍යාලයේ කුලපතිවරයාව සිටි නාගර්ජුන භික්ෂූන් වහන්සේ විසින්.රසදිය ද්‍රවයක් ලෙස පවතින ලෝහයක්. රසදිය ශරීරගතවීම මිනිස් සිරුරට ඉතා අහිතකරයි. ඒ; එතරම් රසදිය විෂ සහිත නිසයි. අතපසු වීමකින් හෝ යමෙකුගේ සිරුරට රසදිය ඇතුළු වුවහොත් එය පිටතට ගැනීමට විශාල උත්සාහයක් දැරිය යුතුයි. රස වෛද්‍ය ක‍්‍රමයේ ඇති සුවිශේෂී උපක‍්‍රම මඟින් රසදිය නම් වූ මේ විෂ සහිත ලෝහය මිනිස් සිරුරට අහිතකර නොවන ආකාරයට සකස් කරගනු ලබනවා.කිසියම් නිශ්චිත උෂ්ණත්වයකට රත්කර ගැනීමෙන් රසදිය ඇතුළු විෂ සහිත ලෝහ වර්ගවල විෂ ස්වභාවය නැති කරගත හැකියි. එසේ සකසා ගන්නා ඖෂධ මඟින් මිනිසාට වැළඳෙන රෝග රාශියකටම ප‍්‍රතිකාර කිරීමටත් ලෙඩ රෝගවලින් වැළකී සිටීමටත් හැකියාව ලැබෙනවා. ඒ නිසයි ලෝකයේ මෙතෙක් බිහිවූ වෛද්‍ය ක‍්‍රම අතර රස වෛද්‍ය ක‍්‍රමයට සුවිශේෂී ස්ථානයක් හිමිවන්නේ.භාරතයේ රස වෛද්‍ය ක‍්‍රමය බිහිවන්නට තවත් හේතුවක් වූයේ ශාකමය ඖෂධ සොයාගැනීමට තිබූ අපහසුතාවයයි. භාරතයේ ආයුර්වේදය ඇතිවී එය ඉතා ශීඝ‍්‍රයෙන් ප‍්‍රචලිත වුවත් යම් යම් ප‍්‍රාන්තවල ශාකමය ඖෂධ සොයාගැනීමට අපහසුතා ඇතිවුණා.එවිට ශාකමය ඖෂධ භාවිතා නොවන වෙනත් වෛද්‍ය ක‍්‍රමයක් පිළිබඳව තොරතුරු සොයන්නට වුණා. එසේම යම් යම් රෝගාබාධ සඳහා ක්ෂණික ප‍්‍රතිකාර අවශ්‍ය වූ අවස්ථාවලත් වෙනත් වෛද්‍ය ක‍්‍රමයක, වෙනත් ඖෂධ වර්ගවල අවශ්‍යතාවය දැනෙන්නට වුණා. එමෙන්ම ශල්‍යකර්මවලට භාජනය නොවී රෝග සුව කර ගැනීමටත් මිනිසුන්ට අවශ්‍ය වුණා.මිනිසුන්ගේ ඉහත අවශ්‍යතා ඉටුකර ගැනීමට බිහිවූ සාර්ථක වෛද්‍ය ක‍්‍රමයක් ලෙස ‘රස වෙදකම’ හැඳින්විය හැකියි. මහා භාරතයේ නාගර්ජුන භික්ෂුව විසින් සාර්ථක වෛද්‍ය ක‍්‍රමයක් ලෙස ආරම්භ කළ මෙම රස වෙදකම භූදේව් මුඛර්ජි පරම්පරාවෙන් ශ‍්‍රී ලංකාවට පැමිණියා.රසදියවලට අමතරව රත්තරන්, ගෙන්දගම්, ඊයම් වැනි ලෝහවල විෂ ස්වභාවය ඉවත්කොට රස වෙදකමේදී භාවිතා වෙනවා. සාමාන්‍යයෙන් ඊයම් සැළකෙන්නේ මිනිස් ශරීරයට ඉතාම විෂ ලෝහයක් ලෙසයි. එහෙත් රස වෙදකමේදී ”ඊයම්” යනු මහා අනර්ඝ ඖෂධයක්.රස වෛද්‍ය ක‍්‍රමයේදී භාවිතා වන ඖෂධවල සාර්ථකත්වය රඳ්‍ර පවතින්නේ එම ඖෂධ සකසා ගන්නා ආකාරය මතයි.පෙරදිග මතයට අනුව මිනිසුන් ලෙඩ රෝගවලට ගොදුරුවන්නේ ශරීරයේ වා, පිත්, සෙම් වල ඇති අසමතුලිත භාවය නිසයි. රස වෛද්‍ය ක‍්‍රමයේදී සිදුකරන්නේ එම වා පිත් සෙම්වල ඇතිවූ අසමතුලිතභාවය සමතුලිත කිරීමයි. ඒ අනුව වෛරස් රෝගවලට පවා රස වෛද්‍ය ක‍්‍රමය තුළ ඖෂධ තිබෙනවා.එමෙන්ම වර්තමානයේදී බොහෝ දෙනෙක් භාජනය වන ශල්‍යකර්ම 14ක් වළක්වා රෝග සුවකරගැනීමේ හැකියාව රස වෛද්‍ය ක‍්‍රමය සතුයි. බයිපාස් ශල්‍යකර්මය, වකුගඩු බද්ධය, මොළයේ ඇතිවන ගෙඩි, අක්මාවේ පිත්තාශයේ ඇතිවන ගල්, තයිරොයිඩ් ග‍්‍රන්ථියේ ආබාධ පුරුෂයින්ගේ පුරස්ථ ග‍්‍රන්ථියේ ඇතිවන ආබාධ වැනි ශල්‍යකර්ම කළ යුතු ප‍්‍රධානතම රෝගාබාධ 14ක් ශල්‍යකර්මවලට භාජනය නොවී සුවකර ගැනීමේ හැකියාව රස වෛද්‍ය ක‍්‍රමය සතුයි. විශේෂයෙන්ම ‘බයිපාස්’ ශල්‍යකර්මයට භාජනය විය යුතු යැයි නිර්දේශ කළ රෝගීන් රස වෛද්‍ය ක‍්‍රමයේ පිහිටෙන් සුව වී තිබෙනවා.වර්තමානයේ රස වෛද්‍ය ක‍්‍රමය තුළ, රෝගයක් නිර්ණය කිරීම සඳහා බටහිර වෛද්‍ය ඉංජිනේරු විද්‍යාවේ එන නවීන තාක්ෂණික ක‍්‍රම භාවිත වෙනවා.නිවැරැදි ලෙස රෝගය හඳුනාගත් පසුව රෝගය සඳහා ප‍්‍රතිකාර කරනු ලබන්නේ රස වෛද්‍ය ක‍්‍රමයටම ආවේණික වූ ලෝහමය ඖෂධ භාවිතා කරමින්.රස වෛද්‍ය ක‍්‍රමයට අනුව වර්තමානයේ මිනිසුන් අතර ලෙඩ රෝග වැඩිවීමට ප‍්‍රධානතම හේතුවක් වී තිබෙන්නේ අප ජීවත්වන පරිසරය ඉතා ශීඝ‍්‍රයෙන් විනාශයට පත්වීමයි. පරිසරයට සිදුවන එම විනාශය නිසා මනුෂ්‍යයා තුළ මෙන්ම ශාක තුළ ද වා පිත් සෙම් දූෂණයට ලක්වෙනවා. දූෂණයට ලක්වූ ශාකමය ආහාර ගන්නා මිනිසා රෝගී වෙනවා. අතීතයේදීත් ලෙඩ රෝග නොතිබුණා නොවේ.ජනගහණ අනුපාතයට අනුව අතීතයේදී ලෙඩ රෝග පැතිරුණු ප‍්‍රමාණය ඉතා අල්පයි.රස වෛද්‍යාචාර්ය ආර්.ලලිත් කුලරත්නරස ඖෂධ ඉතා හොඳින් යොදාගෙන සුවකළ හැකි රෝගාබාධයක් ලෙස ‘අංශභාග‘ රෝගය හැඳින්විය හැකියි. අංශභාග රෝගය, මොළය තුළ ඇතිවන රුධිර කැටයක් නිසා හෝ රුධිර පීඩනය වැඩිවී මොළයේ නහරයක් පිපිරීම නිසා ඇතිවිය හැකි රෝගයක්.මෙහිදී ක්ෂණික ප‍්‍රතිකාර අවශ්‍යයි. රස වෛද්‍ය ක‍්‍රමයේ භාවිතා වන ක්ෂණික කි‍්‍රයාකාරී ඖෂධ මඟින් රුධිර කැටිය දියකර හැර මෙම භයානක රෝගයෙන් රෝගියා මුදවා ගත හැකියි. අංශභාගය රෝගයේදී ඉතාම ඉක්මනින් ප‍්‍රතිකාර වලට යොමුවීම මෙන්ම පැයෙන් පැයට රෝගියාට ඖෂධ ලබාදීම ද වැදගත්.රස වෛද්‍ය ක‍්‍රමය මඟින් ඉතා සාර්ථක අයුරින් ප‍්‍රතිකාර කළ හැකි තවත් රෝගයක් වන්නේ ‘මධුමේහය’ හෙවත් ‘දියවැඩියාව‘යි.දියවැඩියාව ලෝකය පුරා වසංගතයක් ලෙස පැතිරී යන රෝග තත්ත්වයක්. එසේ වීමට මිනිසා ගන්නා ආහාර රටාව වෙනස්වීමත් ජානවල වෙනස්වීමත් බලපා ඇති බව පෙනී යනවා. කුඩා දරුවන්ට වැළඳෙන දියවැඩියා රෝගී තත්ත්වයට ප‍්‍රධාන වශයෙන්ම බලපාන්නේ ජානවල සිදුවන බලපෑමයි.දියවැඩියා රෝගයට ප‍්‍රතිකාර කෙරෙන්නේ රුධිරයේ අඩංගු සීනි ප‍්‍රමාණය පිළිබඳ සැළකීමෙන්. රුධිරයේ සීනි විධිමත් අයුරින් පාලනය කර දියවැඩියාව හෙවත් මධුමේහය රෝගයෙන් මිදීමේ හැකියාව ‘රස ඖෂධ’ සතුයි.දියවැඩියාව වෙනත් රෝග ගණනාවකට ‘පාර කපන’ රෝගයක්. දියවැඩියාවේ බලපෑම නිසා ඇතිවිය හැකි අංශභාගය, අක්ෂිකාචයේ දුර්වලතා, පාදවල ඇතිවන තුවාල නිසා ඇතිවන ගැටලු, ස්නායු දුර්වලතාවය, ලිංගික බෙලහීනත්වය චර්ම රෝග වැනි රෝගාබාධ සඳහා ද රස වෛද්‍ය ක‍්‍රමය තුළ ඖෂධීය ප‍්‍රතිකාර අඩංගුයි.දියවැඩියාවට ගොදුරු වූ රෝගීන්, රතු කැකුළු සහල් බත් හෝ නාඩු සහල් බත් ආහාරයට ගන්නවාට වඩා හීනැටි සහල් වැනි ශ‍්‍රී ලංකාවේ පැරණි වී වර්ගවලින් සැකසූ සහල්වලින් පිසගත් බත් ආහාරයට ගන්නේ නම්, ඉතා සුදුසුයි. එම පැරණි වී වර්ගවල විශාල ප‍්‍රතිශක්තිකරණ හැකියාවක් මෙන්ම හොඳ පෝෂණ ගුණයක් ද අඩංගුයි.රස වෛද්‍ය ක‍්‍රමයට අනුව පිරිසිදු හොඳ තේ කොළවලින් සාදාගත් කහට තේ කෝප්ප 5ක් පමණ දිනකට පානය කිරීම දියවැඩියාවෙන් මිදීමට මෙන්ම දියවැඩියාව පාලනය කරගැනීමට ද උපකාරී වෙනවා.රස වෛද්‍ය ක‍්‍රමය තුළ විවිධ රෝගවලට ඖෂධ නියම කෙරෙනවා සේම, නීරෝගීව ජීවත්වීමටත්, ශරීරයේ ප‍්‍රතිශක්තිකරණය වැඩිකර ගැනීමටත් ඖෂධ තිබෙනවා. රස වෛද්‍ය ක‍්‍රමයේ ඇති ප‍්‍රධානතම ගුණාංගය වන්නේ රසායන ගුණය සහ වාජීකරණ ගුණයයි. ‘රස ඖෂධ’ මඟින් නිරෝගීව, තාරුණ්‍ය ආරක්ෂා කරගනිමින් දිගු කලක් ජීවත්වීමේ අවස්ථාව උදාකරගත හැකියි.සාකචඡාවකින් සකස් කළේ ගාමිණී සුසන්ත</content>
  </post><post>
    <category>NEWSPAPER</category>
    <date>
      <year>2009</year>
      <month>08</month>
      <day>02</day>
    </date>
    <link>http://www.silumina.lk/2009/08/02/_art.asp?fn=av09080217</link>
    <topic>උසට උසයි සැවොම යටයි</topic>
    <author>රෝහණ</author>
    <content>කට්ට කාගෙන ආපු දුර ගමනක්පොප් රජුගේ මුල් බිරිය කියන අලුත්ම කතාවඉදිරි‍යේදී මම දිගටම රඟපානවානිළියක් වෙනවට වඩා මට ඕන වුණේ හොඳ බිරිඳක් වෙන්න“අපි ගියහම අම්මයි අප්පච්චියි තනිවෙනව නේද?” (රසදුන නව කථාව)රණවිරු නියමුවකු ගේ සිනමා සම්ප‍්‍රාප්තිය ‘ගාමණී’අපි දෙන්නා එක්ක ඩබල් ඩෙකර් බස් එක වාගේ ඉහළින්ම හිටියා මතකයි නවසිය හැත්තෑවේරිතික් - සුසෑන් ආදරය අඟවන්න පච්චයක්කොහොමද තොරතුරුකැමැති හතක්නව මඟකට ෆෙංෂුයි – 11ලොව විශිෂ්ට කලාකරුවන් සමඟ නටන්න ගයන්න අරකාවිල ගමේ දරුවන්ට වරම්එදා ප්‍රසංග නරඹන්න ආව අයට හොඳ සංවර කමක් තිබුණාළමා කුසලතාවන්ට අත දෙන ඉන්ද්‍රානිගෙන් ‘සමනල සේනා’ටෙලි ලොල් බුවාලා සනසන මෙගා වැල් ටෙලි දර්සනබයිපාස් සැත්කමෙන් මිදෙන්නත් ‘රස ඖෂධ’උසට උසයි සැවොම යටයිවාඩිවෙලාම වහලෙ වැඩත් කළෑකිගස් - ගල් වගේ උස් - මහත් වෙන එකත් ලොකු ප‍්‍රශ්නයක්.යුක්රේනයේ ලියොනිඩ් ස්ටැඩ්නික් (Leonid stadnyk) කියන තරුණයාටත් තමාගේ උස ‘මහ ඇණයක්’ වෙලා. දැන් ඉතින් ගැලවීමක් නෑ.මෙච්චර කල් ඔහු හැංගි හැංගි වගේ හිටියෙ වාර්තා පොතින් බේරෙන්න. වසර 3 ක්ම ගිනස් පොතටත් පිටුපෑවා. ඔවුන්ට තමාගේ උස නිල වශයෙන් මනින්න ලියොනිඩ් ඉඩ දුන්නේ නෑ. ඒත් මේ වගේ ‘දීගජන්තයකුට’ හැමදාමත් වසන්වෙලා හිටියැහැකිද?මේ කාරෙක ගමන් යන්න නෙමේ සෙල්ලම් කරන්න නම් හොඳයි2008 දී මෙතෙක් පනවාගෙන හිටි සම්බාධක ඉවත් කරගන්න ලියොනිඩ්ටම සිද්ධවුණා. ඊට මුල් වුණේ ලන්ඩනයේ කායික වර්ධනය පිළිබඳ විශේෂඥයකු වන මහාචාර්ය මයිකල් බෙසර් ගේ හමුව.මහාචාර්ය මයිකල් කරුණු පහදල දීලා මොහුගේ බිරාන්ත වූ හිත හැදුවා. ඩිස්කවරි චැනලයේ ඉන්පසුව ඔහු ගැන වාර්තා චිත‍්‍රපටයකුත් විකාශය වුණා.ගිය වසරේ සිට නිල වශයෙන් ලොව උසම මිනිසා ලෙස 37 හැවිරිදි ලියොනිඩ් ස්ටැඩ්නික් ගේ නම ප‍්‍රකාශ කිරීමට හැකිවී ඇත්තේ ඒ ‘පරිවර්තනයෙන්’ පසුවයි.ලියෝනිඩ් ගේ උස අ’ 8 යි අ’’ 5 ක්.ඒ වුණාට ඔහු පුංචි කාලෙ කෙසඟයෙක්. පාසල් මිතුරන් ඔහුට විහිළු කළේ ‘ටිච්’ කියලා.මේ පුංචි පැංචා ගේ ජීවිතේ මහා විපර්යාසයකට භාජනය වුණේ අවු: 14 දී. ඒ මොළේ තිබූ ගෙඩියක් ඉවත් කරන්න සිදුකළ සැත්කමකින් පස්සෙ.ඒ සැත්කමේ දී ඔහු ගේ පිටියුටරි ග‍්‍රන්ථිය අනපේක්ෂිත අන්දමින් උත්තේජනයක් ලැබුවා. සිරුරේ වැඩීම වැඩිදියුණු කරන හෝමෝන උත්පාදනයට මුල් වන්නේ මේ ග‍්‍රන්ථියයි.මීට කලින් ලොව උස ම මිනිසා වූ බාඕ ෂිෂුන් ලොව මිටිමි මිනිසා වූ හී පින්ග්පින්ග් හමුවූ මොහොතක්.ගහක් ලියලනවා වගේ ඔහු ගේ උස වැඩිවෙන්න ගත්තා.කොටින්ම ලියොනිඩ්ට තමාව එපාවෙන තරමටම වැඩේ සිද්ධවුණා.”මට දෙවියන් වහන්සේ විසින් දුන්නු ලොකුම දඬුවම” ඔහු කියන්න ගත්තා.කැටපතකින් සිය රුව බැලීමත් ඔහු ට වදයක් වගෙයි දැනුණේ.පශු වෛද්‍යවරයකු ලෙස කටයුතු කරන ලියොනිඩ් ජීවත් වන්නේ යුක්රේනයේ පොඩෝලියන්ට් කියන පුංචි ගම්මානයේ. ඔහු ගේ තනි නොතනියට ඉන්නේ අම්මා.ඔහු ජීවත් වෙන්නෙ නිදන කාමර 3 ක් සහිත ඇහිරුණු නිවෙසක. ඒ නිසා දොරෙන් ඇතුළු වීමත් යුද්දයක්. ලියොනිඩ්ට නිදාගන්න සිද්ධවෙලා තිබෙන්නේ දිග අතට ඇඳන් 2 ක් තබාගෙන.අන් අයට ප‍්‍රදර්ශන භාණ්ඩයක් වුණාට ලියොනිඩ්ට නම් ජීවිතය කටුකයි. යුක්රේනයේ ජනාධිපතිවරයාත් මේ අසාමාන්‍ය මිනිසා බැහැදැකීමට වරක් පැමිණියා.ඒත් තමා ගෙන ආ කරුමය අන් කා පිට පවරන්න ද? ඔහුට පුංචි හරි සැනසිල්ලකට තිබෙන්නේ වසර 20 ක් පුරා ඔහු ගේ ජීවිතයට අනතුරු ඇඟවූ මොළේ ගෙඩිය මේ වන විට මුළුමනින්ම දුරුවී තිබීමයි.  පිය සෙනෙහසමොන දේ වුණත් අත් නොහැර යන සෙවණැල්ල – අම්මාඅඩියක් විතර ලොකු අත්ලට අහුවූ ජංගම දුරකථනය කොස් ඇටයක් වගේ දැනෙනවා ඇති.රෝහණ</content>
  </post><post>
    <category>NEWSPAPER</category>
    <date>
      <year>2009</year>
      <month>08</month>
      <day>02</day>
    </date>
    <link>http://www.silumina.lk/2009/08/02/_art.asp?fn=ay0908021</link>
    <topic>අම්මා මං හින්දා අනුන්ගේ කුඹුරුවලත් වැඩ කළා</topic>
    <author>උපාලි සමරසිංහ</author>
    <content>අම්මා මං හින්දා අනුන්ගේ කුඹුරුවලත් වැඩ කළාවතුරෙන් මහ වැඩ කරන ඌවේ උමාමෙලොව අති සුන්දරම වචනය අම්මා ය. සුන්දරතම වස්තුව ද අම්මා ය. එනිසා ම අම්මා ගැන ලියැවෙන කියැවෙන දේවලට ද මිනිස්සු ආදරය කරති. එවැනි අම්මාවරුන්ගේ දහදිය කඳුළින් ජීවිතයේ හිණිපෙත්තට නැඟි මිනිසුන් අප‍්‍රමාණය. උදේ සිට රෑ වන තුරු ගත සිත වෙහෙසමින් යමක් උපයා දරුවන් රක්ෂා කරන පියවරුන්ගේ සෙනෙහස මෙහිදී ලඝු නොකරමු. එහෙත් මවගේ දයාර්ද සෙනෙහසින්ම ජීවිතය දිනු මිනිසුන්ගේ කතා අතිශය අනුවේදනීයය. චමත්කාරජනකය. මේ එවැනි ලිපි පෙළක පළමුවැන්නයි. ශී‍්‍ර ජයවර්ධනපුර විශ්ව විද්‍යාලයයේ ඉතිහාස හා පුරා විද්‍යා අධ්‍යනාංශයේ හිටපු මහාචාර්ය කීර්තිමත් දේශක සාහිත්‍යසුරි මහාචාර්ය මැන්දිස් රෝහණධීර අද ඔබ හමුවෙයි.මහාචාර්ය මැන්දිස් රෝහණධීරයන් තම “බුදුසමය නිරිතදිග“ නම් කෘතිය පිළිගන්වන්නේ දුක්විඳ තමාව ඇති දැඩි කළ ඒ අම්මාට ය. ඔහු එහිදී අකුරු කරන හැටි අපූරු ය.මළ පොත අකුරු නොදැනු දුකණ අත්සන යොදමිනු දුපොඩි පුතු නැණැස පහ දුසිය නැණ ලොවට විහි දුඒ උතුම් මෑණියන්ට සමන් මලකි මේ කුදු ගත ‘බුදුසමය නිරිතදිග‘.මහාචාර්යවරයා ඉතා කුඩා සන්දියේම පියා ඔවුන් අතැර පරලොව ගියේය. වැඩිමල් සහෝදරයන් පස් දෙනෙකු හා එක් අක්කා කෙනෙකු සිටි රෝහණධීර එම පවුලේ බඩපිස්සා විය. කුඩා රෝහණධීරයන්ට අවුරුදු පහ පිරෙන විටම සිදුවූ මේ ඛේදනීය ඉරණමෙන් මේ පවුලේ ආර්ථිකය උඩු යටිකුරු විය. ඒ පියා එතෙක් මේ පවුල රැකබලාගත්තේ මුල්ගිරිගලට කිට්ටු ඉඩමක වගා කටයුතු කරමිනි. මව සේදරහාමි දිරිය කතකි. ඇය පවුලේ බර කරට ගෙන දරුවන් වැඩුවාය.මට අම්මා පිළිබඳ මුල්ම අත්දැකීම මතකෙට එන්නෙ අවුරුදු 3 - 4 කාලෙදි. අද මට අවුරුදු හැත්තෑ හයක්... එතුමා සිනාසෙමින් කියයි.අපේ ගෙදර මීහරක් කීපදෙනෙක් හිටියා. මේ සත්තු පවුලෙ සහෝදරයන්ට හා මට පවරලා තිබුණා. ඒ අය නාවන්ඩ. කවන්ඩ. පොවන්ඩ. මටත් බාරදුන් එක් මීහරකෙක් හිටියා. ඒත් අවුරුදු 8 - 9 වෙද්දියි එහෙම බාරවුණේ. අවුරුදු 3 - 4 කාලෙ දවසක් මිදුලෙ සෙල්ලම් කරනකොට ගොම තැම්බක් මගේ විලුඹේ තට්ටුවක් ලෙස තැවැරුණා. මා කෑ ගහලා මෙන්න ගොම පෑගුණා අම්මේ කීවා.අම්මා හිටියෙ ගේ ඇතුළෙ කිසියම් වැඩක යෙදිලයි. ඇය ටික වේලාවකින් එතැනට දුවගෙන ආවා. ඒ වෙලාවෙ මගෙ විලුඹෙ ගොම නෑ. ඇය ඒ ගැන විමසුවාම මා කියලා තියෙන්නේ මෙහෙමයි. ‘ඩිංගි හුජ්ජ ගොම හෝදා’ කියලයි. ඒකෙ අරුත මුත‍්‍රා ස්වල්පයකින් ගොම ටික හේදුවා යන්නයි. අම්මා මියයන්නට ආසන්න කාලෙදිත් මේ සිදුවීම මට මතක් කළා. ඒක තමයි අම්මා හා මා පිළිබඳ මුල්ම මතකය.අපට කොච්චර අමාරුකම් තිබ්බත් අම්මා පාන්දරින්ම නැඟිටලා අප පාසල් ඇරියා. තාත්තා වැඩ කළ පල්ලත්තර අපේ ඉඩමේ එළවළු වගා කළා. හේන් කළා. උදේ පාන්දර කළුකපා එළියට එයා අවදි වන්නේ. එතැන් පටන් වැඩ. කුමක් හෝ වියමනක් හරි ගෙත්තමක් හරි කරනවා විකුණගන්න. කළුකපා එළිය කියන්නේ උදේ හතරට පමණ කාලයයි. අපට ඔරලෝසු නෑ. පරිසරයේ වෙනස්කම්වලින් වෙලාව හඳුනන්නෙ.“කළුකපා එළිය ඇවිත්. නැඟිටපල්ලා”ඇය එහෙම අපට ස්කෝලෙ යන්ඩ කතා කරනවා. ඊළඟට එන්නෙ සුදුවලා එළියයි. ඒ කියන්නේ උදේ පහට පමණ වෙලාවයි. අම්මා හීල් බත් ටිකක් අපට බෙදලා දෙනවා. ඒ ටිකත් නැති දවසට බඩ පිරෙන්න වතුර බීලා අපි ස්කෝලෙ යන්ඩ එනවා. අම්මාගේ හඬ වැඩිවෙන්නෙ සුදුවලා එළියටයි. ඒ වෙලාවටත් නිඳ්‍රගෙන හිටියොත් අම්මාට හොඳටම කේන්ති එනවා. අපට පාසල් යන්න අමුතු ඇඳුමක් නෑ. සරම් කෑල්ලක් ඇඳගෙන උඩින් බැනියමක් දාගෙනයි යන්නෙ. ඊළඟට එන්නෙ ඉර්මා උදේ. ඒ වෙලාවට අපි ගෙදරින් පිටවෙනවාමයි. බොහෝ වෙලාවට අපි බඩගින්නෙම ස්කෝලෙ යනවා. පල්ලත්තර විදුහලට යන්න ගෙදර ඉඳන් හැතැප්ම තුනහමාරක් පයින්න යන්නත් ඕනැ.මේ යන මාර්ගය හරිම දුෂ්කරයි. ලඳු කැලෑ මැදින් අඩි පාර දිගේ ගිහින් ඇළකින් පැනලා යන්ඩත් ඕනෑ. සමහර දාට උඩහට වැස්සාම මේ ඇළ දෝරේ ගලා යනවා. මාත් බාල අයියාත් මේකෙන් ගොඩ වෙලා කොහොමහරි ස්කෝලෙට පාන්දරම එනවා. ගිහින් පන්ති කාමරය අතුපතු ගාලා, මල් පෝච්චියක් තියලා පන්තිය පිරිසුදු කරනවා. මෙහෙම පාන්දර ම ස්කෝලෙට ඇවිත් මේ විදියට පාසල පිරිසුදු කරන ළමයිනට ගුරුවරයා මාසෙ අන්තිමට සුළු සුළු තෑගිත් දෙනවා. මොනවාද ලැබෙන්නේ. ගල්කූරක්. පැන්සලක් වගේ දෙයක්. ඒකත් අපට ලොකුයි. ඒ කාලෙ මට අවුරුදු 8 ක් විතර ඇති.1930 ගණන්වල පල්ලත්තර අපේ ගමටත් මැලේරියා වසංගතය ආවා. හැම තැනම ළමයින් මේ ලෙඩෙන් අමාරුවට වැටුණා. මට මතකයි අපි කීප දෙනාටත් ගැහි ගැහී උණ ගත්තා. මේකට අපේ අම්මලා තෝරාගත්ත හොඳම ප‍්‍රතිකාරය තමයි උදේ පාන්දරින්ම නාන එක. අම්මා උදේ පාන්දර අපව නැඟිටවලා වත්ත පහළ වෙල ළඟ ළිඳට අපව ගෙනයනවා. සීතලේ ගැහි ගැහි ඇය අපව නාවනවා. මෙහෙම කාලයක්ම කළා. මේක ඇත්තටම හොඳ ප‍්‍රතිකාරයක් වුණා.මව සේදරහාමිගෙදර අඩුලුහුඬුකම් සරි කරගන්න ඇය දුක් විඳින හැටි බලන් ඉඳලා අපේ ඇස්වල කඳුළු වැටුණා. අපට කුඹුරු අක්කර කාලක් විතර තියෙනවා. අම්මා කට්ටිය එක්කාසු කරගෙන ගිහින් මේ කුඹුර වැඩ කරනවා. අයියලත් කුඹුරු වැඩට උදව් දෙනවා. මං පොඩි එකා මාව ගන්නෙ නෑ. වත්තෙ කොස් දෙල් තිබුණා. පලතුරු වවලා තිබුණා. බටු පඳුරු එළවළු කීර තිබුණා. අමාරුවෙන් හරි අම්මා අපට බත් ටික දුන්නා.අමාරුකම් මදිවට දෙවන ලෝක යුද්දෙත් ආවා. අම්මා ලුණු කරවල වගේ දේවල් ගෙනෙන්න පාන්දරින් නැගිටලා හැතැප්ම 4 ක් විතර දුර බෙලිඅත්ත කඩේට යනවා. ඒ යනකොට වත්තෙ වවලා තිබුණු වම්බටු, තිබ්බටු, මිරිස්, බතල, මයියොකු ටිකත් ගෙනිහින් විකුණනවා. අම්මා සමහරවිට අම්බලන්තොට පවා ගියා කුඹුරුවල වැඩ කරන්න අපට කන්ඩ දෙන්න. මේ අතර දවසක්දා අම්මා අපේ සියලු දෙනාගේ කේන්දර අරගෙන ගියා නැකැත්කරුට කියා බලවගන්ඩ. එයා බොහොම ප‍්‍රසිද්ධ කෙනෙක්. නැකැත්කරු කේන්දර සියල්ල බලලා කියපු කතාවක් ගේ ඇතුළෙ කාටත් ඇහෙන්න අම්මා කීවා.මේ මනුස්සයා හරි දෙයක්නේ පුතේ කීවේ. පොඩි එකාගේ කේන්දරේ බලලා කීවා. හොඳට උගැන්නුවොත් කවරදා හරි මලලසේතර මහත්තයා වගේ මහත් ප‍්‍රසිද්ධ කෙනෙක් වෙනවා. අනෙත් දරුවන්ට උගන්නුවේ නැතත් මේ පුතාට උගන්වන්න කියලයි කීවෙ.එහෙම කියපු අම්මා අනෙත් දරුවන්ගේ මුහුණ බැලුවා. ඒ අයගෙ විරුද්ධත්වයක් නෑ. ඊට පස්සෙ මට විතරයි පාසල් යන්ඩ වියදම් ලැබුණේ. ලොකු අයියලා අම්මට දිරියක් දෙන්න පාරවල්වල කුලී වැඩ කරන්ඩ ගියා. රජයේ වැඩ බිම්වල කුලියට කාණු කැපුවා.මං ඉස්කෝලෙ ගියා. කුඹුරු යාය පහුකරලා යනකම් පොඩි අයියා මට තනියට එනවා. එතැනින් එහා වැව ළඟ ඇළින් ගොඩවෙලා යනකොට දවසක් වතුර පාර සැඬ පහරක් වෙලා. හරිම සැරයි. මාව වතුරේ වැටිලා ගහගෙන ගියා. අයියා කෑගහලා. වටපිට මිනිස්සු සද්දෙට ඇවිත් මාව බේරා ගත්තේ.මං හැමදාම පන්තියෙ පළමුවැනියා. ඒත් පහේ ශිෂ්‍යත්වයට ඉන්ඩ බැරිවුණා. උණ සන්නිපාතය වැලඳිලා ස්කෝලෙ එන්න බැරි වෙලාවෙයි විභාගයට යම් යවා තිබෙන්නේ. මං 8 විභාගයේදි කනිෂ්ඨයේදි පළමුපන්තියට පාස් වුණා. ඊට පස්සෙ ජ්‍යෙෂ්ඨයත් කළා ඉහළින්ම සමත්. ඒත් රස්සාවල් නෑ.ඉංගී‍්‍රසි නැතිව ඒ කාලෙ ජ්‍යෙෂ්ඨය සමත්වුණත් ලිපිකාරකමක්වත් ගන්ඩ බෑ. මං තව යාළුවෙක් එක්කාසු කරන් රස්සා හොයන එක පැත්තකින් තියලා පල්ලත්තර අපට අයිති ඉඩම් කෑල්ල වගා කළා. මුලින්ම වැව්වෙ කුරක්කන්. ඊට පස්සෙ මිරිස්. වගාවෙන් අපට පාඩු නෑ. මහපොළොව අපට ණය නෑ.මට එතකොට වයස 16 ක් විතර ඇති. කපා ගත් මිරිස් ගෝනිය අරගෙන මං බෙලිඅත්ත කඩේට ගිහින් ඒවා විකුණලා ගෙදරට අවශ්‍ය දේ ගෙනාවා.අපේ අම්මා ‘අත්තම් ක‍්‍රමයේ’ වැඩ කරන්න හරිම දක්ෂයි. කුරක්කන් හේන්වලත් ඈ අත්තම් ක‍්‍රමයට වැඩ කරනවා. එයා ඒ වගේම කවි සින්දු කියන්නත් හරිම දක්ෂයි.එයා අත්තම් කට්ටියේ නායිකාව. එයා නිතර ම කියන කවියක් මා අසා සිටියා. කුරහන් කපන රන් දෑ කැත්ත අරන් 15 ක් 20 ක් ගැහැනු එක්ක මේ කවි කියනවා.රන් ටැඹේ නුඹෙ කුඹුර අසබඩකිතුලකුත් ඇත මනකලේකිතුල් පැලේ දුටු දා සිටවටකර කටු අකුලේහතර වටින් පෙති ඇවිදින්සොඳ රූබර කිතුලේකිතුලේ මල දුටු දා සිටනෙයියාඩම් මඟුලේකිතුල බඳින අපේ මාමාටහතරවරම් දෙවි පිහිටයිකිතුල රකින අපෙ නැන්දටතුන් සරණයි දෙවි පිහිටයිඅම්මා මේ වේලාවට කරන අපූරු රංගනයකුත් තියෙනවා. ගෙදර අමාරුකම් තිබුණත් ඈ හිටියෙ හරිම අව්‍යාජව. සැහැල්ලුවයි. එස්.එස්.සී සමත් වෙලා ගුරුවරයෙක් වෙන්න මා උත්සාහ කළා. අපට ඒ සඳහා ගුරු අභ්‍යාස විදුහල හරහා එන්න වෙනවා. 1951 දි මා තේරුණා නිට්ටඹුවෙ ගුරු අභ්‍යාස විද්‍යාලයට.දැන් මට කොට කලිසම් දෙකක්, කමිස දෙකක් හා සපත්තු ගන්ඩ සිද්ධ වෙනවා. ගෙදර සල්ලි තිබුණෙත් නෑ. අම්මා මගේ අධ්‍යාපනය සඳහා කළ හැකි අන්තිම තුරුම්පුවත් ගැහුවා. ඒ තමයි අප පදිංචි ඉඩම රුපියල් දෙසියයකට උකස් කිරීම. එහෙම කරලා අම්මා මට සපත්තු හා ඇඳුම් හරිගස්සලා ගුරු අභ්‍යාස විද්‍යාලයට යැව්වා.මා ජීවිතේටම සපත්තු දැම්මෙ එදාමයි. අයියාත් එක්ක මාතරට බස් එකේ ඇවිත් එතැන සිට කොළඹට කෝච්චියෙන් ආවා. සම්මුඛ පරීක්‍ෂණය තිබුණෙ කොටුව බෞද්ධ මන්දිරයේ. මට මතකයි මට සපත්තු ගලවලා පයින් යන්ඩ වුණා. කකුල්වල දියපට්ට ඇවිදින්. සම්මුඛ පරීක්‍ෂණයට ඇමතූ විට යළිත් අමාරුවෙන් දා ගත්තා.සම්මුඛ පරීක්‍ෂණ මණ්ඩලයේ හිටියේ පී.ද ඇස්. කුලරත්න මහත්මයායි. නිට්ටඹුව ගුරු අභ්‍යාස විද්‍යාලයේ විදුහල්පතියි. ඒ අය කීවා මට කවියක් කියන්නය කියලා. අම්මා කියන කවි මතක් වුණත් මා තැනට සුදුසු කවියක් කීවා. හංස සංදේශයේ කවියක්.සයුරට වදින මහ ගං නැවැති තැන් නැතඅඳුරට බියව රිවිසඳ නැවැති තැන් නැතවිදිනට බැරිව විදුරවි පැරැදි තැන් නැතයුදයට පැමිණි මෙ නිරිඳු නැවැති තැන්නැතකුලරත්න මහත්මයා හිනාවෙලා එහෙමනම් තමුන් පරාද නෑ කියලා මාව ගුරු පුහුණු විදුහලට ඇතුළු කළා. ගුරු පුහුණුව සඳහා වියදම් කළේ අම්මා ඉඩම උකස් කළ මුදල්. පළමු පත්වීම බුද්ධඝෝෂ විද්‍යාලයට. පඩිය රුපියල් 65 යි. ඒ ඉන්න ගමන් කොහුවල රාති‍්‍ර ඉංගි‍්‍රසි පන්තියකටත් ගියා.මගේ මුල්ම පඩියෙන් මා අම්මාට ගෙන ගියේ කම්බායක්. ඇය ඉතාම ආසාවෙන් ඒක තුරුල් කරගත්තා. පඩිය ටික ටික එකතු කරලා මං කොහොම හරි රුපියල් දෙසිය එකතු කර ගත්තා. ඉඩම බේරුවා. ඊට පස්සෙ මං ඉංගි‍්‍රසියෙන් එස්.එස්.සී විභාගය ලීවා. මං වීරකැටිය ඉස්කෝලෙ උගන්වනකොට තමයි මට බිරිය පදුමා හමුවුණේ. එයා මගෙ ශිෂ්‍යාවක්. විශ්වවිද්‍යාලයයේ කථිකාචාර්ය තනතුරකට එන්න මා හරිම කැමැත්තෙන් හිටියා. ඒ සඳහා මා බී.ඒ. කරන්න හිතාගෙන උත්සාහ කළා.දවසක් අම්මා කියපු අර ප‍්‍රසිද්ධ මලලසේකර මහත්මයා මට හමුවුණා. එතුමා ඇහුවා. ඇයි ඉංගි‍්‍රසියෙන් ජ්‍යෙෂ්ඨය පාස් කරලා විශ්ව විද්‍යාලයට ඇතුළු වෙන්නට උත්සාහ කරන්නේ කියලා. මා කීවා බී.ඒ. කාරයෙක් වෙන්නයි කියලා. එතුමා හරියට සතුටු වුණා. කොහොම හරි මා උපාධියත් අරන් විශ්ව විද්‍යාලයයේ කථිකාචාර්ය තනතුරකටත් ආවා.ඒ කාලේ විද්‍යෝදයේ උප කුලපති වල්පොල රාහුල හාමුදුරුවෝ. වීර කැටියේ ඉස්කෝලෙන් විශ්ව විද්‍යාල ගුරුකමට ඇවිත් අවුරුද්දෙන් මං පදුමාව කසාද බැන්දා. අම්මට ටිකක් කියන්නෙ නැතිව සිද්ධ වුණු දේ නිසා මට කළකිරීමක් තිබුණා. මං හැදුවා විශ්ව විද්‍යාල කොල්ලො කෙල්ලො එකතු කරගෙන නාට්‍යයක්. ’කැන්දන් ගෙදරට ආ දා” ඒ නාට්‍යයේ තරුණයා නිතරම තම අම්මාව සිහි කරනවා.මං මේ නාට්‍යය පෙන්නුවේ මගේ පදුමා හා මගේ රත්තරං අම්මා එක ළඟ තියලයි. විශ්ව විද්‍යාල රංග ශාලාව තරුණ තරුණියන්ගෙන් පිරිලා තිබුණා. එහි එන මේ කවි පද ඒ ජීවන සිද්ධියට වැදගත්.හුඟ කලෙකින් බැරි වුණා නෙඅම්මට ලියුමක් ලියන්නදුක හිතුණද දන්නෙත් නෑඅමතක කෙරුවයි කියලාගෝටැල්ලේ එකට හැදීකොළඹ රටේ රැකියාවටඇවිදින් දැන් කොතෙක් කල්දඅම්මගෙ රුව ඇහැට නොදැකදවසේ වැඩ ඉවර වෙලාඇඟ පත කැක්කුමත් එක්කහෙම්බිරිසාවක් හැදුණමේ විදියට ලියැවෙන ඒ කවි පන්තිය කසාදයක් සිදුවුණු බව දන්වා දිගුවෙයි. ඊට අනතුරුව තම හිතේ දෙගිඩියාව මෙසේ රචනා කරනවා.  ගෙයින් දොට්ට දමනවාදපවුලෙන් පිට කරනවාදඋඹ මට අම්මේ නොකියන්කියා පොළොවෙ හැපෙනවාදමේ මහා පිරිස මැද්දෙමට සමාව දෙනවා නේද කියා අම්මාගෙන් ඒ තරුණයා මව පාමුල වැඳ වැටී අසයි. නාට්‍යයේ එන අම්මා කාරුණිකව මේ සියල්ල අසා සිටලෙඩා දුකා බඩ පිස්සා දුකින් ඉගෙන ගත්තු එකා බනින්න බෑ හිත රිදේවි කියා සමා දුන්නා මෙදා කීවාය.සභාව නාට්‍යවසානයේ අත්පොළසන් දුන්නා. රෝහණ ධීරයන්ගේ අම්මා ලේලිව වැළැඳගෙන මෙහෙම කීවා. මගෙ පුතා මෙහෙම ලීවට මම නම් ගුරු හාමිනේට මෙහෙම හිතුවෙ නෑ.’ ඇය දයාර්දව කීවේ ඒ ටිකයි.මහාචාර්යවරයා තම මවගේ තතු මට කීවේ අප කම්පනය කරමිනි. බුදු පිළිමය ළඟින්ම තම මවගේ ඡායාරූපය ද තබාගෙන උදේ හවා වන්දනා කරන මේ මහාචාර්යවරයා මිනිස්කමේ ප‍්‍රතිමූර්තියකි.උපාලි සමරසිංහඡායාරූපය -විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2009</year>
      <month>08</month>
      <day>02</day>
    </date>
    <link>http://www.silumina.lk/2009/08/02/_art.asp?fn=ay0908022</link>
    <topic>වතුරෙන් මහ වැඩ කරන ඌවේ උමා</topic>
    <author>නිහාල් පී.අබේසිංහ</author>
    <content>අම්මා මං හින්දා අනුන්ගේ කුඹුරුවලත් වැඩ කළාවතුරෙන් මහ වැඩ කරන ඌවේ උමාඋමා ඔය මහවැලියේ අතු ගංගාවකි. එය පිදුරුතලාගල කන්දේ නැගෙනහිර බෑවුමෙන් හා අනෙක් පසින් හොර්ටන් තැන්නේ තොටුපළ කන්ද ප‍්‍රදේශයෙන් ආරම්භ වෙයි. වැලිමඩ සානුවට පිවිසීමෙන් පසුව සිය ගමන් මග වෙනස් කරන උමා ඔය උතුරු දෙසට යොමුවී රන්ටැඹේ ජලාශය අසලදී මහවැලි ගඟට එක්වෙයිඋමා ඔය ව්‍යාපෘතිය ආරම්භ කිරීමේ අවස්ථාවට වැල්ලවායට පැමිණි අගමැති රත්නසිරි වික‍්‍රමනායක, ඉරානයේ ඇමැතිවරු හා වාරිමාර්ග හා ජල කළමනාකරණ ඇමැති චමල් රාජපක්ෂ හා වාරිමාර්ග ඇමැති ජයතිස්ස රණවීර යන මහත්වරුදිගින් කිලෝමීටර් 75 ක් වන උමා ඔයේ පෝෂණ ප‍්‍රදේශය වර්ග කිලෝ මීටර් 723 ක් වෙයි. උමා ඔය ඔස්සේ වාර්ෂිකව ඝන මීටර් මිලියන 600 ක් මහවැලි ගඟට එක්වෙයි.ඒ එම ජලයෙන් කිසිම විධිමත් ප‍්‍රයෝජනයක් ගෙන නොවේ.නමුත් පිදුරුතලාගල හා තොටුපළ කන්දේ සිට රන්ටැඹේ දක්වා උමා ඔයේ බැස්ම මීටර් 1500 පමණ වෙයි. මේ නිසාම උමා ඔය රන්ටැඹේට එකතු වන්නේ විශාල රොන්මඩ ප‍්‍රමාණයක් ද සමඟය. මේ නිසා දැනට රන්ටැඹේ ජලාශයේ අඩක් පමණ රොන් මඩවලින් ගොඩවී තිබේ. මේ නිසා රන්ටැඹේ විදුලි බලාගාරයේ විදුලි ජනන කටයුතුවලට ද බාධා එල්ල වේ. ඊට අමතරව උමා ඔය ගලා බසින අනෙක් පස ඌව පළාතේ සහ දකුණේ ප‍්‍රදේශ වාර්ෂිකව විශාල ජල හිඟයකට ලක්වෙයි.මේ පිළිබඳව සලකා බැලු වාරි විද්‍යාඥයෝ ඌවේ හා දකුණේ ජනතාවට උමා ඔයේ ජලය ලබාදී ඌවත් දකුණත් සශී‍්‍රක කරවීම පිණිස සුදුසු ව්‍යාපෘති යෝජනාවක් 1989 දී ඉංජිනේරුමය කාර්යයන් පිළිබඳ මධ්‍යම උපදේශක කාර්යාංශය (CECB) මඟින් සකස් කරන ලදි. ව්‍යාපෘති වාර්තාව නිම කර බාර දෙන ලද්දේ 1991 දීය.එසේ වුවත් 2007 මේ ව්‍යාපෘතිය කි‍්‍රයාත්මක කිරීමට රජය තීරණය කරන තෙක් පුරා අවුරුදු 16 ක් උමා ඔය සංවර්ධනය පිළිබඳ මූලික පිඹුරු පත කුණු මුල්ලට දමා තිබිණි.පසුගිය වකවානුවේදී ඌව පළාත රටේ දුප්පත් පළාතක් බවට පත්වී තිබිණි. ඊට ප‍්‍රධාන හේතුව වූයේ වගාවට ජලය නැති කමයි. එමෙන්ම යටිතල පහසුකම් ද අවම විය.ඊට අමතරව හම්බන්තොට දිස්ති‍්‍රක්කයේ වසරේ මාස ගණනාවක් පසුගිය කාලයේදී උග‍්‍ර ජල හිඟයකට ලක්විය. ඌව වෙල්ලස්සේ කුඹුරු අක්කර ලක්ෂයක් තිබුණු බව කීව ද ඒවා යල මහ දෙකන්නයේ වගා කිරීමට තරම් ජලය ඒ පළාතට ලැබුණේ නැත.මේ පිළිබඳව සලකා බැලු මහින්ද රාජපක්ෂ ජනාධිපතිතුමා උමා ඔය ව්‍යාපෘතිය වහාම ආරම්භ කිරීමට 2007 අගදී අදාළ බලධාරීන්ට උපදෙස් දුන්නේය. ඒ අනුව 2008 මැද භාගයේදී ව්‍යාපෘතියේ මූලික වැඩ ඇරැඹිණි.ඌව පළාතේ සහ දකුණු පළාතේ හම්බන්තොට දිස්ති‍්‍රක්කයේ ජල ප‍්‍රශ්නය සම්පූර්ණයෙන් ම විසඳන, මෙගා වොට් 120 ක විදුලි බලයක් නිපදවන ඌවේ විශාලතම බහු කාර්ය යෝජනා ක‍්‍රමය වන උමා ඔය ව්‍යාපෘතිය ඉදිකිරීම දැන් ආරම්භ වී ඇත. ඉරාන ආධාර ඇතිව ඉදිකරන මේ ව්‍යාපෘතිය ඉදිරි වසර හතර ඇතුළත ජනතා අයිතියට පවරනු ලැබේ.ඌවේ හා දකුණේ පවුල් 80000 කට ජලය ලැබෙන අක්කර 30000 ක් යල - මහ අස්වද්දන මේ ව්‍යාපෘතිය මගින් ඌවේ හා දකුණේ වැව් 30 ක් ද පෝෂණය වන බව උමා ඔය ව්‍යාපෘතියේ අධ්‍යක්ෂ ආචාර්ය සුනිල් ද සිල්වා මහතා පවසයි. ඊට අමතරව මින් මෙගා වොට් 120 ක ජල විදුලි බලයක් ද නිපදවනු ලැබේ.මේ අනුව ඌවේ ලොකුම බහුකාර්ය යෝජනා ක‍්‍රමය වන උමා ඔය ව්‍යාපෘතිය දැන් වාරිමාර්ග හා ජල කළමනාකරණ ඇමැති චමල් රාජපක්ෂ මහතාගේ අධික්ෂණයෙන් වාරිමාර්ග අමාත්‍යාංශය හා වාරිමාර්ග දෙපාර්තමේන්තුව විසින් මෙහෙයවනු ලබයි.උමා ඔය ව්‍යාපෘතියට සම්පූර්ණ වියදම රුපියල් කෝටි 2500 කි. මහින්ද රාජපක්ෂ ජනාධිපතිතුමාගේ පෞද්ගලික හිතවත්කම මත මේ ව්‍යාපෘතිය සඳහා රුපියල් කෝටි 4500 දක්වා වුවද ආධාර ලබාදීමට ඉරාන ජනාධිපති මොහමඩ් අහමද් නාජාඩ් මහතා පොරොන්දු විය. ඊට අමතරව තාක්ෂණික උපදෙස් හා ඉංජිනේරු සහාය ද ඉරානයෙන් ලැබේ. ඒ අනුව 2008 මැද බාගයේදී ලංකාවට පැමිණි ඉරාන ජනාධිපතිතුමා හා ඇමැතිවරු උමා ඔය වැඩ කටයුතු ඇරැඹීමේ උත්සවවලට ද සහභාගි වූහ.උමා ඔය ව්‍යාපෘතියේදී මුලින්ම සිදු කරන්නේ රන්ටැඹේට ගලා යන උමා ඔය වැලිමඩ ප‍්‍රදේශයේදී හරස් කර වේලි දෙකක් බැඳ ඒ ජලය ඌවට හැරවීමයි.මේ වේලි දෙකින් ප‍්‍රධාන වේල්ල ඉදිවන්නේ වැලිමඩට කිලෝ මීටර් 5 ක් පමණ දුරින් බදුල්ල පාරේ පිහිටි පුහුල්පොළ ප‍්‍රදේශයේය. ආරුක්කු හැඩයෙන් ඉදිකිරීමට යෝජිත මේ වේල්ලේ දිග මීටර් 390 කි. උස මීටර් 92 කි. පළල මීටර් 6 කට ආසන්නය. මේ වේල්ල මෙරට වේලිවල උස අනුව තුන්වැනි ස්ථානය ගනි. එය තෙවැනි වන්නේ වික්ටෝරියා හා රන්දෙනිගල වේලිවල උසට පමණි.මෙම වේල්ල මඟින් රැස්කරන ජලය එකතු කිරීමට අක්කර 125 වපසරියක් සහිත ජලාශයක් ඉදි කෙරේ. එහි ජලය ඝන මීටර් දස ලක්ෂ 17ක් ගබඩා කළ හැකිය. මෙම ජලාශයේ මුළු පෝෂණ ප‍්‍රදේශය වර්ග කිලෝ මීටර් 204කි. ජලාශයේ පිටවාන ගේට්ටු රහිතව ස්වාභාවිකව ගලායාමට හැකිවන පරිදි සකස් කරනු ලැබේ.දෙවැනි වේල්ල ඉදිකරන්නේ උමාඔයේ අත්තක් වන මහතොටිල්ල ඔය හරහායි. වේල්ලේ දිග මීටර් 100කි. උස මීටර් 20කි. මහතොටිල්ල ඔය ගලායන්නේ වැලිඔය ‘ඩයිරබා’ තේවත්ත හරහාය. ඒ තේවත්තේ බඳින මේ ජලාශය ‘ඩයිරබා’ ජලාශය ලෙස හැඳින්වේ.මේ ඩයිරබා ජලාශයෙන්, ජලය ඝන මීටර් ලක්ෂ 2ක් රඳවාගත හැකියි. උමාඔය ව්‍යාපෘතියේ අධිපති ආචාර්ය සුනිල් සිල්වා මහතා පවසන පරිදි මේ ජලාශයේ වපසරිය අක්කර 6.5කි. ජලාශයේ පෝෂක ප‍්‍රදේශය වර්ග කිලෝමීටර් 157කි.ඉංජිනේරුමය කාර්යයන් පිළිබඳ මධ්‍යම උපදේශන කාර්යාංශය 1991 දී නිකුත් කළ ඉහත අධ්‍යයන වාර්තාව පදනම් කැරගෙන හා ඉරාන රජයේ විද්‍යාඥයන් සකස් කළ වාර්තා අනුව ව්‍යාපෘතිය කි‍්‍රයාවට නැංවෙන බව වාරිමාර්ග අමාත්‍යංශය පවසයි. ඉහත ජලාශ දෙකේ එකතුවන ජලය, කිලෝ මීටර් 19 ක් දිග මීටර් 3.5ක විෂ්කම්භයකින් යුත් උමඟක් ඔස්සේ ඇල්ල වැල්ලවාය පාරේ රාවණා ඇල්ල ආසන්නයේ ඉදිවන භූගත ජල විදුලි බලාගාරය වෙත ගෙන යනු ලැබේ.මෙහිදී ඩයිරබා ජලාශයේ ජලය ද කුඩා උමං මඟකින් ප‍්‍රධාන උමඟට යොමු කෙරේ. ඒ අනුව පුහුල්පොළ ජලාශයේ ජලය සියයට 72කින් ද ඩයිරබා ජලාශයේ ජලය සියයට 28කින් ද, දායක වූ ප‍්‍රධාන ජල ධාරිතාවක් දිනපතා විදුලි බලාගාරයට යැවේ. උමාඔය සඳහා ඉදිවන මේ ජල ප‍්‍රවාහන උමඟ මෙරට ඉදිවන දිගම උමඟ වන අතර නායයෑම් අවම ප‍්‍රදේශ හා කළුගල් ඇති ප‍්‍රදේශ හරහා මෙය ඉදිකිරීමට යෝජිතය.උමාඔයේ ජලය භූගත ජල විදුලි බලාගාරයට ලැබෙන්නේ අඩි 2000ක බැස්මක් සහිතව ය. මෙරට ඉදිවන වැඩිම බැස්මක් සහිත උමඟ ඇති එකම ජල විදුලි බලාගාරය මෙය බවත් ඒ අනුව කාර්යක්ෂම ලෙස ජල විදුලිය නිපදවීමට හැකි බවත් විදුලි බල ඉංජිනේරුවෝ පවසති.මෙම ව්‍යාපෘතිය සඳහා ඉදිවන විදුලි බලාගාරය මෙරට හතරවන භූගත විදුලි බලාගාරය වෙයි.කොත්මලේ, කුකුළේ ගඟ හා ඉහළ කොත්මලේ බලාගාර දැනටමත් භූගත ලෙස ඉදිකර තිබේ.උමා ඔය වේල්ල ඉදිකිරීම කරන ස්ථානයේ පස් පරීක්ෂා කරන දෙස් විදෙස් විද්‍යාඥයෝමේ බලාගාරය ඉදිවන්නේ මහා කළු ගලක් ඇතුළතය. ඒ අනුව දිගින් මීටර් 56ක් පළලින් මීටර් 14ක් හා උසින් මීටර් 35ක් ද වන සේ කළු ගල කැපීමෙන් සකසන කුටියක් ඇතුළත විදුලි බලාගාරය ඉදිකිරීමට යෝජිතය. ජල විදුලි බලාගාරයට පිවිසුම්මඟ ලෙස, දිගින් මීටර් 1690 ක් හා විෂ්කම්භය මීටර් 6ක් වූ තවත් උමඟක් ද ඉදිකෙරේ.විදුලි බලාගාරය මෙගාවොට් 60 බැගින් ජනන ශක්තියෙන් යුත් ටර්බයින දෙකකින් සමන්විතය. එමඟින් මෙගා වොට් 120ක් ජාතික විදුලිබල පද්ධතියට එක් කරනු ලැබේ. මේ බලාගාරයෙන් වසරකට නිපදවන විදුලිබල ප‍්‍රමාණය ගිගා වොට් පැය 360ක් පමණ වේ. විදුලිබල හා බලශක්ති ඇමැති ජෝන් සෙනෙවිරත්න මහතා පවසන පරිදි මේ මඟින් වසරකට නිපදවන විදුලිය ප‍්‍රමාණය රුපියල් කෝටි 600කට වඩා වටිනාකමක් ඇත.ඒ අනුව මේ මුළු ව්‍යාපෘතියේම වියදම වන රුපියල් කෝටි 2500 මුදල විදුලි බලය නිපදවීම මඟින් පමණක් වසර 5කදී පමණ පියවාගත හැකිය. රාවණා ඇල්ල අසල ඉදිකරන මේ බලාගාරයෙන් පිටවන ජලය තවත් මීටර් 4150ක් දිග අශ්ව ලාඩමක හැඩය ගන්නා කොන්කී‍්‍රට් උමඟක් ඔස්සේ ගොස් වැල්ලවායේ දී කිරිඳිඔයේ ශාඛාවක් වන අලිකොටආරට යවනු ලැබේ.මෙහිදී තවත් විශේෂත්වයක් ඇත. වැලිමඩ පුහුල්පොළ සිට මේ අලිකොටආර දක්වා ජලය ගෙන එන උමං දෙකේ මුළු දිග කිලෝමීටර් 23කි. එය මෙරට දිගම ජල උමඟ ලෙස හැඳින්විය හැකිය.මෙලෙස අලිකොටආරට වැලිඔය සිට එවන මුළු ජල ධාරිතාව තත්පරයකට ඝන මීටර් 6.5කි. වාර්ෂිකව එසේ යන ජල ප‍්‍රමාණය ඝන මීටර් මිලියන 140ක් වනු ඇතැයි පැවසේ. කෙසේ වුවත් ජලය තිබේ නම් මීට වඩා ජලය අලිකොටආරට යැවීමට හැකි බව උමාඔය ව්‍යාපෘති අධ්‍යක්ෂ ඉංජිනේරු ආචාර්ය සුනිල් සිල්වා මහතා පවසයි.අලිකොටආර කිරිඳි ඔයට වැටෙන ස්ථානයේදී අලිකොටආර හරහා තවත් වේල්ලක් බැඳ ඝන මීටර් දසලක්ෂ 68ක ධාරිතාවක් ඇති ජලාශයක් ඉදිකරනු ලැබේ. මේ ජලාශයෙන් ක‍්‍රමවත්ව නිකුත් කෙරෙන දියවරින් මුලින්ම වැල්ලවායේ හඳපානාගල මහආර 1, 2, 3 අරළුවැව, මුවන්පැලැස්ස, බලහරුව, මහගල්වැව කුඩා ඔය යන වැව් පෝෂණය වෙයි. මින් කෙත්බිම් අක්කර 10000ක් යල මහ අස්වැද්දීමට ජලය ලැබේ.ඉතිරි ජලය කිරිඳිඔයට ලබාදෙන අතර ඉන් ලුණුගම්වෙහෙර ජලාශය තවත් පෝෂණය කරනු ලැබේ. එමඟින් ලුණුගම්වෙහෙර මඟින් ජලය ලැබෙන කිරිඳිඔය ඒකාබද්ධ ගොවි සංවිධානයේ ගොවි පවුල් 25000 කට සෙත සැලසෙනු ඇත.මීට අමතරව වැල්ලවායේ සිට හම්බන්තොට දක්වා මෙන්ම වැල්ලවායේ කිරිදිඔයේ සිට බුත්තල දක්වා වූත් ගොවි බිම්වලට ද මේ මඟින් ජලය ලැබේ. ඒ සඳහා ඉහත ජල මාර්ග හරහා විවිධ මට්ටමේ අමුණු බැඳ ඌව හා දකුණු පළාත් සරු කිරීමට කටයුතු කරන බව උමාඔය ව්‍යාපෘති අධ්‍යක්ෂවරයා පවසයි.ඒ මඟින් ඌව පළාතේ මොනරාගල සියලු වැව් මෙන්ම හම්බන්තොට සියලු වැව් පෝෂණය වෙයි. තිස්ස වැව, යෝධ කණ්ඩිය වැව, වීරවිල වැව, බඳගිරිය වැව, රිදියගම වැව ද ඒ ආශ‍්‍රිත කුඩා වැව්ද උමා ඔයේ ජලයෙන් පෝෂණය වෙයි.මේ අනුව උමා ඔය ව්‍යාපෘතිය කි‍්‍රයාත්මක කර ඌවට දකුණට ජලය ලබාදීම පිළිබඳව තමා ඇතුළු කිරිඳිඔය ඒකාබද්ධ ගොවි සංවිධානයේ සාමාජික පවුල් 25000ක පමණ ප‍්‍රණාමය ජනාධිපතිතුමාටත් වාරිමාර්ග ඇමැති චමල් රාජපක්ෂ මහතාටත් පිරිනමන බව කිරිඳිඔය ඒකාබද්ධ ගොවි සංවිධානයේ සභාපති සිරිපාල ජයවීර මහතා පවසයි.මේ ව්‍යාපෘතිය නිසා ඌවේ සහ දකුණේ ගොඩ මඩ ඉඩම් අක්කර 30000කට විතර ජලය ලැබෙනවා. ඒවායේ දැන් යලට අස්වද්දන්න අමාරුයි වතුර නැතිව. උමා ඔයේ ජලය ලැබුණාම ඒවා යලටත් අස්වද්දන්න පුළුවන් වේවි යැයි ද ඒ මහතා කීය.උමා ඔයෙන් මෙසේ ලැබෙන ජල ප‍්‍රමාණයෙන් විශාල ජල ප‍්‍රමාණයක් හම්බන්තොට දිස්ති‍්‍රක්කයේ කෙරෙන සියලු නව ව්‍යාපෘති සඳහා ද පානීය ජල ප‍්‍රශ්නය විසඳීම පිණිස ද ලබාදෙනු ලැබේ.හම්බන්තොට වරාය, රුහුණුපුර නව නගර ව්‍යාපෘතිය, කර්මාන්ත පුරය, ගුවන් තොටුපොළ ආදිය සඳහා මේ ජලය සැපයේ. ඒ සමඟම මේ සංවර්ධන යෝජනා ක‍්‍රම නිසා මේ ප‍්‍රදේශයේ අලුතින් පදිංචිවන ජනතාවටත්, සේවකයන්ටත් අවශ්‍ය පානීය ජලය ද මේ උමාඔයේ ජලය පිරිසුදු කර ලබාදීමට සැලසුම් කර ඇත.උමාඔය ව්‍යාපෘතියෙන් බදුල්ල දිස්ති‍්‍රක් ජනතාවට සිදුවන මෙහෙය ද ඉමහත් වේ. මුලින්ම මේ ව්‍යාපෘතියේ ජලාශ ඉදිකිරීම නිසා අවතැන් වන වැලිමඩ පවුල් 50 සඳහා රුපියල් ලක්ෂ ගණනක වියදමින් නව ඉඩම් හා නිවාස ලබාදෙයි. ඊට අමතරව රුපියල් කෝටි 100ක වියදමින් වැලිමඩ පුහුල්පොළ ප‍්‍රදේශයේ නව නගරයක් ඉදිකෙරේ.ඒ සමඟම බදුල්ල දිස්ති‍්‍රක්කයේ ප‍්‍රධාන නව වාරිමාර්ග හා ජල සම්පාදන ව්‍යාපාරයක් වූ බත්මැඩිල්ල හා පුහුල්පොළ අසල පිහිටි හංගිලි ඇළ සහ වාරිමාර්ග ව්‍යාපෘතිවල ජලය සම්පාදනය හා කි‍්‍රයාවලිය උමා ඔය ව්‍යාපෘතිය නිසා ස්ථිරසාර වෙයි.උමාඔය පිටාර ගැලීමෙන් සිදුවන ගංවතුර තර්ජනය ද මේ ව්‍යාපෘතිය නිසා අවමවී යනු ඇත. උමාඔය පහළට මේ නිසා පාලනයක් ඇතිව ජලය ලබාදෙයි. ඒ අනුව පුහුල්පොළ හා ඩයිරබා ජලාශ දෙකෙන් වසරකට ඝන මීටර් මිලියන 19ක් පමණ උමාඔය පහළට නිකුත් කරනු ලැබේ.පහළ ජනතාවට හා පරිසරයට මින් සෙත සැලසේ. ඒ සමඟම මෙම ව්‍යාපෘතියේ වැඩිපුර සේවයට යොදවා ගන්නේ ඌව පළාතේ ජනතාවමය. ඒ අනුව රුපියල් කෝටි 300ක් ඌව පළාතේ අයට වැටුප් හා දීමනා ලෙස ලබාදීමට යෝජිතය.දැනටමත් උමාඔය ව්‍යාපෘතියේ මූලික ඉදිකිරීම් ආරම්භ කර තිබේ. ඒ අනුව පස් පරීක්ෂණ කටයුතු ද සිදුකරමින් පවතී. ව්‍යාපෘති අධ්‍යක්ෂ ආචාර්ය ඉංජිනේරු සුනිල් ද සිල්වා මහතා පවසන පරිදි දැන් ව්‍යාපෘතියේ ප‍්‍රමාණාත්මක සමීක්ෂණය සවිස්තරාත්මක නිර්මාණ අධ්‍යයන කටයුතු ද සිදුකෙරෙමින් පවතී.. “දැන් අපි මිනුම් කරනවා. සමාජ ආර්ථික විශ්ලේෂණය ආරම්භ කර තිබෙනවා. ඉංජිනේරුමය නිර්මාණ කටයුතු සිදුකරමිනුයි තියෙන්නේ. පුහුල්පොළ අයට ඉඩම් දෙනවා. වන්දි දෙනවා. වැලිමඩ නගරය අලුත් කරනවා. ඌවටම සෙතක් සලසනවා.” යැයි ව්‍යාපෘති අධ්‍යක්ෂ සිල්වා මහතා පැවැසීය.රටේ බලශක්ති ප‍්‍රශ්නයට ද පරිසර හිතකාමී ජල විදුලිය මඟින් විසඳුම් දෙන මේ ව්‍යාපෘතිය කෙළින්ම ඌව පළාතේ සහ දකුණු පළාතේ පවුල් 80000කට පමණ සෙත සලසයි. පොදුවේ ගත් කළ රටේම පුද්ගලයන් ලක්ෂ 6කට පමණ මින් සෙත සැලසෙන බව මූලික සමාජ ආර්ථික සමීක්ෂණවලින් හෙළිවී ඇත.නිහාල් පී.අබේසිංහසේයාරූ - ආර්. රාජමන්තී‍්‍රවැලිමඩ සමූහඋමා ඔය ව්‍යාපාරයේ ප‍්‍රධාන ජලාශ වේල්ල හා උමග ඉදිවෙන්නේ වැලිමඩ පුහුල්පොළ, දික්කාපිටිය ප‍්‍රදේශවලයි. මේ ජාතික කටයුත්තට වැලිමඩ පුහුල්පොළ ප‍්‍රදේශවල මහා සංඝරත්නයේ ගොවි නායකයන්ගේ ගොවි ජනතාවගේ පූර්ණ සහාය ලැබෙන බව ඒ ප‍්‍රදේශයේ කළ සංචාරයේදී අපට දැනගන්නට ලැබිණි.වැලිමඩ දික්කාපිටිය විහාරාධිපතිවැපස්සාවල ගුණානන්ද හිමිඅපේ ප‍්‍රදේශයේ දායක දායිකාවන්ගේ ගෙවල් දොරවල් ඉඩකඩම් වේල්ලට හා උමගට අහුවෙනවා.එසේ වුවත් මේ උදාර සංවර්ධන කටයුත්තට අපිට විරුද්ධ වෙන්න බැහැ. මේක රටටම හුඟක් ප‍්‍රතිඵල ලැබෙන වැඩක්.උමගට හා වේල්ලට ඉඩම් ගෙවල් දොරවල් අහුවෙන අයට ඒවාට විකල්ප ඉඩම් ඉක්මනින් ලබා දෙන්න කියලා අපි ඉල්ලා සිටිනවා.  වැලිමඩ ප‍්‍රාදේශීය ලේකම්ඊ.එම්.එස්.බී. ජයසුන්දරමේකෙන් පුහුල්පොළ නගරයත් දියුණු වෙනවා. උමාඔය අප ප‍්‍රදේශයට ඉතා වැදගත් වැඩක්. මේ ව්‍යාපෘතියෙන් ජාතික මට්ටමේ වැඩ කොටසක් සිදුවෙනවා. මේ ප‍්‍රදේශයේ ජලය හම්බන්තොට වරායෙන් පිටරට නැව් වලටත් දෙනවා. විදුලිය නිපදවනවා. ඒ පිළිබඳව අපි සතුටු වෙනවා. ඒත් මේ ව්‍යාපෘතිය ඉදිකිරීමට පෙර, ප‍්‍රදේශයේ යටිතල පහසුකම් සංවර්ධනයටත් මුල් තැනක් දිය යුතුයි.ඒ සමඟම උමා ඔයේ ජලයේ රොන්මඩ වැඩියි. මේ නිසා මේ රොන්මඩ නිසා බඳින ජලාශවලට ප‍්‍රශ්න ඇති වෙන්න පුළුවන්. එබැවින් උමා ඔයට එන ජල මාර්ගවල කුඩා ජලාශ ඇති කරන්න කියලා මා ඉල්ලා සිටිනවා.මුල් ව්‍යාපෘතියේ හැටියට උමා ඔය ව්‍යාපෘතිය මඟින් පුහුල්පොළ නගරය දියුණුවට කෝටි 100 ක් වැය කරන බව පැවසුවා. එය ඉක්මනින් ඉටු වෙනවා නම් හොඳයි.  පුහුල්පොළ ගොවි සංවිධානයේ සභාපති ඩබ්ලිව්.එම්. ජයසේකර (62)අපට අයත් ඉඩකඩම් ගෙවල් දොරවල් උමා ඔය වෙනුවෙන් මෙන්ම ජනාධිපතිතුමා කරන සේවයට ජනාධිපතිතුමාට දෙන තෑග්ගක් ලෙස සලකලා පරිත්‍යාග කරනවා.හම්බන්තොට මොනරාගලට මේ ජලය යනවා. එයින් අපේ ඌව පළාතම සංවර්ධනය වෙනවා.  වැලිමඩ දික්කාපිටිය ලුනුවත්තගොවි සංවිධානයේ එන්.එම්. ඥානපාලඅපේ ඉඩම් ජලාශයට යට වෙනවා. ඒත් ජාතික මට්ටමේ සද්කාර්යයක් ලෙස අපි මේකට විරුද්ධ වෙන්නේ නැහැ. විරුද්ධ නැහැ අපේ පූර්ණ සහාය දෙනවා.පුහුල්පොළ දික්කාපිටිය ගමේ බොහෝ දෙනකුට මේ ව්‍යාපෘතියෙන් ඉඩම් අහිමි වෙනවා. ඒත් ඒ කිසිවකු මේ වැඩේට විරුද්ධ නැහැ.  පුහුල්පොළ ග‍්‍රාම සංවර්ධන සමිතියේ සභාපති ටී.එම්. මුතුබණ්ඩාමේ ව්‍යාපෘතිය පිළිබඳව මේ පැත්තේ තිබෙන බොරු බය නැති කිරීමට කටයුතු කළ යුතුයි. අපිට උපරීම වන්දියක් සහ ඉඩකඩම් ලැබෙනවා නම් අපි වැල්ලවායට වුවත් යන්න කැමැතියි.</content>
  </post><post>
    <category>NEWSPAPER</category>
    <date>
      <year>2009</year>
      <month>08</month>
      <day>02</day>
    </date>
    <link>http://www.silumina.lk/2009/08/02/_art.asp?fn=aj0908021</link>
    <topic>ආයෝජකයාට හිතකර ප‍්‍රතිපත්ති නිසා</topic>
    <author/>
    <content>ආයෝජකයාට හිතකර ප‍්‍රතිපත්ති නිසා ගිය වසරේ වැඩිම ආයෝජන ප‍්‍රමාණයක්PC HOUSE අලෙවියෙන් පසු සේවාව පුළුල් වේතේ පිළිබඳ සමාලෝචන වාර්තාව එළි දකීජය ශී‍්‍ර සුපිරි ත්‍යාගය දිනාෆී‍්‍රනික්ස් ඉන්ඩස්ටී‍්‍රස් ශී‍්‍ර ලංකාවේ ප‍්‍රථම වරට “බ්ලෝ මෝල්ඩඩ්” පුටු නිෂ්පාදනයේශී‍්‍ර ලංකාවේ විශිෂ්ටතම බැංකුවනිවාස ඉදිකරන්නන් සඳහා කොළඹදි සම්මන්ත‍්‍රණයක්නාගරික කෘෂිකර්මය නැංවීමට පියසි වගාව හඳුන්වා දෙයිකොළඹ - සිංගප්පූරුව ගමන් වේලාවේ වෙනසක්ෂෙව්රෝන් සමාගමෙන් පරිසරයට තවත් අත්වැලක්ශී‍්‍ර ලන්කන් ගුවන් ගමන්වල දී සම්මාන දිනු චිත‍්‍රපට නරඹන්නශ‍්‍රී ලංකා ආයෝජන මණ්ඩලයේ නියෝජ්‍ය අධ්‍යක්ෂ ජනරාල් (ආයෝජන ප‍්‍රවර්ධන) චන්ද්‍රසිරි කුලසේකර සභාපති අධ්‍යක්ෂ ජනරාල් ධම්මික පෙරේරා මහත්වරුන් ජිනීවා ආයෝජන සම්මේලනයේ දී.පසුගිය වසර කීපයෙහි නොකඩවා සෘජු විදෙස් ආයෝජන රට තුළට ගලා ඒම සිදුවූයේ ආයෝජකයාට හිතකර ප‍්‍රතිපත්ති මාලාවක් තුළ සරල සුගම කි‍්‍රයා පිළිවෙතක් කි‍්‍රයාත්මක කළ නිසයි. මෙතෙක් අප ලැබූ විශාලතම හා වාර්තා ගත සෘජු විදෙස් ආයෝජන ප‍්‍රමාණය රට තුළට ගලා ආවේ වසර 2008 තුළ දී ය. එය ඩොලර් මිලියන 889 ක් විය. මේසා විශාල ආයෝජන ප‍්‍රමාණයක් අප අත්කර ගන්නා විට ලොව පුරා සෘජු විදෙස් ආයෝජන වර්ධනය 15%කින් පහත බැස තිබුණා.ශ‍්‍රී ලංකා ආයෝජන මණ්ඩලයේ නියෝජ්‍ය අධ්‍යක්ෂ ජනරාල් (ආයෝජන ප‍්‍රවර්ධන) චන්ද්‍රසිරි කුලසේකර මහතා මේ කරුණු අනාවරණය කළේ ස්විට්සර්ලන්තයේ ජිනීවාහි පැවැති අන්ක්ටාඩ් සහ වයිපා ආයෝජන සම්මේලනයේ සමාරම්භක සැසිය අමතමිනි.ශ‍්‍රී ලංකා ආයෝජන මණ්ඩලයේ සභාපති අධ්‍යක්ෂ ජනරාල් ධම්මික පෙරේරා මහතා ද ශ‍්‍රී ලංකාව නියෝජනය කරමින් මෙම සමුළුවට සහභාගි විය. ජිනීවාහි ශ‍්‍රී ලංකා නිත්‍ය නියෝජිත ආචාර්ය දයාන් ජයතිලක ආසියානු කලාපයේ නියෝජිත කණ්ඩායමට නායකත්වය දෙමින් ආරම්භක දේශනය පැවැත්වූ අතර තානාපති සේවයේ රුවන්ති ආරියරත්න මහත්මිය ද එම අවස්ථාවට සහභාගි වූවාය.මෙහිදී කුලසේකර මහතා, ශ‍්‍රී ලංකාවට ගලා එන විදෙස් ආයෝජන බාධාවකින් තොරව කි‍්‍රයාත්මක කිරීම සඳහා නව ආයෝජන වාතාවරණයක් බිහිකිරීමට ශ‍්‍රී ලංකා බලධාරීන්ගේ ප‍්‍රශස්ථ වෑයම සභාව හමුවේ තැබීය.ආයෝජකයන් හට සරල තනි පිටුවක අයදුම්පතක් හඳුන්වා දීම දිනක් ඇතුළත ආයෝජන අනුමැතිය ලබාදීමට පියවර ගැනීම, යනාදී කි‍්‍රයාමාර්ග හඳුන්වාදීම මඟින් අපගේ නව ප‍්‍රවර්ධන වැඩපිළිවෙළ සාක්ෂාත් කරගැනීමට හැකි වූ බව ද කුලසේකර මහතා සභාවට පැහැදිලි කළේය.තම ආයෝජන ව්‍යාපෘතිය සඳහා පිටු ගණනාවක ලේඛන පිරවීමේ පීඩාකාරී සම්ප‍්‍රදායෙන් ආයෝජකයා නිදහස් කර ඇති අතර, නිලධාරිවාදී බලපෑම් අවම කරමින් සිය ආයෝජන ව්‍යාපාරය සමාගමක් ලෙස සකස් කරගෙන ඉතා පහසුවෙන් ලියාපදිංචි කරගැනීමට දිරිගන්වන පරිසරයක් නිර්මාණය කර තිබෙනවා.ශ‍්‍රී ලංකාවේ ව්‍යාපාර සඳහා දිගුකාලීනව ලැයිස්තුගතව සිටීමේ සම්ප‍්‍රදාය ඉවත්කර ඇති අතර කඩිනමින් කි‍්‍රයාත්මක කිරීමට අවශ්‍ය නව වාතාවරණයක් බිහිකර තිබෙන බව ඒ මහතා එහිදී පැවැසීය.</content>
  </post><post>
    <category>NEWSPAPER</category>
    <date>
      <year>2009</year>
      <month>08</month>
      <day>02</day>
    </date>
    <link>http://www.silumina.lk/2009/08/02/_art.asp?fn=aj0908022</link>
    <topic>PC HOUSE  අලෙවියෙන් පසු සේවාව පුළුල් වේ</topic>
    <author/>
    <content>ආයෝජකයාට හිතකර ප‍්‍රතිපත්ති නිසා ගිය වසරේ වැඩිම ආයෝජන ප‍්‍රමාණයක්PC HOUSE අලෙවියෙන් පසු සේවාව පුළුල් වේතේ පිළිබඳ සමාලෝචන වාර්තාව එළි දකීජය ශී‍්‍ර සුපිරි ත්‍යාගය දිනාෆී‍්‍රනික්ස් ඉන්ඩස්ටී‍්‍රස් ශී‍්‍ර ලංකාවේ ප‍්‍රථම වරට “බ්ලෝ මෝල්ඩඩ්” පුටු නිෂ්පාදනයේශී‍්‍ර ලංකාවේ විශිෂ්ටතම බැංකුවනිවාස ඉදිකරන්නන් සඳහා කොළඹදි සම්මන්ත‍්‍රණයක්නාගරික කෘෂිකර්මය නැංවීමට පියසි වගාව හඳුන්වා දෙයිකොළඹ - සිංගප්පූරුව ගමන් වේලාවේ වෙනසක්ෂෙව්රෝන් සමාගමෙන් පරිසරයට තවත් අත්වැලක්ශී‍්‍ර ලන්කන් ගුවන් ගමන්වල දී සම්මාන දිනු චිත‍්‍රපට නරඹන්නජාත්‍යන්තර තොරතුරු තාක්ෂණ වෙළෙඳ නාම 40 කට අධික සංඛ්‍යාවක අලෙවි නියෝජිත වශයෙන් කටයුතු කරන PC HOUSE මගින්, රාජ්‍ය හා ආයතනික පරිගණක පාරිභෝගිකයන් වෙත විශිෂ්ට අලුත්වැඩියා සහ නඩත්තු සේවාවක් හඳුන්වා දෙයි.වගකීමේ සහතිකයෙහි කල් ඉකුත් වීම් නොසලකා හරිමින්, පාරිභෝගිකයන්ට ලොව කොතැනක සිටියත් සිය පරිගණක යන්ත‍්‍ර අවම වියදමකින් හා මනා කි‍්‍රයාකාරිත්වයකින් යුතුව තබා ගත හැකි වන පරිදි අසමසම අලෙවියෙන් පසු සේවාවක් සැපයීමට ද කටයුතු යොදා ඇත.නව සේවාව හඳුන්වා දීම සඳහා වූ කරුණු පහදා දෙමින් PC HOUSE හා PCH Holdings සමූහයේ සභාපති එස්.එච්.එම්. රිෂාන් මහතා කියා සිටියේ, සිය වර්ධනය වෙමින් පවතින පාරිභෝගික පිරිස සෑහීමකට පත් වන පරිදි කටයුතු කිරීම සිය අභිප‍්‍රාය බවයි.“මෙවැනි සේවාවක් ලබාදීමට අප තීරණය කළේ තොරතුරු තාක්ෂණ ක්ෂේත‍්‍රයෙහි සමාගම් විසින් පාරිභෝගිකයන් වෙත උපරීම මූල්‍යමය සහන ලබාදිය යුතු කාලය මෙය බව අපට අවබෝධ වූ නිසයි. ආයතනික වශයෙන් වුවද, අන් අයුරකින් වුවද මේ වන විට තොරතුරු තාක්ෂණය හා පරිගණකය පුද්ගලයෙකුගේ ජීවිතය හා දැඩිව බැඳුණු අංගයක් බවට පත්ව තිබෙනවා.නමුත් වියදම් කපා හැරීමේ අවශ්‍යතාවක් මතුව ඇති වර්තමාන තත්ත්වය තුළ දිවයිනේ විශාලතම තොරතුරු තාක්ෂණ සේවා සම්පාදකයා වශයෙන්, වගකීම් සහතිකයකින් ඔබ්බට ගිය විශේෂිත අලෙවියෙන් පසු සේවාවක් ලබාදීම අපගේ වගකීම වන බව අප විසින් අවබෝධ කරගනු ලැබුවා.” යැයි ද රිෂාන් මහතා කීය.</content>
  </post><post>
    <category>NEWSPAPER</category>
    <date>
      <year>2009</year>
      <month>08</month>
      <day>02</day>
    </date>
    <link>http://www.silumina.lk/2009/08/02/_art.asp?fn=aj0908023</link>
    <topic>තේ පිළිබඳ සමාලෝචන වාර්තාව එළි දකී</topic>
    <author/>
    <content>ආයෝජකයාට හිතකර ප‍්‍රතිපත්ති නිසා ගිය වසරේ වැඩිම ආයෝජන ප‍්‍රමාණයක්PC HOUSE අලෙවියෙන් පසු සේවාව පුළුල් වේතේ පිළිබඳ සමාලෝචන වාර්තාව එළි දකීජය ශී‍්‍ර සුපිරි ත්‍යාගය දිනාෆී‍්‍රනික්ස් ඉන්ඩස්ටී‍්‍රස් ශී‍්‍ර ලංකාවේ ප‍්‍රථම වරට “බ්ලෝ මෝල්ඩඩ්” පුටු නිෂ්පාදනයේශී‍්‍ර ලංකාවේ විශිෂ්ටතම බැංකුවනිවාස ඉදිකරන්නන් සඳහා කොළඹදි සම්මන්ත‍්‍රණයක්නාගරික කෘෂිකර්මය නැංවීමට පියසි වගාව හඳුන්වා දෙයිකොළඹ - සිංගප්පූරුව ගමන් වේලාවේ වෙනසක්ෂෙව්රෝන් සමාගමෙන් පරිසරයට තවත් අත්වැලක්ශී‍්‍ර ලන්කන් ගුවන් ගමන්වල දී සම්මාන දිනු චිත‍්‍රපට නරඹන්නජෝන් කීල්ස් සමාගමේ ප‍්‍රධාන විධායක නිලධාරී සුදත් මුණසිංහ මහතා තේ පිළිබඳ 2008 වාර්ෂික සමාලෝචන වාර්තාවේ ප‍්‍රථම පිටපත ශී‍්‍ර ලංකා තේ මණ්ඩලයේ සභාපති ලලිත් හෙට්ටිආරච්චි මහතා වෙත බාර දුන් අවස්ථාව. රොමේෂ් වල්පොළ (මෙහෙයුම් ප‍්‍රධානි) සහ හිෂාන්ත ද මෙල් (කළමනාකරු / තේ) මහත්වරු ද මෙහි වෙති.ජෝන් කීල්ස් සමාගම තේ පිළිබඳ 2008 වාර්ෂික සමාලෝචන වාර්තාව නොබෝදා නිකුත් කළේය. මේ සමාලෝචනයේ ප‍්‍රථම පිටපත ශී‍්‍ර ලංකා තේ මණ්ඩලයේ සභාපති ලලිත් හෙට්ටිආරච්චි මහතා වෙත බාර දෙන ලදී. ලෝක ආර්ථිකයෙන් තේ කර්මාන්තයට ඇති වී තිබෙන බලපෑම සාකච්ඡාවට භාජනය කොට ඇති මෙම වාර්තාවේ ජගත් සහ දේශීය තේ නිෂ්පාදනය පිළිබඳත් වෙස්ටර්න්ස්, නුවරඑළිය, ඌව, සීටීසි, ලෝග්‍රෝන්ස්, ඩස්ට් සහ ඔෆ් ග්‍රේඩ් වෙළෙඳපළවල් ගැන විස්තීර්ණ විස්තරයක් අඩංගු වෙයි.2008 වසර තුළ ලොව පුරා තේ මිල ගණන්වල පෙර නොවූ විරූ වෙනස්කම් දක්නට ඇතැයි වාර්තාවේ සඳහන් වෙයි. තුන් වැනි කාර්තුව තෙක් ශී‍්‍ර ලංකාවේ තේ සඳහා ඉතිහාසයේ ඉහළම මිල මට්ටම ලැබිණි. මෙයට හේතු වූයේ ප‍්‍රධාන වශයෙන් කෙන්යාව සහ වෙනත් තේ නිපදවන ප‍්‍රධාන රටවල් තේ සැපයුම කෙරෙහි පනවා තිබු සීමාය.ලෝක මුදල් අර්බුදය සමඟ තේ කර්මාන්තයේ අවිනිශ්චිත භාවයක් ඇතිවූ අතර ප‍්‍රමාණවත් ලෙස ලංසු ඉදිරිපත් නොවීම නිසා කොළඹ වෙන්දේසියට ඉදිරිපත් කළ තේ වලින් විශාල ප‍්‍රතිශතයක් අලෙවි නොවීය. මෙමගින් සැපයුම් දාමය පුරා මුදල් ගලා යාමේ අර්බුදයක් නිර්මාණය කෙරිණි. ග‍්‍රාමීය සුළු තේ වතු හිමියන් විශාල සංඛ්‍යාවකින් සමන්විත මෙරට තේ කර්මාන්තයට, නිසි අවස්ථාවේ රාජ්‍ය මැදිහත්වීම ලැබීමෙන් ප‍්‍රතිලාභ අත්වීය. තේ මණ්ඩලය ගත් කි‍්‍රයා මාර්ග හේතුවෙන් අලෙවි නොවුනු තේ ප‍්‍රමාණය අඩුකර ගැනීමට පහසුකම් සැලැසුණ අතර නිෂ්පාදකයාට අත්‍යවශ්‍යව තිබු මුදල් ගලා ඒමක් මෙම කි‍්‍රයාවලිය මගින් සිදු වූ බව ද එම වාර්තාවේ සඳහන් වේ.</content>
  </post><post>
    <category>NEWSPAPER</category>
    <date>
      <year>2009</year>
      <month>08</month>
      <day>02</day>
    </date>
    <link>http://www.silumina.lk/2009/08/02/_art.asp?fn=aj0908024</link>
    <topic>ජය ශී‍්‍ර සුපිරි ත්‍යාගය දිනා</topic>
    <author/>
    <content>ආයෝජකයාට හිතකර ප‍්‍රතිපත්ති නිසා ගිය වසරේ වැඩිම ආයෝජන ප‍්‍රමාණයක්PC HOUSE අලෙවියෙන් පසු සේවාව පුළුල් වේතේ පිළිබඳ සමාලෝචන වාර්තාව එළි දකීජය ශී‍්‍ර සුපිරි ත්‍යාගය දිනාෆී‍්‍රනික්ස් ඉන්ඩස්ටී‍්‍රස් ශී‍්‍ර ලංකාවේ ප‍්‍රථම වරට “බ්ලෝ මෝල්ඩඩ්” පුටු නිෂ්පාදනයේශී‍්‍ර ලංකාවේ විශිෂ්ටතම බැංකුවනිවාස ඉදිකරන්නන් සඳහා කොළඹදි සම්මන්ත‍්‍රණයක්නාගරික කෘෂිකර්මය නැංවීමට පියසි වගාව හඳුන්වා දෙයිකොළඹ - සිංගප්පූරුව ගමන් වේලාවේ වෙනසක්ෂෙව්රෝන් සමාගමෙන් පරිසරයට තවත් අත්වැලක්ශී‍්‍ර ලන්කන් ගුවන් ගමන්වල දී සම්මාන දිනු චිත‍්‍රපට නරඹන්නජය ශී‍්‍ර දිනුම් ඇදීමේ තරගයේ සුපිරි ත්‍යාගය වූ මිලියන දහසක මුදල කොළොන්නාව මහජන බැංකු ශාඛාවේ ගිණුම් හිමියෙකු වන යූ.ඩී.එස්. සරක්කොඩි මහතා දිනා ගත්තේය.කොළොන්නාව මහජන බැංකු ශාඛා කාර්යාලයේ පැවැති උත්සවයකදී මහජන බැංකු සභාපති යූ. කරුණාජීව මහතා එම ත්‍යාගය නිල වශයෙන් වීරක්කොඩි මහතා වෙත ප‍්‍රදානය කළ අයුරුයි.වීරක්කොඩි මහත්මිය ඒ මහතාගේ දියණිය හා කොළොන්නාව මහජන බැංකු ශාඛාවේ කළමනාකරු යූ. සරණසිරි මහතා ද මෙහි සිටිති. ඡායාරූපය - කොළොන්නාව සමූහ වාර්තාකරු.</content>
  </post><post>
    <category>NEWSPAPER</category>
    <date>
      <year>2009</year>
      <month>08</month>
      <day>02</day>
    </date>
    <link>http://www.silumina.lk/2009/08/02/_art.asp?fn=aj0908025</link>
    <topic>ෆී‍්‍රනික්ස් ඉන්ඩස්ටී‍්‍රස් ශී‍්‍ර ලංකාවේ ප‍්‍රථම වරට</topic>
    <author/>
    <content>ආයෝජකයාට හිතකර ප‍්‍රතිපත්ති නිසා ගිය වසරේ වැඩිම ආයෝජන ප‍්‍රමාණයක්PC HOUSE අලෙවියෙන් පසු සේවාව පුළුල් වේතේ පිළිබඳ සමාලෝචන වාර්තාව එළි දකීජය ශී‍්‍ර සුපිරි ත්‍යාගය දිනාෆී‍්‍රනික්ස් ඉන්ඩස්ටී‍්‍රස් ශී‍්‍ර ලංකාවේ ප‍්‍රථම වරට “බ්ලෝ මෝල්ඩඩ්” පුටු නිෂ්පාදනයේශී‍්‍ර ලංකාවේ විශිෂ්ටතම බැංකුවනිවාස ඉදිකරන්නන් සඳහා කොළඹදි සම්මන්ත‍්‍රණයක්නාගරික කෘෂිකර්මය නැංවීමට පියසි වගාව හඳුන්වා දෙයිකොළඹ - සිංගප්පූරුව ගමන් වේලාවේ වෙනසක්ෂෙව්රෝන් සමාගමෙන් පරිසරයට තවත් අත්වැලක්ශී‍්‍ර ලන්කන් ගුවන් ගමන්වල දී සම්මාන දිනු චිත‍්‍රපට නරඹන්නනිෂ්පාදන කි‍්‍රයාවලිය අධීක්ෂණය කරන සේවකයෙක්ෆීනික්ස් ඉන්ඩස්ටී‍්‍රස් ආයතනය “බ්ලෝ මොල්ඩඩ්” ප්ලාස්ටික් පුටු ශී‍්‍ර ලංකාවේ ප‍්‍රථම වරට නිෂ්පාදනය කරයි.ශී‍්‍ර ලංකාවේ ප්ලාස්ටික් නිෂ්පාදනය කිරීමේ පුරෝගාමියකු වන ෆීනික්ස් ඉන්ඩස්ටී‍්‍රස් 30 වසරක සේවා කාලය මේ වසරේ සැමරුවේ ය.ශී‍්‍ර ලංකාවේ ඇසුරුම් සංවර්ධන මධ්‍යස්ථානය සහ ශී‍්‍ර ලංකාවේ ඇසුරුම් ආයතනය විසින් සංවිධානය කරන ලද “ලංකා ස්ටාර්” ඇසුරුම් සම්මාන උළෙලේ දී ස්වර්ණ සම්මාන තුනක් හිමිකර ගැනීමට ෆීනික්ස් ඉන්ඩස්ටී‍්‍රස් ආයතනය සමත් විය.ඔවුන්ගේ නවතම හඳුන්වාදීම වන්නේ “බ්ලෝ මොල්ඩඩ්” ක‍්‍රමයට නිෂ්පාදනය කරන පුටු ය. “මෙවැනි පුටු 5000 ක් ආර්. පෙ‍්‍ර්මදාස කී‍්‍රඩාංගනයේ, සිංහල කී‍්‍රඩා සමාජයේ සහ සී.ආර්. ඇන්ඩ් එන්.සී හි දැනටමත් සවිකර තියෙනවා.” යැයි ෆීනික්ස් ඉන්ඩස්ටී‍්‍රස් ආයතනයේ ප‍්‍රධාන විධායක නිලධාරි හසික් පෙ‍්‍ර්මතිලක මහතා පැවසීය.මෙම පුටුවල විශේෂතා කීපයක්ම ඇති බව පෙ‍්‍ර්මතිලක මහතා තවදුරටත් කීය. “අංක යෙදීමට ස්ථානයක් ද ජලය එකතුවීම වැළැක්වීම සඳහා සිදුරු ද තිබෙනවා. එමෙන්ම මාකඳුරේ පිහිටි සමාගමේ කර්මාන්තශාලාවේ මෙම පුටු නිෂ්පාදනය කරන නිසා ඉතාම ඉක්මනින් මේ පුටු අවශ්‍ය ස්ථානයට ලබාදිය හැකිය. මේ පුටු අවශ්‍ය වර්ණයකින් නිෂ්පාදනය කළ හැකිය. එමෙන්ම මෝස්තර ගණනාවකින් ද සෑදිය හැකියි.ෆීනික්ස් ආයතනයේ නිෂ්පාදන අතර පෙට්ටි, ඇසුරුම් සඳහා අවශ්‍ය භාණ්ඩ, ගෘහ භාණ්ඩ, නිවෙස්වලට අවශ්‍ය ප්ලාස්ටික් බඳුන් මෙන්ම දත් බුරුසු ද වේ.ෆීනික්ස් පෙට්ටි විවිධ කර්මාන්ත සඳහා ප‍්‍රයෝජනයට ගනු ලැබේ. බෝතල්, තේ, මාළු, ඇඟළුම්, කෘෂිකාර්මික හා බේකරි නිෂ්පාදන ඒ අතර වේ. මීට අමතරව මුද්‍රණ කටයුතු, ලේබල් කිරීම් හා එකලස් කිරීම් ද කරනු ලැබේ.ශී‍්‍ර ලංකාවේ බහු ජාතික සමාගම් ගණනාවකට අපි දත් බුරුසු නිෂ්පාදනය කරනවා” ප්‍රේමතිලක මහතා පැවසීය.</content>
  </post></root>