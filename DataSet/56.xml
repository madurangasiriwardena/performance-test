<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2011</year>
      <month>10</month>
      <day>29</day>
    </date>
    <link>http://www.dinamina.lk/2011/10/29/_art.asp?fn=r1110292</link>
    <topic>බාබුල් ළඟ තබා ගත්දෙදෙනකුට දඩ</topic>
    <author>පාණදුර සමූහ – කපිල සෝමරත්න</author>
    <content>බාබුල් නැමැති මත්ද්‍රව්‍ය ග්‍රෑම් හත බැගින් ළඟ තබාගෙන සිටි තරුණයින් දෙදෙනෙකුට රුපියල් තුන්දාහ බැගින් දඩ පාණදුර අතිරේක දිසා විනිසුරු සහ මහේස්ත්‍රාත් ආර්. එස්. ඒ. දිසානායක මහතා විසින් නියම කරන ලදී.පී. ජගත්කුමාර පෙරේරා සහ පී. දිනේෂ් රංජිත් දෙදෙනා චෝදනාවලට වරද පිළිගත් හෙයින් මෙම දඩ නියම කෙරුණි.පාණදුර පොලිස් සැරයන් වියන්ගොඩ මහතා විත්තිකරුවන් අධිකරණයට ඉදිරිපත් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>29</day>
    </date>
    <link>http://www.dinamina.lk/2011/10/29/_art.asp?fn=r1110293</link>
    <topic>කඩ කාමරයකට පැන දේපළ සොරා ගත්තැයිසැකකරු අත්අඩංගුවට</topic>
    <author>සීදූව සමූහ – නිශ්ශංක පියරත්න</author>
    <content>ආඩිඅම්බලම ප්‍රදේශයේ කඩ කාමරයක වහලයේ තහඩුවක් ඉවත්කර ඇතුළට බැස එහි තිබූ උපකරණ රාශියක් සොරාගෙන ගොස් ඇති බව එහි හිමිකරු කටුනායක පොලිසියට පැමිණිල්ලක් කර තිබිණි.රුපියල් විසිහතර දහසක් පමණ වටිනා මේ උපකරණ පිළිබඳව පැමිණිලි කිරීමෙන් පසු ක්‍රියාත්මකවූ අපරාධ විමර්ශන අංශයේ ස්ථානාධිපති පොලිස් පරීක්‍ෂක සමන් පි‍්‍රයන්ත මහතා හා කාන්තා පොලිස් කොස්තාපල් නදීකා (8829) මෙනවියද විශේෂ පරීක්ෂණයක් කර එක් අයකු සැකපිට පොලිස් බාරයට ගෙන ප්‍රශ්න කිරීමේදී සියලු තොරතුරු අනාවරණය කර තිබේ.සැකකරු මිනුවන්ගොඩ මහේස්ත්‍රාත් අධිකරණයට ඉදිරිපත් කිරීමෙන් පසු මේ මස 28 වැනි දින දක්වා සැකකරු රක්ෂිත බන්ධනාගාර ගත කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>29</day>
    </date>
    <link>http://www.dinamina.lk/2011/10/29/_art.asp?fn=r1110294</link>
    <topic>දුවයි පුතයි විදෙස්ගත වෙලා :මහලු මව වැඩිහිටි නිවාසයට</topic>
    <author>කුරුණෑගල මධ්‍යම විශේෂ - ආරියපාල වංශතිලක</author>
    <content>දියණිය නීතිඥ මහතකු සමග විවාහ වී ඕස්ට්‍රේලියාව බලා පිටත් විය. මහලු මව වැඩිහිටි නිවාසයකට බාරදීමට ඇය අමතක නොකළාය.මහලු මවට හා පියාට සිටියේ දුවත් පුතාත් පමණයි. ගමේ සැලකිය යුතු තත්ත්වයකින් ජීවත්වූ ඔවුන්ට වතු පිටි ඉඩ කඩම් ආදියෙන් අග හිඟයක් නොවීය.පියා නමින් ජේමිස්ය. නමුත් ගමේ උදවිය කීවේ ‘මුදලාලි’ කියලයි. මුදලාලිගේ දුවයි පුතයි ඉගෙන ගත්තේ අගනුවර සුපිරි පාසල් දෙකක.කාලය සෙමින් ගෙවී යද්දී ජේමිස් ද වියපත්ව ලෙඩෙක් බවට පත් විය. ලෙඩ දුකට වියදම් කිරීමට හා දරු දෙදෙනාගේ අධ්‍යාපන කටයුතුවලට වැය කිරීමට මුදල් හදල් අවශ්‍ය වූයෙන් ඉඩම් ටිකද එකින් එක විකුණා දමන්නට සිදු විය.කොළඹ ජීවිතය හුරු පුරුදු වූ දරු දෙදෙනාට ද තමන් උපන් ගම ගේ දොර එපා විය. මේ අතරවාරයේ ජේමිස් හොඳටම ඔත්පල වී ඇදට වැටුණි.තම දේපොළ පරිහරණය කිරීමටත් තමන්ට රිසි අන්දමට කටයුතු කර ගැනීමටත් දරු දෙදෙනාට ඉඩ කඩ ලැබිණි.ඔවුන් පදිංචිව සිටි නිවෙස හා ඉතිරිවී තිබු ඉඩම් ද අහල පහළ අයට විකුණා අගනුවරින් කාමරයක් ගෙන මවත් සමග ජීවත්වෙමින් හිතුමතේට කටයුතු කරන්න විය.කාලයාගේ ඇවෑමෙන් පුතා වැඩිදුර අධ්‍යාපනය සඳහා චීනය බලා පිටත්වූ අතර දියණිය ද නීතිඥ මහතකු සමග විවාහ වී ඕස්ට්‍රේලියාව බලා පිටත් විය.දහසක් බලාපොරොත්තු තබා දරු දෙදෙනාගේ අධ්‍යාපනය වෙනුවෙන් සිහින ලොවේ ජීවත්වූ ජේමිස් අකාලයේ මිය ගිය පසු මවට වැඩිහිටි නිවාසයේ පිහිට පතන්නට සිදු විය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>29</day>
    </date>
    <link>http://www.dinamina.lk/2011/10/29/_art.asp?fn=r1110295</link>
    <topic>සුනඛයකු සපා කෑ 7කටරෝහල් ගතවෙන්න වෙලා</topic>
    <author>කටාන සමූහ – රන්ජිත් ලොකුපෝතාගම</author>
    <content>ජල භීතිකා රෝගය වැළඳුණු සුනඛයකු විසින් සපා කෑම නිසා, රද්දොලුගම හා ඒ අවට ගම්මානවල පුද්ගලයන් 7 දෙනෙකුට රෝහල් ගත වී ප්‍රතිකාර ලැබීමට සිදුවිය.තුවාලකරුවන් අතර කුඩා දරුවකු ද සිටී.මින් එක් පුද්ගලයකු කොළඹ මහ රෝහලට යවා ප්‍රතිකාර ලබා දී ඇත. එම සුනඛයා පසුව ප්‍රදේශවාසීන් එක්ව මරා දමන ලද අතර, උගේ හිස කපා පරීක්‍ෂණය පිණිස යවා ඇත.රද්දොලුව නිවාස සංකීර්ණය තුළ මෙලෙස දඩාවතේ යන සුනඛයන් විශාල සංඛ්‍යාවක් දක්නට ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>29</day>
    </date>
    <link>http://www.dinamina.lk/2011/10/29/_art.asp?fn=r1110296</link>
    <topic>එකම කතකගේ රන්බඩු දෙවරක් සොරකම් කළ සැකකරු අල්ලයි</topic>
    <author>කටුපොත විශේෂ බී. ඒ. එන්. එස්. කුමාර</author>
    <content>කාන්තාවක සතු මුදලින් රුපියල් 1,72,000කච වටිනා කමකින් යුත් වටිනා රත්තරන් බඩු තොගයක් අල්මාරියක තිබියදී දෙවරක් සොරාගෙන ඇත. මෙසේ රත්තරන් බඩු වෙළෙඳසැල්වලට උකස් කළ පුද්ගලයකු දෙවැනිවරටත් වාරියපොළ පොලිසිය විසින් අත්අඩංගුවට ගෙන තිබේ.මෙසේ අත්අඩංගුවට පත්ව ඇත්තේ වාරියපොළ පොලිස් වසමට අයත් තෙන්නකෝන්ගම ප්‍රදේශයේ පදිංචි හමුදා සේවයෙන් පැනගිය පුද්ගලයකි. රත්තරන් බඩු සම්බන්ධව පැමිණිල්ල ඉදිරිපත් කළ කාන්තාව සහ එම පුද්ගලයා තෙන්නකෝන්ගම ප්‍රදේශයේ පදිංචි අයෙකි.ඇය එම පුද්ගලයාගේ ඥාතියෙකු බව වාරියපොළ පොලිසිය පවසයි.රත්තරන් බඩු සොරා ගැනීමක් සම්බන්ධයෙන් කාන්තාවක් විසින් වාරියපොළ පොලිසියට පැමිණිලි කිරීමෙන් පසු සැකකරුවකු අත්අඩංගුවට ගෙන පරීක්ෂණ පැවැත්වීමේ දී ඔහු විසින් සොරා ගත් බව පැවසීමෙන් පසු රත්තරන් බඩු වාරියපොළ සහ කුරුණෑගල ප්‍රදේශයේ රත්තරන් බඩු වෙළඳසැල්වලට උකස් කර තිබියදී සොයාගෙන තිබේ.වාරියපොළ පොලිසිය මඟින් සැකකර අධිකරණයට ඉදිරිපත් කිරීමෙන් පසු සැකකරු වරදකරු බවට පිළිගැනීමෙන් පසු දඬුවම් නියම කරන දිනයක් ප්‍රකාශ කර අධිකරණයට ඉදිරිපත් වෙන ලෙස මහේස්ත්‍රාත් වරයා නියම කර තිබේ.ඒ අවස්ථාවේදී අධිකරණය මඟින් රත්තරන් බඩු පැමිණිලිකාරියට භාර දී ඇති අතර එම අවස්ථාවේදී පොලිසියේ නිලධාරීන් විසින් එම රත්තරන් බඩු වෙනත් ස්ථානයක තබා ආරක්ෂා කර දෙන ලෙස උපදෙස් දී ඇත.එම උපදෙස් පිළිනොගෙන නැවතවරක් එම රත්තරන් බඩු අල්මාරියේ තිබූ අයුරින්ම තැන්පත් කර තිබේ.වරදකරු වී සිටි පුද්ගලයා නියමිත දින අධිකරණයට පෙනී නොසිටි බැවින් ඔහුට වරෙන්තු නිකුත් කර ඔහු 25.10.2011 වෙනි දින අධිකරණයට ඉදිරිපත් කරන ලෙස මහේස්ත්‍රාත්වරයා පොලිසියට නියෝග කර ඇත.එම පැමිණිලිකාරිය වාරියපොළ පොලිසියට පැමිණිල්ලක් ඉදිරිපත් කරමින් කියා සිටියේ තමාගේ නිවසේ තිබූ රුපියල් 1,72000ක් වටිනා රත්තරන් බඩු නැවත නැතිවී තිබෙන බවයි.නැවත වරක් මෙයට ප්‍රථම අත්අඩංගුවට ගත් පුද්ගලයා අත්අඩංගුවට ;ගන පරීක්ෂණ පැවැත්වීමේදී ඔහු විසින් නැවත වරක් එම රත්තරන් බඩු සොරාගෙන ගොස් නිකවැරටිය, නාරම්මල සහ වාරියපොළ ප්‍රදේශයේ රත්තරන් බඩු උගස් ගන්නා ස්ථානවලට උගස්කර තිබී සොයා ගත් බව වාරියපොළ පොලිසිය පවසයි. මොහු විසින් වාර දෙකේදීම උකස් කර ගන්නා මුදල් වලින් වැඩි හරියක් මත්ද්‍රව්‍ය සඳහාත් හෝටල්වල කාන්තාවන් සමඟ ගතකිරීම වෙනුවෙන් වැය කර ඇති බව පවසන බව වාරියපොළ පොලිසිය කියයි.වාරියපොළ පොලිස් ස්ථානාධිපති ප්‍රධාන පොලිස් පරීක්ෂක පි‍්‍රයන්ත හේරත් මහතාගේ උපදෙස් පරිදි අපරාධ විමර්ශන අංශයේ පොලිස් ස්ථානාධිපති පොලිස් පරීක්ෂක ලේනවල පොලිස් සැරයන් 31780 කුමාර සිංහ පො. සැ. 18670 වර්ණ සූරිය පො.කො. 5910 හේරත් යන මහත්වරුන් මෙම සිද්ධිය සම්බන්ධව පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>29</day>
    </date>
    <link>http://www.dinamina.lk/2011/10/29/_art.asp?fn=r1110297</link>
    <topic>රතඹලාහේන බෝක්කුව අලුත්වැඩියා කළත්මාර්ග බාධක මෙතෙක් ඉවත් කර නෑ</topic>
    <author>හෝමාගම විශේෂ ජිනදාස ගමගේ</author>
    <content>ගොඩගම පාදුක්ක පාරේ රතඹලාහේන බෝක්කුව අලුත්වැඩියා කර වසරකටත් අධික කාලයක් ගෙවුණ නමුත් එහි මාර්ග බාධක හා තාර බැරල් මේ වන තුරුත් ඉවත් නොකර සිටීමෙන් විශාල වාහන තදබදයක් පවතී.අංක 125 කොළඹ පාදුක්ක කොළඹ ඉංගිරිය බස් රථ සිය ගණනක් ගමන්ගන්නා මේ මාර්ගයේ රතඹලාහේන බෝක්කුව අලුත්වැඩියා කිරීමට හේතුව වූයේ බස් රථයක් පෙරළීමෙන් එක් මරණයක් හා 20 දෙනෙකුට තුවාල සිදුවීමෙන් අනªතරුවය.මෙම බෝක්කුව අලුත්වැඩියා කර වසරටත් වැඩි කාලයක් ගතවී ඇතත් එහි මාර්ග අලුත්වැඩියාව සඳහා යොදාගත් තාරකඳු දෙකක් හිස් තාර බැරල් කීපයක් මේ වන තුරු ඉවත් කර නොමැත. මේවා ඉවත් නොකර ඇත්තේ කොන්ත්‍රාත්කරුගේ ප්‍රශ්නයක්ද නැතහොත් මාර්ග අධිකාරියේ ප්‍රශ්නයක්ද කියා ජනතාව විමසති.ඒ කුමක් වුවත් මාර්ග බාධක ඉවත් නොකර සිටීමෙන් මෙම ස්ථානයේ විශාල වාහන තදබදයක් නිතර දෙවේලේ දකින්නට ඇති නිසා මහාමාර්ග අධිකාරියේ බලධාරින්ගේ අවධානයට යොමු විය යුතු යයි ජනතාව පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>29</day>
    </date>
    <link>http://www.dinamina.lk/2011/10/29/_art.asp?fn=r1110298</link>
    <topic>රඹුක්කන නගර මධ්‍යයේඔරලෝසුවක්‍රියා විරහිත වෙයි</topic>
    <author>රඹුක්කන සමූහ – පත්මසේකර නිශ්ශංක</author>
    <content>රඹුක්කන නගර මධ්‍යයේ ඇති හෝරා ස්ථම්භකය ක්‍රියා විරහිත වී මාස හයකටත් අධික කාලයක් ගෙවී ගියත් මෙය අලුත්වැඩියා කිරීමට අනුග්‍රාහක සමාගම පියවර නොගැනීම නිසා එම අනුග්‍රාහක සමාගමේ වෙළෙඳ දැන්වීමට පමණක් සීමා වී ඇත.දිවංගත ජනාධිපති රණසිංහ ප්‍රේමදාස මහතාගේ ධුර කාලයේදී පින්නවල ඉදි කළ පි. ටි. කේ. එන්ටර්ප්‍රයිසස් (වර්තමානයේ බ්‍රැන්ඩෙක්ස්) ඇඟළුම් කම්හල ඉදිකර විවෘත කීරීම වස් දිවයින පුරා ඉදි කළ හෝරා ස්ථම්භකවලින් එකකි මෙය.මෙම හෝරා ස්ථම්භකය එකල වසරගණනාවක් ක්‍රියාත්මකවී තිබී නැවත ක්‍රියාවිරහිත වීමෙන් අනතුරුව පෞද්ගලික දුරකතන සමාගමක් විසින් මීට වසර කීපයකට ඉහතදී නැවත මෙය නවීකරණය කර එම සමාගමේ දැන්වීම් පුවරුවක්ද දැනට සවිකර ඇත.ඩිජිටල් තාක්‍ෂණය ඔස්සේ ක්‍රියාත්මක වන ඔරලෝසුව එම සමාගම විසින් සවි කළ අතර දැනට මාස හයකටත් අධික කාලයක සිට මෙය ක්‍රියාවිරහිත වී ඇත.නගරවාසීන්ට ලොකු සහනයක් වූ මෙම හෝරා ස්ථම්භකය නැවත ප්‍රතිසංස්කරණය දෙන ලෙස අදාළ සමාගමෙන් නගරවාසීහු ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>29</day>
    </date>
    <link>http://www.dinamina.lk/2011/10/29/_art.asp?fn=s1110291</link>
    <topic>පාකිස්තානය පළමු ඉනිමේලකුණු 164ක් ඉදිරියෙන්</topic>
    <author/>
    <content>ශ්‍රී ලංකාව හා පාකිස්තානය අතර ඩුබායි හිදී පැවැත්වෙන දෙවැනි ටෙස්ට් ක්‍රිකට් තරගයේ ඊයේ තෙවැනි දිනයේදී දෙවැනි ඉනිම සඳහා පන්දුවට පහර දෙමින් සිටින ශ්‍රී ලංකා පිල තරගය නතර කරන විට එක් කඩුල්ලක් දැවී ලකුණු 88ක් රැස් කරගෙන සිටියේය. තරංග පරණවිතාන නොදැවී ලකුණු 42ක් හා කුමාර් සංගක්කාර නොදැවී ලකුණු 29ක් රැස් කරගෙන පන්දුවට පහර දෙමින් සිටි.ඊයේ බිඳ වැටුුණු කඩුල්ල වූයේ ළහිරු තිරිමාන්නය. මොහොමඩ් හෆීස්ගේ පන්දුවකට ඔහු දැවී ගියේ ලකුණු 8ක් ලබා සිටියදීය.පාකිස්තාන පළමු ඉනිම ලකුණු 403කට අවසන් වූ අතර සවස තේ පානය සඳහා තරගය නතර කරන විට ශ්‍රී ලංකාව සිය දෙවැනි ඉනිමේ කිසිවෙකු නොදැවී ලකුණු 17ක් ලබා ගෙන සිටියේය.ආරම්භක පිතිකරුවන් වන තරංග පරණවිතාන ලකුණු 10ක්ද, ළහිරු තිරිමාන්න ලකුණු 7ක්ද ලබා ගෙන නොදැවී ක්‍රීඩා කරමින් සිටියහ.පාකිස්තානය මේ තරගයේ පළමු ඉනිමේදී ශ්‍රී ලංකාවට වඩා ලකුණු 164ක් ඉදිරියෙන් සිටී. ශ්‍රී ලංකාව පළමු ඉනිමේදී ලකුණු 239කට දැවී ගියේය.අසාඩ් ෂෆික් හා අද්නන් අක්මාල් 7 වැනි කඩුල්ල වෙනුවෙන් ලකුණු 70ක් එක් කළහ. ෂෆික් ලකුණු 59ක්ද, අක්මාල් ලකුණු 41ක්ද වාර්තා කළහ.ශ්‍රී ලංකාව වෙනුවෙන් වඩාත්ම සාර්ථක පන්දු යවන්නා වූයේ නායක තිලකරත්න ඩිල්ෂාන්ය.ඔහු ලකුණු 57කට කඩුලු 3ක් ලබා ගැනීමට සමත් වූ අතර ධම්මික ප්‍රසාද් ලකුණු 104කට කඩුලු 3ක් ලබා ගත්තේය. චානක වෙලගෙදර හා රංගන හේරත් කඩුලු 2 බැගින් ලබා ගත්හ.දිවා ආහාරය සඳහා ඊයේ තරගය නතර කරන විට පාකිස්තානය කඩුලු 6ක් දැවී ලකුණු 373ක් රැස්කර ගෙන සිටියේය.කඩුලු 4ට මුළු ලකුණු 281 සිට ඊයේ තෙවැනි දින තරගය ආරම්භ කළ පාකිස්තානයේ මිස්බා උල් හක් (41) ඊයේ දෙවැනි ඕවරයේදී දවාලූ වමතින් වේග පන්දු යවන චානක වෙලගෙදර අනතුරුව පෙරේදා සවස කඩුල්ල ආරක්ෂා කිරීම සඳහා පිටියට පිවිස සිටි සයීඩ් අජ්මාල් (20) දවාලීමට සමත් විය.නායක මිස්බා උල් හක් පාකිස්තානය විශාල මුළු ලකුණු ප්‍රමාණයක් කරා ගෙන යනු ඇතැයි අපේක්ෂා කෙරුනද වෙලගෙදරගේ ‘වයිඩ්’ පන්දුවකට පහරක් එල්ල කිරීමට යාමේදී කඩුල්ල පිටුපසට උඩ පන්දුවක් දෙමින් මිස්බා දැවී ගියේය.  ඔහු හතරේ පහර 2ක් හා හයේ පහරක් එල්ල කළේය.ශ්‍රී ලංකා පන්දු යවන්නන්ට අභියෝගයක් එල්ල කරමින් අජ්මාල් 6 වැනි කඩුල්ල වෙනුවෙන් වටිනා ලකුණු 41ක් එක් කරමින් සිටියදී වෙලගෙදරගේ පන්දුවකට එල්ල කළ පහරින් ආ උඩ පන්දුව ඇන්ජලෝ මැතිව්ස් විසින් ‘ස්ලිප්’හිදී රැක ගැනීම නිසා දැවී ගියේය.එතෙක් වේලාවක් පරෙස්සමෙන් යුතුව ක්‍රීඩා කරමින් සිටි ෂෆික් අනතුරුව ආක්‍රමණශීලී වෙමින් රංගන හේරත්ගේ පන්දුවකට ‘ලෝන්ග් ඕන්’ හරහා හයේ පහරක් එල්ල කළ අතර අනෙක් අන්තයෙන් අද්නන් අක්මාල් වෙලගෙදරගේ පන්දුවලට හතරේ පහර 2ක් එල්ල කළේය.වෙලගෙදරගේ එම ඕවරයේදීම ෂෆික් තවත් හතරේ පහරක් එල්ල කිරීමෙන් පසුව හේරත්ට එරෙහිව හතරේ පහර 2ක් සමග අර්ධ ශතකය වාර්තා කළේය. ෂෆික්ගේ ලකුණු 50ට හතරේ පහර 4ක් හයේ පහරක් ඇතුළත්ව තිබිණි.අද තරගයේ සිව් වැනි දිනයයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>29</day>
    </date>
    <link>http://www.dinamina.lk/2011/10/29/_art.asp?fn=s1110292</link>
    <topic>ක්‍රීඩා විශේෂඥ වෛද්‍යවරුන්ගේ වාර්ෂික සමුළුව කොළඹදී රැස්වෙයි</topic>
    <author>ඡායාරූපය - සමන් මෙන්ඩිස්</author>
    <content>ක්‍රීඩා විශේෂඥ වෛද්‍යවරුන්ගේ වාර්ෂික සමුළුව ඊයේ ක්‍රීඩා විද්‍යායතනයේදී ආරම්භ විය. ඔස්ට්‍රේලියාවේ ඩේවිඩ් යං, ඉන්දියාවේ අජිත් යාදෙව්, විද්‍යා සාගර හා සුරේන්ද්‍රම් යන විශේෂඥ වෛද්‍යවරු ඇතුළු පිරිසක් එක්වූ මේ සමුළුවේදී ක්‍රීඩක ක්‍රීඩිකාවන්ට දිගුකාලීනව පවතින අනතුරු වළක්වා ගැනීමට විකලාංග වෛද්‍යවරුන්ගේ සහය පිළිබඳ දේශනය ක්‍රීඩා වෛද්‍ය ඒකකයේ අධ්‍යක්ෂ ජෙනරාල් හා තහනම් උත්තේජන කමිටු සභාපති වෛද්‍ය ගීතාංජන මෙන්ඩිස් මහතා විසින් පැවැත්වූ අයුරු..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>29</day>
    </date>
    <link>http://www.dinamina.lk/2011/10/29/_art.asp?fn=s1110293</link>
    <topic>ක්‍රීඩා ශක්ති වැඩසටහනේ තෝරා ගැනීම් රට පුරා</topic>
    <author/>
    <content>ක්‍රීඩා කුසලතාවලින් හෙබි ක්‍රීඩක ක්‍රීඩිකාවන් නිවැරදිව හඳුනාගෙන ඔවුන්ට මූල්‍යාධාර සමග විද්‍යානුකූල පුහුණුවක් ලබාදෙන ක්‍රීඩා ශක්ති වැඩසටහනේ තේරීම් පරීක්ෂණ නොවැම්බර් 3හා 4 දිනවල රටපුරා පැවැත්වීමට ක්‍රීඩා අමාත්‍යාංශය කටයුතු යොදා තිබේ.ක්‍රීඩා ඇමැති මහින්දානන්ද අළුත්ගමගේ මහතාගේ උපදෙස් අනුව ක්‍රියාත්මකවන මේ වැඩසටහනේදී ක්‍රීඩා 15ක් සඳහා ක්‍රීඩක ක්‍රීඩිකාවන් දහසකට අධික පිරිසක් තෝරා ගැනේ.වොලිබෝල්, පාපන්දු, නෙට්බෝල්, කබඩි, පැසිපන්දු හා හොකී යන කණ්ඩායම් ක්‍රීඩාවලට දිස්ත්‍රික් මට්ටමෙන් හා ජාතික මට්ටමෙන් තෝරා ගැනීම් සිදුකෙරේ.ක්‍රීඩක ක්‍රීඩිකාවන් තෝරා ගන්නා ස්ථාන මෙසේය.නොවැම්බර් 3දාගම්පහ - ශ්‍රී බෝධි විහාරය, කළුතර - හොරණ තක්ෂිලා, මාතලේ - බර්නාඩ් අළුවිහාර ක්‍රීඩාංගණය, කුරුණෑගල – මාලිගාපිටිය ක්‍රීඩාංගණය, අනුරාධපුරය – මහජන ක්‍රීඩාංගණය, අම්පාර – මහජන ක්‍රීඩාංගණය, මාතර – උයන්වත්ත ක්‍රීඩාංගණය, මන්නාරම – මහජන ක්‍රීඩාංගණය, වවුනියාව - මහජන ක්‍රීඩාංගණය, කොළඹ - ටොරින්ටන්, නුවරඑළිය – නගර සභා ක්‍රීඩාංගණය, මහනුවර - බෝගම්බර ක්‍රීඩාංගණය, පුත්තලම – ඇල්බට් ඇෆ්. පීරිස් ක්‍රීඩාංගණය, පොළොන්නරුව - ජාතික ක්‍රීඩාංගණය, කෑගල්ල – මහජන ක්‍රීඩාංගණය, රත්නපුරය – මහජන ක්‍රීඩාංගණය ත්‍රිකුණාමලය – මැක්ස්හෙයර් ක්‍රීඩාංගණය, මඩකලපුව - වේබර් ක්‍රීඩාංගණය, ගාල්ල – බද්දේගම ක්‍රීඩාංගණය, හම්බන්තොට - බෙලිඅත්ත ක්‍රීඩාංගණය, යාපනය – කිලිනොච්චි –මුලතිව් මහජන ක්‍රීඩාංගණයවලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>29</day>
    </date>
    <link>http://www.dinamina.lk/2011/10/29/_art.asp?fn=s1110294</link>
    <topic>ජනසතු සේවාමලල ක්‍රීඩා උළෙල නොවැම්බර් 1දා</topic>
    <author/>
    <content>ජනසතු සේවා මලල ක්‍රීඩා උළෙල නොවැම්බර් 01 වැනිදා උදේ 8.30 සිට හෝමාගම දියගම මහින්ද රාජපක්ෂ ජාත්‍යන්තර ක්‍රීඩාංගණයේදී පැවැත්වේ.41වන වරට පැවැත්වෙන මේ ක්‍රීඩා උළෙල සඳහා ආයතන 22ක ක්‍රීඩක ක්‍රීඩිකාවන් 800 දෙනෙකු පමණ සහභාගී වේ. මේ තරගාවලියේ ත්‍යාග සහ සහතික පත් ප්‍රදානෝත්සවය එදිනම සවස 3.30ට පැවැත්වෙන අතර ලංකා බැංකුවේ නියෝජ්‍ය මහ කළමණාකාර ඩී.එම්. ගුණසේකර මහතා ප්‍රධාන ආරාධිතයා ලෙස සහභාගී වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>29</day>
    </date>
    <link>http://www.dinamina.lk/2011/10/29/_art.asp?fn=s1110295</link>
    <topic>සමස්ත ලංකා පාසල් කරාතේ බාලිකා සූරතාවකෑගල්ල සාන්ත තෝමස් බාලිකාවට</topic>
    <author>ආර්.සෝමසිරි</author>
    <content>සමස්ත ලංකා පාසල් කරාතේ තරගාවලියේ සමස්ත සූරතාවය දිනා ගැනීමට කෑගල්ල සාන්ත තෝමස් බාලිකා විද්‍යාලයීය කණ්ඩායම සමත් විය. හතර වන වරටත් එම විද්‍යාලය මේ සූරතාවය දිනා ගැනීම විශේෂ සිද්ධියක් ලෙස සඳහන් කළ හැකිය. කිරිබත්ගොඩ විහාරමහා දේවී බාලිකා විද්‍යාලයේ පසුගියදා මේ තරගාවලිය පැවැත්විණි. මෙහි දක්ෂතම ක්‍රීඩිකාව ලෙස එම විද්‍යාලයේ ආර්.එම්.එන්.කේ.අමරසිංහ සම්මාන ලැබුවේ රන් පදක්කම් හතරක් දිනා ගනිමිනි.අනෙකුත් ජයග්‍රහණ අතර කණ්ඩායම් කාතා ප්‍රථම ස්ථානය ආර්.එම්.එන්.කේ. අමරසිංහ සිසුවිය විසින් ද දෙවන හා තෙවන ස්ථාන කේ.එම්.කේ.බී. රණසිංහ , ඩී.ආර්.එදිරිසිංහ යන අය දිනා ගනු ලැබීය. කණ්ඩායම් කුමිතේ ප්‍රථම ස්ථානය කේ.ඒ.එස්.එස්. විජේතුංග සිසුවියට හිමිවුන අතර ඩී.ආර්.එදිරිසිංහ දෙවන හා ආර්.එම්.එන්.කේ. අමරසිංහ තෙවන ස්ථානයට පත්විය.අවුරුදු 15 න් පහළ කේවල කාතා ප්‍රථම ස්ථානය එච්.එම්.එච්.කේ. හිදගොඩ සිසුවිය හිමිකරගත් අතර කේවල කුමිතේ තෙවන ස්ථානය එම්.කේ.ජේ.නිසාක්‍යාට හිමිවිය. අවුරුදු 17 න් පහළ කේවල කාතා තෙවන ස්ථානය එච්.එච්.සංත්‍යාංජලී විසින් ද අවු. 19 පහළ කේවල කාතා ප්‍රථම ස්ථානය ඒ.එම්.එන්.කේ. අමරසිංහ විසින්ද කේවල කුමිතේ ප්‍රථම ස්ථානය ආර්.එම්.එන්.කේ.අමරසිංහ විසින් ද දිනාගනු ලැබීය.මේ විද්‍යාලයේ පුහුණුකරුවන් වශයෙන් කේ.වී.එස්.වී.කේ.ගුණරත්න හා ක්‍රීඩාභාර පි‍්‍රයන්සි ප්‍රනාන්දු යන මහත්ම මහත්මීන් කටයුතු කරනු ලබයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>29</day>
    </date>
    <link>http://www.dinamina.lk/2011/10/29/_art.asp?fn=s1110296</link>
    <topic>අරවින්ද විතානාච්චි ධර්මරාජයට ජය ගෙනේ</topic>
    <author/>
    <content>අරවින්ද විතානච්චිගේ විශිෂ්ට පන්දු යැවීමේ හේතුවෙන් මාතර රාහුල විදුහල සමග පැවැති පළමු පෙළ ක්‍රිකට් තරගයෙන් කඩුලු 10ක් ජයක් අත් කර ගැනීමට මහනුමර ධර්මරාජ විදුහල සමත් විය.රාහුල විදුහල් පළමු ඉනිමේදී කඩුලු 5ක් දවාලු අරවින්ද දෙවැනි ඉනිමේදී කඩුලු 6ක් දවාලීය.රාහුල පළමු ඉනිම සියලු දෙනා දැවී (ඕවර 63) 154 විහඟ කල්හාර 30, පී. කුලතුංග 27 (අරවින්ද විතානච්චි 27/5, නුවන් කරුණාරත්න 33/2, දෙනෙත් ලංකා 39/3) සහ දෙවැනි ඉනිම සියලු දෙනා දැවී (ඕවර 31) 52 ප්‍රසන්න කුලතුංග 21 (අරවින්ද විතානච්චි 27/6, නුවන් කරුණාරත්න 25/4)ධර්මරාජ පළමු ඉනිම – කඩුලු 8ක් දැවී (ඕවර 60) 206 සසිත් ගුණසේකර 34, විරාජ් කරපුටුගල 51, නුවන් කරුණාරත්න 29 (ටී. ප්‍රමෝදිත 27/2) සහ දෙවැනි ඉනිම කිසිවකු නොදැවී 4යි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>29</day>
    </date>
    <link>http://www.dinamina.lk/2011/10/29/_art.asp?fn=s1110297</link>
    <topic>රාජකීය - සා. තෝමස් වාර්ෂිකටෙනිස් තරගාවලිය අද</topic>
    <author/>
    <content>ඊ.එෆ්.සී. පෙරේරා අභියෝගතා කුසලානය සඳහා වන වාර්ෂික රාජකීය - සාන්ත තෝමස් ටෙනිස් තරගාවලිය මේ මස 29වන දින ශ්‍රී ලංකා ටෙනිස් සංගම් පිටියේදී පැවැත්වේ.රාජකීය විද්‍යාලයේ 20 අවුරුදු හා සාන්ත තෝමස් විද්‍යාලයේ අවුරුදු 18ක ගුරුවරයකු ලෙස සේවය කළ ඊ.එෆ්.සී. පෙරේරා මහතා අනුස්මරණය සඳහා වන මේ ටෙනිස් තරගාවලිය මෙවර රාජකීය විද්‍යාලය මගින් සංවිධානය කරනු ලබයි.හත්වැනි වතාවට පවත්වනු ලබන මේ තරගාවලියේදී මීට පෙර 6 වතාවක්ම තරගාවලියේ ජය රාජකීය විද්‍යාලය විසින් දිනාගෙන ඇත. මේ තරගාවලිය අවුරුදු 19න්, 15න් හා 13න් පහළ වයස කාණ්ඩවලින් පැවැත්වෙන අතර එක් එක් කාණ්ඩයට කේවල හා යුගල ඉසව් ඇතුළත් වේ. රාජකීය විද්‍යාලයීය කණ්ඩායමට එම්.ඒ. ශකීර් නායකත්වය ලබා දෙන අතර ශමාල් දිසානායක, ඉන්සාම් ඉර්ෆන් හා ධනුෂ්ක අබේවර්ධන සෙසු ක්‍රීඩකයන් වේ.ජොනතන් එඩ්වඩ් සාන්ත තෝමස් පිලේ නායකත්වය දරන අතර අවිශ්ක පෙරේරා, වෙනුක හුලංගමුව, ජෙරික් රාජපක්ෂ, අක්ෂාත් පෙරේරා හා අවින්ද්‍ර පෙරේරා කණ්ඩායමට එක්වී සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>29</day>
    </date>
    <link>http://www.dinamina.lk/2011/10/29/_art.asp?fn=s1110298</link>
    <topic>කාල්ටන් ‘සුපර් සෙවන්ස්’ රගර්අද-හෙට බෝගම්බර පිටියේදී</topic>
    <author>ෆවුස් මොහොමඩ්</author>
    <content>කාල්ටන් ක්‍රීඩා සමාජය හා ශ්‍රී ලංකා රගර් සංගමය එක්ව සංවිධානය කරනු ලබන කාල්ටන් ‘සුපර් සෙවන්ස්’ සත් සාමාජික රගර් තරගාවලියේ පළමු අදියර අද (29) සහ හෙට (30) බෝගම්බර පිටියේදී පැවැත්වේ.‘ඒ’ සහ ‘බී’ කාණ්ඩ යටතේ පළාත් කණ්ඩායම් 10ක් තරගවදින මේ තරගාවලියේ දෙවැනි අදියර ලබන මස 5 සහ 6 දෙදින කොළඹ රාජකීය විදුහල් ක්‍රීඩා සංකීර්ණයේ දී පැවැත්වීමට නියමිතය.තරගාවලියේ ආරම්භක දිනය වන අද තරග 20ක් පැවැත්වේ. ඊට අමතරව පාසල් ක්‍රීඩකයන්ගේ උනන්දුව හා ක්‍රීඩා කෞශල්‍යය වර්ධනය කරගැනීමේ අරමුණෙන් යුතුව සංවිධානය කෙරුණු ‘මිනි රගර්’ තරගද පැවැත්වේ.දෙවැනි දිනය වන හෙට තරග 17ක් පැවැත්වේ. පළමු දිනයේ මූලික වටයෙන් ජයගන්නා කණ්ඩායම් දෙවැනි දිනයේ දී පිළිමළුන් පිටුදැකීමේ වටයට සහභාගි වෙති.වයඹින් ‘නෝර්ත් වෙස්ටර්න් බ්ලැක්ස්’ (නායක – චානක චන්දිමාල්), සබරගමුවෙන් ‘සබරගමුව ස්ටැලියන්ස්’ (නායක – සාලිය හඳපාන්ගොඩ), නැගෙනහිරින් ‘ඊස්ටර්න් ඊගල්ස්’ (නායක – ලසින්ත ද කොස්තා), උතුරුමැද පළාතෙන් ‘නෝර්ත් සෙන්ට්‍රල් ටයිපූන්ස්’ (නායක – තනූජ සෙනෙවිරත්න), යාපනයෙන් ‘ජැෆ්නා චැලෙන්ජර්ස්’ (නායක –යෝෂිත රාජපක්ෂ), බස්නාහිරින් ‘වෙස්ටර්න් වොරියර්ස්’ (නායක – දුෂාන්ත ලෙව්කේ) , උතුරින් ‘නෝර්දන් ග්ලැඩියේටර්ස්’ (නායක – සංජීව ජයසිංහ), මධ්‍යම පළාතෙන් ‘සෙන්ට්‍රල් කිංග්ස්’ (නායක – ෆසීල් මරිජා), ඌව පළාතෙන් ‘ඌව වයිපර්ස්’ (නායක – කෝසල තිසේරා), සහ දකුණු පළාතෙන් ‘සදර්න් ෂාර්ක්ස්’ (නායක – අම්ජාඩ් බක්ෂ්) යන කණ්ඩායම් තරගාවලිය නියෝජනය කරති.ඉන්දීය ප්‍රිමියර් ලීග් ක්‍රිකට් තරගාවලියේ ආකෘතිය අනුව පැවැත්වෙන මේ තරගාවලියේ සෑම කණ්ඩායමකටම විදේශීය ක්‍රීඩකයන් ද ඇතුලත් වෙති. විදෙස් පුහුණුකරුවන්ගේ සහාය ලබාගැනීමට ද මේ කණ්ඩායම්වලට අවස්ථාව හිමිවී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>29</day>
    </date>
    <link>http://www.dinamina.lk/2011/10/29/_art.asp?fn=s1110299</link>
    <topic>දෙවන දිනයේ නව තරග වාර්තා 5ක්</topic>
    <author>මංජුල හිරිපිටිය හෝමාගම සංචාරක</author>
    <content>හෝමාගම දියගම මහින්ද රාජපක්ෂ ජාත්‍යන්තර ක්‍රීඩාගංණයේ පැවැත්වෙන විසි තුන්වැනි ජාතික යෞවන ක්‍රීඩා උළෙලේ දෙවන දින වූ ඊයේ (28) නව තරග වාර්තා 5ක් බිහිකිරීමට ක්‍රීඩක ක්‍රීඩිකාවන් සමත්වූහ.අම්පාරේ එම්. අයි. මිෆ්රාන් 20න් පහළ දුර පැනීමේ පිරිමි තරගයේදී නව තරග වාර්තාවක් බිහිකරමින් 2010 වසරේදී ඔහු විසින් තබා තිබූ වාර්තාව බිඳහෙළීය. මීටර් 7.04 කින් නව තරග වාර්තාව බිහිකළේ 6.96 කින් තබා තිබූ වාර්තාව බිඳ දමමිනි.දුර පැනීම අවුරුදු 20න් ඉහළ පිරිමි තරගයේදී නාගරික තරුණයා කණ්ඩායමේ එල්. පී. එස්. නිලන්ත මීටර් 7.45කින් නව තරග වාර්තාවක් බිහිකළේ මීට පෙර ඒ. එම්. අජිත් බණ්ඩාර මීටර් 7.30 කින් තබා තිබූ වාර්තාව බිඳ දමමිනි.කෑගල්ලේ පබසරා සේනානායක අවුරුදු 20න් පහළ කාන්තා මීටර් 200 තරගයේදී තත්පර 25.01 කින් නව තරග වාර්තාවක් බිහි කිරීමට සමත්වුණේ මීට පෙර ජී. ඒ. අයි. සංජීවනි තත්පර 25.04 කින් තබා තිබූ වාර්තාව අභිබවා යමිනි.20න් පහළ මීටර් 800 කාන්තා තරගයේදී හම්බන්තොට එන්. කේ. එල්. ඒ. නිමාලි විනාඩි 2:11:12 කින් නව තරග වාර්තාවක් බිහි කිරීමට සමත් වූයේ ආර්. ඒ. සී. ජයමිනි විනාඩි 2:17:00 කින් තබා තිබූ වාර්තාව අභිභවා යමිනි.20න් ඉහළ උස පැනීමේ පිරිමි තරගයේදී ජී. එල්. ඒ. සංජිත් අනුෂ්ක පීරිස් මීටර් 2.04 කින් නව තරග වාර්තාවක් බිහි කිරීමට සමත් විය. ඔහු නාගරික තරුණයා කණ්ඩායමෙන් ඉදිරිපත් වී සිටී.තරඟ ප්‍රතිඵලමීටර් 10,000 (පිරිමි) (20 ඉහළ) 1. එම්. සිවරාජන් (නුවරඑළිය) 32:19:46, 2. ඩබ්ලිව්. ජී. චතුවන්ග (පුත්තලම) 32:40:14, 3. ඩී. එච්. ඒ. සී. හෙට්ටිආරච්චි (පොළොන්නරුව) 33:01:97මීටර් 200 (පිරිමි) (20 ඉහළ) – 1. එම්. බාල්රාජ් (වව්නියාව), 2. ඩබ්ලිව්. ඒ. ඩී. මදුවන්ත (රත්නපුර), 3. එම්. බී. පී. රූපසිංහ (මාතලේ)මීටර් 5000 (ගැහැනු) (20 පහළ) – 1. ඩී. එම්. ඒ. සංජීවනී (මොනරාගල) 19:02:54, 2. කේ. බී. එස්. කේ. මදුවන්ති (බදුල්ල) 19:22:22, 3. ආර්. එම්. බී. ශ්‍රීමාලි (කුරුණෑගල) 19:29:00යගුලිය විසිකිරීම (20න් පහළ) – 1. කේ. ඩී. රශ්මිකා (රත්නපුර) 10.10, 2. ඒ. ඩී. වීරරත්න (අනුරාධපුර) 9.48, 3. ආර්. තර්ෂිහා (වව්නියාව) මී: 9.20දුර පැනීම – (පිරිමි) (20 පහළ) – 1. එම්. අයි. එම්. මිෆ්රන් (නව වාර්තාව) මීටර් 7.04 (අම්පාර) 2. ඩබ්ලිව්. කේ. එම්. උදයකුමාර මීටර් 6.88 (රත්නපුර), 3. ඩී. එම්. ඩී. සී. දිසානායක මීටර් 6.78 (කුරුණෑගල)කවපෙත්ත විසිකිරීම (20 – පහළ) – 1. ඩබ්ලිව්. එම්. එස්. කේ. වීරසේකර මී: 40:67 (පොළොන්නරුව), 2. ටී. අනූෂා මී: 40:11 (වව්නියාව), 3. එස්. ඩී. සී. එන්. කුමාරි මී: 34:15 (රත්නපුර)උස පැනීම (පිරිමි – 20 ඉහළ) – 1. ජී. එල්. වී. එස්. ද පීරිස් මීටර් 2.04 (නාගරික තරුණ) (නව වාර්තාව) 2. එම්. ඩබ්ලිව්. වී. ආර්. එන්. වියන්ගේ මීටර් 1.98 (කෑගල්ල), 3. කේ. එස්. ලක්සිත (හම්බන්තොට) 1.95මීටර් 800 (පිරිමි – 20 ඉහළ) – 1. එච්. ඩබ්ලිව්. පී. ඒ. පි‍්‍රයදර්ශ (නුවරඑළිය), 2. පී. එම්. කේ. ආර්. අනුරංග (රත්නපුර), 3. එන්. එම්. සී. චතුරංග (බදුල්ල)හෙල්ල විසිකිරීම (පිරිමි) – 1. යූ. එම්. එස්. ඩබ්ලිව්. බණ්ඩාර මී: 55.69 (නුවරඑළිය), 2. කේ. ජී. එම්. ප්‍රමෝද් මී: 52.99 (මාතලේ), 3. ඩී. එම්. එල්. චතුරංග මී: 52.86 (කුරුණෑගල)මීටර් 800 (ගැහැනු - 20 න් පහළ) 1. එල්. සී. කෞශල්‍යා (බදුල්ල), 2. ඒ. එම්. එස්. මල්කාන්ති (පුත්තලම), 3. කේ. ඒ. සී. ජයමිණි (රත්නපුර)මීටර් 200 (පිරිමි – 20 වැඩි) 1. ආර්. ඒ. ඩී. මදුශංක – 22.20 (ගම්පහ), 2. කේ. එම්. ඒ. චමෝද් 22.20 (නාගරික තරුණ), 3. සී. නදීශාන් 22.49 (නුවරඑළිය).</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>29</day>
    </date>
    <link>http://www.dinamina.lk/2011/10/29/_art.asp?fn=f1110291</link>
    <topic>බදුල්ල නැවත එජාපයට යන්නෙ නෑ</topic>
    <author>සාකච්ඡා කළේ උදිත ගුණවර්ධන</author>
    <content>බදුල්ල මහ නගර සභාව මගින් සිදු කරන ඉදිරි කාර්ය භාරය සහ සේවාවන් මොනවාද? කලක් එජාප බල කොටුවක්ව තිබූ බදුල්ල එක්සත් ජනතා නිදහස් සන්ධානයට වාසිදායක ප්‍රදේශයක් බවට පත්කර ගත්තේ කෙසේද? සහ තවත් ජාතික දේශපාලන කරුණු පිළිබඳව බදුල්ල පුරපති නීතිඥ උපාලි නිශ්ශංක ගුණසේකර සමඟ සිදු කළ සාකච්ඡාකි මේ.* බදුල්ල මහ නගර සභාව සම්ප්‍රදායිකව එජාපයට වාසිදායක ප්‍රදේශයක් විදිහටයි සැලකුනේ. මේ වාතාවරණය වෙනස් කර නිදහස් සන්ධානයට බදුල්ල ජය ගැනීමට පුළුවන්කම ලැබී තිබෙනවා. මේ ගැන පැහැදිලි කළ හැකිද?බදුල්ල මහ නගර සභාව අවුරුදු හතළිස් පහක් එක දිගට පාලනය කළේ එක්සත් ජාතික පක්ෂය විසිනුයි. එහෙත් 2006 දී පැවැති පළාත් පාලන මැතිවරණයේදී මේ තත්ත්වය වෙනස් කිරීමට අපට පුළුවන් වුණා. මුල්වරට 2006 දී අපට බලය ලැබුණ පසු ජනතාව බලාපොරොත්තුවෙන් සිටි නාගරික වෙනස්කම් රාශියක් සිදු කිරීමට පුළුවන් වුණා. එජාප අවුරුදු හතලිස් පහක් බදුල්ල පාලනය කළත් ජනතාව බලාපොරොත්තු වූ වෙනස්කම් සිදු කිරීමට පුළුවන්කම ලැබුණේ නැහැ. ඒ නිසා තමයි දෙවන වතාවටත් අපට බලය ලබා ගැනීමට පුළුවන් වුණේ.අප මේ සේවය ඉෂ්ට කළේ ජාති ආගම් භේදයක් ඇතිව නොවෙයි. පක්ෂ විපක්ෂ භේදයකින් නොවෙයි. ඒ නිසා තමයි ජනතාව භේද අමතක කර නගරයේ දියුණුව වෙනුවෙන් පෙළ ගැසුණේ.* පසුගිය අවුරුදු පහ ඇතුළත සිදු කළ වෙනස්කම් පිළිබඳව පැහැදිලි කිරීමක් කළ හැකිද?2006 දී අප බලයට එද්දී බදුල්ල මහ නගර සභා සීමාව ඇතුළත නාගරික ප්‍රශ්න උග්‍ර අතට හැරිලා තිබුණේ. ඔවුන් සතුව ඒවාට විසඳුමක් තිබුණේ නැහැ. මූලික ගැටලුවක් වුණේ කැළි කසළ ප්‍රශ්නය. එයිනුත් අපද්‍රව්‍ය කළමනාකරණය ගැන තමයි උග්‍ර ප්‍රශ්නයක් තිබුණේ. ඒ තත්ත්වය වෙනස් කිරීමට අපට පුළුවන් වුණා. අද වෙද්දී මේ ප්‍රශ්නය බදුල්ල නගරය තුළ නැහැ.ඒ වගේම දූෂණ අක්‍රමිකතා ගැනත් එදා එජාප පාලනයට දිගින් දිගටම චෝදනා එල්ල වුණා. අපට පුළුවන් වුණා, මේ සියල්ල වෙනස් කිරීමට. ඒ වගේම හොඳම මහ නගර සභා අතරට පත්වීමටත් අපට පුළුවන් වුණා.බදුල්ල දිස්ත්‍රික්කය ඇතුළත ස්ථිර ගිනි නිවීමේ ඒකකයක් තිබුණේ නැහැ.බදුල්ල මහ නගර සභාව තමයි මුල්වරට ගිනි නිවීමේ ඒකකයක් ස්ථාපිත කළේ. අද බදුල්ල මහ නගර සභාව තමයි ප්‍රදේශයේ මෙවැනි සියලු පහසුකම් සහිත පළාත් සභා ආයතනය බවට පත්ව තිබෙන්නේ.නගරාශ්‍රිතව තිබු අඩු පහසුකම් නිවාස ඉවත් කර එහි වැසියන්ට ස්ථිර නිවාස ලබා දීමටත් පුළුවන් වුණා. මෙය අප තනිව සිදු කළ දෙයක් නොවෙයි. මධ්‍යම රජයේ හා පළාත් සභාවේ ආධාර හා උපකාර ද ලැබුණා. මේ සියලු කාරණා මූලික කරගෙන තමයි ජනතාව නැවත වරක් අප ගැන විශ්වාසය තබා කටයුතු කර තිබෙන්නේ. ඔවුන්ගේ ඒ විශ්වාසය ඉදිරියටත් අප විසින් ආරක්ෂා කරනවා.* වෙහෙසකාරී මැතිවරණ ව්‍යාපාරයකින් පසු ඔබ මෙවරත් පුරපති ධුරයට පත් කරලා තිබෙනවා. මේ ජයග්‍රහණය සමඟ ඔබේ ඉදිරි වැඩපිළිවෙළ ගැන පැහැදිලි කිරීමක් කළ හැකිද?මාර්ගවලින් සියයට හැටක් පමණ මේ වන විට කාපට් අතුරා නවීකරණය කර තිබෙනවා. ඒ සඳහා ඇමැති නිමල් සිරිපාල ද සිල්වා හා බැසිල් රාජපක්ෂ මහත්වරුන්ගේ සහයෝගය ඉතාමත් ඉහළින් ලැබෙනවා. ඉතිරි මාර්ගවල කාපට් ඇතිරීම ඉදිරි මාස කිහිපයේදී නිමා කිරීමට සැලසුම් කර තිබෙනවා.එමෙන්ම සියලු අතුරු මාර්ග කොන්ක්‍රීට් කිරීමේ කාර්යයද ආරම්භ කර තිබෙනවා. අපට අවශ්‍ය වෙන්නේ අලුත් යුගයට අවශ්‍ය විදිහට බදුල්ල නගරය ප්‍රතිසංස්කරණය කිරීමයි.ජනාධිපතිතුමාගේ සංකල්පය බවට පත් වෙලා තිබෙන්නේ ගම් මට්ටමේ යටිතල පහසුකම් හැකිතාක් දුරට ඉහළ නැංවීමයි. එයට අවශ්‍ය සහාය තමයි පළාත් පාලන ආයතන මගින් ලබාදිය යුත්තේ.බදුල්ල නගර මධ්‍යයේ වාණිජ්‍ය ගොඩනැඟිල්ලක් ඉදි කිරීමට නියමිතයි. එමගින් බදුල්ලේ ව්‍යාපාරිකයන්ට හොඳ අවස්ථාවක් ලැබී තිබෙනවා. තමන්ගේ ව්‍යාපාරික කටයුතු කරගෙන යන්න. ඒ වගේම මහජනතාවටත් අවස්ථාවක් ලැබෙනවා.* නගරය දියුණු කිරීමට සියලු පාර්ශ්වයන් සමඟ එක්ව කටයුතු කළ යුතුයි. පුරපතිවරයා ලෙස ආණ්ඩු පක්ෂයේ හා විපක්ෂයේ මන්ත්‍රීවරුන් සමඟ කටයුතු කරන්නේ කෙසේද?අපට ආණ්ඩු පක්ෂය වශයෙන් විශාල බලයක් ලැබී තිබෙනවා. මන්ත්‍රීධුර දහයක් සහ විපක්ෂයට මන්ත්‍රී ධුර පහක් විදිහටයි. පසුගිය අවුරුදු පහේදී අප පක්ෂ විපක්ෂ භේදයක් රහිතව කටයුතු කළේ. අද අපට ඕනෑ කර තිබෙන්නේ ගමට නගරයට අප පත් කළ ජනතාවට අවශ්‍ය සේවාවන් ලබාදීමයි. එතැනදී පක්ෂ විපක්ෂ භේදයක් අවශ්‍ය වෙන්නේ නෑ. සේවය පමණයි සිදු කළ යුත්තේ.* මධ්‍යම රජයේ සහ පළාත් පාලන ආයතනවල බලය එකම පක්ෂයකට ලැබිය යුතුය යන තර්කය ඉදිරිපත් වුණා. මේ තර්කය කෙතරම් දුරට සාධාරණ තර්කයක් විදිහටද ඔබ දකින්නේ?මාත් පිළිගන්නවා මධ්‍යම රජය සමඟ සහයෝගයෙන් කටයුතු කිරීම මගින් පළාතට විශේෂ සේවයක් ඉටු කළ හැකි බව. මධ්‍යම ආණ්ඩුව එක එක පැත්තකටත් පළාත් පාලන ආයතන තවත් පැත්තකටත් ගියොත් එහි පාලන කටයුතු සිදු කරගෙන යාමට අපහසුයි. කවුරුන් මොන විදිහේ තර්කයක් ඉදිරිපත් කළත් යථාර්ථය වන්නේ එයයි.* පළාත් පාලන මැතිවරණයේදී ආණ්ඩු පක්ෂය ලැබු ජයග්‍රහණය ගැන ඔබේ අදහස මොන වගේද?ආණ්ඩු පක්ෂය මේ ජයග්‍රහණය ලබා ගත්තේ අහම්බයෙන් නොවෙයි. රටටත් ගම් මට්ටමටත් සේවය කිරීමෙන් ලැබූ ජන ප්‍රසාදය නිසයි. ඒ වගේම යුද්ධය නිසා මුළු රටම අර්බුදකාරී තත්ත්වයක අරාජික තත්ත්වයකයි තිබුණේ. ඒ නිසා මුළු සමාජයම බියෙන් වෙලී සිටියේ ජනාධිපතිතුමා තමයි ඒ බිය නැති කර සමාජයේ සියල්ලන්ටම නිදහසේ සිටිය හැකි තැනක් බවට පත් කළේ. එයට කළගුණ සැලකීමක්, අගය කිරීමක් විදිහට තමයි ආණ්ඩු පක්ෂයට ඡන්දය ලබා දෙන්නේ.* රට පුරා සන්ධානය ජය ගනිද්දී කොළඹ මහ නගර සභාවේ බලය එජාපයට හිමි වුණා. මෙය අලුත් ආරම්භයක් විදිහටයි එජාප නායකත්වය සඳහන් කරන්නේ?මෙය දහවල් සිහින දැකීමක් විතරයි. කොළඹ කියන්නේ මුළු රටම නොවෙයි. කොළඹ ජනමතය හැමදාමත් එජාපයට වාසිදායක තැනකයි තිබුණේ. එය මෙවරත් වෙනස් වුණේ නැහැ. එපමණයි සිදු වුණේ. එහෙම නැතිව මෙතැන අලුත් දෙයක් හෝ අලුත් වෙනසක් සිදු වන්නේ නැහැ. සුපුරුදු දේම තමයි සිදු වුණේ. එහෙත් එජාපය කොළඹ ලැබූ ඡන්ද ප්‍රතිශතය 60 % සිට 40 තරම් පහළ අඩියකට වැටුණා. සන්ධානයේ ප්‍රතිශතය ඉහළ ගියා. එය අප ලැබු ජයග්‍රහණයක් විදිහට හඳුන්වන්න පුළුවන්කම තිබෙනවා.එජාපයට හැමදාමත් වාසිදායක වූ මහනුවර, නුවරඑළිය. දෙහිවල ගල්කිස්ස වගේ ස්ථාන පවා ජයගත්තේ සන්ධානය විසිනුයි. මේ තත්ත්වය තුළ මැදහත්ව බලන ඕනෑම කෙනෙකුට මැතිවරණයේදී සැබෑ ජයග්‍රහණය ලැබුවේ කවුද කියලා තේරුම් ගන්න පුළුවන්.* අප මෙතෙක් කතා කළේ ප්‍රාදේශීය මට්ටමේ සංවර්ධන කටයුතු පිළිබඳවයි. ජාතික මට්ටමෙන් රජය ගෙන යන සංවර්ධන කටයුතු ගැන ආණ්ඩුවේ ප්‍රාදේශීය මට්ටමේ නායකයකු ලෙස ඔබගේ දැක්ම මොන වගේද?මා දකින විදිහට රටටත් ගමටත් ජාතික මට්ටමටත් ග්‍රාමීය මට්ටමටත් වැඩිම සේවාවක් ඉටු කළේ එක්සත් ජනතා නිදහස් සන්ධාන ආණ්ඩුව විසිනුයි. ඉස්සර සමහරු ජාතික මට්ටමේ ව්‍යාපෘති සිදු කරද්දී ගම් මට්ටමට සේවයක් වුණේ නැහැ. අපට මතකයි එදා ගමේ පාරක බැහැල යන්න බැහැ. ඒ තරමටම පාරවල් අබලන්. අද ගම නගරය කියලා වෙනසක් නැහැ. හැම තැනම යටිතල පහසුකම් හොඳ මට්ටමක තිබෙනවා. මීට අවුරුදු කිහිපයකට පෙර බදුල්ල වගේ ප්‍රදේශවල ගම් මට්ටමේ තිබුණේ ඉතාමත් අඩු සංවර්ධනයක්. අද එය එහෙම නොවෙයි බදුල්ල වැනි දුර බැහැර ප්‍රදේශවලටත් සංවර්ධනයේ ආලෝකය ලැබී තිබෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>31</day>
    </date>
    <link>http://www.dinamina.lk/2011/10/31/_art.asp?fn=n111031_1</link>
    <topic>මීළඟ පොදු රද මඩුලු සමුළුව ශ්‍රී ලංකාවේ</topic>
    <author>දිනේෂ් වීරවංශ ඕස්ටේ‍්‍රලියාවේ සිට</author>
    <content>වසර 2013 දී ශ්‍රී ලංකාවේ කොළඹදී පැවැත්වෙන පොදු රාජ්‍ය මණ්ඩල රාජ්‍ය නායක සමුළුවට සහභාගී වීමට පැමිණෙන ලෙස ජනාධිපති මහින්ද රාජපක්ෂ මහතා රාජ්‍ය නායකයන්ට ආරාධනා කරයි.පොදු රාජ්‍ය මණ්ඩල රාජ්‍ය නායක සමුළුව පැවැත්වීමේ අවස්ථාව වසර 22 කට පසු ආසියාවට ලැබී ඇති බැවින් ඒ සඳහා සහභාගී වන්නැයි රාජ්‍ය නායකයන්ට ආරාධනා කළ ජනාධිපතිවරයා ඔවුන් සියලුදෙනා සුහදව පිළිගන්නා බව පවසයි.ජනාධිපතිවරයා මේ අදහස් පළ කළේ ඔස්ට්‍රේලියාවේ පර්ත් නුවර පැවැති 22 වැනි පොදු රාජ්‍ය මණ්ඩලීය රාජ්‍ය නායක සමුළුවේ අවසන් සැසියට එක්වෙමිනි. පොදු රාජ්‍ය මණ්ඩලයේ සාමාජික රටවල් 54 නියෝජනය කරමින් රාජ්‍ය නායකයෝ හා නියෝජිතයන් ඇතුළු තුන්දහසකට අධික පිරිසක් මෙවරසමුළුව සඳහා සහභාගී වූහ. ඕස්ට්‍රේලියානු අගමැතිනි, පොදු රාජ්‍ය මණ්ඩලීය සභාපතිනි ජූලියා ගිලාර්ඩ් මහත්මියගේ ප්‍රධානත්වයෙන් සමාප්ති උළෙල පර්ත් නුවර සම්මන්ත්‍රණ හා ප්‍රදර්ශන ශාලාවේ දී ඊයේ (30) පැවැත් වූ අතර, එහිදී ගිලාර්ඩ් මැතිනිය 2013 රාජ්‍ය නායක සමුළුව සඳහා රාජ්‍ය නායකයන්ට ආරාධනා කිරීමට ජනාධිපති මහින්ද රාජපක්ෂ මහතා වෙත අවස්ථාව ලබා දුන්නාය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>31</day>
    </date>
    <link>http://www.dinamina.lk/2011/10/31/_art.asp?fn=n111031_2</link>
    <topic>කැනඩා විදේශ ඇමැති ගත් උත්සාහය ව්‍යාර්ථ වෙයි</topic>
    <author>දිනේෂ් වීරවංශ ඕස්ටේ‍්‍රලියාවේ සිට</author>
    <content>පොදු රාජ්‍ය මණ්ඩලීය සමුළුවේ විදේශ ඇමැතිවරුන්ගේ සැසියේදී ශ්‍රී ලංකාවේ මානව හිමිකම් පිළිබඳව සාකච්ඡා කිරීමට කැනඩා විදේශ ඇමැතිවරයා ගත් උත්සාහය රටවල් 15 ක විරෝධයෙන් පසු නවතා දමා ඇත.කැනඩාවේ විදේශ ඇමැති ජෝන් බෙයාර්ඩ් මහතා විදේශ ඇමැතිවරුන්ගේ සමුළුවේ තෙවන සැසිය අතර තුර දැරූ මේ උත්සහායට ශ්‍රී ලංකාවේ විදේශ කටයුතු ඇමැති මහාචාර්ය ජී. එල්. පීරිස් මහතා දැඩි විරෝධය පළ කර තිබේ.මේ සම්බන්ධයෙන් සාකච්ඡා කිරීමට මේ සමුළුවේදී නෛතික පදනමක් නැති බවත් එය සමුළුවේ න්‍යාය පත්‍රයට අදාළ නොමැති බවත් ඇමැතිවරයා දැඩිව අවධාරණය කර තිබේ.විදේශ අමාත්‍යවරුන්ගේ සමුළුවට සහභාගී වූ තවත් රටවල් 15ක් ජී. එල්. පීරිස් මහතාගේ ප්‍රකාශය එහිදී අනුමත කර ඇත.මෙම සැසියේ සභාපතිත්වය දැරූ ඔස්ට්‍රේලියානු විදේශ ඇමැති කෙවින් රඩ් මහතා මෙම අවස්ථාවේ දී ප්‍රකාශ කර ඇත්තේ ශ්‍රී ලංකාව ඇතුළු රටවල් 15ක් මීට එකඟත්වය පළ කර නොමැති බැවින් ඒ පිළිබඳව සාකච්ඡා කළ නොහැකි බවයි.ශ්‍රී ලංකාවේ සිදු වූයේ යැයි කියනු ලබන මානව හිමිකම් කඩකිරීම් පිළිබඳව මෙම සමුළුවේ දී සාකච්ඡා කිරීමට අවස්ථාවක් නොමැති වූවත් ඒ සම්බන්ධයෙන් හෝ වෙනත් ඕනෑම කරුණක් සම්බන්ධයෙන් ඕනෑම අවස්ථාවකදී ශ්‍රී ලංකාව ද්විපාර්ශ්වික සාකච්ඡා පැවැත්වීමට සූදානම් බවද ජී. එල්. පීරිස් ඇමැතිවරයා මෙහිදී පවසා ඇත.ශ්‍රී ලංකාවේ ත්‍රස්තවාදය මුළුමනින්ම පරාජය කිරීම සමස්ත දකුණු ආසියාවට පහසුවක් වු බව දකුණු ආසියානු කලාපයේ විදේශ අමාත්‍යවරු පවසති.22 වන පොදු රාජ්‍ය මණ්ඩලීය රාජ්‍ය නායක සමුළුවට සමගාමීව පැවති විදේශ අමාත්‍යවරුන්ගේ සමුළුව අතරතුර විදේශ කටයුතු ඇමැති මහාචාර්ය ජී. එල්. පීරිස් මහතා පැවැත් වූ ද්විපාර්ශ්වික සාකච්ඡාවලදී එම ඇමැතිවරු මෙසේ පවසා තිබේ.2013 දී පොදු රාජ්‍ය මණ්ඩලීය රාජ්‍ය නායක සමුළුව ශ්‍රී ලංකාවේ පැවැත්වීම සමබන්ධයෙන් අමාත්‍ය සමුළුවේ දී කිසිදු රටක් වාද කිරීමක් හෝ විරුද්ධවීමක් සිදු නොකළ බව ද ඇමැති ජී. එල්. පීර්ස් මහතා වැඩිදුරටත් සඳහන් කරයි.ජිනීවා, නිව්යෝර්ක් සහ පර්ත් නගරවල එල්. ටී. ටී. ඊ. හිතවාදීන් ශ්‍රී ලංකාව අපහසුතාවට පත්වන ආකාරයෙන් සිදු කළ ක්‍රියා ජනාධිපතිතුමාගේ මූලිකත්වයෙන් වළක්වා ගැනීමට හැකි වූ බව ද ඇමැතිවරයා පැවසීය.නිමාවට පත් වූ පොදු රාජ්‍ය මණ්ඩලීය රාජ්‍ය නායකයන්ගේ රැස්වීමේදී සියලුම බාධක අබිබවා ශ්‍රී ලංකාවට සුවිශේෂී රාජ්‍යතාන්ත්‍රික ජයග්‍රහණ අත්කර ගැනීමට හැකි වී ඇති බවත් කී ඇමැතිවරයාපොදු රාජ්‍ය මණ්ඩලීය රාජ්‍ය නායකයන්ගේ මීළඟ රැැස්වීම ශ්‍රී ලංකාවේ නොපැවැත්වීමට ගත් උත්සාහය පැරදවීමේ ත්‍රිවිධ ජයග්‍රහණ ශ්‍රී ලංකාවට අත්කර ගත හැකි වූ බව විදේශ කටයුතු ඇමැති මහාචාර්ය ජී. එල්. පීරිස් මහතා කීය.පර්ත් හි හයාට් රීජන්සිහිදී පුවත්පත් සංස්කාරකවරුන් තිදෙනෙක් සමඟ ඊයේ පැවැති සම්මුඛ සාකච්ඡාවදී ඔහු කියා සිටියේ ශ්‍රී ලංකාවේ මිත්‍ර රටවලද සහයෝගය ඇතිව ශ්‍රී ලංකාවේ ප්‍රතිරූපය කෙළසීමට ගත් උත්සාහයන් සාර්ථකව ව්‍යර්ථ කළ බවයි.ශ්‍රී ලංකාවේ හඬට පොදු රාජ්‍ය මණ්ඩලීය රටවල් කන්දුන් බවත්, එය පිළිගත් බවත් විදේශ කටයුතු ඇමැතිවරයා වැඩිදුරටත් පවසා ඇත.මෙල්බන්හි සිටින එල්.ටී.ටී.ඊ හිතවාදියෙක් ගොනු කර ඇති මානව හිමිකම් නඩුවක් පිළිබඳව සඳහන් කර ඇති මහාචාර්ය පිරිස් මහතා එය තර්ජනාත්මක ක්‍රියා පිළිවෙතක් බවත්, පොදු රාජ්‍ය මණ්ඩලීය රාජ්‍ය නායකයන්ගේ රැස්වීම අරමුණු කොට ගෙන මාධ්‍ය විසින් මේ අදහස් හුවා දැක්වීමට උත්සාහ දරා ඇති බවත්ය. ශ්‍රී ලංකා රාජ්‍ය නායකයාට රාජ්‍ය තාන්ත්‍රික භාවයක් ඇති බවත්, එරට නීතිපතිවරයා විසින් දෙන ලද පැහැදිලි තීරණයක් උඩ එය ව්‍යාර්ථ කිරීමට හැකි වූ බවත් ඔහු වැඩිදුරටත් පවසා තිබිණි.ශ්‍රී ලංකාව අත්කර ගත් තුන්වන ජයග්‍රහණය වූයේ 2013 පොදුරාජ්‍ය මණ්ඩල රාජ්‍ය නායක රැස්වීම ශ්‍රී ලංකාවේ පැවැත්වීමට 2009 දී ගත් තීරණයක් වෙනස් කිරීමට ගත් උත්සාහය පරාජය කිරීමයි. මේ සඳහා විවිධ උත්සාහයන් ගත්තද රාජ්‍ය නායකයන් මුලින් ගත් තීරණයේම එල්බ සිටි බව පීරිස් ඇමැතිවරයා වැඩිදුරටත් පවසා ඇත.2009 මැයි මාසයේදී ශ්‍රී ලංකාවේ ත්‍රස්තවාදය මුලිනුපුටා දැමීමෙන් අනතුරුව රටේ අභිවෘද්ධිය උදෙසා ශ්‍රී ලංකාව විසින් ගෙන ඇති පියවර පිළිබඳවද මහාචාර්යවරයා ජාත්‍යන්තර ප්‍රජාව දැනුම්වත් කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>31</day>
    </date>
    <link>http://www.dinamina.lk/2011/10/31/_art.asp?fn=n111031_3</link>
    <topic>පැනගිය සෙබළුන් නීත්‍යනුකූලව ඉවත් කිරීමට වැඩපිළිවෙළක්</topic>
    <author>භක්ති ධර්මප්‍රිය මෙන්ඩිස් දියතලාවේ සිට</author>
    <content>අපරාධ සිද්ධිවලට සම්බන්ධ වු අය හැර අනෙකුත් “පැන ගිය හමුදා සෙබළුන්” නිත්‍යානුකූලව ඉවත් කිරීමේ නව කඩිනම් වැඩපිළිවෙළක් යුද හමුදාව අරඹා ඇති බව යුද හමුදාපති ලුතිතන් ජෙනරාල් ජගත් ජයසූරිය මහතා පැවසීය.යුද හමුදාවට සුළු මුදලක් ගෙවා ගැනීමට නොහැකිව යහපත් කල්ක්‍රියාවෙන් සමාජගතව සිටින හමුදාවෙන් පැනගිය පුද්ගලයන් “පැනගිය සෙබළ” ලැයිස්තුවෙන් කපා හරිමින් මෙම නව වැඩපිළිවෙළ ක්‍රියාත්මක කෙරෙන බව යුද හමුදාපති ලුතිතන් ජෙනරාල් ජගත් ජයසූරිය මහතා සඳහන් කළේය. මේ වැඩපිළිවෙළ ඔස්සේ ඉවත් කෙරෙන හමුදා සාමාජිකයන්ට ඒ බව නිවෙසටම ලිපි මගින් දන්වන අතර ඔවුන්ගේ නම් ආගමන විගමන අසාදු ලේඛනයෙන් (Black List) ද ඉවත් කිරීමට පියවර ගන්නා බව හමුදාපතිවරයා කීය.සබරගමුව විශ්ව විද්‍යාලයේ යුද අධ්‍යයන ඩිප්ලෝමාව අවසන් කළ යුද හමුදා නිලධාරීන් 61 දෙනෙක්ට ඩිප්ලෝමා ප්‍රදානය කිරීමේ අවස්ථාවට එක්වීමෙන් අනතුරුව දියතලාව යුද හමුදා විද්‍යා පීඨයේ දී මාධ්‍යවේදීන් සමඟ සුහද කතාබහක නියැළෙමින් යුදහමුදාපතිවරයා පෙරේදා (29) එසේ සඳහන් කළේය.අතිශය පෞද්ගලික හේතු මත නිවසේ උද්ගතවූ තත්ත්වයන් ආදී කරුණු හේතුවෙන් හමුදාවෙන් පැනගිය සෙබළුන් සිටින අතර ඇතමුන් ආධුනික පුහුණුව ලබමින් සිටියදී පැනගොස් තිබේ. මෙසේ පැනගිය සෙබළුන් 1982-1983 වසරේ සිට වාර්තාවන බව යුද හමුදා පොලිස් ආරංචි මාර්ග සඳහන් කරයි. එසේ පැනගිය ඇතමුන් දැනට විදේශයන්හි පදිංචිව සිටින බවට ද තොරතුරු ඇත.මෙවැනි හමුදා සාමාජිකයන්ගෙන් හමුදාවට අය විය යුතුව තිබෙන මුදල ඉතා කුඩා අගයක් බව සඳහන් වේ. ඔවුන්ට එම මුදල ගෙවා නිත්‍යානුකූලව ඉවත් වීමට හෝ එසේත් නොහැකි අයවළුන් සිටී නම්, ඔවුන් මෙසේ හමුදා පැනගිය සෙබළ ලැයිස්තුවෙන් ඉවත් කිරීම නව වැඩපිළිවෙළ ඔස්සේ ක්‍රියාත්මක කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>31</day>
    </date>
    <link>http://www.dinamina.lk/2011/10/31/_art.asp?fn=n1110312</link>
    <topic>64 වැනි නිදහස් උළෙලට වැඩි පිරිසක් නැෙඟනහිරින්</topic>
    <author>නුවන් කොඩිකාර</author>
    <content>64 වැනි ජාතික නිදහස් දින උත්සවය සඳහා උතුරු නැෙඟනහිර ප්‍රදේශවල ජනතාව වැඩි වශයෙන් සහභාගි කරවීමට රජය තීරණය කර තිබේ.විශේෂයෙන්ම උතුරු නැෙඟනහිර පළාත්වල පාසල් සිසුන් මේ සඳහා සහභාගි කරවීමට පියවර ගන්නා ලෙසත්, සියලු ජාතීන් නියෝජනය වන පරිදි ඔවුන්ගේ අනන්‍යතාව අනුව සංස්කෘතික අංගයන් ඉදිරිපත් කිරීමට අවස්ථාව සලසා දෙන ලෙසත් අගමැති දි.මු ජයරත්න මහතා නිලධාරීන්ට උපදෙස් ලබා දී තිබේ. 64 වැනි ජාතික නිදහස් දිනයේ සංවිධාන කටයුතු පිළිබඳ අගමැතිවරයාගේ ප්‍රධානත්වයෙන් පැවැති මූලික වටයේ සාකච්ඡාවකදී දි.මු ජයරත්න මහතා මේ බව සඳහන් කළේය.64 වැනි ජාතික නිදහස් උළෙල මෙවර අනුරාධපුර දිස්ත්‍රික්කයේ පවත්වන බවත්, ඒ සදහා අවශ්‍ය මුලික කටයුතු ආරම්භ කර ඇති බවත් ජයරත්න මහතා ප්‍රකාශ කළේය.මීට පෙර 1980 වර්ෂයේ ජාතික නිදහස් දින උත්සවය අනුරාධපුර දිස්ත්‍රික්කයේ පැවැත්වූ බව පැවැසූ ඒ මහතා දශක තුනකට පසුව අනුරාධපුරයේදී පැවැත්වෙන මෙවර ජාතික නිදහස් දින උත්සවය විචිත්‍රවත්ව සංවිධානය කිරීම සියලු පාර්ශවයන්ගේ යුතුකම බව අවධාරණය කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>31</day>
    </date>
    <link>http://www.dinamina.lk/2011/10/31/_art.asp?fn=n1110313</link>
    <topic>හිටපු පාර්ලිමේන්තු මන්ත්‍රී මනෝ විජයරත්න අභාවප්‍රාප්ත වෙයි</topic>
    <author>ජයසිරි මුණසිංහ සහ නුවන් කොඩිකාර</author>
    <content>හිටපු ඇමැතිවරයකු සහ කෑගලු දිස්ත්‍රික් පාර්ලිමේන්තු මන්ත්‍රීවරයකු වු මනෝ විජයරත්න මහතා හදිසියේ අභාවප්‍රාප්ත විය.සිංගප්පූරුවේ පෞද්ගලික රෝහලක ප්‍රතිකාර ලබමින් සිටියදී මනෝ විජයරත්න මහතා අභාවප්‍රාප්ත වී තිබේ.‘දැදිගම හිතවතා’ නමින් ප්‍රකටව සිටි ඒ මහතා පක්ෂ, පාට දෙවැනි තැනට දමමින් රටෙත්, ජනතාවගේත් යහපත හා අභිවෘද්ධිය ඇතිකරලීමට කොතරම් අභියෝගාත්මක දේශපාලන තීන්දු තීරණ ගැනීමට වුව පසුබට නොවු අයෙකි.මනෝ විජයරත්න මහතා වචනයේ පර්සමාප්ත අර්ථයෙන්ම ජනතා සේවකයෙක් විය.අභාවප්‍රාප්ත වන විට 54 හැවිරිදි වියේ පසු වූ මනෝ විජේරත්න මහතා දැදිගම ශ්‍රී ලංකා නිදහස් පක්ෂ සංවිධායක ධුරය හොබවමින් සිටියේය. ජේ.ආර් ජයවර්ධන රජයේ අධ්‍යාපන ඇමැති ධූරය මෙන්ම අධිකරණ ඇමැති ධූරය ද හෙඹවු නිශ්ශංක විජේරත්න මහතාගේ පුත්‍රයකු වූ මනෝ විජේරත්න මහතා මහනුවර මහ නගර සභාවේ විපක්ෂ නායක නෙරන්ජන් විජේරත්න මහතාගේ බාල සොහොයුරාද වේ.2000 වසරේ කෑගල්ල දිස්ත්‍රික්කය නියෝජනය කරමින් එක්සත් ජාතික පක්ෂයෙන් පාර්ලිමේන්තුවට තේරි පත් වූ ඒ මහතා යළිත් 2004 වසරේ දී මැති සබයට පිවිසියේය.2007 වසරේ දී එක්සත් ජනතා නිදහස් සන්ධානයට එක් වූ ඔහු ව්‍යවසාය සංවර්ධන ඇමැති ධුරය හෙබවීය. පසුකාලීනව විජේරත්න මහතා ජනාධිපති සම්බන්ධීකරණ ලේකම්වරයකු ලෙස ද සේවය කළේය.දේහය කොළඹ 06 ගාලුපාරේ අංක 547 දරන ස්ථානයේ පිහිටි ඒ මහතාගේ නිවෙසේ තැන්පත් කර ඇති අතර අද (31) සවස 5.00 ට බොරැල්ල කනත්තේ දී අවසන් කටයුතු සිදු කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>31</day>
    </date>
    <link>http://www.dinamina.lk/2011/10/31/_art.asp?fn=n1110314</link>
    <topic>ගම්පොළ රෝහලේ ශල්‍යාගාරය යළිත් වසා දමයි</topic>
    <author>ගම්පොළ සමූහ</author>
    <content>ගම්පොළ මූලික රෝහලට යාබද ඉඩමක දීර්ඝ කාලයක් තිස්සේ නගර සභාව මඟින් කසළ ගොඩ ගැසීම නිසා රෝහලේ ශල්‍යාගාරය දෙවැනි වරටද වසා දමා තිබේ.මේ ගැටලුව සම්බන්ධයෙන් සියලු පාර්ශවයන් සමඟ සාකච්ඡා කළ ද, මේ වන තුරු නිශ්චිත විසඳුමක් ලබා දී නොමැති අතර රෝහලේ සියලුම ඒකක පවත්වා ගැනීම පිළිබඳව විශාල ගැටලුවක් පැන නැඟී තිබේ.සෞඛ්‍යය අමාත්‍යාංශය ඇතුළු වගකිව යුතු අංශ වෙත මේ බව ලිඛිතව දන්වා යැවීමට ද රෝහල් බලධාරීන් පියවර ගෙන ඇත.දැඩි දුර්ගන්ධය හා මැසි උවදුර හේතුවෙන් ශල්‍යාගාරයේ සැත්කම් කළ නොහැකි බවට ශල්‍යාගාරයේ සේවයේ යෙදෙන සියලු විශේෂඥ වෛද්‍ය නිලධාරින් දැන්වීමෙන් පසු මේ තීරණය ගෙන ඇත.ශල්‍යකර්ම සිදුකරන ලද රෝගීන් මේ තත්ත්වය නිසා ආසාදනවලට ලක්ව ඇති බවද සඳහන් කරයි.මේ පිළිබඳව අදහස් දැක්වූ ගම්පොළ නගරාධිපති සරත් ගාමිණී හෙට්ටිආරච්චි මහතාසභාව මඟින් වසර 9 ක් පුරා කසළ බැහැර කළ ස්ථානය අපට අහිමිව ගිය නිසා පසුගිය අප්‍රේල් මස සිට මේ ගැටලුව පැන නැඟී තිබෙනවා. නගරයේ දිනකට එකතුවන කසළ ට්‍රැක්ටර් ලෝඩ් 14 ක් ඉවත් කිරීම සිදු කරනවා.මේ වනවිට අපට කසළ දැමීම සඳහා අග්‍රාමාත්‍යවරයා විසින් අම්බුළුවාව ප්‍රදේශයේ අක්කර 2 ක භූමි ප්‍රමාණයක් ලබා දී තිබෙනවා. එම නිසා ගම්පොල රෝහලේ මතුව තිබෙන මේ ගැටලුව විසඳී යාම සිදු වනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>31</day>
    </date>
    <link>http://www.dinamina.lk/2011/10/31/_art.asp?fn=n1110319</link>
    <topic>වන අලි 200ක් ගිය වසරේ මිය ගිහින්</topic>
    <author>නුවන් කොඩිකාර</author>
    <content>ගතවූ වසරක කාලය තුළ වන අලි දෙසීයකට ආසන්න සංඛ්‍යාවක් මියගොස් ඇති බව වන ජීවී සංරක්ෂණ අමාත්‍යාංශය පැවැසීය.අලි - මිනිස් ගැටුම් හේතුවෙන් මිනිස් ජීවිත 35ක් පමණ අහිමි වී ඇතැයි ද එම අමාත්‍යාංශය සදහන් කළේය. වෙඩි වැදීම්වලින් මේ වසරේ දී ද වන අලි සියයක් පමණ මියගොස් ඇති බවත් වන ජීවී අධ්‍යක්ෂ ජනරාල් එච්. රත්නායක මහතා පැවසීය වතින අලි - මිනිස් ගැටුම් උග්‍රවීමෙන් මිනිස් ජීවිතවලට දැඩි තර්ජනයක් වී ඇති බැවින් වන අලින් ගම් වදින කලාප ආශ්‍රිතව විදුලි වැටවල් ඉදිකිරීම හෝ ඉදිකර ඇති විදුලි වැටවල් කඩිනමින් ප්‍රතිසංස්කරණය කර යාවත්කාලීන කිරීමටද පියවර ගෙන ඇතැයි ද ඒ මහතා කීවේය.2010 වසරේදී අලි - මිනිස් ගැටුම් නිසා වන අලින් 230ක් පමණ මියගොස් ඇති බව පරිසර හිතකාමිහු පැවසුහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>31</day>
    </date>
    <link>http://www.dinamina.lk/2011/10/31/_art.asp?fn=n1110315</link>
    <topic>ඉන්ධන මිල ඉහළට</topic>
    <author>සුභාෂිනි සේනානායක</author>
    <content>ඉන්ධන මිල පෙරේදා (30) මධ්‍යම රාත්‍රියේ සිට සංශෝධනය කර ඇත. ඒ අනුව පෙට්රල් ලීටරය රුපියල් 12.00න්ද, ඩීසල් ලීටරය රුපියල් 8.00න්ද, භූමිතෙල් ලීටරය රුපියල් 10.00න්ද වැඩිවී තිබේ.ලෝක වෙළෙඳපොළේ ඉන්ධන මිල ඉහළ යාමත් ලංකා විදුලි බල මණ්ඩලයට සහන මිලට ඉන්ධන ලබා දීමත් හේතුවෙන් සංස්ථාව ලබන පාඩුව අවම කර ගැනීමට මේ තීරණය ගත් බව ලංකා ඛනිජ තෙල් නීතිගත සංස්ථාවේ සභාපති හැරී ජයවර්ධන මහතා “දිනමිණ” ට කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>31</day>
    </date>
    <link>http://www.dinamina.lk/2011/10/31/_art.asp?fn=n1110316</link>
    <topic>කල්පිටිය භික්ෂූන් වහන්සේගේ ‘ධීවර’ උපවාසය නවතී</topic>
    <author>කල්පිටිය සමූහ</author>
    <content>මාස 20ක් පුරා ඉන්දියාවේ අන්දමන් දූපතේ සිරගතව සිටින කල්පිටියේ ධීවරයන් හයදෙනා නිදහස් කර ගැනීම පිණිස කල්පිටිය කන්ද කුලිය සමුද්‍රාසන්න විහාරයේ භික්ෂුන් වහන්සේලා සිව්නමක් අරඹා තිබුණ උපවාසය පෙරේදා (29) රාත්‍රියේ අවසාන විය.ජනාධිපති ලේකම් ලලිත් වීරතුංග මහතා ඔස්ට්‍රේලියාවේ සිට උපවාසයේ නිරත බැදිවැව දියසේන හිමියන් සමඟ දුරකථන සංවාදයක යෙදුණ අතර වයඹ පළාත් ධීවර ඇමැති සනත් නිශාන්ත පෙරේරා මහතා එම අවස්ථාව සලසා දුන්නේය.දැනට ඉන්දීය අත්අඩංගුවේ පසුවන ධීවරයන් මාස තුනකට අඩුකලකින් මෙරටට ගෙන්වා දීමට ජනාධිපති ලේකම්වරයා තමාට පොරොන්දු වූ බවත් එම පොරොන්දුවට අණුව උපවාසය නිම කළ බවත් කල්පිටිය විහාරාධිපති බැදිවැව දියසේන හිමියන් ප්‍රකාශ කරන ලදී.මේ උපවාසය පසුගිය 25 වැනි දින කන්දකුලිය සමුද්‍රාසන්න විහාර භූමියේදී ආරම්භ වූ අතර ඊට හිමිවරු දෙදෙනකු සහ ධීවර කාන්තාවක් එක්වූහ.පසුව එක් භික්ෂුවක් සහ කාන්තාවක් අසාධ්‍ය තත්ත්වයේ පසුවෙද්දී රෝහල් ගත කිරීමට සිදුවිය. පෙරේදා වනවිට බැදිවැව දියසේන, යටිමාදුර කාශ්‍යප, යටිමාදුර මනසාලංකාර සහ කුඩාඔය සුමනසිරි හිමිවරුන් මේ උපවාසයට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>31</day>
    </date>
    <link>http://www.dinamina.lk/2011/10/31/_art.asp?fn=n1110317</link>
    <topic>අකුණු සර වැදී රන්පත්විල දෙදෙනෙක් මරුට</topic>
    <author>අනුරාධපුර මධ්‍යම විශේෂ අනුරාධපුර සමූහ සහ හිදෝගම සමූහ</author>
    <content>කහටගස්දිගිලිය පොලිස් වසමේ රන්පත්විල බෝගහවැව ප්‍රදේශයේ කුඹුරු යායකට පතිතවූ අකුණුසරකින් රන්පත්විල පදිංචි දෙදරු පියකු හා සය දරු පියකු එම ස්ථානයේ දීම පසුගිය සිකුරාදා (28) සවස ජීවිතක්ෂයට පත්වූහ.ඊට අමතරව එම කුඹුරු යායේ වැඩ කරමින් සිටි තවත් තිදෙනකු අකුණුසර වැදීම හේතුවෙන් තුවාල ලබා කහටගස්දිගිලිය රජයේ රෝහලට ඇතුළත් කර ඇත.මද වර්ෂාව සමඟ පතිතවූ අකුණු සර වැදීමෙන් බරපතළ තුවාල ලබා ජීවිතක්ෂයට පත්වූයේ නිවාස 30, රන්පත්විල, කහටගස්දිගිලිය පදිංචිව සිටි සුද්දහාමිගේ අබේරත්න (40) හා රොටපොකුණ රන්පත්විල පදිංචිව සිටි කේ. බී. රනවීර (48) නමැති දෙදෙනා ය.මිය ගිය දෙදෙනා හා අකුණු පහරට ලක්ව තුවාල ලැබූ තිදෙනා බෝගහවැව පිහිටි කුඹුරු යාය පෝරු ගා බීජ වැපිරීමට ගොස් ඇත. ඔවුන් කුඹුර සකස් කර බීජ වපුරන්නට සැරසෙනවාත් සමඟම මද වර්ෂාවක් ඇති වීම නිසා එම කටයුත්ත මදකට නතර කර දහවල් ආහාරය ගැනීමට අසලවූ වාඩියට පැමිණි අවස්ථාවේ දී මේ සිදුවීමට මුහුණ දී තිබේ. වාඩිය තුළ සිටි අබේරත්න මහතාගේ බිරියට පමණක් කිසිදු අනතුරක් සිදු වී නැත.අකුණු සර වැදී ජීවිතය බේරාගත් ජී. එම්. කේ. ප්‍රේමරත්න (60) මහතා එදින සිදුවූ බියකරු සිදුවීම මෙසේ විස්තර කළේ ය.අපි කට්ටියගේ කුඹුරු යාය එකට තියෙන්නේ.මිය ගිය අබේරත්න පුතාත්, රණවීරත්, තවත් තිදෙනකුත් කුඹුරුවල වැඩ කරමින් සිටියා. ඒ එක්කම පොඩි වර්ෂාවක් ආපු නිසා අපි වාඩියට ඇවිල්ලා දවල් කෑම කෑවා. වෙලාව 2.30 ට විතර ඇති. අකුණු දෙකක් ගැහුවා.මම කිවුවා ට්‍රැක්ටර් වල නැඟලා වැඩ කරන්න හොඳ නෑ ටිකක් ඉමු කියලා. ළඟ තිබ්බ ජංගම දුරකථන හතරකුත් විසන්ධි කළා. ඒ එක්කම අකුණු දෙකක් ගැහුවා. ටික වේලාවයි ගියේ අපි හිටපු පැළ හරියට විශාල ශබ්දයක් ආවා. ඒ එක්කම අපි පස්දෙනා විසි වෙලා ගියා එච්චරයි මතක. විනාඩි දහයකට විතර පස්සේ මට සිහිය ආවා. කට්ටිය තැන තැන වැටිලා හිටියා. මම නැගිටින්න බැලුවා, කථා කරන්න බැලුවා ඒත් මට බැරි වුණා.රනවීරගේ බිරිය කැගහනවා ඇහුණු මම බොහොම අමාරුවෙන් කිවුවා ගමේ අයට ගිහිල්ලා කියන්න අපිට අකුණක් වැදුණා කියලා.මම පුතා ළඟට බඩගාගෙන ගියා. ගිහින් කතා කළා. ඒත් එයා කතා කළේ නෑ. කටින් ලේ එනවත් දැක්කා. ගමේ කීප දෙනෙක් ඇවිල්ලා අපිව කරේ තියන් පාරට ගෙනහින් ත්‍රිරෝද රථයක දමාගෙන කහටගස්දිගිලිය රෝහලට රැගෙන ආවා.අකුණු සරින් තුවාල ලැබූ තිදෙනාම 29 වෙනිදා වන විට ප්‍රතිකාර ලබාගෙන රෝහලෙන් පිටත්ව ගොස් ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>31</day>
    </date>
    <link>http://www.dinamina.lk/2011/10/31/_art.asp?fn=n1110318</link>
    <topic>ලෝක ජනගහනය බිලියන7 යි</topic>
    <author>සන්ධ්‍යා කරුණාරත්න</author>
    <content>ලෝක ජනගහනය බිලියන හතක් (කෝටි 700 ක්) වීම ඊයේ (30 දා) මධ්‍යම රාත්‍රි 12 පසුවීමත් සමඟ සිදු විණ.ලෝක ජනගහනය බිලියන හතක් වීම සැමරීම අද (31 දා) සිදුකරන අතර බිලියන හතක ලෝක ජනගහනය එකිනෙකා කෙරෙහි සැලකිලිමත් වෙමින් “අපි එකට ජීවත් වෙමු” යන සංකල්පය මුල්කර ගෙන ලෝකය පුරා සැමරීම් උත්සව රැසක් පැවැත්වීම සිදුකෙරේ. බිලියන හතක ජනාවාස ලෝකයක ජීවත්වීමේ අර්ථය, එමඟින් බිහිවන අනාගත අභියෝග අවස්ථා හා ලොවේ අනාගතය හැඩගසන ආකාරය යනාදි කරුණු මුල් කර ගනිමින් එක්සත් ජාතීන්ගේ ජනගහන අරමුදල මඟින් වැඩසටහන් රැසක් ක්‍රියාත්මක කෙරේ.මේ වැඩසටහන්වල පළමු පියවර ලෙස ඊයේ (30 දා) මධ්‍යම රාත්‍රි 12 පසුවී ගතවන පළමු තත්පරය තුළ උපදින දරුවාට හෝ දරුවන්ට උපහාර පිදීමේ වැඩසටහන් ලෝකය පුරා ක්‍රියාත්මක කරන බවත් මෙරට වැඩසටහන කාසල් වීදියේ කාන්තා රෝහලේදී පවත්වන බවත් සෞඛ්‍ය අමාත්‍යාංශය පවසයි.සෞඛ්‍ය අමාත්‍යාංශය, පවුල් සෞඛ්‍ය කාර්යාංශය හා එක්සත් ජාතීන්ගේ ජනගහන අරමුදල එක්ව සෞඛ්‍ය ඇමැති මෛත්‍රීපාල සිරිසේන මහතාගේ ප්‍රධානත්වයෙන් මේ වැඩසටහන ක්‍රියාත්මක කරයි.මේ ලෝක වැඩසටහන මෙරටට වැදගත් වන්නේ කෙසේද යන්න පිළිබඳ යෝජනා කිහිපයක් ඉදිරිපත්ව ඇත. ගැහැනු දරුවන්ගේ හා කාන්තාවන්ගේ හැකියාවන් වර්ධනය කිරීම තුළින් ඔවුන්ගේ දියුණුව වේගවත් කිරීම, මෙරට ඉතිහාසයේ වැඩිම තරුණ ජනගහනය වාර්තා වන මේ මොහොතේ රටේ අනාගතය හැඩගැස්වීමට ඔවුන්ගේ දායකත්වය ලබාගැනීම, සෑම ළදරුවකුගේම ආරක්ෂාව හා අවශ්‍යතාව තහවුරු කරමින් කුඩා සහ ශක්තිමත් පවුල් බිහිකර ගැනීම යනාදී යෝජනා ද මේ අතර වේ.ලෝක ජනගහනය බිලියන හතක් වීමත් සමඟ වැඩිහිටි ජනගහනය ද ඉහළ යාම සිදුවේ. එය ශ්‍රී ලංකාවට ද පොදු කරුණකි. එම අභියෝගය ද ජය ගනිමින් රට සංවර්ධනය කරන්නේ කෙසේද යන්න පිළිබඳව ද මෙහිදී සාකච්ඡා කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>31</day>
    </date>
    <link>http://www.dinamina.lk/2011/10/31/_art.asp?fn=n11103110</link>
    <topic>හතළිස් වසරක රජ ගමනේ අසිරිය හෙට දිනමිණ සමඟ</topic>
    <author>වෙල්ලස්සේ බණ්ඩාර සහ සුභාෂිනි සේනානායක</author>
    <content>ලෝකයේ තෙවැනි විශාලතම මැණික වන ක්‍රාත් 393ක් බැරැති නිල් ආරනූල හෙට (01) රත්නපුර පළාත් සභා ප්‍රදර්ශනාගාරයේදී ප්‍රථම වරට ප්‍රදර්ශනය කෙරේ.ස්ටාර් ඔෆ් ලංකා නැමැති මේ නිල් ආරනූල ලෝක අකර්ශනය දිනා ඇති මැණිකක් වන අතර ජාතික මැණික් හා ස්වර්ණාභරණ අධිකාරියට වසර 40 ක් පිරීම නිමිත්තෙන් මෙය ප්‍රදර්ශනය කෙරේ.ක්‍රාත් 103 ක් බරැති රේ ඔෆ් ට්‍රෙෂර් නැමැති කනක වෛරෝඩියද ඇතුළු අගනා මැණික් මෙහිදී ප්‍රදර්ශනය කිරීමට නියමිතය.පරිසර ඇමැති අනුර පි‍්‍රයදර්ශන යාපා මහතා ගේ ප්‍රධානත්වයෙන් ආරම්භ කෙරෙන මේ ප්‍රදර්ශනයට මැති ඇමැතිවරු ඇතුළු සම්භාවනීය අමුත්තෝ රැසක්් ද සහභාගී වෙති. 40 වැනි සංවත්සරයට සමගාමීව විශේෂ සම්මාන ප්‍රදානයක්ද, මැණික් වෙන්දේසියක් ද සංවිධානය කර ඇතැයි අධිකාරිය සභාපති රොහාන් දළුවත්ත මහතා පැවැසීය.අතිරේකය අද (01) දිනමිණ සමඟ නිකුත් කෙරේ.මේ අතර ජාතික මැණික් හා ස්වර්ණාභරණ අධිකාරියේ 40 වැනි සංවත්සරය වෙනුවෙන් හතළිස් වසරක රජගමනේ අසිරිය නමින් විශේෂ අතිරේකයක් හෙට (01) දිනමිණ සමඟ නිකුත් කෙරේ.මැණික් හා ස්වර්ණාභරණ පිළිබඳව විද්වත් වෘත්තිකයන්ගේ ලිපිද, ශ්‍රී ලංකාවේ හමුවන මැණික් පිළිබඳවද, ජාතික මැණික් හා ස්වර්ණාභරණ අධිකාරියේ එදා, අද සහ හෙට ගමන් මඟ ගැන ද හරවත් ලිපි හා ඡායාරූපවලින් විශේෂ අතිරේකය සමන්විත වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>31</day>
    </date>
    <link>http://www.dinamina.lk/2011/10/31/_art.asp?fn=n11103111</link>
    <topic>කුලප්පු වූ සද්දන්තයෙක් කැකිරාවම දෙවනත් කරයි</topic>
    <author>අමිල ප්‍රභාත් වනසිංහ, සෙනරත් බණ්ඩාර, සීගිරිය විශේෂ අනුරාධපුර මධ්‍යම විශේෂ හා එස්. එම්. සියාම්, ප්‍රදීප් ගුණවර්ධන - දඹුල්ල සමූහ</author>
    <content>කැකිරාව මඩාටුගම පුබ්බෝගම වෙල්යාය ප්‍රදේශයේ සිටි දැවැන්ත දළ ඇතකු කුලප්පුවී ඒ – නවය මාර්ගයට කඩා වැදී මාර්ගයේ ගමන් කළ හා නවතා තිබූ රථවාහන 17කට අලාභ හානි කර තිබේ.පෙරේදා (29) උදෑසන නමයට පමණ කයිලපොතාන සූරියගම හන්දියේ සිට තිබ්බොටු වැව දෙසට දළ ඇතා පැමිණි අතර ඒ අතරතුර දී මාර්ගයේ ගමන් ගත් ත්‍රිරෝද රථ, බස් රථ, මෝටර් රථයකට, ලොරි රථයකට හා යතුරු පැදි කිහිපයකට පහර දෙමින් අලාභහානි සිදු කළ අතර ත්‍රිරෝද රථ දෙකක් ඇතුළුව රථවාහන කිහිපයකට පහර දීමෙන් බරපතළ හානි සිදුවිය. පුද්ගලයන් දෙදෙනකුට මෙම සිද්ධියෙන් සුළු තුවාල සිදු විය.මාර්ගයට පැමිණි දළ ඇතා හොඳින් වැඩුණ දළ යුගළයකින් සමන්විත වූ අතර අඩි 15 ක් පමණ උසින් යුතු ඇතෙකි. පයින් පහර දී ත්‍රිරෝද රථ දෙකකට බරපතළ අලාභ හානි කළ අතර ලොරි රථයක් හා මෝටර් රථයක් හො¼ඩින් උස්සා බිම දමා පහර දී ඇත. යතුරුපැදි කිහිපයක්ම හොඬින් උස්සා විසිකර දැමුවේ ය. රථවාහනවල පැමිණි බොහෝ පිරිසක් රථවාහන දමා ඇතාට බියේ හිස් ලුලු අත දිව ගියහ.සූරියවැව හන්දිය සිට තිබ්බටුවැව දෙසට එනතුරු රථවාහන වලට පහර දෙමින් පැමිණි ඇතා තිබ්බටු වැව හන්දියේ වූ නිවසක ගේට්ටුවට පහර දී එම වත්තට ඇතුළුවී එහිවූ රථවාහන දෙකකටත් යතුරු පැදියකටත් පහර දී අලාභ කර පැය දෙකකට ආසන්න කාලයක් එම නිවසේ මුළුතැන් ගෙය පිටුපසට වී සිට තිබේ. පසුව කැකිරාව වන ජීවි නිලධාරීහු හා කැකිරාව පොලිසිය පැමිණ ඇතා අලිවෙඩි දමා කලාවැව දෙසට එළවා දැමූහ.දළ ඇතාගේ කලහකාරී හැසිරීම හේතුවෙන් 29 දා ඒ-9 මාර්ගයේ ගමනාගමනය පැය තුනකට ආසන්න කාලයක් ඇනහිට තිබූ අතර ඇතා එළවා දැමීමට වනජීවි නිලධාරීන්ටත් පොලිසියටත් විශාල වෙහෙසක් දැරීමට සිදු විය.ඉකුත් 28 වෙනිදා සවස පුබ්බෝගම වෙල්යායට ඇති පැමිණ ඇතා අතර ප්‍රදේශයේ තරුණයන් රතිඤ්ඤා දමමින් ඇතා එළවා දැමීමට උත්සාහ දරා තිබේ.මේ නිසා ඇතා කෝපයට පත්වන්නට ඇති බව වන ජීවි නිලධාරීහු පවසති. කිසියම් පුද්ගලයකු ඇතාට වෙඩි ප්‍රහාරයක් එල්ල කර ඇති බවත්, එක් පාදයක තුවාලයක් තිබෙන බවත් වනජීවි නිලධාරීහු පවසති.ඇතාගේ ප්‍රහාරයෙන් රථවාහන 17 කට පමණ අලාභ හානි සිදුවුවත් කැකිරාව පොලිසියට පැමිණිලි ලැබී ඇත්තේ ඉන් දෙකක් සම්බන්ධව බව පොලිසිය පැවසුවේ ය.මෙම ඇතාගේ ඇස් දෙක නොපෙනීම නිසා තම ආරක්‍ෂාව පතා කුපිතව හැසිරී ඇති බවත් වෙඩි තැබීම් හා වාහනවලට පහරදීම නිසා බහුවිධ තුවාල ඇතාගේ සිරුරේ දකින්නට ලැබෙන බවත් අවශ්‍ය ප්‍රතිකාර ඊයේ දිනයේ (30) ආරම්භ කළ බවත් වයඹ කලාප භාර පශු වෛද්‍ය චන්දන ජයසිංහ මහතා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>31</day>
    </date>
    <link>http://www.dinamina.lk/2011/10/31/_art.asp?fn=n111031_4</link>
    <topic>ශ්‍රී ලංකාවට වීසා ලබා ගැනීමේදී සහනදායී ගාස්තු ක්‍රමයක්</topic>
    <author>මහින්ද අලුත්ගෙදර</author>
    <content>ශ්‍රී ලංකාවට වීසා ලබා ගැනීමේදී සංචාරකයකු ගෙවිය යුතු පරිපාලන ගාස්තුව පහත හෙළීමට ආගමන හා විගමන දෙපාර්තමේන්තුව සූදානම් වෙයි.මීට අදාළ යෝජනාව මුදල් හා ක්‍රම සම්පාදන අමාත්‍යංශයේ ලේකම්වරයා වෙත ඉදිරිපත් කර තිබෙන අතර එයින් අනතුරුව නව ක්‍රමවේදය ක්‍රියාත්මක කිරීමේ අනුමැතිය සඳහා අමාත්‍ය මණ්ඩලය වෙත ඉදිරිපත් කරන බවද ආගමන හා විගමන පාලක ජනරාල් චූලානන්ද පෙරේරා මහතා “දිනමිණ”ට පැවැසීය. රටවල් කිහිපයක ඉල්ලීම් සැළකිල්ලට ගෙන මේ තීරණය ගත් බව සඳහන් කළ ඒ මහතා ඒ අනුව දකුණු ආසියානු කලාපයට පමණක් නොව ලෝකයේ සියලුම රටවල සංචාරකයන්ට බලපාන පරිදි වීසා පරිපාලන ගාස්තු පහත හෙලන බව ප්‍රකාශ කෙළේය.දැනට ශ්‍රී ලංකාවට වීසා ලබා ගැනීමේදී පරිපාලන ගාස්තුව වශයෙන් අමෙරිකානු ඩොලර් පනහක මුදලක් අය කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>31</day>
    </date>
    <link>http://www.dinamina.lk/2011/10/31/_art.asp?fn=n11103114</link>
    <topic>අපේ රටේ ජීවත්වන විවිධ ජාතීන් එකමුතු කිරීමේදී සාහිත්‍යකරුවාට කළ හැකි මෙහෙවර විශාලයි</topic>
    <author>උපාලි කරුණාරත්න</author>
    <content>ශ්‍රී ලංකාවේ ජීවත්වන විවිධ ජාතීන් අතර සමඟිය ඇතිකිරීමේ කාර්යයේ දී සාහිත්‍යකරුවාට විශාල මෙහෙවරක් කළ හැකි බව අගමැති දි. මු. ජයරත්න මහතා පැවසීය.රටට සේවය කළ මියගිය සාහිත්‍යකරුවන් ඇගයීම තුළින් වර්තමානයේ ජීවත්වන සාහිත්‍යකරුවන්ට විශාල ශක්තියක් ලැබෙන බව ද අගමැතිවරයා ප්‍රකාශ කළේය.අගමැති දි. මු. ජයරත්න මහතා එසේ ප්‍රකාශ කෙළේ මහව විජයබා මධ්‍ය මහා විද්‍යාලයේ 28 දා පැවැති රාජ්‍ය සාහිත්‍ය සම්මාන ප්‍රදානෝත්සවයට සහභාගි වෙමිනි.සයිමන් නවගත්තේගම නව රංග ශාලාව අපි අද මේ විද්‍යාල පරිශ්‍රයේ විවෘත කළා. නවගත්තේගම මහතා මේ රටේ සාහිත්‍යයට විශාල සේවයක් කළ පුද්ගලයෙක්. එවැනි පුද්ගලයන්ට අපි කෘතගුණ සැලකිය යුතුයි. බුදුන් වහන්සේ ද කෘතගුණ සැලකීම පිළිබඳ කියා දී තිබෙනවා.බුදු දහම සමඟසාහිත්‍ය සමාජයට ඉතා අත්‍යවශ්‍යයි. බුද්ධ ධර්මය පැමිණීමත් සමඟ අප රට තුළ දියුණු සාහිත්‍යයක් ගොඩනැඟුණා. සාහිත්‍ය සංස්කෘතිය සමඟ ඉතා කිට්ටුවෙන් ගමන් කරනවා. දක්‍ෂ ලේඛකයන්ගේ කෘතිවලින් සාහිත්‍ය පෝෂණය වෙනවා. ඒවා පරිශීලනය කරන ජනතාවගේ දැක්ම පුළුල් වෙනවා.වර්තමානයේ සාහිත්‍ය කෘති විවිධ මාතෘකාවලින් ලියවී තිබෙනවා. ඒවා කියවීමෙන් මනුෂ්‍යයාට සමබරව ජීවත්විය හැකියි. ඒකයි උගතුන් කියන්නෙ සාහිත්‍ය සමාජීය ප්‍රගමනයට හේතු වෙනවා කියලා.සාහිත්‍ය උත්සව පැවැත්වීම ඉතා වැදගත් කාර්යයක් වශයෙන් හඳුන්වන්න පුළුවන්. ඉන් සාහිත්‍යකරුවන් තව තවත් නිර්මාණ කිරීමට උනන්දු වෙනවා. ඒ වගේම මෙම උත්සවය සඳහා විශාල ජනතාවක් පැමිණ සිටීම මෙයට සහභාගි වන සාහිත්‍යකරුවන්ට ශක්තියක්.අද මෙම සාහිත්‍ය උත්සවය පවත්වන්නෙ යාපහුව රාජධානියේයි. මේක අපේ සංස්කෘතික ඇමැතිතුමාගේ ආසනය. යාපහුව ආසනය පිහිටි කුරුණෑගල දිස්ත්‍රික්කය අතීතයේ සිට සාහිත්‍යකරුවන් බිහිවූ ප්‍රදේශයක්.අපිට පුළුවන් ශ්‍රී ලංකාව තුළ ශ්‍රේෂ්ඨ මිනිසුන් ලෙස ජීවත්වීමට. එවිට රට දියුණු වෙනවා. අපි අපේ දරුවන් සඳහා වැඩි වැඩියෙන් සාහිත්‍ය දැනුම ලබාදිය යුතුයි.භේදවලින් තොරජනාධිපති මහින්ද රාජපක්‍ෂ මහතා බලාපොරොත්තු වන්නෙ සියලු භේදවලින් තොර රටක් නිර්මාණය කිරීමටයි. මේ සඳහා රටේ ජීවත්වන අවංක මිනිසුන් සියලු දෙනා එක්වන්න ඕනෙ. වසර තිහක් තිබූ ත්‍රස්තවාදී ප්‍රශ්නය අවසන් නිසා අපි අද නිදහසේ ජීවත්වෙනවා.ලෝකයේ යුද්ධයක් අවසන් වූ කිසිම රටක අප සමාජයේ තරම් සාමයක් ඇතිවුණේ නැහැ. රට තුළ සාමයක් ඇතිකිරීමට කටයුතු කළ ජනාධිපති මහින්ද රාජපක්‍ෂ මහතා යුග පුරුෂයෙක් වශයෙන් හඳුන්වන්න පුළුවන්.අධ්‍යාපන ඇමැති බන්දුල ගුණවර්ධන මහතා - සාහිත්‍ය තුළින් මිනිසුන්ට වෙනත් අයගේ සිත් කියවීමට පුහුණුව ලැබෙනවා. කෙටි කතාව, නවකතාව තුළින් සාහිත්‍යකරුවන් අපේ රස මනස කලම්බනවා.අද මේ සයිමන් නවගත්තේගම නව රංග ශාලාව විවෘත වුණා. සයිමන් නවගත්තේගම කියන්නෙ බහුවිධ කුසලතා තිබෙන සාහිත්‍යධරයෙක්. ඔහු කෙටිකතාකරුවෙක්. නවකතාකරුවෙක්. ඔහු නාට්‍ය රචකයෙක් වශයෙන් හඳුන්වන්න පුළුවන්. සයිමන් නවගත්තේගම ඈත එපිට ගම්මානවල ජනතාවගේ සිතුම් පැතුම් හඳුනාගනිමින් කටයුතු කළා.ටී. බී. ඒකනායක ඇමැතිතුමා තමයි සයිමන් නවගත්තේගම නව රංග ශාලාව සෑදීමට පියවර ගත්තෙ. මේ සඳහා විශාල මුදලක් වැය වුණා.සයිමන් නවගත්තේගම ශාලාව හැදීම තුළින් අප කළේ රටේ කලාකරුවන්ට ගෞරව දැක්වීමයි. ටී. බී. ඒකනායක ඇමැතිතුමා තම අමාත්‍යාංශය තුළින් රටට විශාල සේවයක් කරනවා.සංස්කෘතික හා කලා කටයුතු ඇමැති ටී. බී. ඒකනායක මහතා - සයිමන් නවගත්තේගම නම් වූ සත්කෝරල වැසියා වෙනුවෙන් අපි අද රංග ශාලාවක් විවෘත කළා. 54 වෙනි වතාවට තමයි මෙම සාහිත්‍ය උත්සවය පවත්වන්නෙ.මෙම සාහිත්‍ය උත්සවයේදී සිංහල, දමිළ, ඉංගී‍්‍රසි සාහිත්‍ය නිර්මාණ අපි ඇගයීමට ලක්කරනවා. රාජ්‍ය සාහිත්‍ය සම්මාන ප්‍රදානෝත්සවය මහවට ගෙන ඒම තුළින් කොළඹට කිරි, ගමට කැකිරි කියන එක බොරු වෙලා.අතීතයේ සත්කෝරළයේ ජීවත් වූ මහා සාහිත්‍යකරුවන්ට අපි මෙම අවස්ථාවේ හිස නමා ආචාරය පිරිනමනවා. ඒ වගේම අතීතයේ අනුරාධපුරය, ;පාළොන්නරුව, කෝට්ටේ ජීවත්වූ සාහිත්‍යකරුවන්ට ද අපි ආචාරය පිරිනමනවා.මෙම උත්සවය සඳහා අපේ අමාත්‍යාංශයේ නිලධාරීන් විශාල වෙහෙසක් දැරුවා. බන්දුල ගුණවර්ධන ඇමැතිතුමා අපට විශාල සහයෝගයක් ලබා දුන්නා. එතුමාගේ මානව හිතවාදී ගුණය අපට විශාල ශක්තියක්.සාහිත්‍යයේ උන්නතිය සඳහා ජනාධිපතිතුමා ප්‍රමුඛ රජය අද කැපවී ක්‍රියා කරනවා. කොත්තු රොටි ගහනවා වගේ සමහරු අද නිර්මාණ එළිදැක්වීමට පෙළඹිලා. ඒවා තුළින් දරුවන්ගේ මනස දුර්වල වෙනවා.සංස්කෘතික හා කලා කටයුතු අමාත්‍යාංශයේ ලේකම් විමල් රූබසිංහ මහතා - 54 වෙනි වතාවට තමයි මෙම සාහිත්‍ය උත්සවය පවත්වන්නෙ.අපි මෙම සාහිත්‍ය උත්සවයට සමගාමීව ශිෂ්‍ය ශිෂ්‍යාවන් විශාල පිරිසකට සාහිත්‍ය දේශන පැවැත්වූවා. සයිමන් නවගත්තේගම නව රංග ශාලාව විවෘත කළා.රාජ්‍ය සාහිත්‍ය අනුමණ්ඩලයේ සභාපති ජයසුමන දිසානායක මහතා - මෙම සාහිත්‍ය සම්මාන ප්‍රදානෝත්සවය අප රටේ සාහිත්‍යකරුවන්ගේ මහා මංගල්‍ය වශයෙන් හඳුන්වන්න පුළුවන්.මෙවැනි උත්සව තුළින් රට තුළ සාහිත්‍ය පිළිබඳ ප්‍රබෝධයක් ඇතිවෙනවා. රටක සාහිත්‍ය භාෂාව නඟාසිටුවන්නේ නැත්නම් සිදුවන්නෙ මහා විනාශයක්.මෙම අවස්ථාව සඳහා මහා සංඝරත්නය, වයඹ පළාත් ප්‍රධාන ඇමැති නීතිඥ අතුල විජේසිංහ, වයඹ පළාත් ආණ්ඩුකාර තිස්ස ආර්. බලල්ල යන මහත්වරු, විද්වතුන්, කලාකරුවන් ඇතුළු විශාල පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>31</day>
    </date>
    <link>http://www.dinamina.lk/2011/10/31/_art.asp?fn=r1110311</link>
    <topic>අක්කර 12ක පයිනස් වගාවෙන් පාරිසරික ගැටලු</topic>
    <author>කඹුරුපිටිය සමූහ - කේ. ඒ. ඩී. සිල්වා</author>
    <content>පස්ගොඩ ප්‍රාදේශීය ලේකම් කොට්ඨාසයේ බෙරලපනාතර රමණීයගොඩැල්ලේ කිසිඳු ඵල ප්‍රයෝජනයක් නොමැතිව පවතින අක්කර 12ක් පමණවූ පයිනස් වගාවෙන් පරිසරයට ඉමහත් හානි සිදු වී ඇති බැව් ප්‍රදේශවාසීහු චෝදනා කර සිටිති.ප්‍රදේශයේ ස්වභාවික ජල උල්පත් සිඳීයාම, ඒ අවට යල මහ දෙකන්නයේ සරුසාරව වගාකළ හැකි කුඹූරු අක්කර 10ක් පමණ නිසි අයුරු අස්වද්දා ගැනීමට නොහැකි වීම, ළිංවල ජල මට්ටම අඩුවීම, පයිනස් වගාව නිසා සිදු වී ඇති හානි බැව් ගොවීහු කියති.මේ පිළිබඳව අදහස් දැක්වූ ගොවියකු හා ලේඛකයකු වන එස්. කර්නප්පුලි මහතා 1973 පමණ මේ පයිනස් වගාව ආරම්භ කර තියෙන්නේ මේ වගාවට පෙර කැලෑව මැදින් ගලා ආ ස්වභාවික ජල උල්පත් වලින් ඒ අවට කුඹුරු හා ගෙවතු සරු සාර කර ගත්තා. එහෙත් අද මේ ස්වභාවික ජල උල්පත් සිඳී ගිහින්. පිරී ඉතිරී ගිය ළිංවල ජලය අද සිඳී ගිහින් ප්‍රදේශයේ කුඹූරු අක්කර 10කට පමණ නිසි අයුරු වගා කරන්න ජලය ලැබෙන්නේ නෑ.වෙනත් ප්‍රදේශවල පයිනස් වගාවෙන් කිරි කපා ප්‍රයෝජනයට ගන්නවා. නමුත් මෙම පයිනස් වගාවෙන් කිසිදු ඵල ප්‍රයෝජනයක් ගන්නේ නෑ. මේ වගාව ඉවත් කර වෙනත් වන වගාවක් සිදුකළ යුතුයි. අද සිදුවී ඇත්තේ කුඹුරු වැඩ කර ගන්න බැරි තත්ත්වයක්. වැස්සොත් පමණයි කුඹුරු වැඩ කරගත හැකි වන්නේ.වගාකරුවකු වන එච්. එල්. ජිනදාස මහතා පයිනස් වගාව නිසා අපට සිදුවී ඇත්තේ විපතක්. ජල උල්පත් සිදීයාම නිසා කුඹුරු අක්කර 3කට වැඩි ප්‍රමාණයක් හැම කන්නයකම වගා කිරීමට නොහැකිව පවතිනවා. ප්‍රදේශයේ වියළි භාවය තුරන් කරන්න පයිනස් වගාව ඉවත් කර වෙනත් වගාවක් කළ යුතුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>31</day>
    </date>
    <link>http://www.dinamina.lk/2011/10/31/_art.asp?fn=r1110312</link>
    <topic>ප්‍රමිතියෙන් උසස් වියදම අඩු ඇතුරුම් කොන්ක්‍රීට් ගල්</topic>
    <author>මාතර සමූහ ඩබ්ලිව්. පී. ධර්මසේන</author>
    <content>වැලිගම නගර සභාව තම කාර්මික නිලධාරින් සහ කම්කරුවන් යොදවා මාර්ග ඉදිකිරීමටත් ඒවාට අල්ලන ‘ඉන්ටර්ලොකින්’ කුට්ටිගල් නගර සභාවේ කම්කරුවන් යොදවා නිෂ්පාදනය කිරීමටත් පියවර ගෙන ඇත.මහාමාර්ග අමාත්‍යාංශය විසින් එක මාර්ගයකට ගල් ඇතිරීමට වෙන්කරන මුදල රුපියල් ලක්ෂ 5 කි. එම මාර්ග රුපියල් ලක්ෂ 4 කින් ඉදිකර ඉතිරි මුදලින් මාර්ගයේ දිගු කොටසකට මෙම ගල් ඇල්ලීමට නගර සභාවට හැකිවී ඇත.ඉදිරි වසර 2ක් ඇතුළත නගර සභාවට අයත් මාර්ග 100කට වැඩි ප්‍රමාණයක් දීර්ඝකාලීන කල් පැවැත්මකින් ඉදිකිරීමේ අභියෝගය නගරාධිපති එම්. එච්. එම්. මොහොමඩ් මහතා බාරගෙන ඇත. මෙම මාර්ග ඉදිකිරීමෙන් රුපියල් කෝටි 1 කට වැඩි මුදලක් ඉතිරිකර එම මුදලින්ද මාර්ගවල ඉතිරි කොටස් ද නිමකිරීමට නගරාධිපතිවරයාගේ අපේක්ෂාව වේ.මේ පිළිබඳව අදහස් දැක්වූ වැලිගම නගරාධිපති එම්. එච්. එච්. මොහොමඩ් මහතා.මේ මාර්ග කොන්ත්‍රාත්කරුවන් ලවා ඉදිකිරීම් නතර කර තියෙනවා. අපේ කාර්මික නිලධාරීන් කම්කරුවන් යොදවා බල ප්‍රදේශයේ මාර්ග සාදනවා. මෙයට අවශ්‍ය “ඉන්ටර්ලොකින්” ගලක් පිටතින් මිලදී ගතහොත් රුපියල් 35 ක් වැයවෙනවා.එම නිසා රුපියල් 290000ක් වටිනාකම් ඇති මැෂින් දෙකක් ගෙනැවිත් මෙම ගල්කුට්ටි හැදීම ආරම්භ කළා. මෙම ගලක් රුපියල් 20කට අඩු මුදලකට උසස් ප්‍රමිතියෙන් යුක්තව දැන් නිෂ්පාදනය කරනවා.කාර්මික නිලධාරී අජිත් ප්‍රේමකුමාර මහතා.මෙම ගල්වල ප්‍රමිතය ගැන නිතරම පරීක්ෂා කරනවා. ගල් 500ට එකක් බැගින් පළාත් සභාවේ ප්‍රමිති අංශයට යවනවා.හොඳ ප්‍රමිතියක් ඇති බවට නිර්දේශ ලැබී තිබෙනවා.මෙම මාර්ග වසර 25 – 30 කට වැඩි කාලයක් ඔරොත්තු දෙනවා. යම් ගල්කැටයක් කැඩුන විට එම ගල ගලවා දමා ගල් කැටයක් සවිකිරීමට පුළුවන් ජල නළ එළීමට පාර කඩන්න අවශ්‍ය නැහැ. ගල් කැට ඉවත්කර ජල නළ එලීමෙන් පසු නවැත ගල් සවිකරන්න පුළුවන්..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>31</day>
    </date>
    <link>http://www.dinamina.lk/2011/10/31/_art.asp?fn=r1110313</link>
    <topic>රාජගිරියේ හෙරොයින් කප්පිත්තෙක් පොලිස් උපාය දූතයකුට කොටුවෙයි</topic>
    <author>කෝට්ටේ මධ්‍යම සමූහ - නන්ද ඒකනායක</author>
    <content>රාජගිරිය, බණ්ඩාරනායක පුර ප්‍රදේශයේ ඉතාමත් සූක්ෂ්ම අන්දමින් කලක් තිස්සේ හෙරොයින් වෙළෙඳාම කරගෙන ගිය පුද්ගලයෙක්, පොලිස් උපාය දූතයෙකු යැවීමෙන් පසු මුදලින් රුපියල් ලක්ෂයක් ඇතුළුව හෙරොයින් ග්‍රෑම් 2 මිලිග්‍රෑම් 10 ක් සමඟින් අත්අඩංගුවට ගැනීමට නුගේගොඩ කොට්ඨාසයේ විශේෂ අපරාධ මර්දන අංශයට හැකිවී ඇත.වැලිකඩ පොලිසියේ දූෂණ මර්දන අංශය මඟින් මෙම පුද්ගලයා අත්අඩංගුවට ගැනීමට වාර කිහිපයක්ම උත්සාහ කළ නමුත්, ඒ හැම අවස්ථාවකදීම බේරී යෑමට සමත් වූ නිසා, නුගේගොඩ කොට්ඨාසයේ විශේෂ අපරාධ මර්දන අංශයට මෙය බාරදී ඇත.ණය මුදලක් ගෙවීම සඳහා හෙරොයින් විකුණා මුදල් රැස්කළ බවට, ඔහු ප්‍රකාශයක් කළ නමුත්, එහි සත්‍යතාවක් නොමැති බව පොලිසිය කියයි.අත්අඩංගුවට ගත් සැකකරු අලුත්කඩේ උසාවියේ මහාධිකරණ විනිසුරු ප්‍රසන්න අල්විස් මහතා වෙත ඉදිරිපත් කරනු ලදුව සැකකරු රක්ෂිත සිර භාරයට පත්කරන ලෙසට නියෝග කරනු ලැබීය.නුගේගොඩ කොට්ඨාස විශේෂ අපරාධ මර්දන අංශයේ නිලධාරීන් සමඟ වැලිකඩ පොලිසියේ දූෂණ මර්දන අංශයේ උප පොලිස් පරීක්ෂක ආර්. එච්. චානක සඳරුවන් හා උප පොලිස් පරීක්ෂක හේමන්ත නිලධාරීහු මෙම වැටලීමට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>31</day>
    </date>
    <link>http://www.dinamina.lk/2011/10/31/_art.asp?fn=r1110314</link>
    <topic>මිනීමැරුම් නඩුවක අසත්‍ය සාක්කි දුන් සාක්කිකාරියකට හයමසක සිරදඬුවමක්</topic>
    <author>මුන්නේශ්වරම සමූහ ඊ. සී. ප්‍රනාන්දු</author>
    <content>හලාවත මහාධිකරණයේදී විභාග වන මිනීමැරුම් නඩුවක දී කරන ලද සාක්කියක් අසත්‍ය බව හෙළිවීමත් එවැනි අසත්‍යය සාක්කියක් ලබාදීමේ චෝදනාවට වරදකරු වු තැනැත්තියකට රුපියල් දහසක දඩ මුදලක් නියම කළ හලාවත මහාධිකරණ විනිසුරු මාලනි ගුණරත්න මහත්මිය ඇයට බරපතළ වැඩ ඇතිව මාස හයක සිර දඬුවමක්ද නියම කළාය.මෙසේ දඬුවම් නියම වූයේ මුගුණුවටවන මහ විලත්තව ගිනිගලමුල්ලේ පදිංචි සිංගප්පුලි ආරච්චිගේ පොඩිනෝනා නැමැත්තියයි. ඇය අසු හැවිරිදි වියේ පසුවූ බවද අනාවරණය වුණි.පැනවු රුපියල් දහසේ දඩ මුදල නොගෙවන්නේ නම් තව මාස හයක ලිහිල් සිර දඬුවමක්ද පැනවිය.2002 මාර්තු මස 29 වන දින හෝ ඊට ආසන්න දිනයක දී හලාවත මහාධිකරණ බල සීමාවේ හලාවත මහ විලත්තවදී සුදත් කුමාර නැමැති අයගේ මරණය සිදු කිරීමේ චෝදනාව මත සිංගප්පුලි ආරච්චිගේ පුංචිසිංඤෝ නැමැති අයට එරෙහිව මේ නඩුව පවරා තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>31</day>
    </date>
    <link>http://www.dinamina.lk/2011/10/31/_art.asp?fn=s1110311</link>
    <topic>දෙවැනි ටෙස්ට් තරගයෙන් පාකිස්තානය ජයගනී</topic>
    <author/>
    <content>ශ්‍රී ලංකාව හා පාකිස්තානය අතර ඩුබායි හිදී පැවැති දෙවැනි ටෙස්ට් ක්‍රිකට් තරගයෙන් කඩුලු 9ක ජයක් අත්කර ගත් පාකිස්තානය තරග 3 කින් සමන්විත ටෙස්ට් තරගාවලිය 1-0ක් ලෙස පෙරමුණ ගැනීමට සමත්විය. විශිෂ්ට පන්දු යැවීමක නිරතවූ පාකිස්තාන පිලේ දඟපන්දු යවන ක්‍රීඩක සයීඩ් අජ්මාල් තරගයේ සිවුවැනි දිනය වූ පෙරේදා ශ්‍රී ලංකා දෙවැනි ඉනිම ලකුණු 257 කට සීමා කරමින් ලකුණු 94 ක පහසු ඉලක්කයක් සිය කණ්ඩායමට ලබා දුන් අතර එක් කඩුල්ලක් පමණක් දැවී ජයග්‍රහණය වාර්තා කළ පාකිස්තානය සිවුවැනි දිනයේදීම තරගය නිමා කළේය. දැවී ගිය පිතිකරු වූයේ ටවුෆීක් උමාර්ය.රංගන හේරත් යැවූ පන්දුවක් කෙලින්ම කඩුල්ලේ වැදීමෙන් ඔහු එක් ලකුණකට දැවී ගියේය. මොහොමඩ් හෆීස් නොදැවී ලකුණු 59 ක් රැස් කළ අතර අසාර් අලි නොදැවී ලකුණු 29 ක් ලබා ගත්තේය.ලකුණු 88 කට එක් කඩුල්ලක් පමණක් දැවී තිබියදී සිවුවැනි දිනයේ පිටියට පිවිසි ශ්‍රී ලංකා පිලේ පළමුව දැවී ගියේ ලකුණු 30ක් ලබා සිටි කුමාර් සංගක්කාරය. ඔහු දැවී ගියේ අබ්දුල් රෙහ්මාන්ගේ පන්දුවකට කඩුල්ල මුවාකිරීමේ වරදට හසුවීමෙනි.තරගාවලිය පුරා අසාර්ථක වූ ප්‍රවීන පිතිකරු මහේල ජයවර්ධන ලකුණු 5 කට දැවී ගිය අතර නායක තිලකරත්න ඩිල්ෂාන් යළිත් වරක් නායකත්වයේ වගකීම ඉටුකිරීමට අසමත් වෙමින් ලකුණු 3 කට දැවී ගියේය.ආරම්භක පිතිකරු තරංග පරණවිතාන ලකුණු 72 ක් සහ උපනායක ඇන්ජෙලෝ මැතිව්ස් නොදැවී ලකුණු 52ක් රැස් කළද පරාජයෙන් බේරීමට එය ප්‍රමාණවත් නොවීය. ලකුණු 166කට කඩුලු 6ක් බිඳ වැටී තිබූ මොහොතේ මැතිව්ස් සමග එක්වූ ධම්මික ප්‍රසාද් 7 වැනි කඩුල්ලට ලකුණු 56ක සම්බන්ධතාවයක් ගොඩනැගීමට සමත්විය. කාසියේ වාසිය දිනාගනු ලැබුවද තම කණ්ඩායම ඉතා දුර්වල පිතිහරඹයක නිරතවූ බව ශ්‍රී ලංකා පිලේ නායක තිලකරත්න ඩිල්ෂාන් තරගයෙන් අනතුරුව ප්‍රකාශ කළේය.‘පිතිකරුවන් තම හැකියාවන් මත විශ්වාසය තබාගනිමින් සැලසුම් සහගතව ක්‍රීඩා කළ යුතුව තිබුණා. පළමු ඉනිමේ දී අප ලකුණු 350ක් පමණ ලැබුවා නම් තරගය මීට වඩා වෙනස්වීමට ඉඩ තිබුණා. තුන්වැනි ටෙස්ට් තරගයේදී පිතිකරුවන් ලෙස අප තවත් දියුණු විය යුතුයි. මේ තරගයේ දී අපේ පන්දු යවන්නන් නම් නැවත වතාවක් සාර්ථකව සිය වගකීම ඉටුකළා’ ඩිල්ෂාන් පැවැසීය.තරගයේ ජය අත්කර ගැනීමට හැකි වූයේ වෘත්තීමය පළපුරුද්ද මත බැව් පාකිස්තාන පිලේ නායක මිස්බා උල් හක් පැවැසීය. දෙපිල අතර තුන්වැනි හා අවසන් ටෙස්ට් තරගය ලබන මස 3 වැනිදා සාජා හීදි ඇරැඹේ.ශ්‍රී ලංකාව පළමු ඉනිම – 239 (සියලුදෙනා දැවී) කුමාර් සංගක්කාර 78, චානක වෙලගෙදර 48, ( සයිඩ් අජ්මාල් 45/3, උමාර් ගුල් 78/3 )පාකිස්තානය පළමු ඉනිම - 403 (සියලු දෙනා දැවී) අසාර් අලි 100, අසාඩ් ෂාෆික් 59, යුනූස් ඛාන් 55, (තිලකරත්න ඩිල්ෂාන් 57/3, ධම්මික ප්‍රසාද් 104/3)ශ්‍රී ලංකාව දෙවැනි ඉනිමපාකිස්තානය දෙවැනි ඉනිම.</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>31</day>
    </date>
    <link>http://www.dinamina.lk/2011/10/31/_art.asp?fn=s1110312</link>
    <topic>ජාතික යෞවන ක්‍රීඩා උළෙලේ සමස්ත සූරතාව රත්නපුරයට</topic>
    <author>ජගත් ගුණවර්ධන සහහෝමාගම සංචාරක</author>
    <content>ලකුණු 116.5ක් රැස් කළ රත්නපුර දිස්ත්‍රික්කය හෝමාගම දියගම මහින්ද රාජපක්ෂ ජාත්‍යන්තර ක්‍රීඩාංගනයේ පැවැති 23වැනි ජාතික යෞවන ක්‍රීඩා උළෙලේ සමස්ත සූරතාව අත්කරගැනීමට සමත්විය. කුරුණෑගල දිස්ත්‍රික්කය ලකුණු 83ක් ලබාගනිමින් දෙවැනි ස්ථානය අත්කරගත් අතර ලකුණු 80 බැගින් රැස්කළ නාගරික තරුණයා කණ්ඩායම සහ ගම්පහ දිස්ත්‍රික්කය තුන්වැනි ස්ථානය හිමිකරගත්හ.23 වන ජාතික යෞවන ක්‍රීඩා උළෙලේ අවුරුදු 20න් පහළ දක්ෂතම ක්‍රීඩකයා ලෙස නාගරික තරුණයා කණ්ඩායමේ මිලාන් ධනුෂ්ක දිසානායක හා දක්ෂතම ක්‍රීඩිකාව ලෙස කෑගල්ල දිස්ත්‍රික්කයේ එස්. ආර්. ජේ. පබසරා සේනානායක සම්මාන දිනාගත්හ.මිලාන් ධනුෂ්ක උස පැනීමේ තරගයේ දී මීටර් 2.09කින් නව තරග වාර්තාවක් බිහිකළ අතර පබසරා සේනානායක මීටර් 200 තරගයේ දී තත්පර 25.01කින් නව තරග වාර්තාවක් බිහිකරනු ලැබීය.අවුරුදු 20න් ඉහළ දක්ෂතම ක්‍රීඩකයා ලෙස නාගරික තරුණයා කණ්ඩායමේ එල්. පී. එස්. නිලංග හා දක්ෂතම ක්‍රීඩිකාව ලෙස හම්බන්තොට දිස්ත්‍රික්කයේ ඩබ්ලිව්. කේ. එල්. ඒ. නිමාලි සම්මානයට පාත්‍රවිය.නිලංග දුර පැනීමේ තරගයේ දී මීටර් 7.45ක දුරක් වාර්තා කරමින් නව තරග වාර්තාවක් බිහිකළ අතර නිමාලි මීටර් 400 තරගය තත්පර 55.80කින් නිම කළාය. ඇය මීටර් 800 තරගයේ දී විනාඩි 2:11:12කින් නව තරග වාර්තාවක් ද බිහිකිරීමට සමත්වූවාය.මෙම දක්ෂතම ක්‍රීඩක ක්‍රීිඩිකාවන්ට යතුරු පැදිය බැගින් පිරිනැමිණි.ජාතික තරුණ සේවා සභාව, ශ්‍රී ලංකා යෞවන සමාජ සම්මේලනය සහ යෞවන කටයුතු හා නිපුණතා සංවර්ධන අමාත්‍යංශය එක්ව සංවිධානය කරනු ලබන යෞවන ක්‍රීඩා උළෙලේ සමාප්ති උත්සවය විදේශ රැකියා ප්‍රවර්ධන හා සුබසාධන අමාත්‍ය වැඩබලන ක්‍රීඩා අමාත්‍ය හා ශ්‍රී ලංකා වොලිබෝල් සම්මේලනයේ සභාපති ඩිලාන් පෙරේරා හා යෞවන කටයුතු හා නිපුණතා සංවර්ධන නියෝජ්‍ය අමාත්‍ය දුමින්ද දිසානායක, යෞවන කටයුතු අමාත්‍යාංශයේ ලේකම් සු. සෝ. හේවාපතිරණ හා ජාතික තරුණ සේවා සභාවේ සභාපති ලලිත් පියුමි පෙරේරා හා ශ්‍රී ලංකා යෞවන සමාජ සම්මේලනයේ ලේකම් සමන් කුමාර රණවීර මහත්වරුන්ගේ ප්‍රධානත්වයෙන් පැවැත්විණි.අවුරුදු 20න් පහළ බාලක යගුලිය විසිකිරීමේ තරගයේ දී නව තරග වාර්තාවක් බිහිකිරීමට ගාල්ල දිස්ත්‍රික්කයේ ඩබ්ලිව්. ඒ. ටී. සම්පත්ට හැකිවිය. ඔහු මීටර් 14.50ක දුරක් වාර්තා කළ අතර ටී. එස්. වන්නිආරච්චි මීටර් 13.59කින් තබා තිබූ වාර්තාව බිඳහෙළීය.මෙවර ජාතික යෞවන ක්‍රීඩා උළෙලේදී නව තරග වාර්තා 30ක් බිහි කිරීමට ක්‍රීඩක ක්‍රීඩිකාවෝ සමත් වූහ.අවුරුදු 20න් පහළ කාන්තා හෙල්ල විසිකිරීමේ තරගයේදී රත්නපුරේ එච්. එල්.එන්. ඩී. ලේකම්ගේ මීටර් 46.43කින් නව තරග වාර්තාවක් බිහි කිරීමට සමත්වූයේ 1996 වසරේදී රෝස් මාරි මල්ලිකා මීටර් 46.06කින් තබා තිබූ වාර්තාව බිඳ දමමිනි.අවුරුදු 20න් පහළ පිරිමි තුන්පිම්ම තරගයේදී කළුතර එස්. ජී. සී. විජේසේන මීටර් 14.50කින් නව තරග වාර්තාවක් බිහි කිරීමට සමත්වූයේ ඩී. එච්. ඩී. වීරසේකර මීටර් 11.97කින් තබා තිබූ වාර්තාව අභිබවා යමිනි.අවුරුදු 20න් පහළ කාන්තා උස පැනීමේ තරගයේදී අනුරපුරේ එන්. එම්. සිරිවර්ධන මීටර් 1.71කින් නව තරග වාර්තාවක් බිහිකළාය. ඇය විසින්ම මීට පෙර මීටර් 1.65කින් තබා තිබූ වාර්තාව බිඳ දැමීමට සමත් වුවාය.අවුරුදු 20න් පහළ කාන්තා දුර පැනීමේ තරගයේදී මීටර් 5.56කින් නව තරග වාර්තාවක් බිහිකිරීමට ගම්පහ එම්. ඩී. දිල්රුක්‍ෂි සමත් වූයේ මීටර් 5.38කින් ඩී. එච්. ඩී. වීරසේකර තබා තිබු වාර්තාව අභිබවා යමිනි.අවුරුදු 20න් පහළ පිරිමි උස පැනීමේ තරගයේදී නාගරික තරුණයාහි එම්. දිසානායක මීටර් 2.09කින් නව තරග වාර්තාවක් බිහිකළේ මීටර් 2.00කින් එස්. එන්. කුමාර තබා තිබූ වාර්තාව බිඳ දමමිනි.කළුතර ටී. කේ. ප්‍රනාන්දු අවුරුදු 20න් ඉහළ කාන්තා යගුලිය විසිකිරීමේ තරගයේදී මීටර් 13.11කින් නව තරග වාර්තාවක් බිහිකලේ ඇය විසින්ම මීටර් 12.79කින් තබා තිබූ වාර්තාව බිඳ දමමිනි.අවුරුදු 20න් ඉහළ කාන්තා උස පැනීමේ තරගයේදී කුරුණෑගල ඒ. පි. මධුවන්ති මීටර් 1.74කින් නව තරග වාර්තාවක් බිහිකළේ කේ. ඒ. පි‍්‍රයංගිකා මීටර් 1.70කින් තබා තිබූ වාර්තාව බිඳ දමමිනි.අවුරුදු 20න් ඉහළ කාන්තා තුන්පිම්ම තරගයේදී මාතර ආර්. රූපසිංහ මීටර් 12.86කින් නව තරග වාර්තාවක් බිහිකළාය. ඇය විසින් අභිබවා ගියේ එච්. ඩී. වීරසේකර මීටර 11.86කින් තබා තිබූ වාර්තාවය.අවුරුදු 20න් ඉහළ පිරිමි මීටර් 10000 ඇවිදීම තරගයේදී ගම්පහ එස්. කේ. ඩී. ප්‍රනාÁදු නව තරග වාර්තාවක් බිහිකිරීමට සමත් විය.මීටර් 100 ය 4 සහාය දිවීමේ තරගයේදී අවුරුදු 20න් ඉහළ හා පහළ කණ්ඩායම් නව තරග වාර්තා බිහිකළහ. මාතර දිස්ත්‍රික්කයේ 20න් ඉහළ කණ්ඩායම තත්පර 42.45කින් නව තරග වාර්තාව බිහිකළ අතර 20න් පහළ පුත්තලම් දිස්ති‍්‍රක් කණ්ඩායම තත්පර 42.83කින් නව තරග වාර්තාව බිහි කිරීමට සමත්විය.පොළොන්නරුවේ ටී. එම්. මානව අවුරුදු 20න් පහළ මීටර් 400 පිරිමි තරගයේදී තත්පර 49.78 කින් නව තරග වාර්තාවක් බිහි කළේ කේ. අයි. නිමන්ත තත්පර 50.0කින් තබා තිබූ වාර්තාව අභිබවා යමිනි.අවුරුදු 20න් පහළළ කාන්තා මීටර් 400 තරගයේදී ගම්පහ නදීශානි හෙන්ඩර්සන් තත්පර 57.76කින් නව තරග වාර්තාවක් බිහිකළේ තත්පර 58.6කින් එන්. ජී. ජයතිලක තබා තිබූ වාර්තාව බිද දමමිනි.අවුරුදු 20න් පහළ මීටර 10000 තරග ඇවිදීමේ දී කුරුණෑගල කේ. ඩී. ටී. විරාජ් විනාඩි 53.35.30 කින් නව තරග වාර්තාවක් බිහි කිරීමට සමත් විය. එම්. ඩී. සමන් විනාඩි 54: 12.2 කින් තබා තිබූ වාර්තාව බිඳ වැටිණි.අවුරුදු 20න් පහළ කාන්තා මීටර් 5000 තරගයේදී හම්බන්තොට පී. ඊ. ආර්. දුලක්‍ෂි විනාඩි 17:58.5 කින් නව තරග වාර්තාවක් බිහිකරමින් මීට පෙර එල්. ඒ. නිමාලි විනාඩි 18:28.8 කින් තබා තිබූ වාර්තාව බිඳ දැමුවාය.අවුරුදු 20න් ඉහළ තරග ඇවිදීමේ පිරිමි අංශයේදී ගම්පහ කේ. ඒ. චානක විනාඩි 49:14.5 කින් නව තරග වාර්තාවක් බිහි කළේ එස්. එන්. අප්පුහාමි විනාඩි 52 :14.2 කින් තබා තිබූ වාර්තාව අභිබවා යමිනි.අවුරුදු 20න් පහළ කාන්තා මීටර් 800 තරගයේදී රත්නපුරේ කේ. ඒ. ජයමිනි විනාඩි 2:14 .45 කින් නව තරග වාර්තාවක් බිහිකිරීමට සමත් වූයේ ඇය විසින්ම 2:17.00 කින් තබා තිබු වාර්තාව බිඳ දමමිනි.මීටර් 200 අවුරුදු 20න් පහළ පිරිමි තරගයේදී ගම්පහ ඒ. ඩී. මධුශංක තත්පර 22.20කින් නව තරග වාර්තාවක් බිහිකිරීමට සමත්විය. මීට පෙර වී. එස්. ජයසේකර තත්ත්පර 22.5කින් තබා තිබූ වාර්තාව අභිබවා යමිනි.නාගරික තරුණයා කණ්ඩායමේ අයි. ඩී. එස්. හර්ෂණ විනාඩි 1:57.14 කින් අවුරුදු 20න් පහළ පිරිමි මීටර් 800 තරගයේදී නව තරග වාර්තාවක් බිහිකරමින් ආර්. එම්. හේවාවිතාරණ විනාඩි 2:00.4කින් තබා තිබු වාර්තාව බිඳ දැමීය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>31</day>
    </date>
    <link>http://www.dinamina.lk/2011/10/31/_art.asp?fn=f1110311</link>
    <topic>අපේ මැණික්වලින් ලෝකයම බැබළෙන දිනයක් එනවා</topic>
    <author/>
    <content>1971 වසරේ දී මැණික් කර්මාන්තය විධිමත් කිරීමේ අරමුණින් එවකට සිටි මුදල් අමාත්‍ය ආචාර්ය එන්. එම්. පෙරේරා මහතාගේ මූලිකත්වයෙන් ඇරැඹි රාජ්‍ය මැණික් සංස්ථාව වසර 40 ක් තිස්සේ රටේ සංවර්ධන ගමනට මහත් අත්වැළක් සපයමින් සිටී. අද වන විට එය ක්‍රියාත්මක වන්නේ ජාතික මැණික් හා ස්වර්ණාභරණ අධිකාරිය ලෙසයි.බ්‍රිතාන්‍ය රජ පවුලේ මංගල මුදුවකට නිල් මාණික්‍යයක් ලබා දෙමින් ලෝ පතල වූ ශ්‍රී ලාංකීය මැණික් සඳහා දේශීය මෙන්ම විදේශීය වෙළෙඳ පොළේ ද ඇත්තේ සුවිශේෂී ඉල්ලුමකි.ජාතික මැණික් හා ස්වර්ණාභරණ අධිකාරියේ ආරම්භක යුගය මෙන්ම හෙට දවස පිළිබඳ එහි සභාපති, ජෙනරාල් රොහාන් දළුවත්ත මහතා සමඟ කළ සාකච්ඡාවකි මේ.ඇත්තෙන්ම 1971 වසරේදී රාජ්‍ය මැණික් සංස්ථාව ආරම්භ කළේ මැණික් කර්මාන්තය විධිමත් කිරීමටයි. පොළොවෙන් මතුවන මැණික් සම්පත ආරක්‍ෂා කර ගනිමින් මැණික් කර්මාන්තය දියුණු කිරීම සඳහා ආචාර්ය එන්. එම්. පෙරේරා මහතා මූලික වුණා. එවකට සභාග රජයේ අගමැති ලෙස කටයුතු කළේ සිරිමාවෝ බණ්ඩාරනායක මැතිනියයි.එසේ පිහිට වූ රාජ්‍ය මැණික් සංස්ථාවේ, සභාපතිවරයා ලෙස කටයුතු කළේ වී. ජී. පුංචි අප්පුහාමි මහතායි. මැණික් කර්මාන්තයෙන් ලැබෙන ආදායම රජයට ලබාගෙන එම කර්මාන්තය දියුණු කරවීම මෙහි අරමුණ වූවා. වෙනත් මාර්ගවලින් මැණික් කර්මාන්තය ආදායම් ලැබුවත් කර්මාන්තයේ දියුණුවක් දක්නට ලැබුණේ නැහැ. 1971 වසරෙන් පසුව දිනෙන් දින මැණික් කර්මාන්තය දියුණු වුණා. මැණික් මිලදී ගැනීම, වෙළෙඳාම් කිරීමේදී සංස්ථාවේ සහාය ඔවුන්ට ලැබුණා.එම කාලය තුළදී මැණික් කර්මාන්තය නඟාසිටුවීමට හැකි වුණා.1993 දී අංක 50 දරන පනතින් ස්වර්ණාභරණ ක්ෂේත්‍රය එක්කරමින් මැණික් හා ස්වර්ණාභරණ සංස්ථාව මෙම ක්ෂේත්‍රය විධිමත් හා ප්‍රවර්ධනය කිරීමේ අරමුණින් ඉදිරියට ගමන් කළා. එහිදී සංස්ථාව වෙළෙඳ කටයුතුවලින් ඈත්වූවා.මැණික් ගැරීම, ස්වර්ණාභරණ පිළිබඳ ප්‍රමිති පාලනය, විදේශ රටවලට මැණික් අපනයනය කිරීම කෙරෙහි විශේෂ අවධානය යොමු කරමින් කර්මාන්තය දියුණු කිරීම මෙහි මූලික අරමුණ වූවා.මෙම කාලය තුළ ජ්ඒඛ්ඡ්ඊඉ ජාත්‍යන්තර ප්‍රදර්ශනය තුළින් විදෙස් ආකර්ෂණය දිනාගැනීමට හැකි වුණා. ලෝකයේ මැණික් කර්මාන්තකරුවන් ශ්‍රී ලංකාවේ කුඩා හා මධ්‍යම මැණික් කර්මාන්තකරුවන්ගේ නිෂ්පාදන මිලදී ගැනීමට මෙරටට පැමිණියා. ඒ වගේම 2010 ජ්ඒඛ්ඡ්ඊඉ ජාත්‍යන්තර ප්‍රදර්ශන අති සාර්ථක වූවා කියා කියන්න පුළුවන්.ලෝකය පුරා නිල් මැණික් සඳහා අනන්‍යතාවක් ලබාදීම මෙම ප්‍රදර්ශනවල තේමාව කරගනිමින් අපි කටයුතු කරනවා. ඩයනා කුමරියගේ මංගල මුදුවට අප රටේ නිල් මැණිකක් ඔබ්බවා තිබෙනවා. මේ තුළින් අපි ලෝක කීර්තියට පත් වී තිබෙනවා. එය රැකගනිමින් නිල් මැණික ලෝක ප්‍රචලිත කිරීම ජාත්‍යන්තර ප්‍රදර්ශනවල තේමාව කර ගන්නවා. මැණික් කර්මාන්තකරුවන්ට ජනාධිපති මහින්ද රාජපක්‍ෂ මහතා ප්‍රමුඛ රජය විශේෂ සහන ලබා දුන්නා.රත්රන් ආනයන කරන්න බදු සහන ලබා දුන්නා. බැංකු හරහා රත්රන් ආනයනය කරන අයට මෙම සහනය ලබාගත හැකියි. මැඩගස්කරය, බ්‍රසීලය, දකුණු අපි‍්‍රකාව වැනි රටවල්වලින් මැණික් ගෙනවිත් අගය වැඩිකිරීමට කර්මාන්තකරුවන්ට අවස්ථාව ලබාදීලා තියෙනවා.කොළඹ සහ රත්නපුර සඳහා විශේෂ කමිටු ඇති කරලා තියෙනවා. මොවුන් සිදුකරන්නේ මැණික් කර්මාන්තයේ දියුණුවට අවශ්‍ය පියවර ගැනීමයි. මෙම කමිටු සඳහා සම්බන්ධ වී සිටින්නේ මැණික් ක්ෂේත්‍රයේ නියැළුණු ප්‍රමුඛයන්.ඒ වගේමයි අලුත් වෙළෙඳ පොළ සොයමින් විදේශ වෙළෙඳපොළ ආක්‍රමණය කිරීමට විශේෂ සාකච්ඡා පවත්වා තිබෙනවා.වියට්නාම් රාජ්‍යයේ ජනාධිපති ට්‍රොන්ග් ටන් සන් මහතා පසුගියදා දිවයිනට පැමිණි අවස්ථාවේ අධිකාරියේ නිරීක්‍ෂණ චාරිකාවකට එක්වුණා. එහිදී දෙරට අතර මැණික් ක්ෂේත්‍රයේ සම්බන්ධව අදහස් හුවමාරු කළා.මේ වන විට අමෙරිකාව, ජපානය වැනි රටවල වෙළෙඳපොළ වෙත අපි ළඟා වී සිටින්නේ. චීනය, වියට්නාම් වෙළෙඳ පොළ වෙත ළඟාවීමට අපි මෙම දිනවල කටයුතු කරනවා. ජාත්‍යන්තර ප්‍රදර්ශන සඳහා සහභාගි වෙමින් ශ්‍රී ලාංකීය මැණික් ගෙන්වීම තුළින් විදෙස් වෙළෙඳ පොළ ආකර්ෂණය කර ගැනීමට අපි බලාපොරොත්තු වෙනවා. දියමන්ති හා වටිනා මැණික් ඉල්ලම් අප රටේ තිබීම අපිට ලැබුණු සම්පතක්. එය ආරක්‍ෂා කරගෙන විදේශ වෙළෙඳ පොළ අප වෙත නැඹුරු කරගෙන ආදායම් ලැබීමට අපි සියලු කටයුතු කරනවා.අනවසර පතල් කැණීම් සම්බන්ධයෙන් වැටලීම් සිදුකිරීමට විශේෂ වැටලීම් අංශයක් රත්නපුර කාර්යාලයේ ස්ථාපිත කළා. පැමිණිල්ලක් ලැබුණු විගස එම ස්ථානයට ගොස් පරීක්‍ෂණ සිදුකිරීමට එම නිලධාරීන් කටයුතු කරනවා. මාස දෙකක් වැනි කාලයක් තුළ ස්ථාපිත කළ වැටලීම් ඒකකය විශාල ප්‍රගතියක් මේ වන විට ලබා තිබෙනවා.මේ වන විට අනවසර පතල් කැණීම් සිදුකිරීම අඩු වී තිබෙනවා.මෙයට අමතරව තවත් වැටලීම් අංශයක් ඉදිරියේදී ස්ථාපිත කිරීමට ද අපි පියවර ගන්නවා. ඒ වගේම එම අනවසර ක්‍රියා සිදු කරන අයට තරාතිරම නොබලා දඬුවම් දීමට ද අපි කටයුතු කරනවා.මේ වෙනුවෙන් පවත්වන විශේෂ සැමරුම් උත්සවය නොවැම්බර් 01 දින පරිසර අමාත්‍ය අනුර පි‍්‍රයදර්ශන යාපා මහතාගේ ප්‍රධානත්වයෙන් රත්නපුර පළාත් සභා ශ්‍රවණාගාරයේදී පැවැත්වෙනවා. මෙහිදී මැණික් හා ස්වර්ණාභරණ කර්මාන්තය වෙනුවෙන් විශේෂ සම්මාන ප්‍රදානයක් සූදානම් කිරීමට නියමිතයි.හොඳම පරිසර හිතකාමී පතල්කරුවා, හොඳම පාරම්පරික පතල්කරුවා, හොඳම මැණික් අපනයනකරු, හොඳම මැණික් එබ්බවූ ස්වර්ණාභරණ අපනයනකරු, හොඳම දියමන්ති එබ්බවූ ස්වර්ණාභරණ අපනයනකරු, හොඳම රළු මැණික් ආනයනය කර කපා ඔප දමා ප්‍රති අපනයනය කරන්නා, හොඳම දියමන්ති කපා ඔප දමා ප්‍රතිඅපනයනය කරන්නා, හොඳම නිසි ප්‍රමිතියෙන් යුතු ස්වර්ණාභරණ (අධිකාරියේ තත්ත්ව සහතිකයක් සමඟ) අලෙවි කරන්නා, හොඳම ප්‍රාදේශීය කළමනාකරු, හොඳම ක්‍රියාත්මක නිලධාරි එම සම්මානයි.මෙයට අමතරව ජාතික මැණික් හා ස්වර්ණාභරණ අධිකාරිය සතු අනර්ඝ මාණික්‍යයන් දෙකක් ප්‍රථම වතාවට රත්නපුරයේ දී ප්‍රදර්ශනය කිරීමට කටයුතු යොදලයි තියෙන්නේ.“ස්ටාර් ඔෆ් ලංකා” ක්‍රාත් 393 ක් බරැති ලෝකයේ තෙවැනි විශාලතම නිල් ආර්නූල“රේ ඔෆ් ට්‍රෙෂර්” ක්‍රාත් 103 ක් බරැති කනක වෛරෝඩිය මෙහිදී ප්‍රදර්ශනය කෙරෙනවා.පරිසර අමාත්‍යතුමාගේ සංකල්පයක් අනුව 40 වන සැමරුමට සමගාමීව පවත්වන විශේෂ මැණික් වෙන්දේසිය නොවැම්බර් 01 දින ප. ව. 5.00 ට රත්නපුර ජාතික මැණික් සහ ස්වර්ණාභරණ අධිකාරියේ ප්‍රාදේශීය කාර්යාලයේ දී පැවැත්වෙනවා.මේ සඳහා මේ වන විට විශාල ඉල්ලුමක් පවතින අතර වාර්ෂිකව මෙය පවත්වාගෙන යාමට ද අපේක්‍ෂිතයි.මේ කර්මාන්තයට සම්බන්ධ ශ්‍රී ලංකා මැණික් හා ස්වර්ණාභරණ සංගමය ප්‍රමුඛ සියලු සංගම්, සේවා සපයන්නන් ඇතුළු සියලු පාර්ශ්ව මෙම කර්මාන්තයේ දියුණුවට විශාල දායකත්වයක් ලබා දී ඇති බවද 40 වන සැමරුම අභියස සිහිපත් කිරීමට කැමැතියි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>31</day>
    </date>
    <link>http://www.dinamina.lk/2011/10/31/_art.asp?fn=f1110312</link>
    <topic>කහ ඉරේ නීතිය</topic>
    <author/>
    <content>මහා මාර්ගයක ගමන් කරන විට පාර හරහා මාරුවීමට අවශ්‍ය වුවහොත් පාර මාරුවිය යුත්තේ කොතැනින්දැයි එකේ පන්තියේ ළමයකුගෙන් ඇසුවද ලැබෙන පිළිතුර “කහ ඉරෙන්....” යන්නයි. පාර මාරුවිය යුත්තේ කහ ඉරෙන් හෙවත් පදික මාරුවෙන් බව එකේ පන්තියේ හෝ මොන්ටිසෝරියේ සිටම උගන්වා තිබීම නිසා ඒ පිළිබඳ දැනුමක් කාටත් තිබේ. මේ දැනුම එසේ තිබියදී වුවද පදිකයන් බොහෝ දෙනා පාර හරහා මාරුවන්නේ කහ ඉරෙන් නොවේ. තමන්ට පහසු හා සිතුණු තැනකින් පාර හරහා මාරුවීම සිදුවේ.දිනපතා වාර්තාවෙමින් ඇති මාර්ග අනතුරුවලින් සැලකිය යුතු ප්‍රමාණයකට කහ ඉරේ නීතිය උල්ලංඝනය කිරීම හේතුවී ඇති බව පැහැදිලිය. එවැනි මාර්ග අනතුරු ඉහළ යාමට පටන්ගෙන තිබීම නිසා මෑතක් පටන් කහ ඉරේ නීතිය දැඩිව ක්‍රියාත්මක කිරීමට පොලීසිය පියවර ගෙන ඇත. විශේෂයෙන් කොළඹ සහ නාගරික ප්‍රදේශ ආශ්‍රිතව මේ පිළිබඳ වැඩි සැලකිල්ලක් යොමු වී පවතී. එහි ප්‍රතිඵලයක් ලෙස ඉකුත් මාසයේ දී පමණක් කහ ඉරෙන් පාර මාරු නොවූ පදිකයන් 900 දෙනෙකු පමණ අධිකරණයට ඉදිරිපත් කළ බව වාර්තා විය.පදිකයන් විසින් සිදුකරමින් ඇති මේ වරද නිවැරැදි කරගැනීම සඳහා අධිකරණයට යාමට මෙපිටින් කළ හැකි කාර්යයක් තිබේ. ඒ කහ ඉරේ නීතිය පිළිපැදීමයි. කවර නීතියක් හෝ උල්ලංඝනය කළ විට දඬුවමකට යටත් කිරීම ශිෂ්ට සමාජයක පැවැත්ම උදෙසා අවශ්‍ය බව පිළිගැනේ. එහෙත් දඬුවමකට ලක්නොවී තමන්ටම නිවැරැදි කරගත හැකි වරදක් දිගින් දිගටම සිදුකරමින් තිබීම අවාසනාවකි.වත්මන් සමාජය අතිශයින් සංකීර්ණය, අධිවේගී ගමනක් ඊට තිබේ. එහෙත් ඒ අධිවේගී බව නිසා ජීවිතයට තිත තබා ගන්නවාද යන ප්‍රශ්නය මෙහිදී ඇතිවේ. නොගත යුතුව තිබූ තීරණයක් නිසා තත්පර කිහිපයකින් ජීවිතය අපෙන් ගිලිහීයාමේ අවදානමක් ඇති බව මහා මාර්ගයේ ගමන් කරන විට නිරන්තරයෙන් සිහි තබා ගැනීම වැදගත්ය. එය වඩාත් අවශ්‍ය වන්නේ අවිනීත රියැදුරන් බහුල සමාජයක අප ජීවත්වන බැවිනි. ඇතැම් විට මාර්ග අනතුරු නිසා ජීවිතක්ෂයට පත්වන සංඛ්‍යාව තිස් අවුරුදු යුද්ධය නිසා වැනසුණු ජීවිත සංඛ්‍යාවටත් වඩා වැඩිවිය හැකි බවට මත පළ වී තිබේ.ඒ ඔස්සේ යමින් “මාර්ග ත්‍රස්තවාදයක්” පිළිබඳ ද කතා කරනු ඇසේ. පෞද්ගලික බස් රථ රියැදුරන් අතින් සිදුවන අනතුරු කොපමණ ඉහළ මට්ටමකින් තිබේද කිවහොත් පෞද්ගලික බස් රථවලට “මඟමරුවා” නම් අන්වර්ත නාමයක් ද පටබැඳී ඇත. මෙවැනි පසුබිමක පදිකයන්ට කළ හැකි හොඳම කාර්යය වන්නේ ද හැකි උපරිමයෙන් මාර්ග නීති පිළිපැදීමයි.මාර්ග සංවර්ධනය සම්බන්ධයෙන් ආසන්න වසර කිහිපය තුළ රජය අනුගමනය කළ වැඩපිළිවෙළ නිසා රටට දියුණු මාර්ග පද්ධතියක් ලැබී තිබේ. දියුණුවන රටකට ඔබින පරිදි අධිවේගී මාර්ග ද ඉදිවෙමින් ඇත. එහෙත් තවමත් අපට “දියුණු මාර්ග සංස්කෘතියක්” ගොඩනඟා ගැනීමට හැකි වී තිබේද යන්න නම් ගැටලුවකි. එවැනි සංස්කෘතියක් නිර්මාණය කර දීම රජයකට කළ හැකි කාර්යයක් නොවේ. දියුණු මාර්ග සංස්කෘතියක් ඇති කරගැනීමේදී පොදු පෞද්ගලික වාහන රියැදුරන්ට සේම පදික ජනයාටද වැඩි වගකීමක් පැවරේ. ශීඝ්‍රයෙන් දියුණුවන රටට දියුණු මාර්ග සංස්කෘතියක්ද අවශ්‍ය බව පිළිගත යුතුය.කහ ඉරේ නීතිය අනුගමනය කිරීමේදී ඊට බාධා වන පරිදි යම් කාරණා පවතී ද යන්න ගැනත් මාර්ග බලධාරීන්ගේ අවධානය යොමු විය යුතුය. නිදසුනක් ලෙස මාර්ගයේ ඇතැම් තැන්වල කහ ඉරි පැහැදිලිව දර්ශනය නොවීම දැක්විය හැකිය.ජනයා බහුල වශයෙන් පාර මාරුවන ඇතැම් තැන්වල තවමත් කහ ඉරි යොදා නොතිබේද යන්න තවත් කාරණයකි. කෙසේ වුවද මෙවැනි අඩුපාඩු ඉක්මවා කැපී පෙනෙන්නේ කහ ඉරි මනාව දර්ශනය වෙමින් තිබියදී ද එය පෙනි පෙනී අනිසි තැන්වලින් පාර හරහා මාරුවන පදිකයන්ගේ දර්ශනයි. විශේෂයෙන් කොළඹ හා තදාසන්න නගරවල ක්‍රියාත්මක නගර සැලසුම් වැඩපිළිවෙළ නිසා මහා මාර්ග ආශ්‍රිතව ආරක්ෂිත වැට යෙදීම වැනි කාරණා ද හැකිතාක් සම්පූර්ණව ඇති අයුරු දැකිය හැකිය.එලෙස ආරක්ෂිත වැට යොදා තිබියදී පවා ඒවායේ යන්තම් හෝ ඉඩක් ඇති තැනකින් රිංගා යන පදිකයන්ගේ දර්ශනය සුලබය. මාර්ග නීති උල්ලංඝනය වීමට අමතරව එවැනි අවස්ථා අශෝබන හැසිරීම් බවද පෙනී යා යුතුය. ඇතැම් විට කුඩා දරුවන්ද අතින් අල්ලාගෙන අනිසි තැන්වලින් පාර හරහා මාරුවන මවුපියන් දරුවාට ලබාදෙන්නේ කිනම් ආදර්ශයක්ද යන්න ගැන ගැඹුරින් කල්පනා කළ යුතුයි.මහා මාර්ගයේ පදික මාරුව සලකුණු කර ඇත්තේ පදිකයන්ගේ ජීවිතාරක්ෂාව සඳහා බව තේරුම් ගැනීම කහ ඉරේ නීතිය පිළිපැදීම පිළිබඳ පළමු කාරණයයි. පාර හරහා යාමට අවශ්‍ය වූ විට කළයුත්තේ ආපස්සට පදික මාරුව දක්වා ගමන් කොට මාර්ග සංඥා එළි හෝ රථ වාහන හසුරුවන පොලිස් නිලධාරියකු සිටී නම් එම මඟ පෙන්වීම පිළිබඳ නිරීක්ෂණය කර මාර්ගයේ එක් පසෙකින් හෝ දෙපසින්ම පැමිණෙන රථවාහන පිළිබඳවද සැලකිලිමත් වෙමින් හැකි ඉක්මනින් පාර හරහා මාරුවීමයි. කහ ඉර පිළිබඳ නිසි තැකීමක් නොමැති අවිනීත රියැදුරන් විරල නොවන නිසා ආරක්ෂාව පිළිබඳ සැලකිලිමත් විය යුතුය. වරින්වර කහ ඉර මතදී සිදුවන මාර්ග අනතුරු පිළිබඳ ද වාර්තාවන බව සිහි තබා ගැනීම වැදගත්ය.කහ ඉරේ නීතියට ගරු කිරීම පිළිබඳ කාරණයේදී පදිකයන් විසින් කළයුතු කාර්යය හැරුණු විට සෙසු වගකීම පැවැරෙන්නේ රියැදුරන් වෙතයි. පාර හරහා යාමට පදිකයන් පදික මාරුව අසල සිටගෙන සිටී නම් රියැදුරන් ඒ පිළිබඳ සැලකිලිමත් විය යුතුය. එහෙත් ඇතැම් විට පදිකයන් කහ ඉරමතින් ගමන් කරන අවස්ථාවේදී පවා මඳක් ඉවසීමෙන් රැඳී සිටිය නොහැකි අවිනීත රියැදුරන් තම වාහනය ඉදිරියට පදවන අයුරු දැකිය හැකිය. කහ ඉර මතින් පාර මාරු නොවන පදිකයන්ට සේම කහ ඉර නොතකා වාහන පදවන රියැදුරන්ටද සක්‍රීය ලෙස නීතිය ක්‍රියාත්මක විය යුතුවේ.මාර්ග විනය කොපමණ පිරිහී තිබේද කිවහොත් මහා මාර්ගයේ ගමන්ගන්නා වාහන වේගය පාලනය කරගත නොහැකිව මාර්ගය ආසන්නයේ ඇති නිවාස තුළට කඩා වැදී නිවැසියන්ගේ ජීවිත බිලිගන්නා අයුරුද වාර්තා වෙයි. එවැනි රියැදුරන් වාහනයක් පැදවීමට තබා වාහනයක් ඇල්ලීමටවත් සුදුසු අය නොවන නිසා ඔවුන්ට එරෙහිව දැඩිව නීතිය ක්‍රියාත්මක විය යුතුය. විශේෂයෙන් රටට අධිවේගී මාර්ග පද්ධතියක් ද එක්වෙමින් තිබියදී විනීත හා හික්මීමක් ඇති රියැදුරන් වැඩියෙන් මාර්ගවලදී හමුවිය යුතුය. එසේ නොවීම තුළ සිදුවනු ඇත්තේ රථ වාහන අනතුරු සංඛ්‍යාව තවදුරටත් ඉහළයාමයි.දියුණු මාර්ග සහ ප්‍රවාහන සංස්කෘතියක් නිර්මාණය කර ගැනීම සම්බන්ධයෙන් ඵලදායීව යොදවාගත හැකි මේ යැයි අප කල්පනා කරන ක්‍රියාදාමයක්ද ඉදිරියට යමින් පවතී. ඒ ජාතික ප්‍රවාහන ප්‍රතිපත්තියක් පිළියෙළ කිරීමයි. මහජනයාට විද්වතුන්ට සහ බහුජන සංවිධානවලට මේ කාර්යය සදහා තම දායකත්වය ලබා දිය හැකියි. ආරක්ෂිත හා දියුණු මාර්ග හා ප්‍රවාහන සංස්කෘතියක් නිර්මාණය කර ගැනීමට එයද උපකාරී වනු ඇත.අවසන් වශයෙන් සඳහන් කළ යුතු වන්නේ කහ ඉරේ නීතියට ගරු කිරීම සමස්ත සමාජය වෙතම පැවරෙන වගකීමක් බවයි. ඒ වගකීම අපට තනි තනිව ක්‍රියාත්මක කළ හැකියි. දියුණු සමාජයක් නිර්මාණය වී ඇත්තේ නීතිගරුක හා විනයගරුක මිනිසුන් වැඩිවන තරමටයි. තිස් අවුරුදු යුද සමය තුළ බිඳ වැටුණු සමාජ දේහය භෞතික වශයෙන් මෙන්ම ආධ්‍යාත්මිකවද ගොඩනැඟෙමින් තිබියදී රටට වඩාත් අවශ්‍ය කරන්නේ එවැනි මිනිසුන් බවද, නිකම්ම නිකම් පුරවැසියන් නොව වගකිවයුතු පුරවැසියන් වන්නේ තමුන් බවද සඳහන් කළ යුතුයි.නීතිය අතට ගැනීම සහ නීතිගරුකවීම එකිනෙකට නොගැළපෙන විෂයයන් දෙකකි. තමන්ට ගැළපෙන නීතිගරුකත්වය පසෙකලා දැන් සමහරු නීතිය අතට ගෙන ක්‍රියා කරන බව පෙනේ. පොලීසිවලට පහර දෙන්නේත් පොලිස් වාහනවලට ගිනි තබන්නේත් විවිධ කණ්ඩායම්වල මෙහෙයවීමෙනි.එසේ නීති විරෝධී ක්‍රියාවලට සම්බන්ධ වන මිනිස්සු පාරේ ගමන් කිරීමටවත් නොදනී. කහ ඉර ද එසේමය. කහ ඉර ඇත්තේ පාර මාරුවීමටය. එය කියා දෙන්නට පොලීසිය අවශ්‍ය නොවේ.රියැදුරන් පාරේ ගමන් කරන්නේ එක අරමුණකින්. මගීන් යන්නේ තවත් අරමුණකින්. මගීන් පාරේ එහෙ මෙහෙ ගමන් කරද්දී රියදුරන්ට වාහන හසුරවන්න බැහැ. ඒ නිසා මගීන් දැන ගන්න ඕනෙ කහ ඉරෙන් මාරු වෙන්න. ඒ හින්දා කහ ඉරෙන් මාරු නොවන මගීන්ගෙන් දඩ මුදලක් අය කිරීම සාධාරණයි.කහ ඉරෙන් මාරු නොවන අයට දඩයක් අය කිරීම සාධාරණයි. මිනිස්සු කහ ඉරෙන් වුණත් පාර මාරු වෙන්නේත් කිසි පරෙස්සමක් නැතුවයි. ඒ නිසා සිදුවන අනතුරු ප්‍රමාණය වැඩියි. පාරේ හැම තැනින්ම මිනිස්සු පාර මාරු වෙනවා කියන්නේ අනතුරු වැඩිවීමක්ම තමයි. ඒ නිසා නීතිය තදින්ම ක්‍රියාත්මක කරන්න ඕනේ.සාමාන්‍යයෙන් රියැදුරන් බලන්නේ තමන්ගේත් මගී පිරිසගේත් ආරක්ෂාව. කහ ඉරෙන් නැතුව මිනිස්සු පාර මාරු වනවා කියලා කියන්නේ, ඒ අවධානය බිඳීමක්. ජීවිතයකට අනතුරක් වුණොත් කවුරුවත් ඒවාට වගකියන්නේ නැහැ. ඒ හින්දා තද නීතියක් අවශ්‍යමයි.කහ ඉර කියන්නේ වැදගත් දෙයක්. පාරේ යන අපි දැන ගන්න ඕනේ කහ ඉර නිසි විදිහට භාවිත කරන්න. රුපියල් දාහක දඩය ප්‍රමාණවත් මදි. ඊට වඩා දඩය වැඩි විය යුතුයි. එතකොට මිනිස්සු වැරැදි කරන්නේ නැහැ.අනතුරු අද වැඩිවෙලා තියෙන්නේ මිනිස්සුන්ගේ නොසැළකිලිමත්කම නිසයි. දඩයක් ගැහුවම ආයෙ ඒ වැරැදි මිනිස්සු කරන්නෙ නැහැ. හැමෝම කහ ඉරෙන් පාර මාරු වෙනවා නම් අනතුරු අඩුයි. දඩය තවත් ඉහළ දැමීම අනිවාර්යයි.කහ ඉරි හැම තැනම තියෙනවා නම් කහ ඉරෙන් මාරු වෙන්න කියන එක සාධාරණයි. ඒත් හැම තැනම කහ ඉරි නැහැ. දඩයක් ගෙවන්න අමාරු අය ඉන්නවා. තමන් තමන් ගැන සැළකිලිමත් නම් අනවශ්‍ය දඩ වැඩක් නැහැ.කහ ඉරෙන් මාරු වීම අනිවාර්ය විය යුතුයි. දඩ කොළ දෙනවා කියන එක හොඳයි. ඒත් ඒ ප්‍රමාණය වැඩියි. මිනිස්සුන්ට හැම තැනකම පාර මාරු වෙන්න කහ ඉරි නැහැ. පාලම් නැහැ. ඒ නිසා මගීන්ට පාර මාරු වෙන්න හැම තැනකම කහ ඉරි නිසි පරිදි සැකසිය යුතුයි.මිනිස්සු දැන ගන්න ඕනේ හරියට කහ ඉරෙන් මාරු වෙන්න. දඩ ගහනවා කිව්වත් මිනිස්සු ඒක ගණන් ගන්නේ නැහැ. අන්තිමට අනතුරක් වුණාම හැමෝම වැරැදියි. ඒ නිසා හොඳ දැනුවත් බවක් අවශ්‍යයි. නීතිය අකුරට ක්‍රියාත්මක වෙන්නත් ඕනේ.ත ගවේෂණය මෙහෙයවූයේ -ධම්මික සෙනෙවිරත්න, නදීෂානි ප්‍රියංගිකා ත ඡායාරූප – රංජිත් අසංක.</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>31</day>
    </date>
    <link>http://www.dinamina.lk/2011/10/31/_art.asp?fn=f1110313</link>
    <topic>වැලි කතරේ රන් දිය දහර</topic>
    <author>ධර්මන් වික්‍රමරත්න</author>
    <content>ජ්‍යෙෂ්ඨ දේශපාලනඥ චමල් රාජපක්ෂ කතානායකතුමාගේ 69වන ජන්ම දිනය ඊයේට යෙදී තිබූ අතර ඒ වෙනුවෙන් “ඔබ වෙනුවෙන් මම මගේ සේවය ඉටු කළෙමි” මැයින් උත්සව මාලාවක් චමල් රාජපක්ෂයන්ගේ ප්‍රධානත්වයෙන් නොවැම්බර් 01 සිට 15 වැනිදා දක්වා හම්බන්තොට දිස්ත්‍රික්කයේ පැවැත්වීමට කටයුතු යොදා ඇත. මෙම ලිපිය ඒ වෙනුවෙනි.චමල් රාජපක්ෂයන් ක්‍රියාකාරී දේශපාලනයට පිවිසියේ මුල්කිරිගලිනි. ඒ 1985 සැප්තැම්බර් 12 වැනිදා පැවැති අතුරු මැතිවරණයෙනි. එජාප මැරයන්ගේ ඡන්ද මංකොල්ලය හමුවේ ඡන්ද 1329 කින් චමල් පරාජය විය. එදා මුළු අතුරු මැතිවරණය කොළඹින් පැමිණි දහස් ගණනක් වූ සංවිධානාත්මක මැරයන්ගේ ප්‍රාණ ඇපයට ලක් වූ මැතිවරණයක් විය. එදා ඔහු ලැබූ දේශපාලන පන්නරය ඔහුගේ සාර්ථක දේශපාලන ගමනට පසු කලෙක මහත් පිටුවහලක් විය. වසර 1989 දී ඔහු හම්බන්තොට මන්ත්‍රී ලෙස තේරී පත් විය.චමල් රාජපක්ෂයන්ගේ පියා හිටපු කෘෂිකර්ම සහ ඉඩම් අමාත්‍යවරයකු වූ ඩී. ඒ. රාජපක්ෂයන්ය. ඔහු කලෙක නියෝජ්‍ය කථානායකද විය. ඔහුගේමව දන්දිනා සමරසිංහ දිසානායක ය. පවුලේ සාමාජිකයන් 09 කි. ඔවුහු නීතිඥ මහින්ද, චන්ද්‍රා, ගෝඨාභය, බැසිල්, ඩඩ්ලි යන සොහොයුරන් ද ජයන්ති හෙට්ටිආරච්චි, නීතිඥ ප්‍රීති චන්ද්‍රදාස, ගාන්ධීනී රණවක යන සොහොයුරියන්ද වේ. ලොකු තාත්තා 1936 දී හම්බන්තොටින් රාජ්‍ය මන්ත්‍රණ සභාව නියෝජනය කළ ඩී. එම්. රාජපක්ෂයන්ය. රාජපක්ෂ පරපුරට අද මෙන් එදාද අයෝමය ශක්තිය දුන්නේ ගිරුවාපත්තුවේ ගැමියන්ය.හම්බන්තොට දිස්ත්‍රික්කයේ ගිරුවාපත්තුවේදී 1942 ඔක්තෝබර් 30 වැනිදා ඔහුගේ උපත ලැබීය. චමල් රාපජක්ෂයන්ට ඒ නම තැබුවේ බෙලිගල්ලේ පණ්ඩිතරත්න අමරසේන කවියාය. තුන් හැවිරිදි වියේදීම තංගල්ලේ ‘ලිට්ල් ෆ්ලවිර්’ කන්‍යාරාමයට ඇතුළුවූ හෙතෙම පසු කලෙක මාතර කන්‍යාරාමයට මාරු විය. 1948 දී චමල් ගාල්ල රිච්මන්ඩ් විද්‍යාලයේ ක්‍රීඩා ක්ෂේත්‍රයේ ජය කෙහෙළි නැංවීය. ඩී. ඒ. රාජපක්ෂ පදනම මගින් අංග සම්පූර්ණ ක්‍රීඩා මණ්ඩපයක් රිච්මන්ඩ් විදුහලේ මෑතකදී ඉදිවූයේද එයට කෘතගුණ සැලකීමට මෙනි. බුදු දහමද බෞද්ධ චාරිත්‍ර විධිද දැන ඉගෙන ගැනීම සඳහා චමල්ගේ පියා ඩී. ඒ. රාජපක්ෂයන් ගාල්ලේ ගල්කැටියේ දහම් පාසලටද ඔහු ඇතුළත් කළේය. එයින් ඔහුගේ ගුණ යහපත්කම වැඩි දියුණු විය.කුඩා කල සිට දේශපාලන නායකයින්ගේ ඇසුර ලැබීමට ඔහු වාසනාවන්ත විය. ශ්‍රීමත් ජෝන් කොතලාවල, ඩඩ්ලි සේනානායක, ඩී. එස්. සේනානායක, එස්. ඩබ්ලිව්. ආර්. ඩී. බණ්ඩාරනායක ඒ අතර විය. පියා වන ඩී. ඒ. රාජපක්ෂයන්ගේ චන්ද වැඩට කුඩා කල සිට උදව් කළේය. තාත්තාගේ චන්ද ලකුණ වූ අත සලකුණ තම අත කොළවල තබා අඟුරු කැබැල්ලෙන් ඇද තාත්තාට දුන්නේය. පියා මැතිවරණය මෙහෙයවූ හැටි චමල් දුටුවේය. ඒ තුළින් ලද පන්නරය ඔහුගේ ඉදිරි ගමනට මහත් අත්වැලක් විය.වලවේ දකුණු ඉවුරු සංවර්ධනය සඳහා ඉදි කළ චන්ද්‍රිකා වැවේ මංගල පස් පිඩැල්ල එවකට අගමැති බණ්ඩාරනායකයන් අතින් කැපෙද්දී දෙවන පස්පිඩැල්ල කැපීමේ වාසනාව උරුම වූයේ චමල්ටය. එහිදී අනාගත කෙත්වතු සරුසාර වන ගම්බිම් ගැන ඔහු සිහින මැව්වේය. ගොවියාගේ දුක් වේදනාව ඔහු දැක තිබිණි. ඒ ජල ප්‍රශ්නයයි. ඒ සඳහා විසඳුම් කුඩා කල සිටම ඔහුට දැනුණි. පසු කලෙක ක්‍රියාත්මක වූ මව්ආර ජලාශය ඔහුගේ එක් සිහිනයක ප්‍රතිඵලයකි. බ්‍රෝහියර් දුටු ලංකාව, ලෙනාඩ් වුල්ෆ්ගේ බැද්දේගම වෛද්‍ය එස්. ඒ. වික්‍රමසිංහයන්ගේ ඉදිරිමග යන පොත් ඔහුගේ අත්පොත් විය. චමල්ගේ කෘෂිකර්මය පිළිබඳ තිබූ දැනුමට පක්ෂ මෙන්ම විපක්ෂ දේශපාලනඥයින් පවා ගරු කළේය. එවකට සිටි ප්‍රේමදාස ජනාධිපතිතුමාද චමල්ගේ සේවය අගයකර තිබිණි. එහෙත් හම්බන්තොට ජනතාවට අවශ්‍ය සංවර්ධන කටයුතු නිසි ලෙස ඉටු නොවුණි. දූෂණය, නාස්තිය ගැන ඔහු දුක් විය. 17 වසරක එජාප පාලනය අවසන් කරමින් 1994 අගෝස්තු 16 දා පොදුජන එක්සත් පෙරමුණු ආණ්ඩුව බිහි විය. ඔහුගේ සංවර්ධන යෝජනා ක්‍රම එකින් එක හම්බන්තොට දිස්ත්‍රික්කය පුරා ක්‍රියාවට නැංවිණි. ඒ සඳහා තිරසාර වැඩපිළිවෙළක්ද දැක්මක්ද ඔහු සතු විය. ඒ වෙනුවෙන් වෙහෙස මහන්සි විය. හම්බන්තොට ජනතාවගේ මූලික අවශ්‍යතාව වූයේ ජලයයි. ඔහුගේ පියාගේ කාලයේ සිට ජල ප්‍රශ්නය තිබුණේය. එය විසඳීම සඳහා හෙතෙම ක්‍රියා කළේය.වලස්මුල්ලේ විලියම් නැමැති මිතුරාගේ උදව් ඇතිව ඌරුබොක්ක ඔයේ අඳුපැලැනින් අමුණක් බැඳ කුඹුරු යායක් සරු කළ හැටි ඔහු මතකයට නගන්නේ මහත් ආස්වාදයෙනි. දේශීය ඉංජිනේරුවරුන්ගේ තාක්ෂණයෙන් මව්ආර යෝජනා ක්‍රමය ක්‍රියාත්මක වෙද්දී ඊට සමගාමීව දිස්ත්‍රික්කය පුරා ඇති වැව් අමුණු රාශියක් පිළිසකර විය. ඒ අතර මුහුදට ගලා ගිය ලුණුගම්වෙහෙර ජලාශයේ ජලය ඉක්කපල්ලමට ගෙන යෑමට ඇළක් කැපීම, ජාතික වාරිමාර්ග පුනරුත්ථාපන ව්‍යාපෘතිය යටතේ බෝදගම්ආර, බූන්දල, උඩමලල, කටුවැව, තම්මැන්නාව, පලුගස්වැව, අට්ටක්කාව, කරඹගහආර වැනි වැව් 09 ක් නැවත පුනුරුත්ථාපනය කිරීම, අක්කර 6500 සංවර්ධනය කළ හැකි පරිදි වලවේ වම් ඉවුරු සංවර්ධනය කිරීම, වසර 115 කින් ප්‍රතිසංස්කරණය නොවූ වලවේ ලියන්ගස්තොට වේල්ල නැවත ප්‍රතිසංස්කරණය කරවීම, දිස්ත්‍රික්කය පුරා විසිරී පැවති නටබුන් වූ වැව් 60 කට ආසන්න ප්‍රමාණයක් නැවත පුනුරුත්ථාපනය කිරීමට හැකි විය. කුවේට් දේශයෙන් ලැබුණු මුදල් මත ඌරුබොකු ඔය සහ කිරම ඔය ආශ්‍රිත සංවර්ධන කටයුතු රාශියක් ඉටු කිරීමට ඔහු සමත්විය.චමල් රාජපක්ෂයන් ළඟ තාවකාලික විසඳුම් නැත. ඒ තුළින් යහපතක් සිදු නොවන බව ඔහු දනී. ඒ නිසා ඔහුට ඉදිරි දැක්ම ඇතිව කටයුතු කරයි. ඒ සැලසුමකට අනුවය. තිස්සමහාරාම අපනයන ජනතා සමාගම බිහි කිරීම තුළින් ප්‍රදේශයේ ජනතාවට ස්වයං රැකියාවකින් තම අත මිට සරුකර ගත හැකි ක්‍රමයක් හඳුන්වා දුන්නේය. ඉන්දියාවේදී තල්කොලවලින් තැනුණු පෙට්ටි දුටු විට, එයින් කිහිපයක් මිලදී ගත්තේය. ලංකාවට ගෙනඒමෙන් පසු එය තිස්සමහාරාමයට හඳුන්වා දුන්නේය. වැලිගත්ත කෘෂි තාක්ෂණික මධ්‍යස්ථානය බිහි කිරීම, දිස්ත්‍රික්කය පුරා වාණිජ ගොවිපොළ 5000 ක් ඇති කිරීම, දියවර ගම්මාන 06 ක් තිස්සමහාරාම ප්‍රදේශයේ ඇති කිරීම, ගොවි ජනතාවට කෘෂිකර්මය පිළිබඳව නව තාක්ෂණ ක්‍රම හඳුන්වාදීම, මිදි වගාව වැනි ව්‍යාපෘති ඇති කිරීමෙන් ප්‍රදේශයේ ජනතාවගේ ආර්ථිකය ශක්තිමත් කිරීම සඳහා විශාල කාර්යභාරයක් ඉටු කර ඇත.ජාතික සම්පත් ප්‍රයෝජනයට ගෙන සංවර්ධනය සිදු විය යුතු බව හෙතෙම තරයේ විශ්වාස කරන්නෙකි. වාරි හා කෘෂි කර්මාන්තයේ වර්ධනය සඳහා සිය ශක්තිය සහ කාලය යොදවා ඇති බව රට පුරා ක්‍රියාත්මක වන ප්‍රධාන වාරිමාර්ග ව්‍යාපෘතිවලින් පැහැදිලි වේ. කිරිඳිඔය හරහා ලුණුගම්වෙහෙර ජලාශයට ජලය ලබාදීමත්, හම්බන්තොටවරාය, උඩමත්තල ජාත්‍යන්තර ගුවන්තොටුපොළ, ජාතික විදුලිබල පද්ධතිය ශක්තිමත් කිරීම සඳහා ඉරාන රජයේ මුල්‍ය අනුග්‍රහයෙන් උමා ඔය යෝජනා ක්‍රමය, නැගෙනහිර පළාතේ රඹකැන් ඔය ව්‍යාපෘතිය, වයඹ පළාත ආවරණය කරමින් දැදුරු ඔයත් යන ප්‍රධාන පෙළේ යෝජනා ක්‍රම තුනකි. කෙටි කලක් තුළ ප්‍රධාන යෝජනා ක්‍රම තුනක් ආරම්භ කිරීමට හැකි වීම ඔහුගේ දේශපාලන ජීවිතයේ විශිෂ්ටත්වය පිළිබිඹු කරන්නකි.වර්තමානයේ හම්බන්තොට වියලි කලාපයේ කතාව වෙනස් කිරීමට කාලය උදාවී තිබේ. තෙතමනය සහිත පොළවක් දැන් බිහිවෙමින් පවතී. බ්‍රෝහියර්, ලෙනාඩ් වුල්ෆ් ආදීන්ගේ අතීත කතා මෙනෙහි කරන විට මෙය අදහාගත නොහැකි සේය. ශුෂ්ක කලාප යැයි සුද්දන් ඉගැන්වූ ඉතිහාස පොතේ තිබූ හම්බන්තොට අද තෙත් කලාපයක සාධක මතුවෙමින් පවතී. කටුපඳුරු ගහන අන්දර කැලෑ අද නැත. වියලී ගිය මුඩුබිම් දක්නට නැත. සශ්‍රික ගොවි බිම්, ජනාකීර්ණ ප්‍රදේශ කෘෂි නිෂ්පාදන වලින් පිරි කඩමණ්ඩි අද දක්නට ඇත. එය මව්ආර වැනි ජලාශයන්හි ප්‍රතිඵලයන්ය. චමල් රාජපක්ෂයන් වැනි දිරිය දේශපාලනඥයින්ගේ කැප කිරීම්ය.ඉකුත් රජයේදී වරාය සහ ගුවන් සේවා අමාත්‍යධුරය ලැබීමෙන් පසු විශාල සංවර්ධන යෝජනා ක්‍රම රාශියක් ඔහුගේ මැදිහත්වීමෙන් ආරම්භ විය. ඒ අතරින් ඉදිරියේදී ප්‍රථම අදියර අවසන් කිරීමට නියමිත හම්බන්තොට වරාය මේ වන විට සිදුවෙමින් පවතී. ඔලුවිල් වරාය, කොළඹ දකුණු වරාය, ත්‍රිකුණාමල වරාය සහ කොළඹ සහ ගාලු වරායන්වල සංවර්ධන කටයුතුද ක්‍රියාත්මකය. මේ තුළින් අලුත් ශ්‍රී ලංකාවක් පිළිබඳ ජනතාව තැබූ බලාපොරොත්තු ඉටු කරදීමට ඔහුගේ සුවිශේෂී දායකත්වය ඉවහල් විය. දේශීය අවශ්‍යතාවන් හඳුනාගත් ගැමි රිද්මය තේරුම්ගත් දේශපාලනඥයකු ලෙස ඔහු නිරන්තරයෙන්ම රටේත් ජනතාවගේත් අවශ්‍යතාවන් ඉටු කිරීමට කටයුතු කර ඇත. ආර්ථික සංවර්ධනය, සමාජ සංවර්ධන, සංස්කෘතික සහ අධ්‍යාත්මික වශයෙන් දේශීය ජනයා ඉහළ තලයකට ගෙන යෑමට ඔහු සුවිශේෂී කාර්යභාරයක් ඉටු කර ඇත.කථානායක වැනි තනතුරකට පත්වීම සඳහා සිය ජීවිත කාලය ශ්‍රමය වැය කළ ගිරුවාපත්තුවේ ගැමි ජනතාව ගැන ඔහු තුළ ඇත්තේ ගෞරව පූර්වක හැඟීමකි. එවන් මිනිසුන්ගේ ප්‍රාර්ථනා තව තවත් මල්ඵල ගැන්වීම ඔහුගේ හෙට දවසේ වගකීම බව ඔහු නිරතුරුව අවධාරණය කරයි. ගමේ කමට ඇලුම් කරන චමල් රාජපක්ෂයන් නිහතමානී දේශපාලනඥයෙකි. රුහුණේ දැවැන්ත යුග පුරුෂයෙකි. ඒ සඳහා ඔහුට දශක දෙකකට අධික පාර්ලිමේන්තු අත්දැකීම්ද උපන්දා සිට උරුම වූ ප්‍රායෝගික දේශපාලන දැනුමද මහත් අත්වැලක් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>31</day>
    </date>
    <link>http://www.dinamina.lk/2011/10/31/_art.asp?fn=f1110314</link>
    <topic>කඨින පින්කමක ආනිශංස බලගතුයි</topic>
    <author/>
    <content>බුදුරජාණන් වහන්සේ වැඩ විසූ කාලයේ සිට වස් සමාදන් වීම සිදුකෙරේ. භික්ෂූ, භික්ෂුණී, උපාසක, උපාසිකා යන සිව්වනක් පිරිසම තුන්මසක් වස් සමාදන් වීම එකල සිදු කළහ. තුන්මසක් වස් සමාදන් වී වස් පවාරණය සිදු කිරීමේදී කඨින පිංකම සිදු කෙරේ. කඨින පිංකම මහත්ඵල මහානිසංස ගෙනදෙන පුණ්‍ය ක්‍රියාවකි. වස් සමාදන් වීම සහ කඨින පිංකම පිළිබඳ අද සාකච්ඡාව සිදු කරන්නේ හතරලියද්ද ශාසනාරක්ෂක බල මණ්ඩලයේ ලේඛකාධිකාරී, යටිනුවර ශ්‍රී සිද්ධාර්ථ පිරිවෙනෙහි පරිවේනාචාර්ය කොළුගල රජමහා විහාරාධිපති ශාස්ත්‍රපති තුඹුල්ලේ විපස්සී හිමියන් සමඟිනි.කඨින පිංකමේ මූලික අවස්ථාව තමයි වස් සමාදන් වීම. වස්සාන ඍතුවේ වස් සමාදන් වීම සිදුකරනවා. වර්ෂයකට ඍතු තුනක් තිබෙනවා. ඒ වාගේම සිදුහත් කුමාරයාට රම්‍ය, සුරම්‍ය, ශුභ නමින් ඍතු තුන පිළිබිඹූ කරන මාලිගා තුනක් තිබුණා. වස් සමාදන් වීම ඇසළ, නිකිණි කාලවලදී සිදු කරනවා.මේ කාලය වැසි සහිත කාලගුණයකින් යුක්ත වන නිසා භික්ෂුන්ට වස් සමාදන් වන ලෙස බුදුන් වහන්සේ දේශනා කර තිබෙනවා. සතුන් පවා මේ කාලයේදී ආහාරපාන රැස්කර ගෙන තම වාසස්ථානයට වී සිටිනවා. භික්ෂූන් වහන්සේ වැස්සට තෙමීම දායක ජනතාවගේ අප්‍රසාදයට ලක්වෙනවා. මේ සියලුම කාරණා පිළිබඳව විමසා බලා වස්සාන කාලයේදී වස් සමාදන් වන ලෙස බුදුරජාණන් වහන්සේ දේශනා කර තිබෙනවා.බෞද්ධ භික්ෂූන් වහන්සේලා ප්‍රතිපත්ති පුරන කාලයක් විදියට වස් කාලය හඳුන්වනවා. පෙරවස් සමාදන් වීම හා පසුවස් සමාදන් වීම ලෙස ආකාර දෙකකින් වස් සමාදන් වීම සිදු කරනවා. පෙරවස් සමාදන් වීම ඇසළ පුර පසළොස්වකදාට ආරම්භ වෙනවා. පසුවස් සමාදන්වීම ආරම්භ වන්නේ නිකිණි පෝයදාට. කඨින සිවුරක් බාර ගැනීමට සුදුසුකම් ලබන්නේ පෙරවස් සමාදන් වන උපසම්පදා භික්ෂූවක් බව බුදුදහමේ සඳහන්.වස් කාලය තුළදී භික්ෂූන් වහන්සේලා ගමන් බිමන් යාම ඉතාම අඩු වශයෙන් සිදු කරනවා. අවශ්‍යම කරුණකදී පමණයි ගමන් බිමන් යන්නේ. වස් සමාදන් වූ ස්ථානයෙන් බැහැරව යාම සිදු කරන්නේ නම් එහි සිටින අයකුට අනිවාර්යයෙන්ම දැනුම් දී යා යුතුයි. වස් සමාදන් වූ ස්ථානයෙන් බැහැරව ගොස් දින හතකට පෙර නැවත එම ස්ථානයට පැමිණිය යුතුයි. එසේ නොකළොත් එය වස් කඩවීමක්.“කිරලෙක් බිත්තර රකින්නා වාගේ” වස් සමාදන් වීම ආරක්ෂා කළ යුතුයි. “සත්තාහකරණය” නමින් මෙය බුදුදහමේ හඳුන්වනවා. එසේ වස් කඩවීමක් සිදුවුවහොත් කඨින සිවුරක් එම භික්ෂුවට බාර ගත නොහැකියි.වස් සමාදන් වීමේදී “සතිකරණය” නමින් හඳුන්වන කොටසක් ද තිබෙනවා. එනම් සිහි ඇතිව, හොඳ කල්පනාවකින් යුතුව භික්ෂූන් වහන්සේට අවශ්‍ය ගමන් බිමන් යාමයි.ධර්මය දේශනා කිරීම සඳහා පිංකම් ගෙවල්වලට වැඩම කරවීම යනාදිය “සතිකරණයට” අයත් වෙනවා. මේවා බලගතු පිළිවෙත් නිසා වස් සමාදන් වන භික්ෂූන් වහන්සේලා ශ්‍රද්ධාවෙන් යුතුව වස් ආරක්‍ෂා කිරීම සිදු කරනවා.ඔව්. භික්ෂුන් වහන්සේ කෙනෙකුගේ මවුපියන් අසනීපයෙන් සිටිනවා කියලා අපි හිතමු. එවැනි අවස්ථාවකදී තමන්ට උපකාර කිරීමට වැඩම කරන ලෙස භික්ෂූන් වහන්සේට දැනුම් දෙනවා. අසරණ මව්පියන්ට පිහිට වීමට භික්ෂූන් වහන්සේ වස් සමාදන් වී සිටියදීම වැඩම කරනවා. එසේ මව්පියන්ට පිහිට වීමට යාමෙන් වස් සමාදන් වූ ස්ථානයට දින හතකට පෙර නැවත වැඩම කිරීමට නොහැකි වෙනවා. එවැනි අවස්ථාවකදී වස් කඩවීමක් සිදුවන්නේ නැහැ.සිවුපා සතුන්ගෙන්, සර්පයන්ගෙන්, අමනුෂ්‍යයන්ගෙන්, ගින්නෙන්, ජලයෙන් යනාදී ලෙස ස්වාභාවික විපර්යාස නිසා භික්ෂූන් වහන්සේලාගේ වස් ආරක්ෂා කිරීමට බාධා පැමිණෙනවා. එමෙන්ම දායකයන්ගේ නොසැලකීම නිසා දායකයන් පිළිබඳව කලකිරීමෙන් ද වස් බිඳීම සිදුවෙනවා. එවැනි කරදර නිසා වස් බිඳීමක් සිදු වූවාට ඉන් භික්ෂූන් වහන්සේට පාපයක් සිදු නොවන බව චුල්ලවග්ග පාලියේ සඳහන් වෙනවා.භික්ෂූන් වහන්සේලා වස් සමාදන් විම සිදු කරන්නේ තෝරාගත් ස්ථානයකදීයි. එසේත් නැත්නම් දායකයන් තෝරා දෙන ස්ථානයකදී වස් සමාදන් වීම සිදු කරනවා. ගිලන්පස, චීවර, සේනාසන, පිණ්ඩපාත යන සිවුපසය ලැබෙන ස්ථානයක භික්ෂූන් වහන්සේ වස් සමාදන් විය යුතුයි.උපසම්පදා භික්ෂූන් වහන්සේ නමක් වස් සමාදන් කරවාගෙන තුන් මාසයක් ගත වූවාට පසුව ඕනෑම දිනයකදී දායකයන්ට කඨින පිංකමක් සිදුකර ගත හැකියි. කඨින පිංකමේදී පූජා කරන සිවුර දායකයන් විසින්ම පඬු පොවා සකස් කළ යුතුයි. සිදුහත් කුමාරයා ඉපදුණ අවස්ථාවේ සී සෑ කුඹුරේ දිග පළලට අනුව මේ සිවුර සකස් කරන බව ජනප්‍රවාදයේ සඳහන් වෙනවා. එය දිගින් අඟල් පහ මාරක් හා පළලින් අඟල් හතර හමාරක් වෙනවා.කඨින සිවුරක් විනයානුකූලව භික්ෂූන් වහන්සේ නමකට පැවරිය යුතුයි. මෙසේ සිවුරක් පැවරීමේදී උපසම්පදා භික්ෂූන් වහන්සේලා පස්නමකට වඩා සිටිය යුතුයි. වස් කාලයේදී වස් ආරක්‍ෂා කළ භික්ෂූන් වහන්සේ නමකට කඨින සිවුර පැවරීම සිදු කරනවා. කඨින සිවුර සාංඝික කර පූජා කරනවා. මේ සාංඝික කඨින සිවුර කුමන භික්ෂූන් වහන්සේට පූජා කරනවාද කියා කතාබහ කර ගන්නවා. පසුව වස් ආරක්‍ෂා කරමින් වස් ස්ථානය ගැන සැලකිලිමත් වූ හෝ සිවුරු පිරිකර දුර්වල භික්ෂූන්වහන්සේ නමකට හෝ ගිලන්ව සිටින භික්ෂූන් වහන්සේ නමකට පූජා කරනවා. මේ මඟින් භික්ෂූන් වහන්සේලාටත්, දායකයන්ටත් විශාල පිංකමක් සිදුවෙනවා.වස් සමාදන් වන කාලය තුළ භික්ෂූන් වහන්සේට ඇප උපස්ථාන කිරීම විශාල පුන්‍යකර්මයක්. භික්ෂූන් වහන්සේ වස් සමාදන් වනවිට ගිහි දායකයන්ටත් වස් සමාදන් වීමට හැකි නම් එය වඩාත් හොඳයි.බුදුරජාණන් වහන්සේ වැඩ විසූ කාලයේ භික්ෂු, භික්ෂූණී, උපාසක, උපාසිකා යන සිව්වනක් පිරිසම වස් සමාදන් වීම සිදු කළා. එහෙත් අද ඒ තත්ත්වය අභාවයට ගිහිං. නමුත් මෙරට ඇතැම් ප්‍රදේශවල වයසක උපාසක, උපාසිකාවන් භික්ෂූන් වහන්සේ වස් සමාදන් වන විට ඒ කාලය තුළ වස් සමාදන් වීම සිදු කරනවා. කඨින පිංකමේ ආනිශංස බලගතුයි.කඨින පිංකමට දායක වීම විශාල පිනක්. වස් සමාදන් වන කාලයේ මළුවට ගොස් මළුව ඇමදීමත් විශාල පුන්‍ය ක්‍රියාවක්. බුදුන් දැක නිවන් දැකීමටත් මේ පිංකම් බලපානවා.ප්‍රඥාවන්ත, බලසම්පන්න බව, නිරෝගිකම, දීර්ඝායුෂ, ප්‍රශංසා යනාදී සියලු සැප සම්පත් කඨින පිංකම් සිදු කිරීමෙන් ලැබෙනවා. ඒ නිසා ලොකු, කුඩා සියලුමදෙනා කඨින පිංකම්වලට සහභාගි වෙනවා නම් එය විශාල පුන්‍ය කර්මයක් වෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>01</day>
    </date>
    <link>http://www.dinamina.lk/2011/11/01/_art.asp?fn=n1111011</link>
    <topic>රන්ලිය ඉතිරිකිරීමේ ගිණුමවසරකට කෝටි 46ක් උපයලා</topic>
    <author>විජයානි එදිරිසිංහ</author>
    <content>රන්ලිය ඉතුරුම් තැන්පත් ගිණුම වසරක කාලයක් තුළ රුපියල් කෝටි 46ක මුදලක් උපයාගෙන තිබේ. සමුපකාර ග්‍රාමීය බැංකු ජාලය හරහා මෙම ගිණුම ක්‍රියාත්මක වේ.එක්සත් ජාතික පක්ෂ ආණ්ඩුව යටතේ මුළුමනින්ම වැටී තිබූ සමුපකාර ව්‍යාපාරය, ජනාධිපති මහින්ද රාජපක්ෂ මහතා ගේ ඍජු මැදිහත්වීමෙන් යළි ගොඩනැඟීමත් සමග මෙම අති විශාල මුදල ඉතිරිකිරීමට හැකි වී තිබේ.2010 ඔක්තෝබර් මස 01 වැනිදා රන්ලිය ගිණුම ආරම්භ වූ අතර 2011 ඔක්තෝබර් 01 වැනිදා වන විට රුපියල් කෝටි 46 ක් වූ මෙම වාර්තාගත මුදල එකතු කර ගෙන ඇත.ගම්බඳ කාන්තාවන් ඉතිරි කිරීමට පෙළඹවීමටත්, ස්වයං රැකියා ණය ආධාර ලබා දීමටත් සමුපකාර ග්‍රාමීය බැංකු මගින් මෙම රන්ලිය කාන්තා ගිණුම ආරම්භ කර තිබේ.ජනාධිපති ආර්යා ශිරන්ති රාජපක්ෂ මැතිණිය මෙහි ප්‍රථම ගිණුම ආරම්භ කළාය. මේ වන විට කාන්තාවන් 80,000 ක් රන්ලිය ගිණුම ආරම්භ කර තිබේ. මෙතරම් විශාල මුදලක් ඉතිරි කළ එකම ගිණුම ‘රන්ලිය’ බව සමුපකාර හා අභ්‍යන්තර වෙළඳ කටයුතු අමාත්‍යාංශයේ ලේකම් සුනිල් එස්. සිරිසේන මහතා පවසයි.ලෝක සකසුරුවම් දිනය නිමිත්තෙන් ගිණුම් හිමිකාරියන් අතර තරගයක් පවත්වා වටිනා ත්‍යාග පිරිනැමීම ද සිදු කරනු ඇත. ඒ අනුව ප්‍රථම ත්‍යාගය හිමි කාන්තාව ට මරුති වර්ගයේ මෝටර් රථයක් සහ රන් පවුම් 17 ක් පිරිනමා තිබේ. ලක්ෂ 04 ක් පමණ වූ කූපන් අතරින් මෝටර් රථය හිමිකර ගත් වාසනාවන්තිය වූයේ මාතලේ, කැටවල ග්‍රාමීය බැංකුවේ ජී. ජී. සීලවතී මහත්මිය යි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>01</day>
    </date>
    <link>http://www.dinamina.lk/2011/11/01/_art.asp?fn=n1111012</link>
    <topic>කෝටි 700 වැනි දරුවා ශ්‍රී ලංකාවේ ඉපදේ</topic>
    <author>සන්ධ්‍යා කරුණාරත්න</author>
    <content>කොළඹ කාසල් වීදියේ කාන්තා රෝහලේදී ඊයේ (31 දා) මධ්‍යම රාත්‍රි 12.01 ට උපත ලැබූ දැරියත් සමඟ ලෝක ජනගහනය කෝටි 700 ක් බවට පත්වූයේ යැයි එක්සත් ජාතීන්ගේ ජනගහන අරමුදල ප්‍රකාශ කළ බව සෞඛ්‍ය අමාත්‍යාංශය පවසයි.කැලණිය ප්‍රදේශයේ පදිංචි දිනුෂිකා පෙරේරා නම් වූ මව විසින් උපත ලබා දුන් මේ දරුවාගේ බර කිලෝග්රෑම් 2.800 ක් බවත් දරුවා සෞඛ්‍ය සම්පන්නව ජීවත් වන බවත් රෝහලේ අධ්‍යක්ෂ ඩබ්ලිව්.කේ. වික්‍රමසිංහ මහතා ප්‍රකාශ කළේය.සාමාන්‍ය දරු උපතක් වන මේ දරුවාගේ උපතට අමතරව එම වේලාවටම සිසේරියන් සැත්කමක් මඟින් තවත් දරුවකු උපත ලැබූ බවත් එම දිනයේ මධ්‍යම රාත්‍රි 12 සිට උදෑසන 6 දක්වා දරුවන් පස්දෙනකු උපත ලැබූ බවත් ඒ මහතා සඳහන් කළේය.ලෝක ජනගහනය කෝටි 700 ක් වීම සැමරීම සඳහා වන ප්‍රධාන උත්සවය කාසල් වීදියේ කාන්තා රෝහලේදී ජනාධිපති ආර්යා ශිරන්ති රාජපක්ෂ මහත්මියගේ ප්‍රධානත්වයෙන් පැවැත්විණ. එහිදී එම දිනයේ උපත ලැබූ දරුවන්ට ත්‍යාග පිරිනැමීම ද සිදු කළ බව හෙතෙම පැවැසීය. ලෝක ජනගහනය දිනෙන් දින වැඩි වන අතර ඊට සාපේක්ෂව මෙරට ජනගහනය ද වැඩි වන බව පැවසූ වෛද්‍ය වික්‍රමසිංහ මහතා වැඩි වන ජනගහනය සම්පතක් ලෙස සලකා කටයුතු කළ යුතු බව ද පැවැසුවේය. මේ උත්සවයට එක්සත් ජාතීන්ගේ සංවිධානයේ ශ්‍රී ලංකා නේවාසික නියෝජිත සුබිනෙයි නන්දි, එක්සත් ජාතින්ගේ ජනගහන අරමුදලේ ශ්‍රී ලංකා නියෝජිත ලීන් ක්‍රිස්ටියන්සන් යන මහත්ම මහත්මීහු සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>01</day>
    </date>
    <link>http://www.dinamina.lk/2011/11/01/_art.asp?fn=n1111013</link>
    <topic>ජනපති ඕස්ට්‍රේලියානු සංචාරය නිමවයි</topic>
    <author>ධනුෂ්ක ගොඩකුඹුර</author>
    <content>ජාත්‍යන්තර තලයේ ජයග්‍රහණ රැසකට මුල් වූ ඕස්ට්‍රේලියානු සංචාරය නිමා කළ ජනාධිපති මහින්ද රාජපක්ෂ මහතා ඊයේ (31) අලුයම මෙරටට පැමිණියේය.ඕස්ට්‍රේලියාවේ පර්ත් නුවර පැවති 22 වන පොදු රාජ්‍ය මණ්ඩලීය රාජ්‍ය නායක සමුළුවට සහභාගී වීම සඳහා ජනාධිපතිතුමා සහ ජනාධිපති ආර්යා ශිරන්ති රාජපක්ෂ මහත්මිය ඇතුළු දූත පිරිස මේ සංචාරයේ නිරත වූහ.ශ්‍රී ලංකාවේ ජාත්‍යන්තර සබඳතා නව මඟකට යොමු කර රට පිළිබඳ මනා අවබෝධයක් ජාත්‍යන්තර ප්‍රජාව තුළ ඇති කිරීමට ජනාධිපතිවරයා මේ සංචාරය ඉවහල් කර ගත්තේය. රටවල් සමඟ පැවැති සබඳතා තවදුරටත් තහවුරු කර ගන්නා අතරම නව ද්විපාර්ශ්වික සබඳතා රැසක් ඇති කර ගැනීමටත් මෙම සමුළුව තුළින් ජනාධිපති ඇතුළු ?ශ්‍රී ලංකා දූත පිරිස අවස්ථාව උදා කර ගත්හ. සමුළුව අතරවාරයේ ජනාධිපතිතුමා ඕස්ට්‍රේලියානු අගමැතිනි, බංග්ලාදේශ අගමැතිනි, සිංගප්පූරු අගමැති, ඉන්දියාවේ උප ජනාධිපති, පකිස්තානයේ අගමැති, මැලේසියාවේ අගමැති සහ මුරුසි දිවයිනේ අගමැතිවරයා ද ඇතුළු රාජ්‍ය නායකයින් රැසක් සමඟ සාකච්ඡා කළේය. මීට අමතරව ජනාධිපතිතුමා උගන්ඩා, සැම්බියා, කෙන්යා, නයිජීරියා සහ ඝානා යන රටවල රාජ්‍ය නායකයින් ද හමුවී අදහස් හුවමාරු කර ගත්තේය. ජනාධිපතිතුමා මෙම සංචාරයේ දී ඕස්ට්‍රේලියාවේ වෙසෙන ?ශ්‍රී ලාංකිකයන් මුණ ගැසීමට ද අමතක නොකළේය. මේ අතර රාජ්‍ය නායක සමුළුව පැවැත්වීමේ කාලය ආසන්නවත්ම ජනාධිපතිතුමාට එරෙහිව සිඩ්නි නුවර පුරවැසියෙකු වූ අරුනාචලම් ජෙගනීස්වරම් නැමැත්තෙකු මෙල්බන් මහේස්ත්‍රාත් අධිකරණයේ පවරා තිබූ නඩුවක් ඕස්ට්‍රේලියාවේ පෙඩරල් රජය නිෂ්ප්‍රභ කිරීම ද විශේෂ සිද්ධියක් විය.2018 පොදු රාජ්‍ය මණ්ඩලීය ක්‍රීඩා උළෙල පැවැත්වීම සඳහා අයදුම්කර ඇති ?ශ්‍රී ලංකාව සහ ඕස්ට්‍රේලියාව සඳහා පැවැති ක්‍රීඩා උත්සවයට ද ජනාධිපතිතුමා එක් විය. 2013 ?ශ්‍රී ලංකාවේ පැවැත්වෙන පොදු රාජ්‍ය මණ්ඩලීය රාජ්‍ය නායක සමුළුව සඳහා සහභාගී වන ලෙස ජනාධිපති මහින්ද රාජපක්ෂ මැතිතුමා සමාප්ති උළෙලේදී රාජ්‍ය නායකයන් වෙත ආරාධනා කර සිටියේය.2011 පොදු රාජ්‍ය මණ්ඩලීය රාජ්‍ය නායක සමුළුව සඳහා ?ශ්‍රී ලංකාව නියෝජනය කරමින් ජනාධිපතිතුමා සමඟ ජනාධිපති ආර්යාව ශිරන්ති වික්‍රමසිංහ රාජපක්ෂ මහත්මිය සහ ක්‍රීඩා අමාත්‍ය මහින්දානන්ද අළුත්ගමගේ, සිවිල් ගුවන් සේවා අමාත්‍ය ප්‍රියංකර ජයරත්න, විදේශ කටයුතු නියෝජ්‍ය අමාත්‍ය නියෝමාල් පෙරේරා, පාර්ලිමේන්තු මන්ත්‍රී සජින් වාස් ගුණවර්ධන, ජනාධිපති ලේකම් ලලිත් වීරතුංග, මහ බැංකු අධිපති අජිත් නිවාඩ් කබ්රාල් යන මහත්වරුද එක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>01</day>
    </date>
    <link>http://www.dinamina.lk/2011/11/01/_art.asp?fn=n1111014</link>
    <topic>කේසරට ජනපති සමාව</topic>
    <author>කුමුදු හෙට්ටිආරච්චි</author>
    <content>දූෂණ චෝදනාවක් මත දඬුවම් ලැබ සිටි මහනුවර මහ නගර සභාවේ හිටපු මහ නගරාධිපතිවරයා ජනාධිපතිතුමා විසින් ලබා දුන් සම්පූර්ණ සමාවක් මත ඊයේ (31) මුදා හැරිණි.මහනුවර මහ නගර සභාවේ හිටපු මහ නගරාධිපති වන කේසර දහම්සොද සේනානායක කොළඹ ප්‍රධාන මහේස්ත්‍රාත් රශ්මි සිංගප්පුලි මහතා විසින් ඊයේ (31) එසේ මුදා හරින ලදී.නඩුවෙන් මුදාහරින ලද කේසර සේනානායක නමැති අයට අයත් අධිකරණය බාරයේ තිබූ විදේශ ගමන් බලපත්‍රය ද ඊයේ (31) මුදාහරින ලදී. චූදිත කේසර සේනානායක නමැති අයට ජනාධිපතිතුමා විසින් ආණ්ඩුක්‍රම ව්‍යවස්ථාවේ 34(1) (අ) වගන්තිය යටතේ සම්පූර්ණ සමාවක් ලබා දී ඇති බව අධිකරණ අමාත්‍යාංශයේ අතිරේක ලේකම් (නීති) කමලනි ද සිල්වා මහත්මිය විසින් කොළඹ ප්‍රධාන මහේස්ත්‍රාත් අධිකරණයේ රෙජිස්ට්‍රාර්වරිය වෙත ලිපියකින් කැර ඇති දැනුම් දීමක් ප්‍රකාරව චූදිත ඊයේ (31) මුදා හැරීමට ප්‍රධාන මහේස්ත්‍රාත්වරයා නියෝග කෙළේ ය.චූදිතයාට විරුද්ධව අල්ලස් හෝ දූෂණ විමර්ශන කොමිසම මගින් චෝදනා දෙකක් මත කොළඹ ප්‍රධාන මහේස්ත්‍රාත්වරයා හමුවේ නඩු පවරා තිබුණි.එම නඩු විභාගයෙන් පසු චූදිත වරදකරු කැර පළමු චෝදනාවට රුපියල් ලක්‍ෂයක දඩ මුදලක් ගෙවීමට හා මාස 12 ක බරපතළ වැඩ සහිත අවුරුදු පහකට අත්හිටවූ සිර දඬුවමක් ද දෙවන චෝදනාවට රුපියල් ලක්‍ෂයක දඩ මුදලක් හා එම දඩ මුදල නොගෙවන්නේ නම් තුන් මසක බරපතළ වැඩ සහිත සිර දඬුවමක් ද නියම කැර තිබුණි.2004/4/06 දින හා ජුනි / 30 අතර කාලය තුළ මහනුවර මහ නගර සභාවේ මහ නගරාධිපතිව සිට එම වසරේ අපි‍්‍රයෙල් මස 12, 14, 15 යන දිනයන් හි තායිවානයේ තායිපේ නුවර පැවැති අන්තර් ජාතික පළාත් පාලන සංගමයේ ආසියා හා පැසිපික් අංශය මගින් සංවිධානය කරන ලද වැඩ මුළුවට හා පුහුණු සැසියට සහභාගිවීම සඳහා මහනුවර මහ නගර සභා අරමුදලින් වියදම් ලබාගෙන එකී වැඩමුළුවට හා පුහුණු සැසියට සහභාගි නොවී තම භාර්යාව සමග සිංගප්පූරුවේ සංචාරයක නිරතවීමට කටයුතු කිරීමෙන් ආණ්ඩුවට රුපියල් 185185.56 (රුපියල් එක් ලක්‍ෂ අසූපන් දහස් එකසිය අසූ පහයි සත පනස් හයක) මුදලක් පාඩු කිරීම හා රජයට පාඩුවක් සිදු කැර අයුතු ලාභයක් ලැබීම යන චෝදනා දෙක මත අල්ලස් හෝ දූෂණ චෝදනා විමර්ශන කොමිසම මගින් චූදිතට විරුද්ධව මේ නඩුව පවරා තිබුණි.නඩුවේ තීන්දුව ප්‍රකාශ කිරීමෙන් පසු එම තීන්දුවට විරුද්ධව චූදිත කොළඹ මහාධිකරණයේ හා අභියාචනාධිකරණයේ පෙත්සම් දෙකක් ගොනු කැර ඇති බවත් එම පෙත්සම් දෙකෙන්ම මහේස්ත්‍රාත් අධිකරණය ලබාදුන් දඬුවම තහවුරු කැර තිබූ බවත් ඊයේ (31) සිද්ධිය අධිකරණයේ කැඳවූ අවස්ථාවේ අල්ලස් හෝ දූෂණ චෝදනා විමර්ශන කොමිසමේ නීති අංශයේ සහකාර නීති අධ්‍යක්‍ෂ අසිත ඇන්තනී මහතා ප්‍රකාශ කැර සිටියේ ය.අධිකරණ අමාත්‍යාංශය මගින් ප්‍රධාන රෙජිස්ට්‍රාර්වරිය වෙත යොමු කැර ඇති ලිපිය ප්‍රකාරව චූදිතට 2011/08/08 වන දින ජනාධිපතිතුමා විසින් සම්පූර්ණ සමාවක් ලබා දී ඇති බවට සඳහන් කැර ඇති බව ප්‍රකාශ කළ කොළඹ ප්‍රධාන මහේස්ත්‍රාත්වරයා විසින් චූදිත මුදාහරින ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>01</day>
    </date>
    <link>http://www.dinamina.lk/2011/11/01/_art.asp?fn=n1111015</link>
    <topic>බිම් බෝම්බ ඉවත් කිරීමේ වැඩපිළිවෙළටජපානයෙන් රුපියල් ලක්‍ෂ 715ක්</topic>
    <author>මහින්ද අලුත්ගෙදර</author>
    <content>බිම් බෝම්බවලින් නිදහස් ශ්‍රී ලංකාවක් නිර්මාණය කිරීමේ රජයේ වැඩපිළිවෙළ කඩිනම් කිරීම සඳහා ශ්‍රී ලංකාවට ඇමෙරිකානු ඩොලර් 650000 ක (රුපියල් මිලියන 71.5) ආධාරයක් ලබා දීමට ජපාන රජය තීරණය කර ඇත.ශ්‍රී ලංකාවේ බිම් බෝම්බ ඉවත් කිරීමේ ක්‍රියාවලියට සම්බන්ධ රාජ්‍ය නොවන සංවිධානයක් වන Delvon Assistance for Social Harmony Sri Lanka (DASH) ආයතනය හරහා උතුරේ බිම් බෝම්බ ඉවත් කිරීම වෙනුවෙන් මේ ආධාරය ලබා දෙන බව ශ්‍රී ලංකාවේ ජපාන තානාපති නොබුහිතෝ හොබෝ මහතා පවසයි. මෙම ආධාරය පිරිනැමීමට ආදාළ ගිවිසුමට එළඹීම ශ්‍රී ලංකාවේ ජපාන තානාපතිවරයාගේ නිල නිවෙසේදී සිදු කෙරුණු අතර ශ්‍රී ලංකාවේ ජපාන තානාපති නොබුහිතෝ හොබෝ සහ DASH  ආයතනයේ වැඩසටහන් කළමනාකරු ආනන්ද චන්ද්‍රසිරි මහත්වරු ඒ සඳහා අස්සන් කළහ. බිම් බෝම්බ ඉවත් කිරීමේ ක්‍රියාදාමයට අමතරව අභ්‍යන්තර වශයෙන් අවතැන්වූවන් නැවත පදිංචි කිරීමේ වැඩසටහන වෙනුවෙන් ද සහයෝගය ලබා දෙන මූලික රටක් ලෙස ජපානය නම් කළ හැකි වන අතර ඔවුන්ගේ කෘෂිකාර්මික කටයුතු ඇතුළුව අනෙකුත් ජීවනෝපාය කටයුතු සාර්ථක කර ගැනීම සඳහා ද ජපානයේ සහාය හිමිව තිබේ.ඒ අනුව උතුරු හා නැඟෙනහිර ප්‍රදේශයන්හි බිම්බෝම්බ ඉවත් කිරීම වෙනුවෙන් පසුගිය 2003 වසරේ සිට මේ දක්වා කාලය තුළ ජපාන රජය විසින් ශ්‍රී ලංකාවට රුපියල් මිලියන 2400 ක් ලබා දී තිබෙන බව ශ්‍රී ලංකාවේ ජපාන තානාපති කාර්යාලය සඳහන් කරයි. මෙහිදී ජපානයෙන් ලබා දුන් ආධාර ප්‍රයෝජනයට ගෙන උතුරේ කිලිනොච්චියේ සිට මුලතිව් දක්වාවූ තීරයේ බිම් බෝම්බ ඉවත් කිරීමට කටයුතු කෙරෙන අතර ඒ මඟින් යළි පදිංචි කළ පවුල් 2000 කට පමණ නිවාස ඉදිකර ගැනීමේ හැකියාව පවතී. මේ අතර එම තානාපති කාර්යාලය පෙන්වා දෙන්නේ මෙම ව්‍යාපෘතිය ක්‍රියාත්මක කිරීමත් සමඟ නව රැකියා අවස්ථාවන් 115 ක් පමණ ජනිත වන බවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>01</day>
    </date>
    <link>http://www.dinamina.lk/2011/11/01/_art.asp?fn=n1111016</link>
    <topic>උතුරු කොළඹ දුෂණ මර්දන ඒකකයේඋප පරීක්‍ෂකයකු ඇතුළු 10ක් අත්අඩංගුවට</topic>
    <author>ධනුෂ්ක ගොඩකුඹුර, චමීර ඇල්ලදෙණිය සහ පණ්ඩුක සමරසේකර</author>
    <content>ග්‍රෑන්ඩ්පාස් ප්‍රදේශයේදී සැකකරුවකු අත්අඩංගුවට ගැනීමට ගිය අවස්ථාවේදී ඔහු මිය යාම සම්බන්ධයෙන් පරීක්ෂණ පැවැත් වූ රහස් පොලිසිය උතුරු කොළඹ දූෂණ මර්දන ඒකකයේ උපපොලිස් පරීක්ෂකවරයකු ඇතුළු නිලධාරීන් දස දෙනකු අත්අඩංගුවට ගෙන තිබේ.ගිනි අවියක් ළඟ තබා ගැනීමේ සිද්ධියක් සම්බන්ධයෙන් පසුගිය සැප්තැම්බර් මස 07 වැනිදා සිද්ධියට සැකකරු පොලිස් අත්අඩංගුවට ගැනීමට යාමේදී මිය ගොස් තිබෙන බව පොලිස් මාධ්‍ය ප්‍රකාශක පොලිස් අධිකාරී අජිත් රෝහණ මහතා දිනමිණට කීය. උපපොලිස් පරීක්ෂකවරයා සමඟ පොලිස් සැරයන්වරයකු, කොස්තාපල්වරුන් හත් දෙනෙකු හා පොලිස් රියදුරුවරයකු මෙසේ අත්ඩංගුවට ගෙන ඇත.මේ සැකකාර පොලිස් නිලධාරීන් දසදෙනා පසුගිය (30) වැනිදා අත්අඩංගුවට ගෙන අධිකරණයට ඉදිරිපත් කිරීමෙන් අනතුරුව මෙම මස 11 වැනිදා දක්වා රක්ෂිත බන්ධනාගාර ගත කරන ලෙස නියෝග කර ඇත.සැකකරුවන් මේ මස 11 වැනි දින හඳුනා ගැනීමේ පෙරෙට්ටුවට ඉදිරිපත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>01</day>
    </date>
    <link>http://www.dinamina.lk/2011/11/01/_art.asp?fn=n1111017</link>
    <topic>සත් හැවිරිදි දැරියක් අකුණු සරකින් මරුට</topic>
    <author>මුන්නේශ්වරම සමූහ ඊ.සී. ප්‍රනාන්දු, පුත්තලම දිසා සමූහ ප්‍රසාද් පූර්ණමාල් සහ හීලා උඩුවර</author>
    <content>හදිසියේ පුපුරා ගිය අකුණු සරකින් කම්පනයට පත් බිංගිරිය ඉහළ කඩිගමුව හීන් පන්නාව ප්‍රදේශයේ හත් හැවිරිදි පාසල් සිසුවියක් බිංගිරිය රෝහලට ඇතුළු කළ පසු පෙරේදා (30 දා) සවස මිය ගිය බව බිංගිරිය පොලිසිය කිය යි.මියගොස් ඇත්තේ වීරසේකර බමුණු මුදියන්සේලාගේ සිසිල හිමසරා (7) නමැති පාසල් දැරියයි. ඇය ඉහළ කඩිගමුව විදුහළේ දෙවන වසරේ සිසුවියෙකි. මෙම දැරිය සිය මව හා කිරි අම්මා සමඟම එකම නිවසේ වාසය කර ඇත. පෙරේදා (30 දා) සවස ද ඇය සිය පාසල් පත පොතේ කටයුතු කරමින් සිටින අතර නිවසේ රූපවාහිනිය අසල තිබූ පාඩම් පොතක් ගැනීමට ඒ අසලට ගිය විට හදිසියේම අකුණක් පුපුරා යාමෙන් දැරිඩ් කම්පනයට පත්ව වැටී ඇත. රෝහල්ගත කළ පසු ඇය මියගොස් තිබේ.හදිසියේ පුපුරා ගිය අකුණ නිවසේ රූපවාහිනි ඇන්ටනාව ඔස්සේ පැමිණ දැරිය කම්පනයට පත්කර තිබූ බව බිංගිරිය පොලිසිය කියයි. මෙම මරණ පරීක්ෂණ කටයුතු ඊයේ (31දා) දහවල් බිංගිරිය රෝහලේදී සිදු කෙරිණි.මෙම ඔක්තෝම්බර් මාසයේ පමණක් අකුණු සර වැදීමෙන් 9 දෙනකු මියගොස් ඇතැයි කාලගුණ විද්‍යා දෙපාර්තමේන්තුව කියයි.මේ වසර තුළදී අකුණු සර වැදීමෙන් 46 දෙනෙකු මියගොස් ඇතැයිද එම දෙපාර්තමේන්තුව කීය. දැනට පවතින ගිගුරුම් සහිත වැසි තත්ත්වය තව සති දෙකක් පමණ පවතින බවද එම දෙපාර්තමේන්තුව කියයි.අන්තර් මෝසම් සහිත කාලගුණික තත්ත්වය පවතින මෙම කාලය තුළදී අකුණු සර වැදීමෙන් ප්‍රවේසම් වන ලෙස දෙපාර්තමේන්තුව ජනතාවට දැනුම් දෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>01</day>
    </date>
    <link>http://www.dinamina.lk/2011/11/01/_art.asp?fn=n1111018</link>
    <topic>ඩෙංගු දඩය රුපියල් තුන්කෝටි හැට නව ලක්‍ෂයක්</topic>
    <author>සන්ධ්‍යා කරුණාරත්න</author>
    <content>ඩෙංගු මදුරුවන් බෝවන ස්ථාන පවත්වාගෙන ගිය පුද්ගලයන් 12,825 දෙනකුට එරෙහිව නඩු පවරා රුපියල් තුන්කෝටි හැටනව ලක්ෂ හතළිස් හත්දාහක මුදලක් දඩ වශයෙන් සෞඛ්‍ය අමාත්‍යාංශය අයකර ගෙන ඇත.පසුගිය මාස නවය තුළ රට පුරා මහජන සෞඛ්‍ය පරීක්ෂකවරුන් කළ වැටලීම්වල ප්‍රතිඵලයක් ලෙස මෙසේ දඩ මුදල් අයකර ගැනීමට හැකි වූ බව ශ්‍රී ලංකා මහජන සෞඛ්‍ය පරීක්ෂකවරුන්ගේ සංගමයේ ලේකම් සෙනරත් බණ්ඩාර මහතා පවසයි. වැඩිම නඩු ප්‍රමාණයක් පවරා ඇත්තේ කළුතර දිස්ත්‍රික්කයේ පුද්ගලයන්ට ය. එම දිස්ත්‍රික්කයේ 635 දෙනකුට මෙසේ නඩු පවරා ඇත. 575 ක් ලෙස ගම්පහ දිස්ත්‍රික්කයේ පුද්ගලයන්ට ද, 531 ක් ලෙස රත්නපුර දිස්ත්‍රික්කයේ පුද්ගලයන්ට ද නඩු පවරා ඇති බව ද ඒ මහතා ප්‍රකාශ කළේය. පසුගිය මාස දහය තුළ රට පුරා ඩෙංගු රෝගීන් 20,881 ක් ද, ඩෙංගු මරණ 145 ක් ද වාර්තා වූ බව සෞඛ්‍ය අමාත්‍යාංශයේ වසංගත රෝග විද්‍යා අංශය සඳහන් කරයි.ඩෙංගු රෝගීන්ගේ වාර්තා වීම පසුගිය වසරට සාපේක්ෂව සියයට පනහකින් අඩු වී ඇති බවත් ජනාධිපති ඩෙංගු කාර්ය සාධක බලකාය ඇතුළු මහජනතාවගේ ක්‍රියාකාරකම්වල ප්‍රතිඵලයක් ලෙස මෙසේ ඩෙංගු රෝගීන්ගේ වාර්තා වීම අඩු වී ඇති බවත් සෙනරත් බණ්ඩාර මහතා පවසයි.පවතින වර්ෂාවත් සමඟ ඩෙංගු රෝගීන්ගේ වාර්තා වීම ඉහළ යා හැකි යැයි ද ඒ නිසා තමා ජීවත් වන අවට පරිසරය පිරිසිදුව තබා ගත යුතු යැයි ද හෙතෙම කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>01</day>
    </date>
    <link>http://www.dinamina.lk/2011/11/01/_art.asp?fn=n1111019</link>
    <topic>‘හිත හොඳ දොස්තර’ ඝාතනයටදෙදෙනෙක් අත්අඩංගුවට</topic>
    <author>අයි. එම්. වී. සී. ගුණසේකර නෙළුව සමූහ</author>
    <content>කරන්දෙණිය දිස්ත්‍රික් රෝහලේ සේවය කළ වෛද්‍ය පි‍්‍රයංක අසාද් ජයසිංහ මහතා වෙඩි තබා අමානුෂික ලෙස ඝාතනය කළ සිද්ධියේ සැකකරුවන් දෙදෙනකු අත්අඩංගුවට ගැනීමට පොලිසිය සමත් වී තිබේ.එක් සැකකරුවකු යුද හමුදා කපිතාන්වරයෙකි. ප්‍රසාද් ජයසිංහ මහතා කරන්දෙණියේ පවත්වාගෙන යන සිය පෞද්ගලික බෙහෙත්ශාලාව වූ “දිගාසි” වෛද්‍ය මධ්‍යස්ථානය අසලදී වෙඩි වරුසාවක් මැද මියගියේ 2011 – 09 – 29 දා රාත්‍රි 10 ට පමණය. එම ඝාතනය සිදු වී හරියටම මසක් ගතවෙද්දී ඝාතනයේ සුලමුල සහ සැකකරුවන් ද සොයා ගැනීමට පොලිසිය සමත් විය. ඝාතනය සඳහා යොදාගත් බව කියන ටී – 56 තුවක්කුව සහ පිස්තෝලයක් පොලිසිය විසින් සොයාගෙන ඇත.මෙම ඝාතනය සිදුවීමත් සමඟම මුළු කරන්දෙණිය පුරාම ජනතාව දැඩි සේ ශෝකයටත් භීතියටත් පත්ව සිටියහ.දකුණු පළාත් භාර නියෝජ්‍ය පොලිස්පති විජය අමරසිංහ මහතාගේ උපදෙස් මත ඇල්පිටිය ජ්‍යෙෂ්ඨ පොලිස් අධිකාරී එම්. එන්. සිසිර කුමාර මහතාගේ මෙහෙයවීමෙන් මේ පිළිබඳ පරීක්‍ෂණ පැවැත්වීමට පොලිස් කණ්ඩායම් තුනක් යොදවනු ලැබීය. කොළඹ අපරාධ විමර්ශන අංශයේ කණ්ඩායමක්, ජ්‍යෙෂ්ඨ පොලිස් අධිකාරිතුමා යෙදවූ කණ්ඩායම හා කරන්දෙණිය පොලිස් ස්ථානාධිපති පොලිස් පරීක්‍ෂක සුජිත් පි‍්‍රයන්ත මහතා ඇතුළු කණ්ඩායමකුත් මෙම පරීක්‍ෂණ සිදු කළහ.කරන්දෙණිය පොලිස් ස්ථානාධිපති සුජිත් පි‍්‍රයන්ත මහතාට මේ පිළිබඳව කිසියම් රහස් තොරතුරක් ලබාගත හැකි විය. එම තොරතුරු දකුණු පළාත් භාර නියෝජ්‍ය පොලිස්පතිතුමාගේ උපදෙස් මත රහස් පොලිස් කණ්ඩායම් වෙත ලබා දෙනු ලැබීය. ඒ අනුව පරීක්‍ෂණ පැවැත්වූ රහස් පොලිසිය සියලු තොරතුරු සහ සැකකරුවන් සොයා ගත්හ.වෛද්‍ය ප්‍රසාද් ජයසිංහ මහතා පවත්වාගෙන ගිය “දිගාසි” වෛද්‍ය මධ්‍යස්ථානයෙන් ප්‍රතිකාර ගැනීමට නිතර නිතර රෝගීහු පැමිණියහ. ඒ හේතු කිහිපයක් නිසාවෙනි. ඔහු රෝගීන්ගෙන් අය කළේ ඉතා අඩු මුදලකි. දුප්පත් රෝගීන් පැමිණි විට මුදල් අය නොකර ඔහු නොමිලයේම ප්‍රතිකාර කළේය. සමහර විට පෞද්ගලික ඔසුසල්වලින් අවශ්‍ය බෙහෙත් වර්ග ගැනීමට පවා මුදල් දුන්නේය. මේ නිසා ප්‍රදේශවාසීන්ට මොහු වෛද්‍යවරයෙක් පමණක් නොව දෙවි කෙනෙක් වූවේය.මේ අතර කරන්දෙණිය ප්‍රදේශයේම තවත් පෞද්ගලික චැනල් සේවාවන් කිහිපයක් විය. එක් චැනල් සේවාවක් පවත්වාගෙන ගියේ අම්බලන්ගොඩ පොල්වත්ත රෝහලේ රසායනාගාර කාර්මික නිලධාරිනියකගේ (ර්. ඹ්. ඊ.) පුත්‍රයෙකි. ඔහුගේ චැනල් සේවාව මගින් රෝගීන්ට ලබා දෙන පරීක්‍ෂණ වාර්තා නිවැරදි නැති බවටත්, එම ප්‍රතිකාරවල අඩුපාඩුවක් වෛද්‍ය ප්‍රසාද් ජයසිංහ මහතා විසින් කිහිප වරක්ම රෝගීන්ට පෙන්වා දී තිබුණි.මේ නිසා මෙම පෞද්ගලික වෛද්‍ය ආයතනය (චැනල් සේවයේ) හිමිකරු වෛද්‍ය ප්‍රසාද් ජයසිංහ සමඟ වෛරයෙන් සිටි බව කියති.මේ සියලු කරුණු අවසානයේ වෛද්‍ය ප්‍රසාද් ජයසිංහ මරා දමන්නට සැලසුම් සකස් කර ඇතැයි පොලිස් පරීක්‍ෂණවලදී හෙළිවී තිබේ.ඒ අනුව යුද හමුදා සේවයේ සිටින කපිතාන්වරයෙකු මගින් දෙදෙනකු හඳුනා ගැනීමට ඔහු සමත් වී ඇත. මේ හඳුනාගත් පුද්ගලයන් දෙදෙනාම සැලසුම් කළ ආකාරයට දොස්තර හොඳ හිත නමින් ප්‍රදේශයේ කා අතරත් ප්‍රසිද්ධියට හා ජනාදරයට පත්ව සිටි වෛද්‍ය ප්‍රසාද් ජයසිංහ නම් වූ මේ මානව හිතවාදියා සදහටම නිහඬ කළ බව මෙම පොලිස් කණ්ඩායම් විසින් සොයා ගනු ලැබීය.ඒ අනුව රහස් පොලිසිය විසින් මේ වන විට සැකකරුවන් දෙදෙනකු අත්අඩංගුවට ගෙන ඇත. සිද්ධිය සම්බන්ධ තවත් සැකකරුවන් දෙදෙනෙකු අත්අඩංගුවට ගැනීමට නියමිත බව ද පොලිසිය කියයි.ඝාතනයට භාවිතා කළ බව කියන ටී – 56 වර්ගයේ ගිනි අවි දෙක සහ රිවෝල්වරයක් ද අද හෝ හෙට පොලිස් අත්අඩංගුවට පත්වනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>01</day>
    </date>
    <link>http://www.dinamina.lk/2011/11/01/_art.asp?fn=n11110110</link>
    <topic>කලාකරුවකු බිරිය සමඟ රිමාන්ඩ්</topic>
    <author>පාණදුර සමූහ කපිල සෝමරත්න</author>
    <content>හොර රැකියා ජාවාරමට සම්බන්ධ බවට සැක කරන කලාකරුවකු සහ ඔහුගේ බිරියද පාණදුර මහේස්ත්‍රාත් ආර්. එස්. ඒ දිසානායක මහතා විසින් නොවැම්බර් මස 03 දක්වා රක්‍ෂිත බන්ධනාගාරගත කරන ලදී.සැකකරු රූපවාහිනි දැන්වීම් ප්‍රචාරක රූපරාමුවල පෙනී සිටින පුද්ගලයෙකි. ඔහුගේ බිරිය සමඟ එක්වී විදේශ රැකියා ජාවාරමක් අරඹා එක් තරුණයකුට විදේශ රැකියාවක් ලබාදීමට රුපියල් ලක්‍ෂ තුනහමාරක් සාපරාධි ලෙස වංචා කර ඇතැයි පාණදුර පොලිසියේ විශේෂ අපරාධ අංශයේ නිලධාරීන් මහේස්ත්‍රාත්වරයා වෙත ‘බී’ වාර්තාවක් සපයමින් දන්වා සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>01</day>
    </date>
    <link>http://www.dinamina.lk/2011/11/01/_art.asp?fn=n11110111</link>
    <topic>භික්‍ෂුවකගේ වෙස් ගෙන නිවෙසකට ගොස්දැරියකට අතවර කිරීමට තැත් කර රිමාන්ඩ්</topic>
    <author>අසේල කුරුළුවංශ</author>
    <content>භික්‍ෂුන්වහන්සේ නමක ලෙස වෙස් ගෙන නිවෙසකට ඇතුළු වී 13 හැවිරිදි දැරියකට අතවර කරන්නට ගිය පුද්ගලයකු පේරාදෙණිය පොලිසිය මගින් අත්අඩංගුවට ගෙන මහනුවර මහේස්ත්‍රාත් අධිකරණයට ඉදිරිපත් කිරීමෙන් පසු හෙට (02) තෙක් රක්ෂිත බන්ධනාගාර ගත කැර තිබේ.විහාරස්ථානයක ධර්ම ශාලාවක් ඉදිකිරීමට බව කියමින් මෙම ශ්‍රමණ වේශධාරියා ගෙන් ගෙට ගොස් ව්‍යාජ ටිකට් පත් අළෙවි කරන අතරතුර දැරියට අතවර කරන්නට උත්සාහ කර ඇති බව පොලීසිය පවසයි.මාතලේ ප්‍රදේශයේ විහාරස්ථානයක පැවිදි වූ බවට මෙම පුද්ගලයා ලබා දුන් තොරතුරු ව්‍යාජ බව පොලිස් පරීක්‍ෂණ මගින් අනාවරණය වී ඇත.පේරාදෙණිය පොලිසියේ ස්ථානාධිපති ප්‍රධාන පොලිස් පරීක්‍ෂක ජාලිය හීන්කෙන්ද මහතාගේ මෙහෙයවීමෙන් පරීක්‍ෂණ පැවැත්වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>01</day>
    </date>
    <link>http://www.dinamina.lk/2011/11/01/_art.asp?fn=n11110112</link>
    <topic>ගල් පහරින් සිසුවෙක් මරුට</topic>
    <author>රඹුක්කන විශේෂ ඔස්වල්ඩ් ගොඩකුඹුර සහ රඹුක්කන සමූහ</author>
    <content>රඹුක්කන පරාක්‍රම විද්‍යාලයේ සිසුවකු ගලකින් පහර දීම නිසා එම පාසලේම 8 වැනි ශ්‍රේණියේ ඉගෙනුම ලබන ශිෂ්‍යයකු මියගොස් ඇත.මෙසේ මියගොස් ඇත්තේ රඹුක්කන වහව, බංගලාවත්ත පදිංචිව සිටි හේවාපේඩිගේ දමිත් කුමාරසිරි නමැති ශිෂ්‍යයෙකි. පාසල නිමාවී ඊයේ (31) නිවෙස බලා එන අතරතුර මේ පහරදීම සිදුවී තිබෙන බව පොලිසිය පරීක්‍ෂණවලින් අනාවරණය වේ. මේ පහර දීම සම්බන්ධයෙන් එම පාසලේම ඉගෙනුම ලබන ශිෂ්‍යයකු රඹුක්කන පොලිසිය මඟින් අත්අඩංගුවට ගෙන ඇත. ගල් පහර වැදීමෙන් බරපතළ තුවාල ලැබූ ශිෂ්‍යයා රඹුක්කන දිසා රෝහලට ඇතුළත් කිරීමෙන් අනතුරුව කෑගල්ල ශික්‍ෂණ රෝහලට මාරුකර එවා ඇත. කෑගල්ල රෝහලේ වෛද්‍ය කාර්ය මණ්ඩලය දරුවාගේ ජීවිතය බේරාගැනීමට බලවත් උත්සාහයක් දරා ඇතත් දරුවා මියගොස් තිබේ.රඹුක්කන පොලිසිය වැඩිදුර පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>01</day>
    </date>
    <link>http://www.dinamina.lk/2011/11/01/_art.asp?fn=r1111011</link>
    <topic>තැන නොතැන නොබලා ජංගම දුරකථනයපාවිච්චි කරන්න ගිය ජුවානිස්ට අකරතැබ්බයක්</topic>
    <author>බර්ටි ලයනල් උඩුගම්පොල</author>
    <content>වර්තමාන ලෝක වාසීන්ගේ දුරකථන භාවිතය ගැන සලකා බලන විට “පොල් කඩන ජුවානිස්ලා ළඟත් ජංගම දුරකථන තියෙනවා”යි කීම එපමණක් අරුමයක් නොවේ. නමුත් එම දුරකථන භාවිතයේදී තැන නොතැන ගැන සිතා නොබලා කටයුතු කිරීම පිළිබඳ ආරංචියකි මේ.ජුවාසනිස් වසර ගණනාවක් තිස්සේ පොල් කඩා ජීවත්වන අයෙකි. දවසට උපයන මුදල මසකට උපයන මුදල සමහරවිට ඔහුගේ බිරිය පවා නොදනී. නමුත් අද උපවයන මුදලින් හාල් තුනපහ මස් හා මාළු යනාදිය රැගෙන යෑම දිනපතාම සිරිත් පරිදි කෙරෙයි. ඒ අතින් දරුවන්ට කිසිම අඩුපාඩුවක් නොකරයි. පොල් කැඩීමේ ඇනවුම් ලබාගැනීමට බාරදීමට මොහු සොයාගැනීමට අපහසුය. ඒ ඔහු ඕනෑම වෙලාවක කොහේ හරි පොල් කැඩීමක නිරතවන නිසාය. මේ නිසාම මොහු ජංගම දුරකථනයක් මිලදී ගත්තේය. ඇමතුම් ලබාගැනීමට තැන නොතැන ගැන සැලකිල්ලක් නොදක්වන්නේය.අයිතිකරු සිටියත් නොසිටියත් ඇනවුම ලැබුන සැණින් ජුවානිස් ගේ රාජකාරිය අකුරටම ඉටුකරයි. කිසි දිනක පොල් ගෙඩියක් සොරකම් කළාය යන දෝෂාරෝපණයටද ලක්වී නැත. ඕනෑම ලොකු බංගලාවක දොර ඔහුට විවෘතය. පොල් කඩා නියමිත තැනක ගොඩ ගැසිමටද ඔහු වග බලා ගත්තේය.දිනක් ජුවානිස් ට කාංචනා නෝනාගෙන් ඇනවුමක් ලැබිණ. ඇනවුම ලැබුණ සැණින් ඔහු එහි ගියේය. මිදුලට ගොස් නෝනා මම ආවායැයි කියද්දී නෝනා සිටියේ ආලින්දයේ රූපවාහිනිය නරඹමින් ය.“අනේ මම ලස්සන ෆිල්ම් එකක් බලනව උඹ පහළ පාර අයිනෙ පැළ ගහෙන් කඩල කුස්සිය ළඟට ගෙනත් දාපන්.”හා නෝනාආ...ජුවානිස් එකක් කඩල මට කියපං පැහිලද කියල..ජුවානිස් උඩ බලමින් වත්ත පහලට ගොස් පැළ ගහට ගොඩවිය. මොහුට ;පාල් ගස් නැගීමට වළල්ලක් අවශ්‍ය නැත. ඒ තරම්ම පොල් ගස් නැගීමේ දක්‍ෂයෙකි.එක ගෙඩියක් කරකවා තම සිරුරටත් පොල්ගසටත් මැදිකර ගත් ජුවානිස් තම අමුඩයේ සිරකරගෙන සිටි ජංගම දුරකථනය වමතින් ඇද දකුණතින් බොත්තම තද කරන්නට විය.සමබර තාවයෙන් නොවූ ජුවානිස් ගස මුලට ඇද වැටුණි. නෝනා මේ කිසිවක් නොදනී. ඇය තවමත් චිත්‍රපටය නරඹමින්ය.නිවෙස අසල මහ පාරේ ගමන් කළ අසල්වැසියෙකු මොහුගේ කෙඳිරි හඩ ඇසී ජුවානිස් දැක නෝනා ගැන තතු දන්නා නිසා ජුවානිස් ඔසවා ගෙන ගොස් අසල තිබූ ත්‍රී රෝද රථයේ නංවාගෙන ආරෝග්‍ය ශාලාව වෙත ගෙන ගියේය. ජංගම දුරකථනය ජුවානිස්ට යටවී දෙපලු වී තිබුණි.නෝනා මේ සිද්ධිය දැන ගන්නේ දිනකට පසුව බව හෙළිවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>01</day>
    </date>
    <link>http://www.dinamina.lk/2011/11/01/_art.asp?fn=r1111012</link>
    <topic>කඩුවෙල ජයවඩනගමසිංහල – මුස්ලිම් දරුවෝළමා සමාජයක් පිහිටුවති</topic>
    <author>කඩුවෙල සමූහ සමන්ති මිරියගල්ල</author>
    <content>ශ්‍රී ලංකා සමෘද්ධි අධිකාරියේ සමාජ සංවර්ධන අංශයේ මෙහෙයවීමෙන්, රට පුරා ක්‍රියාත්මක කරනු ලබන සමෘද්ධි කැකුළු ළමා සමාජ වැඩ සටහනට අනුව, 479 ජයවඩනගම ග්‍රාම නිලධාරී වසමෙහි සමෘද්ධි කැකුළු ළමා සමාජය පිහිටුවීම පසුගියදා ජයවඩනගම මෛත්‍රී ධර්මායතනයෙහි දී සිදුවිය.මෛත්‍රී දහම් පාසලේ සිසු දැරියන් හා අහදියා මුස්ලිම් දහම් පාසලේ සිසු දැරියන් ගේ එකතුවෙන් සමෘද්ධි ළමා සමාජය පිහිටුවීම සිදුවූ අතර, ජාතීන් අතර සහජීවනය වර්ධනය කර ගැනීමේ සුවිශේෂී අවස්ථාවක් එම දරු දැරියනට උදා විය.සිංහල හා මුස්ලිම් දරු දැරියන ගේ එකතුවෙන් නව ළමා සමාජ නිලධාරී මණ්ඩලය පත් කර ගැනීම සිදු වූ අතර, දරුවන්ගේ සහජ කුසලතා වර්ධනය කිරීම හා සාරධර්ම සපිරි දරුවන් රැසක් බිහි කිරීමේ අරමුණින් මෙම වැඩසටහන ක්‍රියාත්මක කරනු ලැබිණි.අයගම යසස්සි හිමියන්, අහදියා මුස්ලිම් දහම් පාසලේ විදුහල්පතිතුමන්, ජයවඩනගම ග්‍රාම නිලධාරී වසමේ සමෘද්ධි සංවර්ධන නිලධාරී උදය හේමන්ත පනාගොඩ මහතා, දහම් පාසල් ආචාර්ය මණ්ඩලය ඇතුළු දරු දැරියන් රැසක් මෙම අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>01</day>
    </date>
    <link>http://www.dinamina.lk/2011/11/01/_art.asp?fn=r1111013</link>
    <topic>ලංකා සවාරිය පාපැදි තරගයෙන්ජයගත් රාගම ඇලෝසියස්</topic>
    <author>ලයනල් පී. පෙරේරාකැලණිය විශේෂ</author>
    <content>ඔහු ශ්‍රී ලංකාවේ නමක් තැබූ මිනිසෙකි. අති සුවිශේෂ වූ දක්‍ෂතාව ජනතාව හමුවේ ප්‍රදර්ශනය කර ඇති හෙතෙම ඊ. ඇලෝසියස් සිල්වාය. රාගම පේරලන්ද ප්‍රදේශයේ පදිංචි ඔහු දැන් 80 හැවිරිදි වියේ පසු වෙයි.ලේක්හවුස් ආයතනය 1955 වසරේ සිට සංවිධානය කරන ලංකා සවාරිය මහා පාපැදි ධාවන තරගය ඇලෝසියස්ව ජනතාව හමුවට ගෙන ගිය තරගයකි. ඔහු ඒ පිළිබඳව සිය මතකය අවදි කරනුයේ දැඩි සතුටකිනි.”1956 දී ජනතා පුවත්පතේ දැන්වීමකට අනුව මම මේ තරගයට ඉල්ලුම් පත්‍රයක් යොමු කළා. එවකට එය ජනතා ලංකා සවාරිය යන නමින් පැවැත්වුණා. ලංකාවේ ප්‍රථම බයිසිකල් ධාවන තරගය එයයි. එහිදී මා ස්ටෑන්ඩර්ඩ් අංශයෙන් තරගයට සුදුසුකම් ලැබුවා.”පසුව මේ තරගයට මා ඉදිරිපත් වුයේ දැඩි ආත්ම විශ්වාසයකිනි. එය ගාලු මුවදොරින් ආරම්භ වී දෙහිවල හරහා මහරගමින් නිමකළ යුතුය. දුර සැතපුම් 25 කි.ස්ටෑන්ඩර්ඩ් තරගයට පෙර එහි සිට ආරම්භ වුයේ රේසිං වර්ගයේ බයිසිකල් ධාවන තරගයයි. ඊට බොහෝ වේලාවකට පසු මා තරග වදින තරගය ආරම්භ වූවා. මෙහිදී විශේෂයක් වුයේ ප්‍රථමයෙන් ධාවනය වූ තරගය හා මගේ තරගයෙන් ද මා ප්‍රථමයා වීමයි. එහිදී මා ප්‍රථම ත්‍යාගය වන කුසලානය සමඟ එවකට විශාල මුදලක් වූ රුපියල් 50ක ත්‍යාගය ලබාගත්තා.මේ තරග සියල්ලේම තීරකයා වූයේ ලේක්හවුස් ආයතනයේ එඩ්වඩ් බර්ග් මේසන් මහතායි. ඔහු, මේ තරගය නැරඹීමට පැමිණ සිටි කොළඹ නාගරික මන්ත්‍රී ආර්. ප්‍රේමදාස මහතාට මගේ විශිෂ්ට ජයග්‍රහණය විස්තර කළා. එහිදී එතුමා මට රුපියල් 25ක මුදලක් දී සතුට පළ කළා.ජනතා පාපැදි සවාරිය එවකට මුළු රටම වැළඳගත් තරගයක් වූවා. එහිදී ඒ. එෆ්. කීල්, ජෝර්ජ් පීටර්සන්, ස්ටැන්ලි මෙන්ඩිස් ආදීන් ලංකාවේ ප්‍රබල තරකරුවන් වුවා. මා 1965 දී ඔවුන්වද අභිබවා ප්‍රථමයා බවට පත්වූවා. ඇලෝසියස් තවමත් පාපැදියෙන් ගමන් කිරීම විශේෂත්වයකි. 80 හැවිරිදි වියේ පසු වුවද ඔහු තවම සිතට දිරිය ගෙන ක්‍රියා කරන්නෙකි. බයිසිකල් ධාවන තරග නැරඹීම ඔහුගේ ප්‍රියතම විනෝදාංශයය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>01</day>
    </date>
    <link>http://www.dinamina.lk/2011/11/01/_art.asp?fn=r1111014</link>
    <topic>රඹුක්කන කිරිවල්ලාපිටිය කම්කරු නිවාසවලපදිංචිකරුවන්ට ජල පහසුකම් නෑ</topic>
    <author>රඹුක්කන උතුර සමූහ – විපුල එස්. කුමාරතුංග</author>
    <content>රඹුක්කන ප්‍රාදේශීය සභා සෞඛ්‍ය කම්කරුවන් ජීවත්වන කිරිවල්ලාපිටිය කම්කරු නිවාසවල ජීවත්වන පිරිස ගැටලු රැසකට මුහුණපා සිටිති.මොවුනට ජල පහසුකම් නැත. එම නිවාසවල ජීවත්වන මේ පිරිස සඳහා ඉදිකළ බිත්ති පවා ඉරිතලා විනාශව තිබේ. වහල දිරාපත්ව අබලන්ව පවතී. දොර ජනෙල් පවා හරියාකාරව නොමැතිව අනාරක්ෂිතව පවතින මේ නිවාස අලුත්වැඩියා කිරීමේ කාලය එළඹ ඇත.කම්කරු නිවාස භූමියේ අඩි 20ක් පමණ ගැඹුර ළිඳක් තිබුණද එහි ජලය නැත. එබැවින් කම්කරු නිවාසවල ජීවත්වන ලොකු කුඩා කාන්තා පිරිමි සියලුම දෙනාට කිරිවල්ලාපිටිය නගරය මැදින් සැතැපුම් කාලක් පමණ දුර ගමන්කර ජල අවශ්‍යතා සපුරා ගැනීමට සිදුව තිබේ.මේ සම්බන්ධව ප්‍රාදේශීය සභාවට අවස්ථා කීපයකදී දැනුවත් කළද විසඳුමක් තවම ලැබී නැති බව එහි පදිංචිකරුවෝ කියති.රඹුක්කන ප්‍රාදේශීය සභාවේ සභාපති අතුල හඳගම මහතාගෙන් විමසූ විට ඒ මහතා පවසා සිටියේ කම්කරු නිවාසලාභීන් සඳහා පොදු ජල කරාමයක් සවිකිරීමට අදාළ කටයුතු සිදුකර ඇති බවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>01</day>
    </date>
    <link>http://www.dinamina.lk/2011/11/01/_art.asp?fn=r1111015</link>
    <topic>කෑගල්ල ජනතාවගේ මැදිහත්වීමෙන්පොලිසියට අලුත් ගොඩනැඟිල්ලක්</topic>
    <author>රඹුක්කන සමූහ - පත්මසේකර නිශ්ශංක</author>
    <content>කෑගල්ල පොලිසියේ පරිහරණය සඳහා රුපියල් ලක්ෂ දහයක වියදමින් ගොඩනැඟිල්ලක් සාදා දීමට ප්‍රදේශයේ පරිත්‍යාගශීලීන් ඉදිරිපත් වී තිබේ.කෑගල්ල පොලිසියේ රථවාහන අංශයේ කාර්යාලය පවත්වාගෙන යාම සඳහා මෙය ඉදිකර තිබේ.මේ ගොඩනැඟිල්ල කෑගල්ල පොලිසියේ පරිහරණය සඳහා විවෘත කරමින් කෑගල්ල කොට්ඨාස භාර පොලිස් අධිකාරී පි‍්‍රයලාල් දසනායක මහතා මෙසේ කීවේය.යම් ප්‍රදේශයක පොලිසියක් ස්ථාපනය කරන්නේ එම ප්‍රදේශයේ සාමය හා නීතිය ආරක්ෂා කිරීමටයි. ජනතාව පෞද්ගලිකව තමන්ට ආදරය කරනවා වගේම, අන් අයටත් ගරු කරනවා නම්, ආදරය කරනවා නම්, එකිනෙකාට ජීවත්වීමේ අයිතිය, ජනතාව විසින්ම සුරක්ෂිත කරනවා නම්, බන්ධනාගාරගත වෙන පිරිසත් අඩුවෙනවා.කෑගල්ලේ සිංහල, දමිළ, මුස්ලිම් ජනතාවගේ පරිත්‍යාගයෙන් ඉදිවූ මේ ගොඩනැඟිල්ල ජාති, ආගම්, භේද නොතකන පැහැබර ජාතිකාභිමානයේ සංකේතයයි. මෙය රටටම හොඳ පූර්වාදර්ශයක් වගේම පොලිසිය හා ජනතාව අතරේ තිබෙන මිත්‍රශීලීබව වර්ධනයේ සංකේතයයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>01</day>
    </date>
    <link>http://www.dinamina.lk/2011/11/01/_art.asp?fn=s1111011</link>
    <topic>ශ්‍රී ලංකා-පාකිස්තාන නායකයෝතීන්දු යළි සළකා බැලීමේ ක්‍රමවේදය ඉල්ලති</topic>
    <author/>
    <content>ජාත්‍යන්තර ක්‍රිකට් ක්‍රීඩාවේ සෑම මුහුණුවරකම ක්‍රිකට් තරග සඳහා විනිසුරු තීරණ යළි සළකා බැලීමේ ක්‍රමවේදය (DRS) භාවිතා කළ යුතු බව මේ දිනවල එක්සත් අරාබි එමීර් රාජ්‍යයේ දී තරග වදින ශ්‍රී ලංකා පාකිස්තාන කණ්ඩායම් දෙකෙහි නායකයන් වන තිලකරත්න ඩිල්ෂාන් සහ මිස්බා උල් හක් ප්‍රකාශ කරති.ඩී. ආර්. එස්. ක්‍රමවේදයේ අවශ්‍යතාව මතු කිරීමට ශ්‍රී ලංකා පිලේ නායක ඩිල්ෂාන්ට හේතුකාරණා වූයේ කඩුලු 9 කින් පාකිස්තානයට පරාජය වූ දෙවැනි ටෙස්ට් තරගයේ ශ්‍රී ලංකා දෙවැනි ඉනිමේ දී කුමාර් සංගක්කාර කඩුල්ල මුවාකිරීමේ වැරදි තීරණයට හසුවීමය.ලකුණු 30 ක් ලබා සිටිය දී සංගක්කාර කඩුල්ල මුවාකිරීමේ වරදට හසුවී දැවී ගිය කීුඩකයකු බවට තීරණය කළේ නවසීලන්ත විනිසුරු ටෝනි හිල්ය.නමුත් රූපවාහිනි පුනරූපන මගින් පැහැදිලි වූයේ පාකිස්තාන දඟ පන්දු යවන ක්‍රීඩක අබ්දුල් රෙහමාන්ගේ පන්දුවකට සංගක්කාර ඉදිරියට පැමිණිය ද කිසිදු පහරක් එල්ල කිරීමට සූදානම් නොවුණු බවය.නවසීලන්ත විනිසුරුවරයාට කඩුල්ල මුවා කිරීමේ වරදට සංගක්කාර හසුවූ බවට තීරණය කිරීමට එය ඉක්මන් හේතුවක් වූවා විය හැකිය.නොරිස්සීමෙන් යුතුව සංගක්කාර ආපසු හැරී ක්‍රීඩාගාරයට වෙත පැමිණි අතර ක්‍රීඩාගාරයේ සඳළුතලයේ සිටි නායක ඩිල්ෂාන් විනිසුරුවරයාගේ තීරණයට එරෙහිව සිට කෝපය පළ කළේය.මේ තරගාවලියට ඩී. ආර්. එස්. ක්‍රමවේදය භාවිතා නොවන බැවින් සංගක්කාරගේ දැවීයාමට එරෙහිව අභියෝග කිරීමට ශ්‍රී ලංකා පිලට නොහැකි විය.මෙවැනි මතභේදයකට ලක්වන තීරණාත්මක දැවීයාම් අයහපත් ප්‍රතිඵල ගෙන දෙන බැවින් ඩී. ආර්. එස්. ක්‍රමවේදයට සහාය පළකරන බව ඩිල්ෂාන් පසුව ප්‍රකාශ කළේය.“විනිසුරු තීරණ පිළිබඳව විවේචනය කරන්න මට බෑ. නමුත් මේ තරගාවලියේ ඩී. ආර්. එස්. ක්‍රමවේදය තිබුණා නම් මම සතුටු වෙනවා. මෙවැනි තරගවල දී එය ඉතා අවශ්‍ය දෙයක්.” අබුඩාබි හී පැවැති පළමු ;ටස්ට් තරගයේ දී පාකිස්තාන කඩුලු රකින්නාට උඩ පන්දුවක් ලබා දුන් බවට විනිසුරු දුන් වැරැදි තීරණයක් හේතුවෙන් දැවී ගිය ඩිල්ෂාන් එසේ සඳහන් කළේය.“පන්දු යවන්නන්ටත්, පිතිකරුවන්ටත් 100% ක්ම නිවැරදි තීරණ ලැබෙනවා නම් එය ඉතා හොඳ දෙයක්. විශේෂයෙන් ටෙස්ට් ක්‍රිකට් ක්‍රීඩාවේ දී ඩී. ආර්. එස්. අත්‍යවශ්‍යයි.” ඩිල්ෂාන් පැවැසීය.ඔක්තෝබර් මස මුලදී රැස්වූ ජාත්‍යන්තර ක්‍රිකට් කවුන්සිලය ඩී. ආර්. එස්. ක්‍රමවේදය භාවිතා කිරීම දෙරටෙහි එකඟතාව මත සිදු කළ යුතුª බවට තීරණය කර තිබිණි.කෙසේවුවද මේ ක්‍රමවේදයට අයි. සී. සී.යේ සහාය ලැබී තිබෙන අතර එය භාවිතා කිරීමට රටවල් දිරිමත් කිරීමට ද ඔවුන් කටයුතු කර තිබිණි.මේ අතර පාකිස්තාන පිලේ නායක මිස්බා උල් හක් සඳහන් කළේ තමා නිරතුරුවම ඩී. ආර්. එස්. ක්‍රමවේදයට සහාය පළ කරන බවය.“මම හැමදාම ඩී. ආර්. එස්’ ක්‍රමය පිළිබඳව කතා කළා. ඊට සහාය පළ කළා. එය ක්‍රීඩකයන්ට වාගෙම විනිසුරුවරුන්ටත් කදිම පිටුවහලක්.” මිස්බා පැවැසීය.ශ්‍රී ලංකා - පාකිස්තාන ටෙස්ට් තරගාවලියෙන් පසුව එළැඹෙන එක්දින තරගාවලියට පමණක් ඩී. ආර්. එස්. ක්‍රමවේදය භාවිතා කරන බව පාකිස්තාන ක්‍රිකට් පාලක මණ්ඩලය සැප්තැම්බර් මාසයේ දී නිවේදනය කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>01</day>
    </date>
    <link>http://www.dinamina.lk/2011/11/01/_art.asp?fn=s1111012</link>
    <topic>කිප්සැංග්ටමැරතන් ලෝක වාර්තාවමගහැරේ</topic>
    <author>බර්ලීන් (ඒ. එෆ්. පී)</author>
    <content>සති 5ක් පමණක් පැරැණි මැරතන් ලෝක වාර්තාව බිඳ දැමීමට කෙන්යාවේ විල්සන් කිප්සැංට තිබූ අවස්ථාව ෆ‍්‍රෑන්ක්ෆර්ට් මැරතන් තරගයේදී තත්පර 3කින් මඟහැරී ගියේය.පැය 2 කුත් මිනිත්තු 3ක් සහ තත්පර 41 කින් ෆ්‍රැන්ක්ෆර්ට් මැරතන් තරගය ජය ගැනීමට කිප්සැං සමත්වුව ද පසුගිය මාසයේ බර්ලීන් නුවරදීම කෙන්යාවේ පැට්‍රික් මැකාවෝ පැය 2කුත් මිනිත්තු 3ක් සහ තත්පර 38කින් තැබූ ලෝක වාර්තාව අබිබවා යාමට ඔහුට නොහැකි විය.28 හැවිරිදි කිප්සැං ෆ‍්‍රැන්ක්ෆර්ට් මැරතන් තරගය ජයගනු ලැබූවේ පිට පිට දෙවැනි වතාවටය.මේ ජයග්‍රහණයත් සමඟ පසුගිය වසර 10 පුරාවටම ෆ්‍රැන්ක්ෆර්ට් මැරතන් කිරුළ දිනා ගැනීමේ කීර්තිය කෙන්යාවට හිමිවිය. ජර්මනියේ ඉපැරැනිතම මැරතන් තරගය වන ෆ‍්‍රැන්ක්ෆර්ට් මැරතන් තරගය මෙවර පැවැත්වූයේ 30 වැනි වරටය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>01</day>
    </date>
    <link>http://www.dinamina.lk/2011/11/01/_art.asp?fn=s1111013</link>
    <topic>දෙවැනි පෙළ පාපන්දු සූරතාවඅනුරාධපුරයට ගෙන යයි</topic>
    <author/>
    <content>ශ්‍රී ලංකා පාපන්දු සම්මේලනය මෙහෙයවූ පි‍්‍රමියර් ලීග් පාපන්දු දෙවැනි කොටසේ සූරතාව අනුරාධපුර සොලිඩ් ක්‍රීඩා සමාජයට හිමිවිය.මාතර ක්‍රීඩා සමාජය හා අනුරාධපුර සොලිඩ් ක්‍රීඩා සමාජය අතර මාතර දී පැවැති අවසන් තරගයෙන් ගෝල් 1-0 ක ජයක් අනුරාධපුර සොලිඩ් ක්‍රීඩා සමාජය අත්කර ගත්තේය.මේ අවසන් තරගය පසුගිය සෙනසුරාදා පැවැත්විණි. පළමු භාගයේදී ගෝල් වාර්තා නොවූ අතර තරගයේ 80 වැනි මිනිත්තුවේදී අමිත් කුමාර වාර්තා කළ ගෝලයෙන් සොලිඩ් පිලේ ජය තහවුරු විය.සොලිඩ් ක්‍රීඩා සමාජය මෙවර තරගාවලියේදී පළමු වටයේදී මාතර ක්‍රීඩා සමාජය හමුවේ ගෝල් 3-0 ක පරාජයක් ලබා තිබුණි.හයිලයන් ක්‍රීඩා සමාජය ගෝල් 5-0 කින් ජෙට් ලයිනර්ස් පිල ගෝල් 1-0 කින්, ගමනාගමන මණ්ඩල පිල 3-2 කින් හා නැඟෙනහිර තරුණ පිල ගෝල් 6-1 කින් පරාජය කළේය. අවසන් පූර්ව තරගයේදී සොලිඩ් පිල වෙතින් ගෝල් 5-4 කින් කොළඹ ක්‍රීඩා සමාජය පරාජය විය.ජයග්‍රාහී සොලිඩ් ක්‍රීඩා සමාජයට රුපියල් 250000 ක් ද, අනුසූර මාතර ක්‍රීඩා සමාජයට රුපියල් ලක්‍ෂයක් ද පිරිනැමුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>01</day>
    </date>
    <link>http://www.dinamina.lk/2011/11/01/_art.asp?fn=s1111014</link>
    <topic>යුද හමුදා අන්තර් රෙජිමේන්තු මලල ක්‍රීඩා හෙට ඇරැඹේ</topic>
    <author>පානදුර සමූහ – කපිල සෝමරත්න</author>
    <content>යුද හමුදා අන්තර් රෙජිමේන්තු මලල ක්‍රීඩා සූරතා තරගාවලිය හෙට (2) සිට 4 වැනිදා දක්වා දියගම මහින්ද රාජපක්‍ෂ ක්‍රීඩාංගණයේදී පැවැත්වේ.යුද හමුදා මලල ක්‍රීඩා කමිටුව මෙම ක්‍රීඩා උළෙල සංවිධානය කර ඇත.යුද හමුදාවේ ක්‍රීඩක ක්‍රීඩිකාවන් 1500 ක් පමණ මේ තරගාවලියට සහභාගි වෙති.මෙම සූරතාවලියට සමගාමීව යුද හමුදාවල ජවය සහ ශක්තිය විදහා දැක්වෙන කඹ ඇදීමේ තරගාවලිය ද පැවැත්වේ.තරගාවලියේ සමාප්ති උත්සවය ඉතා උත්කෘෂ්ට අයුරින් යුද හමුදාපති ලුතිනන් ජනරාල් ජගත් ජයසූරිය මහතාගේ ප්‍රධානත්වයෙන් පැවැත්වේ. යුද හමුදාව නියෝජනය කරන වත්මන් ජාතික මැරතන් සූර ඒ. ඇම්. අජිත් බණ්ඩාර මැදි දුර ජාතික සූර මැන්ඩිස් ජාතික හෙල්ල සහ රිටි පැනීමේ සූරිය වූ නදීකා ලක්මාලි සහ ආරක්‍ෂක සේවා පදක්කම්ලාභී මේනක වික්‍රමසිංහ යන ක්‍රීඩක ක්‍රීඩිකාවන් මේ තරගාවලියේ දස්කම් දක්වනු ඇතැයි බලාපොරොත්තු වේ.තරගාවලියේ සංවිධායක යුද හමුදා මාණ්ඩලික ප්‍රධානී සහ යුද හමුදා අන්තර් රෙජිමේන්තු මලල ක්‍රීඩා සංගමයේ සභාපති මේජර් ජනරාල් දයා රත්නායක ඇතුළු යුද හමුදා ජ්‍යෙෂ්ඨ නිලධාරීන් රැසක්ම සමාප්ති උළෙලට සහභාගි වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>01</day>
    </date>
    <link>http://www.dinamina.lk/2011/11/01/_art.asp?fn=s1111015</link>
    <topic>සෙබස්තියන්-ඩී. එස්.ක්‍රිකට් තරගය ජය පරාජයක් නෑ</topic>
    <author>ඩිල්වින් මෙන්දිස් මොරටුව ක්‍රීඩා</author>
    <content>මොරටුව සාන්ත සෙබස්තියන් විදුහලත් කොළඹ ඩී. එස්. සේනානායක විදුහලත් අතර මොරටුවේ පැවති අන්තර් පාසල් ක්‍රිකට් තරගය ජය පරාජයෙන් තොරව නිමාවට පත් විය. වර්ෂාවෙන් බාධා පැමිණි මෙම තරගයේදී ප්‍රථමයෙන් පන්දුවට පහර දුන් ඩී. එස්. සේනානායක විදුහල ලකුණු 183 ක් ලබා ගත් අතර, සචින් කරුණාරත්න නොදැවී ලකුණු 49 ක් වාර්ත කළේය. අමිල අපෝන්සු ලකුණු 32 කට කඩුලු 5 ක් දවාලීමට සමත් විය.පිළිතුරු ඉනිම ක්‍රීඩා කළ සාන්ත සෙබස්තියන් විදුහල තරගය නතර කරන විට ලකුණු 151 කට කඩුලු 9 ක් දැවී ගොස් තිබූ අතර තරිඳු ඉලම්පෙරුම ලකුණු 35 කට කඩුලු 4 ක් ලබා ගත්තේය.ඩී. එස්. සේනානායක විදුහල 183 - සචින් කරුණාරත්න නොදැවී 49, ලසිත් අබේරත්න 52, සවින් සිරිල් 39 (අමිල අපෝන්සු 32/5)සාන්ත සෙබස්තියන් 151/9 - පෙශාන් ඇන්තනි 33, ෂාන් ප්‍රනාන්දු 26, සචින්ත ෆොන්සේකා නොදැවී 21 (තරිඳු ඉලම්පෙරුම 35/4, හරිත් මධුවන්ත 15/2, බිනර ප්‍රනාන්දු 28/2).</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>01</day>
    </date>
    <link>http://www.dinamina.lk/2011/11/01/_art.asp?fn=s1111016</link>
    <topic>හොංකොං සික්සර්ස්සූරතාවපාකිස්තානයට</topic>
    <author>හොංකොං (ඒ.එෆ්.පී.)</author>
    <content>අබ්දුල් රසාක් සහ සොහේල් තන්වීර්ගේ විශිෂ්ට පිතිහරඹය හේතුවෙන් එංගලන්තයට එරෙහිව ලකුණු 35 ක ජයක් අත්කර ගත් පාකිස්තානය ‘හොංකොං සික්සර්ස්’ සූරතාව දිනා ගැනීමට සමත් විය.පාකිස්තාන පිලේ නායකයා ලෙස කටයුතු කළ රසාක් නොදැවී ලකුණු 63 ක් රැස් කළ අතර වමත් පිතිකරු තන්වීර් ලකුණු 58 ක් ලබා ගනිමින් සිය කණ්ඩායමේ ලකුණු සංඛ්‍යාව 154 දක්වා ඉහළ දැමීමට සමත් වූ අතර පිළිතුරු ඉනිම ක්‍රීඩා කළ එංගලන්තයට රැස්කරගත හැකිවූයේ ලකුණු 119 ක් පමණි.ඒ,බී සහ සී කාණ්ඩ යටතේ කණ්ඩායම් 12 ක් තරග වැදුණු හොංකොං සික්සර්ස් තරගාවලියේ අර්ධ අවසන් පූර්ව වටයේදී සනත් ජයසූරියගේ නායකත්වයෙන් යුත් වුඩ්වෝර්ම් කණ්ඩායම කඩුලු 4 කින් පරාජය කිරීමට ශ්‍රී ලංකාව සමත් වුවද අවසන් පූර්ව තරගයේදී එංගලන්තය හමුවේ ලකුණු 7 කින් පරාජයට පත් විය.අවසන් තරගයේ වීරයා ලෙස පාකිස්තාන පිලේ නායක අබ්දුල් රසාක් ද, තරගාවලියේ වීරයා ලෙස පාකිස්තානයැ හිම උමර් අක්මාල් ද සම්මාන දිනා ගත්හ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>01</day>
    </date>
    <link>http://www.dinamina.lk/2011/11/01/_art.asp?fn=s1111017</link>
    <topic>විම්බල්ඩන් සූරියටතවත් ජයක්</topic>
    <author>ඉස්තානාබුල් (ඒ.එෆ්.පී.)</author>
    <content>විම්බල්ඩන් සූරිය වූ චෙක් රාජ්‍යයේ පෙට්‍රා ක්විටෝවා සිය ලෝක ටෙනිස් සංගම් සූරතා අතරට තවත් සූරතාවක් එක්කර ගනිමින් ඉස්තානාබුල් ටෙනිස් කිරුළ අත්කර ගැනීමට සමත් වූවා ය.අවසන් මහා තරගයේදී බෙලරුසියාවේ වික්ටෝරියා ඇසරෙන්කා ලකුණු 7 - 5 ක්, 4 - 6 ක් සහ 6 - 3 ක් ලෙස පරාජය කිරීමට ක්විටෝවාට හැකි විය.මේ ජයග්‍රහණයත් සමඟම නවතම ටෙනිස් ශ්‍රේණිගත කිරීම්වල තුන්වැනි ස්ථානයේ සිට දෙවැනි ස්ථානය දක්වා ඉහළ නැගීමට ද ක්විටෝවා සමත් වූවා ය.1997 වසරෙන් පසුව වසර අවසාන ටෙනිස් තරගාවලියක් ජයගත් ප්‍රථම චෙක් රාජ්‍ය ක්‍රීඩිකාව ලෙස ද ඇය වාර්තා පොතට එක් වූවා ය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>01</day>
    </date>
    <link>http://www.dinamina.lk/2011/11/01/_art.asp?fn=s1111018</link>
    <topic>පිහිනන්නට පාගමනක්</topic>
    <author/>
    <content>කොළඹ ඉසිපතන විද්‍යාලයට පිහිනුම් තටාකාංගණයක් ඉදිකිරීම සඳහා ආධාර රැස් කිරීමේ අරමුණින් ඊයේ (30) පාගමනක් එම විදුහලේ ආදි ශිෂ්‍ය සංගමය සංවිධානය කර තිබිණි. එහි එක් අවස්ථාවකි මේ. පා ගමන ඉසිපතන විදුහලෙන් පිටවී ඩික්මන් පාර, ගාලු පාර, තුම්මුල්ල, හයිලෙවල් පාර හරහා නැවත ඉසිපතන විදුහලට පැමිණ අවසන් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>01</day>
    </date>
    <link>http://www.dinamina.lk/2011/11/01/_art.asp?fn=s1111019</link>
    <topic>‘සුපර් ඒ’කොටසේ බාලිකා සූරතාව</topic>
    <author>නුගේගොඩ අනුලා විදුහලට</author>
    <content>තරග වට 3-0ක් ලෙස සිරිමාවෝ බණ්ඩාරනායක බාලිකා විදුහල පරාජයට පත්කළ නුගේගොඩ අනුලා විදුහල පිට පිට තුන්වැනි වරටත් සමස්ත ලංකා අවුරුදු 12 න් පහළ පාසල් බැඩ්මින්ටන් කණ්ඩායම් තරගාවලියේ ‘සුපර් ඒ’කොටසේ බාලිකා සූරතාව දිනාගැනීමට සමත්විය.ගාල්ල රිච්මන්ඩ් විද්‍යාලයීය ගෘහස්ත ක්‍රීඩාගාරයේ පසුගියදා පැවැති මේ තරගාවලියේ ‘සුපර් ඒ’ කොටසේ බාලක සූරතාව හිමිවූයේ රිච්මන්ඩ් විදුහලටය. එහි අනුසූරතාව මාතර රාහුල විදුහලට හිමිවිය.‘සුපර් ඒ’ කොටසේ බාලිකා තරග අංශයේ තුන්වැනි ස්ථානය සවුත්ලන්ඩ් බාලිකාවට සහ විශාඛා විදුහලට හිමිවූ අතර බාලක අංශයේ තුන්වැනි ස්ථානය නාලන්ද සහ සාන්ත සෙබස්තියන් විදුහලට හිමිවිය.ශ්‍රී ලංකා පාසල් බැඩ්මින්ටන් සංගමය විසින් මෙහෙයවනු ලැබූ මේ තරගාවලියේ ත්‍යාග ප්‍රදානෝත්සවය ශ්‍රී ලංකා බැඩ්මින්ටන් සංගමයේ සභාපති පරාක්‍රම බස්නායක මහතාගේ ප්‍රධානත්වයෙන් පැවැත්විණි.තරගාවලියේ ප්‍රථිපල සටහන මෙසේය.‘ඊ’ කොටස - (බාලක සූරතාව) - වත්තල ලයිෂියම් ජාත්‍යන්තර පාසල, අනුසූරතාව - නුගේගොඩ ලයිෂියම් ජාත්‍යන්තර පාසල, (බාලිකා සූරතාව) - ගම්පහ ශ්‍රී සුමේධ විදුහල, අනුසූරතාව - නුගේගොඩ සුජාතා විදුහල‘ඩී’ කොටස - (බාලක සූරතාව) -ගම්පහ ශ්‍රී සුමේධ විදුහල, අනුසූරතාව - කොළඹ කේරි විදුහල, (බාලිකා සූරතාව) - දෙහිවල ප්‍රෙස්බිටීරියන් බාලිකා විදුහල, අනුසූරතාව - කොට්ටාව ධර්මපාල විදුහල‘සී’ කොටස -(බාලක සූරතාව) -සාන්ත ජෝශප් විදුහල, අනුසූරතාව - ත්‍රිත්ව විදුහල, (බාලිකා සූරතාව) – ගල්කිස්ස කාන්තා උසස් බාලිකා විදුහල, අනුසූරතාව - මහනුවර කාන්තා උසස් බාලිකා විදුහල‘බී’ කොටස - (බාලක සූරතාව) – අම්බලන්ගොඩ පී. ඩී. එස්. කුලරත්න විදුහල, අනුසූරතාව - ගම්පහ සාන්ත පීතර විදුහල, (බාලිකා සූරතාව) – මොරටුව ජයලත් අප ස්වාමිදුවගේ කන්‍යාරාමය, අනුසූරතාව - මාතර සුජාතා විදුහල‘ඒ’ කොටස -(බාලක සූරතාව) –කොළඹ සාන්ත පීතර විදුහල, අනුසූරතාව - රාජකීය විදුහල, (බාලිකා සූරතාව) – ලින්ඩ්සේ බාලිකා විදුහල, අනුසූරතාව - ගාල්ල සංඝමිත්තා බාලිකා විදුහල.</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>01</day>
    </date>
    <link>http://www.dinamina.lk/2011/11/01/_art.asp?fn=s11110110</link>
    <topic>සියැට් වසරේ ජනතා ක්‍රිකට් තරුවට මනාප පළ කිරීම අන්තර්ජාලය ඔස්සේ</topic>
    <author/>
    <content>“වසරේ සියැට් ජනතා ක්‍රිකට් ක්‍රීඩකයා” තෝරා ගැනීම සඳහා sms මත විමසුම දැනටමත් ඇරඹී තිබෙන අතර අන්තර්ජාලය ඔස්සේ ද තම මනාපය පළ කිරීමට ක්‍රීඩා ලෝලීන් හට අවස්ථාව සලසා දීමට මෙහි ප්‍රධාන අනුග්‍රාහකත්වය දරන සියැට් ශ්‍රී ලංකා සමාගම කටයුතු කර ඇත.මේ සඳහාම වෙන් වූ www.ceatsrilankacricketawards.com  වෙබ් අඩවිය තුළින්ද www.facebook.com/ceatsrilankacricketawards  යන සබැඳියෙන් (URL) ද මනාප පළ කිරීමේ හැකියාව ක්‍රීඩා ලෝලීන්ට හිමි ව ඇත.මෙම ෆේස්බුක් පිටුව අරඹා පැය 24 ක් ගත වීමට පෙර සාමාජිකයින් 2685 ක් පැමිණ තිබෙන අතර සාමාජිකයින් 1646 ක් තම මතය ප්‍රකාශ කර ඇත.වාර්ෂිකව පැවැත්වෙන සියැට් ශ්‍රී ලංකා ක්‍රිකට් සම්මාන රාත්‍රියෙහි ආකර්ෂණීය සම්මානයක් වන 2011 වසරේ සියැට් ජනතා ක්‍රිකට් ක්‍රීඩකයා තෝරා ගැනීම සඳහා වන මත විමසුම නොවැම්බර් 25 දින අවසන් වනු ඇත.මෙම සම්මානය සඳහා තම පි‍්‍රයතම ක්‍රිකට් තරුව තෝරා ගැනීමට ක්‍රීඩා ලෝලීන් හට ඵථඵ පණිවිඩ එවිය හැකි අතර මේ සඳහා ඕනෑම දුරකථන ජාලයක් භාවිතා කරමින් ඡන්දය ප්‍රකාශ කිරීමට අවස්ථාව උදා කර දී ඇත. එමෙන්ම ඛ්ච්ර්ඒ සේවාවන් ඔස්සේ ද ක්‍රීඩා ලෝලීන්ට තම මනාපය පළ කිරීමට ඉඩ සලසා දී ඇත.මේ සඳහා ක්‍රීඩා ලෝලීන් විසින් කළ යුතු වන්නේ සියැට් (හිස්තැනක්) තම සිත් ගත් ක්‍රිකට් ක්‍රීඩකයාගේ නම සඳහන් කර 6797 යන දුරකථන අංකයට ඵථඵ පණිවිඩයක් එවීම පමණි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>01</day>
    </date>
    <link>http://www.dinamina.lk/2011/11/01/_art.asp?fn=s11110111</link>
    <topic>සමස්ත ලංකා 15 න් පහළ වොලිබෝල් සූරයින් වෙන්නප්පුවෙන්</topic>
    <author/>
    <content>ස්වකීය ක්‍රීඩා කෞෂල්‍ය ඔස්සේ පාසල් ක්‍රීඩා ක්‍ෂේත්‍රයේ දිදුලන නාමයක් දිනා ගත් වෙන්නප්පුව ජෝශප් වාස් 15 න් පහළ වොලිබෝල් කණ්ඩායම පසුගියදා දින තුනක් පුරා පැවති සමස්ත ලංකා පාසල් වොලිබෝල් තරගමාලාවේ අවසන් වටයේදී ප්‍රබල සීදුව දවිසමර කණ්ඩායම 5-3 ලෙස පරාජය කරමින් 2011 සමස්ත ලංකා 15 න් පහළ වොලිබෝල් සූරයින් බවට පත් විය. ජයග්‍රාහී කණ්ඩායම-ඉදිරිපෙල (වමේ සිට) පබසර, නිශාන් ඉන්දික (ප්‍රධාන පුහුණුකරු), ගරු ප්‍රියංජීව ගුණරත්න පියතුමා (විදුහල්පති), ගැමුණු කුමාර (පුහුණුකරු හා ක්‍රීඩා භාර ආචාර්ය), ශානක මුතුමාල් පසුපෙල (වමේ සිට) විමුක්ති ප්‍රනාන්දු, මනෝජ් ශාමික, ඉසුරු දිල්ශාන්, නිපුන් විමුක්ති, මනෝජ් මිෂෙල් (නායක), විනෝද් මධුරංග, ඉසුරු දිල්ශාන් සහ එවින් ක්‍රිනෙත්.</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>01</day>
    </date>
    <link>http://www.dinamina.lk/2011/11/01/_art.asp?fn=f1111011</link>
    <topic>ජනතාවට අවශ්‍යවැඩ කරන කණ්ඩායමක්</topic>
    <author>ඡායාරූප හා සාකච්ඡාව අනිල් ලසත් පෙරේරා</author>
    <content>* පසුගිය පළාත් පාලන මැතිවරණයේදී මොරටුව නගර සභාව වැඩි ඡන්ද ප්‍රමාණයකින් එක්සත් ජනතා නිදහස් සන්ධානය ජයග්‍රහණය කළා. ඔබත් විශාල මනාප ප්‍රමාණයක් ලැබුවා. ඒ පිළිබඳ ඔබේ අදහස?ඒ සන්ධාන රජය වෙත ජනතාව දක්වපු විශ්වාසයයි. මහින්ද රාජපක්ෂ ජනාධිපතිතුමාගේ සංවේදී දර්ශනය හා නායකත්වය පිළිබඳ ජනතාව දැනුවත්ව ඉන්නවා. මම නගරාධිපති ධුරය දරපු කාලයේදී ජනතාව සමග ජීවත් වුණා. උදේ හතේ සිට රෑ වන තුරු මම ජනතාව වෙනුවෙන් සේවය කරනවා. ඒ බව දන්නා ජනතාව මෙවර වාර්තාගත මනාප ප්‍රමාණයකින් මා ජයග්‍රහණය කෙරෙව්වා. එහි ප්‍රතිඵලය නොබෝ දිනකින් ජනතාව වෙත ලබා දෙනවා.අපේ සන්ධාන රජයට බොහෝ ප්‍රමාණයක් වෙනත් පක්ෂවලින් එකතු වුණා. එක්සත් ජාතික පක්ෂය කාලයක් මොරටුව පාලනය කළා. ඔවුන්ගේ ශක්තිය හීන වෙලා. පක්ෂය අතර විරසක බොහෝමයක් තියෙනවා. තවත් පක්ෂ තිබෙනවා. ඒවාටත් ඒ ඉරණම අත්වෙලා.ජනතාවට අවශ්‍ය කොන්ද පණ ඇති ශක්තිමත් වැඩ කෙරෙන හා වැඩ කරන කණ්ඩායමක්. අද මුළු රටේම එක්සත් ජනතා නිදහස් සන්ධානය ශක්තිමත් වෙලා. ජනතා අපේක්ෂා ක්‍රමවත්ව ඉටු කරනවා. ජනතාවගේ ජීවන තත්ත්වය ඉහළටම රැගෙන යනවා.* මොරටු ජනතාවගේ ජීවන තත්ත්වය කොහොමද?මොරටුව ප්‍රසිද්ධ දැව නිෂ්පාදනවලටයි. ධීවර කර්මාන්තයත් නොදෙවෙනියි. ධීවර කර්මාන්තය කළ හැක්කේ එක් කාලයකට පමණයි. අපේ ධීවර ජනතාව වාරකං කාලයට දැව කාර්මික ක්‍ෂේත්‍රයේ වැඩ කරනවා. ඒ නිසා ජීවිතය ජය ගන්න එතරම් දුක් විඳින්න අවශ්‍ය නෑ.මොරටුව හරියට දූපතක් වගේ. එක් පැත්තකින් මුහුද අනෙක් පැත්තෙන් බොල්ගොඩ ගඟ. මිරිදිය සම්පත් මෙන්ම කරදිය සම්පත් අපට තිබෙනවා. මත්ස්‍ය සම්පත සුවිශේෂීයි.* පසුගිය සුනාමියෙන් ආපදාවට ලක්වූ ප්‍රදේශවල තත්ත්වය කොහොමද?සුනාමිය නිසා මුහුද ආසන්න ජනතාවට දුක් කරදර විඳින්න සිදු වුණා. බොහෝ අය ජීවත් වෙන්නේ මුහුදට ආසන්නයි. නගර සභාව හැටියට අපි ඔවුන් දැනුවත් කරනවා. හැකිතරම් මුහුදු සීමාවෙන් ඈත් කරන්න. වෙරළ සංරක්ෂණ දෙපාර්තමේන්තුව තීන්දුවක් අරගෙන තිබෙනවා වෙරළාසන්නව ජීවත්වන අයට විකල්ප ස්ථාන ලබා දෙන්න.* කුඩා පරිමාණයේ නිවාස හා පැල්පත් ඔබ ඉවත් කරනවාද?කිසිදු ආකාරයකින් ජනතාවට ජීවත්වීමට තිබෙන නිවාස හා පැල්පත් ඉවත් කරන්නේ නෑ. මගේ බලාපොරොත්තුව ජාත්‍යන්තරය සමග සාකච්ඡා කරන්න. ඒ කියන්නේ දියුණු රටවල පළාත් පාලන ආයතන සමග සුහදතාව ගොඩනගා ධනපතින්ගේ ආධාර උපකාර සහිතව ශක්තිමත්ව හා උපරිම ප්‍රමිතියකින් යුත් නිවාස තනා දීමටයි. ඒ සඳහා සුදුසු ඉඩම් රජයෙන් ලබාදීමට උත්සාහ ගන්නවා.* ඔබේ ඉලක්කය නිවාස කොපමණ සාදා දීමටද?මොරටුව නගර සභා බල ප්‍රදේශයේ පැල්පත් දෙදහස් හත්සියයක් පමණ තිබෙනවා. උපරිම ප්‍රමාණයක් හදලා දෙන්න ටික කාලයක් දෙන්න. මගේ හැකියාව පෙන්වා දෙන්නම්.* පැල්පත් වාසීන්ගේ ජීවන තත්ත්වය ගොඩ නඟන්න උත්සාහ ගන්නේ කොයි ආකාරයෙන්ද?මා ඔබට මුලින් කිව්වා මොරටුව ප්‍රදේශයේ දැව කර්මාන්තය හා ධීවර කර්මාන්තය දෙකම කරන අය ඉන්නවා කියා. ඔවුන්ගේ බිරියන් විවිධ ගෘහ කර්මාන්ත කරනවා. පුටු විවීම, පුටුවලට හා ගෘහ භාණ්ඩවලට අවශ්‍ය ලී ඇණ ගෙදර ඉදන් සාදනවා. නැත්නම් ලී මඩුවේ සුළු සුළු වැඩවලට උදව් වෙනවා. මේවායින් ඔවුන් දිනපතා දෛනික ආදායමක් ලබනවා. ඔවුන්ට ස්වයංරැකියා අවස්ථා සෑහෙන්න තිබෙනවා. තෙලවල පැත්තේ මැටි හා සිමෙන්ති මල් පෝච්චි තවමත් නිෂ්පාදනය වෙනවා. ‘පෝච්චි වත්ත’ නමින් හැඳින්වෙන්නේ එම ප්‍රදේශයයි.* සංචාරක කටයුතු සඳහා මොරටුව වෙරළ ප්‍රදේශය යොදා ගැනෙනවාද?වෙරළ තීරයේ පැල්පත් සෑදීම අපි නැවැත්වූයේ සුනාමි විපතෙන් පසුවයි. ස්වභාවික ආපදාවලට මුහුණ දීමට අපට සිදු වුණා. ජනජීවිතය විනාශ වීමේ තර්ජන තිබෙන නිසා වෙරළ තීරය පටන්ගන්න මෝදර තුඩුවේ සිට අඟුලානට ටිකක්එහාට දක්වා හරිත පටිය ග්‍රීන් බෙල්ට් වශයෙන් හඳුන්වනවා. ඒ කිලෝමීටර් පහක හයක තීරුවක්. එය බස්නාහිර පළාත් සංචාරක අමාත්‍යාංශයේ මෙහෙයවීමෙන් සංචාරක කටයුතු සහ ජනතාවට නිදහස්ව වින්දනයක් ලබා ගත හැකි ස්ථාන බවට පත් කෙරෙනවා.* වෙනත් සංවර්ධන කටයුතු තිබෙනවාද?අපි දූපතක වගේ නේ ඉන්නේ. සාගරය හැරුණාම බොල්ගොඩ වැව සහ ගඟ අපිට ආශිර්වාදයක්. බොල්ගොඩ ගඟ සංවර්ධනය කරන්න චීන සමාගමක් බාර අරගෙන තිබෙනවා. කුමන අමාත්‍යාංශයක් යටතේද කියන්න දන්නේ නැහැ. නුගේගොඩ දෙල්කද ඇලේ සිටි පැමිණෙන ජලය වාද්දුව කළුතර දක්වා දිවෙන බොල්ගොඩ ගඟ හරහා විශාල මෝය කටවල් දෙකකින් මුහුදට ගලාගෙන යනවා. බොල්ගොඩ ගඟ බොල්ගොඩ වැව ජනතාවට සම්පත් ලබා දෙන මාර්ගයක් ලෙසත් ප්‍රවාහන කටයුතු වලටත් අනාගතයේදී ප්‍රයෝජන ගත හැකි වේවි විශේෂයෙන්ම විනෝදකාමින් සඳහා අවශ්‍ය ස්ථානයක් වේවි.* මොරටුවේ කලාකරුවන් රැසක් ඉන්නවා. ඒ පිළිබඳ කතා කළොත්?පණ්ඩිත් ඩබ්ලිව්. ඩී. අමරදේව ශූරීන් මොරටුව පුරවරයේ බිහි වූ අග්‍රගණ්‍ය වස්තුවක්. ඒ වාගේම විනෝදාත්මක අංශයට බරවූ ගායක ගායිකාවන් නළු නිළියන් අපේ පුරවරයෙන් බිහි වී තිබෙනවා. ඒ අය ඇගැයීමකට ලක් කර අපේ තරුණ පරපුරට හඳුන්වාදීම නොබෝ දිනකින් කළ යුතු යැයි සිතනවා.* මොරටුවට සඳහා රජයෙන් ලැබෙන ආධාර යෙදවෙන්නේ කොහොමද?වැටුප් ප්‍රතිපූරණය කිරීමට අවශ්‍යයි. නගර සභාවේ පරිපාලන කටයුතු වලට අවශ්‍ය සම්පත් සංවර්ධනයට හා ජනතා අවශ්‍යතා අනුව වියදම් කරනවා.* ඔබ කියනවා නගර සභාව ජනතා සිත් ගත් ආයතනයක් කියා ඒ කොහොමද?ජනතාවගේ මූලික ප්‍රශ්න බොහෝමයක් තිබුණා. ප්‍රධානතම ප්‍රශනය වූයේ කැළි කසළ ප්‍රශ්නයයි. එ.ජා.ප. කාලයේ නගරයේ සෑම තැනම කුණු ගොඩවල් තිබුණා. නිසි ප්‍රමිතියකින් ඒවා ඉවත් කළේ නෑ. කැළි කසළ ඉවත් කරන්න විශාල ලෙස මුදල් නාස්ති කළා. එහි ප්‍රතිඵල නැහැ. වර්තමානයේ පවිත්‍ර නගරයක්ලෙස මනාකළමනාකරණයකින් යුක්තව කැළි කසළ ඉවත් කර ඉතා පිරිසිදු නගර සභාවක් බවට පත් කළා.* මොරටුව නගර සභාව ජනතාවගෙන් බදු අය කරනවා. බදු මුදල් ජනතාවගේ යහපත සඳහා යෙදවෙන්නේ කොහොමද?බදු මුදල්වලින් තුනෙන් එකක් වියදම් කරන්නේ සෞඛ්‍ය කටයුතුවලටයි. ඉපදෙන්න ඉන්න දරුවාගේ සිට වියපත්ව මිය යන තුරු නිරෝගීව සෞඛ්‍ය සම්පන්නව පෝෂණ කටයුතුªසඳහායි. ගැබිනි මව්වරුන් අනිවාර්යයෙන්ම සෞඛ්‍ය මධ්‍යස්ථානවල ලියාපදිංචි විය යුතුයි. සායන සඳහා පැමිණෙන අයට නොමිලේ කිරි වීදුරුවක් නිති පතාලබා දෙනවා. ළදරුවන් හා කුඩා දරුවන්ගේ සෞඛ්‍ය තත්ත්වය නංවාලීමට පෝෂ්‍යදායි ආහාර වර්ග බෙහෙත් හා විටමින් ලබාදීම හා වියපත් අයගේ රෝගි තත්ත්වයන් හා මිය යන අයගේ අවසාන කටයුතු සඳහා විවිධාකාර ආධාර උපකාර සිදු කරනවා.* මොරටුවේ අධ්‍යාපනික සංවර්ධනය සිදු කෙරෙන්නේ කොහොමද?ළදරු හා පෙරපාසල් විස්සක් මොරටුව නගර සභාව පාලනය කරනවා. පසුගිය කාලය දක්වාම දරුවන් බලාගන්න පාලිකාවක් සුළු වේතනයකට වැඩ කළා. මෑතදී ඒ අයගේ කුසලතා මත ළදරු අධ්‍යාපන ගුරුවරුන් ලෙස නගර සභාවට බඳවා ගෙන ඔවුන්ගේ රැකියාවේ ගෞරවය රැකෙන්න කටයුතු කළා.මවුපියන් දරුවන් ජනප්‍රිය පාසල්වලට ඇතුළු කරන්න උත්සාහ ගන්නවා ගමේ පාසල පිළිබඳ තැකීමක් නෑ. ගමේ පාසල් වහන්න බැහැ. බස්නාහිර පළාත් මහ ඇමැතිතුමා බස්නාහිර පළාත් අධ්‍යාපන අමාත්‍යාංශය සමග එකතු ව ජනප්‍රිය පාසල්වල එක පන්තියක් අඩු කරලා කුඩා පාසල්වල ප්‍රමිතිය හා සංවර්ධන වැඩසටහන් මගින් උසස් මට්ටමකට ගෙනවිත් කුඩා පාසල් ජනප්‍රිය පාසල් බවට පත් කරන්න උත්සාහ ගන්නවා. ඒ අනුව දරුවාට කාලයෙන් හා උසස් අධ්‍යාපනයට අවශ්‍ය සියලුම සම්පත් ජනප්‍රිය පාසල්වලට සමගාමීව ලබා ගත හැකියි’.</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>01</day>
    </date>
    <link>http://www.dinamina.lk/2011/11/01/_art.asp?fn=f1111012</link>
    <topic>ලොව සුපතළ මැණික්</topic>
    <author>සටහන සුභාෂිනි සේනානායක සහ ශීලා උඩුවර</author>
    <content>ඉපැරැණි ඉතිහාසයකට උරුමකම් කියන මැණික් සහ ස්වර්ණාභරණ කර්මාන්තය අතීතයේ සිට විවිධ යුග පසුකරමින් ඉදිරියට ගමන් ගනී.රාජ්‍ය අනුග්‍රහය යටතේ ගමන් ගන්නා ස්වර්ණාභරණ කර්මාන්තය රටේ සංවර්ධන ගමනට විශාල දායකත්වයක් ලබාදෙන බව පැවසිය යුතුය. 40 වසරක් පුරා පැවති යුද්ධය නිමාවීමත් සමඟම මෙරට ස්වර්ණමය යුගයකට පිය නඟමින් සිටින මොහොතක ජනාධිපති මහින්ද රාජපක්ෂ මහතා ස්වර්ණාභරණ කර්මාන්තයේ දියුණුව උදෙසා සහන රැසක් ලබා දුන්නේය.ස්වර්ණාභරණ කර්මාන්තය උදෙසා රන් ආනයනකරුවන්ට බදු සහන ලබාදුන්නේ බැංකු හරහා රන් ආනයනය කරමින් වැඩි ලාභයක් ඉපයීමටය. එසේම මැණික් ආනයනය කර ඔපදමා අගය එකතු කිරීමද තවත් කාර්යයකි.මෙම ගමන් මඟ ශක්තිමත් කිරීමට මඟ පෙන්වන්නේ පරිසර අමාත්‍ය අනුර පි‍්‍රයදර්ශන යාපා මහතාය. ජාතික මැණික් හා ස්වර්ණාභරණ අධිකාරියේ හෙට දවස උදෙසා පරිසර අමාත්‍යවරයා පසුගිය කාලය පුරා පියවර රැසක් ගත්තේය.1971 වසරේදී ආචාර්ය එන්. එම්. පෙරේරා මහතාගේ මූලිකත්වයෙන් ඇරඹි රාජ්‍ය මැණික් සංස්ථාව අද ජාතික මැණික් හා ස්වර්ණාභරණ අධිකාරිය ලෙස අද දිනට (01) සිය 40 වන සංවත්සරය සමරයි.1971 රාජ්‍ය මැණික් සංස්ථාව ලෙස කෙටුම්පත් වූ ක්‍රමවත් යාන්ත්‍රණය බිහි විය. එහි ප්‍රතිඵලයක් ලෙස මැණික් හා පතල් කර්මාන්තය දියුණුව ආරම්භ වූ අතර පසුකාලීනව ලෝකයේ ප්‍රධානතම සැපයුම්කරුවාවීමේ අවස්ථාව ද ශ්‍රී ලංකාවට උදා විය. විවෘත ආර්ථිකයත් සමඟ විවිධ අභියෝගවලට මුහුණදීමේ අපේක්ෂාවෙන් 1993 දී ජාතික මැණික් සහ ස්වර්ණාභරණ අධිකාරිය ලෙස සංස්ථා ගත විය.මෙම කර්මාන්තයේ වස්තු බීජය වපුරන පතල්කරුවාගේ සිට මැණික් හා ස්වර්ණාභරණ අපනයන කරුවා දක්වා අද දැවැන්ත විකාශනයකට ලක්වීමේ ප්‍රතිඵලයක් ලෙස රජයට විදේශ විනිමය ලැබෙන ප්‍රධාන මාර්ගයක් බවට පත්ව ඇත.මිලියන 500 ක් පමණ වන විදේශ විනිමය ප්‍රමාණයක් මෙම මැණික් හා ස්වර්ණාභරණ කර්මාන්තය තුළින් රටට හිමිවේ. අතිගරු ජනාධිපතිතුමාගේ මහින්ද චින්තන ඉදිරි දැක්ම අනුව ඉදිරි වසර කිහිපය තුළ එය දෙගුණ කරමින් මිලියන 1000 ක් හෙවත් බිලියනයක් විදේශ විනිමය ලබා ගැනීමට ජාතික මැණික් සහ ස්වර්ණාභරණ අධිකාරිය අපේක්ෂා කරයි. තවද මෙම සම්පතින් අද දක්වා අප ප්‍රයෝජනයට ගෙන ඇත්තේ 10% ක පමණ වන ප්‍රතිශතයක් පමණි. එබැවින් මෙම කර්මාන්තය දියුණු කිරීමට විශේෂ වැඩපිළිවෙළක් මේ වන විට අරඹා ඇත.ශ්‍රී ලංකාවේ ඇති අගනා මැණික් නිසා ලෝකය හමුවේ මහත් කීර්තියක් ශ්‍රී ලංකාවට හිමිව තිබේ. බ්‍රිතාන්‍ය රැජිණ ශ්‍රී ලංකාවේ නිල් මැණිකක් ඩයනා කුමරියගේ මුදුව සඳහා යොදා ගැනීමෙන් එය වඩාත් ප්‍රචලිත විය. මෙම මැණික් ස්වර්ණාභරණ ලෙස අගය එකතු කරමින් අපනයනය කිරීමට දිරිදීමට අධිකාරිය දැන් කටයුතු කිරීම නිසා වැඩි ආදායමක් රටට ගලා එයි.ජාතික මැණික් සහ ස්වර්ණාභරණ අධිකාරිය මෙම කර්මාන්තයට දිරිදෙන ප්‍රතිපත්ති සැකසුම්කරුවා ලෙස කටයුතු කරයි. මෙහි ප්‍රගතියට එදා ප්‍රථම සභාපති දිවංගත ටී. ජී. පුංචි අප්පුහාමි මහතාගේ සිට වර්තමාන සභාපති ජනරාල් රොහාන් දළුවත්ත මහතා දක්වා සියලු සභාපතිවරු, අධ්‍යක්ෂ මණ්ඩලය ඇතුළු සේවක මඩුල්ල අපමණ වෙහෙසක් දැරීය.ශ්‍රී ලංකාව ලෝකයේ මැණික් සහ ස්වර්ණාභරණ කර්මාන්තයේ කේන්ද්‍රස්ථානයක් බවට පත් කරලීම ජාතික මැණික් සහ ස්වර්ණාභරණ අධිකාරියේ මූලික අරමුණ බව අධිකාරියේ සභාපති ජනරාල් රොහාන් දළුවත්ත මහතා පැවසීය.තාක්ෂණික සංවර්ධනය නිපුණතා සංවර්ධනය සහ පවත්නා සම්පත් උපරිම ප්‍රයෝජනයට ගනිමින් මැණික් සහ ස්වර්ණාභරණ කර්මාන්තය ප්‍රවර්ධනය සහ සංවර්ධනය කොට දේශීය සහ ජාත්‍යන්තර වෙළෙඳපොළ අවශ්‍යතා සපුරනු පිණිස තත්ත්වයෙන් උසස් මැණික් සැපයුම උසස් කිරීම අධිකාරියේ මෙහෙවර වේ.අධිකාරිය විසින් මැණික් ගැරීම, මැණික් කැපීම, ඔප දැමීම, මැණික් වෙළඳාම, මැණික් වෙන්දේසිය සහ මැණික් ඉල්ලම් ප්‍රවාහනය සඳහා බලපත්‍ර නිකුත් කිරීම ආදිය සිදු කරයි.මැණික් ව්‍යාපාරිකයන් තමා සතු තොග ප්‍රමාණය අනුව වාර්ෂික බලපත්‍රයක් ලබාගත යුතුව තිබේ. ඒ යටතේ අධිකාරිය විසින් ව්‍යාපාරිකයාට විශේෂ බලපත්‍රයක් නිකුත් කරනු ලබන අතර එමඟින් ඔහුට සමාජ පිළිගැනීමක් ඇති කෙරේ.රන්, රිදී, ප්ලැටිනම් ආභරණ නීත්‍යානුකූල ප්‍රමීතින්ට අනුව නිපදවා ඇත්දැයි පරීක්ෂණ කරන අධිකාරිය ඒවාට තත්ත්ව සහතික නිකුත් කිරීම සහ විශේෂිත මුද්‍රා සළකුණු කිරීමද සිදු කරයි.මැණික් සහ ස්වර්ණාභරණ අපනයනයෙන් ලැබෙන ආදායම් සඳහා බදු සහන ලබාදෙන අතර යොදා ගන්නා යන්ත්‍ර සූත්‍ර, මෙවලම් උපකරණ සහනදායී බදු ක්‍රමයක් යටතේ ලබා දේ. මෙම සියලු සහන අධිකාරිය ලබාදී ඇත්තේ මැණික් ස්වර්ණාභරණ කර්මාන්තකරුවා නඟා සිටුවීමටය.වැඩිවන විදේශ සංචාරකයන්ගේ පහසුව තකා කටුනායක කාගෝ විලේජ් මැණික් අපනයන මධ්‍යස්ථානය පැය 24 පුරාම විවෘතව පවතින අතර විදේශිකයන් වෙනුවෙන් රත්නපුර සියලු පහසුකම්වලින් පිරි මැණික් මධ්‍යස්ථානයක් ආරම්භ කිරීමටද ඉදිරියේදී පියවර ගැනීමට නියමිතය.ජාතික මැණික් හා ස්වර්ණාභරණ අධිකාරියේ අපනයන ප්‍රවර්ධන අංශයෙන් විදේශීය ප්‍රදර්ශන සඳහා ශ්‍රී ලංකාවේ සුළු හා මධ්‍ය පරිමාණ කර්මාන්තකරුවන් සහභාගි වේ. මේ සඳහා උපදෙස් වීසා බලපත්‍ර රක්ෂණ ආභරණ ඇතුළු පහසුකම් සපයනු ලබන අතර අපනයන ලියවිලි සැකසීම සඳහා උපදෙස් ද ලබා දේ. ජ්චජඥබඵ ඉඪප ඹ්චදඬච වාර්ෂික ශ්‍රී ලංකා ජාත්‍යන්තර ප්‍රදර්ශනයට සහභාගී වීම සඳහා අවශ්‍ය අවශ්‍ය උපරිම සහායද ඔවුන්ට අධිකාරිය ලබා දේ.මැණික් පතල් වැඩ හවුල්කරුවන් හට වෘත්තීය සහතික පත්‍රයක් හා හැඳුනුම්පතක් ලබා ගැනීමට මෙන්ම රක්ෂණ ප්‍රතිලාභ ඇතුළු සුබසාධන පහසුකම් ලබාදීමටද අධිකාරිය පියවර ගෙන තිබේ.පරිසර හිතකාමී මෙන්ම පරිසර සංරක්ෂණ උපක්‍රම භාවිතයෙන් පොළොවේ වැළලී ඇති මැණික් සම්පත නිසි පරිදි ගොඩගෙන ජාතික ආර්ථිකයට වාර්ෂිකව සියයට 5 කට වැඩි ජාතික ධනයක් එක් කිරීමට අධිකාරිය කටයුතු කරයි.ශ්‍රී ලංකාවේ මැණික් කර්මාන්තය වසර දෙදහසකටත් වඩා දුර අතීතයකට විහිදී යන බව පැහැදිලි ය. විශේෂයෙන් ම ශ්‍රී ලාංකිකයන් යක්ෂයන් ලෙස හඳුන්වන ලද්දේ ද මෙරට මැණික් සම්පත වෙනත් වෙළෙඳුන් අත පත්වනු ඇතැයි බියගත් අතැම් රටවල වෙළෙඳුන් විසිනැයි ද ඇතැම් ඉතිහාසඥයෝ පවසති. ආදි බ්‍රාහ්මී ලේඛණ අතර ද මැණික් පිළිබඳව සඳහන් වෙයි. ගි‍්‍රක ඉතිහාසඥයකු වූ ටොලමි ක්‍රිස්තු වර්ෂ දෙවැනි සියවසේදී ශ්‍රී ලංකාවේ මැණික් බිම් පිළිබඳවද සඳහන් කර ඇත.හයවන සියවසේදී පකෝපියස් නම් පර්සියානු යුද නිලධරයකු ලංකාව තුළ පැවැති තරඟකාරී මැණික් වෙළෙඳාම පිළිබඳවද පවසා ඇත. සයවන සියවසේ දී කොස්මස් ස්වකීය ටෝපෝග්‍රාපියා ක්‍රිස්ටිනා කෘතියෙන් ලංකාව හා පෙරඅපර දෙදිග රටවල් අතර පැවැති මැණික් වෙළෙඳාම පිළිබඳව කියා තිබේ. රෝමයේ ජුලියස් සීසර් රජු කළ ඇමිනස් මර්සලින්ද රෝමයට රැගෙන ගිය මැණික් ගැන කියයි. නැවරාලිස් හිස්ටෝරියා කෘතියේ පිලිනි ලාංකික රාජ දූතයන් මැණික් දැකුම් පඬුරු ලෙස ගෙන රෝමයට ගිය ගමන් ගැන කියයි. සුලෙයිමාන් අබුසෙයිද්, අල්බරුනි මසුදී වැනි අරාබි ලේඛයන්ගේ කෘතිද ශ්‍රී ලංකාවේ මැණික් පිළිබඳව පවසා ඇත. ලාංකික භික්ෂුණියන් කුන්කින් නගරයට ගොස් චීන භික්ෂූණියන් උපසම්පදා කිරීමේදී ඔවුන් එරටට මැණික්මය සධාතුක කරඬුද රැගෙන ගිය බවක් සඳහන් වෙයි.ක්‍රිස්තු පූර්ව හතර වැනි සියවසෙහි සෙල්ලිපිවල සිය සන්දේශ කාව්‍ය ඉතිහාස සහ ධර්ම ග්‍රන්ථ සියල්ලෙහිමද මැණික් ගැන සඳහන් වෙයි.කෞටිල්‍යගේ අර්ථ ශාස්ත්‍රය දිව්‍යාවදානය ස්කන්ධපුරාණය සිලප්පදිකාරම් මණිමේඛලා නිට්ටුප්පත්තු පට්ටනප්පාලියෛ වැනි ඉන්දීය ග්‍රන්ථවලද ශ්‍රී ලාංකික මැණික් පිළිබඳව විවිධ සඳහන් දක්නට ලැබෙයි.බුරුමය, සියම, ඉන්දියාව, ගී‍්‍රසිය, රෝමය, ඉතියෝපියාව, චීනය, කාම්බෝජය, අරාබිය, ඉරාකය, ආදි විවිධ රටවල් සමඟ, මුතුª මැණික් වෙළෙඳාම නොකඩවා දීර්ඝ කාලයක් පුරා පැවැති වෙළඳ මධ්‍යස්ථානයක් වූයේද ශ්‍රී ලංකාවයි.වසර 40ක් පුරා ඇදී ආ මැණික් හා ස්වර්ණාභරන කර්මාන්තය අතීතයේ සිට ඇදී ආ ගමන් මගේ ඉදිරි අරමුණු වනුයේ වසරකට ඩොලර් බිලියනයක ආදායමක් ඉපයීම යැයි අධිකාරියේ සභාපති ජනරාල් රොහාන් දළුවත්ත මහතා පවසයි.ජාතික මැණික් හා ස්වර්ණාභරණ අධිකාරියේ 40 වන සැමරුම් උත්සවය නොවැම්බර් 01 දින පරිසර අමාත්‍ය ගරු අනුර පි‍්‍රයදර්ශන යාපා මැතිතුමාගේ ප්‍රධානත්වයෙන් රත්නපුර පළාත් සභා ශ්‍රවණාගාරයේ දී උදේ 10.00 ට පැවැත්වෙන අතර ප්‍රදේශයේ මැති ඇමැතිවරු ඇතුළු සම්භාවනීය අමුත්තන් රැසක් මේ සඳහා සහභාගීවීමට නියමිතය.මෙහිදී මැණික් හා ස්වර්ණාභරණ කර්මාන්තය වෙනුවෙන් විශේෂ සම්මාන ප්‍රදානයක් ද සූදානම් කර තිබේ.එහිදී හොඳම පරිසර හිතකාමී පතල්කරුවා, හොඳම පාරම්පරික පතල්කරුවා, හොඳම මැණික් අපනයනකරු, හොඳම මැණික් එබ්බවූ ස්වර්ණාභරණ අපනයනකරු, හොඳම දියමන්ති එබ්බවූ ස්වර්ණාභරණ අපනයනකරු, හොඳම රළු මැණික් ආයනයනය කර කපා ඔප දමා ප්‍රති අපනයනය කරන්නා, හොඳම දියමන්ති කපා ඔප දමා ප්‍රතිඅපනයනය කරන්නා, හොඳම නිසි ප්‍රමිතියෙන් යුතු ස්වර්ණාභරණ (අධිකාරියේ තත්ත්ව සහතිකයක් සමඟ) අලෙවි කරන්නා, හොඳම ප්‍රාදේශීය කළමනාකරු සහ හොඳම ක්‍රියාත්මක නිලධාරි යන පිරිසට සම්මාන යෝජිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>02</day>
    </date>
    <link>http://www.dinamina.lk/2011/11/02/_art.asp?fn=n1111021</link>
    <topic>ලෝකයේ රටවල් පිනවන ප්‍රතිපත්ති අපි ළඟ නෑ</topic>
    <author>මහින්ද අලුත්ගෙදර</author>
    <content>ලෝකයේ කිසිඳු රටක් පිනවීම සඳහා ශ්‍රී ලංකාවේ ප්‍රතිපත්ති ක්‍රියාත්මක නොවන බව රජය අවධාරණය කරයි.ශ්‍රී ලංකාව ලෝකයේ ස්වාධීන රාජ්‍යයක් බවත් කිසිඳු රටක යටත් විජිතයක් නොවන බවත් විදේශ කටයුතු ඇමැති මහාචාර්ය ජී. එල්. පීරිස් මහතා පැවසීය. ඒ මහතා මේ බව අනාවරණය කළේ විදේශ කටයුතු අමාත්‍යාංශයේදී ඊයේ (01) පැවැති මාධ්‍ය හමුවකට සහභාගි වෙමිනි.ලබන 2013 දී ශ්‍රී ලංකාවේදී පැවැත්වීමට නියමිත පොදු රාජ්‍ය මණ්ඩලීය රාජ්‍ය නායක සමුළුවට ප්‍රථම ශ්‍රී ලංකාවේ මානව හිමිකම් සම්බන්ධයෙන් ප්‍රගතියක් පෙන්නුම් කළ යුතු බවට බ්‍රිතාන්‍ය අගමැති ඩේවිඩ් කැමරන් කළ ප්‍රකාශයට පිළිතුරු දෙමින් විදේශ ඇමැතිවරයා මේ බව සඳහන් කළේය.ශ්‍රී ලංකාවේ කිසියම් ප්‍රතිපත්තියක් නිර්මාණය කරන්නේ සහ පවතින ප්‍රතිපත්ති සංශෝධනය කරන්නේ රටේ ජනතාවට අවශ්‍ය පරිදි බව පෙන්වා දුන් මහාචාර්ය ජී. එල්. පීරිස් මහතා මෙවැනි නියෝග නිකුත් කිරීමට කිසිවකුටත් නොහැකි බවත්, එවැනි බලපෑමකට ශ්‍රී ලංකාව යටත් කළ නොහැකි බවත් කියා සිටී.වගකිව යුතු රජයක් ලෙස වර්තමාන රජය කිසියම් ප්‍රතිපත්තියක් ක්‍රියාත්මක කරන්නේ රටේ ජනතාවට හිතකර නම් පමණක් බව කී ඒ මහතා එසේ නොවන ප්‍රතිපත්ති ක්‍රියාත්මක නොකරන බවද කීවේය.මේ අතර ඒ මහතා පෙන්වා දුන්නේ ශ්‍රී ලංකාවේ පැවැත්වීමට නියමිත පොදු රාජ්‍ය මණ්ඩලීය රාජ්‍ය නායක සමුළුවට සහභාගි වීම සඳහා කැනේඩියානු අගමැති ස්ටෙෆන් හාපර් ශ්‍රී ලංකාවට පැමිණෙනවාද, නැද්ද, යන්න කැනේඩියානු තීරණයක් බවත්, එය පොදු රාජ්‍ය මණ්ඩලයට හෝ ශ්‍රී ලංකාවට අදාළ නොවන බවත්ය.ඊට අමතරව එම සමුළුව ශ්‍රී ලංකාවේදී පැවැත්වීම සම්බන්ධයෙන් ඔහුගේ විරුද්ධත්වයක් නොතිබූ බවද හෙතෙම ප්‍රකාශ කළේය.විදේශ කටයුතු නියෝජ්‍ය ඇමැති නියොමාල් පෙරේරා, අමාත්‍යාංශයේ ලේකම් කරුණාතිලක අමුණුගම, ජනාධිපති මාධ්‍ය අංශයේ අධ්‍යක්ෂ ජනරාල් බන්දුල ජයසේකර හා විදේශ කටයුතු අමාත්‍යාංශ සන්නිවේදන අංශයේ අධ්‍යක්ෂ ජනරාල් සරත් දිසානායක මහත්වරු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>02</day>
    </date>
    <link>http://www.dinamina.lk/2011/11/02/_art.asp?fn=n1111022</link>
    <topic>අලව්ව දුම්රිය ගැටුමට හේතුවනියාමකගේ නොසැලකිල්ලයි</topic>
    <author>ශීලා උඩුවර</author>
    <content>වර්ණ සංඥා සහ වේග සීමා සැලකිල්ලට නොගැනීමෙන් අලව්ව දුම්රිය අනතුර සිදු වූ බව එම අනතුර ගැන සෙවීමට පත් කළ ත්‍රිපුද්ගල කමිටුව කියයි.මේ අනතුර සිදුවන විට සංඥාවල කිසිදු දෝෂයක් නොතිබූ බවත්, දුම්රිය නියාමකවරයා සිය වගකීම හරිහැටි ඉටු නොකළ බවත් එම වාර්තාව පෙන්වා දෙයි.එමෙන්ම අනතුරට ලක්වූ දුම්රියේ තිරිංග ඉතා හොඳ මට්ටමක තිබූ බව ද එම වාර්තා කියයි.පසුගිය සැප්තැම්බර් 7 වැනිදා විදුලි සංඥා නොතකා ගමන් කිරීමෙන් නවතා තිබූ තවත් දුම්රියක ගැටී මේ අනතුර සිදු විය. මේ අනතුරෙන් දුම්රිය රියදුරාත්, දුම්රිය සහායකවරයාත් ඇතුළු තිදෙනකු මිය ගියහ.විශ්‍රාමලත් ශ්‍රේෂ්ඨාධිකරණ විනිසුරු නිමල් දිසානායක මහතා මේ අනතුර පිළිබඳ පත්කළ කමිටුවේ සභාපති ලෙස ක්‍රියා කළේය. ආතර් සී ක්ලාක් මධ්‍යස්ථානයේ අධ්‍යක්‍ෂ සහ ප්‍රධාන විධායක නිලධාරී සනත් පනාවැල්ලගේ, ප්‍රවාහන අමාත්‍යාංශයේ ආරක්‍ෂක උපදේශක, හිටපු නියෝජ්‍ය පොලිස්පති සරත් පෙරේරා මේ කමිටුවේ සෙසු සාමාජිකයෝ වූහ. මේ වාර්තාව ඊයේ (01) ප්‍රවාහන ඇමැති කුමාර වෙල්ගම මහතාට බාර දුන්නේය.මේ කමිටු වාර්තාව ගැන ඊයේ (01) පැවැති මාධ්‍ය හමුවකදී සනත් පනාවැල්ල මහතා අදහස් දැක්වීය. පැයට කිලෝමීටර් 75 ක වේගයකින් මේ දුම්රිය ධාවනය කෙරුණි. දුම්රිය ඇතුළුවීමේ සංඥා ලබා දීමෙන් පසු වේගය පැයට කිලෝමීටර් 80 ක් විය. එම වේගයෙන් ධාවනය වන දුම්රියක් තිරිංග තදකොට ධාවනය කළ නොහැක. මේ දුම්රිය වාර්තාව සකස් කිරීමට 23 දෙනකුගෙන් සාක්කි සටහන් කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>02</day>
    </date>
    <link>http://www.dinamina.lk/2011/11/02/_art.asp?fn=n1111023</link>
    <topic>ඩීසල් මිල ඉහළ ගියත්දුම්රිය ගාස්තුවේ වෙනසක් නෑ</topic>
    <author>ශීලා උඩුවර</author>
    <content>ඩීසල් මිල රුපියල් 8කින් වැඩි වූව ද දුම්රිය ගාස්තු වැඩි නොවන බව ප්‍රවාහන ඇමැති කුමාර වෙල්ගම මහතා පැවැසීය.බස් ගාස්තු සංශෝධනය කරනවාද නැද්ද යන්න පිළිබඳව තීරණ ගන්නේ පෞද්ගලික ප්‍රවාහන සේවා අමාත්‍යාංශය හා ජාතික ගමනා ගමන කොමිෂන් සභාව බව ද ඇමැතිවරයා කීය.ඇමැතිවරයා මේ අදහස් පළ කළේ ප්‍රවාහන අමාත්‍යාංශයේ දී ඊයේ (1) පැවැති මාධ්‍ය සාකච්ඡාවේදීය.ඩීසල් මිල රුපියල් 8කින් වැඩිවීම නිසා ශ්‍රී ලංකා ගමනා ගමන මණ්ඩලයට දිනකට රුපියල් ලක්ෂ 22ක පාඩුවක් සිදුවන බවත් ඇමැතිවරයා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>02</day>
    </date>
    <link>http://www.dinamina.lk/2011/11/02/_art.asp?fn=n1111024</link>
    <topic>සුවසැරියටඅද සිට අමතන්න</topic>
    <author>සන්ධ්‍යා කරුණාරත්න</author>
    <content>සුවසැරිය වෙබ් අඩවිය හා ඇමතුම් මධ්‍යස්ථානය අද (2 දා) සිට මහජනතාවට විවෘත කිරීමට සෞඛ්‍ය අමාත්‍යාංශය පියවර ගෙන ඇත.සෞඛ්‍ය ඇමැති මෛත්‍රීපාල සිරිසේන මහතාගේ ප්‍රධානත්වයෙන් මේ වෙබ් අඩවිය හා ඇමතුම් මධ්‍යස්ථානය සෞඛ්‍ය අමාත්‍යාංශයේ දී අද (02 දා) විවෘත කෙරේ.රෝගවලින් වැළකී සිටීමට හා රෝගී වූ පසුව තොරතුරු දැනගෙන සුව වීම සඳහා සියලුම මහජනතාවට අයිතියක් හා අවශ්‍යතාවක් පවතින නිසා මේ සේවාව ආරම්භ කිරීම සිදුකෙරේ.විවිධ රෝගී තත්ත්ව හා ඒවා නිවාරණය, විවිධ ඖෂධ ඇතුළු සිය සෞඛ්‍යයට බලපාන විවිධ කරුණු වෙබ් අඩවියට ප්‍රවේශ වී මහජනතාවට ලබා ගත හැකි වීම, විශේෂඥ වෛද්‍යවරුන් හා වෛද්‍යවරුන් ඇතුළු පුහුණු තාක්ෂණික කාර්ය මණ්ඩලයක් දුරකථනය ඔස්සේ සම්බන්ධ කරගෙන තොරතුරු විමසීමේ හැකියාව, ඊ-මේල් (E-mail) හා චැට් (Chat) ක්‍රමවේද මඟින් තොරතුරු ලබාගැනීමේ හැකියාව, Chat room ක්‍රමය මඟින් ඉතා විශ්වාසනීය හා රහස්‍යභාවය රැක ගනිමින් වෛද්‍යවරුන්ගෙන් තොරතුරු විමසීමේ හැකියාව යනාදිය මේ සේවාව මඟින් ලබා ගත හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>02</day>
    </date>
    <link>http://www.dinamina.lk/2011/11/02/_art.asp?fn=n1111025</link>
    <topic>ජන සංගණනය මෙවර නෑ:දෙපාර්තමේන්තුව ඉබි ගමනේ</topic>
    <author>විජයානී එදිරිසිංහ</author>
    <content>වසර දහයකට වරක් පැවැත්වීමට නියමිත ජන සංගණනය මේ වසරේ පැවැත්වීමට නියමිතව තිබුණත් එය මෙවර පැවැත්වීමට නොහැකි තත්ත්වයක් උදාවී තිබේ. මීට පෙර ජන සංගණනය පැවැත්වුණේ 2001 වසරේදී ය.ජන සංගණනය මේ වසර තුළ පැවැත්විය යුතු බවට ජනාධිපති මහින්ද රාජපක්ෂ මහතා උපදෙස් දී තිබුණි. එසේ උපදෙස් දී තිබියදීත් එම දෙපාර්තමේන්තුවේ අධ්‍යක්ෂ මණ්ඩලය ජන සංගණනය ඉදිරි මාස දෙක තුළ පැවැත්වෙන දිනයක් හෝ ස්ථීරවම ප්‍රකාශ කිරීමට පවා අසමත්ව සිටිති.මෙවර ජන සංගණනය නව තාක්ෂණික ක්‍රම උපයෝගි කර ගනිමින් ස්කෑන් ක්‍රමය ඔස්සේ සිදු කිරීමට සැලැසුම් කර තිබුණි. රජය ඒ සඳහා රුපියල් කෝටි ගණනක් වියදම් කර ස්කෑන් කිරීමේ යන්ත්‍රයක්ද ජන හා සංඛ්‍යා ලේඛන දෙපාර්තමේන්තුවට ලබා දී තිබේ.මේ වසර අවසන් වීමට තවත් ඇත්තේ මාස දෙකක් පමණි. එම මාස දෙක ඇතුළත ජන සංගණනය ප්‍රකාශයට පත් නොකළහොත් එය අදාළ නීති රීතිවලටද පටහැනි වෙයි.ලබන වසරේ ප්‍රකාශ කළහොත් එය ජනසංගණනය වසර එකොළහක් දක්වා දීර්ඝ වෙයි.මේ ප්‍රමාදයට හේතුව පිළිබඳව ‘දිනමිණ’ ඊයේ (01) ජන හා සංඛ්‍යා ලේඛන දෙපාර්තමේන්තුවේ අධ්‍යක්ෂ ජෙනරාල්වරියගෙන් විමසීමට උත්සාහ කළත් ඇය සම්බන්ධ කර ගැනීමට නොහැකි විය.අනතුරුව සම්බන්ධ කරගත් එම දෙපාර්තමේන්තුවේ නියෝජ්‍ය අධ්‍යක්ෂ හෙට්ටිආරච්චි මහතා ප්‍රකාශ කළේ ජන සංගණනයේ ප්‍රමාදයට හේතුව අදාළ ප්‍රශ්නාවලිය අඩංගු කොල නියමිත වේලාවට මුද්‍රණය නොවීම බවයි.මේ ප්‍රශ්නාවලිය අඩංගු පත්‍රිකා මුද්‍රණය කිරීම පෞද්ගලික ආයතනයකට බාර දී තිබේ. එහෙත් එම ආයතනය දෙපාර්තමේන්තුවට පොරොන්දු වූ පරිදි ඒවා නියමිත කාලයට බාර දී නොමැත..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>02</day>
    </date>
    <link>http://www.dinamina.lk/2011/11/02/_art.asp?fn=n1111026</link>
    <topic>හජ්ජි නිවාඩුව7 සඳුදා</topic>
    <author>උදුලා පීරිස්</author>
    <content>එළඹෙන 6 වැනි ඉරිදාට යෙදී තිබෙන හජ්ජි නිවාඩුව 7 වැනි සඳුදාට ලබා දීමට රජය තීරණය කර ඇත.මුස්ලිම්වරුන්ගේ ඉල්ලීම මත මෙම වෙනස්කිරීම සිදු කළ බව රාජ්‍ය පරිපාලන හා ස්වදේශ කටයුතු අමාත්‍යාංශ ලේකම් පී. බී. අබේකෝන් මහතා “දිනමිණ” ට කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>02</day>
    </date>
    <link>http://www.dinamina.lk/2011/11/02/_art.asp?fn=n1111027</link>
    <topic>ප්‍රසිද්ධ නොකරන බවට ගෙන යන ප්‍රචාරයන් අසත්‍යයි</topic>
    <author>මහින්ද අලුත්ගෙදර</author>
    <content>උගත් පාඩම් හා ප්‍රතිසන්ධාන කොමිසම් වාර්තාව ජනාධිපති මහින්ද රාජපක්‍ෂ මහතා වෙත ඉදිරිපත් කිරීමෙන් අනතුරුව ප්‍රසිද්ධියට පත්කරන බව රජය අවධාරණය කරයි.එය මුද්‍රණය කිරීම සඳහා එම කොමිසමට නොහැකි බවත් එය සිදු කරනුයේ රජය මඟින් බවත් විදේශ කටයුතු ඇමැති මහාචාර්ය ජී. එල්. පීරිස් මහතා පවසයි. ඒ මහතා මේ බව අනාවරණය කළේ විදේශ කටයුතු අමාත්‍යාංශයේදී ඊයේ (01) පැවැති මාධ්‍ය හමුවකට සහභාගි වෙමිනි.ලබන 15දා වනවිට උගත්පාඩම් හා ප්‍රතිසන්ධාන කොමිසම් වාර්තාව ජනාධිපති මහින්ද රාජපක්‍ෂ මහතා වෙත බාරදීමට නියමිත අතර එය ප්‍රසිද්ධ නොකරන බවට ගෙන යන ප්‍රචාරයන් අසත්‍ය බවද ඇමතිවරයා පෙන්වා දෙයි.මේ අතර ජී. එල්. පීරිස් මහතා ප්‍රකාශ කළේ අදාළ වාර්තාව තමා වෙත ලැබුණු වහාම ප්‍රසිද්ධ කිරීමට පියවර ගන්නා බවට ජනාධිපති මහින්ද රාජපක්‍ෂ මහතා පැහැදිලි ප්‍රකාශයක් කර තිබෙන බවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>02</day>
    </date>
    <link>http://www.dinamina.lk/2011/11/02/_art.asp?fn=n1111028</link>
    <topic>කොළඹ මත් ජාවාරම්කරුවන් කොටුකර ගන්නමහා පරිමාණ මෙහෙයුමක්</topic>
    <author>විජයානි එදිරිසිංහ</author>
    <content>කොළඹ ප්‍රදේශයේ මත් කුඩු ජාවාරම්කරුවන් කොටුකර ගැනීමේ මහා පරිමාණ මෙහෙයුමක් ආරම්භ කර ඇති පොලිසිය මේ වන විට කුඩු අලෙවි කරන ජාවාරම්කරුවන් 69 දෙනකු අත්අඩංගුවට ගෙන තිබේ.ආරක්ෂක ලේකම් ගෝඨාභය රාජපක්ෂ මහතාගේ උපදෙස් මත සිදුකෙරෙන මෙම මෙහෙයුමේ ප්‍රධාන අරමුණ මෙරටට මත්කුඩු ගෙන්වන මහා පරිමාණ කුඩු ජාවාරම්කරුවන් කොටුකර ගැනීමයි.පසුගිය 8 වැනිදා ආරම්භ වූ මෙම මෙහෙයුම පොලිස් ස්ථාන 22 ක නිලධාරි කණ්ඩායම් යොදවා ඉතා සූක්ෂම ලෙස සිදු කෙරෙන මෙහෙයුමක් බව මෙහෙයුම් කණ්ඩායම අධීක්ෂණය කරන කොළඹ දිසාව බාර නියෝජ්‍ය පොලිස්පති අනුර සේනානායක මහතා පැවසීය. අත්අඩංගුවට ගනු ලැබූ ජාවාරම්කරුවන්ගෙන් රඳවා ගැනීමේ නියෝග මත ප්‍රශ්න කෙරේ. ඔවුන්ට කුඩු ලබා දෙන කුඩු නියෝජිතයන්ද ඔවුන්ගේ ප්‍රකාශ මත අත්අඩංගුවට පත් පිරිස අතර වෙයි. මෙරටට මත්කුඩු ගෙන්වන මහා පරිමාණ කුඩු ජාවාරම්කරුවන් පිළිබඳ තොරතුරුද මේ වන විට පොලිසියට හෙළි වෙමින් පවතී.මොවුන් කවුරුන් වුවත් ඔවුන්ගේ තරාතිරම නොබලා අත්අඩංගුවට ගන්නා ලෙස ආරක්ෂක ලේකම්වරයා පොලිස්පති ඇන්. කේ. ඉලංගකෝන් මහතාට උපදෙස් දී ඇත. ඒ අනුව මහා පරිමාණ කුඩු ජාවාරම්කරුවන් ගැවසෙන ස්ථාන රැසක්ද පරීක්ෂාවට ලක් වී තිබේ. කොළඹ ප්‍රදේශයෙන් මත්කුඩු ජාවාරම් සම්පූර්ණයෙන්ම ඉවත්කරන තෙක් මෙම මෙහෙයුම සිදුකෙරේ. කුඩු ජාවාරම් කරන යම් පුද්ගලයන් පිළිබඳ තොරතුරු වෙතොත් දුරකථන අංක 011-2431428 දැනුම් දෙන ලෙස නියෝජ්‍ය පොලිස්පති අනුර සේනානායක මහතා මහජනතාවගෙන් ඉල්ලා සිටියි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>02</day>
    </date>
    <link>http://www.dinamina.lk/2011/11/02/_art.asp?fn=n1111029</link>
    <topic>ඔබාමාගේ ඒවත්හොරකම් කරලා</topic>
    <author/>
    <content>මැතිවරණ ව්‍යාපාරයේ යෙදී සිටින අමෙරිකා ජනාධිපති බැරැක් ඔබාමා වර්ජිනියාවේ ගතකළ තෙදිනේදී සුපුරදු පරිදි ජනහමු සඳහා ඔහු යොදාගන්නා කථිකාසනය හා ශ්‍රව්‍ය දෘශ්‍ය උපකරණ රැගත් ට්‍රක්රථය හෝටල් රථ ගාලක නවතා තිබියදී හොරකම් කරගෙන ගොස් තිබේ.පසුව එය තවත් හෝටලයක රථගාලේ තිබී හමු විය. ඩොලර් දෙලක්ෂයක් පමණ වටිනා එහි අඩංගු දෑ අතර ජනාධිපති මුද්‍රාව ඇතුළු රහස්‍ය භාණ්ඩ කීපයක් තිබුණ නමුත් ඒවා එසේම තිබුණේද යන්න වාර්තා වී නැත. කෙසේ වෙතත් මෙය බරපතළ සිද්ධියක් බැවින් දැන් ඒ ගැන පරීක්ෂණ සිදුවෙමින් පවතී.  මියගොස් තිබියදී ලෝකයේ වැඩිම ආදායම් උපයන්නන් අතර පිට පිට දෙවැනි වසරටත් ප්‍රමුඛස්ථානය හිමිව ඇත්තේ දැනට දෙවසරකට පෙර 50 වැනි වියේදී මියගිය මයිකල් ජැක්සන්ටය. මියගිය ඉහළම ආදායම් උපයන්නන් 15 දෙනා පෙළගස්වන ෆෝබස් සඟරාව ඉකුත් 12 මාසයේදී ජැක්සන්ගේ නිර්මාණවලින් උපයන ලද ආදායම ඩොලර් මිලියන 170ක් බව ප්‍රකාශ කර ඇත.මෙහි දෙවැනි තැන ඩොලර් මිලියන 55ක් ඉපැයූ එල්විස් ප්‍රෙස්ලිට ද තෙවැනි ස්ථානය ඩොලර් මිලියන 27ක ආදායම් වාර්තාවකට හිමිකම් කියන හොලිවුඩ් සිනමා නිළි මැරිලින් මොන්රෝටද හිමිව තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>02</day>
    </date>
    <link>http://www.dinamina.lk/2011/11/02/_art.asp?fn=n11110210</link>
    <topic>ගල්ගමුවේ ඇතාට අසාධ්‍යයි</topic>
    <author>සීගිරිය විශේෂ දඹුල්ල ප්‍රදීප් ගුණවර්ධන</author>
    <content>කැකිරාව නගරය කැළඹූ ගල්ගමුවේ ඇතා නමින් හඳුන්වන අන්ධ ඇතාගේ ශරීරයේ ඇති තුවාල හේතුවෙන් දැඩි අසාධ්‍ය තත්ත්වයෙන් පසුවන බව වනජීවී පශු වෛද්‍යවරු ඊයේ (01) පස්වරුවේ පැවසූහ.මෙම ඇතාට ප්‍රතිකාර කිරීම සඳහා වනජීවී දෙපාර්තමේන්තුවේ සිටින පශු වෛද්‍යවරුන් හයදෙනාගෙන් සිව්දෙනෙක්ම ඇතා සිටින කලාවැව ඉස්මත්තට පැමිණ ප්‍රතිකාර කටයුතු කරති.ඇතාගේ සිරුර පුරා ඇති තුවාල පැසවීම හේතුවෙන් ආහාර ගැනීම සහ ජලය ගැනීම පවා නවතා ඇතැයි වනජීවී නියෝජ්‍ය අධ්‍යක්‍ෂ වෛද්‍ය තාරක ප්‍රසාද් මහතා පැවසීය.වෛද්‍යවරුන් වන වනජීවී නියෝජ්‍ය අධ්‍යක්‍ෂ (සෞඛ්‍ය) වෛද්‍ය තාරක ප්‍රසාද්, පශු වෛද්‍යවරුන් වන ඩබ්ලිව්. ඒ. ධර්මකීර්ති, චන්දන ජයසිංහ, විජිත පෙරේරා යන මහත්වරුන් ඇතුළු වනජීවී නිලධාරීහු 32ක් මෙම ඇතාගේ ජීවිතය බේරාගැනීම සඳහා දැඩි වෙහෙසක් දරමින් සිටිති.දැඩි වර්ෂා මැද්දේ මෙම පිරිස ඇතාට වට්ටක්කා, පැණිකොමඩු හා අඹ රැගෙන ගොස් ඒවාට ප්‍රතිජීවක ඖෂධ එන්නත්කර ඇතාට ආහාර පිණිස ලබාදෙන අයුරු දැක ගැනීමට හැකිවිය.තුවාලවලින් දැනෙන දැඩි වේදනාව නිසා ඇතා දරුණුවී සිටියි.ඇතාගේ තත්ත්වය පිළිබඳව තවදුරටත් විමසිල්ලෙන් සිටින බව වෛද්‍යවරු කියති..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>02</day>
    </date>
    <link>http://www.dinamina.lk/2011/11/02/_art.asp?fn=n11110211</link>
    <topic>බාල පෙට්රල් වාහන සඳහා යෙදවීමටතෙල් සංස්ථාවෙන් අනුමැතියක් නැහැ</topic>
    <author/>
    <content>ආන්දෝලනයට තුඩුදුන් පෙට්රල් මෙට්රික් ටොන් 2600 මොනම ආකාරයකින්වත් වාහන සඳහා යෙදවීමට තෙල් සංස්ථාවේ අනුමැතිය නොලැබෙනු ඇත.එම පෙට්රල් තොගය විදුලි නිෂ්පාදනයට හෝ වෙනත් කර්මාන්ත සඳහා යොදා ගත හැකි බව ඛනිජ තෙල් කර්මාන්ත අමාත්‍යාංශය පත් කළ කමිටුව නිර්දේශ කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>02</day>
    </date>
    <link>http://www.dinamina.lk/2011/11/02/_art.asp?fn=n11110212</link>
    <topic>මත් කුඩු නැති නිසාසිරප් මිල ඉහළ ගිහින්</topic>
    <author>සන්ධ්‍යා කරුණාරත්න</author>
    <content>මේ දිනවල මත්කුඩු හිඟයක් පවතින නිසා එක්තරා සිරප් වර්ගයක හා පෙති වර්ගයක ඉල්ලුම ඉහළ ගොස් ඇති බව වාර්තා වේ.කොළඹ නගරයේ පෞද්ගලික ඔසුසල්වලින් අලෙවි කරන මේ සිරප් වර්ගය හා පෙති වර්ගය නීති විරෝධි ලෙස පුද්ගලයන් මිල දී ගැනීමට පෙළඹී ඇති නිසා ඒ පිළිබඳ විශේෂ සැලකිල්ලක් යොමු කිරීමට විලවුන් උපකරණ හා ජාතික ඖෂධ නියාමන අධිකාරිය තීරණය කර තිබේ.වෛද්‍ය නිර්දේශයක් නොමැතිව කිසිම පුද්ගලයකුට ඔසුසල්වලින් මේ ඖෂධ වර්ගය අලෙවි නොකරන ලෙස උපදෙස් ලබාදීමට තමා පියවර ගෙන ඇති බව විලවුන් උපකරණ හා ජාතික ඖෂධ නියාමන අධිකාරියේ අධ්‍යක්ෂ වෛද්‍ය හේමන්ත බෙනරගම මහතා පවසයි.ඔසුසල් පරීක්ෂා කිරීම සඳහා ආහාර හා ඖෂධ පරීක්ෂකවරු යොදවා ඇති බවත් තම දරුවන් පිළිබඳ විමසිල්ලෙන් දෙමාපියන් කටයුතු කළ යුතු බවත් ඒ මහතා ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>02</day>
    </date>
    <link>http://www.dinamina.lk/2011/11/02/_art.asp?fn=n11110213</link>
    <topic>විත්ති කූඩුවේදී දුම්කොළ දීමාස හයක් සිරගෙට</topic>
    <author>කළුතර මධ්‍යම සමූහ</author>
    <content>විනිසුරුවරයා නඩු විභාග කරමින් සිටියදී විත්ති කූඩුවේදී එම නඩුවේ දෙවන විත්තිකරුට දුම්කොළ ලබා දීමේ චෝදනාවට වරදකරුවූ පළමු විත්තිකරුට කළුතර අතිරේක මහේස්ත්‍රාත් ජී. නාමල් පෙරේරා මහතා මාස 6 ක බරපතළ වැඩ සහිත සිර දඬුවමක් හා රුපියල් 1500/- ක දඩයක් ද නියම කෙළේය.මෙසේ දඩ හා සිරදඩුවම් නියම වූයේ පයාගල මලේගොඩ පදිංචිකරුවෙකු වූ හෙමිබාතන්ත්‍රිගේ නිශාන්ත පුෂ්පකුමාර නම් අයටය.දඩ මුදල නොගෙවන්නේ නම් මාස 04 ක ලිහිල් සිර දඬුවමක් නියම කරන බව ද විනිසුරුවරයා මෙහිදී ප්‍රකාශ කෙළේය.නඩුව විභාග වෙමින් තිබියදී විත්තිකූඩුවේ සිටි පළමු විත්තිකරු සිරකරුවෙකු වූ දෙවන විත්තිකරුට දුම්කොළ දෙනවා දුටු උසාවි සැරයන් (25934) ලක්ෂ්මන් මහතා විසින් ඔහු අත්අඩංගුවට ගෙන තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>02</day>
    </date>
    <link>http://www.dinamina.lk/2011/11/02/_art.asp?fn=n11110214</link>
    <topic>මංගල උත්සවයක් ගරු ගාම්භීරවපැවැත්වීමට නොහැකි වූවායැයිකොළඹ හෝටලයකට නඩු</topic>
    <author>රෝෂන් තුෂාර</author>
    <content>සිය මංගල දිනය උත්සවශ්‍රීයෙන් හා ගරු ගාම්භීරව පැවැත්වීමට නොහැකි වූයේ යැයි පවසමින් නව යුවළක් කොළඹ තරුපහේ හෝටලයකින් රුපියල් කෝටියක වන්දියක් ඉල්ලා කොළඹ දිසා අධිකරණයේ ඊයේ (01) නඩු පැවරීය.පි‍්‍රය සම්භාෂණයට පැමිණි ඥාති මිත්‍රාදීන් උත්සවයේදී බියෙන් හා චකිතයෙන් සිටීම හා ආහාර අනුභවය නොකර ආපසු යෑම හේතුවෙන් සිදුවූ අගතියට මේ නඩුව පවරා තිබිණි.නඩුවට පාදක වූ සිද්ධිය මෙසේය.පුද්ගලික බැංකුවක උප සභාපතිවරයෙකු හා ගුවන් සේවිකාවක වූ යුවළ තම මංගල උත්සවය පැවැත්වීමට කොළඹ තරුපහේ හෝටලයක් තෝරා ගත්තේය. රුපියල් පන්ලක්ෂ විසි අටදහසක බිල ගෙවා ශාලාවක් වෙන් කෙරිණි. මංගල දිනය මෝසම් වැසි කාලයේ යෙදී තිබූ බැවින් හෝටලයේ බුමුතුරුණු වලට සිදුවිය හැකි හානි සඳහා රුපියල් දස දහසක අත්තිකාරමක්ද එක්විය.දිනය එළඹිණි. සවස 6.30 සිට රාත්‍රී 10.30 දක්වා අමුත්තන්ට ආරාධනා කළේය. නව යුවළ අමුත්තන් ඇමතීමෙන් පසුව භෝජන සංග්‍රහය රාත්‍රී 8.00ට ආරම්භ විය. ඒ වනවිට වර්ෂාවද ආරම්භ වී තිබිණි. උත්සව ශාලාව හා කෑම ශාලාව අතර කොරිඩෝව ජලයෙන් යටවිය. උත්සව ශාලාවටද ජලය ගලා එන්නට විය. අයෙකු විදුලි සැරයටද තවත් අයෙක් ලිස්සා වැටීමටද බිය විය . තවත් අයෙක් භෝජන ශාලාවේ සිට කෑම රැගෙන ඒම ප්‍රතික්ෂේප කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>02</day>
    </date>
    <link>http://www.dinamina.lk/2011/11/02/_art.asp?fn=n11110215</link>
    <topic>කොළඹ සංවර්ධනය කිරීමේවැඩපිළිවෙළ කඩාකප්පල් කිරීමේ තැතක්</topic>
    <author>අනුර ප්‍රේමලාල්</author>
    <content>කොළඹ නගරය සංවර්ධනය කිරීමේ රජය සැලසුම කඩාකප්පල් කිරීමේ වැඩපිළිවෙළක් පිළිබඳ ස්වයං රැකියා නියුක්තිකයන්ගේ සම්මේලනය කරුණු හෙළි කරයි.මේ සම්බන්ධයෙන් ඊයේ (1) කොම්පඤ්ඤවීදි ඒ සම්මේලන කාර්යාලයේ පැවැති මාධ්‍ය හමුවේදී අදහස් දැක් වූ ස්වයංරැකියා නියුක්තිකයන්ගේ සම්මේලනයේ සභාපති හා කොළඹ නගර සභා මන්ත්‍රී මහින්ද කහඳගම මහතා කොළඹ නගරයේ පැවැති ප්‍රධානම ගැටලුවක් වූ කුණුකසළ ඉවත් කිරීම, දැන් විසඳී ඇති බව පෙන්වා දුන්නේය.ඊට අමතරව පදික වෙළෙඳුන්ට ස්වයංරැකියා මධ්‍යස්ථාන ඉදිකර ඒ වෙළෙඳුන්ට ස්ථිර ස්ථාන ලබාදීම කොළඹ නගරයේ පැල්පත්වාසීන් සිටින අපායෙන් ගොඩගෙන ඔවුන්ට වඩා හොඳ නිවසක් ලබාදීම වැනි කටයුතු සැලසුමකට අනුව ගෝඨාභය රාජපක්ෂ මහතා ඇතුළු රජය ඉටුකරමින් සිටිද්දී ඒ සැලසුම් කඩාකප්පල් කිරීමේ වැඩසටහනක් විපක්ෂය දියත් කරමින් සිටින බව දන්වා සිටියේය.එහි මුල් පියවර වශයෙන් වෙළෙඳුන් යළි පදික වේදිකාවට කැඳවීමේ වැඩපිළිවෙළක් ආරම්භ කොට තිබෙන අතර මේ කඩාකප්පල්කාරී ක්‍රියාවන්ට එරෙහිව ස්වයංරැකියා සම්මේලනය නිරන්තර අවදියෙන් සිට දැවැන්ත උද්ඝෝෂණයකට පවා සූදානම් බව හෙතෙම අවධාරණය කළේය.මේ අවස්ථාවට ඒ සම්මේලනයේ ලේකම් චානක හෙට්ටිආරච්චි, උප සභාපති ඇන්ටන් ජෝශප් ඇතුළු නිලධාරීන් කිහිප දෙනෙකු එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>02</day>
    </date>
    <link>http://www.dinamina.lk/2011/11/02/_art.asp?fn=r1111021</link>
    <topic>බිරියට පහර දී කපා කොටා ඝාතනය කළසැමියාට මහාධිකරණයෙන් මරණ දඬුවම</topic>
    <author>පාණදුර සමූහ – කපිල සෝමරත්න</author>
    <content>සිය බිරියට පහර දී කපා කොටා මරා දැමී යැයි අධිචෝදනා ලැබූ සැමියකුට පාණදුර පළාත්බද මහාධිකරණ විනිසුරු අමල් තිලකරත්න මහතා විසින් 27.10.11 බ්‍රහස්පතින්දා මරණීය දණ්ඩනය නියම කළේය.ඔහුට විරුද්ධව නීතිපතිවරයා ගොනුකර ඇති අධිචෝදනාවද සැකයෙන් තොරව ඔප්පු වූ නිසා ඔහුට මරණ දඬුවම පැමිණ විය. දෙවැනි විත්තිකරුට එරෙහිව නඟා ඇති අධිචෝදනාව සැකයෙන් තොරව ඔප්පු වී නොමැත. එම නිසා ඔහු නිදොස් කර නිදහස් කරන බවද විනිසුරුවරයා සඳහන් කළේය.මේ මරණීය දණ්ඩනය නියම වූයේ පිළියන්දල කහතුඩුවේ පදිංචි නාරතොටගේ සුසන්ත කුමාර නැමැති දෙදරු පියකුටය. නිදහස් වූයේ කහතුඩුවේ පදිංචි හේවාපොන්සේකාගේ සුනේන්ද්‍ර පොන්සේකා නැමැත්තාය. ඔවුන් අධිචෝදනා ලබා සිටියේ වර්ෂ 2005 ජූනි මස 22 වැනිදා පිළියන්දල කහතුඩුවේ පදිංචි මාකාවිටගේ නිරෝෂනී ප්‍රීති පෙරේරා නැමැති දෙදරු මවට පහර දී කපාකොට මරා දැමීම සම්බන්ධයෙනි.විත්තිකරුවන් දෙදෙනා අධිකරණ නඩු විභාගය මඟහැර සිටි නිසා ඔවුන් නොමැතිව නඩුව මහාධිකරණය හමුවේ විභාග විය.මරණ දණ්ඩනය නියම වූ පළමුවැනි විත්තිකරු අත්අඩංගුවට ගැනීම සඳහා විවෘත වරෙන්තුවක් ගල්කිස්ස ජ්‍යෙෂ්ඨ පොලිස් අධිකාරිවරයා වෙත විනිසුරුවරයා නිකුත් කළේය.නීතිපතිවරයා විසින් මේ නඩුව විත්තිකරුවන්ට එරෙහිව පවරා තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>02</day>
    </date>
    <link>http://www.dinamina.lk/2011/11/02/_art.asp?fn=r1111022</link>
    <topic>හෙම්මාතගම ඇතැම් කොන්දොස්තරවරුන්ගෙන්මගීන්ට මහත් හිරිහැර</topic>
    <author>රඹුක්කන උතුර සමූහ විපුල එස්. කුමාරතුංග</author>
    <content>හෙම්මාතගම දිප්පිටිය ධාවනය කෙරෙන ඇතැම් පෞද්ගලික බස් රථවල කොන්දොස්තරවරුන් මගීන්ට දස වද දෙන බව අසන්නට ලැබේ. මේ බස් රථවලට ගොඩවන මගීන් ටිකට්ස් ලබා ගැනීමට මුදල් නෝට්ටු ලබා දුන් විට මාරු කාසි නැතැයි පවසා බස් රථයෙන් බැස වෙළෙඳ සලකින් මාරුකර ගෙන එන්නැයි පවසා සිටී.එවිට මගීන් බස් රථයෙන් බැස මුදල් ලබා දීමට මාරු කොසි සෙයා වෙළෙඳ සල් ගාණේ ගමන් කිරීමට සිදුව තිබේ. මාරු කාසි රැගෙන එන තෙක් බස් රථය විනාඩි පහ හයක් නවතා තබා ගෙන සිටීමටද පුරුදුව තිබේ. මෙමගින් බස් රථයේ සිටින මගීන් රස්තියාදු වෙන අතර බැස යන මගීන් මාරු කාසි ඉල්ලා වෙළෙඳ සල් ගානේ ඇවිදීමට සිදුව තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>02</day>
    </date>
    <link>http://www.dinamina.lk/2011/11/02/_art.asp?fn=r1111023</link>
    <topic>පරෙයිතොට නාන තොටුපළ අසලපරිසරය අපවිත්‍රයි</topic>
    <author>ඉංගිරිය සමූහ – කුමාරි ගමගේ</author>
    <content>ඉංගිරිය ප්‍රාදේශීය ලේකම් කොට්ඨාසයේ පරෙයිතොට නාන තොටුපළ කුඩා දරුවන්ට වුවද බැස නා හැකි තොටුපළක් වුවද ගැඹුරු තැන් ද නැත්තේ නොවේ. පරෙයිතොට සංචාරක පුරවරයක් ඉදිකිරීමට සංචාරක අමාත්‍යාංශයේ අනුග්‍රහයෙන් හොරණ ප්‍රාදේශීය සභාව මගින් සැලැසුම් ඉදිරිපත් කර තිබිණි.එහෙත් ප්‍රදේශවාසීන්ගේ විරෝධතාව මැද එම කටයුත්ත දැනට නතර වී ඇත.මේ ස්ථානයට පිටතින් පැමිණෙන පුද්ගලයන් පොලිතින්, ප්ලාස්ටික්, වීදුරු කටු දැමීමෙන් මෙහි පරිසරය අපවිත්‍ර වී ඇත.  .</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>02</day>
    </date>
    <link>http://www.dinamina.lk/2011/11/02/_art.asp?fn=r1111024</link>
    <topic>ගංජා වෙළෙඳාමේ යෙදුණුකතක් අත්අඩංගුවට</topic>
    <author>කෝට්ටේ මධ්‍යම සමූහ – නන්ද ඒකනායක</author>
    <content>රාජගිරිය, බණ්ඩාරනායක පුරයේදී ගංජා වෙළෙඳාමේ නියුක්තව සිටි විවාහක කාන්තාවක් ගංජා ග්‍රෑම් 250 ක් සමඟ වැලිකඩ පොලිසියේ දූෂණ මර්දන අංශය මගින් අත්අඩංගුවට ගෙන ඇත.මීට පෙරද මෙවැනිම මත්ද්‍රව්‍ය අලෙවි කිරීම සම්බන්ධයෙන් පෙර වැරදි 10 කට වරදකාරිය වී සිරදඬුවම් විඳ නැවත පැමිණීමෙන් පසු ගංජා වෙළෙඳාමේ නියුක්තව සිටි බවට පොලිස් තොරතුරුවලින් හෙළි විය.පොලිස් දූෂණ මර්දන අංශයේ ස්ථානාධිපති, උප පොලිස් පරීක්‍ෂක ආර්. එච්. චානක සඳරුවන් මහතා ඇතුළු කණ්ඩායමක් විසින් සැකකාරිය අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>02</day>
    </date>
    <link>http://www.dinamina.lk/2011/11/02/_art.asp?fn=r1111025</link>
    <topic>මත්පැන්හලකදී තරුණයකුට සිහි නැතිවෙන්න බෙහෙත් දී ලක්‍ෂ ගණනක් වටිනා ස්වර්ණාභරණ පැහැරගෙන ගිහින්</topic>
    <author>කොච්චිකඩේ විශේෂ – ඩී. මිහිදුකුල</author>
    <content>”රජවත්ත ටෙරන්ස්” උදම්මිට, ජාඇළ පදිංචි උදය පි‍්‍රයන්ත මිතුරන් ඇසුරු කිරීමට කැමැති පි‍්‍රයජනක තැනැත්තෙකි. ජාඇළ රෙස්ටුරන්ට් එක ඔහුට එතරම් පුරුදු ස්ථානයක් නොවේ. එහෙත් ඇතැම් අවස්ථාවල මත්පැන් බිඳක් තොල ගෑමට එහි ගොස් ඇත.මත්පැන් අලෙවි කරන ස්ථානයක එක්වන්නෝ මොහොතකින් ගජ මිතුරෝ වෙති. පදමට ගැසූ විට නැති නෑදෑකම් ද කල්‍යාණ මිත්‍රයෝ ද, වෙමින් හැසිරෙති. දොඩන බස අපූරුය. රෙස්ටුරන්ට් එකේ ඈඳිගෙන සිටි උදය පි‍්‍රයජනකගේ මේසය අසල පුටුවක් හිස්ව තිබිණි.වෙනත් මේසයක තනිපංගලමේ සිටි තැනැත්තෙක් එම හිස් අසුන දෙස බලා සිටියේය.උදය පි‍්‍රයජනක අවුරුදු 28 ක පමණ කඩවසම් තරුණයෙකි. පවුම් කීපයකින් සාදන ලද රන් මාලයක් ගෙල පැළඳ සිටියේය. විදුලි පහන් එළිය වැටුණු විට මාලයෙන් විහිදෙන දිස්නය නිසා ඒ දෙසට කාගේත් නෙත් ගැටෙති. අත්පළඳනාව ද රනින් නිම වූ එකකි. රන් මුදුව දමාගත් අතින් ජංගම ජරකතනයට ඇමතුම් දීමට සූදානම් වන විට ඔහු සතුව මේ මොහොතේ ලක්‍ෂ ගණනක දේපළ තිබෙන බව සිතන්නට ඇත.උදය පි‍්‍රයජනකගේ මේසය අසල හිස්ව තිබූ පුටුවේ වාඩිවීමට තැනැත්තෙක් පැමිණියේය. සිනාමුසු මුහුණින් පැමිණි හෙතෙම හිතවත්කම වර්ධනය කර ගැනීමට කෑම බීම ඇනවුම් කළේය. “අපිට සල්ලි නෙමේ වටින්නේ මනුෂයෝ වටින්නේ” මේ තැනැත්තා පැවැසීය. දෙදෙනා සතුටු සාමිචියේ යෙදී අදහස් හුවමාරු කරගන්නා ලදී.මෙම කල්‍යාණ මිත්‍ර හමුවෙන් පසු පැමිණිලිකාර උදය පි‍්‍රයජනකට පියවි සිහිය ලැබෙන විට දින තුනක් ගත වී තිබුණි. ජාඇළ පොලිසියට කර ඇති පැමිණිල්ල අනුව පැමිණිලිකරු සන්තකයේ තිබූ ලක්‍ෂ ගණනක දේපළ අතුරුදන් වී ඇත.මෙම සිද්ධිය සම්බන්ධව රක්ෂිත බන්ධනාගාරව සිටි තැනැත්තකු (24) මීගමුව මහේස්ත්‍රාත් අධිකරණයට ඉදිරිපත් කළේය. මීගමුව අතිරේක මහේස්ත්‍රාත් ඩබ්ලිව්. කේ. දුලානි, එස්. වීරතුංග මහත්මිය සැකකරු රු. 7500 ක මුදල් ඇප හා ලක්‍ෂ 2 ශරීර ඇප මත මුදාහැරීමට නියෝග කළේය. මෙලෙස මුදාහැරීමට නියෝග ලැබුණේ හොරොව්පතාන පදිංචි ගුණපාලගේ වජිර කුමාර නැමැති තැනැත්තෙකි.ජාඇල පොලිසිය මගින් අධිකරණයට ඉදිරිපත් කළ වාර්තාවේ සඳහන් වූයේ පැමිණිලිකාර උදය පි‍්‍රයන්ත අනුභව කළ ආහාරයකට අධි මානසික රෝගයෙන් පෙළෙන අයට දෙනු ලබන “කැඩෙක්ස් ඔරෙක්ස්” නැමැති ඖෂධීය කුඩු වර්ගයක් කලවම් කර ඇති බවය.සැකකරු උගස් කර තිබූ රන් භාණ්ඩ පොලිසිය විසින් සොයාගෙන තිබුණි.කොළඹ කොටුව පොලිසිය සැකකරුට එරෙහිව මෙවැනි සිද්ධියක් සම්බන්ධව පැමිණිල්ලක් ගොනුකර ඇතැයි ජාඇළ පොලිසිය සිදුකළ වැඩිදුර පරීක්‍ෂණවලදී අනාවරණය වී ඇත. ජාඇළ පොලිසියේ සැරයන් රණසිංහ මහතා පැමිණිල්ල වෙනුවෙන් පෙනී සිටියේය. නැවත විභාගය 2012 ජනවාරි 4 ට කල් තැබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>02</day>
    </date>
    <link>http://www.dinamina.lk/2011/11/02/_art.asp?fn=r1111026</link>
    <topic>කුරුණෑගලට කුඩු බෙදූ ජාවාරම්කරුවකුහෙරොයින් පැකට් 82ක් සමග අත්අඩංගුවට</topic>
    <author>කුරුණෑගල මධ්‍යම විශේෂ ආරියපාල වංශතිලක</author>
    <content>විදුලි උපකරණ විකුණන මුවාවෙන් කුරුණෑගල නගරයට මත්ද්‍රව්‍ය රැගෙන එමින් සිටි පුද්ගලයන් දෙදෙනකු කුඩු පැකට් 82ක් සමග කුරුණෑගල පොලීසිය විසින් අත්අඩංගුවට ගන්නා ලදී.බෝගම්බර සිර භාරයේ සිටින පාතාලයේ අපරාධකරුවකු විසින් ජංගම දුරකථන ඔස්සේ තැරැව්කරුවන් යොදා ගනිමින් කාලයක් තිස්සේ මෙම කුඩු ජාවාරම කර ගෙන ගොස් තිබෙන බව මේ පිළිබඳව පරීක්ෂණ පවත්වන කුරුණෑගල පොලීසිය පවසයි.සැකකරුවන් රැඳවුම් භාරයේ තබා වැඩිදුර පරීක්ෂණ පවත්වා ගෙන යයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>02</day>
    </date>
    <link>http://www.dinamina.lk/2011/11/02/_art.asp?fn=r1111027</link>
    <topic>රඹූක්කන ගොවි සංවිධාන වල නම විකුණාමුදල් ගැරීමේ ජාවාරමක්</topic>
    <author>රඹුක්කන උතුර සමූහ විපුල එස්. කුමාරතුංග</author>
    <content>ගොවි සංවිධානයක සභාපතිවරිය නොදැන ගොවි සංවිධානය විසින් කරන ලදැයි සැලකෙන ව්‍යාපෘතියකට සභාපතිවරිය වෙත රුපියල් 177828.30 ක චෙක් පතක් ලැබීමේ සිද්ධියක් රඹුක්කන දීගනකන්ද ප්‍රදේශයෙන් වාර්තා වේ.පින්නවල ගොවිජන සේවා බල ප්‍රදේශයට අයත් දිගන කන්ද සිරි පැරකුම් ගොවි සංවිධානයේ සභාපතිනි ඩබ්ලිව්. ආර්. ඩී. ජයරත්න මහත්මිය වසර කීපයක කාලයක් තිස්සේ එම ගොවි සංවිධානයේ සභාපතිනිය වශයෙන් ක්‍රියා කර තිබේ.ඇය පවසන ආකාරයට අදාළ ව්‍යාපෘතිය සම්බන්ධව තමන් කිසි දිනක ගිවිසුමක් අස්සන් නොකළ බවත් එම කොන්ත්‍රාත්තුව කවුරුන් විසින් කොතනකදී කවදා කරන ලද්දක්ද යන්න පිළිබඳව නිවැරදි තොරතුරු දැන ගන්නා තුරු එම චෙක් පතට මුදල් නිකුත් නොකරන ලෙසට සබරගමු පළාතේ ඉඩම් පළාත් වාරිමාර්ග කෘෂිකර්ම සත්ව නිෂ්පාදන හා සත්ව සෞඛ්‍ය ක්‍රීඩා සහ යෞවන කටයුතු අමාත්‍යාංශයේ ලේකම්වරයා වෙත ලිපියක් යවමින් දැනුම් දී තිබේ.පසුව දැනගන්නට ලැබී ඇත්තේ අදාළ චෙක්පත කොරොස්ස පාර සකස් කිරීමේ ව්‍යාපෘතිය යටතේ ඉදිරිපත් කරන ලද වව්චරයකට අනුව තමා වෙත ලැබී ඇති බවය.ගොවි සංවිධානයේ සභාපතිවරයා අස්සන් නොකළ වෙනත් ව්‍යාපෘති පෙන්වා එයට වව්චර් දමා මුදල් ලබා ගැනීම වංචාවක් නිසා මේ පිළිබඳව සොයා බලන ලෙස ඉල්ලා සිටින බවද පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>02</day>
    </date>
    <link>http://www.dinamina.lk/2011/11/02/_art.asp?fn=r1111028</link>
    <topic>කෑගල්ලේ බස් නැවතුම්පොළවල්යාචකයන්ගේ වාසස්ථාන වෙලා</topic>
    <author>කෑගල්ල සමූහ පී. එම්. පී. පොල්වත්ත</author>
    <content>කෑගල්ල නගරයේ ඇති බස් නැවතුම් පොළ වල් යාචකයන්ගේ වාසස්ථාන බවට පත්කර ගෙන තිබේ.මේ නිසා බස් රථ පැමිණෙන තුරු බස් නැවතුම් පොළ වලට පැමිණෙන මහජනතාවට වර්ෂාව පවතින විට හා දැඩි රශ්මිය ඇති අවස්ථාවන්හිදි මෙම නැවතුම් පොළ වලට ඇතුළු වී සිටීමට නොහැකි වීම නිසා මගී ජනතාවට නොයෙකුත් දුෂ්කරතා වලට මුහුණ පෑමට සිදු වී ඇත.  .</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>02</day>
    </date>
    <link>http://www.dinamina.lk/2011/11/02/_art.asp?fn=r1111029</link>
    <topic>රත්නපුර – පාණදුර මාර්ගයේකාණු පද්ධතියේඅනතුරුදායක ස්ථාන රැසක්</topic>
    <author>ඉංගිරිය සමූහ - කුමාරි ගමගේ</author>
    <content>රත්නපුර - පාණදුර ප්‍රධාන මාර්ගය පුළුල් කිරීමේ දී කානු පද්ධතිය නිසි අයුරින් සකස් නොකිරීම නිසා ගැටලු රැසක් මතුව ඇත.නගරයේ පෙර තිබූ කාණු පද්ධතියට වඩා අසින් ප්‍රධාන මාර්ගයේ කාණු පද්ධතිය ඉදිකර ඇති බැවින් ජලය බැස යෑම නිසි අයුරින් සිදු නොවන බව නගරයේ ජනතාව පවසති.ප්‍රධාන මාර්ගයේ ඇතැම් තැන්වල කාණු ආවරණය කිරීමට යොදා ඇති කොන්ක්‍රීට් ලෑලි ගැලවී ඇත. මේ නිසා පාසල් සිසුන් මෙන්ම වෙනත් පිරිස ද අනතුරට පත්ව තුවාල ලබා රෝහල්ගතව ප්‍රතිකාර ලබා ගැනීමට පවා සිදුවී ඇත.කාණු පද්ධතිය නිසි අයුරින් සකස් කර දෙන ලෙසට වරින් වර මාර්ග සංවර්ධන අධිකාරියට දැනුම් දුන් නමුත් ක්‍රියාත්මක වන බවක් පෙනෙන්නට නැත.  .</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>02</day>
    </date>
    <link>http://www.dinamina.lk/2011/11/02/_art.asp?fn=r11110210</link>
    <topic>ඇඹිලිපිටියේ සිට හෝමාගමට ගංජා බෙදූප්‍රධාන සැකකරු ගංජා සමඟ අත්අඩංගුවේ</topic>
    <author>මංජුල හිරිපිටිය - හෝමාගම සංචාරක</author>
    <content>ඇඹිලිපිටියේ සිට, හෝමාගම ,කොට්ටාව මහරගම සහ අතුරුගිරිය යන ප්‍රදේශවල ගංජා බෙදා හරිනු ලැබූ පුද්ගලයා ගංජා කිලෝ ග්‍රෑම් දෙකක් සමඟ අත්අඩංගුවට ගැනීමට හෝමාගම පොලිසිය සමත් වී ඇත.සැකකරු තණමල්විල ප්‍රදේශයේ රහසිගතව ගංජා හේන් පවත්වාගෙන යන බවත්, දිනකට වරක් ඇඹිලිපිටියේ සිට ගංජා කිලෝ ග්‍රෑම් හතරක් ඉහත ප්‍රදේශවලට බෙදා හැරීම සඳහා ගෙන එන බවට, ප්‍රශ්න කිරීමේ දී හෙළි වූ බව පොලිසිය පවසයි.ඇඹිලිපිටිය දඩුහැතැම්ම ප්‍රදේශයේ පදිංචි විසි දෙහැවිරිදි එස්.ප්‍රභාත් චින්තක යන සැකකරු ඇඹිලිපිටියේ සිට කොට්ටාව දෙසට බස් රථයකින් ගමන් කරමින් සිටියදී අත්අඩංගුවට ගෙන තිබේ. සැකකරු ගෙන එන ගංජා ලබා ගන්නා පුද්ගලයන් අත්අඩංගුවට ගැනීම සඳහා පොලිසිය කටයුතු යොදා ඇත.මහ කොළඹ (නුගේගොඩ දිසාව) භාර නියෝජ්‍ය පොලිස්පති අයි.එම්. කරුණාරත්න , කොට්ඨාසභාර පොලිස් අධිකාරි දේශබන්දු තෙන්නකෝන් යන මහත්වරුන්ගේ උපදෙස් මත, හෝමාගම පොලිස් ස්ථානාධිපති පොලිස් පරීක්ෂක ප්‍රසන්න රත්නායක මහතාගේ මෙහෙයවීම යටතේ, පොලිස් පරීක්ෂක වසන්ත අලහකෝන්, පොලිස් පරීක්ෂක උඩුගම පො.සැ.27381, වල්පොළ, පො.කො. 35345 විමලසේන, පො.කො. 73300 හේරත්, පො.කො.77517 අසංක යන නිලධාරීන් වැටලීම සිදු කර, ඇති අතර සැකකරු හා අත්අඩංගුවට ගත් ගංජා තොගය අධිකරණයට ඉදිරිපත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>02</day>
    </date>
    <link>http://www.dinamina.lk/2011/11/02/_art.asp?fn=s1111021</link>
    <topic>මුරලි කෙනකුට ඇබෑර්තුවක්</topic>
    <author>ප්‍රින්ස් ගුණසේකර</author>
    <content>ලොව විශිෂ්ටතම දඟපන්දු යවන ක්‍රීඩක මුත්තයියා මුරලිදරන් ශ්‍රී ලංකා ක්‍රිකට් පිලෙන් සමුගත් පසු පැවැති ටෙස්ට් තරග 13කින් එකම තරගයක් හෝ ජයගැනීමට ශ්‍රී ලංකා පිලට නොහැකිව ඇත. මේ හේතුවෙන් ටෙස්ට් තරග දිනවන මුරලි කෙනෙකු ශ්‍රී ලංකා පිලට වහාම අවශ්‍යව ඇතැයි විචාරකයන්ගේ මතය වී ඇත.දිගින් දිගටම ප්‍රතිවාදීන් මෙල්ල කළ මුරලිගේ අඩුව පිරිමැසීමට සමත් පන්දු යවන්නෙකු ඉස්මතු නොවීමෙන් ශ්‍රී ලංකා ටෙස්ට් ක්‍රිකට් ක්‍රීඩාව එකතැන පල්වෙමින් තිබෙන අයුරු දක්නට තිබේ.වසර 2010 ජුලි 22 දා ගාල්ලේදී නිමාවූ මුරලි සමුගත් තරගයෙන් ඉන්දියාව පරදා කඩුලු 10ක ජයක් ශ්‍රී ලංකාව ලැබූ අතර එතැන් සිට පැවැති ටෙස්ට් තරග 4ක් ශ්‍රී ලංකාව පරාජය වී තරග 9ක් ජය පරාජයෙන් තොරව නිමාකර තිබේ.මුරලිගේ අසාමාන්‍ය දක්ෂතා අතර ටෙස්ට් තරගයකදී කඩුලු 10කට වැඩි අවස්ථා 23ක් වාර්තා වූ අතර අද ශ්‍රී ලංකා පිලේ සිටින කිසිදු පන්දු යවන්නෙකුට එවැනි දක්ෂතාවක් දැක්වීමට නොහැකිවිය.පාකිස්තානය සමග ටෙස්ට් තරගාවලියෙන් ඉවත් කර ඇති අජන්ත මෙන්ඩිස් පමණක් තරගයකදී කඩුලු 10ක් බිඳ හෙලා තිබේ.ශ්‍රී ලංකාව මුහුණදුන් අවසන් ටෙස්ට් තරග 13කදී ප්‍රතිවාදී පිතිකරුවන් ශතක 14ක් හා ද්විත්ව ශතක 3ක් වාර්තා කර ඇත. එයට අමතරව කෙදෙව් පිලේ ක්‍රිස් ගේල්ගෙන් ත්‍රිත්ව ශතකයක් ද වාර්තා විය. මුරලි සමුගත් පසුව ප්‍රතිවාදී පිතිකරුවන් ලකුණු අතරට ඒමේදී එය වළකාලීමට ‘තවත් මුරලි කෙනෙක්’ හොයා ගත යුතුව ඇත.මුරලි ක්‍රීඩා පිටියෙන් සමුගනිද්දී ටෙස්ට් තරග 133කට ක්‍රීඩා කර කඩුලු 800ක් ද එක්දින තරග 350කදී කඩුලු 534ක් ද බිඳ හෙලා තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>02</day>
    </date>
    <link>http://www.dinamina.lk/2011/11/02/_art.asp?fn=s1111022</link>
    <topic>ටෙස්ට් තරගමාලාවසම කිරීම අරමුණයි</topic>
    <author/>
    <content>මුල් ටෙස්ට් තරග 2කට වඩා වෙනස් ක්‍රමෝපායන් පාවිච්චි කරමින් හෙට (3) ඇරැඹෙන තුන්වැනි ටෙස්ට් තරගය ජයගෙන ටෙස්ට් තරගමාලාව සමකර ගැනීම තම අභිප්‍රාය බැව් ශ්‍රී ලංකා ක්‍රිකට් නායක තිලකරත්න ඩිල්ෂාන් ප්‍රකාශ කළේය.සාජා නුවරදී හෙට ආරම්භවන ශ්‍රී ලංකා - පාකිස්තාන 3 වැනි හා අවසන් ටෙස්ට් තරගය සඳහා පුහුණුවීම් කටයුතු ආරම්භ කිරීමෙන් පසුව ඩිල්ෂාන් මේ බව සඳහන් කළේය.“අපේ පිතිහරඹය ගැන තමයි කණගාටුව. අපි ක්‍රීඩා කළ අවසන් ටෙස්ට් තරග 13න් 4ක්ම පරාජය වීමට සිදුවූයේ හොඳින් පිතිහරඹයේ නිරත නොවුණු නිසයි” ඩිල්ෂාන් පැවසීය.නායක ඩිල්ෂාන් සහ ප්‍රවීන පිතිකරු මහේල ජයවර්ධන පසුගිය ටෙස්ට් තරග 2දීම අසාර්ථක වූ අතර එම තරග 2හි ඉනිම් 4 පුරා මේ පිතිකරුවන් රැස් කරනු ලැබුවේ ලකුණු 81ක් පමණි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>02</day>
    </date>
    <link>http://www.dinamina.lk/2011/11/02/_art.asp?fn=s1111023</link>
    <topic>මහනුවර සිඟිති/ කනිෂ්ඨ ක්‍රීඩා උළෙල4-5 දිනවල බෝගම්බර පිටියේ දී</topic>
    <author>මහනුවර ක්‍රීඩා විශේෂ</author>
    <content>මහනුවර සිඟිති සහ කනිෂ්ඨ ජවන හා පිටිය තරගය මහනුවර බෝගම්බර ක්‍රීඩාංගණයේදී නොවැම්බර් මස 4 සහ 5 වන දින පැවැත්වෙන අතර, ඒ සඳහා තරගකරුවන් සහ තරගකාරියන් 2000 කට අධික සංඛ්‍යාවක් ඉදිරිපත්වී ඇති බැව් මෙම මලල ක්‍රීඩා තරගය සංවිධානය කරන මහනුවර දිස්ත්‍රික් මලල ක්‍රීඩා සංගමයේ නිලධාරියෙක් “දිනමිණ” ට පැවැසීය.මේ තරගාවලියට මහනුවර ධර්මරාජ, සාන්ත අන්තෝනි, ත්‍රිත්ව, සාන්ත සිල්වෙස්තර, රණබිම රාජකීය, ගේට්වේ, මහමායා බාලිකා, පුෂ්පදාන බාලිකා, සාන්ත අන්තෝනි, හිල්වුඩ් බාලිකා, ශ්‍රී සුමංගල, ගම්පල වික්‍රමබාහු, ජිනරාජ, පේරාදෙණිය මැදි යන විදුහල්වලින් වැඩි පිරිසක් මෙම තරගාවලියට ඉදිරිපත්වී සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>02</day>
    </date>
    <link>http://www.dinamina.lk/2011/11/02/_art.asp?fn=s1111024</link>
    <topic>මධ්‍යම පාසල් පිහිනුම් සූරතාකිංග්ස්වුඩ්-මහමායා දිනා ගනිති</topic>
    <author>අසේල කුරුළුවංශ සහමහනුවර ක්‍රීඩා විශේෂ</author>
    <content>මහනුවර කිංග්ස්වුඩ් විද්‍යාලීය ජල ක්‍රීඩා සංගමය හත්වන වරට සංවිධානය කළ මධ්‍යම පළාත් පාසල් පිහිනුම් තරගාවලියේ බාලක බාලිකා සූරතාවන් දිනාගැනීමට මහනුවර කිංග්ස්වුඩ් හා මහාමායා විදුහල් සමත්විය. මේ තරගාවලියේදී බාලක බාලිකා අනුසූරතාවන් පිළිවෙළින් කොළඹ ජාත්‍යන්තර පාසල හා මහනුවර හිල්වුඩ් විදුහල දිනාගනු ලැබීය.වයස අවුරුදු 10 න් පහළ බාලිකා සම සූරතාව මහමායා විදුහලේ සයුනි සහස්නා දේවපි‍්‍රය හා මෙත්මිණි තිලකරත්න විසින් දිනා ගනු ලැබූහ.වයස 12 න් පහළ බාලක සම සූරතාව කොළඹ ජාත්‍යන්තර පාසලේ මොහොමඩ් ලක්මන් හා මහනුවර ධර්මරාජයේ වී. ඩී. හෙට්ටිආරච්චි විසින් ද, බාලිකා සූරතාව මහාමායා බාලිකාවේ දේවින්ද්‍යා මින්දුලි විසින් ද දිනා ගත්හ. වයස අවුරුදු 14 න් පහළ බාලක සූරතාව කටුගස්තොට ශාන්ත අන්තෝනි විදුහලේ රෙජී යෝගරත්නම් ද, බාලිකා සූරතාව කටුගස්තොට මහමායා බාලිකාවේ විනෝලි සිරිවර්ධන ද හිමිකර ගත් අතර, වයස 16 න් පහළ බාලක සම සූරතාව කොළඹ ජාත්‍යන්තර පාසලේ මොහොමඩ් ආදන් සහ කිංග්ස්වුඩ් විදුහලේ එල්. බී. හේරත් ද හිමිකර ගත්හ.එම අංශයේ බාලිකා සම සූරතාව මහනුවර උසස් බාලිකාවේ තුෂාරි කරුණාතිලක හා කොළඹ ජාත්‍යන්තර පාසලේ අනුත්තරා රාජපක්‍ෂ දිනා ගත්හ.වයස අවුරුදු 16 ට ඉහළ වයස් කාණ්ඩයේ බාලක සූරතාව හිමිකර ගැනීමට මහනුවර කිංග්ස්වුඩ් විදුහලේ නිශාක්‍ය අබේසිංහ සමත් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>02</day>
    </date>
    <link>http://www.dinamina.lk/2011/11/02/_art.asp?fn=s1111025</link>
    <topic>පළාත් ක්‍රීඩා නිලධාරීන්ට උසස්වීම්</topic>
    <author/>
    <content>ක්‍රීඩා අමාත්‍යාංශයේ හත් අවුරුදු ක්‍රීඩා සැලැස්ම අනුව පළාත් සභාවල සේවය කළ ක්‍රීඩා නිලධාරීන් පුහුණුකරු තනතුරට උසස් කෙරුණි. එහිදී සමන්ති රාජපක්ෂ මහත්මිය ක්‍රීඩා ඇමැති මහින්දානන්ද අලුත්ගමගේ මහතා අතින් පත්වීම් ලිපිය ඊයේ භාරගත් අවස්ථාව..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>02</day>
    </date>
    <link>http://www.dinamina.lk/2011/11/02/_art.asp?fn=s1111026</link>
    <topic>මහඔය-උහන බළකා මූලස්ථාන සිවිල් ආරක්‍ෂක වොලිබෝල් සූරතා දිනති</topic>
    <author>මහින්ද අලුත්ගෙදර</author>
    <content>සිවිල් ආරක්‍ෂක දෙපාර්තමේන්තුව දෙවැනි වරටත් සංවිධානය කළ අන්තර් වොලිබෝල් තරගාවලියේ කාන්තා සූරතාව දිනාගැනීමට මහඔය බලකා මූලස්ථානය සමත්විය. එහි පිරිමි සූරතාව උහන බලකා මූලස්ථානය දිනා ගත්තේය.මෙහි දක්‍ෂතම පන්දු ඔසවන්නිය ලෙස මහඔය බලකා මූලස්ථානයේ එම්. එම්. එස්. ජයසූරිය හා දක්‍ෂතම පිටිය ආරක්‍ෂා කරන්නිය ලෙස කේ. එස්. සන්ධ්‍යා තිළිණ හිමිකර ගත්තාය.ඊට අමතරව දක්‍ෂතම ප්‍රහාරිකාව වශයෙන් මහඔය බලකා මූලස්ථානයේ එන්. සී. සෙව්වන්දි ද, දක්‍ෂතම දැල ආවරණය කරන්නා ලෙස උහන බලකා මූලස්ථානයේ ලලිත් එදිරිසිංහ ද, දක්‍ෂතම පන්දු පිරිනමන්නා වශයෙන් උහන බලකා මූලස්ථානයේ ඊ. යූ. සඳරුවන් කුමාර හා දක්‍ෂතම පන්දු ලබන්නා ලෙස උහන බලකා මූලස්ථානයේ යූ. එච්. මනෝජ් දේශපි‍්‍රය සම්මාන ලැබූහ.දක්‍ෂතම පන්දු ඔසවන්නා ලෙස උහන බලකා මූලස්ථානයේ ආර්. එම්. ඉන්දික හා දක්‍ෂතම පිටිය ආරක්‍ෂා කරන්නා ලෙස කන්තලේ බලකා මූලස්ථානයේ ජීවන්ත දිනේෂ් කුමාර තිළිණ ලබා ගත් අතර දක්‍ෂතම ප්‍රහාරකයාට හිමි සම්මානය කන්තලේ බලකා මූලස්ථානයේ එම්. එස්. සමීරට හිමිවිය.මෙම අන්තර් වොලිබෝල් තරගාවලිය පොළොන්නරුවේදී පැවැති අතර සිවිල් ආරක්‍ෂක දෙපාර්තමේන්තුවේ සියලුම බලකායන් නියෝජනය වන පරිදි පිරිමි කණ්ඩායම් 17 ක් හා කාන්තා කණ්ඩායම් 9 ක් සහභාගි වූහ.වොලිබෝල් තරගාවලියේ විනිශ්චයන් සඳහා ජාතික වොලිබෝල් සම්මේලනයේ විනිසුරුවන් සමඟ ක්‍රීඩා අමාත්‍යාංශය, අධ්‍යාපන අමාත්‍යාංශය හා ශ්‍රී ලංකා මහවැලි අධිකාරියේ විනිසුරුවන් මේ සඳහා විනිශ්චයන් ලබා දුන්හ.ඉඩම් හා ඉඩම් සංවර්ධන නියෝජ්‍ය ඇමැති සිරිපාල ගම්ලත්, උතුරුමැද පළාත් ඇමැති පේෂල ජයරත්න, උතුරුමැද පළාත් මන්ත්‍රී අමරකීර්ති අතුකෝරාල, සිවිල් ආරක්‍ෂක දෙපාර්තමේන්තුවේ අධ්‍යක්‍ෂ ජනරාල් රියර් අද්මිරාල් ආනන්ද පීරිස් මහත්වරු ඇතුළු පිරිසක් මේ අවස්ථාවට එක්වූහ.  .</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>02</day>
    </date>
    <link>http://www.dinamina.lk/2011/11/02/_art.asp?fn=s1111027</link>
    <topic>ටී.බී. ජයා අනුස්මරණ කුසලාන පාසල් බොක්සිං තරගාවලිය 5දා සිට</topic>
    <author>ෆවුස් මොහොමඩ්</author>
    <content>ශ්‍රී ලංකා පාසල් බොක්සිං සංගමය විසින් ශ්‍රී ලංකා ආධුනික බොක්සිං සංගමය සමග එක්ව සංවිධානය කරනු ලබන 42වැනි ටී.බී. ජයා අනුස්මරණ පාසල් බොක්සිං සූරතාවලිය මේ මස 5 වැනිදා සිට 8 වැනිදා දක්වා පිළිමතලාව මධ්‍ය මහා විද්‍යාලයේදී පැවැත්වේ.වාර්ෂික බොක්සිං කැලැන්ඩරයේ 2011 වසරේ අවසාන පාසල් බොක්සිං තරගාවලිය වන ටී.බී. ජයා අනුස්මරණ බොක්සිං සූරතාවලියට මෙවර පාසල් 40කට අධික සංඛ්‍යාවකින් ක්‍රීඩිකාවන් ඉදිරිපත් වී සිටිති.වයස් කාණ්ඩ අනුව තරග පැවැත්වෙන මේ සූරතාවලියේ අවුරුදු 13 – 14 වයස් කාණ්ඩ යටතේ බර පංති 6කින් ද අවුරුදු 15-16 වයස් කාණ්ඩය යටතේ බර පංති 5කින් ද අවුරුදු 17-18 වයස් කාණ්ඩය යටතේ බර පංති 5කින් ද තරග පැවැත්වේ.හොරණ පැවැති පසුගිය වසරේ තරගාවලියේ සූරතාව මහනුවර සිල්වෙස්තර විදුහල දිනාගත් අතර අනුසූරතාව හිමිවූයේ නුගේගොඩ සාන්ත ජොන් විදුහලටය. පේරාදෙණිය මැදි විදුහල තුන්වැනි ස්ථානය ලබා ගත්තේය.නුගේගොඩ සාන්ත ජෝන් විදුහලේ ටී.ආර්.ජී.ඩී. ප්‍රනාන්දු පසුගිය වසරේ හොඳම බොක්සිං ක්‍රීඩකයාට හිමි සම්මානය දිනාගත් අතර හොඳම පරාජිත ක්‍රීඩකයා වූයේ පේරාදෙණිය මැදි විදුහලේ ඊ.එම්.එස්.එම්. බණ්ඩාරය.1970 වසරේදී ප්‍රථම වරට ආරම්භ වූ ටී.බී. ජයා අනුස්මරණ බොක්සිං තරගාවලියේ මංගල සූරතාව හිමිකර ගනු ලැබුවේ දෙහිවල සාන්ත මරියා විදුහල විසිනි.මහනුවර සිල්වෙස්තර විදුහල ටී.බී. ජයා බොක්සිං කිරුළ වැඩිම වාරයක් දිනා ගැනීමට සමත්වූ අතර පේරාදෙණිය මැදි විදුහල සහ රත්නපුර සීවලි විදුහල ද මේ තරගාවලියේදී වැඩිදස්කම් දැක්වීමට සමත්වී ඇත.මෙවර තරගාවලිය ශ්‍රී ලංකා පාසල් බොක්සිං සංගමයේ හිටපු ලේකම් එස්.කේ. කරුණාරත්න මහතාගේ ප්‍රධානත්වයෙන් පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>02</day>
    </date>
    <link>http://www.dinamina.lk/2011/11/02/_art.asp?fn=s1111028</link>
    <topic>සය සාමාජික ක්‍රිකට්අනුරපුරේ දී</topic>
    <author/>
    <content>අනුරාධපුර මෙට්ට්‍රො සිංහ සමාජය සංවිධානය කරනු ලබන එටිසලාට් කුසලාන සය සාමාජික ක්‍රිකට් තරගාවලිය මේ මස 5 – 6 දිනවලදී අනුරාධපුර නව නුවර පාරේ යුද හමුදා සිග්නල් ක්‍රීඩාංගනයේදී පැවැත්වේ.ජයග්‍රාහි කණ්ඩායමට කුසලානය සමඟ මුදලින් රුපියල් 25000 ක් ද, අනුසූරයන්ට රුපියල් 20000 ක් ද, තෙවන හා සිව්වන ස්ථාන සඳහා රුපියල් 5000 බැගින් ද පිරිනැමේ.වැඩිම හයේ පහර එල්ල කරන්නාට හා වැඩිම කඩුලු ලබාගන්නාට රුපියල් 2500 බැගින් පිරිනැමෙන මේ තරගාවලියේ වැඩි විස්තර 0722504004 දුරකථන අංකයෙන් විමසිය හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>02</day>
    </date>
    <link>http://www.dinamina.lk/2011/11/02/_art.asp?fn=f1111021</link>
    <topic>මට පැවරුන වගකීම අකුරටම ඉටු කරනවා</topic>
    <author>සාකච්ඡා කෙළේ - පණ්ඩුක සමරසේකර ඡායාරූප – වාසිත පටබැඳිගේ</author>
    <content>වසර 33 ක කාලයක් එක්සත් ජාතික පක්ෂ පාලනය යටතේ පැවති කොළොන්නාව නගර සභාව මෙවර පළාත් පාලන මැතිවරණයේ දී එජාපය පරාජයට පත් කරමින් එක්සත් ජනතා නිදහස් සන්ධානය ජයග්‍රහණය කළේ ය. සන්ධානයෙන් වැඩිම මනාප ලබාගත් අපේක්ෂකයා වූ රවීන්ද්‍ර උදයශාන්ත මහතා එහි සභාපතිවරයා ලෙස පත්විය. කොළොන්නාව ප්‍රදේශය තම උපන් ගම වූ ඔහුගේ දේශපාලන ගමන සහ කොළොන්නාව සංවර්ධනයේ ඉදිරි සැළසුම් පිළිබඳ කොළොන්නාව නගර සභාවේ සභාපතිවරයා සමඟ සිදු කළ සාකච්ඡාවකි මේ.* ඔබගේ දේශපාලන ගමනේ ආරම්භය සටහන් වන්නේ කොයි වකවානුවෙන් ද?පාසල් යන අවධියේ ඉදල මම දේශපාලන රැස්වීම් බලන්න ගිහින් තියෙනවා. ක්‍රියාකාරීව මම දේශපාලනයට සම්බන්ධ වුනේ 1994 වර්ෂයේ චන්ද්‍රිකා කුමාරතුංග මැතිනියගෙ කාලයේ. මට ලොකු විශ්වාසයක් තිබුණා එතුමිය රටට සාමය ගෙන එයි කියලා. නමුත් ඒ විශ්වාසය නැතිවුණා. මම දිවිහිමියෙන් කැපවෙනවා කියන අධිෂ්ඨානය තිබුණා. රටට සාමය ගෙන එන නායකයකුට. පසුව භාරත ලක්ෂ්මන් ප්‍රේමචන්ද්‍ර මහතා සමඟ එක්ව වත්මන් ජනාධිපතිතුමාට සහාය දැක්වූවා. ඇත්තටම එතුමා මගේත් රටේත් බලාපොරොත්තුව ඉෂ්ඨ කළා. දැන් ඉතින් දිවි හිමියෙන් එතුමාගේ අනුගාමිකයෙක් හැටියට මම මගේ රටට උපරිම කැපවීමෙන් සේවය කරනවා.* නවක අපේක්ෂකයෙක් හැටියට ඡන්ද සටනට එක්වෙලා පළපුරුදු අපේක්ෂකයන් අභිබවා ඔබ කොළොන්නාව නගර සභාවේ මුල් පුටුවට ආවා. මේක ඔබට අදහගන්න පුළුවන් ද?මෙහෙමයි, මම දුප්පත් පවුලක ඉපදුන කෙනෙක්. මම ජීවිතය පටන්ගත්තෙ මේසන් බාස්ලට අත්වැඩ දීලා. පස්සෙ පුංචියට ආරම්භ කරපු මත්ස්‍ය ව්‍යාපාරයෙන් මම ටිකින් ටික දියුණු වුණා. මගේ කළමනාකරණ හැකියාවෙන් එය මසකට රුපියල් දස ලක්ෂයක තරම් ආදායම් ලබන සේවකයින් 12 දෙනෙකුගෙන් සමන්විත ව්‍යාපාරයක් බවට පත් කර ගත්තා. පළමුව මම දියුණු වුණා. පසුව අසල්වැසියන්ට උදව් කළා. ගමේ පන්සල හැදුවා. පාරවල් අලුත්වැඩියා කළා. දුප්පත් මිනිස්සුන්ට නිවාස හදල දුන්නා. මේ නිසා ගමේ අය කවුරුත් මට ගරු කරන්න පටන් ගත්තා. මේ ගැන දැනගත්ත ප්‍රාදේශීය දේශපාලන නායකයින් මගෙන් උදව් උපකාර ලබා ගත්තා. මේ හැම කෙනෙක් ම මට දේශපාලනයට එන්න ආරාධනා කළා. ඒ අනුව මම මේ දේශපාලන ගමන පටන්ගත්තා. මම කිසිකෙනෙකුට ඡන්ද පොරොන්දු දුන්නෙ නැහැ. මට වුවමනා වුණේ මිනිසුන්ට සේවය කරන්න. ඒ අය මා කළ කී දේ දිහා බලලා මට ඡන්දය දුන්නා. ඉතින් මුල් පුටුවට මා පත් කරලා මට ඒ අය පැවරුවේ විශාල වගකීමක්.* ඔබ නවක මන්ත්‍රීවරයෙක් ලෙස ජයග්‍රහණය ලබා මුල් පුටුවට ආවා. පළපුරුදු මන්ත්‍රීවරු ඔබට පිටුපසින් ඉන්නෙ. ඉතින් මේ තනතුර ඔබට බර වැඩි නැද්ද?මම ජ්‍යෙෂ්ඨතාවයට ගරු කරන කෙනෙක්. ජයග්‍රහණයෙන් පසුව පක්ෂ පාට භේද මම සලකන්නෙ නැහැ. මම කොළොන්නාව සියලු නගරවාසීන්ගේ පුරපතිවරයා. ඒ වාගේ ම මම දුප්පතාගෙ සිට ඉහළම ආදායම් ලබන සැපවත් ජීවිත ගෙවන අය දක්වා ජීවිත පසුබිම දන්න කෙනෙක්. ඒ නිසා මේ තනතුර මට බර නැහැ. ඇත්තටම මා හට ඇති කළමනාකරණ හැකියාවට මට මේ තනතුර මදි.* එහෙනම් ඔබ මොනවගේ තනතුරක් ද බලාපොරොත්තු වෙන්නෙ.ඇත්තටම මම ජනාධිපතිතුමා තුළ ඇති සුවිශේෂී හැකියාවන්ටත් එතුමා තුළ ඇති ගුණාංගවලටත් පුදුම ඇල්මක් දක්වන කෙනෙක්. කෙළින් ම එතුමාට වගකියන අධීක්ෂණ තනතුරක් මට ලබා දෙනවා නම් ඊළඟ කෙනාට මම මේ පුටුව භාර දීලා අදම මම එතුමා ගාවට යනවා.* ජනාධිපතිතුමා ඔබට කතා කළොත් මොන අංශය ද ඔබ තෝරාගන්නෙ?ඕනෑම අංශයක්. කොළඹ නගර සභාව ජයග්‍රහණය කරල දෙන්න කියල මට කියන්න. ඒකත් මම කරනවා.* හොඳයි කොළොන්නාව නගරය වසර 33ක් යූ එන් පී ය යටතේයි පාලනය වුණේ. ඒ වගේ ම පාතාලය, මත් කුඩු ජාවාරම ජයටම කෙරෙන නගරයක් හැටියටත් කොළොන්නාව රටේ ප්‍රසිද්ධයි. පුරපති හැටියට කොහොමද මේ පාතාලය, මත්කුඩු ජාවාරම මැඬලන්නෙ.අවධාරණයෙන් ම කියන්න ඕනෑ මේ මත් කුඩු සහ පාතාලය පිටුපස සිටින දැවැන්තම හස්තය තමයි දේශපාලනඥයෝ. ඔවුන් තමයි මේ පාතාලය පෝෂණය කරන්නෙ. ඔවුන් තමයි මත්කුඩු ජාවාරම්කරුවන් ආරක්ෂා කරන්නෙ. මුලින් ම කරන්න ඕනෑ පාතාලයෙන් සහ මත්කුඩු ජාවාරමෙන් දේශපාලනය ඉවත් කරන එක. අනික තමයි ඇතැම් උසස් පොලිස් නිලධාරීන් මේ දෙගොල්ලම එකතුවෙලා පාතාලයට උදව් දීමෙන් රටට කරන්නෙ මහා විනාශයක්. මතට ඇබ්බැහිවෙච්ච මිනිහා ඉන් ගලවාගන්න බොහොම අමාරුයි. පවුල් විනාශ වෙනවා. ජීවිත නැතිවෙනවා. වංචාව හොරකම දූෂණය වැඩිවෙනවා. මූලික පියවර ලෙස මේ පාතාලය නැති කරන්න ඕනෑ. මම පූර්ණ සහයෝගය දෙනවා ආරක්ෂක ලේකම්තුමාට මේ දේ මට කරල දෙන්න. ඒ සඳහා මගේ වැඩපිළිවෙළක් තියෙනවා. මාස තුනෙන් කොළොන්නාව නගරයෙන් මත්කුඩු සහ පාතාලය තුරන් කරනවා. හැබැයි ආරක්ෂක ලේකම්තුමා මට උදව් කරන්න ඕනෑ.* බැසිල් රාජපක්ෂ ඇමැතිවරයාට කොලොන්නාව සම්බන්ධීකරණ කටයුතු භාරකළා. කොහොමද ඔහුගෙන් ඔබට ලැබෙන සහයෝගය.මම එතුමා සමඟ කළ පළමු සාකච්ඡාවෙන් ම මට පුදුම හිතුනා මේ ඇමැති කෙනෙක් ද කියලා. ඒ තරමට එතුමා පුදුම නිහතමානී ගති පැවතුම් ඇති කෙනෙක්. අපිට සෑම අතින් ම සහයෝගය දෙන්න එතුමා පොරොන්දු වුණා. කොලොන්නාව සංවර්ධනය, සමාජ සංවර්ධනය, ආර්ථික පරිසරය මිනිසුන්ගෙ නිවාස ප්‍රශ්න, රැකියා මේ හැම දේටම විසඳුම් තියෙනවා. කරන්න ඕනෑ පළමු දේ තමයි මත්කුඩු පාතාලය වගේ ම දූෂණය වංචාව නාස්තිය නැති කරන එක. වසර 33ක් තිස්සේ එක්සත් ජාතික පක්ෂ පාලනය යටතේ විනාශ වුන කොලොන්නාව නගරය නැවත නගාසිටුවන්න ඕනෑ. පාරවල් ජල මාර්ග, ඇළ මාර්ග, භෞතික පරිසරය මේ හැම එකක් ම කොළොන්නාව නගර සංවර්ධන කමිටුව මගින් දැන් ක්‍රියාත්මක වෙනවා.* මේවා ඔබ දුන්නු මැතිවරණ පොරොන්දු ද?නැහැ. මම මුලින් ම කීව වගේ මේවා මම දුන්නු මැතිවරණ පොරොන්දු නොවේ. මැතිවරණ සමයෙ කොළොන්නාවට පැමිණි නාමල් රාජපක්ෂ මන්ත්‍රීතුමත්, බැසිල් රාජපක්ෂ ඇමැතිතුමත්, ආරක්ෂක ලේකම් ගෝඨාභය රාජපක්ෂ මැතිතුමත් ජනතාව අතරට ගිහින් ඔවුන්ට පැවසූ දේවල්. ඒවා මැතිවරණ ඉලක්ක කර කරන දේවල් ම නෙවෙයි. රජයක් කළ යුතු දේවල් හැටියටයි එතුමන්ලා ඒ පොරොන්දු දුන්නෙ. මොකද මහා ආණ්ඩුවට චෝදනා එල්ල කරනවා විපක්ෂය බලයට පත්වුණාම. සංවර්ධනය අඩාල කරලා. ඒ දෙයින් කොළොන්නාව මුදාගන්නයි එතුමන්ලා ඒ ප්‍රකාශයන් කළේ.* දේශපාලන ගමනේ මේ තැනට එන්න ඔබට සහයෝගය දුන්නෙ කවුද?මූලික වශයෙන් ම, භාරත ලක්ෂ්මන් ප්‍රේමචන්ද්‍ර මැතිතුමා, දුමින්ද සිල්වා මැතිතුමා, ජනාධිපති සම්බන්ධීකරණ ලේකම් කිත්සිරි ගංගානාත් මහතා ඇතුළු මගේ මව, බිරිඳ, දරු දෙදෙනාත්, සහෝදර සහෝදරියන් ඇතුළු මුළු කොළොන්නාව ජනතාවම මට සහයෝගය දුන්නා. ඒ හැම කෙනෙක් ම මට නම් ගම් වශයෙන් මතකයි.දේශපාලනයේ කොතෙක් දුර යන්න ඔබගේ බලාපොරොත්තුවක් තියෙනවද?එහෙමම කියන්න බැහැ. මගේ සේවය අවංකව මම කැපවීමෙන් ඉෂ්ඨ කරනවා. කොහොම වුනත් බුදු දහමත් දෛවය අනුවත් ජීවිතය දෙස බලන්න පුරුදු වෙලයි මම ඉන්නෙ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>02</day>
    </date>
    <link>http://www.dinamina.lk/2011/11/02/_art.asp?fn=f1111022</link>
    <topic/>
    <author>ශ්‍යාමා සමරසිංහ ඡායාරූප නිශාන්ත විජේසිංහ</author>
    <content>ඕ කලාකාරිනියකි. විටෙක ගුරුවරියකි. විටෙක සෙනෙහබර මවකි. සෙනෙහබර බිරිය. හොඳ මිතුරියකි. හිතවතියකි. තවත් විටෙක ලංකාවේ වාමාංශික දේශපාලන ප්‍රවාහයේ අභීත සෙන්පතිනියකි. ඇගේ ජීවන භූමිකාව විශ්මය ජනකය. පෙරළිකාරය. ඇය ඉන්දියාවෙන් ඇරැඹු දේශාන්තර චාරිකාව මධ්‍ය ආසියාවේ පකිස්තානය, ඇෆ්ගනිස්ථානය හරහා ඉරානයට ද ඉරානයෙන් තුර්කිය, යුගොස්ලෝවියාව, බල්ගේරියාව, ඔස්ට්‍රියාව හරහා බටහිර ජර්මනියට ද අවසන අමෙරිකාවේ නතර විය. ඇගේ මේ අභීත චරිතාපදානය ගැන තමාම ලියූ ‘විසිරුණු මුතුවැල’ ග්‍රන්ථයෙන් ඇගේ ලෝකයට පිවිසීමට, කාටත් සෙනෙහසින් ඇරියුම් කරයි.ඈ වයස අවුරුදු 10 – 12 තරම් ළාබාල ළැදරියකි. දඟකාරියකි. කටකාරියකි. පෙරළිකාර සිතුවිලිවලින් පිරිපුන්ය. විටෙක හිතුවක්කාරීය. මවගේ සහ එකම සොහොයුරියගේ තරවටුකම් නොසලකන්නීය. විටෙක ඒ සියල්ල තරයේ සිත්හි සනිටුහන් කර ගන්නීය. ඇගේ එකම ගැළවුම්කාරයා තම පියාය. නැතිනම් එමලින් අක්කාය. “මෙයා හරිම නැට්ටිච්චියෙක්. පන්සලට ගිහිනුත් ගමේ කෙල්ලොත් එක්ක නැටුවා” යි අක්කා අම්මාට කීවේ අවස්ථාවෙන් ප්‍රයෝජනය ගෙන ඈ බිඳවීම සඳහා විය හැකියි. “එහෙම කියන්න එපා ලොකු නෝනා පොඩි බේබි අපට ගොඩක් උදව් කළා.”එමලින් අක්කා කීවාය.“මොන උදව්වක්ද? අම්මා කේන්තියෙන් ඉන්නේ” අනේ බොරු කියන්නෙපා. පොඩි බේබිනේ උදේ ඉඳන්ම මල් වට්ටි, භාජන, කෝප්ප, වීදුරු සේදුවේ.”‘ඒවත් ලොකු වැඩද එමලින්? කොයි වෙලාවක හරි අම්මි එයාව අල්ලා ගනීවි” ඒ අක්කාය. අක්කා සතුටින් ඉන්නේ මොන දේ කළත් අම්මා ඇගේ පැත්තේ සිටිනා බැවිනි. පුංචි සුසන්තාගේ ගැලවුම්කාරයා එන්නේ රෑ බෝවීය.“කෝ පොඩි දුව.... මොකද එයා නැත්තේ? අසනීපයක් ද?”කිසිවෙකු තාත්තාගේ ප්‍රශ්නවලට පිළිතුරු නොදෙති. එමලින් අක්කා පුංචි සුසන්තාගේ පිඟාන ගෙන තාත්තාගේ පිඟාන අසලින් තැබුවාය. “කෝ පොඩි දුව එන්න.”ඇයට දිරියක් මෙන්ම එඩියක්ද පැමිණ ඇත. දවසේ සතුටු සාමිචිය ඇරැඹෙන්නේය. පන්සලේ පින්කම, සෙනඟ, සංග්‍රහ ආදිය පමණක් නොව හාමුදුරුවන්ගේ අනුශාසනාවේදී මව ආදර්ශයට ගෙන අනෙක් අයත් කටයුතු කළ යුතු බවට උන්වහන්සේ පැවසූ බවත් එපමණක් නොව ‘ඔයාගේ හොඳ කිව්වානේ කියා මව පුරසාරම් ඇදබෑවාය.“නෑ තාත්තේ... තාත්තා ගැන හාමුදුරුවෝ වැඩිය මුකුත් කිව්වේ නෑ. අම්මා ගැන තමයි බණට වැඩිපුර කිව්වේ...”ඈ ගත් කටටම කිව්වාය. ඈ තාත්තාගේ සහ එමලින් අක්කාගේ ආදරයට පාත්‍ර වන්නේ මෙවන් දඟකාරකම් පමණක් නොව සත්‍යය නොවලහා ප්‍රකාශ කරනා බැවිනි.දරුවන්ගේ අධ්‍යාපන කටයුතු වෙනුවෙන් තාත්තා කොතරම් මුදල් වැය කළත්, මහන්සි වූවත් අයියා කට්ටි පැනීමටත් අක්කා ඉහළ පාසලකට යැව්වද වයස අවුරුදු 15 දී සිටම ඈ කවරෙකුට හෝ කරකාර බැඳදීම අම්මාගේ එකම අරමුණ වූ බැවින් ඔවුන්ගේ අධ්‍යාපනය අතරමඟ නැවතුනි.පොඩ්ඩි දක්ෂ එකියකි. මැනවින් පාසල් අධ්‍යාපනය හැදෑරුවාය. පාසලේ විෂය බාහිර කටයුතුවලද නියැලුණාය. අම්මා කල්පනා කරන්නේ පාසලේ හවසට නවතින්නේ ළමයින් සමඟ සෙල්ලම් කිරීමටය යන්නය. එහෙයින් ඇතැම් දිනවල ඇයට කිසිදු ආහාර වේලක් ගෙදරින් නොලැබෙයි. එවන් දිනවල ඕ දවාලට නිරාහාරව සිට පයිප්පයට කට තබා බඩ පිරෙන්නට වතුර බී ගෙදර එන වාර අනන්තය. පොඩ්ඩි මේ කිසිවක් තාත්තාගේ කණේ නොතබන්නේ ගෙදර සාමය ඉන් සහමුලින්ම නවතින නිසාවෙනි.අක්කා අප්පුහාමිගේ පුතා පේ‍්‍රමචන්ද්‍ර සමඟ සම්බන්ධයක් ඇති කර ගැනීමත් කතිකා කර ගත් අන්දමට දෑවැද්දට විශාල කුඹුරක් මිලදී ගැනීමට අම්මා නිවස උකසට තැබීමත් කළේ විවාහය පිළිබඳ විශ්වාසය තහවුරුවීමටය. එහෙත් ඒ මඟුල කනගාටුදායක ලෙස අවසන් විය. අයියාද තාත්තාගේ බලාපොරොත්තු කඩ කළේය. එහෙත් පොඩ්ඩි දිගටම අධ්‍යාපනයේ ඉහළ ප්‍රතිඵල ලැබුවාය. තාත්තා විටින් විට අසනීප වූයෙන් පවුලේ ආර්ථිකය ද එතරම් සරු නොවිණි. ගමේ බාප්පාගේ දුවගේ විවාහ මංගල්‍ය උත්සවයේදී අක්කා ගුරුවරයකු වූ තරුණයකු සමඟ හාද වුවාය. එය විවාහයකින් කෙළවර කරන්නට සමත් විය. අක්කා නිවසින් ගෙදර ගිය පසු පොඩ්ඩී සැනසුම් සුසුම් හෙළුවාය. අනතුරුව අම්මා පොඩ්ඩීට ද විවාහයක් ජෝඩු කළාය. ඈ හිතුවක්කාරී ලෙස එයින් මඟ හැරියාය.ඇය රැකියාවක් සොයා කොළඹ සැරිසැරුවාය. ඈ රජයේ කලායතනයේ චිත්‍ර කලාව පිළිබඳ හැදෑරුවාය. එහි කථිකාචාර්යවරයකු ඇගේ දක්ෂතා හඳුනාගෙන ඉන්දියාවේ ශාන්ති නිකේතනයට ඇතුළත්වීම සුදුසු බව පවසන ලදී. දැන් ඇගේ අරමුණ ශාන්ති නිකේතනයයි.මේ ආදී ආකාරයට මුතු වැලක් පරිද්දෙන් ඇගේ ජීවිත ගෙත්තම ගොනු වෙයි. ඒ අතර සුන්දර මිනිසුන් ද මුණ නොගැසුණා නොවේ. ලංකාවේ වාමාංශික දේශපාලන පක්ෂය ඈ ඉත සිතින් වැළඳ ගත්තාය. සිය සෙනෙහබර ස්වාමිපුරුෂයා සමඟ කළහකර ගන්නේ පෞද්ගලික අඬ දබර වලට එහා ගිය දේශපාලනික අඬදබර හේතුවෙනි.කෙසේ වෙතත් අවසන් ඵලය ඈ රට හැර යෑමට තීරණය කළාය. එය කටු කොහොලින් පිරීගිය ශිඛර, වඟ වලසුන්ගෙන් ගහන බිහිසුණු ගමනකි. ඈ ලැබූ අත්දැකීම් ඈ එකිනෙක රසවත්ව ගොනු කරන්නීය. ඇතැම් විට ඒවා ඇඟ කිළිපොළා යන සුළුය.ඈ ජීවිතයෙන් බලාපොරොත්තු වූ දේ ඇයට ලැබුණාද? විටෙක ඈ වීර එඩිතර කාන්තාවක් ලෙස නොබියව ජීවන කතරේ කම්කටොලුවලට මුහුණ දුන්නාය.ඈ මහත් පරිශ්‍රමයක් දරා ජීවිතය ගොඩ නඟා ගැනීමට දැරූ තැත පුදුම සහගතය. නොවැම්බර් මස 03 දා එනම් හෙට ප.ව.4.00 ට කොළඹ, මහජන පුස්තකාල ශ්‍රවණාගාරයේදී දොරට වඩින ඇගේ මේ ‘විසිරුණු මුතුවැල’ පාඨකයන්ට තිළිණ කරමින් මෙතෙක් කලක් තමා පෙළූ ජීවිතයේ විඩාව බර හෑල්ලු කරන්නට ඈ සූදානම් වන්නීය.ජීවිතයේ බොහෝ හැල හැප්පීම් හා මහ ගිරි දඹ නැඟූ මේ කාන්තාව නොබෝදා අපට මුණ ගැසිණි. ඕ සුසුමක් හෙළා දිගු කතාවකට මුල පිරුවාය.“මං ලංකා සමසමාජ පක්ෂයේ දේශපාලන කටයුතුවලට හවුල් වුණා. එතකොට මං ගොඩක් තරුණයි. මම විවියන් ගුණවර්ධන සමඟ එකතු වෙලා සම සමාජ කාර්යාලය පටන් ගත්තා. මම තමයි ලේකම්. විවි සභාපති. ඊට පස්සේ අපි සමඟි පෙරමුණු කාන්තා කමිටුව පිහිටවුවා. කාන්තාවන්ගේ ගොඩක් ගැටලු ගැන මම කතා කළා. කාන්තාවන්ට දේශපාලනයට එන්න වාතාවරණය සළසා දුන්නා. මට කුඩා කළ සිටම වමේ දේශපාලනය ගැන උනන්දුවක් වගේම අවබෝධයකුත් තිබුණා. මමත් කවදා හරි විවියන් ගුණවර්ධන වගේ කෙනෙක් වෙනවා කියලා තීරණය කළා. විවී දේශපාලනයට එනකොට මම අවුරුදු 7 – 8 ක කුඩා ගැහැනු ළමයෙක්.”* මම – ඔබ ‘විසිරුණු මුතුවැල’ ස්වයං චරිතාපදානය ලිව්වේ කිනම් කාරණාවක් උදෙසාද?ඇය - මේ රටේ බොහෝ අය මට මොකද වුණේ කියලා දැනගෙන හිටියේ නෑ. දැනගන්න විදිහක් තිබුණෙත් නෑ. මම මොනවද කරන්නේ, කොහේද ඉන්නේ, ජීවතුන් අතර ඉන්නවාද නැද්ද, කුමන විදිහේ ජීවිතයක් ගෙවනවාද කියලා දැන ගැනීමට අවශ්‍යව ඇති. ඒ වගේම 1976 දී මම රටින් පිටවෙලා ගියාට ලංකාව ගැන තිබූ මගේ හැඟීම අත්හැරියේ නෑ. මගේ අධ්‍යාපන කටයුතු හමාර වූ විගස නැවත ලංකාවට පැමිණ දේශපාලනයට එකතු වීමට මා සිතා හිටියත් එයට අවස්ථාව ලැබුණෙත් නෑ. මීට පෙර මා විසින් බතික් කලාව, ප්‍රාග් වෘත්තීය අධ්‍යාපනය ඪ , ප්‍රාග් වෘත්තීය අධ්‍යාපනය ඪඪ යන කෘතිද සම්පාදනය කළා.”* මම – ‘විසිරුණු මුතුවැල’ යනුවනේ මේ ග්‍රන්ථය නම්වත් කළේ ඇයි?ඇය - මගේ ජීවිතය දේශපාලනමය වශයෙන් ක්‍රමානුකූලව, ලස්සනට ගොඩ නැඟෙමින් තිබුණා. ඒ ආකාරයට මං මගේ ජීවිතය මුතුවැලක් වාගේ ලස්සන කරගෙන ආවාම අතරමඟදී ඒක කැඩිලා විනාශ වෙලා ගියා. ඒ නිසයි මෙයට මං විසිරුණු මුතුවැල කියලා නම් කළේ.දැන් ඈ වියපත්ය. ඇගේ දිගු ජීවන චාරිකාව දෙස ඕ උපේක්ෂාවෙන් බලන්නීය. ජීවිතය පරදුවට තබා තම එකම පුත්‍ර රත්නය ගොඩ නැඟුවාය. ඔහු අද අමෙරිකාවේ විශේෂඥ වෛද්‍යවරයෙකි. එහෙත් ඔහුට සිය මව වැදගත් චරිතයක් බව නොපෙනෙනු ඇතැයි ඇගේ විශ්වාසය. ඇය ඒ බව ඈ පවසන්නේ මේ ආකාරයටය.“මගේ පුතා ලංකාවේ උසස් බීජයක් වූවත් මා විසින් එය රෝපණය කළේ අමෙරිකාවේ පොළොවේය. බීජය ලංකාවේ වූවත් ඔහු දැන් අමෙරිකාවේ ගසකි. එය පෝෂණය වී ඇත්තේ අමෙරිකාවේ පස් සාරයෙනි. ඒත්, මම කනගාටු නොවෙමි. මක් නිසාද මම ඔහුගේ අම්මායි. මම ජීවිතය පුරා කළ සටනින් අඩක් ජය ගතිමි. අඩක් පරාජය වීමි. එය ලෝක ස්වභාවයයි.”.</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>02</day>
    </date>
    <link>http://www.dinamina.lk/2011/11/02/_art.asp?fn=f1111023</link>
    <topic/>
    <author>- ශ්‍යාමා</author>
    <content>ඔහු නාට්‍යකරුවෙක්. නමින් එම්. සෆීර්. පර්යේෂණාත්මක නාට්‍ය රැසක් ලාංකේය වේදිකාවට දායාද කළ ඔහු Inter Act Art Theatre House නම් රඟහල පවත්වාගෙන යමින් සිය කර්තව්‍යය වෙනුවෙන් කටයුතු කරන්නේය. 2008 වර්ෂයේදී යුරෝපීය නාට්‍ය උළෙලකට සහභාගී වූ ඔහුට Black Box නාට්‍ය හඳුනා ගැනීමට ලැබිණි. ඔහු ලංකාවට පැමිණ Black Box ලාංකීය නාට්‍ය කලාවට හඳුන්වා දුන්නේය. එපමණක් නොව ‘බ්ලැක් බොක්ස් රංග කලාව’ නමින් ග්‍රන්ථයක් රචනා කළේය. මේ ඒ පිළිබඳව කරන ලද සාකච්ඡාවකි.* ‘ඔබ බ්ලැක් බොක්ස් රංග කලාව’ නමින් ග්‍රන්ථයක් රචනා කරන්නේ ඇයි?මම 2008 ජර්මනියට ගිහින් ආවාට පස්සේ මම දැකපු දේවල් අනුසාරයෙන් නාට්‍ය හැදුවා. වැඩමුළු පැවැත්තුවා, ගුරුවරුන් පුහුණු කළා, නාට්‍ය රඟහලක් හැදුවා. ඊට උචිත Black Boxආකෘතියේ නාට්‍ය මගේ ශක්ති ප්‍රමාණයෙන් මම නිර්මාණ කළා. මේ කිසිවක් නොකළ කෙනෙකු පැමිණ මා මෙරටට හඳුන්වා දුන් ‘බ්ලැක් බොක්ස්’ ගැන පොතක් ලියනවාට වඩා ඒ ගැන හොඳින්ම දන්නා මා විසින්ම ග්‍රන්ථයක් රචනා කරන එක හොඳයි කියලා හිතුණා.වසර ගණනාවක් තිස්සේ නාට්‍ය ගැන උගන්වන මම ‘Note’  එකකට කොටු වෙලා උගන්වන්නේ නෑ.මම Note ඒක දෙන්නේ ඔළුවට. එහෙත් මතකයෙන් ගිලිහෙන ශාස්ත්‍රීය දේ පොතකට ගොනු කළ යුතු යැයි ද මා විශ්වාස කළා. ඒ වගේම නාට්‍ය කලාව සම්බන්ධයෙන් අලුත් දෑ සඳහන්ව ග්‍රන්ථයක් රචනා කිරීම ඉතාම අවම මට්ටමක තියෙන්නේ. පැරැණි දේවල්ම හැමදාම කතා කළාට අලුත් යමක් ගැන කිසිවකු උනන්දුවක් නෑ. නාට්‍ය කලාවේ ප්‍රගමනයට එය රුකුලක් නොවෙයි.ඒ වගේම ‘බ්ලැක් බොක්ස්’ ගැන කිසිදු පොතක් සිංහලෙන් තබා ඉංග්‍රීසි බසින්වත් කොහේවත් ලියවිලා නෑ.මෙන්න මේ අඩුපාඩු ටික සම්පූර්ණ කරන්නයි මම ‘බ්ලැක් බොක්ස් රංග කලාව’ නමින් ග්‍රන්ථයක් රචනා කළේ. මෙය සඳකඩ ප්‍රකාශනයක්.* වේදිකා නාට්‍ය නිර්මාණකරුවෙකු වගේම ඔබ ග්‍රන්ථ රචනයට ද පිවිස සිටින්නෙක්. ඔබේ වෙනත් ග්‍රන්ථ නිර්මාණ කවරේද?1999 දී ‘පශ්චාත්තාප’ද 2002 දී ‘පේජ් මේකර් සිංහල බසින්ද’ 2007 දී ‘එම්. සෆීර් නාට්‍ය එකතුවද’ ‘වේදිකා කළමනාකරණය’ නම් ග්‍රන්ථය උසස් පෙළ නාට්‍ය හා රංග කලා විෂය නිර්දේශයද මා විසින් ලියූ ග්‍රන්ථයි.* ‘බ්ලැක් බොක්ස් රංග කලාව’ හි අන්තර්ගතය කුමක්ද?ලෝකයේ විවිධ බ්ලැක් බොක්ස් රංග ශාලා වර්ගවල ඡායාරූපද ඇරීනා තියටර්, ඇම්පි තියටර්, ට්‍රස්ට් තියටර් ප්‍රොසීනියම් තියටර් සහ බ්ලැක් බොක්ස් තියටර් යනාදී ලෙසින් මා ඡායාරූප දක්වා තිබෙනවා. එතැනදී ලෝකේ කොතරම් වෙනත් හා දියුණු වේදිකා නාට්‍ය ක්‍රම ගැන අවබෝධයක් එනවා. ඒ වගේම ‘බ්ලැක් බොක්ස්’ ගැන ලෝකේ කිසිම ලියවිල්ලක් නැති නිසා පූර්ව හැදෑරීම් කරන්නට මට වරප්‍රසාදයක් ලැබුණේ නෑ. මේ පොතේ තියෙන්නේ මම දුටු, ඇසූ දේවල් සහ බ්ලැක් බොක්ස් සඳහා හරිය කියලා හිතුණු දේවල් එකතු කරගෙන ලියපු දේවල්.පළමු පරිච්ඡේදයෙන් ලෝකයේ රංග කලා පටන් ගත් තැන සිට මේ වනතෙක් මොනවද වෙලා තිබෙන්නේ, රංග කලා ක්‍රමවේද, රංග ශාලා ක්‍රමවේද, ලාබ ලබන ව්‍යාපාර, ලාබ නොලබන ව්‍යාපාර තිබෙන්නේ ඇයි, ප්‍රජා නාට්‍ය කණ්ඩායම් හැදිලා තියෙන්නේ ඇයි යනාදිය ගැන දීර්ඝ ඉතිහාසයකුත් මෙහි ඇතුළත්. කොතරම් ප්‍රභේද ගොඩක් පසුකරගෙන ඇවිත්ද ‘බ්ලැක් බොක්ස්’ කලාවට ආවේ කියන එක පෙන්වනවා.ඒ වගේම මා හඳුනා ගත් ‘බ්ලැක් බොක්ස්’ රංග කලාව ගැන සම්පූර්ණ විස්තර හඳුනවා දෙන්නත් අමතක කළේ නෑ. ඒ විතරක් නොවෙයි මා මෙහි නිර්මාණය කළ ‘බ්ලැක් බොක්ස්’ රංග කලාව ආශ්‍රිත සියලු ඡායාරූපද මෙහි ඇතුළත් කොට තිබෙනවා. ඉන් ‘බ්ලැක් බොක්ස්’ යනු කුමක්ද යන්න ගැන විමසන්නට හොඳ පිළිතුරක් ලැබේවි කියා මා විශ්වාස කරනවා.* බ්ලැක් බොක්ස් රංග කලාව ඉලක්කගත පාඨක පිරිසක් සිටීද?මා පෙර සඳහන් කළ ආකාරයට මා දුටු දෑ, මා ඇසූ දෑ මගේ ශක්ති ප්‍රමාණයෙන් මෙරටෙහි ස්ථාපිත කළා. අනතුරුව ග්‍රන්ථයක් ද සම්පාදනය කළා. ‘බ්ලැක් බොක්ස්’ දැකපු පළමු කෙනාත් අවසන් කෙනාත් මම නෙවෙයි. මගේ විෂයය ඇතුළේ මට සිහිනයක් තිබෙනවා. ඒ තමයි මෙරටේ හොඳ නාට්‍ය ශාලාවන්, දියුණු නාට්‍ය කලාවක්, දක්ෂ ශිල්පීන් ඒ වගේම විචාරකයන් රසිකයන් වගේම ලෝකයට විවෘත වෙන්නත් ඕනේ. ඉතින් මට කළ හැකි පමණ කළා සහ කරගෙන යනවා. ඉතිරි හරිය අනෙක් සියලු අයට බාරයි. ඉතින් විෂයයට ලැදිකමක් ඇති ඕනෑම කෙනෙකුට සහ අනාගත දරු පරපුරට මෙය වඩාත් ප්‍රයෝජනවත් වේවි කියලා මා විශ්වාස කරනවා.* ඔබේ විෂයය පථයට හසුවන ඊළඟ පියවරයන් මොනවාද?මා තුළ ඇති බලවත් සිහිනයක් තමයි ජාත්‍යන්තර නාට්‍ය උළෙලක් පැවැත්වීම කියන කාරණය. මම විදෙස් රටවල නාට්‍ය උළෙලවල් කිහිපයකට සහභාගි වුණා. එහිදී ජාත්‍යන්තර නාට්‍යකරුවන් මගෙන් අසන ප්‍රශ්නයක් තමයි ඔබලාගේ රටේ ජාත්‍යන්තර නාට්‍ය උළෙලවල් කීයක් තියෙනවාද?, කවුද කරන්නේ කියන එක. මට දෙන්න උත්තරයක් නෑ. පසුව මම පුරුදු වුණා. නෑ අපේ රටේ ජාත්‍යන්තර නාට්‍ය උළෙලවල් තියෙනවා. මමයි ඒක කරන්නේ. ප්‍රශ්නවලට ඒ විදිහට පිළිතුරු දුන්නා. දැන් ඒ අවස්ථාව එළඹිලා. ලබන වසරේ මාර්තු මස 26 සිට අපේ‍්‍රල් මස 02 දා වෙනකම් කොළඹ බ්‍රිතාන්‍ය ජාත්‍යන්තර පාසලේදී පැවැත්වීමට කටයුතු සූදානම්.දැනටමත් ඒ සඳහා ඉරානය, ඉන්දියාව කණ්ඩායම් 3 ක්, ඉන්දුනීසියාව, ජර්මනිය, පාකිස්තානය සහ නේපාලය යන රටවල නාට්‍ය කණ්ඩායම් මේ උළෙල වෙනුවෙන් සහභාගිවීම සඳහා තීරණය කරලා තියෙනවා. අපට තියෙන්නේ ඔවුන් වෙනුවෙන් අවශ්‍ය පහසුකම් සපයා දීම පමණයි කළ යුත්තේ. නාට්‍ය කලාවට ලැදි සංවේදී මිනිසුන් පිරිසක් නිර්මාණය කිරීම වෙනුවෙන් ඇප කැප වෙන මෙරටේ කවුරුන් හෝ වේවා ඇත්නම් මේ සඳහා අප හා එකතුවන ලෙස මම ගෞරවයෙන් ඇරැයුම් කර සිටිනවා. මොකද මේක මගේ වැඩක් නොව රටේ වැඩක් බැවිනි.තවද මෙම නොවැම්බර් මස 08 දා මගේ නාට්‍ය කණ්ඩායම විසින් ඉදිරිපත් කරනු ලබන පර්යේෂණාත්මක නාට්‍යය 2 ක් බොරැල්ල බ්‍රිතාන්‍ය ජාත්‍යන්තර ශ්‍රවණාගාරයේදී පැවැත්වෙනවා. නාට්‍යය නැරැඹීමට කැමති සියලු දෙනාටම මම මේ සඳහා එක්වන ලෙසින් විවෘත ආරාධනාවක් කර සිටිනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>03</day>
    </date>
    <link>http://www.dinamina.lk/2011/11/03/_art.asp?fn=n1111031</link>
    <topic>කොරියා විභාගයෙන් 116-120 ලකුණු ගත් පිරිසට ධීවර ක්ෂේත්‍රයේ රැකියා</topic>
    <author>මහින්ද අලුත්ගෙදර</author>
    <content>කොරියානු භාෂා ප්‍රවීණතා විභාගයෙන් 116ත් 120ත් අතර ලකුණු ලබාගත් පිරිස වෙනුවෙන් ධීවර ක්ෂේත්‍රයේ රැකියා ලබාදීමට කොරියානු මානව සම්පත් ආයතනය තීරණය කර ඇත.2000කට වැඩි පිරිසක් මේ සඳහා සුදුසුකම් ලබා තිබේ.ක්ෂේත්‍රයේ පළපුරුදු අය පමණක් එම රැකියා වෙනුවෙන් තෝරා ගැනීමට නියමිත බව ශ්‍රී ලංකා විදේශ සේවා නියුක්ති කාර්යාංශය පවසයි. මේ සඳහා සුදුසුකම් ලබන අයදුම්කරුවන් ප්‍රදේශයේ ධීවර සම්පත් පරීක්ෂක මඟින් ධීවර ක්ෂේත්‍රයේ නිපුණත්වය සනාථ කළ ලිපියක් ඉදිරිපත් කළ යුතු බවත් ක්ෂේත්‍රයේ පළපුරුද්ද සනාථ කළ හැකි වෙනත් සහතිකපත් ඉදිරිපත් කළ හැකි බවත් විදේශ සේවා නියුක්ති කාර්යාංශයේ සභාපති නීතිඥ කිංස්ලි රණවක මහතා සඳහන් කරයි.එම අයදුම්කරුවන් තමා පදිංචි ස්ථානයට ආසන්න කාර්යාංශයේ දිස්ත්‍රික් පුහුණු මධ්‍යස්ථානයකට ගොස් ලියාපදිංචි විය හැකි වන අතර මේ මස (8) දා තෙක් ලියාපදිංචි කිරීම සිදු කෙරෙන බවද සභාපතිවරයා කියා සිටියි.මීට අමතරව කොරියානු භාෂා ප්‍රවීණතා විභාගයෙන් ලකුණු 172ට වඩා වැඩියෙන් ලබා ගත් ශ්‍රී ලාංකිකයන්ට රැකියා තෝරා ගැනීමේදී ප්‍රමුඛතාවක් ලබා දීමටද කොරියානු මානව සම්පත් දෙපාර්තමේන්තුව පියවර ගෙන ඇත.කෙසේ වුවද මෙම ප්‍රමුඛතාව සඳහා වැඩි ලකුණු ලබා ගත් පිරිස ශාරීරික යෝග්‍යතා පරීක්ෂණයකට හා කොරියානු භාෂා හැකියාව ඇගයීමේ සම්මුඛ පරීක්ෂණයකට සහභාගි කරවා එයින්ද ලකුණු 100න් සමත් කරවන අතර මෙලෙස වැඩිම ලකුණු ලබා ගත් පිරිස අද (3) තෙක් ලියාපදිංචි කෙරේ.මෙම ලියාපදිංචි සඳහා අවශ්‍ය තොරතුරු 0114 373989 හෝ 0112880500 දුරකතන අංකය ඇමතීමෙන් ලබා ගත හැක..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>03</day>
    </date>
    <link>http://www.dinamina.lk/2011/11/03/_art.asp?fn=n1111032</link>
    <topic>කරන්දෙණියේ ඝාතකයෝසියලු තතු හෙළි කරති</topic>
    <author>විජයානි එදිරිසිංහ, භක්ති ධර්මප්‍රිය මෙන්ඩිස් සහ බලපිටිය සමූහ සහ නෙළුව සමුහ</author>
    <content>මේ ඝාතනය සුළුවෙන් කරන්න බැහැ. මිලියන ගාණක් අය කළ යුතු වැඩක්’ යැයි කරන්දෙණිය රජයේ රෝහලේ වෛද්‍ය පි‍්‍රයංක ප්‍රසාද් ඝාතනයේ කොන්ත්‍රාත්තුව බාරගත් සැකකරු කොන්ත්‍රාත්තුව බාර දුන් ප්‍රධාන සැකකරුට පැවසූ බවට රහස් පොලිසියට තොරතුරු ලැබී තිබේ.වෛද්‍යවරයා ඝාතනයේ කොන්ත්‍රාත්තුව බාරගත් හමුදා කපිතාන්වරයා සහ කොන්ත්‍රාත්තුව බාර දුන් ප්‍රධාන සැකකරු එම ඝාතන සැලැසුම ක්‍රියාත්මක කළ ආකාරය පිළිබඳ සියලු තොරතුරු රහස් පොලිසිය ඉදිරියේ පාපොච්චාරණය කර තිබේ. මේ ඝාතනයට එවූ සෙසු සැකකරුවන් දෙදෙනා අත්අඩංගුවට ගැනීම සඳහා රහස් පොලිස් කණ්ඩායම් කීපයක් යවා ඇත.ඔවුන් මේ වනවිට සේවය කළ හමුදා කඳවුරුවලින් පලාගොස් ඇත. ඔවුන්ට විදේශ ගතවීම වැළැක්වීම පිණිස අවශ්‍ය සියලු විධිවිධානද යොදා තිබේ.රහස් පොලිසියේ අධ්‍යක්ෂ ජ්‍යෙෂ්ඨ පොලිස් අධිකාරී මහේෂ් පෙරේරා මහතාගේ අධීක්ෂණය යටතේ පරීක්ෂණ සිදු කෙරෙයි.කරන්දෙණිය හා අහුංගල්ල පොලිස් බලප්‍රදේශයේ ඇතිවූ සිද්ධිය හේතුවෙන් වහාම ක්‍රියාත්මක වන පරිදි ඊයේ (2) පස්වරු 6.00 සිට අද (3) පෙරවරු 6.00 දක්වා යළිත් පොලිස් ඇඳිරි නීතිය පනවා තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>03</day>
    </date>
    <link>http://www.dinamina.lk/2011/11/03/_art.asp?fn=n1111033</link>
    <topic>බස් ගාස්තු ගෙවන්නකාඩ් පතක්</topic>
    <author>ශීලා උඩුවර</author>
    <content>කාඩ් පතින් බස් ගාස්තු ගෙවීමේ ක්‍රමයක් හඳුන්වා දෙන බව ප්‍රවාහන ඇමැති කුමාර වෙල්ගම මහතා පැවැසීය. මෙහි ප්‍රථම පියවර වශයෙන් බස් රථ 25 ට හඳුන්වා දෙන අතර මේ කාඩ් ක්‍රමය දුම්රියට ද ව්‍යාප්ත කරන බව ඇමැතිවරයා කීය. දකුණු අධිවේගී මාර්ගය සඳහා සුඛෝපභෝගි බස් රථ 25ක් යොදවන අතර. එයින් බස් රථ 2කට දැනටමත් මුදල් බැඳ ඇතැයි ද ඇමැතිවරයා කීය.ලීසිං ක්‍රමයට බස් රථ 500ක් ගෙන්වීමට කටයුතු යොදා ඇති අතර, එයින් 200 ලබන මාසය තුළ ශ්‍රී ලංකාවට ලැබෙන බවද ඇමැතිවරයා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>03</day>
    </date>
    <link>http://www.dinamina.lk/2011/11/03/_art.asp?fn=n1111034</link>
    <topic>මන්ත්‍රී 9කගේ තොරතුරුඅල්ලස් කොමිසමට</topic>
    <author>භක්ති ධර්මපි‍්‍රය මෙන්ඩිස්</author>
    <content>මෙවර පළාත් පාලන මැතිවරණයේදී ජයගත්, වත්කම් ප්‍රකාශ නොකළ මන්ත්‍රීවරු නව දෙනකුගේ තොරතුරු අල්ලස් හා දූෂණ විමර්ශන කොමිසමට අද (3) භාර දෙන බව මැතිවරණ කොමසාරිස් මහින්ද දේශපි‍්‍රය මහතා දිනමිණට ඊයේ (02) පැවැසීය.මෙවර පළාත් පාලන මැතිවරණයේදී මන්ත්‍රීවරු හාරසිය විසි දෙනකු තේරීපත් වූ අතර ඉන් හාරසිය එකොළොස් දෙනකු සිය වත්කම් පිළිබඳ තොරතුරු මැතිවරණ කොමසාරිස්වරයා වෙත දැන් වූ බවද දේශපි‍්‍රය මහතා පැවැසීය. ඉකුත් 31 වැනිදාට පෙර තමන්ගේ වත්කම් පිළිබඳව දැනුම් දෙන ලෙස තේරී පත් වූ මන්ත්‍රීවරු හාරසිය විසි දෙනාට මැතිවරණ මහකොමසාරිස් කාර්යාලය විසින් නිවේදනය කර තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>03</day>
    </date>
    <link>http://www.dinamina.lk/2011/11/03/_art.asp?fn=n1111035</link>
    <topic>රත්නපුරේ නිල් මැණික කෝටි 4කට විකිණෙයි</topic>
    <author>සුභාෂිනි සේනානායක</author>
    <content>ක්‍රාත් 790 ක් බරැති නිල් ගෙවුඩයක් රුපියල් හාර කෝටි එකොලොස් ලක්ෂයකට පෙරේදා (01) වෙන්දේසි වූ බව රත්නපුරෙන් වාර්තා විය.ජාතික මැණික් හා ස්වර්ණාභරන අධිකාරිය සංවිධාන කළ ප්‍රදර්ශනයේ පැවැති වෙන්දේසියේදී මෙම මැණික අලෙවි කෙරුණි. බලපත්‍රලාභී එන්.එම්. පොඩි මහත්තයාට අයත් නිල්ගෙවුඩය රුපියල් තුන් කෝටි තිස් ලක්ෂයකට එදිනම අළෙවි වී තිබේ. මේ මැණික් වෙන්දේසියේ අරමුණ අතරමැදියන්ගෙන් තොරව උපරිම මිලක් ගැනුම්කරුවාට ලබාදීම බව පරිසර ඇමැති අනුර පි‍්‍රයදර්ශන යාපා මහතා පැවැසීය.මාසයකට වරක් මෙවැනි වෙන්දේසි පැවැත්වීමට කටයුතු කරන බව කී ඇමැතිවරයා වටිනාකම් ඇති මැණික් සඳහා නියම මිලක් මෙමඟින් ලබාදිය හැකි වන බවද කීය.අධිකාරියේ පරීක්ෂා කිරීම්වලට යටත්ව සිදුවන මේ වෙන්දේසියට ව්‍යාජ මැණික් ඉදිරිපත් කළ නොහැකි වන අතර ඇඹිලිපිටිය , බිබිල, බේරුවල, ඔක්කම්පිටිය, කුරුවිට , රත්නපුර වැනි ප්‍රදේශවලින් මැණික් වෙළෙඳුන් මෙන්ම ගැණුම්කරුවන්ද පැමිණ සිටියේ ය. රුපියල් කෝටි 10 ක් පමණ වටිනා මැණික් ගල් මේ වෙන්දේසියට තබා තිබූ අතර බලපත්‍රලාභීන් 08 දෙනෙකු ඉදිරිපත්ව සිටියහ. ගෙවල්වල මෙන්ම පුද්ගලික ස්ථානවලදී මැණික් විකිණීම මෙන්ම මිලදී ගැනීම සිදුවන අතර මේ වෙන්දේසිය මගින් විශාල පිරිසකට එක්වර සහභාගී වීමට හැකි වූ බව පැමිණ සිටි ව්‍යාපාරිකයන් පැවැසූ හ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>03</day>
    </date>
    <link>http://www.dinamina.lk/2011/11/03/_art.asp?fn=n1111036</link>
    <topic>මන්නාරමේ තෙල් ගවේෂණයටරුසියානු විශේෂඥ කණ්ඩායමක්</topic>
    <author>සුභාෂිනී සේනානායක</author>
    <content>මන්නාරම් මුහුදු තීරයේ තෙල් ගවේෂණ කටයුතු සඳහා සහාය වීමට රුසියානු තාක්‍ෂණ විශේෂඥයන් කණ්ඩායමක් ඉදිරි සති තුන ඇතුළත ශ්‍රී ලංකාවට පැමිණීමට නියමිතය.රුසියානු ගෑස්ප්‍රොම් ජාත්‍යන්තර සමාගම සමඟ ශ්‍රී ලංකා රජය සිදුකරන ලද සාකච්ඡාවකින් අනතුරුව මේ විශේෂ කණ්ඩායම මෙරටට පැමිණීමට නියමිතය.රුසියාවේ සිවු දින නිල සංචාරයක යෙදුණු ඛනිජ තෙල් කර්මාන්ත ඇමැති සුසිල් ප්‍රේම්ජයන්ත් මහතා පැවැසුවේ රුසියානු රජය සමඟ තෙල් හා ගෑස් සම්බන්ධව සුවිශේෂී එකඟතාවන් රැසකට එළැඹුණු බවයි.ලෝකයේ විශාලතම ගෑස් සමාගමක් වන රුසියානු ගෑස්ප්‍රොම් ජාත්‍යන්තර සමාගමේ උප සභාපති වැලෙරි ගුලේයෙව්, ශ්‍රී ලංකා රුසියානු තානාපති උදයංග වීරතුංග මහතා ඇතුළු පිරිසක් මේ සාකච්ඡාව සඳහා සහභාගි වූහ.මේ සාකච්ඡාව තුළදී ශ්‍රී ලංකාවේ උසස් පෙළ සමත් සිසුන් සඳහා ශිෂ්‍යත්ව පිරිනැමීමටත් එකඟ වී තිබෙන අතර තෙල් ගවේෂණය සහ තෙල් නිෂ්පාදිත ද්‍රව්‍ය ආශ්‍රිතව ශ්‍රී ලාංකික උපාධිධාරීන් එක්කර ගැනීමට කැමැත්ත පළ කර තිබේ.මෙම සංචාරයේදී 2016 වසරේදී සංචාරකයන් මිලියන 2.5 ක් ගෙන්වා ගැනීමේ ඉලක්කය සඳහා සහාය ලබාදීමටද රුසියානු රජය සහාය පළකර තිබේ.හෝටල් කර්මාන්ත ක්ෂේත්‍රයේ ආයෝජනයන් සඳහාත්, මෙරට සංචාරක ව්‍යාපාරයේ වර්ධනය සඳහා ඩොලර් මිලියන 30 ක පමණ ආයෝජන සිදුකිරීමටද කැමැත්ත රුසියානු රජය පළ කර ඇත.මේ සංචාරයේදී රුසියානු විදේශ කටයුතු පිළිබඳ නියෝජ්‍ය ඇමැති ඇලෙක්සෙයී බරොදාවිකිත් මහතා සමඟ විශේෂ සාකච්ඡාවක් මොස්කව් නුවරදී පවත්වා තිබේ. එහිදී රුසියාවේ ශ්‍රී ලංකාව පිළිබඳ විදේශ ප්‍රතිපත්තිය තවදුරටත් ශක්තිමත් කරමින් දෙරට අතර මිත්‍රත්වය තහවුරු කිරීමටත් සෑම විටම සහාය පළ කරන බවටත් ප්‍රකාශ කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>03</day>
    </date>
    <link>http://www.dinamina.lk/2011/11/03/_art.asp?fn=n1111037</link>
    <topic>රසඳුනට වසර 15යිසමරු උත්සවය අද</topic>
    <author/>
    <content>‘සිළුමිණ’ පුවත්පතේ රසඳුන අතිරේකයට වසර 15 ක් පිරීම නිමිත්තෙන් විශේෂ සැමරුම් උත්සවයක් අද (3) පෙරවරු 10 ට ලේක්හවුස් ආයතනයේ රැස්වීම් ශාලාවේදී පැවැත්වෙයි. මේ නිමිත්තෙන් ප්‍රවීණ ගායන ශිල්පී හරුන් ලන්ත්‍රාට රුපියල් එක් ලක්ෂ පනස් දාහක මුදලක් පරිත්‍යාග කිරීමද සිදුකෙරේ.ශ්‍රී ලංකා ටැබ්ලොයිඩ් පුවත්පත සහ කලාව යන මැයෙන් ආචාර්ය ප්‍රණීත් අභයසුන්දර මේ සැමරුම් උත්සවයේදී දේශනයක් පවත්වයි. ජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්ෂ ජෙනරාල් ලක්ෂ්මන් හුළුගල්ල මහතා ප්‍රධාන අමුත්තා ලෙස සහභාගිවීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>03</day>
    </date>
    <link>http://www.dinamina.lk/2011/11/03/_art.asp?fn=n1111038</link>
    <topic>එල්ටීටීඊ සාමාජිකයන් පුනරුත්ථාපනයටනෝර්වේ රජයෙන් රුපියල් මිලියන 57ක්</topic>
    <author>මහින්ද අලුත්ගෙදර</author>
    <content>හිටපු එල්ටීටීඊ සාමාජිකයන් පුනරුත්ථාපනය කිරීම හා ප්‍රතිසංධාන ක්‍රියාවලියට සහාය පිණිස රුපියල් මිලියන 57 ක මුදලක් ශ්‍රී ලංකාවට ලබා දීමට නෝර්වේජියානු රජය තීරණය කර ඇත.අන්තර්ජාතික සංක්‍රමණිකයන්ගේ සංවිධානය හරහා මේ ආධාරය ශ්‍රී ලංකාවට ලබා දෙන අතර, ඊට අදාළ ගිවිසුමට එළඹීම ශ්‍රී ලංකාවේ නෝර්වේජියානු තනාපති කාර්යාලයේදී ඊයේ (2) සිදු කෙරිණි.ශ්‍රී ලංකාවේ නෝර්වේජියානු තානාපති හිල්ඩේ හැරල්ඩ් ස්ටාර් මහත්මිය සහ අන්තර්ජාතික සංක්‍රමණිකයන්ගේ සංවිධානයේ මෙරට නියෝජිත රිචඩ් ඩැන්සිගර් මහතා අදාළ ගිවිසුමට අස්සන් කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>03</day>
    </date>
    <link>http://www.dinamina.lk/2011/11/03/_art.asp?fn=n1111039</link>
    <topic>යාන් ඔය ව්‍යාපෘතියටචීනය සමඟ අද අස්සන්</topic>
    <author>නුවන් කොඩිකාර</author>
    <content>යාන් ඔය’ වාරි ව්‍යාපෘතියේ ඉදිකිරීම් ආරම්භ කිරීම සඳහා වූ ගිවිසුම් ශ්‍රී ලංකා රජය සහ චීන රජය අතර මහවැලි කේන්ද්‍රයේදී අද (3) අස්සන් කෙරේ.චීන රජය සහ වාරි මාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා මහතා අතර ගිවිසුම් අස්සන් කිරීම සිදු කෙරේ.මේ ව්‍යාපෘතිය මඟින් අනුරාධපුර හා ත්‍රිකුණාමලය දිස්ත්‍රික්ක සඳහා වාරි ජල පහසුකම් සැපයෙන අතර චීන රජය අමෙරිකන් ඩොලර් මිලියන 176 ක් මේ සඳහා වැය කිරීමට නියමිතය.වසර හතරකින් ඉදිකිරීම් කටයුතු අවසන් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>03</day>
    </date>
    <link>http://www.dinamina.lk/2011/11/03/_art.asp?fn=n11110312</link>
    <topic>ශ්‍රී ලංකාවට පැමිණ සැබෑ තතු දැක ගන්න</topic>
    <author>උපාලි කරුණාරත්න සහ මහින්ද අලුත්ගෙදර</author>
    <content>ශ්‍රී ලංකාව සම්බන්ධයෙන් ගෙන යන ප්‍රචාරයන් කිසිසේත් පිළිගත නොහැකි බවත් ශ්‍රී ලංකාවට පැමිණ සැබෑ තතු දැක බලා ගන්නා ලෙසත් ඉන්දීය කොංග්‍රස් මන්ත්‍රී සුදර්ශන් නාච්චි අප්පන් මහතා ජාත්‍යන්තර දෙමළ ඩයස්පෝරාවට ප්‍රකාශ කරයි.උතුරු පළාත සම්බන්ධයෙන් ඇතැම් වෙබ් අඩවි මඟින් වැරැදි ප්‍රචාරයන් ගෙන ගිය ද සැබෑ තත්ත්වය ඊට වඩා හාත්පසින්ම වෙනස් එකක් බවත් තම මවුබිම අපකීර්තියට පත් නොකරන ලෙස ඔවුන්ගෙන් ඉල්ලා සිටින බවත් හෙතෙම අවධාරණය කරයි.ශ්‍රී ලංකාවට පැමිණි කොංග්‍රස් මන්ත්‍රීවරයා මේ අදහස් පළ කළේ ජාත්‍යන්තර මාධ්‍ය වෙත විශේෂ ප්‍රකාශයක් කරමිනි.මීට ඉහත දී උතුරු පළාතේ සංචාරය කළ තමා දුටුවේ මුඩු ඉඩම් පමණක් බව පෙන්වා දෙන නාච්චි අප්පන් මහතා, එම ප්‍රදේ්ශ අද වගාවන් ගෙන් පෝෂණය වී තිබෙන බවත් එදා ළමා සොල්දාදුවන් ලෙස එල්.ටී.ටී.ඊයට බඳවා ගත් දරු දැරියන් අද වන විට සතුටින් පාසල් යන බවත් සඳහන් කළේය.ඊට අමතරව ඒ මහතා පෙන්වා දුන්නේ උතුරේ වැඩිහිටි ජනතාව ද අද නිදහසේ පන්සල්, කෝවිල්, පල්ලි වෙත ගමන් කරන අයුරු දැකගන්නට ලැබුණු බවයි.ශ්‍රී ලංකා රජය කි‍්‍රයාත්මක කරන වැඩපිළිවෙළ වැරැදි ආකාරයට දකිමින් විවිධ ප්‍රචාරයන් ගෙන යන්නට ඇතැම් මාධ්‍ය ද උත්සාහ කරන බවත් තම සංචාරය ද ඇතැම් මාධ්‍යයන් වැරැදි ලෙස අර්ථකථනය කළ බවත් හෙතෙම පැවසීය.ලෝක සත්‍යයට පිටුපෑ නොහැකි බව කී කොංග්‍රස් මන්ත්‍රීවරයා ශ්‍රී ලංකාව අද සෑම අංශයකම ප්‍රගතියක් පෙන්නුම් කරන බවද කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>03</day>
    </date>
    <link>http://www.dinamina.lk/2011/11/03/_art.asp?fn=n11110313</link>
    <topic>කප්රුකේ එල්ලූ ලොතරැයියෙන්පන්සලට කෝටියක දිනුමක්</topic>
    <author>පොල්ගහවෙල සමූහ එල්. පී. තිලකරත්න</author>
    <content>කඨින පූජෝත්සවයට සමගාමීව විහාරස්ථානයක සැකසූ “කප්රුක” ක එල්ලන ලද ලොතරැයි පතකින් රුපියල් කෝටියක මුදලක් විහාරස්ථානයට හිමිවීමේ පුවතක් පසුගියදා කුඹුක්ගැටේ ප්‍රදේශයේ විහාරස්ථානයකින් වාර්තා විය.වාර්තාවන අන්දමට සිද්ධිය මෙසේය.වප් පොහොය දින සිට ඉල් පෝය දින දක්වා ශ්‍රී ලංකාවේ සෑම විහාරස්ථානයකම කඨින පින්කම් පැවැත්වේ. වස් වැසූ උපසම්පදා භික්ෂූන් වහන්සේලාගේ වස් පවාරණයට සමගාමීව එම කඨින පින්කම් පැවැත්වේ. කුඹුක්ගැටේ දුනුමඩලාදෙනිය ප්‍රදේශයේ දී ඉහත විහාරස්ථානයේ පසුගිය දිනක කඨින පින්කම් පවත්වන ලදී. මේ පින්කම පැවැත්වෙන පෙර දින රාත්‍රියේ විහාරස්ථානයේ “කප් රුක් පූජාවක්” මෙන් ම ධර්ම දේශනයක් ද සංවිධානය කර තිබිණි.මේ “කප්රුක” ට ප්‍රදේශයේ සැදැහැති බෞද්ධයෝ බොහෝ දේ ගෙනත් එල්ලා තබා පිං ලබා ගනිති. විහාරස්ථානය අසල එක් උපාසක මහතෙකු රුපියල් 20 ක් වියදම් කර අසල ලොතරැයි කුටියෙන් ලබාගත් ලොතරැයි පතක් ද කප්රුකේ එල්ලා ප්‍රාර්ථනාවක් ද කළේය. මේ ලොතරැයි පතට මුල් දිනුම ඇදේවා. එම මුළු මුදලින් විහාරස්ථානයේ සංවර්ධනයට මුදල් ලැබේවා යන්න එම ප්‍රාර්ථනයයි. කප්රුක තිබූ සියලුම පිරිකර භාණ්ඩ මෙන්ම ලොතරැයි පත ද විහාරස්ථානය සතු විය. පසු දිනට පහන් විය. පන්සලෙන් ලද ආරංචිය සැමට සතුට ගෙන දෙන්නකි. පෙර දින කප්රුකට එල්ලන ලද ලොතරැයි පතට රුපියල් කෝටියක් හිමිවීම විහාරස්ථානයට ආදරය කළ සැමට මහත් සතුටකි.කප්රුකේ එල්ලන ලද තම ලොතරැයි පතට ප්‍රාර්ථනාව පරිදි පළමු දිනුම ඇදී තිබීම ලොතරැයිය කප්රුකේ එල්ලන ලද උපාසක මහතාට නිම් හිම් නැති සතුටක් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>03</day>
    </date>
    <link>http://www.dinamina.lk/2011/11/03/_art.asp?fn=n11110314</link>
    <topic>පාරිභෝගික අධිකාරියටකෝටි 7ක ආදායමක්</topic>
    <author>විජයානි එදිරිසිංහ</author>
    <content>පාරිභෝගික අධිකාරිය පසුගිය මාස දහය තුළ සිදුකළ වැටලීම්වලින් උපයාගත් මුදල රුපියල් කෝටි 07 දක්වා වැඩිවී තිබේ.පාරිභෝගික අධිකාරිය ප්‍රථම වරට මෙතරම් විශාල මුදලක් උපයාගත් ප්‍රථම අවස්ථාව මෙය වෙයි. ජනවාරි මාසයේ සිට ඔක්තෝබර් දක්වා සිදුකර ඇති වැටලීම් සංඛ්‍යාව 27123 කි. මීට පෙර පාරිභෝගික අධිකාරිය උපයාගත් වැඩිම මුදල රුපියල් කෝටි දෙකකි.පසුගිය වර්ෂය හා සසඳන විට 248% කින් දඩ ආදායම වැඩි වී තිබෙන බව සමුපකාර හා අභ්‍යන්තර වෙළඳ කටයුතු පිළිබඳ ඇමැති ජොන්ස්ටන් ප්‍රනාන්දු මහතා පැවැසීය.වගකීම් සහතික නොමැතිව භාණ්ඩ අලෙවි කිරීම, කල් ඉකුත් වූ භාණ්ඩ, වැඩි මිලට භාණ්ඩ විකිණීම, භාණ්ඩ සඟවා තැබීම, භාණ්ඩවල මිල ප්‍රදර්ශනය නොකිරීම, නියමිත බරට භාණ්ඩ නොතිබීම ඇතුළු ව්‍යාපාරිකයන් සිදුකරන වැරැදි විශාල ප්‍රමාණයක් සම්බන්ධව වැටලීම් සිදු කෙරුණි.දිවයින පුරා වැටලීම් කණ්ඩායම් පනහකට වැඩි ප්‍රමාණයක් වැටලීම් සිදු කර තිබේ.මේ වසර අවසානය වන විට වැටලීම් තවදුරටත් පුළුල් කරන අතර දඩ ප්‍රමාණය රුපියල් කෝටි දහය දක්වා වැඩිකර ගැනීම පාරිභෝගික අධිකාරියේ අපේක්ෂාවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>03</day>
    </date>
    <link>http://www.dinamina.lk/2011/11/03/_art.asp?fn=n11110310</link>
    <topic>ශ්‍රී ලාංකික ධීවරයන් ද.අප්‍රිකාවේදී බේරා ගනී</topic>
    <author>ප්‍රසාද් පූර්ණමාල් පුත්තලම දිසා සමූහ</author>
    <content>ශ්‍රී ලංකාවේ ලියාපදිංචි කළ “දේශාන් ලංකා” ධීවර යාත්‍රාව අනතුරකට පත්ව තිබියදී දකුණු අප්‍රිකාවේ ජාතික වරාය අධිකාරියේ නිලධාරීන් විසින් එහි ගමන් කළ ධීවරයන් සතර දෙනකු බේරා ගෙන ඇති බව කේප්ටවුන් සුළුපන්න ධීවර පාලන අංශයේ ආචාර්ය සර්ච් රේ මාකස් මහතා පැවැසීය.මේ ධීවරයන් බේරාගෙන ඇත්තේ (01) පෙරේදාය. මේ වන විට දකුණු අප්‍රිකානු ආගමන විගමන දෙපාර්තමේන්තුව බාරයේ ඇති මේ ධීවරයන් සතර දෙනා නිරෝගීව සිටින බවද වාර්තා වේ. ධීවරයන්ගේ නම් පිළිබඳව මෙතෙක් අනාවරණය වී නොමැති අතර තානාපති අංශ මගින් නම් ගම් සහ තොරතුරු අනාවරණය කර ගැනීමට මේ වන විට කටයුතු යොදා ඇත.මේ පිළිබඳ ධීවර දෙපාර්තමේන්තුවේ සෝදිසි මෙහෙයුම් සහකාර අධ්‍යක්ෂ ලාල් ද සිල්වා මහතාගෙන් කළ විමසීමකදී කියා සිටියේ මෙතෙක් ඒ පිළිබඳ තොරතුරක් ලැබී නොමැති බවයි.මේ ධීවරයන් පිළිබඳව තොරතුරු ලබාගැනීමට ක්‍රියා කරගෙන යන බව ලෝක ධීවර සම්මේලනයේ මෙරට නියෝජිත හර්මන් කුමාර මහතා “දිනමිණ” ට පැවසීය. ධීවර යාත්‍රාවක් සමඟ මෙරට ධීවරයන් 04 දෙනෙකු දකුණු අප්‍රිකාවේ සිටින බව වාර්තා වී ඇති බවද කුමාර මහතා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>03</day>
    </date>
    <link>http://www.dinamina.lk/2011/11/03/_art.asp?fn=n11110311</link>
    <topic>විදේශිකයන්ගේ ක්‍රෙඩිට් කාඩ් ගිණුම්වලින්මුදල් වංචා කළ පස් දෙනෙක් අත්අඩංගුවට</topic>
    <author>කොච්චිකඩේ විශේෂ – ඩී. මිහිදුකුල</author>
    <content>විදේශීය රටවල සිටින ධනවතුන් සතු ක්‍රෙඩිට් කාඩ්වල පරිගණක දත්තයන් රහස්‍ය ලෙස ලබාගෙන නිර්මාණය කළ ව්‍යාජ කාඩ්පත් උපයෝගි කර ගෙන ලක්ෂ ගණන් වටිනා භාණ්ඩ වංචා සහගත ලෙස ලබා ගත්තේ යැයි කියන විදේශිකයන් දෙදෙනකු සහ ශ්‍රී ලාංකිකයන් තිදෙනකු ඇතුළු සැකකරුවන් පස් දෙනකු නොවැම්බර් 11 දක්වා රක්‍ෂිත බන්ධනාගාර ගත කිරීමට මීගමුව ප්‍රධාන මහේස්ත්‍රාත් ඒ. එම්. එන්. පී. අමරසිංහ මහතා නියෝග කෙළේ ය.මෙලෙස රක්‍ෂිත බන්ධනාගාර ගත කිරීමට නියෝග ලැබුණේ ගුවන් තොටුපළ පාර, කුරණ, කටුනායක පදිංචි සෙල්ලප්පුලිගේ ලක්ෂාන් ආසිරි, කොළඹ පාර කුරණ කටුනායක පදිංචි කාරියකරවනගේ ලොයිඩ් පීලිසස් ප්‍රනාන්දු, ගුරුතලාව මහනුවර පදිංචි තුන්පෑලේ ගෙදර චන්ද්‍රපාල, මාලදිවයින් ජාතික මොහොමඩ් සප්‍රාස්, සහ මැලේසියානු ජාතික මාකියුඩීන් බීන් හෂීන් නැමැති මැලේසියානු ජාතිකයෙකි.මෙම සැකකරුවන් විසින් එම කාඩ්පත් උපයෝගි කර ගෙන රෙදි පිළි, විද්‍යුත් උපකරණ, පරිගණක හා පරිගණක උපකරණ, ඇතුළු විවිධ ද්‍රව්‍යයන් වංචා සහගත ලෙස ලබාගෙන තිබුණි.මේ ව්‍යාජ විදේශ ගමන් බලපත්‍ර 9 ක්, කූඨ ලේඛන සකස් කරන විවිධ ලිපි ද, ගුවන් තොටුපළ බලධාරීන් ගේ අත්සන් සහිත ව්‍යාජ මුද්‍රා අටක්, මෙම සැකකරුවන් සන්තකයේ තිබී පොලිසිය සොයා ගෙන ඇත. ව්‍යාජ ක්‍රෙඩිට් කාඩ් පත් වලින් ලබාගත් ලක්‍ෂ ගණනක රෙදිපිළි මැලේසියානු ජාතිකයා විසින් ඔහුගේ මැලේසියාවේ තිබෙන රෙදිපිළි වෙළඳ ආයතනයට යවා ඇතැයි පරීක්‍ෂණවලදී අනාවරණය වී ඇත.මැලේසියානු ජාතිකයා දැනට රක්‍ෂිත බන්ධනාගාර ගතව සිටින ශ්‍රී ලංකාවේ සැකකරුවෙකු සමඟ සිංගප්පූරුව බන්ධනාගාර තුළ සිටියදී එකිනෙකා හඳුනා ගෙන මෙම ක්‍රෙඩිට් කාඩ් පත් වංචාව සැලසුම් කර ඇතැයි වැඩිදුර පොලිස් පරීක්‍ෂණවලදී අනාවරණය වී ඇත. මීගමුව පොලිසියේ අපරාධ අංශයේ උප පොලිස් පරීක්‍ෂක රංජිත් මහතා සැකකරුවන් අධිකරණයට ඉදිරිපත් කර පැමිණිල්ල මෙහෙය වීය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>03</day>
    </date>
    <link>http://www.dinamina.lk/2011/11/03/_art.asp?fn=r1111031</link>
    <topic>හෝමාගම ප්‍රාදේශීය සභා සාහිත්‍ය උළෙල</topic>
    <author>හෝමාගම විශේෂ ජිනදාස ගමගේ</author>
    <content>දරුවාට පළමුවෙන්ම ඇසෙන්නේ අම්මාගේ දරු නැළවිලි ගීතය නිසා දරුවාගේ පළමු ගායිකාව අම්මා බවත්, ඒ අනුව සාහිත්‍යයේ ආරම්භය අම්මා යැයි කීවොත් එය නිවැරිදි බවත් සාහිත්‍යශූරී රෝහණ බැද්දගේ මහතා පැවැසීය.හෝමාගම ප්‍රාදේශීය සභාවේ සභාපති ඒ. ඩී. කුමාරසිරි මහතාගේ ප්‍රධානත්වයෙන් පැවති සාහිත්‍ය උත්සවයේ දී පාසල් දරුවන්ට කුසලතා සහතික පිරිනැමීම සහ ප්‍රදේශයේ කලාකරුවන් දෙදෙනෙකුට සම්මාන පිරිනැමීම ද සිදු කැරිණි.තවදුරටත් අදහස් දැක් වූ රෝහණ බැද්දගේ මහතා මෙසේ පැවැසීය.අපේ සිංහල සාහිත්‍ය බුදුදහමට නැඹුරුව ගොඩනැඟුණු දෙයක්. ජීවිතය යහමගට සැකසීම සඳහා උපයෝගී කර ගන්නා කලාවක්.එවැනි සාහිත්‍යයක් ඉදිරියට ගෙන යෑම සඳහා දරුවන්ව දැනුම්වත් කිරීම වැඩිහිටියන්ගේ යුතුකමක් හා වගකීමක් වෙනවා.පාසලේ දී ඉගෙන ගන්නා නැටුම්, සංගීතය, නාට්‍යකරණය ආදියෙන් ලබන රසවින්දනයෙන් දරුවාගේ මනසේ සංයමයක් ඇති කරනවා. එය එම දරුවාගේ අනාගත ජීවිතය සාර්ථක කර ගැනීමට ඉවහල් වෙනවා.දරුවාට පළමුවෙන්ම ඇසෙන්නේ අම්මාගේ දරු නැළවිලි ගීතය නිසා දරුවාගේ පළමු ගායිකාව අම්මා. දරුවාට පළමු සාහිත්‍ය රසය ලැබෙන්නේ අම්මාගේ දරු නැළවිලි ගීතයෙන්. ඒ අනුව සාහිත්‍යයේ ආරම්භය අම්මා යයි කීවොත් එය නිවැරදියි.දෙදාස් පන්සීය වසරක් පැරණි අපේ සිංහල බෞද්ධ සාහිත්‍ය පරදේසීන්ගේ ආක්‍රමණයෙන් පසු එය සංකර වුණා. අදත් අපේ සාහිත්‍යය සමහර තැන්වල විවිධ විදේශීය ස්වරූපයෙන් විදහා දක්වනවා. ඒවා අපේ දරුවන්ගෙන් මුදා ගැනීමට වැඩහිටියන්ගේ අවධානය යොමු විය යුතු වෙනවා.සම්මාන සහ සහතිකපත් බෙදාදීම සභාපතිවරයා අතින් සහ රෝහණ බැද්දගේ මහතා අතින් සිදු කැරිණි.මේ අවස්ථාවට උප සභාපති ඉන්දික කෝරළගේ, හෝමාගම ප්‍රාදේශීය ලේකම් ඒ. ජේ. කරුණාරත්න මහත්වරුද සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>03</day>
    </date>
    <link>http://www.dinamina.lk/2011/11/03/_art.asp?fn=r1111032</link>
    <topic>බිරියට දරුවන් නැතැයි ගුරු සැමියා වෙනතක් බලලා</topic>
    <author>පාණදුර සමූහ කපිල සෝමරත්න</author>
    <content>විවාහක තරුණ ගුරු යුවළක් පාණදුර මහේස්ත්‍රාත් අධිකරණයේ පෙනී සිටියහ. විවාහ වී ටික කලකින් දෙදෙනාගේ ආදරය මිරිගුවක් බවට පත්විය. දරුවකු හදා ගැනීමට ගුරුවරයා උත්සාහ ගත්තද ගුරුවරියට දරුපල නැත. මේ නිසා ගෙදර දොරේ අඬදබර ඇති විය.ඔයාගේ බැරිකමනේ මම මොනවා කරන්න දැයි තම සැමියාට ගුරු බිරිය දොස් තැබූවාය.ගුරු සැමියා ඉඳ හිට වෙනත් කාන්තාවන් ඇසුරු කරන්නට පටන් ගත්තේය. බිරියට වැඩේ අසුවූවා ය. සැමියා සහ බිරිය අතර දිනපතාම ආරාවුල් ඇති විය. සැමියා ගුරු බිරිය දමා වෙනතක් බලා ගත්තේය.මේ විස්තරය ගුරු බිරිය වෙනුවෙන් අධිකරණයට කරුණු දැක්වූ නීතිඥවරයා සඳහන් කළේය. ඇයව අතහැර දමා ගියේ යැයි චෝදනා කරමින් ඇය ගුරු සැමියාට නඩුවක් පැවරුවාය.එක් මාසයකට ඇගේ නඩත්තුව වශයෙන් රුපියල් 7500.00 අතුරු දීමනාවක් නඩු විභාගය අවසන් වනතුරු ඇය අත හැරගිය සිය සැමියාගෙන් ඉල්ලා සිටියාය.නඩුව සම්බන්ධ ඉල්ලීමට වගඋත්තරකාර සැමියා වෙනුවෙන් පෙනී සිටි නීතිඥවරයා අධිකරණයට කරුණු දක්වමින් මෙසේ කීවේය. ස්වාමිනි, ඉල්ලුම්කාරිය සහ වගඋත්තරකරු ගුරු වෘත්තියේ යෙදී සිටිනවා. එක් අයෙක් රුපියල් 20000ක් නොඅඩු මුදලක් මාසික වේතනය වශයෙන් ලබා ගන්නවා. සිසු දරුවන්ට ටියුෂන් දෙනවා හොඳ ආදායමක් ලැබෙනවා. ඉල්ලුම්කාරිය ඉල්ලා සිටින නඩත්තු මුදල දෙන්න වගඋත්තරකරු කැමැති නැහැ.ඉල්ලුම්කරුගේ නීතිඥ - ස්වාමිනි, නඩත්තු පණත ගැන මා ඔබතුමාගේ අවධානය යොමු කරනවා.විවාහක සැමියා ද්වේශසහගත ලෙස අතහැර ගියොත් බිරියට සහ දරුවන්ට නඩත්තු අනිවාර්යයෙන්ම ගෙවිය යුතුයි. බිරිය රැකියාවක් කර මාසික වේතනයක් ලබා ගන්නවායැයි කියලා නඩත්තු නොගෙවා සිටීමට සැමියාට නීතියෙන් ඉඩක් නැහැ.මහේස්ත්‍රාත් ආර්. එස්. ඒ දිසානායක මහතා මෙසේ කීවේය.නඩත්තු නඩුව විභාගකර තීරණයක් ගනිමු. එම නිසා නඩවු කල් දමනවා. දෙදෙනාම අධිකරණය හමුවේ පෙනී සිටිය යුතුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>03</day>
    </date>
    <link>http://www.dinamina.lk/2011/11/03/_art.asp?fn=r1111033</link>
    <topic>මහ රෝහලජාතික රෝහලක් කරන ලෙසයෝජනාවක්</topic>
    <author>හාරිස්පත්තුව මධ්‍යම විශේෂ</author>
    <content>මහනුවර මහරෝහල ජාතික රෝහලක් බවට පත්කරනා ලෙස මහනුවර දිස්ත්‍රික් සම්බන්ධීකරණ කමිටුවේදී රජයට යෝජනා කෙරිණි. මෙම කමිටුවේ සම සභාපතිවරු ලෙස ක්‍රියාකරනුයේ ක්‍රීඩා ඇමැති මහින්දානන්ද අලුත්ගමගේ සහ මධ්‍යම පළාත් ප්‍රධාන ඇමැති සරත් ඒකනායක මහතුන්ය. මෙම යෝජනාව ඉදිරිපත් කළේ මහනුවර මහරෝහලේ අධ්‍යක්‍ෂ ඩබ්ලිව්. ජී. එම්. දිසානායක මහතා විසිනි.ලංකාවේ මහරෝහල් අතරින් සේවාවෙන් මෙන්ම විශාලත්වයෙන් දෙවැනි ස්ථානය හිමිව ඇත. මෙම රෝහලට දෛනිකව වයඹ උතුරුමැද, නැගෙනහිර, සබරගමුව, බදුල්ල ආදී විවිධ ප්‍රදේශවල ඇති රෝහල්වලින් අසාධ්‍ය රෝගීන් වැඩිදුර ප්‍රතිකාර සඳහා එවනා අතර මධ්‍යම පළාතේ රෝගීන් විශාල පිරිසක්ද මෙහි නේවාසිකව ප්‍රතිකාර ගනිති.අක්කර හතළිහක පමණ භූමියක පිහිටි මෙම රෝහලේ නේවාසික රෝගීන් සඳහා වාට්ටු හැත්තෑ අටක් (78) ඇති අතර රෝගීන් සඳහා ඇඳන් (2291) ක් ඇත. විශේෂිත ප්‍රතිකාර ඒකක 15 ක් ද දැඩි සත්කාර ඒකක 9ක් සහ ශල්‍යාගාර 24කින් සමන්විතය. වෛද්‍යවරු ඇතුළු සියලුම කාර්ය මණ්ඩලය 4576කි. මෙයට අමතරව විශේෂිත වූ වකුගඩු ශල්‍ය ඒකකය හා වාට්ටු, අක්‍ෂි සායනය ශල්‍යාගාර එම වාට්ටු, නාරිවෛද්‍ය ඒකකය සහ විශේෂිත වූ සමාජ රෝග ඒකකයද වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>03</day>
    </date>
    <link>http://www.dinamina.lk/2011/11/03/_art.asp?fn=r1111034</link>
    <topic>බලකඩුව ඔය හරහා පාලමේ කම්බි කඩාපරණ යකඩවලට විකුණූ අය දැලේ</topic>
    <author>මහනුවර උතුර විශේෂමහානාම ගලහිටියාව</author>
    <content>අලවතුගොඩ පොලිස් බල ප්‍රදේශයට අයත් වලහේන ගමේ සීමාවේ සිට ඇල්ලේකඩේ බලකඩුව ගම්සභා පාර යා කෙරෙමින් පරගෙඩියාව ඔය නොහොත් බලකඩුව ඔය හරහා ඉදිකර ඇති පාලම වල්බිහිවී ඇත.මෙසේ මාර්ගයත් පාලමත් අභාවයට යාම නිසා එහි ගමනා ගමනය දුෂ්කරය.වසර තිහකට අධික කාලයක් ලඳු කැලෑවෙන් වැසී තිබූ අඩි 19 ක් පමණ දිගැති මෙම පාලමේ යකඩ වලින් කිසියම් ප්‍රයෝජනයක් ගැනීමට එක්තරා තරුණ පිරිසකගේ අවධානය යොමු විය. ඒ අනුව ඔවුන් පාලම කඩා එහි යකඩ පරණ යකඩ බඩු මිලදී ගන්නා ව්‍යාපාරිකයකුට විකුණා ඇත.මෙය සිදුවී මසක් පමණ ගෙවී යාමත් සමගම සිද්ධිය පිළිබඳ සියලු තොරතුරු අලවතුගොඩ පොලිසියට වාර්තා විණි. පොලිසිය වහ වහා පරීක්ෂණ ඇරඹීය.ප්‍රදේශ වාසීන්ගෙන් හෙළි වූ තොරතුරු අනුව ඓතිහාසික පුරාවිද්‍යාත්මක වටිනාකමක් ඇති යකඩ පාලමක් කඩා එහි කොටස් ව්‍යාපාරිකයකුට විකුණූ බවට සැකකෙරෙන පුද්ගලයන් පස්දෙනකු පොලිස් අත්අඩංගුවට ගැනිණි.මහනුවර මහේස්ත්‍රාත් අධිකරණය වෙත ඉදිරිපත් කිරීමෙන් පසු සැකකරුවන් පස් දෙනාම රක්ෂිත බන්ධනාගාරගත කෙරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>03</day>
    </date>
    <link>http://www.dinamina.lk/2011/11/03/_art.asp?fn=r1111035</link>
    <topic>විදෙස් රැකියා දෙන බවට පොරොන්දු වීලක්ෂ 83 ක මුදල් වංචා කළ කත රිමාන්ඩ්</topic>
    <author>පාණදුර සමූහ – කපිල සෝමරත්න</author>
    <content>විදේශ රැකියා සපයන බවට පොරොන්දු වී රුපියල් ලක්ෂ අසූ තුනක පමණ මුදලක් වංචා කිරීම සම්බන්ධයෙන් සැකකරන පාණදුර කෙහෙල්වත්තේ පදිංචි නිශාන්ති චාන්දනී මැණිකේ නැමැත්තිය පාණදුර මහේස්ත්‍රාත් ආර්. එස්. දිසානායක මහතා විසින් ලබන මස 07 දක්වා රක්ෂිත බන්ධනාගාරගත කිරීමට නියෝග කරන ලදී.තරුණ තරුණියන්ගෙන් මුදල් එකතු කර අදාළ පුද්ගලයා ඇයට ලබාදී ඇත.මේ කාන්තාව ගැන සම්පූර්ණ වාර්තාවක් අධිකරණය වෙත ඊළඟ දිනයේ දී ඉදිරිපත් කරන ලෙසටද අපරාධ පරීක්ෂණ දෙපාර්තමේන්තුවේ නිලධාරින්ට නියෝග කළේය.මුදල් වංචා කිරීම් සම්බන්ධයෙන් ඇයට එරෙහිව අපරාධ පරීක්ෂණ දෙපාර්තමේන්තුවට කරන ලද පැමිණිලි සම්බන්ධයෙන් පරීක්ෂණ පැවැත් වූ පොලිස් පරීක්ෂක පුෂ්පකුමාර මහතාටද ඊළඟ නඩු දිනයේදී අධිකරණයේ පෙනී සිටින ලෙසටද මහේස්ත්‍රාත්වරයා නියෝග කළේය.අපේක්ෂිත ඇප ඉල්ලමින් ඇය නීතිඥවරයෙකු මගින් අධිකරණය හමුවේ පෙනී සිටියාය.මහේස්ත්‍රාත්වරයා විමසීමක් සිදුකළේය.අපරාධ පරීක්ෂණ දෙපාර්තමේන්තුවේ නිලධාරින් දෙදෙනකු අධිකරණය හමුවේ පෙනී සිටිමින් කියා සිටියේ අපරාධ පරීක්ෂණ දෙපාර්තමේන්තුව මගින් ඇයට එරෙහිව පවත්වන පරීක්ෂණ අවසන් නැති බවයි.විදේශ රටවල රැකියා ලබාදෙන බවට පොරොන්දු වී රුපියල් ලක්ෂ 83 ක මුදලක් ඔහුගෙන් ලබාගත් බවට පුද්ගලයකු අපරාධ පරීක්ෂණ දෙපාර්තමේන්තුවට පැමිණිලි කළ බවත්ය.ඔහුගෙන් රුපියල් 83 ලක්ෂයක් ලබාගත් බවත් ඇය රැකියා ලබා නොදුන් බවත් පැමිණිල්ලේ සඳහන් වී ඇතැයි අපරාධ පරීක්ෂණ දෙපාර්තමේන්තුවේ නිලධාරින් අධිකරණයට පැවැසීය. එම පැමිණිලිකරුද අධිකරණය හමුවට ඉදිරිපත් කළොත් පැමිණිල්ලේ සත්‍ය අසත්‍යතාවය සොයා ගැනීමට හැකි බව ද මහේස්ත්‍රාත්වරයා සඳහන් කළේය.විදේශ රැකියා නියුක්ති කාර්යාලයේ නිලධාරියකුට මුදල් ලබාදීමෙන් රැකියා ලබාගත හැකි බව සැකකාරිය විශ්වාස කර ඇති බවද සඳහන් කළ අපරාධ පරීක්ෂණ දෙපාර්තමේන්තුවේ නිලධාරින් ඇයගේ කටඋත්තරය සටහන් කර ගෙන නැතැයිද පැවැසීය.අපරාධ පරීක්ෂණ දෙපාර්තමේන්තුවට එන්නට යැයි ඇයට ද දැන්වූ නමුත් පැමිණියේ නැතැයි එම නිලධාරිහූ පැවැසූහ.නඩුව ලබන මස 07 වැනිදාට කැඳවන බවද මහේස්ත්‍රාත්වරයා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>03</day>
    </date>
    <link>http://www.dinamina.lk/2011/11/03/_art.asp?fn=s1111031</link>
    <topic>ශ්‍රී ලංකා-පාකිස්තාන තීරණාත්මක අවසන් ටෙස්ට් තරගය අද</topic>
    <author/>
    <content>ජාත්‍යන්තර එක්දින ක්‍රිකට් තරග 200කට සත්කාරකත්වය ලබා දෙමින් එක්දින තරග වැඩියෙන්ම පැවැත්වූ ක්‍රිකට් ක්‍රීඩාංගණය ලෙසින් මෑතකදී ගිනස් වාර්තා පොතට ඇතුළත් වූ සාජා ක්‍රිකට් ක්‍රීඩාංගණය කලකට පසුව ජගත් ක්‍රිකට් ක්‍රීඩකයන්ගේ ප්‍රවිශ්ටයෙන් යළි ප්‍රාණවත් කරවමින් ශ්‍රී ලංකාව හා පාකිස්තානය අතර තෙවැනි හා අවසාන ටෙස්ට් තරගය අද ආරම්භ වෙයි.අද ඇරැඹෙන තරගය ජය ගෙන ටෙස්ට් තරගමාලාව 1 – 1ක් ලෙසින් සමකර ගැනීම තම අරමුණ බව ශ්‍රී ලංකා නායක තිලකරත්න ඩිල්ෂාන් පවසයි. පළමු තරග දෙකේදී පිතිකරුවන් ඔවුන්ගේ වගකීම හරිහැටි ඉටු නොකිරීම ශ්‍රී ලංකා පිලේ පරාජයට හේතු වූ බවත් තම තමන්ගේ සුපුරුදු දස්කම් නැවත ක්‍රියාවට නැංවීමට තම පිතිකරුවන් දැන් සූදානම් බවත් ඩිල්ෂාන් ඊයේ සාජා ක්‍රීඩාංගණයේ පැවැති මාධ්‍ය හමුවේදී කියා සිටියේය.ශ්‍රී ලංකාව දෙවැනි ඉනිමේ හොඳින් පන්දුවට පහර දුන්නද පළමු ඉනිමේ අසාර්ථක වීම පිළිබඳව හොඳින් අධ්‍යයනය කර ඇති බව කී ඩිල්ෂාන්, කාසියේ වාසිය එතරම් වැදගත් සාධකයක් නොවන බවත් පළමුව පන්දු යැවීමට සිදුවුවහොත් ඒ කාර්යය ඉතා සාර්ථකව කිරීමට පන්දු යවන්නන් වගබලා ගත යුතු බවත් කියා සිටියේය.පිතිකරණයේ තමාගේ දුර්වලතාව පිළිබඳවද කරුණු දැක්වූ ශ්‍රී ලංකා නායකයා, “මට කිසිම පීඩනයක් නැහැ. මා කලකිරී ඇත්තේ මගේ පිතිහරඹය ගැනයි. මා මෙතෙක් කළේ මගේ සුපුරුදු පිතිහරඹයේ නියැලීමයි. නමුත් ඒ ක්‍රමය වෙනස් කර ඉනිම මුලදී ඉවසීමෙන් පන්දුවට මුහුණ දෙමින් හොඳ ආරම්භයක් ලබා ගෙන ඉන්පසුව ලොකු ඉනිමක් ක්‍රීඩා කරන්න මා බලාපොරොත්තු වෙනවා” යැයි පැවසීය. අද ඇරැඹෙන තරගයේදී තමා ආරම්භක පිතිකරුවකු ලෙසින් ක්‍රීඩා කරනවාද නැතහොත් මැද පෙළ පිතිකරුවකු ලෙසින් පිටියට පිවිසෙනවාද යන්න කණ්ඩායම ක්‍රීඩා කරන්නේ පිතිකරුවන් 6 දෙනෙකුගෙන්ද එසේත් නැත්නම් පිතිකරුවන් 7 දෙනෙකුගෙන්ද යන කාරණය මත රැඳී පවතිනු ඇතැයිද ඩිල්ෂාන් කීවේය.සාජා තණතීරුව පිතිකරුවන්ට මෙන්ම පන්දු යවන්නන්ටද හිතකර එකක් ලෙසින් දිස්වන බව කී ඩිල්ෂාන්, ශ්‍රී ලංකා කණ්ඩායමේ දුර්වල පිතිකරණය තාක්ෂණික ප්‍රශ්නයක් නොවන බවත් හොඳින් ‘නෙට්’ පුහුණුව ලැබූ පිතිකරුවන් අද ඇරැඹෙන තරගය ජය ගෙන තරගමාලාව සමකර ගැනීමේ අරමුණින් පසුවන බවත් කියා සිටියේය.මේ අතර ප්‍රතිවාදී පාකිස්තාන නායක මිස්බා උල් හක් ප්‍රකාශ කළේ දෙවැනි තරගය ජය ගැනීමට ලැබීමෙන් කණ්ඩායමේ ක්‍රීඩකයන්ගේ උනන්දුව සියයට සියයකින්ම වැඩි වී තිබෙන බවය. තෙවැනි තරගයද ජයගෙන ටෙස්ට් තරගමාලාවේ ජය වාර්තා කිරීමට තම ක්‍රීඩකයන් පුලපුලා බලා සිටින බවද පාකිස්තාන නායකයා පවසා සිටියේය. මීට පෙර අවසන් වතාවට සාජා ක්‍රිකට් ක්‍රීඩාංගණයේ තරගයක් පැවතියේ 2003 වසරේදීය. පාකිස්තානය හා සිම්බාබ්වේ අතර පැවැති එම තරගයේ ජයග්‍රාහකයන් වූයේ පාකිස්තානයයි. සාජා ක්‍රිකට් ක්‍රීඩාංගණය ලොව වඩාත් ම ජනප්‍රියව ඇත්තේ ජාත්‍යන්තර එක්දින ක්‍රිකට් තරග නිසාවෙනි.එහෙත් දැන් එහි ටෙස්ට් තරග පැවැත්වීම සඳහා යම් යම් වෙනස්කම් සිදු කරන ලෙසට ජගත් ක්‍රිකට් කවුන්සලය විසින් නිර්දේශ කොට ඇත.එහි එක් ප්‍රතිඵලයක් ලෙසින් ක්‍රීඩාංගණයේ ආසන සංඛ්‍යාව (කවුන්සලයේ ආරක්ෂක ප්‍රමිතීන්ට ගැලපෙන පරිදි) අඩු කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>03</day>
    </date>
    <link>http://www.dinamina.lk/2011/11/03/_art.asp?fn=s1111032</link>
    <topic>ශ්‍රී ලංකාව අපට අභියෝගයක්</topic>
    <author/>
    <content>“ශ්‍රී ලංකාව ප්‍රබල තරඟ කරුවෙක්. පොදු රාජ්‍ය මණ්ඩලයීය ක්‍රීඩා උළෙල පැවැත්වීමට තරගකිරීමේදී ඔවුන් අපට විශාල අභියෝගයක්. අපට පොදු රාජ්‍ය මණ්ඩලයීය ක්‍රීඩා උළෙල පැවැත්වීමට අවශ්‍යව ඇත්තේ අප එයට ආශා කරන නිසයි. හොඳ ක්‍රීඩා උළෙලකට අප සැබැවින්ම කැමතියි.”2018 පොදු රාජ්‍ය මණ්ඩලයීය ක්‍රීඩා උළෙල පැවැත්වීමේ අවස්ථාව ලබා ගැනීමට ශ්‍රී ලංකාව සමඟ තරඟ වදින ඔස්ට්‍රේලියාවේ ගෝල්ඩ් කෝස්ට් සමාගමේ සහාපති මාක් ස්ටොක්වෙල් ප්‍රකාශ කළේය.මෙහිදී කිසිවක් ගැන සහතික විය නොහැකි යයි ද සභාපතිවරයා වැඩිදුරටත් පැවැසීය. ඔහු එසේ සඳහන් කළේ ඒ.බී.සී. පුවත් සේවය සමග පැවැති සාකච්ජාවකදීය.‘ශ්‍රී ලංකාව වසර 24 යුද්ධය නිම කර ඇත. දැන් ලොව පුරා බොහෝ දෙනා ශ්‍රී ලංකාව දැක බලා ගැනීමට ආශාවෙන් සිටී. මේ හේතුවෙන් ශ්‍රී ලංකාව අපට ප්‍රබල තරගකරුවකු වී සිටියි.’ ඔහු එසේ සඳහන් කළේය.‘මේ ක්‍රීඩා උළෙල අප වෙත ලබාගැනීම ඉලක්කගතව අප වෙත රටවල් දිනා ගැනීමේ උත්සාහයන් දැනටමත් අප කරගෙන යනවා. සමුළුව වෙත අපේ අවසාන වාර්තාව නොවැම්බර් 11 දා ඉදිරිපත් කරනවා.’ මාක් ස්ටොක්වෙල් වැඩිදුරටත් සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>03</day>
    </date>
    <link>http://www.dinamina.lk/2011/11/03/_art.asp?fn=s1111033</link>
    <topic>පාකිස්තාන ක්‍රීඩකයන් තිදෙනාට වසර 7 බැගින් සිරදඬුවම්</topic>
    <author>ලන්ඩන්-ඒ.එෆ්.පී</author>
    <content>එංගලන්තයට එරෙහිව පසුගිය වසරේ අගෝස්තු මස ලෝඩ්ස් පිටියේ පැවැති ටෙස්ට් තරගය අතරතුරදී මුදලට තරගය පාවාදීමේ චෝදනා ලැබූ පාකිස්තාන පිලේ හිටපු නායක සල්මන් බට්, මොහොමඩ් ආසිෆ් සහ මෙහොමඩ් ආමීර් එම චෝදනාවලට වැරදිකරුවන් බව තහවුරු වී ඇත. ඒ අනුව 27 හැවිරිදි බට්, 28 හැවිරිදි ආසිෆ් සහ 19 හැවිරිදි ආමිර්ට උපරිම වසර 7ක් දක්වා වූ සිරදඬුවමකට යටත් වීමට මේ සති අන්තයේදී සිදුවනු ඇත.අතිවිශාල ජනකායක් මධ්‍යයේ පසුගියදා ලන්ඩන්යේ සවුත්වර්ක් ක්‍රවුන් උසාවියේ රැස්වූ ජූරි සභාව ඒකමතිකව පාකිස්තාන ක්‍රීඩකයන් වරදකරුවන් බවට තීරණය කරනු ලැබූහ.ලෝඩ්ස් ටෙස්ට් තරගය අතරතුර බුකී කරුවන්ගෙන් මුදල් ලබාගෙන සිතාමතාම නිපන්දු 3ක් යවමින් ජත්‍යන්තර ක්‍රිකට් ක්‍රීඩාව අපකීර්තියට ලක්කොට ඇතැයි ජූරි සභාව ප්‍රකාශ කළහ.බ්‍රිතාන්‍යයේ වෙසෙන පාකිස්තාන ජාතික බුකී නියෝජිත මසාර් මජීඩ්ගේ මාර්ගයෙන් සිදු කරනු ලබූ මේ මුදලට තරග පාවාදිමේ ක්‍රමන්ත්‍රණයට හවුල් වූ බට්, ආමීර් සහ ආසිෆ් තවමත් මේ චෝදනා ප්‍රතික්ෂේප කරමින් සිටිති. කෙසේවෙතත් ඔවුනට මේ තීන්දුවට එරෙහිව අභියාචනාවක් ඉදිරිපත් කිරීමට අවස්ථාව සලසා දී තිබේ. ජූරි සභාවට මේ තීරණය ගැනීමට පැය 17කට ආසන්න කාලයක් ගතවූ බව වාර්තාවේ.තරග පාවා දීමේ චෝදනාවට හසුවූ ක්‍රීඩකයන්ට පසුගිය පෙබරවාරි මාසයේදී ජාත්‍යන්තර ක්‍රිකට් කවුන්සිලය මගින් ද තරග තහනමක් පනවා තිබිණි. ඒ අනුව හිටපු නායක සල්මන්ට වසර 10ක තහනමක් ද ආසිෆ්ට වසර 7ක තහනමක් ද ආමීර්ට වසර 5ක තහනමක් ද පැනවිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>03</day>
    </date>
    <link>http://www.dinamina.lk/2011/11/03/_art.asp?fn=s1111034</link>
    <topic>වසර 9කට පසු යළි පිබිදෙනක්‍රිකට් ක්‍රීඩාවේ ‘කේෂ්මභූමිය’</topic>
    <author>වර්නන් ගුණසේකර සාජා හි සිට</author>
    <content>අරාබි කාන්තාරයට ජාත්‍යන්තර ක්‍රිකට් ක්‍රීඩාව ගෙන ඒම පිණිස අබ්දුල් රහ්මාන් බුඛාතිර් විසින් 1982 වසරේ සාජා ක්‍රීඩාංගණය විවෘත කළද දැන් දක්නට ලැබෙන යෝධ ලකුණු පුවරුව හා නවීන තාක්ෂණයෙන් යුත් දර්ශන පථ නිසා මේ ක්‍රීඩාංගණය දිස්වන්නේ අලුතින් ම ඉදිකරන ලද එකක් ලෙසිනි.“අලුත්වැඩියා කිරීමේ කටයුතු සියල්ල නියම වෙලාවට අපි සම්පූර්ණ කළා. අලුත් ලකුණු පුවරුවත් පැති දර්ශන පථත් අපි ස්ථාපනය කර තියෙනවා. ක්‍රීඩාවේ පුනරූපනත් පෙන්විය හැකි ලකුණු පුවරුවක් මේ වන තෙක් අපට තිබුණේ නැහැ. අලුත් ලකුණු පුවරුව නවීනතම තාක්ෂණයේ භාවිතයට සුදුසු පරිදි සැකසුනු එකක්” යැයි සාජා ක්‍රිකට් කවුන්සලයේ සම ලේකම් අලි අන්වර් ජෆ්රි කියයි.සාජා ක්‍රිකට් ක්‍රීඩාංගණයේ කීර්තිමත් දවස් යළි පැමිණෙන තුරු මෙහි සිටින ක්‍රීඩා ලෝලීහු මහත් නොඉවසිල්ලෙන් බලා සිටිති. අලුත් හා දියුණු සාජා ක්‍රීඩාංගණයට නැවත පැමිණෙන ලෙසට තරුණ හා මහළු සියලුම ක්‍රීඩා ලෝලීන්ට සාජා ක්‍රිකට් සමාජයේ උප සභාපති වලිඩ් බුඛාතිර් ආරාධනය කර සිටී. “ තමන් ආපසු ගෙදර ආවා වගේ හැඟීමක් ඔබට ඇති වේවි.” ශ්‍රී ලාංකික හා පාකිස්තාන ක්‍රිකට් ලෝලීහූ දහස් ගණනක් සාජා හි කාර්මික ප්‍රදේශයේ ජීවත් වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>03</day>
    </date>
    <link>http://www.dinamina.lk/2011/11/03/_art.asp?fn=s1111035</link>
    <topic>ශ්‍රී ලංකා එක්දින පිලටඋපුල්-මාලිංග-දිල්හාර</topic>
    <author/>
    <content>පාකිස්තානය සමග පැවැත්වෙන එක්දින තරගාවලියට නම්කළ 15 දෙනෙකුගෙන් යුත් ශ්‍රී ලංකා කණ්ඩායමට ආරම්භක පිතිකරු උපුල් තරංග, වේගපන්දු යවන්නන් වන ලසිත් මාලිංග සහ දිල්හාර ප්‍රනාන්දු කැඳවා ඇත.දුලිප් මෙන්ඩිස්ගේ ප්‍රධානත්වයෙන් යුත් තේරීම් කමිටුව මගින් නම් කළ ශ්‍රී ලංකා එක්දින පිලට සුරාජ් රන්දීව්, ජීවන් මෙන්ඩිස්, සීකුගේ ප්‍රසන්න සහ දිමුත් කරුණාරත්න ද ඇතුළත් වෙති.ආරම්භක පිතිකරු තරංග පරණවිතාන, ළහිරු තිරිමාන්න සහ දඟ පන්දු යවන ක්‍රීඩක රංගන හේරත් එක්දින කණ්ඩායමට ඇතුළත් නොවන අතර ටෙස්ට් කණ්ඩායමේ සිටි ආබාධයකට ලක් වූ ෂාමින්ද එරංග වෙනුවට තුන් ඉරියව් ක්‍රීඩක කෝසල කුලසේකර එක්දින පිලට නම් කර ඇත.ශ්‍රී ලංකා එක්දින කණ්ඩායම තිලකරත්න ඩිල්ෂාන් (නායක) උපුල් තරංග, මහේල ජයවර්ධන, කුමාර් සංගක්කාර, ඇන්ජලෝ මැතිව්ස් (උපනායක) දිනේෂ් චන්දිමාල්, ජිවන් මෙන්ඩිස්, කෝසල කුලසේකර, ලසිත් මාලිංග, සුරංග ලක්මාල්, ධම්මික ප්‍රසාද්, සීකුගේ ප්‍රසන්න, දිමුත් කරුණාරත්න, දිල්හාර ප්‍රනාන්දු සහ සුරාජ් රන්දීව්.</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>03</day>
    </date>
    <link>http://www.dinamina.lk/2011/11/03/_art.asp?fn=s1111036</link>
    <topic>කොදෙව් පිල ටෙස්ට් තරග මාලාව ජයගනී</topic>
    <author/>
    <content>බංග්ල්දේශය සමග පැවැති දෙවැනි ටෙස්ට් තරගයෙන් ලකුණු 229ක දැවැන්ත ජයක් ලැබූ බටහිර ඉන්දීය කොදෙව් පිල තරග 2කින් සමන්විත ටෙස්ට් තරගමාලාව 1-0ක් ලෙස ජය ගැනීමට සමත්විය.පළමුව පන්දුවට පහරදුන් කොදෙව් පිල ලකුණු 355ක් රැස් කළ අතර බංග්ලාදේශ පළමු ඉනිම ලකුණු 231කට සීමා විය.කොදෙව්පිල දෙවැනි ඉනිමේදී කඩුලු 5කට ලකුණු 383ක් රැස් කොට ඉනිම අත් හිටුවා ලකුණු 507ක අසීරු ඉලක්කයක් බංග්ලාදේශයට ලබා දුන්නේය. බංග්ලාදේශය සිය දෙවැනි ඉනිමේදී රැස් කර ගත හැකි වූයේ ලකුණු 278ක් පමණි.කොදෙව් පළමු ඉනිමේ ලකුණු 121ක් සහ දෙවැනි ඉනිමේ ලකුණු 86ක් රැස් කළ ආරම්භක පිතිකරු කර්ක් එඩ්වර්ඩ්ස් තරගයේ වීරයා සම්මානය දිනාගත් අතර පන්දුවෙන් මෙන්ම පිත්තෙන්ද දස්කම් දැක්වූ බංග්ලාදේශයේ හිටපු නායක ශකිබ් අල් හසන් තරගාවලියේ වීරයා සම්මානය දිනා ගත්තේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>03</day>
    </date>
    <link>http://www.dinamina.lk/2011/11/03/_art.asp?fn=f1111031</link>
    <topic>හෙට දවසේ අභියෝගය</topic>
    <author>රාමන්</author>
    <content>බ්‍රිතාන්‍ය අධිරාජ්‍යයට යටත් වී පැවැති රටවල් පසු කලෙක නිදහස ලැබීමත් සමඟ යම් සංවිධාන ගත ජාලයකට ගොනු කරනු ලැබුවා. එම ගොනුවට මූලිකත්වය ගනු ලැබුවේ ද මහා බ්‍රිතාන්‍යයයි. පොදු රාජ්‍ය මණ්ඩලය ලෙස අද හඳුන්වන්නේ මේ රටවල් සමූහයයි. මෙය එක්තරා විදියක නව යටත් විජිත සන්ධානයක් ලෙස හඳුන්වනු ලැබූව ද මේ වන විට එය එසේ ම වන්නේ නැහැ.රටක් හුදකලාවේ වැඩෙනවාට වඩා අන්තර් ජාතික වශයෙන් සන්ධාන ගත වීම වැදගත්. එක්සත් ජාතීන්ගේ සංවිධානය, නොබැඳි ව්‍යාපාරය, පොදු රාජ්‍ය සමුළුව, දකුණු ආසියානු රටවල් නියෝජනය කරන සාර්ක් සංවිධානය යන ප්‍රධාන සංවිධාන හතරේම ශ්‍රී ලංකාව ප්‍රබල සාමාජිකත්වයක් දරණ රටක්, සමහර විචාරකයින් මෙම සංවිධානවල රාජ්‍ය නායක සමුළු හඳුන්වන්නේ හුදු ‘කතා සාප්පු’ ලෙස. එතරම් කඨෝර විවේචනයකින් තොරව වුව ද මෙම සමුළුවල සාමාජිකත්වය දැරීමේ වැදගත් කමක් ශ්‍රීී ලංකාව වැනි තුන් වැනි ලෝකයේ සංවර්ධනය වන්නා වූ රටකට තිබෙනවා.කෙසේ නමුත් බටහිර රටවල් සම¼ඟ අපේ ගනුදෙනුවේ යෂ්ඨිය ලෙස සැළකෙන්නේ මහා බ්‍රිතාන්‍යයයි. අපේ සමාජ ආර්ථික හා සංස්කෘතික පරිසරය ප්‍රබල වෙනසකට යොමු වූයේ බ්‍රිතාන්‍ය යටත් විජිත පාලනයත් සම¼ඟයි. එහි නෂ්ඨාවශේෂ මැකිය නොහැකි තරමට ම අපේ ජන ජීවිතය ආක්‍රමණය කර අවසන්.සුදු අධිරාජ්‍යවාදයට දෙස් දෙවොල් තබමින් වුව ද ඔවුන් ස්ථාපිත කළ දේශපාලන, ආර්ථික, සමාජ හා සංස්කෘතික රටාවෙන් වෙනස්ව කල්පනා කිරීමට අප උත්සාහ ගන්නේ නැහැ. ඊට හේතුව මේ වන විට එය නිෂ්ඵල කාර්යයක් වන හෙයින්. විදේශීය ආක්‍රමණ හා යටත් විජිත පාලනයන් වුව ද අපට එක්කර තිබෙන්නේ අයහපත් දේම පමණක් නොවෙයි. යහපත් දේවල් ද ඊට අයත්.වැඩවසම් යුගයට වඩා ධනපති ප්‍රජාතන්ත්‍රවාදය හා එම¼ඟින් ඇති කරනු ලබන යහපාලනය සමාජ පරිණාමයේ දී හිමි කර ගන්නේ ඉදිරිගාමි වර්ධනයක්. අධිරාජ්‍යවාදයට සාප කරන අය වූව ද යළි එවන් අතීතයකට යා යුතුය යන මොඩ් තැනක නැහැ. බටහිර අධිරාජ්‍යවාදය අප රට දැඩි සූරා කෑමකට හා මානව අයිතීන් උල්ලංඝනය කරන තැනකට, පැරණි සාරධර්ම අකාමකා දමන තැනකට පත් කිරීම ගැන විවාදයක් නැහැ. ඒ සම¼ඟ ම කාලයාගේ ඇවෑමෙන් බ්‍රිතාන්‍යයන් අපට යහපත් දේ ද ලබා නොදුන්නා ම නොවේ. ඒවා එකිනෙකට විග්‍රහ කිරීමට යෑම නිසා මේ ලිපිය දිග වැඩි විය හැකියි.සාමාන්‍ය මිනිහා රදල මුදලි මුහන්දිරම්ලා හමුවේ උඩුකය නිරුවතින් කාණුවට බැස බිම දිගා වී යාඥා ස්වරූපයෙන් දිවි ගෙවූ යුගය වෙනස් කරනු ලැබුවේ බ්‍රිතාන්‍යයන්, එහෙත් ඔවුන් අපට වර්තමානයේ මානව හිමිකම් ගැන පාඩම් කියා දීමට ඉදිරිපත් වීම එතරම් යුක්ති සහගත වන්නේ නැහැ. තුන් වැනි ලෝකයේ රටවල මානව අයිතීන් උල්ලංඝනය කිරීමේ ඉතිහාසය අයත් වන්නේ ද මේ අයටමයි.කෙසේ නමුත් අද දවසේ පොදු රාජ්‍ය මණ්ඩලය තුළ ශ්‍රී ලංකාව ගොනු වී සිටීම වැදගත්. 30 අවුරුදු යුද්ධය අවසන් වී අප ආර්ථික වශයෙන් අලුත් පිබිදීමකට අවතීර්ණ වී සිටිනවා. මේ මොහොතේ රටක් විදියට අප ජාත්‍යන්තරයට විවෘත වීමේ දී පොදු රාජ්‍ය මණ්ඩල වේදිකාව ද තීරණාත්මක කාර්ය භාරයක් ඉටු කරනු ලබනවා.විශේෂයෙන් ම සංචාරක ප්‍රවර්ධන කටයුතුවල දී පොදු රාජ්‍ය මණ්ඩලයට අයත් රටවල් අතුරින් බටහිර රටවලින් පැමිණෙන සංචාරකයින්ගේ වැඩි ආකර්ෂණයක් දිනා ගැනීමට නම් පොදු රාජ්‍ය මණ්ඩලය තුළ ගොනු වී සිටින රටවල් අතුරින් ප්‍රබල ස්ථානයක් හිමි කර ගැනීම වැදගත්, ඒ සඳහා ශ්‍රී ලංකා ජනාධිපති මහින්ද රාජපක්ෂ මහතා සහභාගි වූ ඔස්ට්‍රේලියාවේ පැවැති පර්ත් රාජ්‍ය නායක සමුළුව අපට අංශ කීපයකින් වැදගත් වෙනවා.මේ වන විට ශ්‍රී ලංකාවට බටහිරින් එල්ල වන මානව හිමිකම් චෝදනාවලට වගකිව යුතු වේදිකාවක සිට පිළිතුරු දීමට රටේ නායකයාට හැකි වීම මෙවර සමුළුවට සහභාගි වීමෙන් ශ්‍රී ලංකාව අත් කර ගත් වාසියක්.මෙහි දී ප්‍රධාන වේදිකාවේ දෙසුමට අමතරව සමුළුවට පැමිණෙන රාජ්‍ය නායකයින් පෞද්ගලිකවම හමු වී කතාබහ කිරීමට ශ්‍රී ලංකාවේ ජනාධිපතිවරයාට අවස්ථාව සැළසුණා. එමඟින් ශ්‍රී ලංකාව සම්බන්ධයෙන් ඔවුන් දරණ මතය ද දැන ගැනීමට හැකි වුණා.ඔස්ට්‍රේලියාව දෙමළ ඩයස්පෝරාවේ ක්‍රියාකාරිත්වය වැඩි රටක්, සමුළුවට පෙරාතුව ඔවුන් සුදානම් වූයේ ශ්‍රී ලංකාවේ ජනාධිපතිවරයාට එරෙහි ව මානව හිමිකම්වලට අදාළ චෝදනාවක් අධිකරණය හමුවේ නඩු නිමිත්තක් සේ ගොනු කිරීමටයි. එය ඔස්ට්‍රේලියානු නීතිපතිවරයාගේ ඍජු මැදිහත් වීම නිසාම ප්‍රතික්‍ෂේප වුණා. සමුළුව කැඳවීමේ රට ලෙස මෙහි දී ඔස්ට්‍රේලියාව ශ්‍රී ලංකාව සම්බන්ධයෙන් අනුගමනය කළ මිත්‍රශීලි හා සුහදශීලි පිළිවෙත අප දිරිගන්වන්නක්. එසේ ම දෙමළ ඩයස්පෝරාවේ විසකුරු පිළිවෙතේ පරාජයක්. සාමාන්‍යයෙන් ඔස්ට්‍රේලියාව හා ශ්‍රී ලංකාව අතර පවතින සුහඳ හා මිත්‍රශීලි සබඳතාවය. පොදු රාජ්‍ය මණ්ඩලීය රාජ්‍ය නායක සමුළුවෙන් පසු තමන් වර්ධනය වූ බවක් පෙනෙන්නට තිබෙනවා.ඔස්ට්‍රේලියානු අගමැතිනි ජුලියා ගිලාඩ් ගේ තාන්ත්‍රික හැසිරීම හමුවේ එරට ශ්‍රී ලංකාවට සිටින හොඳම මිතුරෙකු බව යළි යළිත් තහවුරු කළා. මෙම සමුළුවේ දී රට වශයෙන් ශ්‍රී ලංකාව ලැබූ සුවිශේෂි ජයග්‍රහණය වන්නේ මීළ¼ඟ පොදු රාජ්‍ය මණ්ඩලීය රාජ්‍ය නායක සමුළුව ශ්‍රී ලංකාවේ පැවැත්වීමට නිල වශයෙන් ම තීරණය වීමයි.එය සමුළුවට සහභාගි වූ රටවල් 54 ම එක හඬින් ම අනුමත කළා. මේ නිසා සමහර රටවල් විරුද්ධ වනු ඇතැයි දෙමළ ඩයස්පෝරාව ගෙන ගිය විසකුරු ප්‍රචාරයන් සියල්ලම හිස් ප්‍රලාපයක් බවට පත් වුණා. පොදු රාජ්‍ය මණ්ඩලීය රාජ්‍ය නායක මට්ටමේ සමුළුවක් ශ්‍රී ලංකාවට ලැබුණු ප්‍රථම අවස්ථාව මෙයයි. මෙය ජාත්‍යන්තර ක්‍ෂේත්‍රයේ රට ලැබූ ජයග්‍රහණයක්. මෙය දෙමළ බෙදුම්වාදී ඩයස් පෝරාවට එල්ල කළ කනේ පහරක් වනවාට සැකයක් නැහැ.සාමාන්‍යයෙන් ජාත්‍යන්තර ප්‍රජාවේ සමහර බටහිර රටවල් අපේ රටට එරෙහි ව යම් යම් ක්‍රියා මාර්ගවලට අවතීර්ණ විය හැකිය යන අනියත බියක් රට තුළ ද ඇති වී තිබුණා. ඊට හේතුව මානව හිමිකම් ප්‍රශ්න මුල් කර ගනිමින් දෙමළ ඩයස්පෝරාව ගෙන යන ප්‍රචාරයන්. දරුස්මාන් වාර්තාව, චැනල් 4 නාලිකාවේ ප්‍රචාරයන් හා එක්සත් ජාතීන්ගේ මහා ලේකම්වරයාගේ සමහර ප්‍රකාශ මීට හේතුව වී තිබුණා.ඊට ශ්‍රී ලංකාව පැත්තෙන් යහපත් ප්‍රතිචාරයන් වර්තමානයේ ලැබෙමින් පවතින බව පැහැදිලියි. දරුස්මාන් වාර්තාව නිකුත් වන තුරුම නිදා ගෙන සිටි අපේ සමහර තානාපති අංශ වුව ද දැන් සක්‍රීය ව ක්‍රියාත්මක වන බවක් දක්නට ලැබෙනවා.ශ්‍රී ලංකාව ඍජුව ම පිළිතුරු දීමට පටන් ගත් තැන් සිට ජාත්‍යන්තර දේශපාලනයේ අපට එරෙහි ස්වරූපයන් වෙනස් වීමට පටන් ගෙන තිබෙන බවයි පෙනෙන්නේ.පොදු රාජ්‍ය මණ්ඩලීය රාජ්‍ය නායක සමුළුව 2013 දී පැවැත්වෙන සත්කාරක රට ලෙස ශ්‍රී ලංකාව තෝරා ගැනීම ජාත්‍යන්තර ආකල්පවල වෙනස පිළිබිඹු කරන එක් ප්‍රධාන සන්ධිස්ථානයක්. එහෙත් මෙතැන් සිට යළි නිහඬව සිටීමට එය හේතුවක් කරගත යුතු නැහැ. ඊට හේතුව දෙමළ ඩයස්පෝරාව ක්‍රියාත්මක වන්නේ රටට එරෙහි ප්‍රබල විපක්ෂයක් ලෙස. ඒ සඳහා ජාත්‍යන්තරය ජීවත් වන දෙමළ ජනතාව නොමඟ යවා තිබෙන බව පෙනෙනවා.රටට එරෙහි ජාත්‍යන්තර ප්‍රචාරයන්ට එරෙහි ව දේශපාලන වේදිකාවක් ලෙස මෙම සමුළුව අපට උපයෝගී කරගත හැකි සාර්ථක මෙවලමක්. ඊට අමතරව ආර්ථික වශයෙන් ප්‍රතිලාභ රැසක් රටට අත්පත් කර දීමට ද මෙම සමුළුව වැදගත් වෙනවා.විශේෂයෙන් ම සංචාරක ව්‍යාපාරයට එම¼ඟින් සිදුවන බලපෑම අඩුවෙන් තක්සේරු නොකළ යුතුයි. ශ්‍රී ලංකාව සේවා සපයන රටක් ලෙස වර්ධනය වන්නේ නම් මෙවැනි සමුළුවකින් ලැබෙන ප්‍රචාරය වැදගත් වෙනවා. මේ සඳහා දැන් සිට ම සුදානම් විය යුතු වෙනවා.එමගින් 2013 වන විට අපට දැක ගැනීමට හැකි විය යුත්තේ අදට වඩා වර්ධනීය සංවර්ධිත ශ්‍රී ලංකාවක් පහසුකම් අතින් වැඩි ශ්‍රී ලංකාවක්. ජාත්‍යන්තර සමුළුවක් පැවැත්වීමට රටක් සුදුසුකම් ලැබීමට එම රට ලැබූ ජයග්‍රහණයක් මෙන් ම රටේ වර්තමාන ගමන් මඟ නිවැරදිව තක්සේරුවකට ලක් වීමක් ද වෙනවා.පහසුකම් ලබාදීමට අමාරු රටකට මෙවැනි සමුළුවක් පැවැත්වීමට අවස්ථාවක් ලබාදීමට අදාළ සමුළුවේ සංවිධායකයෝ කටයුතු කරන්නේ නැහැ. ඔවුන්ගේ වත්මන් තක්සේරුවට අනුව අපට එවැන්නක් කළ හැකියි.එය රට ලැබූ ජයග්‍රහණයක් වන්නා සේ ම අදාළ සමුළුව සාර්ථක ව නිම කිරීමට ලැබීම ද එම ජයග්‍රහණයේ ම කොටසක් මෙන් ම අප රට කෙරෙහි ජාත්‍යන්තරය තැබූ විශ්වාසය තහවුරු කිරීමක් ද වෙනවා. මෙය හෙට දවසේ රට හමුවේ පවතින අභියෝගයක්..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>03</day>
    </date>
    <link>http://www.dinamina.lk/2011/11/03/_art.asp?fn=f1111032</link>
    <topic>හිරේදිත්නාට්‍ය කළා</topic>
    <author>සටහන හා ඡායාරූප</author>
    <content>‘මගේ පැරණිතම මතකය තමයි ප්‍රාථමික අධ්‍යාපනය ලැබූ කාලය. මුලින් ම ගියේ රදාවානේ තුංමන්හන්දියේ මහ විද්‍යාලයට. එකේ තුන්වෙනි පංතියට යනකම් ගියා. ඊට පස්සේ පොල්ගහවෙල බර්නදේත් විද්‍යාලයට ගියා. පස්සෙ පේරාදෙණිය සාරානන්ද විශ්වවිද්‍යාලයෙන් ආර්ථික විද්‍යාව හැදෑරුවා. තාත්තා දුම්රිය දෙපාර්තමේන්තුවේ වැඩ කරපු නිසා අපිට රට වටේ ඇවිදින්න සිද්ධ වුණා. ඔහු මහ දැනුමක් තිබුන කෙනෙක්. තාත්තගෙ දැනුම මට මහත් පිටිවහලක් වුණා. මගේ මුල්ම ඉතිහාස ගුරුවරයා තාත්තා. ශ්‍රී ලංකාවේ ඉතිහාසය ගැන හැම තැනකටම එක්ක ගිහින් පෙන්නලා මහ දැනුමක් ලබා දුන්නා.කලාවට පිවිසෙන්න ප්‍රධානම අරමුණ තමා යම් කෙනෙකුගේ කුඩා කාලයේ ඇති වුන සිතිවිල්ල දළු දාලා මෝරා වැඩීම. මා ගම්වල තිබුණු තොවිල් සම්ප්‍රදායට ඉතාම ප්‍රිය කළා. ඒවා ඇහෙනකොට එතනට යාමට ඉතා දැඩි ආශාවක් ආවා. සමහරදාට මම රෑට නිදා ඉන්නකොට අපේ ගමේ අවටින් ඇහෙනවා තොවිල් නටන සද්දේ. මම හැදුනේ වතුරුගම කියන ග්‍රාමීය පරිසරයක. ඉතින් ඒ සද්ද ඇහුනට අම්මයි තාත්තයි අපිව රෑ වෙලා ඒවට යවන්නේ නෑ. රෑ තිස්සෙ ගිහින් අනතුරක් වෙයි කියලා. ඒක නිසා මම කරන්නේ කෙසෙල් කොටයක් ගෙනත් මම නිදා ගන්න ඇඳට තියලා ඒවට ඇඳුම් අන්දවලා රෙද්දක් පොරවලා හොරෙන්ම ගෙදරින් පනිනවා. ආයේ උදේ පාන්දර අම්මා නැගිටින්න කලින් ඇවිත් හොඳට නිදා ගන්නවා.ඊට පස්සේ ගමේ කීප දෙනෙක් එකතු වෙලා තියටර් සම්ප්‍රදාය පටන් ගත්තා. ඒ දවස්වල වතුරුගම, කන්නිමහර ගම් දෙකේ ම තියටර්වලට මගේ නම කිවුවම ඕන කෙනෙක් දන්නවා. මහගමසේකර මහත්තයයි කේ. ජයතිලක මහත්තයයි හිටියෙ මගේ ගම කිට්ටුවම. ඒ දෙන්නා අපි තියටර් නටන හැටි හොරෙන් ඇවිත් බලන් ඉඳලා දවසක් කිව්වා ඔයා බොහොම දක්ෂයි කියලා. ඊට පස්සෙ ඒ දෙන්නා මට ගොඩක් උපදෙස් දෙමින් ඉදිරියට එන්න උදව් කළා.පොල්ගහවෙල බර්නදේත් විද්‍යාලයේ ඉගෙන ගන්න කාලේ නාට්‍යවල රඟපාන්න පටන් ගත්තා. ඒ පාසලේ නැටුම් ගුරුතුමිය මට ගොඩක් උදව් කරපු එකත් කලාවට පිවිසෙන්න ලොකු පිටුවහලක් වුණා.මම රජයට විරෝධීව නාට්‍ය කළා කියලා 71 කැරැල්ලට අහුවෙලා අවුරුදු 2ක් හිරබත් කන්න සිද්ධ වුණා. ඒකාලේ මම පුරුදු වෙලා හිටියෙ අනික් තරුණ අයට වඩා වෙනස් විදිහකට ජීවිතය දිහා ගැඹුරින් බලන්න. ඒකෙදි මම වැටුනෙ රිදියගම කඳවුරට. මට හිරබත් කන්න ලැබුණු එකත් දුකක් නින්දාවක් විදිහට සැලකුවෙ නෑ. එතනදිත් නවත්තන්නෙ නැතිව නාට්‍ය කරන්න පටන් ගත්ත නිසා මට කඳවුර ඇතුළෙ හොඳ නායකත්වයක් ලැබුණා. ටික දවසකින් ම මට කඳවුරේ කුස්සියේ ප්‍රධානියා විදිහට කටයුතු කරන්න සිද්ධ වුණා. රාජ්‍ය තන්ත්‍රයෙන් ලැබුණු දඬුවමට විරුද්ධව මම විප්ලව කරන්න ගියේ නෑ. සතුටින් බාරගත්තා.කඳවුරෙන් නිදහස් වුණාට පස්සෙ ලයනල් වෙන්ට් රංග ශිල්ප ශාලිකාවට එකතු වුණා. ඒ 1971 වසරේදි. මාව එතනට යොමු කළේ කේ. ජයතිලක මහත්මයා හා මහගමසේකර මහත්තයා. ගාමිණි හත්තොට්ටුවෙගම මහත්තයගේ මුල්ම වීදි නාට්‍ය කණ්ඩායමටත් එකතු වුණා. ඒ දවස්වල ඒකෙ හිටපු මුල්ම කට්ටිය තමයි පරාක්‍රම නිරිඇල්ල, එච්. ඒ. පෙරේරා, අතුල වේරගොඩ, ගාමිණි හෙට්ටිආරච්චි, දීපානි සිල්වා, වික්‍රමසේන සෙනෙවිරත්න, පියරත්න අධිකාරි හා නිහාල් යන අය.ඒ දවස්වල මම මේ හැම දෙයක් ම ඉගෙන ගත්තෙ මට මගේ ගෙදර කාටවත් බරක් නොවී මම ම කරපු ගොවිතැන් වලින් ආදායම් අරන් මගේ ම ගොවිපලේ අල බතල විකුණලා. මම හොඳ ආදායමක් සෙව්වා. සමහරදාට මමම වවපු අල බතල තම්බගෙන ඇවිත් නාට්‍ය කරන කට්ටියත් එක්ක කන්නෙ හරිම තෘප්තියෙන්. ආර්ථික තත්ත්වය ගැන නොහිතා මානසික තෘප්තිය ගැන හිතලා තමා නාට්‍ය කළේ.‘එක දවසක් අපි රජයට විරුද්ධව නාට්‍ය කළා කියලා හතර වෙනි තට්ටුවටත් අරන් ගියා. එතනදි කිව්වා ‘කරපල්ලා උඹලා කරපු නාට්‍ය’ කියලා අපි කළේ ලෝක ආහාර අර්බුදය ගැන නාට්‍යයක්. ඒ 1973 දී. ඊට පස්සෙ එතන හිටපු අය නාට්‍ය ගැන පැහැදිලා අපිට කන්න බොන්න දීලා හොඳට සලකලා එව්වා.’ඒ කාලෙම සරච්චන්ද්‍ර මහත්තයගේ නාට්‍ය කණ්ඩායමට එකතු වුණා. අයරින් සරච්චන්ද්‍ර මහත්මියගෙන් (සරච්චන්ද්‍ර මහත්තයගෙ පලවෙනි නෝනා) නැටුම් සංගීත ඉගෙන ගත්තා. සෝමබන්දු විද්‍යාපති මහත්තයාගෙන් රංග භාණ්ඩ පිළිබඳ ඉගෙන ගත්තා. එච්. එස්. සරත් මහත්තයාගෙන් අංගරචනය පිළිබඳ ඉගෙන ගත්තා. සතියෙ දවස් 7ම ඇවිත් ඉගෙන ගන්න එකතමා මගෙ පුරුද්ද. ඒ දවස්වල තමා සරත්චන්ද්‍ර මහත්තය ප්‍රංශයේ තානාපති තනතුර භාරගත්තෙ. එතකොට නාට්‍ය කණ්ඩායමේ සියලු වැඩ බලාගත්තෙ ධම්ම ජාගොඩ හා හත්තොට්ටුවෙගම මහත්වරු.1974 දී තමා මනමේ රියසල් කළේ’ මම ඒ දවස්වල හොරෙන් මද්දල් ගහන්න පුරුදු වුණා. මද්දලේ පදම් වෙන්න ගෙදර වතුර බහින කානුවට දාලා තියනවා. ආයේ අරන් දුමේ දානවා. ගෙදර අයත් බලන් ඉන්නවා මට මොනවා වෙලා ද කියලා. මම හොරෙන් මද්දල් ගහන්න ඉගෙන ගන්න නිසා කවුරුත් මනමේ කණ්ඩායමේ නැති වෙලාවට හොරෙන් ම මද්දලය අරන් ගහනවා.එක දවසක් ධම්ම ජාගොඩ මහත්තයා මට බැන්නා. දන්නෙ නැතුව ඕවා ගහන්නෙ නෑ කියලා. එදා මම හිතට ධෛර්ය ගත්තා මම කවදා හරි මද්දලය හොඳටම ගහන්න පුරුදු වෙනවා කියලා. පස්සෙ මම මහේන්ද්‍ර ගුණසිංහ ගෙ තාත්තා හොයාගෙන බළපිටියට ගිහින් ඉගෙන ගත්තා.එක දවසක් ඔහොම ඉන්නකොට මගේ වාසනාවට මනමේ එකේ මද්දල ගහන සූරියආරච්චි හා මහේන්ද්‍ර ගුණසිංහ දෙන්න ම නැති වුණා. මට වැඩ පෙන්නන්න අවස්ථාවක් ආවා. මම බයනැතිව කිව්වා මම ගහන්නම් කියලා. කවුරුත් හිතුවෙ නෑ මම ගහයි කියලා. පස්සෙ මම ගහපු විදිහ දැකලා සේරමලා පුදුම වෙලා මාව අගය කළා. ඊට පස්සෙ එයාලා බය නැතිව අර දෙන්නා නැති දවසට මට මද්දලය භාර දුන්නා. පස්සෙ අපි තුන්දෙනාම මාරුවෙන් මාරුවට ගැහුවා.ඔය අතරෙදි මම අම්බලන්ගොඩ ගිහින් රූකඩ ඉගෙන ගත්තා. ඒ කාලෙදි සාලමන් ෆොන්සේකා මහත්තයා චෙකොප්ලෝවැකියාවේ ඉඳලා ඇවිත් අහිමි ජීවිත නාට්‍ය කළා. ඒකටත් මට සම්බන්ධ වෙන්න ලැබුණා. ඒ දවස්වල මෝටර් සයිකලේ විකුණලා තමා නාට්‍ය කළේ. පස්සෙ අපි සල්ලි එකතු කරලා ඒක බේරගත්තා.මේ තරම් දුරකට එන්න මම මුල් කාලේ පුදුම දුකක් විඳලා තියනවා. දවස් 7ම ලයනල් වෙන්ට් එකට ඇවිත් සමහරදාට මහරෑට දවස් 7ම යක්කලින් බැහැලා වතුරගමට හැතැම්ම 7ක් පයින් යනවා. ඒ කාලේ දැන් වගේ අපේ ගමට රෑ වුණාම බස් තිබුණෙ නෑ. ඒත් ඒක කවදාවත් දුකක් කියලා හිතුවෙ නෑ. ජෂ්කර ගමක ඉපදීමත් අපි සතුටක් විදිහට භාරගත්තා. මුල්කාලේ නාට්‍ය කලාම සංදර්ශනවලට අපිට ලැබෙන්නෙ රුපියල් 2යි. ඒක ගැන වුණත් අපි අසතුටු වුණේ නෑ.මම විවාහ වුණේ ප්‍රේම සම්බන්ධතාවයකින්. එයා රමණී කංකානම්ගේ, ලයනල් වෙන්ට් එකේ කලා ප්‍රදර්ශනය දී තමා හම්බවුණේ. ඊට පස්සේ මම එච්. එස්. සරත් එක්ක, රමණිට චිත්‍ර පංතියක් කරන්න ගෙදර ගියා. එහෙදි තමා මේ සම්බන්ධෙ ඇති වුණේ.විවාහ වෙන්න කලින් අවුරුදු 8ක් විතර අපි ආශ්‍රය කළා. අපිට ළමයි තුන්දෙනෙක් ඉන්නවා. ලොකු පුතාට දැන් අවුරුදු 25යි. එයා ප්‍රංශ ගුවන් සේවාවේ රියදුරෙක්. දෙවෙනි පුතාට අවුරුදු 21 යි. ඔහු සිංහල හා ප්‍රංශ භාෂාව පිළිබඳව දිවුරුම් දුන් භාෂා පරිවර්ථකයෙක්. ඒවගේ ම දක්ෂ කලා ශිල්පියෙක්. හොඳටම මද්දල් වාදනය කරන්න, ම¼ඟුල් බෙර ගහන්න පුළුවන්. බාලයටත් දැන් අවුරුදු 20ක් එයත් දක්ෂ කලාකරුවෙක්.මගේ වර්තමාන අලුත් ම ජීවන තොරතුරු ගැන කියද්දි ප්‍රංශ සම්ප්‍රදායික චාරිත්‍ර ක්‍රම හා මංගල අෂ්ඨක කියනවා. ම¼ඟුල් බෙර ගහනවා. මේ වෙන විට මම අධ්‍යාත්මික පැත්තට ගොඩක් නැඹුරුවෙලා භාවනා කරනවා. ආයුර්වේදය පැත්තටත් ගොඩක් නැඹුරු වෙලා තියනවා. ඉදිරි කාලයේ ඒ පැත්තට යොමු වී ලෙඩුන් සුවපත් කිරීමට බලාපොරොත්තු වෙනවා. දැනට මාව එංගලන්තෙ වෛද්‍යවරයෙක් යටතේ නිල ශාස්ත්‍රය ප්‍රගුණ කරන්න තෝරගෙන තියනවා.මේක මට එංගලන්තෙ රජ පවුලෙන් ලැබුණු වරප්‍රසාදයක්. මේ පාර මම ආපහු ප්‍රංශයට යන විටත් ගෙනියන්න ගත්තෙ ආයුර්වේද පොත්පත්. මම 1997 දී ප්‍රංශයට පදිංචියට ගියාට පස්සෙ 2005 ජනවාරි මාසේ සුනාමියෙන් මිය ගිය අයට උදව් කරන්න එරට වෛද්‍ය කණ්ඩායමක් සමඟ නැවත ලංකාවට ආවා. මේ වසර අග නැවත ප්‍රංශයට යාමට බලාපොරෙත්තු වෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>03</day>
    </date>
    <link>http://www.dinamina.lk/2011/11/03/_art.asp?fn=f1111033</link>
    <topic>පංතියෙ කී වැනියද?</topic>
    <author>සිරිසේන දේවපි‍්‍රය</author>
    <content>උසස් පෙළපතකට අයත් බෝතලේ වලව්වේ දොන් ස්ටෙපර් සේනානායක මුදලි තුමාට සහ කැතරින් එළිසබෙත් පෙරේරා ළමාතැනීට දරුවන් තිදෙනෙකි. තිදෙනාම අධ්‍යාපනය හැදෑරුවේ ගල්කිස්සේ ශාන්ත තෝමස් විද්‍යාලයෙනි. තම පුතුන්ගේ ඉගෙනීම කෙබඳුදැයි දැනගැනීම් වස් පියා තම පුතුන් තිදෙනා වරින් වර තමන් වෙත කැඳවා ඒ ගැන ප්‍රශ්න කළේ ය.“උඹ මේ ගමන පංතියේ කී වෙනිය ද?”“මේ ගමන මම පංතියේ විසි වෙනියා” වැඩිමලා පිළිතුරු දුන්නේ ය. දෙවෙනියා ද කැඳවා ප්‍රශ්න කළ අතර ඔහු කියා සිටියේ“මම පංතියේ දොළොස් වැනියා” කියා ය.අවසාන වශයෙන් පවුලේ බාලයා වූ ඩී.එස්.සේනානායක කැඳවනු ලැබිණ.“උඹ මේ ගමන පංතියේ කී වෙනියා ද?” පියා ඇසුවේ ය.“මම පංතියේ හතර වෙනියා” කියා ඩී. ඇස්.ගත් කටටම පිළිතුරු දුන්නේ ය.“අන්න මගේ පුතා බොහොම හොඳා. ඉගෙන ගන්න දක්ෂයා.” කියා සතුටට පත් මුදලිතුමාට බාල පුතා හතර වැනියා වූයේ පංතියේ ළමුන් කී දෙනෙකු අතරින්දැයි දැන ගැනීමට වූවමනා විය.“පුතාගෙ පංතියෙ ළමයි කී දෙනෙක් ඉන්නවද?”“හතර දෙනයි” කියා ඩී.ඇස්.පිළිතුරු දුන්නේ ය. මෙරට ප්‍රථම අග්‍රාමාත්‍ය ධූරය දැරූ ඩී.ඇස්.සේනානායක මහතා කුඩා කාලයේදී ඉගෙනීමට එතරම් දක්ෂයෙකු නොවීය.ටී.ඇස්.ධර්මබන්දු මහතාගේ “සිංහල වීරයෝ” කෘතිය ඇසුරිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>04</day>
    </date>
    <link>http://www.dinamina.lk/2011/11/04/_art.asp?fn=n1111042</link>
    <topic>විදේශ සංචිතය ඩොලර් බිලියනයකට වඩා අඩු යැයි කීම අමුලික බොරුවක්</topic>
    <author>ජීවනී පතිරණ</author>
    <content>ශ්‍රී ලංකාවේ වර්තමානයේ සැබෑ විදේශ සංචිත ප්‍රමාණය අමෙරිකානු ඩොලර් බිලියනයකටත් වඩා පහත මට්ටමකින් තිබේ යැයි කීම මුළුමනින්ම අසත්‍ය ප්‍රකාශයක් යැයි ජ්‍යෙෂ්ඨ ආර්ථික උපදේශක, ආචාර්ය රංජිත් බණ්ඩාර මහතා පවසයි.මෙවැනි ප්‍රකාශ තර්කානුකූල පදනමකින් අවබෝධ කරගත හැකි වුවද එය සත්‍ය යැයි තහවුරු කළ නොහැකි බව හෙතෙම අවධාරණය කරයි. ප්‍රතිපත්ති අධ්‍යයන ආයතනයේ විධායක අධ්‍යක්ෂ ආචාර්ය සමන් කැලේගම මහතා ඉකුත් දා(31) ජාතික පුවත්පතකට කළ ප්‍රකාශයක් සම්බන්ධයෙන් අදහස් දක්වමින් රංජිත් බණ්ඩාර මහතා මේ බව සඳහන් කළේය.රටක විදේශ සංචිත යනු උපයාගත් ආදායම්, ණය, ප්‍රදාන වැනි සියළුම ආකාරයේ එක්රැස් කරගත් විදේශ ඉපයීම්වල එකතුව බව පෙන්වාදෙන ඒ මහතා, මෙවැනි ගණනය කිරීමක දී පොකුරක් ලෙස සලකා බලා මිස අන්තර්ගතය හුදෙකලාව විමසීමක් සිදු නොකරන බවද පෙන්වා දෙයි. වැඩිදුරටත් ඒ මහතා මෙසේ ද අදහස් දක්වයි. ජාත්‍යන්තරව පිළිගැනෙන ගණනය කිරීම්වලට අනුව ගණනය කරනවා විනා එහි අන්තර්ගතය වෙන් වෙන් වශයෙන් ගෙන එහි අඩංගු සංඛ්‍යා පිළිබඳව සලකා බැලීම සාර්ව ආර්ථික විද්‍යා කළමනාකරණය අර්ථයෙන් නිවැරදි වන්නේ නැහැ.එමෙන්ම රටක සංචිත ප්‍රමාණය ගිණුම් කරණයේ දී අර්ථ දක්වන ආකාරයට රටේ වත්කම් පිළිබඳ කිසියම් ආකාරයක හුවාදැක්වීමක් වෙනවා. මේ වත්කම් හැමවිටම එරට වගකීම්වලට සමාන වන අතර, විදේශ වෙළඳාමේදී මේ ගනුදෙනු ගෙවුම් ශේෂ ලේඛනයෙහි වාර්තා කර තබනවා.වර්තමානයේ ශ්‍රී ලංකාවේ විදේශ සංචිත ප්‍රමාණය මාස හයහමාරක කාල සීමාවකට අවශ්‍ය තරම් ප්‍රමාණවත් වෙනවා. 2009 ජනවාරි මාසය වන විට මේ තත්ත්වය සති 05 අපනයන මිලදී ගැනීමටවත් ප්‍රමාණවත් වුණේ නෑ.ඒ නිසා අද වන විට ශ්‍රී ලංකාව ජාත්‍යන්තරයේ විශ්වාසය තහවුරු කරගත් මධ්‍ය ආදායම් ලබන රටක තත්ත්වයට පත් වී තිබෙනවා. මේ තත්ත්වය ඉදිරි සංවර්ධන අරමුණුවලට බෙහෙවින් උපකාරී වෙනවා.විශේෂයෙන් 2016 වසරේ අප අරමුණු කරන්නේ මෙරට ඒක පුද්ගල ජාතික නිෂ්පාදනය ඇ.ඩො.4000 සීමාවට ළඟාවීම සහ දිළිඳුකම ජනගහනයෙන් සියයට 4ක මට්ටමකට පහළ දැමීම සහ මහින්ද චින්තන ඉදිරි දැක්ම අරමුණු කරන පංච කේන්ද්‍රය බලගැන්වීම යථාර්ථයක් කිරීමයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>04</day>
    </date>
    <link>http://www.dinamina.lk/2011/11/04/_art.asp?fn=n1111043</link>
    <topic>බිම් බෝම්බ ඉවත් කිරීමට රුසියාවෙන් රුපියල් ලක්ෂ 3020ක උපකරණ</topic>
    <author>චන්ද්‍රිකා පෙරේරා</author>
    <content>බිම් බෝම්බ ඉවත් කිරීමේ කටයුතු කඩිනම් කිරීම සඳහා රුසියානු රජය මගින් රුපියල් මිලියන 302 ක් වටිනා යන්ත්‍ර සූත්‍ර හා උපකරණ තොගයක් ඊයේ (3) මෙරටට පරිත්‍යාග කරන ලදී.ශ්‍රී ලංකාවේ රුසියානු තානාපති ව්ලැඩ්මීර් පී.මික්හේලෝව් මහතා ආරක්ෂක අමාත්‍යංශ පරිශ්‍රයේදී ඊයේ (03) පෙරවරුවේ ආරක්ෂක හා නාගරික සංවර්ධන අමාත්‍යංශයේ ලේකම් ගෝඨාභය රාජපක්ෂ මහතා වෙත ඒවා බාරදෙනු ලැබීය. එහිදී රාජපක්ෂ මහතා විසින් එම යන්ත්‍ර හා උපකරණ තොගය යුද හමුදාපති ලුතිනන් ජෙනරාල් ජගත් ජයසූරිය මහතා වෙත ලබා දුන්නේ ය. බිම් බෝම්බ ඉවත් කිරීමට යොදා ගන්නා, එම්.වී.වර්ගයේ යන්ත්‍ර හතරක් පුද්ගල ආරක්ෂක ඇඳුම් කට්ටල සියයක්, එම හිස් පලඳනා සියයක් හා වෙනත් අත්‍යවශ්‍ය උපකරණ සියයක් මෙම පරිත්‍යාග කළ යන්ත්‍ර හා භාණ්ඩ තොගයට අයත් වේ.එහිදී අදහස් දැක්වූ රුසියන් තානාපති ව්ලඩ්මීර් පී.මික්හේලෝව් මහතා ශ්‍රී ලංකාවේ කලක් පැවැති ත්‍රස්තවාදය නැතිකරමින් පවතින රජය සිදුකළ මෙහෙය ඉතා අගනා බවද නැවත පදිංචි කිරීම් සඳහා දැනට සිදු කරන ආරක්ෂාව ස්ථාපිත කිරීමේ කටයුතු සඳහා උපකාරයක් ලෙස තම රජය මේ පරිත්‍යාගය සිදුකරනු බවද සඳහන් කළේ ය.ශ්‍රී ලංකාව හා රුසියානු රජයේ මිත්‍රත්වය වර්ධනය සඳහා මින් ඉදිරියට ද මෙවැනි පරිත්‍යාග හා උපකාර කිරීමට රුසියානු රජය සූදානමින් සිටින බව හෙතෙම පෙන්වා දුන්නේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>04</day>
    </date>
    <link>http://www.dinamina.lk/2011/11/04/_art.asp?fn=n1111044</link>
    <topic>ඩී. ඒ. රාජපක්ෂ 44 වැනි ගුණ සමරුව 7දා තංගල්ලේදී</topic>
    <author>හම්බන්තොට දිස්ත්‍රික් සමූහ පී. ඩබ්ලිව්. කොඩිතුවක්කු</author>
    <content>දිවංගත ඩී. ඒ. රාජපක්ෂ ශ්‍රීමතාණන්ගේ 44 වැනි ගුණ සමරුව මෙම 7 දා පෙරවරු 8.30 සිට දහවල් 12.30 දක්වා තංගල්ල නගර සභා ශාලාවේදී පැවැත්වෙනු ඇත.ප්‍රධාන ආරාධිතයා වශයෙන් ජනාධිපති මහින්ද රාජපක්ෂ මහතා සහභාගි වෙයි. වීරකැටියේ ඩී. ඒ. රාජපක්ෂ ගුණ සමරු කමිටුව මගින් උත්සවය පවත්වයි. තංගල්ල මහවෙල පාරේ උද්‍යානයේ ඇති ඩී. ඒ. රාජපක්ෂ පිළිරුවට පුෂ්පෝපහාර දැක්වීම පෙරවරු 8.30 ට සිදු කරමින් උත්සවය ආරම්භ කරයි.ජනාධිපති මහින්ද රාජපක්ෂ, ජනාධිපති ආර්යාව ශිරන්ති රාජපක්ෂ, කථානායක චමල් රාජපක්ෂ, ආරක්ෂක ලේකම් ගෝඨාභය රාජපක්ෂ, හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ යන මහත්ම මහත්මීන් මුලින්ම පිළිරුවට පුෂ්පෝපහාර දක්වති.ඉන් පසුව පැමිණෙන පාර්ලිමේන්තු හා පළාත් සභා ඇමැතිවරුන් මන්ත්‍රීවරුන් පුෂ්පෝපහාර දැක්වීම සිදු කරති. පෙරවරු 9.30 ට ගුණ සමරු දේශනය නගර සභා ශාලාවේදී පවත්වයි. පාර්ලිමේන්තුවේ හිටපු කථානායක සබරගමුව පළාත් ආණ්ඩුකාර වි. ජ. මු. ලොකුබණ්ඩාර මහතා ගුණ සමරු දේශනය පවත්වයි. පෙරවරු 10.30 ට ජනාධිපති මහින්ද රාජපක්ෂ මහතාගේ අතින් පාසල් සිසුන්ට සිසුර ශිෂ්‍යත්ව ආධාර මුදල් පිරිනමයි.පෙරවරු 11.30 ට රචනා හා කථික තරගයන්ගෙන් ජය ලැබූ සිසුන්ට සහතික පත්‍ර ප්‍රදානය කිරීම සිදු කිරීමෙන් පසුව ගුණ සමරු උළෙල නිමාවට පත් වෙන බව ගුණ සමරු කමිටුවේ සාමාජික ජනාධිපති සම්බන්ධීකරණ ලේකම් සරත් අමරවීර මහතා දිනමිණට පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>04</day>
    </date>
    <link>http://www.dinamina.lk/2011/11/04/_art.asp?fn=n1111045</link>
    <topic>‘සුපර් නයිට්’ අද කුරුණෑගලදී</topic>
    <author/>
    <content>දිනමිණ සහ සරසවිය පුවත්පත් සංවිධානය කරන ‘සුපර් නයිට් 2011’ සංගීත ප්‍රසංගය අද (4) රාත්‍රී කුරුණෑගල මාලිගාපිටිය ක්‍රීඩාංගණයේදී පැවැත්වේ.අජිත් විතානගේ ප්‍රමුඛ සීදුවේ සකුරා සංගීතය සපයන මෙම සංගීත ප්‍රසංගය සඳහා ගායක ගායිකාවන් විශාල පිරිසක් ගී ගයති.සුපර් නයිට් 2011 සංගීත ප්‍රසංගයේ සංවිධාන අනුග්‍රහය සමුපකාර හා අභ්‍යන්තර වෙළඳ කටයුතු අමාත්‍ය ජොන්ස්ටන් ප්‍රනාන්දු මහතා ලබා දේ. නොමිලේ පැවැත්වෙන මෙම සංගීත ප්‍රසංගය ප්‍රධාන අනුග්‍රහය කුරුණෑගල සම්පත් ඇඩ්වර්ටයිසින් ඇන්ඩ් බුක්ෂොප් වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>04</day>
    </date>
    <link>http://www.dinamina.lk/2011/11/04/_art.asp?fn=n1111046</link>
    <topic>පත්තර අතිරේක අතර ‘රසඳුන’ සුවිශේෂයි</topic>
    <author>ස්වර්ණා විජේකෝන්</author>
    <content>සමාජයේ නව පෙරළියක් ඇති කිරීමට මෙන්ම සමාජයම අවදි කරවීම හා වෙනස් වූ මඟක් ඔස්සේ ගමන් කිරීමට ‘රසඳුන’ අතිරේකය උත්සාහ දරන බව ශ්‍රී ජයවර්ධනපුර විශ්වවිද්‍යාලයේ සමාජීය විද්‍යා අධ්‍යයනාංශයේ ජ්‍යෙෂ්ඨ කථිකාචාර්ය ආචාර්ය ප්‍රණීත් අභයසුන්දර මහතා පැවසීය.අනෙකුත් ජාතික පුවත්පත් යටතේ පළවන “අතිරේක” අවධානය යොමු නොකරන අංශ කෙරෙහි සිළුමිණ පුවත්පතේ ‘රසඳුන’ අතිරේකය අවධානය යොමුකරයි. එය රසඳුනෙහි සුවිශේෂී ලක්ෂණයක් බව ද අභයසුන්දර මහතා සඳහන් කළේ ය.ජනකාන්ත, ජනප්‍රිය කලාවකින් තොරව සමාජ පැවැත්මක් නොමැති අතර රසඳුන මඟින් ජනප්‍රිය සංස්කෘතිය සඳහා සුවිශේෂී කාර්යභාරයක් ඉටුවන බව ද ඒ මහතා කීය.ආචාර්ය ප්‍රණීත් අභයසුන්දර මහතා මේ බව සඳහන් කළේ “රසඳුන” අතිරේකයට වසර පහළොවක් සපිරීම නිමිත්තෙන් ලේක්හවුස් ආයතනයේ දී ඊයේ (03) පැවැති උත්සවයේ ප්‍රධාන දේශනය පවත්වමිනි.එහිදී වැඩිදුරටත් අදහස් දැක් වූ ප්‍රණීත් අභයසුන්දර මහතා සඳහන් කළේ, රසඳුන මඟින් ලෝක විත්ති, සංචාරක ගවේෂණ, පොත්පත්, නව සොයා ගැනීම්, පරිවර්තන ආදී සෑම අංශයක් කෙරෙහිම අවධානය යොමු කරන බවයි.ප්‍රණීත් අභයසුන්දර මහතා වැඩිදුරටත් අදහස් දක්වා සිටියේ මෙසේය.රසඳුන ඔස්සේ සාරගර්භ ලිපි පළවෙනවා. එය කලාකරුවන්ට ආමන්ත්‍රණය කරනවා. ලලිත කලාව සඳහාම ඉඩ දෙනවා. මේව ඇතුළේ ඕපාදූප තිබෙනවා. ඕපාදූව කියවන්න ජනතාව කැමතියි. නළු නිළියන්, කලාකරුවන් ප්‍රසිද්ධ පුද්ගලයන්ගේ විස්තර වගේම ඕපා දූප කියවන්නට ජනතාව කැමතියි.ඒ වගේම රසඳුනෙන් පැරණි ගීත වගේම නව පරපුරටත් ඉඩ ලබා දෙනවා. ගංජා ගැන ලියවුණු ගීත කිහිපයක් මේ වනවිට ප්‍රචාරය වෙනවා. මේ ගීත වගේම මෙවැනි ගීතවලට විවේචන සඳහා අවස්ථාවක්ද රසඳුන මගින් ලබා දෙනවා.ජනමාධ්‍ය අද සමාජකරණයට ලක්වෙලා. අද අපි ජීවත්වන්නේ සයිබර් අවකාශයක. විශ්වවිද්‍යාල දරුවෝ වගේම, තරුණ පරපුර ෆේස් බුක් එකේ, අන්තර් ජාලයේ සැරිසරනවා.නිවස ඇතුළේ දරුවෝ, මවුපියෝ හුදෙකලා වෙලා. දරුවන්ටත් මවුපියන්ටත් යන දෙගොල්ලන්ට විවිධ ගැටලු, කතා කර විසඳාගත යුතු ප්‍රශ්න තිබෙනවා. නමුත් එකිනෙකා එකිනෙකාගේ ලෝකයේ හුදෙකලා වෙලා. සමාජයේ බරපතළ හිදැසක් නිර්මාණය වෙලා.නමුත් අප කුඩා කල සිට ම පුවත්පතට යොමු වී සිටියා. මවුපියෝ අපට පුවත්පත් ගෙනල්ලා දුන්නා.සාහිත්‍ය, කලාව, රසාස්වාදය, භාෂාව ඉගෙන ගැනීම සඳහා අපට මවුපියන් ගෙනල්ලා දුන්නේ සිළුමිණ පුවත්පත. ඉංග්‍රීසි භාෂාව අපි ඉගෙන ගත්තේ ඩේලිනිව්ස් පුවත්පත මගින්. අපි සමහර ලිපි අතිරේක එකතු කළා. ඒ දේවල් අපට අදටත් ප්‍රයෝජනවත්. ජනතා, ළපටි පෙළ, බුදුසරණ කවිය, යොවුන් ජනතා වගේ පුවත්පත්වල සමහර දේවල් ද අපි එකතු කළා. එක්දහස් නවසිය අනූව දශකයේ දී ටැබ්ලොයිඩ් පුවත්පත් ඔස්සේ සමාජමය වෙනසක් ඇති කළා.ඒ වෙනස ඇති කළේ වත්මන් ලේක්හවුස් සභාපති බන්දුල පද්මකුමාර මහතා ආරම්භ කළ “රිද්ම” අතිරේකය හරහා යි.රිද්ම පුවත්පත හරහා ෆොටෝ ජර්නලිසම්වලට ප්‍රමුඛතාවක් හිමිවුණා. ෆොටෝ ජර්නලිසම් අද වනවිටත් ජනප්‍රිය යි. වචන දස දහසකින් කිව නොහැකි දේ එක් පිංතූරයකින් කිව හැකිය.රසඳුන පුවත්පතත් එවැනි වූ එකක්. එහි නිර්මාතෘ හා ආරම්භක කර්තෘ ධර්මසිරි ගමගේ මහතා යි. එසේ ආරම්භ වූ රසඳුන අද වසර පහළොවක දිගු ගමනක් ඇවිත් තිබෙනවා.එදා මෙදා තුර රසඳුන ඉටුකළ කාර්යභාරය අතිවිශාල යි. රසඳුන අනෙකුත් පුවත්පත්වල අතිරේකවලට වඩා වෙනස් වූ ගමන් මඟක් ඔස්සේ ගමන් කරන බව කිව හැකියි.ජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්ෂ ජෙනරාල් ලක්ෂ්මන් හුළුගල්ල මහතා, ජාතික පුවත්පත සමඟ එළිදැක්වෙන අතිරේක පුවත්පත් අතර ඉදිරියෙන්ම සිටින අතිරේකය ලෙස ‘රසඳුන’ හඳුන්වන්නට පුළුවන්. මෙය ඉතාමත් සාර්ථක අතිරේකයක්. සිළුමිණ පුවත්පතේ අතිරේකය වුණත්, ‘රසඳුන’ තවත් ජාතික පුවත්පතක් ලෙස හඳුන්වන්නට මම කැමතියි.අප නොදන්නා බොහෝ දේ, බොහෝ පිරිස ගැන රසඳුන මඟින් අපට ඉගෙන ගත හැකියි. රසඳුන වසර පහළොවක් වැනි දිගු ගමනක් පැමිණ තිබෙනවා. කුඩාකල සිටම අපි ගීතයට ආසයි’ රසඳුන පහළොස් වැනි සංවත්සරය දිනයේදී හරූන් ලන්ත්‍රා වැනි ගායකයෙක් ඇගයීමට ලක්කිරීමට පියවර ගැනීම අතිශය වැදගත්. හරූන් ලන්ත්‍රා මහතා මීට පෙර ඇගයීමට ලක්කළේ ස්වාධීන රූපවාහිනියේ සභාපතිව සිටි නිව්ටන් ගුණරත්න මහතා විසින්. එතුමාගේ ගීත අතිශයින්ම රසවත්. හරූන් ලන්ත්‍රා වැනි ගායකයෙක් ඇගයීමට ලක්කිරීමට පියවර ගැනීම රසඳුනේ තවත් එක් යහපත් පියවරක් පමණයි.රසඳුන 20 වැනි සංවත්සරය, 25 වැනි සංවත්සරය එළඹෙන විට රසඳුන මීට වඩා වැඩි ප්‍රගතියක් අත්කර ගෙන සිටීවි.එක්සත් ප්‍රවෘත්ති පත්‍ර සමාගමේ සභාපති, ජ්‍යෙෂ්ඨ මාධ්‍යවේදී බන්දුල පද්මකුමාර මහතා,රසඳුන අතිරේකයේ පහළොස් වැනි සංවත්සරය වෙනුවෙන් හරූන් ලන්ත්‍රා මහතාව උපහාරයට ලක්කිරීමට ලැබීම භාග්‍යයක්. හරුන් ලන්ත්‍රා මහතා වෙනුවෙන් මූල්‍යාධාර සැපයීමට සහය දුන් සැමට මාගේ කෘතවේදීත්වය පළ කරනවා.මම ජනප්‍රිය සංස්කෘතියේ චරිතයක්. මගේ විරුද්ධවාදීන් මට කියන්නේ “මල් පත්තරකාරයා කියලා” එය මට ආභරණයක්. මල්ටි ෆැක්ස් ආයතනයේ “කුමරි” පුවත්පත ඔස්සේ මගේ මල් පත්තර කලාව බිහිවෙනවා. ජනප්‍රිය සංස්කෘතියක ජනප්‍රිය පුවත්පත් කලාවක් තිබිය යුතුයි. ප්‍රණීත් අබේසුන්දර, ගයිරික පේරුසිංහ, උපුල් ශාන්ත සන්සන්ගල, ධර්මරත්න පෙරේරා වැනි පිරිසක් මගේ ළඟ සිටියා.ඊට දශකයකට පසුව මට ලක්බිම ආයතනයෙන් ආරාධනාවක් ලැබුණා. ඒ වෙනකොට ජාතික පුවත්පත් මඟින් ටැබ්ලොයිඩ් අතිරේක පිටවුණේ නැහැ. ලක්බිම පුවත්පතේ “රිද්ම” අතිරේකය හරහා සමාජය තුළ නව වෙනසක් ඇතිවුණා. ජනප්‍රිය සංස්කෘතියෙන් පිටස්තර කිසිවක් “රිද්ම” අතිරේකයට ඇතුල් කළේ නැහැ.මිනිස්සු ඕපාදූප කියවන්නට කැමතියි. නළු නිළියන්ගේ, ප්‍රසිද්ධ පුද්ගලයින්ගේ තොරතුරු දැනගන්න අපි කවුරුත් කැමතියි. මම “රිද්ම” ආරම්භ කළාට පස්සේ ලංකාවේ හැම ජාතික පුවත්පතක්ම විවිධ අතිරේක ආරම්භ කළා. ඒ හැම පුවත්පතක් වාගේම “රිද්ම” අනුකරණය කළා. නමුත් සිළුමිණ පුවත්පත ආරම්භ කළ “රසඳුන” ඔවුන්ටම ආවේණික වෙනස් වූ ආකෘතියක් යටතේ කටයුතු කළා. මම එදා “රසඳුනේ” වෙනසක් දුටුවා.එහි ආරම්භක කර්තෘ ධර්මසිරි ගමගේ මහතා වෙනස්ම වූ ආකෘතියක් යටතේ “රසඳුන” පෙළගැස්වුවා. සිළුමිණේ ජනප්‍රියතාවට “රසඳුන” ඉවහල් වුණා. එම ආයතනයේ සභාපතිවරයා වීමද මා ලද භාග්‍යයක්.“රසඳුන” ගොඩනගා ගනිමින් සිටින අනන්‍යතාව තවදුරටත් වැඩිදියුණු කර ගැනීම කර්තෘ මාණ්ඩලිකයන්ගේ වගකීමක්. අනෙකුත් අතිරේක කොපි නොකර තමන්ගේම වූ අනන්‍යතාව ආරක්ෂා කරගත යුතුය.සිළුමිණ පුවත්පතේ ප්‍රධාන කර්තෘ ජ්‍යෙෂ්ඨ මාධ්‍යවේදී කරුණාදාස සූරියආරච්චි මහතා,අපි හැමදාම අපේ ඉතිහාසය, උරුමය සමඟ කටයුතු කළා. අනෙකුත් පුවත්පත් වගේ රැලි ඔස්සේ අපි ගමන් කරන්නේ නැහැ.අප සතුව සම්ප්‍රදායක් අනන්‍යතාවක් අපට තිබෙනවා. ස්වභාවික ගීතය, සම්ප්‍රදාය අත්නොහැර අලුත් පරපුර සමඟ ඉදිරියට යාමට අපි සෑම මොහොතකම උත්සහ කරනවා.ඒ නිසාම “රසඳුන” අතිරේකයේ පහළොස් වැනි සංවත්සරය යෙදෙන අද දිනයේ දී ප්‍රවීණ ගායක හරූන් ලන්ත්‍රා මහතාට උපහාර දැක්වීමට අපි තීරණය කළා. හරූන් ලන්ත්‍රා යනු ආර්ථික අපහසුතාවලින් පෙළෙන ගායකයෙක්.නමුත් එතුමා සම්ප්‍රදායෙන් බැහැර වුණේ නැහැ. අතීතය දෙස බලාගෙන එතුමා නිහඬව සිිටියා.ඒ නිසාම හරූන් ලන්ත්‍රා මහතා ඇගයීමට ලක්කිරීමට රසඳුන කර්තෘ සුනිල් මිහිඳුකුල මහතා ප්‍රමුඛ කර්තෘ මාණ්ඩලිකයන් තීරණය කළා. හරූන් ලන්ත්‍රා මහතාට උපහාර දැක්වීම සහ මූල්‍යාධාර සැපයීම වෙනුවෙන් දායක වූ සැමට ස්තුතිය පිරිනමනවා.සිළුමිණ පුවත්පතේ රසඳුන අතිරේකය 1996.11.03 දිනෙක ආරම්භ විය. රසඳුන අතිරේකයේ පහළොස් වැනි සංවත්සරය නිමිත්තෙන් ප්‍රවීණ ගායන ශිල්පී හරුන් ලන්ත්‍රා මහතා උපහාරයට ලක්කිරීම මෙහිදී සිදුවිය. හරුන් ලන්ත්‍රා මහතාට මූල්‍යාධාරය ලබාදීම වෙනුවෙන් දායකත්වය සැපයූ ගාමණි චිත්‍රපටයේ නිෂ්පාදක උපාලි රාජපක්ෂ, නිල්වලා සමූහ ව්‍යාපාරයේ හිමිකරු උපුල් ජයසිංහ, නව පරපුරේ ගායක ජානක මදුශංඛ, රසඳුන නිර්මාණ හා පිටු සැලසුම් කර්තෘ බන්දුල ජිනේන්ද්‍රසිංහ මහත්වරුන්ට සභාපති බන්දුල පද්මකුමාර මහතා සිය ස්තුතිය පළ කළේය.ලේක් හවුස් මෙහෙයුම් අධ්‍යක්ෂ උපුල් දිසානායක, කර්තෘ මණ්ඩල අධ්‍යක්ෂ සීලරත්න සෙනරත් මහත්වරු ඇතුළුව කළමනාකාරිත්වයේ පිරිසක් සහ නළු නිළියෝ, ගායක ගායිකාවන්, සූපවේදීන් ඇතුළු පිරිසක් මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>04</day>
    </date>
    <link>http://www.dinamina.lk/2011/11/04/_art.asp?fn=n1111047</link>
    <topic>ශිෂ්‍ය වීසා ලබාදීම ගැන බ්‍රිතාන්‍ය කොමසාරිස් කාර්යාලය තදින් සිටී</topic>
    <author>මහින්ද අලුත්ගෙදර</author>
    <content>බ්‍රිතාන්‍ය ශිෂ්‍ය වීසා ක්‍රමයේ සිදුවන අයථා ක්‍රියාමාර්ග අත්හිටුවීම සඳහා දැඩි ක්‍රියාමාර්ග ගැනීමට එරට රජය පියවර ගෙන ඇත.බ්‍රිතාන්‍ය විශ්වවිද්‍යාල සඳහා විදේශීය සිසුන් ඇතුළත් කර ගැනීමට කටයුතු කරන අධ්‍යාපන ආයතනවලට මෙය දැඩි බලපෑමක් එල්ල කරනු ඇතැයි ශ්‍රී ලංකාවේ බ්‍රිතාන්‍ය මහ කොමසාරිස් කාර්යාලය සඳහන් කරයි.මේ අනුව බ්‍රිතාන්‍යයේ විශ්වවිද්‍යාල සඳහා නවක සිසුන් ඇතුළත් කර ගැනීමට ප්‍රථම අදාළ බඳවා ගැනීමේ අධ්‍යාපන ආයතන යම් යම් සම්මතයන් සපුරාලිය යුතු බවත් දැනටමත් එවැනි අධ්‍යාපන ආයතන 400ක පමණ අලුතින් සිසුන් බඳවා ගැනීමේ හිමිකම අහෝසි වී තිබෙන බවත්, එම කාර්යාලය පවසයි.නව නීති රීති ක්‍රියාත්මක කිරීමත් සමග අයථා ක්‍රියාමාර්ග වැළකී යන බවත්, විදේශ ශිෂ්‍ය ශිෂ්‍යාවන්ට අව්‍යාජ උසස් අධ්‍යාපනයක් ලැබීමේ සහතිකය හිමිවන බවත්, ශ්‍රී ලංකාවේ බ්‍රිතාන්‍ය මහ කොමසාරිස් කාර්යාලය කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>04</day>
    </date>
    <link>http://www.dinamina.lk/2011/11/04/_art.asp?fn=n1111048</link>
    <topic>සෞඛ්‍ය සේවයට පරිත්‍යාගශීලීන්ගෙන් කෝටි 1000ක්</topic>
    <author/>
    <content>රිජ්වේ ආර්යා ළමා රෝහලේ ළමා හෘද රෝග අංශයේ සංවර්ධන කටයුතු සඳහා මෙරට ප්‍රමුඛ සමාගමක් වන මොහොමඩ්ලි සහ ජැෆර්ජි ආයතනය රුපියල් ලක්ෂ පන්සීයක ආධාර මුදලක් පිරිනමයි.මේ මුදලින් රිජ්වේ ආර්යා ළමා රෝහලේ ළමා හෘද රෝග අංශයේ පහත මාලය සම්පූර්ණ කර ඊට අවශ්‍ය වෛද්‍ය උපකරණ මිලදී ගැනීමට නියමිත ය.සෞඛ්‍ය ඇමැති මෛත්‍රීපාල සිරිසේන මහතාගේ ප්‍රධානත්වයෙන් සෞඛ්‍ය අමාත්‍යංශයේදී මේ පිළිබඳ සාකච්ඡාවක් ඊයේ (3) පැවැත්විණි. සෞඛ්‍ය ලේකම් විශේෂඥ වෛද්‍ය රවීන්ද්‍ර රුබේරු, අතිරේක ලේකම් සරත් චන්ද්‍රසිරි විතාන, රිජ්වේ ආර්යා ළමා රෝහලේ අධ්‍යක්ෂ වෛද්‍ය රත්නසිරි හේවගේ, මොහොමඩ්ලි සහ ජැෆර්ජි ආයතනයේ අධ්‍යක්ෂවරුන් වන මොහොමඩ්ලි හා ජැෆර්ජි මහත්ම මහත්මීහු ද මේ අවස්ථාවට සහභාගී වූහ.ළමා රෝහලේ ප්‍රතිකාර ලබන රෝගී දරුවන් වෙනුවෙන් මේ පරිත්‍යාගය කරන බව කී අදාළ ආයතනයේ අධ්‍යක්‍ෂවරියන් දෙදෙනා තමන්ගේ මියගිය දියණිය වන ෆරීඩා ජැෆර්ජි මෙනෙවිය නමින් එය නම් කරන ලෙස ඇමැතිවරයාගෙන් ඉල්ලා සිටියහ.ඇමැතිවරයා ඊට එකඟත්වය පළ කළේය. එසේම පරිත්‍යාග කරන ලද රුපියල් ලක්‍ෂ පන්සීයක මුදල සෞඛ්‍ය සංවර්ධන අරමුදලට බැර කිරීමටත්, ඉන් අනතුරුව එම අරමුදල යටතේ මේ මුදල් අදාළ ව්‍යාපෘතිය සඳහා වැය කිරීමටත් කටයුතු කරන බව පැවැසූ ඇමැතිවරයා ශ්‍රී ලංකාවේ සෞඛ්‍ය සේවාවට රජය සපයන මුදල්වලට අමතරව රුපියල් කෝටි 1000ක පමණ මුදලක් වෙනත් ආයතන හා අන්තර්ජාතික සංවිධාන මගින් ලැබෙන බවද කීවේය.විශේෂයෙන් අන් කවරදාටත් වඩා මෙරට දානපතියන් සෞඛ්‍ය ක්ෂේත්‍රයට ආධාර කිරීම සඳහා ඉදිරිපත් වෙමින් සිටින බවද පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>04</day>
    </date>
    <link>http://www.dinamina.lk/2011/11/04/_art.asp?fn=n1111049</link>
    <topic>බණ්ඩාරනායක ආයුර්වේද පර්යේෂණ ආයතනයේ නව අධ්‍යක්‍ෂ මහාචාර්ය කේ. කේ. ඩී. එස්. රණවීර</topic>
    <author>මානෙල් පුෂ්ප කුමාරි</author>
    <content>බණ්ඩාරනායක ආයුර්වේද පර්යේෂණ ආයතනයේ නව අධ්‍යක්‍ෂවරයා ලෙස ශ්‍රී ජයවර්ධනපුර විශ්වවිද්‍යාලයේ ආහාර විද්‍යාව හා තාක්‍ෂණ අධ්‍යයන අංශයේ මහාචාර්ය කේ. කේ. ඩී. එස්. රණවීර මහතා ඊයේ (3) දින වැඩ භාර ගත්තේ ය.නව අධ්‍යක්‍ෂවරයා ලෙස පත් වූ රණවීර මහතා කළුතර තිස්ස මධ්‍ය මහා විදුහලෙන් අධ්‍යාපනය ලැබූවෙකි. වසර 1993 දී සබරගමුව විශ්වවිද්‍යාලයේ කථිකාචාර්යවරයකු ලෙස කටයුතු ආරම්භ කළ ඒ මහතා පසුව එම විශ්වවිද්‍යාලයේ ස්වභාවික සම්පත් අධ්‍යයන අංශයේ අංශාධිපති බවට පත් වී ඇත. පසුව ඔහු සබරගමුව විශ්වවිද්‍යාලයේ ව්‍යවහාරික විද්‍යා පීඨයේ පීඨාධිපති ලෙසත් කාර්ය මණ්ඩල සංවර්ධන අධ්‍යක්‍ෂවරයා ලෙසත් කලක් සේවය කර තිබේ. රුසියාවේ දී ශාක කායික විද්‍යාව පිළිබඳව ආචාර්ය උපාධිය සම්පූර්ණ කළ ඔහු පසුව එංගලන්තයේ පශ්චාත් ආචාර්ය උපාධිය ද ලබාගෙන තිබේ. මෙම තනතුර බාර ගන්නා තෙක් මහාචාර්යවරයා ශ්‍රී ජයවර්ධනපුර විශ්වවිද්‍යාලයේ ආහාර විද්‍යාව හා තාක්‍ෂණ අධ්‍යයන අංශ ප්‍රධානියා ලෙසද කටයුතු කළේ ය.නව අධ්‍යක්‍ෂවරයා වැඩ බාර ගැනීමේ අවස්ථාවට දේශීය වෛද්‍ය ඇමැති සාලින්ද දිසානායක, ලේකම් බන්දුල දහනායක, ආයුර්වේද කොමසාරිස් පාලිත වීරකෝන්, ආයුර්වේද ඖෂධ සංස්ථාවේ සභාපති සෝමවීර චන්ද්‍රසිරි මහත්වරු ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>04</day>
    </date>
    <link>http://www.dinamina.lk/2011/11/04/_art.asp?fn=r1111041</link>
    <topic>කරන්දෙණියේ ‘හිත හොඳ’ දොස්තර ඝාතනයේ සැකකරුවන් ඇල්ලූ මෙහෙයුම</topic>
    <author/>
    <content>කරන්දෙණිය දිස්ත්‍රික් රෝහලේ වෛද්‍යවරයකු වූ හතළිස් හැවිරිදි ප්‍රියංක ප්‍රසාද් ජයසිංහ මහතා ඉකුත් සැප්තැම්බර් 29 දා උදේ 6ට පමණ සිය ආදරණීය මෑණියන් වූ දීපානි ජයසිංහ මහත්මියගෙන් සමුගෙන කිරිපේද්දේ පිහිටි නිවෙසින් පිටත්ව තම මෝටර් රථයෙන් කොළඹ ගියේ සිය පෞද්ගලික බෙහෙත් ශාලාවට වුවමනා බෙහෙත් ඇතුළු ද්‍රව්‍ය රැසක් ගෙන ඒමටය.ඒ වන විට මව විසින් උදේ කෑමට සකස්කර තිබූ මුං ඇට ටිකක්වත් කන්නේ නැතිව ඔහු පිටත් වූයේ යන වැඩ ටිකත් කරගෙන ඉක්මනින් සිය පෞද්ගලික බෙහෙත් ශාලාවට ඒමේ අරමුණිනි.උදේ 6 ට කොළඹ ගිය ජයසිංහ මහතා සවස 6 වන විට පෞද්ගලික බෙහෙත් ශාලාව වෙත පැමිණියේය. ඉන් පසු සුපුරුදු පරිදි පැමිණෙන රෝගීන්ට ප්‍රතිකාර කරමින් සිටියේය.අවසන් රෝගියාටද ප්‍රතිකාර කළ වෛද්‍යවරයා එම රොගියාට දීමට අවශ්‍ය බෙහෙත් සිය මෝටර් රථයේ වූයෙන් එය රැගෙන එන්නට වෛද්‍ය මධ්‍යස්ථානයට අනෙක් පැත්තෙන් වූ මෝටර් රථය ළඟට යමින් සිටියේය. ඒ අතර සිය ජංගම දුරකථනයට ආ පණිවුඩයකට කතා කළේය. ඒ සමගම වැදුණු වෙඩි වරුසාවකින් ජයසිංහ මහතා බිම පතිත වූයේ ලේ විලක් මැදය. ඒ සමඟ ඔහුව ඔහු සේවය කළ රෝහලටම රැගෙන ගියද ඔහුගේ ජීවිතය බේරා ගන්නට කිසිවෙකුටත් පුළුවන්කමක් ලැබුණේ නැත.‘දිගාසි වෛද්‍ය මධ්‍යස්ථානය’ නමින් මෙම පෞද්ගලික බෙහෙත් ශාලාව පවත්වාගෙන ගියේ රෝහලට මීටර් හයසියයක් පමණ දුරින් ඇල්පිටිය – අම්බලන්ගොඩ ප්‍රධාන පාර ආසන්නයේය. මෙම ස්ථානයට පැමිණෙන රෝගීන්ට දොස්තර ප්‍රසාද් ජයසිංහගෙන් පමණක් නොව විශේෂඥ වෛද්‍යවරුන්ගෙන් වුවද ප්‍රතිකාර ගැනීමට පහසුකම් සලසා තිබුණේය. ඒ සඳහා අය කළේ ඉතාම අඩු මුදලකි. එසේම සමහර රෝගීන්ට අවශ්‍ය ස්කෑනින් වාර්තාද මෙහිදී ලබාගත හැකිවූ අතර ඒවාටද අය කළේ ඉතාම අඩු මුදලකි. දුප්පත් රෝගීන් පැමිණි විට ඔවුන්ගෙන් මුදල් අය නොකර නොමිලයේම ප්‍රතිකාර කෙළේය. සමහර රෝගියෙකුට පෞද්ගලික බෙහෙත් අලෙවි සැලකින් බෙහෙතක් ගන්නට නියම කළ විට එය මිලදී ගන්නට තරම් වත්කමක් රෝගියාට නැත්නම් දොස්තර ජයසිංහ මහතා මුදල් නොගෙවා එම බෙහෙත ගන්නට තමන්ගේ හිතවත් ෆාමසියකට ලියූ තුªණ්ඩු කැබැල්ලක් බෙහෙත් තුණ්ඩුවට අමතරව රෝගියාට ලබා දුන්නේය. එය රැගෙන යන රෝගියාට ෆාමසියෙන් එම බෙහෙත් ලැබුණේ නොමිලයේය. ඒ බිල පසුව ගෙවා දමන්නේ දොස්තර ජයසිංහ මහතා විසිනි.මේ හේතූන් සියල්ලම නිසා දොස්තර ජයසිංහ මහතාගේ ‘දිගාසි’ බෙහෙත් ශාලාවට එන රෝගීන් දිනපතාම වැඩි වුණේය. ඒ අතර මෙම චැනල් සේවාව දියුණු කරන්නට ඔහු තවත් උපකරණ ගෙන එන්නට සැලසුම් කළේය.දොස්තර ජයසිංහ මහතාගේ ඝාතනය සිදුවෙනවාත් සමඟම පොලිසියේ ඇස ගියේද මෙතනටය. මෙම ඝාතනය සිදු කරවූයේ ඔහුගේ නැඟීඒම වළක්වන්නටම බව පොලිසිය සැක කළේය. දොස්තර ජයසිංහ මහතා ජනප්‍රියවීමත් අහිංසක රෝගීන් වැඩි වැඩියෙන් ඔහු ළඟට පැමිණීමත් ගැන විරසක වූ කිසිවෙකු වෛද්‍යවරයාගේ ඝාතනය පිටුපස ඇතැයි පොලිසිය මුල සිටම සැක පහළ කළේය.මේ අතර නොයෙකුත් කට කතා කරළියට ආවේය. ‘දොස්තර මහත්තයගෙ චරිතය හොඳ නෑ...’ ‘විවාහක කාන්තාවක් සමග අනියම් සම්බන්ධයක් තිබිලා..’ වැනි නොයෙකුත් ප්‍රබන්ධ කතා ඒ අතර විය. අද මේ ප්‍රදේශයේ ජීවත්වන ජනප්‍රිය ව්‍යාපාරිකයන්ගේ නම් පවා මේ ඝාතනයට ඈඳාගෙන කතා ආහ.පොලිසිය මේ සියලු දෙය කෙරෙහි දැඩි අවධානයෙන් පරීක්ෂණ කටයුතු කළේය. මේ සඳහා විමර්ශන කණ්ඩායම් තුනක් යෙදූහ. පොලිස්පති තුමාගේ උපදෙස් පරිදි කොළඹ අපරාධ විමර්ශන ඒකකයේ කණ්ඩායමක් පරීක්ෂණ පවත්වනු ලැබීය. දකුණු පළාත භාර නියෝජ්‍ය පොලිස්පති විජය අමරසිංහ මහතාගේ උපදෙස් පරිදි ඇල්පිටිය ජ්‍යෙෂ්ඨ පොලිස් අධිකාරී එම්. එන්. සිසිර කුමාර මහතා විසින් තවත් කණ්ඩායමක් යොදවා තිබුණි. කරන්දෙණිය පොලිස් ස්ථානාධිපති කේ. එච්. සුජිත් ප්‍රියන්ත මහතා ඇතුළු තවත් කණ්ඩායමක් ද පරීක්ෂණ කරගෙන ගියහ.මේ සියලු දෙනාගේ උත්සාහයේ ප්‍රතිඵලයක් හැටියට දොස්තර ජයසිංහ මහතා අමානුෂික ලෙස ඝාතනය කර දමා දින 30 ක් ගත වන්නට පෙර සැකකරුවන් සහ අවි ආයුධ අත්අඩංගුවට ගැනීමට පොලිසිය සමත් වූහ.කරන්දෙණිය ප්‍රදේශයේම චැනල් සේවාවක් පවත්වාගෙන යන විත්තිකරුවන් හා දොස්තර ජයසිංහ අතර වරින් වර ගැටුම් ඇතිවූ බවට විමර්ශන කටයුතුවල දී සුජිත් ප්‍රියන්ත මහතාට දැන ගන්නට ලැබුණේය. වරක් දොස්තර ජයසිංහගේ වෛද්‍ය මධ්‍යස්ථානයට ගල්ගසා තිබුණි. තවත් වරක් වෛද්‍යවරයාගේ මෝටර් රථයට සිමෙන්ති දියකර ගසා ඇත. තවත් විටක වෛද්‍ය මධ්‍යස්ථානය ඉදිරිපිට මල්වඩමක් තබා තිබුණි. පොල්වත්ත රෝහලේ රසායනාගාර කාර්මික නිලධාරිනියක් ලෙස සේවය කළ චින්තකගේ මවගේ කටයුතු විවේචනය කිරීමත් එම ආයතනයෙන් ලබා දෙන සමහර වෛද්‍ය වාර්තා වැරැදි බවට දොස්තර ප්‍රසාද් ජයසිංහ ප්‍රකාශ කර තිබීමත් වරින් වර ඇතිවූ මේ ගැටුම්වලට හේතුව වූ බව පරීක්ෂණවලදී අනාවරණය විය.ඒ අනුව සැකකරුගෙන් කිහිප වරක් විමසීම් කළ පොලිසියේ ඇස ඊළඟට යොමුවූයේ චින්තක ලබාගත්දුරකථන ඇමතුම් කෙරෙහිය. සැකකරු විසින් කිහිප වරක් යුද හමුදා කපිතාන්වරයෙකුට දුරකථන පණිවුඩ ලබාගෙන තිබුණි. ඒ පිළිබඳව ඔහුගෙන් හා හමුදා කපිතාන්වරයාගෙන් වෙන් වෙන්ව කරන ලද ප්‍රශ්න කිරීම්වලදී ලද තොරතුරු පරස්පර විය. මේ නිසා මේ දෙදෙනා අතර කෙරෙන දුරකථන සංවාද රහසිගත ලෙස ලබා ගන්නට පොලිසිය කටයුතු යෙෙදුවේය. ඒ අතර යුද හමුදා කපිතාන්වරයා හා හමුදා සෙබළුන් දෙදෙනෙකු අතර සිදුවූ දුරකථන සංවාද කිහිපයක්ද විමර්ශනයට ලක් කෙරිණි. යුද හමුදාවේ එවැනි නිලතල දරන දෙදෙනෙකු අතර එතරම් කතාබහක් ඇතිවිය නොහැකි බව පොලිසිය විශ්වාස කළේය. මේ නිසා ඒ පණිවුඩ කෙරෙහි පොලිසිය දිගින් දිගටම විමර්ශනය කළේය.ඝාතන සිද්ධියට පෙර හා ඉන් පසුව මොවුන් අතර කෙරුණු දුරකථන පණිවුඩ කෙරෙහිත් මේ අය මේ ප්‍රදේශවල ගැවසී ඇති බවට සොයාගත් තොරතුරුත් මත පොලිසියේ උසස් නිලධාරීන්ගේ උපදෙස් මත මේ පරීක්ෂණ සිදු කිරීම පැවරුණේ අපරාධ පරීක්ෂණ දෙපාර්තමේන්තුවේ නිලධාරීන් වෙතය. ඔවුන් ඉතාම දක්ෂ ලෙස හා සූක්‍ෂ්ම ලෙස මෙම විමර්ශන කටයුතු සිදු කරනු ලැබීය.ඒ පරීක්ෂණවලට අනුව දොස්තර ප්‍රසාද් ජයසිංහ කෙරෙහි සැකකරුවන් ඇතිකරගත් වෛරය නිසා තම ඥාතියෙකු වූ කපිතාන්වරයාට මේ කොන්ත්‍රාත්තුව බාරදුන් බවත් ඔහු විසින් මේ ඝාතනය සඳහා යුද හමුදාවේම සේවය කරන සෙබළුන් දෙදෙනකු යොදාගත් බවත් සොයා ගත්හ. මේ වන විට සැකකරු පදිංචි ප්‍රදේශය වූ කරන්දෙණිය අතහැර බද්දේගම ප්‍රදේශයට පදිංචිය සඳහා ගොස් තිබුණේය. ඔහු පොලිස් අත්අඩංගුවට පත්වන්නේ එම ප්‍රදේශයේ සිටියදීය. දොස්තර ඝාතනය සඳහා ඝාතකයන් පැමිණි බව කියන ඩිස්කවරි වර්ගයේ යතුරු පැදිය සොයා ගැනුණේ වාකරේ ප්‍රදේශයේ තිබියදීය. ඝාතනයට සම්බන්ධ එක් හමුදා සෙබළෙකු සේවය කරන්නේ එම ප්‍රදේශයේ බව දැන ගන්නට තිබේ. මේ වන විට ඝාතනය සිදු කළ මෙම හමුදා සෙබළුන් දෙදෙනාම සැඟවී ඇති බවට තොරතුරු ලැබී ඇත. මේ ඝාතකයන් දෙදෙනාම මීටියාගොඩ ප්‍රදේශයේ පදිංචිකරුවන් බව කියති.සැකකරුගේ ඥාාතියෙකු බව කියන හමුදා කපිතාන්වරයා කුරුඳුගහහැතැප්ම ප්‍රදේශයේ පදිංචිකරුවෙකි. ඔහු අත්අඩංගුවට ගෙන ඇත්තේ දඹුල්ල යුද හමුදා කඳවුරේ සේවය කරමින් සිටියදී බව දැන ගන්නට ඇත. මේ වන විට දොස්තර ඝාතනය සඳහා යොදාගත් බව කියන 9ර්ර් වර්ගයේ රිවෝල්වරයද සොයා ගැනීමට අපරාධ පරීක්ෂණ දෙපාර්තමේන්තුවේ නිලධාරීන් සමත් වී තිබේ. ඊට අමතරව මෙවැනි අපරාධ සඳහා යොදා ගන්නට ඇතැයි සැක කෙරෙන ටී 56 වර්ගයේ ගිනි අවි දෙකක්ද අපරාධ පරීක්ෂණ දෙපාර්තමේන්තුවේ නිලධාරීන් විසින් අත්අඩංගුවට ගෙන ඇත.මෙම අවි ආයුධ අත්අඩංගුවට ගැනීමට හැකිවීම අපරාධ විමර්ශන අංශයේ නිලධාරීන්ගේ ප්‍රාතිහාර්්‍ය පෑමක් වැනි දෙයක් බවත් මේ සියල්ල මෙතරම් හොඳින් සිදු කෙරුණේ එම නිලධාරීන්ගේ දක්ෂතාවය හා කැපවීම හා උනන්දුව මත බවත් උසස් පොලිස් නිලධාරියෙක් පැවසීය.දොස්තර ප්‍රසාද් ජයසිංහ මහතාගේ ඝාතනය දැනගත් සැණින් කරන්දෙණිය ආසනයේ ශ්‍රී. ල. නි. ප. ප්‍රධාන සංවිධායක හා නැවත පදිංචිකිරීමේ අමාත්‍ය ගුණරත්න වීරකෝන් මහතා එහි පැමිණ සිටි අතර ආරක්ෂක ලේකම් ගෝඨාභය රාජපක්ෂ මහතාටත් ජනාධිපතිතුමාටත් මේ පිළිබඳව දන්වා තිබුණි. මේ නිසා මේ අමානුෂික ඝාතනයේ ඝාතකයන් සොයා ගන්නට සියලු දෙනාම දැඩි ඕනෑකමකින් පසුවූහ. 1971 ජනතා විමුක්ති පෙරමුණු කැරැල්ල පැවැති සමයේ සෑම අතින් වෙඩිහඬ ඇසෙන කාලවකවානුවක මෙළොව එළිය දුටු දොස්තර ප්‍රසාද් ජයසිංහ මහතාට වෙඩි වරුසාවක් මැද අවසන් සුසුම් පොද වා තලයට එක් කරන්නටද දෛවය විසින් නියම කර තිබෙන්නට ඇත. ඝාතකයන් පොලිස් අත්අඩංගුවට ගත් පුවත සැලවීමත් සමගම කරන්දෙණිය ප්‍රදේශය පුරා පෝස්ටරයක් අලවා තිබුණි.වෛද්‍ය ප්‍රසාද් ජයසිංහ මහතාගේ ඡායාරූපය සහිත එම පෝස්ටරයේ මෙසේ මුද්‍රණය කර තිබුණි.“පොලිස් දෙපාර්තමේන්තුවේ උත්සාහයෙන් සොයාගත් වෛද්‍ය ප්‍රියංක ප්‍රසාද් ජයසිංහ මහතාගේ සැබෑ මිනීමරුවා හඳුනාගත්තාද?කට කතා සහ මඩ ප්‍රචාරය කළ නූගත් ඔබ සැමට ශාප වේවා.... ශාපම වේවා !” -- කරන්දෙණිය මල් ශාලාවඑසේම මේ වන විට ප්‍රදේශයේ ස්ථාන කිහිපයක පොලිස් ආරක්ෂාව යොදවා ඇති අතර විශේෂ කාර්ය බළකායේ යතුරු පැදි ආරක්ෂක කණ්ඩායම් ද යොදවා තිබේ.සැකකරුවන් මේ ප්‍රදේශයේ අය නිසා කිසියම් සිද්ධියක් ඇතිවේය යන සැකය මත පොලිසිය මෙම ආරක්ෂක කටයුතු දියත් කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>04</day>
    </date>
    <link>http://www.dinamina.lk/2011/11/04/_art.asp?fn=r1111042</link>
    <topic>පොලිස් නිලධරයන්ට පහරදුන් පිරිසකට පාණදුර මහාධිකරණයේ නඩු පවරයි</topic>
    <author>පාණදුර සමූහ – කපිල සෝමරත්න</author>
    <content>කහතුඩුව පොලිසියේ නිලධාරීන් පිරිසකට පහර දී තුවාල කිරීම සහ ජීප් රථයකට අලාභ හානි කර ඇත. මේ පිළිබඳ චෝදනා කරමින් නීතිපතිවරයා විසින් පැවරූ නඩුවක් පාණදුර පළාත් බද මහාධිකරණ විනිසුරු අමල් තිලකරත්න මහතා හමුවේ කැඳවිය.මේ නඩුවේ විත්තිකරුවන් වූයේ ඉසුරුමුනි චන්දන, ජී. ඒ. රෝහණ, උපුල් කුමාර, ආර්. ඒ. ඉමේෂ් සංජීව පි‍්‍රයදර්ශන පෙරේරා, ඇම්. එච්. මනෝරි ප්‍රයදර්ශනී, ඇම්. අජිත් කුමාර, ඇම්. ඒ. ප්‍රසන්න ශාන්ත කුමාර, ඇම්. රහුමාන්, අල්ලා පද්මනාපන් සමුන් සහ ඇම්. ඒ. කමල් රාමේෂ් යන අයයි.ඔවුහු පිළියන්දල කහතුඩුවේ පදිංචි කරුවෝ වෙති.පොදු දේපළ පනත සහ ලංකා දණ්ඩ නීති සංග්‍රහය යටතේ ඔවුන් අධිචෝදනා ලබා ඇත්තේ 2009 ජුලි මස 10 වැනි දින හෝ ඊට ආසන්න දිනයක දී ය.එදින කහතුඩුව ප්‍රදේශයේ දී ජංගම සේවයේ යෙදී සිටි පොලිස් නිලධාරීන්ට පහරදී තුවාල සිදු කිරීම, ජීප් රථයට පහරදී රු. 150415.00 අලාභයක් සිදුකර ඇත. තවද ගමන් කථනයකට අලාභ හානි කිරීම සහ පොදු අරමුණක් ඉටුකර ගැනීම සම්බන්ධයෙන් ද මෙම නඩුව පවරා තිබේ.නඩු විභාගයට දෙපාර්ශවයම සූදානම් වී නොසිටි නිසා නඩු විභාගය මහාධිකරණ විනිසුරු අමල් තිලකරත්න මහතා විසින් කල් දමන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>04</day>
    </date>
    <link>http://www.dinamina.lk/2011/11/04/_art.asp?fn=r1111043</link>
    <topic>නැන්දාගේ නිවෙසේ නිදා සිටි තරුණියක් පැහැරගෙන දින 3ක් රඳවාගෙන</topic>
    <author>කුරුණෑගල මධ්‍යම විශේෂ ආරියපාල වංශතිලක</author>
    <content>නැන්දාගේ නිවසේ නිදාගෙන සිටි 16 හැවිරිදි තරුණියක් පැහැර ගෙන ගොස් දින 3ක් රඳවා තබා ගෙන අතවර කිරීමේ ශෝචනීය සිද්ධියක් කුරුණෑගල මහාධිකරණයෙන් ඉකුත් 31 දින වාර්තා විය.2009 / 08 / 25 දින හෝ ඊට ආසන්න දිනයකදී අඹන්පොළ ප්‍රදේශයේ 16 හැවිරිදි තරුණියක් පැහැර ගෙන ගොස් දින තුනක් තැනින් තැන රඳවා ගෙන අතවර කළා යැයි තරුණයන් දෙදෙනෙක් මේ නඩුවෙන් චෝදනා ලැබ සිටියේය.පැමිණිලිකාරිය සාක්ෂි කූඩුවේ සිට තමාට සිදුවූ අපරාධය ගැන අධිකරණය ඉදිරියේ සාක්ෂි දෙන විට විත්තිකරුවන් විත්තිකූඩුවේ සිට වරින් වර ඇගේ මුහුණ දෙස එබී බලන්න විය.රජයේ නීතිඥ මහතා විසින් නගන ලද ප්‍රශ්නවලට උත්තර දුන් ඇය මෙසේද කීවාය.මාව කිරි අම්මාට බාරදී අම්මා මැද පෙරදිග රැකියාවකට ගියා.සිද්ධිය වූ දවසේ කිරිඅම්මා කීවා නැන්දා තනියම අද ගෙදර ඉන්නෙ එහි ගිහිල්ලා නිදා ගන්න කීවා.මම මල්ලිත් සමග නැන්දලාගෙ ගෙදර මැද සාලයේ නිදා ගත්තා. රාත්‍රි 11.00 ට පමණ දෙන්නෙක් සාලයට ඇතුළු වී මගේ කටට රෙදි ගුලියක් ඔබා මාව උස්සා ගෙන කැලයකට ගියා.පාන්දර 5.00 ට පමණ මාව කෙනෙකුගේ නිවෙසකට ගෙන ගියා. පසු දින උදේ විශාල ගල් තලාවකට ගෙන ගියා. එතනින් ඉඟිනියාගල ප්‍රදේශයට ගෙන ගියා. මෙහිදී දෙවැනි විත්තිකරු මගේ මූණට පහරක් ගසා අපි කියන දේ කරපන්. නැතිනම් මරා දමනවා කියා තරවටු කළා.මාව හොයන ආරංචිය ලැබී ඔවුන් මාව වනාන්තරයේ තනිකර දමා ගියා. අඹන්පොළ පොලිසියෙන් පැමිණ මාව මහව රෝහලට ඇතුලත් කළා.පසුව කුරුණෑගල රෝහලට මාරු කළා.විත්තියේ හරස් ප්‍රශ්නවලට උත්තරදීමට කාල වේලාව මදි බැවින් වැඩිදුර විභාගය දෙසැම්බර් 29 දිනට කල් තැබු විනිසුරුවරයා එදිනට පැමිණිලිකාරිය හැර අන් සියලුම සාක්ෂිකරුවන් අධිකරණයේ පෙනී සිටින ලෙසට නියෝග කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>04</day>
    </date>
    <link>http://www.dinamina.lk/2011/11/04/_art.asp?fn=r1111044</link>
    <topic>තිස් වසරක් ප්‍රංශයේ හැදී - වැඩුණු දියණිය සැබෑ මවුපියන් බලන්න ලංකාවට ඇවිත්</topic>
    <author>හෝමාගම සංචාරක – මංජුල හිරිපිටිය</author>
    <content>ඉපදී වසර දෙකකින් පසු වසර තිහක කාලයක් ප්‍රංශයේ ජීවත් වූ තරුණියක් තම සැබෑ මවුපියන් දැක බලා ගැනීමට මව්රටට පැමිණි අවස්ථාවේ දී දිනක් ඇතුළත ඇයට, මවුපියන් සොයා දීමට කොස්ගම පොලිසියේ නිලධාරියකු සමත් වූ පුවතකි මේ.තිස් දෙහැවිරිදි අයේෂා වීරසිංහ නම් වූ ඇගේ උපන් ගම කොස්ගම වූවත් ඉන් එහා විස්තරයක් ඇය නොදන්නීය.මීට වසර තිහකට පෙර අධිකරණ නියෝගයක් අනුව ඇයව ප්‍රංශ ජාතික යුවළකට හදාවඩා ගැනීමට ලබාදී ඇති අතර, ඇය වසර ගණනක සිටම තම මවුපියන් දැක බලා ගැනීමට ආසාවෙන් සිටිය දී පසුගිය දිනක මෙරටට පැමිණ තිබේ. තම පැරැණි විදේශ ගමන් බලපත්‍රයේ ගම වශයෙන් කොස්ගම සඳහන් කර ඇතත් ඉන් එහා විස්තරයක් නොතිබුණු නිසා ඇය ප්‍රථමයෙන් මවුපියන් සොයා ගැනීමට කොස්ගම පොලිසියට පැමිණ ඇත. එහිදී ඇගේ සම්පූර්ණ කථාවට සවන් දුන් කොස්ගම පොලිසියේ අපරාධ අංශයේ ස්ථානාධිපති උප පොලිස් පරීක්ෂක ටී. පී. සුනිල් මහතා, රාජ්‍ය අංශයේ නිලධාරීන්ගෙන් හා විවිධ පුද්ගලයන්ගෙන් ලබාගත් තොරතුරු මත කොස්ගම පලපෙටේලන්ද ප්‍රදේශයට ඇය හා ඇය සමඟ පැමිණි ප්‍රංශ තරුණයා එක්ව ගොස් තිබේ. එහිදී ඇගේ මවුපියන් සහ සහෝදර සහෝදරියන් ද හමුවී විස්තර කථා කිරීමේ දී හා අයේෂා කුඩා කලදී ලබාගත් ඡායාරූප බැලීමේ දී එය තහවුරු වී ඇත.අයේෂා වීරසිංහ වශයෙන් මවුපියන් තැබූ නම ප්‍රංශ යුවළ විසින් කරෝලින් ෂෙල් යනුවෙන් වෙනස් කර තිබේ. ඇය ප්‍රංශ ගුවන් සමාගමක ඉහළ තනතුරක් දරන රැකියාවක නිරත වී සිටින්නීය. අයේෂාගේ පියා වන උපසිරි වීරසිංහ මහතා මෙසේ පැවැසීය.අප පවුලේ දරුවන් හතර දෙනාගෙන් අයේෂා දුවයි බාල දරුවා. ඒ දවස්වල අපට පැවැති ආර්ථික ප්‍රශ්න නිසා වැල්ලවත්ත ප්‍රදේශයේ මහත්මියකගේ මාර්ගයෙන් අධිකරණ නියෝගයක් මත ප්‍රංශ යුවළකට හදාවඩා ගැනීමට දුන්නා. අයේෂා දුව කුඩා කාලයේ දී ලබාගත් ඡායාරූපවලින් එක බැගින් දුවව ප්‍රංශ යුවළ ගෙනයන විට දුන්නා. ඒ ඡායාරූප දුව රැගෙන ඇවිත් තිබුණා. දුවව දැකීමට හැකිවීම අපට අදහා ගන්නට බැහැ. වසර තිහකින් පසුව හරි දුවව දකින්නට ලැබීම පිළිබඳව සතුටුයි.දුවට සිංහල භාෂාව කථා කිරීමට නොහැකි වූවත් ඉංගී‍්‍රසි භාෂාවෙන් කථා කළා. එය කොස්ගම පොලිසියේ උප පොලිස් පරීක්ෂක වී. ජී. සුනිල් මහතා සිංහලින් තේරුම් කර දුන්නා. ඒ නිසා දුවගේ විස්තර දැනගන්නට ලැබුණා. දුව ලබන වසරේ දී නැවත අපව බැලීමට එන බව පවසා දුව සමඟ පැමිණ සිටි ප්‍රංශ ජාතික තරුණයා සමඟින් සමුගෙන යන්නට ගියා..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>04</day>
    </date>
    <link>http://www.dinamina.lk/2011/11/04/_art.asp?fn=r1111045</link>
    <topic>කකුලට බඳින්න තිබූ පත්තුව කටගැස්මට අරගෙන</topic>
    <author>එම්. ඒ. ආර්. මනුකුලසූරිය හිරියාල සමූහ</author>
    <content>මැදිවියේ පුද්ගලයකු වු ඔහු සෑම දිනෙකම හැන්දෑ සමයේ මධුවිත තොගලෑම සඳහා එක්තරා නිවෙසකට යෑමට පුරුදුව සිටියේය.දිනක් ඔහු එම නිවෙසට ගොස් මධු විත තොල ගාමින් සිටියදී බයිට් එකට කිසිවක් තිබේදැයි සොයා බැලීමට අවට බැලුවේය.මේසයක කෙළවර පීරිසියක යමක් තිබෙනු ඔහු දුටුවේය. තලපයක් මෙන් දිස් වූ එයට ඇගිල්ල එබූ ඔහු එය තොලගා බැලුවේය. ‘මරු බයිට් එකක්නේ’ මෙසේ තමාටම කියාගත් ඔහු මධු විත තොල ගාමින්ම බයිට් එකද කෑවේය.මේ අතර ගෙහිමි කාන්තාව එතැනට අවුත් ‘දෙයියනේ මේ අර මනුස්සයගෙ කකුලට බදින පත්තුව නේද...ඔහේ ඒක කාල ඉවර කලාද?’ යනුවෙන් උස් හඬින් ඇසුවාය.‘ඕකට ඔය තරම් කෑ ගහන්න දෙයක් නෑනෙ... ඒකටත් එක්ක මට ගාන කියපන්කො..’ වෙරිමරගාතේ ඔහු එසේ කියාගෙන ගියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>04</day>
    </date>
    <link>http://www.dinamina.lk/2011/11/04/_art.asp?fn=s1111041</link>
    <topic>දෙසැම්බරයේ ක්‍රිකට් ඡන්දයක්!</topic>
    <author>ප්‍රින්ස් ගුණසේකර</author>
    <content>ශ්‍රී ලංකා ක්‍රිකට් අතුරු කමිටුව මේ මස 14 වැනිදා විසුරුවා හැරීමට නියමිතය. වසර 6කට පසුව පැවැත්වෙන ශ්‍රී ලංකා ක්‍රිකට් ආයතනයේ නිලවරණය එදින සිට දින 30 ක් ඇතුළත පැවැත්වෙන බව ක්‍රීඩා ඇමැති මහින්දානන්ද අළුත්ගමගේ මහතා පවසයි.වසර 2005 දී ජයන්ත ධර්මදාස මහතාගේ සභාපතිත්වයෙන් ඇරැඹි ක්‍රිකට් අතුරු කමිටුව අවස්ථා කිහිපයකදීම වෙනස් විය. වත්මන් ක්‍රිකට් අතුරු කමිටුවේ සභාපති ලෙස උපාලි ධර්මදාස මහතා කටයුතු කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>04</day>
    </date>
    <link>http://www.dinamina.lk/2011/11/04/_art.asp?fn=s1111042</link>
    <topic>සංගක්කාරගෙන් ලෝක වාර්තාවක්</topic>
    <author>වර්නන් ගුණසේකර එක්සත් අරාබි එමීර් රාජ්‍යයේ සිට...</author>
    <content>ලෝක වාර්තාවක් පිහිටුවූ කුමාර් සංගක්කාර හා තිලකරත්න ඩිල්ෂාන්ගේ විශිෂ්ට පිතිහරඹ මත ශ්‍රී ලංකාව සාජා ක්‍රිකට් ක්‍රීඩාංගණයේ පාකිස්තානයට එරෙහිව පැවැත්වෙන තෙවැනි හා අවසාන ටෙස්ට් තරගයේ ඊයේ ආරම්භක දිනය නිමා වන විට කඩුලු 2ක් පමණක් දැවී ලකුණු 245ක් රැස්කර ගෙන සිටියේය.සංගක්කාර ලොව වැඩිම වේගයෙන් ටෙස්ට් ලකුණු 9,000 ඉක්මවූ පිතිකරුවා බවට ඊයේ පත්විය. ඔහු මේ ලෝක වාර්තාගත හපන්කම කළේ ඉනිම 172කිනි. මීට කළින් මේ වාර්තාවට හිමිකම් කීවේ ඉනිම 176කින් ලකුණු 9,000 ලබා ගෙන සිටි ඉන්දියාවේ රාහුල් ඩ්‍රාවිඩ් ය.ඊයේ තරගය නතර කරන විට සංගක්කාර නොදැවී ලකුණු 112ක් රැස්කර ගෙන සිටියේය. පන්දු 263කින් ලබා ගත් එම ලකුණු ප්‍රමාණයට හතරේ පහර 11ක් හා හයේ පහර 2ක් ඇතුළත්ව තිබිණි. නොදැවී සිටි අනෙක් පිතිකරු මහේල ජයවර්ධන පන්දු 82කට මුහුණ දෙමින් හතරේ පහර 2ක් සමග ලකුණු 32ක් ලබා ගෙන සිටියේය.කලකට පසුව ඊයේ හොඳ ඉනිමක් ක්‍රීඩා කළ ඩිල්ෂාන් ලකුණු 92ක් වාර්තා කිරීමට සමත් විය. ‘සංගා’ ඔහුගේ 27 වැනි ටෙස්ට් ශතකයට ඊයේ පිවිසියේ දර්ශනීය අයුරිනි. අබ්දුර් රෙහ්මාන් එවූ පන්දුවට තම සීමාවෙන් ඉදිරියට පැන ‘ඩීප් මිඩ් විකට්’ කලාපයට දැවැන්ත හයේ පහරක් එල්ල කරමින් සංගක්කාර ශතකය ලබා ගත්තේය. එය ඔහු පාකිස්තානයට එරෙහිව ලබා ගත් 17 වැනි ටෙස්ට් ශතකය විය. පන්දු 232කින් වාර්තා වූ එම ශතකයට හතරේ පහර 11ක් හා හයේ පහර 2ක් ඇතුළත්ව තිබිණි.ශ්‍රී ලංකා කණ්ඩායම වෙතින් ඊයේ වාර්තා වූයේ පාකිස්තානයට එරෙහිව එක්සත් අරාබි එමීර් රාජ්‍යයේ පැවැත්වෙන ත්‍රිත්ව ටෙස්ට් තරගමාලාවේ ඔවුන්ගේ පළමු ඉනිමේ වැඩිම මුළු ලකුණු ප්‍රමාණයයි. අබුඩාබි හි පැවැති පළමු ටෙස්ට් තරගයේ පළමු ඉනිමේදී ලකුණු 197කට දැවී ගිය ශ්‍රී ලංකාව ඩුබායි හි පැවැති දෙවැනි ටෙස්ට් තරගයේ පළමු ඉනිමේ ලබා ගත්තේ ලකුණු 239ක් පමණි. ඊයේ තරගයේ සවස තේ පානයෙන් පසුව යැවුනු 7 වැනි ඕවරයේ පළමු පන්දුවෙන් ඩිල්ෂාන් දැවී ගියේය. සයීඩ් අජ්මාල්ගේ පන්දුවකට පළමු ‘ස්ලිප්’හි පන්දු රකිමින් සිටි යූනුස් ඛාන් අතට උඩ පන්දුවක් දෙමින් ඩිල්ෂාන් දැවී ගියේ ශතකය පෙනි පෙනී තිබියදීය. වෙනදා තමන්ට සුපුරුදු ආක්‍රමණශීලී පිතිහරඹයෙන් බැහැරව ඉවසිල්ලෙන් යුතුව ඊයේ සිය ඉනිම ක්‍රීඩා කළ ආරම්භක පිතිකරු ඩිල්ෂාන් අගනා ලකුණු 92ක් වාර්තා කළේය. පන්දු 168කට මුහුණ දුන් ඔහු හතරේ පහර 12ක් හා හයේ පහරක් එල්ල කළේය.ඩිල්ෂාන් හා කුමාර් සංගක්කාර දෙවැනි කඩුල්ල වෙනුවෙන් ඕවර 59.2ක් ඇතුළත ලකුණු 173ක් එක් කළහ. ඕවර 82ක් අවසානයේ පාකිස්තානුවෝ දෙවැනි නව පන්දුව ලබා ගත්හ. ඒ වන විට ශ්‍රී ලංකාව කඩුලු 2ක් දැවී ලකුණු 235ක් රැස්කර ගෙන සිටියේය.ඩිල්ෂාන් දැවී යාමෙන් පසුව පිටියේ එක්වූ සංගක්කාර හා මහේල ජයවර්ධන ඊයේ තරගය නතර කරන විට තෙවැනි කඩුල්ල වෙනුවෙන් ලකුණු 68ක නොබිඳි සබඳතාවක් පිහිටුවා සිටියහ.කාසියේ වාසිය දිනා ගෙන පළමුව පන්දුවට පහර දීමට තීරණය කළ ශ්‍රී ලංකාවට තරගයේ ආරම්භක ඕවරයේදීම කඩුල්ලක් අහිමි විය. උමාර් ගුල්ගේ තෙවැනි පන්දුවට පා පෙදෙසින් හතරේ පහරක් එල්ල කළ තරංග පරණවිතාන පස්වැනි පන්දුවේදී දැවී ගියේය. ඉහළ නැග ආ ගුල්ගේ පන්දුව පරණවිතානගේ පිත්තේ අග ගෑවී කෙළින්ම දෙවැනි ‘ස්ලිප්’හි යූනුස් ඛාන් අතට ගියේය.එය විශිෂ්ට ගණයේ පන්දු යැවීමක් විය. ඊට පෙර සිවුවැනි පන්දුවේදී පරණවිතාන දුන් උඩ පන්දුවක් ‘ෂෝට් ලෙග්’හිදී රැක ගැනීමට අසාර් අලි අසමත් විය.දිවා ආහාරය සඳහා තරගය නතර කරන විට ශ්‍රී ලංකාව කඩුලු 1කට ලකුණු 75ක් ලබා ගෙන සිටියේය.ඒ වන විට කුමාර් සංගක්කාර ටෙස්ට් ලකුණු 9,000 පසුකර සිටියේය.මේ තරගය සඳහා ශ්‍රී ලංකා කණ්ඩායමේ වෙනස්කම් දෙකක් සිදුකොට තිබිණි. දෙවැනි ටෙස්ට් තරගයට සහභාගි වූ සුරංග ලක්මාල් හා ලහිරු තිරිමාන්න වෙනුවට ශ්‍රී ලංකාව සුරාජ් රන්දිව් හා කෝසල කුලසේකර කැඳවා තිබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>04</day>
    </date>
    <link>http://www.dinamina.lk/2011/11/04/_art.asp?fn=s1111043</link>
    <topic>ක්‍රීඩා වෛද්‍ය ආයතනයට අර්ජුන එයි : ගීතාංජන යයි</topic>
    <author>පි‍්‍රන්ස් ගුණසේකර</author>
    <content>ජාතික ක්‍රීඩා වෛද්‍ය ආයතනයේ නව අධ්‍යක්‍ෂ ජෙනරාල් ලෙස මහාචාර්ය අර්ජුන ද සිල්වා මහතා ඊයේ සිය ධුරයෙහි වැඩ භාර ගත්තේ ය.වසර 1991 සිට එම ආයතනයේ අධ්‍යක්‍ෂ ජෙනරාල් ලෙස කටයුතු කළ විශේෂඥ වෛද්‍ය ගීතාංජන මෙන්ඩිස් මහතා ඊයේ සිට සෞඛ්‍ය අමාත්‍යාංශයට මාරු කොට ඇත.මහාචාර්ය අර්ජුන ද සිල්වා මහතා ජාතික ක්‍රීඩා වෛද්‍ය ආයතනයේ හා ජාතික තහනම් උත්තේජන කමිටු සභාපති ලෙස ක්‍රීඩා ඇමැතිවරයා ගේ කැබිනට් පත්‍රිකාවක් මගින් පත් කෙරුණි. ඒ මහතා පසුගිය කාලයේ ශ්‍රී ලංකාවේ සිදු කළ තහනම් උත්තේජන පරීක්‍ෂණ වලට සහයදීම සඳහා වරින් වර එක් වුණි.රාගම ශික්‍ෂණ රෝහලේ මහාචාර්ය ඒකකයේ විශේෂඥ වෛද්‍යවරයෙකු ලෙස ඒ මහතා කටයුතු කළේ ය.ක්‍රීඩාවේ සිදුවන තහනම් උත්තේජන භාවිතය වළක්වාලීම මහාචාර්ය අර්ජුන ද සිල්වා මහතාට පැවරෙන විශාලතම වගකීමකි. ඊයේ දිනයේ වැඩ භාර ගැනීමේ අවස්ථාවට ක්‍රීඩා ඇමැති මහින්දානන්ද අළුත්ගමගේ මහතා, ක්‍රීඩා අධ්‍යක්‍ෂ ජෙනරාල් රංජනී ජයකොඩි මහත්මිය ඇතුළු පිරිසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>04</day>
    </date>
    <link>http://www.dinamina.lk/2011/11/04/_art.asp?fn=s1111044</link>
    <topic>වෙළෙඳ සේවා මේස පන්දු පිරිමි සහ කාන්තා සූරතා කොමර්ෂල් බැංකුවට</topic>
    <author/>
    <content>වෙළෙඳසේවා මේස පන්දු ලීග් තරගාවලියේ පිරිමි සහ කාන්තා සූරතා ද්විත්වයම දිනා ගැනීමට කොමර්ෂල් බැංකු කණ්ඩායම සමත් විය.කොමර්ෂල් බැංකුවේ මේස පන්දු කාන්තා කණ්ඩායම පසුගිය වසරේ ද “ඒ” කාණ්ඩයේ සූරතාව දිනා ගත් අතර ඔවුන් මෙවරද තම කිරුළ රැක ගැනීමට සමත් වූහ. “ඕ” කාණ්ඩය යටතේ තරග වැදුනු කොමර්ෂල් බැංකුවේ පිරිමි මේස පන්දු කණ්ඩායම සූරතාව දිනා ගත්තේ ය.කොමර්ෂල් බැංකුවේ අම්බලන්ගොඩ ශාඛාවෙහි සාරංගා ද සිල්වා සහ විදෙස් ශාඛාවේ ජංගම ගිණුම් අංශයේ නුවන්ගි අපොන්සු කොමර්ෂල් බැංකුවේ මේස පන්දු කාන්තා කණ්ඩායම නියෝජනය කරති.කාඩ් සෙන්ටර් හි අසිත විදානගමගේ, දෙහිවල ශාඛාවේ අමිල විජේසුන්දර, වැල්ලවත්ත ශාඛාවේ ඩී.ආර්.ජෝන්, එතෙර බැංකු අංශයේ ඩී.ජී.පී. කාරියවසම් සහ දෙනියාය ශාඛාවෙහි ජී.ජී.ජී.සී.හර්ෂපි‍්‍රය, කොමර්ෂල් බැංකුවේ මේස පන්දු පිරිමි කණ්ඩායම නියෝජනය කරති..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>04</day>
    </date>
    <link>http://www.dinamina.lk/2011/11/04/_art.asp?fn=s1111045</link>
    <topic>පාකිස්තාන ක්‍රීඩකයන්ට අත්වූ ඉරණම සෑම ක්‍රීඩකයකුටම අනතුරු ඇඟවීමක්</topic>
    <author>ලන්ඩන් (ඒ.එෆ්.පී)</author>
    <content>මුදලට තරගය පාවාදීමේ චෝදනා ලැබූ පාකිස්තාන පිලේ හිටපු නායක සල්මන් බට් සහ වේගපන්දු යවන්නන් වන මොහොමඩ් ආසිෆ් සහ මෙහොමඩ් ආමීර් සමග ඔවුන් ඒ සඳහා යොමුකළ බුකී නියෝජිතයාට ඊයේ බ්‍රිතාන්‍ය විනිසුරු ජෙරමි කූක් සිර දඬුවම් නියම කළේය. පාකිස්තාන ක්‍රීඩකයන් තිදෙනාට අත්වූ ඉරණම ක්‍රීඩාවේ නිරතව සිටින සෑම ක්‍රීඩකයෙකුටම අනතුරු ඇඟවීමක් බව අයි.සී.සී.ය ප්‍රකාශ කළේය.ඒ අනුව 27 හැවිරිදි සල්මාන්ට මාස 30ක ද, 28 හැවිරිදි ආසිෆ් ට වසරක ද, 19 හැවිරිදි ආමිර්ට මාස 6ක ද සිර දඩුවමකට යටත් වීමට සිදුවූ අතර බුකී නියෝජිත 36 හැවිරිදි මසාර් මජීඩ් ට වසර 2ක් සහ මාස 8ක සිර දඬුවමක් නියම කෙරිණි.කෙසේවෙතත් ඔවුනට මේ තීන්දුවට එරෙහිව අභියාචනාවක් ඉදිරිපත් කිරීමට අවස්ථාව සලසා දී තිබේ.එංගලන්තයට එරෙහිව පසුගිය වසරේ අගෝස්තු මස ලෝඩ්ස් පිටියේ පැවැති ටෙස්ට් තරගය අතරතුරදී බුකී කරුවන්ගෙන් මුදල් ලබාගෙන සිතාමතාම නිපන්දු 3ක් යවමින් ජත්‍යන්තර ක්‍රිකට් ක්‍රීඩාව අපකීර්තියට පත්කිරිම හේතුවෙන් ඔවුන්ට මේ දඬුවම අත්විය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>04</day>
    </date>
    <link>http://www.dinamina.lk/2011/11/04/_art.asp?fn=s1111046</link>
    <topic>කාන්තා ලෝක කුසලාන සුදුසුකම් ලැබීමේ තරගාවලිය 14දා බංග්ලාදේශයේ දී</topic>
    <author>ෆවුස් මොහොමඩ්</author>
    <content>කාන්තා ලෝක කුසලාන තරගමාලාවට සුදුසුකම් ලබාගැනීමේ තරගාවලිය මේ මස 14 වැනිදා බංග්ලාදේශයේදී ආරම්භ වේ. ශ්‍රී ලංකාව ඇතුළු රටවල් 10 ක් තරග වදින මේ තරගාවලියට සහභාගි වන ශ්‍රී ලංකා කාන්තා පිල ලබන 7 වැනිදා බංග්ලාදේශය බලා පිටත්ව යාමට නියමිතය.දිලානි මනෝදරාගේ නායකත්වයෙන් යුත් ශ්‍රී ලංකා කණ්ඩායමට ක්‍රීඩිකාවන් 14 දෙනකු ඇතුළත් වෙති. ලෝක කුසලාන සුදුසුකම් ලබාගැනීමේ තරගාවලියට පෙර බංග්ලාදේශය සමඟ එක්දින තරග 2 කට ද, ශ්‍රී ලංකා පිල සහභාගි වේ. එම තරග 9 වැනිදා සහ 11 වැනිදා පැවැත්වේ.14 වැනිදා ඇරැඹෙන ලෝක කුසලාන සුදුසුකම් ලබාගැනීමේ තරගාවලියේ මූලික තරග වටය 20 වැනිදා දක්වා පැවැත්වේ.මේ තරගාවලියට ‘ඒ’ සහ ‘බී’ කාණ්ඩ යටතේ රටවල් 5 බැගින් තරග වදින අතර ශ්‍රී ලංකාව ‘ඒ’ කොටසට ඇතුළත්ය. ශ්‍රී ලංකාව සමඟ දකුණු අපි‍්‍රකාව, සිම්බාබ්වේ, නෙදර්ලන්තය සහ අමෙරිකා එක්සත් ජනපදය තරග වදිති. බටහිර ඉන්දීය කොදෙව් පිල, පාකිස්තානය, බංග්ලාදේශය, අයර්ලන්තය සහ ජපානය ‘බී’ කොටසෙන් තරග වදිති.මූලික වටයේදී අදාළ කාණ්ඩයේ සෙසු කණ්ඩායම් සමඟ තරග 4 කට ශ්‍රී ලංකාව සහභාගි වේ. දෙවැනි වටයේ තරග 22 වැනිදාත්, අවසන් තරග 23 සහ 25 වැනිදාත් පැවැත්වීමට නියමිතය.තරගාවලියට සහභාගි වන ශ්‍රී ලංකා කාන්තා පිල මෙසේය.දිලානි මනෝදරා (නායිකා), ශෂිකලා සිරිවර්ධන, චමනී සෙනෙවිරත්න, සුවිනි ද අල්විස්, උදේශිකා ප්‍රබෝධනී, ඉනෝකා ගලගෙදර, සඳමාලි දොලවත්ත, ඕෂධී රණසිංහ, ඊෂානි ලොකුසූරිය, චමරි අතපත්තු, ශරීනා රවිකුමාර්, ප්‍රසාදිනී වීරක්කොඩි, යශෝධා මෙන්ඩිස් සහ ශ්‍රීපාලි වීරක්කොඩි.</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>04</day>
    </date>
    <link>http://www.dinamina.lk/2011/11/04/_art.asp?fn=f1111041</link>
    <topic>ජාත්‍යන්තරයේ කළු පැල්ලම් මකන්න ලොකු සටනක් කළා</topic>
    <author/>
    <content>පසුගියදා ඕස්ට්‍රේලියාවේ දී පැවැති 22 වැනි පොදු රාජ්‍ය මණ්ඩලීය නායක සමුළුව ශ්‍රී ලංකාවට ඉතාමත් වැදගත් වූවක් විය. තිස් වසරක යුද්ධය නිමා කිරීම සඳහා ක්‍රියාත්මක කළ මානුෂීය මෙහෙයුම සම්බන්ධයෙන් ශ්‍රී ලාංකීය රාජ්‍ය නායකයාට ජාත්‍යන්තරයෙන් එල්ල වූ මානව අයිතිවාසිකම් කඩ කිරීම් පිළිබඳ චෝදනාවලට නිසි පිළිතුරු ලබා දීමට, මෙම සමුළුවට සහභාගි වූ ජනාධිපති මහින්ද රාජපක්ෂ මහතා ඇතුළු නියෝජිත පිරිසට හැකි විය. මෙම පොදු රාජ්‍ය මණ්ඩලීය සමුළුවේ වැදගත්කම සහ මානව අයිතිවාසිකම් සම්බන්ධයෙන් එල්ල කෙරුණු චෝදනාවලට එහිදී පිළිතුරු දුන් ආකාරය පිළිබඳ, නියෝජිත පිරිස අතරට එක් වූ ජනාධිපති ලේකම් ලලිත් වීරතුංග මහතා සමඟ ජාතික රූපවාහිනියේ සභාපති මොහාන් සමරනායක මහතා ‘විනිවිද’ වැඩසටහනේදී සිදු කළ සාකච්ඡාවක් ඇසුරින් මෙම ලිපිය සැකසිණි.එක්සත් ජාතීන්ගේ සංවිධානය හැරුණුවිට ලෝකයේ තිබෙන ප්‍රබල සංවිධානයක් ලෙස පොදු රාජ්‍ය මණ්ඩලීය නායක සමුළුව හඳුන්වන්න පුළුවන්. ප්‍රථමවරට මේ සමුළුව 1971 දී සිංගප්පූරුවේ දී පැවැත්වූවා. සාමාජික රටවල් 54 කින් සමන්විත මෙම සමුළුවට පසුගිය දා අපි‍්‍රකාවේ රුවන්ඩාව එකතු වීමත් සමඟම පොදු රාජ්‍ය මණ්ඩලීය සමුළුවේ සාමාජික පිරිස 55 වුණා. මෙවර පැවැත්වුණු 22 වැනි සමුළුව ශ්‍රී ලංකාවට ඉතාමත් වැදගත්. විශේෂයෙන් එල්.ටී.ටී.ඊ. හිතවාදීන් නොයෙකුත් රජයන්ට සිදු කරන බලපෑම් තුළින් ශ්‍රී ලංකාවට සම්බාධක පනවන්න එසේත් නැතිනම් ශ්‍රී ලංකාව ගෝලීය මට්ටමේ යම්කිසි අසීරු තැනකට ගේන්න, අවමානයට පත් කරන්න යනාදී විවිධාකාරයෙන් කටයුතු කළ නිසාවෙන් පොදු රාජ්‍ය මණ්ඩලීය නායක සමුළුව අපිට ඉතාමත් වැදගත් වුණා. එහිදී එල්.ටී.ටී.ඊ. හිතවාදීන් ගෙන ගිය කුමන්ත්‍රණ පරදවන්න එල්.ටී.ටී.ඊ. ය නැති කරනවා තරම් සටනක් කරන්නත් සිදුවුණා.විශේෂයෙන් ජනාධිපති මහින්ද රාජපක්ෂ මහතා සමුළුවට සහභාගීවීම සඳහා ඕස්ට්‍රේලියාවට යාමට පෙර සිටම එල්.ටී.ටී.ඊ. හිතවාදීන් එතුමාගේ ගමනට විරුද්ධව විවිධ ප්‍රචාරයන් ගෙන ගියා. ඒ වගේම ඔවුන් එතුමාට විරෝධය දක්වන්න පුළුල් ලෙස සැලසුම් කර තිබුණා. එහිදී ඔවුන්ගේ මූලික අවධානය යොමු කර තිබුණේ ඕස්ට්‍රේලියාවේ ජනතාව භාවිත කර ජනාධිපතිතුමන් යුද අපරාධකරුවෙක් ලෙස ඉදිරියට ගෙන ඒම පිළිබඳවයි. විශේෂයෙන් එහිදී ඔවුන් ඕස්ට්‍රේලියාවේ නීතිය භාවිත කරමින් ජනාධිපතිතුමාව යුද අධිකරණයට ගෙනයන්න උත්සහ කළා. ඒ සඳහා ඕස්ට්‍රේලියාවේ ප්‍රාන්ත මහේස්ත්‍රාත්වරයෙක්ගෙන් වරෙන්තුවක් ලබා ගන්නත් ලොකු උත්සාහයක යෙදුණා. නමුත් ඒ අවස්ථාවේදී ඕස්ට්‍රේලියාවේ සිටින ශ්‍රී ලංකා තානාපති අද්මිරාල් තිසර සමරසිංහ මහතා බොහොම විචක්ෂණශීලීව එතුමාගේ දැනුම, කුසලතාව පාවිච්චි කර ඕස්ට්‍රේලියානු රජය සහ ඕස්ට්‍රේලියානු නීතිපති දෙපාර්තමේන්තුවත් සමඟ සාකච්ඡා කර අපි එහි යනවිට එරට නීතිපතිතුමාගෙන් ලියවිල්ලකුත් අරගෙන තිබුණා. රාජ්‍ය නායකයෙකුට තිබෙන වරප්‍රසාද අනුව වෙනත් රටක නීතියකට රාජ්‍ය නායකයෙකු යටත් වන්නේ නැහැ. ඒ නිසා බොහොම පැහැදිලිව එරට නීතිපතිවරයා ඒ ජයග්‍රහණය අපිට ලබා දුන්නා. ඒ පිළිබඳ ඕස්ට්‍රේලියානු රජයට කෘතඥතාවය පළ කළ යුතුයි.2009 වසරේ පැවැත් වූ පොදු රාජ්‍ය මණ්ඩල සමුළුවේදී 2013 පොදු රාජ්‍ය මණ්ඩල සමුළුව ශ්‍රී ලංකාවේ පවත්වන්න රාජ්‍ය නායකයන් තීරණය කළා. මේ යෝජනාව ඉදිරිපත් වුණේ වසර ගණනාවකට පෙරාතුවයි. නමුත් පසුගිය කාලය තුළ එල්.ටී.ටී.ඊ. හිතවාදීන් ගෙන ගිය අසත්‍ය මඩ ප්‍රචාරවල ප්‍රතිඵලයක් ලෙස කැනඩාව වැනි රටවල් එයට විරුද්ධ වුණා. මේ වනවිට කැනඩාව වැනි රටවල විශාල වශයෙන් එල්.ටී.ටී.ඊ. හිතවාදීන් ඡන්දදායකයන් බවට පත්වෙලා. එම විරුද්ධත්වය අපි දැක්කේ ශ්‍රී ලංකාවට කරන අසාධාරණයක් ලෙසයි. ජනාධිපතිතුමා ඒ පිළිබඳ රාජ්‍ය නායකයන්ට පැහැදිලි කළා.එහෙමනම් අපේ රට ලෝකයට ගෙන යන ප්‍රකාශ අසාර්ථක වෙනවා. ඒ වගේම සංචාරකයන් ගෙන්වා ගැනීමට දරන උත්සාහය, ඍජු ආයෝජන සඳහා තිබෙන අවස්ථාත් අපිට අහිමි වෙනවා. විශේෂයෙන් එහිදී අපේ රට පොදු රාජ්‍ය මණ්ඩලීය සමුළුව නොතිබුණු රටක් ලෙස අවලංගු වෙනවා. ඒ වගේම මානව අයිතිවාසිකම් උල්ලංගණය කළ රටක් ලෙස අපේ රටට ලෝක තලයේ විශාල මඩ පැල්ලමක් වදින්නත් තිබුණා. එසේ සිදු වුනා නම් ශ්‍රී ලංකාව නැවැත ඉදිරියට ගේන්න විශාල උත්සාහයක් දරන්න වෙනවා. එමගින් අපේ රටේ ගමන් මඟ වෙනස් වන්නත් තිබුණා. නමුත් ජනාධිපතිතුමන්ට ලෝක නායකයන් සමඟ සාකච්ඡා කර අපි මානව හිමිකම් කඩ නොකළ බව පැහැදිලි කර විශාල ජයග්‍රහණයක් ලැබුවා. 2013 වසරේ පොදු රාජ්‍ය මණ්ඩලීය නායක සමුළුව අපේ රටේ පැවැත්වීමට අවස්ථාව උදා වුණේ ඒ ජයග්‍රහණයේ ප්‍රතිඵලයක් ලෙසයි.2013 පොදු රාජ්‍ය මණ්ඩලීය නායක සමුළුව මෙරට පවත්වන්නට නොහැකි වුණා නම් ඒකට හේතුව වන්නේ මානව හිමිකම් උල්ලංඝණය කිරීමයි. මෙහිදී සමුළුවට සහභාගී වු රාජ්‍ය නායකයන්ගෙන් අපිට විශාල සහයෝගයක් ලැබුණා. විශේෂයෙන් ජනාධිපතිතුමන් එක් එක් රාජ්‍ය නායකයන් සමඟ ද්වි පාර්ශවීය සාකච්ඡා පැවැත්වුවා. ඒ තුළින් අපිට රාජ්‍ය නායකයන් බොහෝමයකගේ සහයෝගය ලබා ගන්න හැකි වුණා. ඒ වගේම විදේශ අමාත්‍යවරුන්ගේ රැස්වීමේදී ජී. එල්. පීරිස් මහතා ඉතාමත් ව්‍යක්ත ලෙස කරුණු ඉදිරිපත් කළා. ජනාධිපතිතුමා ප්‍රමුඛ අපේ නියෝජිත පිරිස දැඩි ස්ථාවරත්වයක සිට කටයුතු කිරීම නිසා අපිට එල්. ටී. ටී. ඊ. හිතවාදීන්ගේ කුමන්ත්‍රණ පරදවා විශාල ජයග්‍රහණයක් අත්කර ගන්න හැකි වුණා. මීට පෙර එක්සත් ජාතීන්ගේ මානව හිමිකම් කවුන්සලය අපේ රටට මානව හිමිකම් කඩ කිරීම පිළිබඳ චෝදනා කළා. ඔවුන්ගේ මීළඟ සමුළුව ලබන මාර්තු මාසයේ පැවැත්වෙනවා. 2013 පොදු රාජ්‍ය මණ්ඩලීය නායක සමුළුවේ සත්කාරකත්වය අපට අහිමි වුණා නම් ඔවුන්ගේ චෝදනාවලට විශාල රුකුලක් ලැබෙනවා. එසේ වුවානම් ඔවුන්ට අමුතුවෙන් සාක්ෂි අවශ්‍ය නැහැ. එල්ටීටීඊ හිතවාදීන් පමණක් නොව අපේ රටේ ඇතැම් කණ්ඩායම් අපේ රට ජාත්‍යන්තර කළු පැල්ලමකට ගෙන යාමට රුකුල් දෙනවා. මේ පිළිබඳ රට වැසියන් ලෙස අපි අවධානය යොමු කිරීම වැදගත්. මෙය රටේ නායකයාට පමණක් එල්ලවන චෝදනාවක් නොවෙයි. අපේ රටට යම්කිසි චෝදනාවක් ඇති වුවහොත් විත්ති කූඩුවට යන්න වෙන්නේ ජනාධිපතිතුමාට පමණක් නොවෙයි. සමස්ත රටටමයි.ඒකට මම හොඳ උදාහරණයක් කියන්නම්. මියන්මාරයේ විපක්ෂ නායිකාව වන අවුන්සාන් සුඛී ව අවුරුදු 21ක් හිර අඩස්සියේ තියාගෙන සිටියා. එහිදී ඇයට රටට විරුද්ධව ඕනෑම දෙයක් ප්‍රකාශ කළ හැකිව තිබුණත් එතුමිය එක්සත් ජාතීන් ට ප්‍රකාශ කළේ රටට සම්බාධක පනවන්න එපා කියලයි. ඇය ප්‍රකාශ කළේ ඒවායෙන් දුක් විඳීන්නේ මගේ රටේ අහිංසක ජනතාව බවයි. ඒ නිසා නායකයන්ට විරුද්ධව සම්බාධක පැනවීම යනු රටට විරුද්ධව සම්බාධක පැනවීමයි. පසුගිය සැප්තැම්බර් මාසයේ පැවැත්වුණු එක්සත් ජාතීන් ගේ මහා මණ්ඩල රැස්වීමේ දී ජනාධිපතිතුමාත් සම්බාධක පැනවීමේ ආදීනව පිළිබඳ කතා කළා.ශ්‍රී ලංකාව වගේම ඕස්ට්‍රේලියාවේ ගෝල්කෝස්ට් නගරයත් මෙම තරගාවලිය පැවැත්වීමට ඉදිරිපත් වී සිටිනවා. නොවැම්බර් 11 දින බටහිර ඉන්දීය කොදෙව් දූපත් හිදී මේ පිළිබඳ ඡන්ද විමසීමක් පැවැත්වෙනවා. එහිදී එම ඡන්දය සඳහා රටවල් 53 ඇතුළත් වෙනවා. ක්‍රීඩා සංගම් 71 ක් තිබෙනවා. අපි ජයග්‍රහණය කරන්න නම් ඡන්ද 36 ක් ලබාගන්න ඕනා. මෙහිදී ජනාධිපතිතුමා පැහැදිලි ප්‍රකාශයක් කළා. පොදු රාජ්‍ය මණ්ඩලීය රටවල් පනස් ගණනින් තවමත් රටවල් පහක් හෝ හයක පමණයි මෙම ක්‍රීඩා උළෙල පවත්වා තිබෙන්නේ. අනෙකුත් රටවලට ඒ සඳහා අවස්ථාව ලබාදී නැහැ. ඕස්ට්‍රේලියාවේ මේ ක්‍රීඩා උළෙල 4 වතාවක් පවත්වා තිබෙනවා. මෙම තරගාවලිය හරහා සංචාරකයින් විශාල පිරිසක් රටට පැමිණෙනවා. ඒ තුළින් විශාල ජනපි‍්‍රයත්වයක්, කීර්තියක් වගේම ආර්ථික වාසි බොහොමයක් උදා කර ගන්න පුළුවන්. ඒ නිසා ත්‍රස්තවාදය තුරන් කර දේශපාලන ස්ථාවරත්වයක සිටින ශ්‍රී ලංකාවට එම අවස්ථාව උදා කර දෙන්න කියලා ජනාධිපතිතුමා ඉල්ලා සිටියා. විශේෂයෙන් මෙම තරගාවලියට සමගාමීව හම්බන්තොට සංවර්ධනය කිරීමටත් කටයුතු කරන බව එතුමා ප්‍රකාශ කළා.අපේ රටේ ප්‍රජාතන්ත්‍රවාදය ස්ථාපිත වුණේ 1931 දියි. ශ්‍රී ලංකාව ආසියාවේ තිබෙන හොඳම ශක්තිමත්ම ප්‍රජාතන්ත්‍රවාදී රටක්. අපේ රටේ කවදාවත් මැතිවරණ කඩාකප්පල්වීම්, හමුදා කුමන්ත්‍රණ නැහැ. ව්‍යවස්ථාවට අනුකූලව පාලනය වෙනවා. ඒ වගේම තරුණයන් හා කාන්තාවන් වෙනුවෙන් විශාල කාර්යභාරයක් සිදු කළ රටක්. 1979 නොබැඳී ජාතික සමුළුව අපේ රටේ පැවැත්වූවා. ඒ නිසා අපට ජාත්‍යන්තර සමුළු පවත්වන්න හොඳ අත්දැකීම් තිබෙනවා. විශාල වශයෙන් අඩු පහසුකම් පැවැති කාලයක නොබැඳී ජාතික සමුළුව වැනි ජාත්‍යන්තර සමුළුවක් පැවැත්වීමට හැකිවීම ශ්‍රී ලාංකික අපිට ආඩම්බරයක්.</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>04</day>
    </date>
    <link>http://www.dinamina.lk/2011/11/04/_art.asp?fn=f1111042</link>
    <topic>යන්ට දැන් නම් කාලේ වේ උරුමෙ අපගේ සොයමිනා</topic>
    <author/>
    <content>කෝට්ටේ අවසන් රාජධානියේ ජනාකීර්ණ නාගරික කලාපය වූ පිටකෝට්ටේ පිහිටි සරච්චන්ද්‍රයන්ගේ වාසභූමිය අත්‍යන්තයෙන්ම අනෙක් ගෘහයන්ගෙන් කැපී පෙනෙන්නකි. සදාහරිත වැසි වනයක් සිහි ගන්වන තුරු වදුලු හා මල් ගොමුවලින් ගහණ ගෙඋයනෙහි හිඳ අප එතුමන්ගේ බාල දියණිය සමඟ සරච්චන්ද්‍රයන්ගේ නාට්‍ය කලාව ගැනත් නොබෝදා 50 වෙනි වර්ෂ පූර්ණය සැමරූ සිංහබාහු නාට්‍යය ගැනත් කතා කළෙමු. අතරමගදි එම කතාබහට ඇගේ සැමියා වු නාට්‍යවේදී කුසුම්සිරි ලියනආරච්චි ද සම්බන්ධ වූයේය. එවිට කතාබහ තවත් අතකට ගලාගෙන ගොස් ඔවුන් දෙපළගේ නවතම නාට්‍ය නිර්මාණය වූ ‘දඟයා හා පුංචි අන්දරේ’ නාට්‍ය වෙතට යොමුවිය.ඈත දුර රටකට නැව් නැග ගියේ පසළොස් වසරකට පෙරය. මහැදුරු සරච්චන්ද්‍රයන්ද මෙයට දශක හයකට පෙර එවැනිම තීර්ථ යාත්‍රාවක යෙදුණි. ඒ ගමනෙන් පසු ඔහු මව්බිමට පැමිණියේ මහරු මිණි රැසක්ද කැටුවය. “මළගිය ඇත්තෝ”, ‘මළවුන්ගේ අවුරුදු දා’ හා ‘මනමේ’ දෘශ්‍ය කාව්‍ය ද එම සෞන්දර්ය චාරිකාවේ ශේෂයන් අතර වෙති.පෙරළා මව්බිමට පැමිණි සයෝදරා ද ලාංකීය නාට්‍ය රසික ප්‍රජාවට තිළිණයක් ගෙනැවිත් ඇත. ඒ ගැන විමසීමට පෙර අප ඇය හා කතාබහට යොමුවූයේ වෙනත් කරුණක් ඇසුරෙනි.සරච්චන්ද්‍රයන්ගේ නාට්‍ය හා සාහිත්‍ය කෘති සමහරක් ඔහුගේ ජීවිතයට සමීප අය වෙත කැප කර ඇත. සිංහබාහු එලෙස පුදකර ඇත්තේ කිසාගෝතමියටය.අසූව දශකයේ සිට ඔහුගේ කුදු මහත් සෑම නිර්මාණයකටම සම්බන්ධව සිටි යසෝදරා වෙනුවෙන් එතුමන් කිසියම් ගතක් පිදූ බවක් අපගේ මතකයේ නැත. ඒ ගැන මම ඇයගෙන් මුලින්ම විමසුවෙමි.‘මම වෙනුවෙන් එහෙම නිර්මාණයක් එතුමා අතින් ලියැවිලා නැහැ. නමුත් මනමේ නාට්‍යය එක්සත් රාජධානියේ ප්‍රදර්ශනය කළ අවස්ථාව, ඔහුට ප්‍රීතිමත් අවස්ථාවක් වුණා. ඒ මොහොත මතක් වෙන්න තාත්තා මට මිහිරි කවියක් ලියලා පොතක් පරිත්‍යාග කළා. තාත්තා ජීවත්ව සිටින කාලයේදී ඔහුගේ නාට්‍යවලට අපි සම්බන්ධ කරගෙන ගුරුහරුකම් බොහොමක් දුන්නා. අපි අදටත් මේ ක්ෂේත්‍රයේ ඉන්නේ ඔහු නිසයි. මට ඒක හොඳටෝම ඇති.’ඈ එසේ පවසන විට මට මතක් වූයේ ‘සිංහබාහු’ නාට්‍යයේ එන ‘නැත පියාණෙනි කිසිදු මන දොළ, සමාවුව මැන දොසක් වී නම්’ යන වදනය.සරච්චන්ද්‍රයන් නාට්‍ය නිෂ්පාදනය කරන අයුරු යසෝදරාද නිතරම සමීපයේ සිට බලා සිටියාය. අනතුරුව ඒවා වේදිකාගත වනවිට ඒ අවස්ථාවන්ටද පියාගේ අතේ එල්ලී ඈ සහභාගී වූවාය. සරච්චන්ද්‍ර වේදිකාව ඇයට විවර වූයේ ඉන් අනතුරුවය.වෙස්සන්තර මුල් නිෂ්පාදනයට සම්බන්ධ වන විට යසෝදරාට වසර නවයකි. ඉක්බිත්තේ ඇය පියා නිෂ්පාදනය කළ සෑම නාට්‍යයකටම සම්බන්ධ වූවාය. වෙනත් නාට්‍යයක් නැවත නිෂ්පාදනය සිදුවන විට ඈ ඒවාටද නොපැකිලිව එක් වූවාය. මේ ඒ පිළිබඳ ඇගේ මතකය ය.“මම ඔහුගේ නාට්‍ය සෑම එකකටම පාහේ සම්බන්ධ වෙලා තිබෙනවා. ප්‍රධාන චරිත පමණක් නෙවෙයි. උප ප්‍රධාන චරිත, එහෙම නැත්නම් සමූහ ගායනා ආදී වශයෙන්. මේ හැම දෙයකටම මම නිතරම පේවෙලයි හිටියේ. කොයි නාට්‍යයක වුණත් ශිල්පිනියකගේ අඩුවක් වුණොත් ඒකට විකල්පය වුණේ මම.”එදිරිවීර හා ලලිතා සරච්චන්ද්‍ර මාපියන්ගේ නිර්මාණ සමුච්චයට අමතරව යසෝදරාගේ හැකියාවන් එකතුව ඇත්තේ වෙනත් එක් නාට්‍යයකට පමණි. ඒ සෝමලතා සුබසිංහගේ “විකෘති” නාට්‍ය නිෂ්පාදනයටය. ශෛලිගත නාට්‍යයන්හි ලාස්‍යයෙන් යුත් ගමන් තාලයක යෙදෙන ඇයට එහි ‘ප්‍රියදර්ශනී’ගේ චරිතයට ආරෝපණය වීම වෙනස්ම අත්දැකීමක් වුවාය.“තාත්තගේ නාට්‍යවලට හුරුවෙලා හිටපු නිසා වෙනත් විදිහක නාට්‍යයකට සම්බන්ධවීම මට තරමක් නුහුරු අත්දැකීමක් වුණා. සෝමලතා මහත්මියගේ උපදෙස් පරිදි යථාර්ථවාදී රූපණ විදියට ක්‍රමයෙන් පිවිසෙන්නත්, ඒ චරිතය සාර්ථකව කරන්නත් පුළුවන් වුණා.”යසෝදරා නවදිල්ලියේ උසස් අධ්‍යාපනයේ නිරතව සිටි අවධියේද පෙරළා පැමිණි සෑම අවස්ථාවකම රංගනයට පිවිසෙන්නට අමතක නොකළාය. මෙවර ඇගේ පැමිණීම වැදගත් වන්නේ සරච්චන්ද්‍රයන්ගේ “මනමේ” නාටකයට වසර 55 ක් හා “සිංහබාහු” නාට්‍යයට පනස් වසරක් ලැබීම නිසාය.“මේ නාට්‍ය දෙක මෙපමණ කලක් පැවතීම ගැන අපි සරච්චන්ද්‍ර පවුල් හැටියට සතුටු වෙනවා. මම සරච්චන්ද්‍ර පවුල කියන්නේ මේ නාට්‍යයට සම්බන්ධ වූ සියලුදෙනා ගැනයි. තාත්තා ජීවතුන් අතර හිටිය නම් ඔහු ඒ ගැන මොනවා කියයිද කියලා හිතන්න බැහැ.”යසෝදරා අදහස් කරන පරිදි මෙම නාට්‍ය ද්විත්වය මෙපමණ කලක් පවතින්න බොහෝ දෙනෙක් දායකව ඇත.“සමහර අයෙක් මේ නාට්‍යයට සම්බන්ධ වුණේ වසරක් හෝ දෙකක් පමණයි. තවත් අයෙක් වසර ගණනාවක් සම්බන්ධ වුණා. අවස්ථාවක් හෝ දෙකක් රංගනයට හෝ වෙනත් අයුරකින් සම්බන්ධ වූ ශිල්පීන් හිටියා. කිසිම වර්ග කිරීමකින් තොරව ඔවුන් සියලුදෙනාම මේ නාට්‍ය සදා ජීවමාන කරන්න උදව් කළා. එහි ගෞරවය ඔවුන්ට ලැබිය යුතුයි.’නාට්‍යයක් අඛණ්ඩව වේදිකාගත කිරීම අභියෝගාත්මක කටයුත්තකි. ඈ ඒ ගැන කතා කළේ මෙසේය.“නාට්‍යයේ පැවැත්මට වැදගත් වුණේ පුහුණුව හෝ ශිල්පීන් පමණක් නෙවෙයි. ඊට අමතරව බොහෝ කරුණු බලපානවා. අපේ නාට්‍ය කණ්ඩායම සෑම අවස්ථාවකදීම වැඩ කළේ එකම පවුලක් හැටියටයි. නාට්‍ය කණ්ඩායමේ ඒකමිතිය තියා ගත්තේ අම්මා. ඇය සෑම ගැටලුවක් ගැනම සොයා බලා පිළියම් යෙදුවා.”සරච්චන්ද්‍රයන්ගේ නාට්‍ය අනාගත පරපුර වෙනුවෙන් සංරක්ෂණය කිරීමේ අවශ්‍යතාවය පිළිබඳ මතුව ඇති අදහස ගැන කතා කරද්දී ඇය මෙසේ පැවැසුවාය.‘තාත්තා ජීවත්ව ඉදිද්දිත් සමහරු මේ නාට්‍යය ටෙලිවයිස් කරන්න, වීඩියෝ කරන්න යෝජනා කළා. ඔහු හැමදාම ඇහුවේ මේ පුංචි කොටුව ඇතුළේ නාට්‍යයක් පෙන්වන්නේ කොහොමද කියලයි. මගේ නාට්‍ය සජීවිව පවත්වාගෙන යාම තමයි හොඳම සංරක්ෂණය කියලා එතුමා කිව්වේ.’පසුකාලීනව එතුමන්ගේ අභාවයෙන් පසුව විවිධ සංශෝධන සිදුව ඇති බවත් පෙනෙන්නට තිබෙනවා. මේ ගැන රසික සමාජය දක්වන විරෝධය ගැන කතා කිරීමේදී ඇය පවසන්නේ සරච්චන්ද්‍රයන්ද විවිධ අවස්ථාවලදී රංගන ශිල්පීන්ගේ ඉරියව්, ගමන් තාල පමණක් නොව දෙබස් ද වෙනස් කළ බවය. කාලානුරූපව සිදුවිය යුතු වෙනස්කම් ඔහු පිළිගත් බවය. සමාජ වෙනස්වීම් අනුව නාට්‍යයද වෙනස්විය යුතු බව සරච්චන්ද්‍රයන් පිළිගෙන ඇත.‘සිංහබාහු’ හා ‘මනමේ’ වැනි නාට්‍යයන්හි රඟපාන ශිල්පීන් නිතරම සසඳා බැලීමේ අභියෝගයකට මුහුණදෙන බවත් තමන්ටද එවැනි අභියෝග මතුවූ බවද ඇය නොපැකිළිව හෙළි කළාය. ඒ නිසා වර්තමාන ශිල්පීන්ටද එවැනි චෝදනා එල්ලවීම රංගන ශිල්පීන් මැදිහත් සිතින් පිළිගත යුතු බව ඇගේ අදහසය.යසෝදරාගේත් කුසුම්සිරි ලියනආරච්චිගේත් අදහස වනුයේ ඉදිරි කාලයේ දී තමන් ශ්‍රී ලාංකේය නාට්‍ය කලාව පෝෂණය කිරීම සඳහා වඩාත් සමීපව කටයුතු කරන බවය. ඔවුන් දෙපළගේ මේ නාට්‍යය නිෂ්පාදනයද සරච්චන්ද්‍ර උරුමය ඉදිරියට ගෙන යාමක් ලෙස සැළකිය හැක. කුසුම්සිරි නාට්‍ය කලාවට අත් පොත් තැබුවේ සරච්චන්ද්‍ර නිර්මාණයන්ට සම්බන්ධ වීමෙනි. ඒ ආභාසය මත ඔහු නිර්මාණය කරන ලද “ඔක්කොමල්ලා කොල්ලකාලා” හා “සපත්නි” යන නාට්‍ය දෙක ජාතික වශයෙන් විශිෂ්ට නිර්මාණ බවට ඇගැයීමට ලක්විය. “දඟයා හා පුංචි අන්දරේ” කුසුම්සිරිගේ ස්වතන්ත්‍ර රචනයකි. ඒ නිෂ්පාදනයේදී යසෝදරාගේ ගායනා හා රංගන හැකියාවන් දැක පුරුදු පේ‍්‍රක්ෂකයන්ට තවත් හැකියාවක් දැක ගන්නට ලැබේ. එනම් සංගීත නිපුණතාවය ය. මේ නාට්‍යයේ පුහුණුවීම් දකින අපට සිතෙන්නේ එය ශ්‍රී ලාංකේය ළමා රසිකයන් පමණක් නොව වැඩිහිටි පේ‍්‍රක්ෂකයන්ද අමන්දානන්දයට පත්කරන නිර්මාණයක් වන බවය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>04</day>
    </date>
    <link>http://www.dinamina.lk/2011/11/04/_art.asp?fn=f1111043</link>
    <topic>මගේ නිර්මාණ ළමයින් සඳහායි</topic>
    <author>ශ්‍යාමා සමරසිංහ</author>
    <content>“පුංචි දරුවෝ මල් වගේ” යැයි කියමනක් තිබේ. මලක ඇති සුන්දර බවත් නොකිලිටි බවත්, නැවුම් බවත් සහ සුගන්ධයත් නිසා කවුරුත් මල්වලට ඇලුම් කරති. පුංචි දරුවෝ ද එවන් පිරිසකි. ඔවුහු සුන්දරය. නැවුම් ය. නොකිලිටි ය. එබැවින් මල්වලට මෙන් කවුරුත් පුංචි දරුවන්ට ද මහත් සේ ස්නේහ දක්වති.දරුවන්ට හොඳ නරක කියා දෙමින් යහපත් පුරවැසියන් ලෙසින් ඔවුන් රටට දායාද කිරීමට කවුරුත් වෙහෙසෙති. දෙමාපියන්, ගුරුවරුන් ඒ අතරින් ප්‍රධානය. දරුවන්ගේ සිතුවිලි ලෝකය, මනස සහ සිතුම් පැතුම් ගුණධර්ම, සාරධර්මවලින් පෝෂණය කිරීම උදෙසා කවුරුත් ඇප කැප වන්නේ යහපත් පරපුරක් වගේම අනාගතයක් ලබා දීම උදෙසාය. ළමුන්ට ළමුන් වශයෙන් ජීවත්වීමට ඉඩ සළසා දීම අද දවසේ කාගේත් යුතුකම හා වගකීම වුවද, අති ධාවනකාරී සමාජ රැල්ල හා බටහිරින් එන සියලු දේ දොහොත් මුදුනින් පිළි ගන්නා සමාජය ඒවා අමතක කොට ඇත.මින් සිදු වන්නේ ගුණධර්මවලින් හැදියාවෙන් යුතු පරපුරක් නිර්මාණය කරනවා වෙනුවට නැහැදුණු නොහික්මුණු පරපුරක් බිහි වීමයි. මේ සියලු හේතු කාරණා මනාව වටහා ගනිමින් දැයේ දුවා දරුවන් වෙනුවෙන් ඔවුන්ගේ අනාගත අභිවෘද්ධිය සාක්ෂාත් කරලීම උදෙසා ඔහු මහඟු කර්තව්‍යකට අත ගසා සිටී. ඔහු අන් කවරෙක්වත් නොව වේදිකා නාට්‍ය සහ ටෙලි නාට්‍ය අධ්‍යක්‍ෂ, මාධ්‍යවේදී නාලක ස්වර්ණසිංහය. ඔහු දරුවන් වෙනුවෙන් ප්‍රසංග කලා පුහුණු පාසලක් ආරම්භ කොට තිබේ. වයස අවුරුදු 8ත් 15 ත් අතර දරුවන් මේ සඳහා බඳවා ගැනේ. රංගනය, නර්තනය, සහ ගායනය වැනි ප්‍රසංග කලා විෂයයන් සමඟ දරුවන්ගේ නායකත්ව හැකියා වැඩිදියුණු කිරීම, පෞරුෂ වර්ධනය, සංවිධාන ශක්තිය හා සන්නිවේදන කුසලතා ඔප් නැංවීම මෙම ආයතනයේ විශේෂත්වය යි.නොවැම්බර් මස දෙවැනි සතියේ පාඨමාලා ආරම්භ කිරීමට යෝජිත මෙය නුගේගොඩ හයිලෙවල් මාර්ගයේ ගංගොඩවිල අංක 485/16 දරන ස්ථානයේ දී පවත්වාගෙන යනු ලබයි.වර්ෂ 1998 ටී එන් එල් රූපවාහිනී සේවයෙන් මාධ්‍ය දිවිය ඇරැඹි නාලක පසුව ලක්හඬ ගුවන් විදුලියට එක් වූයේය. එහිදී නිවේදක සහ වැඩසටහන් නිෂ්පාදක යන ක්‍ෂේත්‍රයන්හි නිරත වූයේය. ළමුන් උදෙසා ඔහු අත ගැසූ පළමු නිර්මාණ කාර්යය වූයේ ජපානයේ ටොට්ටෝචංගේ කෘතිය ඇසුරින් කළ ගුවන්විදුලි සඟරාමය නාට්‍ය මාලාවයි. අනතුරුව 2000 වර්ෂයේදී “දඟමල්ල” කෘතිය ද ගුවන් විදුලිය වෙනුවෙන් නිර්මාණය කළේය. 2001 වර්ෂයේ දී මෙරට මාධ්‍ය ආයතන මැදිහත්වීමෙන් නිර්මාණය කළ ප්‍රථම පාසල් මාධ්‍ය සංසදය පාසල් 50 ක සහභාගීත්වයෙන් “ලක්හඬ ශිල්ප යාත්‍රා” ලෙසින් නිර්මාණ කළේ ය.2001 වර්ෂයේදී ඔහු ස්වර්ණවාහිනී මාධ්‍ය ආයතනයට එක්වූයේය. එහි ප්‍රවෘත්ති අංශයෙහි කටයුතු කරමින් 2003 දී “දඟමල්ල” වේදිකා නාට්‍යයට අත ගැසීය. එය රාජ්‍ය ළමා නාට්‍ය උළෙලේ සම්මානයට පාත්‍ර වූ අතර දර්ශනවාර රැසක් පැවැත්වීය. 2006 වර්ෂයේදී “දඟමල්ල” ටෙලි නාට්‍යයට අත ගැසීය. ඉන් දරුවන්ට නොමැකෙන නිර්මාණ රසවින්දනයක් ලබා දීමට හැකි විය. කොටස් 28 කින් යුතු මෙම නාට්‍ය දරුවන් අතරේ මහත් ජනපි‍්‍රයත්වයට පත් වු අතර එයද රාජ්‍ය ටෙලි සම්මාන උළෙලේ සම්මානයට පාත්‍ර විය.2007 වර්ෂයේදී ඔහු “ඈන්” නමින් කොටස් 28 කින් යුතු නාට්‍යය නිර්මාණය කළේ ය. එය ස්වර්ණවාහිනියේම දර්ශන වාර 5 ක් ප්‍රදර්ශනය කිරීමට සමත් විය. ළමුන් උදෙසාම නිර්මාණ කාර්යයට අත ගැසූ නාලක ඉන් නොනැවතුණේය. “දඟමල්ල” හා “ඈන්” නිර්මාණවල “ගීත” ඇතුළත් වේදිකා ප්‍රසංගයක් ද නිර්මාණය කළේ ය. මෙම වසරේදී ‘මම වෙනම මලක්’ නම් වේදිකා නාට්‍යය නිර්මාණය ලොකු කුඩා කාගේත් ප්‍රසාදය දිනා ගනිමින් ප්‍රදර්ශනය කෙරේ. මෙවර ජාතික ළමා නාට්‍ය උළෙලේ හොඳම නිළිය සහ හොඳම සහය නිළියට හිමි සම්මාන දිනා ගැනීමට ද එය සමත් විය.නාලක තවත් අංශයකටද අත ගැසීය. ඒ ලේඛන කලාවටයි. ඔහු ලියූ ග්‍රන්ථය “ඔබේ විටිනාකම වැඩි කර ගන්න” ය. ඒ පිළිබඳ ඔහු මෙසේ පවසයි.“මෙවන් පොතක් කිසිවෙකු ලියා නැහැ. විදෙස් රටවල මෙය ර්‍ණපඨචදඪබචබඪධද ඛ්භතබභපඥ කියලයි තියෙන්නේ. කිසියම් උත්සවයක් සංවිධානය කිරීමේ සිට සියලු කාරණා අවසානය දක්වා මෙහි ඇතුළත් වෙනවා. වසර ගණනාවක් තිස්සේ මා සහභාගි වූ, මා දුටු උත්සවවල අඩුපාඩු දැක එවැනි අඩුපාඩු මඟ හරවා ගනිමින් උත්සවයක් කර ගන්නා ආකාරය මා මෙහි පැහැදිලිව සවිස්තරව දක්වා තිබෙනවා.”දරුවන් වෙනුවෙන් නිර්මාණ කාර්යයටත් ප්‍රසංග කලා පුහුණු ආයතනයක් ද පවත්වාගෙන යන ඔහු ඒ පිළිබඳව මෙසේද සඳහන් කිරීමට අමතක නොකළේ ය.“මගේ හැම නිර්මාණයකම පසුබිම වුවේ ළමයි. ළමයින් අතිශය දක්ෂය. ඔවුන්ට හිමි ළමා ලෝකය ආරක්ෂා කර දෙමින් ඔවුන්ගේ දක්‍ෂතා ඔප් නංවාලමින් ඔවුන්ට ඉතාමත් හොඳ අනාගතයකට අඩි තාලම සලසාදීමයි මගේ මේ සියලු කාර්යයන්ගේ වෑයම.”දරුවන් උදෙසා මෙතෙක් ඔහු කළ නිර්මාණ වෙනුවෙන් පසුගියදා ඔහු “බුන්කා” සම්මානයෙන් ද පිදුම් ලැබීය. බුන්කා සම්මානය වාර්ෂිකව පිරිනමනු ලබන්නේ කලා ක්‍ෂේත්‍රයේ කැපී පෙනෙන නිර්මාණ සිදු කෙරෙන ශිල්පීන් වෙනුවෙනි. 18 වැනි වරටත් ජපන් ශ්‍රී ලංකා මිත්‍රත්ව සංස්කෘතික අරමුදල මඟින් සංවිධානය කළ එම උත්සවය පසුගියදා ජාතික රූපවාහිනියේදී පැවැත් වූයේ නාලක ස්වර්ණතිලක විසින් ගුවන් විදුලිය වේදිකාව, රූපවාහිනිය යන මාධ්‍ය ත්‍රිත්වය භාවිතා කරමින් ළමුන් උදෙසා රසවත් මෙන්ම හරවත් නිර්මාණ සමාජගත කිරීම වෙනුවෙනි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>05</day>
    </date>
    <link>http://www.dinamina.lk/2011/11/05/_art.asp?fn=n1111051</link>
    <topic>නවක සිසුන්ට වද දෙන ජ්‍යෙෂ්ඨයන් එළියට දානවා</topic>
    <author>සමන්මලී ප්‍රියශාන්ති</author>
    <content>නවක සරසවි සිසුන්ට නවකවදය ලබා දෙන සිසුන් හා ශිෂ්‍ය කණ්ඩායම් පිළිබඳව තොරතුරු ලබා ගන්නැයි උසස් අධ්‍යාපන ඇමැති එස්. බී. දිසානායක මහතා විශ්වවිද්‍යාල උපකුලපතිවරුන්ට උපදෙස් දී ඇත.එම සිසුන් පිළිබඳව පරීක්ෂණ පවත්වා වැරදිකරුවන් වන සිසුන් විශ්වවිද්‍යාලයෙන් එළියට දමන ලෙසද ඇමැතිවරයා ද උපදෙස් දී තිබේ.නවක සිසුන්ට ශාරීරික හා මානසික හිරිහැර කරන සිසුන්ට උපරිම දඬුවම් ලබා දිය යුතු බවත් උසස් අධ්‍යාපන ඇමැතිවරයා පවසයි.සිසුන් සරසවිවලට පැමිණෙන්නේ උසස් අධ්‍යාපනය ලැබීමට මිස ශිෂ්‍ය කණ්ඩායම් වල හෝ වෙනත් සංවිධානවල අවශ්‍යතා අනුව කටයුතු කිරීමට නොවන බව පවසන දිසානායක මහතා ගෝත්‍රික සිරිතක් ලෙස ක්‍රියාත්මක කරන නවකවදය සමස්ත විශ්වවිද්‍යාල පද්ධතියෙන්ම අතුගා දැමීමට පියවර ගන්නා බවත් කියයි. මේ අතර රුහුණු රජරට හා පේරාදෙණිය ඇතුළු විශ්වවිද්‍යාල කිහිපයකම නවක සිසුන්ට ඉතා බිහිසුණු අන්දමින් ශාරීරික හා මානසික හිරිහැර සිදු කරන බව ශ්‍රී ලංකා නිදහස් ශිෂ්‍ය සංවිධානය පවසයි.නවක සිසුන්ට මානසික හා ශාරීරික හිරිහැර සිදු කරන ජ්‍යෙෂ්ඨ ශිෂ්‍ය කණ්ඩායම් පාලනය කිරීම සඳහා උසස් අධ්‍යාපන අමාත්‍යාංශය හෝ අදාළ විශ්වවිද්‍යාල බලධාරීන් හෝ වහා මැදිහත් විය යුතු යැයි ද එම ශිෂ්‍ය සංවිධානය පෙන්වා දෙයි. රුහුණු විශ්වවිද්‍යාලයේ ආපන ශාලාවට නවක සිසුන් කැඳවා ඔවුන්ට දරුණු අන්දමින් නවකවදය ලබා දෙන බවත් කළමනාකකරන හා වෛද්‍ය පීඨ මෙයට සම්බන්ධ බවත් ශ්‍රී ලංකා නිදහස් ශිෂ්‍ය සංවිධානයේ ජ්‍යෙෂ්ඨ උප සභාපති ගිහාන් බණ්ඩාර දිසානායක මහතා කීවේය.පේරාදෙණිය විශ්වවිද්‍යාලයේ නවක වදය ලබා දෙන්නේ නවක අනුරූපිතාව නමින් වැඩසටහනක් පවත්වමින් බවටද හෙතෙම පෙන්වා දෙයි.රජරට විශ්වවිද්‍යාලයේ නේවාසිකාගාර වල පවානවකවදය ලබා දෙන බවට තොරතුරු තිබෙන බවත් ඊයේ (04) ශ්‍රී ලංකා පදනම් ආයතනයේ පැවැති මාධ්‍ය හමුවකදී ඒ මහතා පැවසීය.නවකවදය ලබා දෙමින් නවක සිසුන්ට විවිධ අඩන්තේට්ටම් සිදු කරන සිසුන්ට හෝ ශිෂ්‍ය කණ්ඩායම් වලට එරෙහිව උපරිම දඬුවම් ලබා දිය යුතු බැවින් වගකිවයුත්තන් මැදිහත්ව ඔවුන්ට එරෙහිව පියවර ගත යුතු යැයිද ;හතෙම අවධාරණය කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>05</day>
    </date>
    <link>http://www.dinamina.lk/2011/11/05/_art.asp?fn=n1111052</link>
    <topic>වයෝවෘද්ධ කලාකරුවන්ට උපකාර කිරීමටලේක්හවුසියෙන් අරමුදලක්</topic>
    <author>ස්වර්ණා විජේකෝන්</author>
    <content>වයෝවෘද්ධ කලාකරුවන්ට උපකාර කිරීම සඳහා එක්සත් ප්‍රවෘත්ති පත්‍ර ආයතනය අරමුදලක් පිහිටුවීමට තීරණය කර ඇති බව සභාපති බන්දුල පද්මකුමාර මහතා පවසයි.සරසවිය පුවත්පත හා සිළුමිණ පුවත්පතේ “රසඳුන” අතිරේකයේ සහයෝගය ද ලබාගනිමින්, එක්සත් ප්‍රවෘත්ති පත්‍ර ආයතනයේ (ලේක්හවුස් මුදල්) මුදල්වලින් මූලික අරමුදලක් වෙන්කොට මේ අරමුදල පිහිටුවන බව ද සභාපතිවරයා සඳහන් කළේය.උපකාර කළ යුතු මට්ටමේ වයෝවෘද්ධ කලාකරුවන් රැසක් සිටින අතර, එවැනි අය වෙනුවෙන් යම් මෙහෙවරක් ඉටුකිරීමට හැකි වේ නම් එය වඩාත් යහපත් කටයුත්තක් වන බව ද සභාපතිවරයා සඳහන් කළේය. මේ අරමුදලට දායක වීමට කැමති සියලු දෙනාට මේ සමඟ ඒකාබද්ධ විය හැකි බවත් ඔහු වැඩිදුරටත් පැවසීය.සභාපතිවරයා මේ බව සඳහන් කළේ සිළුමිණ පුවත්පතේ “රසඳුන” අතිරේකයට වසර පහළොවක් සපිරීම නිමිත්තෙන් පෙරේදා (03) ලේක්හවුස් ආයතනයේදී පැවැති උත්සවයට සහභාගි වෙමිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>05</day>
    </date>
    <link>http://www.dinamina.lk/2011/11/05/_art.asp?fn=n11110512</link>
    <topic>ඉස්ලාමීය ඉගැන්වීම් තුළින්මිනිසුන් අතර එකමුතුකමසැමවිටම අවධාරණය කරනවා</topic>
    <author/>
    <content>යහපත් ආචාර ධර්ම පුරුදු පුහුණු කොට පිළිපැදීමෙන් මිනිසුන් අතර එකමුතුකම හා මිත්‍රත්වය ගොඩනැගීමේ ආගමික වැදගත්කම ඉස්ලාම් ආගමේ ඉගැන්වීම් තුළින් අවධාරණය කරන බව ජනාධිපති මහින්ද රාජපක්ෂ මහතා හෙට (6) යෙදෙන හජ් උත්සවය නිමිත්තෙන් පණිවිඩයක් නිකුත් කරමින් කියා සිටී. එම පණිවිඩයේ මෙසේද සඳහන් වේ.ශුද්ධ වූ මැකා නගරය වෙත හජ් වන්දනා ගමන් යාම තුළින් තම ආධ්‍යාත්මික ජීවිත පෝෂණය කර ගැනීමත් අල්ලා දෙවියන් වහන්සේගේ ආශිර්වාද ලබාගැනීමත් ඔප්පු කිරීම සඳහා ලොව පුරා දශ ලක්ෂ සංඛ්‍යාත මුස්ලිම් වන්දනාකරුවෝ මෙම උත්සවය සමරති.තම තමන්ගේ ආධ්‍යාත්මික ගුණවගාව වැඩි දියුණු කර ගැනීමත් මිනිස් වර්ගයාගේ සුබසිද්ධිය උදාකර දීමට ඉවහල් වන මේ චරියාධර්ම, වත්පිළිවෙත් අනුගමනය කිරීමටත් හජ් වන්දනා ගමන් කාලය තුළදී මුස්ලිම්වරු සෑම උත්සාහයක්ම දරති.ඉස්ලාම් ආගමේ උගන්වන එකමුතුකම පිළිබඳ, සම්ප්‍රදායන් අනුගමනය කරමින් ශ්‍රී ලංකාවේ මුස්ලිම් ජනතාව මෙරට සාමාජීය, සංස්කෘතික හා ආර්ථික අභිවෘද්ධිය අරභයා ඉමහත් දායකත්වයක් ලබාදී ඇත. එක්සත් ශ්‍රී ලංකාවක් සඳහා වූ ඇප කැපවීම ප්‍රදර්ශනය කරමින් මුස්ලිම් ජනතාව ශත වර්ෂයක කාලයක් තුළ සමඟියෙන් හා සමාදානයෙන් ජීවත් වී ඇත.මුළුමහත් රට පුරාම තම ආගමික විශ්වාසයන් අනුව වැඳුම් පිදුම් කිරීමට හා ආගම ධර්මය අනුව අදාළ චාරිත්‍ර විධි අනුගමනය කිරීමට ශ්‍රී ලංකාවේ මුස්ලිම් ජනතාවට දැන් නිදහස ලැබී තිබේ. ත්‍රස්තවාදයෙන් පීඩා විඳි අන්ධකාර යුගය දැන් නිමාවට පත්ව ඇත. සෑම ප්‍රජාවකගේම කැප කිරීම් තුළින් දිනාගත් නිදහස ප්‍රයෝජනයට ගෙන ඊදුල් අද්හා උත්සවය සාර්ථකව පැවැත්වීමට අවකාශ සැලසෙනු ඇත.මේ අතිශයින් වැදගත් උත්සවය ප්‍රීතියෙන් සමාදානයෙන් හා සැනසිල්ලෙන් යුතුව සැමරීමට ශ්‍රී ලංකාවාසී මුස්ලිම් ප්‍රජාවේ සෑම සාමාජිකයකුටම අවස්ථාව උදාවේවායි මාගේ උණුසුම් සුබපැතුම් පිරිනමමි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>05</day>
    </date>
    <link>http://www.dinamina.lk/2011/11/05/_art.asp?fn=n11110513</link>
    <topic>කිසිවකු ඉදිරියේ අපේ රට බාල්දු කරන්න එපා</topic>
    <author>ධනුෂ්ක ගොඩකුඹුර</author>
    <content>විදේශයන් වෙත ගොස් අප රට පිළිබඳ බොරු බේගල් පැවැසීම වැදගත් පුරවැසියකුගේ ලක්ෂණයක් නොවන බව ජනාධිපති මහින්ද රාජපක්ෂ මහතා සඳහන් කළේය. කිසිවකු ඉදිරියේ අප රට කිසිවිටක බාල්දු නොකළ යුතු බව පැවැසූ ජනාධිපතිවරයා දියුණු යැයි සම්මත බටහිර රටවලට වඩා අභිමානවත් සම්ප්‍රදායක් අප රට සතු බව පෙන්වා දුන්නේය. ගෙදර ගිනි පිටත නොදීමත් පිටත ගිනි ගෙදරට නො ගැනීමත් වැදගත් බව බුදුරජාණන් වහන්සේ විශාඛාවන්ට දුන් අවවාදය අපගේ සෑම දියණියකට මෙන්ම රටක් ලෙස අනෙක් පුරවැසියන්ටත් අදාළ යැයි ජනාධිපතිතුමා අවධාරණය කළේය.ජනාධිපතිවරයා මෙසේ ප්‍රකාශ කළේ කොළඹ, විශාඛා විද්‍යාලයේ 2010 වාර්ෂික ත්‍යාග ප්‍රදානෝත්සවයට ඊයේ (04) එක් වෙමිනි. නවීන වීම යනු අපේකම අතහැර පිටරට විදියට ජීවත්වීම නොවන බව අවධාරණය කළ ජනාධිපතිවරයා නවීන වීම යනු දීන බවින් ඈත්ව වඩා සදාචාරාවත් වීම බව පෙන්වා දුන්නේය.බටහිර රටවල් සිතන පතන ආකාරය අපට නොගැලපෙන බව කී ජනාධිපතිවරයා බටහිර දාර්ශනිකයන්ට ගරු කරන අතරම අපේ පඬිවරුන්ගේ අදහස් සිතේ කොටා තබා ගත යුතු බව වැඩිදුරටත් කීවේය.අධ්‍යාපන ඇමැති බන්දුල ගුණවර්ධන මහතා සහ විශාඛා විද්‍යාලයාධිපතිනි සඳමාලි අරුවිප්පල මහත්මිය ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>05</day>
    </date>
    <link>http://www.dinamina.lk/2011/11/05/_art.asp?fn=n11110514</link>
    <topic>බ්ලූමැන්ඩල්තෙල් නළ කාන්දුවයථා තත්ත්වයට</topic>
    <author>සුභාෂිනී සේනානායක</author>
    <content>වරායේ සිට කොලොන්නාව දක්වා තෙල් ගෙනයන තෙල් නළ මාර්ගයේ සිදුවූ කාන්දුව පෙරේදා (03) සවස 6 වනවිට නවතා දැමූ බව ඛනිජ තෙල් තොග ගබඩා පර්යන්ත සමාගම පවසයි. කාළඹ බ්ලූමැන්ඩල් ප්‍රදේශයේ තෙල් නළයකින් සිදුවූ තෙල් කාන්දුව පිළිබඳව දැනගත් විගස එය යථා තත්ත්වයට පත්කිරීමට පියවර ගත් බව ඛනිජ තෙල් තොග ගබඩා පර්යන්ත සමාගමේ සභාපති මේජර් ජනරාල් එම්. ආර්. ඔබ්ලි ද සොයිසා මහතා පවසයි.මේ තෙල් නළ වසර 40ත් 50ත් අතර නළ බව පවසන සභාපතිවරයා එම නළ අලුත්වැඩියා කිරීම අත්‍යාවශ්‍ය කරුණක් බවද, එහෙත් එම තෙල් නළ මත පදිංචිවී සිටින පදිංචිකරුවන් හේතුවෙන් ඒවා අලුත්වැඩියා කිරීමට අපහසු වී ඇති බවද කීය.එහෙත් හැකි පරිදි මේ නළ අලුත්වැඩියා කිරීමට වරින්වර පියවර ගත් බව කී සොයිසා මහතා එම පදිංචිකරුවන් පිළිබඳව ගන්නා තීන්දු මත ඉදිරියේදී මේ නළ අලුතින් එලීමට පියවර ගන්නා බවද කීය.මෙහිදී සාමාන්‍ය තත්ත්වයක තෙල් කාන්දුවක් සිදුවී ඇති බවත් මෙතෙක් එය ගණනය කර නැති බවත් සභාපතිවරයා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>05</day>
    </date>
    <link>http://www.dinamina.lk/2011/11/05/_art.asp?fn=n1111053</link>
    <topic>ජය සිරි මහ බෝ අංකුරයක්ඕස්ට්‍රේලියාවට වැඩමවති</topic>
    <author>උපාලි තිලකරත්න – අනුරාධපුර අධිකරණ</author>
    <content>අනුරාධපුර ජය ශ්‍රී මහ බෝධීන් වහන්සේගේ අංකුරයක් ඕස්ට්‍රේලියාවට වැඩම කෙරේ. ඕස්ට්‍රේලියාවේ බටහිර ප්‍රදේශයේ පිහිටි ධම්මසක් භික්ෂුණී සේනාසනයේ රෝපණය කිරීමට බෝධීන් වහන්සේගේ අංකුරය ඊයේ (04) පෙරවරුවේ අනුරාධපුර උඩමළුවේදී අටමස්ථානාධිපති නාහිමියන්ගේ ප්‍රධානත්වයෙන් පැවති උත්සවයක දී පිරිනැමුණි.බෝධීන් වහන්සේ අද (05) ගුවන් මඟින් ඕස්ට්‍රේලියාව දක්වා වැඩම කරවීමට නියමිතය. ඕස්ට්‍රේලියා බටහිර ධම්මසේනා භික්ෂුණී සේනාසනයේ කරුණානිකා භික්ෂූණීන් වහන්සේ, නිරෝධා භික්ෂුණීන් වහන්සේ, තායිලන්තයේ කස්පඥ භික්ෂුණීන් වහන්සේද මේ අවස්ථාවට සහභාගි වූහ.අටමස්ථානාධිපති පල්ලේගම සිරිනිවාස නාහිමියන් ප්‍රමුඛ මහ සංඝරත්නයේ ආශිර්වාද පිරිත් දේශනා මැද බෝධි අංකුරය පිරිනමන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>05</day>
    </date>
    <link>http://www.dinamina.lk/2011/11/05/_art.asp?fn=n1111054</link>
    <topic>දිනකට මිලියන 35කවිදුලිය නාස්තියක්</topic>
    <author>චමීර ඇල්ලදෙණිය</author>
    <content>ශ්‍රී ලංකාවේ කර්මාන්ත හා වෙළෙඳ අංශයේ දිනකට විදුලි නාස්තිය රුපියල් මිලියන 20ක් හා ගෘහස්ථ අංශයේ විදුලි නාස්තිය රුපියල් මිලියන 15ක් බව සුනිත්‍ය බලශක්ති අධිකාරිය කියයි. මේ විදුලි නාස්තිය අවම කර ගැනිමට ප්‍රතිදීප්ත බල්බ භාවිතය හා රාත්‍රි කාලයේ සවස 6.00 සිට 9.30 දක්වා විදුලිය අරපිරිමැස්මෙන් භාවිත කරන ලෙස සුනිත්‍ය බලශක්ති අධිකාරිය ජනතාවගෙන් ඉල්ලා සිටියි.ශ්‍රී ලංකාවේ ප්‍රතිදීප්ත බල්බ (CFL) භාවිතය සියයට 80කින් වැඩී ඇති නිසා පසුගිය වසර දෙකේදී විදුලිය ගිගාවොට් පැය 574ක් ඉතිරී වී ඇත.ඒ අනුව 2009 වසරේ ගිගාවොට් පැය 280ක් ද, 2010 වසරේ ගිගාවොට් පැය 294ක් ද ඉතිරි වී ඇති බව සුනිත්‍ය බලශක්ති අධිකාරිය පෙන්වාදෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>05</day>
    </date>
    <link>http://www.dinamina.lk/2011/11/05/_art.asp?fn=n1111055</link>
    <topic>රජයේ කිසිම ගොවිපළක් විකුණන්නේ නැහැ</topic>
    <author>සමන්මලී ප්‍රියශාන්ති</author>
    <content>රජයට අයත් කිසිදු ගොවිපළක් පෞද්ගලික අංශයට පවරන්නේ නැතැයි කෘෂිකර්ම ඇමැති මහින්ද යාපා අබේවර්ධන මහතා ප්‍රකාශ කළේය.දේශීය බීජ හා රෝපණ ද්‍රව්‍ය ගොවිපළවලම නිෂ්පාදනය කර ගැනීම සඳහා ඉදිරි වසර තුනේදී කඩිනම් වැඩපිළිවෙළක් ක්‍රියාත්මක කරන බවත් අබේවර්ධන මහතා කීවේය.මේ වැඩපිළිවෙළට රුපියල් මිලියන 700ක මුදලක් ලැබී ඇති බවත් ඇමැතිවරයා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>05</day>
    </date>
    <link>http://www.dinamina.lk/2011/11/05/_art.asp?fn=n1111056</link>
    <topic>මුහුදෙන් එන මතටනාවික හමුදාවෙන් වැට</topic>
    <author>භක්ති ධර්මප්‍රිය මෙන්ඩිස්</author>
    <content>නීති විරෝධී මත්ද්‍රව්‍ය මුහුදු මාර්ග ඔස්සේ රට අභ්‍යන්තරයට ගෙන ඒම වළක්වාලමින් නාවික හමුදාව විශේෂ ආරක්ෂක වැඩපිළිවෙළක් ක්‍රියාත්මක කර තිබේ.නාවික හමුදාවේ නැව් ඩෝරා යාත්‍රා කුඩා යාත්‍රා මේ සියලුම අංශ ඒකාබද්ධව මේ මෙහෙයුම් සිදු කරන බව නාවික හමුදාව පවසයි.ශ්‍රී ලංකාව අවට මුහුදු කලාපය යොදා ගනිමින් ප්‍රධාන ජාවාරම් තුනක් සිදු කෙරෙන බවත් එම ජාවාරම් මැඩලීමට නාවික හමුදාව විශේෂ ක්‍රම උපායන් භාවිත කරමින් වැටලීම් සිදු කරන බවත් නාවික හමුදා මාධ්‍ය ප්‍රකාශක කමාන්ඩර් කෝසල වර්ණකුලසූරිය මහතා ඊයේ (04) දිනමිණට පැවසීය.යාත්‍රා, නෞකා, කුඩා යාත්‍රා යොදා ගනිමින් මත්ද්‍රව්‍ය ගෙන ඒම, පුද්ගලයින් විදේශ රටවලට අනවසරයෙන් ගෙන ඒම සහ නොයෙක් භාණ්ඩ මෙරටට ගෙන ඒම ප්‍රධාන වශයෙන් සිදු කෙරෙන ජාවාරම් තුන බව වර්ණකුලසූරිය මහතා අවධාරණය කළේය.මේ වන විට මෙම මෙහෙයුම් සාර්ථකව ක්‍රියාත්මක කෙරෙන බවත් හෙරොයින්, ගංජා වැනි මත්ද්‍රව්‍ය මහා පරිමාණයෙන් අත්අඩංගුවට ගැනීමට නාවික හමුදාවට හැකි වූ බවත් වර්ණකුලසුරිය මහතා පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>05</day>
    </date>
    <link>http://www.dinamina.lk/2011/11/05/_art.asp?fn=n1111057</link>
    <topic>විදෙස් ශ්‍රමිකයන්ට මේ වසරේදීකෝටි 17ක රක්ෂණ වන්දි</topic>
    <author>චින්තා රණසිංහ</author>
    <content>ලක්ෂයක් පමණ වන ශ්‍රී ලාංකික විදෙස් ශ්‍රමිකයන්ට ජාතික රක්ෂණ භාර අරමුදල මේ වසරේ ලබා දී ඇති රක්ෂණ වන්දි මුදල රුපියල් කෝටි 17 ඉක්මවා තිබේ.ඉකුත් වසරේ රක්ෂණ වන්දි ලෙස රුපියල් කෝටි 16ක මුදලක් ගෙවා ඇති අතර 2009 වසරේ ගෙවා ඇති මුදල රුපියල් කෝටි 8.5කි.ශ්‍රී ලංකා විදේශ සේවා නියුක්ති කාර්යාංශයත් ජාතික රක්ෂණ භාර අරමුදලත් ඒකාබද්ධව ගිවිසුමකට අනුව මේ වන්දි ලබා දීම සිදු කෙරේ.මෙරටට විශාල විදේශ විනිමය ප්‍රමාණයක් හිමි කර දෙන විදෙස් ශ්‍රමිකයන් වෙනුවෙන් කඩිනම් කාර්යක්ෂම සේවාවක් සැපයීම තම ආයතයේ අරමුණ වන බවත් විදේශ සේවා නියුක්ති කාර්යාංශයේ ඒ සඳහාම වෙන්වූ රක්ෂණ ඒකකයක් ඇති කළ බව රක්ෂණ භාර අරමුදලේ සභාපති සේනක අබේගුණසේකර මහතා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>05</day>
    </date>
    <link>http://www.dinamina.lk/2011/11/05/_art.asp?fn=n1111058</link>
    <topic>ඉඩම් ගනුදෙනුවෙන් බී.සී.සීයට මිලියන 1120ක්</topic>
    <author>සිතාරා සේනානි</author>
    <content>බී.සී.සී. ලංකා ආයතනය පිහිටි කොළඹ ඉඩමෙන් අක්කර 4ක් රජයේ ව්‍යාපෘති සඳහා නාගරික සංවර්ධන අධිකාරියට පවරා දීමට රාජ්‍ය සම්පත් හා ව්‍යවසාය සංවර්ධන අමාත්‍යාංශය පියවර ගෙන තිබේ.කොළඹ නගර මධ්‍යයේ කර්මාන්තශාලාවක් නොතිබිය යුතු බවට රජය ගෙන තිබෙන ප්‍රතිපත්තිමය තීන්දුව මත පදනම්ව ඇමැති මණ්ඩලය ගෙන තිබූ තීන්දුවක් අනුව ඉඩම පවරා ගැනීම සිදු කර තිබේ. ඉහත කී ඉඩම් ගනුදෙනුව වෙනුවෙන් බී.සී.සී. ආයතනයට ගෙවීමට තක්සේරු වී ඇති මුදල රුපියල් මිලියන 1,120කි.මෙලෙස ඉඩම් පවරා ගැනීම නිසා බී.සී.සී. නව කර්මාන්ත ශාලාවක් අත්තනගල්ල මැතිවරණ කොට්ඨාසයේ වතුපිටිවල ස්ථාපිත කිරීමට සමාගම කටයුතු යොදමින් සිටී.බී.සී.සී. සමාගම සතු සබන් නිෂ්පාදන කර්මාන්ත ශාලාව සහ පොල් තෙල් පිරිපහදුව වෙනුවට නව තාක්ෂණයෙන් යුත් අති නවීන කර්මාන්තශාලාවක් ලෙස මෙය ඉදි කිරිමට සැලසුම් කර ඇතැයි ද එම සමාගම පවසයි. රාජ්‍ය ආයතනයක් වන බී.සී.සී. ආයතනය පොල් තෙල් හා ඒ ආශි‍්‍රත නිෂ්පාදන පවත්වා ගෙන යාමෙන් පෞද්ගලික වෙළෙඳ ඒකාධිකාරයට අවශ්‍ය පරිදි වෙළෙඳපොළ හැසිරවීමට ඉඩ නොදී පාරිභෝගිකයා රැකගැනීමට කටයුතු කරමින් සිටින බවත් සමාගම පවසයි.රාජ්‍ය සම්පත් හා ව්‍යවසාය සංවර්ධන ඇමැති දයාශි‍්‍රත තිසේරා මහතාගෙන් මේ පිළිබඳ කළ විමසුමකදී පැවැසුවේ තම අමාත්‍යාංශය යටතේ සිදු කෙරෙන රාජ්‍ය ආයතන ප්‍රතිව්‍යුහගතකරණ වැඩපිළිවෙළ යටතේ ඉදිරියේ දී වැඩි රැකියා අවස්ථා ලබා දෙමින් රජයට බරක් නොවන ලාභදායී රාජ්‍ය ආයතනයක් ලෙස බී.සී.සී. ආයතනය සුරක්ෂිත කිරීම තම අපේක්ෂාව බව යි. වැසී යාමට ආසන්නව පැවැති රාජ්‍ය ආයතනයක් වූූ බී.සී.සී. ලංකා ආයතනය ලාභදායී ආයතනයක් ලෙස සංවර්ධනය කිරීම සඳහා රාජ්‍ය සම්පත් හා ව්‍යවසාය සංවර්ධන අමාත්‍යාංශය යටතට පත් කිරීමෙන් පසු ආයතනය නැවතත් නිෂ්පාදන ක්‍රියාවලියට එක්වී පසුගිය මාසයේ රුපියල් දස ලක්ෂයක ශුද්ධ ලාභයක් උපයා ගැනීමට සමත්ව තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>05</day>
    </date>
    <link>http://www.dinamina.lk/2011/11/05/_art.asp?fn=n1111059</link>
    <topic>පළඟැටි පොරයට පෙර</topic>
    <author/>
    <content>සිය ජවය හා ශක්තිය රැකගනු පිණිස තරඟයකට පෙරදා රාත්‍රියේ මෙවුන්දම් සේවනයෙන් වැළකී සිටීම ක්‍රීඩකයන්ගේ සිරිත නමුත් චීනයේ ජනපි‍්‍රය ක්‍රීඩාවක් වන පළඟැටි පොරයට පිවිසෙන පළඟැටියන් ඒ සඳහා වඩාත් දිරිගන්වනු ලැබේ.ඒ උන්ගේ ශක්තිය වඩාත් තහවුරු වන බැවිනැයි පැවසී තිබේ. පිරිමි පළඟැටියන් පමණක් මේ පොරයට යොදවන අතර උන් එකකුගේ වටිනාකම ඩොලර් 300 ක් හෝ ඊට වැඩිවනු ඇත. මේ තරගවලින් ජයගන්නා පළඟැටියා අයත් පුද්ගලයාට රන් කුසලානයක් මෙන්ම ඩොලර් 300 ක තෑගි මුදලක් ද හිමිවන නමුදු ඒ සඳහා ඔට්ටු ඇල්ලීම චීනයේ තහනම්ය.  තරගයට පලතුරු පුඩිං කා පළමුතැන දිනාගෙන අම්ල ක්‍රීම් ජෝගුවක් හිමිකර ගත් යුක්‍රේනියානු ජාතික 77 හැවිරිදි පුද්ගලයකු තරගයෙන් පසු මියගොස් තිබේ.ඔහු සෙසු තරගකාරීන් අභිබවමින් තත්පර 30 කදී පලතුරු පුඩිං 10 ක් කෑමෙන් පසු දිනාගෙන තිබුණේ ක්‍රීම් ජෝගුවක් පමණි. යුක්‍රේනයේ සුප්‍රසිද්ධ අතුරුපසක් වන හතු හා චෙරි මිශ්‍ර පලතුරු රැසකින් සැකසුනු මේ පලතුරු පුඩිං තරගයෙන් ජය ගත් මුත් ඉන් විනාඩි ගණනකදී අසනීප වූ ඔහු අවසන් හුස්ම හෙළා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>05</day>
    </date>
    <link>http://www.dinamina.lk/2011/11/05/_art.asp?fn=n11110510</link>
    <topic>පරන්තන් රසායනික කම්හල යළි පිහිටුවන්න බිලියන 3ක්</topic>
    <author>සිතාරා සේනානි</author>
    <content>යුද්ධයෙන් විනාශ වූ පරන්තන් රසායනික කම්හල පරන්තන්හි පිහිටි අක්කර 217ක භූමියේ ම නැවත ස්ථාපිත කිරීම සඳහා රුපියල් බිලියන තුනක් ඇස්තමේන්තු කරමින් ව්‍යාපෘති වාර්තාවක් එම සමාගම ඉදිරිපත් කර තිබේ.මේ වන විට ඉන්දියාව, අයර්ලන්තය, ඩුබායි රටවලින් මේ සඳහා ආයෝජකයෝ ඉදිරිපත්ව සිටිති. රජයේ ප්‍රතිපත්තිවලට එකඟ වන ආයෝජකයකු මේ සඳහා හවුල් කර ගැනීමට තම ආයතනය සූදානමින් සිටින බව පරන්තන් කෙමිකල්ස් ආයතනයේ සභාපති නිමල් අබේසිරි පෙරේරා මහතා ප්‍රකාශ කර තිබේ.වසරකට ක්ලෝරීන් මෙට්‍රික් ටොන් දෙදහසක් හා කෝස්ටික් සෝඩා මෙට්‍රික් ටොන් පහළොස් දහසක් රටට අවශ්‍ය වේ. පරන්තන් රසායනික කම්හල නැවත ස්ථාපිත කිරීමෙන් දිනකට ටොන් විසිපහක නිෂ්පාදන ඉලක්කයක් සපුරා ගැනීමට පරන්තන් රසායනික ආයතනය අපේක්ෂා කරයි.මෙරට ක්ලෝරීන් අවශ්‍යතාවෙන් සියයට සියයක් ම සපුරා ගන්නේ ආනයනයෙනි. ජල සම්පත් මණ්ඩලයට අවශ්‍ය ක්ලෝරීන් අවශ්‍යතාව සපුරන්නේ පරන්තන් රසායනික ආයතනය යි.රාජ්‍ය සම්පත් හා ව්‍යවසාය සංවර්ධන අමාත්‍යාංශයේ පෙරේදා (3) ප්‍රගති සමාලෝචන රැස්වීමේ දී මේ කරුණු අනාවරණය විය. රාජ්‍ය සම්පත් හා ව්‍යවසාය සංවර්ධන ඇමැති දයාශ්‍රිත තිසේරා සහ අමාත්‍යාංශයේ ලේකම් ආචාර්ය විලී ගමගේ මහත්වරුන්ගේ ප්‍රධානත්වයෙන් මේ රැස්වීම පැවැත්විණි.පරන්තන් රසායනික ආයතනයේ කාර්යාලය දැනට පවත්වා ගෙන යන්නේ වරාය අධිකාරියට අයත් ගොඩනැඟිල්ලක ය. ඒ සඳහා ස්ථිර ගොඩනැඟිල්ලක් ලබා දීමට පියවර ගන්නා බව මෙහිදී අමාත්‍යාංශයේ ලේකම්වරයා පැවැසීය.එසේම ආයතනයේ දැනට තිබෙන ප්‍රවාහන ගිවිසුම අහෝසි කොට නව ටෙන්ඩර් පත් කැඳවන ලෙස දන්වා ඇතත් එය තවම ඉටුවී නොමැති බැවින්, ආයතනයට ලාභදායී ප්‍රවාහන ක්‍රමයක් ඇතිකිරීමට නොපමාව පියවර ගන්නා ලෙස සභාපතිවරයාට නියෝගයක් ද කෙළේය.ඇමැති දයාශි‍්‍රත තිසේරා මහතා අදහස් දක්වමින්, කවර නිලධාරියකු වුවද අමාත්‍යාංශයේ නීත්‍යනුකූල ප්‍රතිපත්තිය මෙන්ම ‘මහින්ද චින්තන’ ප්‍රතිපත්තියට පටහැනි නොවන ලෙස ක්‍රියා කළ යුතු බවත්, එසේ නොවන විට ඇමැතිවරුන්, අමාත්‍යංශ ලේකම්වරුන් මෙන්ම රජය ද හෑල්ලුවට පත් වන බවත් කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>05</day>
    </date>
    <link>http://www.dinamina.lk/2011/11/05/_art.asp?fn=n11110511</link>
    <topic>2012 ‘ළමා ආරක්ෂක වසර’ලෙස නම් කරන්න</topic>
    <author>බුද්ධිකා ඉඹුලාන චින්තා රණසිංහ</author>
    <content>ලබන වසර ‘ළමා ආරක්ෂක වසර’ ලෙස නම් කරන්නැයි ජාතික ළමා ආරක්ෂක අධිකාරිය රජයෙන් ඉල්ලා සිටී.එළඹෙන ජනපති පදවි ප්‍රාප්ති දිනයේ සිට 2012 වසරේ එම දිනය දක්වා කාල සීමාව ළමා ආරක්ෂක වසර ලෙස නම් කිරීමට ජනාධිපති මහින්ද රාජපක්ෂ මහතාට යෝජනා කරන බව එම අධිකාරියේ සභාපති අනෝමා දිසානායක මහත්මිය පැවසුවාය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>05</day>
    </date>
    <link>http://www.dinamina.lk/2011/11/05/_art.asp?fn=n11110515</link>
    <topic>හෝටල්-තේ කඩබේකරි පරීක්‍ෂාවට</topic>
    <author>සිතාරා සේනානි</author>
    <content>රට පුරා සියලු හෝටල්, තේ කඩ හා බේකරි ඇතුළු ආහාර පරිහරන ආයතන පරීක්ෂාවට ලක්කර ඒවා වර්ගීකරණය කිරීමේ වැඩපිළිවෙළක් සෞඛ්‍ය අමාත්‍යාංශය ආරම්භ කරයි.මේ ආයතනවල සෞඛ්‍යාරක්ෂිතභාවය සැලකිල්ලට ගෙන අනුපිළිවෙළින් ඒ,බී,සී හා ඩී, වශයෙන් වර්ගීකරණය කිරීමට මේ අනුව පියවර ගැනේ.සෞඛ්‍ය ඇමැති මෛත්‍රීපාල සිරිසේන මහතාගේ උපදෙස් පරිදි මේ මස 28,29 හා 30 දිනවල මේ වැඩපිළිවෙළ රටපුරා ක්‍රියාත්මක කිරීමට පියවර ගන්නැයි ප්‍රධාන ආහාර බලධරයා ලෙස ක්‍රියා කරන සෞඛ්‍ය සේවා අධ්‍යක්ෂ ජෙනරාල් වෛද්‍ය අජිත් මෙන්ඩිස් මහතා පෙරේදා (3) චක්‍රලේඛයක් නිකුත් කර තිබේ.බොහෝ ආහාර සැකසුම් ආයතන පිළිබඳ ජනතාවගෙන් ලැබී තිබූ පැමිණිලි සැලකිල්ලට ගෙන මේ වැඩපිළිවෙළ ක්‍රියාත්මක කර තිබේ.මේ වැඩපිළිවෙළ මඟින් රට පුරා ආහාර පරිහරණ ආයතනවල සෞඛ්‍යානුකූල තත්ත්වය ඉහළ නැංවීම අපේක්ෂා කෙරේ. නිවෙස්වලින් බැහැරව ආහාර ගැනීමට සිදුවන අවස්ථාවල දී සුරක්ෂිත ආහාර වේලක් ලබාගැනීමට ජනතාවට ඇති අයිතිය සුරැකීම හා ඊට අවස්ථාව සලසාදීම මේ වැඩපිළිවෙළෙහි අරමුණ වී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>05</day>
    </date>
    <link>http://www.dinamina.lk/2011/11/05/_art.asp?fn=n11110516</link>
    <topic>සිය පුතු සඟවාකප්පම් ගන්න හැදූපියා අත්අඩංගුවට</topic>
    <author>පුත්තලම දිසා සමූහ ප්‍රසාද් පූර්ණමාල්</author>
    <content>තම 16 හැවිරිදි පුතා රහසිගත ස්ථානයක සඟවා ඔහු පැහැරගත්තේ යැයි ව්‍යාජ ලෙස පවසා පුතා බේරාගැනීමට අවශ්‍ය රුපියල් ලක්ෂ පහක කප්පම් මුදලක් පූජකවරයකුගෙන් ලබාගැනීමට තැත්කළ සැකකාර පියකු හලාවත කොස්වත්ත පොලිසිය විසින් ඊයේ (04) සවස අත්අඩංගුවට ගෙන ඇත. තම පවුලට මූල්‍යමය සහ වෙනත් ආධාර ලබාදීමට ඉදිරිපත්ව සිටි පූජකවරයකු රවටා සැකකරු මෙසේ ලක්ෂ පහක මුදලක් ගැනීමට තැත්කර ඇත.මහිදී පොලිස් නිලධාරියකු ද පූජකයකු ලෙස වෙස් ගන්වා කප්පම ලබාදෙන පූජකයා සමඟ කප්පම ලබාදීමට ගිය අවස්ථාවේදී සැකකරු පොලිස් අත්අඩංගුවට ගැනීමට හැකි වී තිබේ.කප්පම් ලෙස ලබාගත් රුපියල් ලක්ෂ පහක් හා ළමයා පැහැර ගැනීමට යොදාගත් යතුරු පැදිය හා ජංගම දුරකථනයක්ද අත්අඩංගුවට ගෙන ඇත.මේ වන විට දරුවාගේ පියා සහ එම දරුවාට රැකවරණය ලබා දුන් හලාවත දකුණු තොඩුවාවේ පුද්ගලයකු සමඟ අදාළ දරුවාද කොස්වත්ත පොලිසිය විසින් අත්අඩංගුවට ගෙන තිබේ.කොස්වත්ත පොලිස් ස්ථානාධිපති එච්. පී. ආර්. ප්‍රියන්ත මහතා ඇතුළු නිලධාරීහු වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>05</day>
    </date>
    <link>http://www.dinamina.lk/2011/11/05/_art.asp?fn=r1111051</link>
    <topic>ඉඩමක අයිතිය ගන්න හොර ලේඛන හැදූකතුන් 3ක් ඇතුලු 6කට නව දහසක දඩ</topic>
    <author>ගම්පහ සංචාරක – නිමල් ජයසිංහ</author>
    <content>ගම්පහ පොලිස් බල ප්‍රදේශයේ කාන්තාවන් තිදෙනෙකු හා පුද්ගලයන් තිදෙනෙකු එක්ව ඉඩමක අයිතියක් සඳහා ඉදිරිපත් කිරීමට ව්‍යාජ ලේඛන ඉදිරිපත් කිරීමේ චෝදනාවක් ගම්පහ අධිකරණයට ඉදිරිපත් කර තිබුණි.චෝදනාවට වරද පිළිගැනීම මත චෝදනා ලැබූ හයදෙනාටම එක් අයකුට රුපියල් 1500/- බැගින් හයදෙනාටම රුපියල් නව දහසක දඩයක් ගම්පහ ප්‍රධාන මහේස්ත්‍රාත් මොහොමඩ් මැකී මහතා නියම කළේය.පැමිණිල්ල ගම්පහ පොලිසියේ උ.පො.ප. චන්ද්‍රදාස මහතා ඉදිරිපත් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>05</day>
    </date>
    <link>http://www.dinamina.lk/2011/11/05/_art.asp?fn=r1111052</link>
    <topic>ඉංගිරිය දිසා රෝහලේපහසුකම් - ඖෂධ හිඟයක්</topic>
    <author>ඉංගිරිය මධ්‍යම සමූහ ප්‍රියදර්ශනී කහවල</author>
    <content>ඉංගිරිය ඇතුළු ප්‍රදේශ රැසකම ජනතාවට තම සෞඛ්‍ය අවශ්‍යතා ඉටු කර ගැනීම පිණිස ඇති එකම රෝහල වන ඉංගිරිය දිසා රෝහල දැන් ජනතාව නොමැති ස්ථානයක් බවට පත්ව ඇත.දුම්බර, කැටේපොළ, රයිගම්වත්ත, ඉංගිරිය වත්ත, ඇදුරගල වත්ත ආදී වතුකරයන්හි ජනතාවට මෙන්ම පෝරුවදණ්ඩ, හඳපාන්ගොඩ, ඇල්ලගාව, ඌරුගල ආදී ගම්මාන රැසකම ජනතාවට යාමට ඇති එකම රෝහල වන ඉංගිරිය දිසා රෝහල කළුතර දිස්ත්‍රක්කයේ පිහිටි රෝහල් අතුරින් ඉතා පැරැණිම රෝහලකි.ප්‍රමාණවත් තරම් වෛද්‍යවරු සහ රසායනාගාර පහසුකම් නොමැති කමත් අවශ්‍ය ඖෂධ නොමැති කමත් නිසා මහජනතාව ඉංගිරිය රෝහල අතහැර දමා එය පසුකර හොරණ රෝහලට යෑමට පුරුදුව සිටින අතර රෝගීන් නොමැතිකමින් රෝහලේ වාට්ටු සියල්ලම පාහේ හිස්ව පවතින අයුරු මෙහි යන ඕනෑම කෙනකුට දැකගත හැකිය.ලේ, මුත්‍රා පරීක්ෂණ වැනි කටයුතු පවා මුදල් ගෙවා පෞද්ගලික වෛද්‍ය මධ්‍යස්ථාන වලින් කර ගැනීමට තමන්ට සිදුව ඇතැයි මැසිවිලි නගන රෝගීන් දුප්පත් අසරණ ජනතාව මේනිසා මහත් අසීරුතාවකට පත්ව ඇතැයි පවසති.ඉංගිරිය රෝහලේ දිස්ත්‍රික් වෛද්‍යනිලධාරී ඕ. එල්. වීරසිංහ මහතා පසුගියදා පැවති ඉංගිරිය සම්බන්ධීකරණ කමිටු රැස්වීමකදී කියා සිටියේ දැනට මෙම රෝහලේ සිටින්නේ වෛද්‍යවරු තිදෙනෙක් පමණක් බවත් ඔවුන්ගෙන් එක් අයකු හෝ නිවාඩු ගිය විට තත්ත්වය බැරෑරුම් වන බවත්ය. එසේම තම රෝහලට අවශ්‍ය ඖෂධ උපකරණ ආදිය ලබා දෙන ලෙස හොරණ රෝහලින් ඉල්ලීමක් කර ඇතැයිද පවසා සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>05</day>
    </date>
    <link>http://www.dinamina.lk/2011/11/05/_art.asp?fn=r1111053</link>
    <topic>ඉංගිරිය ගෘහ භාණ්ඩ අලෙවි සලකින් මුදල් කොල්ලකෑ යුවළට ඇප</topic>
    <author>ඉංගිරිය මධ්‍යම සමූහ – පි‍්‍රයදර්ශනී කහවල</author>
    <content>ඉංගිරිය නගරයේ පිහිටි ගෘහ භාණ්ඩ අලෙවි මධ්‍යස්ථානයක සේවය කරමින් සිටි යුවළක් එහි තිබූ රුපියල් ලක්ෂ දෙකහමාරක මුදල් ද සමඟ පලාගොස් සිටි අතර , පසුව ඉංගිරිය පොලිසියේ නිලධාරීන් විසින් වැලිමඩ ප්‍රදේශයේ දී ඔවුන් අත්අඩංගුවට ගෙන අධිකරණය හමුවට පමුණුවනු ලැබීමෙන් අනතුරුව, හොරණ මහේස්ත්‍රාත් මහින්ද රණසිංහ මහතා විසින් මෙම සැකකාර සැමියාට සහ බිරියට රුපියල් 7500 ක මුදල් ඇපයක් සහ රුපියල් 50,000ක ශරීර ඇප දෙකක් නියම කළේය.මීට අමතරව සෑම ඉරිදා දිනකම උදෑසන 9.00ත් 12.00ත් අතර ඉංගිරිය පොලිසියේ පෙනී සිටින ලෙසට මහේස්ත්‍රාත්වරයා විසින් මෙම යුවළට නියම කරන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>05</day>
    </date>
    <link>http://www.dinamina.lk/2011/11/05/_art.asp?fn=r1111054</link>
    <topic>මනමාලකම ඉහටත් උඩින් ගිහින් අමතක නොවන පාඩමක්</topic>
    <author>අලව්ව විශේෂ ඒ. කීර්තිසිංහ</author>
    <content>ඔහු කොළඹ රැකියාවට යනුයේ දුම්රියෙනි. එසේ යන මොහු සෑම අවස්ථාවකම වාඩිවෙනුයේ කාන්තාවක් අසලිනි. අවිවාහකයකු වන මොහුට තමාට ගැළපෙන අයකු සමග ප්‍රේම සම්බන්ධයක් ඇතිකර ගැනීමට පවා දක්ෂතාවක්ද නොමැත. එහෙත් මනමාලකම ඉහවහා ගොසින්ය.තමන් ගමන් ගන්නා දුම්රියේ කොතෙක් ඉඩ කඩ තිබුණත් වාඩිවෙන්නේ මොහු නොවේ.දුම්රියට ගොඩවුන විගස බිම බලාගෙන එහෙත් හොරැහින් කාන්තාවක් අසල ඉඩක් ඇත්දැයි බලමින් එහා කොනේ සිට මෙහා කොන දක්වා ගමන් කරයි.දිනක් මෙසේ බිම බලාගෙන කාන්තාවක් අසල ඉඩක් සොයමින් ගිය ඔහුට කාන්තාවන් දෙදෙනෙක් අතර ඉඩ තිබෙන බව දක්නට ලැබී වහා එහි ගොස් වාඩි වුණේය.එසේ වාඩිවෙනවාත් සමගම එහි සිටි කාන්තාව ‘ඇයි මල්ලියේ ඉස්සරහ ඉඩ තිබුණේ නැද්දැයි’ ඇසුවාය.එම ප්‍රශ්නයෙන් තිගැස්සි වහා හැරී බැලූ ඔහුට දක්නට ලැබුණේ තම සහෝදරියය. ඔහුගේ සහෝදරියද රැකියාවට යනුයේ මෙම දුම්රියෙනි.දුම්රියේ කොතෙකුත් ඉඩ කඩ තිබියදී තමන්ගේ මනමාලකම නිසා අක්කා ළඟට විත් වාඩිවීම ගැන මහත්සේ ලැජ්ජාවට පත් ඔහු වහා නැගිට ‘අක්කේ මම පිටිපස්සට යන්නම්’ කියා යන්නට ගියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>05</day>
    </date>
    <link>http://www.dinamina.lk/2011/11/05/_art.asp?fn=r1111055</link>
    <topic>අසරණ දරු පවුලටපිළිසරණ වෙන්න</topic>
    <author>මහරගම විශේෂ වේහැල්ලේ පියතිලක</author>
    <content>දැරණියගල නක්කාවිට පදිංචි එච්. ශාන්ත මහතා දෙදරු පියෙකි. ඔහුගේ බිරිය සහ එක් දියණියක් දෘශ්‍යාබාධිතයන් ය. ඔහු ජීවිකාව කරගෙන යන්නේ විවිධ ස්ථානවල පොත්පත් විකිණිමෙනි.පාපැදියෙන් හා බස් රථ වලින් පොත් ගෙන ගොස් විකිණීම අසීරුවී ඇත. ඒ සඳහා ත්‍රීරෝද රථයක් මිළදී ගැනීමට මූලික මුදලක් ඔහු සතුව නැත.මූලික ගෙවීමක් නොමැතිව ඔහුට ත්‍රීරෝද රථයක් ලබාදීමට කිසියම් දානපතියෙක් වෙතොත් මාස්පතා එම මුදල ගෙවීමට ඔහුට හැකියාව ඇත.මෙම අසරණ දරු පවුල ජීවත්කර ගැනීම සඳහා උදව්විය හැකි අයෙක් වෙතොත් එය මහා පින්කමකි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>05</day>
    </date>
    <link>http://www.dinamina.lk/2011/11/05/_art.asp?fn=r1111056</link>
    <topic>ව්‍යාජ වෛද්‍ය සහතිකයක් ලංගම සේවකයකුට දුන්සැකකරුවකුට වසර පහකට අත්හිටවූ දඬුවම්</topic>
    <author>පාණදුර සමූහ – කපිල සෝමරත්න</author>
    <content>කූට ලෙස සකස් කළ ව්‍යාජ වෛද්‍ය සහතිකයක් පාණදුර ඩිපෝවේ සේවකයකුට ලබා දුන්නේ යැයි අධි චෝදනාව සම්බන්ධයෙන් වරද පිළිගත් පුද්ගලයකුට වසර පහකට අත්හිටවූ බරපතල වැඩ ඇතිව අවුරුදු දෙකක සාමාන්‍ය සිරදඬුවමක් පාණදුර පළාත්බද මහාධිකරණ විනිසුරු අමල් තිලකරත්න මහතා නියම කළේ ය.මෙසේ දඬුවම් නියම වූයේ පාණදුරේ පදිංචි මෝදරගේ පි‍්‍රයංජිත් කරුණා ගමගේ නැමැත්තාට ය.ඔහු වර්ෂ 2004 ජනවාරි මස පළමු වැනිදා අංක ඩී. 442997 දරණ ව්‍යාජ වෛද්‍ය සහතිකයක් ලංගම සේවකයකුට ලබාදීම සම්බන්ධයෙන් වරද පිළිගන්නා බව අධිකරණයට පැවසීය.වරද පිළිගත් නිසා ලිහිල් දඩුවමක් නියම කරන බව විනිසුරුවරයා පැවසීය.නීතිපතිවරයා විසින් විත්තිකරුට නඩු පවරා තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>05</day>
    </date>
    <link>http://www.dinamina.lk/2011/11/05/_art.asp?fn=r1111057</link>
    <topic>රේල් පාරේ කලබලයෙන් දුවද්දීපය ලිස්සලා : දුම්රියේ හැපී මරුට</topic>
    <author>උතුරු කොළඹ සමූහ ඒ. මදුරවීරන්</author>
    <content>දුම්රිය පෙනි පෙනී කලබලයෙන් මාර්ගය හරහා පාර මාරුවීමට දුව ගිය පුද්ගලයකු හදිසියේ පය ලිස්සා පාර මැද ඇද වැටීමෙන් එම දුම්රියටම අසුවී මරණයට පත්වීමේ අවාසනාවන්ත සිද්ධියක් කොළඹ ජාතික මහ රෝහලේ පැවැත්වූ මරණ පරීක්ෂණයකදී අනාවරණය විය.මේ අනතුරින් මරණයට පත්වූයේ ඩබ්ලිව්. ජී. චන්ද්‍රසේන නැමැත්තෙකි. කොළඹ නාගරික අතිරේක හදිසි මරණ පරීක්ෂක එම්. අෂ්රොප් රූමි මහතා හමුවේ මරණ පරීක්ෂණය පවත්වනු ලැබීය.වැල්ලම්පිටිය පොලිසියේ කොස්තාපල් ප්‍රේමචන්ද්‍ර (813440) මහතාගේ මෙහෙයවීම යටතේ සාක්කි දුන් දුම්රිය රියැදුරු වන පී. ජී. සාගර ද සිල්වා මහතා මෙසේ කීය.“එදින උදේ 5 ට පමණ කොලොන්නාව තෙල් සංස්ථාවේ සිට කොළඹ දෙසට ධාවනය වූ ඉන්ධන සැපයුම් දුම්රියේ මම රියැදුරු ලෙස සේවය කළා. වැල්ලම්පිටිය හරස් මාර්ගය අසල කෙනෙක් දුම්රියට මීටර් 25 කට පමණ දුරින් එයට පිටුපා ගමන් කරනු දුටු මම දුම්රියේ නලාව ශබ්ද කළා.දුම්රිය පැත්ත හැරී බැලූ ඔහු රේල් පාර හරහා කලබලයෙන් දිව්වා. එවිට පය පැටලී පාර මැද වැටුණා. මම දුම්රියේ තිරිංග තද කළා. ටික දුරක් ගොස් දුම්රිය නතර වුණා. ඉන් පසු මම එතැනට පැමිණ බැලුවා. ඔහුගේ දෙපා වෙන්වී තිබුණා. ඉන් පසු ප්‍රධාන නියාමකවරයා ලවා ගිලන් රථයක් ගෙන්වා ගෙන ඔහු වහා රෝහලට ගෙන ගියා යැයි කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>05</day>
    </date>
    <link>http://www.dinamina.lk/2011/11/05/_art.asp?fn=r1111058</link>
    <topic>පදික වේදිකාවලින් සමන්විතප්‍රථම ගුවන් පාලම වේයන්ගොඩට</topic>
    <author>අත්තනගල්ල විශේෂ ජයවීර සුගතපාල</author>
    <content>දෙපස පදික වේදිකාවලින් සමන්විත දිවයිනේ ප්‍රථම ගුවන් පාලම ලබන වසර මුල දී වේයන්ගොඩ නගරයේදී ඉදි කෙරේ. නිට්ටඹුව - කටුනායක ප්‍රධාන මාර්ගයේ වේයන්ගොඩ දුම්රිය හරස් පාර උඩින් ඉදි කෙරෙන මේ ගුවන් පාලමේ දිග මීටර් 300කි. පළල මීටර් 10කි. මීටර් 3 1/2 බැගින් පළල් වූ මංතීරු දෙකකින්ද යුත් මේ ගුවන් පාලම් ව්‍යාපෘතියේ ඉදිකිරීම් කටයුතු ස්පාඤ්ඤ ඉංජිනේරු සමාගමකට පවරා ඇතැයිද ඉදිකිරීමේ වැඩ ආරම්භ කර මාස 18ක කාලයක් ඇතුළුත එය නිමකර දීමට එම සමාගම ගිවිසගෙන ඇතැයිද මාර්ග සංවර්ධන අධිකාරිය පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>05</day>
    </date>
    <link>http://www.dinamina.lk/2011/11/05/_art.asp?fn=r1111059</link>
    <topic>මදුරු කීටයන්ට බෝවීමට ඉඩහළදෙදෙනකු වරද පිළිගනී</topic>
    <author>පාණදුර සමූහ කපිල සෝමරත්න</author>
    <content>මදුරු කීටයන් බෝවීමට ඉඩහරින පුද්ගලයන්ට නඩු පවරන්නේ නැත්තේ ඇයිදැයි පාණදුර මහේස්ත්‍රාත් ආර්. එස්. ඒ. දිසානායක මහතා මහජන සෞඛ්‍ය පරීක්‍ෂක වරයකුගෙන් විවෘත අධිකරණයදී විමසීය. මදුරුකීටයින් බෝවීමට ඉඩ හැරීම සම්බන්ධ චෝදනාවලට වරද පිළිගත් දෙදෙනකුට දඩ නියම කරමින් මහේස්ත්‍රාත්වරයා මේ බව ඇසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>05</day>
    </date>
    <link>http://www.dinamina.lk/2011/11/05/_art.asp?fn=r11110510</link>
    <topic>අපරික්ෂාකාරි ලෙස ත්‍රිරෝද රථයක්පැදවූ පුද්ගලයකුට දඩ</topic>
    <author/>
    <content>අපරික්‍ෂාකාරි ලෙස ධාවනය කිරීමේ චෝදනාව මත අත්අඩංගුවට ගෙන ගම්පහ අධිකරණයට ඉදිරිපත් කළ පුද්ගලයකුට රුපියල් 18500ක දඩ මුදලක් ගෙවන ලෙසට ගම්පහ අතිරේක මහේස්ත්‍රාත් ඉන්දික අත්තනායක මහතා නියෝග කළේය. මේ සිද්ධියට සම්බන්ධ ත්‍රිරෝද රිය තවත් ත්‍රිරෝද රථයක ගැටී තිබේ. චුදිත පුද්ගලයාට වාහනයට අදාළ ආදායම්බලපත්‍රය රක්‍ෂණබලපත්‍රයද නොතිබූ වග අධිකරණයට වාර්තා විය. සියලු චෝදනාවන්ට වරද පිළිගත් බැවින් මේ දඩමුදල නියම වුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>05</day>
    </date>
    <link>http://www.dinamina.lk/2011/11/05/_art.asp?fn=r11110511</link>
    <topic>යක්කල තිත්තලපිටිගොඩ ගමටඅලුතෙන් ක්‍රීඩාපිටියක්</topic>
    <author>ගම්පහ සංචාරක – නිමල් ජයසිංහ</author>
    <content>ගම්පහ මහ නගර සභා බල ප්‍රදේශයට අයත් ගැමි පෙදෙසක් වූ තිත්තලපිටිගොඩ ගමේ දූ දරුවන්ට මෙතෙක් ක්‍රීඩාපිටියක් නොතිබුණි. මේ දරුවන් පාසලේ ක්‍රීඩා පිටියේ දී දක්‍ෂතා දැක්වුව ද ගමේදී ක්‍රීඩා පුහුණුවට ක්‍රීඩා පිටියක් නොමැතිකම නිසා අසරණව සිටියහ.මේ තත්ත්වය තේරුම් ගත් ගම්පහ සංවර්ධන පදනමේ අධ්‍යක්‍ෂ, ගම්පහ සමුපකාර සංගමයේ ද, අධ්‍යක්‍ෂ ප්‍රේමසිරි කාරියවසම් මහතා සිය පෞද්ගලික ධන පරිත්‍යාගයෙන් තිත්තලපිටිගොඩ ගමට ක්‍රීඩා පිටියකට සුදුසු භූමියක් සපයා දුන්නේ ය. එම ක්‍රීඩා පිටිය විවෘත කිරීම හා ප්‍රදේශයේ දූ දරුවන්ට ක්‍රීඩාපිටිය ලබාදීමේ උත්සවයට විශේෂ ආරාධිත ලෙස දේශීය වෛද්‍ය නියෝජ්‍ය ඇමැති පණ්ඩු බණ්ඩාරනායක, ආපදා කළමනාකරණ නියෝජ්‍ය ඇමැති ඩුලිප් විජේසේකර, සහ බස්නාහිර පළාත් සභා මන්ත්‍රී රංජිත් රූපසිංහ යන මහත්වරු ද එක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>05</day>
    </date>
    <link>http://www.dinamina.lk/2011/11/05/_art.asp?fn=r11110512</link>
    <topic>මොරවක වතුයායක දැරියන් දෙදෙනෙකු අපයෝජනය කළ ඉඩම් හිමි වැවිලිකරු පවුල පිටින් ආගිය අතක් නෑ</topic>
    <author>අකුරැස්ස මධ්‍යම විශේෂ විජිත සල්ගාදු</author>
    <content>මොරවක ප්‍රදේශය අවට පිහිටි වතුයායක වතු කම්කරු නිවාසයක පදිංචිව සිටින ද්‍රවිඩ පවුලක බාල වයස්කාර දැරියන් දෙදෙනකු තුන් මසක පමණ සිට ලිංගික අතවරයට ලක්වන්නට විය.වතුයායේ සේවය කළ ද්‍රවිඩ තරුණයන් දෙදෙනකු තම හාම්පුතා වෙත වත්තේ සේවය කරන කාන්තාවන් හා මේ ගැහැණු දරුවන් සපයා දුන්නේ හාම්පුතාගෙන් වරප්‍රසාද ලබාගැනීමේ අරමුණෙනි. හාම්පුතා වන ඉඩම් හිමිකරු වැවිලිකරු වයස අවුරුදු 40ක් පමණ වන දෙදරු පියෙකි. වතුයායේ සේවය කරන වයස්ගත කාන්තාවන් පවා මොහුගේ ග්‍රහණයට හසුවී ඇත්තේ තරුණයන් දෙදෙනාගේ මැදිහත්වීමෙනි.කාන්තාවන්ට පවා මත්පැන් ලබාදී අස්වාභාවික තෘප්තීන් ලබාගැනීමට හාම්පුතා පුරුදුව සිටි බව ප්‍රකටය.වතුයායේ කම්කරු නිවාසයක පදිංචිව සිටින විවිධ වයස් කාණ්ඩවලට අයත්වූ පිරිමි ළමයින් සිව්දෙනකු සහ ගැහැනු ළමයි පස් දෙනකු සිටින ද්‍රවිඩ පවුලක, වයස අවුරුදු 11ක් හා 10ක් වූ බාල වයස්කාර දැරියන් දෙදෙනා තරුණයන් දෙදෙනා විසින් තම හාම්පුතාගේ බංගලාව වෙත වරින් වර ගෙනැවිත් දීමට පටන් ගෙන තිබේ. දරුවන්ගේ මවුපියන්ට මත්පැන් ලබාදී දරුවන් දෙදෙනා කැඳවා ගෙන ඒම පුරුද්දක් කරගෙන තිබුණි.හාම්පුතා දැරියන් දෙදෙනාට ලිංගික අතවර කර යළි නිවසට යැවීම පුරුද්දක් විය. තම දරුවන් හාම්පුතාගේ ග්‍රහණයට හසුවී ඇති බව මව්පියන් දැන සිටියත් හාම්පුතාට ඇති බිය නිසා මේ බව කිසිවකුට හෙළි නොකිරීමට ඔවුන් වගබලා ගත්හ. වතුයායේ කිසි කෙනෙක් මොහුගේ ක්‍රියා කලාපයට විරෝධයක් එල්ල කර නොතිබුනේ ඔහුට තිබූ අසීමිත බිය නිසාවෙනි.මේ අතරතුර පසුගිය දිනෙක මෙම දැරියන් දෙදෙනාගේ එක් පිරිමි සහෝදරයකු අතුරුදන්ව තිබුණි. පවුලේ සෑම දෙනාම කෙතරම් වෙහෙසුනත් ඔහුව සොයා ගැනීමට නොහැකි වී ඇත. දැරියන් දෙදෙනාගෙන් බාල දැරිය සමඟ වතුයායේම සේවය කරන තරුණයකු පෙමින් වෙළී ඇත.දිනක් එම තරුණයා දැරිය අමතමින්, සොහොයුරා සොයා ගැනීම සඳහා, තමන් සමඟ වත්තේ මහත්තයා හමුවීමට එන ලෙස පවසා, ඇයත් සමඟ මෙම හාම්පුතාගේ නිවෙස වෙත ගියහ. ඉක්මනින් සොහොයුරා සොයා දීමට තමා උත්සාහ කරන බව පැවසූ හාම්පුතා දැරියව තම නිවසේ නතර කර යන ලෙස පවසා තරුණයා වෙත රුපියල් පන්සියයක මුදලක් ලබාදී ඔහුව පිටත්කර යවා ඇත.දින හයක් හාම්පුතා දස හැවිරිදි දැරිය රඳවාගෙන සිටි අතර දැරියගේ පියා තම දියණිය නිවෙසට රැගෙන ආවේ ය. ඔහු පවසා ඇති ආකාරයට එම නිවස කුඩා එකක් වන අතර, ඔහු හැරෙන්නට වෙනත් කිසිවකු එම නිවසේ සිට නැත. පියා සමඟ යළි නිවෙසට ආ දැරිය තමන්ට සිදුවූ අතවර ගැන කීවාය.එනමුත්, තමාගේ හා පවුලේ සැමගේ රැකියා අහිමවේදෝ, නිවසින් එළියට බහින්නට සිදුවේදෝ, තමන්ට මොහුගෙන් පහර කෑමට සිදුවේදෝ, යි යන කරුණු නිසා පියා නිහඬ විය.මත්පැනට ලොල්වූ දැරියගේ මව සහ ආච්චිත් මේ පුද්ගලයාගේ අතවරයන්ට ලක්වූ වාර ගණන අනන්ත වූ නමුත්, ඔවුන් අතින් මේ කිසිවක් හෙළිදරව් නොවූයේ ඔහු වෙත තිබූ අසීමිත බිය නිසාවෙනි. වරින් වර මෙම පුද්ගලයාගෙන් පෙර සඳහන් කළ දැරියන් දෙදෙනා අතවරයට ලක්වූ අතර, මොහුට උදව් කළ තරුණයින් දෙදෙනා ද අවස්ථාවෙන් ප්‍රයෝජන ගෙන වරින් වර දැරියන්ට අතවර කර තිබුණි.පසුගිය දිනක රාත්‍රී කාලයේ මේ පුද්ගලයා, තරුණයන් දෙදෙනාගේ සහායෙන්, දැරියන් තම වත්තේ නිවෙස වෙත ගෙන්වා ගෙන රඳවා ගෙන තිබූ අතර පසුදින අලුයම පහට පමණ අඳුරේම බාල දැරිය කිසිදු ඇඳුමක් නොමැතිව සිය නිවස වෙත දුව යන අයුරු දුටු අසල පදිංචිකරුවෙක් පොලිස් හදිසි ඇමතුම් අංශයට දන්වා තිබුණි.මේ අනුව අකුරැස්ස සහකාර පොලිස් අධිකාරී ඩී. එම්. ජේ. බී. දසනායක මහතාගේ උපදෙස් මත, අකුරැස්ස පොලිස් ස්්ථානාධිපති එස්. එස්. ජයවීර මහතාගේ මඟ පෙන්වීමෙන් පොලිස් පරීක්‍ෂක සමන් මහතා සමඟ අකුරැස්ස ළමා හා කාන්තා කාර්යාංශයේ කාන්තා උප පොලිස් පරීක්‍ෂක ලසන්ති මහත්මියත්, 5319 කා.පො.සැ. යසවතී, 5316 කා.පො.සැ. ජීවනී යන නිලධාරිනියන් ද මොරවක පොලිසියේ නිලධාරී සහායද ඇතිව මේ වතුයාය වෙත ගොස් දැරියන්ගේ මව ගෙන් දැරියන් පිළිබඳව විමසූහ. මව එවන් දැරියන් තමා සතුව නොමැති බව පැවසුවාය. පො.ප. සමන් හා කා.උ.පො.ප ලසන්ති ප්‍රමුඛ නිලධාරීන් කැලයට ගොස් සැඟවී සිටිමින් කැලයේ සිටි දැරියන් දෙදෙනාව උපක්‍රමශීලීව අත්අඩංගුවට ගැනීමට සමත්වූහ.දැරියන්ව හාම්පුතා වෙත ගෙන ආ සැකකරුවන් දෙදෙනාව ද එදිනම අත්අඩංගුවට ගැනුණි.මූලික විමර්ශන කටයුතු වලදී කරුණු සියල්ල අනාවරණය වන්නට විය.අත්අඩංගුවට පත්වූ තරුණයන් දෙදෙනා රක්‍ෂිත බන්ධනාගාරගත කරන ලදී. බාල දැරිය සමඟ මිතුරුවී සිටියැයි සැක කෙරෙන තරුණයාවද අත්අඩංගුවට පත්වූ අතර ඔහුවද රක්‍ෂිත බන්ධනාගාර ගත කෙරිණි.දැරියන් දෙදෙනා වෛද්‍ය පරීක්‍ෂණයන් සඳහා රෝහල්ගත කර ඇත. ප්‍රධාන සැකකරු වූ වතු හිමියා සහ පවුලේ සියලු දෙනා සමඟ අතුරුදන්ව ඇති බැවින් ඔහුව අත්අඩංගුවට ගැනීමට විශේෂ මෙහෙයුමක් දියත් කර ඇත.මුදල් වංචාවක් පිළිබඳවද මේ පුද්ගලයාට එරෙහිව පැමිණිලි ලැබී ඇති බැවින්, ඔහුව පොලිසියට අත්‍යවශ්‍ය පුද්ගලයකු බව පොලිස් ආරංචි මාර්ග සඳහන් කරයි.මොරවක පොලිස් ස්ථානාධිපති ප්‍රභාත් දේශබන්දු මහතාගේ මෙහෙයවීම මත 54330 පො. සැ. කරුණාරත්න මහතා ප්‍රධාන විමර්ශන නිලධාරිවරයා ලෙසත්, පො. ප. කොඩිකාර, 56087 පො. සැ. සමන්, පො. කො. 18133 ගාමිණී, පො. කො. 27929 සුදුසිංහ යන නිලධාරීන් ඉදිරි පරීක්ෂණ කටයුතු සිදුකරමින් සිටිති.පොලිස් පරීක්‍ෂණ ඇසුරින් ලිපිය සැකසුනි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>05</day>
    </date>
    <link>http://www.dinamina.lk/2011/11/05/_art.asp?fn=s1111051</link>
    <topic>රංගන හේරත්ගෙන් ආක්‍රමණශීලී පිතිහරඹයක්</topic>
    <author/>
    <content>රංගන හේරත්ගේ ආක්‍රමණශීලී පිතිහරඹයත් ඔහු සහ කෞශල් සිල්වාගේ අගනා කඩුලු සබඳතාවත් මත ශ්‍රී ලංකාව සාජා ක්‍රිකට් ක්‍රීඩාංගණයේ පැවැත්වෙන තෙවැනි හා අවසාන ටෙස්ට් තරගයේ පළමු ඉනිමේදී ලකුණු 413ක් වාර්තා කිරීමට සමත් විය. ඊයේ දෙවැනි දින තරගය නතර කරන විට පාකිස්තානය කඩුලු 2ක් දැවී ලකුණු 35ක් ලබා ගෙන සිටියේය.ශ්‍රී ලංකා මුළු ලකුණු සංඛ්‍යාව 359ක්ව තිබියදී ඊයේ සවස තේ පානයෙන් පසුව පිටියේ එක්වූ සිල්වා හා හේරත් තරගයට නව ජීවයක් ලබා දෙමින් 9 වැනි කඩුල්ල සඳහා පන්දු 67කින් ලකුණු 54ක් එක් කිරීමට සමත් වූහ. වේගවත් ඉනිමක නියැළුනු හේරත් පන්දු 35කින් නොදැවී ලකුණු 34ක් ලබා ගත් අතර හතරේ පහර 4ක් හා හයේ පහරක් ඔහුගේ ඉනිමට ඇතුළත්ව තිබිණි.සිල්වා පන්දු 124කට මුහුණ දෙමින් හතරේ පහර 2ක් සමග ලකුණු 39ක් රැස් කළේය.පිළිතුරු ඉනිමේදී පාකිස්තාන කණ්ඩායමේ පළමු කඩුල්ල 5 වැනි ඕවරයේදීම බිඳ වැටුනේ මහේල ජයවර්ධනගේ අති විශිෂ්ට උඩ පන්දු රැකීමක් ප්‍රදර්ශනය වෙමිනි. චානක වෙලගෙදරගේ පන්දුවට මොහමඩ් හෆීස්ගේ (6) පිත්ත අගින් නික්මුණු උඩ පන්දුව ‘තර්ඩ් මෑන්’ හතරේ සීමාව කරා පියාසර කරමින් තිබියදී තෙවැනි ‘ස්ලිප්’හි පන්දු රකිමින් සිටි ජයවර්ධන ඔහුගේ දකුණු පැත්තට පනිමින් පන්දුව අල්ලා ගත්තේය.පාකිස්තාන අනෙක් ආරම්භක පිතිකරු ටව්ෆික් උමාර්ටද ලබා ගත හැකිවූයේ ලකුණු 19ක් පමණි. හේරත්ගේ පන්දුවකට මුහුණ දීමේදී කෞශල් සිල්වාගේ ‘ස්ටම්ප්’ කිරීමට හසුව ඔහු 15 වැනි ඕවරයේදී දැවී ගියේය. ඒ වන විට මුළු ලකුණු ප්‍රමාණය 35ක්ව තිබිණි.කඩුලු 2 ට මුළු ලකුණු 245 සිට ඊයේ දෙවැනි දින තරගය ඇරැඹූ ශ්‍රී ලංකා පිලේ කඩුලු 2ක් උදය වරුවේදී බිඳ වැටිණි. මහේල ජයවර්ධන හා ඇන්ජලෝ මැතිව්ස් දැවී ගිය පිතිකරුවන් වූ අතර දිවා ආහාරය සඳහා තරගය නතර කරන විට ශ්‍රී ලංකාව කඩුලු 4කට ලකුණු 300ක් රැස්කර ගෙන සිටියේය.උදය වරුවේ තරගයේදී ශ්‍රී ලංකාව ඕවර 27.2කදී ලබා ගත්තේ ලකුණු 55ක් පමණි. තරගය සඳහා ඔවුන්ගේ මේ මන්දගාමී අවතීර්ණ වීම ප්‍රයෝජනයට ගත් පාකිස්තානුවෝ පිතිකරුවන්ට පීඩනයක් එල්ල කරමින් කඩුලු 2ක් ලබා ගැනීමට සමත් වූහ.ඊයේ දිනයේ යැවූ 8 වැනි ඕවරයේදීම ජයවර්ධන දැවී ගියේය. ජුනයිඩ් ඛාන් එවූ කෙටි පන්දුවකට ‘පුල්’ පහරක් එල්ල කිරීමට ගත් උත්සාහය වැරදී කඩුල්ල මුවා කිරීමේ වරදට හසුව ජයවර්ධන දැවී ගියේය.පන්දු 108කට මුහුණ දුන් ඔහු හතරේ පහර 2ක් සමග ලකුණු 39ක් ලබා ගත්තේය. පෙර දින තරගය නතර කරන විට නොදැවී ලකුණු 32ක් ලබා ගෙන සිටි ජයවර්ධනට ඊයේ තවත් ලබා ගත හැකිවූයේ ලකුණු ජයවර්ධන හා සංගක්කාර තෙවැනි කඩුල්ල වෙනුවෙන් ඕවර 33.4ක් ඇතුළත ලකුණු 84ක සබඳතාවක් වාර්තා කළහ.දිවා ආහාරයට පෙර අවසන් ඕවරයේදී ඇන්ජලෝ මැතිව්ස් දැවී ගියේය. සංගක්කාර සමග සිවුවැනි කඩුල්ල වෙනුවෙන් ලකුණු 39ක (ඕවර 19.3කදී) සබඳතාවකට දායක වෙමින් සිටි මැතිව්ස්ගේ පිත්තේ අග ගෑවුනු පන්දුව කඩුලු රකින අද්නන් අක්මාල් සැණින් ඩැහැ ගත්තේය. එක් හතරේ පහරක් එල්ල කළ මැතිව්ස් ලකුණු 17කට දැවී ගිය අතර මේ ලකුණු ප්‍රමාණය ලබා ගැනීම පිණිස ඔහු පන්දු 70කට මුහුණ දුන්නේය.දිවා ආහාරයෙන් පසුව යැවුනු සිවුවැනි ඕවරයේදී ‘සංගා’ දැවී ගියේය. ලකුණු 144ක අනගි ඉනිමක් ක්‍රීඩා කළ සංගක්කාර දැවී ගියේ ඔහුටත් අදහාගත නොහැකි අයුරිණි.‘බවුන්ස්’ වී ආ සයීඩ් අජ්මාල්ගේ කෙටි පන්දුවට ‘පුල්’ පහරක් එල්ල කිරීමට යාමේදී සංගක්කාරගේ පිත්තේ අඩියේ වැදුනු පන්දුව ඉතා ඉහළට ගිය අතර ඊට යටින් ‘ස්ලිප්’ ස්ථානයේ සිට යූනුස් ඛාන් එය අල්ලා ගත්තේය. ශ්‍රී ලංකාව කඩුලු 5 ට මුළු ලකුණු 304යි.මංගල ටෙස්ට් වරම් ලැබ ඊයේ පිටියට පිවිසි කෝසල කුලසේකර හතරේ පහර 2ක් සමග පන්දු 28කින් ලකුණු 15ක් ලබා ගෙන අජ්මාල්ගේ පන්දුවකට කඩුල්ල මුවා කොට ආපසු ක්‍රීඩාගාරයට ගියේය. ඒ වන විට මුළු ලකුණු සංඛ්‍යාව 330ක් විය. ඊළඟ ඕවරයේදී, ලකුණු පුවරුවට තවත් එක් ලකුණක් පමණක් එකතුව තිබියදී සුරාජ් රන්දිව් (1) කඩුල්ල මුවා කිරීමේ වරදට හසුව දැවී ගිය අතර මෙවර පන්දු යවන්නා වූයේ උමාර් ගුල් ය. දිවා ආහාරයට පෙර මෙන් ම සවස තේ පානයටද පෙර යැවුනු අවසන් ඕවරයේදී ශ්‍රී ලංකා කඩුල්ලක් බිඳ වැටිණි. කෞශල් සිල්වා හා ධම්මික ප්‍රසාද් 8 වැනි කඩුල්ල වෙනුවෙන් ඕවර 12.1කදී ලකුණු 28ක් එක් කරමින් සිටියදී ප්‍රසාද්, ජුනයිඩ් ඛාන්ගේ පන්දුවකට කඩුලු රකින අක්මාල් වෙත උඩ පන්දුවක් දෙමින් දැවී ගියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>05</day>
    </date>
    <link>http://www.dinamina.lk/2011/11/05/_art.asp?fn=s1111052</link>
    <topic>තහනම් උත්තේජන ජාතික ආයතනයට පූර්ණ ස්වාධීනත්වයක්</topic>
    <author>පි‍්‍රන්ස් ගුණසේකර</author>
    <content>ක්‍රීඩා වෛද්‍ය ආයතනය තුළ ස්ථාපිත කොට තිබූ තහනම් උත්තේජන ජාතික ආයතනය වෙනම ගොඩනැගිල්ලකට ගෙන ගොස් ස්වාධීනව පවත්වාගෙන යා යුතු බව ක්‍රීඩා වෛද්‍ය ආයතනයේ නව අධ්‍යක්ෂ ජෙනරාල් මහාචාර්ය අර්ජුන ද සිල්වා මහතා පවසයි.වෛද්‍ය ආයතනයේ හා තහනම් උත්තේජන ආයතනයේ ප්‍රධානියා ලෙස එකම පුද්ගලයෙකු කටයුතු කිරීම සුදුසු නොවන බවද සිල්වා මහතා පෙන්වා දෙයි.එහෙයින් තහනම් උත්තේජන ජාතික ආයතනයට පූර්ණ ස්වාධීනත්වය ලබාදීමට කටයුතු කරන බව ඒ මහතා පැවැසීය.ක්‍රීඩා වෛද්‍ය ආයතනයේ අධ්‍යක්ෂ ජෙනරාල් ලෙස පත්වීමෙන් අනතුරුව ඊයේ පැවැති මාධ්‍ය හමුවේදී මේ කරුණු අනාවරණය විය.“ක්‍රීඩක ක්‍රීඩිකාවන්ට ප්‍රතිකාර කරන පිරිසම තහනම් උත්තේජන පරීක්ෂාව සිදු කරනවා. ඒ මගින් විශ්වාසය බිඳෙනවා “ක්‍රීඩක ක්‍රීඩිකාවන් තහනම් උත්තේජන භාවිතා කර වැරදිකරු වුවහොත් කිසිදු සහයෝගයක් ලබා නොදෙන බවද මහාචාර්ය අර්ජුන ද සිල්වා මහතා පැවැසීය.“වරදක් කර ඇත්නම් අපේ කෙනා කියා බේරා ගන්නේ නෑ. තහනම් උත්තේජන භාවිතා කරන ක්‍රීඩක ක්‍රීඩිකාවන් තරග ජයග්‍රහණයෙන් පසුව වරදට හසුවෙනවා.ඒ බව දැන දැනත් තහනම් උත්තේජන ගැනීමෙන් රටේ කීර්ති නාමයට හානි සිදුවෙනවා. තහනම් උත්තේජන ගන්නා ක්‍රීඩක ක්‍රීඩිකාවන්ට වගේම ඔවුන්ගේ පුහුණුකරුවන්ටත් දඬුවම් දීම කළ යුතුයි“ සිල්වා මහතා පැවැසීය.ක්‍රීඩා වෛද්‍ය ආයතනයෙන් ක්‍රීඩක ක්‍රීඩිකාවන්ට හොඳම සේවාවක් ලබාදීම ඉදිරි කාලයේදී සිදු විය යුතු බවද සිල්වා මහතාගේ විශ්වාසය වී තිබේ.“අපේ හොඳම ක්‍රීඩක ක්‍රීඩිකාවන්ට ප්‍රතිකාර කිරීමට ශ්‍රී ලංකාවේ හොඳම වෛද්‍ය කණ්ඩායමක් සිටිය යුතුයි”ක්‍රීඩා වෛද්‍ය ආයතනයට දේශපාලන බලපෑම් තිබෙනවාදැයි මාධ්‍යවේදියෙකු ඇසූ ප්‍රශ්නයකට පිළිතුරු දුන් මහාචාර්යවරයා පැවැසුවේ එවැනි බලපෑමක් සමස්ත සෞඛ්‍ය ක්‍ෂේත්‍රයේම දැන් නොමැති බවය.“මේක දේශපාලනය කරන තැනක් නොවෙයි” සිල්වා මහතා පැවැසීය.වසර 1991 සිට ක්‍රීඩා වෛද්‍ය ආයතනයේ ප්‍රධානියා ලෙස විශේෂඥ වෛද්‍ය ගීතාංජන මෙන්ඩිස් මහතා කටයුතු කළේ ය.ක්‍රීඩා ඇමැති මහින්දානන්ද අළුත්ගමගේ මහතාගේ කැබිනට් සංදේශයක් මත මහචාර්ය අර්ජුන ද සිල්වා මහතා ක්‍රීඩා වෛද්‍ය ආයතනයේ ප්‍රධානියා ලෙස පත් කෙරුණි. ගල්කිස්ස සාන්ත තෝමස් විදුහලෙන් බිහිවූ දක්ෂ ඔරු පැදීමේ ක්‍රීඩකයෙකු වූ ඒ මහතා රාගම ශික්ෂණ රෝහලේ මහාචාර්ය ඒකකයේ විශේෂඥ වෛද්‍යවරයෙකු ලෙස කටයුතු කළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>05</day>
    </date>
    <link>http://www.dinamina.lk/2011/11/05/_art.asp?fn=s1111053</link>
    <topic>කාල්ටන් සුපර් සෙවන්ස් රගර්දෙවැනි අදියරේ තරග අද සහ හෙට</topic>
    <author>ෆවුස් මොහොමඩ්</author>
    <content>කාල්ටන් ක්‍රීඩා ජාලය සහ ශ්‍රී ලංකා රගර් සංගමය එක්ව සංවිධානය කරනු ලබන කාල්ටන් සුපර් සෙවන්ස් රගර් තරගාවලියේ දෙවැනි අදියර අද (5) සහ හෙට (6) රාජකීය විදුහල් ක්‍රීඩා සංකීර්ණයේදී පැවැත්වේ. ‘ඒ’ සහ ‘බී’ කාණ්ඩ යටතේ පළාත් කණ්ඩායම් 10 ක් තරග වදින මේ තරගාවලියේ බෝගම්බර පිටියේ පසුගිය සති අන්තයේ පැවැති පළමු අදියරේ ජය හිමිකර ගැනීමට සමත් වූයේ දකුණු පළාත නියෝජනය කරන අම්ජාඩ් බක්ස් ගේ නායකත්වයෙන් යුත් ‘සදර්න් ෂාක්ස්’ කණ්ඩායමය. අවසන් මහා තරගයේදී ලකුණු 19 – 14 ක් ලෙස ඔවුන් අතින් පරාජයට පත්වූයේ මධ්‍යම පළාත නියෝජනය කරන සෙන්ට්‍රල් කිංග්ස් කණ්ඩායමය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>05</day>
    </date>
    <link>http://www.dinamina.lk/2011/11/05/_art.asp?fn=f1111051</link>
    <topic>අපේ විපක්ෂය හොඳටෝම දොයි</topic>
    <author>ශ්‍යාමා සමරසිංහ</author>
    <content>ඵලදායිතා ප්‍රවර්ධනය යටතේ සිදුකෙරෙන්නේ මොනවාද? රටක ප්‍රබල විපක්ෂයක අවශ්‍යතාව, කොළොන්නාවේ සිද්ධිය ආණ්ඩුවට බලපෑ ආකාරය, ගඩාෆිගේ ඝාතනයෙන් පසු ලංකාව පිළිබඳ ජාත්‍යන්තරයේ දෘෂ්ටිය යනාදී කරුණු කාරණා පිළිබඳ මේ සාකච්ඡාව ඵලදායිතා ප්‍රවර්ධන අමාත්‍ය ලක්ෂ්මන් සෙනෙවිරත්න මහතා සමඟය.* ඔබේ අමාත්‍යාංශය යටතේ සිදුකරන කාර්යභාරය කුමක්ද?මේ අමාත්‍යාංශයෙන් කරන පළමුවැනි දේ තමයි ඔළුව හදන එක.* ඒ සඳහා කිසියම් වැඩපිළිවෙළක් තිබෙනවාද?අද අපේ රටේ තියෙන බරපතළම ප්‍රශ්නය තමයි ජනතාවගේ ආකල්පවල පසුගාමී තත්ත්වය. ඒ පසුගාමී ආකල්ප වෙනසකට ලක්කළ යුතුයි. මගේ අමාත්‍යාංශය ඵලදායිතා කියලා කිව්වට මෙහි අංශ 2 ක් තියෙනවා. අනෙක් අංශය තමයි මානව සම්පත. අපි දැන් පටන් අරන් තියෙනවා ගම් මට්ටමෙන් ආදායම් මාර්ගවලින් අඩු ප්‍රාදේශීය ලේකම් කොට්ඨාස කිහිපයක් තෝරා ගත්තා. මීගහකිවුල, කන්දේකැටිය, සොරනාතොට ඇල්ල කියලා. ඉන් ගමේ භාෂාවෙන් කියනවා නම් උණ තියෙන 10 දෙනෙක්ව තෝරා ගත්තා. මේ අයට අපි දින 3, 4 ක පුහුණුවක් දුන්නා. ප්‍රජා ඵලදායිතාවය සහ ආකල්ප වෙනස යටතේ ගෙදර දොර වැඩකටයුතු පමණක් නොව සිතුවිලිවල පවා සුබවාදී වෙනසක් ලබා දුන්නා. ඊටපස්සේ එක වසමකින් 50 දෙනෙක් තෝරා හදන්න කියලා ඒ අයට කිව්වා. අපි හිතුවාට වඩා 70% පමණ සාර්ථක ප්‍රතිඵල අපට ලැබුණා. අපි හදපු ගම් නායකයෝ එයාලගේ ගෙදර වත්තේ වැට මායිමේ ඉඳලා කුස්සියත්, අන් සියලු ස්ථානත් පිළිවෙළකට සකසලා.අරපිරිමැස්ම පුරුදු වෙලා. ගම්වල කසිප්පු ජාවාරම නතර වෙලා. අපි ඊළඟ පියවරට දැන් යනවා. සියලුම ප්‍රාදේශීය ලේකම් කාර්යාල දැනුවත් කරනවා. කෘෂිකර්ම නිලධාරි, සමෘද්ධි නිලධාරි, ග්‍රාම සේවක සහ සෞඛ්‍ය නිලධාරි යන රටේම ඉන්න අයටත් මේ වගේ ක්‍රමවත් පුහුණුවක් ලබාදෙනවා. ඒ අය තමයි රජයේ පණිවුඩය ගම් බිම් මට්ටමට ගෙනියන උදවිය.ඊළඟට රාජ්‍ය අංශය කාර්යක්ෂම කරන්නයි වැඩපිළිවෙළ. ඒ සඳහා ලබන මාසේ කැබිනට් පේපර් එකක් දානවා. රාජ්‍ය සේවයේ උසස්වීම් සියලු දේවල් කාර්යක්ෂමතාවය මත පමණක් සිදුවිය යුතුයි. රාජ්‍ය අංශය දියුණු වුණයි කියන්නේ පුද්ගලික අංශය ඉබේම දියුණු වෙනවා. එතැනට යන්න නම් ආකල්පමය වෙනසකට යා යුතුමයි. මෙරටේ ජනමාධ්‍යයෙනුත් කළ යුතු විශේෂ වැඩකොටසක් තමයි ඒ සඳහා පුළුල් ප්‍රචාරය ලබාදීම. එමඟින් සියලුදෙනාගේ මනස මෙහෙයවන්න රුකුලක් දෙන්න පුළුවන්.පාසල් අධ්‍යාපනයටත් ඵලදායිතාවය ඇතුළත් කරන්න අපේ යෝජනාවක් තියෙනවා. අපේ දරුවන්ට තමන්ගේ දක්ෂතාවය හඳුනාගෙන එතැනින් එහාට යා යුත්තේ කොහාටද? යන මාර්ගය, ඒ සඳහා යොමු වන ආකාරය මඟපෙන්වා දෙනවා.ස්වයංරැකියා සඳහා දැනුම ලබාදීම, ණය පහසුකම් ලබාදීම තව ක්‍රමයක්. ආබාධිත අය දැනුවත් කරලා ස්වයං රැකියාවලට යොමු කරනවා. ගම්පහ වැටිලා තිබුණු පුද්ගලික ආයතන 40 ක් අපි නඟාසිටවූවා. ඒ සඳහා ඵලදායිතා ලේකම් කාර්යාලය, මානව සම්පත් නිලධාරින් ඉටුකළ අවංක කැපවීම මම ඉතාමත් අගය කරනවා. ඔවුන් ආකල්පමය වෙනසකට බඳුන් කළා. එය ඉතාමත් සාර්ථකයි. මේ රටේ ජනතාව හරි බුද්ධිමත්. රටට ආදරෙයි. හිනාවෙලයි ඉන්නේ. ඒ වගේම ඕනෑම දෙයක් දරා ගැනීමේ ශක්තිය ඔවුන්ට තියෙනවා.මේ සියලු ශක්තීන් හොඳ පැත්තට හරවා ගන්න තල්ලුවක් දිය යුතු වෙනවා. මොකද අගය කිරීමක් අපේ අයට නෑ. එතැනටයි අපි ආ යුත්තේ. ඔළුව හැදුවේ නැත්නම් වෙන මොනවා කළත් වැඩක් නෑ. අපි හරි දක්ෂයි තමන්ගේ වැඩ කොටස හරියට නොකර අනුන්ට ඇඟිල්ල දිගු කරන්න. ඒ අයට මං කියනවා කාටවත් ඇඟිල්ල දිගු නොකර තමන්ටම දිගුකර ගන්න කියලා.* පශ්චාත් යුද කාලච්ඡේදයේ මෙරටේ ශීඝ්‍ර සංවර්ධනයක් අපට දක්නට තිබෙනවා. ඒ සඳහා ඔබතුමාගේ දායකත්වය කෙබඳුද?මේ වගේ සංවර්ධනයක් මීට පෙර කවදාද වුණේ? එජාපයේ අය කියන්නේ මොනවද වෙන්නේ කියලා. මං අහන්නේ මුන්නැහෙලාගෙන් දෙයියනේ, ඇස් දෙක ඇරලා අවට පොඩ්ඩක් බලන්න. බදුල්ල දිස්ත්‍රික්කයට 80% ක් විදුලිය දීලා ඉවරයි. 2012 වෙනකොට 100% ක්ම සපිරෙනවා. ඒ වගේම මං මාවත් හරිම කඩිනමින් ඉදිකෙරිලා. මහියංගනයට යන්න ඉස්සර පැය 4 ක් ගතවුණා. දැන් පැය 1 මිනිත්තු 15 කින් ගමන ඉවරයි. පාරේ යන අයත් කල්පනා කරන්න ඕනෑ විනයගරුකව ගමන් කරන්න. තමන්ගේ ආකල්ප වෙනස් කර ගැනීම කාගේත් යුතුකම. අපි හිතන පතන විදිහ වෙනස් නොකළහොත් අපි කොහෙද නතර වෙන්නේ? මහජන චීනය වගේ දියුණුවේ හිනිපෙත්තටම යන්න අපටත් පුළුවන්. ඒකට ආකල්ප වෙනස් කරගත යුතු වෙනවා. අපි උත්සාහ දරන්නෙත් විවිධ වැඩමුළු තියලා මේ අයගේ ඔළුව හදන්න. ඊට පස්සේ ඒ අය හිතන්න පුරුදු වෙනවා. ඊට පස්සේ ක්‍රියාත්මක වෙනවා. මේක බැලූ බැල්මට නොපෙනෙන දෙයක් වුණාට මිනිස් ක්‍රියාකාරිත්වයත් සමඟ දක්නට ලැබෙන දෙයක්. භෞතිකව රටේ සිදුවන සංවර්ධනයට මේ ආකල්ප සංවර්ධනයත් එකතු වුණාම අපි මහජන චීනයට නොදෙවෙනි වේවි.* රටක ප්‍රබල විපක්ෂයක් සිටිය යුතුයි. අපේ රටේ විපක්ෂය මතභේදයට තුඩු දීලා. ඔබ විපක්ෂයේ සිට පැමිණි අයෙක්. මේ ගැන ඔබ දක්වන අදහස් කුමක්ද?ඕකට උත්තර දෙන්න පුළුවන් කෙනත් මම තමයි. ඔබ කියූ දේ හරි. රටක ප්‍රබල විපක්ෂයක් තිබිය යුතුයි. නමුත් අපේ විපක්ෂය හොඳටෝම දොයි. විපක්ෂයක් මේ රටේ නැතුව නොවෙයි. විපක්ෂයේ කාර්යභාරය කරනවාට වඩා ප්‍රශ්නය වෙලා තියෙන්නේ ඇතුළේ හැල හැප්පීම්. මමත් එහි ඉඳිද්දි පක්ෂ නායකත්වය සමඟ ගැටුණා. දැන් වසර 5 කට මැතිවරණයක් නෑ. දැන් විපක්ෂයට තියෙන්නේ ඇතුළේ ඇණකොටා ගන්නා එක පැත්තකට දාලා සියලුදෙනා එක්වෙලා තමන්ගේ රාජකාරිය කරන එකයි. ඒ වගේම විපක්ෂය හැම දේකටම විරුද්ධ නොවී හොඳ දේවල්වලට සහයෝගය දිය යුතුයි. විපක්ෂයට වෙලා තියෙන්නේ නායකයෝ වැඩි එකයි. හැමකෙනාම අනාගත ජනාධිපතිවරු, අගමැතිවරු වෙන්න යනවා. ඒ අයට හීනෙන් පේන්නෙත් ජනාධිපතිකම් හා අගමැතිකම්.* ඔබ විපක්ෂයේ සිට ආණ්ඩු පක්ෂයට ආවේ ඇයි?මම විපක්ෂයේ සිට බැලුවා හැමදාමත් මොනවද වෙන්නේ කියලා. මට මහින්ද රාජපක්ෂ මහත්තයා ආරාධනාවක් කළා. මම එතුමාව දන්නේ බොහෝම කලක සිට. අපි අවුරුදු ගණනාවක් ඉඳලා විපක්ෂය තුළ ඇණකොටා ගන්නවාට වඩා නරකද රටට උදව් කරන එක. ආණ්ඩුවත් සමඟ එකතුවෙලා ජනාධිපතිතුමා ගෙනියන වැඩපිළිවෙළට උදව් කරන එක. මම නම් හිතන්නේ අපේ යුතුකම එයයි.* පසුගියදා කොළොන්නාවේ සිද්ධියත් සමඟම බොහෝ අය චෝදනා කළා ආණ්ඩුවේ අයම එකිනෙකාට එරෙහිව ඇණ කොටා ගන්නවා කියලා. මේ ගැන ඔබේ අදහස කුමක්ද?මේක මගේ පුද්ගලික අදහසක්. මේක ආණ්ඩුවටත් රජයටත් දොස් කියන්න කාරණයක් නොවෙයි. මේ දෙන්නගේ තිබුණේ පෞද්ගලික මත ගැටුමක්. ඒක බොහෝම දරුණු වෙලා ගියා. ඉතින් මේකට ආණ්ඩුවට දොස් කියන්නේ ඇයි? අපේ අය වැස්සත්, පෑව්වත්, බස් එකක් හැප්පුණත් බනින්නේ ආණ්ඩුවටයි. පුරුදු වෙලා තියෙන්නේ කෝකටත් තෛලය ආණ්ඩුව කියලා. ඒකයි එහෙම දොස් කියන්නේ. ආකල්පවල වෙනසක් නැතිකමයි. ඒකනේ පැහැදිලි කාරණාව.* අපි කොතරම් ආකල්ප ගැන කතා කළත් මෙරටේ අපරාධ රැල්ල ඉහළ බව විවිධ ප්‍රකාශනවලින්ම පැහැදිලියි?මාධ්‍යයේ යුතුකම තමයි මේවා පෙන්වා දෙන එක. ඒත්, තවත් යුතුකම් රැසක් තිබෙනවා. ඒවා කරන බවත් පේන්න නෑ. ප්‍රධානම දේ තමයි මෙරටේ ජනතාවගේ සිතුම් පැතුම් හා ආකල්ප වෙනස් කරන විදිහට මාධ්‍ය හැසිරෙන්න ඕනෑ. මාධ්‍යයට පුළුවන් විනාශයක් කරන්න. ඒ වගේම යහපත් ආකාරයට ගොඩ නංවන්නත් පුළුවන්. යුද්ධය අවසන් කළ යුතු බවට අරගෙන ගිය ප්‍රචාරණය ප්‍රශංසනීයයි. මිනිසුන්ගේ ජන විඥානය තේරුම්ගෙන හැසිරෙනවා නම් හොඳයි. අපේ රටේ ආගම දහමට ලැදි පිරිස වැඩියි. ඒවා ගැන වැඩිපුර ඉඩකොටසක් ලබාදිය යුතුයි අපරාධවලට වඩා.* ගඩාෆිගේ සිදුවීමත් සමඟ බොහෝ චෝදනා කළ බටහිර රටවල් ශ්‍රී ලංකාව ගැන ප්‍රශංසනාත්මකව සිතන්න පුරුදු වෙලා. ඔබට ඒ පිළිබඳව පැවසීමට ඇත්තේ කුමක්ද?කවුරු මොනවා කිව්වත් දෙවි දේවතාවුන් වහන්සේලා බලන රටක් ශ්‍රී ලංකාව. යුද්ධයකදී මිනිස්සු මැරෙනවා. දේපළ විනාශ වෙනවා. ඇෆ්ගනිස්ථානය, ඉරාකය යුද්ධවලදී මිනිසුන් මැරුණේ නැද්ද? බිහිසුණු යුද්ධයක් හමාර කරලා දාපු එකේ ඇති වරද කුමක්ද? යුරෝපයේ රටවල්වලට ඇති අයිතිය මොකක්ද ඒ ගැන කතා කරන්න. අපේ අය කී දාහක් යුද සිරකරුවෝ වෙලාත් මැරුණාද? මේ අය බලන්නේ රාලහාමිට එක නීතියක්, අප්පුහාමිට එක නීතියක් විදිහටයි. ඒක වැරැදියි. රාලහාමි හරි අමෙරිකාව ඕන දෙයක් කළත් ඒවා හරි. ලංකාව වැනි රටක කෙස් ගහක් හෙළවුණත් වැරැදියි. ඒක කෙන්ද කන්ද කරනවා. නමුත් අමෙරිකාව තමන්ට ඇඟිල්ල දිගුකර ගත්තොත් තමන් කරපු දේ ගැන උත්තර දෙන්න විදිහක් නැති වෙනවා. නමුත් අද විවිධ සිදුවීම් නිසා ලංකාව ගැන ඔවුන්ගේ අදහස් වෙනස් වේගෙන යනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>05</day>
    </date>
    <link>http://www.dinamina.lk/2011/11/05/_art.asp?fn=f1111052</link>
    <topic>අපරාධ වාර්තාකරණය පරෙස්සමෙන්</topic>
    <author>ශාස්ත්‍රපති නරේන්ද්‍ර රාජපක්‍ෂ</author>
    <content>ප්‍රවෘත්ති කලාවේදී අපරාධ හා අධිකරණ කටයුතුවලට සුවිශේෂ ස්ථානයක් හිමිවේ. සමාජයේ බොහෝ දෙනෙකු අපරාධ හා නඩු හබවලට බඳුන් වීමට දැඩි අකමැත්තක් දැක් වූවත්, එවැනි ප්‍රවෘත්ති දැනගැනීමට කියවීමට මහත් රුචියක් දක්වති. මේ නිසාම අධිකරණ වාර්තා කිරීම්වලට සුවිශේෂී ස්ථානයක් ලැබේ.අපරාධ හා අධිකරණ කටයුතු වාර්තා කිරීම ඉතා සුපරික්ෂාකාරීව කළ යුතුය. එම නිසා එම කාර්ය පටිපාටියට අදාළ ආචාර ධර්ම ගැන මාධ්‍යවේදියාට දැනුමක් තිබිය යුතුය. මෙහිදී මාධ්‍යවේදියාට කටයුතු කිරීමට සිදුවන්නේ පොලිස් නිලධාරීන් - අධිකරණ නිලධාරීන් වැනි සුවිශේෂ පුද්ගල පිරිසක් සමඟය.මේ නිසා මාධ්‍යවේදීන්ට මූලාශ්‍ර ලෙස ඔවුන්ගේ සහයෝගය ලබා ගැනීම වඩාත් ගුණාත්මක වාර්තාකරණයකට හේතුවේ.මාධ්‍යවේදියා නිහතමානී - අවංක කෙනෙකු විය යුතුය. එසේම එම කාර්යට ගැලපෙන විනයක්ද තිබිය යුතුය. එමෙන්ම කිසිදු පාර්ශවයකට අසාධාරණයක් - අයුක්තියක් සිදුනොවන සේ සාධාරණව හා විශ්වසනීයව වාර්තා කිරීමේ හැකියාවක් තිබිය යුතුය. මෙවැනි මාධ්‍යවේදියෙකුගෙන් සිදුවන ප්‍රමාද දෝෂයක් තවත් බරපතල අපරාධයක් හෝ දඬුවම් ලැබිය හැකි වරදක් හෝ වීමට පුළුවන. එසේ සිදුවන වැරැදි නිසා දඬුවම් ලැබූ මාධ්‍යවේදීහුද සිටිති.අපරාධ ආශි‍්‍රතව කටයුතු කිරීමේදී පොලිසියත් සමඟ මිත්‍රශීලි ආකාරයෙන් කටයුතු කළ යුතුය. එසේම අපරාධ ආශි‍්‍රතව පොලිස් නිලධාරීන් භාවිතා කරන භාෂාව හා විශේෂ වචන පිළිබඳ අවබෝධයක් ලබා ගැනීම වඩාත් සුදුසුය. එසේම අධිකරණයේදී භාවිතා වන වචන පිළිබඳ ද මාධ්‍යවේදීන් වඩාත් සැලකිළිමත් විය යුතුය.අපරාධයක් වාර්තා කරන විට එම සිද්ධියේ නිවැරැදිතාව නම් ගම්වල නිවැරැදිතාව පිළිබඳ මාධ්‍යවේදියා විමසිලිමත් විය යුතුය. එසේම අපරාධයට අදාළ පුද්ගලයන්ගේ ජාතිය හෝ වර්ගය ගැන සඳහන් කිරීම නිසා සුළු ජාතීන්ට අසාධාරණයක් සිදුවීමට පුළුවන. නමුත් විශාල අපරාධයක් වාර්තා කරන විට මිනීමරුවන් - අපරාධකරුවන් හඳුනා ගැනීම සඳහා වාර්තා කළ යුතුම නම්, සද්භාවයෙන් වාර්තා කිරීම වරදක් නොවේ.අපරාධය පිළිබඳ සියලුම විස්තර වාර්තා නොකළ යුතුය. විශේෂයෙන් සොරකමක් පිළිබඳ භාවිතා කළ නවීන තාක්ෂණ ක්‍රම, සොරකම් කළ ආකාරය සඳහන් කිරීම නිසා එවැනි උපක්‍රම වෙනත් පුද්ගලයන්ද ආදර්ශයට ගත හැකිය. එබැවින් සමාජ යහපත ගැන වඩාත් විමසිලිමත් විය යුතුය.මාධ්‍යවේදියා සමාජමය වගකීම ගැන සමබරතාවයෙන් කටයුතු කළ යුතුය. එය මාධ්‍යවේදියෙකුගේ වගකීමක් මෙන්ම යුතුකමක්ද වේ.එසේම අපරාධ හෝ අධිකරණමය හෝ පරීක්ෂණ කටයුතුවලට බාධාවන අයුරින් පුවත් වාර්තා කිරීමද, පරීක්ෂණ තොරතුරු වාර්තා කිරීමද නොකළ යුතුය. එසේ කිරීමෙන් අදාළ පරීක්ෂණ කටයුතුවලට අගතියක් සිදුවීමට පුළුවන. මේ පිළිබඳ මාධ්‍යවේදියාගේ දැඩි අවධානය යොමුවිය යුතුය.එමෙන්ම අපරාධකරුවන් වීරයන් බවට හුවා දැක්වෙන අයුරින් ප්‍රවෘත්ති වාර්තා කිරීම නොකළ යුතුය. එසේ කිරීමෙන් පුවත්පතේ කීර්තියට හානිදායක වීමට පුළුවන. පුවතක කුතුහලය හා ජනහදවතට සමීපතාවය අඩංගු විය යුතු අතර එහි සමබරතාවද සුරැකිය යුතුය.සමහර අවස්ථාවලදී ඇතැම් පුවත් පල නොකරන මෙන් පොලිසිය හෝ බලධාරීන් ඉල්ලීමට පුළුවන. එසේම ඇතැම් පුද්ගලයන්ගේ, විශේෂයෙන්ම පැමිණිළි පාර්ශවයේ පුද්ගලයන්ගේ නම්-ගම් සඳහන් නොකරන ලෙස ඉල්ලීමට පුළුවන. බාලඅපරාධයකට හසු වූ ළමයෙකු පිළිබඳ මවුපියන්ගෙන් එවැනි ඉල්ලිමක් ලැබෙන්නට ඉඩ තිබේ. එවැනි අවස්ථාවලදී මාධ්‍යවේදියා වඩාත් සැලකිලිමත් විය යුතුය. මෙහිදී අදාළ පුද්ගලයනගේ පුද්ගලිකත්වය හා රහස්‍යභාවය ආරක්ෂා කළ යුතු අවස්ථාවලදී එසේ ආරක්ෂා කිරීම මාධ්‍යවේදියාගේ වගකීමකි. එසේම මාධ්‍ය ආචාර ධර්ම සුරැකීමකි.එසේම යම් කෙනෙකු වැරදි කරුවෙකු ලෙස අධිකරණය තීරණය කරන තෙක්ම ඔහු නිර්දෝෂි අයෙකු බව පිළිගැනේ. අපරාධයක් පිළිබඳ යම් කිසිවකු අත්අඩංගුවට ගත්තත් ඔහු වැරැදි කරුවකු වන්නේ නැත. ඔහු සැකකරුවෙකු පමණි. එබැවින් මේ ගැන වාර්තා ලියන විට මාධ්‍යවේදියා ප්‍රවේශම් විය යුතුය.“ මිනීමැරුමක් සම්බන්ධව අසවලා අත්අඩංගුවට ගෙන ඇත.” යනුවෙන් ලිවීම වැරැදිය. මිනිමැරුම හා සම්බන්ධ චෝදනා මත යනුවෙන් සඳහන් විය යුතුය. එසේම ඔහු අධිකරණ ක්‍රියාදාමයෙන් වැරැදිකරු වන තුරුම, ඔහුව වැරැදිකරුවෙකු ලෙස හැඳීන්වීම සුදුසු නොවේ. එමෙන්ම පොලිසිය වෙතට ගෙන එන සියල්ලන්ම සැකකරුවෝ නොවෙති. සාක්ෂිකාරයෝද පොලිසියට ගෙනෙති. එම නිසා පොලිසියට ගෙනෙන හැම අයෙකුම සැකකරුවන් ලෙස හැඳින්වීමට ඉදිරිපත් නොවිය යුතුය.එසේම ඉදිරිපත් කරන තොරතුරුවල සත්‍යතාව ගවේශනය කළ යුතුය. එමෙන්ම නඩුවක් හෝ අපරාධයක් සම්බන්ධව අලුත්ම තොරතුරු වාර්තා කළ යුතුය. මාධ්‍යවේදියෙකු ලෙස ඔබ කරන්නේ යම් කිසි ප්‍රවෘත්තියක් හෝ තොරතුරක් සැබෑ ලෙස වාර්තා කිරීම පමණි. එසේ නොමැතිව අදාළ සිදුවීම ආශි‍්‍රතව මත ප්‍රකාශයක් පක්ෂග්‍රාහී වාර්තාකරණයක හෝ යෙදීම මාධ්‍ය ආචාර ධර්මවලට පටහැනිය. එමෙන්ම අදාළ අධිකරණමය කටයුතුවලට බාධා වන පරිදි වාර්තාකරණයේ යෙදීම ද වැරැදි සහගත බව වටහාගත යුතුය. එය අධිකරණයට අපහාස කිරීමක් ද වන බව මාධ්‍යවේදීන් අවධාරණයෙන් සැලකිය යුතුය.එසේම ඔබ වාර්තා කරන පුවත සත්‍ය, නිවැරැදි විය යුතුවාසේම හැම පාර්ශවයක්ම ආවරණය වන පරිදි සමබර විය යුතුය. අධිකරණ වාර්තාකරණයේ දී මාධ්‍යවේදියා අතින් සිදුවන සුළු අතපසුවීමක් පවා බරපතල වැරැද්දක් බවට පත්විය හැකි බව සටහන් කළ යුතුය.මේ අනුව බලන විට අධිකරණමය වාර්තා කිරීම් මාධ්‍යකරණයේ දී සුවිශේෂි අංගයකි. එම නිසා මාධ්‍යවේදීන් වඩාත් ප්‍රවේශමෙන් හා අවබෝධයෙන් යුතුව අධිකරණ වාර්තා කිරීම් කළ යුතුය. එසේ නොවන විට මාධ්‍යවේදියා අධිකරණයේ දෝෂ දර්ශනයට මෙන්ම අධිකරණයට අපහාස කිරීමේ චෝදනාවට දඬුවම් විඳීමට ද සිදුවේ.එසේම මෙවැනි අධිකරණ තීන්දු පිළිබඳ ඊට අගතියක් නොවන ආකාරයට ගවේශනාත්මක පුවත්පත් කලාව හරහා රසවත් හා ආදර්ශමත් විශේෂාංග ලිපි රචනා කිරීම කළ හැකිය. බොහෝ විට මෙවැනි ලිපි හරහා සමාජය යහමගට යොමු කිරීම සඳහා සුවිශේෂී කාර්යභාරයක් ඉටු කළ හැකිය.නමුත් අපගේ මාධ්‍යවේදීන් බොහෝ දෙනෙකු අපරාධ සම්බන්ධ ප්‍රවෘත්ති වාර්තාකරණයේ යෙදුනද, එහි අවසන් තීන්දු වාර්තා කළද, ඒ ආශි‍්‍රත පසු විපරම් කරමින් ගවේශනාත්මක ලිපි රචනයේ නොයෙදේ. මෙය අපේ මාධ්‍ය සමාජය තුළ පවතින සුවිශාල අඩුපාඩුවකි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>05</day>
    </date>
    <link>http://www.dinamina.lk/2011/11/05/_art.asp?fn=f1111053</link>
    <topic>ජාතික හැඳුනුම්පත වෙනුවටආරක්ෂිතවිද්‍යුත් හැඳුනුම්පතක්</topic>
    <author>සුරාජී කරුණාතිලක ප්‍රවෘත්ති නිලධාරි රජයේ ප්‍රවෘත්ති දෙපාර්තමේන්තුව</author>
    <content>පුද්ගලයන් ලියාපදිංචි කිරීමේ දෙපාර්තමේන්තුව විසින් දැනට නිකුත් කරන ජාතික හැඳුනුම්පත වෙනුවට ආරක්ෂාව සඳහා වැදගත් තොරතුරු ඇතුළත් ආරක්ෂිත විද්‍යුත් හැඳුනුම්පතක් නිකුත් කිරීමට කටයුතු සම්පාදනය කරමින් පවතියි. මෙම නව හැඳුනුම්පත දැනට භාවිත කෙරෙන ජාතික හැඳුනුම්පතෙහි අන්තර්ගත කර නොමැති නවීන ආරක්ෂිත සංකේත ඇතුළත් කර වර්තමාන අවශ්‍යතාවනට ගැළපෙන අයුරින් ජාත්‍යන්තර ප්‍රමිතියෙන් යුක්තව සකස් කෙරෙනු ඇත.ශ්‍රී ලංකාවේ ජාතික හැඳුනුම්පත් නිකුත් කිරීමේ සංකල්පය 1954 ඉන්දු ලංකා ගිවිසුමත් සමඟ බිහි වී ඇති අතර පුද්ගලයන් ලියාපදිංචි කිරීමේ දෙපාර්තමේන්තුව 1971 ඔක්තෝම්බර් 01 වන දින ආරම්භ කර ඇත.මේ අනුව, 1968 අංක 32 දරන පුද්ගලයන් ලියාපදිංචි කිරීමේ පනත මගින් වයස අවුරුදු 16 ට වැඩි පුද්ගලයන් ලියාපදිංචි කිරීමේ හා ජාතික හැඳුනුම්පත් නිකුත් කිරීමේ අරමුණින් මෙය බල ගන්වා ඇත. මෙයට 1971 අංක 28 හා 1981 අංක 37 යන සංශෝධන දෙක අලුතින් එක් කර ඇත.1971 කැරැල්ලෙන් පසුව ආරක්ෂක කටයුතු හේතුවෙන් පුද්ගලයන් හඳුනා ගැනීමේ අවශ්‍යතාව මත ජාතික හැඳුනුම්පත් නිකුත් කිරීම 1972 වසරේ දී ආරම්භ කර තිබේ. දැනට නිකුත් කෙරෙන ජාතික හැඳුනුම්පත මිනිස් ශ්‍රමය උපයෝගී කර ගනිමින්, අතින් සිදුවන කල් ගතවන ක්‍රියාවලියකි. ජාතික ආරක්ෂාව සඳහා වැදගත් වන දියුණු රටවල්වල භාවිතා කරන මෙහි වර්තමාන අවශ්‍යතා සහ නවීන ආරක්ෂිත සංකේත කිසිවක් දැනට වලංගු ජාතික හැඳුනුම්පතෙහි නොමැතිවීම නව හැඳුනුම්පත නිකුත් කිරීමට බලපා ඇත.පුද්ගලයන් ලියාපදිංචි කිරීමේ දෙපාර්තමේන්තුව විසින් 1972 සිට 2011 වසරේ අගෝස්තු අවසන් වන විට ජාතික හැඳුනුම්පත් දෙකෝටි පනස් අට ලක්ෂ හැට පන්දහස් හයසිය තිස් අටක් නිකුත් කර තිබෙන බව වාර්තා වේ. වසරකට දළ වශයෙන් ලක්ෂ 09 කට ආසන්න හැඳුනුම්පත් ප්‍රමාණයක් නිකුත් කෙරෙනු ඇත. මේ සඳහා නව හැඳුනුම්පත්, අනු පිටපත්, සංශෝධන, එක් දින සේවය හා ජංගම සේවය ද මෙයට ඇතුළත් වේ. මේ අතරින් නව හැදුනුම්පත් ලක්ෂ 04ක් පමණ වසරකට නිකුත් කෙරෙන බව පුද්ගලයන් ලියාපදිංචි කිරීමේ දෙපාර්තමේන්තුවේ සංඛ්‍යාලේඛනවලින් පෙන්නුම් කෙරේ.මෙම ජාතික හැඳුනුම්පත් ලබන්නන්ගේ පහසුව සඳහා 2003 සැප්තැම්බර් 01 වන දින සිට රුපියල් 500ක මුදලක් අය කර ලබාදෙන එක් දින සේවය ආරම්භ කරන ලදී.තවද 1972 සිට 2004 දක්වා ජාතික හැඳුනුම්පත් නිකුත් කිරීමේදී භාවිත කරන ලද කළු - සුදු ඡායාරූපය වෙනුවට 2005 ජුලි 01 වන දින සිට වර්ණ ජායාරූපය සහිත හැඳුනුම්පත් නිකුත් කිරීම පුද්ගලයන් ලියාපදිංචි කිරීමේ දෙපාර්තමේන්තුව විසින් හඳුන්වා දෙන ලදී.පුද්ගලයන් ලියාපදිංචි කිරීමේ දෙපාර්තමේන්තුව වෙත ජාතික හැඳුනුම්පත් ලබා ගැනීම සඳහා වතුවලින් වසරකට අයදුම්පත් 2000 ක ද 90%කට වැඩි ප්‍රමාණයක් ඉදිරිපත් කෙරෙනු ඇත්තේ පාසල් හා පිරිවෙන්, ජංගම සේවා ඇතුළුව ප්‍රාදේශීය ලේකම් කාර්යාල හරහාය. වසර 30ක යුද්ධයෙන් පසුව උතුරු - නැඟෙනහිර නැවත පදිංචි කර ඇති ජනතාවගේ නැති වූ හැඳුනුම්පත් වෙනුවට නැවත හැඳුනුම්පත් නිකුත් කිරීම ද මේවන විට සාර්ථකව සිදුකර ඇති බව පුද්ගලයින් ලියාපදිංචි කිරීමේ දෙපාර්තමේන්තුව පවසයි.මෙම නව වැඩපිළිවෙළ තුළින් පුද්ගලයින් ලියාපදිංචි කිරීමේ දෙපාර්තමේන්තුවට මෙන්ම සේවය ලබා ගැනීමට පැමිණෙන මහජනතාවට ද පහසුවක් වන බව එදා මෙදා තුර පුරවැසියන් වෙත හැඳුනුම්පත් ලබාදීමේ ක්‍රමවේදයේ යම් යම් වෙනස්කම් සිදු කරනු ලැබුව ද කළු සුදු ජායාරූප වෙනුවට වර්ණ ජායාරූප යෙදීම හැර අන් කිසිදු නව වෙනස්කමක් සිදුවූවා යැයි පැවසිය නොහැක.එහෙයින් යුගයට ගැලපෙන අයුරින් හැඳුනුම්පත් නිකුත් කිරීමේ ක්‍රියාවලිය කඩිනම් කිරීම සඳහා නව දෙනෙකුගෙන් සමන්විත ජනාධිපති මෙහෙයුම් කමිටුවක් ද පත්කර තිබේ. මේ සඳහා තාක්ෂණික උපදේශක සේවාවන් කොළඹ විශ්වවිද්‍යාලයේ පරිගණක ආයතනය හා මොරටුව විශ්වවිද්‍යාලය එක්ව ලබාදීමට නියමිතය. මෙම නව ව්‍යාපෘතිය සඳහා ඇස්තමේන්තුගත සමස්ත වියදම රුපියල් බිලියන 14.5 ක් වනු ඇතැයි ගණන් බලා තිබේ.මෙහි පළමු කාර්යය ලෙස පුද්ගලයින් හඳුනා ගැනීමේ දත්ත තැන්පත් කිරීම සඳහා විද්‍යුත් දත්ත ගබඩාවක් දෙපාර්තමේන්තුවේ ස්ථාපිත කිරීමට නියමිතය.මේ අනුව පුද්ගලයින් ලියාපදිංචි කිරීමේ දත්ත ගබඩාව අනුසාරයෙන් නවීන සංකේත සහිත ආරක්‍ෂිත විද්‍යුත් ජාතික හැඳුනුම්පත මහජනතාවට හඳුන්වා දෙනු ලැබේ.රාජ්‍ය ආයතන, විශේෂයෙන් බැංකු හා මූල්‍ය ආයතන සහ වෙනත් ආයතනවලට අවශ්‍ය වූ විට සැක කටයුතු පුද්ගලයකු සම්බන්ධයෙන් ක්ෂණිකව තොරතුරු ලබා ගැනීමට හැකි වනු ඇත.දියුණු රටවල පුද්ගලයන්ගේ සියලු ගනුදෙනු හා සේවාවන් සිදු කරනු ලබන්නේ ජාතික හැඳුනුම්පත හෝ ඒ හා සමාන අංක පදනම් කරගෙනය. ශ්‍රී ලංකාවේ ද ඉදිරියේදී පුද්ගලයෙකුට තමන් සේවා ලබා ගන්නා සියලුම ආයතන සමඟින් මෙම හැඳුනුම්පත් අංකය භාවිත කොට ගනුදෙනු කිරීමේ අවස්ථාව මෙම විද්‍යුත් හැඳුනුම්පත හරහා එළඹෙනු ඇතැයි අපේක්ෂා කෙරේ.අන්තර්ජාල හරහා සිදුකෙරෙන වාණිජකරණයේ මුල්‍ය ගනුදෙනු මේ වන විට ජාත්‍යන්තර මට්ටමට පුළුල් වී ඇති බැවින් ඒ සමඟ වැඩිවෙමින් පවතින අපරාධ ද මැඩපැවැත්වීමේ අවශ්‍යතාවද මේවන විට පැන නැඟී ඇත.මේ නිසා පුද්ගලයන්ගේ සියලු තොරතුරු ඇතුළත් වන ඩිජිටල් හැඳුනුම්පතකට යාම යුගයේ අවශ්‍යතාවයක් බවට පත්ව තිබේ.අපරාධ හා වංචා අවම කිරීම, පුද්ගල ආරක්ෂාව තහවුරු කිරීම හා පුද්ගල තොරතුරු අන්සතුවීම වැළැක්වීම මෙන්ම ව්‍යාජ ලෙස හැඳුනුම්පත් සකස් කිරීමට නොහැකි වන අයුරින් මෙය සකස් කිරීම ද මෙහි විශේෂත්වයක් වනු ඇත.ශ්‍රී ලංකාවේ ප්‍රථම වරට නිකුත් කිරීමට අපේක්ෂිත මෙම ඩිජිටල් හැඳුනුම්පත් ව්‍යාපෘතිය යටතේ මූලික අවස්ථාවේදී දැනට ජාතික හැඳුනුම්පත් ලබාගෙන ඇති පුරවැසියන් වෙත විද්‍යුත් ජාතික හැඳුනුම්පත නොමිලේ ලබාදීමට කටයුතු කෙරේ. බැංකු හා අනිකුත් ආයතනවලට පුද්ගලයන් හඳුනා ගැනීමේ හා නිරවද්‍යතාවය පරීක්ෂා කිරීමේ සේවාවන්වලදී අය කිරීමක් සිදු කිරීමට අපේක්ෂා කෙරේ. එනම් මෙම ව්‍යාපෘතිය සඳහා වැය වන මුදල දීර්ඝකාලීනව පියවා ගැනීමේ අරමුණින් එසේ කිරීමට සිදුවන බව පුද්ගලයින් ලියාපදිංචි කිරීමේ දෙපාර්තමේන්තුව පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>05</day>
    </date>
    <link>http://www.dinamina.lk/2011/11/05/_art.asp?fn=f1111054</link>
    <topic>ආර්ථික වාසි රැසක් ඇතිමැද කන්නයේ මුං ඇට වගාව</topic>
    <author>ලුණම සමූහ සනත් ගමගේ</author>
    <content>මැද කන්නයක් ආරම්භ කර ඉපනැල්ලේ මුංඇට වගා කිරීමෙන් වසරකට මෙරටට පිටරටින් ගෙන්වන මුංඇට මෙට්ට්‍රික් ටොන් 14000 ක් පමණ ප්‍රමාණය අවම කර ගැනීමට හැකිවේ.මෙරට කා අතරත් ජනපි‍්‍රය කන්න දෙක වනුයේ යල සහ මහ කන්නය යි. පාරම්පරික හේන් ගොවියා මහ කන්නය ඔක්තෝබර් සිට අප්‍රේල් මාසය දක්වා ද, යල කන්නය මැයි සිට අගෝස්තු මස දක්වාත් හඳුන්වයි. ඊශාන දිග හා නිරිත දිග මෝසම් වැසි මූලික කරගෙන කන්න දෙක ක්‍රියාත්මක කෙරේ.අගෝස්තු මාසය සිට ඔක්තෝබර් මාසය දක්වා තුන්වන කන්නය හෙවත් මැද කන්නයක් ක්‍රියාත්මක කිරීමට පසුගියදා රජය තීරණය කර තිබෙන බව කෘෂිකර්ම ඇමැති මහින්ද යාපා අබේවර්ධන මහතා පැවැසුවේ ය.මෙරට කෘෂිකාර්මික බහු භෝග වගා සංග්‍රාමයක් තුළින් රටේ ස්වයංපෝෂිත ආර්ථිකය එදා ශක්තිමත් වූවා සේම හෙට ද එවන් තත්ත්වයන් ඇති කිරීමට මහින්ද චින්තන ප්‍රතිපත්තිය සැලසුම් කර තිබේ.මේ සම්බන්ධව 1983 සිට 1990 වසර කාලය තුළදී කෘෂිකර්ම පර්යේෂණ ආයතනවල සිදු කරන ලද පර්යේෂණ වල ප්‍රතිඵල වශයෙන් අතිරේක භෝග වගා කිරීමට සුදුසුම කාලය වශයෙන් මැද කන්නයක් හඳුන්වා දීමට රජය තීරණය කරනු ලැබීය.යල – මහ දෙකන්නයේ වාරිමාර්ග පහසුකම් ඇති හම්බන්තොට, මොණරාගල, අනුරාධපුරය, අම්පාර, පොළොන්නරුව, කුරුණෑගල, හසලක, ගල්නෑව, ගිරාදුරුකෝට්ටේ වැනි ප්‍රදේශ කෙටි කාලීන භෝග වගා කිරීමට සුදුසු ප්‍රදේශ වශයෙන් හඳුනාගෙන තිබේ.මැද කන්නයේ වගා කිරීමට යෝග්‍ය වගා ලෙස මුං ඇට, කව්පි, උඳු, තල, මෙනේරි හඳුනාගෙන තිබේ.වී අස්වනු නෙළීමෙන් පසු ඉපනැල්ල යොදා ගනිමින් මුං ඇට වගා කිරීම ප්‍රධාන අරමුණ වේ. දැනට කර තිබෙන වගාවන්ට අනුව කර ඇති සමීක්ෂණවලින් අක්කරයකට මුංඇට කිලෝ ග්රෑම් 300 - 350 අතර ප්‍රමාණයක අස්වැන්නක් ලබාගත හැකි අතර රුපියල් 40,000 ක වැනි ආදායමක් මාස 2 1/2ක් වැනි කෙටි කාලයකින් ලබාගත හැකිවේ.සහල් නිෂ්පාදනය අතින් මෙරට ස්වයංපෝෂිත වී ඇති අවස්ථාවක වෙල් ඉපනැල්ලම යොදාගෙන මුං ඇට වගා කර පිට රටට ඇදී යන විදේශ විනිමය සම්පූර්ණයෙන්ම නතර කිරීමේ අභියෝගය ට මුහුණ දී සිටී.එම අභියෝගය පිළිගත් හම්බන්තොට දිස්ත්‍රික්කයේ ගොවි ජනතාව 2011 වසරේ දී හෙක්ටයාර් 7000 ක පමණ මුං ඇට වගාකර තිබේ.මෙරටට මුං ඇට මෙට්ට්‍රික් ටොන් 14000 ක් පමණ පිටරටින් ගෙන්වන අතර ඉන් අඩක් පමණ හම්බන්තොට දිස්ත්‍රික්කයේ වගාවෙන් අඩුකර ගැනීම ඉලක්කය වේ.මුං ඇට වගාවේ රන් අස්වනු නෙළීමේ මංගල්‍යය ද පසුගියදා හම්බන්තොට දී කෘෂිකර්ම ඇමැති මහින්ද යාපා අබේවර්ධන මහතාගේ ප්‍රධානත්වයෙන් සිදු කෙරිණි.ගොයම් කපා අවසන් වූ ඉපනැල්ලේ මුං ඇට වැපිරීමෙන් වගාව ආරම්භ කෙරේ. අක්කරයකට කිලෝ ග්රෑම් 10 – 15 අතර ප්‍රමාණයක් අවශ්‍ය වේ. 80% ක් පමණ බීජ ප්‍රරෝහණය වීමේ ශක්තිය තිබේ. උදෑසන වැටෙන පිණි බිඳු වගාවට ප්‍රමාණවත් ජලය සපයයි. වියළි තත්ත්වයන් ඇති වුවහොත් සාමාන්‍ය ජලය සැපයුමක් අවශ්‍ය වේ’ රනිල කුලයේ ශාඛයක් වන මුං ඇට වගාව නයිට්‍රජන් උරාගැනීමට මුල මණ්ඩලයේ කුඩා ගැටිති පිහිටා තිබේ.ගසට අවශ්‍ය පෝෂ්‍ය පදාර්ථ හොඳින් ලබාගැනීම සිදු කෙරේ. වගාව අස්වනු නෙළීමෙන් පසු පසට නයිට්‍රජන් බහුල වශයෙන් ලැබේ. මෙය ඊළඟ කන්නයේ වී වගාවට බෙහෙවින්ම ප්‍රයෝජනවත් වේ.මැද කන්නයේ වගාවන් ලෙසින් ආරම්භ කර ඇති ප්‍රධාන වගාවක් වන මුං ඇට වගාව තුළින් අතිරේක ආදායමක් ලැබීමට හැකි වීම ප්‍රධාන වාසියකි. එසේම පස සරුවීම සිදුවේ. කාබනික පොහොර පසට එකතු වීම තුළින් ලවන ගතිය අඩුවී වී වගාවට හොඳ බිමක් සකස් වීම ගොවි ජනතාවගේ ජයග්‍රහණ රැසකි. සහල් නිෂ්පාදනය අතින් අප රට දැනටමත් ස්වයංපෝෂිත අතර අතිරේක ආහාර භෝග නිෂ්පාදනය අතින් තවමත් දුර්වල මට්ටමක පසුවන නිසා මෙය එය ඉදිරියට ගෙන යෑමට හොඳ වැඩ පිළිවෙළක් බව කෘෂිකර්ම අධ්‍යක්‍ෂ ජෙනරාල් කමල් මාන්කෝට්ටේ මහතා ප්‍රකාශ කර සිටී.කලින් කලට සිදු කෙරෙන තාක්‍ෂණික අත්හදා බැලීම්වලට අනුගත වන ගොවි ජනතාව සිය ආර්ථිකය ශක්තිමත් කර ගැනීමට මෙවැනි වගාවන් ආරම්භ කිරීම සෙසු අයට ද ආදර්ශයක් බව කෘෂිකර්ම අමාත්‍යාංශයේ ලේකම් කේ. ටී. කරුණාතිලක මහතා ප්‍රකාශ කළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>07</day>
    </date>
    <link>http://www.dinamina.lk/2011/11/07/_art.asp?fn=n1111071</link>
    <topic>ඖෂධ මිල පාලනයක්</topic>
    <author>විජයානි එදිරිසිංහ, සන්ධ්‍යා කරුණාරත්න සහ රක්ෂණ ශි‍්‍රයන්ත</author>
    <content>ඖෂධ අලෙවිය සම්බන්ධයෙන් පාලන මිලක් නියම කොට ලබන වසරේ සිට වෙළෙඳ පොළට ඖෂධ නිකුත් කිරීමට සෞඛ්‍ය අමාත්‍යාංශය තීරණය කර ඇත. ඒ අනුව ලබන වසරේ මැද පමණ වන විට විශේෂ ගැසට් පත්‍රයක් මඟින් ඖෂධ සඳහා පාලන මිලක් නියම කරන බව සෞඛ්‍ය ඇමැති මෛත්‍රීපාල සිරිසේන මහතා පවසයි.ඖෂධ වෙළෙඳ පොළේ අලෙවි කිරීමේදී මිල සූත්‍රය නිසි ලෙස ක්‍රියාත්මක කරන ලෙස ජනාධිපති මහින්ද රාජපක්ෂ මහතා සමුපකාර හා අභ්‍යන්තර වෙළෙඳ කටයුතු ඇමැති ජොන්ස්ටන් ප්‍රනාන්දු මහතාට උපදෙස් ලබා දී තිබේ.සමුපකාර හා අභ්‍යන්තර වෙළෙඳ කටයුතු පිළිබඳ අමාත්‍යාංශය පාරිභෝගික අධිකාරිය හරහා මිල සූත්‍රය ක්‍රියාත්මක කිරීමට මේ වන විටත් කටයුතු යොදා ඇත. පසුගිය වසර හත, අටක කාලය තුළ ඖෂධ සඳහා පාලන මිලක් නියම කරන ලෙස මහජනතාව කළ ඉල්ලීම ද සලකා බලමින් මෙවැනි තීරණයක් ගත් බව ඇමැතිවරයා කීය.මීට පෙර ඖෂධ සම්බන්ධයෙන් පාලන මිලක් පැවැතිය ද 2002 වසරේදී බලයට පත්වූ එක්සත් ජාතික පක්ෂ රජය ගැසට් නිවේදනයක් මඟින් ඖෂධ අලෙවිය සම්බන්ධයෙන් පැවැති නීති සම්පූර්ණයෙන්ම ඉවත් කර තිබේ.එසේ මිල පාලනය ඉවත් කිරීමත් සමඟ එකම ඖෂධය විවිධ මිල ගණන් යටතේ අලෙවි කිරීමට ඔසුසල් පියවර ගෙන ඇත.උදාහරණයක් වශයෙන් ශත 14ට අලෙවි කළ හැකි පැරසිටමෝල් පෙත්ත විවිධ නම් යටතේ වැඩි මිලකට අලෙවි කරති.මෙසේ මිල පාලනයක් ඇති කිරීමත් සමඟ ගුණාත්මක බවෙන් අඩු ඖෂධ වෙළෙඳ පොළට පැමිණිය හැකි බව ඇතැමුන්ගේ අදහස වුවත් එවැනි තත්ත්වයකට ඉඩ නොතබන බවත් වෙළෙඳ පොළේ ඖෂධ සුපරීක්ෂණය සම්බන්ධයෙන් දැනට ක්‍රියාත්මක වන වැඩසටහන ඉදිරියටත් ක්‍රියාත්මක කරන බවත් ඇමැතිවරයා ප්‍රකාශ කළේය.ඔසුසලකින් ඖෂධ මිල දී ගැනීමට ඇතැම් වෛද්‍යවරු මිල අඩු ඖෂධ වර්ග ලියා දුන්නත් වැඩි මිල ගණන් යටතේ පවතින ඖෂධ වර්ග පාරිභෝගිකයන්ට අලෙවි කිරීමට ඔසුසල් හිමියන් කටයුතු කරන බව ද ඇමැතිවරයා පැවැසුවේය.මේ ක්‍රමය වෙනස් කරමින් සාධාරණ මිලක් යටතේ ඖෂධ අලෙවි කිරීමට මේ මඟින් හැකියාව ලැබෙන බව ද ඇමැතිවරයා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>07</day>
    </date>
    <link>http://www.dinamina.lk/2011/11/07/_art.asp?fn=n11110714</link>
    <topic>උගත් පාඩම් කොමිසමේ වාර්තාව සකසා අවසන්</topic>
    <author>නුවන් කොඩිකාර සහ මහින්ද අලුත්ගෙදර</author>
    <content>උගත් පාඩම් හා ප්‍රතිසන්ධාන කොමිසමේ වාර්තාව සකස් කර අවසන් බවත් එය අද හෙටම ජනාධිපති මහින්ද රාජපක්ෂ මහතා වෙත පිළිගැන්වීමට සූදානම් බවත් එම කොමිසම සඳහන් කරයි.මානුෂීය මෙහෙයුමේ පූර්ව සහ පශ්චාත් සමය සම්බන්ධයෙන් විවිධ පාර්ශ්වයන්ගේ අදහස් ලබා ගැනීමෙන් අනතුරුව සකස් කළ උගත් පාඩම් හා ප්‍රතිසන්ධාන කොමිසමේ වාර්තාව මඟින් මානව හිමිකම් සහ උතුරු නැගෙනහිර ප්‍රදේශවල පැන නැඟී තිබෙන ඉඩම් ගැටලු සම්බන්ධයෙන් ද කරුණු රැසක් අන්තර්ගත කර තිබේ.ඊට අමතරව අනාගතයේදී ?ශ්‍රී ලංකාව තුළ යහපත් සංහිඳීයාවක් ඇති කිරීම සඳහා වූ යෝජනා රැසක් ද අදාළ වාර්තාවට ඇතුළත් කර තිබෙන අතර මේ වනවිටත් උගත් පාඩම් හා ප්‍රතිසන්ධාන කොමිසමේ අවසන් වාර්තාව පිළිබඳව ජාත්‍යන්තර ප්‍රජාව ද විශේෂ අවධානයක් යොමුකර ඇත.විශේෂයෙන්ම ශ්‍රී ලංකාවේ උගත් පාඩම් හා ප්‍රතිසන්ධාන කොමිසමේ අවසන් වාර්තාව සම්බන්ධයෙන් අමෙරිකා එක්සත් ජනපදය ද ඉහළ බලාපොරොත්තුවකින් පසුවන බව ප්‍රකාශ කර තිබේ.අමෙරිකානු රාජ්‍ය දෙපාර්තමේන්තුව බලාපොරොත්තු වන මට්ටමේ සියලූම කරුණු මේ අවසන් වාර්තාවට ඇතුළත් කර තිබෙන අතර ශ්‍රී ලංකාවේ මානව හිමිකම් තත්ත්වය සහ අනෙකුත් කරුණු පිළිබඳව වැඩි අවධානයක් යොමුකර ඇත.ඊට අමතරව එම කොමිසම පෙන්වා දෙන්නේ ඒ සඳහා ඔවුන් බලාපොරොත්තු වන සියලූම කරුණු සාක්ෂි සහිතව ඇතුළත් කිරීම මේ වාර්තාවේ විශේෂත්වයක් බවයි.ශ්‍රී ලංකාවේ සෑම ජන කොටසකටම අයත් විවිධ පාර්ශ්වයන් රැසකගේ සාක්ෂි පදනම් කරගනිමින් සකස් කළ උගත් පාඩම් හා ප්‍රතිසන්ධාන කොමිසමේ වාර්තාව දිවයිනේ ප්‍රදේශ රැසකට ගොස් සාක්ෂි සටහන් කරගනු ලැබීය.ශ්‍රී ලංකා ජනාධිපති මහින්ද රාජපක්ෂ මහතාගේ නියමය පරිදි පත් කළ උගත් පාඩම් හා ප්‍රතිසන්ධාන කොමිසම විසින් සකස් කරන ලද වාර්තාව ජනාධිපතිවරයා වෙත බාර දීමෙන් අනතුරුව ඒ සම්බන්ධ ඉදිරි ක්‍රියාමාර්ග ගනු ලබන බවද උගත් පාඩම් හා ප්‍රතිසන්ධාන කොමිසම කියා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>07</day>
    </date>
    <link>http://www.dinamina.lk/2011/11/07/_art.asp?fn=n1111072</link>
    <topic>පොළොන්නරුවේ ගොවීන්ට මහ කන්නයේ වතුර නෑ</topic>
    <author>ගාමිණී ඔබේසේකර පොළොන්නරුව විශේෂ</author>
    <content>මෙවර මහ කන්නයේ පොළොන්නරුව පරාක්‍රම සමුද්‍රය ගොවි ජනපදයේ වී ගොවිතැන් කිරීම සඳහා නොවැම්බර් 5 දින සිට ජලය නිකුත් කරන ලෙසට දිස්ත්‍රික් කෘෂිකර්ම කමිටුවේදී අමාත්‍ය මෛත්‍රීපාල සිරිසේන මහතා වාරිමාර්ග ඉංජිනේරුවරුන්ට කරන ලද නියෝගය ඔවුන් විසින් මෙතෙක් ක්‍රියාත්මක කොට නොමැත.මෙවර මහ කන්නයේ වී ගොවිතැන් කිරීම ඔක්තෝබර් මස 10 දින සිට ආරම්භ කළයුතු නමුත් විවිධ හේතුන් ඉදිරිපත් කරමින් මේ වනතුරු ජලය සැපයීම ප්‍රමාද කෙරෙන බවට පරාක්‍රම සමුද්‍රය ගොවි ජනපදයේ ගොවීහු චෝදනා කරති. පරාක්‍රම සමුද්‍රයෙන් ජලය ලබාගෙන අක්කර 30000 කට අධික බිම් ප්‍රමාණයක් යල-මහ දෙකක්නයේදී වගා කෙරේ.එහෙත් මෙවර මහ කන්නයේ වී වගාව සඳහා අවශ්‍ය ජලය වැවේ රැස්කර තබා ගැනීමට වාරිමාර්ග නිලධාරීන් කටයුතු නොකළ බව සඳහන් කරන ගොවීන් පසුගිය මැයි මාසයේදීද වාන් දොරටු විවෘත කොට ජලය මහවැලි ගඟට හරවා යැවූ බව ඔවුහු කියා සිටිති.වෙනත් මහ කන්නවලදී වැවේ රැස්කර තබා ගන්නා වූ ජලයෙන් මහ කන්නයේ වගා කටයුතු අරඹන නමුත් මෙවර මාසයක් පමණ කාලයක් ප්‍රමාද කොට හෝ වී ගොවිතැන් කිරීම ආරම්භ කොට නැත. පරාක්‍රම සමුද්‍රය ගොවි ජනපදයේ මෙවර වැඩිමහල් වී වගා කිරීම මේ වන විටත් නොහැකි වී ඇති අතර බාල වයසේ වී වර්ග වගා කිරීමෙන් දෙසැම්බර් මාසයේ පවත්නා මහ වැසි හා ගංවතුරින් වගාව විනාශවීමේ අවදානමකට ගොවීන් මුහුණ දී සිටිති.මේ සම්බන්ධයෙන් අදහස් දැක් වූ පොළොන්නරුව අතිරේක දිසාපති ආර්. බී. පණ්ඩිතරත්න මහතා සඳහන් කළේ මෙවර මහ කන්නයේ වී වගාව සඳහා පරාක්‍රම සමුද්‍රයෙන් නොවැම්බර් 10 දින සිට ජලය නිකුත් කිරීමට කන්න රැස්වීමේදී තීරණය කළ බවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>07</day>
    </date>
    <link>http://www.dinamina.lk/2011/11/07/_art.asp?fn=n1111073</link>
    <topic>ශ්‍රී ලංකාව සුරක්ෂිතයි</topic>
    <author>මහින්ද අලුත්ගෙදර</author>
    <content>යුද ජයග්‍රහණයෙන් පසු වර්තමාන ශ්‍රී ලංකාව බෙහෙවින්ම සුරක්ෂිත රටක් වන හෙයින් වහාම තම මවුරට බලා පිටත් වන්නැයි ස්විට්සර්ලන්ත අධිකරණයක් ශ්‍රී ලාංකික සරණාගතයන් පිරිසකට පවසා ඇත.යළි ශ්‍රී ලංකාවට ගිය පසු තම ජීවිතවලට තරජනයක් එල්ල විය හැකි බවත් ශ්‍රී ලංකාවේ ආරක්ෂිත තත්ත්වය යහපත් නොවන බවත් පවසා ස්විට්සර්ලන්තයේ සරණාගතභාවය ඉල්ලා කළ යෝජනාව ප්‍රතික්ෂේප කරමින් ස්විට්සර්ලන්ත ෆෙඩරල් පරිපාලන අධිකරණය මේ බව ප්‍රකාශ කර ඇත.අනාගතය ඉතාම යහපත් මට්ටමක තිබෙන ශ්‍රී ලාංකිකයන් කිසිවකුටත් තම රටේ සරණාගතභාවය අවශ්‍ය නොවන බව ප්‍රකාශ කර ඇති ෆෙඩරල් අධිකරණය යුද්ධයෙන් පසුව පවතින සාමකාමී තත්ත්වය හේතුවෙන් ඕනෑම අයකුට නිදහසේ ජීවත්විය හැකි බවද අවධාරණය කර තිබේ.කෙසේ වෙතත් මෙලෙස තම රටේ සරණාගතභාවය ඉල්ලා සිටින කිසිවකුටත් සරණාගතභාවය ලබාදීම ස්විට්සර්ලන්ත රජය විසින් තහනම් කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>07</day>
    </date>
    <link>http://www.dinamina.lk/2011/11/07/_art.asp?fn=n1111074</link>
    <topic>ඩී. ඒ. රාජපක්‍ෂ ගුණ සමරුව අද තංගල්ලේදී</topic>
    <author>ධනුෂ්ක ගොඩකුඹුර තංගල්ල සිට</author>
    <content>රුහුණේ දුක් විඳි ජනතාව වෙනුවෙන් අනුපමේය සේවයක් ඉටු කළ ඩී. ඒ. රාජපක්‍ෂ ශ්‍රීමතාණන්ගේ 44 වැනි ගුණ සමරුව අදට (7) යෙදී ඇත.ශ්‍රී ලාංකේය දේශපාලන ගමන් මෙඟ් සුවිශේෂී නැම්මක් සනිටුහන් කළ මේ ශ්‍රේෂ්ඨ දේශපාලනඥායාගේ ගුණ සමරමින් පිළිරුවට පුෂ්පෝපහාර දැක්වීම එතුමන්ගේ ආදරණීය පුත් ජනාධිපති මහින්ද රාජපක්‍ෂ මහතාගේ ප්‍රධානත්වයෙන් තංගල්ල නගර මධ්‍යයේ දී අද සිදු කිරීමට නියමිතය.ඩී. ඒ. රාජපක්‍ෂ ශ්‍රීමතාණන්ට පින් පමුණුවනු වස් පිරිත් දේශනයක් මැදමුලන මහ ගෙදර දී ඊයේ (06) පැවැත්වුණු අතර මහා සංඝරත්නය විෂයයෙහි දානමය පින්කම අද පැවැත්වේ.එතුමන් ගේ ගුණ සමරුව නිමිත්තෙන් වාර්ෂිකව සිදු කරන සයුර ශිෂ්‍යත්ව ප්‍රදානය ජනාධිපතිවරයා ගේ ප්‍රධානත්වයෙන් තංගල්ල නගර ශාලාවේ දී අද පැවැත්වීමට නියමිතය. මෙවර ඩී. ඒ. රාජපක්‍ෂ ගුණ සමරු දේ්ශනය පවත්වනු ලබන්නේ හිටපු කතානායකවරයකු මෙන්ම වත්මන් සබරගමු පළාත් ආණ්ඩුකාරවරයා වන වි. ජ. මු. ලොකුබණ්ඩාර මහතා විසිනි.ඩී. ඒ. රාජපක්‍ෂයන් සමරනු පිණිස ලේක්හවුස් ආයතනය විසින් මුද්‍රණය කරන ලද ‘මැදමුලන මහ රුක’ විශේෂ සමරු කලාපය එහි සංස්කාරක ගාමිණී ජයලත් මහතා ජනාධිපතිවරයා වෙත පිළිගැන්වීමට නියමිතය. මේ අතිරේකය අද (07) දිනමිණ පුවත්පත සමඟ නොමිලේ බෙදා හැරේ.ඩී. ඒ. රාජපක්‍ෂයන් ගේ ජ්‍යෙෂ්ඨ පුත් චමල් රාජපක්ෂ මහතා ප්‍රමුඛ දූ දරුවන් ඇතුළු පිරිසක් මේ අවස්ථාවට එක් වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>07</day>
    </date>
    <link>http://www.dinamina.lk/2011/11/07/_art.asp?fn=n1111075</link>
    <topic>මුහුදේ නෑමට ගිය සිසුහු දෙදෙනෙක් ගිලී නසිති</topic>
    <author>මඩකළපුව සමූහ ජවුෆර්කාන් සහ එරාවුර් සමූහ එම්. ජී. ඒ. නාසර්</author>
    <content>එරාවුර් පුන්නක්කුඩා මුහුදේ නෑමට ගිය පාසල් සිසුන් දෙදෙනෙක් පෙරේදා (6) සවස මුහුදේ ගිලීමෙන් මරණයට පත් වූහ.තවත් සිසුන් දෙදෙනකු බරපතළ තුවාල ලබා මඩකළපුව ශීක්ෂණ රෝහලේ දැඩි සත්කාර ඒකකයට ඇතුළත් කර තිබේ.තලවායි විද්‍යාලයේ ඉගෙනුම ලබන එස්. මයුරන් (11) සහ කේ. රජීනා (13) මේ සිසුහු වෙති.ඊයේ දහවල් ටියුෂන් පන්තියට යාමෙන් අනතුරුව මුහුදේ නාමින් සිටි දෙදෙනා මෙසේ මරණයට පත් වූහ.මරණයට පත් වූවන්ගේ දේහයන් ඊයේ ඥාතීන් වෙත භාර දෙන ලදී. වැඩිදුර පරීක්ෂණ ඒරාවුර් පොලිසිය සිදුකරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>07</day>
    </date>
    <link>http://www.dinamina.lk/2011/11/07/_art.asp?fn=n1111076</link>
    <topic>කොරියන් ධීවර රැකියාවලට සහතික එපා</topic>
    <author/>
    <content>කොරියානු ධීවර රැකියා සඳහා අයදුම් කිරීමේදී ධීවර පරීක්ෂකවරයෙකුගේ සහතිකය අත්‍යවශ්‍ය නොවන බව ශ්‍රී ලංකා විදේශ සේවා නියුක්ති කාර්යාංශය පවසයි.මීට පෙර අදාළ රැකියා ක්ෂේත්‍රය සඳහා ඉල්ලුම් කිරීමේදී එම සහතිකය අනිවාර්ය කර තිබූ නමුත් එම සහතික ලබාගැනීමේදී ප්‍රායෝගිකව මතුවන අපහසුතා සැලකිල්ලට ගනිමින් මේ තීරණය ගත් බවද එම කාර්යාංශයේ සභාපති නීතිඥ කිංස්ලි රණවක මහතා සඳහන් කරයි.කෙසේ වෙතත් ධීවර ක්ෂේත්‍රයේ රැකියා සඳහා අයදුම් කර ඇති භාෂා ප්‍රවීණතා විභාගයේදී ලකුණු 116ත් 120ත් අතර ප්‍රමාණයක් ලැබූ අපේක්ෂකයන් පළපුරුද්ද පිළිබඳ පරීක්ෂණයකට යොමු කිරීමට නියමිත අතර ඉන් සමත්වන අයදුම්කරුවන් පමණක් රැකියා සඳහා තෝරාගැනීමට සුදුසුකම් ලබන බවද සභාපතිවරයා සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>07</day>
    </date>
    <link>http://www.dinamina.lk/2011/11/07/_art.asp?fn=n1111077</link>
    <topic>මඩ වෙබ් අඩවි මට්ටුවට වේවැල අතට ගනී</topic>
    <author/>
    <content>ශ්‍රී ලංකාවේ හෝ ඉන් පිටත සිට ප්‍රවෘත්ති පළකරන වෙබ් අඩවි ජනමාධ්‍යයේ පිළිගත් සදාචාරාත්මක ප්‍රමිතීන්ට සහ මෙරට පවතින නිතීයට අනුකූලව පවත්වාගෙන යන ලෙස ජනමාධ්‍ය හා ප්‍රවෘත්ති අමාත්‍යාංශය ඉල්ලා සිටී.සියලුම වෙබ් අඩවි හැකි ඉක්මනින් ජනමාධ්‍ය හා ප්‍රවෘත්ති අමාත්‍යාංශයේ ලියාපදිංචි කරගැනීමට ක්‍රියාකරන ලෙසද අමාත්‍යාංශය නිවේදනයක් නිකුත් කරමින ඉල්ලා සිටී.ඇතැම් වෙබ් අඩවිවල පළකෙරෙන සමහර වාර්තා මඟින් අපහාසයට සහ චරිත ඝාතනයට ලක් වූ විවිධ පිරිස්ගෙන් ජනමාධ්‍ය හා ප්‍රවෘත්ති අමාත්‍යාංශයට පැමිණිලි ලැබෙමින් පවතින බවත්, මේ වෙබ් අඩවි විවිධ පුද්ගලයන් ඉලක්ක කර ගනිමින් අපහාසාත්මක මෙන්ම අසත්‍ය, හානිකර පුවත් පළ කරන බවට නිරික්ෂණය වී ඇති බවත් නිවේදනයේ සඳහන් වේ. හිතා මතා සිදුකරන මේ චරිත ඝාතනයන්ට ඉලක්ක බවට පත් වී ඇත්තේ ජනාධිපතිවරයා, ඇමැතිවරුන්, රජයේ ජෙෂ්්‍යඨ නිලධාරින් හා වෙනත් ප්‍රභූවරුන් බවද අමාත්‍යාංශය නිවේදනයෙන් කියා සිටී.මෙවැනි වෙබ් අඩවි ක්‍රියාත්මක කරන සහ පවත්වා ගෙන යන පුද්ගලයන් රජය, රාජ්‍ය නායකයා සහ අනෙක් අදාළ පුද්ගලයන් අවමානයට පත්කිරීමේ ද්වේෂසහගත අරමුණින් මේ ක්‍රියාවල නිරතවන බව පැහැදිලි බවද එම නිවේදනයේ සඳහන් වේ.මේ වෙබ් අඩවිවල වාර්තාකරුවන්, කතුවරයන්, හිමිකරුවන් ජනමාධ්‍ය ආචාරධර්ම හෝ එම වෙබ් අඩවිවල ඉලක්ක බවට පත් වූ පුද්ගලයන්ගේ පෞද්ගලිකත්වයට ඇති අයිතිය සහ ආරක්ෂාව පිළිබදව හෝ නොසලකා ක්‍රියාකරන බව පෙනී යන බවද අමාත්‍යාංශය නිකුත් කළ නිවේදනයේ සඳහන් වේ.වෙබ් අඩවි ලියාපදිංචි කිරීම සඳහා +94112513943 දුරකථන අංකය ඔස්සේ අමාත්‍යාංශයේ අතිරේක ලේකම් ( සංවර්ධන සහ සැලසුම්) කේ. ඩබ්ලිව්.ටී. එන් අමරතුංග මහත්මිය ඇමතීමෙන් හෝ ෆැක්ස් අංක +94112512343, ඊමේල් amaratungamedia@yahoo.com සහ secretary@media.gov.lk www.media.gov.lk  වෙබ් අඩවිය මඟින් ලබාගත හැකිය.</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>07</day>
    </date>
    <link>http://www.dinamina.lk/2011/11/07/_art.asp?fn=n1111078</link>
    <topic>පාරවල් හදන්න ජපන් ආධාර</topic>
    <author/>
    <content>සබරගමුව පළාතේ ග්‍රාමීය මාර්ග සංවර්ධනය සඳහා ජපන් ජාත්‍යන්තර සහයෝගිතා ඒජන්සිය මඟින් රුපියල් මිලියන 1500ක් ලබා දී ඇත.මේ ව්‍යාපෘතිය යටතේ සබරගමුව පළාතේ තෝරාගත් මාර්ග කිලෝ මීටර් 50ක් පුළුල් කර කාපට් අතුරා සංවර්ධනය කෙරෙන අතර, එයින් කිලෝ මීටර් 23ක් කෑගල්ල දිස්ත්‍රික්කයට ද සෙසු ප්‍රමාණය රත්නපුර දිස්ත්‍රික්කයට ද අයත් වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>07</day>
    </date>
    <link>http://www.dinamina.lk/2011/11/07/_art.asp?fn=n1111079</link>
    <topic>කරාපිටිය රෝහලින් පිළිසරණක් නෑ</topic>
    <author>භක්ති ධර්මපි‍්‍රය මෙන්ඩිස් කරාපිටිය සිට</author>
    <content>කරාපිටිය මහ රෝහලේ නේවාසිකව සිටින රෝගියකු රෝහල් භූමිය තුළ ඇද වැටී පැය දෙකකට අධික කාලයක් ගතවුවත් එම ස්්ථානයෙන් රෝගියා ඉවත් කිරීමට හෝ ඔහුට පිළිසරණක් වීමට රෝහල් කාර්ය මණ්ඩලයේ කිසිවෙක් කටයුතු නොකිරීමේ සිද්ධියක් පසුගියදා වාර්තා විය.මේ රෝගියා වයස අවුරුදු 60-65 පමණ වන අතර ඔහු වැටී සිටි ස්්ථානයට අධික අව් රශ්මිය ද වැටී තිබුණි.රෝහල් කාර්ය මණ්ඩලයේ සේවක සේවිකාවන්, හෙදියන්, වෛද්‍යවරුන් එම ස්ථානයෙන් ගමන් ගත්ත ද කිසිවකු බිම ඇද වැටී සිටින රෝගියා පිළිබඳව කිසිඳු සැලකිල්ලක් දැක්වූයේ නැත.රෝගීන් බැලීමට පැමිණි පුද්ගලයන් වැටී සිටින පුද්ගලයා පිළිබඳව රෝහල් කාර්ය මණ්ඩලයට දැන්වූ අවස්ථාවේ එම රෝගියා අප වාට්ටුවේ නොවන බව සඳහන් කරමින් එම ස්ථානයෙන් ඉවත්වනු දැකගත හැකි විණි.රෝගියකු බැලීමට කරාපිටිය රෝහලට පැමිණි රත්ගම පොලිස් ස්ථානාධිපති ගාමිණි ඉහලගල මහතා වහාම ක්‍රියාත්මක වී කරාපිටිය රෝහල් පොලිසියට දුරකථන ඇමතුමක් ලබා දී මේ රෝගියාව අදාළ වාට්ටුව වෙත යොමු කරන ලෙස රොහල් පොලිසියට දැන්වීය. මේ රෝගියා දහවල් 11.00 සිට පස්වරු 1.00 වන තුරු මේ ආකාරයට රෝහල් භූමියේ ඇද වැටී සිටිනු දැක ගත හැකි විණි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>07</day>
    </date>
    <link>http://www.dinamina.lk/2011/11/07/_art.asp?fn=n11110710</link>
    <topic>තඹුත්තේගම රාළහාමිගේ ආදර්ශවත් ක්‍රියාවක්</topic>
    <author>අනුරාධපුර දිසා විශේෂ වෝල්ටර් දයාරත්න</author>
    <content>බිම වැටී තිබී අහුලාගත් එකළොස් ලක්‍ෂ දහසය දහස් පන්සියයක් වටිනා චෙක් පතක් හිමිකරුවන් සොයා භාරදෙන ලෙසට පොලිසිය වෙත භාරදුන් ආදර්ශවත් කොස්තාපල්වරයකු පිළිබඳ තඹුත්තේගමින් වාර්තා වේ.ඔහු නමින් තුෂාර දීපාල් සෙනෙවිරත්න ය. පොලිස් කොස්තාපල්වරයකු (පො.කො. 38800) වන මොහු දැනට උතුරු මැද පළාත් ආණ්ඩුකාර කරුණාරත්න දිවුල්ගනේ මහතාගේ ආරක්‍ෂක අංශයේ නිලධාරියෙක් ලෙස සේවය කරයි.තඹුත්තේගම නගරයේ ඔරලෝසු කණුව අසල බිම වැටී තිබී අහුලාගත් මේ චෙක්පත තඹුත්තේගම පොලිසියේ වැඩ බලන මූලස්ථාන පොලිස් පරීක්‍ෂක සිරිවර්ධන මහතා වෙතම භාරදී ඇත.මේ ගැන පොලිසිය මඟින් කරන ලද පරීක්‍ෂණවලදී අදාළ චෙක්පත ගොවිජන සේවා දෙපාර්තමේන්තු ව මඟින් අවුකන පොහොර සමාගමට නිකුත් කරන ලද මුදල් චෙක්පතක් බව අනාවරණය වී තිබේ.පසුව පොලිසිය විසින් අදාළ දෙපාර්තමේන්තුවට එම චෙක්පත භාරදීමට කටයුතු කරන ලදී.මේ ආදර්ශවත් කොස්තාපල් දීපාල් මහතාට තඹුත්තේගම පොලිසියේ මූලස්ථාන පොලිස් පරීක්‍ෂක (වැ. බ.) සිරිවර්ධන මහතා පොලිස් දෙපාර්තමේන්තුවට කළ අභිමානවත් ගෞරවය ගැන ප්‍රශංසා කළේය.එසේම ගොවිජන සේවා දෙපාර්තමේන්තුවේ ද එම අංශ භාර නිලධාරින්ගේද ප්‍රණාමය පළ කරන ලදී.චෙක්පත අයත් මහජන බැංකුවේ කළමනාකරු මේ පොලිස් කොස්තාපල් වරයාගේ විස්තර විමසා කියා සිටියේ උතුරු මැද පළාත් ආණ්ඩුකාර කරුණාරත්න දිවුල්ගනේ මහතා වැනි යහපත් මහත්මයකු ළඟ සේවය කරන අයද යහපත් මිනිසුන් බව මෙයින් සනාථ වන බවය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>07</day>
    </date>
    <link>http://www.dinamina.lk/2011/11/07/_art.asp?fn=n11110711</link>
    <topic>දින 22ක් පුරා කළ ජීවිත සටන වෛද්‍ය ළමාහේවාට සරණක් වී නෑ</topic>
    <author>ගාල්ල උතුර සමූහ - දික්වැල්ලේ තිලකරත්න අක්මීමන විශේෂ - සුනිල් ගමගේ ගාල්ල ඡායාරූප – ජයලාල් ජයවර්ධන</author>
    <content>ගාල්ල කරාපිටිය වෛද්‍ය පීඨයේ ව්‍යාධි වේද පීඨයේ අංශාධිපති ජ්‍යෙෂ්ඨ කථිකාචාර්ය විශේෂඥ වෛද්‍ය අජිත් ළමාහේවා මහතා මෙයට දින 22 ට පෙර සිය දයාබර බිරිය චිත්‍රලතා අලහකෝන් මහත්මිය සහ දියණිය ලිත්මාගෙන් පෝද්දල සූරිය උයන පිහිටි නිවසින් පිටත්ව තම මෝටර් රථයෙන් අනුරාධපුරය බලා නික්ම ගියේ තම ලබැදි වෛද්‍යවරයකුගේ මවගේ අවමඟුල් උත්සවයකට සහභාගී වීමට ය.අවමඟුල් උත්සවය නිමවී නැවත අනුරාධපුර නගරයට එමින් සිටිය දී පී‍්‍රමන් මාවතේ දී වෙනත් පුද්ගලයකු පැදවූ තම මෝටර් රථයෙන් බැස පිටු පසට ගිය අවස්ථාවේ දී රියදුරුගේ අත්වැරදීමකින් රිය පිටු පසට ධාවනය වී එහි දොරක හැපී අනතුරට පත් ළමාහේවා වෛද්‍යවරයා ඔක්තෝබර් 12 වන දින අනුරාධපුර ශික්‍ෂණ රෝහලට ඇතුළත් කෙරිණි.මෝටර් රථයේ දොරේ හැපී මාර්ගයේ හිස හැපී බරපතළ තුවාල ලැබූ වෛද්‍ය ළමාහේවා මහතා (49) අනුරාධපුර ශීික්‍ෂණ රෝහලේ ප්‍රතිකාර ලබමින් සිටියදී නොවැම්බර් මස තුන්වන දින මිය ගියේ ය.මිය ගිය ළමාහේවා මහතා සහෝදර සහෝදරියන් දහතුන් දෙනකුගෙන් යුත් පවුලේ එකොළොස් වැනියා ලෙස ගාල්ල මාගාල්ල ප්‍රදේ්ශයේ දී උපත ලැබීය.ගාල්ල විද්‍යාලෝක විද්‍යාලයෙන් ප්‍රාථමික අධ්‍යාපනය හා ද්විතීයික අධ්‍යාපනය ලැබූ ළමාහේවා ශිෂ්‍යයා ජීව විද්‍යා අංශයෙන් උසස් පෙළ විශිෂ්ට ලෙස සමත් වී වෛද්‍ය විද්‍යාව හැදෑරීම සඳහා රුහුණු විශ්විද්‍යාලයේ කරාපිටිය වෛද්‍ය පීඨයට ඇතුළු වී තිබේ.රුහුණු විශ්ව විද්‍යාලයේ අධ්‍යාපන කටයුතු වලින් ඉහළින්ම සමත්වූ ළමාහේවා මහතා එම විශ්වවිද්‍යාලයේ වෛද්‍ය පීඨයේ ජ්‍යෙෂ්ඨ කථිකාචාර්යවරයකු ලෙස පත්වීමත් ව්‍යාධි වේදය අංශයේ අංශාධිපති වීමත් ඔහු ජීවිතයේ ලැබූ ජයග්‍රහණයක් ලෙස සැළකිය හැකිය.වෛද්‍ය ළමාහේවා මහතාගේ ආදරණීය මව දැනට 84 වන වියේ පසුවන්නීය. ඇයගේ දයාබර සැමියා වූ ඇල්බට් ළමාහේවා මහතා 2006 දෙසැම්බර් 26 වන දින ඇතිවූ සුනාමි රළ පහරට හසුවී මෙලොව හැර ගොස් ඇත.ළමාහේවා මහතාගේ මෑණියන් වන බන්දුවතී මාතාව මිය ගිය සිය පුතු පිළිබඳව අප සමග මෙසේ දොඩමලු වූවාය. “මට දරුවන් 13 දෙනකු සිටිනවා පිරිමි හයයි ගැහැනු හතයි. දැනට මිය ගොස් ඇත්තේ මගේ පවුලේ එකොළොස් වැනියායි. කුඩා කාලයේ සිට ආගමට දහමට ලැදිව පුතා යහපත් ජීවිතයක් ගත කළා. උසස් පෙළට පාඩම් කළේත් මාගාල්ල ගංගාරාම විහාරස්ථානයේ ඉඳගෙනයි.ගමේ කොයි කාටත් උදව් කරනවා. රෝගීන්ට කරුණාවෙන් සළකමින් රෝගීන් සුවපත් කරනවා. සහෝදර සහෝදරියන්ට උදව් කරනවා, එවන් රත්තරන් පුතෙක් මට නැති වුණා.වෛද්‍ය ළමාහේවා මහතා කරාපිටිය ශික්‍ෂණ රෝහලේ හෙද නිලධාරිනියක වන චිත්‍රලතා අලහකෝන් මහත්මිය සමග විවාහ දිවියට පත්වී තිබේ. ඔවුන්ගේ එකම දියණිය ලිත්මා ළමාහේවා යි. දියණිය ගාල්ල ශ්‍රී හෘදය කන්‍යාරාම විදුහලේ පහ ශ්‍රේණියේ ඉගෙනුම ලබයි.පෝද්දල මීපාවල නිවසේ ආගමික වතාවත් සිදු කිරීමෙන් පසුව ඥාති මිත්‍රාදින් ගේ කරමතින් රැගෙනවිත් ගාල්ල කරාපිටිය වෛද්‍ය පීඨයේ තැන්පත් කර තිබූ දේහය ගාල්ල බටදූව සුසාන භූමිය වෙත රැගෙන ගොස් අවසන් කටයුතු එහිදී සිදුකරනු ලැබීය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>07</day>
    </date>
    <link>http://www.dinamina.lk/2011/11/07/_art.asp?fn=n11110712</link>
    <topic>ඉස්ලාමීය ඉගැන්වීම් තුළින් මිනිසුන් අතර එකමුතුකම සැමවිටම අවධාරණය කරනවා</topic>
    <author/>
    <content>යහපත් ආචාර ධර්ම පුරුදු පුහුණු කොට පිළිපැදීමෙන් මිනිසුන් අතර එකමුතුකම හා මිත්‍රත්වය ගොඩනැගීමේ ආගමික වැදගත්කම ඉස්ලාම් ආගමේ ඉගැන්වීම් තුළින් අවධාරණය කරන බව ජනාධිපති මහින්ද රාජපක්ෂ මහතා (ඊයේට (6)යෙදී තිබුණු) හජ් උත්සවය නිමිත්තෙන් පණිවිඩයක් නිකුත් කරමින් කියා සිටී.එම පණිවිඩයේ මෙසේද සඳහන් වේ. ශුද්ධ වූ මැකා නගරය වෙත හජ් වන්දනා ගමන් යාම තුළින් තම ආධ්‍යාත්මික ජීවිත පෝෂණය කර ගැනීමත් අල්ලා දෙවියන් වහන්සේගේ ආශිර්වාද ලබාගැනීමත් ඔප්පු කිරීම සඳහා ලොව පුරා දශ ලක්ෂ සංඛ්‍යාත මුස්ලිම් වන්දනාකරුවෝ මෙම උත්සවය සමරති.තම තමන්ගේ ආධ්‍යාත්මික ගුණවගාව වැඩි දියුණු කර ගැනීමත් මිනිස් වර්ගයාගේ සුබසිද්ධිය උදාකර දීමට ඉවහල් වන මේ චරියාධර්ම, වත්පිළිවෙත් අනුගමනය කිරීමටත් හජ් වන්දනා ගමන් කාලය තුළදී මුස්ලිම්වරු සෑම උත්සාහයක්ම දරති. ඉස්ලාම් ආගමේ උගන්වන එකමුතුකම පිළිබඳ, සම්ප්‍රදායන් අනුගමනය කරමින් ශ්‍රී ලංකාවේ මුස්ලිම් ජනතාව මෙරට සාමාජීය, සංස්කෘතික හා ආර්ථික අභිවෘද්ධිය අරභයා ඉමහත් දායකත්වයක් ලබාදී ඇත. එක්සත් ශ්‍රී ලංකාවක් සඳහා වූ ඇප කැපවීම ප්‍රදර්ශනය කරමින් මුස්ලිම් ජනතාව ශත වර්ෂයක කාලයක් තුළ සමඟියෙන් හා සමාදානයෙන් ජීවත් වී ඇත.මුළුමහත් රට පුරාම තම ආගමික විශ්වාසයන් අනුව වැඳුම් පිදුම් කිරීමට හා ආගම ධර්මය අනුව අදාළ චාරිත්‍ර විධි අනුගමනය කිරීමට ශ්‍රී ලංකාවේ මුස්ලිම් ජනතාවට දැන් නිදහස ලැබී තිබේ. ත්‍රස්තවාදයෙන් පීඩා විඳි අන්ධකාර යුගය දැන් නිමාවට පත්ව ඇත. සෑම ප්‍රජාවකගේම කැප කිරීම් තුළින් දිනාගත් නිදහස ප්‍රයෝජනයට ගෙන ඊදුල් අද්හා උත්සවය සාර්ථකව පැවැත්වීමට අවකාශ සැලසෙනු ඇත.මේ අතිශයින් වැදගත් උත්සවය ප්‍රීතියෙන් සමාදානයෙන් හා සැනසිල්ලෙන් යුතුව සැමරීමට ශ්‍රී ලංකාවාසී මුස්ලිම් ප්‍රජාවේ සෑම සාමාජිකයකුටම අවස්ථාව උදාවේවායි මාගේ උණුසුම් සුබපැතුම් පිරිනමමි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>07</day>
    </date>
    <link>http://www.dinamina.lk/2011/11/07/_art.asp?fn=n11110713</link>
    <topic>අග්‍රශ්‍රාවක ධාතූන් වහන්සේ වන්දනාවට පැමිණෙන බෞද්ධයන්ට සියලු පහසුකම්</topic>
    <author/>
    <content>සාංචි පුණ්‍යමහෝත්සවය සඳහා ලක්ෂයකට අධික බැතිමතුන් සංඛ්‍යාවක් පැමිණෙතැයි අපේක්ෂා කෙරේ. ඒ සියල්ලට අවශ්‍ය පානීය ජලය, ආහාර පාන සහ සනීපාරක්ෂක පහසුකම් සංවිධානය කරලීම සඳහා සාංචි නගර සභාව විශේෂ සැලැස්මක් ක්‍රියාත්මක කර ඇති බව සාංචි චේතියගිරි විහාරවාසී උඩුගම තපස්සී හිමියෝ පැවසූහ.ඉන්දියාවේ දස දිගින් පැමිණෙන බැතිමතුන්ට ආහාර පාන නොමිලේ බෙදාදීම සඳහා දන්සල් පිහිටුවීමට ස්වේච්ඡා සංවිධාන ගණනාවක් ඉදිරිපත්ව ඇතැයිද උන්වහන්සේ වැඩිදුරටත් කීහ.මේ අතර පැමිණෙන ලක්ෂ සංඛ්‍යාත බැතිමතුන්ගේ ආරක්ෂාව සඳහා සාංචි පොලිසිය මගින් විශේෂ ආරක්ෂක වැඩපිළිවෙළක් ක්‍රියාත්මක කෙරේ. අතිරේක පොලිස් නිලධාරීන් 300කට අධික පිරිසක් මේ සඳහා සාංචි නගරයට කැඳවීමට නියමිතය.සාංචි පොලිස් බල ප්‍රදේශයේ පිහිටුවා ඇති ග්‍රාමාරක්ෂක සංවිධානවල නියෝජිතයන් ද, ළමා සංගම් වල නියෝජිතයන් ද, ආරක්ෂක කටයුතුª සඳහා ස්වේච්ඡාවෙන් සහභාගී වනු ඇත. ලබන 25 වනදා හිමිදිරියේ සැරියුත් මුගලන් අග්‍රශ්‍රාවක ධාතූන් වහන්සේ මහජන ප්‍රදර්ශනය සඳහා වැඩම කරවීමත් සමඟම සාංචි පුණ්‍ය මහෝත්සවය ආරම්භ කෙරේ. 27 වනදා දක්වා දින තුනක් මුළුල්ලේ ධාතු ප්‍රදර්ශනය පැවැත්වීමට නියමිතය.සාංචි පුණ්‍යමහෝත්සවය දින තුනක් පුරා පැවැත්වීම ආරම්භ කෙරුණේ පසුගිය වසරේ සිටය. ඊට පෙරාතුව ධාතු ප්‍රදර්ශනය එක් දිනකට සීමා කර තිබිණි. එහෙත් ධාතූන් වහන්සේ වැඳ පුදා ගැනීමට පැමිණෙන බැතිමතුන්ගේ බලවත් ඉල්ලීම පරිදි දින තුනක් තිස්සේ ධාතු ප්‍රදර්ශනෝත්සවය පැවැත්වීමට ශ්‍රී ලංකා මහාබෝධි සංගමය හා ඉන්දීය රජය තීරණය කරන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>07</day>
    </date>
    <link>http://www.dinamina.lk/2011/11/07/_art.asp?fn=r1111071</link>
    <topic>කරන්දෙණියේ කපු මහතා ඝාතනයේ සුලමුල අනාවරණය වේ</topic>
    <author>නෙළුව සමූහ අයි. එම්. වී. සී. ගුණසේකර</author>
    <content>කරන්දෙණිය පොලිස් වසමට අයත් මඩකුඹුරේ පදිංචිව සිටි පනස් දෙහැවිරිදි වලවේදුරගේ රූපානන්ද කපු මහතා සිවු දරු පියෙකි. සිය නිවෙස අසල සූනියම් දේවාලයක් පවත්වාගෙන යමින් පේන කීමත් දෙවියන්ට පුද පූජා පැවැත්වීමත් බාරහාරවීම හා ඇප නූල් බැඳීමත් ඔහු කළේය..වසර තිහක පමණ කාලයක් මේ දේවාලය කරගෙන ගිය රූපානන්ද කපු මහතා සොයාගෙන ඉකුත් ඔක්තෝබර් මස 17 සවස පහට පමණ යතුරු පැදියකින් දෙදෙනකු ආහ. ඒ ආවේ කපු මහතාගෙන් කිසියම් වැඩක් කරවා ගන්නටය. ‘මේ ඒවා කරන වෙලාව නෙමේ’ යැයි කපු මහතා දේවාලයේ සිට එළියට එනගමන් කීවේ දෙවියන් දේවාලය හැර ගොස් සිටි බවක් දැනගෙන නොවේ.එහෙත් ඒ මොහොතේ දෙවියන් දෙවොල හැරගොස් සිටියා විය යුතුය. යතුරු පැදියෙන් පැමිණ සිටි දෙදෙනාගෙන් එක් අයකු එතෙක් සඟවාගෙන තිබූ ටී 56 ගිනි අවියකින් කපු මහතාට කොකා ගැස්සුවේ ඒ නිසා විය යුතුය.රූපානන්ද මහතා ගසක් කපා ලූ ලෙසින් ලේ විලක් මැද ඇද වැටුණේය.ඒ දින දහ අටක් ඇතුළත කරන්දෙණිය ප්‍රදේශයේ සිදුවූ දෙවැනි මිනීමැරුමය. පළමු ඝාතනය වෛද්‍ය ප්‍රසාද් ජයසිංහගේය.මෙහිදී මිනීමරුවන් කිසිදු සාක්ෂියක් ඉතිරිකර ගියේ නැත. එහෙත් ඇල්පිටිය ජ්‍යෙෂ්ඨ පොලිස් අධිකාරී එම්. එන්. සිසිර කුමාර මහතාගේ උපදෙස් පරිදි කරන්දෙණිය පොලිස් ස්ථානාධිපති සුජිත් ප්‍රියන්ත මහතා මේ පිළිබඳව පරීක්ෂණ කටයුතු සිදු කළේය.දේවාලයට නිතර ආ ගිය කාන්තාවක් හා කපු මහතා අතර කලක සිට හිතවත්කමක් පැවැති බවට තොරතුරු ඇතැයි පොලිසිය කියයි. දෙදරු මවක වූ ඇයගේ ස්වාමි පුරුෂයා සිටියේ විදේශගතවය. තෙවෙනි දරුවා උපදින්නේ මෑතකදීය. ඒ පිළිබඳ බොහෝ කට කතා ඇත. මේ කාන්තාවගේ සොහොයුරා මේ සම්බන්ධතාවයට දැඩිසේ විරුද්ධ වී ඇතත් මේ කාන්තාව හා කපු මහතා ඇයි හොඳැයිය නතර කොට නැති බව ආරංචි මාර්ග සඳහන් කරයි.ඇය බොහෝ දෙනෙකුට පවසා ඇත්තේ කපු මහතා තමන්ට ආවේශය කොට ඇති බවකි. එහෙත් කෙසේ හෝ මේ ඇයි හොඳැයිය නතර කළ යුතු යැයි සොයුරා තීරණය කොට ඇත. නමුත් ඒ අතරතුර කිසියම් සිද්ධියකට සොයුරා සිරගත වී තිබේ. පසුව සිරගෙදර සිටි සැකකරු කපු මහතාගේ ඝාතනය සැලසුම් කොට ඇත්දැයි පොලිසිය සොයා ගෙන යයි.ඝාතනය භාරව ඇත්තේ කොස්ගොඩ ප්‍රදේශයේ පදිංචි අයකුටය. ඔහු නමගිය අපරාධකරුවෙකි. ඔහු ඝාතනය බාරගෙන ඇත. රූපානන්ද කපු මහතා තුවක්කුකරුවකුගේ වෙඩි පහරට ලක්ව ජීවිතයෙන් සමුගත්තේ මේ අයුරිනි.කරන්දෙණිය පොලිස් ස්ථානාධිපති සුජිත් ප්‍රියන්ත මහතා විසින් මේ වන විට මේ අපරාධයේ සියලු තොරතුරු අනාවරණය කර ගෙන අවසන්ය. එහෙත් ඝාතකයා ප්‍රදේශය අතහැර පලා ගොසිනි.ඉතාම ඉක්මනින් මේ අපරාධකරුවා නීතියේ රැහැනට හසුකර ගැනීමට හැකිවේ යැයි පොලිසිය විශ්වාසය පළ කරයි.මේ අපරාධකරුවා පිළිබඳව කිසියම් තොරතුරක් දන්නේ නම් දන්වා එවන ලෙස පොලිසිය මහජනතාවගෙන් ඉල්ලා සිටී.දුරකථන අංක 091 – 2255458 හෝ 071 8141549 දරණ අංක වලට කරන්දෙණිය පොලිසියට හෝ අංක 077 3759324 දුරකථන උප පොලිස් පරීක්ෂක අසේල මහතාට හෝ 0715308694 දුරකථනයෙන් ඇල්පිටිය ජ්‍යෙෂ්ඨ පොලිස් අධිකාරිවරයාට හෝ තොරතුරු ලබාදිය හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>07</day>
    </date>
    <link>http://www.dinamina.lk/2011/11/07/_art.asp?fn=r1111072</link>
    <topic>පර්චස් 20ක ඉඩමේ වඩුමඩුවක් සහ වගා බිමක්</topic>
    <author>නෙළුව සමූහ අයි. එම්. පී. සී. ගුණසේකර</author>
    <content>ආර්ථික සංවර්ධන අමාත්‍යාංශයේ මෙහෙයවීමෙන් ගෘහ ආර්ථික දස ලක්ෂයක් ශක්තිමත් කිරීමේ වැඩසටහන යටතේ කරන්දෙණිය ප්‍රාදේශීය ලේකම් කොට්ඨාසයේ ගෙවතු සිය ගණනක් ඉතා සාර්ථක ලෙස වගා කර තිබේ.ඒ අතරින් කරන්දෙණිය ප්‍රාදේශීය ලේකම් කොට්ඨාසයේ උතුරු මාගල ග්‍රාම නිලධාරී වසමේ විපුලසාර මාවතේ පිහිටි සංජීව ක්‍රිශාන්ත කුමාර මහතාගේ ගෙවත්ත ඉතාම සාර්ථක වී ඇත. ඔහු රැකියාව වශයෙන් වඩු කර්මාන්තය මෙන්ම පෙදරේරු කර්මාන්තයේද නියැලී සිටී. සංජීව මහතාගේ නිවස සහ වඩු මඩුවද පිහිටා ඇත්තේ පර්චස් 20 ක් තරම් වූ පුංචි ඉඩමකය. ඔහුගේ පවුලේ සිටින්නේ බිරියත් පුංචි දියණියත් පමණි. සංජීව මහතාගේ ගෙවත්තේ ගෝවා, පතෝල, වැටකොළු, තක්කාලි, මිරිස්, කරවිල, නිවිති, ගොටුකොල ආදී පලා වර්ගද ඇත.ඉවත දමන පොල්ලෙලි, ටයර්, හිස් පොහොර උර ආදිය මේ සඳහා ප්‍රයෝජනයට ගෙන ඇත. ආර්ථික වශයෙන් ප්‍රයෝජනයක් වාසියක් ලබාගන්නා අතර මානසික තෘප්තියක්ද ලැබෙන බව සංජීව පවසයි.ඉකුත්දා මෙම ගෙවත්තෙහි නිරීක්ෂණ චාරිකාවක් කළ දකුණු පළාත් සභා මන්ත්‍රී එස්. එල්. ජයවීර මහතා කියා සිටියේ මහින්ද චින්තනය යථාර්ථයක් බවට පත් කිරීමට ගන්නා වූ මේ උත්සාහය තමන් බෙහෙවින්ම අගය කරන බවය. එමෙන්ම මේ වැඩසටහන තුළින් ග්‍රාමීය ජනතාවගේ ගෘහ ආර්ථිකය ශක්තිමත් කිරීම සඳහා ගන්නා උත්සාහය පිළිබඳව ජනාධිපතිතුමන්ටත් ආර්ථික සංවර්ධන ඇමැති බැසිල් රාජපක්ෂ මහතාටත් ස්තුතිය පළ කරන බවද කීය. ප්‍රදේශයේ ග්‍රාම නිලධාරීවරයා වූ සී. ඩබ්ලිව්. වික්‍රමසූරිය මහතා නිරතුරුවම අවශ්‍ය උපදෙස් ලබා දෙමින් ඒ ගැන සොයා බලමින් මේ ගෙවතු වගාව සඳහා සංජීව මහතා ඇතුළු ගම්වාසීන් උනන්දු කරවා තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>07</day>
    </date>
    <link>http://www.dinamina.lk/2011/11/07/_art.asp?fn=r1111073</link>
    <topic>යහමින් අතමිට ඇති බව හඟවා තරුණියගේ හිත ගන්න හැදූ තරුණයා අමාරුවේ</topic>
    <author>උතුරු මැද පළාත් විශේෂ</author>
    <content>තුෂාර නව යොවුන් වියේ පසුවන කඩවසම් තරුණයෙකි. ගල්ගමුව නගරයේ එක්තරා ආයතනයක කාර්යාල කාර්ය සහයකවරයකු ලෙස ඔහු සේවය කරයි.එම ආයතනයේ පිළිගැනීමේ නිලධාරිනියකු වූ මාදවිකා යොවුන් වියේ රූමත් කතක් වූවාය. තුෂාරට මේ යුවතිය ගැන ලොකු ආලවන්ත කමක් ඇති විය.තමාට යහමින් මිල මුදල් ඇති බව මාදවිකා දැනගත් විට ඇගේ සිත දිනාගත හැකි වේයැයි තුෂාර කල්පනා කළේය. නමුත් ඉතින් මාදවිකාගේ සිත දිනාගැනීම නම් එතරම් පහසු කාර්යයක් වූයේ නැත. ආදරය දිනාගැනීමට ප්‍රායෝගිකව යමක් කළ යුතු යැයි තුෂාර කල්පනා කළේ කෙසේ හෝ මේ යුවතියගේ හිත දිනාගැනීමටය.එසේ කල්පනා කළ තුෂාර ඒ සඳහා කාර්යාලයේ සිය යාළුවන් පස් දෙනකුගේ සහය ඒ සඳහා ලබාගැනීමට සිතුවේය.අදාළ කාර්ය පිළිබඳව තුෂාර යාළුවන්ව දැනුවත් කළේය. ඔහු සිය සගයන්ට මෙසේ දැන්විය. අද දවල් මාදවිකා කැන්ටිමට කෑම කන්න යනවා. අපි හය දෙනත් ඒ වෙලාවට කැන්ටිමට යන්න ඕන. එහේම ගිහින් මම අපි හය දෙනාට කන්න බොන්න දේවල් ඕඩර් කරනවා. කැමති ඕනෑම දෙයක් කන්න කියලා මම උඹලට කියනවා.මම එහෙම කරන්නේ මාදවිකාට ඇහෙන්නයි. ඔන්න මොනව ඕඩර් කළත් උඹලා වඩේ එකක් කාලා ප්ලේන්ටියක් විතරක් බීපල්ලා. දන්නවනෙ මට සල්ලි නැති බව.තුෂාර යාලුවන්ට තමන්ගෙ සැලැස්ම ගැන දැනුවත් කළේය. යාළුවො ඊට එකඟ වුණා. එදා දවල් කෑම වෙලාවෙදි තුෂාර යාළුවන් එක්ක කැන්ටිමට ගියහ.ඒ වෙනකොටත් මාදවිකා කැන්ටිමට ඇවිදුනුයි හිටියෙ.මාදවිකාට ඇහෙන්න තුෂාර වේටර් කොලුවා අමතා කෑම වර්ග ඕඩර් කළේය. වේටර් කොලුවා කැන්ටිමේ තිබුණු හැම කෑම ජාතියක්ම ගෙනැවිත් මේසය මත තැබීය. යාළුවෝ වඩේ එක බැගින් අනුභව කොට බලා සිටියහ. මොකද ඔබලා වඩේ විතරක් කාලා බලාන ඉන්නෙ. මේ තියෙන්නේ ඕන දෙයක් අරන් කාපල්ලා. මමනෙ බිල ගෙවන්නේ... තුෂාර යාලුවන්ට පැවසීය. තුෂාර කිව්ව දේ මතක තිබුණ නිසා යාලුවො මොකුත් නොකා තවදුරටත් බලාන හිටියා. ඕන දෙයක් අරන් කාපල්ලා යැයි තුෂාර යාළුවන්ට නැවත නැවත කීය. තුෂාරට හොරෙන් සැලසුම් කළ දේ ක්‍රියාත්මක කිරීමට හොඳම වෙලාව දැන් කියල යාළුවො හිතුව. නැවත නැවත පෙරැත්ත කරන නිසාත් හොඳටම කුසගින්නෙ සිටි නිසාත් යාළුවො මේසෙ උඩ තිබුණ සැමදේම කන්නට පටන් ගත්හ. දැන් තුෂාරට හීන් දාඩිය දැමීය. තමා ළඟ මුදල් නොමැති බව සිහියට නැගුණා.යාළුවො හිතේ හැටියට බඩ පුරාම කාලා කාලා නැගිට්ටා... තුෂාරට පින්සිද්ද වෙන්න කලෙකට පස්සේ අදයි ඔන්න දවල්ට කෑවෙ.එහෙම කියපු යාලුවො... එහෙනම් තුෂාර බිල ගෙවලා හීං සැරේ වරෙන්... යැයි පවසා කැන්ටිමෙන් ඔවුන් එළියට බැස්සා. ඒත් සමගම වේටර් කොලුවා බිල ගෙනැත් තුෂාරට දුන්නා.තුෂාරගෙ මුලු සර්වාංගයම වෙවුලන්න පටන් ගත්තේය. මාදවිකා ද කැන්ටිමේ සිටිනු දුටු ඔහු මහත් අපහසුතාවට පත්විය.අමාරුවෙන් පුටුවෙන් නැගිට ගත් තුෂාර බිල මේසය මත දමා කැන්ටිමේ පිටුපස දොරෙන් එළියට පැන ගත්තේ ඉතා සීරුවටය. විනාඩි කීපයක් ගතවුනත් බිල තාම මේසෙ උඩ ඇත. වේටර් කොලුවා මුදලාලිට පවසන විටද තුෂාර පේනමානයකවත් නැත. මුදලාලිගේ තරහ ඉහවහ ගොස්ය.ම්හ්... පෙනේද මුං කාලා තියෙන්නෙ... අතේ සතේ නැතිව. ඒ මදිවට නොකියම යන්නත් ගිහින්. විලිලැජ්ජා නැති වැඩ. හොඳයි මම බලා ගන්නම්කො... මුදලාලි තරහෙන් පුපුරමින් පැවසුවේය.ඒත් එක්කම මාදවිකා ආපන ශාලාවෙන් එළියට ගියේ නවතා ගත නොහැකි සිනාව ද සමඟය. ටික දවසක් යන්න ඉස්සර මේ සිද්ධිය ආයතනය පුරාම පැතිරුණ අතර ඉන්පසු මාදවිකාගේ ආදරය පැතීම අත්හලේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>07</day>
    </date>
    <link>http://www.dinamina.lk/2011/11/07/_art.asp?fn=r1111074</link>
    <topic>නවගමුවේ විසිඅටලක්ෂයේ රන් කොල්ලයේ මහ මොළකාරයා බත්තරමුල්ලේ පෙදරේරුවෙක්</topic>
    <author>මංජුල හිරිපිටිය - හෝමාගම සංචාරක</author>
    <content>නවගමුව ප්‍රදේශයේ නිවෙසකදී ටී 56 ගිනි අවියක් පෙන්නා ව්‍යාපාරිකයකුගේ රුපියල් ලක්ෂ විසි අටක රන් ආභරණ කොල්ල කා ගිය ප්‍රධාන සැකකරුවන් සියල්ල අත්අඩංගුවට ගැනීමට මිරිහාන විශේෂ අපරාධ හා මෙහෙයුම් ඒකකයේ නිලධාරීන් සමත් වී ඇත.මෙසේ කොල්ල කෑමට ලක්ව ඇත්තේ බත්තරමුල්ල ප්‍රදේශයේ පදිංචි සරත්චන්ද්‍ර නැමැති ව්‍යාපාරිකයෙකුය. ඔහු රථ වාහන මිලදී ගෙන අලෙවි කිරීම හා විවිධ පුද්ගලයන්ට මුදල් පොලියට දීම වැනි ව්‍යාපාර පවත්වාගෙන යන අතර නවගමුව ප්‍රදේශයේ නව නිවෙසක් ඉදි කිරීමට පටන්ගෙන තිබේ. නව නිවෙස සෑදීමට සරත්චන්ද්‍ර මහතා දන්නා හඳුනන බත්තරමුල්ලේම පදිංචි පෙදරේරුවකු වන පියසෝමට එය පවරා ඇත.නිවෙස සෑදීමේ කටයුතු සොයා බැලීමට දිවා කාලයේ දී පැමිණ යෑම සරත්චන්ද්‍රගේ තවත් එක් කටයුත්තක් වී තිබේ. පසු ගිය දිනක පැමිණි විට කලබලයෙන් නිවෙසේ ඉදිරියට පැමිණි පියසෝම ‘හරි වැඩේ මහත්තයා ගෙයි ගාන්න තීන්ත මදිනෙ. තව තීන්ත ටින් එකක් ගේන්න වෙනවා... ඒකත් ගෙනත් දීලම ඉන්නවාද?’ කියා සරත්චන්ද්‍ර මහතාට පවසා ඇත. ඒ අනුව තීන්ත ගෙන ඒමට ගිය සරත්චන්ද්‍ර මහතා නැවත නව නිවසට පැමිණෙන විට නිවසේ නාඳුනන පිරිසක් සිටින බව දුටු සරත්චන්ද්‍ර මහතා පියසෝම හමුවෙන්න පැමිණි පිරිසක් යැයි සිතා එය එතරම් ගණන් නොගෙනම නිවෙසට ගොස් තිබේ.පියසෝම ඇතුළු සිව් දෙනකු නිවෙසේ වැඩ කළත් ඔවුන් කිසිවෙකු පෙනෙන්නට නොසිටි නිසා පියසෝම කියා ගෙන නිවෙසට යාමට සූදානම් වු විට සරත්චන්ද්‍ර මහතා නොසිතූ දෙයක් සිදු විය. ඒ නිවෙසේ වාඩි වී සිටි පස් දෙනකු පමණ පිරිසෙන් එක් අයකු එකවරම ටී 56 ගිනි අවියක් සහ මාංචු කුට්ටමක් පෙන්නා සරත්චන්ද්‍රට ‘උඹ කෑ ගහන්න හදන්නෙ නැතුව මෙහෙන් වරෙන්’ කියා ළඟට ගෙන්නා ගත් කොල්ලකරුවන් සරත්චන්ද්‍ර ඇඳ පැලඳගෙන සිටි පවුම් 12.5 ක රන්මාලය, පවුම් 11.5 ක අත්පලඳනාව (බ්‍රේස්ලට්), පවුම් 3.5 මුද්ද හා පවුම් 2.5 රන් පෙන්ඩනය ගලවාගත් ක්‍ෂණිකයෙන් යන්නට විය.අනතුරුව නිවෙසේ වැඩ කරමින් සිටි බාස්ලාට කුමක්ද සිදු වූයේ කියා බලන විට ඔවුන් සියල්ල කාමරයක දමා බැඳ තිබු දැක ගත් සරත්චන්ද්‍ර ඒ සමග නවගමුව පොලිසියට ගොස් සිද්ධිය පිළිබඳව දැනුම් දී තිබේ.කොල්ලය 2011. 09. 12 සිදු වී දින ගණනාවක් ගත වන්නට වුවත් ඒ සම්බන්ධයෙන් හෝඩුවාවක් හෝ සැකකරුවෙකු හමු නොවූ නිසා මහ කොළඹ දකුණ (නුගේගොඩ දිසාව) භාර නියෝජ්‍ය පොලිස්පති අයි. එම්. කරුණාරත්න සහ නුගේගොඩ කොට්ඨාස භාර පොලිස් අධිකාරී දේශබන්දු තෙන්නකෝන් මහත්වරුන්ගේ උපදෙස් මත සහකාර පොලිස් අධිකාරී නිශාන්ත සොයිසා මහතාගේ අධීක්ෂණය යටතේ මිරිහාන විශේෂ අපරාධ හා මෙහෙයුම් ඒකකයේ ස්ථානාධිපති ප්‍රධාන පොලිස් පරීක්ෂක ජානක කුමාර මහතාට පවරා ඇත.අනªතරුව මේ පිළිබඳව විමර්ශන කටයුතු ආරම්භ කළ පොලිස් පරීක්ෂක ජානක කුමාර මහතාගේ මුලිකත්වයෙන් උ. පො. ප. හේමන්ත කුමාර, උ. පො. ප. ජයන්ත පෙරේරා සහ පො. සැ. (28315) වංශජයා යන නිලධාරින් නිවෙස සෑදීම භාර ගත් ප්‍රධාන පෙදරේරුවා වන පියසෝමගෙන් ප්‍රශ්න කිරීමේදී කොල්ලයේ සුල මුල අනාවරණය වන්නට විය. ඒ අනුව සිවිල් ඇඳුමින් සැරසී පොලිස් නිලධාරීන් රාගම හා බත්තරමුල්ල ප්‍රදේශවල දින කීපයක් සැරිසරා සැකකරුවන් දෙදෙනකු අත් අඩංගුවට ගැනීමට හැකි විය.අනතුරුව ප්‍රශ්න කිරීමේදී කොල්ලය සඳහා යොදා ගත් ටී 56 ගිනි අවිය, සමග ජීව උණ්ඩ විසි හයක් හා මැගසින් එකක් සඟවා තිබියදී සොයා ගැනීමට හැකිවූ බව පොලිසිය පවසයි.කොල්ල කෑ රන් ආභරණ රාගම හා බත්තරමුල්ල ප්‍රදේශවල උගස් මධ්‍යස්ථානවලට තබා තිබියදී සොයා ගැනීමට පොලිසියට හැකි වී තිබේ. කොල්ලය සැලසුම් කර ඇති පියසෝම නැමැති පුද්ගලයා නිවෙසේ හිමිකරුට කොල්ලය සිදු කර ඇති දින තීන්ත අවශ්‍ය නැතත් කොල්ලය කිරීමට පහසුව සඳහා තීන්ත ගෙන යෑමට පිටත් කර යවා ඇත. ඒ අතරතුර කොල්ලයට පැමිණි පුද්ගලයින් ගෙන්වා ගත් පියසෝම ඔවුන් ලවාම බැඳ දමා කාමරයක සිටි බවට පොලිසියට පවසා ඇත.මෙලෙස කොල්ලය සැලසුම් කළේ මිල දී ගත් ත්‍රිරෝද රථයේ මාසිකව ගෙවීමට නියමිත මුදල් සංඛ්‍යාව මාස ගණනාවකින් ගෙවීමට නොහැකි වූ නිසා එය ගෙවීමට සිදු කළ බවට පියසෝම පෙලිසියට පවසා තිබේ.සැකකරුවන් අධිකරණයට ඉදිරිපත් කිරීමෙන් අනතුරුව රක්ෂිත බන්ධනාගර ගත කොට ඇති අතර කොල්ලයට සම්බන්ධ සැකකරුවන් දෙදෙනකු අත්අඩංගුවට ගැනීම සඳහා පොලිස් කණ්ඩායමක් යොදවා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>07</day>
    </date>
    <link>http://www.dinamina.lk/2011/11/07/_art.asp?fn=r1111075</link>
    <topic>මඟ දිගට බිබී ගිය ජින් බෝතලේ පොලිස් රාළහාමිලා අරගෙන</topic>
    <author>දඹුල්ල සමූහ ආනන්ද දසනායක</author>
    <content>මාළු මිරිස් තොගය වැඩි මිලකට අලෙවි වූ ප්‍රීතියෙන් ගොවියකු මිලදී ගත් ‘ජින්’ මත්පැන් බෝතලය අත්අඩංගුවට ගැනීමේ සිද්ධියක් සීගිරිය ප්‍රාදේශයේ ගොවි මහතකු ගෙන් දැනගන්නට ලැබිණි.ඔහු සීගිරියට නුදුරු ගම්මානයක ගොවියෙකි. මාළු මිරිස් අස්වැන්න නෙලා කීපවරක් දඹුල්ල ආර්ථික මධ්‍යස්ථානයට රැගෙන ආවත් ප්‍රමාණවත් මිලක් ලැබී නැත.සිද්ධිය වූ දිනයේ වෙළඳ පොළට රැගෙන ආ මාළු මිරිස් තොගය කිලෝවක් රුපියල් 100 බැගින් අලෙවි විය. ගොවියාට සතුට කියා නිම කළ නොහැකි විය. මාළු මිරිස් තොගයේ මුදල් ලබා ගත් ඔහු අද නම් හොඳ වර්ගයේ අරක්කු ටිකක් බොන්න ඕනෑ යැයි සිතා මත්පැන් අලෙවි පොළකට ගොඩ වූයේ බෝතලයක් රැගෙන යාමේ අදහසින්.‘ජින්’ වර්ගයේ මත්පැන් බෝතලයක් මිලදී ගත් ඔහු ඔහුගේ ත්‍රිරෝද රථයට ගොඩ වී නිවසට යන්නට පිටත් විය. ආශාව ඉහ වහ ගිය නිසා පාර අයිනේ ත්‍රිරෝද රථය නතර කොට ජින් බෝතලය කඩා උගුරු කීපයක් කටට හලා ගත්තේය. බෝතලේ මූඩිය ද තද කර සුරක්ෂිතව තබා යළිත් ගමන් ආරම්භ කළේය.යන්නට ලැබුණේ ටික දුරකි. ත්‍රිරෝද රථය නවත්වන්න පොලිස් නිලධාරීන් දෙදෙනකු අණ කළේය. වාහනය නවතා ලියවිලි සියල්ල පොලිස් නිලධාරින් අත තැබූ ඔහු පසෙක වී බලා සිටියේය. ‘හා මේවා නම් හරි ඒත් තමුසේ හොඳටම බීලා ඉන්නේ. ඒ නිසා පොලිසියට යන්න එනවා’ පොලිසියේ මහත්වරු ගෝරනාඩු කළේය. ගොවි මහතා සියල්ල පැවසීය. ‘ගන්නව බලන්න බෝතලය.’ ගොවි මහතා බෝතලය පෙන්වීය. ‘ඔය ටික බීලා ඔච්චර වෙරිද මිනිහෝ. දෙනවා මෙහාට ඔය බෝතලය’ පොලිස් නිලධාරීන් බෝතලය අතට ගෙන මදක් කල්පනා කර ‘හා කමක් නැහැ තව ටිකක් මේකෙන් බොනවා’ කියා ගොවි මහතා මත්පැන් උගුරු කීපයක් කටට හලා ගෙන බෝතලය යළිත් පොලිස් නිලධාරියා අත තැබීය. ‘තමුසෙට නඩු දාන්න පුළුවන්. ඒත් ඇත්ත කියූ නිසා නඩු දාන්නේ නැහැ. බෝතලය අපි ගන්නවා. තමුසේ යනවා’ කියා ගොවියා සතුව තිබූ ජින්බෝතලය පොලිස් නිලධාරීන් රැගෙන ගොවි මහතා පන්නා ගෙන තිබේ.ඉවසන්න බැරි කමට මේවා මට හොඳ පාඩම් කියා තමාටම බැන ගනිමින් ගොවි මහතා ත්‍රිරෝද රථයෙන් ගෙදරට පැමිණියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>07</day>
    </date>
    <link>http://www.dinamina.lk/2011/11/07/_art.asp?fn=r1111076</link>
    <topic>යුරෝපා - ආසියා රට රැකියා පෙන්වා කෝටි දෙකකට විද්ද 40කට නඩු පවරයි</topic>
    <author>පාණදුර සමූහ කපිල සෝමරත්න</author>
    <content>ඉතාලිය ජපානය කොරියාව සහ අප්‍රිකානු රටවල රැකියා සපයන බවට පොරොන්දු වී තරුණ තරුණියන්ගෙන් රුපියල් ලක්ෂ 250කට අධික මුදලක් සාපරාධී ලෙස වංචා කර ඇත.ඒ සම්බන්ධයෙන් පුද්ගලයන් 40 දෙනකුට පමණ පාණදුර මහේස්ත්‍රාත් අධිකරණය හමුවේ නඩු පවරා ඇත.විත්තිකරුවන් අතර කාන්තාවන් දස දෙනෙක්ද සිටිති. මේ නඩු පවරා ඇත්තේ පාණදුර පොලිසියේ විශේෂ අපරාධ සහ වංචා විමර්ශන අංශය විසිනි.ඉකුත් මාස කිහිපය තුළ ලැබුණු පැමිණිලි ගැන පරීක්ෂණ පැවැත්වීමෙන් පසු මෙම නඩු පවරා ඇත.රජයේ මැති ඇමැතිවරුන්ගේ නම් විකුණමින් ව්‍යාජ පත්වීම් ලිපි බාරදී මෙම හොර රැකියා ජාවාරම ආරම්භ කර ඇත.කොළඹ කොට්ඨාසයේ වංචා විමර්ශනයද එක් සැකකරුවකු ගැන පරීක්ෂණ අරඹා ඇත. ඔහුගේ බැංකු ගිණුමේ රුපියල් ලක්ෂ 68ක පමණ මුදලක් තිබෙන බවට තොරතුරු අදාළ බැංකුව මගින් පොලිස් නිලධාරීන් සොයා ගෙන ඇත.මහා පරිමාණයේ රැකියා ජාවාරමට සම්බන්ධ වී රක්ෂිත බන්ධනාගාර ගත කර ඇති සැකකරුවන් අතර හිටපු පාර්ලිමේන්තු මන්ත්‍රී වරයකුගේ සම්බන්ධීකරණ ලේකම් වරයකු සහ සෞඛ්‍ය අමාත්‍යාංශයේ විශ්‍රාමික ප්‍රධාන ලිපිකාරිනියක ද වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>07</day>
    </date>
    <link>http://www.dinamina.lk/2011/11/07/_art.asp?fn=s1111071</link>
    <topic>ශ්‍රී ලංකාව ලකුණු 237ක් ඉදිරියෙන්</topic>
    <author>වර්නන් ගුණසේකර එක්සත් අරාබි එමීර් රාජ්‍යයේ සිට...</author>
    <content>ආරම්භක පිතිකරු තරංග පරණවිතානගේ ලකුණු 66ක නොදැවුනු ඉනිමත් කුමාර් සංගක්කාරගේ අර්ධ ශතකයත් මධ්‍යයේ ශ්‍රී ලංකාව සාජා ක්‍රිකට් ක්‍රීඩාංගණයේදී පාකිස්තානයට එරෙහිව පැවැත්වෙන තෙවැනි හා අවසාන ටෙස්ට් තරගයේ ඊයේ සිවුවැනි දිනය නිමා වන විට කඩුලු 5ක් අතැතිව ලකුණු 237ක් ඉදිරියෙන් සිටියේය.ඊයේ තරගය නතර කරන විට ශ්‍රී ලංකාව දෙවැනි ඉනිම වෙනුවෙන් කඩුලු 5ක් දැවී ලකුණු 164ක් රැස්කර ගෙන සිටියේය. පරණවිතාන නොදැවී ලකුණු 66ක්ද, කෝසල කුලසේකර නොදැවී ලකුණු 4ක්ද ලබා ගෙන සිටියහ.පන්දු 156කට මුහුණ දී සිටි පරණවිතාන හතරේ පහර 4ක් හා හයේ පහරක් එල්ල කර සිටිියේය. ඔහු ඊයේ දෙවතාවක් ම දැවී යාමෙන් බේරිණි. පරණවිතාන ලකුණු 2ක් පමණක් ලබා සිටියදී උමාර් ගුල්ගේ පන්දුවකට දුන් උඩ පන්දුවක් ‘ගලී’හිදී අසාඩ් ෂෆික් අත හැරියේය. අනතුරුව ඔහු ලකුණු 23ක් රැස්කර ගෙන සිටියදී මොහමඩ් හෆිස්ගේ පන්දුවකට දුන් උඩ පන්දුවක් රැක ගැනීමට ‘මිඩ් විකට්’ යන ස්ථානයේ පන්දු රකිමින් සිටි අසාර් අලි අපොහොසත් විය. පරණවිතාන ඊයේ වාර්තා කළේ ඔහුගේ 10 වැනි ටෙස්ට් අර්ධ ශතකයයි.ඊයේ සවස් වරුව තරගයේදී ශ්‍රී ලංකා කඩුලු 4ක් ලකුණු 96කට බිඳ වැටිණි. පිට දඟ පන්දු යවන සයිඩ් අජ්මාල් ලකුණු 44කට කඩුලු 2ක්ද, ගුල් ලකුණු 35කට කඩුලු 2ක්ද ලබා ගත්හ.සවස තේ පානයෙන් පසුව තෙවැනි ඕවරයේ අවසන් පන්දුවේදී සංගක්කාර දැවී ගියේය. ලකුණු 51ක් ලබා ගෙන සිටි ඔහු දැවී ගියේ මොහමඩ් හෆීස්ගේ පන්දුවකට ‘පොයින්ට්’හි පන්දු රකිමින් සිටි අසාඩ් ෂෆික් අතට කෙළින්ම උඩ පන්දුවක් ලබා දෙමිණි. පන්දු 91කට මුහුණ දුන් සංගක්කාර හතරේ පහර හා හයේ පහර 2 බැගින් එල්ල කළේය. ‘සංගා’ ඊයේ වාර්තා කළේ ඔහුගේ 38 වැනි ටෙස්ට් අර්ධ ශතකයයි. සංගක්කාර හා තරංග පරණවිතාන දෙවැනි කඩුල්ල වෙනුවෙන් ඕවර 29.1ක් ඇතුළත ලකුණු 75ක සබඳතාවක් ගොඩනැගූහ.පරණවිතාන හා මහේල ජයවර්ධන එක්ව තෙවැනි කඩුල්ල සඳහා ඕවර 12.1කින් ලකුණු 47ක් රැස් කරමින් සිටියදී ජයවර්ධන කඩුල්ල මුවා කිරීමේ වරදට හසුව දැවී ගියේය. උමාර් ගුල්ගේ පන්දුවකට ඔහු දැවී යන විට ලබා ගෙන සිටියේ ලකුණු 20ක් පමණි. පන්දු 30ක එම ඉනිමට හතරේ පහර 2ක් ඇතුළත්ව තිබිණි.පළමු ඉනිමේදී ලකුණු 17කට දැවී ගිය ඇන්ජලෝ මැතිව්ස් දෙවැනි ඉනිමේදීද අසාර්ථක වෙමින් ඊයේ ලකුණු 13කට දැවී ගියේය. සයීඩ් අජ්මාල්ගේ දඟ පන්දුවකට කඩුල්ල මුවා කිරීමේ වරදට හසුව දැවී යාමට පෙර ඔහු සහ පරණවිතාන සිවුවැනි කඩුල්ල වෙනුවෙන් ලකුණු 28ක් එක් කළහ. එම ඕවරයේදීම තවත් පිතිකරුවෙක් එම වරද ට ම හසුකර ගැනීමට අජ්මාල් සමත් විය. මෙවර දැවී ගියේ කෞශල් සිල්වා (0) යි. මේ අනුව මුළු ලකුණු 155 දී ශ්‍රී ලංකා පිලේ කඩුලු 2ක් බිඳ වැටිණි.සවස තේ පානය වන විට ශ්‍රී ලංකාව සිය දෙවැනි ඉනිම වෙනුවෙන් කඩුලු 1කට ලකුණු 68ක් ලබා ගෙන සිටියේය.කුමාර් සංගක්කාර නොදැවී ලකුණු 43ක්ද තරංග පරණවිතාන නොදැවී ලකුණු 19ක්ද රැස්කර ගෙන සිටියහ.පළමු ඉනිමේදී ලකුණු 92ක් වාර්තා කළ නායක තිලකරත්න ඩිල්ෂාන් ට ඊයේ ලබා ගත හැකිවූයේ ලකුණු 4ක් පමණි. ශ්‍රී ලංකා දෙවැනි ඉනිමේ පළමු ඕවරයේදීම ඔහු දැවී ගියේය. පන්දු 3කට පමණක් මුහුණ දුන් ඩිල්ෂාන්, උමාර් ගුල්ගේ පන්දුවකට හතරේ පහරක් එල්ල කිරීමෙන් පසුව ඊළඟ පන්දුවේදී තෙවැනි ‘ස්ලිප්’හි මොහමඩ් හෆීස් අතට උඩ පන්දුවක් දෙමින් දැවී ගියේය. ඒ වන විට මුළු ලකුණු සංඛ්‍යාව 5ක් පමණක් විය.ඊයේ තරගයේ දිවා ආහාරයට පෙර පාකිස්තාන පළමු ඉනිම ලකුණු 340කට අවසන් විය. ඒ අනුව ශ්‍රී ලංකාව පළමු ඉනිමේ ලකුණු 73ක් ඉදිරියෙන් සිටියේය. වේග පන්දු යවන චානක වෙලගෙදර ලකුණු 87කට කඩුලු 5ක් ලබා ගනිමින් ටෙස්ට් ඉනිමක ඔහුගේ පළමු කඩුලු 5 දක්ෂතාව වාර්තා කළේය.පාකිස්තාන ඉනිම මෙතෙක් දුරකට ගෙන ආවේ යූනුස් ඛාන් හා නායක මිස්බා උල් හක් ය. ඛාන් පෙරේදා තෙවැනි දින තරගයේදී ඔහුගේ 18 වැනි ටෙස්ට් ශතකය වාර්තා කරමින් ලකුණු 122ක් (පන්දු 211යි, හතරේ 12යි, හයේ 2යි) ලබා ගත් අතර කිහිප වතාවක්ම දැවී යාමෙන් බේරීමට තරම් වාසනාවන්ත වූ උල් හක් 9 වැනි කඩුල්ල ලෙසින් ඊයේ උදය වරවේ දැවී යාමට පෙර ලකුණු 89ක් රැස් කළේය. උල් හක් දැවී ගියේ සුරාජ් රන්දිව්ගේ පන්දුවකට ඔහු දුන් උඩ පන්දුවක් ‘බැක්වර්ඩ් ෂෝට් ලෙග්’හි ඩිල්ෂාන් රැක ගැනීම හේතුවෙනි. පන්දු 261කට මුහුණ දුන් ඔහු හතරේ පහර 7ක් හා හයේ පහරක් එල්ල කළේය.කඩුලු 6කට මුළු ලකුණු 282 සිට ඊයේ තරගය ඇරැඹූ පාකිස්තානයේ 7 වැනි කඩුල්ල පළමු ඕවරයේදීම බිඳ වැටිණි. වෙලගෙදරගේ එම ඕවරයේ අවසාන පන්දුවට තරංග පරණවිතාන වෙත උඩ පන්දුවක් ලබා දෙමින් අබ්දුර් ;රහ්මාන් (3) දැවී ගියේය.උල් හක් සහ සයීඩ් අජ්මාල් (නොදැවී ලකුණු 12යි) 9 වැනි කඩුල්ල වෙනුවෙන් ඕවර 17.4කදී ලකුණු 47ක් එක් කළහ.පාදයේ ආබාධයකට ලක්වීම හේතුවෙන් වේග පන්දු යවන ධම්මික ප්‍රසාද් මේ තරගයේ තව දුරටත් පන්දු යැවුවේ නැත.ශ්‍රී ලංකා පළමු ඉනිම 413සංගක්කාර 144, ඩිල්ෂාන් 92, (සයීඩ් අජ්මාල් 132/4)පාකිස්තානය පළමු ඉනිමශ්‍රී ලංකාව දෙවැනි ඉනිම.</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>07</day>
    </date>
    <link>http://www.dinamina.lk/2011/11/07/_art.asp?fn=s1111072</link>
    <topic>2018 පොදු රද මඩුලු ක්‍රීඩා ඡන්ද විමසීමට තවත් දින 4යි</topic>
    <author>ප්‍රින්ස් ගුණසේකර</author>
    <content>වසර 2018 දී පැවැත්වෙන පොදු රාජ්‍ය මණ්ඩලීය ක්‍රීඩා උළෙල හම්බන්තොට නගරයේ පැවැත්වෙන්නේද යන්න තීරණය කිරීමට තවත් දින 4ක් ඉතිරිව ඇත.එම ඓතිහාසික තීන්දුව ප්‍රකාශ කිරිම 2011.11.11 කැරිබියන් දූපතක්වන සාන්ත කිට්ස්හි දී සිදු කෙරෙන අතර ශ්‍රී ලංකාව වෙනුවෙන් ප්‍රධාන භුමිකාව ලෝක පූජිත ක්‍රිකට් ක්‍රීඩක මුත්තයියා මුරලිදරන් ඉටු කරනු ඇත.පොදු රාජ්‍ය මණ්ඩලීය රටවල් 71ක නියෝජිතයන් ඡන්දය ප්‍රකාශ කිරීමට පෙර මුත්තයියා මුරලිදරන් තීරණාත්මක අවසන් කරුණු ඉදිරිපත් කිරීමට නියමිතය.මෙයට අමතරව ප්‍රවීණ ටෙස්ට් ක්‍රිකට් ක්‍රීඩක අරවින්ද සිල්වා, පොදු රාජ්‍ය මණ්ඩලීය පදක්කම් ලාභී ශ්‍රියානි කුලවංශ, බැඩ්මින්ටන් සූරි අචිනි රත්නසිරි හා පොදු රාජ්‍ය මණ්ඩල යොවුන් ක්‍රීඩා උළෙලේ ශ්‍රී ලංකා කණ්ඩායමේ නායිකා අක්ෂනා මාරලන්ද ශ්‍රී ලංකාව වෙනුවෙන් තානාපති මට්ටමේ නියෝජනයක් ලබා දෙති.ක්‍රීඩක ක්‍රීඩිකාවන්ට අමතරව විවිධ ක්ෂේත්‍ර නියෝජනය වන 150කට අධික පිරිසක් සාන්ත කිට්ස් බලා අද රාත්‍රී විශේෂ ගුවන් යානයකින් පිටත්වීමට නියමිතය.මෙහිදී ශ්‍රී ලංකාවේ සංස්කෘතික නිරූපනයක් විදහා දැක්වීමට ද කටයුතු සැලසුම් කොට ඇත. පොදු රාජ්‍ය මණ්ඩල රටවල ඡන්දය දෙන නියෝජිත පිරිස ශ්‍රී ලංකාවට ආවේනික සංස්කෘතිකාංග තුළින් දැනුවත් කිරීමට හා ආකර්ශනයක් ලබාගැනීමට බලාපොරොත්තු වේ.ශාන්ත කිට්ස් දූපතේ ඡන්ද විමසීම පැවැත්වෙන ශාලාව ආසන්නයේ “කඩ මංඩියක්” ඉදිකොට ශ්‍රී ලංකා අනන්‍යතාවක් ඇති ආහාර - පාන වලින් සංග්‍රහ කෙරෙනු ඇත.2018 පොදු රාජ්‍ය මණ්ඩලීය ක්‍රීඩා උළෙලේ සත්කාරකත්වය ලබාගැනීමට ඕස්ට්‍රේලියාවේ ගෝල්ඩ් කොස්ට් හා ශ්‍රී ලංකාවේ හම්බන්තොට සාන්ත කිට්ස්හිදී තරගයට පිවිස සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>07</day>
    </date>
    <link>http://www.dinamina.lk/2011/11/07/_art.asp?fn=s1111073</link>
    <topic>අලී පැරදවූ ජෝට අසාධ්‍යයි</topic>
    <author>නිව්යෝර්ක් (ඒ.එෆ්.පී)</author>
    <content>ශ්‍රේෂ්ඨ බොක්සිං ක්‍රීඩක මොහොම්මඩ් අලී පරාජය කළ ප්‍රථම ක්‍රීඩකයා වූ හිටපු ලෝක හෙවිවේට් සූර ජෝ ෆ්‍රෙසියර් අක්මාවේ හටගත් පිළිකාවක් හේතුවෙන් අසාධ්‍ය තත්ත්තවයක පසුවන බව නිව්යෝර්ක් පෝස්ට් පුවත්පත වාර්තා කළේය.එම පුවත්පත වැඩි දුරටත් සඳහන් කළේ 67 හැවිරිදි ෆ්‍රෙසියර්ගේ තත්ත්වය අසාධ්‍ය වන බවය.1971 වසරේදී මොහොම්මඩ් අලී සමඟ පැවැති හෙවිවේට් බොක්සිං තරගයක දී 15 වැනි වටයේදී තරග විනිසුරුවන්ගේ ඒකමතික තීරණය අනුව ඓතිහාසික ජයක් වාර්තා කිරීමට ෆ්‍රෙසියර් සමත්විය. පසුකලෙක සියවසේ තරගය (ජ්ඪඨඩබ ධට බඩඥ ජඥදබභපර) ලෙස නම් කරනු ලැබුවේ එම තරගයයි.‘ස්මෝකිං ජෝ’ ලෙස විරුදාවලිය ලත් ෆ්‍රෙසියර් මෑතකදී ‘ම්දධජඬධභබඵ’ නමින් සංගීත කණ්ඩායමක් පිහිටුවා ගනිමින් ගායනයට එක්විය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>07</day>
    </date>
    <link>http://www.dinamina.lk/2011/11/07/_art.asp?fn=s1111074</link>
    <topic>සිරගෙට ගිය ක්‍රීඩකයන් ගැන පාකිස්තානය කඳුළු සලයි</topic>
    <author>වර්නන් ගුණසේකර සාජා සිට</author>
    <content>පාකිස්තානයේ හිටපු ටෙස්ට් ක්‍රිකට් නායක සල්මන් බට් ට ඔහුගේ දෙවැනි දරුවා පළමු වරට දැක බලා ගැනීම සඳහා තව අවුරුදු දෙක හමාරක් ගත වනු ඇත. විස්මිත සහජ දක්ෂතාවක් නාස්ති වී ගිය ජීවමාන උදාහරණයක් ලෙසින් මොහමඩ් අසීෆ් රැඳී සිටිනු ඇත. මොහමඩ් අමිර් පිළිබඳව පාකිස්තාන ක්‍රිකට් ක්ෂේත්‍රය අව්‍යාජව කණගාටුු වනු ඇත.මේ තිදෙනාට අත්වූ ඉරණම පිළිබඳව පාකිස්තාන ක්‍රිකට් ලෝකය මහත් කම්පනයට ලක්ව සිටී. “මම මේ ගැන දැන සිටියා නම් කරුණු කාරණා වෙනත් විදියට පාලනය කර පාකිස්තාන ක්‍රිකට් මණ්ඩලය මීට මැදිහත් වෙන්න තිබුණා. අවාසනාවකට සිදුවුනේ මේ ක්‍රීඩකයන්ට විඳවන්නට සිදු වීමයි. සිද්ධිය වෙන වෙලාවේ මේ කිසිම ක්‍රීඩකයෙක් ඊට සම්බන්ධ වෙලා හිටියා කියා මට හිතා ගන්නවත් බැහැ” යැයි වකාර් යූනුස් කියයි.2010 අගෝස්තුවේ ලෝඩ්ස් හි පැවැති පාකිස්තානය හා එංගලන්තය අතර ටෙස්ට් තරගයේදී කළින් සැලසුම් කොට නෝ බෝල් යැවීම සම්බන්ධයෙන් වැරදිකරුවන් බවට පත්වූ බට්, අසීෆ් හා අමිර් යන පාකිස්තාන ක්‍රීඩකයන් හා බ්‍රිතාන්‍ය මධ්‍යස්ථානය කර ගත් බුකී හිමිකරු මසාර් මජීඩ් ට එංගලන්තයේ සවුත්වෝක් අධිකරණය විසින් සිර දඬුවම් නියම කිරීමේ පුවත සැල වීමෙන් පසුව වකාර් යූනුස් එසේ කියා සිටියේය.2010 වසරේ එංගලන්ත සංචාරයේදී මේ සිද්ධිය වූ අවස්ථාවේ පාකිස්තාන කණ්ඩායමේ පුහුණුකරු වශයෙන් කටයුතු කළේ යූනුස් ය. ඔහු මේ දිනවල ශ්‍රී ලංකා – පාකිස්තාන ටෙස්ට් තරගමාලාවේ විස්තර කථනය සඳහා සාජා ක්‍රිකට් ක්‍රීඩාංගණයට පැමිණ සිටී. සිද්ධිය පිළිබඳව යූනුස් තව දුරටත් මෙසේ අදහස් දැක්වීය: “එය ක්‍රිකට් ක්‍රීඩාවේ අශෝභන පැත්තකි. එංගලන්තයේ තිබෙන සාපරාධී ක්‍රියා සම්බන්ධ නීති ගැන මම එච්චර දන්නේ නැහැ. නමුත් ක්‍රිකට් ක්‍රීඩකයන් සිර ගෙදරට යැවීම ක්‍රිකට් ක්‍රීඩාවට කනගාටුදායක කරුණක්. පාකිස්තානයට අප්‍රසන්නයි. මේ සිද්ධිය මුළුමනින්ම අවසන් වී පාකිස්තාන කණ්ඩායමට අලුතින් නැගී සිටීමට ශක්තිය ලැබේවායි මම යාඤා කරනවා.”.</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>07</day>
    </date>
    <link>http://www.dinamina.lk/2011/11/07/_art.asp?fn=s1111075</link>
    <topic>දෙවැනි අදියරේ සූරතාව සෙන්ට්‍රල් කිංග්ස් පිලට</topic>
    <author/>
    <content>කාල්ටන් ක්‍රීඩා සමාජය හා ශ්‍රී ලංකා රගර් සංගමය එක්ව සංවිධානය කරනු ලබන කාල්ටන් ‘සුපර් සෙවන්ස්’ සත් සාමාජික රගර් තරගාවලියේ දෙවන අදියරේ සූරතාව දිනා ගැනීමට සෙන්ට්‍රල් කිංග්ස් පිල ඊයේ (6) සමත් විය.දෙදිනක් පුරා කොළඹ රාජකීය විද්‍යාලයීය ක්‍රීඩා සංකීර්ණයේදි පැවැති මේ තරගාවලියේ අවසන් තරගයේදී සෙන්ට්‍රල් කිංග්ස් පිල ලකුණු 38-5 ක් ලෙස වෙස්ටර්න් වොරියර්ස් පිල පරාජය කිරීමට සමත් විය.ඌව වයිපර්ස් සහ නෝර්දන් වෙස්ටර්ස් බ්ලැක්ස් පිල අතර තෙවන ස්ථානය සඳහා වූ තරගයේදී ලකුණු 43-14ක් ලෙස නෝර්දන් වෙස්ටර්ස් බ්ලැක්ස් පිල ජයග්‍රහණය කරනු ලැබීය. දෙවැනි අදියරේ පළමු දිනය වූ පෙරේදා (5) මූලික තරග වටයේ සියලු තරග ජයගනිමින් සිය අපරාජිතභාවය රැක ගැනීමට ‘ඒ’ කාණ්ඩයෙන් තරග වැදුණු සදර්න් ෂාක්ස් පිල සමත්විය.මූලික වටයේ තරගවලදී වෙස්ටර්න් වොරියර්ස් පිලට එරෙහිව ලකුණු 45-5ක ජයක් ද සබරගමුව ස්ටැලියන්ස් පිලට එරෙහිව ලකුණු 27-12ක ජයක් ද අත් කරගත් සදර්න් ෂාක්ස් පිල ලකුණු 26-19ක් ලෙස ඊස්ටර්න් ඊගල්ස් පිල ද පරාජයට පත් කළේය.මූලික වටයේ අවසන් තරගයේදී ලකුණු 17-14ක් ලෙස නෝදර්න් ග්ලැඩියේටර්ස් පිල පරාජය කිරීමට ද ඔවුහු සමත් වූහ.‘බී’ කාණ්ඩයෙන් තරග වැදුණු සෙන්ට්‍රල් කිංග්ස් පිල ලකුණු 26-5ක් වශයෙන් නෝර්දන් වෙස්ටර්ස් බ්ලැක්ස් පිල පරාජයට පත් කළ අතර ජැෆ්නා චැලෙන්ජර්ස් කණ්ඩායම හමුවේ ලකුණු 17-21ක පරාජයක් ලැබීය. මූලික වටයේ තුන්වැනි තරගය වූ ඌව වයිපර්ස් පිල සමග පැවැති තරගයෙන් ලකුණු 34-14ක ජයක් ද නෝර්ත් සෙන්ට්‍රල් ටයපූන්ස් පිල හමුවේ ලකුණු 26-0ක ජයක් ද අත් කර ගනිමින් ‘බී’ කාණ්ඩයේ පෙරමුණ ගැනීමට සෙන්ට්‍රල් කිංග්ස් පිල සමත් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>07</day>
    </date>
    <link>http://www.dinamina.lk/2011/11/07/_art.asp?fn=f1111071</link>
    <topic>බලවත් ජාතීන් අනුගමනය කරන්නේ දෙබිඩි පිළිවෙතක්</topic>
    <author/>
    <content>* ත්‍රස්තවාදය පරාජය කරමින් සිදුවූ මානුෂීය මෙහෙයුමේ දී මානව හිමිකම් උල්ලංඝනය වූ බවට බලවත් රටවල් කිහිපයක් ශ්‍රී ලංකාවට චෝදනා කරමින් සිටීම සහ රටට එරෙහි ප්‍රයත්නයන් ජිනීවා හිදී මෙන්ම පසුගියදා ඔස්ට්‍රේලියාවේදීත් පරාජය කළ ආකාරය ගැනත්, විදේශ බලපෑම්වලට ඉඩ සළසමින් ඇතැම් විපක්‍ෂ කණ්ඩායම් ගෙනයන ක්‍රියාමාර්ග ගැනත් වැවිලි කර්මාන්ත අමාත්‍ය මහින්ද සමරසිංහ මහතා සමඟ කළ සංවාදයකි මේ.අප අපේක්‍ෂා කළ පරිදිම ජිනීවා නුවර දී අපේ රටට එරෙහි වැඩපිළිවෙළක් දියත් කරන්න බටහිර රටවල් කිහිපයක් විශාල ප්‍රයත්නයක් දැරුවා. අපි මේ තත්ත්වය තේරුම් අරන් සිටියේ. අපට එරෙහිව යෝජනාවක් ඉදිරිපත් කර ඡන්දයකට යනවා නම් අපි බහුතර ඡන්ද සංඛ්‍යාවක් ලබා ගැනීමෙන් පමණයි, ඒ ප්‍රයත්නය පරාජය කරන්න පුලුවන්. මේ රටවල වුවමනාව ලංකාවේ මානව හිමිකම් රැකීම හෝ ප්‍රවර්ධනය නොවෙයි. ඔවුන් ක්‍රියා කරන්නේ දේශපාලන න්‍යායපත්‍රයක් මත පමණයි.ජිනීවා වලදී අපට මෙවැනි චෝදනාවක් එල්ල කර, ඒ මත පදනම්ව අපට එරෙහිව යෝජනා සම්මත කරගෙන පසුව ජාත්‍යන්තර පරීක්‍ෂණයක් ඉල්ලා සිටීම මේ කුමන්ත්‍රණයේ සැලැස්ම බව පෙණුනා. එමඟින් ඔවුන් අපේක්‍ෂා කළේ යුද්ධයෙන් පසු රට තුළ නිර්මාණය වී ඇති දේශපාලන – ආර්ථික ස්ථාවරත්වය බිඳ දැමීම යි.මේ සැලැස්ම දියත් කළ අය මොනතරම් බලවත් වුණත්, වැරැදි වැඩක් කරන්න යද්දි කකුල පැටලිලා හරි බිම වැටෙනවා කියන කතාව මෙතැනදිත් සිදු වුණා. ඔවුන්ගේ ප්‍රයත්නය වුණේ එ.ජා. සංවිධානය හරහා දරුස්මාන් වාර්තාව මානව හිමිකම් කවුන්සිලයට ඉදිරිපත් කිරීම. ඒක කරගන්න පුලුවන් වුණා නම් මාර්තු මාසයේ පැවැත්වෙන ඊළඟ සැසිවාරයේ දී අපේ උගත් පාඩම් සහ ප්‍රතිසන්ධානය සඳහා වන කොමිසමේ ගඹ්ඹ්අඛ්ඝ වාර්තාවත් සාකච්ඡාවට ගැනීම ඔවුන්ගේ සැලැස්ම වුණා. ඉන් පසු මේ වාර්තා දෙකම සසඳා බලයි. දරුස්මාන් වාර්තාව ශ්‍රී ලංකා රජය විසින් පැහැදිළිවම ප්‍රතික්ෂේප කළා. ඹ්ඹ්අඛ් වාර්තාව අපක්‍ෂපාතී නෑ, ඒ නිසා අපට මෙය පිළිගන්න බෑ කියල මේ රටවල් කියයි. මේ ප්‍රශ්නය විසඳන්න නම් ජාත්‍යන්තර පරීක්‍ෂණයක් කළ යුතු බවට ඔවුන් ඊළඟට යෝජනා කරනවා. නමුත්, අපිට සහාය දැක්වූ රටවල ක්‍රියාමාර්ගය හේතුවෙන් ඔවුන්ට දරුස්මාන් වාර්තාව කවුන්සිලයට ගේන්න බැරිවුණා. එය ගෙන ඒම වැළැක්වීමට අපි අවශ්‍ය ක්‍රියාමාර්ග ගත්තා.පළමුවෙන්ම අපි දරුස්මාන් වාර්තාව කවුන්සිලයට ඉදිරිපත් කිරීම වැළැක් වුවා. වැරැදි දෙයක් කරන්න ගියාම ඒක වරදිනවා කියල මම කළින් කිව්වෙ මෙතැනදිත් එහෙම දෙයක් වුණ නිසා. මේ වාර්තාව ඉදිරිපත් කරන්න යන බව සාමාජික රටවල නියෝජිතයන් අතර සාකච්ඡාවක දී අපට යුරෝපා සංගම් නියෝජිතයා ගේ ප්‍රකාශයකින් හෙළි වුණා. ඒ ලීක් වීම වුණේ අපේ හොඳට. ඒ වෙලාවෙම අපි ඒ ගැන ක්‍රියා කරන්න පටන් ගත්තා. මගේ ප්‍රධානත්වයෙන් යුතු අපේ කණ්ඩායම ජිනීවා නුවර සිට ඊට එරෙහිව ලොකු මතයක් ඇති කළා. මේක වැරැදි පූර්වාදර්ශයක් බව සෙසු රටවලට අවබෝධ කර දෙන්න අපිට හැකි වුණා. එවැනි දේකට ඉඩ තියන්න එපා කියලා අපි ඔවුන් ගෙන් ඉල්ලුවා. දරුස්මාන් වාර්තාව එ.ජා. මහ ලේකම්වරයා ට උපදෙස් දීම සඳහා පිළියෙළ කළ එකක් මිස මානව හිමිකම් කවුන්සිලයට ඉදිරිපත් කිරීම සඳහා පිළියෙළ කළ එකක් නොවන නිසා එය පස්සා දොරෙන් ගෙනැත් සාකච්ඡාවට ගැනීම වැරැදි බව අපි කියා සිටියා. ප්‍රතිපත්තිමය වශයෙන් අපි අපේ විරෝධය මතු කළා.ජනාධිපතිතුමා, විදේශ අමාත්‍යතුමා ඇතුළු පිරිස නිව්යෝර්ක් නුවර සිට එහි රැස්ව සිටි රාජ්‍ය නායකයන්, ඉහළ පෙළේ නියෝජිතයන් හමුවී මේ මතය ගොඩනැඟුවා. එමඟින් අපට එම රටවල සහාය දිනා ගැනීම අපේක්‍ෂා කළා. තවත් පැත්තකින් අපේ ජ්‍යෙෂ්ඨ අමාත්‍යවරු කිහිප දෙනෙක් තවත් රටවල් කිහිපයකට ගොස් ඒ රටවල ප්‍රධානීන් හමුවී මේ මතයම ගොඩනැඟුවා.මේ අනුව ඔබට පැහැදිළි ඇති මෙහිදී අපි ක්‍රි‍්‍රයාත්මක වුණේ කණ්ඩායමක් හැටියට යි. සාමූහික හැඟීමෙන් ක්‍රියා කිරීම නිසා අපේ ප්‍රයත්නය ජයග්‍රහණය කළා. අපට එරෙහි සැළැස්ම අසාර්ථක කරවන්න අපට හැකි වුණා. ඒ ප්‍රයත්නය ඒ විදිහට නතර කර ගන්නත් මාර්තු සැසියේ දී ඹ්ඹ්අඛ් වාර්තාව සාකච්ඡාවට ගත යුතුª බවට අමෙරිකාව යෝජනාවක් ගෙනාවා. දැන් බැටන් හුවමාරුවක් වෙලා මේ යෝජනාව අරන් දුවන්නෙ කැනඩාව.එවැනි බලපෑමක් කිරීම වැරැදි බව ඒත්තු ගැන්වීම සඳහාත් අපි කණ්ඩායමක් ලෙස ක්‍රියා කළා. ඹ්ඹ්අඛ් වාර්තාව නිකුත් වෙන්නත් කළින් එය සාකච්ඡාවට ගත යුතු බවට ලංකාවට බලපෑම් කිරීම වැරැදි බවට මතයක් හදන්න අන්තිමේ දී අපට පුළුවන් වුණා. ඇත්තටම, එවැනි අසාධාරණ බලපෑමක් කිරීම ස්වාධීන කොමිෂමක ක්‍රියාකාරිත්වයට බාධාවක්, කොමිෂමේ වාර්තාව පිටවූ පසු එම නිර්දේ්ශ අනුව ක්‍රියාමාර්ග ගන්නත් කරුණු දක්වන්නත් ලංකාවේ රජයට අවස්ථාව තිබිය යුතු බව අපි පෙන්වා දුන්නා. ඒ වගේම ශ්‍රී ලංකාව දැන් සය වසරක් තිස්සේ මානව හිමිකම් කවුන්සිලයට සහභාගි වෙමින් අප ලබා ඇති ප්‍රගතිය පැහැදිළිව එය හමුවේ දක්වා ඇති බවත් අපි පෙන්වා දුන්නා. ලබන වසරේ ඔක්තෝබර් මාසයේ දී මානව හිමිකම් පිළිබඳ විශ්වීය ප්‍රගති සමාලෝචනය ගඋර්‍ථඅඝ සිදුවන නිසා. මාර්තු මාසයේ දී නොව ඔක්තෝබරයේ දීම ශ්‍රී ලංකා රජයටත් සාමය දිනාගැනීම සඳහා ගත් ක්‍රියා මාර්ග ගැන විස්තර කළ හැකි බව අප කියා සිටියා. ඒ නිසා ඊට හදිස්සියක් නැති බවත්, අනවශ්‍ය බලපෑමක් කිරීම අසාධාරණ බවත් අප පෙන්වා දුන්නා. අපේ කරුණු දැක්වීම් බහුතර රටවල් පිළිගත්තා.අවසානයේ දී මේ කුමන්ත්‍රණ දෙකම පරාජය කරන්න අපට හැකි වීම රට ලබාගත් විශාල ජයග්‍රහණයක් ලෙස අප දකිනවා.අර විදියේම අසාධාරණයක් කරන්නයි ගියේ. නමුත් අන්තිමේ දී එය පරාජයට පත් වුණා. 2013 වසරේ දී පොදුරාජ්‍ය මණ්ඩලීය සමුළුව ශ්‍රී ලංකාවේ දී පැවැත්වීම වැළැක්වීම සඳහා රටවල් කිහිපයක් ප්‍රයත්නයක් දරුවා. හැබැයි, ජනාධිපතිතුමාගේ මූලිකත්වයෙන් අපේ විදේශ ඇමැතිතුමා ඇතුළු නියෝජිත පිරිසකට ඒ ප්‍රයත්නය බිඳ දැමීමට හැකි වුණා. සමුළුව පැවැත්වීම සඳහා ශ්‍රී ලංකාවට ලැබී ඇති අවස්ථාව වෙනස් කළ නොහැකි බව ඔවුන් පෙන්වා දුන්නා.මානව හිමිකම් උල්ලංඝනය වීම් පිළිබඳ ශ්‍රී ලංකාව පසුගිය සමුළුවේ දී විශේෂ ප්‍රකාශයක් කළ යුතු බවටත් ඔවුන් තවත් ප්‍රයත්නයක් ගෙන ගියා. නමුත්, ජනාධිපතිතුමා පෙන්වා දුන්නේ එය පොදුරාජ්‍ය මණ්ඩල සමුළුවට අදාළ කාර්යයක් නොවන බවයි.ශ්‍රී ලංකාව දැනටමත් යම් යම් ක්‍රියාමාර්ග ගනිමින් ඇති නිසා එවැනි විශේෂ ප්‍රකාශයක් කිරීම අනවශ්‍ය බව එතුමා කියා සිටියා. මේ සමුළුවේදීත් ශ්‍රී ලංකාවට එරෙහිව දියත් කිරීමට වෑයම් කළ කුමන්ත්‍රණ අපේ මිතුරු රටවලත් සහාය ලබාගෙන පරාජය කරන්න පුලුවන් වුණා.ඒ වගේම මෙවර සමුළුවේ දී මානව හිමිකම් කොමසාරිස් තනතුරක් ඇති කිරීමටත් සමහර රටවල් උත්සාහ කළා. එමඟින් අපේක්‍ෂා කළේ මානව හිමිකම් පිළිබඳ අනවශ්‍ය අන්දමින් වාර්තා ලබාගැනීමට බව පෙනෙනවා. ඒ හරහා දේශපාලන ඇඟිලි ගැසීම් කිරීමට හැකියාවක් ලැබෙනවා. බටහිර රටවල් කිහිපයක් එවැනි ප්‍රයත්නයක යෙදුණේත් ඔවුන්ගේ දේශපාලන න්‍යාය පත්‍ර වලට අනුව බව පැහැදිළියි.නමුත්, අන් රටවල් මේ බව තේරුම් ගත්තා. ඒ අනුව එවැනි තනතුරක් ඇති කිරීම අනවශ්‍ය බව ඔවුන් පෙන්වා දුන්නා. මානව හිමිකම් රැකීම පිළිබඳ මේ තරම් කැක්කුමක් තිබේ නම් ඇතැම් බලවත් රටවල් සිදුකරන මානව හිමිකම් උල්ලංඝනය කිරීම ගැන නිහඬ ඇයි කියන ප්‍රශ්නයත් එහිදී මතු වුණා. සමහර බලවත් රටවල් මානව හිමිකම්, ප්‍රජාතන්ත්‍රවාදය වගේ කාරණා ගැන දෙබිඩි පිළිවෙතක් අනුගමනය කරන බවත් සාකච්ඡාවට ලක් වුණා. මේ පසුබිම තුළ ඒ ප්‍රයත්නයත් අසාර්ථක වුණා.මේක හරහා ටී.එන්.ඒ. එකට ප්‍රසිද්ධියක් දෙන්න රටවල් කිහිපයක් ප්‍රයත්න දරනවා. අභ්‍යන්තරව ප්‍රශ්න ඇති කිරීම හා අවුල් ඇති කිරීම ටී.එන්.ඒ අරමුණයි. එමඟින් දැනට නිර්මාණය වෙමින් ඇති සබැඳියාවත් බිඳ දැමිය හැකියි.අපි මේ බව එ.ජා. නියෝජ්‍ය මහලේකම්වරුන් හමුවේ පෙන්වා දුන්නා. සමහර ටී. එන්. ඒ මන්ත්‍රීවරු විදේශයන්ට ගිහින් එල්.ටී.ටී.ඊ කොඩි දාපු රැස්වීම්වලට සහභාගි වෙලා ඔවුන්ට අරමුදල් රැස්කරන්න පවා සම්බන්ධ වූ හැටි, දේශන පැවැත් වූ හැටි අපි පෙන්වා දුන්නා. එවැනි අය එ.ජා. උසස් නිලධාරීන් හමුවීමට ගෙන්වා ගැනීමත් එ.ජා. සාමාජික රටක් ලෙස අපට කරන අසාධාරණයක් බවත් කියා සිටියා.ටී.එන්.ඒ එක දෙමළ ජනතාවගේ එකම නියෝජිතයා නෙවෙයි. ඊට හාත්පසින් වෙනස් මත දරන දෙමළ පක්‍ෂ සිටිනවා. ප්‍රධාන ධාරාව තුළත් වෙනත් දේශපාලන අදහස් ඇති කොටස් නියෝජනය වෙනවා. මුස්ලිම් දේශපාලන පක්‍ෂත් තියෙනවා.එසේ නම් මේ සියලු දෙනාටමත් එක්සත් ජාතීන්ගේ ප්‍රධානීන් හමුවීමට ඉඩ දිය යුතුයි. ඔවුන් ගේ මතය කියන්න ඉඩ දිය යුතුයි. ඒ නිසා අප මේ හමුව ගැන විරුද්ධත්වය ප්‍රකාශ කළා. එවැනි ඛ්මුවීමක් නොකරන ලෙසත් අපි ඉල්ලා සිටියා..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>07</day>
    </date>
    <link>http://www.dinamina.lk/2011/11/07/_art.asp?fn=f1111072</link>
    <topic>ලේක්හවුස් ආදිවාසීහු යළිත් අතීත සුන්දර මතක අතර</topic>
    <author>පුෂ්පා</author>
    <content>එදිනත් සෙනසුරාදාවකි. නිවසක සුපුරුදු රාජකාරි නිමවා වහ වහා ලක ලෑස්ති වූ මා සැමියා ද සමග බියගම හෝටලය වෙත ගියේ තවත් වතාවක් අතීත මතකයන් අවදි කරනවාටත් වඩා පසුගිය වසරේ හමුවූ සහෘදයන් යළිත් මුණගැසීමේ කැමැත්තෙනි.ලේක්හවුස් ආදි වාසීන් දෙවැනි වතාවටත් හමුවූ දිනයයි මේ. එදා හමුවූ සහෘදයෝ තවත් වසරකින් වියපත්ව ගොසින් වුවත් පෙනුමෙන් කතාවෙන් නම් තවත් වසරකින් තරුණ වූ සැටියකි. තිලකරත්න කුරුවිටබණ්ඩාර, බිනෝයි සුරේන්ද්‍ර, පී. බී. ඉලංගසිංහ, මෝහන්ලාල් පියදාස සැදී පැහැදී සිටියේ ආදිවාසීන් උණුසුම් හැඟුමෙන් පැතුමෙන් පිළිගන්නටයි. බන්දුල අබේරත්න, දයා කුමාරගේ, එම්. ඩී. ධර්මසිරි අසුන් දරා සිටියේ මේ හිතවතුන් හිතවතියන්ගෙ ලිපිනයන් දුරකතන නොම්මර සටහනක් තබමින් කිසියම් ප්‍රවේශ පත්‍රයක් ලබා දීමටයි. ඒ කාරිය සිදු කෙරුණෙත් අතීත සුහදත්වය තව තවත් දෙගුණ තෙගුණ කරන පිළිගැනීමකිනි.හය හත් දෙනෙකුට එක්ව සිටිය හැකි පරිදි අසුන් සකසා තිබිණි. පසෙකින් වාද්‍ය කණ්ඩායමක මෙවලම්ය. කෙමෙන් කෙමෙන් ශාලාව පිරෙන්නට විය. ගත දුබල වුණත් සිත දුබල නැති මේ සහෘදයන්ගේ අව්‍යාජ සිනහව ආමන්ත්‍රණය සොඳුරු අතීතයක මතකයන් අවදි කරන්නේ නිරායාසයෙනි. මාධ්‍ය ලොවේ අපට අත්පොත් තැබූ එඩ්මන්ඩ් රණසිංහ, ජී. එස්. පෙරේරා, සිරි රණසිංහ කතුතුමන්ලා අතරට සිනහව උතුරා යන මුහුණින් මහ හඬ නගමින් එක්වූයේ අජන්තා රණසිංහයි. අපේ සභාපතිවරයකුව සිටි ලක්ෂ්මන් ජයවර්ධන මහතාත් බන්දුපාල ගුරුගේ, බෙනට් රූපසිංහ, තලංගම ජයසිංහ, කතුවරුන්ද සංවාදයකය. මනමේන්ද්‍ර, සුබසිංහ, අමරතුංග, ඉහළ විතාන, හරිප්‍රිය තවත් තැනක කතාබහකය.ශාලාවේ එක් කෙළවරක වාඩිවී සිටියේ සරත් ප්‍රේමතිලක සිය වැඩිමහල් සොහොයුරු සුනිල් මාධව සමඟය. සුනිල් ගේ මුහුණින් ද සිනහව මැකී ගොස් නැත. එතැනට එක් වූයේ බන්දුල මොල්ලිගොඩ, සුසන්ත ලියනවත්ත, මුදිත කාරියකරවනයි.අපෙන් සමුගෙන ගිය ආරක්ෂක අංශයේ මන්සිල්, ඇහැලියගොඩ ප්‍රමුඛ පිරිසක් ශාලාවේ ඈත කෙළවරක මහා සංවාදයකය. නිමල් පිටිපන, උපාලි ෆොන්සේකා ඇතුළු ඡායාරූප අංශයේ සිට සමුගෙන ගිය කිහිප දෙනා පසෙකින් ප්‍රවාහන අංශයේ සිටි වීරක්කොඩි, හිටපු කර්තෘ මණ්ඩල පරිපාලන නිලධාරීන් වූ අමරකෝන්, වෙත්තසිංහ මහත්වරුද අසුන් ගෙන සිටිනු දුටුවෙමි.ගීතා ජයසූරිය, නෙළුම්, ලතා, ධර්මා, ශීලා, ශිරාණි මේ කිසිවකුත් වියපත් වූ වගක් නම් නොපෙණිනි. තවත් මට නම් සඳහන් කරන්නට නොහැකි වූ පිරිස බොහොමයකි. මේ ආදීවාසීන් බොහොමයකගේ අත තිබූ මධු විතත් කටගැස්මත් මොවුන් තව තවත් අතීතාවර්ජනයන් වෙත කැඳවාගෙන ගියේ කෙමෙන් කෙමන් ශාලාව රසාලිප්ත කරමිනි. වාදක කණ්ඩායමේ වාද්‍ය භාණ්ඩ හරහා ශාලාව අවදි වූයේ පැරැණි රසාංගයන්ගෙනි. ලියන්න විතරක් නොව ගායන හැකියාවෙන් පිරිපුන් බව මේ සුහද හමුවට ඒත්තු ගැන්වූයේ අන් කවරෙකුවත් නොව අජන්තා, තිලක් හා සමන් චන්ද්‍රනාත් ය. ලතා ද යුග ගායනයකට එක්ව සිටියාය. ශීලා කවි කීවාය. ආරක්ෂක අංශ සාමාජිකයන් දෙදෙනෙක් ද මේ ගායනයට එක් වූහ.එදා කළ කී දෑ මෙදා කරන කියන දේ මේ ආදිවාසීන්ගේ මුවින් පිටවූයේ ආත්ම තෘප්තියක් සමඟ මුසුවූ අස්වැසිල්ලක් ද නිතැතින්ම ජනිත කරමින්ය යන්න මට සිතුනේ ඒ මගේ ද අත්දැකීම වූ නිසාමය.එදා සියලු රාජකාරියන් ඉටු කෙරුණේ මහා බරක්ද හිස මත පටවාගෙනයි. මෙදා එය සිහිපත් කෙරුණේ සිනහව පිරි වදන් වලිනි වසර ගණනාවක් ආපස්සට ගෙන ගිය පැය කිහිපයක නිමාව ළඟා වූයේද කාටත් නොදැනුවත්මය. තවත් රැඳෙන්නට හිත කෑගැසුවත් වර්තමානය ඒ වරම් අහිමි කළේය. බැඳීම් යුතුකම් වගකීම් ඒ සොඳුරු අතීතය යටපත් කළ සෙයකි. තවත් අයෙකුට තමන් මේ ගෙවන්නේ දිවියේ සැඳෑ සමය බව සිහිපත් කළ සැටියකි.තම තමන්ගේ නිවහන වෙත යා යුතු කාලය එළැඹිණැයි හැඟුණා වැනිය. ඉතින් මේ ආදිවාසියෝ එදා දවසට සමුදෙන්නට වූයේ යළිත් මේ සුන්දර අතීතාවර්ජනයට හමුවීමේ එකම පැතුමෙනි. එකම අදිටනිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>07</day>
    </date>
    <link>http://www.dinamina.lk/2011/11/07/_art.asp?fn=f1111073</link>
    <topic>හජ් උත්සවයේ සැබෑ අරුත</topic>
    <author/>
    <content>ලෝකයේ පැවැත්ම උදෙසා විශ්වය තුළ පරිත්‍යාග කිරීම් ඕනෑතරම් සිදුවෙමින් පවතී. මිනිසා පමණක් නොව ගස්, ගල්, ඇළදොළ ගංගා පවා යම්කිසි මෙහෙවරක යෙදී සිටියි. තම රට වෙනුවෙන් ජීවිත පවා පරිත්‍යාග කළ උදාර මිනිසුන් පිළිබඳ තොරතුරු ලෝක ඉතිහාසයේ සටහන් වී තිබේ.මුස්ලිම් ප්‍රජාවගේ උතුම් දිනයක් වන හජ් උත්සවය තුළ ද පරිත්‍යාගයේ සටහන් ගැබ් වී ඇත. හජ් සමයට සෞදි අරාබියේ මැකා නගරයේ (මක්කම) පිහිටි උතුම් ක:බාව වැඳපුදා ගැනීමට තම දූ දරුවන්, මිල මුදල්, නෑ පරපුර හා තම උපන් රට පවා අතහැර මිනිසුන් සැතපුම් දහස් ගණනක් දුර ගෙවා එහි යන්නේ ඉස්ලාමයට ඇති භක්තියත් අල්ලාහ් තආලා කෙරෙහි ඇති කළගුණ සැළකීමේ ගෞරවයත් පෙරදැරි කරගෙනය. එය මුස්ලිම් ජනයා තුළ ඇති පරිත්‍යාගශීලීත්වය ඔප්පු කෙරෙන්නකි.මුහම්මද් නබිනායකතුමාට පෙර අරාබියේ විසූ ඉබ්‍රාහිම් නබිතුමා ඉස්ලාමයේ පරිත්‍යාගශීලීත්වයට හා කැපකිරිමට හොඳම නිදසුනය.එතුමාණන්ට විවාහ දිවියට පිවිස මැදිවියට යනතුරුම දරු සෙනෙහස භුක්ති විඳීමට වාසනාව උදාවූයේ නැත. වසර ගණනාවක් පුරා දිවා රෑ අල්ලාහ් තආලාට නැමදුම් කරමින් ප්‍රාර්ථනා කිරීමේ ප්‍රතිඵලයක් ලෙස ඔහුගේ බිරිය හාජරාතුමිය අවසානයේදී දරුවකු පිළිසිඳ ගත්තාය.ඉස්මායිල් නමැති පුත්‍රරත්නය බිහිකිරීමෙන් පසුව අල්ලාහ් තආලා ඉබ්‍රාහිමි නබීතුමා වෙත අණක් නිකුත් කළේය. ඒ ඔහු අල්ලාහ් කෙරෙහි තැබූ විශ්වාසය සත්‍යයක්දැයි සොයා බැලීම සඳහාය.වසර ගණනාවක් පෙරුම් පුරා ලැබූ දරු සම්පත මහා කාන්තාරයක තනිකොට දමන ලෙස ඉබ්‍රහිම් නබිතුමාට අල්ලාහ්ගෙන් ලැබූ අණ පිළිපැදීමට එතුමා මොහොතක් හෝ පසුබට වූයේ නැත.තම බිරිය හඬා වැලපෙද්දී ඉබ්‍රහිම් නබිතුමා අල්ලාහ්ගේ අණ අකුරටම පිළිපැද්දේය. එතුමා තම බිරිය හා බිළිඳා කතරක තනිකර දමා ආපසු පැමිණියේ අල්ලාහ් කෙරෙහි තැබූ අචල විශ්වාසය මොනවට පැහැදිලි කරමින් ය.ඒ අතරම ඉබ්‍රහිම් නබිතුමාට මැකා නුවර පිහිටි ක:බා දේවස්ථානය පිළිසකර කිරීමට ද අණ ලැබිණි.කරුණු මෙසේ සිදුවෙද්දී වැලි කතරේ තනිවූ එතුමාගේ බිරිය හා ළදරුවා දැඩි වෙහෙසට පත්ව සිටියහ. මරණය හැර වෙනත් ප්‍රතිඵලයක් අත් නොවන බව දැන දැනම හාජරාතුමිය සිය දරුවා රැක ගැනීමට කුමක් කළ යුතු දැයි නොදැන හඬා වැටෙන්නට වූවාය.වැලිතලාවකින් යුතු වූ ස්ථානයේ දෙපස පිහිටි කඳු දෙකකි. නජරාතුමිය දරු සෙනෙහසින් නොනවත්වාම හඬමින් සිය දරුවා වැලිතලාව මත තබා කඳු දෙක අතර එහෙ මෙහෙ දිවයන්නට ගත්තේ දරු සෙනෙහස නිසා ඇතිවූ කම්පනයකින්ය.ඒ වනවිටත් නොනවත්වාම හඬමින් සිටි දරුවා එකවරම හැඬීම නතර කළේය. ඉන් විමතියට පත් හාජරාතුමිය ආපසු තම දරුවා වෙත දිව ආවාය. එවිට ඇය දුටුවේ හඬමින් සිටි දරුවාගේ සිඟිති දෙපා පොළවට වැදුණු තැනින් දිය උල්පතක් මතුවී ඉන් දරුවාගේ මුවට දිය විදිමින් තිබෙන බවයි.තෙරක් නොපෙනෙන මහ කතරේ හදිසියේ මතුවූ මේ දිය උල්පතෙන් නොනවත්වා ගලා යන දිය දහර දුටු හාජරාතුමිය “සම් සම්” යනුවෙන් පැවසුවාය. ‘සම් සම්’ යනු නවතින්න නවතින්න යන අරුතය.ඒ දිය උල්පතෙන් පිපාසය නිවාගත් මවත් බිළිඳාත් ජීවිත රැක ගත්හ. හාජරාතුමිය අල්ලාහ් තආලාට ස්තුති කළාය. වසර ගණනාවක් පෙරුම් පුරා ලැබූ පුත්‍රරත්නය මෙසේ පරිත්‍යාග කිරීමට අණ කෙරුණේ ඒ අල්ලාහ් කෙරෙහි ඇති විශ්වාසය මැන බැලීමට බව හාජරාතුමිය අවබෝධ කර ගත්තාය.අදටත් එම දිය උල්පත නොනවත්ව ගලායන අතර ඊට ‘සම් සම්’ යන නම තබා තිබේ. මැකා නුවර හජ් වන්දනාවේ යන ලක්ෂ සංඛ්‍යාත බැතිමතුන් පිරිසකගේ විඩාව නිවා දමන මහ ජල ගංගාවක් මේ දිය උල්පතෙන් ගලා හැලෙයි. හජ් වන්දනාවෙන් ආපසු සිය රට බලා යන බැතිමතුන් මේ දිය උල්පතෙන් ජලය ස්වල්පයක් ගෙන යාමට අමතක නොකරති. අසාධ්‍ය තත්ත්වයේ සිටින රෝගියකුට වුවද මින් ජලය ස්වල්පයක් පානය කිරීමට ඉඩ සැලසීමෙන් රෝගියාට යම් සහනයක් ලැබෙන බවට විශ්වාස කෙරේ.සිය ප්‍රාණය මෙන් හදාවඩා ගත් ඉස්මායිල් පුතු තරුණවියට එළැඹීමෙන් පසු ඔහුගේ ජීවිතය අල්ලාහ් වෙනුවෙන් පූජා කිරීමේ අණක් ද ඉබ්‍රාහිම් නබිතුමාට ලැබිණි. එතුමා නොපසුබටව එය ද ඉටු කිරීමට සුදානම් වූයේ අල්ලාහ් කෙරෙහි පවතින විශ්වාසය යළි තහවුරුකර පෙන්වීමටය.නමුත් පුත්‍ර රත්නය පූජා කිරීමට සූදානම් වෙද්දී අල්ලාහ්ගේ බල මහිමයෙන් එළුවකු පහළ වූ අතර එය පූජා කිරීමට අණ ලැබුවේය.ඉබ්‍රාහිම් නබිතුමාට අල්ලාහ් කෙරෙහි ඇති විශ්වාසය එමගින් තහවුරු විය. පසු කාලීනව එම පුත්‍රරත්නය වූ ඉස්මායිල් ද නබිත්වයට පත්විය.ඉස්ලාමයේ පස්වැනි වගකීම වන හජ් හැමදාම ඉටුකිරීම සෙසු වගකීම් මෙන් සෑම මුස්ලිම් බැතිමතකුටම අනිවාර්ය කොට නැත. එය ඉටුකිරීමට නම් සුදුසුකම් කීපයක් තිබිය යුතුය.සුදුසුකම් තිබෙන නිරෝගිමත් අය හජ් වන්දනය නොකර සිටීම ද එක්තරා පාපයකි.එවැනි අයෙකු හජ් ඉටුනොකර මරණයට පත්වුවහොත් ඔහුගේ දරුවන්ට ඔහු වෙනුවෙන් වෙනත් අයකු හජ් වන්දනාවේ යැවීමට හැකිය.නමුත් ඒ පුද්ගලයා ඊට පෙර තම මුදලින් හජ් වන්දනාවේ ගිය අයකු විය යුතුය.හජ් මෙහෙය ඉටුකිරීම මෙසේ කරුණු ගණනාවකින් බැලූ විට අපහසු කටයුත්තක් බැවින් එය ඉටුකිරීම මහා භාග්‍යයක් කොට සැළකේ.“යහපත් අන්දමට ඉටු කෙරෙන හජ් වන්දනාවට ස්වර්ගය හැර වෙනත් වේතනයක් නොමැත” යනුවෙන් මුහම්මද් නබිනායකතුමා ප්‍රකාශ කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>07</day>
    </date>
    <link>http://www.dinamina.lk/2011/11/07/_art.asp?fn=f1111074</link>
    <topic>බිලි පූජා නිසා මිහිතලයම කම්පා වෙනවා</topic>
    <author/>
    <content>වර්තමානය වන විට සත්ත්ව ඝාතනයන් සිදුවන ප්‍රමාණය දිනෙන් දින වර්ධනය වෙමින් පවතී. ඒවා වැලැක්වීම නීති හෝ යම් බලපෑම් ක්‍රියාත්මක වන නමුදු සමාජයෙහි තවමත් එක් කොටසකගේ දෛනික ජීවන රටා ඒ හා බැඳී පවතී. එවන් මොහොතකදී සත්ත්ව ඝාතනය සහ බිලි පූජා සංකල්පය පිළිබඳ මේ සංවාදය කැලණිය විශ්වවිද්‍යාලයේ බෞද්ධ හා පාලි අධ්‍යයනාංශයේ, ජ්‍යෙෂ්ඨ කථිකාචාර්ය, රොටුඹ උපාලි හිමියන් සමගිනි.බෞද්ධ චින්තනයේ ආරම්භයේ සිට අවසානය දක්වාම තිබෙන්නක් තමයි අන්‍යන්ගේ ජීවිත ආරක්ෂා කිරීම. එතනදී ගිහියාගේ නිත්‍යශීලය වන පංචශීලයේ පළමු ශික්ෂා පදය වෙන්නෙත් “පරපණ නැසීමෙන් වැළැකීමයි” බුද්ධ දේශනාවට අනුව මොනම ආකාරයකට හෝ සත්ත්වයකු ඝාතනය කිරීම, ඊට අනුබල දීම හෝ සත්ත්ව හිංසාවකට උපකාරී කිරීම සැබෑ බෞද්ධයෙකුට පටහැනියි.බුදුදහම කියන්නේ මනුෂ්‍යයාට පමණක් සීමාවූවක් නොවෙයි. සියලුම සත්වයන් සැලකිල්ලට ගත් විනයක් මේ තුළ දක්නටලැබෙනවා. එතනදී ඇසට පෙනෙන සහ ඇසට නොපෙනෙන සියලුම ජීවීන් මෙයට අන්තර්ගතයි. හැම කෙනෙකුටම තමන්ගේ ජීවිතය පවත්වාගන යන්නට අයිතියක් තියෙනවා. ජීවත්වීමේ අයිතියට බාධා කරන්න කාටවත්ම බැහැ.ඒ වගේම බුද්ධ චරිතය තුළ කවදාවත්ම සත්ත්ව ඝාතනයකට අනුබල කළ අවස්ථාවක් අපට හමුවන්නේ නැහැ. ඒ අයුරින්ම කිසිදු ශ්‍රේෂ්ඨ චරිතයක් පර පණ නැසීමේ අභිප්‍රායෙන් තම කටයුතු දියත් කළේ නැහැ.කවුරුහරි කෙනෙක් තවත් කෙනෙකුගේ ජීවත්වීමේ අයිතිය උදුරා ගන්නවා නම් ඒක උපනූපන් ආත්මවල අනිටු විපාක ලැබෙන, අනිටු ආදීනව අත් විඳිනනට ලැබෙන පාපයක්. ඒ පාපයෙන් බේරෙන්න කාටවත් බැහැ.බුදු දහම තුළ පර පණ නැසීම නරකයි කියන කාරණය අවබෝධ කරනවා විතරක් නෙවෙයි. ඒවායේ ආදීනවත් කියලා දෙනවා. ඒවා පිළිගන්නෙත් නැතුව, සත්ව ඝාතනයක් කරනවා නම් ඒවායේ ප්‍රතිවිපාක කවදා හෝ අත්විඳින්න සිද්ධවෙනවා මයි. ඒක නියතියක්.මිනිස්සු වන අපි අපේ මරණයට බයයි. ඒවගේ තමයි අනිත් පණ ඇති සියලුම ජීවීන් ලෝකේ තියෙන අමිහිරිම දේවල් අතරින් සෑම සත්ත්වයෙකුටම පොදු අමිහිරි දෙයක් තමයි “මරණය” දඬුවමට අපි බයයි වගේ වධ හිංසාවලට සත්තුත් බයයි. ඒ නිසයි බුදු හාමුදුරුවෝ යාග හෝම, බිලි පූජා වෙනුවට වෙනත් ආදේශකයන් හඳුන්වා දුන්නේ.බුදු දහමින් අවධාරණය කරනු ලබන ප්‍රධානම දෙයක් තමයි සියලු සත්ත්වයන්ට මෙත් වැඩීම. සතර බ්‍රහ්ම විහරණ තුළ අඩංගු මෙත්තා, කරුණා, මුදිතා, උපේක්ඛා ක්‍රියාත්මක කිරීම මානව ජීවිතයකට අතිශය වැදගත් ඒ තුළින් පුද්ගල පෞරුෂය, නායකත්වය, චරිත මර්ධනය, කායික සහ මානසික සහ ප්‍රබෝධය වර්ධනය කරගන්න පුළුවන්.ඝාතන සිතිවිලි තුළ තියෙන්නේ ද්වේෂය හා වෛරයයි. එතන මෛත්‍රියක් නැහැ. ඝාතනයක් කරන්න නම් වෛරී සිතිවිල්ලක් හිත තුළ තියෙන්නට ඕනේ. කෙනෙක් කිව්වොත් කාගේ හරි නියෝගයකට සතෙක් ඝාතනය කළා කියලා ඒක අපිට පිළිගන්න බැහැ. කෙනෙක්ගේ නියෝගයකට යටත් ව වුණත් සතෙක් මරන්න අතක් ඔසවන්නේ, පුද්ගලයා තුළ තියෙන පාපකාරී බවටයි.මෛත්‍රියට , කරුණාවට සීමාවක් නැහැ. ඒ වුණාට වෛරයට සීමාවක් තියෙනවා.අද සමාජය සංකීර්ණයි, විවිධයි විශ්ව ගම්මාන සංකල්පය තුළදී විවිධ රටවල අන්‍ය වූ සංස්කෘතීන් ආගම්. බලපෑම්, අනෙක් රටවල් කරා හුවමාරු වෙනවා. අන්තර් හුවමාරුව තුළ විවිධ වූ සංස්කෘතීන් රටාවන් අපේ ජීවිතයටත් එකතු වෙනවා. ඒ වගේම හැදියාවන්, පුරුදු වෙනස් වෙනවා. ඒ නිසා තමයි අද උත්සව ගෙවලවලට ප්‍රිය සම්භාෂණාවලට මස් මාළු අනිවාර්ය වෙලා තියෙන්නේ.අපට ලෝකය හදන්න බැහැ. ඒ වුණාට තනි තනිව පුද්ගලයාට තම තමන්ගේ ජීවිත හදාගන්න පුළුවන්. අපට කෙනෙකුට කියන්න බැහැ මස් මාළු කන්න එපා කියලා. ඒත් ඒ පිළිවෙත අපට රකින්න පුළුවන්. අපි මස්මාළු කන්නේ නැත්නම් මස් කඩවල මුදලාලිලාගේ ආදායම අඩුවෙනවා. වෙළඳාම අඩුවෙනවා. මස්මාළු මිලදී ගැනීමේ අඩුවන විට සත්තු මරන්න වෙන්නේ නැහැ. එතකොට සත්ව ඝාතනය අඩුවෙනවා. සත්ව සංහතිය ඉතිරි වෙනවා.අපි නියම බෞද්ධයෝ නම් බෞද්ධ පිළිවෙත් රකින්න ඕනේ. මස් මාළු කන්නෙ නැහැ කියලා ලෝකයට පේන්න කිව්වට වැඩක් නැහැ. කියන දේට වඩා උතුම් වෙන්නේ කරන කාර්යයයි. අපි තනි පුද්ගලයා තනි පුද්ගලයා වශයෙන් හැදුණොත් විතරයි සමස්ත සමාජය හදන්න පුළුවන් වෙන්නේ.අභිචාර සමය තුළ මේ වගේ ඇදහිලි දක්නට ලැබුණා. දෙවියන් හෝ අදෘෂ්‍යමාන බලවේග සතුටු කරන්න සතුන්ගේ රුධිරය, හිස් පූජා කිරීම බොරුවක්, නිරර්ථක දෙයක්. ලේ පූජාවට කැමැති දේව බලවේග ලෝකේ කොහෙවත් තැනක නැහැ. අනික ජීවත්වීම සෑම පුද්ගලයෙකු ගේ හෝ සත්වයෙකුගේ හෝ අයිතියක් නම්, කෙනෙක්ගේ ජීවිතයක් අහිමිකරලා, ලබන සතුට සතුටක් නෙමේ. විද්‍යාත්මකව පර්යේෂණ තුළින් ඔප්පු කරලා තියෙන්නේ ගුප්ත බලවේග, පිළිබඳ සෘණාත්මක ආකල්පයක්.මානව වංශ කතාවේ ඈත අවදියකදී, මෙවැනි වූ බිලි පූජා දක්නට ලැබුණා. එදා මිනිස්සු අදෘෂ්‍යමාන බලවේග විශ්වාස කළේ තමන්ට ආරක්ෂාවක් එමගින් ලැබේවි කියලයි. ඒ ආරක්ෂාව ලබාගන්න දෙවියන් සතුටු කිරීම සුදුුසුයි කියලා ඔවුන් අතර විශ්වාසයක් තිබුණා. නමුත් අද අපි මේ ඉන්නේ එදා හිටපු ප්‍රාථමික සමාජයේ නෙවෙයි. විද්‍යාවෙන් හා තාක්ෂණයෙන් උපරිම සංවර්ධනයකට ළඟා වූ සත්‍ය අවබෝධකරගනිමින් සිටින යුගයකයි. ඒ වගේ කාලයක, මේ වගේ නිරර්ථක දේවල් කරනවා කියන එක පුහු දෙයක්.මම හිතන විදිහට මෙය නිශ්ඵල වූද, පාපකාරී වූ ද ක්‍රියාවලියක්. මුළු මිහිතලයම කෝප වෙනවා විතරක් නෙවෙයි, මේ ලෝකයේ වැඩවසන සම්‍යක් දෘෂ්ටික දෙවිවරු පවා කෝපයට පත්වන කාරණයක්.කිසිම කෙනෙක් සතුටින් මැරෙන්නේ නැහැ. හැමෝම මැරෙන්නේ දරාගත නොහැකි වේදනාවකින්. අවසන් මොහාතේ ඔවුන් වාතලයට මුසුකරන්නේ වේදනාකාරී සුසුමක්. දැඩි ආවේගයක්. ඒ වේදනාකාරී සුසුම් පෙරළා යළි එන්නේ මානව සමාජයටයි. වායුගෝලය කියන දේ සත්‍යයැයි කියලා විද්‍යාත්මකව ඔප්පු කරලා තියෙනවා. ඒ නිසා ප්‍රතික්‍රියාව කියන දේත් සත්‍යයි.අවසන් මොහොතේදී වා තලයට මුසුවන ඔවුන්ගේ වේදනාවන් යළිත්, ප්‍රතික්‍රියාවක් සේ අදාළ පුද්ගලයා කරාම ඇදී එනවා. ඒ හින්දා පාපයක් කරන කෙනෙකුට කවදාවත් ගැලවීමක් නැහැ.පුද්ගලයා කුමන ආගමක් ඇදහුවත්, ඔහුට ඔහුගේ හෘද සාක්ෂියට කිසිදා පිටුපාන්න බැහැ. ආගමිකව කිසිදු සාස්තෘවරයෙක් පරපණ නැසීම අනුමත කරලා නැහැ. ඒ නිසා ආගමක් අදහන කාටවත්ම, කෙනෙක්ගේ ජීවිතයක් නසන්න අයිතියක් නැහැ.වාණිජකරණයත් එක්ක ප්‍රබල වෙලා තියෙන්නේ පුද්ගල ලාභයයි. ලාභයක් උපයාගන්න ඕනේ හින්දා මිනිස්සු වැරැදි දේවල්වලට යොමුවෙනවා. ඒත් බෞද්ධ දර්ශනය තුළ කවදාවත් ජීවිතයක් විනාශ කරලා ලාභයක් උපයන්න කියලා කව්වේ නැහැ. අනික, බෞද්ධ දර්ශනය කියන්නේ සදාකාලික සුවය සොයා යන ගමනක් මිස සතුට හෝ ලාභය හෝ සොයා යන ගමනක් නෙවෙයි අපේ අය තේරුම් ;නාගන්නෙත් එයමයි.කවදාවත් සතෙක්ගේ ජීවිතයක් විනාශකරලා උපයන එක සත පහක්වත් වැඩක් නැහැ. එහෙම සල්ලිවලින් මාලිගා ගැහුවට ඒවා යාදෙන්නෙත් නැහැ. අපි මරණයට බයනම්, අනික් හැමෝමත් මරණයට බයයි. ජිවිතේට ආදරෙයි. මේ සත්‍ය තේරුම් නොගැනීම නිසා තමයි මිිනිස්සු පාපයට බරවෙලා ඉන්නේ. ඔවුන්ගේ වර්තමානය සුන්දර වුණාට අනාගතයත්, මතු ආත්මක් අසුන්දරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>07</day>
    </date>
    <link>http://www.dinamina.lk/2011/11/07/_art.asp?fn=f1111075</link>
    <topic>ගිරුවාපත්තුවේ ජනතා ලකුණ</topic>
    <author/>
    <content>“රුහුණේ සිංහයා” ලෙසින් විරුදාවලිය ලත්, රාජ්‍ය මන්ත්‍රණ සභාවේ, හම්බන්තොට ජනතා නියෝජිතයා වූ ඩී. එම්. රාජපක්ෂයන් තම සියලු ජනතා වගකීම් සොහොයුරා පිට පටවා ජාතියෙන් සමුගෙන ගියේ 1945 මැයි මස 18 දින ය.ඔහුගෙන් පුරප්පාඩු වූ ගිරුවාපත්තුවේ ජනතා ලකුණ යළිත් රාජ්‍ය මන්ත්‍රණ සභාවේ සලකුණු කළ හැක්කේ, රාජපක්ෂ පරපුරේම තවත් පුරුකකට පමණක්ය යන්න දකුණු ලක පොදු පිළිගැනීම විය. ඒ අනුව, රාජ්‍ය මන්ත්‍රණ සභා මැතිවරණය සඳහා ඉදිරිපත් වන්නැයි ජනතාව දොන් ඇල්වින් රාජපක්ෂ නොහොත් ඩී. ඒ. රාජපක්ෂයන්ට ආරාධනය කළෝය.ජනතාව ඒ ආරාධනය කරන්නට ඔහු සොයා යන විටත්, “පොඩි රාළහාමි” නැතහොත් අපගේ ආදරණීය ඩී. ඒ. සිටියේ කුඹුෙර්ය. ඉල්ලීම අසලම පිළිතුර ද තිබිණ. “මට ඕනෑ ඇති මන්ත්‍රීකමක් නෑ.” ඔහු කීවේ හදවතට එකඟවමය. එහෙත්, ඉල්ලීම ප්‍රබල වන තරමටම ඔහුට බේරී යන්නට තිබූ ඉඩකඩද සීමාසහිත විය. අවසානයේ වක්කඩින් අත සෝදාගත් ඩී. ඒ. සිය නාමයෝජනා පත්‍රයට අස්සන් තැබුවේය. ඒ 1945 ජූලි මස 14 දින පැවැති හම්බන්තොට ආසනය සඳහා වන අතුරු මැතිවරණය වෙනුවෙනි.දේශපාලනය නොරිස්සූ ඩී. ඒ.ට ජනතා මතය නොසලකා සිටීමේ හැකියාවක් නැතැයි යන්න සනාථ කරමින් ඔහු නිතරගයෙන්ම රාජ්‍ය මන්ත්‍රණ සභාව සඳහා තේරී පත් විය.1947 දී, එක්සත් ජාතික පක්ෂයෙන් තරග කළ ද, කෙටි කලකින්ම පක්ෂයේ පිළිවෙත ගැන කළකිරීමට පත් ඔහු, 1951 වර්ෂයේ දී ඇස්. ඩබ්ලිව්. ආර්. ඩී. බණ්ඩාරනායක ශ්‍රීමතාණන් එක්සත් ජාතික පක්ෂයෙන් ඉවත්ව යන විට ඔහු සමඟ එකපෙළට පක්ෂය හැර යෑමට තීන්දු කළේය.ඒ අව්‍යාජ මිත්‍රත්වයත්, ඍජු ගුණයත් ගරු කළ බණ්ඩාරනායක මැතිඳුන් 1956 වර්ෂයේ බිහිකළ පංච මහා බලවේග ආණ්ඩුවේ ඇමැතිකමක් දීමට ඩී. ඒ. රාජපක්ෂයන්ට පෙරැත්ත කළ ද ඔහු එකහෙළාම එය ප්‍රතික්ෂේප කළේය. පසුව බලහත්කාරයෙන් මෙන් කෘෂිකර්ම හා ඉඩම් නියෝජ්‍ය ඇමති ධුරය ඔහුට පැවරූ අතර, දෙවනුව ඉඩම් අමාත්‍ය ධුරය ද හොබවමින් විශාල යටිතල පහසුකම් හා සංවර්ධන ව්‍යාපෘතීන් රට තුළ ආරම්භ කළේය.1960 වර්ෂයේ ජූලි මස පැවැති මහ මැතිවරණයේ දී ශ්‍රී ලංකා නිදහස් පක්ෂය නියෝජනය කරමින් ජනතා කැමැත්ත යළි උරගා බැලූ විට ද, ඔහුට විශිෂ්ට ජයක් අත් විය. එහි ප්‍රතිඵලය වූයේ, ඔහු නියෝජ්‍ය කථානායක ධුරයෙන් පිදුම් ලැබීමය.දශක දෙකකට වැඩි කාලයක් ක්‍රියාකාරී දේශපාලනයේ නිරත වූ ඔහු කලක් පාර්ලිමේන්තු කාරක සභා සභාපතිවරයෙකු ලෙසද කටයුතු කරනු ලැබීය.1905 මාර්තු මස 30 වැනි දින උපත ලැබූ ඩී. ඒ. රාජපක්ෂයන්ගේ ආදරණීය පියාණන් වූයේ බුද්දියාගම විදනාරච්චි මහ රාළහාමිය. වීරකැටියේ ගමේ ඉස්කෝලය මෙන්ම ගාල්ල රිච්මන්ඩ් විද්‍යාලය ද ඩී. ඒ. ගේ මෙන්ම ඩී. එම්.ගේ ද අධ්‍යාපනික සරසවි විය.1947 සිට 1965 දක්වා (1960 මාස 06 – පමණ හැර) අඛණ්ඩව බෙලිඅත්ත ආසනයේ මන්ත්‍රීවරයා වීමේ මහා භාග්‍යය ද ඩී. ඒ. රාජපක්ෂයන්ට හිමි වූ අතර, එසේ වූයේ මේ කුරහන් සාටකය පැළඳි මිනිසාට එතරම්ම ජනතා ප්‍රසාදයක් මාගම්පුරයෙන් හිමිව තිබූ නිසාය.රුහුණේ අහිංසක ජනතාව වෙනුවෙන් ඉටුකරන්නට වගකීමක් ඇතැයි නිරන්තරව ඇදහූ ඩී. ඒ. රාජපක්ෂයන් පොදුවේ රාජපක්ෂලාගේ යුතුකම රටට සේවය කිරීමම බව කොන්දේසි විරහිතව විශ්වාස කළේය.ඩී. ඒ. රාජපක්ෂ මැතිඳුන් යනු ශ්‍රී ලංකා නිදහස් පක්ෂයේ නිර්මාතෘවරයාණන් මෙන්ම, දේශපාලනය වෙනුවෙන් තම ඉඩකඩම්, වතුපිටි පවා අහිමි කරගත් ජන නායකයකු වන අතර, යමක් කමක් ඇති අයෙකු ලෙස දේශපාලනයට පිවිසි ඔහු දිවංගත වන විට තම නිවස ද උකසට බැඳුණු පුද්ගලයෙකුගේ තත්ත්වයට පරිවර්තනය වී සිටියේය.කෘෂි කර්මාන්තය මුල් කරගත් දේශීය ආර්ථිකයක් රට තුළ ඇති කිරීම ඔහුගේ පරම අභිලාෂයන්ගෙන් එකකි.ගිරුවාපත්තුවට ආවේණික පැඟිරි වගාව නංවාලීමට මෙන්ම, පැඟිරි තෙල් මිල ඉහළ මට්ටමකට ගෙන ඒමටත් එතුමා මහත් පරිශ්‍රමයක් දැරූ බව නොරහසකි. ගැමිකමත්, බුදු දහමත් ඔස්සේ ජීවිත හැඩගස්වා ගැනීම සාරවත් පුද්ගලයෙකුගේ පරමාදර්ශී ලක්ෂණ බව උදක්ම විශ්වාස කළ එතුමා වීරකැටිය, මුල්ගිරිගල රාජමහා විහාර පරිශ්‍රයේ නිරන්තර ආභාෂය ලබමින්, එය ප්‍රායෝගිකව ද සමාජයට ප්‍රත්‍යක්ෂ කරවීමට සමත් විය.දුප්පත් පොහොසත් කුලීන කුලහීන උස් පහත් යන සියල්ලන්ටම සමානව සැලකූ දේශපාලඥයෙකු වූ ඩී. ඒ. රාජපක්ෂයන් ඒ ප්‍රාගුණ්‍යය සහිත, රටට ආදරය කරන දුවා දරුවෝ ද ජනතාවට දායාද කිරීමට අමතක නොකළා වැනිය.පාසල් හා පිරිවෙන් අධ්‍යාපනය නගා සිටුවීම, දේශීය වෙදකම් මෙන්ම පාරම්පරික වෛද්‍යවරයා ද උසස් තැනකට ඔසවා තැබීම, ගුරුවරයාට හිමි නිසි තැනත්, ගුරු ගෞරවයත් ආරක්ෂා වන අයුරින් කනිෂ්ඨ පාසල් මහා විද්‍යාල බවට පත් කිරීම වැනි ජනතා හිතකාමී ක්‍රමවේද රාශියකින් ඔහු රුහුණට කළ සේවය සදානුස්මරණීය ලෙස ජන හදවත් හි අදටත් නිදන්ව තිබේ. බටහිර සංස්කෘතියේ නොවැදගත් අංගයන් ඔස්සේ දේශීය සාරධර්ම පිරිහීමට ඉඩ ඇති බව එකල ඉවෙන් මෙන් වටහාගත් එතුමන් දේශීය චින්තනය මුල්කොටගත් සාර සමාජයක් නිර්මාණය කිරීමෙහිලා අප්‍රතිහත ධෛර්යයෙන් යුතුව ක්‍රියා කළේය.කෘතහස්ත දේශපාලඥයෙකු මතු නොව, දෑ හිතකාමී අවංක නිහතමානී මිනිසෙකු ලෙස 1967 නොවැම්බර් මස 07 වැනි දින ඩී. ඒ. රාජපක්ෂ මැතිඳුන් තමන් ආදරය කළ රුහුණු මාගම්පත්තුවෙන් පමණක් නොව සමස්ත ජාතියෙන් ද සමුගෙන ගියේය.එහෙත් ඒ නිකම්ම මිනිසෙකු ලෙස නොවේ. එසේම, මසුරු, කුහක, ආත්මාර්ථකාමී දේශපාලඥයෙකු ලෙසද නොවේ. ඔහු රටට අමිල වස්තුවක් දායාද කළේය. අනාගතය පියවි ඇසින් දුටුවාක් මෙන්, ඔහු ජාතියට ගැළවුම්කරුවෙකු දායාද කළේය. ඩී. ඒ. රාජපක්ෂයන් අන් කවරදාටත් වඩා අදට ප්‍රායෝගික වන්නේ ඒ අර්ථයෙනි.ඔහුගේ පියවර ලකුණ අපට වඩා වැදගත් වන්නේත්, ඔහු කළ කී දෑ යළි යළි මෙනෙහි කළ යුතු වන්නේත් එවන් යුග පුරුෂයින් මතු අනාගතයේ කිසි දිනෙක අපට හමු නොවන නිසාය.රුපියල් සත හමුවේ සියල්ල විකිණෙන සමාජයක ඩී. ඒ. රාජපක්ෂයන් වැනි චරිත ලොව පවතින තාක් සදානුස්මරණීය වන්නේ එබැවිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>07</day>
    </date>
    <link>http://www.dinamina.lk/2011/11/07/_art.asp?fn=f1111076</link>
    <topic>මගේ මතකයේ රැඳි ඩී. ඒ. මැතිඳු</topic>
    <author>පරිවර්තනය : ජී. ආර්. ඩිංගිරිබණ්ඩා</author>
    <content>ප්‍රථම වරට මට ඩී. ඒ. මැතිතුමා හමුවූයේ හදිසියේ ම නොවෙයි. මගේ බිරිඳගේ තංගල්ලේ පිහිටි පැරැණි නිවහනේ දී යි හමුව සිදු වූයේ. 1960 ජූනි මාසයේ මගේ මාමණ්ඩියට අවසාන ගෞරව දැක්වීමටයි එතුමා පැමිණ සිටියේ. එවකට ඔහු පාර්ලිමේන්තු මන්ත්‍රීවරයෙක් නොවීය. 1960 මාර්තු 19 වැනි දින පැවති පාර්ලිමේන්තු මැතිවරණයේ දී එතුමා පරාජයට පත් වී තිබිණ.මගේ ජීවිතයේ පළමු වතාවටයි මට හිටපු පාර්ලිමේන්තු මන්ත්‍රීවරයකු වූවත් හමුවී කථාබහ කරන්නට මේ අවස්ථාව ලැබුණේ. මගේ වයස අවුරුදු එකොළහ පමණ වූ අවදියේ වරක් ශ්‍රීමත් ඩී. බී. ජයතිලක මහතාගේ අතේ දුරින් සිටීමට මට අවස්ථාවක් උදා විය. ආනන්ද විද්‍යාලයේ වාර්ෂික ත්‍යාග ප්‍රදාන උත්සවයේදී මට ත්‍යාගයක් හිමිවී තිබීම ඊට හේතුවයි. කොළඹ නගර ශාලාවේ දී මේ උත්සවය පැවැත්විණ. කෙසේ වෙතත් ප්‍රධාන අමුත්තාගේ වැදගත්කම අවබෝධ කර ගැනීමට තරම් මා එවකට මුහුකුරා ගොස් නොතිබිණ.1956 වන විට තත්ත්වය බෙහෙවින් වෙනස් වී තිබිණ. දැනට ජීවතුන් අතර නොසිටින මගේ පියා එවකට ස්වභාෂා පාසල් ගුරුවරයකු විය. දිවංගත එස්. ඩබ්. ආර්. ඩී. බණ්ඩාරනායක ශ්‍රීමතාණන් විසින් නිසි ගෞරවය ලබාදී තිබුණු පංච මහා බලවේගයේ එක් බලවේගයකට එතුමා ද අයත් ව සිටියේ ය. 1956 මහා මැතිවරණයේ දී මගේ දිවංගත පියාණන් ඉටුකළ කාර්යභාරය මගේ සිත තුළ නො නැසී සටහන් වී ඇත. කෙසේ වෙතත් මම එවකට ඡන්ද දායකයෙක් නොවීමි. ඡන්දදායක ලැයිස්තුවට ඇතුළත් වීමට මගේ වයස මාස ගණනක් අඩුවීම ඊට හේතුවයි. මහ මැතිවරණයේදී ශ්‍රී ලංකා නිදහස් පක්ෂයට - ජයග්‍රහණය අත්කර දීමට මගේ දිවංගත පියාණන් දැරූ අතිමහත් උනන්දුව මට පැහැදිලිව දක්නට ලැබිණ.එතුමා මුළුමනින් ම සිය අධ්‍යාපනය ලැබුවේ සිංහල භාෂා මාධ්‍යයෙනි. එවකට මුද්‍රණයෙන් බිහිවී තිබූ සියලුම පතපොත හදාරා තිබීම නිසා සිංහල බස පිළිබඳ පුළුල් දැනුමක් එතුමාට තිබිණ. කෙසේ වෙතත්, ඒ අවදියේ එතුමාට ලබාගත හැකි වූ උසස්ම තනතුර වූයේ ස්වභාෂා පාසලක ප්‍රධානාචාර්ය ධුරයයි. ජනගහනයෙන් සියයට 90ක් ම සිංහල හෝ දෙමළ මාධ්‍යයෙන් අධ්‍යාපනය ලත් පුද්ගලයන් සිටින රටක එවැනි අයෙකුට ළඟා විය හැකි ඉහළ ම තනතුර වූයේ එයයි. එහෙත් , ඉංගී‍්‍රසි භාෂාව යාන්තමින් හැදෑරූ කෙනෙකුට රාජ්‍ය සේවයට බැඳී පළපුරුද්ද හා ජ්‍යෙෂ්ඨත්වය මත ලංකා පරිපාලන සේවයට පවා උසස්වීම් ලබා ගැනීමට වාසනාව තිබිණ.ස්වභාෂාවෙන් අධ්‍යාපනය ලැබූ අයෙකුට ළඟාවිය හැකිව තිබූ තවත් එක් ඉහළ පියවරක් වූයේ සිංහල හෝ දෙමළ හෝ නොතාරිස් තනතුරයි. 1950 දශකයේ මැදභාගයේ දී මගේ දිවංගත පියාණන් නොතාරිස්, ප්‍රාරම්භ පරීක්‍ෂණයට පෙනී සිට මුළු දිවයිනෙන්ම දෙවැනි ස්ථානය ලබමින් එය සමත් විය. එහෙත් එම ක්ෂේත්‍රයේ වැඩිදුර අධ්‍යාපන කටයුතු අත්හැර දැමීමට එතුමාට සිදුවිණ. සුදුසුකම්ලත් නොතාරිස්වරයකු යටතේ වසර දෙකක් පූර්ණකාලීනව අධ්‍යයන කටයුතුවල නිරතවීමට සිදුවීම ඊට හේතුවයි.මගේ දිවංගත මාමණ්ඩිය 1960 මාර්තු මැතිවරණයේ දී ඩී. ඒ. මැතිතුමා වෙනුවෙන් ප්‍රචාරක කටයුතුවල නිරත විය. අවශ්‍ය වූ විට යටිතල පහසුකම් ද සැපයීය. බොහෝ විට එකම වේදිකාවේ සිට ජනතාව ඇමතීය. කෙසේ වෙතත්, ඩී. ඒ. මැතිතුමා ඡන්ද සටනින් පරාජයට පත්විය. රාජාසන කථා විවාදයේ දී ලත් පරාජය හේතුකොට ගෙන අගමැති ඩඩ්ලි සේනානායක පාර්ලිමේන්තුව විසිරුවා හැරීමට පියවර ගත් බැවින් ඩී. ඒ. මැතිතුමා 1960 ජූලි මහ මැතිවරණයට සූදානම් විය. එහෙත් ඊට කලින් මගේ මාමණ්ඩිය අභාවප්‍රාප්ත විය.මේ අවදියේ දී මම ලංකා විශ්ව විද්‍යාලයේ ගණිත විද්‍යාව පිළිබඳ ආධුනික සහකාර කථිකාචාර්යවරයෙකු වශයෙන් සේවය කරමින් සිටියෙමි. එහෙත් මේ ශ්‍රේෂ්ඨ නමුත් සරල පැවතුම් සහිත පුද්ගලයා මගේ සන්තානය තුළ සටහන් කරන ලද මතක සටහන් කිසි දිනක අමතක නොවේ. එතුමා මා කෙරෙහි දැක් වූ සුහදතාව, ගෞරවය හා කරුණාව හේතුකොට ගෙන මට හැඟුණේ මා මගේ පියාණන් හමුවේ සිටින බවයි.ඊට පසු කීප වතාවක් ම මට තංගල්ලේ දී එතුමා හමුවිණ. ඒ වනවිට අපි දිවංගත මාමණ්ඩියගේ නිවසෙහි පදිංචි වී සිටියෙමු. ඒ සෑම අවස්ථාවකදී ම එතුමා මා හමුවූයේ පෞද්ගලික උවමනාවක් සපුරා ගැනීමට නොවේ. ආසනයේ ඡන්ද හිමියකුගේ කිසියම් ප්‍රශ්නයක් ගැන සාකච්ඡා පැවැත්වීමටයි. එතුමා පැමිණියේ තමන්ගේ පෞද්ගලික ගැටලුවක් නිරාකරණය කර ගැනීමට මට උපකාර කළ හැකි බව ඔවුන්, එතුමාට තහවුරු කිරීම මීට හේතු විණ. පශ්චාත් උපාධි අධ්‍යයන කටයුතු සඳහා මට එංගලන්තයට යෑමට සිදුවීමෙන් පසු එතුමා සමඟ සබඳතා පැවැත්වීමට අපහසු විණ. එහෙත් 1965 දී නැවත දිවයිනට පැමිණීමෙන් පසු ඡන්ද දායකයන්ගේ නොයෙකුත් ප්‍රශ්න සම්බන්ධයෙන් එතුමා මා හමුවිණ. එහෙත් ඒ වන විට එතුමා ඔවුන්ගේ “ මන්ත්‍රීතුමා “ නොවීම විශේෂ කාරණයකි. 1965 දී බෙලිඅත්ත අසුන එතුමාට අහිමි වී තිබීම ඊට හේතුවයි. කිසිම අවස්ථාවකදී තමා හමුවන ලෙසට එතුමා මට පණිවුඩ එවා නොමැත. 1960 - 1965 අතර යුගයේ දී ඔහු පවත්නා රජයේ බලගතු හා වැදගත් තනතුරු දැරූ නමුත් සාමාන්‍ය මිනිසකු වූ මට එතුමා විශාල ගෞරවයක් දැක්වීය.සියලුම අවස්ථාවලදී එතුමා මා හමුවීමට පැමිණියේ සිය පෞද්ගලික උවමනාවක් සම්බන්ධයෙන් නොව ඡන්ද දායකයකුගේ කිසියම් ප්‍රශ්නයක් විසදා ගැනීමටයි. 1967 අගෝස්තු මාසයේ දී එවකට විද්‍යොදය විශ්වවිද්‍යාලය නමින් හැඳින්වුන වත්මන් ශ්‍රී ජයවර්ධනපුර සරසවියේ ගණිත විද්‍යා මහාචාර්ය හා අංශාධිපතිධුරයට මා පත්කරනු ලැබීය. එතුමාට මේ ආරංචිය කන වැකුණු වහාම එතුමා ඉමහත් උද්දාමයටත් ආඩම්බරයටත් පත් වී තිබිණ. ඊට හේතු දෙකක් පාදක විණ. රුහුණේ පුද්ගලයකුට එවැනි උසස් තනතුරක් ලැබීම ඉන් එකකි. මගේ මව් පක්ෂයේ සීයා රුහුණු පුත්‍රයකු වූ අතර මගේ බිරිඳ රුහුණේ පාරම්පරික වැසියක වූවාය. අනික් කරුණ වූයේ එතුමාගේ පුත්‍ර මහින්ද, විද්‍යෝදයේ සේවකයකු වශයෙන් කටයුතු කිරීමයි. ඒ වනවිට එතුමාගේ පවුලේ වෙනත් කිසිවකු හමුවී නොතිබිණ.මට ඩී. ඒ. මැතිතුමා හමුවූ එක් අවස්ථාවකදී සෑම සතියකට වරක් දෙකක් මැදමුලන සිට කොළඹට එතුමාට පැමිණීමට සිදු වෙන බව එතුමා මට දැන්වීය. සිය ඡන්ද දායකයනගේ කිසියම් ගැටලුවකට විසඳුම් සෙවීම එම ගමන්වල අරමුණයි. එහෙත් ඒ වන විට එතුමා, තවදුරටත් ඔවුන්ගේ “ මන්ත්‍රීතුමා “ නම් නොවීය. මේ ගමනට සැතපුම් 136ක් ( කි.මී. 218ක්) බස් රථ තුනකින් යායුතු වීය.1967 නොවැම්බර් මාසයේ දෛවෝපගත අඟහරුවාදා දිනයේ දී මම තංගල්ල බලා පිටත්වූයේ තනිවමයි. අසනීප වූ සිය පියාණන් මාතර සමුපකාර රෝහලට ඇතුළත් කළ බව මහින්ද ඒ වනවිටත් මට දන්වා තිබිණ. රෝගය බරපතල බවට ඉඟියක්වත් ඔහු මට දැන ගන්නට සැලැස්වූයේ නැත. ඔහු මට පවසා තිබුණේ “ තාත්තා අසනීප වෙලා මාතර කෝපරේටිව් හොස්පිටල් එකට ඇඩ්මිට් කරලා “ යනුවෙන් පමණි. එතුමා බැලීමට නැවතුණු මම කාමරය ඇතුළට ගියෙමි. ඒ වන විට වේලාව සවස හය පමණ වන්නට ඇත. සියලු දෙනාම නිසොල්මනේ සිටි අතර එතුමා ජාතික ඇඳුමින් සැරසී යහන මත සිටියේය. එතුමා දැඩි නින්දක පසු වන බවයි මට හැඟුණේ. එතුමා අභාවප්‍රාප්ත වී ඇති බවක් මට විශ්වාස කළ නොහැකි විය. මම මඳ වේලාවක් එතුන සිටි අතර මැතිනිය ඇඳ අසලින් වාඩි වී සිටියේ ජීවිත කාලයක් පුරා එතුමා ළඟින් ම සිටි අයුරු සිහිපත් කරවමිනි. කාමරයෙන් පිටවී පැමිණි මට හදකම්පා කරවන ඒ පණිවුඩය ලක්ෂ්මන් විසින් දුන්නේ “ ඩී. ඒ. මාමාත් ගියා” යනුවෙනි.එවන් ශෝකාකූල ස්වරූපයෙන් මම එදා තංගල්ල බලා පිටත් වූයෙමි. මඟ දෙපස ඒ වනවිටත් සුදු කොඩි එල්ලා තිබිණ. මාතර සිට නාකුළුගම දක්වා ලොකු කුඩා සෑම නිවසකම සුදු කොඩි දක්නට ලැබිණ. පැය කීපයකට කලින් මියගිය ජනතා පුත්‍රයා වෙනුවෙන් ජනතාව ඒ වනවිටත් ශෝකය පළ කරමින් සිටියහ.එතුමා තුළින් මා සැමවිට ම දුටුවේ මගේ පියාණන් බව කීම හැරෙන්නට මේ තැනැත්තාට මට වෙනත් උසස් ප්‍රණාමයක් පිදිය හැකිද?.</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>08</day>
    </date>
    <link>http://www.dinamina.lk/2011/11/08/_art.asp?fn=n1111081</link>
    <topic>අපරාධ කල්ලියක් මෙහෙය වූචිත්‍රපට නළුවා අත්අඩංගුවේ</topic>
    <author>විජයානි එදිරිසිංහ</author>
    <content>චිත්‍රපට හා ටෙලිනාට්‍ය නළුවකු රුපියල් ලක්ෂ 45 ක් වටිනා මෝටර් රථයක් සහ ලක්ෂ 5 ක මුදලක් කප්පම් ලෙස ගනිද්දී කොළඹ අපරාධ කොට්ඨාසය මඟින් ඊයේ (7) දහවල් අත්අඩංගුªවට ගැනිණි.මහා පරිමාණ අපරාධ රැසකට සම්බන්ධ කල්ලියක් මෙහෙය වූ මේ නළුවා සමඟ තවත් පුද්ගලයන් තිදෙනෙකුද අත් බෝම්බයක් සමඟ අත්අඩංගුවට ගෙන තිබේ.ත්‍රස්ත විමර්ශන ඒකකයේ නිලධාරියකු ලෙස රඟපාමින් මොහු කප්පම් ගැනීම් හා පැහැර ගැනීම් කර ඇත. ඔහුගේ කල්ලියේ සෙසු පිරිස මත්කුඩු ලෝලීන් වන අතර සියලු දෙනාම බොරැල්ල වනාතමුල්ලේ පදිංචිකරුවෝ වෙති.මේ කප්පම් කල්ලිය පසුගිය සැප්තැම්බර් 29 දා කිරිබත්ගොඩ ප්‍රදේශයේ ව්‍යාපාරිකයෙකු පැහැර ගෙන ගොස් තිබේ.එම ව්‍යාපාරිකයා බලංගොඩ ප්‍රදේශයේ පුද්ගලයෙකුට රුපියල් ලක්ෂ 16 ක් ණය වී තිබුණි.ව්‍යාපාරිකයා පැහැර ගෙන ගොස් හිඹුටානේ නිවසක ඉහළ මාලයේ පිහිටි වධකාගාරයක වධහිංසා පමුණුවා රුපියල් ලක්ෂ 16 ණය මුදල ඉල්ලා ඇත.ඒ සඳහා දින 03 ක කාලයක් ව්‍යාපාරිකයා ඉල්ලා තිබිණි. කප්පම් මුදල දෙන තෙක් ඔහුගේ මෝටර් රථය කප්පම් කල්ලිය පැහැර ගෙන ගොස් තිබේ.කප්පම් කල්ලිය ලබාදුන් රුපියල් ලක්ෂ 16 මුදල බැංකු ගිණුමකට බැර කළද පැහැර ගත් මෝටර් රථය නැවත ලැබී නැත.ඉන් පසුවද කප්පම් කල්ලිය වරින් වර ව්‍යාපාරිකයාගෙන් ලක්ෂ ගණන් මුදල් ලබා ගෙන තිබේ.පොලිසියට ඊයේ කොටු වී ඇත්තේ ව්‍යාපාරිකයාගෙන් ලක්ෂ 5 ක මුදලක් ලබා ගනිද්දීය. ප්‍රධාන සැකකරු කාලයක් යුද හමුදාවේ සේවය කර තිබේ. ඔහු චිත්‍රපටිවල රඟපාන්නේ පොලිස් නිලධාරීන්ගේ චරිත බව කියයි.කොළඹ නියෝජ්‍ය පොලිස්පති අනුර සේනානායක, කොළඹ අපරාධ ;කාට්ඨාසයේ අධ්‍යක්ෂ ජ්‍යෙෂ්ඨ පොලිස් අධිකාරි සී. ආර්. එල්. රණවීර, ස්ථානාධිපති ප්‍රධාන පොලිස් පරීක්ෂක හේමන්ත දික්ඕවිට, පොලිස් පරීක්ෂකවරුන් වන කුªලරත්න, විජේරත්න, සෝමතිලක යන අයද උප පොලිස් පරීක්ෂකවරුන් වන අබේසුන්දර, කැලුම් බණ්ඩාර, සැරයන්වරුන් වන මර්වින් ජයලාල්, රෝහණ, පොලිස් කොස්තාපල්වරුන් වන චමීර, අරුක්වත්ත, සිසිර, ධර්මතිලක, අබේවර්ධන, කුමාර, තරංග, චමින්ද සහ පොලිස් රියදුරු බණ්ඩාර මහත්වරු වැටලීමට සහභාග වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>08</day>
    </date>
    <link>http://www.dinamina.lk/2011/11/08/_art.asp?fn=n1111082</link>
    <topic>රජයේ අරමුණ පාඩු ලබන ව්‍යාපාර නඟා සිටුවීමයි</topic>
    <author/>
    <content>ඌන කාර්යසාධන ව්‍යාපාර සහ ඌන උපයෝජන වත්කම් යළි යථා තත්ත්වයට පත් කිරීමේ පනතක් ගෙන ඒමට රජය තීරණය කළේ පාඩු ලබන ව්‍යාපාර නැවත නඟා සිටුවා එමඟින් සේවකයන්ට හා රටේ ජනතාවට ප්‍රතිලාභ ලබා දීමේ අරමුණින් බව ශ්‍රී ලංකා නිදහස් පක්ෂයේ මහ ලේකම් සෞඛ්‍ය ඇමැති මෛත්‍රීපාල සිරිසේන මහතා පවසයි.මේ වැඩපිළිවෙළ යටතේ ආණ්ඩුව පණගැන්වීමට උත්සාහ දරන්නේ පෞද්ගලික අංශයට අයත් දේපළ හෝ ව්‍යාපාර නොව ආණ්ඩුවට අයත්ව තිබී යම් යම් කොන්දේසි මත පෞද්ගලික අංශයට පවරා දී තිබෙන ඉඩකඩම්, ගොඩනැඟිලි හා ව්‍යාපාර පමණක් බවද ඒ මහතා පවසයි.පෞද්ගලික අංශයට පවරා දී තිබූ රජයේ ආයතන එසේ පවරා දීමෙන් අපේක්ෂිත පරමාර්ථ ඉටු නොකර සහ පාඩු ලබන අන්දමින් පවත්වා ගෙන යන බැවින් ඒවා ප්‍රතිසංවර්ධනය කිරීම සඳහා නැවත රජයට පවරා ගැනීම මෙහිදී සිදු කැරෙන බව පැහැදිලිව සඳහන් කළ යුතු බවද ශ්‍රී ලංකා නිදහස් පක්ෂයේ මහ ලේකම්වරයා මේ සම්බන්ධයෙන් නිකුත් කැර ඇති නිවේදනයක සඳහන් වේ.එම නිවේදනයේ මෙසේද දැක්වේ.මේ ආයතනවල සේවකයන්ට අඩුම තරමින් විධිමත් පරිදි ඔවුන්ගේ මාසික වැටුපවත් නියමිත දිනයට නොලැබුණු බවට සේවකයෝ රජයට පැමිණිලි කර තිබිණි. එපමණක් නොව සේවක අයිතිවාසිකම්, වරප්‍රසාද කිසිවක් මේ සේවකයන්ට හිමිවී නොමැත. ඇතැම් අවස්ථාවල මේ ආයතනවල කළමනාකාරීත්වය තමන් ආදායම් ලබන බව පෙන්වා තිබෙන්නේ සේවක වරප්‍රසාද අහිමි කිරීමෙනි. ඇතැමුන් පවසන අන්දමට ගමේ මුදලාලි කෙනකුගේ පාඩුවට පවත්වා ගෙන යන තේ කඩයත්, රජයට පවරා ගැනීමට යන බවට කරන වැරැදි අර්ථකථන නිසා පෞද්ගලික අංශයේ බොහෝ දෙනෙක් බිය පත්ව සිටියත්, මේ පනත යටතේ පවරා ගනු ලබන්නේ රජයට අයත්ව පෞද්ගලික අංශයට පවරා තිබූ ලාභ නොලබන ආයතන පමණක් බව ප්‍රකාශ කරමි.මේ පනත පිළිබඳ අදහස් දක්වන ඇතැම් පිරිස් පවසන්නේ මේ ආයතන රජයට පවරා ගැනීමේන් රටේ ආර්ථිකයේ හෙට දවස ගැන පුරෝකථනය කිරීමට හැකියාවක් නොලැබී යන බවකි.එය සැබැවින්ම විහිළුවකි. වර්තමානයේ ආර්ථිකයට අඩු දායකත්වයක් ලබා දෙමින් පාඩු පිට පවත්වා ගෙන යන මෙවැනි ආයතන තව දුරටත් එවැනි දුර්වල කළමනාකාරීත්ව යටතේ පවත්වා ගෙන යා යුතුය යන අදහස එයින් ගම්‍ය වේ. මේ පනත මඟින් කිසිසේත්ම විදේශ ආයෝජකයන් අකර්මන්‍ය වීමක් හෝ අධෛර්යමත් වීමක් සිදු නොවේ. විධිමත් කළමනාකාරීත්වයක අංශුමාත්‍රයක්වත් මේ ආයතන පාලනය කළ පිරිස් පවත්වා ගෙන ගොස් නැත.කෝටි ගණන් වටිනා රජයේ දේපළ නිකරුණේ විනාශවී ගොස් තිබෙන අතර රටේ සංවර්ධන අවශ්‍යතාවන්ට මේ ආයතනවලින් සැලකිය යුතු දායකත්වයක් ලබා දීමට ඒවායේ කළමනාකාරීත්වයට නොහැකි විය.විදේශීය ආයෝජකයෙක් මෙවැනි ආයතන නිරීක්ෂණය කළා නම් ඔවුන් මෙවැනි කර්මාන්තකරුවන් ගැන දරන අදහස කුමක්දැයි කිව යුතු නැත.ඒ නිසා දේශීය වශයෙන් පාඩු ලබන ආයතන රජයට පවරා ගැනීම ගැන ජාත්‍යන්තර ආයෝජකයන් වරදවා වටහා ගැනීමක් කළ යුතු නැත. මේ පනතෙන් පෞද්ගලික ව්‍යාපාර කිසිවක් පවරා ගැනීමක් සිදු නොවේ.මේ වැඩපිළිවෙළ පිළිබඳ බොහෝ විට චෝදනා එල්ල වන්නේ තවමත් මේ සම්බන්ධව විධිමත් පරිදි දැනුම්වත් නොවීම නිසා යැයි මම සිතමි.මේ නිසා ඌන කාර්යසාධන ව්‍යාපාර සහ ඌන උපයෝජන වත්කම් යළි යථා තත්ත්වයට පත් කිරීමේ පනත පිළිබඳ ජනතාවට කරුණු පැහැදිලි කිරීමේ වැඩපිළිවෙළක් ආරම්භ කිරීමටද රජය කටයුතු යොදා තිබේ. විදේශ ආයෝජකයන් ගෙන්වා ගැනීමේ වැඩපිළිවෙළ රජය ක්‍රමවත් කැර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>08</day>
    </date>
    <link>http://www.dinamina.lk/2011/11/08/_art.asp?fn=n1111083</link>
    <topic>පෞද්ගලික අංශයේ ව්‍යාපාර පවරා ගන්න රජයට ඕනෑ නෑ</topic>
    <author/>
    <content>පෞද්ගලික අංශයේ ව්‍යාපාර හෝ විදේශ අයෝජකයන්ගේ ව්‍යාපාර පවරා ගැනීමට රජයට කිසිඳු අවශ්‍යතාවක් නැතැයි උසස් අධ්‍යාපන ඇමැති එස්. බී. දිසානායක මහතා පැවසීය.වංචනිකව, පෞද්ගලික සහ දේශපාලන හිතවත්කම් මත තුට්ටු දෙකට ගෙන සහමුලින්ම විනාශ කර දමා ඇති රජයේ ඉඩම් නැවත රජයට පවරා ගැනීමට කටයුතු කරන බවත් දිසානායක මහතා කීවේය. පාඩු ලබන ආයතන රජයට පවරා ගැනීමේ පනත පිළිබද කිසිවෙකු අනිසි බියක් ඇති කර නොගත යුතු බවත් රජය මේ පනත ගෙන එන්නේ රජයේ දේපළ විනාශ කරන අපරාධකාරයන්ගෙන් මේ රටේ සම්පත් බේරා ගැනීම සඳහා බවත් හෙතෙම ප්‍රකාශ කළේය.ඇමැතිවරයා මේ අදහස් පළ කළේ මහනුවර, දවුල්ගල, උයන්වත්ත වෙල්යායේ දී පැවැති වප් ම¼ගුල් උත්සවයට සහභාගි වෙමිනි.එහිදි අදහස් දැක්වූ දිසානායක මහතා මෙසේ ද කියා සිටියේය.පාඩු ලබන ආයතන රජයට පවරා ගැනීම පිළිබඳ මේ දිනවල විශාල ඝෝෂාවක් පවතිනවා. මේ ගැන කිසිම අයෙක් අනිසි බියක් ඇති කර ගත යුතු නැහැ. ඇතැම් ව්‍යාපාරිකයෝ රජයේ ව්‍යාපාර , රජයේ ඉඩම් සහ කර්මාන්ත ශාලා තුට්ටු දෙකට අරගෙන ඒවා විනාශ කර දැම්මා.සමහර ව්‍යාපාරිකයෝ තුට්ටු දෙකට ගත් ඒ දේපළවලින් ඒ වගේ සිය දහස් ගණනක් හම්බකරගෙන ඒවා අතහැර දැම්මා. තවත් අය ඒ ඉඩම්වල තිබුණු ගස් කපා ගත්තා. ඒවායේ සේවකයන්ට රැකියා නැති වුණා. ඒ අයට අර්ථසාධක ගෙවලා නැහැ. ඒ විදිහට රාජ්‍ය දේපළ ලබා ගත්ත මංකොල්ලකාරයො රටේ දේපළ විනාශ කරලා දැම්මා.අපේ වානේ සංස්ථාව මිලදි ගෙන යකඩ කෑලි ටික විකුණලා සහමුලින්ම විනාශ කළා. ට්‍රැක්ටර් සංස්ථාව, ටයර් සංස්ථාව, හිඟුරාන සහ ත්‍රිකුණාමල සීනි සංස්ථාව වැනි සම්පත් විනාශ කර ඒවායේ දේවල් සොරකම් කර ගත්තා. ඒවායේ හිටපු කම්කරුවන්ට රැකියා අහිමි වුණා.ඒ අයට ජීවත්වෙන්න, දරු පවුල් රකින්න ක්‍රමයක් තිබුණෙ නැහැ. මංකොල්ලකාරයෝ ඒවායේ තිබුණු සැම දේම විකුණ ගත්තා මිස මේ සේවකයින්ගේ අර්ථසාධක හෝ ගෙවා නැහැ. අයිතිකාරයෝ මුදලුත් අරගෙන රට ගිහිල්ලා.රජය අද මේ පනත ගේන්නේ රජයේ දේපළ නැවත අරගෙන දියුණු කරන්නයි.මේ රටේ තිබුණු ගස් කපලා, මැණික් විකුණලා, සීනි වෙනුවට කසිප්පු හදන්න ස්ප්‍රීතු විකුණන අපරාධකාරයින්ගෙන් මේ රටේ සම්පත් බේරා ගන්නයි අපි මේ පනත ගේන්නේ. ඒ නිසා මේ පනත ගැන කිසිම පුරවැසියෙක් බිය විය යුතු නැතැයි ද කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>08</day>
    </date>
    <link>http://www.dinamina.lk/2011/11/08/_art.asp?fn=n1111084</link>
    <topic>මැදමුලන මහරුකටදස අතින් උපහාර</topic>
    <author>ධනුෂ්ක ගොඩකුඹුර සහ කටුවන සමූහ, ලුණම සමූහ, තිස්සමහාරාම විශේෂ, බෙලිඅත්ත සමූහ තංගල්ල සිට</author>
    <content>ශ්‍රී ලාංකේය දේශපාලන ඉතිහාසයේ ශ්‍රේෂ්ඨ යුග පුරුෂයකු වන දිවංගත ඩී. ඒ. රාජපක්ෂ මහතාගේ 44 වන ගුණ සමරුව ජනාධිපති මහින්ද රාජපක්ෂ මහතාගේ ප්‍රධානත්වයෙන් තංගල්ල නගරයේ දී ඊයේ (07) අභිමානවත් අයුරින් පැවැත්විණ.දුක් විඳින ජනතාවගේ සැබෑ මහජන නියෝජිතයා වශයෙන් දකුණු ලකට පමණක් නොව මුළු රටට ඉමහත් සේවාවක් කළ ඩී. ඒ. රාජපක්ෂ මහතාගේ පිළිරුවට පුෂ්පෝපහාර දැක්වුණේ ජනාධිපතිතුමා හා කථානායක චමල් රාජපක්ෂ මහතා ඇතුළු පවුලේ දරුදැරි මුණුබුරුන් අතිනි. තංගල්ල නගර මධ්‍යයේ ඉදි කර ඇති ඩී. ඒ. රාජපක්ෂ පිළිරුවට පුෂ්පෝපහාර දැක්වීමෙන් අනතුරුව මහා සංඝරත්නය වෙත පිරිකර පූජා කෙරිණි. අනතුරුව ජනාධිපතිතුමා ඇතුළු පිරිස තංගල්ල නගර ශාලාව වෙත පැමිණියේ සිසුර ශිෂ්‍යත්ව ප්‍රදානයට එක්වීමටය. ඩී. ඒ. රාජපක්ෂ මහතා සිහිපත් කරමින් හම්බන්තොට දිස්ත්‍රික්කයේ අඩු ආදායම්ලාභී පවුල්වල දරුදැරියන්ට මෙසේ වාර්ෂිකව සිසුර ශිෂ්‍යත්ව පිරිනැමේ. උත්සවයට එක් වූ පිරිස පිළිගත්තේ ඩී. ඒ. රාජපක්ෂ ගුණ සමරු කමිටුවේ සභාපති, දකුණු පළාත් සභාවේ සභානායක සෝමවංශ කෝදාගොඩ මහතා විසිනි. ඩී. ඒ. රාජපක්ෂ ගුණ සමරුව නිමිත්තෙන් පැවැත්වූ කථික තරගයේ ප්‍රථම ස්ථානය දිනූ දබරැල්ල විද්‍යාලයේ ලසිකලා දිල්හානි දැරිය සිය ජයග්‍රාහී කතාව සභාවට ඉදිරිපත් කළාය.මෙවර ඩී. ඒ. රාජපක්ෂ අනුස්මරණ දේශනය පවත්වන ලද්දේ සබරගමු පළාත් ආණ්ඩුකාර වි. ජ. මු. ලොකුබණ්ඩාරයන් විසිනි. අනතුරුව ජනාධිපති මහින්ද රාජපක්ෂ මහතාගේ අතින් සිසුර ශිෂ්‍යත්ව ප්‍රදානය කෙරිණ. ජනාධිපති ආර්යා ශිරන්ති රාජපක්ෂ මහත්මිය ද ශිෂ්‍යත්ව ප්‍රදානයට එක්වූවාය.සීමාසහිත එක්සත් ප්‍රවෘත්ති පත්‍ර සමාගම ඩී. ඒ. රාජපක්ෂ මහතාගේ ගුණ සමරුව නිමිත්තෙන් මුද්‍රණය කළ මැදමුලන මහ රුක විශේෂ සමරු කලාපය එහි සංස්කාරක, දිනමිණ සම කර්තෘ ගාමිණි ජයලත් මහතා ජනාධිපතිවරයා වෙත පිළිගැන්වූයේය.මෙහිදී සභාව ඇමතූ ජනාධිපතිතුමා සිය ආදරණීය පියාණන්ගේ ගුණ සමරුවට පැමිණි සියලු දෙනාට ස්තුතිය පළ කළේය. ගුණ සමරු දේශනය පැවැත්වූ වි. ජ. මු ලොකුබණ්ඩාර මහතාට ද ජනාධිපතිතුමාගේ විශේෂ ස්තුතිය පිරිනැමිණි.ඌරුගමුවේ රතනපාල හිමි ප්‍රමුඛ මහා සංඝරත්නයත් ඇමැතිවරුන් වන ෆීලික්ස් පෙරේරා, බන්දුල ගුණවර්ධණ, මර්වින් සිල්වා මහත්වරු සහ නියෝජ්‍ය ඇමැති නිරූපමා රාජපක්ෂ මහත්මිය ඇතුළු පළාත් මහ ඇමැතිවරු, ආණ්ඩුකාරවරු ද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>08</day>
    </date>
    <link>http://www.dinamina.lk/2011/11/08/_art.asp?fn=n1111085</link>
    <topic>ආයුර්වේද සම්බාහනය මුවාවෙන් දඹුල්ලේ ගණිකා නිවසක්</topic>
    <author>ඉන්දික පොල්කොටුව</author>
    <content>දඹුල්ල සීගිරිය ඇතුළු සංචාරක ප්‍රදේශ කරා පැමිණෙන දෙස් විදෙස් සංචාරකයන් ඇතුළු පිරිස් ඉලක්ක කැර ආයුර්වේද සම්බාහන මධ්‍යස්ථානයක මුවාවෙන් පවත්වාගෙන ගිය ගණිකා නිවාසයක් වැටලූ දඹුල්ල මූලස්ථාන පොලිසිය රූමත් තරුණියන් තිදෙනෙකු ඇතුළු සිවු දෙනෙකු අත්අඩංගුවට ගෙන ඇත.දඹුල්ල කුරුණෑගල මාර්ගයේ පවත්වාගෙන ගිය මෙම ගණිකා නිවාසය තුළ විවිධ ප්‍රදේශවල කාන්තාවන් සේවයේ යොදවා ඇතැයි පොලිසිය අනාවරණය කැරගෙන තිබේ.මෙහිදී අත්අඩංගුවට ගැණුන තරුණියන් කැකිරාව ගම්පහ කිතුහිපිටිය ආදී ප්‍රදේශවල පදිංචිකාරියන් බැව් පොලිසිය පවසයි.චර්ම රෝග වෛද්‍යවරයකු සතු වෛද්‍ය ලියාපදිංචි සහතිකයක් පෙන්වමින් මේ ගණිකා නිවාසය ආයුර්වේද සම්බාහන මධ්‍යස්ථානයක මුවාවෙන් පවත්වාගෙන ගොස් ඇති බවට තොරතුරු අනාවරණය වේ.දඹුල්ල සීගිරිය ඇතුළු සංචාරක ප්‍රදේශවලට පැමිණෙන සංචාරකයන් ඇතුළු පිරිස් ඉලක්ක කැර මෙම මධ්‍යස්ථානය අධික මිල ගණන් යටතේ පවත්වාගෙන ගොස් ඇත.මාතලේ කොට්ඨාසභාර ජ්‍යෙෂ්ඨ පොලිස් අධිකාරි තිලක් අබේගුණවර්ධන මහතාගේ උපදෙස් මත දඹුල්ල මූලස්ථාන ප්‍රධාන පොලිස් පරීක්ෂක ජනිත් වීරසිංහ මහතාගේ මෙහෙයවීමෙන් මෙම වැටලීම සිදු කෙරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>08</day>
    </date>
    <link>http://www.dinamina.lk/2011/11/08/_art.asp?fn=n1111086</link>
    <topic>පුරුද්දක්කළ හදියක්</topic>
    <author/>
    <content>බ්‍රිතාන්‍ය රාජ්‍ය ප්‍රතිපත්ති පිළිබඳ ඇමැති ඔලිවර් ලෙට්වින් පාර්ලිමේන්තුවට යාමට පෙර ඊට නුදුරින් පිහිටි ශාන්ත ජේම්ස් උයනේ හිඳ අනවශ්‍ය රාජකාරි ලිපි උයනේ කුණුකූඩයට දැමීම සිරිතක් කොට ගෙන සිටියේය.පසුගියදාක සුපුරුදු කාර්යේ නියැළෙද්දී ලැබුණු දුරකතන ඇමතුමකට පිළිතුරු දීමෙන් පසු අත තිබුණු ලේඛන සියල්ල කුණු කූඩයට දමා ගොස් තිබිණි. ඒවා අතර සිය ආසනයට අදාළ වැදගත් ලියකියවිලි මෙන්ම බුද්ධි අංශ නිලධාරින්ට ත්‍රස්තවාදීන්ගෙන් ප්‍රශ්න කිරීමේදී සත්‍ය අනාවරණය කරගැන්මට ඇති නොහැකියාව සම්බන්ධ වාර්තාවක්ද තිබී ඇත. එහෙත් ඉන් ආරක්ෂක පිළිවෙත් උල්ලංඝනය වීමක් සිදු නොවූ බව කියැවී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>08</day>
    </date>
    <link>http://www.dinamina.lk/2011/11/08/_art.asp?fn=n1111087</link>
    <topic>සංවර්ධන අයවැයක්</topic>
    <author>මහින්ද අලුත්ගෙදර</author>
    <content>2016 වසර වනවිට ශ්‍රී ලංකාව ආසියාවේ ආශ්චර්ය බවට පත් කිරීමේ අරමුණින් සංවර්ධනය මූලික කොටගත් අයවැයක් මෙවර ඉදිරිපත් කිරීමට නියමිත බව රජය අවධාරණය කරයි.විශේෂයෙන්ම රටේ ආර්ථික සංවර්ධන කටයුතු වෙනුවෙන් රුපියල් බිලියන ගණනින් මුදල් වෙන්කරනු ඇතැයි විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා පවසයි.සංවර්ධනය මූලික කරගත් අයවැයක් වන හෙයින් රටේ සෑම ක්ෂේත්‍රයක් කෙරෙහිම අවධානය යොමු කරන බව පැවසූ ඇමැතිවරයා එය රටේ වේගවත් සංවර්ධනයට වැඩි දායකත්වයක් සපයන බවද කියා සිටී. ජනාධිපති මහින්ද රාජපක්‍ෂ මහතා බලයට පත්වූ දා සිට මේ දක්වා කාලය තුළ ශ්‍රී ලංකාවේ රාජ්‍ය සේවකයන්ගේ වැටුප් සියයට 60 කට වැඩි ප්‍රමාණයකින් වැඩි කර තිබෙන බවත් රාජ්‍ය අංශයේ සේවක ප්‍රමාණය මිලියන 1.2 දක්වා ඉහළ නංවා තිබෙන බවත් රංජිත් සියඹලාපිටිය මහතා සිහිපත් කරයි.මෙවර අයවැයෙන් රාජ්‍ය සේවකයන්ගේ වැටුප් රුපියල් 10,000කින් වැඩි කරන ලෙස වෘත්තීය සමිති ඉල්ලා තිබෙන බව කී ඒ මහතා රාජ්‍ය සේවයේ මිලියන 1.2ක් පිළිබඳව පමණක් නොව රටේ මිලියන 20ක් වූ ජනගහනය සම්බන්ධයෙන්ම රජය කටයුතු කළ යුතුව ඇතැයි පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>08</day>
    </date>
    <link>http://www.dinamina.lk/2011/11/08/_art.asp?fn=n1111088</link>
    <topic>ක්‍රිකට් පිටියක් තරම් ග්‍රහකයක් හෙට පෘථිවිය ආසන්නයේ</topic>
    <author>උපාලි කරුණාරත්න සහ පණ්ඩුක සමරසේකර</author>
    <content>ක්‍රිකට් ක්‍රීඩා පිටියකට වඩා විශාල වූ මීටර් 400ක විශ්කම්භයකින් යුතු තද කළු පැහැති ගෝලාකාර ග්‍රහකයක් හෙට (9) ශ්‍රී ලංකාවේ වේලාවෙන් අලුයම 4.58 පමණ පෘථිවිය ආසන්නයෙන් ගමන් කරන බව ආචාර්ය චන්දන ජයරත්න මහතා පවසයි.පෘථිවියට කිලෝමීටර් 325000ක් පමණ ඈතින් චන්ද්‍රයාත්, පෘතුªවියත් අතරින් මෙය ඇදීයයි. “2005 වයි. යූ. 55” ලෙස මේ ග්‍රහකය හඳුන්වයි. ටොන් මිලියන 55ක් බරැති ඝන අඟුරු බෝලයක් සේ මේ ග්‍රහකය සැලකිය හැකිය. මේ ග්‍රහකය පෘතුවියේ ගැටුනේ නම් රිච්ටර් මාපකයේ 7.0ක විශාලත්වයක් දරන භූ කම්පනයක් ඇතිවන බවද ගොඩබිම් ප්‍රදේශයක ගැටුනේ නම් කිලෝමීටර් 6ක් පළල කිලෝමීටර් භාගයක් ගැඹුරු ආවාටයක් පෘතුවි පෘෂ්ඨයේ නිර්මාණය වන බව ද විද්‍යාඥයෝ ප්‍රකාශ කරති. මුහුදට වැටුණේ නම් මීටර් 20ක් උස සුනාමි තරංග ඇති කරමින් විශාල විනාශයක් කරණු ඇත.මෙවැනි විශාල වූ ග්‍රහකයක් මීට පෙර පෘතුවිය අසලින් 1976 වර්ෂයේ ගමන් කළ ද ඒ බව විද්‍යාඥයෝ දැනගත්තේ කලකට පසුවය. මේ ග්‍රහකය පෘතුවිය අසලින් ගමන් කරන බව විද්‍යාඥයෝ කලින් දැනගත් හෙයින් මෙයට වැදගත් කමක් හිමිවී ඇත. සෞරග්‍රහ මණ්ඩලයේ සම්භවය පිළිබඳ තොරතුරු සනාථ කිරීමට අවශ්‍ය බොහෝ කරුණු මෙම ග්‍රහකය නිරීක්ෂණය කිරීමෙන් ලබා ගැනීමට හැකි වනු ඇතැයි තාරකා විද්‍යාඥයෝ බලාපොරොත්තු වෙති. දැනට සොයා ගෙන ඇති ආකාරයට මෙවැන්නක් පෘතුවිය අසලින් යළි ගමන් කරණුයේ 2028 වර්ෂයේදී ය.තද අඳුරු පැහැය නිසා අසලින් ගිය ද මෙය අපට නොපෙනෙන බවත්, වැඩිදියුණු කළ දුරේක්ෂයක් උපයෝගී කරගෙන හෙට ගමන් ගන්නා ග්‍රහකය නිරීක්ෂණය සඳහා යොදා ගත යුතු බවත් කොළඹ විශ්වවිද්‍යාලයේ භෞතික විද්‍යා අංශයේ ජ්‍යෙෂ්ඨ කථිකාචාර්ය සහ ආතර් සී ක්ලාක් මධ්‍යස්ථානයේ අභ්‍යාවකාශ යෙදවුම් අංශයේ උපදේශක අචාර්ය චන්දන ජයරත්න මහතා ප්‍රකාශ කරයි.ටොරිනෝ අංකනය මිනුමෙන් මෙවැනි ග්‍රහක පෘතුවිය සමඟ ගැටීමට තිබෙන අවස්ථා මනිනු ලබයි. එම මිනුමෙහි අංක 0 සිට 10 දක්වා අංකයන් චක්වේ. මෙම ග්‍රහකය ගැන එම මිනුමේ දැක්වෙනුයේ අංක 0 යි. එනිසා එය පෘතුවිය හා ගැටීමේ අවධානයක් නොමැති බව ආතර් සී. ක්ලාක් මධ්‍යස්ථානය පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>08</day>
    </date>
    <link>http://www.dinamina.lk/2011/11/08/_art.asp?fn=n1111089</link>
    <topic>රථ වාහන නීති කඩන්නන් මුදලට බේරා යවන නිලධාරීන්ට වැඩ වරදී</topic>
    <author>විජයානි එදිරිසිංහ</author>
    <content>රථ වාහන නීති කඩන පුද්ගලයන්ට එරෙහිව නීතිය ක්‍රියාත්මක නොකර ඔවුන්ගෙන් මුදල් ලබා ගන්නා රථවාහන පොලිස් නිලධාරීන් අත්අඩංගුවට ගැනීම සඳහා මෙහෙයුම් කණ්ඩායම් යොදවා තිබේ.කොළඹ ප්‍රදේ්ශයේ ජ්‍යෙෂ්ඨ පොලිස් නිලධාරියකුගේ මෙහෙයුම මත මෙම පොලිස් කණ්ඩායම් ක්‍රියාත්මක වෙයි.කොළඹ හා ඒ අවට ප්‍රදේශවල දිවා රාත්‍රි දෙකෙහි දීම මේ පොලිස් කණ්ඩායම් ක්‍රියාත්මක වෙයි. රථ වාහන වැරදි කරන, මාර්ග නීති අනුගමනය නොකරන පුද්ගලයන්ට එරෙහිව නීතිය තදින්ම ක්‍රියාත්මක කිරීමට රථ වාහන පොලිස් නිලධාරීන්ට තදින්ම උපදෙස් දී තිබේ. කිසිම හේතුවක් මත වැරදිවලට හසුවූ පුද්ගලයන් නිදහස් කළ නොහැකි ය.එවැනි උපදෙස් ලබා දී තිබියදී ඇතැම් රථ වාහන පොලිස් නිලධාරීන් වැරදි කළ පුද්ගලයන් ගෙන් මුදල් ලබාගෙන ඔවුන් නිදහස් කරන බව හෙළි වී ඇත. මෙවැනි නිලධාරීන් පිළිබඳ පොලිසියට විශාල වශයෙන් තොරතුරු ලැබී ඇත.ඔවුන් කවුදැයි හඳුනාගෙන අත්අඩංගුවට ගැනීම පිණිස මේ මෙහෙයුම් කණ්ඩායම් ක්‍රියාත්මක වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>08</day>
    </date>
    <link>http://www.dinamina.lk/2011/11/08/_art.asp?fn=n11110810</link>
    <topic>2012 අයවැය යෝජනා 21දා පාර්ලිමේන්තුවට</topic>
    <author>දුමින්ද ගුරුගේ සහ ස්වර්ණා විජේකෝන්</author>
    <content>ඉදිරි වර්ෂය සඳහා (2012) අයවැය යෝජනාවලිය (විසර්ජන පනත් කෙටුම්පත) ලබන 21 දින පාර්ලිමේන්තුවට ඉදිරිපත් කිරීමට නියමිතය. මුදල් ඇමැතිවරයා වශයෙන් ජනාධිපති මහින්ද රාජපක්‍ෂ මහතා විසින් විසර්ජන පනත් කෙටුම්පත ඉදිරිපත් කරනු ලැබේ.විසර්ජන පනත් කෙටුම්පත දෙවැනිවර කියැවීම සඳහා නොවැම්බර් 22 සිට 29 දින දක්වා දින වෙන් කර ඇති අතර, අයවැය විවාදය පැවැත්වෙන දිනයන්හිදී පාර්ලිමේන්තුව පෙ. ව. 9.30 ට රැස්වී ප. ව. 6.30 දක්වා පැවැත්වේ. අයවැය තුන්වැනිවර කියවීම හෙවත් කාරක සභා අවස්ථාවේ විවාදය නොවැම්බර් 30 දින සිට දෙසැම්බර් 21 දින දක්වා දින 17 ක් තිස්සේ (ඉරිදා හැර) පැවැත්වෙන අතර අය වැය ඡන්ද විමසීම දෙසැම්බර් 21 දින පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>08</day>
    </date>
    <link>http://www.dinamina.lk/2011/11/08/_art.asp?fn=n11110811</link>
    <topic>කොස්වත්ත ඉන්ධන හලකමුදල් වංචාවක් ගැන පරීක්‍ෂණ</topic>
    <author>නන්ද ඒකනායක - කෝට්ටේ මධ්‍යම සමූහ</author>
    <content>සී/සහිත බත්තරමුල්ල විවිධ සේවා සමූපකාර සමිති සංගමයට අයත් කොස්වත්ත ඉන්ධන බෙදාහැරීමේ මධ්‍යස්ථානයේ සිදුවී ඇති රුපියල් 18,28138.70ක මුදල් වංචාවක් සම්බන්ධයෙන් එහි කළමනාකරු මිරිහාන විශේෂ අපරාධ විමර්ශන ඒකකය මගින් අත්අඩංගුවට ගෙන ඇත.මාසික තොග ගණන් ගැනීමේදී මෙම මුදල් වංචාව සිදුවී ඇති බවට අභ්‍යන්තර විගණන අංශය මගින් තහවුරු කරගෙන ඇත. ඒ අනුව මිරිහාන විශේෂ අපරාධ විමර්ශන ඒකකයට දැන්වීමෙන් පසු පරීක්‍ෂණ කටයුතු ආරම්භ කර තිබේ.ඔක්තෝබර් මාසයේ අගසතියේදී එම කළමනාකරු සේවයට පැමිණ නැත. මොහු විදේශගතවී ඇති බවටද තොරතුරු ලැබී ඇත. පොලිසිය මගින් කරන ලද විමර්ශන කටයුතුවලදී මුදල් වංචාව තහවුරුවී ඇති අතර, මුදල් කළමනාකරු සිංගප්පූරු සවාරියක් ගොස් පැමිණ ඇති බවටද තොරතුරු ලැබී ඇත.ඩී. ඇම්. තිලක් උදය කුමාර නැමති මේ අය මිරිහාන විශේෂ අපරාධ විමර්ශන ඒකකය මගින් අධිකරණයට ඉදිරිපත් කිරීමෙන් පසු සැකකරු ලබන 17 වැනි දින තෙක් රක්ෂිත සිර භාරයට පත්කොට ඇත.මුදල් අර්බුදයකට ලක්ව තිබූ මෙම සමූපකාර සමිති සංගමය, නව පාලක මණ්ඩලයක් යටතට පත්ව වසරක පමණ කාලයක් ගතවී ඇති අතර, සමිති සංගමයේ මුදල් තත්ත්වය යහපත් අතට ගෙන ඒමට පසුගිය කාලය තුළදී හැකිවූ බව සමූපකාර සමිති සංගමයේ සභාපති යූ. කේ. අජිත් නිශාන්ත මහතා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>08</day>
    </date>
    <link>http://www.dinamina.lk/2011/11/08/_art.asp?fn=n11110812</link>
    <topic>දක්‍ෂිණ ලංකා අධිවේගී මාර්ගයේපැති තහඩු ගලවාගෙන ගිහින්</topic>
    <author>පොල්ගස්ඕවිට සමූහ</author>
    <content>ළඟදීම විවෘත කිරීමට නියමිත දක්‍ෂිණ ලංකා අධිවේගී මාර්ගයේ කහතුඩුව, වෙනිවැල්කොළ ප්‍රදේශයේදී මාර්ගය දෙපස යොදවා තිබූ ආරක්‍ෂිත තහඩු තොගයක් කිසිවකු විසින් ගලවාගෙන ගොස් ඇතැයි කහතුඩුව පොලිසියට පැමිණිල්ලක් ලැබී ඇත.විශේෂයෙන්ම ආනයනය කරන ලද උසස් වර්ගයේ පැති තහඩු 15 ක් මෙසේ සොරකම් කර ඇතැයි කියැවේ. පැරණි යකඩ ලෙස අලෙවි කිරීමට ගලවන්නට ඇතැයි පොලිසිය සැකකරයි.මේ පිළිබඳව මාර්ගය ආරක්‍ෂාවට යොදවා ඇති පුද්ගලික ආරක්‍ෂක සමාගමෙන් සහ කිහිපදෙනෙකුගෙන් ප්‍රශ්න කර ඇතැයි පොලිසිය සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>08</day>
    </date>
    <link>http://www.dinamina.lk/2011/11/08/_art.asp?fn=r1111081</link>
    <topic>මතුගම බස් නැවතුම්පොළ තවමත් විවෘත කර නෑ</topic>
    <author>මතුගම සංචාරක</author>
    <content>මතුගම නගරයේ ඉදිකළ ප්‍රධාන බස් නැවතුම්පළේ වැඩ අවසන් කර මාස ගණනක් ගතවී ඇත.මෙය විවෘත කර මගී ජනතාවගේ අවශ්‍යතා ඉටු කිරීමට මෙතෙක් පියවර ගෙන නැතැයි ප්‍රදේශවාසීහු චෝදනා කරති.aමේ නිසා මාර්ග දෙපස බස් නවතා තැබීම මගීන්ට බස් එනතුරු මහමග රැඳී සිටීම ආදි ගැටලු වලට මුහුණ පෑමට සිදුව ඇත.බලධාරීන්ගේ අවධානය යොමු කොට මෙය ඉතාමත් කඩිනමින් විවෘත කර දෙන්නැයි ඔව්හු ඉල්ලීම් කරති..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>08</day>
    </date>
    <link>http://www.dinamina.lk/2011/11/08/_art.asp?fn=r1111082</link>
    <topic>වඩේ ගෙන එද්දී බසය පිටත්වෙලා:ගුණපාලගේ රුපියල් 100 ආපසු ලැබිලා</topic>
    <author>රඹුක්කන උතුර සමූහ – විපුල එස්. කුමාරතුංග</author>
    <content>ගුණපාල කෑගල්ල ප්‍රදේශයේ රැකියාවක නිරත වන්නෙකි. පදිංචිය හෙම්මාතගම ප්‍රදේශයේය. ඉකුත් දිනක තම රැකියා කටයුතු අවසන් කර නිවෙස කරා යෑමට මාවනැල්ල ප්‍රධාන බස් නැවතුම්පලට පැමිණියේය.එවිටම වාගේ හෙම්මාතගම පෞද්ගලික බස් රථයක්පැමිණ හෝල්ට් එකේ නතර කරවීය. විශාල පිරිසක් බස් රථයට ගොඩ වීමට සිටියද ගුණපාලද පිරිස අතරින් රිංගා ගොස් සීට් එකක වාඩි විය.බස් රථය හෝල්ට් එකට පැමිණ විනාඩි දෙකකින් මගීන්ගෙන් පිරී ඉතිරී යන්නට විය. උදේ නිවෙසින් පිටත්වෙන විට තම පුංචි පුතා ‘තාත්තේ අදත් හවස වඩේ ගේන්න’ යැයි කියූ හැටි ගුණපාලට සිහි විය. බසයෙන් බැස යෑමට නොහැකි තරමට මගීන්ගෙන් පිරිලාය.මේ බසයෙන් නොගියොත් ආයෙත් යන්න වෙන්නේ හතේ බස් එකේබව ගුණපාල කල්පනා කළේය. විටෙක පුතා සිහිවිය, තවත් විටක බසයෙන් බැස යන්නට සිතිනි. තම අත තිබූ රුපියල් සීයේ නෝට්ටුව ගෙන ජනේලයෙන් ඔළුව දමා වට පිට බැලීය.දුරකථන ඇමතුමකට සම්බන්ධව සිටින තරුණයකු ඔහු දුටුවේය. තරුණයා දුරකථන ඇමතුම අවසන් කළ සැණින් රුපියල් සීයේ නෝට්ටුව දිගු කර ‘අනේ මල්ලි මට වඩේ රුපියල් තිහක ගෙනත් දෙන්න’ කීය.තරුණයාද වට පිට බලා රුපියල් සීය අතට ගෙන වඩේ කරත්තය අසලට ගොස් වඩේ ඉල්ලීය. ඒ වන විට වඩේ කරත්තය අසල හය හත් දෙනෙකි. විනාඩි පහක් ගත වුවද තවම වඩේ ගන්නට බැරි විය.බස් රථය ගමන ආරම්භ කිරීමට සූදානම්ය. ගුණපාල තරුණයා දෙස බලමින් සිටි තරුණයා ගුණපාල දෙසත් වඩේකරුවා දෙසත් බැලීය. තරුණයා අතට වඩේ පාර්සලය ලැබිණි. එය රැගෙන බස් හෝල්ට් එකට යන විට ගුණපාල සිටි බස් රථය එම ස්ථානයේ නොවීය. වඩේ පාර්සලය තම නිවසට රැගෙන ගිය තරුණයා නිවසේ සියලු දෙනා සමග එහි රස බැලීය. ඒ පසුදින ගුණපාල හට රුපියල් සීයක් දීමේ අරමුන හිත තියා ගෙනය.පසුදින හවස මාවනැල්ල නගරයට ගිය තරුණයා 6.45 වෙන තෙක් රැඳී සිට ගුණපාල හමු වී ‘ආ මහත්තයා ඊයේ වඩේ ටික අරන් එද්දි බස් එක අද්දල. වඩේ මම ගෙදර අරන් ගියා මෙන්න මහත්තයාගේ රුපියල් සීය’ කියා එය අත තැබීය. ගුණපාල තරුණයා ගේ පිටට තට්ටුවක් දමා බොහෝම ස්තූතියි කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>08</day>
    </date>
    <link>http://www.dinamina.lk/2011/11/08/_art.asp?fn=r1111083</link>
    <topic>මිරිහාන පාසල් 13ක රිය නියාමකවරුන්ටසම්මාන සහ තෑගි ප්‍රදානයක්</topic>
    <author>මහරගම විශේෂ වේහැල්ලේ පියතිලක</author>
    <content>මිනිස් ජීවිත තුට්ටු දෙකකට නොසලකන අවිනීත රියැදුරන් කහ ඉරේ පවා ගමන් කරමින් සිටියදී යට කර දමන යුගයක පාසල් රථ වාහන නියාමකවරුන්ගේ ස්වේච්ඡා සේවය අගය කිරීම කාලෝචිත ක්‍රියාවක් බව ජ්‍යෙෂ්ඨ නියෝජ්‍ය පොලිස්පති අශෝක විජේතිලක මහතා පැවසීය.මිරිහාන රථ වාහන පොලිස් ඒකකය සංවිධානය කළ එම පොලිස් වසමට අයත් පාසල් 13 ක 400 කට අධික පාසල් රථ වාහන පාලක නියාමකවරුන් අගයා ඔවුන්ට සම්මාන සහ ත්‍යාග ප්‍රදානය සඳහා නුගේගොඩ පැවැති උත්සවයකට සහභාගි වෙමින් විජේතිලක මහතා ඒ බව කීය.මහ කොළඹ නියෝජ්‍ය පොලිස්පති අයි. එම්. කරුණාරත්න මහතා මෙසේ කීවේය.පාසලක කාර්යභාර උගතුන් බිහි කිරීම පමණක් නොවෙයි. මානව දයාවෙන් පිරි, විචාරවත්, විනයගරු කරන, තමන්ගේ ජීවිතය මෙන්ම අනුන්ගේ ජීවිත ආරක්ෂා කරන පරාර්ථකාමී උපන් මාතෘ භූමියට ආදරය කරන පුරවැසියන් රටට දායාද කිරීමයි.පාසල් රිය නියාමක සිසු සිසුවියන් සහ ඔවුන් භාරව කටයුතු කරන ගුරුභවතුන් අගැයීම සඳහා ශ්‍රී ලංකාවේ පැවැත්වෙන ප්‍රථම උත්සවය මෙය බව නුගේගොඩ පොලිස් අධිකාරී දේශබන්දු තෙන්නකෝන් මහතා කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>08</day>
    </date>
    <link>http://www.dinamina.lk/2011/11/08/_art.asp?fn=r1111084</link>
    <topic>අභය දානය දීමට මිලදී ගත් ගවයා වෙනුවටවෙනත් ගවයෙක් දුවගොස් ලොරියට නැගලා</topic>
    <author>මැදකොළඹ සමූහ වයිමන් හෙට්ටිආරච්චි</author>
    <content>මසට විකුණා සිටි ගවයන් මුදල් ගෙවා ලබාගෙන අභයදානය දීමේ සි්දධි පිළිබඳ අප අසා ඇතත් පුංචි සංවේදිතාවක් එක්වූ එබඳු කතාවකි මේ.මෙම අවස්ථා උදා වුයේ වැලිසර ගව ඝාතනාගාරයේදී සහ ගොතටුව පාරමිතා බෝධිමළු විහාරස්ථානයේදීය.තම මෑණියන්ට නිරෝගී සුවය පතා ගවයකුට අභය දානය දීමට අධිෂ්ඨාන කරගත් ගොතටුවේ ඇල්හේනේ එම්. ඩී. නිලන්ත පෙරේරා මහතා හා හිමාලි පෙරේරා මහත්මිය ගවයා මිලට ගැනීමට සඳහා වැලිසර ගව ඝාතනාගාරය වෙත ගියහ. මේ හරකා රුපියල් ...... ක් වෙනවා. පිටුපසින් සිටින එකා ඊට රුපියල් 5000 ක් වැඩියි. ඝාතනාගාරයේ හිමිකරු දන්වා සිටියේය. ‘හා හොඳයි අපි එහෙනම් පිටුපස සිටින ගණන් වැඩි එකා ගනිමු’ පෙරේරා යුවළ කතිකා කර ගත්හ. හරකා පටවාගැනීම සඳහා ලොරියද සූදානම්ය. එහි පිටුපස දොර විවෘත කර පාලමක් සේ රඳවා තිබේ. කලින් පෙන්වූ ගවයා කලබල විය. වරක් තප්පුලා කන් සලා තමාම කඩිනමින් දුවැවිත් ලොරිය තුළට වැදුණේය. සෙසු දිනවල තුන් හතර දෙනකු වෙහෙස වී පැටවීමේ කාර්යය ඉටු කළ යුතු වුවත් මෙදින ස්ව කැමැත්තෙන්ම මෙසේ ඉදිරිපත්වූ ගවයා යලි බිමට බැස්ස වීමට ඝාතකාගාරයේ පිරිසද අකමැත්ත පළ කලහ. ‘නෝනා දැන් ඉතින් මේ සතාව ගෙනයන්න. ඌව බස්සන්න එපා.’නියමිත මුදල් ගෙවා ගොතටුව පාරමිතා බෝධිමළු විහාරස්ථානය වෙත ගවයා ගෙන ගියේය. නෑදෑ පිරිස එක්වී ගවයා මුදා රින්නට පෙර විහාරාධිපති අරම ධම්මතිලක නාහිමියෝ පිරිත් සජ්ක්‍ධායනයකට සූදානම් වූහ. එහිදීද ගවයා ඉදිරියට විත් බෙල්ල දිගු කර නාහිමියන්ගේ ඇගේ දැවටෙන්නට වූයේ ‘පිරිත් නූල ඉක්මනින් බඳින්න’ කියන්නාක් මෙනි. එය ඉටු විණි. ඉක්බිති අභය දානය ලැබූ ගවයා ගමේ ගොවි මහතකු වෙත භාර කෙරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>08</day>
    </date>
    <link>http://www.dinamina.lk/2011/11/08/_art.asp?fn=r1111085</link>
    <topic>පළමු ශ්‍රේණියේ දරු දැරියන්ගෙන්ගැබිනි මවුවරුන්ට දානයක්</topic>
    <author>රඹුක්කන උතුර සමුහ විපුල එස්. කුමාරතුංග</author>
    <content>මාවනැල්ල අධ්‍යාපන කලාපයේ මොලගොඩ ප්‍රාථමික විද්‍යාලයේ පළමු වැනි ශ්‍රේණියේ සදාචාර සංවර්ධන තත්ත්ව කවය මෙහෙයවීමෙන් පැවති ගැබිනි මාතා ආශිර්වාදාත්මක පින්කමක් පසුගිය දා විද්‍යාලීය ප්‍රධාන ශාලාවේදී පැවැත්විණි.පාසල් පෝෂක ප්‍රදේශයේ වෙසෙන ගැබිනි මවුවරුන් 47 දෙනකුගේ සහභාගීත්වයෙන් පැවැති සෙත් පැතීමේ ආශිර්වාදාත්මක පින්කමේ ධර්ම දේශනා පින්කම සඳහා මැල්ලගල මෙහෙණ ආරාමයේ අධිපති උස්සාපිටියේ චන්ද්‍රිකා සිල් මෑණියන් ඇතුළු මෑණිවරුන් පිරිසක් එක්ව සිටියහ.මොලගොඩ ප්‍රාථමික විද්‍යාලයේ විදුහල්පති ඩබ්ලිව්. ඒ. හේරත් බණ්ඩාර මහතාගේ උපදෙස් පරිදි පළමු වැනි ශ්‍රේණිය භාර ආචාරිනී ඩී. ජී. බී. එම්. පොඩිමැණිකේ මහත්මියගේ මුලිකත්වයෙන් වැඩසටහන සංවිධානය කර තිබූ අතර විද්‍යාලයේ ආචාරිණී ඩී. එම්. මානෙල් මහත්මිය වැඩසටහන මෙහෙයවනු ලැබුවාය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>08</day>
    </date>
    <link>http://www.dinamina.lk/2011/11/08/_art.asp?fn=s1111081</link>
    <topic>ජය පරාජයෙන් තොරව නිමාවෙයි</topic>
    <author/>
    <content>සාජා ක්‍රිකට් ක්‍රීඩාංගණයේ පැවැති තෙවැනි හා අවසාන ටෙස්ට් තරගයේ ඊයේ අවසාන දිනයේ ශ්‍රී ලංකාව ලබා දුන් ඕවර 61කදී ලකුණු 255ක ජයග්‍රාහී ඉලක්කය හඹා ගිය පාකිස්තානය කඩුලු 4ක් දැවී ලකුණු 87ක් රැස්කර ගෙන සිටියදී තරගය ජය පැරදුමින් තොරව නිමා විය. ඒ අනුව, දෙපිළ අතර එක්සත් අරාබි එමීර් රාජ්‍යයේදී පැවැති ත්‍රිත්ව ටෙස්ට් තරගමාලාවේ තරග 1 – 0ක ජයක් පාකිස්තානයට හිමි විය.තරගයේ ජයග්‍රහණය හඹා නොගිය පාකිස්තානය ආරක්ෂාකාරී ක්‍රීඩාවක නිරත වූ අතර නායක මිස්බා උල් හක් (නොදැවී ලකුණු 9යි) හා අසාඩ් ෂෆික් (නොදැවී ලකුණු 7යි) පස්වැනි කඩුල්ල සඳහා ලකුණු 10ක් එක් කරමින් සිටියදී ඕවර 57ක් අවසානයේ ආලෝකය මඳ වීම හේතුවෙන් තරගය නතර කෙරිණි.අබුඩාබි හි පැවැති පළමු ටෙස්ට් තරගයද ජය පැරදුමෙන් තොරව අවසන් වූ අතර ඩුබායි හි පැවැති දෙවැනි තරගය ජය ගැනීමට පාකිස්තානය සමත් විය. තරගයේ වීරයා ලෙස කුමාර් සංගක්කාර නම් කෙරුණු අතර ටෙස්ට් තරගමාලාවේ වීරයින් ලෙස සංගක්කාර හා පාකිස්තානයේ සයීඩ් අජ්මාල් තේරිණි. ශ්‍රී ලංකාව ඊයේ කඩුලු 6කට ලකුණු 181ක් රැස්කර ගෙන සිය දෙවැනි ඉනිම නතර කොට පාකිස්තානයට තරගය ජය ගැනීම සඳහා ඕවර 61ක් ඇතුළත ලකුණු 255ක ඉලක්කයක් ලබා දුන්නේය.දෙවැනි ඉනිමේ කඩුලු 5කට ලකුණු 164 සිට ඊයේ තරගය ඇරැඹූ ශ්‍රී ලංකාවේ තවත් කඩුල්ලක් මුළු ලකුණු 178දී බිඳ වැටිණි. සයීඩ් අජ්මාල්ගේ පන්දුවක් පිත්තේ අග වැදී කඩුල්ලේ වැදීමෙන් කෝසල කුලසේකර (7) දැවී ගියේය. කුලසේකර හා පරණවිතාන 6 වැනි කඩුල්ල වෙනුවෙන් ඕවර 5.4කදී ලකුණු 23ක් එක් කළහ. ඕවර 4යි පන්දු 2කදී කඩුල්ලක් දැවී ලකුණු 17ක් පෙර දින මුළු ලකුණු ප්‍රමාණයට එක්කර ගැනීමෙන් පසුව ශ්‍රී ලංකාව ඔවුන්ගේ දෙවැනි ඉනිම නතර කළේය. ආරම්භක පිතිකරු තරංග පරණවිතාන නොදැවී ලකුණු 76ක් වාර්තා කළේය. පන්දු 168ක ඔහුගේ ඉනිමට හතරේ පහර 5ක් හා හයේ පහරක් ඇතුළත්ව තිබිණි.කාන්තාරයට වරුසාවශ්‍රී ලංකාව හා පාකිස්තානය අතර එක්සත් අරාබි එමීර් රාජ්‍යයේ පැවැති ත්‍රිත්ව ටෙස්ට් ක්‍රිකට් තරගමාලාවේ අවසාන දිනය මෙන්ම දෙපිළ අතර සාජා ක්‍රිකට් ක්‍රීඩාංගණයේ පැවැති තෙවැනි ටෙස්ට් තරගයේ අවසාන දිනයද වූ ඊයේ තරග ආරම්භය වර්ෂාව හේතුවෙන් පමා විය. තරගය ආරම්භ වූයේ දිවා ආහාරයෙන් පසුව පස්වරු 1.15ටය.ඊයේ උදයේ මඳ වැසි පතිත වෙමින් තිබිණි. සාජා රාජ්‍යයට මේ වසරේ ප්‍රථම වතාවට වර්ෂාව ලැබුනේ පෙරේදා රාත්‍රියේය. මීට පෙර අරාබි කාන්තාරයේ තරගයක් වර්ෂාව හේතුවෙන් පමා වූ එක ම අවස්ථාව එක්දහස් නවසිය අසූ ගණන්වල පාකිස්තානය හා එංගලන්තය අතර පැවැති තරගය බව වාර්තා වෙයි. කුණාටුවක් නිසා 1998 වසරේ පැවැති ඉන්දියා – ඔස්ට්‍රේලියා ජාත්‍යන්තර එක්දින ක්‍රිකට් තරගයේ ක්‍රීඩාවද ප්‍රමාද වූවද එය වැලි කුණාටුවක් විය. කලෙකින් ඇද හැළුනු වර්ෂාවේ අසිරිය විඳ ගනිමින් සාජා ජනයා වීදිවල ඇවිද යනු දක්නට ලැබිණි. ඔවූහු කුඩ ඉහළා ගෙන යනු දක්නට නොලැබිණි.එක්දින තරගමාලාවට තිසර පෙරේරාඑක්සත් අරාබි එමීර් රාජ්‍ය සංචාරයේ මීළඟට ශ්‍රී ලංකා කණ්ඩායම පාකිස්තානය සමග ජාත්‍යන්තර එක්දින තරග 5කට හා විස්සයි20 තරගයකට සහභාගි වීමට නියමිතය. පළමු එක්දින තරගය ඩුබායි හිදී ලබන 11 වැනිදා පැවැත්වේ. මේ එක්දින තරගමාලාව සඳහා තිසර පෙරේරා ශ්‍රී ලංකා කණ්ඩායමට අලුතින් එක්ව සිටී. ඔහු කැඳවා ඇත්තේ තෙවැනි ටෙස්ට් තරගය පැවැත්වෙන අතරවාරයේ පාදයේ ආබාධයකට ලක්වූ ධම්මික ප්‍රසාද් වෙනුවටය.පාකිස්තානයට එරෙහි ටෙස්ට් තරගමාලාව පරාජය වීමට ප්‍රධාන හේතුව වූයේ පළමු තරග දෙකේදී ශ්‍රී ලංකාව හොඳ ආරම්භයක් ලබා නොගැනීම බවත් දකුණු අප්‍රිකාව සමග මීළඟ ටෙස්ට් තරගමාලාවට පෙර එම අඩුපාඩුව මකාගත යුතු බවත් ශ්‍රී ලංකා නායක තිලකරත්න ඩිල්ෂාන් ඊයේ ටෙස්ට් තරගමාලාව අවසානයේ කියා සිටියේය.“වර්ෂාව හරස් වුනේ නැත්නම් අපට මේ තරගය දිනන්න තිබුණා. අපි මේ තරගයේ ඉදිරියට ආවේ පළමු ඉනිමේදී ලකුණු 400කට වැඩියෙන් ගත්ත නිසායි.කලින් තරග දෙකේදී අපි පසුබැස්සේ පළමු ඉනිම අසාර්ථක වූ නිසායි. අපට හොඳ ආරම්භයක් තිබුනේ නැහැ.”ධම්මික ප්‍රසාද් තරගය අතරවාරයේ ආබාධයකට ලක්වීම නිසා වේග පන්දු යවන්නන් දෙදෙනා හා දඟ පන්දු යවන්නන්ගේ කරපිට විශාල කාර්යභාරයක් පැටවුණු බව කී ඩිල්ෂාන් තරගය ජය ගැනීම සඳහා ඔවුන් උපරිමයෙන් උත්සාහ කළ බව කියා සිටියේය. සාජා තණතීරුව පිතිකරුවන්ට සහාය වූවා මිස දඟ පන්දු යවන්නන්ට එය එතරම් හිතකර එකක් නොවූ බවද ශ්‍රී ලංකා නායකයා පැවසීය. තරගමාලාව ආරම්භයට පෙර තම කණ්ඩායමට පුහුණ තරග කිසිවක් නොලැබුනු බවද ඩිල්ෂාන් මතක් කර දුන්නේය.“කෙසේ වෙතත් දැන් ඊළඟට තියෙන එක්දින තරගමාලාව සඳහා මේ ටෙස්ට් තරගයේ ධනාත්මක දේවල් අරගෙන යනවා. ඒ තරගමාලාවේදී අපේ පන්දු ප්‍රහාරය මීට වඩා ගොඩක් වෙනස්. ලසිත් මාලිංග එනවා, දිල්හාර ප්‍රනාන්දු එනවා.”කුමාර් සංගක්කාර ලකුණු අතර සිටීම එක්දින තරගමාලාවේදීත් සිදුවුවහොත් එය ශ්‍රී ලංකා ජයග්‍රහණයට බෙහෙවින් බලපානු ඇතැයිද තිලකරත්න ඩිල්ෂාන් වැඩි දුරටත් කියා සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>08</day>
    </date>
    <link>http://www.dinamina.lk/2011/11/08/_art.asp?fn=s1111082</link>
    <topic>අරාබි වැලි කතරේ සාජා තණ තීරුව සකස් කරන ශ්‍රී ලාංකිකයා</topic>
    <author>වර්නන් ගුණසේකර සාජා සිට</author>
    <content>ග්‍රීෂ්මය මෙන් ම ශීත දේශගුණයටත් ඔහු එක ලෙස ඔට්ටු ය. ගිනියම් වූ සාජා වැලි කතරේ ක්‍රිකට් ක්‍රීඩාව පවත්වා ගෙන යාම සඳහා වසර 14ක් තිස්සේ ඔහු දායකව සිටී. සාජා ක්‍රිකට් ක්‍රීඩාංගණයේ සහාය තණතීරු සකස් කරන්නා ලෙස 1997 වසරේ සිට කටයුතු කරන ඔහු ශ්‍රී ලාංකික අපේ කෙනෙකි. නම ගාමිණී සමරසිංහ ය.මාතර කඹුරුපිටිය ආනන්ද විද්‍යාලයෙන් අධ්‍යාපනයේ භෞතීස්මය ලැබූ ඔහු අද 43 වැනි වියෙහි පසුවන දෙදරු පියෙකි.උෂ්ණත්වය සෙන්ටිග්‍රේඩ් අංශක 52 – 54 ට ගිනියම් වූ පරිසරයේ මෙන්ම අංශක 20 – 24 ශීත සෘතුව යන දෙආකාරයේ ම දේශගුණික තත්ත්වයන් යටතේ තණතීරු සැකසීමේ දක්ෂයකු වන සමරසිංහ “රස්නෙයි සීතලයි දෙකටම මම දැන් හුරු වෙලා” යැයි කියයි. ශ්‍රී ලංකා ක්‍රිකට් කණ්ඩායම සාජා හි සහභාගි වන ජාත්‍යන්තර තරග සඳහා තණතීරුව සකස් කිරීමට අවස්ථාව ලැබීම පිළිබඳව ඔහු තුළ ඇත්තේ අසීමිත සතුටකි. සාජා ක්‍රීඩාංගණයේ වැඩිම පෞද්ගලික ලකුණු සංඛ්‍යාව වන 2000 වසරේ ඉන්දියාවට එරෙහිව සනත් ජයසූරියගේ ලකුණු 189ක වාර්තාගත ඉනිම ක්‍රීඩා කෙරුනේද තමන් විසින් සකස් කළ තණතීරුවේ බව සමරසිංහ නිහතමානී ආඩම්බරයකින් යුතුව කියයි.2003 වසරෙන් පසුව සාජා ක්‍රීඩාංගණයේ ජාත්‍යන්තර ක්‍රිකට් තරග පවත්වා නැත. එම කාලයේදී මේ ක්‍රීඩාංගණයේ දේශීය ක්‍රිකට් තරග, පෙෘද්ගලික ආයතන තරග, අන්තර් පාසල් තරග, අයි.සී.සී. තරග, ඇකඩමි තරග හා කාන්තා තරග පැවැත්විණි. අවසානයේ පාකිස්තානය හා ඔස්ට්‍රේලියාව අතර ටෙස්ට් තරග 2ක් පැවැති අතර මේ සියළු තරග සඳහා සාජා තණතීරුව සකස් කිරීමේදී වැඩි කාර්යභාරයක් ඉටුවුනේ සමරසිංහ අතිනි.අරාබිකරයට ඒමට පෙර ඔහු වසර 10ක් කොළඹ රාජකීය විදුහලේ පිටිය සකස් කරන්නා ලෙස කටයුතු කර තිබේ.සමරසිංහ ක්‍රිකට් තණතීරු සකස් කිරීමේ කලාවට යොමු වුනේ කොහොමද?“මගේ මාමා - මුණිදාස දහනායක – තමයි බම්බලපිටිය සාන්ත පීතර විදුහලේ තණතීරුව සකස් කරන්නා ලෙස කටයුතු කළේ. එයාගෙන් තමයි මම වැඩ පුහුණු වුනේ. අවුරුදු දෙකකට පස්සෙ මම රෝයල් එකේ තණතීරුව සකස් කරන්නා ලෙස පත්වුනා. ඒ වකවානුවේ අනුරුද්ධ පොලොන්මෝවිට මහත්මයාත් එනවා තණතීරුව පරීක්ෂා කරන්න. ඒ මහත්මයාගෙනුත් මම උපදෙස් ලබා ගෙන තියෙනවා. බන්දුල වර්ණපුරත් මට කරුණු කාරණා කියා දී තියෙනවා. ඒ මහත්මයා සාජා ආපු වෙලාවේත් මට උපදෙස් දීලා තියෙනවා.”“රාජකීය විදුහලේ වයස අවුරුදු 13න් පහළ සිට 19න් පහළ කණ්ඩායම් දක්වා තරගවලට පිටිය සකස් කළ මම සාජා ආවයින් පස්සේ මෙහෙ ඉන්න ලංකාවෙ පවුල්වල අවුරුදු 13න් පහළ ළමයින්ගේ තරගවල සිට ජාත්‍යන්තර තරග දක්වා තණතීරු සකස් කර දී තියෙනවා.”ශ්‍රී ලංකාව හා පාකිස්තානය අතර සාජා ක්‍රිකට් ක්‍රීඩාංගණයේ දැන් පැවැත්වෙන තෙවැනි ටෙස්ට් තරගය සඳහා තණතීරුව හොඳින් සකස් කළ බව සමරසිංහ කියයි. “කලින් තිබුනේ ෆාස්ට් විකට් එකක්. පන්දු යවන්නන්ට වැඩි වාසි එහි තිබුණා. දැන් තියෙන්නේ පිතිකරුවන්ට වැඩියෙන් හොඳ තත්ත්වයේ තණතීරුවක්. සාජා තණතීරුවත් ක්‍රීඩාංගණයත් ඉස්සරහට තවත් හොඳ වේවි.”“මෙහෙ තියෙන එකම ප්‍රශ්නය දේශගුණයයි. රස්නෙ තියෙනවා. සීතල කාලයකුත් තියෙනවා. රස්නෙ කාලෙටත් සීතල කාලෙටත් දෙකටම තණතීරුව හා පිටිය සකස් කිරීම අපහසු කාර්යයක්. රස්නෙ කාලෙට තණකොල වැවෙනවා. සීතල කාලෙට තණකොල හැදෙන්නේ නැහැ. මෙහෙ තියෙන්නේ ශ්‍රී ලංකාවේ වගේ ‘පිහිටි පොලොවක්’ නෙවෙයි.පාකිස්තානයෙන් ගෙන්වන ලද මැටි දාලා තමයි සාජා තණතීිරුව සකසා තියෙන්නේ. මෙහෙ තියෙන්නේ වැලි පොලොවක් නිසා ඒ මැට්ටට තණකොල හැදෙනවා අඩුයි. ඒ නිසා මේ තණතීරුවට දේශගුණය බෙහෙවින් බලපානවා. වෙනත් තණතීරු සකස් කරනවා වගේ නෙවෙයි සාජා තණතීරුව සකස් කිරීම අපහසුයි.”මැද පෙරදිග ක්‍රිකට් ක්‍රීඩාවට වඩාත් ම උචිත ස්ථානය සාජා බව සමරසිංහගේ මතය වී තිබේ. “මොකද, අබුඩාබි හා ඩුබායිවල ක්‍රීඩාංගණ තියෙන්නේ නගරයේ ඉඳන් බොහෝ ඈත. සාජාවල විතරයි ක්‍රීඩාංගණය නගරයේ තියෙන්නේ. ඊටත්, සාජා තමයි ක්‍රිකට්වලට ජනප්‍රියම තැන. මෙහෙ ජාත්‍යන්තර එක්දින තරග 200ක් ගහලා තියෙනවා. ක්‍රිකට් ක්‍රීඩාව අතින් අරාබි කාන්තාරයේ නම ලෝකෙට ගියේ මෙතැනිනුයි. මෙහෙදි ඔවුනොවුන් මුණ නොගැසුනු ජාත්‍යන්තර ක්‍රිකට් ක්‍රීඩකයන් කිසිවෙක් නැහැ.”සාන්ත පීතර විදුහලෙන් ආරම්භ කර ජාත්‍යන්තර සාජා ක්‍රිකට් තණතීරුව දක්වා පැමිණ අරාබි කාන්තාරයේ විටෙක දැඩි හිරු රශ්මියත් තවත් විටෙක අධික ශීතලත් සමග පොරබදින මේ අපූරු මිනිසා “මම තණතීරු සකස් කිරීමේ කලාව ඉගෙන ගත්තේ එංගලන්තය, දකුණු අප්‍රිකාව, ඔස්ට්‍රේලියා පොත්වලිනුයි” කියයි. “රාජකීය විදුහලේ වැඩට ආපු දවස්වල මේ පොත්වලින් මට කරුණු පහදා දුන්නේ රාජකීය විදුහලේ හිටපු ක්‍රිකට් නායකයකු වන ගාමිණි සල්ගාදු සර්.”සාජා හි රැකියාව ලබා දීම පිළිබඳව සිංගර් ආයතනයේ හිටපු ප්‍රධානියා වන හේමක අමරසූරිය මහතාට තමා හද පත්ලෙන් ම ස්තූතිය පුද කරන බව ගාමිණී සමරසිංහ අවසාන වශයෙන් පවසා සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>08</day>
    </date>
    <link>http://www.dinamina.lk/2011/11/08/_art.asp?fn=s1111083</link>
    <topic>පාවාදෙන්නන්ට එරෙහි නොවන රටවල් ඡාත්‍යන්තර පිටියෙන් පැන්නිය යුතුයි</topic>
    <author>ලන්ඩන් (ඒ. එෆ්. පී.)</author>
    <content>මුදලට තරග පාවාදෙන ක්‍රිකට් ක්‍රීඩකයන් පිළිබඳව නිසි පියවර නොගන්නා රටවල්වලට ජාත්‍යන්තර ක්‍රිකට් ක්‍රීඩාව තහනම් කළ යුතු බව අයි. සී. සී. යේ අල්ලස් විරෝධී ඒකකයේ හිටපු ප්‍රධානී කොන්ඩොන් සාමිවරයා ප්‍රකාශ කළේය.මෙට්‍රොපොලිටන් පොලිසියේ හිටපු ප්‍රධානියා වන 64 හැවිරිදි කොන්ඩොන් සාමිවරයා අයි. සී. සී. යේ අල්ලස් විරෝධී ඒකකයේ ප්‍රථම අධ්‍යක්‍ෂවරයා වන්නේය. 2000 වසරේ දී දකුණු අපි‍්‍රකාවේ හිටපු ක්‍රිකට් නායක හැන්සි ක්‍රොන්යේගේ මුදලට තරග පාවාදීමේ අර්බුදයෙන් පසුව ස්ථාපිත කළ අයි. සී. සී. අල්ලස් විරෝධී ඒකකයේ ප්‍රධානියා ලෙස ඔහු කටයුතු කළේය.”මෙවැනි චෝදනාවන්ට හසුවන ක්‍රීඩකයන්ට අයි. සී. සී. ය උපරිම දඬුවම් දිය යුතුයි. එවැනි ක්‍රීඩකයන්ට එරෙහිව කටයුතු නොකරන රටවල ක්‍රිකට් ආයතනවලට විරුද්ධව ද පරීක්‍ෂණ පවත්වා එහි ප්‍රතිඵල අනුව අදාළ රටවල් ජාත්‍යන්තර ක්‍රීඩාවෙන් ඉවත් කළ යුතුයි” කොන්ඩොන් සාමිවරයා පැවැසීය.පසුගිය ජූනි මාසයේදී සිය තනතුරෙන් ඉවත් වූ කොන්ඩොන් සාමිවරයා වැඩිදුරටත් සඳහන් කළේ පාකිස්තාන ක්‍රීඩකයන් තිදෙනාට පසුගියදා ලැබුණු සිරදඬුවම අතිශයින්ම සාධාරණ එකක් වන බවය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>08</day>
    </date>
    <link>http://www.dinamina.lk/2011/11/08/_art.asp?fn=f1111081</link>
    <topic>හෙංචයියන්ට දේපළ පවරන්න රජය සූදානම් නෑ</topic>
    <author>සංවාදය චන්දන ජයවීර ඡායාරූප-සමන් ශ්‍රී වෙදගේ</author>
    <content>* ඌණ කාර්යයසාධක ව්‍යාපාර සහ ඌණ යෝජිත වත්කම් යළි යථා තත්ත්වයට පත් කිරීමේ පනත ම¼ඟින් විපක්ෂය පවසන පරිදි දේශපාලන විරුද්ධවාදීන්ගේ දේපල රජයට පවරා ගැනීමට අදහස් කරනවාද?මෙම පනත යටතේ ගැනෙන ලේඛනයේ පැලවත්ත සීනි සමාගම හා සෙවණගල සීනි සමාගම තිබෙන නිසයි විරුද්ධ පක්ෂය එහෙම කියන්නේ. මේ සමාගම් දෙක ඔවුන් විශේෂ කරුණක් විදිහට පෙන්වනවා. ඇත්ත, පැලවත්ත සීනි සමාගම අයිති දයා ගමගේ කියන විපක්ෂයේ පළාත් සභා මන්ත්‍රීතුමාට. එතකොට අනිත් එක. ඒක අයිති හැරි ජයවර්ධන මහතාට. ඔහු ලංකා ඛනිජ තෙල් සංස්ථාවේ වර්තමාන සභාපතිවරයා. ඔහු දේශපාලන විරුද්ධවාදියෙක් නෙවෙයි. මේකෙන්ම පේනවනේ මේ පනතට විපක්ෂය කියන විදිහෙ දේශපාලන පදනමක් නැති බව.* යෝජිත පනත මඟින් දේශීය හෝ විදේශීය පෞද්ගලික කර්මාන්තකරුවන් සතු කිසියම් දේපළක් රජයට පවරා ගැනීමට අදහස් කරනවාද?නැහැ. පෞද්ගලික අංශය සතු කිසිම දේපළක් රජයට පවරා ගන්නේ නැහැ. මේ බව ජනාධිපතිතුමා පසුගියදා වාණිජ මණ්ඩලවල නියෝජිතයන් සම¼ඟ පැවැත් වූ සාකච්ඡාවේදී පැහැදිලිවම ප්‍රකාශ කළා.* එහෙම නම් රජයගෙන ඒමට අදහස් කරන මෙම පනතේ සැබෑ අරමුණ කුමක් ද?රජයේ දේපළ සංවර්ධන අරමුණු සඳහා විවිධ පුද්ගලයන්ට හා ආයතනවලට ලබා දී තිබෙනවා. ඔවුන් ඒවා පොරොන්දු වූ කාර්යයන්ට නොයොදවා වෙනත් කටයුතු සඳහා යොදවා අයථා ලාබ ලබා තිබෙනවා. රජය සතු දේපළ පෞද්ගලික අංශයට පවරා දුන්නේ සංවර්ධන කටයුතු සඳහා හා රැකියා අවස්ථා ලබාදීමටයි. ඔවුන්ගෙන් ඒ කාර්යය නොකෙරෙනවා නම් එයට ඉඩ හැරීමෙන් පාඩු සිදුවන්නේ රටටයි.* මෙම පනත් කෙටුම්පත හදිසි පනතක් ලෙස ගෙන ඒමෙන් අනෙකුත් පාර්ශවවලට මත පළකිරීමට තිබුණු ඉඩ වැළකුණු බවට නැඟෙන චෝදනාව ඔබ පිළිගන්නවාද?ඒ චෝදනාව අපි පිළිගන්නේ නැහැ. අපිට කිසිම හදිස්සියක් නැහැ. ජනාධිපතිතුමා පසුගියවර අය වැය කතාවෙන් මේ ගැන සඳහන් කළා. ඔවුන්ට අපේක්ෂිත අරමුණු සඳහා ළඟා වෙන්න වසරක කාලයක් දුන්නා. අනිත් හේතුව තමයි ලබන 21 වෙනිදා අය වැය ලේඛනය පාර්ලිමේන්තුවට ඉදිරිපත් කරනවා. ඊට පෙර මේ පනත ගෙන එන්නේ අය වැය ප්‍රතිපාදනවලට යම් යම් යෝජනා අඩංගු පනතක් හැටියටයි.පනත පාර්ලිමේන්තුවට ගෙනාවයි කියලා විපක්ෂයට අදහස් පළ කරන්න බාධාවක් නැහැ. ඔවුන්ට ඒ සඳහා සංශෝධන ඉදිරිපත් කළ හැකියි.* රජය මෙම පනත ගෙන එන්නේ අතීතයේ සිදු වූ වැරැද්දක් නිවැරදි කිරීමට බව පවසන ඔබ මේ ගැන කතා කරන්න යූ. ඇන්. පීයට අයිතියක් නැතැයි කියන්නේ ඇයි?77 බලයට පත්වෙච්ච ජේ. ආර්. ජයවර්ධන මහතා ‘ප්‍රතිව්‍යුහගතකරණය’ කියලා. ලස්සන වචනයක් හඳුන්වාදීලා තමන්ගේ හිතවතුන්ට අඩු මුදලට රජයට අයිති දේපල පවරා දුන්නා. චන්ද්‍රිකා යුගයේත් ඒක තිබුණා. රජයේ දේපළ කුණු කොල්ලයට දෙන එක නැවැත්තුවෙ මහින්ද රාජපක්ෂ ජනාධිපතිවරයායි.1996 සිට 2003 දක්වා රජයට අයත් පෞද්ගලික ව්‍යාපාර 94ක් පෞද්ගලික අංශයට විකුණුවා.ඔවුන් මේ රජයේ දේපළ පෞද්ගලික අංශයට විකුණුවේ රාජ්‍ය අංශය ආකාර්යක්ෂමයි කියලා පෙන්වලයි. ඒකට රජයේ ආයතනවලට ආකාර්යක්ෂම නිලධාරින්, දේශපාලන හෙංචයියන් දැම්මා.ඒවා ලාබ ලබන තත්ත්වයට ගේන්න ඔවුන්ට කිසිම වැඩපිළිවෙලක් තිබුණේ නැහැ. ඒ විදිහට ඔවුන් මේ රජයේ ආයතන ටික විනාශ මුඛයට අරන්ගියා. ඉන් පස්සේ ජේ. ආර්. ප්‍රේමදාස හා චන්ද්‍රිකා යුගවල දී මේ ආයතන පුද්ගලික අංශයට විකුණුවා. ඒ විකුණපු ලේඛනයන් සමහරක් මෙතැන තිබෙනවා.* රජය පෞද්ගලික අංශය යටතේ තිබෙන පාඩු ලබන ව්‍යාපාර පවරා ගැනීමට පෙර රාජ්‍ය අංශය යටතේ තිබෙන අසාර්ථක ව්‍යාපාර දියුණු කළ යුතු බව සමහරු පවසනවා. එහි අදහස රජයට සාර්ථක ලෙස ව්‍යාපාර කළ නොහැකි බව නොවේද?පාඩු ලබන රාජ්‍ය ආයතන සමහරක් වෙනමම අමාත්‍යාංශයක පාලනය යටතට පත් කරලා දැන් ලාබ ලබන තත්ත්වයට පත් කර තිබෙනවා. ඒ නිසා රජයේ ආයතන පාඩු ලබනවයි කියන එක වැරදි මතයක්.පෞද්ගලික අංශයට පවරපු ව්‍යාපාර අසාර්ථක වෙලා, සේවකයන්ට පඩි ගෙවන්නවත් බැරි වූ අවස්ථා තිබෙනවා. ඒවා නැවත රජයේ පාලනයට අරගෙන නිසි පිළිවෙලකට පාලනය කරලා ලාබ ලබපු අවස්ථා වුවමනා තරම් තිබෙනවා.ඛනිජ වැලි සංස්ථාව, ලංකා ගෑස් සමාගම (පසුව ෂෙල් සමාගම), එයාර් ලංකා මේවා නැවත පවරාගෙන ශක්තිමත් පාලනයක් ඇති කළා.ඒ නිසා රජයේ පාලනය යටතේ ව්‍යාපාර සාර්ථකව කරන්න බැහැයි කියන කතාව සම්පූර්ණ බොරුවක්.* රජය දේශීය හා විදේශීය ව්‍යාපාරිකයන්ට ආයෝජනය කිරීමට ආරාධනා කරන අතරම මෙවැනි පනත් ගෙන ඒම මඟින් ඔවුන් අධෛර්යය කිරීමක් සිදු වනවා නේද?මේ පනතෙන් දේශීය හෝ විදේශීය පෞද්ගලික අංශයේ ව්‍යාපාරිකයන්ට කිසිම හානියක් වෙන්නේ නැහැ. ඒ නිසා ඔවුන් මේ ගැන අනියත බියක් ඇති කර ගන්න වුවමනා නැහැ. රජය කිසිම අයුරකින් ආයෝජකයන්ට දෙන සහන සීමා කරලා නැහැ. ආණ්ඩුවට වුවමනා කර්මාන්තකරුවාත් රැකගෙන සේවකයාත් රැකගෙන ආර්ථික සංවර්ධනයක් ඇති කර ගන්නයි.මේ පනත අදාළ ලේඛනයේ සඳහන් අසාර්ථක ව්‍යාපාර 37ට පමණයි. වෙනත් කිසිම ව්‍යාපාරයකට මේ පනත අදාළ වෙන්නේ නැහැ.* ඌණ කාර්යසාධන පනත් ව්‍යාපාර පවරා ගන්නා බවට සඳහන්ව ඇති ලේඛනයේ විශේෂ කොට දක්වා ඇත්තේ ඉඩම් පවරා ගැනීම ගැනයි. ඒකට හේතුව කුමක් ද?රජයට අයිති ඉඩම් අක්කර දහස් ගණනක් මේ සමාගම් දෙක යටතේ පෞද්ගලික අංශයට පවරා දී තිබෙනවා. කොච්චර සහන ලබා දුන්නත් ඔවුන් සම්පූර්ණ භූමියම වගාව සඳහා යොදවලා නැහැ. දැන් අවුරුදු විස්සක් ගතවෙලා තිබෙනවා. අපිට අවශ්‍ය සීනි අවශ්‍යතාවයෙන් සැලකිය යුතු ප්‍රමාණයක්වත් දේශීය වශයෙන් නිෂ්පාදනය කරන්න ඒ නිසා බැරිවෙලා තිබෙනවා. ඒකේ පාඩුව මේ රටේ ආර්ථිකයට තදින් ම දැනෙනවා. පාරිභෝගිකයොත් ඒ දුක උහුලනවා. අනිත් පැත්තෙන් මේ ව්‍යාපාරිකයන් වෙනත් කටයුතුවලට ඒ භූමිය යොදවනවා. ඒකට නීතිය ක්‍රියාවෙ යොදවන එක වැරදිද?අනිත් පැත්තෙන් රජය විශාල වගා ව්‍යාපාරයක් ගෙනියනවා. ඒ නිසා රජයට අයිති දේපළ ඒ ආකාරයට නාස්ති වෙන්න නොදී සැලසුමක් ඇතිව පවරාගෙන කම්හල්වලට අවශ්‍ය සීනි නිෂ්පාදනය කරන්න පමණක් නොවෙයි, දේශීය කෘෂි කර්මාන්තය නඟා සිටුවීමටත් යොදා ගැනීම කාලීන අවශ්‍යතාවයක් හැටියට අපි සලකනවා.* පවරා ගැනෙන ව්‍යාපාර අතර බහුතරය ආයෝජන මණ්ඩලය යටතේ ක්‍රියාත්මක වන ඇඟළුම් කම්හල් මේ ගැන කවුරුවත් කතා කරන්නේ නෑ. ඒ ඇයි?මේ කම්හල් බහුතරය බී. ඕ. අයි. ව්‍යාපාර හැටියට ආරම්භ කරලා, දැනට වසා දමා හෝ අතහැර දමා තිබෙන කර්මාන්ත. යූ. ඇන්. පී රජය කාලේ ඉවක් බවක් නැතිව ඇඟළුම් කම්හල් විවෘත කරගෙන ගියාම ඒවායේ පැවැත්ම ගැන හිතුවෙ නැහැ. පසුගිය කාලෙ වුණත් ඔවුන් උත්සහ කළේ ඇඟළුම් කර්මාන්තයට දුන්න ජී. එස්. ටී. වගේ සහන කපන තැනට බටහිර රටවල් පොළඹවන්නයි.මේ කර්මාන්ත ශාලා නැවත ආරම්භ කළ විට ඇඟළුම් කර්මාන්තයට වගේ ම විශාල පිරිසකට රැකියා ලැබෙන නිසා ඔවුන් ඒ ගැන කතා කරන්නෙ නැහැ. ඒ වගේ ම තුල්හිරිය, පුගොඩ, වේටෙක්ස් වගේ රජය යටතේ තිබුණු කර්මාන්ත ශාලා කුණු කොල්ලයට පෞද්ගලික අංශයට දීලා මේ රටේ රෙදිපිළි කර්මාන්තය විනාශ කරපු යූ. ඇන්. පී. ය අද මේව ගැන කතා කරන්නේ නැහැ.* පසුගිය එජාප රජයත් සිය අය වැය පරතරය පියවා ගැනීම සඳහා ප්‍රධාන අරමුදල් සපයා ගැනීමේ මාධ්‍යයක් හැටියට භාවිතා කළේ රජයේ දේපළ පෞද්ගලික අංශයට පැවරීම. වර්තමාන රජයත් ඒ ප්‍රතිපත්තිය ගෙනියනවාද?මහින්ද රාජපක්ෂ රජය යටතේ කිසිම රජයේ ආයතනයක් පෞද්ගලික අංශයට පවරන්නේ නැහැ. ඒ බව සහතිකයි. ඒ සඳහා ඇති කරවූ ‘පර්ක්’ ආයතනයත් විසුරුවා හැරියා. ඒ නිසා පසුගිය කාලේ කුණු කොල්ලයට හිතවතුන්ට දිපූ ආයතනය නැවත රජයේ පාලනයට ගත්තේ මේ ආණ්ඩුවයි.රජයට හොඳ මූල්‍ය ස්ථාවරයක් තිබෙනවා. උද්ධමනය පාලනය කර තිබෙනවා. විදේශ වත්කම් ඉතිහාසයේ කවරදාකවත් නොතිබුණු පරිදි ඉහළ නංවා තිබෙනවා.ජනතා දේපළ පුද්ගලිකකරණය නොකරන බවට රජය ප්‍රතිපත්තියක් හැටියටම පිළිගෙන තිබෙනවා. ඒ නිසා නැවත එවැනි යුගයක් එන්නේ නැහැ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>09</day>
    </date>
    <link>http://www.dinamina.lk/2011/11/09/_art.asp?fn=n1111091</link>
    <topic>අසාර්ථක ව්‍යාපාර පවරා ගැනීමපනත ව්‍යවස්ථාවට එකඟයි</topic>
    <author>දුමින්ද ගුරුගේ, ස්වර්ණා විජේකෝන් සහ චමීර ඇල්ලදෙණිය</author>
    <content>පාඩු ලබන පෞද්ගලික ව්‍යාපාර රජයට පවරා ගැනීමේ (ඌන ක්‍රියාකාරී ව්‍යවසායන් සහ ඌන උපයෝජිත වත්කම් පුනරුදය කිරීමේ) පනත් කෙටුම්පත ආණ්ඩුක්‍රම ව්‍යවස්ථාවට අනනුකූල නොවන බව ශ්‍රේෂ්ඨාධිකරණය දැනුම්දී ඇතැයි නියෝජ්‍ය කතානායක චන්දිම වීරක්කොඩි මහතා පාර්ලිමේන්තුවට ඊයේ (8) දැනුම් දුන්නේය.මේ පනත් කෙටුම්පතට එරෙහිව අධිකරණයේ නඩු තුනක් පවරා ඇති බැවින් මෙය හෙට (9) දින විවාදයට ගත නොහැකි බව එක්සත් ජාතික පක්‍ෂ පාර්ලිමේන්තු මන්ත්‍රී දයාසිරි ජයසේකර මහතා මෙහිදී ප්‍රකාශ කළේය.ඇමැති නිමල් සිරිපාල ද සිල්වා මහතා මෙයට පිළිතුරු දක්වමින් කියා සිටියේ පාර්ලිමේන්තුවේ කටයුතුවලට බලපෑම් කිරීමට ශ්‍රේෂ්ඨාධිකරණයට හෝ වෙනයම් අධිකරණයකට නොහැකි බවයි. එසේ වන්නේ නම් එය ජනතා පරමාධිපත්‍යයට සිදු කරන බලපෑමක් බව ද ඇමැතිවරයා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>09</day>
    </date>
    <link>http://www.dinamina.lk/2011/11/09/_art.asp?fn=n1111092</link>
    <topic>කැලෑ පත්තරවලට මම බය නෑ</topic>
    <author>ධනුෂ්ක ගොඩකුඹුර</author>
    <content>කැලෑ පත්තරවලට බිය වුවහොත් කිසිදු කටයුත්තක් සාර්ථකව සිදු කළ නොහැකි බව ජනාධිපති මහින්ද රාජපක්ෂ මහතා පවසයි.කැලෑ පත්තරවලට බිය වනවා නම් ප්‍රථමයෙන් බිය විය යුත්තේ තමා බව පෙන්වා දුන් ජනාධිපතිවරයා එතරම් කැලෑ පත්තර තමාට එරෙහිව තිබෙන බවත් සඳහන් කරයි.මේ කිසිවක් ගණන් ගත යුතු නැති බවත්, කියන්නා කෙසේ කීවත් අසන්නා හොඳින් අසා සිට සත්‍ය අවබෝධ කර ගත යුතු බවත් ජනාධිපතිවරයා කියයි.ජනාධිපතිවරයා මේ අදහස් පළ කළේ මෙරට ප්‍රථම හෙද ඩිප්ලෝමාධාරින්ට පත්වීම් ප්‍රදානය කිරීමට ඊයේ (08) අරලියගහ මන්දිරයේ දී එක් වූ අවස්ථාවේදී ය.හෙද පුහුණු පාඨමාලාව ඩිප්ලෝමා තත්ත්වයට උසස් කෙරුණු පසු ප්‍රථම කණ්ඩායම වන 2007 ඒ කණ්ඩායමේ සිසු හෙද හෙදියෝ 1441 දෙනකු ජනාධිපතිතුමාගේ අතින් මෙහිදී ඩිප්ලෝමා ලැබූහ.හෙද සභාවේ ප්‍රථම හෙදිය ලියාපදිංචි කිරීම ද ජනාධිපතිතුමාගේ අතින් මෙහිදී සිදු කෙරිණ. ශ්‍රී ලංකාවේ අල්ලස් චෝදනා නොල ද එකම සේවාව වන හෙද සේවයේ ගෞරවය ආරක්ෂා කරන ලෙසත් රෝගීන්ට විය යුතු උපරිම සේවාව ලබා දෙන ලෙසත් ජනාධිපතිවරයා මෙහිදී ඉල්ලා සිටියේ ය. රාජ්‍ය සේවා එක්සත් හෙද සංගමයේ සභාපති මුරුත්තෙට්ටුවේ ආනන්ද හිමියෝ සහ සෞඛ්‍ය ඇමැති මෛත්‍රීපාල සිරිසේන මහතා ද මෙහිදී අදහස් දැක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>09</day>
    </date>
    <link>http://www.dinamina.lk/2011/11/09/_art.asp?fn=n1111093</link>
    <topic>හෝප් පිළිකා රෝහලේඉදිකිරීම් යළි ඇරැඹෙයි</topic>
    <author>සිතාරා සේනානි</author>
    <content>ශ්‍රී ලංකා ක්‍රිකට් කණ්ඩායම ඉදිකිරීමට සැලැසුම් කැර තිබූ දැනට ඉදිකිරීම් අතරමඟ නැවතී තිබෙන හෝප් පිළිකා රෝහලේ ඉදිකිරීම් නැවත ආරම්භ කිරිමට සෞඛ්‍ය ඇමැති මෛත්‍රීපාල සිරිසේන මහතා තීරණය කැර ඇත.මේ රෝහලේ ඉදිකිරීම් අවසන් කිරීමට එංගලන්තයේ අහමඩ්ටි සමූහ ව්‍යාපාරය රුපියල් මිලියන 850ක මුදලක් ලබා දීමට තීරණය කැර තිබේ.මේ මුදලට අමතරව රෝහලේ යටිතල පහසුකම් සංවර්ධනයට රුපියල් මිලියන 400ක් හා ඊට අවශ්‍ය වෛද්‍ය උපකරණ මිලදී ගැනීමට රුපියල් මිලියන 200ක මුදලක් රජයෙන් ලබා දීමට ද සැලැසුම් කැර තිබේ. මේ සඳහා අනුමැතිය ලබා ගැනීමට සෞඛ්‍ය ඇමැතිවරයා ඇමැති මණ්ඩලය වෙත කැබිනට් පත්‍රිකාවක් අද දින ඉදිරිපත් කිරීමට නියමිතය. හෝප් පිළිකා රෝහල් ව්‍යාපෘතියට වැය වෙතැයි ඇස්තමේන්තු කැර ඇති මුදල රුපියල් මිලියන 1,450කි. මේ රෝහල මහරගම ජාතික පිළිකා ආයතනය අසල ඉදි කැරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>09</day>
    </date>
    <link>http://www.dinamina.lk/2011/11/09/_art.asp?fn=n1111094</link>
    <topic>පාර්ලිමේන්තුවිවාදය අද</topic>
    <author/>
    <content>පාඩු ලබන ව්‍යාපාර රජයට පවරා ගැනීමේ හෙවත් හඳුනාගත් ඌන ක්‍රියාකාරී ව්‍යවසාය හෝ ඌන උපයෝජිත වත්කම් ජාතික යහපත උදෙසා රජය සතු කිරීම, එම ඌන ක්‍රියාකාරී එක් එක් ව්‍යවසාය හෝ ඌන උපයෝජිත වත්කම සම්බන්ධයෙන් නිසි බලධරයකු පත් කිරීම, විකල්ප උපයෝජනයෙන් ඒවායේ ඵලදායී කළමනාකරණ පරිපාලනය හෝ පුනරුදය සඳහා විධිවිධාන සැලැස්වීම සහ ඒවා සම්බන්ධයෙන් වන්දි ගෙවීමට වූ පනත් කෙටුම්පත අග්‍රාමාත්‍ය දි. මු. ජයරත්න මහතා විසින් ඊයේ (8) පාර්ලිමේන්තුවට ඉදිරිපත් කළේය.මේ පනත් කෙටුම්පත පිළිබඳ අද (09) දින විවාදයට ගැනීමට නියමිතය.මේ පනත් කෙටුම්පතට අනුව මීට පෙර රජයට අයත්ව තිබී පෞද්ගලික අංශයට ලබා දී මේ වන විට අසාර්ථකත්වයට පත් වූ ව්‍යාපාර රජයට පවරා ගැනීමත් සිදු කෙරේ. මෙවැනි ව්‍යාපාර 37 ක් නම් කොට ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>09</day>
    </date>
    <link>http://www.dinamina.lk/2011/11/09/_art.asp?fn=n1111095</link>
    <topic>තද සුළං සමඟ වැසි දිගටම</topic>
    <author>උදුලා පීරිස්</author>
    <content>දිනවල පවතින අයහපත් කාලගුණ තත්ත්වය හේතුවෙන් ගිගුරුම් සහිත වැසි සමඟ තද සුළං හා අකුණු තත්ත්වයක් ඇතිවිය හැකි යැයි කාර්යභාර කාලගුණ විද්‍යාඥ ඩී. ඒ. ජයසිංහ ආරච්චි මහතා පවසයි.අපරභාගයේ හා රාත්‍රියේ රට පුරා තැනින් තැන තරමක වැසි ඇතිවනු ඇතැයි පවසන ජයසිංහ මහතා උතුරු සහ නැඟෙනහිර වෙරළබඩ තැනින් තැන වැසි ඇතිවිය හැකි බවද කීය.තද සුළඟත් සමඟ අකුණු ඇතිවිය හැකි අතර ඒ සම්බන්ධයෙන් වඩා විමසිලිමත්ව කටයුතු කරන ලෙසට කාලගුණ විද්‍යා දෙපාර්තමේන්තුව ජනතාවගෙන් ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>09</day>
    </date>
    <link>http://www.dinamina.lk/2011/11/09/_art.asp?fn=n1111096</link>
    <topic>‘ආශ්චර්යයේ පිවිසුම’ 27දා ජනතා අයිතියට</topic>
    <author>සුභාෂිනී සේනානායක සහ බන්දුල ගුණසේකර</author>
    <content>ශ්‍රීලංකාවේ ප්‍රථම අධිවේගී මාර්ගය ලෙස ලබන 27 වෙනිදා විවෘත වන දක්ෂිණ කොළඹ අධිවේගී මාර්ගය “ආශ්චර්යයේ පිවිසුම” ලෙස නම්කර තිබේ.ආශ්චර්යේ පිවිසුම ලබන 27 වෙනිදා ජනාධිපති මහින්ද රාජපක්ෂ මහතා අතින් විවෘත වෙයි.මෙය කොට්ටාවේ සිට ආරම්භ වෙයි.ගාල්ල පින්නදූව දක්වා ඉදිකිරීම් නිමකර ජනතා අයිතියට පත් කෙරෙන ආශ්චර්යේ පිවිසුම් මාර්ගය ඉදිකිරීම් සඳහා අමෙරිකානු ඩොලර් මිලියන 900 ක් පමණ වැය වී තිබේ. එයින් අමෙරිකානු ඩොලර් 300 ක් පමණ ශ්‍රී ලංකාව ආයෝජනය කර තිබේ.කොට්ටාව, කහතුඩුව, ගැලනිගම, දොඩන්ගොඩ, වැලිපැන්න, කුරුඳුගහහැතැප්ම, නායපාමුල, පින්නදූව, ඉමදූව, කොක්මාදුව හා ගොඩගම යන ස්ථාන 11 න් අධිවේගී මාර්ගයට ප්‍රවිෂ්ටවීමට හැකිවන අතර මංතීරු හතරකින් සමන්විත කොට්ටාව සහ මාතර දක්වා අධිවේගී මාර්ගයේ දිග කිලෝමීටර එකසිය විසි අටකි.පැය 3 ක් වැනි කාලයක් කොළඹ මාතර ගමනාගමනය සඳහා වැය වූවද කිලෝමීටර 128 ක දිගින් යුතු මේ අධිවේගී මාර්ගය සඳහා ගතවන කාලය පැය 2 ට පමණ සීමාවනු ඇත. ආශ්චර්යයේ පිවිසුම් මාර්ගයේ වේගය පැයට කිලෝමීටර 100 කි.පදිකයින්ට, ත්‍රිරෝද, යතුරුපැදි, බරවාහන ඇතුළු තවත් වාහන පන්ති කීපයකට මේ මාර්ගයේ ගමනාගමනය තහනම් වේ. මේ මාර්ගය ජනතා සතුවීමට පෙර මාර්ගය තුළ ස්ථාපිත කෙරුණු ඉන්ධන පිරවුම්හල්වල පිරිත් සජ්ඣායනාවක්ද 18 වනදා පැවැත්වෙන බවත් ආශ්චර්යයේ පිවිසුම් මාර්ගය ජනතාවට විවෘත කිරීමට පෙර පාපැදි මෙන්ම ජනතාවටද විවෘත කරන බව යෞවන කටයුතු හා නිපුණතා සංවර්ධන අමාත්‍ය ඩලස් අලහප්පෙරුම මහතා ඊයේ ජනාධිපති ලේකම් කාර්යාලයේ පැවති සාකච්ඡාවකදී ඊයේ (08) පැවැසීය.ආශ්චර්යයේ පිවිසුම් මාර්ගයේ ජනතාවට ගමන් කළ හැකි වන්නේ මේ මස 27 වනදාට පෙර බව පැවසූ අමාත්‍යවරයා ජනතාවට එම මාර්ගයේ ඇවිදීමට ඬදහස ලබාදීමට ඉඩකඩ සලසා තිබෙන බවද කීය.ජනතාවට සතුටුවීම සඳහා සංගීත සංදර්ශන, පෙර පාසල්, පාසල් දරුවන්ගේ දර්ශන ඇතුළත් දින 03 ක උත්සව රැසක්ද සංවිධානය කර තිබේ.ජනමාධ්‍ය ඇමැති කෙහෙළිය රඹුක්වැල්ල, වරාය හා මහාමාර්ග නියෝජ්‍ය ඇමැති නිර්මල කොතලාවල, ජනමාධ්‍ය අමාත්‍යාංශයේ ලේකම් ඩබ්ලිව්. බී. ගනේගල, මාර්ග සංවර්ධන සභාපති ආර්. පේ‍්‍රමසිරි, මහත්වරුන් ඇතුළු සියලු මාධ්‍ය ආයතන ප්‍රධානිහු ඇතුළු පිරිසක් මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>09</day>
    </date>
    <link>http://www.dinamina.lk/2011/11/09/_art.asp?fn=n1111097</link>
    <topic>ශ්‍රී ලාංකීය මාධ්‍යවේදීන්ට වියට්නාමයෙන් වරප්‍රසාද</topic>
    <author>රක්ෂණ ශි‍්‍රයන්ත</author>
    <content>ශ්‍රී ලංකා ජනමාධ්‍යවේදීන්ට සුවිශේෂී වරප්‍රසාද ලබාදීමට වියට්නාම් රජය කැමැත්ත පළ කර තිබේ.ඊට සම්බන්ධ ගිවිසුමක් ඉදිරියේදී අස්සන් කිරීම පිළිබඳව ජනමාධ්‍ය ඇමැති කෙහෙළිය රඹුක්වැල්ල මහතා සහ වියට්නාම තානාපති තොන් සින් තාන් (TON SINH THANH මහතා අතර සාකච්ඡාවක් ඊයේ (08) ජනමාධ්‍ය අමාත්‍යාංශයේදී පැවැත්විණි. ශ්‍රී ලංකා ජනමාධ්‍යවේදීන්ට වියට්නාමයේ සිට මෙරටට තොරතුරු වාර්තා කිරීමට අවස්ථාව ලබාදීම,පුහුණු වැඩමුළුවලට සහභාගීවීම, භාෂාව පිළිබඳ දැනුම ලබාදීම සහ එරට ජනමාධ්‍ය ආයතනවල රැකියා අවස්ථා ලබාදීම මීට අයත් වෙයි.ඒ අතර වියට්නාම ජනමාධ්‍යවේදීන්ටද මෙරටදී ජනමාධ්‍ය ක්ෂේත්‍රය පිළිබඳව පුහුණුව, අවබෝධය ලබාගැනීමට අවස්ථාව ලබාදීමටත් මාධ්‍යවේදීන් හුවමාරු කරගැනීමත් මේ යටතේ සිදුවේ.ජනාධිපති මහින්ද රාජපක්ෂ මහතාගේ ආරාධනයෙන් වියට්නාම් ජනාධිපතිවරයා පසුගියදා මෙරට සංචාරයක නිරත විය. එම අවස්ථාවේදී මෙරට ජනමාධ්‍ය ක්ෂේත්‍රය ඇතුළු තවත් බොහෝ දෑ පිළිබඳව ඇති වූ පැහැදීම හා විශ්වාසයෙන් දෙරට අතර මිත්‍රත්වය වැඩිදියුණු කරගැනීමට වියට්නාම් ජනපතිවරයා අදහස් කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>09</day>
    </date>
    <link>http://www.dinamina.lk/2011/11/09/_art.asp?fn=n1111098</link>
    <topic>මහ මඟ අනතුරුවැළැක්වීමේ සතියක්</topic>
    <author>සන්ධ්‍යා කරුණාරත්න</author>
    <content>මහාමාර්ග අනතුරු වැළැක්වීම පිළිබඳ දැනුවත් කිරීමේ සතියක් ප්‍රකාශයට පත් කිරීමට සෞඛ්‍ය අමාත්‍යාංශය තීරණය කර ඇත.ඒ අනුව මේ මස 14 දා සිට 20දා දක්වා සතිය මහාමාර්ග අනතුරු නිසා සිදුවන තුවාල වැළැක්වීම පිළිබඳ දැනුවත් කිරීමේ සතිය ලෙස ප්‍රකාශයට පත් කර ඇත. පසුගිය ඔක්තෝබර් 26 දිනට යෙදී තිබූ ලෝක හදිසි අනතුරු වැළැක්වීමේ දිනය නිමිති කර ගනිමින් මේ සතිය ප්‍රකාශයට පත් කර තිබෙන බවත් මහාමාර්ග හදිසි අනතුරු වළක්වා ගැනීම මෙහි අරමුණ බවත් සෞඛ්‍ය අමාත්‍යාංශය පවසයි.මාර්ග අනතුරු පිළිබඳ මහජනතාව දැනුවත් කිරීමේ වැඩසටහන් සෑම දිස්ත්‍රික්කයකම බෝ නොවන රෝග පිළිබඳ වෛද්‍ය නිලධාරින් හා රෝහල්වල සිටින මහජන සෞඛ්‍ය පිළිබඳ වෛද්‍ය නිලධාරින් මඟින් ක්‍රියාත්මක කිරීමට යෝජිතය. මේ පිළිබඳ වන සමරු වැඩසටහනක් ශ්‍රී ලංකා පදනම් ආයතනයේ දී සෞඛ්‍ය ඇමැති මෛත්‍රීපාල සිරිසේන මහතාගේ ප්‍රධානත්වයෙන් පැවැත්වේ.මහාමාර්ග ආශ්‍රිතව සිදුවන හදිසි අනතුරු ප්‍රමාණය ශීඝ්‍රයෙන් ඉහළ ගොස් තිබෙන අතර මේ නිසා වාර්ෂිකව මියයන ප්‍රමාණය 2000 - 2500 ක් දක්වා ඉහළ ගොස් තිබෙන බව සෞඛ්‍ය අමාත්‍යාංශය ප්‍රකාශ කරයි. දිනපතා මාර්ග අනතුරුවලින් හයදෙනකු පමණ මියයන අතර සෑම පැයකට වරක්ම පුද්ගලයන් දෙදෙනකු මාර්ග අනතුරු නිසා බරපතළ තුවාල ලබති මාර්ග අනතුරු 80,000 ක් පමණ වාර්ෂිකව වාර්තා වීම සිදුවේ. ඒ අතරින් 30,000 ක් පමණ බරපතළ අනතුරු වේ.බරපතළ තුවාල සහිත පුද්ගලයකු ප්‍රතිකාර සඳහා රෝහලකට ඇතුළු කළ විට ඒ පුද්ගලයා සුවපත් කිරීමට රුපියල් මිලියනයේ සිට මිලියන දහය දක්වා මුදලක් වැය කිරීමට රජයට සිදුවේ. රෝහල් පද්ධතිය මඟින් නොමිලයේ ප්‍රතිකාර ලබාදීම සිදු කරන නිසා මේ ගැටලුව රෝහල් පද්ධතියට අභියෝගයක්ව පවතියි.වර්තමානයේ මාර්ග පද්ධතියේ සිදුව ඇති ශීඝ්‍ර වර්ධනයත් සමඟම මහාමාර්ග භාවිතා කිරීමේදි පුද්ගලයන්ගේ නොසැලකිල්ල, බීමත්කම වැනි හේතූන් නිසා මාර්ග අනතුරු ඉහළ ගොස් තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>09</day>
    </date>
    <link>http://www.dinamina.lk/2011/11/09/_art.asp?fn=n1111099</link>
    <topic>හානිවූ වාහන හිමිකරුවන් 380කට වන්දි ගෙවා අවසන්</topic>
    <author>දුමින්ද ගුරුගෙ, ස්වර්ණා විජේකෝන් සහ චමීර ඇල්ලදෙණිය</author>
    <content>ප්‍රමිතියෙන් තොර පෙට්රල් භාවිතය නිසා හානියට පත් වූ පාර්ශ්වයන්ට වන්දි ගෙවීම මේ වන විට සිදුවන බව ද, දැනටමත් 380 දෙනකුට වන්දි ගෙවා අවසන් බව ද ඛනිජ තෙල් කර්මාන්ත ඇමැති සුසිල් ප්‍රේමජයන්ත මහතා පාර්ලිමේන්තුවේදී ඊයේ (08) ප්‍රකාශ කළේය. ලෝක වෙළෙඳපොළේ බොරතෙල් මිල ගණන් ඉහළ යෑම මත පෙට්‍රල් රුපියල් 12 කින්, ඩීසල් රුපියල් 08 කින් සහ භූමිතෙල් රුපියල් 10 කින් මිල ඉහළ දැමීමට සිදු වූ බව ද, තෙල් මිල ඉහළ යෑම සහ හෙජින් ගිවිසුම අතර හෝ ප්‍රමිතියෙන් බාල තෙල් තොගය හා සම්බන්ධයක් නැතැයි ද, ඇමැතිවරයා පැවසුවේය.තෙල් මිල ඉහළ දැමීමෙන් පසුවද රජය ඩීසල් ලීටරයකින් රුපියල් 18 ක් සහ භූමිතෙල් ලීටරයකින් රුපියල් 41 ක් ද, දැවිතෙල් ලීටරයකින් රුපියල් 35 ක් පාඩු ලබන බව ද ඇමැතිවරයා පෙන්වා දුන්නේය.ලෝක වෙළඳපොළේ බොරතෙල් බැරලයක මිල අද ඇමෙරිකන් ඩොලර් 87 ක් වන බව පැවසූ ඇමැතිවරයා, ජෝන් අමරතුංග මහතා එය ඩොලර් 80 ක් බව පැවසීම සාවද්‍ය බව කීවේය.ලෝකයේ අනෙක් රටවලට සාපේක්‍ෂව අපේ රටේ ඉන්ධන සඳහා අයකරන බද්ද ඉතාම සීමිත බව පැවසූ ඇමැතිවරයා, ඩිසල් ලීටරයක් සඳහා අයකරන්නේ රුපියල් දෙකක් (02) වැනි ඉතා සුළු මුදලක් බව ද කීය. එ. ජා. ප. ගම්පහ දිස්ත්‍රික් මන්ත්‍රී ජෝන් අමරතුංග මහතා කළ විශේෂ ප්‍රකාශයට ප්‍රතිචාර දක්වමින් ඇමැති සුසිල් ප්‍රේමජයන්ත මහතා මේ බව ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>09</day>
    </date>
    <link>http://www.dinamina.lk/2011/11/09/_art.asp?fn=n11110910</link>
    <topic>ගුවන්විදුලියේ සභාපති හඩ්සන් සමරසිංහටඉන්දියාවෙන් උපහාර</topic>
    <author/>
    <content>ශ්‍රී ලංකා ගුවන්විදුලි සංස්ථාවේ සභාපති හඩ්සන් සමරසිංහ මහතා වෙනුවෙන් ඉන්දියාවේ ඒ.බී.සී.අයි. සංවිධානය උපහාර උත්සවයක් පැවැත්වීමට කටයුතු යොදා තිබේ.හෙට (10) සහ අනිද්දා (11) මේ උපහාර උළෙල මුම්බායිහිදී පැවැත්වේ.වැටී තිබූ ශ්‍රී ලංකා ගුවන් විදුලිය ප්‍රබල ශක්තිමත් ආයතනයක් ලෙස පවත්වාගෙන යාමේදී හඩ්සන් සමරසිංහ මහතා ඒ ක්‍රියාවලිය පසුපස සිටින බව එම උළෙලේ සංවිධායකවරයෙක් පවසයි.හඩ්සන් සමරසිංහ මහතා කොන්ත්‍රාත් පදනම යටතේ 1969 දී ගුවන්විදුලියට පැමිණ අද එහි සභාපතිවරයා දක්වා උසස් වී සිටියි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>09</day>
    </date>
    <link>http://www.dinamina.lk/2011/11/09/_art.asp?fn=n11110911</link>
    <topic>ඉල්ලීම් 5ක් මුල්කරගෙනලිප්ටන් වටරවුමේදී උද්ඝෝෂණයක්</topic>
    <author>අනුර පේ‍්‍රමලාල්</author>
    <content>සේවක ඉල්ලීම් පහක් මුල්කරගෙන දැවැන්ත උද්ඝෝෂණ ව්‍යාපාරයක මුල් පියවර අද (9) දහවල් 12.00 ට කොළඹ 07, ලිප්ටන් වටරවුමේදී පැවැත්වෙන බව රාජ්‍ය සේවා වෘත්තීය සමිති මහා සම්මේලනය දන්වා සිටී.එම සම්මේලනයේ ප්‍රධාන ලේකම් සමන් රත්නප්‍රිය මහතා ජනාධිපතිවරණ සමයේදී රජය පොරොන්දු වූ 2500 වැටුප් වැඩිවීම, හිඟ ජීවන වියදම් දීමනාව වන රුපියල් 3860, අග්‍රහාර රක්ෂණයෙන් රුපියල් ලක්ෂයක විශ්‍රාමික පාරිතෝෂිකයක් හා වැටුප් වර්ධක රුපියල් 150 දක්වා වැඩිකර ගැනීම යන ඉල්ලීම් ලබාගැනීම සඳහා මේ උද්ඝෝෂණ ව්‍යාපාරය පවත්වන බව පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>09</day>
    </date>
    <link>http://www.dinamina.lk/2011/11/09/_art.asp?fn=n11110912</link>
    <topic>පාකිස්තාන මහ කොමසාරිස්ට බෝම්බ තැබූ සැකකරු රිමාන්ඩ්</topic>
    <author>සිරන්ජනි කුමාරි</author>
    <content>පාකිස්තාන මහ කොමසාරිස්වරයා ඉලක්ක කර ගනිමින් 2006 වර්ෂයේ කොල්ලුපිටිය ප්‍රදේශයේ සිදු වූ ක්ලේමෝ බෝම්බ ප්‍රහාරය සම්බන්ධයෙන් ඉකුත් (5) දින කටුනායක ගුවන් තොටුපළදී අත්අඩංගුවට ගනු ලැබූ ද්‍රවිඩ ජාතිකයා මේ මස 17 වැනි දින දක්වා රක්ෂිත බන්ධනාගාරගත කරන ලෙස කොටුව මහේස්ත්‍රාත් ලංකා ජයරත්න මෙනවිය නියම කළාය. බුද්ධි අංශ තොරතුරකට අනුව සැකකරු විදේශගතව සිට පෙරලා ශ්‍රී ලංකාවට පැමිණීමේදී මෙලෙස අත්අඩංගුවට ගෙන තිබිණ.මොහු එල්ටීටීඊ සංවිධානයේ ක්‍රියාකාරි සමාජිකයෙකු ලෙස 2006 වසරේ සිදු වූ මෙම බෝම්බ ප්‍රහාරයට සහාය වු බවට බුද්ධි අංශයට තොරතුරු වාර්තා වී තිබූ අතර ඒ පිළිබඳව විමර්ශන පැවැත්වීමේදී සැකකරු ව්‍යාජ ගමන් බලපත්‍රයකින් විදේශගතව ඇති බවට පොලිසියට කරුණු අනාවරණය වී තිබේ. පාකිස්තානු මහා කොමසාරිස්වරයා ඉලක්ක කරගනිමින් කොල්ලුපිටිය ප්‍රදේශයේ සිදු වූ මේ ක්ලේමෝ බෝම්බ ප්‍රහාරයෙන් ආරක්ෂක අංශ සාමාජිකයන් අටදෙනෙකු මිය ගියේය.සිද්ධිය වී වසර පහකට පසුව සැකකරු නැවත ශ්‍රී ලංකාවට පැමිණීමේදී ඉකුත් (5) වැනි දින ආගමන විගමන දෙපාර්තමේන්තුව විසින් සැකකරු අත්අඩංගුවට ගෙන තිබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>09</day>
    </date>
    <link>http://www.dinamina.lk/2011/11/09/_art.asp?fn=n11110913</link>
    <topic>රෝහල් සේවිකාවකට අතවර කළ සිද්ධිය අධිකරණයට ඉදිරිපත් කරන්නැයි නියෝග</topic>
    <author>සිරිසේන රාජපක්ෂ</author>
    <content>ජාතික රෝහලේ සුළු සේවිකාවකට ලිංගික අතවර කළැයි කියන සිද්ධියට අදාළ පැමිණිල්ල ලබන ජනවාරි මස එකොළොස්වෙනිදා අධිකරණයට ඉදිරිපත් කරන ලෙස මාලිගාකන්ද ප්‍රධාන මහේස්ත්‍රාත් ජී. එල්. ප්‍රියන්ත මහතා ඊයේ (8) මරදාන පොලිසියට නියෝග කළේය.මහේස්ත්‍රාත්වරයා එසේ නියෝග කෙළේ සිද්ධියට අදාළ පැමිණිල්ල අද දින ඉදිරිපත් කිරීමට නොහැකි බව දන්වමින් ඊට වෙනත් දිනයක් ලබාදෙන ලෙස මරදාන පොලිසිය කරන ලද ඉල්ලීමකට අනුවය.අනතුරුව අධිකරණය වෙත කරුණු දැක්වූ සැකකරුවන්ගේ නීතිඥ ආර්. රජිත ලක්මාල් මහතා මේ සිද්ධියට අදාලව පැමිණිලිකාරිය බොරු පැමිණිල්ලක් පොලිසියට ඉදිරිපත් කර ඇති නිසා සැකකරුවන්ට විරුද්ධව චෝදනා ඉදිරිපත් කිරීම ප්‍රමාද වන බවත් සැකකරුවන්ගේ නිර්දෝෂීභාවය අධිකරණයට ඉදිරිපත් කිරීම සඳහා පැමිණිල්ල ඉක්මණින් අධිකරණයට ඉදිරිපත් කිරීම සැකකරුවන්ට කරන සාධාරණයක් බවත් කීය.කොළඹ ජාතික රෝහලේ සුළු සේවිකාවක් විසින් කරන ලද පැමිණිල්ලකට අනුව එම රෝහලේම ඕවර්සියර්වරයකු ඇතුළු සිව් දෙනකු මරදාන පොලිසිය මගින් අත්අඩංගුවට ගෙන මාලිගාකන්ද මහේස්ත්‍රාත් අධිකරණය වෙත ඉදිරිපත් කරන ලදුව එකිනෙකා රුපියල් විසි දහස බැගින් වූ ශරීර ඇප මත මුදා හරින ලදී.පැමිණිලිකාරිය විසින් ලේඛන වෙනස් කිරීමක් හා සුදුබත් වෙනුවට රතුබත් දීමේ විනය විරෝධී ක්‍රියාවන් දෙකක් සම්බන්ධයෙන් ඕවර්සියර්වරයා විසින් පාලන අධිකාරියට වාර්තා කිරීම නිසා ඇය විසින් මෙම බොරු පැමිණිල්ල ඉදිරිපත් කර ඇතැයි සැකකරුවන්ගේ නීතිඥ රජිත ලක්මාල් මහතා මුලදී අධිකරණයට දැන්වීය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>09</day>
    </date>
    <link>http://www.dinamina.lk/2011/11/09/_art.asp?fn=n11110914</link>
    <topic>බහිරව කන්දේ පෙදෙසක් නාය ගිහින්: කතක් රෝහලේ</topic>
    <author>අසේල කුරුළුවංශ</author>
    <content>අධික වර්ෂාවත් සමග මහනුවර බහිරව කන්ද ප්‍රදේශයේ පස්කන්දක් කඩා වැටීමෙන් කාන්තාවක් තුවාල ලැබ මහනුවර මහ රෝහලට ඇතුළත් කර තිබේ.පෙරේදා (07) පස්වරුවේ සිදුව ඇති මෙම සිද්ධියෙන් තවත් කාන්තාවක් සුළු තුවාල ලැබ ඇත. අධික වර්ෂා තත්ත්වයත් සමග නාය යෑමේ අවදානමක් ඇතිව තිබෙන බැවින් බෑවුම් ප්‍රදේශවල පදිංචිකරුවන් අවධානයෙන් පසුවන ලෙස මහනුවර දිස්ත්‍රික් ආපදා කළමනාකරණ මධ්‍යස්ථානය පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>09</day>
    </date>
    <link>http://www.dinamina.lk/2011/11/09/_art.asp?fn=n11110915</link>
    <topic>වරායේ හදිසි ගින්නක්</topic>
    <author>අනුර පේ‍්‍රමලාල් සහ උපාලි කරුණාරත්න</author>
    <content>ශ්‍රී ලංකා වරාය අධිකාරියේ එස්.ඒ.ජී.ටී කන්ටේනර් අංගණයේ ඊයේ (8) සවස හදිසි ගින්නක් ඇතිවී තිබේ.මේ ගින්න ඇතිවී තිබෙන්නේ ඒ කන්ටේනර් අංගණයේ කන්ටේනරයක තිබූ ඇමෝනියම් නමැති රසායනික ද්‍රව්‍ය අඩංගු පෙට්ටියක් ගිනි ගැනීම නිසාය.මෙහිදී තවත් ඇමෝනියම් පෙට්ටි කිහිපයක් පිළිස්සී තිබෙන අතර වෙනත් කිසිඳු හානියක් නොමැති බව ශ්‍රී ලංකා පොලිස් තොරතුරු මධ්‍ය ඒකකයේ ප්‍රකාශකයෙක් පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>09</day>
    </date>
    <link>http://www.dinamina.lk/2011/11/09/_art.asp?fn=n11110916</link>
    <topic>යුද හමුදා භාෂා පුහුණු ආයතනයේආහාර විසවී 30ක් රෝහල් ගත කෙරෙති</topic>
    <author>ගම්පොල සමූහ</author>
    <content>කොත්මලේ යුද හමුදා භාෂා පුහුණු ආයතනය මගින් ලබාදුන් ආහාර විසවී තිස්දෙනෙකු පමණ රෝගි වී ප්‍රතිකාර සඳහා ගම්පොල ශික්ෂණ රෝහල වෙත රැගෙන විත් ඇති බව රෝහල් අධ්‍යක්ෂ වෛද්‍ය සරත් වීරබණ්ඩාර මහතා සඳහන් කරයි.ඊයේ (8) දින රැගෙන ආ රෝගීන්ගෙන් හතරදෙනෙකු නේවාසික ප්‍රතිකාර සඳහා ඇතුළත් කොට ඇති අතර අනෙකුත් රෝගීන්ට බාහිර ප්‍රතිකාර ලබා දී ඇත.ආරක්ෂක අමාත්‍යාංශයට අයත් යුද, ගුවන්, නාවික හා පොලිස් නිලධාරින්ගේ භාෂා පුහුණුව සඳහා කොත්මලේ භාෂා පුහුණු ආයතනය වෙත ඇතුළත් වන අතර එහි දී ඔවුන්ට නේවාසික පුහුණුවීම් ලබාදීම සිදුකෙරේ.එසේ පුහුණුවීම් ලබාදෙන නිලධාරින් හට ලබාදුන් ආහාර මෙසේ විස වී තිබේ.වමනය, බඩඑළිය යාම, ක්ලාන්තය, බඩ කැක්කුම යන රෝග ලක්ෂණ ඇතිවීම නිසා ඔවුන්ට වහා ප්‍රතිකාර ලබාදීම ආරම්භ කළ බව ඒ පිළිබඳව විමසීමේදී වෛද්‍ය අධිකාරිවරයා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>09</day>
    </date>
    <link>http://www.dinamina.lk/2011/11/09/_art.asp?fn=n11110917</link>
    <topic>නිෂ්පාදිත දින වෙනස් කර ප්‍රවාහනය කළ ආහාර තොගයක් හසුවෙයි</topic>
    <author>සන්ධ්‍යා කරුණාරත්න</author>
    <content>නිෂ්පාදිත දිනයට පෙර දිනයක් සඳහන් කරමින් පාන් ඇතුළු ක්ෂණික ආහාර තොගයක් ප්‍රවාහනය කරමින් තිබියදී අත්අඩංගුවට ගෙන උසාවියට ඉදිරිපත් කිරීමට මහජන සෞඛ්‍ය පරීක්ෂකවරු විසින් කටයුතු කර තිබේ.රුපියල් 50,000 ක් පමණ වටිනා මේ ආහාර තොගය කොළඹ සිට ත්‍රිකුණාමලයේ පිහිටි ප්‍රධාන සමාගමක සේවකයන්ගේ ආහාරය සඳහා ලබාදීමට ගෙන ගොස් ඇති බව ශ්‍රී ලංකා මහජන සෞඛ්‍ය පරීක්ෂකවරුන්ගේ සංගමයේ ලේකම් සෙනරත් බණ්ඩාර මහතා පවසයි.ත්‍රිකුණාමලය උප්පුවේලි සෞඛ්‍ය වෛද්‍ය නිලධාරි කාර්යාලයේ මහජන සෞඛ්‍ය වෛද්‍ය නිලධාරින් මඟින් මේ ආහාර තොගය අත්අඩංගුවට ගෙන ඇත.පාන් ඇතුළු ක්ෂණික ආහාර තොගයක් මෙසේ නුසුදුසු තත්ත්වයෙන් ප්‍රවාහනය කිරීමත්, වැරැදි ලෙස ලේබල් කිරීමත් යනාදි කරුණු මත මේ ආහාර තොගයට නඩු ඉදිරිපත් කළ බව ඒ මහතා සඳහන් කළේය.මේ ආහාර ලේබල් කළ දිනයට පෙර දිනයක නිෂ්පාදනය කර තිබුණත් නිෂ්පාදනය කළ දිනය වැරැදි ලෙස ලේබල් කර තිබූ බවද ඒ මහතා පැවැසීය.මේ ආහාර භාවිතයට ගැනීමෙන් පාචනය හෝ ආහාර විෂ වීම වැනි ශරීරයට අහිතකර තත්ත්වයන් ඇති වීමට ඉඩ තිබූ බව ද හෙතෙම කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>09</day>
    </date>
    <link>http://www.dinamina.lk/2011/11/09/_art.asp?fn=r1111091</link>
    <topic>මන්ද මානසික දැරිය අපයෝජනය කළමනි බඩු වෙළෙන්දාට අත්හිටවූ දඬුවම්</topic>
    <author>කුරුණෑගල මධ්‍යම විශේෂ –ආරියපාල වංශතිලක</author>
    <content>මන්ද මානසික දැරියක් අපයෝජනය කළා යැයි මනිබඩු වෙළෙළඳසල් හිමිකරුවකුට වසර දෙකක බරපතළ සිර දඬුවමක් ලබාදුන් කුරුණෑගල මහාධිකරණ විනිසුරු එල්. යූ. ජයසූරිය මහතා එම සිර දඬුවම වසර දහයකට අත්හිටුවමින් රුපියල් 1000ක දඩයක් ද ගෙවන ලෙසට ද විත්තිකරුට නියම කළේ ය.එසේම අතවරයට පත් දැරියට වන්දි වශයෙන් රුපියල් 25,000ක් ගෙවන ලෙසට ද නියෝග කළේ ය.එම දඩ මුදල් නොගෙව්වොත් තවත් වසර දෙකකින් දඩුවම් දීර්ඝ කරන බවත් විනිසුරුවරයා කියා සිටියේ ය.2003/02/17 දින හෝ ඊට ආසන්න දිනයක දී අවුරුදු 16ට අඩු කන් නොඇසෙන මන්දබුද්ධික දැරියක් අපහරණය කළා යැයි විත්තිකරු මේ නඩුවෙන් චෝදනා ලැබ සිටියේ ය.දැරියට සැලලිහිණියන් පෙන්වන්න එන්න කියා කැලෑ රොදකට ගෙන ගොස් මේ අපරාධය සිදුකොට තිබෙන බැව් අධිකරණයේ දී හෙළිදරව් විය.කුලියාපිටිය සදලංකාව රෝහලේ අධිකරණ වෛද්‍ය නිලධාරී ඒ. එස්. බී. රණසිංහ මහතා ගේ වෛද්‍ය වාර්තාව අනුව ඇය දූෂණයකට ලක්වී තිබෙන බවට සඳහන් කොට තිබුණි.ජයේ නීතිඥ උදාර කරුණාතිලක මහතා විසින් පැමිණිල්ල මෙහෙය වන ලදී. විත්තිකරු වෙනුවෙන් නීතිඥ සිරිසේන පල්ලියගුරු මහතා පෙනී සිටියේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>09</day>
    </date>
    <link>http://www.dinamina.lk/2011/11/09/_art.asp?fn=r1111092</link>
    <topic>හෝමාගම ‘දිරිය පියසේ’84 වැනි නිවෙසත් ඉදිවෙයි</topic>
    <author>හෝමාගම සංචාරක මංජුල හිරිපිටිය</author>
    <content>හෝමාගම සමෘද්ධි සංගමය “දිරිය පියස” නිවාස ඉදිකරදීමේ වැඩසටහන යටතේ ඉදිකළ අසූහතරවැනි නව නිවස පනාගොඩ මීගස්මුල්ල ප්‍රදේශයේ පදිංචි රංජනී කපුරුගේ මහත්මියගේ පවුලට භාරදීම පසුගියදා සිදු කෙරිණි.කුඩා ඉඩමක කටු මැටි ගැසූ නිවෙසක ජීවත් වූ කපුරුගේ පවුලට ස්ථිර ආදායමක් හෝ රැකියාවක් තිබුණේ නැත.ඔවුන් ගෙවන කටුක ජීවිතය පිළිබඳ අවධානය යොමු කළ මීගස්මුල්ල සමෘද්ධි සංවර්ධන නිලධාරි පද්මසිරි රතුගම මහතා ඇතුළු නිලධාරීන් ප්‍රථමයෙන් හෝමාගම ප්‍රාදේශීය ලේකම් ඒ. ජේ. කරුණාරත්න මහතා දැනුවත් කර ඒ මහතාගේ උපදෙස් මත අවශ්‍ය මූලික පියවර ගෙන අනතුරුව සමෘද්ධි අධිකාරිය මගින් ලබා දුන් රුපියල් ලක්ෂයක මුදලින් නිවෙසේ මූලික වැඩ ආරම්භ කර සෙසු කොටස් ඉදිකර ගැනීම සඳහා පරිත්‍යාගශීලීන්ගේ ආධාර උපකාරයෙන් නිවස ඉදිකර භාරදීම සිදු කෙරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>09</day>
    </date>
    <link>http://www.dinamina.lk/2011/11/09/_art.asp?fn=r1111093</link>
    <topic>මිනුවන්ගොඩ කුඹුරු අක්කර 120කටක්‍රමවත් ජල සැපයුමක් නෑ</topic>
    <author>දිවුලපිටිය සමූහ – අයිවන් නිශ්ශංක</author>
    <content>මිනුවන්ගොඩ අංක 114 කලවාන හා අංක 116 මාතම්මන යන ග්‍රාම සේවා කොට්ඨාසවලට අයත් කුඹුරු අක්කර 120 කින් සමන්විත ගල්කරඳන අංක 1 කුඹුරුයායේ දැන් කුඹුරු අක්කර 50කට පමණ සීමා වී ඇත.කුඹුරුවල වාරිමාර්ග කටයුතු නිසි පරිදි නොකිරීම නිසා මේ තත්ත්වය උදාවී තිබෙන බව ගොවීහු පවසති.ඇනිකට් වේල්ලේ පැතිබැම්ම කැඩීම නිසා ජලය රඳවා ගැනීමට අපහසුතා ඇතිවී තිබේ. කලකට පෙර බස්නාහිර පළාත් සභාවේ හිටපු කෘෂිකර්ම ඇමැති ඇල්මන් පීරිස් මහතා විසින් ප්‍රතිපාදන ලබාදී මෙම වේල්ල අඩි 20 දක්වා පළල්කර ඉදිකරනු ලැබීය. වසර ගණනාවකට පසුව මේ වේල්ල කැඩීමෙන් දැන් අඩි 4 දක්වා පහල බැස ඇත.මේ තත්ත්වය ගැන අදාළ අංශවලට ඉදිරිපත් කළ බවත්, එහෙත් මේ දක්වා කිසිම පියවරක් ගෙන නොමැති බවත්, ඒ නිසා තත්ත්වය සකස් කිරීමට වගකිව යුතු අංශ ඉදිරිපත් වී මීට විසඳුමක් ලබාදිය යුතු බවත් ගොවීහු කියති..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>09</day>
    </date>
    <link>http://www.dinamina.lk/2011/11/09/_art.asp?fn=r1111094</link>
    <topic>රුපියල් 3000ක් ගෙවා මිලදී ගත්බලු පැටියා ටික දවසකින් ‘හූ’ කියලා</topic>
    <author>උතුරු කොළඹ සමූහ ඒ. මදුරවීරන්</author>
    <content>බලු පැටියකු යැයි සිතා නරි පැටියකු මිලදී ගෙන ඇති දැඩි කළ පුද්ගලයකුට මුහුණ පාන්නට සිදුව ඇති රසවත් කතා පුවතකි මේ. කොළඹ නගරයේ ව්‍යාපාරිකයකු වන මේ පුද්ගලයාට ගෙදර සුරතලයට ඇති දැඩි කිරීම සඳහා බලු පැටවකු ගෙනැවිත් දෙන ලෙස ඔහුගේ බිරිය නිතර ඇවිටිලි කර ඇත. ගෙදර සතුන් ඇති කිරීමට අකමැත්තක් දැක්වූ සැමියා, ඇයගේ මේ ඉල්ලීම කෙරෙහි එතරම් උනන්දුවක් දක්වා නොමැත.මේ අතර මේ අඹු - සැමි දෙපළට මංගල උත්සවයකට සහභාගි වන ලෙස ඇරැයුමක් ගම්පහ ප්‍රදේ්ශයේ පදිංචි තම හිතවතකුගෙන් ලැබී තිබේ. හිතවතාගේ එම නිවෙස අසල කෙනකු බලු පැටවුන් කිහිප දෙනෙකු කූඩු කර තබා අලෙවි කරනු ඔවුනට එහිදී දක්නට ලැබී ඇත. ඔවුන් දුටු පමණින්, බලු පැටවුන් කෙරෙහි මේ ව්‍යාපාරිකයාගේ බිරියගේ සිතෙහි තිබූ ආශාව දෙගුණ තෙගුණ වී තිබේ.බිරියගේ ඇවිටිල්ලෙන් බේරීමට බැරි වූ තැන ඔහු රුපියල් තුන් දහසක මුදලක් ගෙවා බලු පැටවකු මිලදී ගත්තේ ය.මේ සුරතලාට හැම සාත්තු සප්පායමක්ම දී ඇති දැඩි කළහ. විටමින් ඇතුළු පෝෂ්‍ය පදාර්ථ අඩංගු ආහාර ඔහුට නො අඩුව ලැබිණ. කල්යත්ම මේ සුරතලාගේ වෙනසක් ඔවුුනට දක්නට ලැබී තිබේ. ගමේ හැසිරෙන බල්ලකු දුටු පමණින් මොහු ගෙතුළට දුව ගොස් හැංගෙන්නට විය. තවද බිරීම වෙනුවට “හූ” කියන්නට පටන් ගත්තේ ය.මෙයින් විමතියට පත් ගෙහිමි ව්‍යාපාරිකයා, අසල්වැසියකුට මොහු පෙන්වා කරුණු විමසූ විට, මෙම සුරතලා බලු පැටවකු නොව නරි පැටවකු බව දැන ගෙන තිබේ.මෙයින් මහත් සේ ලැජ්ජාවට මෙන්ම කෝපයට ද පත් ව්‍යාපාරිකයා හනික සතාව රැගෙන ඔහු මිලදි ගත් ගම්පහ නිවෙසට ගොස් තිබේ.සුරතල් පැටියා අලෙවි කළ පුද්ගලයා එම තාවකාලික කුලී නිවෙස අතහැර ගොස් ඇති බව අසල්වාසීන්ගෙන් දැන ගන්නට ලැබී ඇත. කර ගියා ගන්නට කිසිවක් නොදත් මෙම ව්‍යාපාරිකයා නරි පැටියාව එහි කැලයකට මුදා හැර හිස් අතින් කොළඹ පැමිණ තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>09</day>
    </date>
    <link>http://www.dinamina.lk/2011/11/09/_art.asp?fn=r1111095</link>
    <topic>විදෙස් රැකියා පෙන්වා පුද්ගලයන් පස් දෙනකුගෙන් රුපියල් පන්ලක්ෂයක් වංචා කළ සැකකරු ඇපමත</topic>
    <author>ගම්පහ සංචාරක – නිමල් ජයසිංහ</author>
    <content>කඩවත පොලිස්බල ප්‍රදේශයේ පුද්ගලයකු පුද්ගලයන් පස් දෙනෙකුට විදේශ රැකියා ලබාදෙන්නේ යැයි එක් අයකුගෙන් රුපියල් ලක්ෂ 2, 3 ආදි වශයෙන් ලබා ගැනීමෙන් වංචා කිරීම සම්බන්ධව රිමාන්ඩ් භාරයට පත්කොට තිබුණි.නොවැම්බර් 04 දින රිමාන්ඩ් භාරයෙන් නැවත අධිකරණයට ඉදිරිපත් කිරීමේ දී ඇප අයදුම් කොට තිබූ අතර නඩු පහක් සඳහා එක් එක් නඩුවට රුපියල් දස දහස බැගින් ද රුපියල් 50000/- මුදල් ඇපයක් ද එක් එක් නඩුවට රුපියල් ලක්ෂය බැගින් පුද්ගල ඇප දෙක බැගින් ඉදිරිපත් කිරීමට ද නියෝග කළ ගම්පහ ප්‍රධාන මහේස්ත්‍රාත් මොහොමඩ් මැකී මහතා ඇප කරුවක් ග්‍රාමසේවා නිලධාරි මහතාගේ සහතික යටතේ ඉදිරිපත් කළ යුතු බවට ද නියෝග කළේය.වැඩිදුර විභාගය පෙබරවාරි 17 දිනට කල්තැබිණි. පැමිණිල්ල කඩවත පොලිසියෙනි ඇප නියමවූයේ එන්. කරුණාරත්න නැමැත්තෙකුටය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>09</day>
    </date>
    <link>http://www.dinamina.lk/2011/11/09/_art.asp?fn=r1111096</link>
    <topic>හොර සහතික ලබාදීතරුණයන් රවටාමුදල් වංචා කරලා</topic>
    <author>පාණදුර සමූහ - කපිල සෝමරත්න</author>
    <content>පාණදුරේ පෞද්ගලික වෙළෙඳ සහ නාවික පුහුණු ආයතනයකින් ලිපි ශීර්ෂ සොරකම් කර කූටලේඛන සකස් කර නාවික ඩිප්ලෝමා සහතික තරුණයන්ට ලබාදී ඔවුන්ව රවටා රුපියල් එකොළොස්ලක්ෂ පනස් හතර දාහක මුදලක් එම නාවික පුහුණු මධ්‍යස්ථානයේ සේවය කළ නාවිකයකු විසින් වංචා කර ඇත.මෙම මුදල් වංචාව ගැන පාණදුර පොලිසියේ අපරාධ සහ වංචා විමර්ශන අංශයට පැමිණිලි කර ඇත්තේ එම ආයතනයේ අධිපති කපිතාන් ගිහාන් මලීන් සේනානායක මහතා විසිනි.පොලිස් නිලධාරීන් ලිඳමුලගේ මධුසංක නමැත්තා සැකපිට අත්අඩංගුවට ගැනීමෙන් පසු නඩු පවරා ඇත. මෙම නඩුව පාණදුර මහේස්ත්‍රාත් ආර්. එස්. ඒ. දිසානායක මහතා විසින් කල්දමන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>09</day>
    </date>
    <link>http://www.dinamina.lk/2011/11/09/_art.asp?fn=r1111097</link>
    <topic>වන අලියකු යැයි සිතාකටු පඳුරකට රැවටිලා</topic>
    <author>අමිල ප්‍රභාත් වනසිංහ</author>
    <content>රාත්‍රියේ ගොවිපළට පැමිණි වන අලියකු යැයි සිතා කටු අකුලකට ගිනි දැමූ ගොවියකු පිළිබඳ සිද්ධියක් අනුරාධපුරයට නොදුරු ග්‍රාමීය ප්‍රදේශයකින් වාර්තාවේ.එය වන අලින් බහුලව පැමිණෙන ග්‍රාමීය ප්‍රදේශයකි. දිනක් ගොවිපළේ පැලේ නිදා සිටි ගොවියකු හට අසල ගොවිපළකට පැමිණි අලියකු පන්නා දැමීමට කෑගසන මිනිසකුගේ හඬ ඇසිණි.පසුව ඔහු විගසින් අවදි වී ඇත. එවිටම ගොවියාටද සිය ගොවිපළේ කෙළවරෙහි ශබ්දයක් ඇසී තිබේ.වයස අවුරුදු හැත්තෑවක් (70) පමණ වන එම ගොවියාට පෙනීම ද තරමක් අඩුය. රාත්‍රියේ විදුලි පන්දම දල්වා බලන විට ඔහුට ද කළුපාට ඉතා විශාල අලියකු සිටින මෙන් පෙනී ඇත.ඉන්පසු ඔහු කෑගසමින්, රතිඤ්ඤා දමමින් අලියා පන්නා දැමීමට වෙහෙස වී තිබේ.මෙලෙස පැයක පමණ කාලයක් උත්සාහ දැරූවද අලියා නිසොල්මන්ව සිටින මෙන් ගොවියාට පෙනිණි.මහත් වෙහෙසට පත් ගොවියාට අලියා පන්නා දැමීමට උපක්‍රමයක් කල්පනා විය. ඒ අනුව ගෝනියකට භූමිතෙල් දමා ගිනි දල්වා අලියකු සිටින බවට සැලවූ ස්ථානයට විසිකළේය.ඒත් සමඟ සැනෙන් ගිනි පුපුරු දමමින් ඇවිලෙනු දුටු ඔහුට ගොවිපළෙහි කෙළවරේ තිබූ කටු පඳුරු මතකයට නැඟිණි. අලියකු යැයි සිතා මෙතරම් වෙහෙස වී ඇත්තේ කටු පඳුරකට රැවටී බව තේරුම් ගිය ඔහු තමන් ගැනම කේන්තියෙන් එදින පහන් වනතුරු ගතකළ බව ද පැවසේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>09</day>
    </date>
    <link>http://www.dinamina.lk/2011/11/09/_art.asp?fn=r1111098</link>
    <topic>මවත් පියාත් වෙනත් විවාහ සිදුකරගෙන මිත්තණිය ළඟ සිටි දරුවා සර්ප විසෙන් මිය යයි</topic>
    <author>මධ්‍යම පළාත් සංචාරක – එල්. එස්. එගොඩවිට</author>
    <content>පාසල් යන නව හැවිරිදි පුතා තනිකර දමා ඔහු මෙලොවට බිහිකළ මවත් පියාත් වෙන වෙනම නැවත විවාහ සිදුකරගෙන පළාත හැරගොස් සිටිය දී ආච්චි අම්මා ළඟ හැදුණු වැඩුණු සිසු දරුවකු පොලඟකු දෂ්ට කිරීමෙන් අනතුරුව මියගොස් ඇත.පොළඟා දෂ්ට කිරීමෙන් අනතුරුව දින තුනක් තිස්සේ එම නිවෙස අසල සර්පවිස වෙද මහතකු ළඟ නතර කර ප්‍රතිකාර ලබාදී අවසානයේ ඖෂධ ප්‍රතිකාර කිරීමට බෙහෙතක් නොමැති බව පැවසීමෙන් අනතුරුව මෙම දරුවාගේ ආච්චි අම්මාට හදවත් රෝගයෙන් හා කම්පනයෙන් යුතුව පේරාදෙණිය රෝහලට ඇතුළත් කර තිබේ.එහි එක් වාට්ටුවක ආච්චි අම්මාත් ප්‍රතිකාර ලැබූ අතර අනෙක් වාට්ටුවේ සර්ප විසෙන් යුත් දරුවාට ප්‍රතිකාර ලබමින් සිටිය දී මියගොස් ඇත.මෙසේ මරණයට පත්ව ඇත්තේ තෙරිපැහැ වැවතැන්න පදිංචිව සිටි ඒ. එම්. අචල කාවින්ද අතපත්තු නමැති වැවතැන්න විදුහලේ 4 වසර ඉගනුම ලැබූ සිසු දරුවෙකි.මෙම මරණය පිළිබඳව පේරාදෙණිය රෝහලේ හදිසි මරණ පරීක්ෂක එම්. එස්. පී. බී. උඹන්ගමුව මහතා හමුවේ පැවති හදිසි මරණ පරික්ෂණයේ දී සාක්කිදුන් මිය ගිය අයගේ මාමා වූ දැනට මකුල්පොත කුරුණෑගල පදිංචි එන්. එම්. රම්බණ්ඩා (38) යන අය සාක්කි දෙමින් මියගොස් සිටින්නේ මගේ නංගිගේ පුතා නංගී වෙනත් පුරුෂයකු සමඟ ගොස් සිටිනවා.මේ පුතාගේ පියාත් වෙනත් බිරියක් සමඟ ගොස් සිටිනවා. මගේ අම්මා ළඟ ඇය (එච්. එම්. සිරියාවතී 78) ළඟ හිටියා. සිද්ධිය වූ දින මගේ අම්මාත් මේ දරුවාත් නිවෙස අසල වෙනත් නිවෙසකට ගොස් කථාකර සිටින අතර එම නිවෙසේ සිටි සම වයසේ ගැහැණු දරුවකු සමඟ අසල ගම්මිරිස් වැලක ගම්මිරිස් කඩා තිබෙනවා.මේ අතරතුර මේ ගම්මිරිස් වැල අසල සිටි පොලඟෙකු මේ දරුවාට දෂ්ට කර තිබෙනවා. මගේ අම්මා ඒ අසල ගොඩ වෙද මහතෙකුගේ නිවෙසක මේ දරුවා දින තුනක් නතර කර ප්‍රතිකාර ලබා දී තිබෙනවා.මේ මරණය පිළිබඳව පශ්චාත් අධිකරණ වෛද්‍ය වාර්තාව මහනුවර රෝහලේ අධිකරණ වෛද්‍ය නිලධාරී ඒ. බී. සෙනවිරත්න මහතා ඉදිරිපත් කළ පශ්චාත් අධිකරණ වෛද්‍ය වාර්තාව ද සැලකිල්ලට ගනිමින් සර්ප විෂ ශරීර ගතවීමෙන් සිදු වූ හදිසි මරණයක් බවට තීරණය කළ අතර හැඟීම්වලට වහල් වී ජීවත්වන මවුපියන් නිසා මේ අවාසනාවන්ත මරණය සිදුවීම බලවත් කණගාටුවක් බව ද පවසමින් මෙම දරුවාගේ සිරුර දරුවාගේ මාමා වෙත බාර දී මිහිදන් කිරිමට කටයුතු කළේය.මේ පිළිබඳව පොලිස් පරීක්ෂණ කටයුතු තෙරිපැහැ පොලිසියේ පොලිස් කොස්තාපල් 28649 කරුණාදාස මහතා පැවැත්වීය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>09</day>
    </date>
    <link>http://www.dinamina.lk/2011/11/09/_art.asp?fn=r1111099</link>
    <topic>බහු විවාහයක් කරගත් කතකට රජයේ ගාස්තුගෙවන්න නියෝග</topic>
    <author>ගම්පහ සංචාරක – නිමල් ජයසිංහ</author>
    <content>ගම්පහ පොලිස් බල ප්‍රදේශයේ කාන්තාවක් බහුවිවාහයක් කර ගැනීම, පළමු විවාහය සැඟවීම, යන චෝදනා යටතේ ගම්පහ අධිකරණයට ඉදිරිපත් කර තිබුණි.චෝදනා දෙකට එක් චෝදනාවකට රුපියල් 1500/- බැගින් රුපියල් 3000/- රජයේ ගාස්තුවක් ගෙවන ලෙසට ගම්පහ ප්‍රධාන මහේස්ත්‍රාත් මෙහොමඩ් මැකී මහතා නියම කළේ ය.පැමිණිල්ල ගම්පහ පොලිසියේ පොලිස් සැරයන් 38727 දිසානායක මහතා ඉදිරිපත් කළේ ය. රජයේ ගාස්තු ගෙවන ලෙස නියමවූවේ කාන්ති පත්මලතා නැමැත්තියකටය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>09</day>
    </date>
    <link>http://www.dinamina.lk/2011/11/09/_art.asp?fn=r11110910</link>
    <topic>ගොඩගම සුභාරතී විද්‍යාලයේක්‍රිකට් පුහුණු තණ තීරුව විවෘත කෙරේ</topic>
    <author>හෝමාගම විශේෂ ජිනදාස ගමගේ</author>
    <content>ජනතාවගේ ඡන්දය ලබාගත් සමහර දේශපාලකයන් පාසලකට වැලිකිළියක්වත් හදන්නේ නැති බවත් තමන් පළාත් සභා මන්ත්‍රීවරයකු වශයෙන් හෝමාගම ආසනයේ පාසල් 38 න් 31 ට ගොඩනැඟිලි ලබාදී තිබෙන බවත් ශ්‍රීලනිප කොළඹ දිස්ත්‍රික් ආසන සංවිධායක හා බස්නාහිර පළාත් සභා මන්ත්‍රී ගාමිණී තිලකසිරි මහතා පැවසීය.ඒ මහතා එසේ පැවසුවේ ඉකුත් දින ගොඩගම සුභාරතී මහා මාත්‍ය මහා විද්‍යාලයේ ක්‍රිකට් පුහුණු පැති තණ තීරුව විවෘත කිරීමෙන් පසු පැවැති උත්සවයේ දීය.තවදුරටත් අදහස් දැක්වූ ගාමිණී තිලකසිරි මහතා මෙසේද පැවසීය.හෝමාගම අධ්‍යාපන කලාපයේ තිබෙන පාසල් අතුරින් සුභාරතී විද්‍යාලයට ලැබෙනුයේ අද්විතීය ස්ථානයක්.සෑම වසරකම ශිෂ්‍යත්ව විභාගයෙන් ඉහළම ශිෂ්‍ය සංඛ්‍යාවක් සමත්වනුයේ මේ පාසලෙන්. ඒවගේම ක්‍රීඩාව අතිනුත් ජනපි‍්‍රය පාසල වන්නේ මේ විද්‍යාලයයි. ඉතා හොඳ ආදි ශිෂ්‍ය සංගමයක් මෙම විද්‍යාලයට ලැබී තිබෙනවා. අද ආදි ශිෂ්‍ය සංගමය මෙම විදුහලට ත්‍රීරෝද රථයක් පරිත්‍යාග කරන්ට යෙදුණා.ආදි ශිෂ්‍ය සංගමයක් පාසලකට මෙවැනි පරිත්‍යාගයක් කරන්නට යෙදුණ ප්‍රථම අවස්ථාව වෙන්න පුළුවන්. සමහර දේශපාලනඥයන් ජනතාවගේ ඡන්දය ලබාගෙන ගියාට පසු මේ පැත්ත පළාත බලන්නේ නෑ. පාසලකට අඩුම තරමේ වැසිකිළියක්වත් බාදෙන්නේ නෑ.මම ඉකුත් කාලසීමාවේදී හෝමාගම ආසනයේ පාසල් 38 න් 32 කට පළාත් සභා මන්ත්‍රීවරයකු වශයෙන් ගොඩනැගිලි ලබාදී තිබෙනවා.විදුහල්පති ක්. පී. සිරිසේන මහතාද කථා කළ අතර මේ අවස්ථාවට හෝමාගම ප්‍රාදේශීය සභා සභාපති ඒ. ඩී. කුමාරසිරි, හිටප් උප සභාපති ලාල් මහින්ද මුණසිංහ, ආදි ශිෂ්‍ය සංගමයේ සංවිධායක තුෂිත කරුණාරත්න, පරාක්‍රම විද්‍යාලයේ විදුහල්පති ජී. ඩී. ගුණසේකර මහත්වරු ද වූහ. ඡායාරූපය.</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>09</day>
    </date>
    <link>http://www.dinamina.lk/2011/11/09/_art.asp?fn=s1111091</link>
    <topic>ශ්‍රී ලංකාවට ද?-ඔස්ට්‍රේලියාවට ද?අවසන් තීන්දුවට තව දින 2යි</topic>
    <author>ප්‍රින්ස් ගුණසේකර</author>
    <content>සමස්ත ශ්‍රී ලංකාවාසීන්ගේම ජීවන තත්ත්වය වෙනස් කරමින් රටතුළ දැවැන්ත සංවර්ධනයකට අවස්ථාව උදාකෙරෙන වසර 2018 පොදු රාජ්‍ය මණ්ඩලීය ක්‍රීඩා උළෙලේ සත්කාරකත්වය තීරණය වන ඡන්ද විමසුමට තවත් දින 2ක් ඉතිරිව ඇත.ඔලිම්පික් උළෙලට පමණක් දෙවැනි වන පොදු රාජ්‍ය මණ්ඩලීය ක්‍රීඩා උළෙලේ වසර 2018 සැණකෙළිය ශ්‍රී ලංකාවේ හම්බන්තොට දී හෝ ඔස්ට්‍රේලියාවේ ගෝල්ඩ් කෝස්ට් හි දී පැවැත්වීම කෙරෙහි අවසන් තීන්දුව සාන්ත කිට්ස් දූපතේ මැරියට් රිසෝට් හෝටලයේදී මේ 11 වැනිදා ශ්‍රී ලංකා වේලාවෙන් අළුයම 3.30ට ප්‍රකාශ වනු ඇත.රටවල් 71ක නියෝජිතයෝ මේ ඓතිහාසික අවස්ථාවේ ඡන්දය ප්‍රකාශ කිරීමට සූදානමින් සිටිති.ආසියානු කලාපයේ ශ්‍රී ලංකාවට සෑම අතින්ම සහයෝගය පල කරන රටවල් 7කට ඡන්දය ප්‍රකාශ කිරීමේ අවස්ථාව හිමිව ඇත.අසල්වැසි ඉන්දියාව සමග පාකිස්තානය, සිංගප්පූරුව, මැලේසියාව, මාලදිවයින, බංග්ලාදේශය හා හොංකොං යන රටවල නියෝජිතයෝ මේ වනවිටත් සාන්ත කිට්ස් දූපතට ළඟාවී ඇතැයි වාර්තා වේ. පොදු රාජ්‍ය මණ්ඩලීය ක්‍රීඩා උළෙල අවසන් වරට නවදිල්ලි නුවර දී පැවැත්විණි. එහි සමාප්ති උළෙලේ ගෞරවනීය ප්‍රධාන ආරාධිතයා ලෙස සහභාගී වූයේ ජනාධිපති මහින්ද රාජපක්ෂ මහතා වීම විශේෂත්වයක් විය.වසර 2018 පොදු රාජ්‍ය මණ්ඩලීය ක්‍රීඩා උළෙලේ සත්කාරකත්වය තීරණය කරන ඡන්ද විමසුමට අප්‍රිකානු කලාපයේ රටවල ඡන්ද 19ක් ඕෂනියා කලපයේ රටවල ඡන්ද 13ක්, කැරිබියන් දූපත් ඡන්ද 15ක්, යුරෝපා රටවල ඡන්ද 10ක් හා අමෙරිකානු කලාපයේ රටවල ඡන්ද 6ක් ඇතුළත්ය.නියෝජිතයන් හැත්තෑඑක් දෙනාගෙන් අඩකට වඩා ඡන්ද ලබා ගන්නා රටට 2018 පොදු රාජ්‍ය මණ්ඩලයීය ක්‍රීඩා උළෙලේ සත්කාරකත්වය හිමිවනු ඇත.ශ්‍රී ලංකාව දැනට අත්කරගෙන ඇති සුවිශේෂි ජයග්‍රහණ තව තවත් උද්දීපනය කිරීමට 2018 පොදු රාජ්‍ය මණ්ඩලීය ක්‍රීඩා උළෙල ඉවහල්වන බව ජනාධිපති මහින්ද රාජපක්ෂ මහතා පසුගිය දා ප්‍රකාශ කළේය. ඒ තුළින් ශ්‍රී ලංකාවේ සංවර්ධන ක්‍රියාදාමය මෙන්ම ජාතීන් අතර පවතින සංහිදියාව ලොවට පෙන්වා දීමට හැකිවන බව ද පැවැසීය.මේ ක්‍රීඩා උළෙල අවස්ථා 19කදී පැවැති අතර ආසියානු රටවලට සත්කාරකත්වය හිමිව ඇත්තේ අවස්ථා දෙකකදී පමණි. මැලේසියාව (1991) හා ඉන්දියාව (2010) එම අවස්ථා හිමිකර ගත්හ.වසර 2018දි පැවැත්වීමට නියමිත තරගාවලියේ සත්කාරකත්වය වෙනුවෙන් තරග කරන ඔස්ට්‍රේලියාව අවස්ථා 4කදී එම අවස්ථාව හිමිකර ගත්තේය. එයට අමතරව කැනඩාව සිවු වතාවක්, නවසීලන්තය හා ස්කොට්ලන්තය තුන්වතාව බැගින් පොදු රාජ්‍ය මණ්ඩලීය ක්‍රීඩා උළෙලේ සත්කාරකත්වය දරා ඇත. එංගලන්තය අවස්ථා 2කදීත්, ජැමෙයිකාව හා වේල්සය එක් අවස්ථාව බැගින් සත්කාරකත්වයට හිමිකම් කීහ. වසර 2014 දී පැවැත්වීමට නියමිත මීළඟ ක්‍රීඩා උළෙලේ සත්කාරකත්වය ස්කොට්ලන්තයට පැවැරී ඇත.  .</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>09</day>
    </date>
    <link>http://www.dinamina.lk/2011/11/09/_art.asp?fn=s1111092</link>
    <topic>ශේන් වෝන් ආපසු එයි</topic>
    <author>මෙල්බෝර්න් (ඒ. එෆ්. පී.)</author>
    <content>ඔස්ට්‍රේලියාවේ නවතම බිග් බාෂ් ඕවර විස්සයි 20 ක්‍රිකට් තරගාවලිය සඳහා ‘මෙල්බෝර්න් ස්ටාර්ස්’ කණ්ඩායම නියෝජනය කරමින් යළි ක්‍රිකට් පිටියට පා තබන බව ශ්‍රේෂ්ඨ දඟ පන්දු යවන ක්‍රීඩක ශේන් වෝන් නිවේදනය කළේය.පසුගිය මැයි මාසයේදී ඉන්දීය ප්‍රිමියර් ලීග් තරගාවලියෙන් පසුව සිය දශක 2 ක ක්‍රිකට් දිවියට සමුදුන් 42 හැවිරිදි වෝන් යළි පිටියට අවතීර්ණවීමට තරම් යහපත් ශාරීරික යෝග්‍යතාවයකින් යුක්තව සිටින බව පසුගියදා ප්‍රකාශ කර තිබිණි.‘මෙල්බෝර්න් ස්ටාර්ස්’ කණ්ඩායම නියෝජනය කරමින් යළි ක්‍රීඩාවට පිවිසීමට ලැබීමෙන් මම සතුටට පත් වෙනවා. ඉදිරි සතියේදී මම පුහුණුවීම් ආරම්භ කරනවා’මෙල්බොර්න් නුවර මාධ්‍ය සාකච්ඡාවකට සහභාගි වෙමින් වෝන් පැවැසීය.සිය දරුවන් තිදෙනා සමඟ වැඩි කාලයක් ගත කිරීමට අවශ්‍ය බව කියමින් 2007 වසරේ මුල් භාගයේදී ඔස්ට්‍රේලියානු පිලෙන් ඉවත් වූ වෝන් අනතුරුව ඉන්දීය ප්‍රිමියර් ලීග් තරගමාලාවට එක් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>09</day>
    </date>
    <link>http://www.dinamina.lk/2011/11/09/_art.asp?fn=s1111093</link>
    <topic>ජාතික කනිෂ්ඨ හොකී 11දා සිට</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>38 වන ශ්‍රී ලංකා ජාතික කනිෂ්ඨ හොකී තරගාවලිය මෙවර මහනුවර අස්ගිරිය ජාත්‍යන්තර ක්‍රිකට් ක්‍රීඩාංගණයේදී මේ මස 11 සිට 13 වැනිදා දක්වා පැවැත්වේ. එම තරගාවලිය මෙවර සංවිධානය කරනු ලබන්නේ මහනුවර දිස්ත්‍රික්ක හොකී සංගමයයි. මේ සඳහා දිවයිනේ කණ්ඩායම් 12ක් ඉදිරිපත් වී ඇත. ඒ කණ්ඩායම් අතර යාපනය දිස්ත්‍රික්කය, කළුතර, මහනුවර, මාතලේ, ආරක්ෂක සේවා, ශ්‍රී ලංකා පාසල්, කොළඹ ඉදිරියෙන් සිටින කණ්ඩායම් වශයෙන් නම් කළ හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>09</day>
    </date>
    <link>http://www.dinamina.lk/2011/11/09/_art.asp?fn=s1111094</link>
    <topic>අශ්වින්ට මංගල ටෙස්ට් ගැටුමඅමතක නොවෙයි</topic>
    <author/>
    <content>සිය මංගල ටෙස්ට් තරගයට ක්‍රීඩා කරන රවිචන්ද්‍රන් අශ්වින්ගේ විශිෂ්ට පන්දු යැවීම හේතුවෙන් බටහිර ඉන්දීය කොදෙව් පිල සමග පැවැත්වෙන පළමු ටෙස්ට් තරගයේ තුන්වැනි දිනයේදීම ලකුණු 276ක ජයග්‍රාහී ඉලක්කයක් කර යාමේ අවස්ථාව උදාකර ගැනීමට ඉන්දියාව සමත්විය.කොදෙව් පළමු ඉනිමේදී ලකුණු 81කට කඩුලු 3ක් දවලු පිට දඟ පන්දු යවන අශ්වින් දෙවැනි ඉනිමේදී ලකුණු 47කට කඩුලු 6ක් දවාලමින් කොදෙව්වන්ගේ දෙවැනි ඉනිම 3 වැනිදිනයේ දිවා ආහාරයට පෙර ලකුණු 180කට සීමා කළේය.මේ අනුව තරගයේ ජය අත්කර ගැනීමට ඉන්දියාවට දින 2ක්ම ඉතිරිව තිබේ. ඊයේ තේ පානය වනවිට ඉන්දීය කඩුලු නොදැවී ලකුණු 38ක් ලබා සිටියේය.කොදෙව්පිල පළමු ඉනිම 304 – (සියලු දෙනා දැවී) ශිවනාරියන් චන්දර්පෝල් 118, ක්‍රෙග් බාරත්වයිට් 63 (ප්‍රග්යාන් ඕජා 72/6, රවිචන්ද්‍රන් අශ්වින් 81/3)දෙවැනි ඉනිම – 180 (සියලු දෙනා දැවී) ශිවනාරින් චන්දර්පෝල් 47, ඩැරන් සැමි 42 (රවිචන්ද්‍රන් අශ්වින් 47/6)ඉන්දියාව පළමු ඉනිම 209 (සියලු දෙනා දැවී) විරේන්ද්‍ර ෂෙවාග් 55, රාහුල් ඩ්‍රාවිඩ් 54 (ඩැරන් සැමි 35/3, සහ දෙවැනි ඉනිම 38/0 (තේ පානය වනවිට).</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>09</day>
    </date>
    <link>http://www.dinamina.lk/2011/11/09/_art.asp?fn=s1111095</link>
    <topic>හිටපු හෙවිවේට් සූර‘ස්මෝකිං ජෝ’ මිය යයි</topic>
    <author/>
    <content>විසිවසරකට පෙර ජාත්‍යන්තර බොක්සිං පිටියේ විශිෂ්ටතම ක්‍රීඩකයෙකු ලෙස ලෝක හෙවිවේට් කිරුළු 2කට හිමිකම් කී ජෝ ෆ්‍රෙසියර් අක්මාවේ හටගත් පිළිකාවක් හේතුවෙන් ජීවිතක්ෂයට පත්විය. මිය යන විට 67 වන වියේ පසු වූ ෆ්‍රෙසියර් වඩාත් ප්‍රකටව සිටියේ ‘ස්මෝකිං ජෝ’ යන නමිනි.1971 වසරේදී එවකට හිටපු අපරාජිත ක්‍රීඩක මොහොමඩ් අලී පරාජය කළ ප්‍රථම ක්‍රීඩකයා වන ෆ්‍රෙසියර් සිය වෘත්තීය දිවියේ ජයග්‍රහණ 32ක් වාර්තා කර ඇත.‘සියවසේ බොක්සිං තරගය’ ලෙස පසුව නම් කරනු ලැබූ මොහොමඩ් අලී - ෆ්‍රෙසියර් තරගය ලොව පුරා මිලියන 300 කට අධික ක්‍රීඩාලෝලීහු ප්‍රමාණයක් රූපවාහිනිය මගින් නැරඹූ බවට තක්සේරු කර තිබේ.1973 වසර වනතුරු ලෝක හෙවිවේට් කිරුළ අත් කර ගනිමින් සිටි හෙතෙම එම වසරේ ජැමෙයිකාවේ කිංග්ස්ටන් නුවර ජෝර්ජ් ෆෝර්මන් සමග පැවැති තරගයේදී හෙවිවේට් කිරුළ අහිමිකර ගත්තේය. එම තරගයේ වට 2ක් තුළ දී 6 වතාමකදීම ෆ්‍රෙසියර් බිම දමන්නට ෆෝර්මන් සමත්ව තිබිණි.මැතකදී ඔහු ‘Knockouts’ නමින් සංගීත කණ්ඩායමක් පිහිටුවා ගනිමින් ගායනයට ද එක්විය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>09</day>
    </date>
    <link>http://www.dinamina.lk/2011/11/09/_art.asp?fn=s1111096</link>
    <topic>වොලිබෝල් පුහුණුකරු තනතුරට අයැදුම්පත්</topic>
    <author/>
    <content>ලබන වසරේ පැවැත්වෙන ජාත්‍යන්තර වොලිබෝල් තරගාවලි කිහිපයක් ඉලක්ක කරගෙන ජාතික කනිෂ්ඨ වොලිබෝල් පුහුණුකරුවන් බඳවා ගැනීමට හ්‍රී ලංකා වොලිබෝල් සම්මේලනය බලාපොරොත්තු වේ.කනිෂ්ඨ පිරිමි හා කාන්තා ආසියානු මට්ටමේ තරගාවලි ඉරානය, තායිලන්තය හා චීනයේ පැවැත්වේ.ශ්‍රී ලංකා කණ්ඩායම්වල ප්‍රධාන පුහුණුකරු සහාය පුහුණුකරු හා අභ්‍යාසක තනතුරුවලට අයදුම්පත් ප්‍රධාන ලේකම් ශ්‍රී ලංකා වොලිබෝල් සම්මේලනය, විදේශ සේවා නියුක්ති කාර්යාංශය, 234, ඩෙන්සිල් කොබ්බෑකඩුව මාවත, පැලවත්ත, බත්තරමුල්ල යන ලිපිනයට එවිය යුතුවේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>09</day>
    </date>
    <link>http://www.dinamina.lk/2011/11/09/_art.asp?fn=s1111097</link>
    <topic>තරග පාවාදීමේ සිද්ධිය පිළිබඳ පාකිස්තාන ක්‍රිකට් ආයතනයටත් චෝදනා</topic>
    <author>කරච්චි (ඒ. එෆ්. පී.)</author>
    <content>පාකිස්තාන ක්‍රිකට් ක්‍රීඩකයන් අල්ලස් හා දූෂණ වංචාවන්ට පෙළැඹීම පිළිබඳව සොයා බැලීමට එරට ක්‍රිකට් පාලක මණ්ඩලයට නිර්දේශ කර තිබියදීත් ඔවුන් ඒ පිළිබඳව නොසලකා හැරීමේ හේතුවෙන් පාකිස්තාන ක්‍රීඩකයන් මුදලට තරග පාවාදීමේ චෝදනාවට හසුවූ බවට පාකිස්තානයේ ජ්‍යෙෂ්ඨ විනිසුරුවරුන් ප්‍රකාශ කළහ.1994 වසරේ සිට 2000 වසර දක්වා පාකිස්තාන ක්‍රීඩකයන් මුදලට තරග පාවාදීමේ චෝදනා සම්බන්ධව එරට විනිසුරුවරුන්ගේ ප්‍රධානත්වයෙන් පරීක්‍ෂණ පැවැති අතර ඒ පිළිබඳ වාර්තා ඒ කාලයේදීම පාකිස්තාන ක්‍රිකට් බලධාරීන්ට ඉදිරිපත් කර තිබිණි.ක්‍රීඩාවට අති විශාල මුදල් ප්‍රමාණයක් එක්වීමෙන් පසු නවක ක්‍රීඩකයන් වැඩි වැඩියෙන් මුදල් ඉපැයීමට තරග පාවා දුන් බව 1998 – 2000 කාලය තුළ පාකිස්තානයේ ක්‍රීඩකයන්ගේ මුදලට තරග පාවා දීමේ අර්බුදය සොයා බැලීමට පත් කළ මොහම්මඩ් තයියුම් පැවැසීය.”මේ පිළිබඳව සොයා බැලීමට මා ඒ කාලයේ ක්‍රිකට් බලධාරීන්ට යෝජනා කළ ද ඒ ඉල්ලීම ඔවුන් නොසලකා හැරියා. ඔවුන් තම ක්‍රීඩකයන් පිළිබඳව මීට වඩා සැළකිලිමත් විය යුතුයි” තයියුම් වැඩිදුරටත් සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>09</day>
    </date>
    <link>http://www.dinamina.lk/2011/11/09/_art.asp?fn=s1111098</link>
    <topic>ශ්‍රී ලංකාවේ දැල් රකින්නන් පුහුණු කිරීමේ වැඩමුළුවක්...</topic>
    <author/>
    <content>ලෝක පාපන්දු සම්මේලනය මගින් ශ්‍රී ලංකාවේ දැල් රකින්නන් පුහුණු කිරීමේ වැඩමුළුවක් ඊයේ කොළඹ ගලදාරි හෝටලයේදී පැවැත්වුණි. ලෝක පාපන්දු සම්මේලනයේ උපදේශකයන් සමඟ ශ්‍රී ලංකාවේ පුහුණුකරුවන් ඡායාරූපයකට මුහුණ දුන් අවස්ථාව. ශ්‍රී ලංකා පාපන්දු සම්මේලන සභාපති පාර්ලිමේන්තු මන්ත්‍රී සරත් වීරසේකර හා ප්‍රධාන විධායක ක්‍රිෂාන්ත පෙරේරා යන මහත්වරු සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>09</day>
    </date>
    <link>http://www.dinamina.lk/2011/11/09/_art.asp?fn=f1111091</link>
    <topic>පාඩු ලබන ආයතනරජයට ගැනීමවරදක් නොවෙයි</topic>
    <author>සාකච්ඡා කළේ ජයසිරි මුණසිංහ</author>
    <content>ශ්‍රී ලංකාවාසී මහජනතාව සතු අති දැවැන්ත වත්කම් සමුදායක් සුළු පිරිසක ගේ සුඛවිහරණය සඳහා පමණක් නොව, මුළු රටේම යහපත සඳහා යොදා ගැනීමට ලැබුණු ස්වර්ණමය අවස්ථාවක් ඊයේ පාර්ලිමේන්තුවට ඉදිරිපත් කරන ලද “ඌණ කාර්යසාධන ව්‍යාපාර සහ ඌණ උපයෝගිතා වත්කම් යළි යථා තත්ත්වයට පත් කිරීම සඳහා වූ පනතින්” උදාවන බව විදුලි සංදේශ සහ තොරතුරු තාක්‍ෂණ ඇමැති රංජිත් සියඹලාපිටිය මහතා ප්‍රකාශ කරයි. මේ ඒ පිළිබඳ සිදුකළ සාකච්ඡාවකි.* ඊයේ, පාර්ලිමේන්තුවට ඉදිරිපත් කරන පනතේ නම මොකක්ද?“ඌණ කාර්යසාධන ව්‍යාපාර සහ ඌණ උපයෝගිත වත්කම් යළි යථා තත්ත්වයට පත්කිරීම සඳහා වූ පනත” ලෙස මේ අද ඉදිරිපත් කරන පනත නම් කරලා තිබෙනවා.* මේ නව පනත ඉතා හදිස්සියේ පාර්ලිමේන්තුවට ඉදිරිපත් කරන බවට විපක්‍ෂය ආණ්ඩුවට චෝදනාවක් කරනවා.නෑ කොහෙත්ම නෑ, මේ පනත ආණ්ඩුව හදිස්සියේ ම පාර්ලිමේන්තුවට ඉදිරිපත් කළ එකක් නොවෙයි. මේ පනත රටට ඉදිරිපත් කරන්න ඉස්සර වෙලා අපි ඉතාම ගැඹුරින් කල්පනා කර බැලුවා. එහි ඉතිහාසය මම පැහැදිලි කරන්නම්.ජනාධිපතිතුමා 2005 නොවැම්බර් මස 17 වැනිදා පැවැති පස්වැනි ජනාධිපතිවරයා තෝරාපත් කර ගන්න ජනපතිවරණයට ඉදිරිපත් වෙන වේලාවේදී රටට, ජනතාවට යම් තිරසාර වැඩපිළිවෙළක්, ප්‍රතිපත්ති මාලාවක් ඉදිරිපත් කළා. ඒ තමයි “මහින්ද චින්තන වැඩපිළිවෙළ”.ඊට පස්සේ 2010 ජනවාරි 26 තිබුණු ජනාධිපතිවරණයේ දී එය තවත් පුළුල් කරලා. “මහින්ද චින්තන ඉදිරි දැක්ම” ඉදිරිපත් කළා. මේ ප්‍රතිපත්ති ප්‍රකාශනයේ ඉතාම පැහැදිලිව “ජනතාවට බරක් නොවන රාජ්‍ය ව්‍යවසාය පදනමක් රටේ ඇති කිරීම” ගැන සඳහන් කළා. ඒ නිසා මේ පනත මඟින් අපි එක පාරට හිටපු ගමන් ගන්නා වූ නීති රීති මාලාවක් ගෙනැවිත් නෑ. මේ සියල්ල ඉතාම සැළසුමකට, දැක්මකට අනුවයි අපි ක්‍රියාවට නංවන්නේ.* රාජ්‍ය ව්‍යවසායන් නැංවීම ගැන මහින්ද චින්තනයේ සඳහන් වන්නේ කොහොම ද?රාජ්‍ය ව්‍යාපාර පෞද්ගලීකරණය වෙනුවට ඒවායේ කළමනාකාරීත්වය ප්‍රතිසංස්කරණයන් ඔස්සේ කාර්ය සාධනය වැඩි කරමින් රටේ ආර්ථික සංවර්ධන ක්‍රියාවලියට උපාය මාර්ගිකව සිදුකරන දායකත්වය ඉහළ නංවනවා කියා එහි සඳහන් වෙනවා. ඒ මඟින් රජය සතු ව්‍යවසායන් මඟින් ජනතාවට ඉටුවිය යුතු සාමාජියීය වගකීම ඉහළින්ම ඉටු කරන නව ව්‍යාපාරික සංස්කෘතියක් බිහි කරන බවත් කියනවා.* ඊට අමතරව, එවන් ක්‍රියාමාර්ගය ඔස්සේ රටට, ජනතාවට ලබාගත හැකි යහපත් ප්‍රතිඵල ගැනත් යම් ඉලක්ක ආණ්ඩුවට තිබෙනවා ද?අනිවාර්යෙන් ම, ආණ්ඩුවට ඒ ගැන අපේක්ෂිත ඉලක්ක තිබෙනවා. ඔබ කියන්නේ, මේ ව්‍යවසායවල කාර්ය සාධනය ඇති කිරීමෙන් ආණ්ඩුව බලාපොරොත්තු වන්නේ, දැනට රටේ දළ දේශීය නිෂ්පාදනයට රාජ්‍ය ව්‍යවසායන් ගේ දායකත්වය සියයට 19 යි. එය 2016 වනවිට සියයට 22 ඉහළ නැංවීම, විශේෂයෙන් මහා භාණ්ඩාගාරය මත යැපීම් අවම කර අතිරික්ත උත්පාදන ඔස්සේ සේවා නියුක්තිය ඉහළ නැංවීම ප්‍රධානයි. මේ ගැන ජනාධිපතිතුමා ගිය අය වැය වාර්තාවෙන් බොහෝම පැහැදිලිව රටට කරුණු කිව්වා.* මෙලෙස වඩාත් යහපත් අරමුණු සහිතව ආණ්ඩුව ක්‍රියා කරන බව අමතක කර ඇතැම් අය ගෙන ඒමට අපේක්‍ෂිත පනත ගැන ව්‍යාපාරික ප්‍රජාව තුළ බියක්, භීතියක් ඇති කිරීමට උත්සාහ ගන්නවා. ඒ පිරිසට ඔබ ලබාදෙන පණිවුඩය කුමක් ද?කිසි සේත්ම, මේ නව පනතින් පෞද්ගලික ව්‍යවසායකයන්ගේ වත්කම් ආණ්ඩුවට ගැනීමට ක්‍රියා කරන්නේ නැති බව අපි වගකීමෙන් කියන්න ඕන. මේ නව පනතින් පවරා ගන්නේ යම් නිශ්චිත ආයතන ප්‍රමාණයක් පමණයි.මේ පනත යටතේ යථා තත්ත්වයට පත් කිරීමට අයත් වන්නේ ශ්‍රී ලංකා ආයෝජන මණ්ඩලයේ බදු සහන හා වරප්‍රසාද ලැබූ, දැනට වසා දමා තිබෙන ආයතන කිහිපයක්, පෞද්ගලිකරණය කළ රාජ්‍ය ව්‍යවසාය කිහිපයක් පමණයි.මේ පනතින් ආවරණය වන ආයතන ගණන නිශ්චිතවම එහි දක්වා තිබෙනවා. ඒ ප්‍රමාණය 37 ක්. එය නිසායි මේ පනතට නිශ්චිත පනතක් කියන්නේ. මේ ප්‍රමාණයට වඩා අපිට ආයතන පවරා ගැනීමට මින් ඉඩ ලැබෙන්නේ නෑ.* මෙවන් පනතක් මඟින් ඇයි ආයතන 37ක් තෝරා ගැනෙන්නේ?මේ පනත ගෙන ඒමෙන් අපි ආණ්ඩුවක් හැටියට බලාපොරොත්තු වන දේට ඉස්සර වෙලා, මේ තොරා ගත් ආයතන 37 ගැන යමක් කියන්න ඕනැ. ඔබ, අප කවුරුත් දන්නවා, ජනාධිපතිතුමාගේ පාලන කාලයට පෙර පැවැති සෑම ආණ්ඩුවක්ම රාජ්‍ය සම්පත් පෞද්ගලිකරණය කළා. ඒ කළේ, රාජ්‍ය අංශයේ කළමනාකාරීත්වයට, පාලනයට වඩා හොඳින් පෞද්ගලික අංශයේ දායකත්වය සහිතව ඒ ඒ ආයතන දියුණු වෙයි කියා සිතා බලලයි. අපි නම් එසේ සිතන්නේ නැති බව කියන්න ඕනෑ. නමුත් හිටපු ආණ්ඩු එසේ කළා.පෞද්ගලිකකරණය හරහා පෞද්ගලික ආයෝජකයින්ට ලබා දුන්නේ මේ රටේ මහජනතාවට අයත් දේපොළයි. අපි සිතන්න ඕනෑ එහේමයි. රටේ මහජනතාවට අයත් දේපොළ, පුද්ගලික අංශයට ලබාදීමෙන් පස්සේ ඒවා දියුණු වෙයි, නව රැකියා අවස්ථා බිහි වෙයි, ඉන්න සේවකයින්ට වඩාත් හොඳ පඩි නඩි, වරප්‍රසාද බිහි වෙයි කියා අපි බලාපොරොත්තු වුණා. නමුත් ඒ දේ සිදු වුණේ නෑ. එසේ නම් තවදුරටත් ජනතා බලාපොරොත්තු ඉටු නොකරන ආයතන ඒ අයට ම ලබාදී ඇහැ කණ පියාගෙන සිටීමට ආණ්ඩුවට පුළුවන් ද* ඒවාගේම යි, ශ්‍රී ලංකා ආයෝජන මණ්ඩලයේ යටතේ ලියාපදිංචි වී ව්‍යාපාර ආරම්භ කරන ආයතනවලට රජය අති විශාල බදු පහසුකම් ලබා දෙනවා. මේවාට අමතරව තවත් අමතරව විවිධ පහසුකම් සපයාදී තිබෙනවා. මේ පහසුකම් සියල්ල ලබාදීමෙන් ආණ්ඩුව බලාපොරොත්තු වන්නේ කුමක් ද?රටේ අපනයන දිනෙන් දින දියුණු වෙයි. ඒ හරහා රටට ලැබෙන අපනයන ආදායම් වැඩිවෙයි. නව රැකියා අවස්්ථා බිහි වෙයි. ඒ වාගේම මේ ආයතනවල සේවක සේවිකාවන්ගේ වරප්‍රසාද ඉහළ යයි කියලා. මේ කිසි දෙයක් ඉටු නොකර, ආණ්ඩුවෙන් ලැබුණු වරප්‍රසාද භුක්ති විඳලා කර්මාන්ත ශාලා වසා දමා සිටින ව්‍යාපාරික, ආයෝජක පිරිසට දිගටම එසේ ඉන්නට ඉඩ දීම ද? ආණ්ඩුව කළ යුත්තේ. මේ ගැන තීරණයක් ගැනීම ආණ්ඩුව කටයුතු කිරීම කිසි කථා දෙකක් නෑ, මේ රටේ අහිංසක මහජනතාව වෙත දැවැන්ත සහන මල්ලක් දීමක් හැටියටයි අපි දකින්නේ.* ආණ්ඩුව නව පනතින් පවරා ගැනීමට යන ආයතන පිළිබඳ වැරදි මතයක් මැවීමට විපක්‍ෂය උත්සාහ දරනවා. ආණ්ඩුවට එරෙහිව දේශපාලනය කරන, ආණ්ඩුව ඇකැමැති ආයෝජකයින් ගේ වත්කම් උදුරා ගැනීමට මේ මඟින් කටයුතු කරනවා කියා ඔවුන් කියනවා. මේ ගැන යම් පැහැදිලි කිරීමක් කළ හැකි ද?අවංකවම, මෙතැනදි කියන්න ඕනෑ, මේ නව පනතින් පවරා ගන්නා වත්කම් ආයතන අපි නම් කළේ, පක්‍ෂ, පාට බේද, වෙනත් හිතවත් කම්, යාළුකම්, අහිතවත්කම් ගැන සිතා බලා නොවෙයි. මේ නම් කළ ආයතන 37 අපි නම් කළේ, ඉන් රටට, ජනතාවට අත්වන වාසිය ගැන පමණක් සිතා බලා පමණයි.මේ ආයතන අතරට කොළඹ හිල්ටන් හෝටලය අයත්. ඒ හෝටලය ඉදිකර තිබෙන්නේ නාගරික සංවර්ධන අධිකාරිය සතු ඉඩමක. ඉතාම වටිනා බිමක. මේ හෝටලයේ කටයුතු මුල සිට කියූ පරිදි සිදුවී නෑ. තට්ටු 12 ක් හදනවා කිව්වා. දහයයි හැදුවේ. දෙකකට වෙච්ච දෙයක් නෑ. ආණ්ඩුව රුපියල් බිලියන 12 ක් ණය දීලා තියෙනවා.මේ ආයතනයේ කළමනාකාරීත්වයට අවුරුද්දකට ආදායමෙන් සියයට 33 ක් ගෙවන්න ඕනෑ. නමුත් අපි මේ නව පනතින් මේ ආයතනය පවරා ගන්නවා. ඊට පස්සේ එහි කළමනාකාරීත්වයට ගෙවන්න වෙන්නේ වාර්ෂික පිරිවැටුමෙන් සියයට 12 යි.එතැනම සියයට 21 ඉතිරි වෙනවා. එය අපේ රටේ බදු ගෙවන මහජනතාවට ලැබීම හොඳ ද? නරක ද?ඒ වාගේමයි, ලංකා ට්‍රැක්ටර්ස් ආයතනය මීට ඇතුළත්. නාරාහේන්පිට අක්කර පහක වටිනා ඉඩමක් වල් බිහිවෙලා තිබෙනවා. ඕල්කට් මාවතේ වත්කම් මේ ආයතනයට තිබෙනවා. මෙහි සේවකයින්ගේ පඩිනඩි ගෙවලා නෑ. වන්දි ගෙවීමක් කරලා නෑ. අර්ථසාධක ගෙවලා නෑ. කොළඹ මේ වටිනා වත්කම් නිකම් තිබුණු විට අපිට ආසියාවේ ආශ්චර්ය බවට පත්වෙන්න පුළුවන් ද?කොළඹ කොමර්ෂල් කොම්පැණිය, ඒක තමයි අපිට අවශ්‍ය සියලු යන්ත්‍රෝපකරණ නිපැදු තැන. අද ඒක මහා විශාල වත්කමක් සහිතව අකර්මන්‍ය වෙලා. ඒ දේවල් නැවැත රටේ ජනතාවගේ යහපතට යොදා ගැනීම හොඳ? නරකද? අද වනවිට ගරා වැටී තිබෙන චාමර්ස් ධාන්‍යාගාරය. එයත් මේ ආයතන වලට අයිතියි. අපි මේ සියල්ල යළි නඟා සිටුවීම වරදක් ද?ඔබ ඇසූ ප්‍රශ්නයට දැන් උත්තරය දෙන්නම්, අපි මේ පනතින් වැවිලි සමාගම් කිහිපයක් පවරා ගන්නවා. ඒ අතරට පැලවත්ත සීනි සමාගම, සෙවණගල සීනි සමාගම තිබෙනවා.මේ සමාගම් දෙකෙන් ආණ්ඩුව බලාපොරොත්තු වුණා අවුරුද්දකට සීනි මෙටි‍්‍රක් ටොන් හැටදහසක් ලැබෙයි කියලා. නමුත් මෙටි‍්‍රක් ටොන් තිස්දහසයි ලැබෙන්නේ. හරි අඩක්ම ලැබෙන්නේ නෑ. වගා බිම්වල උක් වවලා නෑ. කැලෑ වැවිලා. සේවක ප්‍රශ්න, ඒවායේ සීනි හදනවාට වඩා කරන්නේ ස්පී‍්‍රතු හදන එකයි. අපි මේ දේපොළ පවරාගෙන ජනතාවට උවමනා ඉටු කරදීමට යෑම වරදක් ද?මේ සමාගම් දෙකෙන් එකක වත්මන් හිමිකරුවා ආණ්ඩුවේ ආයතනයක සභාපතිවරයෙක්. අනිත් කෙනා පළාත් සභාවක විපක්‍ෂයේ මන්ත්‍රීවරයෙක්. නමුත් මේ ආයතන දෙකම පවරා ගන්න නම් කළා. අපිට එක්කෙනෙක් හිතවත් කියා අත හරින්න තිබුණා අපිට එහෙම කරන්න බෑ. ඒ නිසා විපක්‍ෂය නඟන ඔය චෝදනාව අමූලික බොරුවක් බව පැහැදිලියි.* මේ ආයතන පවරාගෙන මොකද? කරන්නේ?අපි, මේ ආයතන සියල්ල යළි නඟා සිටුවනවා. මේ ආයතනවලට නව ආයෝජකයෝ ගේන්නත් පුළුවන්. හැබැයි නම්‍යශීලි කොන්දේසි මත ඒ කටයුතු සිදු කරනවා. නව ආයෝජකයෙකුට වාගේම මේ හිටපු අයටත් නැවත් එහි කටයුතු කරගෙන යෑමට ඉඩකඩ දෙන්න වුණත් ආණ්ඩුව නම්‍යශීලීව ක්‍රියා කරනවා.හැබැයි එකම දේ නැවැත මුදල් ආයෝජනය කරලා ආයතන දියුණු කරන්න ඕනෑ. සේවකයින්ට වැටුප්, දීමනා, වරප්‍රසාද ලැබෙන්න ඕනෑ. ඒවා සිදුවෙනවා නම් අපි ආණ්ඩුවක් විදිහට කටයුතු කිරීමට සූදානම්.* මේ පවරා ගන්නා ආයතනවල කලමනාකාරිත්වය සතු වත්කම් තිබේ නම් ඒවාට යම් වන්දි ගෙවීමක් සිදු කරනවා ද?අනිවාර්යෙන්ම ඔව්!මේ පනත ගෙනත් මාස හයක් ඇතුළත පවරාගත් ආයතනවල කළමනාකාරීත්වය කිසියම් ආයෝජනයක් කළා කියා, ඔප්පු කරනවා නම්, ඒ මුදල් ගෙවීමට සියලු පියවර මේ පනතින් ම ගෙන තිබෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>09</day>
    </date>
    <link>http://www.dinamina.lk/2011/11/09/_art.asp?fn=f1111092</link>
    <topic>‘අපි වෙස් මුහුණට අනුවර්තනය වෙමින් දිවි ගෙවන මිනිස්සු’</topic>
    <author>චන්දන ජයවීර</author>
    <content>පසුගිය සති අන්තය මම පොතක් සමඟ ගෙවා දැමුවෙමි. මුල් කියැවීමෙන් සෑහීමකට පත් නොවූයෙන් හමාර කළ පිටුද යළි යළිත් කියවන්නට වූයෙමි. අවසානයේ එය අභිරමණයක් බවට පත් වූයේ ය. සිතටද ගතටද වෙහෙසක් දැනෙන්නට වූ නමුත් එය උණුසුම් ආස්වාදජනක අත්දැකීමකි. ඒ නිසා මට එය අමතක කළ නොහැකි විය.නවකතාව මා සියොළඟම වෙළාගෙන ඇත. හුන් තැනින් නැඟී සිටිය නොහැකි ලෙස අක්‍රීය කර ඇත. මට ගැළවීමක් නම් නැත. ඇත්ත, මට ඒ ගැන සැලකිලිමත් වෙන්න තිබුණා. අඩුතරමින් පොත ආරම්භයේ තිබූ අවවාදය ගැන තැකීමක් කළා නම්... දැන් ඉතින් වෙන කුමක් කරන්නද? මම කළ හැක්ක කරමි. මේ අමාරුවේ වෙනකෙක් වැටීමට පෙර අනතුරු ඇඟවීම කරමි.“අපි වෙස් මුහුණට අනුව අනුවර්තනය වෙමින්, ඒ අනුව දිවි ගෙවමින් අවසන වෙස් මුහුණ බවටම පත්වන්නෝ වෙමු.” පෝල් වැලරි -(කිවිවර, රචනාකරු, දාර්ශනික)ඒ පළමු අනතුරු ඇඟවීමය. එම පිටුවේම දෙවැනි අනතුරු ඇඟවීමක් ද තිබුණි.“අසත්‍යය අරුත් ගන්වන නමුදු වෙස්මුහුණ සත්‍ය පහදා දෙන මාධ්‍යයක් බවට පත්ව ඇත. එහි මූලික උපයෝගීතාව වන්නේ කූට ප්‍රයෝග හෙළි දරව් වීම ආවරණය කොට සඟවා දැමීම ය.” බාරි රෝල්ෆ් (කතුවර සහ නාට්‍යවේදි)මට එවැනි අනතුරු ඇඟවීමක් කර නතර විය නොහැක. ඒ නිසා මේ පොත ලියූ මිනිසා ද සොයා ගියෙමි. පොත - සමාරෝපණය ය. මිනිසා - චන්ද්‍රසිරි පල්ලියගුරුය. කෙටි දැනුම්දීමකින් පසු මම ඔහුගේ ගෙමිදුල ළඟය. ඔහු යාමට සිටි ගමන මදකට පමා කර ඔබ වෙනුවෙන් මට ඉඩ ලබා දුන්නේ ය. ඔහුගේ කල්පනාව මීළඟ වැස්ස කඩා වැටීමට පෙර මා පිටත්කර හැරීමය. නැතහොත් ඔහුගේ ගමන පරක්කුවීම වළකා ගැනීමය. මට එවැනි හදිස්සියක් නැත. මෙවැනි පොතක් ලියා ආවට ගියාට ගැලවී යන්නට ඉඩදිය නොහැක. ඒ නිසා අසන්නට සිතෙන සෑම පැනයක්ම ඇසුවෙමි. පුදුමයෙක මහත. ඔහුද ඒ සෑම පැනයකටම නොසඟවා පිළිතුරු දෙන්නට වූයේ ය.කතා බහ සිදු වූයේ මෙසේ ය.මම - නූතන මිනිසා තමන්ගෙන්ද අන් අයගෙන්ද විගලිත වීම ගැන කියන්න. ඔබට සුනාමි ව්‍යසනය අත්දැකීමක් වූණේ කොහොමද?ඔහු - සුනාමිය මේ කතාව කියන්න යොදා ගත්ත එක ප්‍රයෝගයක් පමණයි. අප කවුරුත් මුහුණ දෙන ඛේදවාචකය තමයි මේ කතාව ඇතුළෙ තිබෙන්නේ. අපිට යම් යම් කාලවලදී ආපහු සිතා බලන්න අවස්ථාවක් එනවනේ. සුනාමියත් ඒ වගේ අවස්ථාවක්. මම හිතන්නේ ඒ අත්දැකීමත් පස්සේ බොහෝ දෙනෙක් ජීවත්වීම ගැන එහි අර්ථය ගැන යළි සිතා බලන්න පෙළඹුණා.මම - ඔබේ විග්‍රහය අනුව මේ නවකතාව වැටෙන්නේ කුමන වර්ගයට ද?ඔහු - ප්‍රේම කතා හැටියට තමයි.මම - මේ පොත මනෝ විද්‍යාත්මක නවකතාවක් හැටියට ගන්න බැරිද?ඔහු - ඒ පැත්ත තමයි මේකේ වැඩියෙන්ම තියෙන්නේ. නමුත් එය යටින් දිවෙන ප්‍රශ්නයක් තිබෙනවා. ඒක තමයි ආදරය ලබන්න තිබෙන ආසාව. විවාහයෙන් පස්සෙ වෙන්නේ ඉස්සෙල්ලා මගේය කියපු ඒවා අපේ වුණා. පස්සෙ අපේ කියපු ඒවා ආයෙමත් මගේ වෙනවා. මේක තමයි මේ කතාවට පසුබිම් වුණේ.එතැනදී වෙන සිදුවීමක් කතාවෙ ගලා යාමට බලපානවා. මහ ලොකු සිදුවීමක් නෙවෙයි. නමුත් එය ඔහුගේ සිත සතුටු කරවන අත්දැකීමක් වුණා.මම - නව කතාවේ කථානායකයා පසුව පරත්වාරෝපණයේ ගොදුරක් බවට පත් වෙනවා නේද?ඔහු - ඔහු මුලින්ම ඒ වෙස්මුහුණ වැළඳ ගත්තේ සෙල්ලමක් හැටියටයි. ටික දිනකින් ඒක අමුතු වැඩක් හැටියට දැනෙන්න ගන්නවා.මම - ඔබ මේ නවකතාව පුළුල් සමාජ දේශපාලන තලයකට රැගෙන නොගොස් කුටුම්භය මතම ප්‍රේමය මත රැදෙව්වෙ ඇයි?ඔහු - එහෙම වුණා නම් මේක අනවශ්‍යය පැත්තකට යනවා. මේ කතාවෙ තිබෙන්නේ සිරිමෙවන්, උත්පලා, ශ්‍රීමා වගේ චරිත කිහිපයක් පමණයි. මුළු මහත් සමාජයට ආරෝපණය කන්න ගියා නම් කතාව විසිරිලා යනවා. මම හිතන හැටියට පසුගිය කාලේ සිංහලෙන් ලියැවුණු කතාවල මෝස්තරයකට වගේ චරිත රාශියක් ඇතුල් වෙලා තිබෙනවා. ඒවා කතාවට වැදගත් වෙන්නෙ කොහොමද කියලා නව කතාවෙන් කියැවෙන්නේ නෑ.මම - විශ්වවිද්‍යාල පද්ධතියෙන් බිහි වූ බොහෝ නවකතාකරුවන් අඛ්‍යායනය මෙහෙය වන්නේ එම පරිසරය වටා. ඔබ වෙනත් මාවතකට පිවිසුණේ ඇයි?ඔහු - දැන් ඒවා ගැන ගොඩක් ලියැවිලා තිබෙනවා. මම හුඟක් කැමතියි අමරසේකර මහතාගේ ‘ගන්ධබ්බ අපදානය” නව කතාවට. එහි කථානායකයත් මුහුණ දෙන්නේ මේ වගේ අවස්ථාවකට. තමන්ම සොයා ගැනීමේ වෑයමක් මෙතැන තිබෙනවා. නවකතාවකට අත්දැකීම් වැදගත්. මටත් නවකතා ලියන්න අත්දැකීම් ප්‍රයෝජනවත් වුණ අවස්ථා තිබෙනවා.මම - “සමාරෝපණය” නව කතාවේ භාෂා සමරූපීතාවයක් නැහැ. ඒ ඇයි?ඔහු - මෙතැන භාෂා ප්‍රභේද තුනක් තිබෙනවා. සිරිමෙවන්ගෙ දෙමව්පියෝ කතා කරන්නේ දකුණේ ජන වහර, උත්පලා කතා කරන්නේ උඩරට බස් වහරින් සිරිමෙවන් කොළඹදි කතා කරන්නේ තවත් භාෂාවකින්.කියවන්නාට මේ භාෂා භේදය පැහැදිලිව දැනෙනවා. ඒක එක නවකතාවකට ගෙන ඒම අසීරු කාර්්‍යයක්. නමුත් එහෙම වුණාම ජීවමාන ස්වභාවය වැඩි වෙනව කියලයි මම විශ්වාස කරන්නෙ.සියල්ල දැන ගැනීමෙන් ඇතිවෙන ප්‍රහර්ශය ජීවිතයට පරාවර්තනය කිරීමෙන් ලැබෙන අවබෝධය දර්ශනයේ එක් උත්සාහයකි. ‘සමාරෝපණයේ’ සිරිමෙවන් ඒ සඳහා පෙළඹෙන්නේ හදිසි කැඳවීමක් නිසා ය. ඒ අත්දැකීම විඳ ගැනීමට නම් පොත කියවිය යුතුමය. දයාබර පාඨකය ඊට පෙර මුලාරම්භයේ එන අවවාදය නැවත සිහියට නඟා ගන්න..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>09</day>
    </date>
    <link>http://www.dinamina.lk/2011/11/09/_art.asp?fn=f1111093</link>
    <topic>කුරුමිට්ටනි, උඹලා හින්දා කවිය පබැඳුණා</topic>
    <author>ශ්‍යාමා සමරසිංහ ඡායාරූප - සුලෝචන ගමගේ</author>
    <content>පුංචි කොලු ගැටයෙක්.ඔහු බැනියම යටකර ඇඳ, කොණ්ඩය පැත්තකට පීරා, කම්මුල් පුරා පමණට වඩා පවුඩර් ගල්වා සිටී.පැත්තකට කර පීරා ඇති කොණ්ඩය විටෙක අකීකරුව දෑස් වසද්දී ඔහු විටින් විට එය අතින් සකසන්නේ ය.මව මේ අයුරින් තම පුතු අන්දවා ඈ යන එන සෑම තැනකටම ඔහු රැගෙන යාමට පුරුදුව සිටියා ය.ඒ වගේම පුංචි පුතු ද මව සමඟ ඇගේ චීත්ත පොටේ දැවටී, දැවටී සිටීමට පි‍්‍රය කරන්නේ ය. මේ ගමන්, බිමන් බොහෝ විට කනේ කැක්කුමට බෙහෙත් ගෙන ඒමට රත්නපුරයටද, තියඹරාවත්තේ කිරි අම්මලාගේ ගෙදරටද, නැතහොත් බඩු ගෙන ඒමට මස්ඉඹුලේ සමූපකාරයට ද නැතිනම් දිය ගෙන ඒමට උඩහ වෙලේ පීල්ලට යෑම ද සිදු වෙයි.මේ අතරින් දොළේ සහ ළිදේ ජලය තිබුණ ද බීමට ඉතාමත් පිරිසිදු ජලය ගෙන ඒමට වෙල්යාය ඉහත්තාවේ වූ කුඩා ළිඳට නිතර යාම ඇගේ සිරිතයි.  මේ කොහේ ගියද ඇගේ පුංචි පුතු ඈ පසුපසය. එහිදී වෙල්යාය ඉහත්තාවේ වූ අමුණෙන් බැම්ම මත පුංචි පුතු හිඳුවන ඈ කුඹුක්ගස් මුලින් ගොඩ වී පටු නියර ඔස්සේ ළිඳ කරා යන්නීය. ඈ යනතුරා ද ඈ ආපසු එන තුරා ද පුංචි පුතු බලා සිටින්නේ ය.මේ යටගියාව අන් කිසිවකුගේවත් නොවේ. මේ ඇඟ හිරි වට්ටන්නා වූ සියුම් හැගුම් සමුදාය ගොඩ නැඟුණේ අන් කවරෙකුටවත් නොවේ. මෙවර රාජ්‍ය සාහිත්‍ය සම්මාන යටතේ හොඳම කාව්‍ය සංග්‍රහයට හිමි සම්මානය ඔහුට හිමි විය. ඒ ඔහුගේ ‘ හිරුත් හිම පියල්ලක’ නම් කාව්‍ය ග්‍රන්ථයටයි.ඔහු නමින් මහින්ද ප්‍රසාද් මස්ඉඹුලය. මේ ඔහුගේ කුළුදුල් සහ එකම ග්‍රන්ථයයි.නොයෙක් මං මාවත් තරණය කොට, කවි මුඳුන් කරා නැඟ ගැනීමට උත්සාහ කරද්දී මුදු සිතක, බිඟු විතක , කඳු කොතක, නිල් කෙතක, තෙත් නෙතක රහසිගතව ගොඩ නැඟුණු හැඟුම් සමුදාය මෙසේ නතර කළ බව ඔහු පවසන්නේ ය. මුල්ම කවිය ඔහු සිත සනිටුහන් වූ අයුරු අපූර්ව සිදුවීමක ඵලයකි. එනම්,දිනක් රේඩියෝව නම් අත්භූත වූත් ආශ්චර්ය වූත් වස්තුවක් ගෙදරට පැමිණියේ ය. එය සාලයේ කැබිනට්ටුව මත තිබිණි. එය අපේ කතා නායකයා දෙස අවධානය යොමු කර සිටිනා අපූරු ජීවියෙකු විය. ඔහු විචිත්‍රවත් දේ ගෙදරට ගෙනා මිතුරෙකු ද විය.එහි තුළ සිට මිනිසුන් කතා කරන්නේ, ගීත ගයන්නේ කෙසේදැයි යන්න පුංචි මහින්දට තිබුණු එකම ගැටලුවයි. කුඩා කුරුමිටි මිනිසුන් වර්ගයක් එහි සිට කතා බහ, කරන බවත්, ගීත ගායනා කරන බවත් පෝයදාට පමණක් මැදියම් රැයේ මීටරය දුවන රේඛාව දිගේ ඔවුන් පෙරහරක් යන බව කිරි අම්මා දුන් පිළිතුරයි. පෝය කිහිපයක් ඔහු නිදි වරා කුරුමිට්ටන් සෙව්වේ ය. එහි ඇත්තේ වයර්වලින් පිරුණු ලෝකයකි. පුංචි මහින්දට එදා නම් වැඩ වැරදුණේ ය. එනම් තාත්තාගෙන් ගුටි කෑමය. එය ඔහුගේ පුංචි සිතේ සනිටුහන් කළ පද වැල මෙයයි.“හැංගි හැංගි කරනා වැඩ මොනවද ඕවා කුරුමිට්ටනි උඹල හින්ද මං ගුටි කෑවා”එතැන් පටන් ඔහුගේ සිත කම්පනය කළ බොහෝ සිදුවීම් ඔහු අකුරු බවට හැරවීය. ඒ වගේම හිත මිතුරන්ගේ අද්දැකීම් ද ඒ අතර විය. වසර 15 ක් තිස්සේ කුරුටු ගෑ කවි එකතු කිරීමේ ඵලය මේ නිර්මාණයයි. මෙහි කවි 35 ක් පමණ ඇතුළත් ය.මහින්ද ප්‍රසාද් මස්ඉඹුල රත්නපුර දිස්ත්‍රික්කයේ, ගොඩකවෙල නගරයේ, මස්ඉඹුල ගමේ පදිංචිකරුවෙකි. ඔහු ගොඩකවෙල ජාතික පාසලෙන් මූලික අධ්‍යාපනය හැදෑරීය. කුඩා කල පටන්ම ඔහු සිත තැන්පත් වූ සංකල්පනා කාව්‍ය නිර්මාණ ලෙසින් ඔහු සනිටුහන් කළ අතර පසුව ඒවා ‘සඳරේණු’ වැනි පුවත්පත්වලට යොමු කළේ ය. පසුව ඔහුගේ කියවීම් අද්දැකීම් සමඟ මේවා පෝෂණය විය.‘හිරුත් හිම පියල්ලක’ හි අරුත ගැන ඔහු මෙසේ පවසයි.“හිරු කියන්නේ ලොකු බලයක් තියෙන වස්තුවක්. හිම පියල්ලක් කියන්නේ බොහෝම සියුම් දෙයක්. මේ දෙක ගලපලා තමයි මේ නම යෙදුවේ.”කවිය යනු කුමක්ද යන්නට ඔහු පවසා සිටින්නේ මේ ආකාරයටයි.“මිනිස් ජීවිතය ස්පර්ශ කරන්න පුළුවන් ප්‍රබලම කලා මාධ්‍යය කවියයි.”වෘත්තියෙන් නැටුම් කණ්ඩායමක සිටින යුවතියක් වටා මෙහි එන ‘ලියමන’ ලියැවී ඇත. බාහිරව ලස්සනට පෙනුණට ඒ ලස්සන ජීවිත ඇතුළේ නොවන බව මෙහි ගැඹුරු අදහසයි.“නෙළුම් කවි ලී කෙළි ඔළිඳ කෙළි මෙහෙත් නැතුවා නොවෙයි අම්මේ ඒත් ඒවා වෙනස් කර කර අලුත් අයිටම්ස් හදනවා.”“ඇඟේ හැඩ නැතිවෙයි කියා කන්න දෙන්නෑ රෑට බත් කෙල්ලො දහයක් ඉන්නවා හොරෙන් අපි තේ හදනවා”“දවස් නවයක් ෂෝස් දිගටම ඊයෙ මට අර ලෙඩේ හැදුණා ඒත්, අම්මේ ගණන් නොගෙනම ගෙදර ගැන හිත හිතා නැටුවා”කහට රසයක්, රස තේ, දෙමලිච්චී, (අ) හිම් නුඹෙ වමත, නැතත් ඇත, ගස යට නතර වුණු අම්මාගෙන්, පෝරු හදන තාත්තා ආරෝග්‍යා පරමා ලාභා, හස්ති වියරුව, බිත්තියේ සිත්තම, අඩු කුලේ, තව දුක හිතෙන කතාවක්, යසෝදරා, අඩු පඩි පුවත, විසල්, මනාලිය , නුඹට කවි මල් මාලා, දොරකඩ සිට, අමතක නොකරම කියන්න, සාරි කඩේ සුගන්ධී, සිත්තම්කාරි, ගසක ප්‍රේමය, ගඳයාගේ සුවඳ සිහින, ළඟම නෑකමක් යනාදි වශයෙන් කාව්‍ය සංකල්පනා මෙහි ලියා දක්වා ඇත. බොහෝ දෙනා ඇසින් දකින රුවම දැකීම නොව ඉන් එහා ගිය අපූරු ගැඹුරක්, අරුතක් මේ සියලු නිර්මාණවල සහිතය. මතුපිටින් නොපෙනෙන අන්ධකාර සත්‍යය මේ නිර්මාණවලින් පෙන්නුම් කරයි.ඔහු අතින් ලියැවුණු ප්‍රථම කාව්‍ය සංග්‍රහය ම රාජ්‍ය සම්මානයට පාත්‍ර වීම ඔහුගේ හැකියාව මෙන්ම නිර්මාණයේ සාර්ථකත්වය මොනවට පෙන්නුම් කරයි. ඒ බැව් ඔහු පවසන්නේ මේ ආකාරයටයි.“සම්මාන මට ගොඩක් දුරයි. නිර්මාණ කාර්යයේ පත්ල තුළ සිටයි මම මේ ගමන ආරම්භ කළේ. මම නොසිතපු වෙලාවක, නොසිතපු විදිහට සම්මානයක් ලැබීම ගැන සතුටට කාරණයක්. මම ඒ ගැන අගය කරනවා. ටෙලි නාට්‍ය සහය අධ්‍යක්ෂකවරයෙක් ලෙසින් වෘත්තියෙන් කටයුතු කරන ඔහුගේ නිර්මාණ කාර්යයට අපි සුබ පතන්නෙමු..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>10</day>
    </date>
    <link>http://www.dinamina.lk/2011/11/10/_art.asp?fn=n1111101</link>
    <topic>අසාර්ථක ව්‍යාපාර පවරා ගැනීමපනත වැඩි ඡන්ද 76කින් සම්මතයි</topic>
    <author>දුමින්ද ගුරුගේ, ස්වර්ණා විජේකෝන් සහ චමීර ඇල්ලදෙණිය</author>
    <content>පාඩු ලබන හා අසාර්ථක ව්‍යාපාර රජයට පවරා ගැනීමේ හෙවත් ඌණ ක්‍රියාකාරී ව්‍යවසායන් සහ ඌන උපයෝජිත වත්කම් පුනරුදය කිරීමේ පනත් කෙටුම්පත වැඩි ඡන්ද 76 කින් පාර්ලිමේන්තුමේදී ඊයේ සම්මත විය. පනත් කෙටුම්පතට පක්ෂව ඡන්ද 122ක් ද විපක්ෂව ඡන්ද 46 ක් ද ලැබිණි.ආණ්ඩුව සමඟ ආණ්ඩුවට සම්බන්ධ පක්ෂවල මන්ත්‍රීවරුන් යෝජනාවට පක්ෂව ඡන්දය ලබා දුන්නේය.එ.ජා.ප.ය, ප්‍ර.ජා.සංධානයේ සහ දෙමළ ජාතික සංධානයේ මන්ත්‍රීවරු විරුද්ධව ඡන්දය දුන්හ. පාඩු ලබන සහ අසාර්ථක ව්‍යාපාර රජයට පවරා ගැනීම සඳහා වන ඌන කාර්ය සාධක ව්‍යාපාර සහ ඌන උපයෝජිත වත්කම් යළි යථා තත්ත්වයට පත්කිරීමේ පනත් කෙටුම්පත විවාදයට ගැනීමට කතානායක චමල් රාජපක්ෂ මහතා ඊයේ (09) අවසර දුන්නේය.මෙම පනත් කෙටුම්පත විවාදයට නොගන්නැයි විපක්ෂයේ මන්ත්‍රීවරුන් ඉල්ලා සිටි අතර මෙම පනත් කෙටුම්පත සම්බන්ධයෙන් ශ්‍රේෂ්ඨාධිකරණ තීන්දුව ලබාදී ඇති බැවින් මෙය විවාදයට ගත හැකි බව ආණ්ඩු පක්ෂයේ මැති ඇමැතිවරු පෙන්වා දුන්හ.දෙපාර්ශ්වයේම අදහස් පිළිබඳ සළකා බැලූ කතානායක චමල් රාජපක්ෂ මහතා පනත විවාද කිරීමට අවසර දුන්නේය.මෙම පනත විවාදයට නොගන්නා ලෙස විපක්ෂයේ මන්ත්‍රීවරුන්ද විවාදයට ගන්නා ලෙස ආණ්ඩු පක්ෂ මැති ඇමැතිවරුන්ද දීර්ඝ වශයෙන් කරුණු දැක්වීමෙන් පසු පස්වරු 3.10ට විනාඩි 30 කට සභාව කල් තැබූ කතානායකවරයා එම කරුණු පිළිබඳ කරුණු විමර්ශනය කිරීමෙන් අනතුරුව තීන්දුව ප්‍රකාශ කළේය.පනත් සංශෝධනයන්ට ද බෙදීමක් විපක්ෂයේ ප්‍රධාන සංවිධායක ජෝන් අමරතුංග මහතා ඉල්ලා සිටියේය. පනතේ 5 වැනි වගන්තිය සංශෝධනය සඳහා මෙම බෙදීම ඉල්ලා සිටි අතර එයට පක්ෂව ඡන්ද 120ක් ද විපක්ෂව ඡන්ද 22 ක් ද ලැබිණි.ඡන්ද විමසන අවස්ථාවේ ජාතික හෙළ උරුමය පක්ෂයේ මන්ත්‍රීවරු සභා ගැබේ නොසිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>10</day>
    </date>
    <link>http://www.dinamina.lk/2011/11/10/_art.asp?fn=n1111102</link>
    <topic>පනතට එරෙහි මූලික අයිතිවාසිකම් පෙත්සම්අගවිනිසුරුවරිය වෙත</topic>
    <author>නෙල්කා මැදගෙදර</author>
    <content>අසාර්ථක ව්‍යාපාර රජයට පවරා ගැනීම සම්බන්ධ පනත සම්බන්ධයෙන් අධිකරණයට ඉදිරිපත් වී ඇති මුලික අයිතිවාසිකම් පෙත්සම් අගවිනිසුරු ආචාර්ය ශිරානි බණ්ඩාරනායක මහත්මියට යොමු කිරීමට ශ්‍රේෂ්ඨාධිකරණය ඊයේ (9) තීරණය කළේය.මූලික අයිතිවාසිකම් පෙත්සම් පූර්ණ විනිසුරු මඩුල්ලක් ඉදිරියේ කැඳවන්නේද යන්න තීරණය කිරීමට එම පෙත්සම් මෙස් අගවිනිසුරුවරියට යොමුකර තිබේ. එම පෙත්සම් පූර්ණ විනිසුරු මඩුල්ලක් ඉදිරියෙහි කැඳවන ලෙස පෙත්සම්කරුවන් වෙනුවෙන් පෙනී සිටි නීතිඥවරයා ඉල්ලා සිටීමෙන් අනතුරුව ශ්‍රේෂ්ඨාධිකරණය මේ බව ප්‍රකාශ කෙළේය.එම පනත් කෙටුම්පතෙහි අඩංගු වගන්ති මගින් ජනතා පරමාධිපත්‍යය උල්ලංඝනය වීම නීතියේ ආධිපත්‍යය බිඳවැටීම යනාදිය පිළිබඳ කරුණු ඉදිරිපත් කර ඇති බැවින් හා එය ජනතාවට වැදගත් වන බැවින් එම පෙත්සම් පූර්ණ විනිසුරු මඩුල්ලකට යොමුකරන ලෙස ජනාධිපති නීතිඥ රොමේෂ් ද සිල්වා මහතා මෙහිදී ඉල්ලා සිටියේය.පී. ඒ. රත්නායක, ආර්. කේ. එස්. සුරේෂ්චන්ද්‍ර, සත්‍ය හෙට්ටිගේ යන ශ්‍රේෂ්ඨාධිකරණ විනිසුරු මඩුල්ල ඉදිරියෙහි මෙම පෙත්සම් ඊයේ (09) කැඳවන ලදී.එම පනත් කෙටුම්පතෙහි ව්‍යවස්ථානුකූලභාවය විමසූ ශ්‍රේෂ්ඨාධිකරණ විනිසුරු මඩුල්ලෙහි සාමාජිකයකු ලෙස තමන් කටයුතු කළ නිසා පෙත්සම් විභාග කිරීමට විනිසුරු රත්නායක මහතා මෙහිදී අකමැත්ත පළ කෙළේය.තීනියාවල පාලිත හිමියෝ, සෙවනගල සීනි කර්මාන්තශාලාවේ සේවක පිරිසක් සහ උක් ගොවීන් පිරිසක් මෙහි පෙත්සම්කරුවෝ වූහ.මෙම පනත ඇමැති මණ්ඩලය නොමග යවා මෙන්ම මුලික අයිතීන් උල්ලංඝනය වන අයුරින් සකසා ඇතැයි පෙත්සම්වල දැක්වේ.ජනාධිපති නීතිඥ රොමේෂ් ද සිල්වා සහ ජේ. ඩී. වැලිඅමුණ, සාලිය පීරිස් යන නීතිවේදීහු පෙත්සම්කරුවන් වෙනුවෙන් සිටි අතර වැඩබලන නියෝජ්‍ය සොලිසිටර් ජනරාල් ජනක් ද සිල්වා මහතා නීතිපති වෙනුවෙන් පෙනී සිටියේය.එම පෙත්සම් නොවැම්බර් මස 15 වැනිදා නැවත කැඳවීමට නියම විය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>10</day>
    </date>
    <link>http://www.dinamina.lk/2011/11/10/_art.asp?fn=n1111103</link>
    <topic>අසාර්ථක ව්‍යාපාර පවරා ගැනීමේ පනත ගෙනාවේ පළිගැනීමේ අරමුණින් නොවේ</topic>
    <author>දුමින්ද ගුරුගේ, ස්වර්ණ විජේකෝන් සහ චමීර ඇල්ලදෙණිය</author>
    <content>පාඩු ලබන සහ අසාර්ථක ව්‍යාපාර රජයට පවරා ගැනීමේ පනත් කෙටුම්පත ගෙන ආවේ දේශපාලන පළිගැනීමේ අරමුණින් නොවන බව ආර්ථික සංවර්ධන ඇමැති බැසිල් රාජපක්ෂ මහතා පාර්ලිමේන්තුවේදී ඊයේ (09) අවධාරණය කළේය.මෙම ව්‍යාපාර අතර ආණ්ඩු පක්ෂයේ මන්ත්‍රීවරයකුට අයත් එකක්. ආණ්ඩුවේ සංස්ථාවක සභාපතිවරයකුට අයත් එකක් සහ ජනාධිපතිතුමාගේ සමීප ඥාතියකුට අයත් ව්‍යාපාරයක් ද තිබෙන බව පැවසූ ඇමැති බැසිල් රාජපක්ෂ මහතා දේශපාලන පළිගැනීමේ අරමුණින් සිදුකළා නම් මේවා අත හැරීමට තිබුණ බවද ප්‍රකාශ කළේය.ජාතික වැදගත්කමින් යුත් හදිසි පනතක් ලෙස ආණ්ඩු ක්‍රම ව්‍යවස්ථාවේ 122 වැනි වගන්තියට අනුව මේ පනත ගෙන ආ බව පැවසූ ඇමැති බැසිල් රාජපක්ෂ මහතා උත්තරීතර පාර්ලිමේන්තුව හරහා ප්‍රජාතන්ත්‍රවාදී අයුරින් මෙම පනත ක්‍රියාත්මක කිරීමට බලාපොරොත්තු වන බව කීවේය.මේ පනතට අනුව රජයට පවරා ගන්නේ කලක් රජයට අයත්ව තිබී පෞද්ගලික අංශයට ලබා දී අසාර්ථකත්වයට පත් වූ ව්‍යාපාර බව පැවසු ඇමැතිවරයා මේවායෙන් බොහොමයක් තිබෙන්නේ ආයෝජන කලාපයේ බව ද ඒවා බොහෝ කලක සිට වසා දමා තිබූ බව ද පෙන්වා දුන්නේ ය.යම්කිසි බලපත්‍රයක් ලබා දුන් පසු ඊට අදාළව කටයුතු කළ යුතු බව පැවසු ඇමැතිවරයා කුකුල් මස් විකිණීමට ලබාගත් බලපත්‍රයකින් හරක් මස් විකිණිය නොහැකි බව ප්‍රකාශ කළේය.සිරිමාවෝ බණ්ඩාරනායක මැතිනිය එදා ඉඩම් අත්පත් කර ගැනීමේ පනත කැබිනට් මණ්ඩලයට ඉදිරිපත් කළ දිනයේ සිටම බලාත්මක තත්ත්වයට පත් වු බව ද එදා එසේ කළේ නැත්නම් ව්‍යාජ ඔප්පු සකස් කර පනතට එරෙහිව කටයුතු කරන නිසා බව ද ඇමැති රාජපක්ෂ මහතා කීය.මෙවැනි හදිසි පනත් මීට පෙරදීද ඉදිරිපත් කර ඇතැයි කී ඒ මහතා ඒවා දින 03 ක් ඇතුළත ක්‍රියාත්මක වූ බව ද එහෙත් මෙම පනත පිළිබඳ සති දෙකක් තිස්සේ සාකච්ඡා වූ බව ද පැවැසුවේය.මේ පනතට අදාළව පවරා ගනු ලබන ව්‍යාපාර පිළිබඳ වෙන් වෙන්ව කරුණු පැහැදිලි කිරීමක් ද බැසිල් රාජපක්ෂ මහතා විසින් සිදුකළේය.විපක්ෂය පුද්ගලික අංශය ලෙස හඳුන්වන්නේ ඔවුන්ට හිතවත් ව්‍යාපාරිකයන් කිහිපදෙනෙකු පමණක් බව ද පදික වේදිකාවේ වෙළඳාම් කරන පුද්ගලයාගේ සිට සුළු ව්‍යාපාරිකයා මහා ව්‍යාපාරිකයා දක්වා හැම දෙනාට රජය පුද්ගලික අංශය ලෙස සලකන බව ද කීවේය.රජය කිසිසේත්ම පෞද්ගලික දේපළ රජයට පවරා නොගන්නා බව ද අනිසි ලෙස පරිහරණය කරන දේපළ පමණක් රජයට පවරාගෙන සංවර්ධනය කරන බව ද ඇමැති බැසිල් රාජපක්ෂ මහතා කීය.අසාර්ථක ව්‍යාපාර රජයට පවරා ගැනීම සම්බන්ධ පනත් කෙටුම්පත පිළිබඳ අදහස් දක්වමින් රාජපක්ෂ මහතා මෙසේ ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>10</day>
    </date>
    <link>http://www.dinamina.lk/2011/11/10/_art.asp?fn=n1111104</link>
    <topic>පාපැදිකරුවෝ දෙලක්ෂයක් 24දා‘ආශ්චර්යයේ පිවිසුමට’ පිවිසෙති</topic>
    <author>සුභාෂිනී සේනානායක</author>
    <content>ආශ්චර්යයේ පිවිසුමට පාපැදිකරුවෝ දෙලක්ෂයක් ලබන 24 වැනිදා ප්‍රථම සහ අවසන් වරට අවතීර්ණ වෙති.මේ පාපැදිකරුවෝ එදින පිවිසුම් මාර්ග එකොළහකින් අධිවේගී මාර්ගයට ප්‍රවේශ වෙති. පාපැදිකරුවන්ට අධිවේගී මාර්ගයට ඇතුළු විය හැකි ප්‍රථම සහ අවසාන අවස්ථාවද මෙය බව මහාමාර්ග දෙපාර්තමේන්තුව ප්‍රකාශ කරයි.මෙලෙස පාපැදිකරුවන් දෙලක්ෂයක් අධිවේගි මාර්ගය ආක්‍රමණය කරන ආකාරය ගුවනේ සිට දැක ගැනීමේ අවස්ථාව මාධ්‍යවේදීන්ට සලස්වා ඇති බව ජනමාධ්‍ය අමාත්‍යාංශයේ ලේකම් ඩබ්ලිව්.බී.ගනේගල මහතා පවසයි. ශ්‍රී ලංකාවේ ප්‍රථම වරට විවෘත කෙරෙන මෙම අධිවේගී මාර්ගයේ පයින් ගමන් කිරීමේ අවස්ථාවද සලසා තිබේ.ඒ අනුව ලබන 24 සහ 25 දෙදින ඕනෑම අයෙකුට කොට්ටාවේ සිට ගාල්ල, පින්නදූව දක්වා ගමන් කිරීමට හැකි වනු ඇත.මේ අධිවේගී මාර්ගය තුළ ඉදිකෙරුණු ඉන්ධන පිරවුම්හල් තුළ පිරිත් සඡ්ඣායනා කිරීමද සිදුකෙරෙන අතර පෙර පාසැල් දරුවන් සහ පාසැල් දරුවන්ගේ සංදර්ශන මෙන්ම සංගීත සංදර්ශනද දින තුනක් පුරා පැවැත්වේ. ඇමරිකානු ඩොලර් මිලියන 9000 ක පමණ වියදමින් ඉදිවූ මෙරට ප්‍රථම අධිවේගී මාර්ගය වූ ආශ්චර්යයේ පිවිසුම ලබන 27 වනදා ජනාධිපති මහින්ද රාජපක්ෂ මහතාගේ ප්‍රධානත්වයෙන් ජනතා අයිතියට පත් කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>10</day>
    </date>
    <link>http://www.dinamina.lk/2011/11/10/_art.asp?fn=n1111105</link>
    <topic>පාලනයකින් තොර වෙබ් අඩවි රටේ කීර්තිනාමයට හානියක්</topic>
    <author>ඉන්දික පොල්කොටුව</author>
    <content>කිසිදු පාලනයකින් තොරව වෙබ් අඩවි ක්‍රියාත්මක විම තුළ ඒවායේ අසත්‍ය ප්‍රචාර හරහා රටේ කීර්තිනාමයට විශාල හානියක් සිදුවන බැවින් එම වෙබ් අඩවි පාලනය කිරීම කාලීන අවශ්‍යතාවක් බැව් ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා පවසයි.විශේෂයෙන් ආචාරධර්ම අමු අමුවේ උල්ලංඝනය කරමින් එම වෙබ් අඩවි පසුගිය වකවානුව තුළ සිදු කළ ක්‍රියාවක් හේතුවෙන් රටේ කීර්තිනාමයට හානි රැසක් සිදුව ඇතැයි ද අමාත්‍යවරයා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>10</day>
    </date>
    <link>http://www.dinamina.lk/2011/11/10/_art.asp?fn=n1111106</link>
    <topic>විදුලි වැට වෙනුවට තල් වැටක්</topic>
    <author>චින්තා රණසිංහ</author>
    <content>අලි මිනිස් ගැටුම් වැළැක්වීමට විදුලි වැට වෙනුවට ජීව තල් වැටක් ඉදි කිරීමට රජය තීරණය කර තිබේ.වසරක කාලයක් පුරා කරන ලද පර්යේෂණයකින් අනතුරුව මේ විකල්ප වැඩ සටහන ප්‍රකාශයට පත් කර ඇත. ඒ අනුව මොනරාගල දිස්ත්‍රික්කයේ තෝරාගත් ප්‍රදේශ කීපයක ප්‍රජා සහභාගීත්වයෙන් තල් වැට ඉදි කිරිම සඳහා කටයුතු යොදා තිබේ.විදුලි වැට වෙනුවට ජීව වැට භාවිතා කිරිම වඩාත් ඵලදායි වන අතර දැනට ශ්‍රී ලංකාවේ වල් අලි ගම් වදින ප්‍රදේශවල කිලෝමීටර් 1400ක් පමණ දිග විදුලි වැට ඉදිකිරීම සඳහා කිලෝමීටර් එකකට රුපියල් ලක්ෂ පහ බැගින් වැය කර ඇත. එහි නඩත්තුව සඳහා වාර්ෂිකව රුපියල් 25000ක් පමණ වැය කෙරේ. ඵලදායි උපරිම කාලය පස් වසරකි. යෝජිත තල් වැට ඉදි කිරීම සඳහා පැළ සිටුවා අවසන් කිරිමට කිලෝමීටර් එකක් සඳහා රුපියල් 72000ක් පමණ වැය කෙරේ. පළමු තෙවසරේ තල් වැට සඳහා වියදමක් නොයන අතර වැටේ ආයු කාලයද වසර සියය ඉක්මවනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>10</day>
    </date>
    <link>http://www.dinamina.lk/2011/11/10/_art.asp?fn=n1111107</link>
    <topic>ගීතාංජලී පෙදෙසහැදුවේ නගර සභාමුදලින් නොවේ</topic>
    <author/>
    <content>පෞද්ගලික අතුරු පාරක් වන ගීතාංජලී පෙදෙස ප්‍රතිසංස්කරණය කළේ කොළඹ මහ නගර සභා මුදලින් නොවන බව ඉංජිනේරු ජයන්ත ඒ. ගුරුගේ මහතා කියයි.ගීතාංජලී පෙදෙසේ ජීවත් වන සහ එම පාර භාවිතා කරන නිවෙස් හිමියන් සහ ආයතන එක්ව පෞද්ගලික කොන්ත්‍රාත්කරුවකු ලවා එම පෙදෙස ප්‍රතිසංස්කරණය කර ගත් බව ද ගුරුගේ මහතා කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>10</day>
    </date>
    <link>http://www.dinamina.lk/2011/11/10/_art.asp?fn=n1111108</link>
    <topic>මාලදිවයිනේ මාර්ග සංවර්ධනයටශ්‍රී ලංකාවේ සහාය</topic>
    <author/>
    <content>මාලදිවයිනේ අද්දු නගරය ආසන්නයේ පිහිටි මරදු හා සෙයිදු ප්‍රදේශ යා කෙරෙන මාර්ග සංවර්ධනය කිරීම ජනාධිපති මහින්ද රාජපක්ෂ මහතාගේ ප්‍රධානත්වයෙන් ඊයේ (9) ආරම්භ කෙරිණි.17 වැනි සාර්ක් රාජ්‍ය නායක සමුළුවට සහභාගිවීම සඳහා මාලදිවයිනට ගිය පසු ජනාධිපතිවරයා මුල්ගල තබන ලද අතර ශ්‍රී ලංකාව එම මාර්ගය සංවර්ධනය සඳහා පූර්ණ අනුග්‍රහය දක්වයි. කිලෝමීටර් 4.5ක දිගින් යුතු මේ මාර්ගය සංවර්ධනය වෙනුවෙන් ඇස්තමේන්තුගත මුදල ඩොලර් මිලියන 10 ක් වන අතර විදේශ රටක මුල්‍ය දායකත්වය යටතේ මාලදිවයිනේ සංවර්ධනය කෙරෙන පළමු මාර්ගය මෙය වේ.මෙවර සාර්ක් රාජ්‍ය නායක සමුළුව පැවැත්වීම සනිටුහන් කරමින් සාමාජික රටවල් අට වෙනුවෙන් ස්මාරක අටක් ඉදිකර තිබෙන අතර ශ්‍රී ලංකාව වෙනුවෙන් ඉදිකළ ස්මාරකය සිංහයාගේ අනුරුවකින් සමන්විතයි.12 වැනි ශත වර්ෂයේ පුරාණ පොළොන්නරු රාජධානියේ නිශ්ශංකමල්ල රජුගේ රාජ සභාවේ දැවැන්ත ගල් කැටයමක අනුරුවක් වන මෙය විවෘත කිරීමද ශ්‍රී ලංකා ජනාධිපතිවරයා අතින් සිදුවිණි.මාලදිවයින් ජනාධිපති මොහොමඩ් නෂීඩ්, ශ්‍රී ලංකා විදේශ කටයුතු ඇමැති මහාචාර්ය පී. එල්. පීරිස්, විදුලිබල හා බලශක්ති ඇමැති පාඨලී චම්පික රණවක, පාර්ලිමේන්තු මන්ත්‍රී සජින් වාස් ගුණවර්ධන, මාලදිවයිනේ ශ්‍රී ලංකා මහ කොමසාරිස් ඩික්සන් දෑල, ජනාධිපති ලේකම් ලලිත් වීරතුංග, මාර්ග සංවර්ධන අධිකාරියේ සභාපති ආර්. සෝමසිරි මහත්වරුද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>10</day>
    </date>
    <link>http://www.dinamina.lk/2011/11/10/_art.asp?fn=n1111109</link>
    <topic>පහ වසර සිසුන් දෙදෙනකුට හදිකළ විදුහල්පති කොටුවෙයි</topic>
    <author>භක්ති ධර්මපි‍්‍රය මෙන්ඩිස් ප්‍රසාද් පූර්ණමාල් පුත්තලම් දිසා සමූහ</author>
    <content>පහ වසර ළමයින් දෙදෙනකුට ලිංගික අතවර කළා යැයි කියන සිද්ධියක් සම්බන්ධයෙන් හලාවත ප්‍රදේශයේ මුස්ලිම් විද්‍යාලයක විදුහල්පතිවරයකු හලාවත පොලිසියේ ළමා හා කාන්තා කාර්යාංශය විසින් ඊයේ (9) අත්අඩංගුවට ගෙන තිබේ.විදුහලප්තිවරයා විසින් මෙම කුඩා ළමුන් දෙදෙනාට අසභ්‍ය ඡායාරූප දර්ශන පෙන්වමින් ලිංගික පාඩමක් සිදුකර ඇතැයි පැවසේ.හලාවත පොලිසියට ලැබුනු නිර්නාමික දුරකතන පණිවුඩයකට අනුව හලාවත පොලිසියේ ළමා හා කාන්තා කාර්යාංශය පෙරේදා (08) සිය පරීක්‍ෂණ කටයුතු ආරම්භ කර තොරතුරු තහවුරු කර ගැනීමෙන් පසු විදුහල්පතිවරයා අත්අඩංගුවට ගෙන තිබේ.සැකකාර විදුහන්පතිවරයා කලක සිට මේ ආකාරයේ සිදුවීම් කර ඇතැයි පොලිසියට තොරතුරු ලැබී ඇත.ලිංගික අතවරයට ලක් වූ බව කියන කුඩා ළමුන් දෙදෙනා වෛද්‍ය පරීක්‍ෂණ සඳහා රෝහල් ගත කර තිබේ.සැකකාර විදුහල්පතිවරයා ඊයේ (09) හලාවත මහෙස්ත්‍රාත් අධිකරණය වෙත ඉදිරිපත් කිරීමට නියමිතව තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>10</day>
    </date>
    <link>http://www.dinamina.lk/2011/11/10/_art.asp?fn=n11111010</link>
    <topic>අලුගෝසු තනතුරටකාන්තාවන් තිදෙනෙකුගෙන්අයැදුම් පත්‍ර</topic>
    <author>බුද්ධිකා ඉඹුලාන</author>
    <content>අලුගෝසු තනතුරට කාන්තාවන් තුන්දෙනෙකුගෙන් අයදුම්පත් ලැබී ඇතැයි බන්ධනාගාර දෙපාර්තමේන්තුව කියයි.මෙම තනතුර සඳහා තවම අයදුම්පත් කැඳවා නැතත් මේ වනවිට අයදුම්පත් 100 කට අධික ප්‍රමාණයක් ලැබී ඇති බව ද බන්ධනාගාර දෙපාර්තමේන්තුවේ උසස් නිලධාරියෙක් ‘දිනමිණ’ට කීය.මේ සඳහා ලැබී ඇති අයදුම්පත් අතර මස් කඩයක රැකියාව කළ පුද්ගලයකුද වන බවත්, තමන් මස් කැපීමේ රැකියාවෙහි දිගු කාලයක් නිරත වී ඇති බැවින් මේ තනතුර තමනට ලබාදෙන ලෙස ඔහු අයදුම්පත මගින් ඉල්ලා ඇත.1976 වසරෙන් පසු මරණ දණ්ඩනය ක්‍රියාත්මක නොවුණු අතර මේ වනවිට මරණ දණ්ඩනයට නියම වී බන්ධනාගාර ගතව සිටින පිරිස 357 කි. ඔවුහු වැලිකඩ සහ බෝගම්බර බන්ධනාගාරවල රඳවා සිටියි.අලුගෝසු තනතුරෙහි පුරප්පාඩු 02 ක් පවතින අතර ඒ සඳහා ළඟදීම අයදුම්පත් කැඳවීමට නියමිතය. පුනරුත්ථාපන හා බන්ධනාගාර ප්‍රතිසංස්කරණ අමාත්‍යාංශය සිදුකළ සමීක්ෂණයකදී මරණ දණ්ඩනයට පක්ෂව 80% ක ජනතා කැමැත්ත හිමිවී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>10</day>
    </date>
    <link>http://www.dinamina.lk/2011/11/10/_art.asp?fn=n11111011</link>
    <topic>වරායෙන් එන කන්ටේනර් කඩාලක්‍ෂ ගාණක එළවළු තෙල් ඇදලා</topic>
    <author>භක්ති ධර්මප්‍රිය මෙන්ඩිස්</author>
    <content>කොළඹ වරායේ සිට ඔරුගොඩවත්ත බහාලුම් අංගණය වෙත මුද්‍රා තබා ගෙන යන බහාලුම්වලින් භාණ්ඩ පැහැරගෙන කෝටි ගණනින් මුදල් ඉපැයූ ජාවාරමක තොරතුරු පෑලියගොඩ පොලිසියේ පොලිස් කණ්ඩායමක් ඊයේ (9) අනාවරණය කර ගෙන තිබේ.මෙලෙස පැහැරගත් රුපියල් ලක්‍ෂ පනහකට වැඩි වටිනාකමකින් යුත් එළවළු තෙල් ලීටර් 25,000ක් බහලුම් (කන්ටේනර්) 11 සමඟ සැකකරුවන් දෙදෙනකු පොලිසිය විසින් අත්අඩංගුවට ගෙන ඇත.සැකකරුවන් දෙදෙනා විසින් මෙම තෙල් තොගය කැලණිය ප්‍රදේශයේ සඟවා තබා තිබේ. කොළඹ වරායේ සිට ඔරුගොඩවත්ත දක්වා මුද්‍රා තබා ගෙන යන බහලුම් අතරමග දී අතුරු පාරවල්වලට ගෙන ගොස් මුද්‍රා වලට හානියක් නොවන ආකාරයෙන් බහලුම් සිදුරු කර මෙම තෙල් එලියට ගෙන ඇතැයි පැවැසේ. පොලිසිය විසින් අත්අඩංගුවට ගෙන ඇති බහාලුම්වල තිබූ එළවළු තෙල් මැලේසියාවේ සිට ගෙනවිත් ඇතැයි පොලීසිය පවසයි. සැකකරුවන් කලක සිට මේ ජාවාරම සිදු කර ඇතැයි පොලිස් පරීක්‍ෂණවලින් අනාවරණය වී තිබේ.සිද්ධියට සම්බන්ධ කන්ටේනර් රථ රියැදුරන් නවදෙනකු අත්අඩංගුවට ගැනීමට පෑලියගොඩ පොලිසිය පරීක්‍ෂණ ආරම්භ කර ඇත.පෑලියගොඩ පොලිස් ස්ථානාධිපති ප්‍රධාන පොලිස් පරීක්‍ෂක මංගල දෙහිදෙණිය මහතාගේ උපදෙස් පරිදි පෑලියගොඩ පොලිසියේ විශේෂ පොලිස් කණ්ඩායමක් වැඩිදුර පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>10</day>
    </date>
    <link>http://www.dinamina.lk/2011/11/10/_art.asp?fn=n11111012</link>
    <topic>ඉඩම් ලියා දෙන්නැයි ඉල්ලාමවට සයනයිඩ් කරලක් කවලා</topic>
    <author>ගලේවෙල මධ්‍යම සමූහ</author>
    <content>පිහියක් පෙන්වා මරණ බවට තර්ජනය කර සිය 45 හැවිරිදි මවට සයනයිඩ් කරලක් කැවීමට තැත් කළ පුතකු ගොකරැල්ල පොලිසිය විසින් පසුගියදා 6 වැනිදා අත්අඩංගුවට ගෙන තිබේ.පියාගේ මරණයෙන් පසු තමන්ට අයිති දේපළ පවරා දෙන ලෙස ඉල්ලා මවට බලපෑම් කර ඇති සැකකරු පසුව මීට පෙළඹී ඇති බව මව පොලිසියට කරන ලද පැමිණිල්ලේ සඳහන් වේ. රිමාන්ඩ් භාරයේ පසුවන සැකකරු යුද හමුදාවේ සේවය කරන 26 හැවිරිදි සෙබළකු බවද පැවසේ. සයනයිඩ් කරල ඔහු සතුව තිබීම ගැන පරීක්‍ෂණ පැවැත්වේ.ගොකරැල්ල පොලිසියේ ස්ථානාධිපති පො.ප. රංජිත් විතාරණ මහතා ගේ උපදෙස් පිට පො.සැ. අමරසිංහ මහතා පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>10</day>
    </date>
    <link>http://www.dinamina.lk/2011/11/10/_art.asp?fn=r1111101</link>
    <topic>කුරුණෑගල මුත්තෙට්ටුගල පුරාවස්තුව ඩෝසර් කරලා</topic>
    <author>ආරියපාල වංශතිලක කුරුණෑගල මධ්‍යම විශේෂ</author>
    <content>1848 සත් කෝරල කැරැල්ලට නායකත්වය දුන් හඟුරන්කෙත ඩිංගිරාලගේ සිහිවටනය වයඹ පළාත් මාර්ග සංවර්ධන අධිකාරිය විසින් මාර්ග දෙපස ඩෝසර් කරන විට ගැලවී ගොස් ඇත.සිහිවටනයේ පුරා වෘත්තය නොදත් මාර්ග සංවර්ධන අධිකාරියේ නිලධාරීන් සිහිවටනය පැත්තකට තල්ලු කොට දමා තිබුණි. සුදු අධිරාජ්‍යවාදීන් ගෙන් මව් රට බේරා ගැනීමට සත් කෝරලයට නායකත්වය දුන් මේ වීරෝදාර සෙන්පතියා එදා ඉංගී‍්‍රසින් විසින් කුරුණෑගලට ආසන්න මුත්තෙට්ටුගල ප්‍රදේශයේ දී අල්ලා ගන්නා ලදී. ඔහු වෙඩි තබා මරා සිරුර කුරුණෑගල දඹුලු පාරේ මුත්තෙට්ටුගල අසල තිබෙන දැවැන්ත නුග රුකේ එල්ලා තිබූ බවට ඉතිහාසය සඳහන් කරයි.මෙම නුග රුක පාමුල ඔහු සිහිවීම සඳහා සිහිවටනය සවිකර තිබුණි. ඉතිහාසය නොදත් අය එම සිහිවටනය ඩෝසර් කර දමා තිබුණි. සිද්ධිය කන වැටුණ වයඹ පළාත් සංවර්ධන අධිකාරිය එම සිහිවටනය ගෙනවිත් දැනට කුරුණෑගල මාලිගාවේ නටබුන් මධ්‍යස්ථානයේ තැන්පත් කොට ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>10</day>
    </date>
    <link>http://www.dinamina.lk/2011/11/10/_art.asp?fn=r1111102</link>
    <topic>කතුන් රවටා රන් මාල කැඩීමට තැත් කළ තරුණයන් දෙදෙනකුටතරුණියන් දෙදෙනකුගෙන් අමතක නොවන පාඩමක්</topic>
    <author>බර්ටි ලයනල් උඩුගම්පොළ</author>
    <content>චේන් කඩන මල්ලිලා දෙදෙනකුට අක්කලා දෙදෙනකුගෙන් ගුටි පූජාවක් ලැබීමේ සිද්ධියකි මේ.මෙය අසන්නට ලැබුණේ දිවුලපිටිය නගරයෙනි.තරුණියන් දෙදෙනෙක් පාරේ යනකොට බයික් එකක මේ පාසල් යන වයසේ තරුණයන් දෙන්නෙක් පැමිණ තරුණියන් දෙදෙනා ළඟ නැවැත්වීය. එක් තරුණයෙක් කොලයක් පෙන්නලා පාරක් ඇසුවේය. එක් තරුණියක් කොළය අතට ගන්නවාත් සමග ඇයගේ කරේ තිබුණු රන් මාලය ඇද්දේය. එසැණින් තරුණිය වේගයෙන් තරුණයාගේ මූණට පහරක් එල්ල කළ අතර ඇයගේ මිතුරියද සයිකලේ හිටිය තරුණයා බයිසිකලයෙන් ඇදලා අරන් එයාටත් ඒ හා සමාන පාරවල් ටිකක් දුන්නාය. සයිකලේ පෙරළිණි. තරුණයෝ බිම වැටී ගුටි කති. එතැන සෙනග පිරුණි. එතැනට පැමිණි අයගෙන්ද තරුණයන් දෙදෙනාට ගුටි පුජාවක් ලැබිණි.එක කාන්තාවක් ගුටි කා වැටී සිටි තරුණයකුගේ කමිස කොලර් එකෙන් උස්සා ළඟ තිබුණු වෑන් එකකට හේත්තු කර මෙසේ කීවාය.“මල්ලිල හැම ගෑණිගෙන්ම පාරවල් අහනවා. මේ අක්කලගෙන් නම් මට්ටු වෙන්න ඇති නේද?” කියා කම්මුල් පාරක් දෙකක් ගැසුවාය.කවුරුන් හෝ පොලිසියට ඇමතුමක් දී එවිටම ජීප් එකක් පැමිණියේය. සෙනග අතරින් පොලිස් නිලධාරීන් ඉදිරියට පැමිණියහ.“ඇයි මිස්ල’ යයි නිලධාරීන් අසනවාත් සමග “සර් අපෙන් පාරක් අහල චේන් එකෙන් ඇද්ද. මේ චේන් එකේ කෑලි දෙක.ඉතින් අපේ දඬුවම අපි දුන්නා. සර්ලගෙ දඬුවම දෙන්න අරන් යන්නැ” යි කියමින් තරුණියෝ අත්බෑග් දෙක විවෘත කර හැඳුනුම් පත් දෙකක් මහපටැගිල්ල සහ දඹරැගිල්ල අතර රඳවා පොලිස් නිලධාරීන්ට පෙන්වා සෙනග අතරින් නොපෙනී ගියෝය.“මල්ලිලා ගොඩවෙන්න ජීප් එකට. අපිත් එක්ක දැන් යමු” කියමින් පොලිස් නිලධාරීන් වැටී සිටි තරුණයන් දෙදෙනා නැගිට්ටවා ගත්තේය.මේ වැඩේනම් චේන් කඩන අයට හොඳ පාඩමක් කියමින් රැස්ව සිටි පිරිස විසිර ගියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>10</day>
    </date>
    <link>http://www.dinamina.lk/2011/11/10/_art.asp?fn=r1111103</link>
    <topic>සුළු අපනයන බෝග නිෂ්පාදනප්‍රදර්ශනය පාණදුර දී</topic>
    <author>පාණදුර සමූහ කපිල සෝමරත්න</author>
    <content>පාණදුර නගර ශාලා භූමියේ දී මේ දිනවල පැවැත්වෙන සුළු අපනයන බෝග නිෂ්පාදන ආදර්ශනය සංවිධානය කර තිබුණේ කළුතර සමෘද්ධි මහා සංගමය විසිනි.එහි දක්නට ලැබුණේ කළුතර දිසාවේ සමෘද්ධිලාභීන් ගේ සුළු අපනයන භෝග නිෂ්පාදන අලෙවි කිරීම යි.කිතුල් ගසෙන් සහ පොල්ගසෙන් ද ජනතාවට ලැබෙන පල ප්‍රයෝජන වෙළෙඳ කුටි දෙකකින් මහජනයාට දක්නට ලැබිණි. හැම දෙනාගේම සිත් ගත්තේ ගම ගෙදරින් ඉදිරිපත් කළ කිතුල් ගසේ අතුරු නිෂ්පාදන ප්‍රදර්ශන කුටියයි. ස්වයං රැකියාවල නිරත සමෘද්ධි ලාභීන් විවිධ නිෂ්පාදන අලෙවිය සඳහා යොමු කර තිබුණි.කිතුල් ගසක් මැදීම, කිතුල් රා නිෂ්පාදනය කිරීම, කිතුල් පැණි සහ කිතුල් හකුරු ද ක්‍ෂණිකව නිෂ්පාදන කර ගෙන්වීමට ගමගෙදර සමෘද්ධි ලාභීහු සමත් වූහ.මෙම ප්‍රදර්ශනය නැරඹීමට ආර්ථික සංවර්ධන නියෝජ්‍ය ඇමැති ලක්‍ෂ්මන් යාපා අබේවර්ධන මහතා සහභාගි විය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>10</day>
    </date>
    <link>http://www.dinamina.lk/2011/11/10/_art.asp?fn=r1111104</link>
    <topic>ගම්පහ දිස්ත්‍රික්කයට ජලාශ හයක්</topic>
    <author>අත්තනගල්ල විශේෂ ජයවීර සුගතපාල</author>
    <content>ගම්පහ දිස්ත්‍රික්කයේ පිහිටි ස්වභාවික ජල මූලාශ්‍ර කේන්ද්‍ර කොට ගෙන ජලාශ හයක් ඉදි කිරීමට ජල සම්පාදන හා ජලාපවහන අමාත්‍යාංශය සැලසුම් කර ඇත.ගම්පහ ඌරුවල්ඔය, මිරිගම දී ඇල්ලඔය, මිනුවන්ගොඩ මාකලංඔය සහ අල්ගම බස්නාගොඩ අත්තනගලු ඔය ආශ්‍රිත ජල පෝෂක ප්‍රදේශ මේ සඳහා දැනටමත් හඳුනාගෙන ඇත.අදාළ භූමි සමීක්ෂණ කටයුතු හා තාක්ෂණික අංග ස්ථානගත කිරීම සඳහා වු මූලික අධ්‍යනයන් මේ වන විට ආරම්භ කර ඇත.යෝජිත ජලාශවල ප්‍රමාණය හා ජල ධාරිතාව ජල පෝෂිත ප්‍රදේශයේ භූමියේ ස්වභාවය අනුව වෙනස් වන බවද ඒ කෙසේ වුවද මෙම ජලාශ ඉදිකිරීමේදී ඊට යටවන භූමි ප්‍රදේශයේ ජනාවාස සහ ස්වාභාවික සම්පත් සංරක්ෂණය උපරිම අවධානය යොමු කැරෙන බවද ජල සම්පාදන හා ජලපවාහන අමාත්‍යාංශයේ නිලධාරියෙක් පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>10</day>
    </date>
    <link>http://www.dinamina.lk/2011/11/10/_art.asp?fn=r1111105</link>
    <topic>කතකගේ කාරයකට අලාභ හානි කළපියාට – පුතුට අධිකරණයෙන් දඩ</topic>
    <author>ගම්පහ සංචාරක - නිමල් ජයසිංහ</author>
    <content>රාගම පොලිස් බල ප්‍රදේශයේ ඉඩමක දේපළ අයිතියක් සම්බන්ධයෙන් පාර්ශ්වයන් දෙකක් අතර වචන හුවමාරුව දුරදිග ගොස් එක් පාර්ශ්වයක ඉඩම් හිමි කාන්තාව සතු කාර් රථයට අනෙක් පාර්ශවයේ පියා සහ පුතා විසින් අලාභහානියක් කළේ යැයි දෙදෙනාම අධිකරණයට කැඳවා තිබුණි.චෝදනා ලැබූ පියා සහ පුතා වෙනුවෙන් පෙනීසිටි නීතිඥවරිය පැවසුවේ සිද්ධිය සිදුවී ඇත්තේ බහින්බස් වීමේදී කාන්තාව තම පියාව තල්ලු කළ අවස්ථාවේ පුතා තම පියා බේරාගැනීමට යෑමේදී කාර් රථයේ ‘වින්ඩ්ස්ක්‍රීන්” එක කැඩී ගිය බවය.දැන් ඉඩම් ආරාවුලද හමාරවී ඇති බැවින් සිද්ධියට පියාටත්, පුතාටත් සහනයක් ලබාදෙන ලෙසය.වරද පිළිගන්නා බවද කීවාය. පැමිණිල්ලෙන් කාර් රථයට අලාභය ඉල්ලා සිටියේය.විත්තියේ සහ පැමිණිල්ලේ කරුණුවලට සවන් දුන් ගම්පහ ප්‍රධාන මහේස්ත්‍රාත් මොහොමඩ් මැකී මහතා පුද්ගලයන් දෙදෙනාට එක් අයකුට රුපියල් 2000/- බැගින් දෙදෙනාටම රුපියල් 4000/- දඩයක් නියම කළ අතර රුපියල් තිස්පන්දහසක වන්දියක්ද පැමිණිලි කාරියට ගෙවන ලෙසට නියෝග කළේය. පැමිණිල්ල රාගම පොලිසියෙනි. දඩ හා වන්දි ගෙවීමට නියම වූවේ පත්මසිරි හා ජයන්ත යන දෙදෙනෙකුටය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>10</day>
    </date>
    <link>http://www.dinamina.lk/2011/11/10/_art.asp?fn=s1111101</link>
    <topic>ගිරුවාපත්තුවේ සිට තල්අරණටලක්ෂ 6ක තෑගි බෙදන පාපැදි සවාරියක්</topic>
    <author>ප්‍රින්ස් ගුණසේකර</author>
    <content>ජනාධිපති මහින්ද රාජපක්ෂ මහතාගේ පදවි ප්‍රාප්තිය වෙනුවෙන් තංගල්ලේ සිට වවුනියාව දක්වා ‘ගිරුවාපත්තුවෙන් තල්අරණට’ පාපැදි සවාරිය මේ 18 වැනිදා ආරම්භ වේ.දින තුනක් පුරා පැවැත්වෙන මේ රේසිං පාපැදි සවාරියට මුල්පෙළේ තරගකරුවන් සහභාගීවීමට නියමිතය. නොවැම්බර් 18 වැනිදා තංගල්ලේ සිට කළුතර දක්වා (කිලෝ මීටර් 154), 19 දා කළුතර සිට කුරුණෑගල දක්වා (කිලෝ මීටර් 137) හා 20 දා කුරුණෑගල සිට වවුනියාව දක්වා (කිලෝ මීටර් 160) මේ තරගය පැවැත්වේ.ශ්‍රී ලංකා පාපැදි සම්මේලනයේ අධීක්ෂණය මත ක්‍රීඩා අමාත්‍යාංශයේ සහයෝගයෙන් ගිරුවාපත්තුවෙන් – තල් අරණට සංවිධානය තරගය මෙහෙයවනු ලබයි.තරගයේ සියලු ජයග්‍රාහකයන් වෙත රුපියල් ලක්ෂ 6ක පමණ මුදල් තෑගි පිරිනැමීමට සංවිධායකයෝ අපේක්ෂා කරති. සමස්ත තරගයේ ජයග්‍රාහී පාපැදි සූරයාට රුපියල් ලක්ෂ එරහමාරක් ද දෙවැන්නාට රුපියල් ලක්ෂයක් හා තුන්වැන්නාට රුපියල් හැත්තෑපන්දහසක් පිරිනැමීමට කටයුතු යොදා තිබේ.15වැනි ස්ථානයට පත්වන ක්‍රීඩකයා දක්වා මුදල් තෑගි පිරිනැමීමට සැළසුම් කොට ඇත.මෙයට අමතරව කණ්ඩායම් සූරතාවට රුපියල් පනස්දහසක් හා අදියර තුනේ ජයග්‍රාහකයන්ට සමස්ත ස්ප්‍රින්ට් සූරයන්ට හා දක්ෂතම කඳුතරණ පාපැදි සූරයාට දහසින් බැඳී පියලි ප්‍රදානය කෙරේ.පාපැදි සම්මේලනයට අනුබද්ධිත පාපැදි සමාජ හා කණ්ඩායම්වලට අයත් ජ්‍යෙෂ්ඨ හා 23න් පහළ ක්‍රීඩක කණ්ඩායම් මේ පාපැදි සවාරියට එක් කර ගැනේ. කණ්ඩායමකට උපරිම ක්‍රීඩකයන් 6ක් ඇතුළත් විය යුතු අතර අවම සංඛ්‍යාව 4කි.කණ්ඩායම් ලෙස තරගයට එක්වන ක්‍රීඩකයන් තම කණ්ඩායමේ අනන්‍යතාව ඇති ජර්සි පැළදිය යුතුවේ.පළමු දිනයේදී තංගල්ල, මාතර, ගාල්ල, බෙන්තොට, බේරුවල හරහා කළුතර දිස්ත්‍රික් ලේකම් කාර්යාලය ඉදිරිපිටින්, දෙවැනි දිනයේදී කළුතර, ;මාරටුව, පැරණි පාර්ලිමේන්තු වටරවුම, ලෝටස් පාර ඔස්සේ ලේක්හවුස් ඉදිරිපිටින් මරදාන, පංචිකාවත්ත වටරවුම, බේස්ලයින් පාර ඔස්සේ පෑලියගොඩ, යක්කල, නිට්ටඹුව, පොල්ගහවෙලින් පැමිණ කුරුණෑගල සමූපාකාර ග්‍රාමිය බැංකුව ඉදිරියෙන් අවසන්වේ.අවසන් දිනයේදී කුරුණෑගලින් ගලේවෙල, ඉබ්බන්කට්ටුව, දඹුල්ල, කැකිරාව, තිරප්පනේ, මිහින්තලේ පාර ඔස්සේ රඹාවැව මැදවච්චිය, පුනෑව පසුකොට වවුනියාව මහජන ක්‍රීඩාංගණය අසලින් නිමාවේ.තරගයට සහභාගීවීමට කැමැති අයැදුම්කරුවන් මේ මස 14 වැනිදාට පෙර ඒ.ආර්. ඉන්ටර්නැෂනල්, 132, 2වන මහල හයිලෙවල් පාර, කොළඹ 6 ලිපිනයට අයදුම්පත් ලබාදිය යුතුය. 0112 513999 මගින් ෆැක්ස් කිරීමේ පහසුකම් ද සලසා තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>10</day>
    </date>
    <link>http://www.dinamina.lk/2011/11/10/_art.asp?fn=s1111102</link>
    <topic>ජාතික බාස්කට්බෝල්තරගාවලිය යාපනයේදී?</topic>
    <author>චින්තා රණසිංහ</author>
    <content>ජාතික බාස්කට්බෝල් තරඟාවලිය යාපනය නගරයේ පැවැත්වීමට සාම්ප්‍රදායික කර්මාන්ත හා කුඩා ව්‍යවසාය සංවර්ධන ඇමැති ඩග්ලස් දේවානන්දා මහතා ක්‍රීඩා අමාත්‍යාංශයට යෝජනා කර ඇත.එම තරගාවලිය පැවැත්වීම සඳහා බොස්කට්බෝල් පිටියක් සෑදීම සඳහා ද දේවානන්දා මහතා ක්‍රීඩා ඇමැති මහින්දානන්ද අළුත්ගමගේ මහතාට සිය සහයෝගය පළ කර තිබේ.එම තරඟාවලිය පැවැත්වීමට අවශ්‍ය සියලුම කටයුතු සුදානම් කරන බවත් එය උතුරු සහ නැගෙනහිර ප්‍රදේශවල ජනතාවට සුවිශේෂ අවස්ථාවක් වනු ඇති බවත් ඇමැතිවරයා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>10</day>
    </date>
    <link>http://www.dinamina.lk/2011/11/10/_art.asp?fn=s1111103</link>
    <topic>ශ්‍රී ලංකා කාන්තා ක්‍රිකට් පිලට ලකුණු 64ක ජයක්</topic>
    <author/>
    <content>ශ්‍රී ලංකා කාන්තා ක්‍රිකට් කණ්ඩායම සහ බංග්ලාදේශ කාන්තා ක්‍රිකට් කණ්ඩායම අතර ඊයේ (9) බංග්ලාදේශයේ මීර්පූර් හි පැවැති පළමු එක්දින තරගයෙන් ලකුණු 64ක ජයක් අත්කර ගැනීමට ශ්‍රී ලංකා කාන්තා ක්‍රිකට් පිල සමත්විය.පළමුව පන්දුවට පහරදුන් ශ්‍රී ලංකා කාන්තා පිල ඕවර 50 අවසානයේ කඩුලු 8කට ලකුණු 195ක් රැස් කළේය.සඳමාලි දොලවත්ත ලකුණු 41ක් ලබා ගත් අතර චාමනී සෙනෙවිරත්න නොදැවී ලකුණු 28ක් රැස් කළාය.පිළිතුරු ඉනිම ක්‍රීඩා කළ බංග්ලාදේශයට ඕවර 50 අවසානයේ රැස් කර ගත හැකි වූයේ කඩුලු 8කට ලකුණු 131ක් පමණි.නායිකා සල්මා කාතුන් ලකුණු 34ක් රැස් කළාය.පන්දු යැවීමේදී උදේශිකා ප්‍රබෝධනී ලකුණු 19කට කඩුලු 3ක් දවාලීමට සමත්වූවාය. දෙපිල අතර දෙවැනි එක්දින තරගය හෙට (11) පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>10</day>
    </date>
    <link>http://www.dinamina.lk/2011/11/10/_art.asp?fn=s1111104</link>
    <topic>ඉන්දියාව කඩුලු 5කින් කොදෙව් පිල පරදවයි</topic>
    <author>නවදිල්ලිය (ඒ.එෆ්.පී)</author>
    <content>ජාත්‍යන්තර ක්‍රිකට් පිටියේ වර්තාගත 100 වැනි ශතකය රැස් කිරීමේ බලාපොරොත්තුව බිඳ වැටුණ ද බටහිර ඉන්දීය කොදෙව් පිලට එරෙහිව පැවැති පළමු ටෙස්ට් තරගයෙන් කඩුලු 5ක ජයග්‍රහණයක් කරා ඉන්දීය පිල මෙහෙයවීමට සුපිරි පිතිකරු සචින් තෙන්ඩුල්කාර් සමත්විය. තරගයේ සිවුවැනි දිනය වූ ඊයේ දිවා ආහාරයෙන් මදකට පසුව සිය දෙවැනි ඉනිමට ලකුණු 276ක් රැස් කරමින් තරග 3කින් සමන්විත ටෙස්ට් තරගමාලාවේ 1-0ක් ලෙස පෙරමුණ ගැනීමට ඉන්දියාව සමත්විය.ඉන්දීය දෙවැනි ඉනිමේදී ශතක 100 ලෝක වාර්තාව තෙන්ඩුල්කාර්ට අහිමිවූයේ ලකුණු 24 කින්.කෙසේ වුවද ඔහු විසින් රැස්කරනු ලැබූ ලකුණු 76 ඉන්දීය පිලේ ජයග්‍රහණයට මං පෙත් විවර කළේය.නමුත් සිය ඉනිමේ 28 වැනි ලකුණු සම්පූර්ණ කරමින් ටෙස්ට් පිටියේ ලකුණු 15000 සීමාව පසුකළ ලොව පළමු පිතිකරු ලෙස වාර්තා පොතට එක්වීමට තෙන්ඩුල්කාර් පෙරේදා සමත් විය. ටෙස්ට් තරග 182කට සහභාගී වී ඇති තෙන්ඩුල්කාර් එහිදී ශතක 51ක් රැස් කර තිබෙන අතර එක්දින ශතක 48ක්ද වාර්තා කර තිබේ. ඉන්දීය දෙවැනි ඉනිමේදී විරේන්දර් ෂෙවාග් ලකුණු 55ක් රැස් කළ අතර වී. ලක්ෂ්මන් නොදැවී ලකුණු 58ක් ලබා ගත්තේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>10</day>
    </date>
    <link>http://www.dinamina.lk/2011/11/10/_art.asp?fn=s1111105</link>
    <topic>ලෝක පාපන්දු සම්මේලනයෙන්බ්‍රසීලයට රතු එළියක්</topic>
    <author>බ්‍රසීලීයා (ඒ.එෆ්.පී)</author>
    <content>2014 වසරේ බ්‍රසීලයේ පැවැත්වීමට නියමිත ලෝක කුසලාන පාපන්දු තරගාවලිය සඳහා එරට ක්‍රීඩාංගණවල සිදුකෙරෙන ප්‍රතිසංස්කරණ කටයුතු හා නව ඉදිකිරීමේ කටයුතු ප්‍රමාදවීමේ හේතුවෙන් ජගත් පාපන්දු සම්මේලනයේ මහලේකම් ජෙරොම් වැල්කි බ්‍රසීලයට අනතුරු ඇඟවීය.එමෙන්ම ප්‍රතිසංස්කරණ හා ඉදිකිරීම් කටයුතු කඩිනම් කරන ලෙසට ද උපදෙස් දුන්නේය.2014 පාපන්දු ලෝක කුසලාන තරගමාලාව අධීක්ෂණය කිරීමට පත්කළ එරට පාර්ලිමේන්තු කමිටුව හමුවේ මහලේකම්වරයා මේ අනතුරු ඇඟවීම කර තිබිණි.“අපි ප්‍රමාදයි. වැඩිපුර දවසක්වත් නාස්ති කරගන්ට අපට බෑ. මෙහේ සංචාරය කිරීම ලෙහෙසි පහසු කටයුත්තක් නොවේ. සාවෝ පාවොලෝ නුවර වාහනයක ගමන් කරමින් ඉදිකිරීම් කටයුතු සොයා බැලිම නපුරු හීනයක් දකිනවා වාගෙයි. ගුවන් තොටුපලේ සිට පිටත්වීමට දවසින් භාගයක්වත් ගතවෙනවා. මේ විදහට නම් මේක කරන්න අමාරුයි” මහලේකම් වරයා එසේ ප්‍රකාශ කළේය.2012 වසරේ දෙසැම්බර් මාසය වනවිට සියලු ඉදිකිරීම් කටයුතු අවසන් කරන බවට මීට පෙර බ්‍රසීල රජය ලෝක පාපන්දු සම්මේලනයට පොරොන්දු වී තිබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>10</day>
    </date>
    <link>http://www.dinamina.lk/2011/11/10/_art.asp?fn=s1111106</link>
    <topic>ජල පන්දු සූරතාව ගුවන් හමුදාවට</topic>
    <author>ෆවුස් මොහොමඩ්</author>
    <content>විශිෂ්ට ක්‍රීඩා රටාවක නිරත වූ ගුවන් හමුදා ජලපන්දු ක්‍රීඩකයෝ තියුණු තරගයකින් අනතුරුව ලකුණු 9-8ක් ලෙස නාවික හමුදා පිල පරාජය කරමින් පළමුවරට ජාතික ජලපන්දු තරගාවලියේ පිරිමි අංශයේ සූරතාව අත්කර ගැනීමට සමත්විය.නාරහේන්පිට පොලිස් පිහිනුම් තටාකාංගනයේ පසුගියදා පැවැති මේ තරගාවලියේ කාන්තා අංශයේ සූරතාව හිමිවූයේ ලකුණු 8-6ක් ලෙස ගුවන් හමුදා කණ්ඩායම පරාජය කළ බිෂොප් විදුහල් කණ්ඩායමටය.පිරිමි අංශයේ තරග ඉසව්ව සඳහා රාජකීය විදුහල, යුද, නාවික, ගුවන් හමුදා ‘ඒ’ සහ ‘බී’ කණ්ඩායම්, පොලිසිය, එස්.එස්.සී. ‘ඒ’ සහ ‘බී’ කණ්ඩායම් සමග ආනන්ද විදුහල තරග වැදුණු අතර ගුවන්, විශාඛා විදුහල, කොළඹ කාන්තා විදුහල, නාවික, එස්.එස්.සී. සමග බිෂොප් විදුහල කාන්තා අංශයේ තරග ඉසව්ව සඳහා සහභාගි වූහ. ගුවන් හමුදා මාණ්ඩලික ප්‍රධානි එයාර් වයිස් මාෂල් කෝලිත ගුණතිලක මහතාගේ ප්‍රධානත්වයෙන් ත්‍යාග ප්‍රදානෝත්සවය පැවැත්විණි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>10</day>
    </date>
    <link>http://www.dinamina.lk/2011/11/10/_art.asp?fn=s1111107</link>
    <topic>ආධුනික අයෝමය සූරතාව මධුකට</topic>
    <author>ජා-ඇල මධ්‍යම ලෙස්ලි පෙරේරා</author>
    <content>ශ්‍රී ලංකා කායවර්ධන හා ශාරිරික යෝග්‍යතා සම්මේලනය වාර්ෂිකව සංවිධානය කරන ‘ආධුනික අයෝමය සූරයා තරගයේදී මෙවර ආධුනික අයෝමය සූරයා ලෙස මසල් ටෙක් ක්‍රීඩා සමාජයේ මධුක සමීර කහටපිටිය තේරී පත්විය.මේ තරඟයේ දෙවන ස්ථානය පවර් ටෙක් ක්‍රීඩා සමාජයේ බී.පී.එම්. බස්නායක ද තෙවන ස්ථානය මසල් පවර් ක්‍රීඩා සමාජයේ ටී.එන්. උදය කුමාර විසින් ද දිනාගත්හ.දෙසීයකට ආසන්න තරගකරුවන් සහභාගී වූ මේ තරගය කොළඹ නව නගර සභා ශාලාවේදී ක්‍රීඩා අධ්‍යක්ෂ ජනරාල් රංජනී ජයකොඩි මහත්මියගේ ප්‍රධානත්වයෙන් පැවැත්විණි.තරග ප්‍රතිඵල - කණිෂ්ඨ කිලෝ ග්‍රෑම් 70ට අඩු - 1. ඒ. එම්. අමිල (නාවික) 2. එන්. ඒ. ආර්. සමීර ප්‍රසාද් (මීරිගම බාබෙල්) 3. ආර්. එම්. මහේෂ් රත්නායක (ලියෝ ජිම්)කිලෝ ග්‍රෑම් 70ට වැඩි - 1. අරෝෂ් උදයංග (පිට්නස් මාස්ටර්ස්)ජ්‍යෙෂ්ඨ කිලෝ ග්‍රෑම් 60 – 1. ඒ. ඩී. නිලංග හේවාගම (සුපර් බාබෙල්) 2. බි. ඒ. එස්. ප්‍රසන්න (නාවික) 3. සුරේෂ් නියාස් (සුපර් බාබෙල්)කිලෝ ග්‍රෑම් 70 – 1. ටී. එන්. උදය කුමාර (මසල් පවර්) 2. ආර්. එම්. අමිල උසාන්ත (තරුණ සේවා) 3. එම්. ඒ. රොෂාන් (නාවික)කිලෝ ග්‍රෑම් 75 – 1. මධුක සමීර කහටපිටිය (මසල් ටෙක්) 2. ටී. ඩී. එස්. කුමාර (නාවික) 3. ඩබ්ලිව්. පී. සංගීත් ප්‍රසාත් (පවර් මෑන්)කිලෝ ග්‍රෑම් 80 – 1. කේ. බී. එන්. කේ. රණතුංග (මීරිගම බාබෙල්) 2. කේ. ඩී. එම්. උපුල් නිශාන්ත 3. ඩබ්ලිව්. ඩබ්ලිව්. කේ. පී. බණ්ඩාර (යුද හමුදාව)කිලෝ ග්‍රෑම් 85 – එස්. පී. ජී. ළහිරු (යුද හමුදාව) 2. ඩී. පී. කාරියවසම් (පවර් මෑන්)කිලෝ ග්‍රෑම් 85ට වැඩි – 1. එන්. එන්. රොෂාන් කුරේ 2. බී. පී. ආර්. එම්. බස්නායක.</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>10</day>
    </date>
    <link>http://www.dinamina.lk/2011/11/10/_art.asp?fn=s1111108</link>
    <topic>උඩවලවේ මිටියාවතේ මංගල සුපර්ක්‍රොස් තරගාවලිය 20දා</topic>
    <author>ෆවුස් මොහොමඩ්</author>
    <content>ශ්‍රී ලංකා යුද හමුදා විදුලි හා යාන්ත්‍රික ඉංජිනේරු බළකාය (SLEME) විසින් ශ්‍රී ලංකා යතුරුපැදි ක්‍රීඩා සමාජය සමග එක්ව සංවිධානය කරනු ලබන ප්‍රථම මෝටර් රථ හා යතුරු පැදි සූරතාවලිය ‘වලවේ සුපර්ක්‍රොස් 2011’ මේ මස 20 වැනිදා උඩවලවේදී පැවැත්වේ.සුන්දර උඩවලවේ මිටියාවතේ ඉදිකෙරුණු යුද හමුදා විදුලි හා යාන්ත්‍රික ඉංජිනේරු බළකායට අයත් නවතම ධාවන පථයේ පැවැත්වෙන මේ තරගාවලියත් සමග මෙරට ජාතික මට්ටමේ මෝටර් රථ හා යතුරුපැදි ක්‍රීඩකයන්ගේ හැකියාව උරගා බලන ‘ස්ලාඩර්’ වාර්ෂික සූරතාවලියට තවත් තරගාවලියක් එක්වෙයි.උඩවලවේ – තණමල්විල මාර්ගයේ සිට කිලෝ මීටර් 17ක් ඇතුළත පිහිටි මේ නවතම ධාවන පථය කිලෝ මීටර් 1.5කින් සමන්විතය. මෙරට හමුදා කඳවුරුවලට අයත් මෝටර්රථ හා යතුරුපැදි ධාවන පථ අතරින් කඳවුරු භූමියෙන් පිට ඉදි කෙරුණු එකම ධාවන පථය ද මෙය වෙයි.මෙරට ‘සුපර්ක්‍රොස් පිටියේ විශිෂ්ටතම මෝටර්රථ ධාවන සූරයන් 60කට අධික සංඛ්‍යාවක් සහ යතුරුපැදි ධාවන සූරයන් 70කට අධික සංඛ්‍යාවක් තරග වැදීමට නියමිත ‘වලවේ සුපර්ක්‍රොස්’ තරගාවලියට යතුරුපැදි තරග ඉසව් 12ක් සහ මෝටර් රථ තරග ඉසව් 11ක් ඇතුළත්ය. ඊට අමතරව ට්‍රක් රථ සහ අශ්වබල 5500 ඩීසල් ජීප්රථ තරගයක් ද ජීප් රථ හා ට්‍රක් රථ විවෘත තරගයක් ද හමුදා තරගකරුවන්ට වෙන්වූ තරගයක් ද පැවැත්වේ.යතුරුපැදි තරගාවලියට අවුරුදු 10න් 13න් හා 16න් පහළ කණිෂ්ඨ තරග ඉසව් ද ඇතුළත්ය.මෝටර් රථ තරගාවලියට අශ්වබල 1000 දක්වා සහ අශ්වබල 1300 දක්වා වන ආධුනික තරගකරුවන්ට වෙන්වූ තරග 2ක් ඇතුළත්ය. ‘වලවේ සුපර්ක්‍රොස් 2011’ තරගාවලියට සම්බන්ධව මාධ්‍ය දැනුවත් කිරීමේ හමුවක් පසුගියදා ශ්‍රී ලංකා යුද හමුදා විදුලි හා යාන්ත්‍රික ඉංජිනේරු බළකා මධ්‍යස්ථානයේ දී එහි අධ්‍යක්ෂ බ්‍රිගේඩියර් ටී.එන්.ජයසූරිය මහතාගේ ප්‍රධානත්වයෙන් පැවැත්විණි. ඊට යුද හමුදා මෝටර්රථ හා යතුරු පැදි ක්‍රීඩා සමාජයේ සභාපති බ්‍රිගේඩියර් රවී මායාදුන්නේ, ශ්‍රී ලංකා යතුරුපැදි ක්‍රීඩා සමාජයේ සභාපති හෆීස් කාදර් යන මහත්වරුන් සමග තරගාවලියේ ප්‍රධාන අනුග්‍රාහකත්වයන් සපයන ඩිමෝ ආයතනයේ සාමාන්‍යාධිකාරි විජිත බණ්ඩාර, ලංකා අශෝක් ලේලන්ඩ් සමාගමේ වෙළෙඳ කළමනාකරු විපින් ඔහ්රි, ජෝන් කීල්ස් ආයතන සමූහයේ පානීය අංශයේ ප්‍රධානී චන්දිම පෙරේරා යන මහත්වරුන් ද සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>10</day>
    </date>
    <link>http://www.dinamina.lk/2011/11/10/_art.asp?fn=f1111105</link>
    <topic>වන්දනාමානයටසුදුස්සෝ</topic>
    <author>ගැටමාන්නේ ගුණානන්ද හිමි</author>
    <content>පින්වත්නි,යම්කිසි කෙනෙක් සියලු කාමයන්ගෙන් තොරවූ ජාති පන්සියයක් මනරම් වූ පැවිද්ද ලැබුවේ වේද ඒ පහ වූ රාග ඇළුති මනාව සංවර කොටගත් ඉන්ද්‍රියන් ඇති පිරිනිවන් පා වදාළ සැරියුත් තෙරුන් වහන්සේ වන්දනා කිරීම සුදුසු යැයි බුදුරජාණන් වහන්සේ දේශනා කර ඇත. සැරියුත් මහරහතන් වහන්සේ පරිනිර්වාණය කරන ලද්දේ ද මෙවැනි ඉල් පොහෝ දිනයක ය.අග්‍රශාවක සැරියුත් මහරහතන් වහන්සේ තව දින 07 ක් පමණක් ආයු ඇති බව දැන තමන්ගේ මෑණියන් මාර්ගඵලාවබෝධයට පත් කරනු පිණිස තමන් උපන් ගෙදරට වැඩම කර ඇත. සත්වන දින සන්ධ්‍යා සමයෙහි නාලක ගමට වැඩමකර නුග රුකක් මුල වැඩ සිටියහ.ඉල් පොහොය හා සබැඳි තවත් වැදගත් සාසනික සිද්ධියක් නම් ප්‍රථම වරට බෞද්ධ ශ්‍රාවකයන් වහන්සේලා ධර්මදූත සේවයෙහි යෙදවීමයි. බුදුරජාණන් වහන්සේ ප්‍රථම රහත් 60 නම අමතා “චරථ භික්ඛවේ චාරිකං බහුජන හිතාය බහුජන සුඛාය ලෝකානුකම්පාය අත්ථාය හිතාය සුඛාය දේව මනුස්සානං” යනුවෙන් “මහණෙනි, බොහෝදෙනාට හිත පිණිස ද බොහෝදෙනාට සැප පිණිස ද ලොවට අනුකම්පා පිණිස ද දෙවි මිනිසුන්ට වැඩ පිණිස ද හිත පිණිස ද චාරිකාවෙහි හැසිරෙවු. දෙනමක් එක් මඟින් නොයවු. මහණෙනි, මුල මැද අවසානය යහපත් වූ අර්ථ සහිත වූ ව්‍යංජන සම්පත්තියෙන් පරිපූර්ණ වූ ධර්මය දෙසවු. පිරිසිදු වූ බ්‍රහ්මචර්යාව ප්‍රකාශ කරවු” යනුවෙන් අවවාද දී එම රහතන් වහන්සේලා ධර්මදූත සේවයෙහි යොදවා ඇත.ඉල් පොහෝ දිනය තවත් වැදගත් කරුණු කිහිපයක් නිසා වැදගත් වේ. තුන්බෑ ජටිල දමනය ඒ අතර ප්‍රධාන කරුණකි. නේරංජන නදිය සමීපයෙහි පිහිටි උරුවෙල් දනව්වට වැඩම කළ බුදුරජාණන් වහන්සේ එහිදී උරුවේල කාශ්‍යපගේ 500 ක් පිරිස ද නදී කාශ්‍යපගේ 300 ක් පිරිස ද ගයා කාශ්‍යපගේ 200 ක් පිරිස ද දමනය කර ඇත. උන්වහන්සේ නොබෝ දිනකින් 1000 ක් ජටිල භික්ෂූන් සමඟ උරුවෙල් දනව්වෙන් නික්ම ගයා ශීර්ෂයට වැඩම කොට එහිදී එම භික්ෂූන් වහන්සේලාට ආදිත්ත පරියාය සූත්‍රය දේශනා කොට රහත් ඵලයට පැමිණ වූහ.මතු බුදුවන මෛත්‍රීය බෝධිසත්වයන් වහන්සේ ගෞතම බුදුරජාණන් වහන්සේගෙන් විවරණ ලබා ඇත්තේ ද මෙවැනි පොහේ දවසකය. එක් අවස්ථාවක මෛත්‍රී බෝධිසත්වයන් වහන්සේ තමා සතුව තිබූ වස්ත්‍ර යුගලයෙන් එකක් බුදුරජාණන් වහන්සේ වැඩසිටින ගන්ධ කුටියෙහි වියන් කොට බැද බුදුරජාණන් වහන්සේට පූජා කළහ.මෛත්‍රීය බෝධිසත්වයන් වහන්සේගේ මෙම උදාර පුණ්‍ය ක්‍රියාව බුදුරජාණන් වහන්සේගේ සර්වඥතා ඥානයෙන් දැක “මේ මහා භද්‍ර කල්පයෙහි ම මෙතෙමේ බුදුවන්නේ යැයි” විවරණ දෙන ලදී.ඉල් පොහෝ දිනය තවත් ප්‍රධාන කරුණක් නිසා ශ්‍රී ලංකා බෞද්ධයන්ට වැදගත් වේ. එනම් වප් පොහෝ දිනෙන් වස්සාන කාලය අවසන්වීමත් සමඟ ආරම්භවන චීවර මාසය ඉල් පොහෝ දිනෙන් අවසන් වන බැවිනි. එබැවින් ඉල් පොහෝ දිනය ශාසන ඉතිහාසයේ ඉතා වැදගත් ආගමික දිනයක් ලෙස පිළිගැනේ.ඔබ සැමට තෙරුවන් සරණයි!.</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>10</day>
    </date>
    <link>http://www.dinamina.lk/2011/11/10/_art.asp?fn=f1111101</link>
    <topic>පඬුරු දීලා මගෙන් වැඩ ගන්න බෑ</topic>
    <author>සාකච්ඡා කළේ -නුවන් කොඩිකාර සහජස්ටින් කොඩිකාර (මාතර දිසා විශේෂ) ඡායාරූප - වාසිත පටබැදිගේ</author>
    <content>* කොළඹ මහ නගර සභාව හැරුණු විට දැඩි තරගකාරිත්වයක් පැවැති මාතර මහ නගර සභාවේ ඡන්ද විමසීම කෙරෙහි ජනතා අවධානය යොමු වී තිබුණා. එවැනි පසු බිමක් යටතේ ලැබු ජයග්‍රණය ඔබ දකින්නේ කෙසේද ?මාතර මහ නගර සභාවේ ජයග්‍රණය පිළිබඳ කිසිදු සැකයක් අපට තිබුණේ නැහැ. එහි තරගකාරිත්වක් තිබුණේත් නැහැ. තරගකාරිත්වයක් හුවා දැක්වුයේ විපක්ෂයයි. මැතිවරණයේ ආරම්භයේ සිටම විපක්ෂය සාම්ප්‍රදායික බොරු ප්‍රචාර දියත් කරමින් ජනතා ආකර්ෂණය දිනා ගන්න උත්සහ ගනිමින් සිටියා. එය දිගින් දිගට කරන්න නොහැකි වෙන කොට නීති විරෝධි දේ සිදුවෙනවා කියලා මැතිවරණය කල් දමා ගැනීමට උත්සහයක යෙදුණා. එයත් අසාර්ථක වුණා.පසුගිය පළාත් සභා, පාර්ලිමේන්තු හා ජනාධිපති මැතිවරණවලදි ශ්‍රී ලංකා නිදහස් පක්ෂය ප්‍රමුඛ එක්සත් ජනතා නිදහස් සන්ධානය මාතර දිස්ත්‍රික්කය තුළ සුවිශේෂි ජයග්‍රහණ ලබා ගනිද්දි එ. ජා. පය, ජ. වි. පේ අන්ත ලෙස පරාජයට පත් වුණා. අපට මෙවර පළාත් පාලන මැතිවරණයේදි අවශ්‍ය වී තිබුණේ වැඩි ඡන්ද ප්‍රමාණයක් ලබාගෙන වැඩි නියෝජිත පිරිසක් නගර සභාවට ඇතුළත් කර ගැනීමයි. ඒකයි මම මුල සිටම කියා සිටියේ අනෙක් පක්ෂ සමඟ කිසිදු තරගයක් තිබුණේ නැහැ කියලා.* මැතිවරණ ප්‍රචාරක කටයුතුවලදි නීතිවිරෝධි දේ සිදු නොවුණා නම් මැතිවරණය කල් දමන්න කියා විපක්ෂය මැතිවරණ කොමසාරිස්වරයාගෙන් ඉල්ලීමක් කළේ ඇයි ?මාතර නගර සභා බල ප්‍රදේශයෙන් මැතිවරණයට අදාළව පැමිණිළි තුනයි පොලිසියට ලැබිලා තිබුණේ. ඉන් පළමුවැන්න දාලා තිබුණේ බුද්ධික පතිරණ මන්ති‍්‍රවරයායි. අනෙක් පැමිණිලි දෙකත් සුළු සිදුවිම්වලට අදාළවයි කර තිබුණේ. නිතී විරෝධි දේ කළේ අප නෙවෙයි. එක්සත් ජාතික පක්ෂයයි. ඔවුන් තමයි මුලින්ම රථ වාහනවල නැගිලා මාතර නගරය පුරා රවුම් ගැසුවේ. අප මාතර නුපේ හන්දියේ ඉඳලා පා ගමනින් නගරයට පැමිණියා. ඒ අය කළ දේ ගැන කතා නොකර අප කළ දේ නිතී විරෝධියි කියලා පෙන්වමින් පරාජයෙන් බේරිමට මැතිවරණය කල් දමා ගැනීමට උත්සහ ගත්තා. අවසානයේ මංගල සමරවීර මන්ත්‍රිවරයා පැමිණිල්ල ඉවත් කර ගත්තා.එ. ජා. ප මැතිවරණය කල් දාන්න කියලා ඉල්ලු හේතුව දැන්වත් ජනතාව දැනගත යුතුයි. මේ මැතිවරණයේදි එජාපය අර්බුද රැසකට ලක් වෙලයි හිටියේ. එකම පක්ෂයෙන් කණ්ඩායම් දෙකක් මාතර මහ නගර සභාවට තරග කළා. ඔවු නොවුන් මඩ ගහ ගත්තා. අපිට එහෙම කිසිදු ගැටලුවක් තිබුණේ නැහැ. කොතනකවත් කිය වුණාද හඳුන්ගේ ගහ මරා ගත්තා කියලා. අපේ පක්ෂයේ අපේක්ෂකයෝ රණ්ඩු වුණා කියලා. අපි ඉතා සාමකාමිව මැතිවරණය කළා. ඒ දේ මාතර ජනතාව නිසි ලෙස අවබෝධ කර ගත්තා. ඊට කෘතගුණ සැලකීමක් ලෙස විශිෂ්ට ජයග්‍රහණයක් අපට ලබා දුන්නා.* මාතර දිස්ත්‍රික්කය දැඩි සංවර්ධනයකට ලක් වෙමින් තියෙනවා. එහෙත් ඒ තත්ත්වය ඇති කළ සැබෑ හිමිකරුවන් ගැන කතා නොකර වෙනත් අය ඉන් ලාභ ප්‍රයෝජන ලබමින් සිටින බවට නැෙඟන චෝදනාව ඔබ කොහොමද දකින්නේ ?මීට පෙර තිබුණු කිසිදු රජයක් මාතර දිස්ත්‍රික්කය සංවර්ධනය කළේ නැහැ. සියලු සංවර්ධනයන් ගලාගෙන ආවේ වත්මන් රජය හරහායි. ඒ කාල වකවානුවේ වත්මන් රජයේ හිටිය මැති ඇමැතිවරුන් ඉන් ප්‍රයෝජන ගෙන සංවර්ධන කටයුතු සිදු කළා. එය අපි හැම මොහොතේම නිහතමානිව අගය කරනවා මිසක් අවතක්සේරු කරන්නේ නැහැ. ඒ වගේම හිටපු පුරපතිවරයාත් වැඩ කොටසක් කළා. හැබැයි ඔවුන් වැඩ නතර කළේ නැවැතීමේ තිතක් තියලා නෙවෙයි.ඒ තිතට ඉස්සරහින් කොමාවක් තියලයි. පද පේලියක් ලියනකොට නැවැතිමේ ලකුණක් තිබ්බොත් එම පේලිය ලියලා ඉවරයි. හැබැයි එතනට කොමාවක් තිබ්බොත් එම පේලිය ඉදිරියට යනවා.එදා ඉදලා ඒ දේවල් ඉදිරියට අප කරනවා. නමුත් එක දෙයක් මතක තියා ගන්න ඕන. ඒ කවුරු මොන දේ කළත් ඒ කළේ වත්මන් රජය මඟින් කියන එක තේරුම් ගන්න ඕන.* මැතිවරණයට තරග කළ අපේක්ෂකයෙක් ලෙස ඔබත් පොරොන්දු රැසක් දී තිබෙනවා. ඒ ගැන විස්වාස කළ ජනතාව ඔබට වැඩිම මනාප ලබා දෙමින් පුරපති දක්වා ගෙන ගියා. දුන්නු පොරොන්දු ඉටු කරන්න පුළුවන්ද ?ප්‍රතිපත්ති ප්‍රකාශයක් ඉදිරිපත් කළේ ක්‍රියාත්මක කරන්න මිසක් බලය ගන්න කෑදරකමින් නෙවෙයි. එම ප්‍රතිපත්ති හැදුවේ ජනතාවගේ අදහස් අරගෙනයි. මාතර නගරයේ ප්‍රධාන පුරවැසියා ලෙස විශාල වැඩ කොටසක් දැන් මට පැවරි තියෙනවා. එය මා තේරුම්ගෙන තමයි ඉන්නේ. මාතර ප්‍රාදේශීය සභාවේ වසර ගණනාවක් සභාපතිවරයා ලෙස කටයුතු කර තිබෙනවා. පළාත් සභාවේ හිටියා. මේ සියලු අද්දැකීම් මා සතුව තියෙනවා.ඒ වගේම නගර සභාව තුළ දිර්ඝ කාලයක් තිස්සේ අනියම් සේවකයන් ලෙස වැඩ කළ සියලු දෙනාම ස්ථ්ර කරන්නත් මා තීරණය කර තිබෙනවා. එය දින 20 ක් ඇතුළත කරන බවට මා පොරොන්දු වුණා ඒය ඒ අයුරින්ම ඉටු කරනවා.හඳුන්ගේ කවදාවත් තියාගෙන තියෙන කීර්තිනාමය පළුදු කරගන්නේ නැහැ. බාරගත්ත වැඩක් නොකර ඉඳලත් නැහැ. ජනතාව මා කෙරෙහි තැබු විශ්වාසය පළුදු කර ගන්නේ නැහැ.* මාතර මහ නගර සභා බල ප්‍රදේශය සංවර්ධනය කිරීමට නව පුරපතිවරයා ලෙස ඔබේ වැඩපිළිවෙළ කුමක්ද ?මා පුරපති වෙලා තාම දින කිහිපයයි. ඒ නිසා මුලින්ම ආයතන ව්‍යුහය පිළිබඳව අධ්‍යනය කරමින් සිටිනවා. මේ වසර අවසන් වීමට ප්‍රථම සියලු ප්‍රතිපත්ති සකස් කර අවසන් කරනවා. ඉන් පසු ප්‍රමුඛත්වය දියයුතු දේට ප්‍රමුඛත්වය දෙමින් වැඩ කරනවා.මාතර නගර සභා බල ප්‍රදේශය තුළ ග්‍රාමසේවා වසම් 41 ක් තියෙනවා. එක් ග්‍රාමසේවා වසමකම පාරවල් 05 ක් මුලින්ම ප්‍රතිසංස්කරණය කරනවා. ඒ වගේම සියලු කැලි කසළ එකතු කර කොම්පෝස්ට් බවට පත් කරන්නත් ව්‍යාපෘතියක් ක්‍රියාත්මක කරනවා.ආසන 1500 ක සම්මන්ත්‍රණ ශාලාවක් ඉදිකරන්න සැලසුම් සකස් කර තියෙනවා. මාධ්‍යවේදීන්ටත් ඔවුන්ගේ කාර්යයන් ඉටු කර ගැනීමට පහසුකම් සකස් කර දෙන්න මා පියවර ගන්නවා. මීට අමතරව දැනට ක්‍රියාත්මක වෙමින් තියෙන ව්‍යාපෘති කඩිනමින් අවසන් කරන්න පියවර ගන්නවා. ඒ වගේ මධ්‍යම රජයෙන් ලැබෙන ප්‍රතිපාදනවලට පමණක් සිමා නොවි ස්වාධීනව ජීවත් වන්නටත්, ගොඩනැෙඟන්නත් අවශ්‍ය අදායම් මාර්ග උපයා ගන්න ක්‍රමවේදයන් සකස් කරන්නත් මා කටයුතු කරමින් සිටිනවා.* මාතර නගර සභාවට තේරිපත් වු විපක්ෂය පිළිබඳ සෑහිමකට පත්වෙනවද ? ඉදිරියේදී ඔවුන් සමඟ සහයෝගයෙන් වැඩ කිරිමට ඔබ සතුව වැඩපිළිවෙලක් තියේද ?අද්දැකිම් බහුල හා නවක පිරිසක් මෙවර විපක්ෂයට තේරි පත්ව සිටිනවා. ඔවුන් අපට සහයෝගය දෙන්න සුදානම් අප එය ලබාගන්න සුදානම්. මා මාතර ප්‍රාදේශීය සභාවේ සභාපතිවරයාව සිටියදි විපක්ෂයෙන් උපරිම සහයක් හිමි වුණා. අප සුහදව කටයුතු කළා. විපක්ෂය කියලා ඔවුන්ව නොසලකා හරිමින් වැඩ කරන්නේ නැහැ. මේ අයගෙනුත් ඒ සහය ලැබෙවි කියලා විශ්වාස කරනවා.* තනතුරු තාන්න මාන්න ලැබෙන්න කලින් දේශපාලනඥයා ජනතාවගේ ප්‍රශ්න ගැන කතා කරනවා. එහෙත් බලය ලැබු පසුව ප්‍රශ්නයක් ගැන කතා කරන්න තියා දකින්නවත් ලැබෙන්නේ නැහැ. සොසීන්ද්‍ර හදුන්ගේත් එහෙම වෙවිද ?මා වසර තිහකට වැඩි කාලයක් ජනතාව සමඟ දේශපාලනය කරලා තියෙනවා. ඒ නිසා ජනතාව මා ගැන හොඳට දන්නවා.ඇතැම් අය මා පුරපති පුටුවට පත්වෙච්ච ගමන් උත්සහ ගත්තා මුදල්වලට යට කර ගන්න. ඒත් එක් දෙයක් කියනවා. කවුරුවත් දෙන පඬුරු පාක්කුඩම්වලට හදුන්ගේව නම්ම ගන්න බැහැ. සොසීන්ද්‍ර හදුන්ගේ හම්බ කළේ මුදල් නෙවෙයි ජනතාවයි. ජනතාවම මා පුරපති පුටුවට පත්කරමින් එය ඔප්පු කර තියෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>10</day>
    </date>
    <link>http://www.dinamina.lk/2011/11/10/_art.asp?fn=f1111102</link>
    <topic>මං බිම නිදාගත්තාමාපිලා පැලේ නිදාගත්තා</topic>
    <author>සටහන -සකුන්තලා ජයසිංහ ඡායාරූප -චිත්‍රරත්න කළුආරච්චි</author>
    <content>’’දරුවන් දොළොස් දෙනෙකුගෙන් යුත් පවුලේ වැඩිමලා වූ මගේ ළමා කාලය මවුපියන්ගේ ආර්ථික අහේනිකම් මැද වුණත් ගැමි සුවඳ විඳිමින් ගෙවී ගිය බව අදටත් මතකයේ රැඳී තිබෙනවා. පිදුරු හෙවිළි කළ අතු පැළක මම ඉපදෙන කොට අම්මටත්, තාත්තාටත් ආර්ථික ප්‍රශ්න ඉහටත් උඩින් තිබුණා. තාත්තා උදනැක්කෙම කුඹුරට හේනට ගියාම ආයේ ආපහු එන්නේ බිම් කළුවර වැටුණාම. ඔහොම කාලේ ගෙවෙද්දී තාත්තට ආණ්ඩුවේ රස්සාවක් හම්බ වුණා. ආදායම් පරිපාලකවරයෙක් විදිහට පත්වීම ලැබුණේ රුපියල් අසූවේ මාස් පඩියට.තාත්තට රස්සාව ලැබුණේ මගේ වාසනාවට කියලා එදා හැමෝම කිව්වත් දරු පවුල වැඩි වෙනකොට ආයෙමත් අගහිඟකම් ආවා. ඒ හින්දා තාත්තා ගොවිතැන අතහැරියේ නෑ.අක්කර තුන හතරක හේන් යායේ තාත්තත්, මමත් කුරහන්, තල, මෙනේරි වැව්වා. අස්වනු ගෙට ගන්න කාලෙට කුරහන් අටුවත්, වී බිස්සත් පිරෙනවා. අම්මා නැවුම් පුසුඹ යන්න කලින් කුරහන් සුද්ධ කරලා පිට්ටු තම්බලා රොටි හදලා දෙන්නේ හිතේ සංතෝසෙන්. ඒ වුණාට මොකද අම්මා අනෙක් ඈයන්ට නැතත් මට කියලම බත් තම්බනවා. ඇඟේ පතේ හයිය එන්න තුන්වෙලම බත් කන්ට ඕනෑ කියලායි ඇය කියන්නේ.කහපත්විලගම විද්‍යාලයට තාත්තා මාව ඇතුළු කළේ යමක් කමක් දැනුම් තේරුම්ගන්ට හැකි තරමට අකුරු ඉගෙන ගන්ඩ මිසක මහලොකු රස්සාවල යවන්ඩ හිතාගෙන නෙවේ. මට අවුරුදු දහයක් විතර පිරෙන කොට නංගිලා මල්ලිලා තුන්හතර දෙනෙක්ම හිටියා. ඒ නිසා කුඩා සන්දියේ ඉඳන්ම පවුලේ වැඩිමලා හැටියට වයසටත් වඩා වැඩි බර කොටසක් මට දරන්නට වුණා. අම්මා හේනට ගියාම නංගිලා මල්ලිලා බලා ගන්ඩ සිද්ධ වුණා. වතුර හැලි උණුකරලා කොරහෙ තියලා හිල් පොල් කට්ටෙන් මං නංගිලා මල්ලිලා නාවනවා. ඉහේ තෙල්වළට තැලුම් රිදුම් නැතුව, කනට වතුර යන්නේ නැතිව නාවන්ඩත් වුණා.ඉස්කෝලෙට හැතැම්ම දෙකක් විතර පයින් යන්ඩ ඕනෑ. ගමේ ගොඩේ දුප්පත් ළමයි තමයි කහපත්විල විද්‍යාලයට ආවේ. හුඟක් ළමයි බඩගින්න නිවා ගත්තේ ආණ්ඩුවෙන් දුන්න බනිස් ගෙඩියෙනුයි කිරි වීදුරුවෙනුයි. හේනේ පැලේ වැඩි කාලයක් ගෙවන ළමයිට පොත පත ගැන ලොකු බලාපොරොත්තු තිබුණේ නෑ. ඒත් අපේ ඉස්කෝලෙට ආපු දික් කලිසම ඇඳගත්තු ඉංගිරිසි සර් මගේ ජීවිතයට අලුත් ආසාවක් ඇති කළා. කවදාහරි දිග්කලිසමක් අඳින්ඩ මටත් ආසාවක් ඇති වුණේ උන්නැහැ හින්දයි.ඉස්කෝලේ ගියාට මොකද මගේ ළමා කාලයත් වැඩිපුරම ගෙවුණේ හේනේ පැලේ. අවුරුදු දහය පහළොව පිරෙන කොට මං තනියම පැල් රකින්ඩ ගියා. දිවුල්ගහේ අටවපු පැලේ ලන්තෑරුමේ එළියෙන් පාඩම් වැඩත් කළා.පැලේ ජීවිතේ රසමුසු අත්දැකීම් බොහොමයි. අලි කරදරේ හින්දා පුංචි උනාට මොකද මං පැලට ගියේ තාත්තගේ කොටන තුවක්කුවත් අරගෙනයි. දවසක් අක්කර දෙකක කොළ, කමතේ තියෙද්්දී අකුලක් අස්සෙන් අලියා මතුවෙන කොටම මට ඇහැරුණා. ඇහැරිලා බලද්දී එකෙක් නෙමෙයි අලි පහළොවක් විතර. කමත වටකර ගෙන එදා තුවක්කුව අතේ නොතිබ්බ නම් ගොයම් කොළේ කම්මුතුයි.තව දවසක ලොකු අකරතැබ්බයකට මුහුණ පාන්න සිද්ධ වුණා. එදත් හේන රකින්ඩයි පැලට ගියේ. හොඳටම කරුවළ වැටිලා. ඉනිමඟ දිගේ පැලට නැග්කා. බලද්දී හෙන මාපිලෙක් පැල උඩ ඉන්නවා. ඌ එළවා ගන්ඩ කිසිම ක්‍රමයක් නෑ. අහළ පහළ උදව්වට කෙනෙකුත් නෑ. අනේ ඉතින් එදා රෑ එළිවෙනකම්ම මම බිම නිදාගත්තා. සර්පයා පැලේ නිදාගත්තා.ඉස්කෝලේ ගමන අතරවාරයේ මම කුලී වැඩටත් ගියා. දවසක පඩිය රුපියල් තුනයි. ඒ සල්ලි එක්කාහු කරලා මං ඉංගිරිසි පොත් ගත්තා. ඒ ඉස්කෝලේ ඉංගිරිසි මහත්තයා වගේ දිග කලිසමක් අඳින හීනේ හැබෑ කර ගන්ඩ.ඉස්කෝලෙන් හොරෙන් පැනලා පලු, වීර, කෝන් ගස් යට කල් මරපු අත්දැකීම් ඕනෑතරම්. ගමේ දරුවන්ගේ සුන්දර ළමා විය ගෙවෙන්නේ වැව් පිටියේ වෙල් ඉපනැල්ලේ.ඉස්කෝලෙදී මලල ක්‍රීඩාවලට මම විශේෂ හපන්කම් පෙන්නුවා. 16 න් පහළ මීටර් 1500 කුසලානෙන් මාණ්ඩලික සූරතාවයත් හැමදාමත් දිනාගත්තේ මමයි. ඔය වගේම හැකියාවන්වලට අමතරව ඉස්කෝලේ කතිකෝසාදය සමිතිය මටම වෙන්වුණු තැනක් වුණා. විශේෂයෙන් හිටිවන කවි කීමට ඇති හැකියාව නිසා මම ගුරුවරුන් අතරත් ජනපි‍්‍රය වුණා. විවිධ ප්‍රසංගවලදී වාර අවසානයේ නාට්‍යවලදී මට විශේෂ තැනක් ලැබුණා.කහපත්විලගම විද්‍යාලයෙන් සාමාන්‍ය පෙළ සමත්වුණු සුළු දෙනා අතරින් මමත් එක්කෙනෙක්. නගරේ පාසලකට යන හීනය එදා සැබෑ වුණා. අනුරාධපුර මධ්‍ය විද්‍යාලයෙන් කලා විෂයෙන් උසස් පෙළ හදාරන්න මම තීරණය කළා.නමුත් මේ සියල්ල උඩුයටිකුරු කරමින් දෛවෝපගත සිදුවීමක් සිදුවුණා. උසස් පෙළ කරන අතරතුර මධ්‍යම ලිපිකාර විභාගයට වාඩි වුණා. ඉහළින්ම පාස් වුණා. එතකොට මට අවුරුදු විසිඑකයි.1968.12.02 වැනි දින මට මුල්ම පත්වීම ලැබුණේ පොළොන්නරුව කච්චේරියේ ඉඩම් සංවර්ධන දෙපාර්තමේන්තුවේ. රුපියල් 250 ක වැටුපක් ලැබුණා. ඉන් බෝඩිමට රුපියල් තිහක් සහ ගෙදරට රුපියල් 150 ක් වෙන් කළා.රස්සාව ලැබුණාට පස්සේ මගේ අනෙක් නංගිලා මල්ලිලාට උගන්වන වගකීම මං භාර ගත්තා. ඒ වගේම අපි දොළොස් දෙනෙක් උස් මහත් කරන්න අම්මා දරපු වීරිය මම අමතක කළේ නෑ. හාල් සේරු තුනක බත් මුට්ටිය උයන්න හැමදාම අම්මා රෑට බිම්මලේ වී කෙටුවා. එහෙම කරලා බත් පිඟන් පුරවලා අපට කවලා උන්දෑ දන්කුඩේ කාලා නිදා ගත්තා.හිටිවන කවියෙක් ලෙස ඉදිරියට ඒමට මට වේදිකාවක් තැනුණේ රජරට සේවයෙන්. දිවුල්ගනේ , ස්වර්ණා ශ්‍රී, තෙඹුවන, කපුගේ, රදම්පොළ එදා රජරට සේවය දක්ෂ නිර්මාණකරුවන්ගෙන් පෝෂණය කර ගත්තා. කවි මඩුව, කවි සැදෑව, කවිපැය රසිකයෝ ආදරයේ වැළඳගත්ත වැඩසටහන් සමාජයට ආදර්ශවත් මාතෘකා වලින් අපි හිටිවන කවි හැදුවා.මීට අමතරව මම පත්තරවලටත් කවි පන්ති හදලා යැව්වා. 1975 වසරේ සැප්තැම්බර් මාසයේ දිනමිණ පත්තරේ බණ්ඩාරනායක මහතාගේ වියෝව පිළිබඳ පළවූ කවි පන්තිය පුවත්පතක පළ වූ මගේ මුල්ම නිර්මාණයයි.ජනමාධ්‍ය මඟින් ජනතාව අතරට යන විට ලංකාව පුරා විසිරී සිටි දක්ෂ කවියන්ගේ ඇසුර ලබාගන්න මඟ එළිපෙහෙළි වුණා. සමස්ත ලංකා කවි සම්මේලනය, අගනුවර තරුණ කවි සමාජය, සිංහල තරුණ කවි සමාජය, තුළ මට සාමාජිකත්වය ලබා ගැනීමට මඟ පෑදුණේ ඒ අනුවයි.මේ සියලු සම්බන්ධතා ශක්තිමත් වීම මගේ කවි කලාව නැංවීමට පෙරළා මහත් ශක්තියක් වුණා. ඉන් නොනැවතුණු මම 2000 වසරේදී වැව් බැඳි රට කවි සමාජය පිහිටෙව්වා.මගේ ස්වයං නිර්මාණ රැසක් කෘති වශයෙන් පළ කර තිබෙනවා. සත්තුභක්ත ජාතක පොත, මහා සීලව ජාතකය, ගමයි විදානෙයි, පෝරකයයි මරු සිරයි, වල්ලි නැන්දයි චන්ඩි ලේලියි, මමයි පන්හිඳයි ඉන් කිහිපයක් පමණයි.කවි කලාව වගේම දේශපාලන උණකුත් ඒ දවස්වල මට තිබුණා. 1996 වසරේ අනුරාධපුර මහ නගර සභාවට තේරී පත්වුණු මම නගරයේ ජනතාව සමඟ සමීපව වැඩ කළා. 1996 වසරේ නගර සභාවේ අයවැයට කවි විසිදෙකකින් පිළිතුරු කතාවක් කළා. ඒ ගැන හැන්සාඩ් වාර්තාවෙත් සඳහන් වෙනවා.සමාජයේ ප්‍රශ්න, ආන්දෝලනාත්මක සිද්ධීන් සහ රජරට ගැමි සමාජයේ රසමුසු සිද්ධීන් අළලා කාව්‍ය නිර්මාණ බිහි කරමින් කලාවට කළ මෙහෙවර හා මගේ කුසලතාව අගයා අවස්ථා ගණනාවකදීම මා ඇගැයීමට පාත්‍ර වුණා. මගේ ආදරණීය බිරිය මැණිකේ සෙනෙවිරත්නත්, පුතා දේශපි‍්‍රය සෙනෙවිරත්න වගේ නිර්මාණ රසවිඳින රසිකයන් අතර ඉදිරියෙන්ම සිටින දෙන්නෙක්.පද හතරක් ගැට ගසා ගත් පමණින් කවියකු වීමට කාටවත් පුළුවන්කමක් නෑ. උපතින් එන වාසනා ගුණය වගේම සමාජ අත්දැකීම්, සමාජ අවබෝධය භාෂාව, නාට්‍ය රීති ආදිය පිළිබඳත් දැන උගත්කමක් තිබිය යුතුයි.කවියෙන් කලාවෙන් අපි ඉදිරියට ආවේ ඒ සියල්ලෙන් සන්නද්ධ වෙලයි. විශේෂයෙන් රජරට ගැමිදිරියේ රසමුසුතැන් දිව ගෑ බැලූ අපිට එයම පන්නරයක් බවට පත් වුණා. කලාව හසුරුවන්නා මුල්කොට කලාකාමියකු විය යුතුය යන පණිවුඩය තරුණ පරපුර අතරට යන්නේ නම් එදා වගේම අදත් හෙටත් කවිය සේම සෑම කලාවක්ම පෝෂණය කරන නිර්මාණකරුවන් බිහිවීම අනිවාර්යයෙන් සිදුවන බව මගේ හැඟීමයි.’’.</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>10</day>
    </date>
    <link>http://www.dinamina.lk/2011/11/10/_art.asp?fn=f1111103</link>
    <topic>සඟමිත් තෙරණිය ගොඩ බටජම්බුකෝලපට්ටන</topic>
    <author>සටහන -සුරංජා සරෝජිනි පතිරණ ඡායාරූපය -නිශ්ශංක විජේරත්න</author>
    <content>යාපනය දිස්ත්‍රික්කයේ හමුවන අතිශය රමණීයම වෙරළ තීරයකින් සමන්විත සුන්දර පරිසරයකදී දඹකොලපටුන හෙවත් ජම්බුකෝලපට්ටන හමුවේ. මෙය වර්තමානයේ හඳුන්වනු ලබන්නේ සිම්බිල්තුරෙයි යනුවෙනි. විහාරය පිටුපස ඇති සුදෝසුදුවන් වැලි තීරයත් නිල්වන් මුහුදත් සැදැහැවතුන්ගේ නෙත සිත පිනවයි. අතීතයේ හුවමාරු වරායක් ලෙස පැවති බවට විශ්වාස කළ හැකි සාධක හමුවන මෙම ස්ථානයෙන් අනුරාධපුරයේ සිට පැමිණෙන ප්‍රධාන අතීත මාර්ගය අවසන් වෙයි. ඒ අනුව ඉන්දියාවේ සිට පැමිණි නැව්වලින් භාණ්ඩ ප්‍රවාහනය කිරීම පහසු කිරීම සඳහා එකල සිට මෙම මාර්ගය සාදා තිබුණු බවට විශ්වාස කළ හැක.පේදුරුතුඩුව සිට චාවකච්චේරිය දක්වා ගමන් ගන්නා බී75 මාර්ගයේ කීරමලේ පසුකර කිලෝමීටර 7 ක් පමණ ගමන් කළ පසු මෙම අසිරිමත් දඹකොලපටුන හමුවේ.පෘතුගීසින් ලංකාව ආක්‍රමණය කළ සමයේ යාපනය පාලනය කළ පරරාජසේකරම් නැමැත්තා සංගිලි නම් අයෙකු විසින් පලවා හැර පෘතුගීසින් හා එක්ව සහයෝගයෙන් පාලනය කර වෙළෙදාම හා ආගම ප්‍රචාරය කරවිය.සංගිලියෙන් පසු නෙයිනාර් ද ඊට පසුව අධිරාජ පණ්ඩරම් නැමැත්තාද පාලනය කිරීමෙන් පසු 1619 වසරේදී පෘතුගීසින්ගෙන් පසුව 1658 වසරේදී ලන්දේසින්ගේද 1795 වසරේදී ඉංග්‍රීසින්ගේද පාලනයට නතුව ඇත. 1992 වසරේදී පමණ දඹකොලපටුනේ සඟමිත් තෙරුණින් වහන්සේ ගොඩ බැස තැන සොයා ගෙන තිබේ.මහා වංශයේ සඳහන් වන පරිදි 19 වන පරිච්ඡේදයේ දේවානම්පියතිස්ස රජතුමා දොළොස් කුලයක් සමඟ සඟමිත් තෙරණින් වහන්සේ ශ්‍රී මහ බෝධි අංකූරය කරවටක් මුහුදේ බැස මෙම ස්ථානයේදී භාරගත් බව සඳහන් වෙයි. ඉන්පසුව නොයෙකුත් පුද පූජා පවත්වමින් අනුරාධපුර නගරයට වැඩම කරවා ඇත.ලුණු මිශ්‍රිත මැටි පසකින් සමන්විත පාරිසරික සාධක ඇති මෙම ප්‍රදේශයේ ගස් වැල් හොඳින් වැඩෙන අතර තල්ගස් බහුලව දක්නට ලැබේ. තල් වෘක්ෂ ලක්ෂ ගණනකින් සමන්විත මෙම ප්‍රදේශයේ නිතරම ගස් යට තල් වැටී තිබෙනු දක්නට ලැබෙන අතර තල්වලින් සමන්විත නිෂ්පාදන එමටය. විහාරය ;;චත්‍යය බෝධියට අමතරව විෂ්ණු කතරගම හා ගණ දෙවිදුන් සඳහා වැඳුම් පිදුම් කරන දේවාලයක්ද දක්නට ලැබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>10</day>
    </date>
    <link>http://www.dinamina.lk/2011/11/10/_art.asp?fn=f1111104</link>
    <topic>සෙංකඩගලපුර</topic>
    <author>සිරිසේන දේවපි‍්‍රය</author>
    <content>ගම්පොල විසූ තුන්වන වික්‍රමබාහු රජුට සිය රජ මාලිගය වඩාත් සුරක්‍ෂිත තැනක ස්ථානගත කරන්නට වුවමනා විය. දිනක් සිය දඩයම් සීමාව ඉක්මවා ගිය රජුට සෙංකණ්ඩ නම් බ්‍රාහ්මණයෙකු මුණගැසුණි. රජතුමා ඔහුට සිය අරමුණ පැහැදිලි කළේය.සිය ලෙන තුළට ගිය බමුණා ගල් කැටවලින් පුරවා ගත් පසුම්බියක් රැගෙන එළියට ආවේය. තමා පසුපස එන ලෙස රජුගෙන් ද ඉල්ලා සිටියේය. ඔහු එක ගල් කැටයක් ගෙන පඳුරකට ගැසුවේය. එයින් මතු වූ හාවෙක් පවනට බඳු වේගයෙන් දුව යන්නට විය. බමුණා තවත් පඳුරකට ගල් කැටයක් ගැසූ අතර ඉන් මතුවූ නරියෙක් හාවා පසුපස ලුහුබඳින්නට විය. පණ බයේ දිවූ හාවා හදිසියේම ආපසු හැරුණ අතර ඉන් බියපත් වූ නරියා පලා ගියේය.එහි අරුත නම් එම ස්ථානය ජය භූමියක් බව ද, ආරක්‍ෂිත ස්ථානයක් බව ද වන බව බමුණා රජුට කීවේය. රජු මෙම ස්ථානය සිය මාලිගාව ඉදිකිරීමට තෝරා ගත්තේය.තවත් ජනකතාවකට අනුව රජ මාලිගය ඉදිකිරීමට උචිත බිමක් සොයා යන රජතුමා භූමි පරීක්‍ෂකයෙකු සමඟ මෙම ස්ථානයට පැමිණියේය. මෙම ස්ථානය ජය බිමක් නම් පොළව හාරාගෙන යාමේදී පළමුව සුදු මැටි ද, දෙවනුව වැලි ද, තෙවනුව ජලය ද, සිව්වැනිව සුදු පැහැ කැස්බෑවෙකු ද හමුවිය යුතු බව කීවේය. පුදුමයකි. පොළොව හාරාගෙන යාමේදී ඒ සියල්ල එලෙසින්ම හමු විය. එතන නාථ දේවාලය කරවූ රජතුමා ඒ ආසන්නයෙන්ම රජ මාලිගය ඉදිකළේය.උඩවත්ත කැලේ ගල් ගුහාවක විසූ සෙංකණ්ඩ නමැති බමුණා නයෙකු හා මුගටියෙකු සටන් කරනු දැක ඇත. මඳ වේලාවකින් මුගටියා සිය සතුරාට පැරද පලා ගිය බව ද, ඔහු දුටුවේය. බමුණා මෙම පුවත වහාම තුන්වන වික්‍රමබාහු රජු වෙත වාර්තා කළේය. මේ දුලබ දසුනින් ප්‍රමෝදයට පත් රජු එය ජය බිමක් සේ සලකා රජ මාලිගය එහි පිහිටුවන්නටත්, නගරය සෙංකඩගල පුරය යනුවෙන් නම් කරන්නටත් තීරණය කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>11</day>
    </date>
    <link>http://www.dinamina.lk/2011/11/11/_art.asp?fn=n1111111</link>
    <topic>නේපාල-ඇෆ්ගන් රාජ්‍ය නායක හමුවේදී ජනපති යෝජනා කරයි</topic>
    <author/>
    <content>දකුණු ආසියානු කලාපීය රටවල් මුහුණ දෙන ගැටලු විසැඳීමට සමාජික රටවල් ඒකාබද්ධව වැඩපිළිවෙළක් ක්‍රියාත්මක කළ යුතු බව ජනාධිපති මහින්ද රාජපක්ෂ මහතා පෙන්වා දෙයි. ජනාධිපතිවරයා මේ අදහස් පළ කළේ නේපාල හා ඇෆ්ගනිස්තාන් රාජ්‍ය නායකයන් සමඟ ද්විපාර්ශ්වික සාකච්ඡාවලට මාලදිවයිනේ විලිංගිලි දූපතේ ෂැන්ග්‍රිලා හෝටලයේ දී ඊයේ (10) එක් වෙමිනි.17 වන සාර්ක් රාජ්‍ය නායක සමුළුවට සහභාගී වීම සඳහා මාලදිවයිනට ගොස් සිටින ජනාධිපතිවරයා නේපාල අග්‍රාමාත්‍ය බාබුරාම් භට්ටාරි සහ ඇෆ්ගනිස්තාන ජනාධිපති හමීඩ් කර්සායි යන මහත්වරුන් සමඟ ද්විපාර්ශවික සාකච්ඡා පැවැත්වීය.නේපාල අග්‍රාමාත්‍යවරයා සමඟ පැවැති ද්විපාර්ශ්වික සාකච්ඡාවල දී කුසිනාරා, ලුම්බිණි, සාරානාත් සහ බුද්ධගයා යන බෞද්ධ සිද්ධස්ථාන ප්‍රතිසංස්කරණය සඳහා දෙරට නියෝජනය කරමින් කමිටුවක් පත් කිරීමටත්, ප්‍රතිසංස්කරණ කටයුතු කඩිනමින් ආරම්භ කිරීමටත් රාජ්‍ය නායකයෝ තීරණය කළහ.නේපාලය වෙත නැවත ගුවන් සේවා ආරම්භ කිරීම පිළිබඳ මෙහිදී සාකච්ඡා වූ අතර ඒ පිළිබඳ වැඩිදුරටත් කටයුතු කිරීම සඳහා ලබන පෙබරවාරි මස නේපාල විදේශ අමාත්‍යවරයා ශ්‍රී ලංකාවේ සංචාරයක නිරත වීමට බලාපොරොත්තු වන බව ද භට්ටාරි මහතා වැඩිදුරටත් පැවසීය.නේපාලයේ පවතින විදුලි අර්බුදය පිළිබඳ නේපාල අගමැතිවරයා මෙහිදී කරුණු පැහැදිලි කළ අතර, ඒ සඳහා ශ්‍රී ලංකාවෙන් ලබා ගත හැකි උපකාර සම්බන්ධව ද මෙහිදී වැඩිදුරටත් සාකච්ඡා විය.අනතුරුව ඇෆ්ගනිස්තාන ජනාධිපති හමීඩ් කර්සායි මහතා සමඟ පැවැති ද්විපාර්ශවික සාකච්ඡාව ද බෙහෙවින් ඵලදායී විය. ශ්‍රී ලංකාවේ අධ්‍යාපන ක්‍ෂේත්‍රය ලබා ඇති ශීඝ්‍ර ප්‍රගතිය පිළිබඳ ප්‍රසාදය පළ කළ ඇෆ්ගනිස්තාන ජනාධිපතිතුමා, ඇෆ්ගනිස්තාන ශිෂ්‍ය ශිෂ්‍යාවන් සඳහා ශ්‍රී ලංකාවේ උසස් අධ්‍යාපන අවස්ථා ලබා ගැනීම සම්බන්ධයෙන් ද සාකච්ඡා කළේ ය.විශේෂයෙන් වෛද්‍ය, ඉංජිනේරු, ගෘහ නිර්මාණ, විද්‍යා හා තාක්ෂණ, ඉදිකිරීම් සහ මිනින්දෝරු ඇතුළු ක්‍ෂේත්‍රවල ඇෆ්ගනිස්තාන සිසු සිසුවියන් සඳහා ශ්‍රී ලංකාවේ උසස් අධ්‍යාපන අවස්ථා ලබා ගැනීම පිළිබඳ හමීඩ් කර්සායි මහතා අවධානය යොමු කළේ ය. ශ්‍රී ලංකාවේ අධ්‍යාපන ක්‍ෂේත්‍රය මෙන්ම ත්‍රස්තවාදය පරාජය කිරීමෙන් අනතුරුව ක්‍ෂේත්‍ර රැසකින් ලබා ඇති ජයග්‍රහණ ගැනද මෙහිදී මහින්ද රාජපක්ෂ මහතා ඇෆ්ගනිස්තාන් ජනාධිපතිතුමා වෙත කරුණු පැහැදිලි කළේය.කොළඹ සහ කාබුල් නගරය අතර විවිධ ක්‍ෂේත්‍රයන්ගේ සබඳතා වර්ධනය කර ගත හැකි ආකාරය පිළිබඳවත් මෙහිදී නායකයෝ දෙපල සිය අවධානය යොමු කළහ.ශ්‍රී ලංකාවෙන් ත්‍රස්තවාදය තුරන් කිරීමට හැකි වීම පිළිබඳ ප්‍රසාදය පළ කළ හමීඩ් කර්සායි මහතා දකුණු ආසියානු කලාපය මුහුණ දෙන ත්‍රස්තවාදය ඇතුළු අභියෝග සියලු දෙනා එක්ව ජය ගත යුතු බව ද පෙන්වා දුන්නේ ය. මේ සාකච්ඡා සඳහා විදේශ කටයුතු අමාත්‍ය මහාචාර්ය ජී.එල්. පීරිස්, විදුලි බල හා බලශක්ති අමාත්‍ය පාඨලී චම්පික රණවක, පාර්ලිමේන්තු මන්ත්‍රීවරු වන සජින් වාස් ගුණවර්ධන, ඒ.එච්.එම්. අස්වර්, ජනාධිපති ලේකම් ලලිත් වීරතුංග, මාලදිවයිනේ ශ්‍රී ලංකා මහකොමසාරිස් ඩික්සන් දෑල යන මහත්වරුද එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>11</day>
    </date>
    <link>http://www.dinamina.lk/2011/11/11/_art.asp?fn=n1111112</link>
    <topic>නුවරඑළියේ ගෝවා-ලීක්ස් කිලෝව රු.5යි</topic>
    <author>අසේල කුරුළුවංශ</author>
    <content>නුවරඑළියේ ගෝවා හා ලීක්ස් කිලෝවක තොග මිල රුපියල් පහ දක්වා පහත බැස ඇත.මේ හේතුවෙන් ගොවීහු දැඩි අසීරුතාවට පත්ව සිටින අතර දෙහි ග්‍රෑම් සීයක් මිලට ගැනීමට ගෝවා කිලෝ අඩු තරමින් අටක්වත් විකිණිය යුතු බව ඔවුහු පවසති.පසුගිය වසරේ ගෝවා හා ලීක්ස් මිල ඉතා ඉහළ මට්ටමක පැවතීම නිසා ගොවීහු මෙවර විශාල ලෙස එම භෝග වගා කිරීම නිසාත් රජයේ පොහොර සහනාධාරය එළවළු සඳහා ලබාදීම නිසා නිසිලෙස පොහොර යෙදීමෙන් පෙරට වඩා මෙවර අස්වනු වැඩිවීමත් නිසාත් මෙම තත්ත්වය ඇතිව තිබෙන බව නුවරඑළිය දිස්ත්‍රික් ලේකම් ඩී. පී. ජී. කුමාරසිරි මහතා කීය.කැරට් හා බීට් කිලෝවක තොග මිලද රුපියල් 40/- හා 20/- ලෙස පහත බැස ඇති බවද ඒ මහතා පැවසුවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>11</day>
    </date>
    <link>http://www.dinamina.lk/2011/11/11/_art.asp?fn=n1111113</link>
    <topic>කුවේට්හි ශ්‍රී ලාංකිකයෝ අද ජන හමු මාලාවක්</topic>
    <author>පණ්ඩුක සමරසේකර</author>
    <content>ශ්‍රී ලංකාව ලද යුද ජයග්‍රහණයට එරෙහිව ක්‍රියාත්මක වන චැනල් 4 සහ දරුස්මාන් වාර්තා කුමන්ත්‍රණයන්ට එරෙහිව කුවේට් රටේ වෙසෙන ශ්‍රී ලාංකිකයින් විසින් විරෝධය පෑමේ ජන හමු මාලාවක් අද (11) දවස පුරා කුවේට් දේශයේදී පැවැත්වේ.කුවේට් තානාපති කාර්යාලයේ සහයෝගය සහ මග පෙන්වීම යටතේ කුවේට් හි සිටින සියලුම සිවිල් සංවිධාන විසින් ‘ජනතා ජනහමු’ සංවිධානය කරන අතර මානුෂීය මෙහෙයුමේ සැබෑ තතු දන්නා හා යුද අත්දැකීම් ඇති දේශකයෝ ද මේ සඳහා සහභාගී වෙති.වසර 30 කුරිරු ත්‍රස්තවාදයෙන් මවුබිම ගලවා ගැනීමට ජනපතිතුමන්ගේ නායකත්වය යටතේ වීරෝදාර රණවිරුවන් හට හැකි විය. මෙම විශ්මිත යුද ජයග්‍රහණයන් ඉවසා දරාගත නොහැකි වූ බටහිර බලවේගයන් අද විවිධ බලපෑම් කරමින් සිටී. ව්‍යාජ චැනල් 4 චිත්‍රපටය හරහා ද යුද ජයග්‍රහණ හෑල්ලුවට ලක් කරමින් සිටී. යුද අපරාධකරුවන් ලෙස හංවඩු ගැසීමට ත්‍රස්තවාදය පරාජය කිරීමට නායකත්වය දුන් ජනපතිතුමා ආරක්ෂක ලේකම් ඇතුළු නායකයන්ට එරෙහිව කුමන්ත්‍රණයන් ක්‍රියාත්මකව පවතී.මෙම බලවේගයන්ට හිතුමතේ අපගේ රට විනාශ කිරීමට ඉඩ දී බලා සිටිය නොහැකිය. මේ කුමන්ත්‍රණකරුවන් ගෙන් අපේ මව්බිමත් ජනපතිතුමත් ආරක්ෂක ලේකම්තුමා ඇතුළු විරෝදාර රණවිරුවන් ආරක්ෂා කර ගත යුතු බවට කුවේට් හි ශ්‍රී ලංකා තානාපති කාර්යාලය නිකුත් කළ නිවේදනයේ වැඩිදුරටත් සඳහන් වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>11</day>
    </date>
    <link>http://www.dinamina.lk/2011/11/11/_art.asp?fn=n1111114</link>
    <topic>අක්කර 30000ක මහ කන්න වගාවට පරාක්‍රම සමුද්‍රයෙන් ජලය දීම නවතයි</topic>
    <author>පොළොන්නරුව විශේෂ ගාමිණී ඔබේසේකර</author>
    <content>රජයේ මැති ඇමැතිවරුන් සහ ගොවි සංවිධාන නියෝජිතයන්ගේ ඉල්ලීම් නොසලකා හරිමින්, පොළොන්නරුව පරාක්‍රම සමුද්‍රය ගොවි ජනපදයේ මෙවර මහ කන්නයේ අක්කර 30000ක වී ගොවිතැන සඳහා පරාක්‍රම සමුද්‍රයෙන් ජලය නිකුත් කිරීම අත්හිටුවා ඇත.මහ කන්නය සඳහා නොවැම්බර් 5 දින ජලය නිකුත් කරන ලෙසට අමාත්‍ය මෛත්‍රීපාල සිරිසේන මහතා වාරිමාර්ග ඉංජිනේරු වෙත දැනුම් දී තිබුණත් එම නියෝගය නොසලකා හරිමින් කටයුතු කළේය. නොවැම්බර් 10 දින ජලය නිකුත් කරන බවට කන්න රැස්වීමේදී තීරණය කරන ලද නමුත් එම තීරණය ද ක්‍රියාත්මක කොට ඇත. මේ වනවිට පරාක්‍රම සමුද්‍රයේ අක්කර අඩි 72000ක් පිරී පවතින අතර දිනකට අක්කර අඩි 5000ක ජලය අංගම්මැඩිල්ල අමුණෙන් පරාක්‍රම සමුද්‍රයට ලැබේ.වී ගොවිතැන සඳහා ජලය නොමැති බව ගොවීන් වෙත වාරිමාර්ග ඉංජිනේරුවන් දැනුම් දී තිබුණත් තවත් දින කිහිපයකදී වාන් දොරටු විවෘත කොට ජලය මහවැලි ගඟට මුදා හැරීමට සිදුවනු ඇතැයි ගොවි සංවිධාන නියෝජිතවරු කියා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>11</day>
    </date>
    <link>http://www.dinamina.lk/2011/11/11/_art.asp?fn=n1111115</link>
    <topic>මාර්ග බලපත් නිකුත් කිරීම ඇමැති අණින් වහා නවතයි</topic>
    <author>අසේල කුරුළුවංශ</author>
    <content>වහාම ක්‍රියාත්මක වන පරිදි මධ්‍යම පළාත් මාර්ගස්ථ මගී ප්‍රවාහන අධිකාරිය මගින් මාර්ග බපලත්‍ර නිකුත් කිරීම මධ්‍යම පළාත් ප්‍රධාන ඇමැති සරත් ඒකනායක මහතා විසින් අත්හිටුවා ඇත.අදාළ නියෝගය ප්‍රධාන ඇමැතිවරයා විසින් පෙරේදා (5) මගී ප්‍රවාහන අධිකාරියේ සභාපතිවරයා වෙත ලිඛිතව දැනුම් දී තිබේ. පසුගිය කාල වකවානුවේ මධ්‍යම පළාතේ ඇතැම් මාර්ගවලට නව මාර්ග බලපත් නිකුත් කිරීමෙන් ගැටලු රැසක් පැන නැගි අතර එය සැලකිල්ලට ගෙන මහ ඇමැතිවරයා මෙම තීරණය ගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>11</day>
    </date>
    <link>http://www.dinamina.lk/2011/11/11/_art.asp?fn=n1111116</link>
    <topic>ETF නව නීති නිසා මසකට රුපියල් මිලියන 70ක්</topic>
    <author>අනුර පේ‍්‍රමලාල්</author>
    <content>සේවා නියුක්තිකයන්ගේ භාර අරමුදල සේවකයින්ගේ යහපත සඳහා ක්‍රියාත්මක කළ නීති ක්‍රියාමාර්ග නිසා මේ වනවිට මාසයකට සේවා යෝජකයින්ගෙන් මසකට රුපියල් මිලියන 70 ක් පමණ අයකර ගැනීමට හැකිවී ඇතැයි එම අරමුදලේ ප්‍රකාශකයෙක් පැවැසීය.ඒ අනුව සේවා නියුක්තිකයන් භාර අරමුදලට දායක මුදල් ගෙවීම පැහැර හරින ලියාපදිංචි සේවා යෝජකයින්ගෙන් මුදල් අයකර ගැනීම සඳහා මේ වනවිට අධිකරණයේ නඩු 2053 ක් පමණ පවරා ඇත. මෙවැනි ක්‍රියාමාර්ග ගැනීම හේතුවෙන් සේවා නියුක්තිකයන්ගේ භාර අරමුදලට ලැබෙන හිඟ මුදල්වල ප්‍රමාණයේ විශාල වර්ධනයක් තිබෙන බව ද ඒ ප්‍රකාශකයා සඳහන් කළේය. ඒ අනුව මේ අරමුදලට දායක මුදල් ගෙවීම පැහැර හැරීම නිසා සේවා යෝජකයින්ට රුපියල් මිලියන 15 සිට 20 දක්වා නිකරුණේ අධිභාරයක් ගෙවීමට සිදුවන බැවින් එය වළක්වා ගැනීම සඳහා 60 හා තම සේවකයින් ගැන සිතා දායක මුදල් ගෙවන්නැයි සේවා නියුක්තිකයන්ගේ භාර අරමුදල ඉල්ලා සිටියි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>11</day>
    </date>
    <link>http://www.dinamina.lk/2011/11/11/_art.asp?fn=n1111117</link>
    <topic>ආරක්ෂක බඳ පටි නොපළඳන රියදුරන් තුන් සැරයක් හසුවුණොත් බලපත්‍රය අහෝසියි</topic>
    <author>චන්ද්‍රිකා පෙරේරා</author>
    <content>රියදුරු ආසනයේ හා ඉදිරිපස මගී ආසනයේ පුද්ගල ආරක්ෂක පටි නොපලඳා ගමන්කර තෙවන වරටත් අධිකරණය හමුවේ වරදකරු වන්නන්ගේ රියුදුරු බලපත්‍රය අහෝසි කිරීමට අධිකරණයට බලය පවරා ඇති බව පොලිස් මාධ්‍ය ප්‍රකාශක නියෝජ්‍ය පොලිස්පති මැක්සි ෆ්‍රොක්ටර් මහතා පවසයි.රියදුරු හා ඉදිරි මගී ආසනයේ ආරක්ෂක පටි නොපලඳවා පළමුවරට අධිකරණය හමුවේ වරදකරුවකු වූ විට ඔහු රුපියල් දහසක හෝ 1500ක දඩයකට යටත් කෙරේ. දෙවන වරට ද එම වරද සඳහා වැරදිකරු වූ අයෙකුට රුපියල් 1500 හෝ 3000කට නොවැඩි දඩයක් නියම වේ. එම වරදට තෙවන වරට ද වැරදිකරු වන අයෙකුට රුපියල් 3500ක දඩයක් නියම කිරීමට හෝ ඔහුගේ රියදුරු බලපත්‍රය අහෝසි කිරීමට අධිකරණයට බලය පැවරී ඇත. 203 වන අධිකාරිය වූ මෝටර් වාහන පනත අනුව අධිකරණය වෙත මේ බලය පැවරී ඇත. ඉකුත් ඔක්තෝබර් පළමු වැනිදා සිට එය ක්‍රියාත්මක විය.එම පනතේ 2011 අංක 3 දරන මෝටර් වාහන (ආසන පටි) නියෝගවලට අනුව ඉංග්‍රීසි අක්ෂර දෙකකට පසු පළාත් අක්ෂර දෙකක් හෝ ‘DP’ යන අකුරු සමඟ ඇති අංක හතරක් හෝ ඉංගී‍්‍රසි අකුරු තුනකට පසු පළාත් අක්ෂර දෙකක් හෝ “DP” යන අකුරු සහ අංක හතරකින් සමන්විත සෑම මෝටර් වාහනයකටම මේ නියෝග අදාළ වේ.ඉහත අංක සහිත මෝටර් ලොරි හා මෝටර් කෝච් රථ සම්බන්ධයෙන් රියදුරු හා ඉදිරි මගී ආසන ආරක්ෂක පටි පැලඳවීම අනිවාර්ය බව බස්නාහිර පළාත, පොලිස් ක්ෂේත්‍ර බලකා මූලස්ථාන හා රථවාහන පාලන හා මාර්ග ආරක්ෂාව පිළිබඳ ජ්‍යෙෂ්ඨ නියෝජ්‍ය පොලිස්පති අශෝක විජේතිලක මහතා සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>11</day>
    </date>
    <link>http://www.dinamina.lk/2011/11/11/_art.asp?fn=n1111118</link>
    <topic>ත්‍රස්තවාදයේ ඵලවිපාකවලින් සාක් කලාපයේ සමාජය ආරක්ෂා කිරීමට අප සතු අත්දැකීම් උපයෝගී කර ගනිමු</topic>
    <author/>
    <content>සාර්ක් කලාපයේ රටවල් අද මුහුණපා ඇති දරුණු අභියෝගයන් වන ආහාර හා බලශක්ති සුරක්ෂිතතාව, පරිසර සංරක්ෂණය හෝ ත්‍රස්තවාදයේ ඵලවිපාකවලින් අපේ සමාජය ආරක්ෂා කර ගැනීම සඳහා අප සතු දැනුම් සහ අත්දැකීම් සම්භාරය උපයෝගී කර ගනිමු’යි ජනාධිපති මහින්ද රාජපක්ෂ මහතා 17 වන සාර්ක් රාජ්‍ය නායක සමුළුව අමතමින් ඊයේ (10) ප්‍රකාශ කළේය.මාලදිවයිනේ අද්දු නගරයේ සම්මන්ත්‍රණ මධ්‍යස්ථානයේ දී පැවැති සමුළුව අමතා ජනාධිපතිවරයා මෙසේ ද කීවේය.දහහත්වන සාක් සමුළුවට සහභාගිවීම සඳහා මෙම මනරම් අද්දු නගරයට පැමිණීමට අවස්ථාව ලැබීම මට මහත් සතුටකි. අපට විශිෂ්ට ආගන්තුක සත්කාර කිරීම වෙනුවෙන් ජනාධිපති නසීඩ් මහතාට හා මාලදිවයින් ජනතාවට මාගේ අවංක ස්තුතිය පුදකරනු කැමැත්තෙමි.සභාපති නසීඩ් මැතිතුමනි, සාක් සමුළුවේ සභාපතිත්වයට පත්වීම සඳහා ලැබුණු මෙම අවස්ථාව ඔබ රටට අමතක නොවන දිනයකි. අප සංවිධානය වඩාත් සාර්ථක අරමුණකට මෙහෙයවීමට ඔබ පියනගන විට ඒ සඳහා ඔබට හා මාලදිවයින් ජනතාවට ශ්‍රී ලංකා රජයේ සහ ජනතාවගේ නොසැලෙන සහයෝගය හා සුබපැතුම් පිරිනැමීමට මෙය අවස්ථාව කොට ගනිමි.සම්භාවනීය අමුත්තනි, ප්‍රථමයෙන්ම හිටපු සභාපතිවරයාට මාගේ ගෞරවය පුදකිරීමට මම මෙය අවස්ථාවක් කොට ගනිමි. භූතානය සභාපතිත්වය දැරූ කාලය තුළ අගමැති තින්ලේ විසින් සාක් හවුලට විශිෂ්ට නායකත්වයක් ලබාදෙන ලදී. භූතාන රජුගේ සරණ මංගල්‍යයට අපගේ උණුසුම් සුබපැතුම් පිරිනැමීමටද මෙය අවස්ථාවක් කොට ගනිමි.සාර්ක් හවුලේ ප්‍රථම කාන්තා මහලේකම්වරිය වූ ෆාතිමා දියානා සයිඩ් මහත්මියට හා ඇයගේ කණ්ඩායමට ඔවුන්ගේ කැපවීම හා කාර්යක්ෂමතාවය වෙනුවෙන් ප්‍රශංසා කිරීමට ද මෙය අවස්ථාවක් කර ගනිමි.මෙම සමුළුවේදී අත්සන් කරනු ලබන සාක් ගිවිසුම් ක්‍රියාවට නැංවීම තුළින්, විශේෂයෙන්ම වෙළෙඳාම සහ ආයෝජන ක්ෂේත්‍රයන්හි කලාපයේ සහයෝගිතා රාමුව තවදුරටත් ශක්තිමත් වනු ඇත.සාක් කලාපයට අසහාය ශක්තියකින් යුත් මිනිස් සම්පත් තිබෙන බව අපි කවදත් විශ්වාස කරමු. අප ජනතාව සතු සහජ කුසලතාව සහ නිර්මාණශීලීත්වය අපේ ජාතීන්ට ඇති විශාලම ශක්තිය වේ. එහෙයින් අප කලාපයේ ජනතාවගේ කුසලතා ඵලගැන්වීම සඳහා අනුබලයක් ලබාදීම සාක් කලාපයේ රටවල නායකයින් වන අපගේ පරම යුතුකමකි.සමාජීය ක්‍රියාකාරී වැඩසටහන්වලට අපි ඇපකැප වී සිටින්නේ සමාජයේ කිසිම කොටසකට දියුණුවීමට ඇති අවස්ථා ගිලිහී යාම වැළැක්වීම සහතිකවීමටයි. බොහෝ කාලයක් අත්‍යවශ්‍ය පහසුකම් හිඟවූ අපගේ ග්‍රාමීය පාසල් දියුණු කිරීමට අපගේ කලාපයේ රටවල් ප්‍රමුඛත්වයක් දිය යුත්තේ පරිපූර්ණ අධ්‍යාපනයක් ලබාදීමටය.අනාගතයේ අභිමානවත් වැඩදායි පුරවැසියන් ලෙස හිස ඔසවා සිටීමට හා පිරිපුන් දිවියක් ගත කිරීමට අපගේ පාසල් දරුවන්ට හැකියාව ලබාදීමට එය අත්‍යාවශ්‍ය වේ.ශ්‍රී ලංකාවේ ජීවත්වන අපි සමාජ චලනය කෙරෙහි දැඩි විශ්වාසයක් තබා ඇත්තෙමු. අධ්‍යාපනය, සෞඛ්‍ය පහසුකම් සහ නවීන සන්නිවේදනය සියලුදෙනාටම සලසා දිය යුතුය. දේශපාලන වශයෙන් බලවත්වීමේ වාසි පූර්ණ වශයෙන් අපේ ජනතාවට විඳිය හැක්කේ මෙමඟින් පමණක් වන බැවින් අපගේ රාජ්‍යයන් අවම වශයෙන් එයවත් ජනතාවට සලසා දිය යුතුය.නොදැනුවත්කම, ලෙඩරෝග සහ දරිද්‍රතාව අපේ ජාතීන්ගේ පොදු සතුරෝ වෙති. මේ මොහොතේදී මෙම උපද්‍රවවලට එරෙහිව සටන් කිරීමට එළඹෙන පොදු ප්‍රවේශයන් අපගේ රාජ්‍යයන් විසින් මුලපුරන්නා වූ වෑයම්වල මුලට පැමිණිය යුතුය. සමාජ සමානාත්මතාව ආර්ථික වර්ධනය සමඟ එක්ව යා යුතුය.අපේ ජනතාවට එදිනෙදා ජීවිතයේ දී ආර්ථික ප්‍රතිලාභවලින් ප්‍රයෝජන ලබාගැනීමට අවස්ථාව සලසා දිය යුතු බව අපගේ දැඩි විශ්වාසය වන අතර මෙය කළ හැක්කේ වඩා හොඳ යටිතල පහසුකම් සලසා දීමෙනි. ආර්ථික සංවර්ධනයෙන් සැලසෙන ප්‍රතිලාභ නිරායාසයෙන් බිම් මට්ටමට ගලා නොබසී. මෙම අරමුණ ඉටුකර ගැනීම සඳහා අපේ රජයන්ගේ නිසි මැදිහත්වීම අත්‍යවශ්‍ය වේ. මේ සියල්ල ඉෂ්ටසිද්ධ කර ගැනීම සඳහා අපේ කලාපය තුළ සාමය සහ ආරක්ෂාව අත්‍යවශ්‍ය වේ.සාර්ක් කලාපයේ ජනතාවගේ සුබසිද්ධිය සහ සැමට ගැලපෙන නිශ්චිත රාමුවක් තුළ ප්‍රතිපත්ති සම්පාදනය කිරීමට නොහැකි බව අපගේ තවත් විශ්වාසයකි. අපගේ ශිෂ්ඨාචාරයන් විසින් පෝෂණය කර ඇති අගයන් අපට ඇති හා අප අගය කරන්නා වූ උරුමයන්හි අත්‍යාවශ්‍ය කොටසක් පිළිබිඹු කරයි. අපේ මුතුන්මිත්තන්ගේ ජයග්‍රහණයන් හා විශ්වාසයන් පිළිබඳව අපට සාධාරණ අභිමානයක් ඇති බැවින්, මේ සම්බන්ධයෙන් අපි කිසිවෙකුට යටත් නොවෙමු.ආහාර හා බලශක්ති සුරක්ෂිතතාව, පරිසර සංරක්ෂණය හෝ ත්‍රස්තවාදයේ ඵලවිපාකවලින් අපේ සමාජයන් ආරක්ෂා කර ගැනීම සාක් කලාපයේ රටවලට මුහුණදීමට සිදුවූ දරුණු අභියෝගයන්ය. කෙසේ වූවද අප සතුව තිබු දැනුම සහ අත්දැකීම් සම්භාරය උපයෝගී කර ගෙන එම අභියෝගයන්ට මුහුණදීමට අපට ශක්තිය ලැබී ඇත.අප ජාතීන්ට මුහුණදීමට සිදුවූ අභියෝගයන් ජයගැනීම සඳහා අපට උදව් වූයේ පරම්පරාවෙන් පරම්පරාවට දායාද වු සංස්කෘතික සම්ප්‍රදායන්, අපේක්ෂාවන් හා විශ්වාසයන් මිස වෙනත් රටවලින් ආනයනය කරන ලද විසඳුම් නොවේ. පාරිසරික සමතුලිතතාව සඳහා අප ප්‍රයෝජනයට ගෙන ඇත්තේ දේශීය වශයෙන් ලබාගත් විසඳුම්ය. මේ ස්වදේශීය විසඳුම්වල අගය පවතින්නේ තිරසාරත්වය මතය.සාක් කලාපයේ රාජ්‍යයන් සංවර්ධනය සඳහා අනුගමනය කරන තවත් පොදු ලක්ෂණයක් ඇත. එනම් අප කිසිකලෙක මුදලින් හෝ මුදල් වටිනාකමින් පමණක් සංවර්ධනය තක්සේරු කිරීම ප්‍රතික්ෂේප කළෙමු. අප නියෝජනය කරන ජනතාව සඳහා සංවර්ධනයට මෙයට වඩා අගනා මිනුම් දණ්ඩක් උචිතය. අපගේ ආගමික කර්තෘවරුන් විසින් අප තුළ ජනිත කළ අභ්‍යන්තර සිත් සැනසිල්ල, තෘප්තිමත් බව හා සෑහීමකට පත්වීම අපේ සංවර්ධන දර්ශනයේ හරයයි.ගැඹුරු අධ්‍යාත්මික විශ්වාසයන් අපේ ජීවිතවල ප්‍රධාන කොටසකි. අප ජීවත් වන අර්බුදකාරී ලෝකයේ මෙම දර්ශනයට වඩා උචිත වු ද, අවශ්‍ය වූ ද වෙනත් දර්ශනයක් නොමැති බව අප හොඳින් සැලකිල්ලට ගත යුතු ය. අපගේ සංවිධානයේ පොදු ශක්තිය උකහා ගෙන අපේ ජනතාවට ඔවුන්ට ලැබිය යුතු කැපවීමෙන් සේවය කිරීමට සාක් නායකයින් ලෙස අපව පෙළඹවීමේ තෝතැන්න වන්නේ මෙම කරුණුය. අප අවට දක්නට ඇත්තේ ක්ෂණික ඉල්ලීම් හා බොහෝවිට නොඉවසිලිභාවයන්ය. මෙය එසේ වන්නේ අපේ සමාජයන්හී විශාලතම හා බලපෑමක් කළ හැකි කොටසක් වන්නේ නව අදහස්වලින් පිරි ඔවුන් සඳහාම වු දීප්තිමත් අනාගතයක් බලාපොරොත්තුවෙන් සිටින තරුණ කොටස් බැවිනි. ඔවුන්ට බොහෝ කල් බලා සිටීමට කාලය ගත කිරීමට නොහැකිය. ඉවසීමට සීමාවක් ඇත.අපේ සැලකිල්ලට භාජනය විය යුතු කරුණු අතර විශේෂයෙන් සමාජ සාධාරණත්වය සහ දේශගුණික විපර්යාස යන කරුණුවලට කළ යුත්තේ තවදුරටත් සාකච්ඡා කිරීම නොව වහාම කටයුතු කිරීමයි. අපේ මේ අද්දූ නගරයේ පවත්වන සමුළුවේ තේමාව අන්‍යෝන්‍ය සබඳතා වැඩි දියුණු කර ගැනීමයි. අපගේ කලාපය තුළ ශීඝ්‍රයෙන් වර්ධනය වන සබඳතා තුළින් අපගේ ජාතීන්ගේ සුබසාධනය වෙනුවෙන් ඉහළ මට්ටමේ සාර්ථකත්වයක් ළඟාකර ගැනීමේ අපට ඇති හැකියාවේ යථාර්ථය මෙයින් උද්දීපනය කරයි. අපගේ ජනතාවගේ අභිමථාර්ථයට අනුව ඔවුන්ට නිසි සේවය පුද කිරීමට අවශ්‍ය කැපවීම හා දුෂ්ටිය අප සියල්ල තුළ ඇති බව විශ්වාසය.එහෙයින් අපගේ ජනතාවන්ට සේවය සැලසීමට සාක් සංවිධානය සැබවින්ම ශක්තිමත් මෙවලමක් කර ගැනීමට අපට ඇති කැපවීම සාමුහිකව ශක්තිමත් කරගනිමු.ධම්ම පදයෙන් ප්‍රකාශිත වු බුදුවදන මෙහිදී සිහියට නඟා ගනිමු. අත්තාහි අත්ත නො නාතෝ කෝ හි තෝ පරෝසියා. තමාගේ පිහිටට ඇත්තේ තමාමය. වෙනත් කෙනෙකුට කළ හැකි වන්නේ කුමක්ද? යනු ඒ බුදුවදනයි.ඔබ සැමට තෙරුවන් සරණයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>11</day>
    </date>
    <link>http://www.dinamina.lk/2011/11/11/_art.asp?fn=n1111119</link>
    <topic>මඩ වෙබ් අඩවි මර්දනයට එරෙහිඋද්ඝෝෂණ සැළසුම අසාර්ථකයි</topic>
    <author>විජයානි එදිරිසිංහ</author>
    <content>මඩ වෙබ් අඩවි මර්දනයට එරෙහිව උද්ඝෝෂණයක් සිදුකිරීමට මාධ්‍ය සංවිධාන ගණනාවක් කළ සැළසුමක් සම්පූර්ණයෙන්ම අසාර්ථක වී තිබේ.පෙරේදා (9) පෙරවරුවේ බොරැල්ලේ දී සාකච්ඡාවකට සම්බන්ධ වූ මෙම මාධ්‍ය සංවිධාන කිහිපය අතර යෝජනා වූයේ රජයට එරෙහිව උද්ඝෝෂණයක් කළ යුතු බවයි. එහෙත් ඒ අවස්ථාවට සහභාගි වූ මාධ්‍ය සංවිධාන කිහිපයක් ඊට විරුද්ධ වී ඇත.එම විරුද්ධවීමට හේතුවී ඇත්තේ විරුද්ධ වූ සංවිධානවලටද මඩ වෙබ් අඩවිවලින් පසුගිය කාලයේ මඩ ගසා තිබීමයි. මේ නිසා එම සංවිධාන කිහිපය අතර අර්බුදකාරී තත්ත්වයක් ඇතිවී පසුව විසිර ගොස් තිබුණි.රජයට එරෙහිව පෙළ ගැසීමට මාධ්‍ය සංවිධාන ගණනාවකට රාජ්‍ය නොවන සංවිධානවලින් මුල්‍යාධාර ලැබී ඇති බවද බුද්ධි අංශවලට තොරතුරු ලැබී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>11</day>
    </date>
    <link>http://www.dinamina.lk/2011/11/11/_art.asp?fn=r1111111</link>
    <topic>කරන්දෙණියේ හිත හොඳ දොස්තරට වෙඩි තැබූ තුවක්කුව රස පරීක්ෂකට</topic>
    <author>නෙළුව සමූහ අයි. එම්. වී. සී. ගුණසේකර</author>
    <content>කරන්දෙණිය බොරකන්ද රජයේ රෝහලේ වෛද්‍ය ප්‍රසාද් ජයසිංහ මහතා වෙඩි තබා ඝාතනය කිරීම සඳහා උපයෝගිකැරගත් බවට සැකකරන ගිනි අවිය සොයාගැනීම සඳහා සැකකරුවන් සතුව තිබී අත්අඩංගුවට ගත් ටී 56 ගිනි අවි දෙකක් සහ පිස්තෝලයක් රජයේ රස පරීක්ෂකවරයාට යැවීමට කටයුතු යොදා ඇතැයි රහස් පොලිස් ආරංචි මාර්ග සඳහන් කරයි.වෛද්‍ය ප්‍රසාද් ජයසිංහ මහතාට වෙඩි තබා ඝාතනය කැර ඇති බවට සැකකෙරෙන්නේ පිස්තෝලයකිනි.මේ අතර වෛද්‍යවරයාගේ ඝාතනය සම්බන්ධයෙන් පොලිසිය සොයමින් සිටි හමුදා අයියා මලෝ යුද හමුදා පොලිසියට බාරවීමෙන් පසු රහස් පොලිසියට වැඩිදුර පරීක්ෂණ සඳහා භාර කැරිණි.සැකකාර අයියා - මලෝගෙන් ප්‍රශ්න කරද්දී වෛද්‍ය ප්‍රසාද් ජයසිංහ ඝාතනය පිළිබඳ මෙතෙක් හෙළි නොවූ වැදගත් තොරතුරු රහස් ගණනාවක් අනාවරණය කැර ගැනීමට රහස් පොලිසිය සමත් වී ඇත.වෛද්‍ය ජයසිංහ මහතාට වෙඩි තබා ඇති බවට සැකකරන ජයලත් සිල්වා විසිහත් හැවිරිදියි. ඔහු යුද හමුදා යාන්ත්‍රික බළකායේ ලාන්ස් කෝප්‍රල් වරයෙකි. ඔහුගේ සොයුරා යුද හමුදා කොමාන්ඩෝ බළකායේ ලාන්ස් කෝප්‍රල්වරයෙකු වන සමන් සිල්වා ය. හෙතෙම 26 හැවිරිදිය.මේ දෙදෙනාම අම්බලන්ගොඩ මිටියාගොඩ පදිංචිකරුවෝ වෙති. සැකකාර හමුදා අයියා මලෝ මේ ඝාතන කොන්ත්‍රාත්තුව භාරගන්නා අවස්ථාවේ සේවය කැර ඇත්තේ උතුරේ හමුදා කඳවුරු දෙකකය.ජයලත් සිල්වා අයියකච්චි හමුදා කඳවුරේ සේවය කළ අතර සමන් සිල්වා සේවය කර ඇත්තේ කිළිනොච්චි යුදහමුදා කඳවුරට අනුයුක්තවය.මේ දෙදෙනා වෛද්‍ය ප්‍රසාද් ජයසිංහ ඝාතනයේ සැලැසුම්කරු බවට සැකකරන කරන්දෙණියේ පෞද්ගලික රසායනාගාරයක් හිමි චින්තන ජයසේනට හඳුන්වාදී ඇති බවට සැකකරන්නේ හමුදා කපිතාන් චන්දන වික්‍රමසිංහය. ඔහු දැනට මේ ඝාතනය සම්බන්ධයෙන් රක්ෂිත බන්ධනාගාරගතව සිටී. ඔහුගේ පදිංචිය ඇල්පිටිය කුරුඳුගහහැතැප්මේය.වෛද්‍යවරයාට වෙඩි තැබුවේ යැයි කියන හමුදා අයියා මලෝ යුද හමුදා ක්‍රියාන්විත සේවයේ නිරතව සිටියදී ප්‍රභාකරන් පරාජය කිරීමේ අවසන් සටනට ද සහභාගි වී ඇත. එම සටනේදී මේ දෙදෙනාම බරපතළ තුවාල ලැබූ බව ද කියති.කපිතාන් චන්දන වික්‍රමරත්නට වෙඩික්කරු ලාන්ස් කෝප්‍රල් ජයලත් සිල්වා මුණගැසී ඇත්තේ හමුදා කඳවුරක දීය.ජයලත් සිල්වා සහ කපිතාන් චන්දන එකම ප්‍රදේශයක පදිංචිව සිටීමත් (කුරුඳුගහ, මිටියාගොඩ) සහ ජයලත් සිල්වා, හමුදාව හැර ගිය අවස්ථාවකදී ඔහුට නැවත සේවයට වාර්තා කිරීමට ඉඩකඩ සැලසීම නිසා මේ දෙදෙනා හිතවත්ව සිට ඇති බව කියති. කපිතාන් චන්දන වික්‍රමරත්න සහ කරන්දෙණියේ රසයනාගාර හිමිකරු චන්දන කලක සිට දැන හඳුනන අය වෙති. චින්තනගේ රසායනාගාරයේ සිදු කැරන වෛද්‍ය පරීක්ෂණවල වාර්තා දෝෂ සහිත බව ප්‍රකාශ වීමත් සමගම ඊට පැමිණෙන රෝගීන් ප්‍රමාණයද අඩුවීම නිසා ඔහු වෛද්‍ය ප්‍රසාද් ජයසිංහ සමග අමනාපයෙන් සිට ඇත. මේ පිළිබඳව ගත යුතු ක්‍රියාමාර්ග සාකච්ඡා කිරීම සඳහා කපිතාන් චන්දන හමු වී ඇති බවට සැක කෙරේ.කපිතාන් චන්දන ගේ අනුදැනුම මත රසායනාගාර හිමිකරුට කෝප්‍රල් ජයලත් සිල්වා මුණගස්වා ඇති බවට සැක කැරේ. තමා මුහුණ පා ඇති ප්‍රශ්නය රසායනාගාර හිමිකරු කෝප්‍රල් ජයලත් සිල්වාට පවසා ඇත. වෛද්‍ය ප්‍රියංක ජයසිංහ නිසා තමන්ට සිදුවන කරදර පිළිබඳ ඔහු ජයලත් සිල්වාට එහිදී කියා ඇතැයි ද අනාවරණය වී තිබේ.වෛද්‍ය ප්‍රියංක ජයසිංහට අමතක නොවන පාඩමක් ඉගැන්වීම එහිදී තීරණය වී ඇති බව කියති. වෛද්‍ය ජයසිංහ මහතාට පහර දී අහසට වෙඩි තබා තර්ජනය කිරීම මේ ක්‍රියාදාමයේ සැලසුමයි.එහෙත් අවසන් මොහොතේදී එය වෙනස් වී ඔහු ඝාතනය කිරීමට කොන්ත්‍රාත්තුව ලබා දී ඇති බවට සැක කැරේ. කෝප්‍රල් සිල්වා මේ පිළිබඳව අවසන් තීරණයක් ගැනීමට කපිතාන් ජංගම දුරකථනයට සම්බන්ධ කැරගැනීමට කීප වතාවක් උත්සාහ කැර ඇතත් එය නොහැකි වී ඇත්තේ කපිතාන් ගේ ජංගම දුරකථනය ක්‍රියා විරහිත වී ඇති නිසා යැයි ද හෙළිදරව් වී ඇත.ඉන් අනතුරුව තීරණයක් ගැනීමට නොහැකිව සිටි හමුදා අයියා මලෝ රසායනාගාර හිමිකරුගේ ඉල්ලීමට එකඟ වී ඇති බවද කියති.මේ ඝාතනය සඳහා අයියා - මලෝ ගමන් කැර ඇත්තේ මෝටර් බයිසිකලයකිනි. ඊට අවශ්‍ය රුපියල් දෙදහසක මුදල් රසායනාගාර හිමිකරු දී ඇත. වෛද්‍ය ප්‍රසාද් ජයසිංහගේ ඝාතනයත් සමග කුපිත වු කරන්දෙණියේ ජනතාව උද්ඝෝෂණයක නිරත වෙද්දී හමුදා අය්යා මලෝ කපිතාන්ට කතා කොට ඔහුට දොස් පවරා ඇත්තේ ඝාතනය වූයේ කිසිවකුට වරදක් නොකළ අහිංසක වෛද්‍යවරයකු බව දැන ගැනීමෙන් පසුවය. මේ සිද්ධිය සදාකාලික රහසක් බවට පත්කැර ගැනීම සඳහා කොපමණ මුදලක් අවශ්‍යදැයි හමුදා කපිතාන් අයියා - මලෝගෙන් අසා ඇති බවද කියති.කෝපයෙන් සිටි අයියා - මලෝ පවසා ඇත්තේ රසායනාගාර හිමියාව ඔවුන් දෙදෙනා කියන ස්ථානයට කැඳවා ගෙන එන ලෙසය. එහෙත් පසුව රහස් පොලිසිය කපිතාන් සහ රසායනාගාර හිමියා අත්අඩංගුවට ගත් බැවින් අයියා - මලෝ එම අදහස අත්හැරගෙන තිබේ.කපිතාන්වරයා සහ රසායනාගාර හිමිකරු අපරාධ පරීක්ෂණ දෙපාර්තමේන්තුවේ නිලධරයන් විසින් අත්අඩංගුවට ගැනීමෙන් පසු පොලිසිය තමන් පසු පස පන්නන බව දැනගත් අයියා - මලෝ ගමෙන් පලාගොස් තැන තැන සැඟවී ඇත.ඔවුන් දෙදෙනා කොට්ටාව බිංගිරිය අවිස්සාවේල්ල හසලක කෑගල්ල ඇතුළු ප්‍රදේශ රැසක ඥාතීන් සහ හමුදා මිතුරන්ගේ නිවෙස්වල ගත කොට ඇති බවද හෙළි වී තිබේ.මේ අතර රහස් පොලිසිය ලාන්ස්කෝප්‍රල් ජයලත් සිල්වාගේ ඥාතියෙකුයි කියන අයද සැකපිට අත්අඩංගුවට ගෙන ප්‍රශ්න කරද්දී ටී 56 ස්වයංක්‍රීය ගිනි අවියක් සොයාගැනීමට හැකි විය. පරීක්ෂණ තවදුරටත් සිදුකරද්දී ටී 56 ගිනි අවියක් සහ පිස්තෝලයක් සොයා ගැනුණි. මේ ගිනි අවි තුනම සැකකාර ලාන්ස් කෝප්‍රල්වරයා සන්තකයේ තිබී ඇත. ඔහුට ඒවා හමුවී ඇතැයි කියන්නේ උතුරේ පුදුමාතලන් හි ළිඳක දමා තිබියදීය. නිවාඩුවට ගමට එන විට ඔහු අවස්ථා තුනකදී එම අවි ගෙනැවිත් ඇති බවට තොරතුරු හෙළි විය. එහෙත් ඒවා වළ දමා තිබී ඇත.සැකකාර හමුදා අයියා - මලෝ මේ ඝාතනය සිදුකිරීම පිණිස ගමන් කළ මෝටර් බයිසිකලයද ඔවුන් රහස් පොලිසියට භාරවන්නට පළමුව සොයාගෙන තිබිණි. කරන්දෙණියේ හිත හොඳ වෛද්‍යවරයා ප්‍රසාද් ජයසිංහ ගේ ඝාතන සිද්ධියේ අවසන් සැකකරුවන් දෙදෙනා ද අත්අඩංගුවට ගැනීමෙන් පසු මේ ඝාතනයේ සුලමුල සම්පූර්ණයෙන් අනාවරණය වී ඇත්තේ මෙසේ ය.මේ ඝාතනය සම්බන්ධයෙන් සැකපිට අත්අඩංගුවට ගනු ලැබූ අයියා - මලෝ බලපිටිය මහේස්ත්‍රාත් අධිකරණයට දැඩි රැකවල් මැද ඉදිරිපත් කිරීමෙන් පසු රක්ෂිත බන්ධනාගාරගත කැරිණි. ඝාතනය සබන්ධයෙන් සැකපිට පුද්ගලයෝ පස්දෙනෙක් මේ වනවිටත් රක්ෂිත බන්ධනාගාරගතව සිටිති.මේ අපරාධය සිදුකළ පුද්ගලයන්ට නීතිය මගින් උපරිම දඬුවම් දීමට කටයුතු සම්පාදනය කිරීම රහස් පොලිසියේ ඊළඟ අරමුණයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>11</day>
    </date>
    <link>http://www.dinamina.lk/2011/11/11/_art.asp?fn=r1111112</link>
    <topic>මැදවච්චියේ විශ්‍රාමික ඉංගී‍්‍රසි ගුරුවරියගේ ඝාතනය තවමත් නොවිසඳුණු අභිරහසක්</topic>
    <author>මැදවච්චිය සමූහ – ජයසූරිය දිසානායක</author>
    <content>මැදවච්චිය හොරොව්පොතාන මාර්ගයේ ශ්‍රීබෝධි මාවතේ තනිවම පදිංචිව සිටි විශ්‍රාමලත් ඉංගී‍්‍රසි ගුරුවරියක වන හැත්තෑ අට හැවිරිදි බී. සී. එම්. පී. විජයරත්න මහත්මිය පසුගියදා නිවස තුළම මරා දමා ඇත.තනිවම ජීවත්වූ විජයරත්න මහත්මිය නිවස තුළ මැරී ඇති බව කිසියම් පුද්ගලයකු විසින් ඇයගේ ඥාතියකුට සහ පොලිසියට දුරකථනයකින් දැනුම් දී ඇත. ඒ අනුව වහාම ක්‍රියාත්මක වූ මැදවච්චිය පොලිසිය සිද්ධිය වූ ස්ථානයට පිටත්ව ගියේය.තනිවම ජීවත් වූ ඇය ගැන අසල්වාසීන්ගෙන් තොරතුරු විමසමින් වහාම පොලිසිය ඇය වැටී සිටි ස්ථානයට ගොස් පරීක්‍ෂා කරන ලදී. නිවසේ කාමරය තුළ බිම වැටී සිටි ඇය වටා රෙදි සහ කොට්ට විසිරී තිබිණි. කොට්ටයේ පුළුන් එහෙ මෙහෙ විසිරී තිබිණි.වහාම ඇය රෝහල් ගතකිරීමෙන් පසු වැඩිදුර පරීක්‍ෂණ සඳහා අනුරාධපුර මහ රෝහලට යවන ලදී. එහිදී සිදුකළ පරීක්‍ෂණ අනුව මෙය මිනීමැරුමක් ලෙස තහවුරු කරගෙන ඇත. අභිරහස් ලෙස මෙම ඝාතනය කුමන හේතුවක් නිසා සිදුකරන්නට ඇතිද යන්න කා අතරත් සැක සංකා මතුව තිබේ.ඇය තනිවම ජීවත් වුවත් ඇයට ඉඩකඩම් තිබිණි. යාන වාහන මිලට ගෙන සුඛෝපභෝගීව ජීවත් නොවූවත් ඇයට මුදල් තිබී ඇති බව ප්‍රදේශවාසීහු සඳහන් කරති. ඇය සතු මුදල් සහ වතුපිටිවලට ආශා කළ අයකු එම දේපළ සොරා ගැනීමට මෙම මිනීමැරුම සිදුකළේ ද යන්න කා අතරත් කතාබහට ලක්වී ඇත.ඇය සියලු කටයුතු තනිවම සිදු කරගෙන ජීවත්විය. ඇය දරුවකු හදා වඩාගෙන ඇත. ඔහුද යම් අසනීප තත්ත්වයකින් පසුවෙයි. දරුවන් වෙනුවෙන් අධ්‍යාපනය ලබා දීමට කටයුතු කළ ඇය තමන්ගේ ජීවිතය සහ අනාගතය ගැන සැලැසුම් නොතිබීම ඇයගේ ජීවිතයට මෙවන් ඉරණමක් ඇතිවීමට හේතු වන්නට ඇත.වයස අවුරුදු 78 ක් වන විජයරත්න මහත්මිය අවිවාහක කාන්තාවකි. මැදවච්චිය මෛත්‍රිපාල සේනානායක ජාතික පාසලේ ඉංගී‍්‍රසි ගුරුවරියක ලෙස ඇය සේවය කර ඉන් විශ්‍රාම ලබා උසස් අධ්‍යාපන ආයතනවල බාහිර ඉංගී‍්‍රසි කථිකාචාර්යවරියක් ලෙස සේවය කර ඇත. ඩෙලික් පාඨමාලාව, ගෙල්ට් පාඨමාලාව වැනි පාඨමාලා සඳහා ඇය කථිකාචාර්යවරියක් ලෙස සේවය ලබා දී ඇත. ආතර් විජයරත්න, බොනි විජයරත්න යන අයගේ සොහොයුරියක් වන ඇය ප්‍රදේශයේ බොහෝ පිරිසකට ඉංගී‍්‍රසි භාෂාව පිළිබඳ අධ්‍යාපනය ලබා දී ඇත.රාජ්‍ය සේවයෙන් විශ්‍රාම යාමෙන් පසු වසර ගණනාවක් බාහිර කථිකාචාර්යවරියක් ලෙස සේවය කිරීමෙන් පසු රෝගාතුර වීමත් සමඟ ඉගැන්වීමේ කටයුතුවලින් ඉවත් වී ඇත.නිහඬ ලෙස ජීවත් වෙමින් රටට වැඩදායී පිරිසක් බිහිකිරීමට විශාල සේවයක් කළ ඉංගී‍්‍රසි ගුරු මහත්මියගේ මරණය ප්‍රදේශයේ ජනතාවගේ පුදුමයට හේතු විය. මෙවන් වයසක කාන්තාවක් කවුරුන් විසින් මරා දැමුවේද, කුමක් සඳහා මරා දැමුවේද, කා අතරත් කතාබහට ලක් වී ඇත.ප්‍රදේශයේ ඉංගී‍්‍රසි විෂය ඉගැන්වීමට ගුරුවරු නොසිටි අවධියක ඉංගී‍්‍රසි ගුරුවරියක් ලෙස කටයුතු කළ විජයරත්න මහත්මිය ඉංගී‍්‍රසි ගුරු උපදේශිකාවක ලෙස ද කටයුතු කර ඇත.විජයරත්න මහත්මියගේ දේහයේ අවසන් කටයුතු ඥාති දරුවන් සහ ප්‍රදේශවාසීන් එක්ව සිදුකරන ලදී. එහෙත් ඝාතකයන් තවමත් සොයාගැනීමට හැකි වී නැත.මැදවච්චිය පොලිසිය අංශ කිහිපයක් ඔස්සේ පරීක්‍ෂණ සිදුකරනු ලබයි. ඇයගේ නැතිවී ඇත්තේ මොනවාද? සහ ලැබුණු දුරකථන ඇමතුම සහ නිවෙස තුළින් සොයාගත් සැකකටයුතු දේත්, ඇඟිලි සලකුණුත් ඔස්සේ පරීක්‍ෂණ සිදුකරනු ලබයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>11</day>
    </date>
    <link>http://www.dinamina.lk/2011/11/11/_art.asp?fn=r1111113</link>
    <topic>හය හැවිරිදි ඥාති පුතුට වධ හිංසා කළ කුඩම්මාට හත් වසරක සිර දඬුවමක්</topic>
    <author>පාණදුර සමූහ කපිල සෝමරත්න</author>
    <content>තම ඥාති පුත්‍රයාට පහරදී කෘර ලෙස වධ හිංසා පුමුණුවා ශරීරයේ පිළිස්සීම් තුවාල සිදු කිරීම සම්බන්ධයෙන් වරදකරු වූ 60 හැවිරිදි ඔහුගේ කුඩම්මාට බරපතළ වැඩ ඇතිව අවුරුදු හතක සිර දඬුවමක් සහ රුපියල් පනස් දහසක දඩයක් පාණදුර පළාත්බද මහාධිකරණ විනිසුරු අමල් තිලකරත්න මහතා නියම කළේය.මෙසේ දඬුවම් නියම වූයේ පාණදුර අළුබෝමුල්ලේ පදිංචි කාන්තාවකට ය. අවුරුදු 11 ට පසුව නඩුව විභාගකර තීන්දුව ප්‍රකාශ කෙරුණි. ඇය අධි චෝදනා ලබා සිටියේ වර්ෂ 1999 අගෝස්තු මස 01 වැනිදා ඇම්. නිවන්ත ඥානරත්න නමැති හය හැවිරිදි ඥාති පුත්‍රයාගේ භාරකාරත්වය දරමින් සිටියදී ඔහුට පහරදී කණුවක බැඳ සෞඛ්‍යයට අහිතකර වන පරිදි වද හිංසා සිදු කර ඔහුගේ ශරීරයේ පිළිස්සීම් තුවාල සිදු කිරීම සම්බන්ධයෙනි.නීතිපතිවරයා විසින් මේ නඩුව පවරා තිබුණේ ලංකා දණ්ඩ නීති සංශෝධිත පණතේ 305 (ආ) 02 වගන්තිය යටතේය.විත්තිකාරිය නොමැතිව නඩුව විභාග විය.ඇයව අත්අඩංගුවට ගැනීම සඳහා පාණදුර පොලිසිය මගින් වරෙන්තුවක් ද විනිසුරුවරයා නිකුත් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>11</day>
    </date>
    <link>http://www.dinamina.lk/2011/11/11/_art.asp?fn=r1111114</link>
    <topic>මංගල සාදයේදී බ්‍රැන්ඩි බෝතලයක් වීඩියෝ ශිල්පියකුගේ බෑගයට ‘පැනලා’</topic>
    <author>බර්ටි ලයනල් උඩුගම්පල</author>
    <content>ඕනෑම උත්සව අවස්ථාවක් ආවරණය කරන ඡායාරූප ශිල්පියාට හිමිවන්නේ අද්විතීය ස්ථානයකි. විශේෂයෙන් මංගල උත්සවයකදී තමාට හිමි ගෞරවය සැලකිල්ල නිසියාකාරව පවත්වා ගැනීමට ඔහු සිහි තබා ගත යුතුයි.වීඩියෝ ශිල්පීන් කණ්ඩායමක් එක්තරා මංගල සාදයකදී තමන්ගේ ගෞරවය නිසි අයුරු රැකගත් නැති නිසා සිදුවූ අපූරු සිදුවීමකි මේ.රංගි ගේ මංගල සාදයට පැමිණි නෑ පිරිස යුවළ පෝරුවේ චාරිත්‍ර ඉටු කිරීමෙන් පසු මිදුලේ, සාද නිකේතනයේ, තුරු සෙවණේ සිසිල් සුව විඳිමින් වාඩි ගත්තේ ඊළඟට සංග්‍රහ කරන ඕනෑම දෙයකින් බඩකට පුරවා ගන්නටය. කලාතුරකින් මුණ ගැසණු නෑ හිත මිතුරන් එකට එක්ව සතුටු සාමිච්චියේ යෙදී සිටියහ.ඒ සමඟම සංග්‍රහ කරුවන් පිරිස බන්දේසි මත සැර වැඩි සැර අඩු බීම බෝතල් රැගෙන විත් සාද මේස අඩුව පිරවූහ. සාදයේ අඩුපාඩු සපුරාලීම ද නොකඩවා සිදුකෙරිණ.සාද පිටියේ කෙළවරක මේසය වීඩියෝ ශිල්පීන් හට වෙන්විය. විශේෂ සැලකිලි දැක්විය යුතු ඔවුනට ඉතා වටිනා සැර බීම බෝතල් ද නොඅඩුව සැපයිණි. තමන්ගේ බඩු බාහිරාදිය සහිත බෑග් ද ඒ අසල තබා ගත්තේ වැඩි ආරක්ෂාවට විය හැකිය.විශේෂ අමුත්තන්ට සංග්‍රහ කිරීමට ලබාදෙන බ්‍රැන්ඩි බෝතලයක් හිස්වන විට ඊළඟ බෝතලය ද ළඟා විය. නමුත් ටික වේලාවක් ගතවීමෙන් පසු ගෙන විත් තිබු බ්‍රැන්ඩි බෝතලය අතුරුදන් විය. සංග්‍රහකරුවන් සැමදෙනා කෙරෙහි විශේෂ අවධානයකින් පසුවන නිසා එය ඔවුනට රහසක් නොවීය. නමුත් සිදුවූයේ හාත් පසින්ම වෙනස් දෙයකි.මෙය කෙරෙහි අවධානය යොමු කළ වුන් නැවත එවැනි සැර බීම බෝතලයක් ගෙනැවිත් සිනහවක් පා මේසය මත තැබීය.මංගල සාදය අවසන් විය. යුවළ සුබ මොහොතින් පිටත් කර යැවීය. සංග්‍රහකරුවන් වීඩියෝ ශිල්පීන් දෙදෙනා ළඟට පැමිණ වටකර ගත්හ.“මහත්තයෝ... කරුණාකරල අර හංගපු බ්‍රැන්ඩි බෝතලය බෑග් එකෙන් එළියට ගන්න.ඔවුන්ට කට උත්තර නැතිවිය. අසල සිටි සංග්‍රහකරුවන් කණ්ඩායමේ කෙනෙකුගේ බෑග් එක විවෘත කර බෝතලය එළියට ගෙන මනාලියගේ මවුපියන්ට නෑදෑයිනට මෙය පෙන්වා ගත වූයේ මොහොතකි.වීඩියෝ කණ්ඩායමේ අයට බඩපුරා හොඳ ගුටි පූජාවක් ලැබිණි.තමුසෙලා හිතන්න එපා මේ වැඩේ කරනවා දැක්කෙ නෑ කියලා. ඒ වෙලාවෙ ලෙඩක් ඇද්දානම් මේ සාදය විනාශ වෙනවා. ඒකයි දැකලත් තව බ්‍රැන්ඩි බෝතලයක් ගෙනත් තිබ්බේ. හිතුවෙ නෑ නේද ඇයි මුන් මේ එක බෝතලයක් නැතිවෙන කොට තව එකක් ගෙනාවෙ කියලාමීට පස්සෙ වත් හිතේ තියාගන්නවා මේ වගේ වැඩ නොකරන්න යැයි තරයේ අවවාද කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>11</day>
    </date>
    <link>http://www.dinamina.lk/2011/11/11/_art.asp?fn=r1111115</link>
    <topic>භීෂණ සමයේ මාතර කලල්ලේදි ඝාතනය කළ යුවතියකගේ ආත්මය මවගේ තනි නොතනියට නිවසට ඇවිත් කළ කලබගෑනියක්</topic>
    <author>සිරි වාව්වගේ – මාතර සංචාරක</author>
    <content>මාතරට නුදුරු ගන්දර, කලල්ල ප්‍රදේශයේ 28 හැවිරිදි තරුණියක් ශෝචනීය ලෙස මරා දැමීමෙන් අනතුරුව අම්මා වෙත පැමිණි අද්භූත සිද්ධියක් පිළිබඳව එම මව පැවසුවාය.දුප්පත් පවුලක එකම දියණිය ඇයයි. ප්‍රසන්න පෙනුමකින් යුත් ඇය වැඩි කාලයක් ගතකළේ සමාජ සේවාව සඳහාය.අම්මා තරමක අසනීපයෙන් සිටි හෙයින් ද ඇයට සිටින එකම දරුවා තමා හෙයින්ද විවාහයක් පවා කර ගැනීමට කල්පනා නොකළ ඇය අම්මාට සැලකීමත්, සමාජ සේවයත් ජීවිතයේ සතුට කර ගත්තාය.ඇයට විවාහ යෝජනා ආවත් ඇය ඒවා මඟහැරියේ විවාහ වූවොත් අම්මාට කරන සැලකිල්ල අඩුවේය යන විශ්වාස මතය. සමාජ සේවා පින්කමත් අම්මාට සැලකීමේ පින්කමත් දෙකෙන්ම එක සේ ජනපි‍්‍රයව සිටි පේමලතාට ද දකුණේ භීෂණ යුගයේදී තර්ජන පැමිණියේය.මේ යුගයේ සමාජයේ සිටි ජනපි‍්‍රය වූ පුද්ගලයින්ට විවිධ සංවිධානවලට තර්ජන ඇතිවිය. එක් කණ්ඩායමක්, දේශපාලන සංවිධානවල තනතුරු දැරූ අයට එම තනතුරුවලින් ඉවත් වන ලෙස ලියුම් එවූ අතර, ඉවත් වී දැන්වීමක් ප්‍රසිද්ධ නොකළොත් මරා දමන බවට ද තර්ජන කළහ. එසේ නොකිරීමේ වරදට සිය දහස් ගණන් මරා දැමිණි.එක් රාත්‍රියක ප්‍රේමලතාගේ ගෙදර දොරට තට්ටු කළ නාඳුනන කණ්ඩායමක් යම් කාරණයක් දැනගැනීමට ඇය අවශ්‍ය වී ඇති හෙයින් ඔවුන් සමඟ පැමිණෙන ලෙස නියෝග කර සිටියහ.”අනේ මහත්තයෝ දරුව එක්කරගෙන යන්න එපා” ඇගේ මව එම කණ්ඩායමේ නායකයාගේ දෙපා අල්ලාගෙන වැඳ වැටුණාය, අඬා වැටුණාය. ඒ ගැන සැලකිල්ලක් නොදැක්වූ ඔවුන් ඇය පයින් ගසා තල්ලු කර දැමුවේය. ප්‍රේමලතා කියා ඇත්තේ “අම්මේ නාඬ ගෙට වෙලා ඉන්න. මම එනවා... මම එනවා” යන්නය.පසුවදා යම්තම් එළිය වැටීගෙන එද්දී ප්‍රේමලතාගේ අම්මා ඇගේ ගෙදරට මඳක් දුරින් පිහිටි නන්දසේන හෙට්ටිආරච්චි වෙද මහතාගේ ගෙදරට දුව ;ගාස් රාත්‍රියේදී වූ සිද්ධිය කීවාය. මෙවැනි ආරංචිවලින් ඒ කාලයේ අඩුවක් නොවීය.ඇය වෙද මහතාගේ ගෙදර සිටියදීම ආරංචි වූයේ ප්‍රේමලතාගේ මළසිරුර සොහොන් පිටියේ සොහොන් කොතක් උඩ දමා ඇති බවයි. අමානුෂික ලෙස කපා මරා සිරුර සොහොන් කොත මත ප්‍රදර්ශනයට තබා තිබිණි. ඇයගේ සිරුර චාම් ලෙස මිහිදන් කෙරිණි. ප්‍රේමලතාගේ මව තනි වූවාය. තනියට හෝ කිසිවකු නතර කර ගැනීමට නොහැකි ඒ කාලයේ ඇය ගෙදර තනි වූවාය. හත් දවසේ දානය දී ප්‍රේමලතාට පින පැමිණවීමත් කරන්නට අම්මාට අවශ්‍යව තිබුණත් එය කර ගැනීමට වත්කමක් නොතිබුණි.දිනක් ඇය රෑ නිදා ගැනීමට ඇඳට ආවාය. මියගිය දියණිය ඇඳේ හාන්සි වී සිටිනු පෙනිණි. එය සිහිනයක් නොව සත්‍යම සිද්ධියක් වැනිය. අම්මාට එදා නින්දක් නොවීය. අදත් ජීවත්වන අම්මා මෙසේ ද සඳහන් කළාය. ඉන්පසු දෙවන දවසේ රැයේත් මෙවැනි ආකාරයටම දුව මා නිදන යහනට ඇවිත් ඉන්නවා වගේ දැනුණා... පෙනුණා. දොර ජනෙල්වලට ගසන ශබ්දයත් නිතර නිතර ඇසෙන්න ගත්තා. මම දිනපතාම බුදුන් වඳිනකොට දුවගේ කටහඬ ඇහෙනවා. පන්සලේ සිල්ගත් දවසට දුව “අම්මේ” කියා කතා කරනවා. සමහරදාට ගෙයි පස්සේ දොරටත් තට්ටු කරලා දුව කතා කරනවා. දරුණු වද වේදනා විඳලා මැරුණු මගේ දුව නරක ආත්මයක ඉපදිලා පින් බලාපොරොත්තුවෙන් මට කතා කරනව කියලා හිතාගෙන අතපසු කරපු මගේ දුවගේ දානය දුන්නා.... කළුහාමි මාතාව කඳුළු සලමින් කීවාය.දානයෙන් පසුව දුව ඇවිදින් කරන කරදර නැතිව ගියා. ඒත් මාස කීපයකට පසු දවසක් රෑ දුව ඇගේ කාමරයේ ඉඳලා එළියට බහිනවා වගේ එකවරටම මට දකින්න ලැබුණා. එදා මම සත්‍ය වශයෙන්ම ගොඩක් බය වුණා. දුව ජීවත්වෙලා සිටිද්දී ඇඳුම් දමා තිබූ පෙට්ටිය කබඩ් එක උඩින් බිම වැටිලා ඇඳුම් ද විසිරී තිබුණා.ඉන්පසුව දුව සතියක් විතර මේ විදියට පේන්න ගත්තා. ඊට පස්සේ ගමේ පන්සලේ හාමුදුරුවන්ගේ උපදෙස් අනුව වස්ත්‍ර දානයක් සමඟ හාමුදුරුවන්ට දානයක් දී දුවට පින් අනුමෝදන් කළා. එදායින් පසුව දුව නිකමටවත් හීනෙන් පවා නොපෙනී ගියාය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>11</day>
    </date>
    <link>http://www.dinamina.lk/2011/11/11/_art.asp?fn=s1111111</link>
    <topic>පොදු රද මඩුලු ක්‍රීඩා සත්කාරක රට තෝරන ඡන්ද විමසුම අද</topic>
    <author>පි‍්‍රන්ස් ගුණසේකර</author>
    <content>වසර 2018 පොදු රාජ්‍ය මණ්ඩලීය ක්‍රීඩා උළෙලේ සත්කාරකත්වය ශ්‍රී ලංකාවටද? ඔස්ට්‍රේලියාවටද? තීරණය කෙරෙන ඡන්ද විමසුම ශ්‍රී ලංකා වේලාවෙන් අද අලුයම 3.30ට සාන්ත කිට්ස් දූපතේ මැරියට් රිසෝට් හෝටලයේදී පැවැත්වේ.සත්කාරක රට තීරණය කිරීමේ අවසන් තීන්දුව ගැනීම උදෙසා ඡන්දය ප්‍රකාශ කිරීමට රටවල් 71ක නියෝජිත පිරිසක් එක්වෙයි. එම නියෝජිත පිරිසෙන් අඩකට වඩා ඡන්ද ලබාගන්නා රටේ 2018 පොදු රාජ්‍ය මණ්ඩලීය ක්‍රීඩා උළෙල පැවැත්වේ. ක්‍රීඩා උළෙල ශ්‍රී ලංකාවේ පැවැත්වීමට අවස්ථාව උදාවුවහොත් රට තුළ දැවැන්ත සංවර්ධනයකට හා ජීවන තත්ත්වයේ විශාල පරිවර්තනයක් ඇතිවන බවට විශ්වාසය පළවේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>11</day>
    </date>
    <link>http://www.dinamina.lk/2011/11/11/_art.asp?fn=s1111112</link>
    <topic>ශ්‍රී ලංකා- - පාකිස්තාන පළමු එක්දින ගැටුම අද</topic>
    <author/>
    <content>ශ්‍රී ලංකාව හා පාකිස්තානය අතර පැවැත්වෙන තරග 5කින් යුත් ජාත්‍යන්තර එක්දින තරගාවලියේ පළමු තරගය අද (11) එක්සත් අරාබි එමීර් රාජ්‍යයේ ඩුබායි හී දී ඇරැඹේ.දෙපිල අතර පැවැති තරග 3කින් සමන්විත ටෙස්ට් තරගමාලාවෙන් 1 - 0ක් ලෙස ජයග්‍රහණය අත්කර ගැනීමට සමත්වූවද එක්දින තරගාවලියේදි ශ්‍රී ලංකාව පරාජය කිරීම පාකිස්තානයට එතරම් පහසු කාර්යයක් නොවනු ඇත. මේ වනවිට ජාත්‍යන්තර එක්දින ශ්‍රේණිගත කිරීම්වලදී ශ්‍රී ලංකාව දෙවැනි ස්ථානයේ පසුවන අතර පාකිස්තානය පසුවන්නේ 6වැනි ස්ථානයේය. ඒ අනුව එක්දින තරගාවලියේදී වැඩි වාසි අත්වී තිබෙන්නේ ශ්‍රී ලංකා කණ්ඩායමටය.පසුගිය ලෝක කුසලාන එක්දින තරගාවලියේදී ශ්‍රී ලංකාව අනුසූරයන් වූ අතර පාකිස්තානය අවසන් පූර්ව වටයේදී පරාජයට පත්විය.දෙපිල අතර මේ දක්වා එක්දින තරග 121ක් පවත්වා ඇති අතර ඉන් තරග 46ක ජය ශ්‍රී ලංකාවට ද තරග 71ක ජය පාකිස්තානයට ද හිමි වී තිබේ. තරග 3ක් ප්‍රතිඵල රහිතව නිමාවට පත්වූ අතර එක් තරගයක් ලකුණු සමවීමක් දක්නට ලැබිණි.පසුගිය ලෝක කුසලාන එක්දින තරගාවලියේ මූලික වටයේදී ශ්‍රි ලංකාව හා පාකිස්තානය අවසන් වරට මුණ ගැසුණු අතර ආර්. පේ‍්‍රමදාස පිටියේ පැවැති එම තරගයෙන් ලකුණු 11ක ජයක් අත් කර ගැනීමට සමත්වූයේ පාකිස්තානයයි. කෙසේවුවද දෙපිල අතර පැවැති අවසන් එක්දින තරග 10න් තරග 6ක ජය ශ්‍රී ලංකාවට හිමිවී තිබේ.එක්දින තරගමාලාවේදී ශ්‍රී ලංකා පිලට විශිෂ්ට වේගපන්දු යවන ක්‍රීඩක ලසිත් මාලිංග ඇතුළත්ව සිටින අතර පාකිස්තාන පිලට විශිෂ්ට තුන්ඉරියව් ක්‍රීඩක ෂහීඩ් අෆ්රිඩි ඇතුළත් වී සිටියි.පිතිහරඹ අංශයෙන් හා පන්දු යැවීමේ අශයෙන් මෙන්ම පන්දු රැකීම අතින් ද ශ්‍රී ලංකා එක්දින කණ්ඩායම පාකිස්තානයට වඩා ඉදිරියෙන් සිටියි.එසේ වුවද පසුගිය තරගවාර්තා අනුව පාකිස්තානය එක්දින පිටියේ විශිෂ්ට දස්කම් දැක්වීමට සමත් වූ කණ්ඩායමකි.ඒ අනුව උණුසුම් එක්දින තරගාවලියක අත්දැකීම් විඳ ගැනීමට ශ්‍රී ලංකා හා පාකිස්තාන ක්‍රීඩාලෝලීන්ට අද සිට අවස්ථාව උදාවනු ඇත. අද තරගය ශ්‍රී ලංකා වේලාවෙන් පස්වරු 4.30ට ආරම්භ වනු ඇත.ශ්‍රී ලංකා සංචිතයතිලකරත්න ඩිල්ෂාන් (නායක) උපුල් තරංග, මහේල ජයවර්ධන, කුමාර් සංගක්කාර, ඇන්ජලෝ මැතිව්ස්, දිනේෂ් චන්දිමාල්, ජීවන් මෙන්ඩිස්, කෝසල කුලසේකර, ලසිත් මාලිංග, සුරංග ලක්මාල්, තිසර පෙරේරා, සීකුගේ ප්‍රසන්න, දිමුත් කරුණාරත්න, දිල්හාර ප්‍රනාන්දු, සුරාජ් රන්දීව්පාකිස්තාන සංචිතයමිස්බා උල් හක් (නායක), ෂහීඩ් අෆ්රිඩි, මොහොමඩ් හෆීස්, ඉම්රාන් ෆර්හාත්, යූනිස් ඛාන්, උමර් අක්මාල්, ෂොහිබ් මලික්, සෆ්රාස් අහමඩ්, සයිඩ් අජ්මාල්, අබ්දුල් රෙහ්මන්, උමාර් ගුල්, අයිසස් චීමා, ජුනෙයිඩ් ඛාන්, සොහේල් ටන්වීර්, අබ්දුල් රසාක්, අසාඩ් ෂෆීක්.</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>11</day>
    </date>
    <link>http://www.dinamina.lk/2011/11/11/_art.asp?fn=s1111113</link>
    <topic>නවදිල්ලි සාෆ් සූරතාවලියේ පුහුණුවකට ශ්‍රී ලංකා පාපන්දු පිල හෙට ඩුබායි යයි</topic>
    <author>ප්‍රින්ස් ගුණසේකර</author>
    <content>ඉන්දියාවේ නවදිල්ලි නුවර පැවැත්වෙන දකුණු ආසියානු පාපන්දු සංගම් කුසලාන තරගාවලියට සූදානම්වන ශ්‍රී ලංකා ක්‍රීඩකයෝ පෙරහුරු තරග කිහිපයක් සඳහා හෙට (12) ඩුබායි බලා පිටත්ව යති. ඩුබායි හි ප්‍රධාන පෙළේ ක්‍රීඩා සමාජ සමග පුහුණු තරගවලට එක්වන ශ්‍රී ලංකා පිල මේ 22 වැනිදා නැවැත මවුබිමට පැමිණ ඉන්දියාවේ තරගාවලියට පිටත්වේ.සෝන්ඩර්ස් ක්‍රීඩා සමාජයේ රෝහණ රුවන්තිලකගේ නායකත්වයෙන් ශ්‍රී ලංකා පාපන්දු පිල ආසියානු පාපන්දු සංගම් කුසලාන තරගාවලියට සූදානම් වේ. මෙවර ශ්‍රී ලංකා පිලට යුද, ගුවන්, රිනවුන් හා දොන් බොස්කො ක්‍රීඩා සමාජවලින් ක්‍රීඩකයන් තිදෙනා බැගින් එක්ව සිටිති. එයට අමතරව සෝන්ඩර්ස් හා ජාවාලේන් ක්‍රීඩකයන් සිවුදෙනෙකු ද බ්ලුස්ටාර්, කළුතර පාක් හා නාවික හමුදාවෙන් ක්‍රීඩකයන් තිදෙනෙකු ද එක්ව ඇත.ආසියානු පාපන්දු සංගම් කුසලාන තරගාවලිය දෙසැම්බර් 2 වැනිදා සිට 11 වැනිදා දක්වා නවදිල්ලි නුවර ජවහල්ලාල් නේරු ක්‍රීඩාංගණයේදී පැවැත්වේ. එම තරගාවලියේදී ශ්‍රී ලංකාව මූලික වටයේදී භූතානය, ඇෆ්ගනිස්තානය හා ඉන්දියාව සමග තරග කිරීමට සිදුවේ.ශ්‍රී ලංකාව මේ තරගාවලියේ සූරතාව 1995 දී දිනාගත් අතර එහිදී ඉන්දියාව ගෝල් 1-0කින් අවසන් තරගයේදී පරාජය කළේය. එම අවසන් තරගය කොළඹ සුගතදාස ක්‍රීඩාංගණයේදී පැවැත්විණි. 1993 දී ශ්‍රී ලංකාව අනුසූරතාව දිනාගත් අතර 2008 හා 2009 දී තෙවැනි ස්ථානයට පත්විය.දකුණු ආසියානු පාපන්දු සංගම් කුසලානය පස්වතාවක් දිනාගැනීමට ඉන්දියාව සමත්ව ඇත. මාලදිවයින 2008 දී හා බංග්ලාදේශය 2003 දී සූරතාව දිනාගැනීමට සමත් වූහ.ශ්‍රී ලංකා පාපන්දු පිල මෙසේය.රෝහණ රුවන්තිලක (නායක), අසංක විරාජ් (සෝන්ඩර්ස්) කේ. ලන්කේසර, එස්.එම්.එම්. නසාර්, එස්. සංජීව (ගුවන් හමුදාව), ධනුෂ්ක විජේසිරි, බණ්ඩාර වරකාගොඩ, මොහොමඩ් ඉසෙදීන් (යුද හමුදාව), සුරේන්ද්‍ර බණ්ඩාර, තේජාන් ප්‍රනාන්දු, නිපුණ බණ්ඩාර (දොන් බොස්කො), චතුර ගුණරත්න, තුවාන් රිස්වි, මොහොමඩ් සෙයින් (රිනවුන්) එම්. බරනුඩීන්, නාගූර් මීනා(ජාවාලේන්), මංජුල ප්‍රනාන්දු (බ්ලුස්ටාර්) සුජාන් ප්‍රනාන්දු (කළුතර පාක්), චමීර ක්‍රිෂාන්ත (නාවික හමුදාව), නදීක පුෂ්පකුමාර (පොලීසිය), ජැන්ග් ජුංග් (ප්‍රධාන පුහුණුකරු), ඩී. චන්ද්‍රසිරි (පුහුණුකරු), තුෂාර සම්පත් (සහාය පුහුණුකරු), කුමාර සිල්වා (අභ්‍යාසක), වසන්ත වික්‍රමසිංහ (කළමනාකරු).</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>11</day>
    </date>
    <link>http://www.dinamina.lk/2011/11/11/_art.asp?fn=s1111114</link>
    <topic>කාන්තා බර ඉසිලීමේ ලෝක වාර්තාවක්</topic>
    <author/>
    <content>ලෝක බර ඉසිලීමේ සූරතාවලියේ කිලෝ ග්‍රෑම් 53 කාන්තා තරග ඉසව්ව නියෝජනය කළ කසකස්තානයේ සුල්ෆියා චින්ෂැන්ලෝ ක්ලීන් ඇන්ඩ් ජර්ක් ක්‍රමය අනුව කිලෝ ග්‍රෑම් 130ක් බර ඉසිලීමෙන් ලෝක වාර්තාවක් පිහිටුවීමට සමත් වූවාය.එම තරග ඉසව්වේ රන් පදක්කම දිනූ 18 හැවිරිදි සුල්ෆියා විසින් බිඳ හෙලනු ලැබුවේ 2007 වසරේ දී චීනයේ ලී පින් පිහිටු වූ කිලෝ ග්‍රෑම් 129ක ලෝක වාර්තාවය.ඊට අමතරව ස්නැච් ක්‍රමය අනුව කිලෝ ග්‍රෑම් 97ක් බර ඉසිලූ සුල්ෆියා උසුලන ලද සමස්ත බර ප්‍රමාණය කිලෝ ග්‍රෑම් 227ක් විය.කිලෝ ග්‍රෑම් 214ක සමස්ත බර ඉසිලූ තුර්කියේ අයිලින් ඩස්ඩලෙන් මේ තරග අංශයේ රිදී පදක්කම දිනා ගත්තාය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>11</day>
    </date>
    <link>http://www.dinamina.lk/2011/11/11/_art.asp?fn=s1111115</link>
    <topic>ටී.බී. ජයා බොක්සිං තරගාවලියේ සියලු ගෞරව මහනුවරට</topic>
    <author/>
    <content>ෆවුස් මොහොමඩ්මෙරට පාසල් බොක්සිං කැලැන්ඩරයේ වසර අවසාන බොක්සිං සූරතාවලිය වූ ටී.බී. ජයා අනුස්මරණ සමස්ත ලංකා පාසල් බොක්සිං තරගාවලියේ සියලු ගෞරව අත්කර ගැනීමට මහනුවර පාසල් ක්‍රීඩකයන් සමත්වූහ.මහනුවර කිංග්ස්වුඩ් විදුහල ලකුණු 24ක් රැස් කරමින් සමස්ත සූරතාව දිනාගත් අතර ලකුණු 17ක් ලබා ගත් මහනුවර සාන්ත සිල්වෙස්තර විදුහලට අනුසූරතාව හිමිවිය.ධර්මරාජ විදුහලේ ජී.ඩබ්ලිව්.පී.කේ. ගුණතුංග තරගාවලියේ හොඳම බොක්සිං ක්‍රීඩකයා ලෙස සම්මාන දිනූ අතර හොඳම පරාජිතයා වූයේ විද්‍යාර්ථ විදුහලේ එස්.ජේ. පුෂ්පකුමාරයය.පාසල් 56ක ක්‍රීඩකයන් 216 දෙනෙකු තරග වැදුණු මේ සූරතාවලිය දින 4ක් පුරා පිළිමතලාව මැදි විදුහලේදී පැවැත්විණි.ශ්‍රී ලංකා පාසල් බොක්සිං සංගමය සහ ශ්‍රී ලංකා ආධුනික බොක්සිං සංගමය එක්ව සංවිධානය කරනු ලැබූ ටී.බී. ජයා අනුස්මරණ කුසලාන පාසල් බොක්සිං තරගාවලිය මෙවර පැවැත්වූයේ 42 වැනි වරටය.වසර 17ක් ශ්‍රී ලංකා පාසල් බොක්සිං සංගමයේ ලේකම් ධුරය ඉසිලූ එස්.කේ. කරුණාරත්න මහතා මෙවර තරගාවලියේ ප්‍රධාන ආරාධිත අමුත්තා ලෙස සහභාගී විය.තරග ප්‍රතිඵල(අවුරුදු 13-14 වයස් කාණ්ඩය)කි.ග්‍රෑ. 33-35 සූරතාව - එස්.එන්. ජනදාස (මයුරපාද විදුහල මහනුවර) අනුසූරතාව - එස්.ජේ. පුෂ්පකුමාර (විද්‍යාර්ථ) කි.ග්‍රෑ. 35-37 සූරතාව - කේ.ජී. සුබසිංහ (පන්නල ජාතික පාසල) අනුසූරතාව - ඒ.එස්. බණ්ඩාර (කිංස්වුඩ්) කි.ග්‍රෑ. 37-39 සූරතාව -එච්.ඕ. දිනුසර (ධර්මරාජ – මහනුවර) අනුසූරතාව - එම්.ඒ. මිස්රි (කේරි විදුහල) කි.ග්‍රෑ. 39-41 සූරතාව - එස්.බී. බණ්ඩාර (සාන්ත සිල්වෙස්තර) අනුසූරතාව - වී.වී. පෙරේරා (පිළිමතලාව ම.ම.වි) කි.ග්‍රෑ. 41-43 සූරතාව - ටී.ඩී. මධුසංක (විද්‍යාරතන වි.වි. පීඨය - හොරණ) අනුසූරතාව ආර්.ඒ.එස්.චන්දු (සාන්ත සිල්වෙස්තර) කි.ග්‍රෑ. 43-45 සූරතාව - එස්.එම්. පිටියේගෙදර (විද්‍යාරතන වි.වි. පීඨය - හොරණ) අනුසූරතාව - කේ.එම්. කරුණාසිංහ (පේරාදෙනිය ම.ම.වි.)(අවුරුදු 15 – 16 වයස් කාණ්ඩය)කි.ග්‍රෑ. 44-46 සූරතාව - එම්.එන්.සී. කුමාර (ගාමිණි ම.ම.වි. ඉංගිරිය) අනුසූරතාව - ඩී.එම්.ජී.ඕ. වීරසිරි (සීවලි ම.ම.වි. රත්නපුර) කි.ග්‍රෑ. 46-48 සූරතාව - එල්.ආර්. දසනායක (කිංස්වුඩ්) අනුසූරතාව - ජේ.ඒ.එස්. ජනන්ජය (සාන්ත සිල්වෙස්තර) කි.ග්‍රෑ. 48-50 සූරතාව - එන්. පැල්පොල (ත්‍රිත්ව) අනුසූරතාව - සී.එස්. සමරනායක (ගන්තලාව ම.ම.වි.) කි.ග්‍රෑ. 50-52 සූරතාව - එන්.එන්. ජයසිංහ (කිංස්වුඩ්) අනුසූරතාව - එච්.එස්. මදුවන්ත (සාන්ත සිල්වෙස්තර)(අවුරුදු 17 – 18 වයස් කාණ්ඩය)කි.ග්‍රෑ. 52-54 සූරතාව - ඩබ්ලිව්.ඒ. සඳරුවන් (ගන්තලාව ම.ම.වි.) අනුසූරතාව - එම්.වී.ඩබ්ලිව්. සිල්වා (සුමංගල විදුහල පානදුර) කි.ග්‍රෑ. 46- 49 සූරතාව - එච්.එල්. ප්‍රනාන්දු (සුමංගල විදුහල පානදුර) අනුසූරතාව - බී.කේ. ද මෙල් (රාජකීය - මහනුවර) කි.ග්‍රෑ. 49-52 සූරතාව - එම්.පී. හේරත් (කිංස්වුඩ්) අනුසූරතාව - ඩී.එල්. හෙට්ටිආරච්චි (විද්‍යාර්ථ) කි.ග්‍රෑ. 52-56 සූරතාව - ඩී.එම්. පැල්පොල (රාජකීය - මහනුවර) අනුසූරතාව - පී. මධුශාන් (ජෝසප් වාස් වි. වෙන්නප්පුව) කි.ග්‍රෑ. 56-60 සූරතාව - පී.කේ. ගුණතුංග (ධර්මරාජ) අනුසූරතාව - එච්.ආර්. ප්‍රනාන්දු (සුමංගල විදුහල පානදුර) කි.ග්‍රෑ. 60-64 සූරතාව - ඩී.පී. අත්තනායක (සීවලි ම.ම.වි. රත්නපුර) අනුසූරතාව - එන්. කලුහැන්දිවෙල (ත්‍රිත්ව).</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>11</day>
    </date>
    <link>http://www.dinamina.lk/2011/11/11/_art.asp?fn=s1111116</link>
    <topic>එක්දින තරග නව නීති පුහුණුකරුවන්ගේ පැසසුමට</topic>
    <author/>
    <content>ශ්‍රී ලංකාව සහ පාකිස්තානය අතර අද පැවැත්වෙන දිවා රාත්‍රී පළමු එක්දින තරගයේදී පළමුවරට අයි.සී.සී.යේ ජාත්‍යන්තර එක්දින තරග නව නීතිරිති භාවිත කිරීම පිළිබඳව දෙපිලෙහිම පුහුණුකරුවන් වන ජෙෆ් මාෂ් සහ මොෂින් ඛාන් සෑහිමකට පත්වී සිටිති.එක්දින තරග නව නීති අනුව කණ්ඩායම් දෙකම තරගයේ 16 වැනි ඕවරයේ සිට 36 වැනි ඕවරය දක්වා කාලය තුළ ඕනෑම ඕවරයකදී ‘බැටින් පවර් ප්ලේ’ හා ‘බෝලිං පවර් ප්ලේ’ ආරම්භ කළ යුතුව ඇත. එමෙන්ම ඉනිම ඇතුළත දී පන්දු යැවීම් අන්ත දෙක සඳහා නව පන්දු දෙකක් භාවිත කළ යුතුය.ඔක්තෝබර් 1 වැනිදා සිට ක්‍රියාත්මක වූ මේ නව නීති පිළිබඳව තමා කණ්ඩායම සමග සාකච්ඡා කළ බව ශ්‍රී ලංකා පිලේ පුහුණුකරු ජෙෆ් මාෂ් සඳහන් කළේය.මේ අතර පාකිස්තාන පුහුණුකරු මොෂින් ඛාන් ප්‍රකාශ කළේ තම ක්‍රීඩකයන් ද නව නීති පිළිබඳව සෑහීමකට පත්වී සිටින බවය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>11</day>
    </date>
    <link>http://www.dinamina.lk/2011/11/11/_art.asp?fn=s1111117</link>
    <topic>චෙස් ක්‍රීඩාවෙන් පෙරටම එන දෙස්මි නවාංජලී</topic>
    <author/>
    <content>පසුගියදා මහනුවර ධර්මරාජ විද්‍යාලයේදී නිමාවට පත්වූ සමස්ත ලංකා චෙස් තරගාවලියේදී අවුරුදු 12න් පහළ ‘බී’ කාණ්ඩයේ දෙවැනි පුවරුවේ තරගවට හයම ජයග්‍රහණය කරමින් රන් පදක්කම දිනා ගැනීමට ගම්පහ / කිරිඳිවැල සංඝමිත්තා බාලිකාවේ දෙස්මි නවාංජලී පෙරේරා සමත් වූවාය.පාසල් ක්‍රීඩා උත්සවයේදී දක්ෂතම චෙස් ක්‍රීඩිකාවට හිමි සම්මානය ද ගම්පහ දිස්ත්‍රික් කණ්ඩායම් තරගාවලියේ 12න් පහළ ජයග්‍රහණය ද ලබා ඇති දෙස්මි Black Castle challengers Chess තනි තරගාවලියේදී කුසලතා සහතිකයක් ද හිමි කරගෙන සිටින්නීය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>11</day>
    </date>
    <link>http://www.dinamina.lk/2011/11/11/_art.asp?fn=f1111111</link>
    <topic>රාජ්‍ය දේපළ ගැන සද්භාවය වැදගත්</topic>
    <author/>
    <content>2011 අයවැය කතාව ඉදිරිපත් කරමින් ජනාධිපති මහින්ද රාජපක්ෂ මහතා ආයෝජන සම්බන්ධයෙන් වැදගත් ප්‍රකාශයක් කළා. එනම්,“විශාල ප්‍රමාණයේ ව්‍යාපෘති කාලාන්තරයක් තිස්සේ අනුමත කර ඇතත් බොහොමයක් ව්‍යාපෘති ක්‍රියාත්මක වී නැහැ. එබැවින් 2010 ජුනි 30 දිනට පෙර අනුමත කර එහෙත් තවමත් කිසිදු කටයුත්තක් ආරම්භ කර නැති හෝ වසා ඇති සියලු ආයෝජන ව්‍යාපෘති වහාම අවලංගු කිරීමට ද මම යෝජනා කරනවා. එලෙස කටයුතු අරඹා නැති නමුත් ආයෝජන ආරම්භ කිරීමට සූදානම් ආයෝජකයින් අලුතින් අනුමැතිය ලබා ගත යුතු වෙනවා. විධායක වගකීම්වල ස්ථාවරත්වය සහතික කිරීම සඳහා අධ්‍යක්ෂ ජනරාල් ධුරයක් ඇති කිරීමට ආයෝජන මණ්ඩලය නීතිය ද සංශෝධනය කරනු ලබනවා.”විපක්ෂය පසුගිය දිනවල උත්සාහ ගෙන තිබුණේ ඊයේ විවාදයට ගෙන අනුමත කළ ඌන කාර්ය සංවර්ධන ව්‍යාපාර හා ඌන උපයෝජිත වත්කම් යථා තත්ත්වයට පත් කිරීම සඳහා වූ පනත් කෙටුම්පත හදිස්සියේ හොර රහසේ ගෙනා ආ බවක් රටට හැඟවීමට යි. ජෝන් අමරතුංග මහතා නියෝජ්‍ය නායකයින් දෙපළක් සිටිය දී වැඩ බලන විපක්ෂ නායක තනතුරට පත් කළ රනිල් වික්‍රමසිංහ විපක්ෂ නායකවරයා උත්සාහ ගෙන තිබුණේ මෙය සිංහල ව්‍යාපාරිකයන් දඩයම් කිරීමට ගත් උත්සාහයක් ලෙස රටට පෙන්වීමට යි.ඔහු එහිදී මේ පනතට සිංහල ජනතාව කුපිත කිරීමේ ජාතිවාදී මුහුණක් දීමට ද කටයුතු කර තිබුණා. එසේ ම ජනාධිපතිවරයා හමුවීමට ගිය විපක්ෂ නායකවරයාගේ උත්සාහය වී තිබුණේ තම පක්ෂයේ නැගෙනහිර පළාතේ විපක්ෂ නායක දයා ගමගේගේ හා හැරී ජයවර්ධන, වෙත්තසිංහ ආදීන්ගේ සමාගම් මේ පනතින් ඉවත් කර ගැනීමට බවයි මාධ්‍ය වාර්තා පිරික්සීමේ දී පැහැදිලි වෙන්නේ.හිල්ටන් හෝටලය පවරා ගැනීමට ඔහු එකඟයි. පැල්වත්ත සීනි සමාගම ගන්නවාට විරුද්ධයි. වෙන විදියකින් ඔහු ප්‍රතිපත්තියක් වශයෙන් මෙම මුළු පනතටම විරුද්ධ නැහැ වගෙයි. එහෙත් ඔහු විවෘත වේදිකාවේ පනතට විරුද්ධ වෙනවා. ඒ ජනතාව ඇවිස්සීමට වගෙයි. එතැන ජාතිවාදයක් ද ඉස්මතු කරන බව පෙනෙනවා. මේ නිසා විපක්ෂයේ (එක්සත් ජාතික පක්ෂයේ) විරෝධතාවයේ ප්‍රතිපත්තිමය බවක් පෙනෙන්නට නැහැ.රජය මෙය කඩිමුඩියේ හිටපු ගමන් ගෙනා පනතක් සේ අර්ථ දැක්වීම වැරැදි බව අය වැය කතාව නිරීක්ෂණය කළ ඕනෑම කෙනෙකුට තේරෙන කරුණක්. ආයෝජන මණ්ඩල අනුමැතිය හා සියලු පහසුකම් ලබා ගෙන අදාළ ගිවිසුම්වලට අනුව කටයුතු නොකරන ආයෝජකයින්ට තමන්ගේ ගිවිසුම් ප්‍රකාරව කටයුතු කිරීමට ආණ්ඩුව මාස 6ක් නොව වසරක්ම කල් දී තිබෙනවා.හරි නම් මේ පනත ගෙන ඒමට තිබුණේ පසුගිය අගෝස්තුවේ පමණ. එහෙත් ආණ්ඩුව එහෙම කර නැහැ. 2011 වර්ෂයේ නොවැම්බර් දක්වා ම කල් දී තිබෙනවා.මෙම පනත අදාළ වන්නේ රජයෙන් ඉඩම් හා රජයේ විවිධ ප්‍රතිලාභ ලබාගෙන අදාළ ගිවිසුම් ප්‍රකාරව කටයුතු නොකළ පිරිසකට පමණයි. ඒ අය කවුරුන්දැයි පනත මඟින් ම නම් කර තිබෙනවා. එසේ ම පනත වලංගු වන්නේ එමඟින් නම් කර ඇති ආයතනවලට පමණයි. වෙනත් ආයතන මෙමඟින් පවරා ගැනීමක් සිදු වන්නේ නැහැ.ආණ්ඩුවට හිතෙන හිතෙන වේලාවට හිතෙන හිතෙන ආයෝජන මේ පනතින් පවරා ගන්න බැහැ. අදාළ ආයතන තෝරා ගෙන තිබෙන්නේ, ඔවුන් සමඟ අත්සන් කළ ගිවිසුම් පිළිබඳව පසු විපරමක් කිරීමෙන් පසුවයි. අනෙක් පැත්තෙන් කාරණය රජයේ සම්පත් දේපළ හා වරප්‍රසාදවලට යටත් වන ආයෝජන පමණයි.කොටින්ම රජය පෞද්ගලික අංශයට පැවරූ මහජන දේපළ නිසි ගිවිසුම් ප්‍රකාරව ඉටු නොකරන ලද ආයතනයි තෝරා ගෙන තිබෙන්නේ. අනෙක් කාරණය රජයේ සම්පත් දේපළ හා වරප්‍රසාදවලට යටත් වන ආයෝජන පමණයි.කොටින්ම රජය පෞද්ගලික අංශයට පැවරු මහජන දේපළ නිසි ගිවිසුම් ප්‍රාකාරව තවමත් ව්‍යාපෘති අරඹා නැති ඒවා ද නැවත රජයට පවරා ගනු ලබනවා. මෙය ජනතාවගේ දේපළ නිසි අයුරින් පරිහරණය නොකිරීම නිසා ගනු ලබන තීන්දුවක්. මෙය ජනතාවගේ පැත්තෙන් වැරැදි වීමට ඉඩක් නැහැ. එහෙත් අදාළ ගිවිසුම්වල කොන්දේසි කඩා හෝ පවත්වාගෙන ගිය ආයතන වෙනුවෙන් ඒවායේ අයිතිකරුවන් යම් ආයෝජනයක් කර ඇත්නම් ඊට 6 මසක් ඇතුළත වන්දි ගෙවීමට ද මේ පනතින් රජය පොරොන්දු වෙනවා. එම පොරොන්දුව කඩ කළොත් අදාළ ආයෝජකයන්ට තම ධනය වෙනුවෙන් නීති මාර්ගයට පිවිසිය හැකියි. ඊට අවශ්‍ය නීතිමය ප්‍රතිපාදන මෙම පනත මඟින් සැකැසී තිබෙනවා. මේ නිසා අදාළ පනත මඟින් අගතියට පත් වූ පාර්ශ්වය අත්හැර දමා නැහැ.එසේ ම මෙම ව්‍යාපාර රජය ඉදිරියට රජය මඟින් ම පවත්වගෙන යනු බවට නැඟෙන මතවලද සත්‍යක් නැහැ. ආණ්ඩුව මේවා පවරා ගන්නේ රජයේ ආයතන ලෙස පවත්වාගෙන යෑමට නොවෙයි. මේ වායේ ඇති අඩුපාඩු සකස් කර නව කොන්දේසි යටතේ නැවත යහපත් ව්‍යාපාරිකයෙකුට පැවරීමටයි. ඒ නිසා නැවත ඒවායේ බර රජය මතට පැටවෙන්නේ නැහැ.පනතට අදාළ ආයතන 37ම මහජන දේපළයි. පෞද්ගලිකව ව්‍යාපාරිකයින්ට අයත් දේපළ නොවෙයි. රජය මඟින් පැවරූ දේපළයි.මහජන දේපළවල භාරකාරීත්වය රජයට ඇති නිසාත් ඒවා වැඩි ඵලදාවක් ලබා ගත හැකි වන ආකාරයට නිසි ආයෝජකයෙකු සොයා පැවරීම රජයේ වගකීමක්. එම වගකීම ආණ්ඩුවට පැවරන ලද්දේ මේ රටේ ජනතාවයි.මීට ඉහත දී සිදු වී තිබුණේ අදාළ කාරණාවලට පරිබාහිරව ආයෝජකයින්ට මහජන දේපළ රිසි පරිදි භුක්ති විදීමට ඉඩ දී පසුගිය ආණ්ඩු බලාගෙන සිටීමයි. රටේ පැවැති සිවිල් යුධ තත්ත්වයන් නිසා මේවා ගැන සුපරීක්ෂාකාරී වීමට ආණ්ඩුවට ද වේලාවක් නොතිබුණා වගෙයි.දැන් රටේ පවතින සාමකාමී පසුබිම තුළ සියල්ල සම්බන්ධයෙන් නිසි පසු විපරමක යෙදීමට රජයට හැකි වී තිබෙනවා. මේ පසු විපරම පසුගිය අය වැය යෝජනාවලින් පසුව ආණ්ඩුව සිදු කරනු ලැබුවා. අදාළ ආයතන 37 සොයාගනු ලැබුවේ මේ පසුවිපරමින් පසුවයි.මේ කිසිවක් හදිස්සියේ දේශපාලන පළිගැනීමක් ලෙස සිදු වී නැහැ. දයා ගමගේ මහතාගේ පමණක් නොව රජයේ සංස්ථාවක සභාපතිවරයෙකු වන හැරී ජයවර්ධන මහතාගේ ආයතනයක් ද මේ 37 ට අයත්. මේ නිසා මෙතැන දේශපාලනයක් හෝ දේශපාලන පළිගැනීමක් අදාළ වන්නේ නැහැ.මෙමඟින් ලැබෙන පණිවිඩය රාජ්‍ය ආයතන ලබා ගෙන අදාළ කාරණාවලින් පරිබාහිරව හෝ මෙතෙක් නිසි ආයෝජනයකට යොමු කිරීමකින් තොරව පාලනය කරන සියල්ලටම අදාළයි. මේ නිසා ඉතිරි ඒවා ද නිසි කළමනාකරණයක් සහිතව ගිවිසුමේ ප්‍රාකාරව කටයුතු කිරීමට අදාළ ආයෝජකයින් පොළඹවා ගැනීමට මෙම පනත උපයෝගී විය හැකියි. අදාළ පනත මඟින් වෙනත් ආතන පවරා නොගැනීමත් මෙමඟින් සිදු නොවුණ ද ඔවුනට වුවද යම් ආකාරයක මඟ පෙන්වීමක් මෙමඟින් ලැබෙනවා.එසේ ම රජයේ සම්පත් භාවිතයට නොගන්නා පෞද්ගලික ව්‍යාපාරිකයනට මේ කිසිවක් අදාළ වන්නේ නැහැ.සාමාන්‍යයෙන් පෞද්ගලික ව්‍යාපාර වුවද රටේ සමස්ත ආර්ථිකයේ අර්බූදයක් ඇති වන ආකාරයෙන් කඩා වැටීමට ගියොත් රජයට මැදිහත් වීමට සිදු වෙනවා. ඇමරිකාවේ ඔබාමා පාලනය පසුගිය ආර්ථික අර්බූදයේ දී කඩා වැටුණු රාජ්‍ය බැංකු පවරා ගනු ලැබුවේ මේ නිසා යි.සෙලින්කෝ සමූහ ව්‍යාපාරයට අයත් සෙලාන් බැංකුව හදිස්සියේ රජයට පවරා නොගත්තා නම් රටේ ම බැංකු පද්ධතිය අර්බූදයකට යෑමට ඉඩ තිබුණා. මේ නිසා එදා සෙලාන් බැංකුව රජයට පරා ගැනීම ගැන කිසිවෙක් විරුද්ධ වුණේ නැහැ. ඒ වෙනුවට රජයට ලැබුණේ ප්‍රශංසාවක්.මේ නිසා නව පනත සම්බන්ධයෙන් අනියත බියක් ඇති කර ගැනීමට හේතුවක් නැහැ. රජයේ දේපළ සාංඝික දේපළ වගෙයි. ඒවා කාබාසිනියා කිරීමට පෞද්ගලික අංශයටවත් නැවත ඒවා පවරා ගන්නා රජයටවත් අයිතියක් නැහැ.මේ නිසා මහජන දේපළ පරිහරණය කිරීමේ දී හැම දෙනාම සද්භාවයෙන් කටයුතු කළ යුතුය යන්න මෙමඟින් ලබා දෙන නවතම පණිවුඩයයි.රාමන්.</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>11</day>
    </date>
    <link>http://www.dinamina.lk/2011/11/11/_art.asp?fn=f1111112</link>
    <topic>ඉස්ලාමය සහ යුගදිවිය</topic>
    <author>- ෆවුස් මොහොමඩ්</author>
    <content>පවුලක් යනු කුඩා සමාජයකි. ජාතීන් බිහිවීමට මුල්වන්නේ එයයි. සමාජයක මූලිකතම ඒකකයද පවුලය. එහි තුළ සෙනෙහසේ වාතාවරණයක් මෙන්ම චරිතවත් පසුබිමක් ද පැවැතිය යුතුය. මිනිස් ජීවිතයේ ආරම්භය මෙන්ම අවසානය ද එහි දී සිදුවෙයි. පවුල යනු සතුට උපදින, සිත සනසන සාමකාමී බව හා ශාන්තිය රජකරන සුන්දරතම සාමාජීයීය ඒකකය ද වෙයි.නමුත් ලෝක කාර්මික විප්ලවයෙන් පසුව කම්කරුවන්ගේ අවශතාව මත ස්ත්‍රීන් පුරුෂයන් මෙන්ම ළමුන් ද සීසිකඩව විසිරි ගියහ. තරගකාරීත්වය වැඩිවිය. ජීවිතයේ බාහිර සැපතක් සුඛෝපභෝගී පහසුකමක් වඩවා ගැනීම එකම ඉලක්කය බවට පත්විණි. මේ ආකාරයෙන් පවුල් ජීවිතය තුළ ඇති වූ කඩාවැටීම නිසා විවාහ බන්ධනය ද දුබල විය. සෙනෙහස හා කරුණාව වියැකී යන්නට පටන් ගත්තේය. පවුල් ජීවිතයට අලුතින් ලැබුණු නිදහසේ සුළඟට එකිනෙකාගේ විනය හා චරිතය ගසාගෙන යන්නට විය.දික්කසාදයත්, අනියම් පෙම් සම්බන්ධතාවයනුත් ආරාධනයකින් තොරවම පවුල් ජීවිතයට ඇතුළත් විය.තෝල්ස්තෝයි මෙසේ ලීවේය. ‘දික්කසාද සංඛ්‍යාව වඩා වේගයෙන් ඉහළ යාමට එක් හේතුවක් වූයේ අසීමිත ලෙස ස්ත්‍රීන්ට ලැබුණු ‘තෝරා ගැනීමේ නිදහසය’ ස්ත්‍රියගේ සිනිඳු මොලොක් ස්වභාවයට එය දරා ගැනීමට හැක්කක් නොවීය.යන්ත්‍ර සූත්‍රවලින් පිරි යුගය තුළ ස්ත්‍රීන් මෙන්ම පුරුෂයන්ට ද සමීප සම්බන්ධතා හා මිත්‍රත්ව පවත්වා ගැනීමට බලකරනු ලබති. එම සම්බන්ධතා විටෙක විවාහක පවුල් ජීවිතයේ බැමිවලට ඔබ්බට ද ඔවුන් රැගෙන යනු ඇත. විශේෂයෙන්ම ස්ත්‍රීන් රැකියාවන්ට පිටත්වීම නිසා වෙනත් ප්‍රශ්න රාශියක්ම ඇතිවේ.”වර්තමානය වනවිට බොහෝ පිරිමින් හා කාන්තාවන් තරගකාරී සමාජය තුළ පවුල් ජීවිතය බිඳ නොදමා ගනිමින් ජිවත්වීමේ කලාවට අවතීර්ණ වී සිටිති. ඒ අනියම් සම්බන්ධතා ඇති කර ගැනීමෙන්ය. දික්කසාද වී දරුවන් සීසිකඩ නොයවා සිය ආශාවන් මුදුන්පත් කර ගනිමින් පවුල් ජීවිතය ද ඒ ආකාරයෙන්ම පවත්වාගෙන යාමට දැන් ඔවුනට හැකිය.නමුත් ලිංගික ආශාවන් පාලනය කර සිතටත්, ගතටත් වෙහෙසකර නොවන ශාන්තියක්, සතුටක් ලබාගත හැත්තේ පවුල් ජීවිතය තුළින් පමණක් බව ඉස්ලාමයේ සඳහන් වෙයි. අනියම් සම්බන්ධතා යනු පිපාසයට කරදිය ජලය පානය කිරීමකි. කෙතරම් පානය කළද පිපාසය සන්සිදෙන්නේ නැත.විශ්වාසවන්තයනි, ඔබගේ බිරියන් සමග සෙනෙහසින් හා කරුණාවෙන් හැසිරෙන්න. යම් අසතුටුදායක කරුණක් ඔබ ඔවුන් තුළින් දුටුවත් එය ඔබට දේව අනුග්‍රාහය වැඩියෙන් ලබාදෙන කාරණාව වීමට ද පුළුවන” (ශු. අල්කුර්ආන් 4.19)වරක් මුහම්මද් නබිතුමා මෙසේ පැවසූහ. “පවුල වෙනුවෙන් අවශ්‍යතාවන් සපයන වගකීම සහිත පුද්ගලයා පුරුෂයාය. ස්ත්‍රිය, නිවාස හා පවුලේ පරිපාලනය, ස්වාමි පුරුෂයා සහ දරුවන් පිළිබඳ වගකීම දරන්නීය.”මේ උත්තරීතර සංකල්පය සැළකිල්ලට නොගැනීම නිසා වත්මන් ලෝකයේ පවුල් ජීවිතය හා විවාහය පිළිබඳ ගෞරවය හීනවෙමින් පවතී. යථාර්ථයට බොහෝ ඈතින් ඇති මන:කල්පිත සුරංගනා ලොවක් හා අසාර්ථක හීනයක් ලුහුබඳිමින් බොහෝ යුවතිපතියන් පවුල් ජීවිතයේ සැබෑ සුවය අතහැර දමති.යුග දිවියට පිවිසෙන බොහෝ අය යුවතිපතියන්ගේ අධ්‍යාත්මික චින්තනාත්මක හා සදාචාරාත්මක එකමුතුව පිළිබඳව සැළකිලිමත් නොවී බාහිර අලංකාරයන් හා ආකර්ශනයට පමණක් සිත යොමු කරති. එහෙයින් තමන්ගේම යහපත තම පාමුල දමා පාගා දමති.යුගදිවිය මෙන් ප්‍රිය කරනු ලබන වෙනත් ආයතනයක් නොමැත යනු ඉස්ලාමයේ ප්‍රතිපත්තියයි. මෙහිදී නීතිමය හා සදාචාරාත්මක පදනම් මත තම පවුල් සංවිධානය ගොඩනැංවීමට ප්‍රිය නොකරන අය දැඩි දෝෂ දර්ශණයට ලක්වෙති. දිව්‍යමය ආශිර්වාදයක් වන ලිංගික ආශ්වාදය නිති විරෝධි හා සදාචාර විරෝධි මාර්ගවලින් සන්තර්පණය කර ගැනීමට උත්සාහ කිරීම ඉස්ලාමය අනුමත නොකරයි.‘විවාහය හා යුග දිවිය මගේ ධර්මයේ කොටසකි. එය ඉටු නොකරන තැනැත්තා මගේ ධර්මතාවෙන් බැහැර වන්නේය’ යන්න මුහම්මද් නබිතුමාගේ උපදේශයයි.යුගදිවිය වනාහී හුදෙක්ම ආශ්වාදය වෙනුවෙන් කරනු ලබන ක්‍රියාදාමයක් නොව එය පූජනීය මෙන්ම ඉතා වැදගත් කාර්යයක් ලෙස සැළකිල්ලට ගත යුතුය. තම වර්ගයාගේ පැවැත්ම උදෙසා කාන්තාවක් හා පිරිමියකු එක්විය යුතුවීම මුල් කරගත් විවාහය ඒ සමග ම මානව හිතවාදී හා සංවේදීත්වය කැටිකළ අපරිමිත ප්‍රේමය ද අඹුසැමියන් අතරට එකතු කරයි.දෙදෙනා වෙන්නොවී ජීවිත කාලය පුරාවටම එරට ජිවත් වන්නේ එකී ප්‍රේමයේ අනුහසිනි. මේ සඳහා අවශ්‍ය වන්නේ එකිනෙකා අතර නිවැරදි වටහා ගැනීමය. එය රූපයෙන් හෝ මුදලින් ඇතිවන්නාක් නොවේ.‘ස්ත්‍රියක් ඇගේ බාහිර රූප සම්පත්තිය වෙනුවෙන් පමණක් අවාහ කරගන්නා කෙනෙකු ඔහු ආරක්ෂා කරන දේ ඇගෙන් ලබා නොගනී. එමෙන්ම ස්ත්‍රියක් හුදෙක් ඇගේ ධන සම්පත උදෙසා විවාහ කරගන්නා තැනැත්තා දෙවියන් විසින් අතහැර දමනු ලබයි. එබැවින් රූප සම්පත්තිය ඇගේ විශ්වාස තුළත් ධන සම්පත ඇගේ නිර්මලත්වය තුළත් සොයා ගන්න.”(වසායිල් වෙළුම 3 පිටුව 6)නීත්‍යානුකූල විවාහයකින් පිට පැන අනියම් සම්බන්ධතා පැවැත්වීම ඉස්ලාමය මගින් තහනම් කරනු ලැබීමට මූලික හේතුව වන්නේ ද සාමකාමී හා සාරවත් පවුල් ජීවිතයකට සැමියා හා බිරිය යොමු කරවීමට අවශ්‍ය බැවිනි. ශිෂ්ට සම්පන්න සමාජයක් ගොඩනැගීමෙහිලා පවුල් ජීවිතය තරම් වැදගත් තවත් සාධකයක් නොමැත..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>11</day>
    </date>
    <link>http://www.dinamina.lk/2011/11/11/_art.asp?fn=f1111113</link>
    <topic>‘සැපතෙකි මේ දරු’ සංස්කෘතික බල මණ්ඩල නවතම ව්‍යාපෘතිය</topic>
    <author/>
    <content>“අධ්‍යාපනය පූර්ණ මිනිසෙකු බිහි කරයි” මෙහි පූර්ණ යන්නෙහි අදහස අති දක්ෂ අයුරින් මුදල් ඉපැයිය හැකි තවත් එක් වෘත්තිකයෙකු නම් නොවන්නේමය. අධ්‍යාපන මනෝවිද්‍යාඥයන්ට අනුව අධ්‍යාපනයේ අරමුණ, නොඑසේනම් අවසාන සාරඵලය විය යුත්තේ, නිර්මාණශීලී මනසක් සංවේදී හදවත් හා සදාචාර සම්පන්න හැසිරීමක් සහිත පුද්ගලයෙකි. කරුණු කෙසේ වෙතත්, පවතින ගෝලීයකරණ අධ්‍යාපන රටාව තුළ ඉහත හඳුන්වාදීම් කෙතෙක් දුරට සාක්ෂාත්වන්නේද යන්න සිතා බැලිය යුතු කරුණකි. තර්කඥාන, දර්ශන වාද, විද්‍යාත්මක හේතු හා ගණිත සූත්‍ර කටපාඩම් කරනු හැර හිරු නැගෙන විට අහසේ මතුවන චමත්කාරය, කළුවර රාත්‍රියක නැගෙන බකමුහුණකුගේ විලාපය, තිත්ත පැටව් උඩපනින දියකඩිත්තක අසිරිය, කළුගල් කඩන කම්කරුවකුගේ හදවතේ දෝංකාරය...... ආදී වූ අනේකවිධ අසිරිමත් පාරිසරික ප්‍රපංචයන් අත් නොවිඳි දරුවෙකුට අධ්‍යාපනයේ සියළු ඉලක්ක තරණය කළ හැකි වේද ? අවාසනාවකට අද දරුවන්ගෙන් මේ සියල්ල බොහෝ දුරස්ය. රූපවාහිනී කාටුන්, තරු තරග, හා වැඩිහිටියන්ගේ ළමා වැඩසටහන් ඔවුන්ගේ මොල සෝදමින් සිටියි. අධීන පරපුරකින් උරුම වූ උතුම් මානව ගුණධර්ම ශීඝ්‍රයෙන් දියවෙමින් පවතින්නේද නිර්මාණශීලී චින්තනයන්ට විකසිත වීමට ඉඩ හසර ලබා නොදීම හේතුවෙනි. ළමා කාලය ළමයෙකු ලෙසින් ගතකිරීමට අවස්ථාව අහිමි කිරීම හේතුවෙනි.බත්කූරන්, සමනලයන්, පූස්පැටව්, වෙල් ඉපනැලි, දියකඩිති, අඹ, දඹ, නාරං ආදියෙන් පිරී ගියා වූද, අමල්බිසෝ කතන්දරය, අන්දරේගේ කතා පැයක් හමාරක් තිස්සේ චිත්ත රූප මවමින් කියාදී පොඩිවුන් සුන්දර මනෝරාජික තුළ රජ කරවන සීයලා ආත්තම්මලා ගේ ලයාර්ද කරුණා ගුණයෙන් සැනසුනා වූද ළමා ලොවක් අද පොඩි උන්ට සිහිනයක් පමණි. කොටින්ම ඔවුන්ගේ සිහින පවා වේගයෙන් රූපරාමු මාරුවන තත්පර හැටේ කාටූන් හා සම නොවෙතැයි කාට නම් තර්ක කළ හැකිද ?අති ධාවනකාරී, අනවරත අරගලයක නිමග්න වෙමින් ජීවිතය සොයන වත්මන් තරුණ හා වැඩිහිටි පරපුර ගොදුරුව සිටින ඛේදවාචකය නම් ඔවුන්ට කිසිදා ජීවිතයේ ජීවනය සොයාගත නොහැකි වීමයි. ඔවුන්ගේ එම අනවරත අරගලය තුළ තවදුරටත් ගනුදෙනු මිසක සම්බන්ධතා වලට ඉඩක් නැත. තම ආදරණීයයන් සමඟ නිදහසේ ගත කරන්නට, ඔවුන්ගේ රුචි අරුචිකම් පිළිබඳව නිමේෂයක් ඒකාත්මික වන්නට, කවියක ගීයක මිහිර විඳ ගන්නට එදිනෙදා සාමාන්‍ය ජීවිතය තුළ ඉඩක් නැත. කොටින්ම සමස්ත දිවි පැවැත්මම ගනුදෙනු වන අතර බැඳීම් සහ විඳීම් සඳහා ඉතාමත් අසීරුවෙන් කාලය සොයාගත යුතුය. එහෙත් අනභිබවනීය අතීතයක් අපට හිමිකරදුන් අප අතීත මුතුන් මිත්තන් ජීවිතයේ උතුම් කොට සලකන ලද්දේ බැඳීම් හා විඳීම් මිස ගනු දෙනු නොවේ. දිවියේ සකල විධ දුක්ඛ දෝමනස්සයන් අතර, එළඹ ඇති මේ මොහොත සැම විටකම ඉතාමත් හොඳින් ගත කළ ඔවුනගේ පැවැත්ම ඉතාමත් සරළ විය. එසේ වුව ඊට සාපේක්ෂව චින්තනය මහත්සේ ගැඹුරු විය. ඔවුන් ජීවිතයේ උදාවන සෑම මොහොතක් තුළම ජීවත් වූවෝ වෙති. නො එසේම ජීවිතය සොයමින් හෙම්බත් වූවෝ හෝ එකිනෙකා පරයා, තලාපෙලා තමාගේ ජීවිතය සෙවූ මානසික වහලුන් නොවෙති.කරුණු කෙසේවුවත් අනාගතයට මිස යළි කිසි දිනෙක අපට අතීතයට යා නොහැක. එසේම අතීතය මෙනෙහිකර ලතැවෙමින් ඒ තුළ ජීවත් වීමද එක්තරා මනෝ ව්‍යාධියකි. එහෙත් අතීතයෙන් ලත් අත්දැකීම්, ගුරුහරුකම් හා පාඩම් මතින් අනාගතයට පියමං කිරීම වඩාත් ආරක්ෂාකාරී හා සුබවාදී පිළිවෙතක් වනු නොඅනුමානය. එහෙත් ඒ ආරක්ෂාකාරී වූත් සුබවාදී වූත් පිළිවෙත මගහැර අතිධාවනකාරී අයුරින් අනාගතය කරා යායුතු බවට, මෑත ඉතිහාසයේ කොතැනකදී හෝ ගත් අවාසනාවන්ත තීරණයක අනිටු පල අද අපි අත්විදිමු. එවන් ව්‍යසන හමුවේ රකිනු වෙනුවටයන සම්මතයෙහි පිහිටා සංස්කෘතික කටයුතු දෙපාර්තමේන්තුව මගින් ක්‍රියාත්මක “සංස්කෘතික බල මණ්ඩල ව්‍යාපෘතිය” ඔස්සේ සාධු ජන සමාජයක් උදෙසා නිහඬවම ක්‍රියාත්මක වැඩ සටහන් රාශියකි. ළමා පරපුර අතරින් ක්‍රමයෙන් වියැකී යන උසස් රසවින්දනය නැවත ස්ථාපිත කරනු වස් දිස්ත්‍රික් මට්ටමෙන් විශිෂ්ඨ ගණයේ නාට්‍ය ප්‍රදර්ශන වැඩ සටහන් මාලාවක්ද වැඩිහිටි රසිකයන් ඉලක්ක කරගනිමින් උසස් ගී රසවින්දන වැඩසටහන් ගණනාවක්ද පවත්වා ඇති අතර, ගර්භණී මාතාවන් ඉලක්ක කරගනිමින් පවත්වන “කැදැල්ල” වැඩසටහන ප්‍රාදේශීය ලේකම් කොට්ඨාස මට්ටමෙන් නිරන්තරව ක්‍රියාත්මක වේ. එමෙන්ම “කැදැල්ල” වැඩසටහනේදී අංගුලිමාල පිරිත, දරු නැලවිලි ගී හා ගැබිනි මාතාවට අවශ්‍ය උපදෙස් අඩංගු කුඩා පොත් පිංචක් ද නොමිලේ බෙදා හැරීමට කටයුතු යොදා ඇත.එවන් වූ සද්කාර්යයන් රාශියක් අතර, සංස්කෘතික අධ්‍යක්ෂවරයාගේ සංකල්පයක් අනුව සංස්කෘතික දෙපාර්තමේන්තුව මගින් දියත් කොට ඇති අභිනව “සංස්කෘතික බල මණ්ඩල” ව්‍යාපෘතිය වන්නේ “සැපතෙකි මේ දරු” වැඩසටහනයි. වසර දෙදහස් පන්සියයකටත් එහා යුගයක සිට අපට දාායාද වූ උතුම් මානව චින්තනයන් හා හරපද්ධතීන් කැටිකොට ගත් ජීවන දෘෂ්ඨීන් දළුලන ළපැටි මොළ තුළට එන්නත් කොට වැඩිහිටියන්ට සොයා ගත නොහැකි වූ ජීවිතය හැම තැනකම ඇති බවත්, ජීවිතය ගනුදෙනුවක් හෝ තරගයක් නොව අසීමිත සම්බන්ධතා ජාලයක් බවත් ඒ සබඳතා වලින් විනිර්මුක්තව සියළු උපබෝග, පරිභෝග සම්පත් ඒකරාශී කොට ගත්තද පරිපූර්ණත්වය ළඟාකර ගත නොහැකි බවත් අපි අපේ ළමා පරපුරට එත්තු ගැන්විය යුතුය, යන සංස්කෘතික අධ්‍යක්ෂවරයාගේ සංකල්පය “සැපතෙකි මේ දරු” ඔස්සේ යථාර්ථයක් වේ.හැන්දෑ අහසේ රටා අඳින නොයෙකුත් තරු පන්ති ගනිමින්, ආත්තම්මාගේ වෙව්ලන ඇඟිලි තුඩු වලින් ඉතාමත් ස්නේහයෙන් ළපටි ඔළු ගෙඩි පිරිමැදෙන අතරේ, පාඩමක් විධානයක් ලෙසින් නොවේ සොඳුරු ගායනාවක් ලෙසින් ඒ ඔළු ගෙඩි ඇතුලට මනුෂ්‍යත්වයේ පාඩම් එන්නත් කරන්නට එදා වැඩිහිටි පිරිස් ගත් වෙහෙස කෙසේ නම් ලඝුකොට තැකිය හැකිද? එහෙත් ළපැටි හදවත් ඒ මතින් ලත් ආනන්දයත්, ප්‍රඥාවත් හමුවේ නවීන තාක්ෂණයේ අනුහසින් විද්‍යුත් නාලිකා ඔස්සේ අතොරක් නැතිව ක්ෂණිකව දෙන විසූක දස්සන උපදේශ හිරු දුටු කදෝපැණියන් නොවන්නේද?“අග ගොල්ලේ සෙල්ලම් පාරකි යන්ටරූප පෙට්ටිය හරහා දෙනෙතෙහි නොව, සියුම් සරෙන් හදවතෙහි මෙවන් වූ ගීත තැන්පත් වූ ළමා හදවතකින් අනාගතයේදී දැයකට ලද හැකි අයෝජනයේ මහත් ඵල අපමණය. යථෝක්ත කවිය මතු නොව වදන් කවිපොත, සිරිත් මල්දම, ශික්ෂාමාර්ගය ආදී වශයෙන් වූ තවත් උපදේශාත්මක ජනකවි නිර්මාණ රාශියකින් සිංහල සාහිත්‍ය ;පාහොසත්ය. එපමණක් නොව ලෝවැඩ සඟරාව, සුභාෂිතය, ලෝකෝපකාරය, පරෝපකාරය, ධම්මපදය යනාදී වශයෙන් වූ පැරණි සිංහල ශාස්ත්‍රීය උපදේශාත්මක නිර්මාණද රාශියකි. එහෙත් අද දරුවන් මෙම මාහැඟි ජාතික උරුමයන් වූ නිර්මාණ වල අන්තර්ගතය තබා ග්‍රන්ථ නාම පමණක් හෝ අසා දැනගෙන තිබේ නම් ඒ ඉතාමත් කලාතුරකිනි.ළමා මනස මානව දයාවෙන් හා මනුෂ්‍යත්වයෙන් පොහොසත් කළ හැකි නිර්මාණ පිළිබඳ සලකා බලන විට ජාත්‍යන්තර වශයෙන්ද බෙහෙවින් ජනාදරයට පත් නිර්මාණ බෙහෙවි. ඉදින් එවන් නිර්මාණ මිනිස් සමාජයේ හෙට දවස වඩාත් යහපත් කරලීමට උපයෝගී කරගත හැකි බව අප නොසිතන්නේ මන්ද? හෙට ඉදිවන නව ලොව කය මිස සිත නැති අජීවී ග්‍රහ වස්තුවක් වන්නේද මනුෂ්‍යත්වය පිරී ඉතිරී යන සොඳුරු ක්ෂේම භූමියක් වන්නේ ද යන්න තීරණය වනුයේ “අද” අප ඒ වෙනුවෙන් කැපවන ප්‍රමාණය පදනම් කරගෙනය. පැලෑටියක් දළු ලා නව මල් ඵල පූදින්නට නම් එහි මූලයට ජලය හා පොහොර සැපයිය යුතු වන්නා සේම, යහපත් හෙට දිනක සොඳුරු සිහිනය යථාර්ථයක් කරගැන්මට නම් අද බිහිවන ළපැටි පරපුර නැණ ගුණයෙන් පෝෂණය කළ යුතුමය.කුඩා කළ සිටම දරුවන් නොයෙකුත් වේගවත් රූප රාමු සහිත කාටුන් ආදියට නැඹුරු කිරීමෙන්, ඔවුන්ගේ ක්‍රමික වින්දන ශක්තිය මොට වේ.ආනන්දයෙන් ප්‍රඥාව ලබනු වෙනුවට එහිදී සිදුවනුයේ තත්පර කිහිපයකින් කිසියම් සිද්ධියක් දැක බලා ගැනීම පමණි. ඉදිරියට කුමක් සිදුවන්නේද යන කුතුහලයට ඉවසීමෙන් මුහුණදෙනු වෙනුවට, ඒ තුළින් ඉවසීම ප්‍රඥාව හා ආනන්දය කුඩා මනසින් ඈත්වන අතර, වේගවත් ක්ෂණික වින්දනය හා දැනුම ලබා ගැනීමට ළමා මනස හුරු පුරුදු වේ. එහෙත් දේශීය හෝ විදේශීය වේවා, කල් වේලාව හොඳ හැටි ලබාගෙන චිත්ත රූප මැවෙන අයුරින් කථාන්දරයක් දරුවෙකුට කියාදීමෙන්, එය ජීවිත කාලයටම එම මනසින් වියැකී නොයනු ඇත. එයින් ලත් සදූපදේශ සදාකාලිකවම එම කුඩා ජීවිත වලට පන්නරයක් වනු ඇත. විෂය නිර්දේශයට අදාළ බැවින් හදිසියේ කටපාඩම් කරන ගීතයක කවියක නැති නැවුම් බවක් තරු බැබලෙන රාත්‍රියක මව, පියා හෝ සීයා, ආච්චි විසින් හිස පිරිමදිමින් හදවතේ තවරන ගීයක, කතාන්දරයක රැෙඳනු නොඅනුමානය.එවන් නිර්මාණ තුළ කැටි වූ සුන්දර ජීවන් දර්ශනයන් නිරායාසයෙන්ම ළමා මනසට ග්‍රහණය වනු පමණක් නොව තම වැඩිහිටියන් මිල මුදල් පමණක් නොව ඔවුන්ගේ වටිනා ශ්‍රමය හා කාලය ද තමා වෙනුවෙන් නිර්ලෝභීව වියදම් කරන වග දරුවා ඒත්තු ගනියි. ඉදින් එවන් දරුවන් සතුව අනාගතයේ දිනක තම වැඩිහිටියන් වෙනුවෙන් ගත කරන්නට උවමනාවටත් වඩා කාලය ඉතිරිවනු නොඅනුමානය. එම යථාර්ථය පසක් කර ගනිමින්, කාලත්‍රයෙහිම එකසේ වටිනා ගැඹුරු ජීවන දර්ශනයක් කැටිකොට ගත් ශ්‍රී ලාංකේය අතීත සාහිත්‍යයේ සාර සංග්‍රහයන් කිහිපයකින් තෝරාගත් නිර්මාණ කිහිපයකින් හා මනුෂ්‍යත්වයේ පාඩම් ඇතුලත්ව ජනාදරයට පත් විදේශීය නිර්මාණ කිහිපයක්ද කැටිකොට සංස්කෘතික කටයුතු දෙපාර්තමේන්තුවේ සංස්කෘතික බල මණ්ඩල ව්‍යාපෘතිය මගින් දැයේ දරුවන් වෙත පිදෙන සාර සංග්‍රාහයයි “සැපතෙකි මේ දරු” සියළු මිනිිස් වර්ගයාටත්, සොබාදහමටත් සැපයක්, සැනසීමක්, මතු නොව ආශිර්වාදයක්ම වූ දරු පරපුරක පුනරාගමනය උදෙසා “සැපතෙකි මේ දරු” යාන්තමින් හෝ තරු එළියක් වේ නම්.........</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>11</day>
    </date>
    <link>http://www.dinamina.lk/2011/11/11/_art.asp?fn=f1111114</link>
    <topic>හැත්තෑ එක් වසරක් සමරන මහනුවර සාන්ත සිල්වෙස්තර විදුහල</topic>
    <author/>
    <content>වර්ෂ 1940 නොවැම්බර් මස 01 දින සිසුන් 250 ක් හා ගුරු භවතුන් 12 කගෙන් ආරම්භ කරන්නට යෙදුණු ශාන්ත සිල්වෙස්තර විදුහල භාෂා ත්‍රිත්වයෙන්ම අධ්‍යාපනය ලබා දෙන බහු වාර්ගික, බහු ආගමික සංයුතියකින් යුතු මහනුවර නගරයේ ප්‍රමුඛ පෙළේ පාසලකි. මේ වන විට තුන්දහසකට අධික සිසුන් සංඛ්‍යාවක් ද, 175 ක පමණ ගුරු මණ්ඩලයක් ද සහිත මහනුවර නගරයේ දිදුලන පාසලක් බවට පත්ව සිටී.අති උතුම් රොබට් එම්. පෙරේරා පියතුමාණන් ආරම්භ කළ මේ විද්‍යායතනයට ඩී. ජේ. එන්. සෙනෙවිරත්න, ඩබ්ලිව්. බී. ගොපල්ලව කේ. එස්. ගුණරත්න, බර්ටි නිල්ලේගොඩ, අශෝක බී. හේරත්, පී. ඩබ්. අබේසිංහ යන හිටපු විදුහල්පතිවරුන්ගෙන් ලැබුණු අප්‍රතිහත ධෛර්යය විදුහලේ දියුණුවට නොමඳ පිටුවහලක් විය.මේ වන විට ඵලදායිතා සංකල්ප පෙරදැරි කර ගනිමින් ගුණාත්මක බවින් පිරිපුන් පාසලක් ලෙස ඉදිරියට යන ශාන්ත සිල්වෙස්තර විදුහල අධ්‍යාපනික සාධනය, ජාතික විභාග ප්‍රතිඵල, විෂය සමගාමී ජයග්‍රහණ හා මනා විනයගරුක දරුවන් බිහිකරලීමේ ප්‍රයත්නයට උර දී සාර්ථක ප්‍රතිඵල අත්කර ගනිමින් සිටී. ඉදිරියේදී ගුණාත්මක පංති කාමර තුළින් දරුවා බලගැන්වීමත්, ඒ ඔස්සේ විද්‍යාලයීය විභාග ප්‍රතිඵලවල දැනට ඇති ඉහළ තලයේ සමත් ප්‍රතිශතයන් විශිෂ්ට වූ මට්ටමකට ගෙන යාමත් අපගේ අභිප්‍රායයි.මේ කාර්යයේ දී මධ්‍ය කළමනාකරණ කමිටුව ඇතුළු ගුරු මණ්ඩලය, ක්‍රීඩා කමිටුව, අනධ්‍යන කාර්ය මණ්ඩලය සේම, සිල්වෙස්තර පාසල් පවුලේ සැමගෙන් ලැබෙන ධනාත්මක සහාය අපගේ දියුණුවට නොමඳ පිටුබලයක් ලබා දී ඇත.ශාන්ත සිල්වෙස්තර විදුහලේ විදුහල් මාතාව 71 වන වියට එළැඹෙන මේ මොහොතේ ඇයට චිරාත් කාලයක් රටේ අධ්‍යාපනය වෙනුවෙන් සේවය කිරීමට ශුභාශිංසන ගෙන ඒමට මම කැමැත්තෙමි.සැත්තෑ එක් වසරක් මුළු මහත් ජාතියට ම මහඟු මෙහෙවරක් ඉටු කළ මහනුවර ශාන්ත සිල්වෙස්තර විද්‍යාලය ඉතිහාසයේ රන් අකුරින් සනිටුහන් වේ.දෙස් විදෙස් විවිධ ක්ෂේත්‍රයන්හි විශිෂ්ට කුසලතාවයන්ගෙන් පෝෂණය ලත් දරු පරපුරක් දායාද කළ මේ විද්‍යාලය ජය කෙහෙලි නැංවූ වාර ප්‍රමාණය මෙපමණයි කීමට බැරි ය.කන්ද උඩරට හරහා ගලා බසිනා මහවැලි ගංතෙර අසබඩ කුඩා ගොඩනැගිල්ලක් ආශ්‍රයෙන් ක්‍රිස්තු වර්ෂ 1939 දී රොබට් ඇම්. පෙරේරා පියනමගේ මාර්ගෝපදේශකත්වයෙන් ආරම්භ කිරීමෙන් අනතුරුව ක්‍රිස්තු වර්ෂ 1940 නොවැම්බර් මස 01 වැනිදා උදාවීමත් සමඟ සිසුන් 250 කින්ද, ගුරුවරු 12 දෙනකුගෙන් ද සැදුම් ලත් මේ විද්‍යාස්ථානය පසුව සිසුන් දහස් ගණකින් ද ගුරුවරු එකසිය ගණනින් ද සමලංකෘත වීම මහඟු ආශ්චර්යකි.දිනෙන් දින දුර ගමනක් යෑමට මඟපෙන්වූ ශාන්ත සිල්වෙස්තර මුනිඳුන්ගේ ආශීර්වාදයෙන් යුතුව දිවයිනේ විවිධ ප්‍රදේශයන් හි සිසු දරුවන්ගේ සහභාගිත්වයෙන් කීර්තිමත් විද්‍යස්ථානයක් ලෙස විද්‍යාමාන වුණි.එකල විදුහල්පති ධුරයේ කටයුතු කළ රොබට් ඇම්. පෙරේරා පියනමගේ විශිෂ්ට සේවය තවත් ඉහළට ගෙන යෑමට ඩී. ජේ. එස්. සෙනෙවිරත්නයන් විද්‍යාලාධිපති ධුරයට පත් විය. ක්‍රිස්තු වර්ෂ 1960 දී පවුලියන් පියනමගේ මඟපෙන්වීම යටතේ මේ විද්‍යාලය සඳහා මහනුවර හරස් වීදියට යාබදව සිවුමහල් ගොඩනැගිල්ලක් සාදන ලදී. එකල නියෝජ්‍ය විදුහල්පති තනතුරු හෙබවූ ඩොමි ජෝර්ජ් පියනම විද්‍යාලයේ ක්‍රීඩා අංශය නව මඟකට යොමු කෙළේ ය.එමෙන් ම ක්‍රිස්තු වර්ෂ 1940 සිට 1960 දක්වා කතෝලික සභාවේ පාලනයට නතු වූ මේ විද්‍යාලය ක්‍රිස්තු වර්ෂ 1961 ඔක්තෝබර් මස එළඹීමත් සමඟ රජයට අනුබද්ධිත පාසලක් බවට පරිවර්තනය විය.අඛණ්ඩව වසර 21 කට අධික කාලයක් ශාන්ත සිල්වෙස්තර් ත්‍රෝතෙදිකානු නිකාය යටතේ තිබූ මේ පාසල රජයට පවරා ගැනීමෙන් අනතුරුව ශීඝ්‍ර දියුණුවක් දක්නට ලැබුණි.ක්‍රිස්තු වර්ෂ 1961 දී වාරියපොළ ශ්‍රී සුමංගල මාවතට යාබදව ශාන්ත සිල්වෙස්තර ප්‍රාථමික අංශය ආරම්භ විය. එම කාර්යයේ දී ඩී. ජේ. එන්. සෙනවිරත්න විදුහල්පතිවරයා පෙරමුණ ගත්තේ ය. එතුමා ගුරු සේවයෙන් විශ්‍රාම ගැනීමෙන් අනතුරුව නව විදුහල්පති ධුරයට කේ. එන්. එස්. ගුණරත්නයන් පත් විය ඒ මහතා වර්ෂ 1968 සිට 1970 දක්වා සිදුකළ සේවය අති මහත් ය. 1970 උදාවීමත් සමඟ නව විද්‍යාලාධිපති ධුරයට ඩබ්. ඩී. ගොපල්ලව මහතා පත් වීමත් සමඟ ම විද්‍යාලයය කේන්ද්‍ර කැරගෙන සංවර්ධන කාර්යයන් රැසකට මුල පිරී ය. ඒ කාලය තුළ අවන්හල පුළුල් කිරීම, පුස්තකාලය හා විදුහල්පති කාර්යාලය ස්ථානගත කිරීම වැදගත් සේවාවන් වේ. වර්ෂ 1976 දී ඒ මහතා විශ්‍රාම ගැනීමෙන් පසුව නව විදුහල්පති තනතුරට 1977 බී නිල්ලේගොඩ මහතා පත් විය. විද්‍යාලයේ අඩුපාඩු මැනවින් අධ්‍යයනය කළ ඒ මහතා, ප්‍රාථමික අංශයේ අඩුපාඩුවක්ව පැවැති ගොඩනැගිලි සංකීර්ණය ලබාගැනීම නව ක්‍රීඩා පිටියක් සැකසීම විද්‍යාලයට මහල් සයකින් යුක්ත ගොඩනැගිල්ලක් ඉදිකිරීම විශේෂයෙන් කැපී පෙනේ.1995 දී ඒ මහතා විශ්‍රාම ගැනීමෙන් අනතුරුව අශෝක හේරත් මහතා විදුහල්පති තනතුර හෙබවී ය. ඒ මහතාගේ පාලන කාලය සිදු කළ සේවාවන් අතුරින් විද්‍යාගාර පද්ධතිය පුළුල් කිරීම විශේෂිත ය.2001 දී ඒ මහතා විශ්‍රාම ලැබීමෙන් පුරප්පාඩු වූ විද්‍යාලාධිපති තනතුරට ජී. ඩබ්ලිව්. අබේසිංහ මහතා බාර ගත්තේ ය. ඔහුගෙන් විද්‍යාලයීය භෞතික සංවර්ධනයට ඉමහත් පිටුබලයක් සැලසිණි. ඔහු විශ්‍රාම ගැනීමෙන් පසුව එම විද්‍යාලයේ ආදී ශිෂ්‍ය වත්මන් විදුහල්පති ටී. ආර්. එස්. මීටියාගොඩ මහතා පත්වීමත් සමඟ විද්‍යාලය නව මඟකට යොමු කෙළේ ය.ඒ මහතා වැඩ බාරගෙන ඉතා කෙටි කාලයක් තුළ සමස්ත ලංකා ඵලදායිතා තරගයෙන් ස්වර්ණ සම්මානය දිනාගැනීම කොලිටි එක්සලන්ස් (Qභචතඪබර ඡ්යජඥතතඥදජඥ) විදුහලක් කිරීම සහ ජාත්‍යන්තර අධ්‍යාපනඥයන්ට පහසුකම් සලසන තත්වාදර්ශ පාසලක් කිරීම අගේ කළ යුතු ය.අධ්‍යාපන අංශයෙන් සිදු වූ ජාතික මෙහෙවර ද අති විශාලය. අ. පො. ස. උසස් පෙළ භාෂා විෂය ධාරාව ආරම්භ කිරීම, අ. පො. ස. උසස් පෙළ සෞන්දර්ය විෂය ධාරාව ආරම්භ කිරීම, අ. පො. ස. උසස් පෙළ විද්‍යා, ගණිත, වාණිජ, ඉංගී‍්‍රසි මාධ්‍ය පන්ති ප්‍රංශ භාෂාව හා ගෘහ විද්‍යා විෂය හැඳින්වීම මේ අතර කැපී පෙනේ.2001 දී අ. පො. ස. (පෙළ) විභාග ප්‍රතිඵල 64% සිට 2009 වර්ෂය වන විට 89.9% දක්වා වර්ධනය වීම, විශ්වවිද්‍යාල සඳහා ප්‍රවේශ වන ශිෂ්‍ය ප්‍රතිශතය ඉහළ නැංවීම, ගුණාත්මක ඉගෙනුම් ක්‍රියාවලිය සඳහා වූ පන්ති කාමර ඇතිකිරීම ද අගය කළ යුතු ය. විද්‍යාලයීය ශ්‍රවණාගාරය, ශිෂ්‍ය වෛද්‍ය මධ්‍යස්ථානය, ඉංගී‍්‍රසි භාෂා ඒකකය, ගෘහ විද්‍යාගාරය, ස්කෝෂ් ක්‍රීඩාගාරය, ප්‍රාථමික අංශය මැදින් ගලා යන අපජල කානුව කොන්ක්‍රීට් යොදා ආවරණය කිරීම, ප්‍රාථමික කනිටු අංශ පොදු ඇමතුම් පද්ධතිය ප්‍රතිසංවිධාන කිරීම, පාසල් පරිසරය අලංකාර කිරීම, රණවිරු ස්මාරකය ඉදිකිරීම විදුහල සංවර්ධනයට මහෝපකාරී විය.එමෙන්ම කනිටු සහ ජ්‍යෙෂ්ඨ අංශයේ තොරතුරු තාක්ෂණ ඒකකය පිහිටුවීම හා අන්තර්ජාල පහසුකම් ලබා දීම, බුදුමැදුර ඉදිකිරීම, සිල්වෙස්තර මුනිඳුන්ගේ ප්‍රතිමාව විදුහලේ ස්ථාපිත කිරීම ද කැපී පෙනේ. දුහලට බස් රථයක්, වෑන් රථයක් හා ත්‍රිරෝද රථයක් ලබා ගැනීම, සිවුමහල් ගොඩනැගිල්ල හා ශ්‍රවණාගාරය අතර පාලමක් ඉදිකිරීම, ප්‍රාථමික අංශයේ ජල නළ පද්ධතිය විධිමත් කිරීම, කනිටු අංශ පුස්තකාලය හා ප්‍රාථමික අංශ පුස්තකාල විධිමත් කිරීම මගින් විදුහලට ඉටු වූ සේවය අතිමහත් ය.එමෙන්ම විද්‍යාලයට ගණිතාගාරයක් ඉදිකිරීම විද්‍යාලයේ සමුපකාරය ආරම්භ කිරීම ප්‍රාථමික අංශයේ ආපනශාලාව ස්ථාපිත කිරීම කැපී පෙනෙන සේවාවන්ය.බේස් බෝල් ක්‍රීඩා, කැරම්, ජිම්නාස්ටික්, වොලිබෝල් ආදී ක්‍රීඩා ආරම්භ කිරීම, නාවික ශිෂ්‍ය භට කාණ්ඩ ඇරඹීම, ප්‍රාථමික තූර්ය වාදක කාණ්ඩ ඇරඹීම, නැවතී තිබූ වර්ණ ප්‍රධානෝත්සව ඇරඹීම මෙහිදී කැපී පෙනේ. නව සංස්කෘතික ආදේශයන් වශයෙන් විද්‍යාලීය විශේෂ උත්සව සඳහා ප්‍රධාන ආරාධිත අමුත්තන් ලෙස සිසුන් කැඳවීම, සමාධි භාවනා වැඩසටහන් ඇරඹීම, ගුරු දෙගුරු වන්දනා වැඩසටන ක්‍රියාත්මක කිරීම, පාසල ආරම්භයත් සමඟ ඵලදායිතා ගීතය ගායනයට ඉඩ සැලසීම අගය කළ යුතුය. උසස් පෙළ දිශාභිමුඛ වැඩසටහන හඳුන්වා දීම, වෙසක් සීල සමාදාන වැඩසටහන, පාසලට ඇතුළු වීමේ දී ආචාර කිරීමේ සංස්කෘතියක් ඇති කිරීම, කනිටු හා ප්‍රාථමික අංශයන්ගේ නිල් කොට කලිසම වෙනුවට සුදු කොට කලිසම හඳුන්වා දීම සහ පරිසර නියමු බළකාය ආරම්භ කිරීම පැසසුම් ලැබිය යුතුය.විද්‍යාලයීය දැක්ම මෙහෙවර අරමුණ පද්ධතිය හා නීති පද්ධතිය හඳුන්වා දීම, ආදර්ශ පාරිසරික පාසල් තරග ජයග්‍රහණය, ජාතික ඵලදායිතා සමස්ත ලංකා ප්‍රථම ස්ථානය හා ස්වර්ණ සම්මානය ජයග්‍රහණය කිරීම, විදේශ අධ්‍යාපන දූත පිරිස් හා දිවයිනේ විවිධ පාසල් විද්‍යාලයීය ක්‍රියාවලිය අධ්‍යයනයට නිරතුරුව පැමිණීම සේවා ලබා දීම ද විද්‍යාලයට ගෞරවයකි.සිසුන් ආමන්ත්‍රණයේ දී සිල්වෙස්තර මහත්මයා ලෙස ආමන්ත්‍රණය කිරීම, වත්මන් විදුහල්පතිවරයා සිදු කළ විශිෂ්ට සේවාවන් සේ ඇගයීමට හැකි ය. ජාතියේ ඉදිරි ගමනට නව පණක් ලබා දුන් ධීර වීර ශූර පුතුන් දහස් ගණනක් දායාද කළ ශාන්ත සිල්වෙස්තර විදුහල් මෑණියෝ චිරාත් කාලයක් යෙහෙන් වැජඹේවා!.</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>11</day>
    </date>
    <link>http://www.dinamina.lk/2011/11/11/_art.asp?fn=f1111115</link>
    <topic>ප්‍රමිතියක් නැති ටෙලිනාට්‍ය මම ලියන්නේ නෑ</topic>
    <author>ශ්‍යාමා සමරසිංහ</author>
    <content>පාප්ප බාල්දියක් එක් අතක ය.අනෙක් අතෙහි පෝස්ටර් රෝලකි.කලබලකාරී නගරයේ උස් තාප්ප සොයා යන දෙමිතුරෝ අතින් පෝස්ටර් එකින් එක ඇලවෙයි.ප.ව. 5.00 ට ඇරැඹි මේ කාර්යය තවමත් ආරම්භක අදියරේ ය.ඔවුහු මාරුවෙන් මාරුවට පෝස්ටර් අලවති.හෙට දිනයේ පැවැත්වෙන වේදිකා නාට්‍ය දර්ශනය පිළිබඳ තොරතුරු පෝස්ටර්වල සිතුවම් කර ඇත.ඔවුන් අතැති පෝස්ටර් එකින් එක තාප්ප මත ඇලවෙද්දී ගතේ විඩාව ද එකින් එක ඇලවෙයි.මිතුරන් දෙදෙනාම පාප්පවලින් නෑවී සිටිති.රාත්‍රි 12 කණිසම පසු විය.පාන්දර යාමය ද පසු විය.අඳුරු සෙවනැලි අතරේ ද අත පත ගාමින් ඔවුහු පෝස්ටර් අලවති.කුසගින්න ද දැඩිව දැනෙයි.නින්දත්, නොනින්දත් අතරේ සිත යා වෙයි.මොහොතකට හෝ ඇලවෙන්නට සිතුණ ද ඒ සඳහා තැනක් සොයා ගැනීම පහසු නැත.ඇලවෙන්නට ගියොත් වැඩේ වරදියි.සිත දැඩි වෙයි.නැවතත් තාප්ප මත පාප්ප ගැල්වෙයි.ඔවුහු මෙසේ පසුදා පහන් වන තුරුම කොළඹ නගරයේ පෝස්ටර් ඇල වූහ.පෙරදා රාත්‍රි මහත් වෙර වීරියක් යොදා කළ කර්තව්‍යයේ ප්‍රතිඵල එමට ය.ශාලාව පිරෙන්නට සෙනඟ ය.මිතුරන් දෙදෙනා ද මුල්ලකට වී දෑස් පුරා නාට්‍ය නැරැඹූහ.දර්ශන වාරය හමාර විය.මධ්‍යම රාත්‍රිය ද එළඹෙමින් ඇත.දැන් අනුරාධපුරය බලා ගමන් ඇරැඹිය යුතුය. එහෙත් කාලය ඉකුත් වී බැවින් නැවත ගමන් අරඹනුයේ පසුදා ය.ඉන්නට තැනක් නැත. යන්නට තැනක් නැත.ඔවුහු බස් නැවතුම් පොළේ නිදි වැරූහ. කල් මැරූහ.තෙල් බෙහෙත්කරුවෝ එමට ය.නගරය නිදි නැත.බොහෝ දෑ මෙහි සිදු වෙයි.මේ සියල්ල ඔහු ගේ ජීවන අද්දැකීම් ය. මේ 1970 දශකය යි. රංගන ශිල්පියෙකු වීමට නොනිමි ආශාවෙන් අනුරපුරේ සිට කොළඹ නගරයට ආ ඔහු නමින් සුනන්ද සිල්වා ය. අනුරාධපුර ශාන්ත ජෝශප් විදුහලෙන් මූලික අධ්‍යාපනය ලැබූ ඔහු 1970 දශකයේ මුල් භාගයේ දී පාසල් වේදිකා රඟ මඬලේ දස්කම් දැක් වූවෙකි. අන්තර් පාසල් කෙටි නාට්‍ය උළෙලේ හොඳම නළුවා ඔහු විය. ඔහු සිත් තුළ පැළපදියම්ව තිබුණේ ද නළුවකු වීම ය. එබැවින් ඔහු විසින් පිටපත් තනාගෙන ඔහුම රඟ දක්වන්නට වූයේ ය. එක්තරා අවස්ථාවක දිස්ත්‍රික් නාට්‍ය උළෙලේ දී හොඳම නළුවා, හොඳම නිෂ්පාදක ඇතුළු සම්මාන 11 ක් දිනා ගැනීමට මේ පාසල් නළුවාට හැකි විය. ඔහු විසින් කළ පළමු නාට්‍ය නම් ‘රාජකීය වෙන්දේසිය’ යි. රාජ්‍ය නාට්‍ය උළෙල වෙනුවෙන් පිටපත් 270 ක් ඔහු ලිව්වේ ය. ඉන් 150 ක් මූලික වටයට තේරිණි. නිෂ්පාදනයෙන් ද පසු දෙවැනි වටයට නාට්‍ය 60 ක් තේරිණි. ඉන් අවසන් වටයට 17 ක් ද ලෙසින් ඉදිරිපත් විය. උතුරු මැද හොඳම නාට්‍ය උළෙල ලෙසට ද ඇගයීමට පාත්‍ර විය.පාසල් වේදිකාව ජය ගනිමින් ආ මොහුට නිර්මාණ වෙනුවෙන් කතා වස්තු සෙවීම උගහට නොවිණි. ඒ තම ජීවන අද්දැකීම් එමට තිබීම යි.“ඒ දවස්වල අපේ තාත්තට මාකට් එකේ කඩයක් තිබුණා. මම මාකට් එකේ බඩු වික්කා. මස්, මාළු, එළවළු වෙළෙන්දෝ, නාට්ටාමිලා මේ හැම කෙනාම ගැන මං දැන ගත්තා. මාකට් එකේ සමිතියක් හැදුවා. මට සමිතියේ ලේකම් ධුරය හිමි වුණා. එතැන සිට මට මැති ඇමතිවරු පවා සියලු අය ළඟින් ඇසුරු කරන්න ලැබුණා. බොහෝ දේවල් ගැන මට අවබෝධයක් ලැබුණා.”මේ ආකාරයට ජීවන අත්දැකීම් ලබන ඔහු 1983 වර්ෂයේ දී ‘පාරාජිකා’ නාට්‍යය නිෂ්පාදනය කළේය. සම්මාන 8 ක් දිනා ගැනීමට එයට හැකි විය.නළුවකු වීමේ ආශාව සිත් තුළ බුර බුරා නැඟෙද්දී තම හිත මිතුරකුගේ මාර්ගයෙන් ඔහු කොළඹ නගරය බලා පැමිණියේ ද කිසියම් නාට්‍යයක් වෙනුවෙන් රංගනයෙන් දායක වීමට ය.“අනේ! අනේ! පුංචි කුමාරි ලස්සනේ බෑ” නාට්‍යය වෙනුවෙන් මටත් චරිතයක් ලැබුණා. ඒ තමයි ගැමියෙකුගේ චරිතය. දමයන්ති ෆොන්සේකා මෙහි රඟ දක්වනවා. මම රු. 350/= කට බෝඩිමක නතර වෙලා හවස 2.00 ට පටන් ගන්න නාට්‍යය වෙනුවෙන් ප. ව. 1.00 විතර ශාලාවට යනවා. ගිහින් ශාලාව අතු ගානවා. ඉතින් මට මුළු නාට්‍යම කට පාඩම්.”අතීතයේ බොහෝ සිදුවීම් එකිනෙක ඔහු මුවින් ගලා හැලෙයි. දමයන්ති මිතුරියගේ ඇසුරත් සමඟම ඔහුට බොහෝ අවස්්ථා විවර විය. ඒ අතරින් මාලනී ෆොන්සේකා නම් රංගන ශිල්පිනිය ඔහුට හඳුනා ගැනීමට හැකි විය. රංගනය ගැන පමණක් නොව පිටපත් රචනයට ද ඔහු පෙළඹ විය. උතුරේ රාහුල, සුවිසි, දේශපාලුවා, වැනි වේදිකා නාට්‍යවලට ඔහු රංගනයෙන් දායක විය. තවද ‘රන් මසු උයන’, ‘මැණික් නදිය ගලා බසී’ නම් ටෙලි නාට්‍ය ඇතුළු ටෙලි නාට්‍ය රැසක රංගනයෙන් දායක වීමට ද හැකි විය. එහෙත් ඔහු එයින් කිසිදු ආර්ථික සාධනයක් නොවෙනා බව වටහා ගත්තේය. එතැන් පටන් ඔහු සිත් තුළ පැළ පදියම් වූයේ සංස්කරණ ශිල්පියෙකු ය.“මම මාලනී අක්කට කිව්වා අක්කේ මට ඡ්ඤඪබධප කෙනෙක් වෙන්න ඕනේ කියලා. ඉඹ්ඊධ් එකේ පාඨමාලාවක් තිබෙනවා. ඒකට රු. 15,000 ක් ඕනෑ. මාලනි අක්කා මුදල් ටිකක් දෙන්නම් කිව්වා. මට ඉගෙන ගන්න කිව්වා. ඔය අතරේදි මාලනි අක්කට තිර පිටපතක් අවශ්‍ය වෙලා හොයමින් හිටියා. ඒ වෙනකොට මං සතුට පත්තරේ ට ‘වැටකෙයියා මල්’ කියන කතාව ලිය ලියා හිටියේ. මං ඒකේ කතා සාරය අක්කට දුන්නා”මේ ආදී ආකාරයට ඔහුගේ වෘත්තීය රචනයට මඟ විවර විය. ඔහු ටිකෙන් ටික එය ඉගෙන ගත්තේ ය. ප්‍රවීණ රංගන ශිල්පිනිය මාලනී ෆොන්සේකාගෙන් ද ඔහුට ලැබුණේ මහත් අත්වැලකි. ඕ ඔහුට අවශ්‍ය සියලු පොත පත ලබා දුන්නා ය. කැමරාව, සංස්කරණය යනාදිය ගැන අවබෝධයකින් තොරව මුලදි කතාව ලිව්ව ද පසුව ඔහු ඒවා ඉතා ඉක්මණින් ග්‍රහණය කර ගත්තේ ය. ප්‍රථම වතාවට සුසිරන් ද සිල්වා ඔහු ලියූ කතාවක් අධ්‍යක්‍ෂණය කළේ ය.“දෙවැනි ටෙලි නාට්‍යය රචනයටත් මං අත ගැහුවා. සමීප රූපයකින් දර්ශනය ආරම්භ වේ කියලා. දැන් මං වැඩේ ඉගෙන ගෙන. තාක්‍ෂණයත් ටික ටික ඉගෙන ගෙන. මං දිගටම ලිව්වා. ටෙලි නාට්‍ය 20 ක් විතර මාලනි අක්කාම කළා.”ඔහු සිය වෘත්තියට ප්‍රවිශ්ට වන්නේ මේ ආකාරයට යි. සොහොයුරෝ, සැනසිලි සුවඳ, කෙම්මුර, හැංගි මුත්තං, දෙපත් නයි, කුලවන්තයෝ, නාඳුනන නෑයෝ, පාවෙන සරුංගල් මේ ආදී ආකාරයට ටෙලි නාට්‍ය රචනා 120 ක් පමණ ඔහු අතින් ලියැවිණි. ටෙලි නාට්‍ය අධ්‍යක්‍ෂවරුන්ට සහ රූපවාහිනි නාලිකාවන්වලින්ද ඔහුට ඇරියුම් ලැබිණි. ඔහු තිර පිටපත් රචකයෙක් බවට පත් වූයේ ඔහුගේ නිසඟ හැකියාවන් සහ ඒවා ඔප් නංවා ගැනීමත් සමඟය.“මම අතට අහුවුණු හැම දේම කියෙව්වා. ශාස්ත්‍රීය ලිපි ද බොළඳ ලිපිද හැම දේම කියෙව්වා. මට පොඩි දෙයක් ඇති ටෙලියක් ලියන්න. ස්වතන්ත්‍ර මෙගා නාට්‍යයකට ‘දෙරණි’ න් ආරාධනා ලැබුණා. ‘සරා’ හරිම ජනපි‍්‍රයයි. කොටස් 635 ක්.මෙගා ටෙලි නාට්‍යයට ප්‍රමිතියක් නෑ කියලා බොහෝ අය කිව්ව ද මං ඒ අයට කියනවා දෙරණ නාලිකාවේ විකාශනය වන “මලී” බලන්න කියලා. ‘මලී’ ප්‍රමිතියක් නැත්නම් මං ටෙලි නාට්‍ය ලිවීම නතර කරනවා. ‘මලී’ නාට්‍යයේ දේශීය වෙදකම, යන්ත්‍ර මන්ත්‍ර ආදර කතා ඇතුළත්.නැති වෙන්න යන අපේ සංස්කෘතිය රැක ගන්න උත්සාහ කරන පිරිසක් ගැනයි මේකෙන් කතා කරන්නේ.”මේ වන විට ඔහු ඉසුරු සංග්‍රාමය, මලී, තරු හා සමඟ යන ටෙලි නාට්‍යය සඳහා තිර පිටපත් රචනය කරමින් සිටී. මේ අතරට නවතම නිර්මාණයකට ද ඔහුට ආරාධනා ලැබ තිබේ. ඒ ඵලදායිතා ප්‍රවර්ධන අමාත්‍යාංශයේ සංකල්පයක් අනුව ‘හිතන්න පොඩ්ඩක්’ නැමැති ටෙලි වෘත්තාන්තය වෙනුවෙන් තිර පිටපතක් සැකසීම ය. එය ධනාත්මක චින්තනය, මිනිස් හැදියාවන්, සිතුවිලි, තේමා කොට ගත් ටෙලි පිටපතකි.සමාජයක් ධනාත්මක සිතුවිලිවලින් පෝෂණය කරමින් මිනිස් ‘ඔළුව හැදීමේ’ කාර්යයට නිර්මාණකරුවෙකු ගේ දායකත්වය කෙසේ විය යුතු දැයි යන්නට ඔහු මෙසේ ප්‍රකාශ කරයි.“අපි හිතමු පාරේ වළක් හැදිලා. කවුරුවත් ඒක ගැන සැලකිලිමත් නෑ. ආණ්ඩුවට බැන බැන යනවා. ඕක හදන්න ඕනේ නගර සභාවෙන්. මොකද අපි නගර සභාවට බදු ගෙවන නිසා. ඉතින් බයිසිකල්කාරයෙක් ඇවිත් එතැන වැටිලා කකුල කැඩිලා රෝහල් ගත කරනවා.දැන් රෝහලේ බේත්හේත් වලට වියදම් කාගෙන් ද? අපි ආණ්ඩුවට හැම දේකටම ඇඟිල්ලක් දික් කළොත් ඇඟිලි 4ක් තමන්ගේ දිහාවටත් දික්වෙලා තියෙනවා. හිතන්න පොඩ්ඩක්’ ටෙලි වෘත්තාන්තයෙන් මෙවැනි දේවල් නිර්මාණය හරහා සුන්දර තේමාවන් ද ඇතුළත් කරමින් අපි නරඹන්නන්ව සිතන්නට යොමු කරනවා. එවිට සිතීමේ කාර්යය හොඳ ක්‍රියාවක් දක්වාම යොමු වේවි.” වෙර වීර්ය යොදා ඔහු ආ ගමන සුන්දර එකක් නොවේ. ඒ කටු කොහොල් මතින් ආ ගමනින් මෙරටේ සුන්දර නිර්මාණකරුවෙකු අද බිහිව සිටී. එහෙත් ඔහු මේ සියලු දෑ පිළිබඳව ආපසු හැරී බලන්නේ උපේක්‍ෂා සහගතව යි. ඒ, මේ සියලු කරුණු කාරණා තමන් ව ඉතා හොඳ දනුවත් තලයකට ගෙනා බවයි. එය තමන්ගේ නිර්මාණ කාර්යය සඳහා ඉගෙන ගත් පාඩම් වීමයි.“මාලනී අක්කා හමු නොවුණා නම් අද මා කිසිදා තිර පිටපත් රචනයට යොමු නොවේවි. මාලනී අක්කා ගේ මඟ පෙන්වීම වගේම එයා මගේ තිර පිටපත් අධ්‍යක්‍ෂණය කිරීමත් මා ලැබූ ලොකු භාග්‍යයක්” යි කියමින් හේ තම ජීවිත කතා මාලාව නිමා කළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>11</day>
    </date>
    <link>http://www.dinamina.lk/2011/11/11/_art.asp?fn=f1111116</link>
    <topic>රණවිරු ලෙයින් උපන් සුන්දර පොපි මල</topic>
    <author/>
    <content>ඉර පායා තිබූ කළු දවසක උණුසුම් අරුණෝදයේ ගත සිත කිළිපොළන සීතල සුළඟක් හමා ගියේය. ප්‍රංශයේ උතුරු දිග ෆ්ලාන්ඩර්ස් සහ පිකාඩි පළමු ලෝක මහා සංග්‍රාමයේ දරුණු ප්‍රහාරයට මැදිව ගම්බිම්, ගොඩනැගිලි මෙන්ම සාරවත් ගොවිබිම තුරුලතා සම්පූර්ණයෙන්ම විනාශ වී මඩ ගොහොරු වී තිබිණ.එහෙත් අරුමයකි !එදින විශේෂ යමක් සිදුවෙමින් පැවතිණ, මියගිය සොල්දාදුවන්ගේ දේහයන් මිහිදන් කළ සොහොන් මත ඇතිරුණ පස් කඳු මත ලෝහිත පැහැයෙන් වර්ණ ගැන්වුණ පොපි මල් ලක්ෂ ගණනක් එක යායට පිපී මද සුළඟේ නැළවෙන්නට විය. බිම් බෝම්බ හෙලූ, සොහොන් වළවල් මතින් ගොඩ වූ අලුත් පසෙහි මේ මල් සීරුවට පිපෙන්නට විය.ඒ 1918 වසරයි.රාජකීය කැනේඩියානු යුද හමුදාවේ කාලතුවක්කු රෙජිමේන්තුවේ වෛද්‍ය ඒකකයේ සේවය කළ ලුතිනන් කර්නල් ජෝන් මැක්ක්රේ මේ ප්‍රදේශයේ වූ යුද ව්‍යවසනයෙන් මහත් සේ කම්පා විය.යුද්ධයේ අමානුෂික බවින් සසල වූ ඔහු 1918 දෙසැම්බර් 8 දා මියයන විටද මුමුණා ඇත්තේ ‘’කියන්න ඔවුන් හට මියැදුන අප කෙරෙහි විශ්වාසය කඩ කළොත් ඔබ වැඩුනත් පොපි ෆ්ලාන්ඩර් බිම් යායේ නිදි නොගන්නෙමු සදහටම අපි’’ යන්නයි.1918 නොවැම්බර් 11 දින 11 පැයට එතෙක් සිවුවසරක් පුරාවට පැවති අති බිහිසුණු අත්දැකීම් ලොවට දායාද කරමින් ලොවම සලිත කළ පළමු ලෝක යුද්ධය නිමා විය. එම යුද්ධයෙන් දහස් ගණනක් මරු වැළඳගත් අතර දහස් ගණනක් තුවාල ලැබූහ. එසේම දහස් ගණනකට උන්හිටි තැන් නැති විය.යුද්ධයෙන් බේරී දිවි ගලවා ගැනීමට වාසනාවන්ත වූ, හැඟුමෙන් අවාසනාවන්ත වූ ඉතිරි අය ගම් බිම් බලා පිය නඟන්නට විය. යුද පීඩාවෙන් හෙම්බත්ව වයසට වඩා මහළු වූ මේ පිරිස එතෙක් හඳුනා නොගත් සාමය ප්‍රාර්ථනා කරන්නට විය.ලුතිනන් කර්නල් මැක්ක්රේ ගේ සේවය පසසමින් අමෙරිකානු තරුණ සංගමයක යුද ලේකම්වරියක ලෙස කටයුතු කළ මොයිනා මිචෙල් මහත්මිය “දැන් රතු පොපි සහ ගිණිසිළුව පළඳින්නෙමු ප්‍රාණාමය ලෙස අප මියැදුනන්ගෙ“ ලෙසින් පිළිතුරු පැදි පෙළක් ලිව්වාය.පළමු වතාවට යුද්ධයෙන් මියගිය විරුවන් සිහි කළ දිනයේ ඇයද පොපි මලක් ගෙන පැළඳ මිතුරන් අතරේ පොපි මල් විකුණා ඉන් ලද මුදල මියගිය රණවිරුවන්ගේ පවුල්වල සුබසාධනයට යෙදවූවාය. ප්‍රංශ ජාතික මෙඩෙෂි ගෝරින් මැතිණිය ඇයව දිරිමත් කරමින් කෘත්‍රිම සිල්ක් පොපි මලක් නිපදවා ඒවා විකුණා ලැබූ මුදල් මියගිය රණවිරුවන්ගේ පවුල්වල සුබසාධනයට යෙදවූවාය.මෙලෙසින් ඒ පොපි මල් දිනය ඉතිහාසය ආරම්භ විය.මහා බ්‍රිතාන්‍යයේ සහ ඔස්ට්‍රේලියාවේ පොපි මල් විකිණීම 1921 දී ප්‍රථම වතාවට ආරම්භ විය. එදා සිට අද දක්වා වසර 90 ක් පුරා පොපි මල් දිනය ජාත්‍යන්තරව සමරණු ලබයි.ඔස්ට්‍රේලියාවේ මාධ්‍යවේදියෙකු වන එඩ්වර්ඩ් ජෝර්ජ් හොනී 1919 මැයි මස 8 දින යුද්ධයෙන් මියගිය අය සිහි කිරීමට විනාඩි කිහිපයක නිශ්ශබ්දතාවයක් රැකීම පිළිබඳ කළ යෝජනාව ගෙන ආවේය. ඒ අනුව 5 වන ජෝර්ජ් රජු විනාඩි දෙකක නිශ්ශබ්දතාවයක් රැකිය යුතු බවට 1919 නොවැම්බර් 7 දින නියෝග කළ අතර ධාවනය වන දුම්රිය පවා නැවැත්විය යුතු බව අවධාරණ කළේය. එතැන් පටන් මේ දක්වා පොදු රාජ්‍ය මණ්ඩලීය රටවල් එසේ නිශ්ශබ්දතාවය සුරකිමින් වාර්ෂිකව යුද්ධයෙන් මියගිය අය සිහි කරමින් පොපිමල් දිනය සමරණු ලබයි.අපගේම මවුපියන්, දුවා දරුවන්, සොයුරු සොයුරියන් අපි කෙලෙස අමතක කරන්නද ? කෝටි දෙකක් වූ මිනිසුන්ගේ සෝ දුක් නිමා කොට සැනසුම් සුසුම් සුළඟට මුසු කරමින් ශ්‍රී ලංකාවේ සෑම බිම් අඟලක්ම එක ධජයක් යටතට ගෙන ආ 2009 මැයි 18 වනදා අවසන් වෙඩි හඬ උතුරු පෙදෙසින් අහසට පැන යළි නොයන්නටම සැඟව ගියේය.රටක යුද්ධයක් පවතින අවස්ථාවක නොබියව ඉදිරියට විත් තමා උපන් දේශයේ ස්වෛරීභාවය රැක ගැනීමට මරණය පෙනී පෙනී යුද සංග්‍රාමය එක්වන්නේ ඒ රටේ ශ්‍රේෂ්ඨ දූ පුතුන්ය. තවත් මිනිසෙකුගේ ජීවිතය වෙනුවෙන් තමන්ගේ දිවිය කැප කිරීම තරම් උතුම් පූජාවක්, පරිත්‍යාගයක් මිහිපිට තවත් නැත.ශ්‍රී ලංකාවේ පොපි මල් සැමරුම ලංකා සේවා මුක්ත භට සංගමය මඟින් මෙහෙවනු ලබයි. එහි සභාපතිත්වය දරන්නේ කපිතාන් පැට්රික් ජයසිංහ මහතාය. යුද්ධයෙන් මියගිය අය සිහි කිරීම වෙනුවෙන් කෙරෙන පොපි මල් සැමරුමට පොපි මලක් පැළඳ, පොපි මල් දමක් ගෙන ඒ සඳහා දායක වන මෙන් ශ්‍රී ලංකා සේවා මුක්ත භට සංගමය ඉල්ලා සිටී. මෙමගින් ලැබෙන සියලු මුදල් යුද්ධය වෙනුවෙන් අප රටේ යුද්ධය නිසා දිවි පිදූවන්ගේ පවුල්වල සුබසාධනය සඳහා වැය කෙරේ.ශ්‍රී ලංකා මුක්ත භට සංගමයේ මාධ්‍ය අනුකාරක කමිටුවේ සභාපති බ්‍රිගේඩියර් ජේ. පී. ඒ. ජයවර්ධන මහතා පවසන පරිදි සන්නද්ධ හමුදා අනුස්මරණ දිනය මෙන්ම යුද්ධයෙන් මියගිය අය සිහි කිරීම වෙනුවෙන් කෙරෙන පොපි මල් සැමරුම නොවැම්බර් 13 වැනිදා පෙරවරු 9.00 ට සර්ව ආගමික නායකයින්, මැති ඇමතිවරුන්, ත්‍රිවිධ හමුදා ප්‍රධානීන්ගේ ප්‍රධානත්වයෙන් කොළඹ විහාර මහා දේවි උද්‍යානයේ යුද ස්මාරකය අභියස දී අභිමානවත්ව හා උත්කර්ෂවත්ව සැමරීමට කටයුතු යොදා ඇත.එදින මුළු ලොවම එකට එක්ව පෙරවරු 11.11 ට විනාඩි දෙකක නිශ්ශබ්දතාව රකිමින් රණවිරුවන් අනුස්මරණය ද සිදුකෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>12</day>
    </date>
    <link>http://www.dinamina.lk/2011/11/12/_art.asp?fn=n1111123</link>
    <topic>සෙවණගල සීනි සමාගමේවාහන 32ක් පිල්ලි ගහලා</topic>
    <author>ස්වර්ණා විජේකෝන්, චමීර ඇල්ලදෙණිය, නුවන් කොඩිකාර</author>
    <content>පාඩු ලබන ආයතන රජයට පවරා ගැනීමේ පනත සම්මත වූ පසුව සෙවණගල සීනි සමාගමේ වාහන තිස් දෙකක් දයා සමූහ ව්‍යාපාරයට මාරුකර ඇතැයි කුරුණෑගල දිස්ත්‍රික් (එජනිස) ශාන්ත බණ්ඩාර මහතා වරප්‍රසාද ප්‍රශ්නයක් මතුකරමින් පාර්ලිමේන්තුවේදී ඊයේ (11) පැවසුවේය.මේ පනත් කෙටුම්පත ආණ්ඩු ක්‍රම ව්‍යවස්ථාවට එකඟ බව ශ්‍රේෂ්ඨාධිකරණය විසින් කතානායකවරයාට දැනුම් දී පාර්ලිමේන්තුව විසින් බහුතර ඡන්දයකින් එම පනත සම්මත කර තිබියදී ඊට දින දෙකකට පසුව මෙම වාහන මාරු කිරීමෙන් ශ්‍රේෂ්ඨාධිකරණයට අපහාස කර පාර්ලිමේන්තුව හෑල්ලුවට ලක් කිරීමක් සිදුකර ඇති බවත් බණ්ඩාර මහතා ප්‍රකාශ කළේය.එම නිසා මේ පිළිබඳව පියවරක් ගන්නා ලෙස මන්ත්‍රීවරයා කතානායකවරයාගෙන් ඉල්ලා සිටියේය. මෙහිදී නැගීසිටි වැඩබලන විපක්‍ෂ නායක, විපක්‍ෂයේ ප්‍රධාන සංවිධායක ජෝන් අමරතුංග මහතා අදාළ පනත් කෙටුම්පත පාර්ලිමේන්තුවේ සම්මත වුවත් කතානායකවරයා ඊට අස්සන් තබනතුරු එය පනතක් වන්නේ නැතැයි ද කීය.සුදුසු පියවරක් ගැනීම සඳහා මෙම කරුණු කතානායකවරයාට දැනුම් දෙන බව මූලසුනේ සිටි ජේ. ආර්. පී. සූරියප්පෙරුම මහතා සභාවට දැනුම් දුන්නේය. පාඩු ලබන ආයතන රජයට පවරා ගැනීමේ පනත හදිසි පනතක් ලෙස පාර්ලිමේන්තුවට ගෙනඒමේ හේතුව ද මෙවැනි හොරමගඩි වැලැක්වීමට බවද ශාන්ත බණ්ඩාර මහතා වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>12</day>
    </date>
    <link>http://www.dinamina.lk/2011/11/12/_art.asp?fn=n1111124</link>
    <topic>දයා සමූහ ව්‍යාපාරයටපැවරූ වාහන මෙන්න</topic>
    <author/>
    <content>බොරලැස්ගමුව පැපිලියාන පාරේ අංක 362 පිහිටි දයා සමූහ ව්‍යාපාරයට සෙවණගල සීනි කර්මාන්ත ආයතනයෙන් පැවරූ වාහන අංක මෙසේ ය.J.W. 5881, J W 5855, 26-2147, 28-3935, 28- 4242, 41-2067, 28-4154, 41-3424, LA – 0487, 58-9980, 58- 9981, 58-9982, 58-9983, 58 - 9984, 58 – 9985, 31 – 9161, 32 - -5309, 32 – 5306, 31 – 9164, 32 - - 5115, 31 – 9162, 31 – 9163, 32 – 5114, 31 – 9478, 18 – 2039, LA - 0245, LA – 0484, LA – 0485.</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>12</day>
    </date>
    <link>http://www.dinamina.lk/2011/11/12/_art.asp?fn=n1111127</link>
    <topic>මාලදිවයින් සාර්ක් සමුළුව නිමයි</topic>
    <author>මහින්ද අළුත්ගෙදර</author>
    <content>දාහත්වන සාර්ක් රාජ්‍ය නායක සමුළුව මාලදිවයිනේ අද්දු නගරයේදී සාර්ථකව ඊයේ (11) නිමාවට පත්විය. කලාපීය සහයෝගීතාව තවදුරටත් ශක්තිමත් කෙරෙන ගිවිසුම් 4කට මෙහිදී අස්සන් තැබුණු අතර ස්වාභාවික ආපදා සඳහා ක්ෂණික ප්‍රතිචාර පිළිබඳ ගිවිසුම, අනුකූලතා ඇගයීම පිළිගැනීම පිළිබඳ බහු පාර්ශ්වික වැඩපිළිවෙළ සඳහා සාර්ක් ගිවිසුම, කලාපීය සම්මතයක් ක්‍රියාවට නැංවීම පිළිබඳ ගිවිසුම හා හා බීජ බැංකුවක් සඳහා වූ සාර්ක් ගිවිසුම ඒ අතර වෙයි.කලාපීය රටවලට පොදුවේ වැදගත් වන මෙම ගිවිසුම් සඳහා අස්සන් කිරීම රාජ්‍ය නායකයන් ඉදිරියේදී සිදු කළහ.සමාප්ති උළෙලට පැමිණි ජනාධිපති මහින්ද රාජපක්ෂ මහතා උණුසුම් ලෙස පිළිගත් මාලදිවයිනේ ජනාධිපති මොහොමඩ් නෂීඩ් මහතා අභිනවයෙන් ඉදිකරන ලද හිතාදු බොදුකිබා ජාත්‍යන්තර සම්මේලන මධ්‍යස්ථානය නිරීක්ෂණය සඳහා කැඳවාගෙන යන ලදී.මේ අතර සාර්ක් සමුළුවේ නිරීක්ෂකයන් ලෙස ඇමෙරිකාව, ඕස්ට්‍රේලියාව, චීනය, යුරෝපා හවුල, ඉරානය, ජපානය, කොරියාව, මියන්මාරය හා මුරුසි දිවයින නියෝජනය කරමින් නියෝජිතයින් සහභාගි වීමද මෙම උළෙලේ විශේෂත්වය විය.මීළඟ සාර්ක් රාජ්‍ය නායක සමුළුව නේපාලයේ කත්මණ්ඩු නුවරදී පැවැත්වීමට තීරණය විය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>12</day>
    </date>
    <link>http://www.dinamina.lk/2011/11/12/_art.asp?fn=n1111121</link>
    <topic>ඉන්දු - ශ්‍රී ලංකා නායකයෝධීවර ගැටලු ගැන කතිකාවක</topic>
    <author/>
    <content>ඉන්දීය ධීවරයන් ශ්‍රී ලංකාවේ උතුරු පළාත ආශි‍්‍රත මුහුදු තීරයේ ධීවර කටයුතු සඳහා පැමිණීම නිසා මතුව ඇති ගැටලු සුහදශීලීව විසැඳිම සම්බන්ධයෙන් ජනාධිපති මහින්ද රාජපක්ෂ හා ඉන්දීය අගමැති ආචාර්ය මන්මෝහන් සිං මහත්වරුන්ගේ අවධානය යොමු වේ.ශ්‍රී ලංකාවේ උතුරේ ධීවර ජනතාව මුහුණ දී තිබෙන ගැටලු පිළිබඳ ඉන්දීය අගමැතිවරයා දැනුවත් කළ ජනාධිපතිවරයා පසුගිය මාස 10 ක කාලයේ දකුණු ඉන්දීය ධීවර යාත්‍රා 43,700 කට වැඩි ප්‍රමාණයක් ශ්‍රී ලංකාවට අයත් මුහුදු තීරයේ මසුන් ඇල්ලීම සඳහා පැමිණ ඇති බව පැවසීය.මෙම ගැටලුව ඉතා සුහදශීලී අන්දමින් විසඳා ගැනීමට හැකි කරුණක් බව මෙහිදී අවධාරණය කෙරුණු අතර ඒ සඳහා ගත යුතු ක්‍රියාමාර්ග පිළිබඳ ද නායක දෙපළ දීර්ඝ වශයෙන් සාකච්ඡා කළහ.මේ අදහස් පළ කෙරුණේ ජනාධිපතිවරයා හා ඉන්දීය අගමැතිවරයා අතර පැවැති ද්විපාර්ශ්වික සාකච්ඡාවේදීය. සාක් රාජ්‍ය නායක සමුළුවට සහභාගී වීමට ගොස් සිටින රාජ්‍ය නායක දෙපළගේ සාකච්ඡාව මාලදිවයිනේ විලිංගිලි දූපතේ ෂැන්ග්‍රිලා හෝටලයේ දී පෙරේදා (10) පැවැත්විණි.උතුරු ප්‍රදේශයේ අභ්‍යන්තර අවතැන්වූවන් නැවත පදිංචි කරවීමේ දී ශ්‍රී ලංකාව ලබා ඇති ප්‍රගතිය පිළිබඳ ද මෙහිදී ජනාධිපතිතුමා ඉන්දීය අග්‍රාමාත්‍යවරයා වෙත කරුණු පැහැදිලි කළ අතර, එම ජනතාවට මෙම අවස්ථාවේ දී වඩාත් වැදගත් වන්නේ ස්ථිර නිවාස ලබා දීම බව ද පෙන්වා දුන්නේ ය. ඒ සඳහා ශ්‍රී ලංකා රජය පාර්ශ්වයෙන් සිදු කෙරෙන කාර්යභාරය පිළිබඳ ද ජනාධිපතිතුමා කරුණු පැහැදිලි කළේය. සාම්පූර් ගල් අඟුරු බලාගාරයේ ඉදි කිරීම්වල ප්‍රගතිය පිළිබඳ ද මෙහිදී සාකච්ඡා විය.මීට අමතරව දෙරටට මෙන්ම කලාපීය වශයෙන් වැදගත් වන්නා වූ කරුණු රැසක් පිළිබඳ ද නායක දෙපළ සාකච්ඡා කළහ. මෙම සාකච්ඡාව සඳහා විදේශ කටයුතු අමාත්‍ය මහාචාර්ය ජී.එල්. පීරිස්, විදුලි බල හා බලශක්ති අමාත්‍ය පාඨලී චම්පික රණවක, සම්ප්‍රදායික කර්මාන්ත හා කුඩා ව්‍යවසාය සංවර්ධන අමාත්‍ය ඩග්ලස් දේවානන්ද, පාර්ලිමේන්තු මන්ත්‍රීවරුන් වන සජින් වාස් ගුණවර්ධන, ඒ.එච්.එම්. අස්වර්, ජනාධිපති ලේකම් ලලිත් වීරතුංග සහ මාලදිවයිනේ ශ්‍රී ලංකා මහ කොමසාරිස් ඩික්සන් දෑල යන මහත්වරු ද එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>12</day>
    </date>
    <link>http://www.dinamina.lk/2011/11/12/_art.asp?fn=n11111212</link>
    <topic>දුමින්ද පොලිසිය නම් කළසැකකරුවෙක් නොවේ</topic>
    <author>ස්වර්ණා විජේකෝන්, චමීර ඇල්ලදෙණිය, නුවන් කොඩිකාර</author>
    <content>පාර්ලිමේන්තු මන්ත්‍රී දුමින්ද සිල්වා මහතා පොලිසිය විසින් නම් කරන ලද සැකකරුවකු නොවන බව සභානායක වාරිමාර්ග හා ජල කළමනාකරණ ඇමැති නිමල් සිරිපාල ද සිල්වා මහතා පාර්ලිමේන්තුවේදී ඊයේ (11) ප්‍රකාශ කළේය. එහෙයින් දුමින්ද සිල්වා මහතා වැඩිදුර ප්‍රතිකාර සඳහා විදේශ ගතවීමේ කිසිඳු වරදක් නොමැති බවද ඇමැතිවරයා සඳහන් කළේය.වැඩබලන විපක්‍ෂ නායක හා විපක්‍ෂයේ ප්‍රධාන සංවිධායක ජෝන් අමරතුංග මහතා 23.2 ස්ථාවර නියෝග යටතේ මතුකරන ලද දුමින්ද සිල්වා මහතාගෙන් මෙතෙක් ප්‍රකාශයක් සටහන් කර නොගැනීම සහ වර්ධනය වන අපරාධ රැල්ල සම්බන්ධ ප්‍රශ්නයකට පිළිතුරු සපයමින් ඇමැතිවරයා මේ බව සඳහන් කෙළේය.ජෝන් අමරතුංග මහතා යොමු කරන ලද ප්‍රශ්නයට අදාළව පොලිස්පතිවරයාගෙන් වාර්තාවක් ලබාගත් බවත් එම වාර්තාවේ මෙසේ සඳහන් වන බවත් අමාත්‍ය නිමල් සිරිපාල ද සිල්වා මහතා සඳහන් කළේය.“මුල්ලේරියාවේ සිදු වූ වෙඩි තැබීමේ සිද්ධියෙන් තුවාල ලැබූ දුමින්ද සිල්වා මහතා 2011/11/01 දින දක්වා ශ්‍රී ජයවර්ධනපුර රෝහලේ දැඩිසත්කාර ඒකකයෙන් ප්‍රතිකාර ලබා ගත්තා. දුමින්ද සිල්වා මහතාගෙන් ප්‍රකාශයක් සටහන් කරගැනීමට හැකියාවක් ඇත්දැයි වෛද්‍යවරුන් හමුවී සාකච්ඡා කළා. නමුත් රෝගියා පරීක්‍ෂා කළ වෛද්‍යවරුන් සඳහන් කළේ රෝගියාගේ හිසට සිදු වූ තුවාල හේතුවෙන් සිහිමඳ ගතියෙන් පෙළෙන බවත් රෝගියාට කතාකිරීමට හැකියාවක් නොමැති හෙයින් ප්‍රකාශයක් සටහන් කිරීමට සුදුසු තත්ත්වයක නොවූ බව නියෝජ්‍ය පොලිස්පති අපරාධ පරීක්‍ෂණ දෙපාර්තමේන්තුව විසින් වාර්තා කර ඇති බවයි.”මෙහිදී නැගී සිටි කුරුණෑගල දිස්ත්‍රික් එජාප මන්ත්‍රී දයාසිරි ජයසේකර මහතා විමසා සිටියේ පාර්ලිමේන්තු මන්ත්‍රී දුමින්ද සිල්වා මහතා විදේශ ගත කිරීම සඳහා කවර අධිකරණයන් මඟින් අවසර ලබාගෙන ඇතිද යන්නයි.එහිදී වැඩිදුරටත් පිළිතුරු ලබාදුන් ඇමැති නිමල් සිරිපාල ද සිල්වා මහතා සඳහන් කළේ පොලිසිය හෝ කිසිඳු අධිකරණයක් විසින් දුමින්ද සිල්වා මහතා සැකකරුවෙක් ලෙස නම්කර නොමැති හෙයින් වැඩිදුර ප්‍රතිකාර සඳහා විදෙස් ගතවීමට එතුමාට අධිකරණයේ අවසරයක් අවශ්‍ය නොවන බවයි. ඕනෑම අයෙකුට ප්‍රතිකාර ලබාගැනීමේ අයිතිය තිබෙන බවත් සාමාන්‍ය පුද්ගලයකුට වුවද මන්ත්‍රීවරයකුට වුවද එම අයිතිය පොදු බවද ඇමැතිවරයා කීය.එයට එරෙහි වන්නට කිසිවකුට නොහැකි බව ඇමැතිවරයා වැඩිදුරටත් පැවසීය.එමෙන්ම ජෝන් අමරතුංග මහතා සඳහන් කරන ආකාරයට අපරාධවල වර්ධනයක් රට තුළ දක්නට නොලැබෙන බවද ඇමැතිවරයා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>12</day>
    </date>
    <link>http://www.dinamina.lk/2011/11/12/_art.asp?fn=n11111213</link>
    <topic>නිමල් ලන්සාගේ නිවසපරීක්ෂා කළ අයගේවැඩ තහනම් කළේ නෑ</topic>
    <author>ස්වර්ණා විජේකෝන්, චමීර ඇල්ලදෙණිය, නුවන් කොඩිකාර</author>
    <content>බස්නාහිර පළාත් ඇමැති නිමල් ලන්සා මහතාගේ නිවස පරීක්‍ෂා කිරීමේ සිද්ධිය සම්බන්ධයෙන් කටයුතු කළ විශේෂ කාර්ය බළකායේ නිලධාරීන්ගේ වැඩ තහනම් කර ඇතැයි යන්න සම්පූර්ණයෙන්ම අසත්‍ය බවත්, එම සිද්ධියට සම්බන්ධ කිසිදු නිලධාරියකුගේ වැඩ තහනම් කර නොමැති බවත් සභානායක, වාරිමාර්ග හා ජල කළමනාකරණ ඇමැති නිමල් සිරිපාල ද සිල්වා මහතා පාර්ලිමේන්තුවේදී ඊයේ (11) ප්‍රකාශ කළේය.වැඩබලන විපක්‍ෂ නායක විපක්‍ෂයේ ප්‍රධාන සංවිධායක ජෝන් අමරතුංග මහතා යොමු කරන ලද ප්‍රශ්නයකට අදාළව පොලිස්පතිවරයාගෙන් කැඳවන ලද වාර්තාවෙහි මේ බව සඳහන් බවත් ඇමැතිවරයා සඳහන් කෙළේය. එමෙන්ම ගල්කිස්ස කොට්ඨාසයේ ඇතිවූ පුරප්පාඩුවක් පිරවීම සඳහා අපරාධ පරීක්‍ෂණ දෙපාර්තමේන්තුවට අනුයුක්තව සිටි සහකාර පොලිස් අධිකාරී එම්. ටී. සමුද්‍රජීව මහතා 2011. 10. 09 සිට ගල්කිස්ස කොට්ඨාසයට මාරුකර ඇති බවත් ඇමැතිවරයා කීය.භාරත ලක්‍ෂ්මන් පේ‍්‍රමචන්ද්‍ර මහතා ඝාතනය සම්බන්ධ පුද්ගලයන් අත්අඩංගුවට ගැනීම හෝ චෙන්නායි සිට කොළඹට රැගෙන ඒමේ රාජකාරියට මෙම සහකාර පොලිස් අධිකාරී එම්. ටී. සමුද්‍රජීව මහතා කිසිසේත් සම්බන්ධ නොවූ බව නියෝජ්‍ය පොලිස්පති අපරාධ පරීක්‍ෂණ දෙපාර්තමේන්තුව විසින් වාර්තාකර ඇති බවත් ඇමැතිවරයා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>12</day>
    </date>
    <link>http://www.dinamina.lk/2011/11/12/_art.asp?fn=n1111122</link>
    <topic>ඉතාලි රැකියා සඳහා කොළඹ සම්බන්ධීකරණ කාර්යාලයක්</topic>
    <author>මහින්ද අලුත්ගෙදර</author>
    <content>ඉතාලි රැකියා සඳහා වෙන්වූ සම්බන්ධීකරණ කාර්යාලයක් කොළඹදී ආරම්භ කිරීමට රජය තීරණය කර ඇත.ශ්‍රී ලංකා විදේශ සේවා නියුක්ති කාර්යාංශයේ මෙහෙයවීමෙන් ස්ථාපිත කෙරෙන මෙම සම්බන්ධීකරණ කාර්යාලය කොළඹ, ජාවත්ත පාරේ පිහිටි ශ්‍රී ලංකාවේ ඉතාලි තානාපති කාර්යාල පරිශ්‍රයේ ස්ථාපිත කරන බව ශ්‍රී ලංකා විදේශ සේවා නියුක්ති කාර්යාංශයේ ජ්‍යෙෂ්ඨ ප්‍රකාශකයෙක් “දිනමිණ”ට පැවසීය.ශ්‍රී ලංකාව සහ ඉතාලිය අතර ඇති කරගත් ගිවිසුමකට අනුව ලබන වසරේ සිට සෑම වසරකදීම ශ්‍රී ලාංකිකයන් 3500 බැඟින් ඉතාලියේ රැකියා සඳහා පිටත්කර යවීමට පියවර ගෙන තිබෙන අතර මෙවැනි කාර්යාලයක් ආරම්භ කිරීමෙන් ඔවුනට විශාල පහසුවක් වන බවද එම ප්‍රකාශකයා සඳහන් කළේය.විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතාගේ උපදෙස් හා මඟපෙන්වීම මත විදේශ සේවා නියුක්ති කාර්යාංශයේ සභාපති නීතීඥ කිංස්ලි රණවක මහතාගේ අධීක්ෂණය යටතේ මෙම සම්බන්ධීකරණ කාර්යාලය ආරම්භ කිරීමට පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>12</day>
    </date>
    <link>http://www.dinamina.lk/2011/11/12/_art.asp?fn=n1111125</link>
    <topic>කොස්ගොඩ මුහුදේ අතුරුදහන් වූතරුණයන් සොයා විශේෂ සෝදිසි</topic>
    <author>භක්ති ධර්මපි‍්‍රය මෙන්ඩිස් සහ බලපිටිය සමූහ - දිලිප් නිශ්ශංක</author>
    <content>බලපිටිය කොස්ගොඩ මුහුදේ අතුරුදහන් වූ තරුණයන් සොයා නාවික හමුදාව ප්‍රදේශවාසීන් සමග එක්ව ඊයේ (11) විශේෂ සෝදිසි මෙහෙයුමක් ආරම්භ කර තිබේ. බලපිටිය කොස්ගොඩ මුහුදේ දිය නාමින් සිටියදී පෙරේදා (10) සවස තරුණයෝ තිදෙනෙක් මෙසේ අතුරුදහන් වූහ. ඔවුන් දියවැලකට හසු ව මෙලෙස මුහුදේ ගසාගෙන ගොස් ඇති බව කොස්ගොඩ පොලිසිය පවසයි.අලුත්ගම කන්දේ විහාරයට ගොස් මතුගම බලා යමින් සිටි තරුණයන් පිරිසක් බලපිටිය කොස්ගොඩ මුහුදේ දියනෑම ආරම්භ කර ඇත්තේ පෙරේදා (10) පෙරවරුවේ බව පැවසේ. දියනාමින් සිටි තරුණයන් අටදෙනාගෙන් දෙදෙනකු දිය වැලට හසු වී ඇති අතර ඔවුන් පසු පස ගිය සෙසු පිරිසද දිය වැලට හසු වී ගසාගෙන ගොස් තිබේ.ප්‍රදේශවාසීන් වහාම ක්‍රියාත්මක වී ධීවර යාත්‍රාවක නැඟී ගොස් තරුණයන් පස් දෙනකු බේරාගෙන තිබේ.මෙසේ අතුරුදහන් වී ඇත්තේ මතුගම කෙළින්කන්ද ප්‍රදේශයේ පදිංචිව සිටි හර්ෂ පියුමාල් (23) , ජීවන් කුමාර (24) සහ සුරේෂ් මධුරංග (24) යන තරුණයන් බව පොලීසිය පවසයි. ඊයේ (11) පෙරවරුවේ එක් තරුණයකුගේ මෘත දේහයක් නාවික හමුදාව විසින් සොයාගෙන තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>12</day>
    </date>
    <link>http://www.dinamina.lk/2011/11/12/_art.asp?fn=n1111126</link>
    <topic>සා/පෙ පාසල් අයැදුම්කරුවන්ට හැඳුනුම්පත් කඩිනමින්</topic>
    <author>ජීවනී පතිරණ</author>
    <content>මෙවර අ.පො.ස. (සා.පෙළ) විභාගයට පෙනී සිටීමට බලාපොරොත්තු වන සියලුම පාසල් අයදුම්කරුවන්ට හැඳුනුම්පත් ලබාගැනීම සඳහා විශේෂ කඩිනම් වැඩපිළිවෙළක් සකස් කර ඇති බව පුද්ගලයන් ලියාපදිංචි කිරීමේ දෙපාර්තමේන්තුවේ කොමසාරිස් ජෙනරාල් ජගත් .පී. විජේවීර මහතා පවසයි.මේ සඳහා වෙනම කවුළුවක් සහිත එක්දින සේවාවක් ද ක්‍රියාත්මක වන බව හෙතෙම සඳහන් කරයි.එමෙන්ම වයස අවුරුදු 16 සම්පූර්ණ වන සියලු දරුවන්ගේ අයදුම්පත්‍ර කඩිනමින් සම්පූර්ණ කොට මේ මස 30 වැනි දිනට ප්‍රථම එවීමට කටයුතු කරන ලෙස ද විජේවීර මහතා සියලුම විදුහල්පතිවරුන්ගෙන් ඉල්ලා සිටී. එවන ලද අයදුම්පත්‍ර පිළිබඳ තත්ත්ව වාර්තාවක් කෙටි පණිවුඩ sms මඟින් ලබාගත හැකි අතර, ඒ සඳහා RPD හිස්තැනක් STS හිස්තැනක් (අයදුම්පත්‍ර අංකය) 1919 ට යොමු කර තත්පර කිහිපයක් ඇතුළත තොරතුරු වාර්තාවක් ලබා ගත හැකිය.අයදුම්පත් ලබාගැනීමේදී ඇතිවන තදබදයන් වළක්වා ගැනීම සඳහා මෙවැනි පියවරක් ගත් බව ජගත් විජේවීර මහතා වැඩිදුරටත් සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>12</day>
    </date>
    <link>http://www.dinamina.lk/2011/11/12/_art.asp?fn=n1111128</link>
    <topic>අය-වැය 21දා</topic>
    <author>ස්වර්ණා විජේකෝන්, චමීර ඇල්ලදෙණිය, නුවන් කොඩිකාර</author>
    <content>අයවැය ලේඛනය ජනාධිපති මහින්ද රාජපක්‍ෂ මහතා විසින් මේ මස 21 වැනිදා පස්වරු 1.50 ට ඉදිරිපත් කිරීමට නියමිතය.මුදල් හා ක්‍රම සම්පාදන අමාත්‍යවරයා ලෙස ජනාධිපතිවරයා විසින් එදින අයවැය ලේඛනය ඉදිරිපත් කෙරේ.පාර්ලිමේන්තුවේ සභා කටයුතු ඊයේ (11) අවසන් වූ පසුව සභාව යළි 21 වැනිදා පස්වරු 1.50 දක්වා මූලාසනය විසින් කල් තබන ලදී. ජනාධිපතිවරයා 21 වැනිදා අයවැය ඉදිරිපත් කළ පසුව 22 සිට මාසයක කාලයක් අයවැය විවාදය පැවැත්වේ. අය වැය විවාදය පෙරවරු 9.30 සිට පස්වරු 6.30 දක්වා පැවැත්වේ.  .</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>12</day>
    </date>
    <link>http://www.dinamina.lk/2011/11/12/_art.asp?fn=n1111129</link>
    <topic>උගත් පාඩම් ප්‍රතිසන්ධාන වාර්තාව 20දා ජනපති අතට</topic>
    <author>රක්‍ෂණ ශි‍්‍රයන්ත</author>
    <content>උගත් පාඩම් සහ ප්‍රතිසන්ධාන පිළිබඳ වූ ජනාධිපති පරීක්‍ෂණ කොමිසන් සභාවේ අවසන් වාර්තාව මේ මස 20 වන දින ජනාධිපති මහින්ද රාජපක්‍ෂ මහතාට බාරදීමට නියමිතය.එහි සියලු කටයුතු නිල වශයෙන් මේ මස 15 වන දින අවසන් වන බව එම කොමිෂන් සභාව පවසයි.2010 වසරේ මැයි 15 දින ජනාධිපතිවරයා විසින් පත්කරන ලද මේ කොමිෂන් සභාව ස්ථාන 40කදී සභාවාර පනස් හතක් හා ස්ථානවලට ගොස් නැරඹීම් හා පරීක්‍ෂා කිරීම් දොළහක් කර තිබේ. මාස එකොළහක් තුළදී මේ කොමිසම ඉදිරියේ දහසකට වැඩි පිරිසක් පෙනී සිටිමින් සාක්ෂි ලබා දී ඇත. ලිඛිත ප්‍රකාශන 5100ක් ද කොමිසම වෙත ලබා දී තිබේ.ගැටුම් පැවති ප්‍රදේශ හා අවතැන් කඳවුරු වෙත ගොස් නිගමනයන්ට හා තහවුරු කිරීම්වලට එළඹ ඇත. රට ඉදිරියට ගෙන යාම සඳහා සාමය සහ සංහිදියාව වැඩි වර්ධනය කිරීම සඳහා වූ නිර්දේශ අවසන් වාර්තාවට ඇතුළත් වේ. කොමිසම ලබාදෙන නිර්දේශ සියලුම පාර්ශවයන් විසින් වැළඳගන්නා බවත් සියලුම ජාතීන් එය පිළිගන්නා බවත්, සියලු දෙනාටම පිළිගත හැකි විසඳුමක් ඒ තුළ ඇති බවත් කොමිසමේ අදහස වී තිබේ.  .</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>12</day>
    </date>
    <link>http://www.dinamina.lk/2011/11/12/_art.asp?fn=n11111210</link>
    <topic>සෝමාවතිය ජාතික වනෝද්‍යානයේඇත්දළ-කොටි දත් ජාවාරමක්</topic>
    <author>පොළොන්නරුව විශේෂ - ගාමිණී ඔබේසේකර</author>
    <content>සෝමාවතිය ජාතික වනෝද්‍යානයේ ජීවත් වන ඇතුන් හා දිවියන් මරා ඇත්දළ හා කොටිදත් ලබාගෙන ඒවා අලෙවිකිරීමේ ජාවාරමක් අණාවරණය කර ගැනීමට පොළොන්නරුවේ පුලස්තිගම පොලිසිය පරීක්ෂණයක් ආරම්භ කොට තිබේ.පොලිසියට ලැබුණ තොරතුරක් මත කිරිමැටි දමන ප්‍රදේශයේ සිදු කරන ලද මෙහෙයුමකදී ඇත් දළ දෙකක්. කොටි දත් තුනක්, ගෝනකුගේ අං තට්ටුවක්, බෝර 12 පතරොම් 2 ක් , ටී 56 ජීව උණ්ඩ 1 ක්, අත්අඩංගුවට ගැනීමට පුලස්තිගම පොලිසියේ නිලධාරින්ට හැකිවිය.පොලිසියට අනුයුක්තව සිටි ග්‍රාමාරක්ෂක භටයකු විසින් මෙහෙයවන ලද කණ්ඩායමක් විසින් මෙම සතුන් වෙඩි තබා ඇතැයි පොලිසිය සැකකරයි.මෙම සිද්ධිය පිළිබඳ සැකකරන ග්‍රාමාරක්ෂක භටයා වනෝද්‍යානය තුළ ජීවත්වන අලි - ඇතුන් හා කොටින් හා මුවන් මරා ඇත්දළ හා කොටි දත් , මුව අංතට්ටු රැගෙන ඒවා ඉහළ මිලකට අලෙවි කළ බවට තොරතුරු අණාවරණය කරගෙන තිබේ.සැකකරු අත්අඩංගුවට ගැනීමට ඔහුගේ නිවස වටලන අවස්ථාවේදී ඔහු නිවසෙන් පළා ගොස් ඇති අතර ඔහුගේ නිවස පරීක්ෂා කිරීමේදී ඇත් දළ ජෝඩුවක් ඇතුළු පතරොම් පොලිසිය විසින් අත් අඩංගුවට ගෙන තිබේ.සිද්ධිය සම්බන්ධයෙන් ඔහුගේ බිරිය සැකපිට අත්අඩංගුවට ගෙන ඊයේ (11) පොළොන්නරුව මහේස්ත්‍රාත් අධිකරණයට ඉදිරිපත් කිරීමට නියමිතව තිබුණි.පුලස්තිගම පොලිස් ස්ථානාධිපති, ඒ.එම්.පී. පුෂ්පකුමාර, උප පොලිස් පරීක්ෂක ආර්.ඇම්.ලොකු බණ්ඩා මහත්වරු ඇතුළු පොලිස් කණ්ඩායමක් විසින් මෙම වැටලීම සිදුකරනු ලැබීය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>12</day>
    </date>
    <link>http://www.dinamina.lk/2011/11/12/_art.asp?fn=n11111211</link>
    <topic>ලෝක දියවැඩියා දිනය දා පා ගමනක්</topic>
    <author>‘සිතාරා සේනාණි</author>
    <content>දියවැඩියාව සම්බන්ධයෙන් ජනතාව දැනුවත් කිරීමේ පාගමනක් සෞඛ්‍ය අමාත්‍යාංශය සංවිධානය කර තිබේ.තුන්දහසක් පමණ සහභාගි වන මෙම පාගමන 14 වනදාට යෙදෙන ලෝක දියවැඩියා දිනය නිමිත්තෙන් සංවිධානය කර තිබේ.සෞඛ්‍ය ඇමති මෛත්‍රීපාල සිරිසේන මහතාගේ ප්‍රධානත්වයෙන් ඇරඹෙන මෙම පාගමන හෙට(13) පෙරවරු 7.30 ට කොළඹ මහනගර සභාව අසළින් පිටත් වී බණ්ඩාරනායක ජාත්‍යන්තර සම්මන්ත්‍රණ ශාලාව දක්වා ගමන් අරඹයි.‘මෙවර දියවැඩියා දිනයේ තේමාව දියවැඩියාව පාලනය අදම අපේ අතට ගනිමු යන්නය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>12</day>
    </date>
    <link>http://www.dinamina.lk/2011/11/12/_art.asp?fn=n11111214</link>
    <topic>හොරෙන් පනින්න ගියදෙන්නෙක් අත්අඩංගුවේ</topic>
    <author>මහින්ද අලුත්ගෙදර</author>
    <content>ව්‍යාජ තොරතුරු ඉදිරිපත් කරමින් එක්සත් රාජධානියට පිටත්වීම සඳහා වීසා ලබා ගැනීමට උත්සාහ කළ ශ්‍රී ලාංකිකයන් දෙදෙනෙකු අත්අඩංගුවට ගෙන ඇත. ශ්‍රී ලංකා අපරාධ පරීක්ෂණ දෙපාර්තමේන්තුවට කළ දැනුම් දීමකට අනුව මේ දෙදෙනා අත්අඩංගුවට ගැනීමට හැකිවූ බව ශ්‍රී ලංකාවේ බ්‍රිතාන්‍ය මහ කොමසාරිස් කාර්යාලය පවසයි.අදාළ වීසා අයදුම්පත් දෙක ප්‍රතික්ෂේප කර තිබෙන අතර ඔවුන් දෙදෙනාට වසර 10ක කාලයක් බ්‍රිතාන්‍යයට ඇතුළුවීමද තහනම් කර තිබෙන බව එම මහ කොමසාරිස් කාර්යාලය කියයි.මේ අතර එම ශ්‍රී ලාංකිකයන් දෙදෙනාට එරෙහිව නඩු පැවරීමට කටයුතු කර තිබෙන අතර ඔවුන් පසුගිය අගෝස්තු මාසයේදී මෙවැනිම වරදකට අත්අඩංගුවට ගන්නා ලද බවද ශ්‍රී ලංකාවේ බ්‍රිතාන්‍ය මහ කොමසාරිස් කාර්යාලය සදහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>12</day>
    </date>
    <link>http://www.dinamina.lk/2011/11/12/_art.asp?fn=n11111215</link>
    <topic>ගණිකා නිවසක් පවත්වාගෙන ගියතරුණියන් 11ක් තරුණයන් 2ක් හිරේට</topic>
    <author>සිරන්ජනි කුමාරි</author>
    <content>ගණිකා නිවාසයක් පවත්වාගෙන යාමේ හා ගණිකා වෘත්තියේ යෙදීමේ චෝදනාවට අධිකරණය මගින් වරදකරු කළ තරුණයන් දෙදෙනෙකුට හා තරුණියන් 11 දෙනෙකුට මාස හයක බරපතළ වැඩ සහිත සිරදඬුවම් කොටුව මහේස්ත්‍රාත් ලංකා ජයරත්න මෙනවිය නියම කළාය.මීට අමතරව සැකකරුවන් දෙදෙනාට රුපියල් ලක්ෂ තුනක දඩයක් ද නියම කළාය.වසර තුනකට අධික කාලයක් පැවති දීර්ඝ නඩු විභාගයකින් අනතුරුව පැමිණිල්ලේ සාක්කි සාධාරණ සැකයෙන් තොරව ඔප්පු කිරීම නිසා අදාළ චෝදනාවන්ට චූදිතයින් වරදකරුවන් විණ.අධිකරණයෙන් ලබා ගත් සෝදිසි වරෙන්තුවක් මත 2009/04/17 වන දින කොල්ලුපිටිය සෙල්ලමුත්තු මාවතේ පිහිටි ඔකිඩ් නම් තාවකාලික නවාතැන්පලක් මුවාවෙන් පවත්වාගෙන ගිය ගණිකා නිවාසයක් වටලා සැකකරුවන් 13 දෙනෙකු අත්අඩංගුවට ගෙන තිබේ. තරුණ මැදිවියේ පිරිමි අයවලුන් කාන්තාවන් ගෙන ගොස් පැය කිහිපයකින් පසු නැවත බාර දෙන බවත් තවත් අය පැය කිහිපයක් එහි රැඳී සිටින බවටත් පොලිසිය වාර්තා කර තිබිණ.තවද ළාබාල තරුණියන් අඩනිරුවත් දුහුල් ඇඳුමෙන් සැරසී සිටින අතර පොලිස් උපාය දූතයා විසින් රුපියල් 3000 ක මුදලක් දී කාන්තාවක් තෝරා ගෙන ඇය සමඟ වෙන්කරන ලද කාමරයකට ගොස් වැටලීම් නිලධාරින්ට සංඥාවක් දී ඇත.එහිදී පොලිසිය විසින් වරද කියා දී සැකකරුවන් අත්අඩංගුවට ගෙන නඩු භාණ්ඩ වශයෙන් උපත් පාලන කොපු 11ක් උපාය දූතයා දුන් මුදල් මෝට්ටුව ඉදිරිපත් කර තිබිණි.මෙහිදී විත්තිය පැවසුවේ තමන් සම්බාහන ආයතනයක් පවත්වාගෙන ගිය බවය උපාය දූතයා මුදල් ලබා දීමේදි මසාජ් එකක් ද සෙක්ස් එකක්ද යනුවෙන් කළමනාකරු ප්‍රශ්න කළ බව ඔප්පු වීම නිසා මෙම ස්ථානය ගණිකා නිවාසයක් බවට තහවුරු වන්නේයැයි මහෙස්ත්‍රාත්වරිය සිය නියෝගය මගින් ප්‍රකාශ කර ඇත.අදාළ සාක්කි සළකා බලමින් පාදඩ පනතේ 9 (1) වගන්ති ප්‍රකාරව සැකකරුවන් චෝදනාවන්ට වරදකරුවන් කළ මහෙස්ත්‍රාත්වරිය පළමු චෝදනාවට පළමු සැකකරු ද දෙවන චෝදනාවට දෙවන සැකකරු ද තෙවන චෝදනාවට සෙසු සැකකාරියන් ද වරදකරුවන් කළාය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>12</day>
    </date>
    <link>http://www.dinamina.lk/2011/11/12/_art.asp?fn=r1111121</link>
    <topic>කතුන්ගේ රන් මාල කොල්ලකන කල්ලියකදෙදෙනෙක් සීදූවේදී පොලිස් අත්අඩංගුවට</topic>
    <author>සීදූව සමූහ නිශ්ශංක පියරත්න</author>
    <content>මහ මග යන එන පුද්ගලයන්ගේ ගෙල බැඳි රන් මාල කඩාගත් පුද්ගලයන් දෙදෙනකු අත්අඩංගුවට ගැනීමට සීදූව පොලීසිය සමත් වී තිබේ. එම පොලිස් ස්ථානාධිපති ප්‍රධාන පොලිස් පරීක්‍ෂක චන්දන ලියනගේ මහතාගේ උපදෙස් මත අපරාධ විමර්ශන අංශයේ ස්ථානාධිපති පොලිස් පරීක්‍ෂක ගුණසේන හබුරුගල මහතා ඇතුළු නිලධාරීන් කීපදෙනකුගේ සහභාගිත්වයෙන් මේ සැකකරුවන් දෙදෙනා අත්අඩංගුවට ගෙන ඇත.යතුරු පැදියකින් යමින් සිටි දෙදෙනකු ගැන සැක සිතී වහාම යතුරු පැදිය නවතා පොලිසිය බාරයට ගෙන කළ ප්‍රශ්න කිරීම්වලදී බොහෝ තොරතුරු අනාවරණය කර ගැනීමට එම පොලිස් නිලධාරීන්ට හැකි විය.ඔවුන් දෙදෙනා ගමන් ගත් යතුරු පැදිය ද වෙන්නප්පුව ප්‍රදේශයෙන් සොරාගත් එකක් බව හෙළිවිණි.ඔවුන් දෙදෙනා පන්නල ප්‍රදේශයේ සිටි විදේශිකයකුගේ නිවෙසකට බලෙන් ගොස් රන් භාණ්ඩ හා තවත් උපකරණ රාශියක් ඇතුළු රුපියල් පහළොස් ලක්ෂයක දේපළ මංකොල්ල කෑ බව ප්‍රකාශ කර තිබේ.එක් අයකු යුද හමුදාවෙන් පැන ආ අයෙකි. ඔහු දිවුලන්කඩවල මැදිරිගිරියේ පදිංචිකරුවෙකි. අනෙක් තැනැත්තා දංකොටුවේ පදිංචිකරුවෙක් බව සීදූව පොලිසිය පවසයි.මොවුන් දෙදෙනා විසින් බලහත්කාරයෙන් කඩා ගත් රන් මාල 26න් රන් මාල හතරක් සොයාගත් අතර එහි වටිනාකම ලක්‍ෂ දෙකක් පමණ වේ.සැකකරුවන්ට විරුද්ධව නඩු පවරා මීගමුව මහේස්ත්‍රාත් අධිකරණය වෙත ඉදිරිපත් කිරීමෙන් පසු ප්‍රධාන මහේස්ත්‍රාත් ඊ. එම්. එන්. පී. අමරසිංහ මහතාගේ නියෝගය පිට සැකකරුවන් ලබන 18 වෙනි දින දක්වා රක්ෂිත බන්ධනාගාර ගතකර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>12</day>
    </date>
    <link>http://www.dinamina.lk/2011/11/12/_art.asp?fn=r1111122</link>
    <topic>ගුරු අණ පිළිපදින්න ගිය සිසුන් තිදෙනාට උසාවියේ නඩු</topic>
    <author>සිරිසේන රාජපක්ෂ</author>
    <content>කොළඹ අවට ප්‍රදේශයක පවත්වාගෙන යන උපකාරක පන්තියක (ටියුෂන් ක්ලාස්) ගුරුවරයෙක් සිසුන්ගෙන් ඉල්ලීමක් කළේය.එම ඉල්ලීමෙන් කියැවුණේ ඔහුගේ පන්තියක් පිළිබඳව අත් පත්‍රිකාවක් (ලීෆ්ලට්) ජනතාව අතර බෙදා හරින්නැයි කියාය. ඊට කැමැති සිසුන් තිදෙනකු අත් පත්‍රිකාව බෙදාහැරීමට ඉදිරිපත් වූහ.එක් සිසුවකු බොරැල්ල නගරයේ සුපිරි වෙළෙඳ සලක් ඉදිරිපිට සිටිමින් අත් පත්‍රිකා බෙදාහරිද්දී සෙසු සිසුන් දෙදෙනා බොරැල්ල නගරයේ උමං මාර්ගය තුළ සිට අත් පත්‍රිකා බෙදන්නට පටන් ගත්හ.නගරය හරහා යන දහස් සංඛ්‍යාත ජනයා අතර අත් පත්‍රිකා බෙදා හැරිණ. ඒවා ලබා ගන්නා බොහෝ දෙනා ඒවා උඩින් පල්ලෙන් කියවා මහමඟ දමා යන්නට විය.මෙය බොරැල්ල පොලිසියට දැනගන්නට ලැබී වහාම ගොස් අදාළ සිසුන් තිදෙනා අත්අඩංගුවට ගෙන මාලිගාකන්ද මහේස්ත්‍රාත් අධිකරණය වෙත ඉදිරිපත් කරන ලද්දේ කැළිකසළ දමා නගරය අපවිත්‍ර කිරීමේ චෝදනාව මතය.ඒ අවස්ථාවේ සැකකාර සිසුන් තිදෙනා වෙනුවෙන් පෙනී සිටි නීතිඥ ඩෙන්සිල් ලොයිඩ් ග්‍රේ මහතා අදාළ චෝදනාවට සිසුන් නිවැරදිකරුවන් බව අධිකරණයට දන්වා සිටිමින් ඔවුනට ඇප ලබා දෙන ලෙස ඉල්ලා සිටියේය.නීතිඥවරයාගේ කරුණු සැලකිල්ලට ගත් මාලිගාකන්ද අතිරේක මහේස්ත්‍රාත්වරිය සිසුනට නගා ඇති චෝදනා විභාග කිරීමට දින නියම කරමින් සැකකාර සිසුන් තිදෙනා ඇප මත මුදා හැරියාය.නියමිත දින නඩු විභාගයට සිසුන් තිදෙනා අධිකරණයේ පෙනී සිටි අතර බොරැල්ල පොලිසිය පැමිණිල්ල මෙහෙයවීමට ඉදිරිපත් වී සිටියහ.ඒ අවස්ථාවේ පැමිණිල්ල වෙනුවෙන් බොරැල්ල පොලීසිය අධිකරණය වෙත කරුණු දක්වමින් සැකකරුවන් විසින් මංමාවත් පනත උල්ලංඝනය වන පරිදි මහාමාර්ගයට කුණු දැමීමෙන් දඬුවම් ලැබිය හැකි වරදක් සිදුකර ඇති බව දන්වන ලදී.අනතුරුව චූදිතයන්ගේ නීතිඥ ඩෙන්සිල් ලොයිඩ් ග්‍රේ මහතා අධිකරණයට කරුණු දක්වමින් මෙසේ පැවසීය. ස්වාමීනි! මේ සිසුන් තිදෙනා කිසිම නීති විරෝධී ක්‍රියාවක් සිදුකර නෑ. ඔවුන් කර ඇත්තේ අත් පත්‍රිකා බෙදාහැරීම පමණයි. අද කාලේ අත් පත්‍රිකා බෙදාහැරීම සුලභව සිදුවන දෙයක්. අත් පත්‍රිකා ලබා ගන්නා අය ඒවා කියවා හෝ නොකියවා අහක දැමීම ද සුලභ සිදුවීමකි. සිදුව ඇත්තේ එවැනි සිදුවීමකි. එසේ වුවත් නඩු කටයුතු ඉදිරියට ගෙන යාමෙන් සිසුන්ගේ ඉගෙනීමේ කටයුතුවලට බාධා ඇතිවන බවත් ඔවුන්ගේ මානසික තත්ත්වයද පිරිහී යාමට ඉඩ ඇති හෙයින් වරද පිළිගැනීමට අප සූදානම්ය.“ස්වාමීනි ඔවුන්ගේ ශිෂ්‍යභාවය සහ සානුකම්පිතව සලකා බලන්නැයි මා ඉල්ලා සිිටිනවා” යැයිද කීවේය.නීතිඥවරයාගේ ඉල්ලීම ගැන සලකා බැලූ මාලිගාකන්ද අතිරේක මහේස්ත්‍රාත්වරිය මින් ඉදිරියට මෙවැනි ක්‍රියාවලට නොපෙළඹෙන ලෙස අවවාද කරමින් චූදිත සිසුන් තිදෙනා නිදහස් කළාය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>12</day>
    </date>
    <link>http://www.dinamina.lk/2011/11/12/_art.asp?fn=r1111123</link>
    <topic>මිනිස් ඝාතන සහ කොල්ලකෑම් රැසක සැකකරුවකු රක්ෂිත බන්ධනාගාරයට</topic>
    <author>පාණදුර සමූහ කපිල සෝමරත්න</author>
    <content>පාණදුර සහ වාද්දුව පොලිස් කොට්ඨාස වලදී පසුගිය කාලයේදී මිනිස් ඝාතන පහක් සහ මුදල් කොල්ලකෑම් සිදු කළ බවට සැකකරන පුද්ගලයකු පාණදුර මහේස්ත්‍රාත් ආර්. එස්. ඒ. දිසානායක මහතා රක්ෂිත බන්ධනාගාර ගත කළේය.මෙසේ බන්ධනාගාරගත කෙරුණේ පින්වත්තේ පදිංචි කරුවෙකි. ඔහු පාවිච්චි කළ ටී 56 ගිනි අවිය පෑලියගොඩ පොලිසියේ විශේෂ අපරාධ විමර්ශන අංශය විසින් අත්අඩංගුවට ගෙන මාරවිල මහේස්ත්‍රාත් අධිකරණයට ඉදිරිපත් කර ඇතැයි වාද්දුව පොලිසියේ සැරයන් සුගත් ප්‍රනාන්දු පාණදුර මහේස්ත්‍රාත් අධිකරණය හමුවේදී කියා සිටියේය.මෙම ගිනි අවිය මීට අවුරුදු 4 කට පමණ පෙර වාද්දුව මොරොන්තුඩුව පාරේදී වාද්දුව පොලිසියේ කොස්තාපල්වරයකුගෙන් ‘සන්බබා’ නමැති දාමරිකයා උදුරාගත් ටී 56 ගිනි අවිය බවට වාද්දුව පොලිසිය සැක කරයි.මෙම ගිනි අවිය සැකකරු විසින් පාණදුර පොලිස් වසමේදී මිනිස් ඝාතන සිදු කිරීමට යොදා ගත්තේද නැද්ද යන්න සොයා ගැනීමට පාණදුර පොලිසිය පරීක්ෂණයක් සිදු කර නැතැයිද මහේස්ත්‍රාත්වරයා සඳහන් කළේය.නඩු භාණ්ඩයක් වශයෙන් මාරවිල අධිකරණය වෙත ඉදිරිපත් කර ඇති ගිනි අවිය ගැන තොරතුරු ලබා ගැනීමට අවශ්‍ය බව මහේස්ත්‍රාත්වරයා සඳහන් කළේය.බන්ධනාගාරගත කර ඇති සැකකරුට මාරවිල මහේස්ත්‍රාත් අධිකරණයේද නඩු පවතින බව අධිකරණයේදී අනාවරණය විය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>12</day>
    </date>
    <link>http://www.dinamina.lk/2011/11/12/_art.asp?fn=r1111124</link>
    <topic>අඟුරුවාතොට නාරතුපාන පැරැණි පාලමකඩා වැටී වසර ගණනාවක්</topic>
    <author>කළුතර දිසා සමුහ – දයාරත්න කුමාරසිංහ</author>
    <content>දෙවැනි ලෝක යුද්ධය පැවැති සමයේ බ්‍රිතාන්‍ය අධිරාජ්‍යවාදී පාලකයන් අඟුරුවාතොට අලුත්ගම මාර්ගයේ කළුගඟ හරහා ඉදි කර තිබූ අඟුරුවාතොට නාරතුපාන පැරැණි යකඩ පාලම 2001 වසරේදී ජපන් රජයේ ආධාර ඇතිව නව දේදුනු පාලම ඉදිකිරීමෙන් පසු රථවාහන ධාවනය නතර වූ බැවින් කළු ගඟට කඩා වැටෙන්නට පටන් ගෙන ඇත.විශාල ප්‍රමාණයේ යකඩ කණු හා බාල්ක යොදා ඉදිකර ඇති පාලමෙන් වසර ගණනාවක් තිස්සේ කඩා වැටුණු දැවැන්ත යකඩ කැබලි, යකඩ කණු, කළු ගඟේ ගල් පර අතර හිර වී තිබෙන බැවින් මසුන් ඇල්ලීමට හා වෙනත් අවශ්‍යතා සඳහා ගඟ හරහා ඔරුවලින් ගමන් කරන පිරිසට අනතුරුවලට මුහුණ දීමට සිදුවී ඇති බැව් ප්‍රදේශවාසීහු පෙන්වා දෙති.දේදුනු පාලම විවෘත කර වසර දහයක් ඉකුත් වී ඇති නමුත් පාලම පූර්ණ අලුත්වැඩියාවක් කිරීමට මාර්ග සංවර්ධන අධිකාරිය මෙතෙක් කිසිදු පියවරක් ගෙන නැති බවත්, පාලමට සවිකර ඇති සමහර කොටස්වල මේ වන විට මලකඩ තට්ටු බැඳෙන්නට පටන් ගෙන ඇති බවත් ප්‍රදේශවාසීහු වැඩිදුරටත් කියා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>12</day>
    </date>
    <link>http://www.dinamina.lk/2011/11/12/_art.asp?fn=r1111125</link>
    <topic>අනියම් සැමියාගේ කපටි උපායට රැවටුණු කතට රන් මාලයයි විවාහයයි දෙකම අහිමි වෙයි</topic>
    <author>කෑගල්ල සමූහ පී. එම්. පී. පොල්වත්ත</author>
    <content>අනියම් ප්‍රේම සම්බන්ධයක් නිසා තරුණ කාන්තාවකට රුපියල් 50000 ක් පමණ වටිනා ගෙල පැළඳ සිටි රත්රන් මාලය හා විවාහක සැමියා අහිමි වීමේ සිද්ධියක් කෑගල්ලෙන් වාර්තා වෙයි.සිද්ධිය මෙසේය. කෑගල්ල නගරයට නුදුරු කඳු තුනකින් වටවූ ගන්තුන නමැති පිටිසර ගම්මානයකි. මෙම ගම්මානයේ ගෙවිතැන් බත් කර ගෙන කුඩා තේ කඩයක් පවත්වා ගෙන ගිය පවුල් ජීවිකාව කළ පවුලක් විය. මෙම පවුලට සිටියේ එකම පිරිමි දරුවෙකි.මවුපියන් එකම පුතු ඇහැක් මෙන් බලාගෙන දිය හැකි උසස්ම අධ්‍යාපනයක්ද මොහුට ලබා දී ඇත.පාසල් යෑම අවසන් වීමෙන් පසු පවුලේ වැඩ කටයුතුවලට හවුල් කර ගනිමින් කටයුතු කර ඇත. මොහුට විවාහයක් කර දීමේ කාලය පැමිණි හෙයින් එය ඉටු කර දීමට කපු මහතෙක් ගෙන්වා අපේ පවුලට ගැලපෙන තැනකින් පුතාට විවාහ කර ගැනීමට සොයා දෙන ලෙසට ඉල්ලා ඇත. මේ අනුව වැඩි කලක් යෑමට පෙර දෙපාර්ශවයේ නෑදෑයන්ගේ කැමැත්ත අනුව විවාහය සිදුවී ඇත.මෙම විවාහය සිදු කර ගැනීමෙන් පසුව ගමේ පවත්වාගෙන ගිය කුඩා තේ කඩය ඉතාමත් දියුණු තත්ත්වයට පත් කර ගැනීමට මෙම දෙපළ කටයුතු කර ඇත.වසර දෙකක් ගත වූවත් දරුවන්ද නොමැති හෙයින් කෑගල්ල නගරයේ වෙළෙඳ කුටියක් පවත්වාගෙන යමු යයි තරුණ බිරිය සැමියාට යෝජනා කළාය . ඒ අනුව කෑගල්ල නගරයේ වෙලෙඳ කුටියක් මිලදීගෙන එහි කොළඹින් ගෙන එන ලද රෙදි කෑලි වෙළෙඳාම් කිරීමට පටන් ගෙන ඇත.එය දිනෙන් දිනම ඉතාමත් දියුණු තත්ත්වයට පත්වී ඇති නිසා සතියකට වරක් සැමියා හා බිරිය කට්පීස් ගෙන ඒම සිදු කර ගෙන ගොස් ඇත.එදින වැසි දිනයකි. ඉතාමත් රූමත් තරුණ කාන්තාව වෙළෙඳ සලේ සිටින විට යතුරු පැදියකින් පැමිණි පුද්ගලයෙක් ‘හරි වැස්ස නේද?’ කියා යතුරු පැදිය නවතා ඇත. වැස්ස නිසා දෙදෙනා අතර පැය 1 / 4 ක් පමණ කතා බස් කරමින් සිට මෙම කාන්තාවගේ ජංගම දුරකථන අංකයද ලබා ගෙන තරුණයා පිටවී ගොස් ඇත.පසුව නිතර නිතර මෙම කාන්තාවට දුරකතන ඇමතුම් ලැබනෙ විට සැමියාට සැක සිතී කාගෙන්ද ඔතරම් ඇමතුම් ලැබෙන්නේ කියා අසන විට යාලුවෙක්ගෙන් යැයි ඇය පවසා ඇත. මීට පෙර රෙදි රැගෙන ඒමට සැමියා සමග ගිය නමුත් දැන් අනියම් පෙම්වතා සමග යෑමට පටන් ගෙන ඇත.මෙම අනියම් සම්බන්ධයට සම්බන්ධ වූ පුද්ගලයාගේ යටි සිතේ තිබී ඇත්තේ මෙම කාන්තාවගේ ගෙල බැදි රන් මාලයට විදීමටය. මේ අනුව මෙම කාන්තාව විවාහ කර ගන්නා බවට පොරොන්දු වී දිනක් කෑගල්ල නගරයට නුදුරු හෝටලයකට කැඳවා ගෙන ගොස් එහි රාත්‍රිය ගත කර පසුවදා හෝටලයෙන් පිටවී කොළඹ නුවර මාර්ගයට පැමිණ මගේ ගෙදර අලුත්වැඩියාවක් කරන්න තියෙනවා. එම නිසා ඔයාගේ කරේ ඇති මාලය බැංකුවට උගස් කර මුදල් ටිකක් ගනිමු යයි අනියම් පෙම්වතා කළ යෝජනාව අනුව තම ගෙල පැලඳී රන් මාලය ගලවා අනියම් පෙම්වතාගේ අතට දී ඇත.‘මම එනකම් ඉන්න’ කියා අනියම් පෙම්වතා යතුරු පැදිය පණ ගන්වා ගෙන වේගයෙන් නොපෙනී ගොස් ඇත. පැය දෙකක් පමණ කාලයක් ගත විය. ඔහු ආපසු ආවේ නැත. නැවත ඔහු නොපැමිණි යයි සිතූ කාන්තාව ‘අනේ මට වෙච්ච දෙයක් මගේ රන්මාලයත් නෑ. මාගේ සැමියාත් නෑ. මාගේ අතේ බස් එකේ යන්න වත් සතයක් වත් නෑ’ කියමින් ‘මම ඔලුව හැරුණ අතේ යනවා’ යයි පවසා එතැනින් ඇය නික්ම ගොස් ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>12</day>
    </date>
    <link>http://www.dinamina.lk/2011/11/12/_art.asp?fn=s1111121</link>
    <topic>පාකිස්තාන පන්දු ප්‍රහාරය හමුවේ අසරණ වෙමින්ශ්‍රී ලංකාව කඩුලු 8කින් පරදී</topic>
    <author/>
    <content>පාකිස්තාන පන්දු ප්‍රහාරය හමුවේ අන්දමන්ද වූ ශ්‍රී ලංකා කණ්ඩායම ඩුබායි නගරයේ ක්‍රිකට් ක්‍රීඩාංගණයේ ඊයේ පැවැති පළමු ජාත්‍යන්තර එක්දින තරගයෙන් කඩුලු 8ක පරාජයක් ලැබීය.ලකුණු 132ක පහසු ජයග්‍රාහී ඉලක්කයක් හඹා ගිය පාකිස්තානය තරගයේ තවත් ඕවර 28යි පන්දුවක් ඉතිරිව තිබියදී කඩුලු 2ක් පමණක් අහිමි කරගෙන තරගයේ ජය වාර්තා කළේය.ඉම්රාන් ෆර්හත් ලකුණු 50ක්ද, යූනුස් ඛාන් නොදැවී ලකුණු 56ක්ද (පන්දු 57යි, හතරේ 7යි) ලබා ගත්හ.පාකිස්තාන කඩුලු 2 ම ලබා ගත්තේ සුරංග ලක්මාල් ය. ඔහු ලකුණු 16කට මේ කඩුලු 2 ලබා ගත්තේය.පාකිස්තාන ඉනිමේ පළමු කඩුල්ල මුළු ලකුණු 12දී බිඳ වැටිණි. දෙවැනි ඕවරයේ සුරංග ලක්මාල්ගේ පන්දුවකට ‘මිඩ් ඕන්’හි පන්දු රකිමින් සිටි කෝසල කුලසේකරට පහසු උඩ පන්දුවක් දෙමින් මොහමඩ් හෆීස් ලකුණු 5කට දැවී ගියේය.දෙවැනි කඩුල්ල ලෙසින් ෆර්හත් දැවී ගියේ ලක්මාල්ගේ පන්දුවකට කඩුල්ල මුවා කරමිණි.පිටියේ තරග විනිසුරුගේ එම තීරණයට එරෙහිව ෆර්හත් අභියෝග කළද තෙවැනි විනිසුරුගේ තීරණයද එයම විය. පන්දු 65කට මුහුණ දුන් ඔහු හතරේ පහර 7ක් සමග ලකුණු 50ක් රැස් කළේය. ෆර්හත් සහ යූනුස් ඛාන් දෙවැනි කඩුල්ල සඳහා ඕවර 17ක් ඇතුළත ලකුණු 103ක සබඳතාවක් පිහිටුවූහ. තිලකරත්න ඩිල්ෂාන් කාසියේ වාසිය දිනා ගෙන පළමුව පන්දුවට පහර දීමට තීරණය කළද ඔහුට ලබා ගත හැකිවූයේ ලකුණු 4ක් පමණි.ඒ, හතරේ පහරකිනි. පන්දු 8කට පමණක් මුහුණ දුන් ඔහු අයිසාස් චීමා එවූ තරගයේ දෙවැනි ඕවරයේ පස්වැනි පන්දුවට පහරක් එල්ල කිරීමට යාමේදී පිත්තේ අද්දර වැදී පන්දුව යළි කඩුල්ල තුළට ඇදී ඒමෙන් දැවී ගියේය.මුළු ලකුණු 12දී ඩිල්ෂාන් දැවී යාමෙන් පසුව පිටියේ එක්වූ උපුල් තරංග හා කුමාර් සංගක්කාර දෙවැනි කඩුල්ල වෙනුවෙන් ඕවර 9කදී ලකුණු 24ක් එක් කළහ. පාකිස්තානයට එරෙහි ටෙස්ට් තරගමාලාවේ සුපිරි පිතිකරුවා වූ සංගක්කාරට ඊයේ එක්දින තරගයේ ලබා ගත හැකිවූයේ ලකුණු 5ක් පමණි.ඒ සඳහා ඔහු පන්දු 24කට මුහුණ දුන්නේය. 11 වැනි ඕවරයේදී ප්‍රථම වතාවට පන්දු යැවීම සඳහා කැඳවනු ලැබූ අබ්දුල් රසාක්ගේ පස්වැනි පන්දුවට ‘සංගා’ දැවී ගියේය. පිට ඉන්නට පිටතින් ආ එම පන්දුවට තනි ලකුණක් ලබා ගැනීම ඔහුගේ අරමුණ වුවද පිත්තේ යාන්තමින් ගෑවී පහතින් පැමිණි උඩ පන්දුව කඩුලු රකින සෆ්රාස් අහමඩ් හොඳින් රැක ගත්තේය.ඊළඟට උපුල් තරංග දැවී ගියේය.හතරේ පහර 2ක් සමග පන්දු 56කින් ලකුණු 25ක් රැස් කළ ඔහු මොහමඩ් හෆීස්ගේ පන්දුවකට ‘මිඩ් ඕන්’හි අයිසාස් චීමා අතට උඩ පන්දුවක් දෙමින් මුළු ලකුණු 66දී දැවී ගියේය. තරංග හා දිනේෂ් චන්දිමාල් තෙවැනි කඩුල්ල වෙනුවෙන් පන්දු 43කින් ලකුණු 30ක් රැස් කළහ.ඊට ඕවර 2කට පසුව 20 වැනි ඕවරයේදී දිනේෂ් චන්දිමාල් දැවී ගියේය. පන්දු 31කදී නරඹන්නන්ට සතුට ගෙන දෙමින් දැවැන්ත හයේ පහර 2ක් හා හතරේ පහරක් එල්ල කළ චන්දිමාල්, ෂහිඩ් අෆ්රිඩිගේ පළමු ඕවරයේ සිවුවැනි පන්දුවට ‘ඩීප් මිඩ් විකට්’ ස්ථානයට ඉහළින් හයේ පහරක් එල්ල කොට ඊළඟ පන්දුවට කඩුල්ල මුවා කිරීමේ වරදට හසුව මුළු ලකුණු 77දී දැවී ගියේය.ලකුණු 28ක් ලබා ගත් චන්දිමාල් තරගයේ පළමු හයේ පහර 15 වැනි ඕවරයේ ‘ලෝන්ග් ඕන්’ ස්ථානයෙන් එල්ල කළේ රසාක්ගේ පන්දුවකටය. ශ්‍රී ලංකා ඉනිමේ පළමු ඕවර 25 අවසන් වන විට ඔවුන්ගේ කඩුලු 4ක් ලකුණු 91කට බිඳ වැටී තිබිණි.30 වැනි ඕවරයේ මුළු ලකුණු ප්‍රමාණය 104ක්ව තිබියදී ඇන්ජලෝ මැතිව්ස් දුවද්දී දැවී ගියේය. පන්දු 31කට මුහුණ දුන් ඔහුට ලබා ගත හැකිවූයේ ලකුණු 10ක් පමණි. ලකුණු පුවරුවට තවත් ලකුණු 3ක් පමණක් එක් වෙද්දී 33 වැනි ඕවරයේදී ශ්‍රී ලංකා පිලේ 6 වැනි කඩුල්ල බිඳ වැටිණි.සිය මංගල ජාත්‍යන්තර එක්දින තරගයට සහභාගි වූ කෝසල කුලසේකර පන්දු 6කට මුහුණ දී ලකුණු ලබා ගැනීම ආරම්භ කිරීමට පෙර හෆීස්ගේ පන්දුවකට ‘මිඩ් ඕෆ්’හි පන්දු රකිමින් සිටි උමාර් ගුල්ගේ අතට පහසු උඩ පන්දුවක් දෙමින් දැවී ගියේය.මහේල ජයවර්ධන ලකුණු 24කට දැවී ගියේය. 38 වැනි ඕවරයේ පන්දු රකින්නන් තිදෙනෙකු පමණක් කවයෙන් පිටත සිටින ‘බැටිං පවර් ප්ලේ’ අවස්ථාවේ සයිඩ් අජ්මාල්ගේ පන්දුවකට ‘ෂෝට් ෆයින් ලෙග්’ ස්ථානයට ඉහළින් යන සේ ‘ස්වීප්’ පහරක් එල්ල කිරීමට මහේල උත්සාහ කළද සිදුවූයේ උඩ පන්දුව කෙළින්ම එම ස්ථානයේ පන්දු රකිමින් සිටි රසාක් අතට යාමය.පන්දු 57කට මුහුණ දුන් මහේලගේ ඉනිමට එක හතරේ පහරක් හෝ ඇතුළත්ව නොතිබිණි.මහේලගේ දැවී යාමෙන් පසුව ශ්‍රී ලංකා පිලේ ඉතිරි කඩුලු 3 ලකුණු 11කට බිඳ වැටිණි. සීකුගේ ප්‍රසන්න ලකුණු 5කටත්, සුරංග ලක්මාල් බින්දුවකටත් දැවී ගිය අතර ලසිත් මාලිංග හයේ පහරක් සමග ලකුණු 11ක් ලබා ගෙන දැවී ගියේය. ඔහු දැවී ගියේ අෆ්රිඩිගේ පන්දුවක් කෙළින්ම කඩුල්ලේ වැදීමෙනි. අෆ්රිඩිගේ ඊට පෙර පන්දුවට ඔහු අතටම මාලිංග දුන් උඩ පන්දුව අල්ලා ගැනීමට අෆ්රිඩි අසමත් විය.ඕවර 40යි පන්දු 3කදී ශ්‍රී ලංකා ඉනිම ලකුණු 131කට අවසන් විය. ලකුණු ලබා ගෙන තිබුණේ ඕවරයකට 3.23ක වේගයෙන් පමණි. ජාත්‍යන්තර ක්‍රිකට් තරග බිමෙන් සමුගෙන සිට ඊයේ ප්‍රථම වතාවට නැවත පිටියට පිවිසි පාකිස්තාන තුන් ඉරියව්වෙන්ම කැපී පෙනෙන ක්‍රීඩක ෂහිඩ් අෆ්රිඩි ලකුණු 27කට කඩුලු 3ක් ලබා ගැනීමට සමත් විය. හෆීස් හා අජ්මාල් කඩුලු 2 බැගින් ලබා ගත්හ. තරගයේ වීරයා ලෙස ෂහිඩ් අෆ්රිඩි නම් කෙරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>12</day>
    </date>
    <link>http://www.dinamina.lk/2011/11/12/_art.asp?fn=s1111122</link>
    <topic>පොදු රාජ්‍ය මණ්ඩලීය ක්‍රීඩාඡන්ද විමසුම අලුත් ක්‍රමයකට</topic>
    <author/>
    <content>පොදු රාජ්‍ය මණ්ඩලීය ක්‍රීඩා උළෙලේ සත්කාරකත්වය තීරණය කෙරෙන ඡන්ද විමසුම විද්‍යුත් පුවරු මගින් සිදු කිරීමට සංවිධායකයෝ තීරණය කර තිබේ. මේ නව ක්‍රමය පොදු රාජ්‍ය මණ්ඩල ක්‍රීඩා ඉතිහාසයේ පළමු වරට ක්‍රියාත්මක කෙරේ.ශ්‍රී ලංකාවේ හම්බන්තොට හා ඔස්ට්‍රේලියාවේ ගෝල්ඩ් කොස්ට් නගර අතර පැවැත්වෙන සත්කාරකත්වය දිනා ගැනීමේ තරගයේදී ඝානාවට ඡන්දය අහිමිවී ඇත.එරට ඔලිම්පික් කමිටුවේ ක්‍රියාකාරීත්වය පිළිබඳ ගැටලු මතුවී ඇතැයි පවසා පොදු රාජ්‍ය මණ්ඩලීය ක්‍රීඩා සම්මේලනය මේ තීරණයට එළැඹ ඇත.මේ හේතුව මත 2018 පොදු රාජ්‍ය මණ්ඩලීය ක්‍රීඩා සත්කාරකත්වය තේරීම සඳහා ඡන්ද 70ක් ප්‍රකාශ වේ. රටවල් දෙකට ලැබෙන ඡන්ද සංඛ්‍යාව සමාන වුවහොත් ක්‍රීඩා සම්මේලනයේ සභාපති මයික් හූපර් මහතාගේ තීරක ඡන්දය ප්‍රකාශ කෙරේ.මේ තීරණාත්මක ඡන්ද විමසුම අද අළුයම 3.30ට සාන්ත කිට්ස්හි දී සිදුවේ.පැය තුනක පමණ කාලයක් පොදු රාජ්‍ය මණ්ඩලීය ක්‍රීඩා සම්මේලනය පැවැත්වෙන අතර එහිදී තරගයට ඉදිරිපත් වන රටවල් දෙකේ අවසන් දේශන පැවැත්වීමට නියමිතය.ඡන්ද විමසීමේදී ශ්‍රී ලංකාවට අංක 9 බොත්තම ද ඔස්ට්‍රේලියාවට අංක 4 බොත්තම ද ලබා දී ඇත. ඡන්දය ප්‍රකාශ කරන නියෝජිතයෝ එම බොත්තමක් ඔබා තම කැමැත්ත දැක්වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>12</day>
    </date>
    <link>http://www.dinamina.lk/2011/11/12/_art.asp?fn=s1111123</link>
    <topic>දකුණු අප්‍රිකාවට කඩුලු 8ක ජය</topic>
    <author>කේප්ටවුන් (ඒ.එෆ්.පී.)</author>
    <content>සංචාරක ඔස්ට්‍රේලියාව සහ දකුණු අපි‍්‍රකාව අතර කේප්ටවුන් හි පැවැත්වෙන පළමු ටෙස්ට් තරගයේදී කඩුලු 8ක ජයක් ලබා ගැනීමට දකුණු අපි‍්‍රකාව සමත්විය. ග්‍රෙහැම් ස්මිත්ගේ නොදැවී ලබා ගත් අගනා ලකුණු 101 හා හසීම් අම්ලාගේ විශිෂ්ට ලකුණු 112 හේතුවෙන් දකුණු අපි‍්‍රකාවට ජය හිමිවිය.තරගයේ වීරයා සම්මානය වර්නන් පිලන්ඩර්ට හිමිවිය.දෙවැනි දිනය ඇරැඹෙන විට සිය පළමු ඉනිම ක්‍රීඩා කරමින් සිටි ඕස්ට්‍රේලියාව කඩුලු 8කට ලකුණු 214 ක් ලබා සිටි අතර දිවා ආහාරයට පෙර ලකුණු 284කට දැවී ගියේය.අනතුරුව පළමු ඉනිම ක්‍රීඩා කළ සත්කාරක දකුණු අප්‍රිකාව තේ පානයට පෙර ලකුණු 96 කට දවාලීමට ඕස්ට්‍රේලියානු පන්දු යවන්නන් සමත් වූහ. ඒ වන විට ඔස්ට්‍රේලියාව දකුණු අප්‍රිකාවට වඩා ලකුණු 188 ක් ඉදිරියෙන් සිටියේය. අනතුරුව සිය දෙවැනි ඉනිම ඇරැඹූ ඕස්ට්‍රේලියාව ක්‍රීඩා ලෝලීහු විමතියට පත් කරමින් ලකුණු 47කට දැවී ගියේය. ඒ ලකුණු 21කට කඩුලු 9ක් බිඳවැටී තිබූ මොහොතේ අවසන් පිතිකරුවන් දෙපල වූ පීටර් සිඩ්ල් සහ නේදන් ලියොන් අවසන් කඩුල්ලට ලකුණු 26ක සම්බන්ධතාවයක් ගොඩනැගීමේ හේතුවෙනි.ඔස්ට්‍රේලියාව පළමු ඉනිම (සියලු දෙනා දැවී) 284 මයිකල් ක්ලාක් 151, ෂෝන් මාෂ් 44 (ඩේල් ස්ටේන් 55/4, වර්නන් පිලන්ඩර් 63/3, මෝර්නි මෝකල් 82/3) සහ දෙවැනි ඉනිම (සියලු දෙනා දැවී) 47 නේදන් ලියොන් 14, පීටර් සිඩ්ල් නොදැවී 12 (වර්නන් පිලන්ඩර් 15/5, මෝර්නි මෝකල් 9/3 ඩේල් ස්ටේන් 23/2)දකුණු අප්‍රිකාව පළමු ඉනිම (සියලු දෙනා දැවී) 96 ග්‍රෙහැම් ස්මිත් 37 (ෂේන් වොට්සන් 17/5, රයන් හැරිස් 33/4) සහ දෙවැනි ඉනිම කඩුලු 2ක් දැවී (ඕවර 52.2) 236 - ග්‍රෙහැම් ස්මිත් (නොදැවී) 101, හසීම් අම්ලා 112.</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>12</day>
    </date>
    <link>http://www.dinamina.lk/2011/11/12/_art.asp?fn=s1111124</link>
    <topic>මීටර් 100 ධාවන සූරියට සම්මානයක්</topic>
    <author>ලොස් ඇන්ජලීස් (ඒ.එෆ්.පී.)</author>
    <content>දකුණු කොරියාවේ පැවැති ලෝක මලල ක්‍රීඩා සූරතාවලියේ මීටර් 100 කාන්තා ඉසව්වේ රන් පදක්කම දිනූ අමෙරිකාවේ කාමෙලිටා පේටර් වසරේ හොඳම මලල ක්‍රීඩිකාවට හිමි ජෙසී ඔවන්ස් සම්මානය දිනා ගත්තා ය.මේ මාසයේ දී 32 වැනි වියට පා තබන පේටර් මලල ක්‍රීඩා සූරතාවලියේදී මීටර් 200 තරග ඉසව්වේ රිදී පදක්කම දිනූ අතර රන් පදක්කම දිනූ අමෙරිකානු මීටර් 100 සහය දිවීමේ කණ්ඩායමටද ඇතුලත් වී සිටියේ ය.මේ අතර වසරේ හොඳම මලල ක්‍රීඩකයාට හිමි සම්මාන අත්කර ගැනීමට උස පැතීමේ සූර ජෙසී විලියම්ස් සමත් විය. 1991 වසරේදී චාල්ස් ඔස්ටින්ගෙන් පසුව උස පැනීමේ ලෝක සූරතාව දිනූ පළමු අමෙරිකානුවාද ඔහු වන්නේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>12</day>
    </date>
    <link>http://www.dinamina.lk/2011/11/12/_art.asp?fn=s1111125</link>
    <topic>ශ්‍රී ලංකා කාන්තා ක්‍රිකට් පිලඑක්දින තරගාවලිය ජය ගනී</topic>
    <author/>
    <content>.ශ්‍රී ලංකා කාන්තා ක්‍රිකට් කණ්ඩායම සහ බංග්ලාදේශ කාන්තා ක්‍රිකට් කණ්ඩායම අතර බංග්ලාදේශයේ දී පැවැති දෙවැනි එක්දින තරගයෙන් කඩුලු 6ක විශ්ෂ්ට ජයක් ලැබූ ශ්‍රී ලංකා පිල තරග 2 කින් සමන්විත එක්දින තරගාවලිය 2 – 0 ක් ලෙස ජය ගැනීමට සමත්විය. පළමුව පන්දුවට පහරදුන් බංග්ලාදේශය ඕවර 50 අවසානයේ කඩුලු 8 කට ලකුණු 129ක් රැස් කළේය.බංග්ලාදේශ පිලේ ෆර්ජාන් හක් ලකුණු 34ක් ලබාගත් අතර පන්දු යැවීමේ දී සුවිනිද අල්විස් කඩුලු 3ක් සහ ශෂිකලා සිරිවර්ධන කඩුලු 2ක් දවාලූහ.ලකුණු 130ක ජයග්‍රාහී ඉලක්කයක් හඹා ගිය ශ්‍රී ලංකාව ඕවර 28.1 කදී කඩුලු 4ක් දැවී ලකුණු 133ක් ලබා ගත්තේය.ඊෂානී කෞෂල්‍යා නොදැවී ලකුණු 40ක් රැස් කළ අතර ප්‍රසාදනී වීරක්කොඩි ලකුණු 38ක් ලබාගත්තාය. චමරි අතපත්තු රැස්කළ ලකුණු සංඛ්‍යාව 22 කි. පන්දු යැවීමේදී රුමානා අහමඩ් කඩුලු 2ක් දවාලීය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>12</day>
    </date>
    <link>http://www.dinamina.lk/2011/11/12/_art.asp?fn=s1111126</link>
    <topic>තරුණ සේවා-රූපවාහිනීවොලිබෝල් තරග අදියර දෙකකින්</topic>
    <author>මහරගම විශේෂ වේහැල්ලේ පියතිලක</author>
    <content>27 වන තරුණ සේවා රූපවාහිනී තරගාවලිය ජාතික සුපර් ලීග් සහ තරුණ සේවා රූපවාහිනී අභියෝගතා තරගාවලිය යනුවෙන් අදියර දෙකකින් පැවැත්වේ.තරුණ සේවා රූපවාහිනී අභියෝගතා තරගාවලියේ ප්‍රථම පියවර පළාත් මට්ටමින් පැවැත්වේ. එම තරග දැනටමත් ආරම්භ කර ඇත. මෙම තරගයට සහභාගිවිය හැක්කේ වයස 25 අඩු ක්‍රීඩක ක්‍රීඩිකාවන්ට පමණි. පළාත් මට්ටමේ තරගවලදී පළමුවැනි හා දෙවන ස්ථාන හිමිකර ගනු ලබන කාන්තා කණ්ඩායම් 18 ක් සහ පිරිමි කණ්ඩායම් 18 ක් ජාතික අභියෝගතා තරගාවලියට ඉදිරිපත් වෙයි.  පළාත් තරග නොවැම්බර් මස අවසන් වනවිට අවසන් කිරීමට නියමිතය.ජාතික මට්ටමේ තරග දෙසැම්බර් මස 10 වන දින සිට මහරගම ජාතික තරුණ මධ්‍යස්ථානයේදී පැවැත්වේ.ජාතික සුපර්ලීග් තරගාවලියමෙම තරගාවලියට ආයතනික මට්ටමේ කාන්තා කණ්ඩායම් 8 ක් සහ පිරිමි කණ්ඩායම් 8 ක් සහභාගි වෙති.ජාතික තරුණ සේවා, යුද්ධ හමුදා, ගුවන් හමුදා, නාවුක හමුදා, පොලිසිය, වරාය අධිකාරිය විදේශ සේවා සහ මාවතගම කැෂුවලයින් කණ්ඩායම් කාන්තා තරගාවලියට සහභාගි වෙති. පිරිමි තරගාවලියට තරුණ සේවා, යුද හමුදා, නාවුක හමුදා, ගුවන් හමුදා, පොලිසිය, වරාය අධිකාරිය, විශ්වවිද්‍යාල ඒකාබද්ධ පිල සහ ඒකාබද්ධ පාසල් පිල තරග වදිති.ජාතික මට්ටමේ සුපර්ලීග් තරග දෙසැම්බර් මස 12 සිට 20 දක්වා මහරගම ජාතික තරුණ මධ්‍යස්ථාන ගෘහස්ථ ක්‍රීඩාගාරයේදී පැවැත්වීමට නියමිතය. මෙවර තරගාවලියේ විශේෂත්වය තරගාවලි දෙකටම සහභාගිවිය හැක්කේ වයස 25 අඩු ක්‍රීඩක ක්‍රීඩිකාවන්වීමය. තරගාවලි දෙකේම අවසන් මහ තරග හතර සජිවීව ජාතික රූපවාහිනී චැනලය හරහා විකාශය කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>12</day>
    </date>
    <link>http://www.dinamina.lk/2011/11/12/_art.asp?fn=s1111127</link>
    <topic>ගොවිජන සේවා-උකුවෙල ප්‍රා. ලේකම් කාර්යාලය මාතලේ රාජ්‍ය සේවා වොලිබෝල් සූරතා දිනති</topic>
    <author>අසෝක හිඳගොඩ මාතලේ දිසා විශේෂ</author>
    <content>මාතලේ දිසා රාජ්‍ය සේවා වොලිබෝල් තරගාවලියේ මේ වසරේ පිරිමි සූරතාව මාතලේ ගොවිජන සේවා දෙපාර්තමේන්තු කණ්ඩායමට ද, කාන්තා සූරතාවය උකුවෙල ප්‍රාදේශීය ලේකම් කාර්යාල කණ්ඩායමට ද හිමි විය. පිරිමි කණ්ඩායම් 21 ක් සහ කාන්තා කණ්ඩායම් 13 ක සහභාගිත්වයෙන් මෙම තරගාවලිය පසුගියදා මාතලේ බර්නාඩ් අළුවිහාරේ ක්‍රීඩාංගණයේදී පැවැත්විණ.ක්‍රීඩා සංවර්ධන දෙපාර්තමේන්තුවේ මාතලේ දිස්ත්‍රික් සම්බන්ධීකරණ නිලධාරි රංජිත් අළුවිහාරේ මහතා විසින් මෙම තරගාවලිය සංවිධානය කරන ලදී. තරගාවලියේ තරග ප්‍රතිඵල පිරිමි සූරතාව ගොවිජන සේවා දෙපාර්තමේන්තුව, අනු සූරතාව, ශ්‍රී ලංකා පොලිසිය මාතලේ, තෙවැනි උකුවෙල ප්‍රාදේශීය ලේකම් කාර්යාලය කාන්තා සූරතාව, උකුවෙල ප්‍රාදේශීය ලේකම් කාර්යාලය, අනු සූරතාවය, පල්ලේපොල ප්‍රාදේශීය ලේකම් කාර්යාලය, තෙවැනි අඹන්ගඟ ප්‍රාදේශීය ලේකම් කාර්යාලය.  .</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>12</day>
    </date>
    <link>http://www.dinamina.lk/2011/11/12/_art.asp?fn=s1111128</link>
    <topic>සය සාමාජික ක්‍රිකට් හෙට</topic>
    <author>දකුණු පළාත් සංචාරක විශේෂ-ඩේවිඩ් මිත්‍රසේන</author>
    <content>අම්බලන්ගොඩ “එක්සත් ක්‍රීඩා සමාජය” 5 වන වරටත් සංවිධානය කරන දීපව්‍යාප්ත සය සාමාජික සැහැල්ලු පන්දු ක්‍රිකට් තරගාවලිය හෙට (13) අම්බලන්ගොඩ මහජන ක්‍රීඩාංගණයේදී පැවැත්වේ.මේ තරගයේ සූරතාව සඳහා මුදලින් රු: 30000ක් ද සහතික පතක්ද පිරිනමනු ලබන අතර අනුසූරතාව සඳහා රු: 20,000 ක් සමඟ සහතිකයක් පිරිනැමේ. විමසීම් 077 6661206, 077 2177842.</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>12</day>
    </date>
    <link>http://www.dinamina.lk/2011/11/12/_art.asp?fn=f1111121</link>
    <topic>අසාර්ථක ව්‍යාපාර රජයට ගන්නේසාර්ථක ව්‍යාපාර කරන්නයි</topic>
    <author>ජයසිරි මුණසිංහ</author>
    <content>පාඩු ලබන ව්‍යාපාර රජයට පවරා ගැනීම පිළිබඳ බොහෝ දෙනාගේ අවධානය යොමුව ඇත. පාඩු ලබන ආයතන රජයට පවරා ගන්නේ ඇයි ? එමඟින් සිදු වන්නේ කුමක්ද ? සහ පාඩු ලබන ආයතන මොනවාද? යන්න පිළිබඳ මේ ලිපියෙන් පෙන්වා දීමට අප අදහස් කළෙමු.පාඩු ලබන සහ අසාර්ථක ව්‍යාපාර රජයට පවරා ගැනීම සඳහා ඉදිරිපත් කළ නව පනත හරහා රජයේ බලාපොරොත්තුව අසාර්ථක ව්‍යාපාර සාර්ථක කර ගැනීමට නම්, එම කටයුත්තට බාධා නොකළ යුතු යැයි ප්‍රවීණ ආර්ථික විශ්ලේෂක වින්සන් මර්වින් ප්‍රනාන්දු මහතා ප්‍රකාශ කරයි.අලාභ ලබන ව්‍යාපාර ලාභ ලබන ව්‍යාපාර බවට පත්කිරීමට නව පනත මඟින් කටයුතු සැලැසෙනවා නම්, ඊට අකුල් හෙළීම නොකළ යුතු යැයි ද ප්‍රනාන්දු මහතා අවධාරණය කළේය.වසර 2005 නොවැම්බර් මස 17 වැනිදා මෙරට පස්වැනි විධායක ජනාධිපතිවරයා ලෙස තේරී පත්වූ මහින්ද රාජපක්ෂ මහතාගේ නායකත්වයෙන් යුතු රජය පෞද්ගලිකකරණය ප්‍රතිපත්තියක් ලෙස ප්‍රතික්ෂේප කළ බව සිහිපත් කළ ප්‍රනාන්දු මහතා ඒ වෙනුවට රාජ්‍ය ව්‍යවසායන්ගේ කාර්්‍යයසාධනය වර්ධනය කිරීම සඳහා නව කළමනාකරණ ක්‍රමෝපාය අනුගමනය කළ බවද පැවසීය.ඌණ ක්‍රියාකාරී රාජ්‍ය ආයතන හා රාජ්‍ය වත්කම් හි කාර්ය සාධනය වැඩිකිරීම සඳහා රජය ගිය වසරේ සිටම පියවර ගත් බව ප්‍රනාන්දු මහතා පෙන්වා දුන්නේය. ඒ අනුව අකර්මණ්‍ය රාජ්‍ය ආයතන 23 ක් සම්බන්ධයෙන් ප්‍රතිසංස්කරණ කටයුතු කිරීමට රජය විසින් රාජ්‍ය සම්පත් හා ව්‍යාපාර සංවර්ධන අමාත්‍යාංශයක් පිහිටුවීම ඉතා වැදගත් කාර්්‍යයයක් බව ද ඔහු පෙන්වා දුන්නේය.ඊට අමතරව උපාය මාර්ගික රාජ්‍ය ආයතනවල අධ්‍යක්ෂ මණ්ඩල සඳහා පෞද්ගලික අංශයේ ව්‍යවසායකයින් හා වෘත්තිකයන් පත්කිරීම, ශ්‍රී ලංකා මහජන උපයෝගීතා කොමිසම වැනි ආයතන ස්ථාපිත කොට උපයෝගීතා අංශයෙහි (විදුලිබල, ඛනිජතෙල්, ජලසම්පාදන) නියාමන කටයුතු ශක්තිමත් කිරීම කැපී පෙනිණි.ඌණ කාර්යසාධන ව්‍යාපාර හා ඌණ උපයෝගිතා වත්කම් යළි පුනරුදයට පත් කිරීමේ පනත මඟින් ආයතන 37ක ලැයිස්තුවක් රටට ඉදිරිපත් කොට ඇත. ඒවායේ නම් පහත දැක්වේ. ඊට අමතරව ඒවායේ වර්තමාන ස්වරූපය ද සැකෙවින් සඳහන් කිරීමට අපි අදහස් කළෙමු.ඌණ කාර්යය සාධන ව්‍යාපාර1. හොටෙල් ඩෙවලොපර්ස් (ලංකා) සමාගමසමාගම වෙනුවෙන් රජය විසින් ගෙවන ලදුව 2010 අවසානය වනවිට එකතුව ඇති නිශ්චය නොවන ණය - දළ වශයෙන් රුපි. බිලියන 12 කි. 18 වසරකින් ණය ආපසු ගෙවීමට ඉල්ලීම් කෙරී ඇත. වත්කම්වලින් 65%ක් රජය සතුය. 20 වසරක් තිස්සේ දික් ඇදෙන විසඳුමක් නැති නඩු 15 ක් පමණ පවතී. හෝටලය ඉදිකිරීමේ කටයුතු පවා නිසි පරිදි සිදුව නැත. මහල් කීපයක්ම අඩුය.ඌණ උපයෝජනවත්කම්1. චාමස් ධාන්‍යාගාරයපිටකොටුවේ පිහිටියේය. නිසි සංවර්ධනයකින් තොරව ආදායම ඉපයීම සිදුකර ඇත.2. කලම්බු කෝමර්ෂල් කොම්පැණියබදුල්ලේ පිහිටියේය. ඉඩම් නිසිපරිදි නිෂ්පාදනයට යොදාගෙන නැත.3.ලංකා ට්‍රැක්ටර් සමාගම(පිටකොටුව හා නාරාහේන්පිට) පෞද්ගලීකරණය කර තිබුණි. අපේක්ෂිත ප්‍රතිඵල ලබා නැත. වටිනා ඉඩම් දෙකක් ප්‍රයෝජනයට ගෙන නැත.4. පැලවත්ත සීනි සමාගම හා ඉඩම2002 පෞද්ගලීකරණය කළ ද ඉඩම්වලින් නිසි ප්‍රයෝජන ගෙන නැත.5. සෙවනගල සීනි සමාගම හා ඉඩමපෞද්ගලීකරණ අපේක්ෂා බිඳ වැටී ඇත. ආයෝජන මණ්ඩල සහන ලබා දුන්නද ඵලක් වී නැත.6. සිනෝටෙක්ස් (ලංකා) සමාගමකටුනායක අපනයන සැකැසුම් කලාපයේ පිහිටි රජයේ ඉඩම. තෙවන පාර්ශ්වයකට දෙන ලදුව වසර ගණනාවක් ක්‍රියාත්මක වී නොමැත.7. ජැක්වාලන්කා සමාගමකටුනායක අපනයන සකැසුම් කලාපයේ පිහිටි රජයේ ඉඩම ආයෝජන මණ්ඩල සහන සහිතව තෙවන පාර්ශ්වයකට දුන්න ද වසර ගණනාවක් ව්‍යාපාර ක්‍රියාත්මකව නැත.8. ජලිමත් ඉන්ඩස්ට්‍රීස් (පෞද්) සමාගමකටුනායක අයෝජන සංවර්ධන කලාපයේ රජයේ ඉඩම ආයෝජන මණ්ඩල සහන යටතේ තෙවන පාර්ශ්වයකට ලබා දුන්නද වසර ගණනාවක් ව්‍යාපාරය ක්‍රියාත්මකව නැත.9. කොස්මොස් මැකී ඉන්ඩස්ට්‍රීස් සමාගමඅපනයන සැකැසුම් කලාපයේ රජයේ ඉඩම ආයෝජන මණ්ඩල සහන යටතේ තෙවන පාර්ශ්වයට ලබා දුන්නද ව්‍යාපාර කටයුතු වසර ගණනාවක් තිස්සේ නැවතී ඇත.10. කාබුල් ලේස් (පෞද්) සමාගමආයෝජන මණ්ඩල සහන යටතේ තෙවන පාර්ශ්වයට දුන් රජයේ ඉඩම වසර ගණනාවක් ව්‍යාපාර කටයුතු අත්හිටුවී ඇත.11. පූර්ව කජු සංස්ථා ඉඩමරජයේ කටයුතු සඳහා වෙන්ව ඇත්තෙන් ආයෝජනය වළක්වන ලද ආයෝජන මණ්ඩල ඉඩම.12. ඉන්ටර්ට්‍රේඩ්ලන්කා (පෞද්) සමාගමනාගරික සංවර්ධන අධිකාරියේ ඉඩම ආයෝජන මණ්ඩල සහන සහිත මිශ්‍ර සංවර්ධන ව්‍යාපෘති සඳහා ලබාදුන්නද ඒ සඳහා නොව අවම ආයෝජනයකින් ඉදිකළ කුලියට දෙන සම්මන්ත්‍රණ, ශාලාවක් පවත්වාගෙන යාම.13. සුචීර්නෙබ් ප්‍රොජෙක්ට්ස් (පෞද්) සමාගමආයෝජන මණ්ඩල සහන සහිතව විශාල මිශ්‍ර සංවර්ධන ව්‍යාපෘති සඳහා ලබාදුන්නා. සංවර්ධන අධිකාරිය සතු ඉඩම ප්‍රයෝජනයට ගෙන නැත.14. සෙලින්කෝ ලෙෂර් ප්‍රොපට්‍රිස්් සමාගමආයෝජන මණ්ඩල සහන සහිතව මිශ්‍ර සංවර්ධන ව්‍යාපෘති සඳහා ලබාදුන් නාගරික සංවර්ධන අධිකාරිය සතු ඉඩම කොටසක් සම්පූර්ණ කර ඇත. යල්පැනගිය ගොඩනැගිල්ල වසර ගණනාවක් නිකරුණේ පවතී.15. සීකාස් ෆැෂන් (පෞද්) සමාගමආයෝජන මණ්ඩල සහන යටතේ 200/50 ඇගලුම් ව්‍යාපෘතිය යටතේ තෙවන පාර්ශ්වයට ලබා දුන් රජයේ ඉඩම, වසර ගණනාවක් ව්‍යාපාර කටයුතු අත්හිටුවී ඇත.16. ඩී.සී. ඇපරල් (පෞද්) සමාගමඉහත කරුණම අදාළ රජයේ ඉඩම17. නීඩ්ල් ක්‍රාෆ්ට් (පෞද්) සමාගමඉහත කරුණුම අදාළ රජයේ ඉඩම18. හයි ෆැෂන් ගාමන්ට්ස් (පෞද්) සමාගමඉහත කරුණුම අදාළ රජයේ ඉඩම19. කොලින්ස් ගාමන්ට්ස් (පෞද්) සමාගමඉහත කරුණුම අදාලය20. රුහුණු පුතා ඇපරල්ස් (පෞද්) සමාගමඉහත කරුණුම අදාළය21. සන්ජය ගාමන්ට්ස් (පෞද්) සමාගමඉහත කරුණුම අදාළය22. මැක්ෆා ඇපරල් (පෞද්) සමාගමඉහත කරුණුම අදාළය23. යෝබීදා ඇසෝසියේට් (පෞද්) සමාගමආයෝජන මණ්ඩල සහන යටතේ පලතුරු සැකැසුමට ලබා දුන් රජයේ ඉඩම වසර ගණනාවක් අක්‍රීයව පවතී.24. ඩයිනමික් ක්ලෝතින් (පෞද්) සමාගමඅපනයන ඇඟලුම් නිෂ්පාදනයට ආයෝජන මණ්ඩල සහන යටතේ මිරිග්ගවෙල කාර්මික පුරයෙන් ලබාදුන් රජයේ ඉඩම. වසර ගණනාවක් අක්‍රීයව පවතී.25. 609 පොලිමර්ස් එක්ස්පෝර්ට් (පෞද්) සමාගමසීතාවක අපනයන සැකැසුම් කලාපයෙන් අපනයන නිෂ්පාදන සඳහා ආයෝජන මණ්ඩල සහන යටතේ ලබාදුන් රජයේ ඉඩම. වසර ගණනාවක් අක්‍රීයව පවතී.26. කොසිකෝ පොලිඩර් ලන්කා (පෞද්) සමාගමඉහත කරුණුම අදාළය27. ග්‍රේට්වෝල් ක්‍රෙඩ් මනුෆැක්චරිය (පෞද්) සමාගමඉහත කරුණුම අදාළය28. ආදම්ජී එක්ස්ට්‍රැක්ෂන්ස් (පෞද්) සමාගමඉහත කරුණුම සඳහා හොරණ වගවත්ත කාර්මික පුරයෙන් ලබා දුන් රජයේ ඉඩම වසර ගණනාවක් අක්‍රීයය.29. ඩේටාෆූඩ් (පෞද්) සමාගමඉහත කරුණුම අදාළය30. ටෙන්ඩන් ලන්කා (පෞද්) සමාගමඉහත කරුණු සඳහා මහනුවර කාර්මික පුරයෙන් ලබා දුන් රජයේ ඉඩම. වසර ගණනාවක් අක්‍රීයය.31. රිකන් ලන්කා (පෞද්) සමාගමඉහත කරුණ සඳහා මල්වත්ත අපනයන සැකැසුම් කලාපයෙන් ලබාදුන් රජයේ ඉඩම. වසර ගණනාවක් අක්‍රීයය.32. කොම්පොසයිට් ටවර් සොලූෂන්ස් (පෞද්) සමාගමමීරිගම අපනයන සැකැසුම් කලාපයෙන් ඉහත කරුණු සඳහා ලබාදුන් රජයේ ඉඩම වසර ගණනාවක් තිස්සේ අක්‍රීයයි.33. හේන්ත් ෆූඩ් ප්‍රොඩක්ට්ස් (පෞද්) සමාගමඉහත කරුණුම අදාළය34. ශ්‍රී චිරාග් (පෞද්) සමාගමඉහත කරුණුම අදාළය35. රෝයල් එක්ස්පෝර්ට් (පෞද්) සමාගමඉහත කරුණුම අදාළය36. කොන්ටිනන්ටල් වනස්පති (පෞද්) සමාගමවතුපිටිවල අපනයන සැකැසුම් කලාපයෙන් ඉහත කරුණුවලට අදාළව ලබා දුන් රජයේ ඉඩම වසර ගණනාවක් තිස්සේ අක්‍රීයයි.මෙම ආයතන නාම ලේඛනය ගැඹුරින් පරීක්ෂා කර බලන විට පෙනී යනුයේ, එකක්, දෙකක් හැර අන් සියල්ල ලාබ නොලබන ඒවා බවය. ලාබ ලැබූ ආයතන වුව ආරම්භක අරමුණුවලින් බැහැරව සිය ලාබදායිත්වය කරා ගමන් කරන බව දක්නට ලැබේ. එසේ හෙයින් රජය කළ යුත්තේ ඒවා සියල්ලටම නිරපරාදේ නාස්තිවීමට ඉඩ නොදී රැකගැනීමයි. දැන් එම පියවරට රජය අත ගසා ඇත.එනමුත්? මෙවන් රටට, ජනතාවට වඩාත් හිතකර නීති රීති අණ පනත් කඩිමුඩියේ ගෙන ඒමට ක්‍රියා කරනවා යන විපක්ෂය නඟන චෝදනාවෙන් වුව බේරීමට රජයට ක්‍රියා කළ හැකිව තිබුණි. ඒ මේවා පිළිබඳව ක්‍රමවත්ව රටේ ජනතාව වෙත කරුණු කාරණා ඉදිරිපත් කිරීමට කටයුතු යෙදීමෙනි. මේවා පිළිබඳව සමාජයේ පුළුල් කතිකාවක් ගොඩනඟා ගත යුතුව තිබුණි. ඒ කෙසේ වෙතත් ! මේ වනවිට ආරම්භ කොට තිබෙන ගමන වඩාත් යහපත්ය. ඉන් ජනතාවට ඵලදායක ප්‍රතිඵල අත්කරදීමට කැපවීමෙන් ක්‍රියා කිරීම සැමගේ යුතුකමයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>12</day>
    </date>
    <link>http://www.dinamina.lk/2011/11/12/_art.asp?fn=f1111122</link>
    <topic>ඇසූ පිරූ තැන් ඇති නිහතමානී දේශපාලනඥයාරෙජිනෝල්ඩ්</topic>
    <author>කළුතර ජේ. එම්. සෝමසිරි විසිනි</author>
    <content>පැරැණි ජන කතා, පැරැණි ජන කවි හා පැරැණි ජන සමාජයේ උපමා, උපමේය සහ ආප්තෝපදේශ යොදා ගනිමින් නරඹන්නන් හා අසන්නන්ගේ සිත් හා දෙසවන් ඇඳබැඳ ගැනීමට උපන් හපන්කම් ඇතිව අප අතරේ සිටින පරිණත දේශපාලනඥයන් අතර සුළු අපනයන බෝග ප්‍රවර්ධන කැබිනට් අමාත්‍ය රෙජිනෝල්ඩ් කුරේ මහතාට හිමි වන්නේ ප්‍රමුඛ තැනකි. අද රෙජිනෝල්ඩ් කුරේ මහතාට වයස අවුරුදු 64 ක් සපිරෙයි.කන්ද උඩරට තෙල්දෙණිය, කරලියද්ද ගමෙහි හේරත් මුදියන්සේලාගේ පළිඟු මැණිකා මෑණියන්ගේ හා පහතරට කළුතර කලමුල්ල ග්‍රාමයේ ජෝර්ජ් විල්සන් කුරේ මහතාට මවුපිය උරුමය කියා ගනිමින් මෙලොව උපන් රෙජිනෝල්ඩ් කුරේ මහතා උපතින් කතෝලික බැතිමතෙකු වූ අතර එතුමා සිය ආදරණීය පියාණන්ගේ ආශීර්වාදය මත පාසලේදී බෞද්ධ ධර්මය විෂයක් හැටියට හැදෑරීය. එම ආශීර්වාදය නිසාම රෙජිනෝල්ඩ් කුරේ මහතා අ.පො.ස සා/පෙළ විභාගයට බෞද්ධ ධර්මය විෂයක් හැටියට හදාරා ඉන් සමත් වූයේ විශිෂ්ට සමාර්ථයක් ද ලබමිනි.රෙජිමෝල්ඩ් කුරේ මහතා ප්‍රාථමික හා ද්විතියික වශයෙන් අධ්‍යාපනය ලැබූ පාසල් ගණන 07 කි. අවසාන වශයෙන් දකුණේ මාතර දිස්ත්‍රික්කයේ දෙනියාය මධ්‍ය මහා විද්‍යාලයෙන් අ.පො.ස උ/පෙළ සමත්ව ශ්‍රී ජයවර්ධනපුර විශ්වවිද්‍යාලයට 1969 දී ඇතුළත්ව 1976 දී රාජ්‍ය පරිපාලන විද්‍යාවේදි උපාධිය (විශේෂ) සමත්ව විශ්වවිද්‍යාලයෙන් පිටවිය. ඉන්පසු ඒ මහතා මහජන බැංකුවේ බැංකු නිලධාරියෙකු වශයෙන් සේවය කළ අතර පසු කාලීනව දිවයිනේ ජනපි‍්‍රයම ඉංගී‍්‍රසි භාෂා ගුරුවරයෙකු වශයෙන් ද ප්‍රසිද්ධව සිටියේය.විශ්වවිද්‍යාලයේ ඉගෙනුම ලබන සමයේ රෝහණ විජේවීර මහතාගේ සුප්‍රසිද්ධ පන්ති 5ට සම්බන්ධවීමෙන් අනතුරුව ජනතා විමුක්ති පෙරමුණේ ක්‍රියාකාරී සාමාජිකයෙකු වශයෙන් කටයුතු කළ නිසා 1971 කැරැල්ලේ දී සැකකරුවකු වශයෙන් බන්ධනාගාරගත වී වසර ගණනාවක් සිරබත් කෑ බවද මෙහිදී මතක් කිරීම වර්තමානයේ දේශපාලන සිරකරුවන් බව කියන අයට ඉතාමත් වැදගත් කරුණකි.බන්ධනාගාරයෙන් නිදහස් වීමෙන් අනතුරුව නීති විද්‍යාලයට ඇතුළත්ව නීතිය ද හැදෑරූ රෙජිනෝල්ඩ් කුරේ මහතා එහි විවාද කණ්ඩායමේ නායකයෙකු වශයෙන් ද ප්‍රසිද්ධ වූ අතර ඒ මහතාගේ සමකාලීනයකු වශයෙන් වර්තමාන රජයේ පුනරුත්ථාපන හා බන්ධනාගාර ප්‍රතිසංස්කරණ අමාත්‍ය චන්ද්‍රසිරි ගජධීර මහතාද සිටි බව පැවසේ.දේශපාලනික කටයුතු හා විවිධ සමාජීය කටයුතු නිසාම නීතිය පිළිබඳ උපාධිය රෙජිනෝල්ඩ් කුරේ මහතාට සම්පූර්ණ කිරීමට නොහැකි වීම පිළිබඳ අදද ඒ මහතා කනගාටුවට පත් වේ.ශ්‍රී ලංකාවේ කොමියුනිස්ට් පක්ෂයෙන් සිය දේ්ශපාලන ගමන් මඟ ඇරැඹූ රෙජිනෝල්ඩ් කුරේ මහතා ජනතා විමුක්ති පෙරමුණ, ශ්‍රී ලංකා ප්‍රජා පෙරමුණ (ජී. අයි. ඩී. ධර්මසේකර මහතාගේ පක්ෂය), ශ්‍රී ලංකා මහජන පක්ෂය හා බහුජන නිදහස් පෙරමුණ නියෝජනය කිරීමෙන් අනතුරුව 1991 සිට මේ දක්වා ශ්‍රී ලංකා නිදහස් පක්ෂයට සම්බන්ධව කටයුතු කරයි.1988 ප්‍රථම පළාත් සභා මැතිවරණයට බස්නාහිර පළාත් සභාවෙන් තරග කර ජයගත් රෙජිනෝල්ඩ් කුරේ මහතා 1993 දෙවන පළාත් සභා මැතිවරණයට ද තරග කර ජය ගැනීමෙන් අනතුරුව 1994 දී සුප්‍රසිද්ධ ආණ්ඩු පෙරළිය ඇති කළ පාර්ලිමේන්තු මැතිවරණයට ද තරග කර ජය ලබා පොදුජන එක්සත් පෙරමුණ රජයේ සමෘද්ධි කටයුතු නියෝජ්‍ය අමාත්‍යවරයා වූ අතර ටික කලක් අධ්‍යාපන නියෝජ්‍ය අමාත්‍ය ධුරය ද දැරීය. අවුරුදු 17 ක් පුරා පැවැති එ.ජා.ප රජයන් තුළින් පීඩනයට පත් වූ අධ්‍යාපන අමාත්‍යාංශයේ වෘත්තිකයන් වෙනුවෙන් ඇරැඹු දේශපාලන පළිගැනීම් කමිටුවේ සභාපති ධුරය ද දරමින් අග්‍රගණ්‍ය සේවයක් කළ ඒ මහතා නැවත 2000 වර්ෂයේ පැවැති පාර්ලිමේන්තු මැතිවරණයට තරග කර ජය ලබා නැවත බිහි වූ පොදු ජන එක්සත් පෙරමුණු රජයේ ජනවාර්ගික හා ජාතික ඒකාබද්ධතා කැබිනට් අමාත්‍ය ධුරයෙන් පිදුම් ලැබීය.එම අමාත්‍ය ධුරයේ ටික කලක් කටයුතු කරමින් සිටියදී පක්ෂ නායකත්වයේ බලවත් ඉල්ලීම් මත එයින් ඉවත් වී බස්නාහිර පළාත් සභාවේ ප්‍රධාන අමාත්‍ය ධුරය භාරගත් රෙජිනෝල්ඩ් කුරේ මහතා 2004 අප්‍රේල් 02 පැවැති පාර්ලිමේන්තු මැතිවරණයට ද නැවත තරග කර ඉන්ද ජය ලබා එක්සත් ජනතා නිදහස් සන්ධාන රජයේ තොරතුරු හා ජනමාධ්‍ය කැබිනට් අමාත්‍ය ධුරයෙන් නැවතත් පිදුම් ලැබීය. රෙජිනෝල්ඩ් කුරේ මහතා එම අමාත්‍ය ධුරයේ කටයුතු කළේ දින 47 ක් වැනි කෙටි කාලයකි. ඉන්පසු 2004 ජුලි 10 වන දින පැවැති බස්නාහිර පළාත් සභා මැතිවරණයට පක්ෂ නායකත්වයේ ඉල්ලීම මත නැවත තරග කර ජය ලබා කැබිනට් අමාත්‍ය ධුරය පරිත්‍යාග කර බස්නාහිර පළාත් සභාවේ ප්‍රධාන අමාත්‍ය ධුරය නැවත භාර ගත්තේය.ඉන්පසු 2009 අප්‍රේල් 25 වන දින පැවති බස්නාහිර පළාත් සභා මැතිවරණයට තරග කර, එයින් ද ජයග්‍රහණය කර මන්ත්‍රීවරයකු වශයෙන් කටයුතු කරමින් සිටින අවධියේ 2010 අප්‍රේල් 02 වන දින පැවති පාර්ලිමේන්තු මැතිවරණයට තරග කර ජය ලබා 2010 මැයි 22 වන දින බිහිවූ වර්තමාන රජයේ අධිකරණ නියෝජ්‍ය අමාත්‍ය ධුරයෙන් පිදුම් ලබා ඉන් අනතුරුව 2010 නොවැම්බර් 22 වන දින සුළු අපනයන බෝග ප්‍රවර්ධන කැබිනට් අමාත්‍ය ධුරයෙන් පිදුම් ලැබීය. ඒ අනුව රෙජිනෝල්ඩ් කුරේ මහතා 1988 සිට මේ දක්වා මැතිවරණ 8කට තරග කර ජය ලබා සිටින අපරාජිත මන්ත්‍රීවරයෙක් බවද මෙහිදී කිව යුතුමය.වර්ෂ 2002 ජනවාරි මාසයේ වර්තමාන ජනාධිපති මහින්ද රාජපක්‍ෂ මහතා විපක්ෂ නායකවරයා ලෙස පත්කර ගැනීමට කළුතර දිස්ත්‍රික්කයේ එවකට සිටි පළාත් සභා මන්ත්‍රීවරුන් හා එවකට කළුතර දිස්ත්‍රික්කයේ සිටි ප්‍රාදේශීය සභා සභාපතිවරුන් සමඟ පාර්ලිමේන්තුවේ පැවැති රැස්වීමකදීත්, ශ්‍රී.ල.නි.ප මූලස්ථානයේ පැවැති රැස්වීමකදීත් කළ නිර්භීත සටනට නායකත්වය දුන්නේ ද රෙජිනෝල්ඩ් කුරේ මහතාය.මහින්ද රාජපක්ෂ මහතා විපක්ෂ නායකවරයා විය යුතු බව ප්‍රථමයෙන්ම හඬ නැගුවේ කළුතර දිසාවෙන් බවද මෙහිදී කිව යුතුය.තමන් වෙත පැවරෙන ඕනෑම වගකීමක් නියමිත පරිදි නෑ බෑ නොකියා නායකත්වයට අවශ්‍ය ලෙසම බුද්ධිමත්ව, විචාරශීලීව හා අවබෝධයෙන් යුතුව දක්ෂ ලෙස ඉටු කරන දේශපාලනඥයෙකු ලෙස රෙජිනෝල්ඩ් කුරේ මහතාව හැදින්විය හැකිය. තණ්හාව, ඊර්ෂ්‍යාව, ක්‍රෝධය හා වෛරය කිසිදු දිනක කිසිදු විටක හඳුනා නොගත් සැබෑ මානව හිතවාදියෙකු ලෙස විපක්ෂයේ දේශපාලනඥයින් අතරද ප්‍රකට රෙජිනෝල්ඩ් කුරේ මහතා ගහ බැන ගැනීමෙන් තොරව කටයුත කිරීමට හැකි ඇහුම්කන් දෙන දේශපාලනඥයෙකු වශයෙන් ද ප්‍රචලිතය.පියවරෙන් පියවර ඉහළට ගියද සිය නිහතමානී ගුණය බිඳකුදු වෙනස් නොකළ ඒ මහතා ඉතා සංවරව කතා බහ කිරීමෙන් ද හැසිරීමෙන්ද දුටුවන් සිත් ඇඳබැඳ ගන්නා විලාසයකින් ගමන් කිරීමෙන් ද කොයි කා අතරත් ජනපි‍්‍රය පුද්ගලයෙකු වී ඇත.රූපවාහිනි, ගුවන් විදුලිය, පුවත්පත් හෝ වේදිකාව යන කුමන ස්ථානයක දී වුවත් අඩුවක් නොවන්නට ඕනෑම විෂයක් පිළිබඳ ලිවීමට, විවාද කිරීමට හෝ කතා කිරීමට මහඟු හැකියාවක් ඇති ඒ මහතා දස්කම් හා විස්කම් රැසක්ම එක්තැන් කළ දැනුම් භාණ්ඩාගාරයක් බඳු යැයි කීම නිවැරැදිය. මේ උගතාය, මේ නූගතාය, මේ පෝසතාය, මේ දුප්පතාය, මේ කුලවතාය, මේ කුලහීනයාය වශයෙන් වෙනසක් නොසිතන හා නොකරන තරමට ඒ මහතා සමානාත්මතාවාදියෙකු වූ අතර යමකුට අත දෙන්නට පොරොන්දු වුවහොත් එය කවරාකාරයෙන් බරපතළ දෙයක් වුවද අත දෙනවා මිස මඟ නොහරින තරමට මෙතුමා අවංකය.තම ශිෂ්‍ය ශිෂ්‍යාවනට හෝ තම දේශපාලන අනුගාමිකයෙකුට හෝ කිසිම දිනක, කිසිම විටක, කිසියම් දෙයක් වැරැදුණු තැනකදී සැරවැර කිරීමෙන් තොරව දඬුවම් කිරීමෙන් තොරව වැරදුණ තැන කියා දෙන්නට තරම් මෙතුමා නිහතමානී සුන්දර මිනිසෙකි.පොදු ජන එක්සත් පෙරමුණු රජයේ හා වර්තමාන එක්සත් ජනතා නිදහස් සන්ධාන රජයේ පක්ෂ නායකයින් සියලු දෙනාගේම ඉමහත් ගෞරවාදරයට පාත්‍ර වූ රෙජිනෝල්ඩ් කුරේ මහතා වැඩිදෙනා අතරේ ඇසූ පිරූ තැන් ඇති දේ්ශපාලනඥයෙකු ලෙසද ප්‍රකටය.රට දැය වෙනුවෙන් තවත් වසර ගණනාවක් සේවය කරන්නට ශක්තිය හා ධෛර්යය රෙජිනෝල්ඩ් කුරේ මහතා හට ලැබේවායි අවසාන වශයෙන් ප්‍රාර්ථනා කරමි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>12</day>
    </date>
    <link>http://www.dinamina.lk/2011/11/12/_art.asp?fn=f1111123</link>
    <topic>පැය තුනහමාරෙන් දඹදිවට</topic>
    <author>සුභාෂිනි සේනානායක</author>
    <content>බොහෝ දෙනා ගේ හිත සුව පිණිස සංචාරයෙහි යෙදෙන්නැ’යි බුදුහු සිය සංඝයාට උපදෙස් දුන්හ. එහි අදහස නම්; අර්ථයෙන් හා ධර්මයෙන් අනුශාසනා කරනු වස්; ගමෙන් – ගමට සංචාරයෙහි යෙදිය යුතු බව ය. මේ උපදේශනයෙහි තවත් යටි අරුතක් තිබේ. එනම්; ජීවිතයේ යථාර්ථය පසක් කරනු සඳහා සංචාරයෙන් වැදගත් මෙහෙවරක් ඉටුවන බව ය.අප දඹදිව වන්දනාවකට සහභාගී වූයේ ඉහත අර්ථයත් හිතෙහි නැඟුණු ශාන්තියත් මුල් කරගෙන ය.මීට වසර කිහිපයකට පෙර නම් දඹදිව වන්දනාව පෙරුම් පුරා සංචාරය කළ යුතු; සති ගණන් කාලය ගත වන දුෂ්කර ක්‍රියාවෙකි. දුම්රියෙන් යන දීර්ඝ ගමන් ඊට ඇතුළත් ය.ආහාර – පාන, නවාතැන් පහසුකම් කටුක අත්දැකීමක් සංචාරකයාට එක්කර තිබිණි. ඇතැම් වන්දනාකරුවෝ ලෙඩ වී පරලොව ගිය හ.අද මේ කිසිවකින් තොර ව පැය කිහිපයකින් දඹදිවට ළඟා විය හැකි ය. ශ්‍රී ලංකාවේ අපට එම භාග්‍යය උදා වී ඇත්තේ මිහින් ලංකා ගුවන් සේවය නිසා ය.ඉන්දියාවේ බිහාර් ප්‍රාන්තයේ ගයා ගුවන් තොටට පියාසර කිරීමට මිහින් ලංකා ගුවන් යානයට ගත වූයේ පැය තුනහමාරක් වැනි කෙටි කාලයෙකි. ගුවන් යානයේ පහසුකම් ඉස්තරම් ය.බිහාර් ප්‍රාන්තය යනු කටුක දේශගුණයෙන්, අධික ජනගහනයෙන් හා දුප්පත්කමෙන් ගහන දුෂ්කර කලාපයෙකි. ඒ කෙසේ වුව ගයා ගුවන් තොට සංචාරකයන්ගෙන් පිරී ගිය ස්ථානයෙකි. එහි සේවක මණ්ඩලය “ආයුබෝවන්!” කියා අප පිළිගත්හ.ගයාගුවන් තොටෙහි කාර්ය මණ්ඩලය සිංහල ඉගැන්වූයේ කවු ද? සමහරු සිංහල වචන උසුරුවන්නට වෑයම් කරති. ගයා ගුවන් තොට අපට හුරු - පුරුදු අපේ ම ස්ථානයක් බඳු ය.බ්‍රසීලය යනු තවත් ලෝකයක් යැයි ජෝ අමාදෝ නම් ප්‍රකට ලේඛකයා ලියා තැබී ය. මහා භාරතය හෙවත් ඉන්දියාවට ද ඒ කියමන සාධාරණය ලෝකයේ ඇති සියල්ල ම ඉන්දියාව තුළ ද පවතී. ශ්‍රී ලංකාවට අදාළ සංස්කෘතියේ මුල් ඉන්දියාවේ පවතින බවට විද්වත් මතයක් පවතී. ඊට ප්‍රධාන හේතුව වන්නේ බුදුන්ගේ උපන් දේශය එදා මහා භාරතය වීම ය. මේ බව වටහාගත් අනගාරික ධර්මපාල තුමෝ “සිංහලයිනි නැගිටිව්! බුද්ධගයාව බේරාගනිව්!” යනුවෙන් හඬ නැගූහ.අනගාරික ධර්මපාලතුමන්ගේ සටන නො වන්නට බුද්ධගයා පුදබිම ඉතිරිවන්නේ නැත.ගයා ගුවන් තොටෙහි සිට හරියට ම පැය භාගයකින් බුද්ගයා පුදබිමට යා හැකි ය. එහි යන බෞද්ධයාගේ සිත ක්ෂාන්තියෙන් පිරී යයි. ඔවුන් තබන පියවර පවා සංසුන් වෙයි. ටිබෙට්, නේපාල්, තායි, චීන, ශ්‍රී ලාංකික යන බෞද්ධයන්ගෙන් පුද බිම පිරී පවතී.බුද්ධගයාව වැඳපුදා ගැනීමත් සමඟ පහන් වූ සිතින් අප සියලු දෙනා නවාතැන වෙත පැමිණියේ අසීමිත වූ සතුටකිනි.පසුදින අපි බුද්ධගයාවේ පැවැත් වූ කිරිපිඬු දානයට සහභාගී වීමෙන් අනතුරුව මහා බෝධි විහාරවාසී හේමරතන හිමියන් සත්සතිය පිළිබඳ සිදු කළ විස්තරයකට සවන් දුන්නෙමු.බුද්ධගයා භූමිය ඇතුළු බෞද්ධ සිද්ධස්ථාන අනගාරික ධර්මපාලතුමා නොහිටින්නට අප සියලු දෙනාට වන්දනාමාන කිරීමට නොහැකි වනු ඇත.බෞද්ධ රටවලින් පැමිණෙන බෞද්ධයන්ගේ වන්දනාමාන සඳහා අනගාරික ධර්මපාලතුමන් පාත්‍ර වූ බව කිව යුතුය. එවන් උතුම් පුරුෂයකු බිහි වූයේ අපේ රටින් බවට අපේ රටට විශාල ගෞරවයක් බවද සිහිපත් කළ යුතුය.බුද්ධගයා භූමිය පිහිටියේ උතුරු ඉන්දියාවේ පිහිටි බිහාර් ප්‍රාන්තයේය. එතැන් සිට කිලෝමීටර් කිහිපයක් දුරින් පිහිටි දුර්ගේෂ්වර් දෙසට අප ප්‍රවිශ්ඨ වූයේ දෙවැනි දින සවස් වරුවේය.ඉතා වෙහෙසකාරී ගමනක නිමාවක් ලෙස එය පැවසිය යුතුය. විශාල කන්දක් මුදුනේ බුදුන් වහන්සේ දුෂ්කර ක්‍රියා කළ ස්ථානය මුර්ගේෂ්වරී නම් වේ. එම ගමන ඉතා දුෂ්කරය. ගමන් කිරීමට නොහැකි අයට මිනිසුන් ඔසවා ගෙන යන දෝලාවකින් ගමන් කිරීමට හැකිය. ලංකා මුදලින් රුපියල් 500 ක් පමණ ඒ සඳහා ගෙවිය යුතුය.දුෂ්කර ක්‍රියා කළ ස්ථානයට පිවිසි සැනින් අපගේ වෙහෙස දුරුවූයේ බුදුන් වහන්සේ දුෂ්කර ක්‍රියා කළ ගල්ලෙන තුළ පැවැති සිසිලස නිසාවෙනි. බුදු පහස ලද එම ස්ථානය අපගේ විඩාව නිවා දැමුවා සේය.බුද්ධගයා භූමියට මදක් ඔබ්බෙන් නේරංජනා නදිය ගලා බසී. කෘෂිකාර්මික පෙදෙසක් වූ එම ප්‍රදේශයේ ජනතාව මහත් දුෂ්කරතා මධ්‍යයේ ජීවත් වේ. බුද්ධගයා භූමිය අත්පත් කරගෙන සිටි මහන්තා නැමැත්තාගේ පරපුර අදටත් එහි ජීවත් වේ. ඔහුගේ මාලිගය බුද්ධගයා භූමියට මදක් ඔබ්බෙන් පිහිටි අතර අදටත් ඔවුන් මහත් දුකසේ ජීවත් වේ. ශ්‍රී ලාංකිකයකු වූ අනගාරික ධර්මපාලතුමා මහන්තා නැමැත්තාට එරෙහිව ඉන්දීය අධිකරණයේ නඩුද පවරා පසුව එම අයිතිය මහාබෝධි සමාගමට පවරා දී ඇත.සවස් වරුවේ අපි සුජාතා සිටුදුව කිරිපිඬු පූජා කළ ස්ථානයට නැරැඹූ අතර එදින මහාසභා හෝටලයේ රාත්‍රිය ගත කළෙමු. බුද්ධගයා භූමියේ රාත්‍රී වේලාවේද ගමන් කළ හැකිය.පසුදින අප කිලෝමීටර් 260 ක් පමණ දුරින් පිහිටි බරණැසට ලඟා වූයෙමු. පැය 6 ක පමණ දුරක් පැමිණි අප නවාතැන් ගත්තේ බුද්ධා ඉන්ටර්නැෂනල් හෝටලයේය. එතැන් සිට බරණැස ඉසිපතනාරාමයට මීටර 100 ක පමණ දුරිනි. එදින සවස 6.00 ට ඉසිපතනාරාමයේ ධම්මචක්කප්පවත්තන සූත්‍රය සජ්ක්‍ධායනා කෙරිණි. අපට දැනුණේ බුදුන් වහන්සේ වැඩ සිටියා ක් මෙනි. බෞද්ධ බැතිමත්තු මහත් ශ්‍රද්ධාවෙන් පැයක් පමණ පිරිත් සජ්ක්‍ධායනා කළහ.දකුණු ඉන්දියාව සහ උතුරු ඉන්දියාව අතර පවතින දුර පරතරය හේතුවෙන් චෙන්නායි ගුවන්තොටුපළට එදා ගිය වන්දනාකරුවා දුම්රියේ දින කීපයක කටුක ගමනකින් අනතුරුව මෙම ස්ථාන වන්දනාමාන කිරීම සිදු කළත් අද වන විට එම තත්ත්වය වෙනස් කරමින් මිහින් ලංකා ගුවන් සේවය ගයා ගුවන්තොටුපළට මෙන්ම බරණැස ගුවන්තොටුපලටද පියාසර කරයි.එදා අනගාරික ධර්මපාලතුමා රැකදුන් බෞද්ධ සිද්ධස්ථාන රැකගැනීමට මහාබෝධි ස්වාමීන් වහන්සේලා අපමණ වෙහෙසක් දරති.එසේ නොවන්නට අප රටේ මෙන්ම ලෝකය පුරා සිටින බෞද්ධයන්ට මෙම ස්ථාන වැඳ පුදා ගන්නට අවස්ථාවක් පවා උදා නොවනු ඇත.සැරියුත්, මුගලන්, මහා සංඝ රත්නය මෙන්ම අනගාරික ධර්මපාලතුමා රැගෙන ගිය දර්ශනය අද මහාබෝධි ස්වාමීන් වහන්සේලා ඉටු කරලීම බෞද්ධයන් වන අප ලැබූ භාග්‍යයකි.සිය විශ්‍රාම වැටුප හෝ දරුවන්ගෙන් කීයක් හෝ එකතු කර මිහින් ලංකා ගුවන් යානයකින් ඉන්දියාවට යන බෞද්ධ පින්වතුන් වෙනුවෙන් ආරක්ෂාව හා උපදෙස් සපයන්නේද ඉන්දියාවේ මහාබෝධි සමාගමයි.මෙම අවස්ථාව අපේ මාධ්‍ය නඩයට සලසා දුන් සිවිල් ගුවන්සේවා අමාත්‍ය පියංකර ජයරත්න මහතාට, ගුවන්තොටුපළ හා ගුවන්සේවා සභාපති ප්‍රසන්න වික්‍රමසූරිය මහතාට, උප සභාපති කමල් රත්වත්තේ මහතාට, මිහින් ලංකා සමාගමේ ප්‍රධාන විධායක නිලධාරී කපිල චන්ද්‍රසේන මහතාට මෙන්ම සෑම විටකම අපට කරුණු පවසන අමාත්‍යතුමාගේ මාධ්‍ය ලේකම් ජිනදාස රාජපක්ෂ මහතාට විශේෂ ස්තුතිය පුද කරමි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>14</day>
    </date>
    <link>http://www.dinamina.lk/2011/11/14/_art.asp?fn=n1111141</link>
    <topic>මෙහෙයුමේදී සිදුවූ කිසිවක් කිසිවිටක සඟවන්නේ නෑ</topic>
    <author/>
    <content>මෙරට මානුෂික මෙහෙයුම පැවති සමයේ මිනිස් අයිතිවාසිකම් කඩවීම් වාර්තා වී ඇතැයි උගත් පාඩම් හා ප්‍රතිසන්ධාන කොමිසමේ වාර්තාවෙන් තහවුරු කරන්නේ නම් ඒ සම්බන්ධයෙන් ක්‍රියාමාර්ග ගන්නා බව ජනාධිපති මහින්ද රාජපක්ෂ මහතා පවසයි.එම සමයේ සිදු වූ කිසිවක් සැඟවීමට හෝ කිසිවකු ආරක්ෂා කිරීමට තමාට කිසිදු අවශ්‍යතාවක් නැති බවත් ජනාධිපතිවරයා අවධාරණය කරයි. ජනාධිපතිවරයා මේ අදහස් පළ කළේ ඉන්දියාවේ එන්. ඩී. ටී. වී. නාලිකාව සමග සම්මුඛ සාකච්ඡාවකට එක්වෙමිනි.සියලුදෙනා කතා කරන්නේ මානුෂික මෙහෙයුමේ අවසන් දින 10 ගැන පමණක් බවත් ත්‍රස්තවාදය පැවැති වසර 30 තුළ සිදුවූ දෑ පිළිබඳව කිසිවකු කතා නොකරන බවත් පැවසූ ජනාධිපතිවරයා ත්‍රස්තවාදය පැවැති සමයේ අහිංසක දෙමළ වැසියන්, දේශපාලනඥයන් කීදෙනකු ඝාතනය කළා දැයි ප්‍රශ්න කළේය.උගත් පාඩම් කොමිසමේ වාර්තාව යනු ප්‍රසිද්ධ ලියවිල්ලක් නොවන බව මේ සම්මුඛ සාකච්ඡාව මෙහෙය වූ මාධ්‍යවේදියා නැඟූ ප්‍රශ්නයකට පිළිතුරු දෙමින් ජනාධිපතිවරයා පැවසීය.එම වාර්තාව ප්‍රසිද්ධ ලියවිල්ලක් බවට පත්වීමට නම් පාර්ලිමේන්තුවට ඉදිරිපත් කළ යුතු බව පෙන්වා දුන් ජනාධිපතිවරයා කෙසේ වෙතත් පළමුව එම වාර්තාව තමා අධ්‍යයනය කළ යුතු බව සඳහන් කළේය. මේ සම්මුඛ සාකච්ඡාවේදී ඉන්දු ශ්‍රී ලංකා ධීවර ගැටලුව සම්බන්ධයෙන් ද අදහස් දක්වමින් ජනාධිපතිවරයා පවසා සිටියේ ඉන්දීය ධීවරයින් අත්අඩංගුවට නොගන්නා ලෙස ශ්‍රී ලංකා නාවික හමුදාවට දැනුම් දී ඇති බවයි.දෙරටේ ධීවරයින් අතර පවතින මෙම ගැටලුවට හොඳම විසඳුම දෙපාර්ශවය අතර සාකච්ඡා පැවැත්වීම බවත් ඊට රජය ඈඳා ගැනීමේ අවශ්‍යතාවයක් නොමැති බවත් ජනාධිපතිවරයා මෙහිදී අවධාරණය කළේය.උතුර සහ නැගෙනහිර ප්‍රදේශවල නැවත පදිංචි කිරීමේ කටයුතු සියයට 95 කින් පමණ අවසන් කර ඇති බවත් හැකි ඉක්මණින් ඉතිරි පුද්ගලයින් ද පදිංචි ඛ්ල;ම් කටයුතු සිදුකරන බවත් ජනාධිපතිවරයා සම්මුඛ සාකච්ඡාවේදී වැඩිදුරටත් පැවසීය. දේශපාලන විසඳුමක් ලබාගැනීම සඳහා දෙමළ ජාතික සන්ධානය සහ රජය අතර පවතින සාකච්ඡා සම්බන්ධයෙන් අදහස් දැක්වූ ජනාධිපතිවරයා පවසා ඇත්තේ ප්‍රශ්නයක් ඇති නම් එය රජය සමග කතා කරනු මිස ඇමරිකාව, එංගලන්තය වැනි රටවල සංචාරය කිරීමෙන් පලක් නොවන බවයි.ආණ්ඩුව සහ විපක්ෂය එකතුව ගනු ලැබූ තීරණ තමාට දැනුම්දීමෙන් පසුව ඒවා ක්‍රියාවට නංවන බව ජනාධිපතිවරයා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>14</day>
    </date>
    <link>http://www.dinamina.lk/2011/11/14/_art.asp?fn=n1111142</link>
    <topic>චැනල් 4 ඊළඟ චිත්‍රපටය ගැන රජයේ දැඩි අවධානය</topic>
    <author>මහින්ද අලුත්ගෙදර</author>
    <content>ශ්‍රී ලංකාව අපකීර්තියට පත් කිරීමේ අරමුණින් යළිත් වරක් බ්‍රිතාන්‍යය චැනල් - ෆෝ නාලිකාව මඟින් එළිදැක්වීමට අපේක්ෂා කරන බව පවසන වීඩියෝ පටය සම්බන්ධයෙන් දැඩි අවධානය යොමුකරන බව රජය අවධාරණය කරයි.යම් හෙයකින් ශ්‍රී ලංකාව අපකීර්තියට පත් කිරීමේ අදහසින් එවැනි වීඩියෝ පටයක් එළිදක්වන්නේ නම් ඒ සම්බන්ධයෙන් ගතහැකි නීතිමය ක්‍රියාමාර්ග ගන්නා බව විදේශ කටයුතු අමාත්‍යාංශය සඳහන් කරයි.මේ සම්බන්ධයෙන් වැඩිදුර කරුණු අනාවරණවී නොමැති බවත් එවැනි වීඩියෝ පටයක් එළි දැක්වීමට කටයුතු කරන බවට එහි මාධ්‍යවේදිනියක් ප්‍රකාශ කර තිබෙන බවත් එම අමාත්‍යාංශ මහජන සබඳතා හා පොදු සන්නිවේදන අංශයේ අධ්‍යක්ෂ ජනරාල් සරත් දිසානායක මහතා පවසයි.ශ්‍රී ලංකාව අපකීර්තියට පත් කරමින් ජාත්‍යන්තර ප්‍රජාවගේ අවධානය වෙනත් දිශාවකට යොමු කිරීමේ අරමුණින් බ්‍රිතාන්‍ය චනල් ෆෝ නාලිකාව මීට පෙර එළි දක්වන ලද වීඩියෝ පටය සම්පූර්ණයෙන්ම අසාර්ථක වූ බව සිහිපත් කරන සරත් දිසානායක මහතා ඔවුන් ප්‍රකාශ කරන අන්දමේ යුද අපරාධ ශ්‍රී ලංකාවේදී සිදු නොවූ බවත් ඊට පිළිතුරු ලෙස රාජ්‍ය ආරක්ෂක අමාත්‍යාංශය නිකුත් කළ වාර්තා වැඩසටහනට ඉහළ ප්‍රතිචාර ලැබුණු බවත් ප්‍රකාශ කරයි.ජනාධිපති මහින්ද රාජපක්ෂ මහතාගේ උපදෙස් හා මඟ පෙන්වීම පරිදි එම පිළිතුරු වාර්තා වැඩ සටහන තානාපති කාර්යාල මට්ටමින් ලෝකයේ රටවල් රැසක ප්‍රදර්ශනය කළ බවත් ඒ මඟින් ශ්‍රී ලංකාව සම්බන්ධයෙන් සැබෑ තත්ත්වය අවබෝධ කර ගැනීමට ජගත් ප්‍රජාවට අවස්ථාව ලැබුනු බවත් අධ්‍යක්ෂ ජනරාල්වරයා කියා සිටී.බ්‍රිතාන්‍ය චැනල් ෆෝ වීඩියෝ පටය සම්බන්ධයෙන් ශ්‍රී ලංකා රජය දැක්වු ප්‍රතිචාර හමුවේ අදාළ වාර්තාව සාවද්‍ය බවට ජාත්‍යන්තරය විසින් පිළිගත් බවත් යුද්ධය සමයේ ක්‍රියාකාරීත්වය පිළිබඳ ශ්‍රී ලංකාව මඟින් ප්‍රකාශයට පත්කිරීමට නියමිත උගත් පාඩම් හා ප්‍රතිසංධාන කොමිසන් සභාවේ වාර්තාව එළි දැක්වීමෙන් පසුව ශ්‍රී ලංකාවට එරෙහි වීම සඳහා ඔවුනට කිසිදු අවස්ථාවක් නොලැබෙන බව අවබෝධ කරගෙන ඇති බවත් හෙතෙම අවධාරණය කරයි.මේ තත්ත්වය මත ශ්‍රී ලංකාවේ සැබෑ තත්ත්වය ජාත්‍යන්තරය හමුවේ අනාවරණය වන බැවින් බ්‍රිතාන්‍ය චනල් ෆෝ නාලිකාව ජාත්‍යන්තරයේ අවධානය වෙනතකට යොමු කිරීමේ අරමුණින් තවත් වාර්තාවක් ඉදිරිපත් කිරීමට උත්සාහ දරන බවද විදේශ කටයුතු අමාත්‍යාංශය වැඩිදුරටත් ප්‍රකාශ කරයි..</content>
  </post></root>