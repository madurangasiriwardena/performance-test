<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2010</year>
      <month>11</month>
      <day>29</day>
    </date>
    <link>http://www.dinamina.lk/2010/11/29/_art.asp?fn=n1011291</link>
    <topic>ශ්‍රී ලංකා-පාකිස්ථාන නව ගිවිසුම් හතරක්</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ ආර්ථිකය දියුණු කිරීම සඳහා පාකිස්තානයේ පූර්ණ සහාය ලබාදෙන බව පාකිස්තාන ජනාධිපති අෂිෆ් අලි සර්දාරි මහතා පවසයි.උදා වී තිබෙන සාමකාමී වාතාවරණය තුළ ශ්‍රී ලංකාවේ ආයෝජනය සඳහා වඩා හිතකර පරිසරයක් තිබෙන බවත්, ශ්‍රී ලංකාවේ ආයෝජනයට තම රට සූදානම් බවත් හෙතෙම අවධාරණය කරයි.නිල සංචාරයක් සඳහා ශ්‍රී ලංකාවට පැමිණි පාකිස්තාන ජනාධිපතිවරයා ඊයේ (28) පස්වරුවේ දී ජනාධිපති මහින්ද රාජපක්ෂ මහතා හමුවූ අතර එහිදී දෙරටට වඩා වැදගත් වන ගිවිසුම් 4 කට අත්සන් කිරීමද සිදුවිණි.අරලියගහ මන්දිරයේ දී මේ හමුව සිදු වූ අතර රාජ්‍ය තාන්ත්‍රික සහ රාජකාරි ගමන් බලපත්‍ර දරන්නන් සඳහා වීසා රහිතව දෙරට අතර ගමන් කිරීමට අවස්ථාව සැළසීම, දෙරට අතර කෘෂිකාර්මික සහයෝගීතාව පුළුල් කිරීම, රේගු කටයුතුවලදී අන්‍යෝන්‍ය පරිපාලනික සහයෝගීතාව හා ශ්‍රී ලංකාව සහ පාකිස්තානය අතර කලා හා නිර්මාණාත්මක අධ්‍යයනය පිළිබඳ ක්ෂේත්‍රයන්හි සහයෝගීතාව සඳහා මේ ගිවිසුම්වලට එළඹිණි.ශ්‍රී ලංකා ක්‍රිකට් කණ්ඩායමට පාකිස්තානයේ දී එල්ල වූ ත්‍රස්ත ප්‍රහාරය සම්බන්ධයෙන් සිය කනගාටුව පළ කළ පාකිස්තාන ජනාධිපතිවරයා ත්‍රස්තවාදය තුරන් කිරීම සඳහා ශ්‍රී ලංකා ජනාධිපති මහින්ද රාජපක්ෂ මහතා ප්‍රමුඛ රජය කළ කැප කිරීම අගය කළේය.තවද කලාපීය ත්‍රස්තවාදය පරාජය කිරීමට ශ්‍රී ලංකාවේ අත්දැකීම් ඉතා වැදගත් බව පෙන්වා දුන් අසීෆ් අලි සර්දාරි මහතා දෙරට අතර වෙළෙඳ කටයුතු පුළුල් කර ගැනීමේ අවශ්‍යතාව හා ඒ සඳහා පවතින ඉඩ ප්‍රස්ථා පිළිබඳ අවධානය යොමු කළේය.මැණික් කර්මාන්තය සඳහා යොදා ගන්නා තාක්ෂණය තම රටට ලබාදෙන ලෙස ශ්‍රී ලංකා ජනාධිපතිවරයාගෙන් ඉල්ලීමක් කළ පාකිස්තාන ජනාධිපතිවරයා ශ්‍රී ලංකාවේ සෞඛ්‍ය ක්ෂේත්‍රය ලබා ඇති ප්‍රගතිය පිළිබඳව සිය ප්‍රශංසාව පළ කළේය.මීට අමතරව ශ්‍රී ලංකාවේ ඉංගී‍්‍රසි හා ගණිත ගුරුවරුන්ගේ සහාය පාකිස්තානයට ලබාදෙන ලෙසද ඒ මහතා ඉල්ලීමක් කළේය.තම දෙවැනි පදවි ප්‍රාප්තියෙන් පසුව පාකිස්තාන ජනාධිපතිවරයාගේ ශ්‍රී ලංකා සංචාරය දෙරට අතර සබඳතාව තවදුරටත් ශක්තිමත් කර ගැනීමේ සුබ නිමිත්තක් බව කී ශ්‍රී ලංකා ජනාධිපති මහින්ද රාජපක්ෂ මහතා පාකිස්තානු අයෝජකයනට ශ්‍රී ලංකාවේ ආයෝජනය සඳහා පවතින ඉඩ ප්‍රස්ථා පිළිබඳවද පෙන්වා දුන්නේය.ශ්‍රී ලංකාවේ අනාගත පරපුර මත් උවදුරෙන් බේරා ගැනීමට ක්‍රියාත්මක වැඩපිළිවෙළ පිළිබඳව ප්‍රසාදය පළ කළ අසීෆ් අලි සර්දාරි මහතා කලාපයේ මත් උවදුර පරාජය කිරීමට සියලු රටවල සහාය ලැබිය යුතු බවද කියා සිටියේය.ශ්‍රී ලංකා ජනාධිපති මහින්ද රාජපක්ෂ මහතාට අමතරව අගමැති දි. මු. ජයරත්න හා විදේශ කටයුතු ඇමැති මහාචාර්ය ජී. එල්. පීරිස් මහත්වරුන් හමු වූ පාකිස්තාන ජනාධිපතිවරයා දෙරටේ සහයෝගිතාව වර්ධනය සඳහා බලපාන කරුණු රැසක් පිළිබඳව සාකච්ඡා කෙරිණි.මේ අවස්ථාවට ඇමැතිවරුන් වන ඒ. එච්. එම්. ෆවුසි, ආචාර්ය සරත් අමුණුගම, බන්දුල ගුණවර්ධන, ටී. බී. ඒකනායක, මහින්ද යාපා අබේවර්ධන, පාර්ලිමේන්තු මන්ත්‍රී සජින් වාස් ගුණවර්ධන, ජනාධිපති ලේකම් ලලිත් වීරතුංග, ජනාධිපති අතිරේක ලේකම් ගාමිණී සෙනරත් මහත්වරුද එක්ව සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>29</day>
    </date>
    <link>http://www.dinamina.lk/2010/11/29/_art.asp?fn=n1011292</link>
    <topic>නව කාදිනල් ධුරය දේව ආරාධනාවක්</topic>
    <author>කුමාරසිරි ප්‍රසාද් ගුවන් තොටුපළ</author>
    <content>දහසය වැනි බෙනඩික්ට් පාප්තුමන් විසින් කාදිනල් වරයට ඔසවනු ලැබූ අති උතුම් මැල්කම් රංජිත් හිමිපාණෝ සෙනසුරාදා අලුයම (27) මවුබිමට වැඩම කළහ.පූර්ණ රාජ්‍ය ගෞරව සහිතව රජය හා ජනතාව වෙනුවෙන් අගමැති දි. මු. ජයරත්න මහතා මල් මාලයක් පළඳා අභිනව කාදිනල් හිමිපාණන් ගුවන් තොටුපළේ දී පිළිගන්නා ලදී. කතෝලික සභාවේ හිටපු අගරදගුරුතුමන්ලා වන ඔස්වල්ඩ් ගෝමිස් හා නිකුලස් මාකස් ප්‍රනාන්දු හිමිවරුන් ඇතුළු කතෝලික පූජා ප්‍රසාදීන් වහන්සේ නව කාදිනල්තුමන් පිළිගැනීමට ගුවන් තොටුපළට පැමිණ සිටියහ.බොහෝ කාලයක සිට කාදිනල් මැල්කම් රංජිත් හිමිපාණන් ඇසුරු කරන බෞද්ධ භික්ෂූන් වහන්සේ පිරිත් දේශනා කර එතුමන්ට ආශිර්වාද කිරීම විශේෂ සිදුවීමකි. පාප්තුමන් තමන් වහන්සේ කෙරෙහි තැබූ විශ්වාසය මත කාදිනල් ධුරය තමනට පිරිනැමූනනන බව උන් වහන්සේ වැඩිදුරටත් පැවැසීය. ඒ අනුව පැවැරී ඇති වගකීම් ඒ අයුරින්ම ඉටු කිරීමටත් ජනතාවට තිබෙන සංවේදී ප්‍රශ්නවලට යහපත් ප්‍රතිචාර දැක්වීම සඳහා නායකත්වය දීමට තමන් බලාපොරොත්තු වන බව උන් වහන්සේ වැඩිදුරටත් පැවැසූහ.ගුවන් තොටුපළේ සිට විශේෂ රථ පෙරහරකින් නව කාදිනල් මැල්කම් රංජිත් හිමිපාණන් රාගම තේවත්ත බැසිලිකා දේවස්ථානය කරා වැඩම කළහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>29</day>
    </date>
    <link>http://www.dinamina.lk/2010/11/29/_art.asp?fn=n1011293</link>
    <topic>ආරක්ෂක අමාත්‍යාංශය ත්‍රිවිධ හමුදා මූලස්ථාන බත්තරමුල්ලට</topic>
    <author>ජයසිරි මුණසිංහ සහ ධනුෂ්ක ගොඩකුඹුර</author>
    <content>ආරක්ෂක අමාත්‍යාංශය සහ ත්‍රිවිධ හමුදා මූලස්ථාන සියල්ල බත්තරමුල්ල පාර්ලිමේන්තු සංකීර්ණය අසල අක්කර 58ක භූ®මි භාගයක ස්ථාපිත කිරීමට රජය තීරණය කර තිබේ.දැනට එම ආයතන ස්ථාපිත කර තිබෙන ඉහළ වටිනාකමකින් යුත් භූ®මිය රටට ඵලදායි ආයෝජනයකට යොදා ගැනීමේ අරමුණ ඇතිව මේ තීරණයට එළැඹුණු බව ආරක්ෂක ලේකම් ගෝඨාභය රාජපක්ෂ මහතා පැවැසීය.එම භූ®මියේ සුඛෝපභෝගී හෝටලයක් ඉදිකිරීමට චීනයේ ෂැංග්‍රීලා සමාගම ඉදිරිපත්ව සිටින අතර ඒ සඳහා ආයෝජන කෙරෙන මුදල රුපියල් කෝටි 5000කට අධික බවත් රාජපක්ෂ මහතා හෙළි කෙළේ ය. යුද්ධය අවසන් වීමත් සමඟම ශ්‍රී ලංකාව කෙරෙහි විදෙස් ආයෝජකයන්ගේ බැල්ම යොමු වී ඇති බවට මෙය හොඳම නිදසුනක් යැයි ද හෙතෙම පැවැසීය.සංචාරකයන් ගැවසෙන හෝටල් සහිත කොළඹ නගරයේ ආරක්ෂක මූලස්ථාන පැවැතීම සංචාරක කර්මාන්තයට තරමක ගැටලුවක් බව පැවැසූරාජපක්ෂ මහතා අප රට ආර්ථික අතින් දියුණු කළ හැක්කේ ආයෝජන තුළින් බවත් සඳහන් කෙළේ ය.ගෝඨාභය රාජපක්ෂ මහතා මේ අදහස් පළ කෙළේ කළුතර ගිනි නිවීම් හා ආපදා සේවා මධ්‍යස්ථානය විවෘත කිරීමේ අවස්ථාවට පෙරේදා (27) එක් වෙමිනි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>29</day>
    </date>
    <link>http://www.dinamina.lk/2010/11/29/_art.asp?fn=n1011294</link>
    <topic>මුලතිව් මහ වනයේ අක්කර ලක්‍ෂයක අභය භූමියක්</topic>
    <author>තෙන්නකෝන් කුලසේකර</author>
    <content>පසුගිය යුද සමයේ දී ත්‍රස්තවාදීන්ගේ ප්‍රධාන යුද පුහුණු සංග්‍රාමික භූමිය වූ උතුරේ මුලතිව් මහ වනාන්තරයේ අක්කර ලක්ෂක් අභය භූමියක් බවට පත් කෙරේ.ගොවිජන සේවා හා වනජීවි ඇමැති එස්. එම්. චන්ද්‍රසේන මහතාගේ අදහසකට අනුව මේ වන විට එම වනාන්තරයේ සංරක්ෂණ කටයුතු ආරම්භ කර ඇති අතර අභය භූමිය සතුන් සඳහා වෙන්කිරීමේ මූලික කටයුතු ද සිදු කෙරෙමින් පවතී. වල් අලි - මිනිස් ගැටුම අවම කිරීම උදෙසා තවත් අභය භූමි රැසක් ඇරඹීමට නියමිතව ඇත.වන සතුන් වෙනමත් මිනිසුන් වෙනමත් ජීවත් විය යුතු බවත් වල් අලි ඇතුළු වන ජීවීන්ගේ වාස භූමි මිනිසුන් විසින් ආක්‍රමණය කිරීම අලි මිනිස් ගැටුමට එකම හේතුව වී ඇති බවත් පවසන එස්. එම්. චන්ද්‍රසේන ඇමැතිවරයා, මිනිසුන් සේම වන ජීවීන් ද ජීවත්විය යුතු බව මිනිසුන් පළමුව වටහා ගත යුතු බවත් පැවසීය.වැවක් ඇළක් සංවර්ධනයේ දී රජය ලබා දෙන මුදල් කොන්ත්‍රාත් කාරයන්ට විවිධ උපක්‍රම මගින් කොල්ල කෑමට මින් මතු ඉඩ නොතබන බව පැවසූ ඒ මහතා, මහින්ද රාජපක්ෂ රාජ්‍ය පාලන යුගය මේ රටේ ස්වර්ණමය යුගය බවට පත් කිරීම සියලු දෙනාගේම සහයෝගය අවශ්‍ය බව ද පැවසීය.වනජීවීන් යනු මිනිසුන්සේම නිදහසේ ජීවත් වීමට සම අයිතිය ඇති සතුන් බවත්, වන සතුන්ගේ ජීවිත සේම ඔවුන් ජීවත්වන වනාන්තර හා පරිසරය සුරක්‍ෂිත කළ බවත් මිනිසා සේම සතුන් ද මේ රටේ ජීවත්විය යුතු බවත් විශේෂයෙන්ම වල් අලි හා මිනිස් ගැටුම් අවසන් විය යුතු බවත් වල් අලින්ගේ වාස භූමි සැලසුමකින් තොරව මිනිස් ජනාවාස බවට පත්කිරීම වල් අලින්ගේ සේම මිනිසුන්ගේ ජීවිත විනාශ වීමට හේතු වී ඇති බවත්, තමන්ගේ වාස භූමි බලහත්කාරයෙන් අල්ලා ගත් මිනිසුන් ගෙන් පලිගැනීමට වල් අලින් කටයුතු කරන බවත්, තමන්ගේ වගා බිම් වනසන වල් අලින් ගෙන් පලිගැනීමට මිනිසුන් කටයුතු කරන බවත් මේ මිෂම “චක්‍රය” අවසන් කිරීම සඳහා සැලසුම් සහගත වැඩපිළිවෙළක් අරඹන බව ද ඇමති වරයා කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>29</day>
    </date>
    <link>http://www.dinamina.lk/2010/11/29/_art.asp?fn=n1011295</link>
    <topic>ශ්‍රී ලංකාවේ සංවර්ධනයට අතදීමට ඉන්දියාව සැම විට සූදානම්</topic>
    <author>ආනන්ද පතිරාජ යාපනේ සිට</author>
    <content>ඉන්දියාව සහ ශ්‍රී ලංකාව අතර පවත්නා මිත්‍රත්වය වඩාත් තහවුරු කිරීම සඳහා ඉන්දීය රජය ශ්‍රී ලංකාවේ සංවර්ධනය සඳහා ආධාර ලබාදීමට සූදානම් බව ඉන්දීය විදේ්ශ අමාත්‍ය අයි. එම්. ක්‍රිෂ්ණා මහතා යාපනයේ දී ප්‍රකාශ කළේය.ඉන්දීය විදේශ අමාත්‍යවරයා මේ බව සඳහන් කළේ පෙරේදා (27) යාපනය පලාලි මාර්ගයේ අංක 280 දරන ස්ථානයේ ඉන්දීය කොන්සාල් ජෙනරාල් කාර්යාලය විවෘත කිරීමේ උත්සවයට සහභාගි වෙමිනි.යාපනය නාග විහාරාධිකාරී ශාස්ත්‍රවේදී මහගජදූරේ සිරිවිමල නාහිමි, විදේශ අමාත්‍ය මහාචාර්ය ජී. එල්. පීරිස්, ආර්ථික සංවර්ධන අමාත්‍ය බැසිල් රාජපක්ෂ, සම්ප්‍රදායික කර්මාන්ත අමාත්‍ය ඩග්ලස් දේවානන්දා, උතුරු පළාත් ආණ්ඩුකාර ජී. ඒ. චන්ද්‍රසිරි, උතුරු පළාත් ආණ්ඩුකාරවරයාගේ නීති උපදේශක විශ්‍රාමලත් විනිසුරු ආර්. ටී. විග්නරාජා, ශ්‍රී ලංකාවේ ඉන්දීය මහකොමසාරිස් අශෝක් කේ. කාන්තන් සහ යාපනය දිස්ත්‍රික් ලේකම් ඉමෙල්ඩා සුකුමාර් මහත්මිය ඇතුළු සම්භාවනීය අමුත්තෝ රැසක් මේ අවස්ථාවට සහභාගි වූහ.තවදුරටත් අදහස් දැක් වූ ඉන්දීය විදේශ අමාත්‍යවරයා කියා සිටියේ ශ්‍රී ලංකාවයි ඉන්දියාවයි අතර පවතින සුහදතාව මත මේ වන විට ශ්‍රී ලංකාවේ ආර්ථික සංවර්ධනයක් ඇති කිරීම වෙනුවෙන් ඉන්දීය රජය හැමවිටම ශ්‍රී ලංකාවට ආධාර කිරීමට ඉන්දීය රජය සූදානමින් සිටින බවය.ඉන්දීය රජය විසින් ශ්‍රී ලංකා ගුවන් විදුලි සංස්ථාවේ පලාලි සේවයේ හින්දි සහ දමිළ වැඩසටහන් විකාශය කිරීමට ආධාර ලබාදීමට සූදානමින් සිිටින බවත්, දශක තුනක පමණ කාලයක් තිස්සේ මේ රටේ ඇති වූ යුද්ධයෙන් පීඩාවට පත්ව අවතැන්ව අනාථ කඳවුරුවල සිට නැවත පදිංචි කරන ලද සාමාන්‍ය ජනතාව වෙනුවෙන් ඒ 9 මාර්ගයේ අරියාලේ ප්‍රදේශයේ නිවාස ව්‍යාපෘතියක් ආරම්භ කිරීමට ඉන්දීය රජය මූල්‍ය ආධාර ලබාදීමටත් බලාපොරොත්තු වන බවත් මෙම නිවාස ව්‍යාපෘතියට නිවාස 50000 ඇතුළත් වන බවත් අද එම නිවාස ව්‍යාපෘතිය සඳහා මුල් ගල තබන බවත්ය.මැදවච්චිය, මඩු හරහා තලෙයිමන්නාරම දක්වාත් මැදවච්චිය සිට පලාලි දක්වාත් ඉන්දීය රජයේ ආධාර මත දුම්රිය මාර්ගය ඉදිකිරීමට සැලැසුම් කර ඇති බවත් තවදුරටත් සඳහන් කළ විදේශ අමාත්‍යවරයා කියා සිටියේ යාපනයේ වෙසෙන සාමාන්‍ය ජනතාවගේ කෘෂිකාර්මික සංවර්ධන කටයුතු සඳහා මහේන්ද්‍රා වර්ගයේ ට්‍රැක්ටර් 500 ක් දොරෙයිඅප්පා ක්‍රීඩාංගණයේ දී බෙදා දුන් බවත් කියා සිටියේය.විදේශ කටයුතු අමාත්‍ය මහාචාර්ය ජී. එල්. පීරිස් මහතා කියා සිටියේ ඉන්දියාව සහ ශ්‍රී ලංකාව අතර සමගිය තවදුරටත් තහවුරු කිරීම සඳහා ඉන්දියානු රජය විසින් ශ්‍රී ලංකාවේ සංවර්ධනය වෙනුවෙන් ආධාර ලබාදීම පිළිබඳව ශ්‍රී ලංකා රජය වෙනුවෙන් හා ජනාධිපති මහින්ද රාජපක්ෂ මහතා වෙනුවෙන් ඉන්දීය රජයට තමා හද බැදි ස්තුතිය පුදකරන බවයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>29</day>
    </date>
    <link>http://www.dinamina.lk/2010/11/29/_art.asp?fn=n1011296</link>
    <topic>දිවයින පුරා ඊයේ විදුලිය ඇණ හිටී</topic>
    <author>වෙල්ලස්සේ බණ්ඩාර චමීර ඇල්ලදෙණිය</author>
    <content>අයහපත් කාලගුණික තත්ත්වය නිසා ඇති වූ අකුණු සැර වැදීමෙන් ඊයේ (28) සවස පැය දෙකක පමණ කාලයක් රට පුරාම විදුලිය බිඳ වැටීමක් සිදු වූ බව විදුලිබල මණ්ඩලය පැවැසීය.කොත්මලේ සිට බියගම දක්වා ඉදිකැර ඇති ප්‍රධාන විදුලිය සැපයුම් මාර්ගයේ සිදු වූ බිඳ වැටීම නිසා මෙසේ විදුලිය ඇණ හිටි බව සභාපති විද්‍යා අමරපාල මහතා කීවේය. විදුලිය සපයන සම්ප්‍රේෂණ පද්ධතියේ ප්‍රධාන කොටසක් අක්‍රීය වීමෙන් විදුලිය සැපයීම් සුළු වේලාවකට ඇණ හිටි බව ඒ මහතා සඳහන් කෙළේ ය.තොරතුරු සැල වූ සැණින් විශේෂ නිලධාරීන් කණ්ඩායමක් යොදවා සුළු කාලයකින් නැවත විදුලිය සැපයීමට විදුලි බල මණ්ඩලය සමත් වූ බව ද අමරපාල මහතා කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>29</day>
    </date>
    <link>http://www.dinamina.lk/2010/11/29/_art.asp?fn=n1011297</link>
    <topic>වැස්ස දෙසැම්බර් මුල් සතිය දක්වා</topic>
    <author>නිරූෂි විමලවීර සහ සුභාෂිනී සේනානායක</author>
    <content>අන්තර් මෝසම් තත්ත්වය හේතුවෙන් රට පුරා ව්‍යාප්ත වී ඇති ගිගුරුම් සහිත වැසි තත්ත්වය දෙසැම්බර් 10 දා දක්වා පවතින බව කාලගුණ විද්‍යා දෙපාර්තමේන්තුව පවසයි.ගිගුරුම් සහිත වැසි තත්ත්වය සමඟ තද සුළං තත්ත්වයක් ද ඇති විය හැකි බැවින් ඒ පිළිබඳ විමසිලිමත් වන ලෙසද කාලගුණ විද්‍යා දෙපාර්තමේන්තුව ජනතාවගෙන් ඉල්ලීමක් කරයි. උදේ කාලයේ නැගෙනහිර පළාතට හා හම්බන්තොට දිස්ත්‍රික්කයට බලපාන තද වැසි සහිත තත්ත්වය සවස් හා රාත්‍රී කාලයේ රටේ අනෙකුත් ප්‍රදේ්ශවලට බලපාන බවද කාලගුණ විද්‍යා දෙපාර්තමේන්තුවේ කාලගුණ විද්‍යාඥ චමින්ද සිල්වා මහතා ප්‍රකාශ කළේය.වැසි සහිත වලාකුළු තත්ත්වය රට මැද සැකසී සවස් කාලයේ බස්නාහිර හා මුහුදුබඩ ප්‍රදේ්ශවලට තද වැසි තත්ත්වය ඇති වෙන බවද හෙතෙම වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>29</day>
    </date>
    <link>http://www.dinamina.lk/2010/11/29/_art.asp?fn=n1011298</link>
    <topic>යොවුන් පාර්ලිමේන්තුවේ ප්‍රථම ඡන්දයෙන් මන්ත්‍රීවරු 329ක්</topic>
    <author>නුවන් කොඩිකාර</author>
    <content>යොවුන් පාර්ලිමේන්තුවේ ප්‍රථම මැතිවරණයෙන් මන්ත්‍රීවරු 329 දෙනෙක් පෙරේදා (27) තේරීපත් වූහ.ප්‍රාදේශීය ලේකම් කොට්ඨාස තුන්සිය තිස් දෙකක් කේන්ද්‍ර කර ගනිමින් පැවැති මැතිවරණයට අපේක්ෂකයන් 1395 ක් ඉදිරිපත්ව සිටි අතර ඉන් 329 දෙනෙක් මෙසේ තේරීපත් වී සිටිති.හොරොව්පතාන, ඇහැලියගොඩ ප්‍රාදේශීය ලේකම් කොට්ඨාසවල ප්‍රතිඵල අවලංගු කළ බවත්, පුදුකුඩුඉරිප්පු කොට්ඨාසයේ මැතිවරණය නොපැවැත්වූ බව යෞවන කටයුතු හා නිපුණතා සංවර්ධන අමාත්‍යාංශයේ ලේකම් ප්‍රධාන තේරීම්භාර නිලධාරි සුසෝ හේවාපතිරණ මහතා පැවසීය.යෞවන කටයුතු අමාත්‍යාංශයේ ඊයේ (28) පැවැති මාධ්‍ය සාකච්ඡාවේදී අමාත්‍යාංශ ලේකම්වරයා මේ බව ප්‍රකාශ කළේය.අවලංගු කළ ඡන්ද කොට්ඨාස දෙකෙහි මැතිවරණය දෙසැම්බර් 04 වැනි දින යළි පවත්වන බව හෙතෙම කීවේය.මීට අමතරව ආදිවාසී නියෝජනයෙන් එක් අයෙකු සහ ඡන්දයෙන් පත්වීමට ඉඩකඩ නොමැති කොට්ඨාසවලින් දෙදෙනෙකු ඇතුළු මුළු සංඛ්‍යාව 335 දෙනෙකු සමන්විත බව ඒ මහතා සඳහන් කෙළේය.නව පාර්ලිමේන්තුවේ පළමු සැසිය ජනවාරි 12 වැනිදා ජනාධිපති මහින්ද රාජපක්ෂ මහතාගේ ප්‍රධානත්වයෙන් මහරගම තරුණ සේවා සභාවේදී පවත්වන බව ලේකම්වරයා ප්‍රකාශ කෙළේය. පළමු සැසිය ආරම්භයේ දී කතානායක, නියෝජ්‍ය කතානායක, අගමැති, ඇමැතිවරුන් 12 දෙනෙකු, සභානායක සහ ප්‍රතිපක්‍ෂ නායක යන තනතුරු සඳහා තෝරා ගැනීම සිදුකරන බව හේවාපතිරණ මහතා පැවැසීය.මෙම මැතිවරණයේදී කාන්තාවන් 29 දෙනෙකු තේරීපත්ව සිටින අතර තේරීපත්ව සිටින මන්ත්‍රීවරු අතර දෙමළ නියෝජිතයන් 46 ක්, මුස්ලිම් නියෝජිතයන් 28 ක් සිටින බව හේවාපතිරණ මහතා සඳහන් කළේය.වැඩිහිටි සබඳතා, සැලසුම්, සහජීවන, අධ්‍යාපන, වෘත්තීය මාර්ගෝපදේශ, තොරතුරු තාක්ෂණ, සම්පත් සම්පාදන, සංස්කෘතික, විදේශ සබඳතා, නව ඬපැයුම්, පර්යේෂණ, ක්‍රීඩා, මිහිකත සුරකීමේ යන්නෙන් ඇමැතිකම් පවත්වන බව අමාත්‍යාංශ ලේකම්වරයා පැවැසීය.ප්‍රථම පාර්ලිමේන්තුව වසරකට සීමාවන අතර සෑම මසකම අවසන් සිකුරාදා සහ සෙනසුරාදා දිනයන්හි පාර්ලිමේන්තුව රැස්වීමට නියමිතය. ආණ්ඩු පක්ෂය මන්ත්‍රීවරුන් 160 දෙනා සමඟ කතානායක, නියෝජ්‍ය කතානායක, සභානායක, අගමැති, මන්ත්‍රීවරුන් 12 දෙනෙකු ඇතුළත් වන අතර ප්‍රතිපක්ෂයට 160 දෙනෙක් ඇතුළත් වෙති. ජාතික තරුණ සේවා සභාවේ සභාපති නීතිඥ ලලිත් පියුම් පෙරේරා,කිසිදු දේශපාලන පාට පක්ෂයක් මෙහි ඇතුළත් වී නැහැ. මොවුන් හට කිසිදු වරප්‍රසාදයක් ලබා නොදීමටත්, කෑමබීම නවාතැන් හා ප්‍රවාහන වියදම් පමණක් ලබාදීමට තීරණය කර තිබෙනවා.ජ්‍යෙෂ්ඨ සහකාර ලේකම් නිලන්ති සුගතදාස, ජ්‍යෙෂ්ඨ සහකාර ලේකම් ඩබ්ලිව්. ජයවික්‍රම මහත්ම මහත්මීන් මේ අවස්ථාවට සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>29</day>
    </date>
    <link>http://www.dinamina.lk/2010/11/29/_art.asp?fn=n1011299</link>
    <topic>දළ ඇතාගේ මරණය ගැන විධිමත් පරීක්‍ෂණ</topic>
    <author>තෙන්නකෝන් කුලසේකර</author>
    <content>වනජීවී නිලධාරීන් විසින් ප්‍රවාහනය කරමින් සිටි දැවැන්ත දළ ඇතා පසුගියදා ගල්ගමුව සියඹලන්ගමුවේ දී ලොරිය කඩා වැටී මරණයට පත්වීමේ සිද්ධිය පිළිබඳ අපරාධ පරීක්‍ෂණ දෙපාර්තමේන්තුව සහ වනජීවී දෙපාර්තමේන්තුව පරීක්‍ෂණ පවත්වමින් සිටී.මෙම පරීක්‍ෂණ වාර්තා අනුව හස්ති රාජයාගේ අවාසනාවන්ත මරණයට වනජීවී නිලධාරීන් වගකිව යුතුනම් එම නිලධාරීන්ට උපරිම දඬුවම් ලබාදීමට තමා තීරණය කැර ඇති බව ගොවි ජනසේවා හා වනජීවී අමාත්‍ය එස්. එම්. චන්ද්‍රසේන මහතා ‘දිනමිණ’ කරන ලද විමසුමකදී පැවසීය.එක් මිනිසකු මරා දමා තවත් කීප දෙනෙකුට බරපතළ තුවාල සිදුකළ මෙම ඇත් රාජයා වන ජීවී නිලධාරීන් විසින් අල්වා අභයභූමියකට මුදාහැරීම සඳහා ප්‍රවාහනය කරමින් සිටියදී මෙම ඛේදවාචකය සිදුවූ බවත් ටොන් හතරක් බරැති හස්තියා ඉතා ආරක්‍ෂාකාරී ලෙස ප්‍රවාහනය කළ යුතුව තිබූ බවත් ඇමතිවරයා කීය.සිද්ධිය පිළිබඳ පරීක්‍ෂණ වාර්තා ලැබූ වහාම කිසිදු බලවේගයකට යටත් නොවී ‘නීතිය’ ක්‍රියාත්මක කරන බවද ඇමතිවරයා පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>29</day>
    </date>
    <link>http://www.dinamina.lk/2010/11/29/_art.asp?fn=n10112910</link>
    <topic>ශ්‍රී ලාංකික අයිය මලෝ චෙන්නායි ගුවන් තොටේ දී දැලේ</topic>
    <author>මහින්ද අලුත්ගෙදර</author>
    <content>නීති විරෝධී ආකාරයෙන් රන් බිස්කට් හා විද්‍යුත් උපකරණ තොගයක් ඉන්දියාවට රැගෙන ගිය ශ්‍රී ලාංකිකයන් තිදෙනෙකු චෙන්නායි ගුවන් තොටුපොළේ දී අත්අඩංගුවට ගෙන ඇත.නීති විරෝධී ලෙස ඉන්දියාවට රැගෙන ගිය රන් බිස්කට් තොගයේ වටිනාකම ඉන්දීය රුපියල් ලක්ෂ 12 ක් පමණ වන අතර විද්‍යුත් උපකරණ තොගයේ වටිනාකම ඉන්දීය රුපියල් ලක්ෂ 5ක් බව තානාපති ආරංචි මාර්ග පවසයි.මේ තිදෙනා අවස්ථා දෙකක දී ඉන්දීය චෙන්නායි ගුවන් තොටුපළේ දී අත්අඩංගුවට පත්ව තිබෙන අතර, ඔවුන්ගෙන් දෙදෙනෙකු සහෝදරයන් බවද වාර්තා වෙයි. මෙලෙස අත්අඩංගුවට පත් ශ්‍රී ලාංකිකයන් තිදෙනා ඉන්දීය අධිකරණය වෙත ඉදිරිපත් කිරීමට නියමිත බව තානාපති ආරංචි මාර්ග කියයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>29</day>
    </date>
    <link>http://www.dinamina.lk/2010/11/29/_art.asp?fn=r1011291</link>
    <topic>මුතුරාජවෙල පන් කර්මාන්තය අද දෙදෙනකුට පමණක් සීමාවෙලා</topic>
    <author>ජා-ඇළ මධ්‍යම ලෙස්ලි පෙරේරා</author>
    <content>මුතුරාජවෙල වෙල්යාය ආශි‍්‍රතව එදා ජීවත්වුණු කළඑලිය, වෑවල, ජා- ඇළ, කඳාන, නෑදුරුපිටිය, වැලිගම්පිටිය ආදී ප්‍රදේශවල කාන්තාවන් පැදුරු කර්මාන්තය සිය ජීවනෝපාය කර ගත්හ. එහෙත් එදා ඉහළ මට්ටමින් කර ගෙන ගිය ඒ පැදුරු කර්මාන්තයට අද කනකොකා හඬා ඇත.ඒ දවස මේ කර්මාන්තයේ නියැලී සිටි වෑවල එගොඩවත්තේ ලිලී මාග්‍රට් සහ ඇග්නස් සෝවිස් මෙසේ කීහ.මේරි ඇග්නස් - මුතුªරාජවෙල අපේ එකම ජීවනාලියයි. අපිට මුතුරාජවෙල බත සරිකර දුන්නා. ඒ බත රසවිඳීන්න මිරිදිය මාළු, තෙල්පලා, නෙළුම් අල, දියහබරල, කංකුං, මුකුණුවැන්න වැනි පලාවර්ග ලැබුණා. විවෘත ආර්ථිකයට පෙර පැරැණි ඕලන්ද ඇළ පුත්තලම දක්වා දර්ශනීයව ගලා ගියා. අපි දිය නෑවේ රෙදිපිළි සේදුවේ මේ සුන්දර ඇළෙන්. නමුත් ඒ සුන්දරව ගලා බැස්ස ඕලන්ද ඇළ අද ජරාවාස වෙලා. එදා අපේ බත් පත රසවත් කළ මිරිදිය මාළු සම්පත අද විනාශ වෙලා. මුතුරාජවෙල්යාය කසිප්පු ස්කාගාරයක් බවට පත් වෙලා.ඒ කාලයේ පැදුරක මිල රු. 20 යි. නමුත් අද පැදුරක් රු. 250ක් වෙනවා. දැන් නම් පැදුරු වියන අය අඩුයි. 1970 දශකයේ මේ කර්මාන්තය බොහොම ජයට ගෙන ගියා.වෑවල ලිලී මාග්‍රට් - පැදුරක් ශත 90 ට වික්කා. ඒ කාලයේ සිට තාමත් මං පැදුරු වියනවා. අද තුන් ඉරියා පැදුරක් රු. 280 ක් විතර වෙනවා. මෑතකදී වෑවල සාන්ත සේවියර් විද්‍යාලයේ පැවැති ප්‍රදර්ශනයකට මං වියපු වට්ටි පෙට්ටි පැදුරු ඇතුල්පත් බෑග් ඉදිරිපත් කළා. අද පාසල් දරුවන් මේ ගැන උනන්දුවක් දක්වනවා නම් මං ඔවුන්ට පැදුරු වියන රටාව කියා දෙන්න කැමතියි.මේරි ඇග්නසුත් මමත් නැති කාලෙකට යාන්තමට හරි තියෙන ගමේ පැදුරු කර්මාන්තය නැත්තටම නැති වේවි.පන් පැදුරක් වියන්න දවස් 3 ක් වත් යනවා. සායම් පොඟවලා රටා දාපුවම පැදුර හැඩයි. ඒ කාලේ පැදුරු වියන කට්ටිය එක රෑනට එකතු වෙලා තේ කහට බිබී එළිවෙන කම් කවි සීපද කියමින් පැදුරු වියනවා. අපි එදා ජීවිතය ගැට ගසා ගත්තේ දරුවන් උස් මහත් කර ගත්තේ මේ පැදුරු කර්මාන්තයෙන් තමයි. අදටත් පන් පැදුරට ඉල්ලුම වැඩියි. එහෙත් නිෂ්පාදනය අඩුයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>29</day>
    </date>
    <link>http://www.dinamina.lk/2010/11/29/_art.asp?fn=r1011292</link>
    <topic>වසර 108ක් යෙහෙන් දිවි ගෙවන හැලමඩ බණ්ඩාර මැණිකේ මාතාව</topic>
    <author>ගලිගමුව සමූහසජිත් තුෂාර ප්‍රේමදාස</author>
    <content>ජිවන ගමනේ එකසිය අටවෙනි වසර ගතකරමින් උදාවන හැම දිනයක්ම සතුටින් ගත කරන පස් දරු මාතාවක් ගලිගමුව ප්‍රාදේශීය ලේකම් කොට්ඨාසයේ මකුද්දල වසමේ හැලමඩ, ගල්කඩුව “වීරසෙවණ” නිවසේදී මුණ ගැසුණි.කරුණානායක මුදියන්සේලාගේ බණ්ඩාර මැණිකේ නම් මේ මාතාව එක්දහස් නවසිය දෙකේ සැප්තැම්බර් මස දහතුන්වන දින (1902. 09. 13) රඹුක්කන වල්ගම, අමුණේගොඩදී උපත ලබා ඇත.තවමත් ගෙදර දොර කටයුතුවලට උදවු දෙමින් තම කටයුතු තනියම කරගෙන දරු මුණුපුරන් සමග දිවිගෙවන ඇය පුවත්පත් බැලීම, රූපවාහිනි නැරඹීමටද අමතක නොකරන්නීය. දිනපතා උදය, සවස පන්සිල් සමාදම් වන ඇය ගාථා සියල්ලම සමග තුන් සූත්‍රය කියවීමටද අමතක නොකරයි.මේ මාතාව මෙසේ කීවාය.“....මම පාසල් ගියේ රඹුක්කන, උඩගම විද්‍යාලයට පහේ පංතියට විතරයි ඉගෙන ගත්තේ. අක්කලාගේ දරුවන් බලාගන්න ගෙදර නතරවුණා. මගේ සහෝදර සහෝදරියන්ට අකුරු ඉගැන්නුවේ මම. ලියන්න කියන්න දෙකම ඉගැන්නුවා. විවාහ යෝජනාවකට මඟුල තීන්දුකරලයි මම මෙහාට ආවේ.සැතැප්ම පහලවක්ම පයින් ආවා මනමාලි වෙලා.මගේ මවුපියෝ ගොවිතැන් කළේ. ගොවිතැන් කරන අයට කවදාවත් වරදින්නේ නැහැ.ඇයට මෙතරම් දිගු කාලයක් ජීවත්වීමට වාසනාව ලැබුණේ ඇගේ දරුවන් හා මුණුබුරන්ගේ වැඩි සැලකිල්ල නිසාම බව ඕ නිතර සිහිපත් කරන්නීය.පෝය හතරටම සිල්සමාදම් වීම ඇයගේ සිරිතයි.“පත්තරෙන්, රූපවාහිනියෙන් ගම රට දියුණුයි කියලා කීවට අදට වඩා ලස්සන පරිසරයක් එදා ගමේ තිබුණු බව ඇය මතකයට නගන්නේ මහත්වූ ආඩම්බරයකිනි.ඇයට නිදුක් නිරෝගී සුවය “දිනමිණ” ප්‍රාර්ථනා කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>29</day>
    </date>
    <link>http://www.dinamina.lk/2010/11/29/_art.asp?fn=r1011293</link>
    <topic>පළාතටම ජලය දෙන ටැංකියක් තිබුණත් ඇල්ලකන්ද වතුයායේ වැසියන්ට ජලය නෑ</topic>
    <author>හොරණ මධ්‍යම විශේෂ – චන්ද්‍රා ශ්‍රී පෙරේරා ඉංගිරිය සංචාරක – චාන්දනී ජයසිංහ</author>
    <content>කළුගඟ යෝජනා ක්‍රමය යටතේ හොරණ සිට බණ්ඩාරගම, පානදුර, මොරටුව දක්වා පානීය ජලය අදාළ ප්‍රදේශවාසීන්ට ලබා දුන්නත් එම ජල ටැංකිය ස්ථාපිත කර ඇති හොරණ ඇල්ලකන්ද වතුයායේ පදිංචිකරුවන්ට ඉන් කිසිදු සෙතක් වී නොමැත.ඇල්ලකන්ද වතුයාය සුදු ජාතිකයන්ට අයිතිව තිබී පසුව රජයට පවරා ගත් කඳු සහිත භූමි භාගයකි. වර්තමානයේ කොටගල වතු සමාගම මෙහි බදුකරුවන් වේ.අතීතයේ සිට වතු කම්කරුවන් වශයෙන් කටයුතු කළ ද්‍රවිඩ පදිංචිකරුවන්ගේ නිවාස සංඛ්‍යාව අද වන විට 250 ක් ඉක්මවා ඇත.මේ අයගේ ජීවන තොරතුරු දැනගැනීමේ අපේක්‍ෂාවෙන් අප පසුගියදා ඇල්ලකන්ද වතුයායට ගිය මොහොතේ ඔවුන් කීප දෙනෙක් මෙසේ අදහස් දැක්වූහ.මාලික්අම්මා මහත්මිය – මගේ වයස දැන් අවුරුදු 68 ක් වෙනවා. අපේ මුතුන්මිත්තෝ ඉන්දියාවෙන් ආපු අය. මගේ මවුපියෝ දෙන්නත් රැකියාව කළේ මේ වත්තේ.පහත බැලුවාහම මුළු හොරණ නගරයම රෑට විදුලි ආලෝකෙන් දිලිසෙනවා. නමුත් අපි පමණක් තාමත් ඉන්නේ කුප්පි ලාම්පු එළියෙන්. අපිට වතුර ප්‍රශ්නය තදින් බලපාල තියෙනවා. අපේ ලයින් කාමරවලට ඉහළින් විශාල වතුර ටැංකියක් තිබුණත් අපිට එහි පිහිටක් නැහැ.පෙරුමාල්ලතා මහත්මිය – මගේ වයස අවුරුදු 33 යි. මට ළමයි 3ක් ඉන්නවා. මට තේරෙන්නේ නැහැ අපිව අයිති වත්තටද එහෙම නැත්නම් නගර සභාවට ද කියලා.එකම ළිඳක් තියෙනවා. ඒකට ක්ලෝරීන්වත් ගහන්නේ නැහැ. අපිට වත්තෙන් නම් කිසිම සැලකිල්ලක් නැහැ.හොරණ නාගරික මන්ත්‍රී නිමල් සිරිවර්ධන මහතා - ඇල්ලකන්ද වතුයායේ වැසියන්ගේ පානීය ජල ප්‍රශ්නයට විසැඳුමක් හැටියට කන්ද මුදුනේ ටැංකියක් බැඳලා සෑම ලයින් කාමරයක් ඉදිරිපිටට ජල පොම්ප හයිකරලා තිබුණා. අදත් ඒ කරාම සහ වතුර බට තිබෙනවා. වතුර ඒ අයට නොලැබෙන්න හේතුව වතු අධිකාරිවරයාගේ බංගලාවට අවශ්‍ය වන පරිදි මේ ජල මාර්ග අත්හිටුවා ඒ අයට පමණක් සීමා වන පරිදි වතුර එක්රැස් කර ගැනීමයි.මෙයට විසැඳුමක් හැටියට අපි ජලාපවාහන මණ්ඩලය සමඟ සාකච්ඡා කර පසුගිය වකවානුවේ ඇස්තමේන්තුවක් සකස් කළා. එහි වැය මුදල් රුපියල් ලක්‍ෂ 95 ක් වෙනවා. මෙය අප නගර සභාවට දරන්න බැහැ. වතු සමාගමත් මෙයට දායක විය යුතුයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>29</day>
    </date>
    <link>http://www.dinamina.lk/2010/11/29/_art.asp?fn=r1011294</link>
    <topic>පි‍්‍රයන්ත-නිරෝෂා කැදැල්ලේ එකම පුතු අද තනිවෙලා</topic>
    <author>යක්කල විශේෂ සහ හෙනරත්ගොඩ සමූහ</author>
    <content>දොහා කටාර් හිදී රිය අනතුරකින් මිය ගිය පි‍්‍රයන්ත හෙට්ටිආරච්චි සහ නිරෝෂා පුෂ්පකුමාරි පදිංචිව සිටි ගම්පහ අලුත්ගම නිවසට ඥාති හිතවතුන් වැල නොකැඩී ඇදී එනනේ ශෝකයෙනි.පෙර මඟට විත් ඔවුන් පිළිගන්නට පි‍්‍රයන්තවත් නිරෝෂාවත් එහි නැත. ඔවුන් දෙදෙනාගේ නිසල දේහයන් නිවෙසේ සාලයේ තැන්පත් කැර තිබේ. ඔවුනගේ එකම පුතුට සිදුවී ඇති දේ අදහාගන්නට බැරි විලාශයකි.ඔවුන් ගේ 11 හැවිරිදි පුතා ගම්පහ බණ්ඩාරවත්ත පරාක්‍රම විදුහලේ 6 ශ්‍රේණියේ ඉගනුම ලබයි. ඔහු විදුහලේ 13 න් පහළ ක්‍රිකට් කණ්ඩායම ද නියෝජනය කරයි.දරුවා ගේ අධ්‍යාපනය හොඳින් පවත්වාගෙන යෑමත් දක්‍ෂ ක්‍රිකට් ක්‍රීඩකයකු කිරීමත් අරමුණු කරගෙන මේ යුවළ විදේශ රටකට ගොස් තිබේ. 2009 නොවැම්බර් 06 දින මුලින්ම නිරෝෂා විදෙස් ගතවී ඇති අතර ඉන් මාස හයකට පසුව 2010 මැයි 16 දින පි‍්‍රයන්ත – නිරෝෂා සේවය කළ ස්ථායනටම සේවයට ගොස් ඇත.පසුගිය 16 දින අලුයම 1.30 ට පමණ දෝහා කටාර්හි දී සිදුවී ඇති කන්ටේනර් – ජීප්රථ ගැටුමින් මෙම යුවළ මියගොස් ඇති අතර ඔවුන් ගමන්ගෙන ඇත්තේ ජීප් රථයේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>29</day>
    </date>
    <link>http://www.dinamina.lk/2010/11/29/_art.asp?fn=r1011295</link>
    <topic>හිරු එළියෙන් ක්‍රියා කරන විදුලි පන්දමක් නිපදවූ සිසුවා</topic>
    <author>කඩුවෙල සමූහ - සමන්ති මිරියගල්ල</author>
    <content>සමුපකාර මාවත, නවගමුව දකුණ, රණාල පදිංචි වරුණ ලක්ෂාන් කුඩලිගම විතාන සිසුවා මාලබේ ආදර්ශ පිරිමි විදුහලේ 10 වසරේ ඉගනුම ලබන, නව නිපැයුම් නිර්මාණ කිරීමේ සමතෙකි.වරුණ ලක්ෂාන් තම ප්‍රථම නිමැවුම ලෙස කොස් ගෙඩියේ කොහොල්ලෑ ඉවත් කර ගන්නට හැකි උපකරණයක් නිෂ්පාදනය කරන්නේ 2007 වසරේදීය. එම නිර්මාණය වෙනුවෙන් පළාත් මට්ටමේ කුසලතා සහතික දිනාගන්නට වරුණ සමත් විය.නිරන්තර අත්හදා බැලීම්හි නිරත වරුණ මෙවර බලශක්තිය ඉතිරි කර ගත හැකි අඳුරට සංවේදී විදුලි පන්දමක් නිපදවා ඇත. තම නව නිර්මාණය පිළිබඳ වරුණ ලක්ෂාන් “දිනමිණ” ට අදහස් දැක්වූයේ මෙසේය.”මම පුංචි කාලෙ ඉඳලම විවිධ දේවල් නිර්මාණය කරනවා. මගෙ තාත්තා එල්. එම්. කේ. විතාන. අම්මා රම්‍යා කුමාරි. ඒ දෙන්න තමයි මට නව නිර්මාණ කරන්න අවශ්‍ය සහයෝගය දීලා මාව දිරිගන්වන්නෙ.මාලබේ ආදර්ශ පිරිමි විද්‍යාලය වන මගේ පාසලේ නව නිපැයුම් සඳහා ගුරුවරයකුවත් නෑ.2007 වසරේ නව නිපැයුම් තරගයෙන් පළාත් ජයග්‍රහණයක් ලැබුණට පස්සෙ 2010 වසරේදී අඳුරට සංවේදී විදුලි පන්දම නිර්මාණය කිරීමෙන් කනිෂ්ඨ ඉංජිනේරු සංගමයේ නව නිපැයුම්කරුවන් 50 දෙනා අතරට මාව තෝරා ගත්තා. ශ්‍රී ජයවර්ධනපුර අධ්‍යාපන කලාප තාක්ෂණ කුසලතා නිර්මාණ දැක්මෙ ප්‍රථම ස්ථානයත් මට ලැබුණා. මේ විදුලි පන්දම නිපදවන්න ඉවතලන විදුලි පන්දමක් තමා යොදා ගත්තෙ. හිරු එළිය වැටුණහම මෙහි තියෙන වියළි කෝෂය, ආරෝපණය වෙනවා. ඉන්පසුව වියළි විද්‍යුත් පරිපථය හරහා ගමන් කිරීම තුළින් විදුලි පන්දම දැල්වෙනවා. පැය කීපයක් හිරු එළියේ තියලා අඳුරු ස්ථානයකදී ස්විචය දැල්වීම කළ යුතුයි.පැය 05 ක් විතර හිරු එළියේ තියලා සතියක් පමණ විදුලි පන්දම පාවිච්චි කරන්නත් පුළුවන්. ඒ වගේම ක්‍රියා විරහිත වීමක් සිදුවුණත් එය කුමක්ද කියලා පහසුවෙන් දැනගන්න හැකි වෙනවා. අකුණු ගසන මහ වැස්සකදී වුවත් කිසිදු අවහිරයකින් තොරව ක්‍රියාත්මක වෙනවා.මෙම විදුලි පන්දම නිර්මාණය කර ගැනීමට විද්‍යුත් සෝලා පරිපථය (අයි. සී.) සොයාගැනීම අපහසුයි. ඒ නිසා අනුග්‍රාහකයෙකුගේ සහයෝගය ලැබෙනව නම් විදුලි පන්දම වැඩිදියුණු කරලා පේටන්ට් බලපත්‍රය ලබාගන්න පුළුවන්..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>29</day>
    </date>
    <link>http://www.dinamina.lk/2010/11/29/_art.asp?fn=r1011296</link>
    <topic>ප්‍රදේශයේ සුන්දරත්වය රැක ගන්න සීදුව නගර සභාවෙන් ‘ඉල්ලීමක්’</topic>
    <author>සීදුව සමූහ – නිශ්ශංක පියරත්න</author>
    <content>කටුනායක සීදුව නගර සභා බල ප්‍රදේශය සුන්දර නගර සභා බල ප්‍රදේශයක් බවට පත් කිරීමට සහාය වන ලෙස කටුනායක සීදුව නගර සභාව නගර වැසියන් ගෙන් ඉල්ලා සිටී.ඒ අරමුණ වෙනුවෙන් ප්‍රදේශයේ ජනතාව මාර්ගවලට, කාණුවලට හෝ ජල මාර්ගවලට, ඉඩම්වලට, කසළ දැමීමෙන් වළකින්න. තම නිවස ඉදිරිපිට මාර්ගය, කාණුව පවිත්‍රව තබා ගැනීමට කටයුතු කරන්න. දිරන කසළ භාජනයක දමා තම ඉඩමේ ගේට්ටුව අසල තබන්න.ප්ලාස්ටික් පොලිතින්, වීදුරු, කඩදාසි, වෙන වෙනම එකතු කර නගර සභාවේ වාහනයට දෙන්න. ගස්, අතු කපා පාර අද්දරට දැමීමෙන් වළකින්න. ඉඩමේම රැස්කර නගර සභාව අමතන්න. වැසිකිළි වලවල් හොඳින් සීල් කරන්න. අවශ්‍ය නම් නගර සභාවේ ගලි බවුසරය සහාය ගන්න, සතියකට වරක් නොවරදවාම තම ඉඩම් පරීක්ෂා කර මදුරුවන් බෝවිය හැකි ස්ථාන විනාශ කරන්න.නිවෙස්වල හා ව්‍යාපාරික ස්්ථානවල අපවිත්‍ර ජලය මාර්ගයට හෝ කාණුවලට මුදා හැරීමෙන් වළකින්න. හැකි සැම විටම දිරන කසළ කොම්පෝස්ට් පොහොර නිපදවා ගැනීමට භාවිතා කරන්න. ඒ අතර ගොඩනැඟිලි නගර සභා බල ප්‍රදේශයේ ඉදිකිරීම සඳහා නගර සභාවේ අනුමැතිය අනිවාර්යයෙන්ම ලබාගන්න යන උපදෙස් නගර සභාව මගින් ලබා දී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>29</day>
    </date>
    <link>http://www.dinamina.lk/2010/11/29/_art.asp?fn=r1011297</link>
    <topic>මා දැල් පන්න ධීවරයන්ට ගැටලු රැසක්</topic>
    <author>කටුකුරුන්ද සමූහ කපිල කුලසිංහ</author>
    <content>මා දැල් පන්න ක්‍රමය භාවිතයෙන් සිය ආර්ථිකය සරි කර ගන්නා ධිවරයෝ අද ගැටලු රැසකට මැදිවී සිටිති. ධීවර කර්මාන්තයට නවීන තාක්ෂණය මුසුවෙත්ම මාදැල් පන්න ධීවර ජනතාව ප්‍රමුඛතා ලේඛනයෙන් ඉවත් වී ඇතැයි මා දැල් ධීවරයෝ කියති.සිය දුෂ්කරතා ගැන හෝ දුක් අදෝනා ගැන බලධාරීන්ට කොතෙකුත් කීවද ඔවුන් ඒ පිළිබඳව කිසිදු අවධානයක් යොමු නොකරතැයි ද ධීවරයෝ කියති. වෙහෙස වී ගොඩට ඇද ගන්නා මඩිය තම ජීවන ගැටලු විසැඳීමට තරම් වන ප්‍රමාණයෙන් මසුන් පිරි නැතැයිද ඔවුහු පවසති.බේරුවල, මාගල්කන්ද, මග්ගොන, පයාගල, කලමුල්ල, කටුකුරුන්ද ආදි වෙරළ සීමාවේ මා දැල් ධීවරයෝ මෙන්ම සමස්ත ධීවර ජනතාවම මේ ගැටලුවෙන් පීඩා විඳිති. මේ පිළිබඳව අදහස් දැක්වූ එස්. ප්‍රනාන්දු මහතාමේ පන්නය බොහෝම දුක්බර පන්නයක්. දැල් අදින මිනිස්සු ඉතා දුප්පත් පිරිසක්.මා දැල් පන්න ක්‍රම එක කාලයකට විතරයි කරන්නේ. එනම් නොවැම්බර් ඉඳලා අප්‍රේල් වෙන කම් විතරයි. ඊට පස්සෙ කාගෙ හරි බෝට්ටුවක ගිහින් කීයක් හරි හොයා ගන්නවා.සමහර දාට දැල් ඇදපු මිනිස්සු සත පහක්වත් නැතිව ගෙදර යනවා. මාළු ඇත්තෙම නැහැ.ඈත මුහුදේ සිට නොදකිනා මඩිය ගොඩට ඇදීමට ඔවුන් ගන්නේ අපිරිමිත වෙහෙසකි.එසේම දහසක් බලාපොරොත්තු අතැතිවය. එහෙත් මසුන් නැතිව දැල එන විට ඔවුන්ට කාගේ සරණද ? අදාළ බලධරයන් මොවුන්ගේ දුකට කන් දෙන්නැයි ධීවරයෝ ඉල්ලති..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>29</day>
    </date>
    <link>http://www.dinamina.lk/2010/11/29/_art.asp?fn=s1011291</link>
    <topic>ශ්‍රී ලංකා ක්‍රීඩාවට අමිහිරි අත්දැකීමක් වූ ආසියානු ක්‍රීඩා උළෙල සුන්දරව නිමා වෙයි</topic>
    <author>ප්‍රින්ස් ගුණසේකර චීනයේ ගුවැංෂු සිට</author>
    <content>ඔලිම්පික් ක්‍රීඩා උළෙලට පමණක් දෙවැනි වූ ලොව දැවැන්තම හා අසිරිමත්ම ක්‍රීඩා උළෙල පෙරේදා රාත්‍රියේ සුන්දර දසුන් මවමින් ගුවැංෂුහී පර්ල් නදිය අසල පිහිටි හැයිෂැන්සා දූපතේ පැවැති සමාප්ත උළෙලින් නිමාවට පත්විය.සත්කාරක චීනය මේ ක්‍රීඩා උළෙලේ දී රන් පදක්කම් 199ක් රිදී පදක්කම් 119ක් හා ලෝකඩ පදක්කම් 98ක් දිනා ගත්තේ ය. ක්‍රීඩා උළෙල ආරම්භයේ දීම චීන ක්‍රීඩා සංගම්වල ගණනය වූයේ රන් පදක්කම් 200ක් දිනා ගන්නා බවය. ඉලක්කගත දර්ශනයක් ඇති චීන ක්‍රීඩා සංගම් ප්‍රධානීන්ගෙන් කිසිදු පදක්කමක් දිනා නොගත් ශ්‍රී ලංකාවේ ක්‍රීඩා සංගම් ආදර්ශයක් ලබා ගැනීමට නිහතමානී විය යුතුයි.ශ්‍රී ලංකාව තරගාවලියට යෑමට පෙර තක්සේරු කෙළේ පදක්කම් 5ක් දිනා ගන්නා බවය. ගොල්ෆ්, ක්‍රිකට්, මලල ක්‍රීඩා, බීච් වොලිබෝල් ක්‍රීඩා තුළින් පදක්කම් දිනා ගත හැකි බවට කළ තක්සේරුව මුළු මනින්ම වැරැදී ගියේ ය.බීජිං ඔලිම්පික් උළෙල නිමා වී වසර 2ක් ගත වෙද්දී සෑම අතින්ම වේගයෙන් ඉදිරියට ගොස් ඇති චීනය පදක්කම් 415ක් දිනාගත් අතර ක්‍රීඩිකාවන් පමණක් එයින් පදක්කම් 220ක් දිනා ගත්තා ය.චීනය කිසිදු අභියෝගයකින් තොරව ආසියාවේ ක්‍රීඩා බලවතා වෙද්දී කොරියාව රන් පදක්කම් 76ක් රිදී පදක්කම් 65ක් හා ලෝකඩ පදක්කම් 91 ක් දිනාගෙන දෙවැනි තැනට පත්විය. එහිදී කාන්තා ඉසව්වලින් කොරියාව රන් පදක්කම් 27ක් ද පිරිමි ඉසව්වලින් රන් පදක්කම් 44ක් ද දිනා ඇත.තෙවැනි තැන දිනූ ජපානය රන් පදක්කම් 48ක් රිදී පදක්කම් 74ක් හා ලෝකඩ පදක්කම් 94ක් දිනා ගත්තේ ය. ජපාන ක්‍රීඩිකාවෝ රන් පදක්කම් 20ක් හා ක්‍රීඩකයෝ රන් පදක්කම් 25ක් දිනා ගත්හ. ඉරානය රන් පදක්කම් 20ක් දිනා සිවුවැනි තැනට ද කසකස්තානය රන් පදක්කම් 18ක් දිනා පස්වැනි තැනට ද පත් විය.අපේ අසල්වැසි ඉන්දියාව රන් පදක්කම් 14ක් රිදී පදක්කම් 17ක් හා ලෝකඩ පදක්කම 33ක් දිනා දකුණු ආසියානු කළාපයට ඉමහත් ගෞරවයක් ගෙන දුන්නේ ය. ක්‍රීඩා උළෙලට එක් වූ දකුණු ආසියාවේ ඇෆ්ගනිස්තානය රිදී පදක්කම් 2ක් හා ලෝකඩ පදක්කමක් ද පාකිස්තානය රන් පදක්කම් 3ක්, රිදී පදක්කම් 2ක් හා ලෝකඩ පදක්කම් 3ක් ද බංග්ලාදේශය රන් රිදී හා ලෝකඩ පදක්කම බැගින්ද දිනූ අතර නේපාලය ද ලෝකඩ පදක්කමක් දිනා ගත්තේ ය.ශ්‍රී ලංකාව මේ ක්‍රීඩා තරගාවලියේ කිසිදු පදක්කම් දිනා නොගත් රටවල් 10 අතරට එක් වූයේ වසර 25කට පසුව වීම කණගාටුදායක සිදුවීමකි. ඉන්දියාව ද පරදා මලල ක්‍රීඩා වාර්තා සමග තරග ජයගත් අතීතයක් හිමි වූ ශ්‍රී ලංකාවට දැන් ක්‍රීඩාවේ ආපස්සට යමින් සිටින බව නොරහසකි. ජයග්‍රාහී ඉලක්කවලට ළඟා විය හැකි අය පමණක් නොව අත්දැකීම් ලබාදීමට හොඳම අවස්ථාවක් බව පවසා බුරුතු පිටින් ජාත්‍යන්තර තරගවලට ක්‍රීඩක ක්‍රීඩිකාවන් එවීමෙන් මහජන මුදල් නාස්තිවන බව මෙවර තරගවලට ඉදිරිපත් වූ 104 ක් හිස් අතින් පැමිණ ඉගැන්වූ කදිම පාඩම වේ.නිලධාරීහු 35 ක්ද ඇතුළත් වූ ශ්‍රී ලංකා පිලට ක්‍රීඩා අමාත්‍යාංශයෙන් රුපියල් මිලියන 15 ක්ද ශ්‍රී ලංකා ක්‍රිකට් වෙතින් මිලියන 12 ක්ද වැය කොට තිබුණි. මේ මුදල් පදක්කම් දිනාගත හැකි මට්ටමේ සිටි සීමිත ක්‍රීඩක ක්‍රීඩිකාවන් පිරිසකට විදෙස් පුහුණුකරුවකුගේ සේවය උදෙසා යෙදවූයේ නම් ප්‍රතිඵලය සුබදායක වනු නොඅනුමානය.එකම පිරිසකට කොටු නොවී පිට පළාත්වල කුසලතා පිරි ක්‍රීඩක ක්‍රීඩිකාවන් සොයා ඉදිරියට ගැනීමේ වැඩ පිළිවෙළක් නැති ක්‍රීඩා සංගම් මේ ආසියානු ක්‍රීඩා උළෙලින් පසු තම අලස ගමන් මග වහා වෙනස් කළ යුතුව ඇත. මින් මතු අත්දැකීම් ලබා ගැනීමට නොව පදක්කම් දිනා ගැනීම උදෙසා ක්‍රීඩක ක්‍රීඩිකාවන් නිර්මාණය කිරීමේ වගකීමද ඔවුන් භාරගත යුතුව ඇත.සහභාගි වූ සමහර ඉසව්වලදී අන්තිමයාගෙන් පළමු වැනියාවී දුක හිතෙන ඉරණමකට ක්‍රීඩක ක්‍රීඩිකාවන් පත්කිරීමේ ප්‍රධාන වගකීම ක්‍රීඩා සංගම් ප්‍රධානීන් භාරගත යුතුය. ආසියානු ක්‍රීඩක ක්‍රීඩිකාවන්ගේ දක්ෂතා පූර්ව විශ්ලේෂණයකට ලක් කොට අපේ අය සිටින තැන තේරුම් ගෙන කටයුතු නොකිරීමේ දරුණු විපාකය විදිය යුත්තේ ක්‍රීඩක ක්‍රීඩිකාවන්ටත් වඩා පුටු රත් කරමින් සිටින ඇතැම් නිලධාරීන්ය. මහජන මුදල් නිකරුණේ නාස්ති කිරීමේ චෝදනාව පැටවෙන්නේද ඔවුන් පිටය.ජාතික ඔලිම්පික් කමිටු සභාපතිවරයා කලින්ම පැවැසුවේ මේ ක්‍රීඩා උළෙලට සීමිත පිරිසක් එවිය යුතු බවය. එසේ වූවත් ඔලිම්පික් කමිටුවට සම්බන්ධ සමහර නිලධාරීන් නම් නියෝජනය කරන ක්‍රීඩා සංගමයේ ක්‍රීඩකයින්ට තැනක් දීමේ න්‍යාය මත පිරිස වැඩි කර ගත්තේය. ශ්‍රී ලංකා කණ්ඩායම භාර නිලධාරී ප්‍රේමා පින්නවල මහතා පැවැසුවේ අවශ්‍යම ඉසව් කිහිපයකට සීමිත පිරිසක් සහභාගී කරවීමේ ඔලිම්පික් කමිටු සභාපතිවරයාගේ අදහස තමන්ද අනුමත කළ බවයි.පදක්කම් කරා යා හැකි ක්‍රීඩා වලට පමණක් විදෙස් පුහුණුකරුවන්ගේ සේවය ලබාදී ඉදිරියට ගැනීමේ හැකියාව අනාගතයේදී අනිවාර්ය විය යුතු බවද පින්නවල මහතා වැඩිදුරටත් පැවැසීය. ආසියානු ක්‍රීඩා උළෙලේදී මෙවර ලෝක වාර්තා 3 ක් හා ලෝක වාර්තාවක් සම වීම සටහන් විය.එයට අමතරව ආසියානු ක්‍රීඩා තරග වාර්තා 25 ක්ද බිඳ වැටුණි. තහනම් උත්තේජක පරීක්ෂාව 1400 කගේ සිදු කළ අතර දෙදෙනෙකුට චෝදනා එල්ල විය.නිමාවූ ආසියානු ක්‍රීඩා උළෙලට රටවල් 45 කින් ක්‍රීඩක ක්‍රීඩිකාවන් 10156 ක් එක්වූ අතර තාක්‍ෂණ නිලධාරීන් ගණන 4191 කි. මාධ්‍ය ආයතන 888 කින් මාධ්‍යවේදීහු 9939 ක් රාජකාරියේ නිරත වූ ක්‍රීඩා උළෙල දින 15 ක් පුරා ක්‍රීඩාංගණ 42 කදී පැවැත්වුණි.මලින් පිරුණු නගරය ලෙස හැඳින්වූ ගුවැංෂුහි 16 වැනි ආසියානු ක්‍රීඩා උළෙල මනස්කාන්ත ලෙස නිමා වූයේ 17 වැනි තරගාවලිය තවත් වසර 4 කින් පසු පැවැත්වීමට කොරියාවේ ඉමියෝන් නගර බලධාරීන්ට ආසියානු ක්‍රීඩා සම්මේලන ධජය භාරදීමෙනි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>29</day>
    </date>
    <link>http://www.dinamina.lk/2010/11/29/_art.asp?fn=s1011292</link>
    <topic>‘ආචාර්ය මර්වින් සිල්වා අභියෝගතා කුසලාන’ පාපැදි සවාරිය දෙසැම්බර් 4 වැනිදා ගම්පහ දී</topic>
    <author>වර්නන් ගුණසේකර</author>
    <content>ජනාධිපති මහින්ද රාජපක්‍ෂ මහතාගේ දෙවැනි පදවි ප්‍රාප්තිය ප්‍රතාපවත් කරනු පිණිස මහජන සම්න්ධතා හා මහජන කටයුතු ඇමැති මර්වින් සිල්වා මහතාගේ මූලිකත්වයෙන් කැලණිය වනවාසල ශ්‍රී ජය ක්‍රීඩා සමාජය ගම්පහ දිස්ත්‍රික් පාපැදි සංගමය හා එක්ව සංවිධානය කරන ‘ආචාර්ය මර්වින් සිල්වා අභියෝගතා කුසලාන’ පාපැදි සවාරිය දෙසැම්බර් මස 4 වැනි දින ගම්පහ දිස්ත්‍රික්කය ආවරණය වන පරිදි පැවැත්වේ. ශ්‍රී ලංකා පාපැදි සම්මේලනය මෙම තරගය මෙහෙයවයි.ජාතික පාපැදි ශ්‍රේණිගත කිරීම්වලට අයත් තරගයක් ලෙස පාපැදි සම්මේලනය විසින් නම් කර ඇති මේ තරගයේදී තරගකරුවන් ලබාගන්නා ලකුණු ජාතික පාපැදි ශ්‍රේණිගත කිරීම්වලට අදාළ වනු ඇත.පිරිමි අංශයේ රේසිං තරගයක් වන මෙයට සහභාගි විය හැක්කේ සම්මේලනයේ බලපත්‍රලාභීන්ට පමණි. දිවයිනේ නම් දැරූ පාපැදි සූරයන් සෑම දෙනකුම පාහේ මේ තරගාවලියට සහභාගි වීමට නියමිතය.දෙසැම්බර් 4 වැනි සෙනසුරාදා පෙරවරු 7.30 ට පෑලියගොඩ පොලිසිය අසලින් ආරම්භ වන මේ තරගයේ දුර ප්‍රමාණය කිලෝමීටර් 142කි. හතර කණුව, බියගම පාර, කැලණිය, බොල්ලෑගල, බියගම කලාප හන්දිය, දෙල්ගොඩ, වැලිවේරිය, බැලුම්මහරින් නැවතත් නුවර පාරට වැටී කිරිල්ලවල කඩවත හරහා කිරිබත්ගොඩ, තොරණ හන්දිය හරහා 4 කණුව දක්වා වට 3කින් තරගය සමන්විත වේ. අවසන් වටය තොරණ හන්දියෙන් අවසන්වේ.තරග ආරම්භයට පෙර තරගකරුවන් වනවාසල නාගසේන මහා විද්‍යාලයේ සිට වත්තල හරහා පෑලියගොඩ පොලිසිය දක්වා ප්‍රදර්ශන පාපැදි ධාවනයක යෙදෙනු ඇත.තරගයේ ජයග්‍රාහකයාට රුපියල් ලක්‍ෂයක මුදල් ත්‍යාගයක් සමඟ ‘ආචාර්ය මර්වින් සිල්වා’ අභියෝගතා කුසලානය පිරිනැමේ. දෙවැන්නාට රුපියල් 60,000ක් සහ කුසලානයක්ද, තෙවැන්නාට රුපියල් 40,000ක් සහ කුසලානයක්ද ප්‍රදානය කෙරේ. සිවුවැනි ස්ථානය සඳහා රුපියල් 20,000ක් ද පස්වැනි ස්ථානය සඳහා රුපියල් 15,000ක් ද පිරිනැමෙන අතර හයවැනි ස්ථානයේ සිට 10 වැනි ස්ථානය දක්වා රුපියල් 10,000 බැගින්ද, 11 වැනි ස්ථානයේ සිට 15 වැනි ස්ථානය දක්වා රුපියල් 5000 බැගින්ද මුදල් ත්‍යාග ප්‍රදානය කෙරෙනු ඇත.මීට අමතරව තරගයේ පළමු හා දෙවැනි වටවල ‘ස්පි‍්‍රන්ට්’ ජයග්‍රාහකයන්ටද කණ්ඩායම් ජයග්‍රාහකයන්ටද වටිනා කුසලාන පිරි නැමෙනු ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>29</day>
    </date>
    <link>http://www.dinamina.lk/2010/11/29/_art.asp?fn=s1011293</link>
    <topic>ජය පැරදුමෙන් තොර තරගයේ වැඩි ගෞරව ශ්‍රී ලංකාවට</topic>
    <author>වර්නන් ගුණසේකර</author>
    <content>සංචාරක බටහිර ඉන්දීය කොදෙව් දූපත් පිලට එරෙහිව පැවැති දෙවැනි ටෙස්ට් තරගය ශ්‍රී ලංකාවට වැඩි ගෞරව අත්කර දෙමින් ජය පැරදුමින් තොරව ආර්. ප්‍රේමදාස ජාත්‍යන්තර ක්‍රිකට් ක්‍රීඩාංගණයේදී පෙරේදා අවසන් විය. තරගයේ පස්වැනි හා අවසාන දිනය වූ පෙරේදා දහවල හා සවස් වරු දෙකේදී මානසික වාසිය සඳහා පොර බැදීමට කණ්ඩායම් දෙකට ම සිදු වූහ.දින පහේම වර්ෂාවෙන් බාධා පැමිණුනු මේ තරගයේ සිවුවැනි දිනය සම්පූර්ණයෙන්ම වර්ෂාවට සේදී ගියේය. තෙවැනි දින තරගය අතර කරන විට ලකුණු 165 කට කඩුලු 5ක් දැවී සිටි කොදෙව්වන්ගේ ඉතිරි කඩුලු 5, පෙරේදා දිවා ආහාරයෙන් පසුව තරගය ආරම්භ වී පැය දෙකකටත් අඩු කාලයක් ඇතුළළත ලකුණු 78කට බිඳ දැමීමට ශ්‍රී ලංකාව සමත් විය.මේ කඩුලු පහෙන් තුනක්ම ලබා ගත්තේ දඟ පන්දු යවන රංගන හේරත් ය. ඔහු ඒ වෙනුවෙන් ලබා දුන්නේ ලකුණු 26ක් පමණි. සුරංග ලක්මාල් හා අජන්ත මෙන්ඩිස් අනෙක් කඩුලු 2 ලබා ගත්හ.පිට පිට දෙවැනි වතාවටත් පන්දුවට පහර දීමෙන් කොදෙව් පිල බේරාගත්තේ අංක 7 පිතිකරු කාල්ටන් බෝ ය. ඔහු මිනිත්තු 108ක කාලයක් කඩුල්ලේ රැඳී සිට පන්දු 102 කට මුහුණ දෙමින් හතරේ පහර හයක් සමග අර්ධ ශතකයක් වාර්තා කරමින් විසඳුමකින් තොර අවසානයක් කරා තරගය ගෙන ගියේය. බෝ, තමන්ට එරෙහිව දුන් කඩුල්ල මුවා කිරීමේ තීරණ දෙකකටම ‘රෙෆරල්’ ක්‍රමය මගින් සාර්ථකව අභියෝග කිරීමට සමත් විය. පෙරේදා අජන්ත මෙන්ඩිස් යැවූ පළමු පන්දුවට තරග විනිසුරු ලබා දුන් දැවී යාමේ තීරණය ඔහු විසින් අභියෝගයට ලක් කළ පළමුවැන්න විය. අනෙක, රංගන හේරත්ගේ පන්දුවකට එරෙහිව ලැබුනු තීරණය විය. අවසානයේ හේරත්ගේ පන්දුවක් කෙලින්ම කඩුල්ලේ වැදීමෙන් බෝ දැවී ගියේය.හේරත් පෙරේදා, යැවූ ඔහුගේ පළමු ඕවරයටම හයේ පහරක් හා ඛ්තරේ පහරක් එල්ල කිරීමට ඕවේන් බ්‍රාවෝ (20) සමත් විය. එහෙත් හේරත්ගේ දෙවැනි ඕවරයේදීත් ඒ වික්‍රමයන් පෑමට උත්සාහ කළ බ්‍රාවෝ මුලා කිරීමට හේරත් සමත් විය. කඩුලු රකින ප්‍රසන්න ජයවර්ධනගේ ‘ස්ටම්ප්’ කිරීමකට ඔහු හසුවිය.ශ්‍රී ලංකාව පළමු ඉනිමේ ලබාගත් කඩුලු 9 ට ලකුණු 387ට පිළිතුරු වශයෙන් කොදෙව්වන්ගේ ඉනිම ලකුණු 243කට අවසන් වීමෙන් පසුව දෙවැනි ඉනිම සඳහා පන්දුවට පහර දීමට පිටියට පිවිසි ශ්‍රී ලංකා කණ්ඩායමේ ආරම්භක පිතිකරු තිලකරත්න ඩිල්ෂාන් සුපුරුදු පරිදි ඔහුට ආවේණික ආක්‍රමණශීලී පිතිකරණයේ නියැලෙමින් හතරේ පහර හතරක් එල්ල කරමින් පන්දු 34කදී ලකුණු 26ක් රැස් කළේය. ඕවෙන් බ්‍රාවෝගේ පන්දුවකට බෝ වෙත උඩ පන්දුවක් දෙමින් ඩිල්සාන් දැවී ගොස් ඕවරයකට පසුව ශ්‍රී ලංකා නායක කුමාර් සංගක්කාර විස්මිත අයුරින් ශ්‍රී ලංකා ඉනිම නතර කොට පන්දුවට පහර දීමේ වාරය යළි කොදෙව් දූපත් පිලට පැවරීය. ඒ වන විට ශ්‍රී ලංකාව ඕවර 15 කදී එක් කඩුල්ලක් දැවී ලකුණු 57 ක් රැස්කර ගෙන සිටියේය.ඉන්පසුව ඕවර 11 ක් පුරා කොදෙව්වන්ට ප්‍රබල අභියෝගයක් එල්ලකිරීමට ශ්‍රී ලංකාව සමත් විය. තරගය අවසන් වන විට කොදෙව් දෙවැනි ඉනිමේ කඩුලු 2 ක් මුළු ලකුණු 12කට බිඳ වැටී තිබිණි.අජන්ත මෙන්ඩිස් පන්දුවකට කඩුල්ල මුවා කරමින් එඩ්‍රියන් බර්ත් ලකුණු අටකටත් ඩිල්ෂාන්ගේ පන්දුවකට කඩුලු රකින ප්‍රසන්න ජයවර්ධන අතට උඩ පන්දුවක් දෙමින් ක්‍රිස් ගේල් ලකුණු තුනකටත් දැවී ගියහ. තරගයේ වැඩිම පෞද්ගලික ලකුණු සංඛ්‍යාව වූ 150 ක් වාර්තා කළ කුමාර් සංගක්කාර ‘තරගයේ වීරයා’ ලෙස නම් කෙරිණි. දෙපිල අතර තෙවැනි හා අවසාන ටෙස්ට් තරගය අනිද්දා (1) පල්ලෙකැලේ ජාත්‍යන්තර ක්‍රිකට් ක්‍රීඩාංගණයේදී ආරම්භ වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>29</day>
    </date>
    <link>http://www.dinamina.lk/2010/11/29/_art.asp?fn=f1011291</link>
    <topic>මේ අය වැයෙන් හැම පැත්තක්ම බැලුවා</topic>
    <author>සාකච්ඡා කෙළේ</author>
    <content>ගරු ජනාධිපතිතුමා මුදල් අමාත්‍යවරයා වශයෙන් මෙවර අය – වැය පාර්ලිමේන්තුවට ඉදිරිපත් කෙළේ රටේ විශාල ස්ථාවරත්වයක් ඇති කිරීමෙන් පසුවයි. එක් පැත්තකින් දැන් යුද්ධය අවසානයි. අනෙක් පැත්තෙන් ප්‍රජාතන්ත්‍රවාදීව ලැබූ ජනතා වරමකින් ස්ථාවර රජයක් පිහිටුවා තියෙනවා. ඊළඟට අපේ ආර්ථිකයත් දැන් හොඳ ස්ථාවරත්වයකට ළඟා වෙලා වගේම ඉදිරි පිම්මකට සූදානම්. මේ පසුබිම නිර්මාණය කිරීම ගැන අපි ගරු ජනාධිපතිතුමාට ස්තුතිවන්ත විය යුතුයි.දැන්, ඉදිරි වසර පහ තුළ ශක්තිමත්ව ඉදිරියට යා හැකි පසුබිමක් රට තුළ තියෙනවා. 2010 වර්ෂය ආර්ථික වශයෙන් ඉතා සාර්ථක වසරක්. දළ වශයෙන් 8%ක ආර්ථික වර්ධනයක් අත්කර ගැනීමට අපට හැකිවුණා. එමඟින් පෙන්නුම් කෙරෙන්නේ මේ සෑම ක්ෂේත්‍රයකම විශාල පිබිදීමක් ඇති බවයි.නිදසුනක් ලෙස සම්ප්‍රදායික මෙන්ම වාණිජ කෘෂිකර්මයේ දීත් අපි සතුටුදායක අන්දමින් සාර්ථක වුණා. වී අස්වැන්න පසුගිය මාස් කන්නයේ දී 10% කින් වැඩි වුණා. හොඳ දේශගුණය, පොහොර සහනාධාරය, උතුර – නැඟෙනහිර පුරන්ව තිබූ කුඹුරු අස්වැද්දීම, වී සහතික මිල ආදී කාරණා ඊට බලපෑවා. දැන් අපේ වී නිෂ්පාදනය ඓතිහාසික ප්‍රමාණයකට ඉහළ ගිහින්.වාණිජ කෘෂිකර්මයේ දී තේ නිෂ්පාදනය 2010 මුල් භාගයේ දී 25%කින් ඉහළ ගියා. කොළඹ තේ වෙන්දේසියේ මිලත් ඉහළම මට්ටමක තිබුණා. ලංකාවේ තේ නිෂ්පාදනයෙන් 65%ක් විතර කුඩා හා මධ්‍යම පරිමාණයේ තේ වගාකරුවන් රබර් නිෂ්පාදනයත් වාර්තාගත අන්දමින් ඉහළ ගියා. නිෂ්පාදනය 8%කින් වැඩි වුණා. එනම් කි. ග්‍රෑම් මිලියන 75ක වර්ධනයක්.මේ විධියටම කර්මාන්ත ක්ෂේත්‍රයේත් 8%ක වර්ධනයක් දකින්න තියෙනවා. සේවා අංශයේ සංවර්ධනයත් වාර්තා වුණා. විශේෂයෙන් වෙළෙඳ, බැංකු, තොරතුරු තාක්ෂණ සංචාරක ආදී ක්ෂේත්‍රවල විශාල වර්ධනයක් තියෙනවා. මුලින් අවුරුදු 3ක හා පසුව අවුරුදු 5ක සැලැස්මක් තුළ මේ සාර්ථක වර්ධනය රදා පවත්වාගන්න අපට පුළුවන් වුණා. එසේ ම එය තවත් ඉහළ යා යුතුයි. එම ඉලක්කවලට ළඟා වීමත් මේ අයවැය මඟින් මූලිකවම අපේක්ෂා කරනවා.මෙතැනදී ඉතා වැදගත් කාරණයක් කිව යුතුයි. එනම්, ආර්ථිකය වර්ධනය වෙනවා කියන්නේ මිනිසුන් අතට ලැබෙන මුදල් ප්‍රමාණය වැඩි වෙනවා. එය මේ අය වැයේ තියෙන වැදගත් ලක්ෂණයක්.අයවැය ගැන සංවාදය බොහෝ විට යොමු කරල තියෙන්නේ රජයේ සේවකයන්ට පඩි වැඩි වෙනවා ද කියන කාරණය දෙසටයි. නැත්නම් පුද්ගලික අංශයේ සේවකයන්ට වැටුප් වැඩිවීම පිළිබඳ කාරණය. රැකියාවක් කරන කොටස් තමයි තමන්ගේ වැටුප් වැඩිකර ගැනීම ගැන කතා කරන්නෙ. නමුත් රැකියා නොකරන විශාල ප්‍රමාණයකට දැනටමත් මේ අයවැයෙන් පඩි වැඩිවීමක් දීලා තියෙනවා. ඒ අතට ලැබෙන මුදල් ප්‍රමාණය වැඩි කිරීමට සැලැස්වීමෙන් නිදසුනක් දුන්නොත්, අපේ කෘෂිකාර්මික නිෂ්පාදන ක්ෂේත්‍රයේ වර්ධනයත් සමඟ රබර් කිලෝවක් රුපියල් 400කට පමණ අලෙවි කරන්න පුළුවන් වෙන කොට වී කිලෝවට හොඳ සහතික මිලක් ලැබෙන කොට, තේ නිෂ්පාදනය ඉහළ ගිහින් අමු තේ දළු කිලෝවට හොඳ මිලක් ලැබෙන කොට කෘෂිකාර්මික ක්ෂේත්‍රය හරහා ගලා එන මේ මුදල් යන්නෙ පොඩි මිනිසාගේ අතට. ඒ කියන්නේ ඒ අයට දැනටමත් පඩි වැඩිවීමක් ලැබිල.අපි සංචාරක ක්ෂේත්‍රය දෙස බැලුවොත් දැන් විශාල වර්ධනයක් තියෙනවා. පසුගිය දිනෙක හෝටල් සේවකයන් පිරිසක් මට කිව්වෙ ජනාධිපතිතුමාට බුදුබව අත් වෙන්න ඕන, මොකද කළින් අපි අවුරුද්දටම රස්සාව කෙළේ මාසයයි දෙකයි. ඒත් දැන් හැමදාම අපට වැඩ තියෙනවා කියලා. ඒ අයට මාසික වැටුප වශයෙන් රුපියල් 10,000ක් ලැබෙද්දී සේවා ගාස්තු වශයෙන් රුපියල් 14,000කුත් අතිරේකව ලැබෙනවා. මේ විධියට සංචාරක ක්ෂේත්‍රයේ නියැළෙන සේවකයන්ට රුපියල් 25,000ක් විතර මාසයකට අතට එනකොට ඒක සුබදායක තත්ත්වයක් නෙවෙයි ද ? ඒක ඒ අයට නෛසර්ගික පඩි වැඩිවීමක් නෙවෙයි ද ?අනෙක් නිදසුන, අපේ කාන්තාවන් විදේශ රැකියාවලට ගිහින් රුපියල් බිලියන 3ක් විදේශ විනිමය වශයෙන් මෙහාට එවනවා. මහ බැංකුව මේවා ගණනය කරනවා. මේ මුදල් රුපියල් හැටියට ලැබෙන්නෙ මේ රැකියා කරන අයගෙ පවුල්වලට, ඒ අය මේ මුදලින් ගමේ ගෙයක් හදනවා. දරුවා හොඳ පාසලකට යවනවා, වාහනයක් ගන්නවා. මේ මොන දේ කළත් ඔවුන් අතට මුදල් ලැබිලයි තියෙන්නේ.ඒ නිසා, දැනටමත් රැකියා කරන අයට පඩි වැඩි කරනවා ද කියන කාරණය ඔස්සේ පමණක් නෙවෙයි අපි මේ අය වැය දිහා බලන්න ඕන වඩාත් වැදගත් කාරණය තමයි, මේ විධියට ආර්ථිකය වර්ධනය වීමත් සමඟ මේ විධියට රජයේ හෝ පෞද්ගලික අංශයේ රැකියාවක් නොකරන, එවැනි වරප්‍රසාදයක් නැති සෑම දෙනාටමත් එහි ප්‍රතිලාභ ගලා යාම. මේක අපට පෙනෙන්න තියෙනවා.වරාය, බලාගාර, අධිවේගී මාර්ග ආදී මේ දැවැන්ත ව්‍යාපෘතීන්වල සේවය කරන විවිධ මට්ටම්වල අයටත් මේ ව්‍යාපෘතීන් නිසා අතට මුදලක් ලැබෙනවා. අපෙන් පවා නොයෙක් විට ඉල්ලීම් කරන්නෙ වරාය, බලාගාරයෙ රැකියාවක් ලබා දෙන්න කියලා, මේවා විශාල වශයෙන් මුදල් ආයෝජනය කරමින් කරන ව්‍යාපෘති, මෙවැනි රැකියාවක් හොඳයි කියල මේ අය සිතනවා.ඒ නිසා, වඩා වැදගත් වෙන්නේ රජයේ රැකියාවක් නොකරන සෑම දෙනාගෙම අතටත් මුදල් ලැබෙන වර්ධනයක් ඇතිවීමයි. රජයේ සේවකයෝ ඉන්නෙ ලක්ෂ 13යි. ලංකාවේ ජනගහනය ලක්ෂ 200යි. ආර්ථික වර්ධනයේ ප්‍රතිලාභ එම ඉතිරි අයටත් ගලා යා යුතුයි.ගරු ජනාධිපතිතුමා ග්‍රාමීය සංවර්ධනය ගැන දිගින් දිගටම විශාල අවධානයක් යොමු කළා. “ගම නැඟුම” යටතේ ව්‍යාපෘති 72,000ක් ආරම්භ වුණා. කෙටි කාල පරිච්ඡේදයක් ඇතුළත 2006 – 2010 කාලය තුළ ගම් ප්‍රදේශ නඟා සිටුවීම වෙනුවෙන් මිලියන 27,888ක් රජය වැය කළා ලිප්ටන් වට රවුමට ඇවිත් කෑ ගහන අය ගම්වලට ගිහින් මේවා දකින්න ඕන. අද මොනතරම් ග්‍රාමීය මාර්ග දියුණු වෙලා ද. පාසල් කොපමණ දියුණු වෙලා ද, කොපමණ විදුලි බලය ලබා දී තියෙනවා ද ?, 2012 වෙන කොට සෑම ගමකටම විදුලිය ලබාදීම රජයේ ඉලක්කයක් පානීය ජල පහසුකම් කොපමණ සපුරා තියෙනවා ද, මේ විධියට යම් ප්‍රදේශවල විශාල සංවර්ධනයක් වෙමින් තියෙනවා. මේ අයවැයෙන් ඊට විශාල ශක්තියක් සැපයෙනවා.කළින් කියපු කාරණත් මේකට සම්බන්ධ කළොත්, ශීඝ්‍ර සංවර්ධන ක්‍රියාවලියක් තුළින් මිනිසුන්ගේ අතට මුදල් ගලා ඒමට සැලැස්වීමත් මේ අය – වැයේ ප්‍රධාන අපේක්ෂාවක් එනම් මේ ප්‍රතිලාභ ගමට යනවා. ඒ නිසා, සම්ප්‍රදායිකව කරන විධියට පඩි වැඩි වීමක් ගැන පමණක් නෙවෙයි අය – වැයෙන් අපි අපේක්ෂා කරන්න ඕන. අපි අලුත් විධියට මේ දිහා බලන්න අවශ්‍යයි. 8% ක ආර්ථික වර්ධනයක් කරා අපි ළඟා වුණා කියන්නේ මේ රටේ සියලු දුප්පතුන්ට පඩි වැඩි වීමක් කළා කියන එකයි.අපේ ආර්ථිකය ඵලදායී ආර්ථිකයක් බවට පරිවර්තනය කිරීමට ගන්නා ක්‍රියාමාර්ග විශේෂයි. එහි දී අඟ හිඟ තිබූ අවධියේ පැවැති නීති – රීති දැන් අපට වෙනස් කරන්න වෙනවා. මෙතෙක් අපි හුඟක් නීති – රීති වලින් බැඳී සිටියා. ඒකෙන් අරමුණු කෙළේ අපට කළින් ලැබුණු විදේශ විනිමය සුළු ප්‍රමාණය රැක ගැනීම. නොයෙක් නීති – රීති මඟින් ඒවා මේ රටේ රඳවාගෙන අපි ක්‍රියා කළා. අනෙක නොයෙක් විධියේ නීති – රීති බල පැවැත් වුණා. නමුත්, දැන් තත්ත්වය වෙනස්. විදේශ විනිමය ඇති කාලයේ දී, නැති කාලයේ දී තිබු නීති – රීති බලපාන්නේ නෑ, ආයෝජන නැති කාලයේ තිබූ නීති – රීති ආයෝජන ඇති කාලයේ දී බලපාන්නේ නෑ. ඒ නිසා මේ වෙනස්වන ආර්ථික - සමාජයීය පරිසරයට අනුකූලවන පරිදි මෙවර අය – වැයෙන් ඒවා සංශෝධනයට ලක් කර තියෙනවා.ආර්ථික සංවර්ධනය සඳහා දැනට කරන ද.දේ. නි. 25%ක් වන ආයෝජනය 35% දක්වා ඉහළ දැමීම මේ අය වැයේ ප්‍රධාන අරමුණක්.දිළිඳුකම තියෙන 7% ප්‍රමාණයේ සිට 5% දක්වා අඩු කිරීම තවත් ප්‍රධාන අරමුණක්.තවත් වර්ෂ කිහිපයක් තුළ අපේ ඒක පුද්ගල ආදායම දැනට ඇති ඩොලර් 2600 සීමාවේ සිට ඩොලර් 4000 දක්වා ඉහළ නැංවීමත් තවත් එකක්.ජාත්‍යන්තර වෙළෙඳාම, සංචාරක කර්මාන්තය හා ආයෝජනය සඳහා වඩාත් හොඳ පරිසරයක් ඇති කිරීමත් අපේ ප්‍රධාන අරමුණක්.මේක වැදගත් කාරණයක් සරල බදු ක්‍රමයක් හඳුන්වා දීම නිසා බොහෝ දෙනෙකුට යහපතක් වුණා. කළින් ලක්ෂ 3කට වැඩි වාර්ෂික ආදායම් ලබන කෙනක් බදු දැලට හසු වුණා. මෙවර මේ සීමාව ලක්ෂ 5 දක්වා වැඩි කළා. ලක්ෂ 3 – 5 අතර ආදායම් ලබන අය ආදායම් බදු පෝරමයක්වත් පුරවන්න අවශ්‍ය නෑ.ඒ වගේම ව්‍යාපාරිකයන්ටත් මේක විශාල යහපතක් ආයෝජනය සඳහා යොමු වූ ක්ෂේත්‍රවලට බදු විශාල ලෙස අඩු කළා. එවැනි සහන ලබා දීමේ අරමුණු අපේ ප්‍රාථමික භාණ්ඩවලට මේ රටේ අගය වැඩි කිරිමයි. ඇඟලුම් - සම් භාණ්ඩ - බේකරි ආදී කර්මාන්තවලට වැට් බදු ඉවත් කළා. අපේ නිෂ්පාදන සඳහා අවශ්‍ය අමුද්‍රව්‍ය මත පණවා තිබූ සෙස් බදු ඉවත් කළා. එම බොහොමයක් භාණ්ඩවල රේගු බදු ඉවත්කර හෝ අඩුකර තියෙනවා. ජාතිය ගොඩනැඟීමේ බද්ද 3% සිට 2% දක්වා අඩු කළා. සියල්ලටම වැට් බදු අනුපාතය 20% සිට 12% දක්වා අඩු කළා. නොයෙක් විධියේ බදු ඉවත් කිරීමක් සිදුවුණා.දේශීය ව්‍යාපාරිකයන්ට, ව්‍යවසායකයන්ට ඉහළ තලයකට යාමට අවශ්‍ය සියලු දිරි ගැන්වීම් මේ අය – වැයෙන් සිදු කළා. ඔවුන් මේවායින් ප්‍රයෝජන ගැනීම ඉතාම අවශ්‍යයයි. ඒ අය මන්දගාමී වුණොත් විදේශීය ආයෝජකයන් ඒවාට යොමු වෙන්නත් ඉඩ තියෙනවා. ඒ නිසා අපේ ව්‍යාපාරිකයන් මේ අවස්ථාවෙන් ප්‍රයෝජනයට ගත යුතුයි.කුඩා හා මධ්‍යම පරිමාණයේ කර්මාන්ත හා ව්‍යාපාරවල නියැළෙන අයටත් මේ අය – වැයෙන් විශාල යහපතක් වුණා. සංචාරක, මැණික් හා ස්වර්ණාභරණ ආදී කර්මාන්තවලටත් විශාල බදු සහන ලැබුණා.අපේ අරමුණ නිකම්ම පරිභෝජනය සඳහා මුදල් ලබා දීම නෙවෙයි. මේ රටේ තියෙන මූලික සම්පත්වල අගන වැඩිකර ජාත්‍යන්තර වෙළෙඳ පොළේ හොඳ තැනක් ලබා ගැනීමයි. සංචාරක ව්‍යාපාරය නිදසුනක් ලෙස ගත්තොත් මේ වන විට 50%ක විතර වර්ධනයක් තියෙනවා. ලක්ෂ 7ක් පමණ සංචාරකයන් දැන් රටට එනවා. මෙය මුලින් ලක්ෂ 10ක් දක්වා වර්ධනය කර 2016 වන විට ලක්ෂ 25 ඉලක්කයට යාම අපේ අරමුණයි. ඒ සඳහා අවශ්‍ය පහසුකම් දෙන්න ඕන. බදු සහන දෙන්න ඕන. හෝටල් කාමර වැඩි කරන්න ඕන. දැන් ඒවා කරමින් තියෙනවා. මේ අය – වැයෙනුත් සංචාරක ව්‍යාපාරය හා ඊට අනුබද්ධ ව්‍යාපාරවලින් අය කරන බදු 15% සිට 12% දක්වා අඩු කළා. සංචාරක ව්‍යාපාරයට අවශ්‍ය වාහන ගෙන්වීමේ දී 25% බදු අඩු කිරීමක් කළා. රේගු බදු, වැට් බදු අඩු කිරීම ආදී සහනත් ලබා දුන්නා.තොරතුරු තාක්ෂණ ක්ෂේත්‍රය නිදසුනක් ලෙස ගත්තොත් තොරතුරු තාක්ෂණ නගර ඇති කිරීමට යෝජනා කෙරුණා. බදු සහන තවත් වැඩි කර තියෙනවා.මේ විධියට මේ අය – වැය සෑම ක්ෂේත්‍රයක් දෙසටම අවධානය යොමු කළා. රටේ සියලු ජනයාගේ ජීවන තත්ත්වය උසස් මට්ටමකට ගැනීම අරමුණු කළ අය – වැයක්.හොඳම කැරට් අලය තමයි ආර්ථික සංවර්ධනය, ආර්ථික සංවර්ධනයේ කැරට් අල සෑම ක්ෂේත්‍රයකම සිටින අයට ලැබෙනවා. නැතුව භාණ්ඩාගාරයෙන් එක එක සහන දෙන එක නෙවෙයි හොඳම කැරට් අලය. අපට අවශ්‍ය කරන්නේ ආර්ථික සංවර්ධනය වැඩිකර එහි ප්‍රතිලාභ සෑම දෙනෙකු වෙතම ගලා යාමට සැළැස්වීමටයි. එවිට දැනට තියෙන නොයෙක් ප්‍රශ්නවලට තිරසාර විසැඳුම් සපයා ගැනීමට පුළුවනි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>29</day>
    </date>
    <link>http://www.dinamina.lk/2010/11/29/_art.asp?fn=f1011292</link>
    <topic/>
    <author>සංස්කරණය - අයන්තී විතාන</author>
    <content>අතීතයේ සිට මේ රටේ ආගමික වශයෙන් මෙන්ම සමාජීය වශයෙන්ද ආධිපත්‍යය දැරුවේ භික්ෂූන් වහන්සේයි. උන් වහන්සේ ජනතාවගේ සියලු කටයුතු වලට මඟ පෙන්වන නායකයාද වුණා. ගිහි පැවිදි සම්බන්ධය ආධ්‍යාත්මයෙන්ම පැවති නිසා සමාජය තුළ බොහෝ වැරදි ක්‍රියා වලට ඉඩ ඇහිරී තිබුණා. අතීතයේ සිට පැවති ගිහි පැවිදි සම්බන්ධය පිළිබඳ මෙවර ධර්ම සභාවෙන් සාකච්ඡා කරන්නේ කොළඹ දිස්ත්‍රික්කයේ පිරිවෙන් ගුරු උපදේශක පැපිලියාන සුනේත්‍රා දේවි රජමහා විහාරාධිකාරී උස්ගමුයායේ සමිත හිමිපාණන් වහන්සේයි.* බුදු දහමේ ඉගැන්වෙන නිර්වාණය පුද්ගලයා විසින් පෞද්ගලිකව ළඟා කරගත යුත්තකි. නිවන් පරමාර්ථ සාධනය කරගැනීම සඳහා ගිහි ජීවිතයෙන් ඉවත් වූ භික්ෂුන්වහන්සේලා ගිහි සමාජය සමඟ සමීප සබඳතා පැවැත්විය යුතුද?බුද්ධ ශාසනයේ සම්ප්‍රදාය නැත්නම් ධූර දෙකක් ගැන සඳහන් වෙනවා. ඒ ග්‍රන්ථ ධුරය හා විදර්ශනා ධූරයයි. ග්‍රන්ථ ධූරය කියන්නේ ත්‍රිපිටක ධර්මය හදාරමින් අන් අයට ඒවා උගන්වමින් නිවන කරා ගමන් කිරීමයි. විදර්ශනා ධුරය කියන්නේ කර්මස්ථාන ලබාගෙන ඒ ආශ්‍රයෙන් විදසුන් වඩා නිවන් අවබෝධ කරගැනීමේ ක්‍රමයයි. බුද්ධ කාලයේ චක්ඛුපාල හාමුදුරුවෝ අනුගමනය කළේ විදර්ශනා ධූරයයි. උන්වහන්සේ වයස්ගත නිසා ග්‍රන්ථ ධුරයේ පිහිටා කටයුතු කිරීමට කාලයක් තිබුණේ නැහැ. ඒ නිසයි උන් වහන්සේ බුදු හාමුදුරුවන්ගෙන් කමටහන් ලබාගෙන භාවනාවට යොමුවුණේ.පසු කාලීනව ග්‍රාමවාසී හා වනවාසී කියල සම්ප්‍රදායන් දෙකක් බිහිවන්නේත් මේ හරහා යි. ඒ වගේම මහනුවර යුගයේ දී මල්වතු පාර්ශ්වය හා අස්ගිරි පාර්ශවය කියල බෙදෙන්නේත් මේ පදනමින්, ග්‍රන්ථ ධුරය අනුගමනය කළ ගම සමඟ සම්බන්ධතා පැවැත්වූ ග්‍රාමවාසී සම්ප්‍රදායේ භික්ෂුන් වහන්සේලා මල්වතු පාර්ශවයටත් විදර්ශනා ධූරය අනුගමනය කළ වනවාසි සම්ප්‍රදායේ භික්ෂුන් වහන්සේලා අස්ගිරි පාර්ශ්වයටත් අයත් වුණා.මෙතනදි ගිහියන් සමඟ සම්බන්ධතා පවත්වමින් ග්‍රන්ථ ධූරය අනුව කටයුතු කරන භික්ෂුන් වහන්සේලා පරාර්ථකාමී ලෙස නිවන් අවබෝධ කර ගැනීමකටයි යොමු වී තිබෙන්නේ. මේ ක්‍රම දෙකම නිවන කරා ගමන් කරන ක්‍රමයි. කෙසේ වෙතත් ගම සමඟ සම්බන්ධතා පවත්වාගනිමින් භික්ෂුන්වහන්සේලා ගමේ ආගමික කටයුතුවල නියැලෙමින් ගිහියාගේ දානයට පිරිතට පාංශුකූලයට වැඩම කරමින් සුවිශාල සේවාවක් සිදු කරනවා. ගමේ ආධිපත්‍යය දරන්නේ භික්ෂුන් වහන්සේයි. අතීතයේ සිට ම ගමත් පන්සලත් අතර සමීප සබඳතාවක් තිබුණා. ඒ වගේම ගමේ හැම ප්‍රශ්නයකට ම පන්සලෙන් විසඳුම් තිබුණා. ලොකු හාමුදුරුවෝ කියන්නෙ ඒකාලේ වෙද හෙදකම් ඡ්‍යොතිෂය ආදිය පවා දැන උගත් භික්ෂුන්වහන්සේ නමක්. ඒ නිසා උන්වහන්සේට ගමේ ප්‍රශ්න විසඳන්න හැකියාව ලැබුණා.* භික්ෂුන්වහන්සේ මෙසේ ගිහි සමාජය සමඟ සම්බන්ධවීම පැවිදි පරමාර්ථවලට බාධාවක් වන්නේ නැද්ද?අපට පරමාර්ථ දෙකක් තියනවනෙ. එකක් තනිවම නිවන අවබෝධ කරගැනීම. අනෙක බොහෝ පිරිසක් සමඟ නිවනට ප්‍රවිශ්ටවීම. පන්සලක් ගත්තාම එහි ජීවමාන සාධකය වන්නේ භික්ෂුන්වහන්සේයි. විහාර අංග තිබූ තරමින් එය පන්සලක් වෙන්නේ නැහැ. භික්ෂුන් වහන්සේලා විශාල කැප කිරීමක් සිදුකර මේ පන්සල් ආරක්ෂා කරගන්නවා වගේ ම ගමේ දායකයන්ගේ සියලු ආගමික කටයුතු සිදුකර දෙනවා. භික්ෂුන් වහන්සේට තිබෙන්නේ පොදු පරමාර්ථයි.ගසක ඵල හටගන්නේ අන් අයගේ ප්‍රයෝජනයටයි. ගංඟාවක් ගලා බසින්නේ අනුන් සඳහායි. ඒ වගේ තමයි භික්ෂුව කටයුතු කරන්නේත් පරාර්ථචර්යාව උදෙසායි. එය නිවනට කොහෙත්ම බාධාවක් වෙන්නේ නැහැ. එය පාරමිතාවක්, බලන්න, තමන් ශීලයේ පිහිටා අන් අයවත් ශිලයේ පිහිටුවීම භික්ෂුන් අතින් සිදුවෙනවා. තමනුත් පරිත්‍යාග කරල අනුන්වත් පරිත්‍යාගයට පොළඹවනවා. පාරමිතා කියන්නේ ගුණධර්මයි. මේ ගුණධර්ම වර්ධනය කිරීම සඳහා හුදෙකලාව සිටිනවාට වඩා සමාජය සමඟ ගැටෙමින් ජීවත් වීම වඩාත් වටිනවා. එවිට පරාර්ථයට යොමුවීමට තිබෙන ඉඩ කඩ වැඩියි. බුදුහාමුදුරුවෝ පළමු රහත් හැටනම අමතා දේශනා කළේ” චරත භික්ඛවේ චාරිකං බහුජන හිතාය බහුජන සුඛාය අත්තාය හිතාය...” ආදි විදියට නෙ. බහු ජන හිත පිණිසත් “ අත්තාය හිතාය “ තමන්ගේ හිතසුව පිණිසත් යන කාරණා දෙකම අවධාරණය කර තිබෙනවා. ඒක භික්ෂුන්වහන්සේගේ වගකීමක් වෙනවා.* අතීතය සමග බලන විට ගිහි පැවිදි සම්බන්ධතාවය වර්තමානයේ යහපත් ආකාරයෙන් පවතිනවා යයි ඔබ වහන්සේ සිතනවාද ?ගිහියන් හා භික්ෂූන් වහන්සේලා බාහිර වශයෙන් දැන හැඳුනුම්කම් තිබූ පමණින් වත් ගිහියන් නිතර පන්සල් ගිය තරමින් වත් ගිහි පැවිදි සම්බන්ධයේ අරමුණු ඉටු වෙනවා කියන්න බැහැ. මනා ගිහි පැවිදි සම්බන්ධයක් තිබෙනවා නම් රටේ ජනතාව ආධ්‍යාත්මික අතින් මනා පෝෂණයක් ලබන්න ඕනෑ. ගිහියන්ගේ සමිති සමාගම් ඇතුළු සමාජීය කටයුතු වලදී භික්ෂූන් වහන්සේ අනුශාසනා කිරීම් අද බහුලව දකින්න ලැබෙනවා. ඒ වගේම ජනමාධ්‍ය හැම එකකම වගේ ධර්ම දේශනා පිරිත් ආදිය උදේ සිට හැන්දෑ වන තුරුත් ඇහෙනවා. ඒ වගේම පින්කම් සංවිධානය කරන සංවිධාන රැසක් තිබෙනවා. ඒ අය ලොකු ප්‍රචාරයක් ලබාදීගෙන පින්කම් කරනවා. පත්තරයක් අරන් බැලුවොත් පින්කම් මාලා පිළිබඳ වාර්තා ඕන තරම් තියෙනවා. ඒ එක්කම ඒ පත්තරේම තියනවා වංචා, දූෂණ, අපරාධ, හොර මැරකම් පිළිබඳ වාර්තා පිටු ගණන්. මෙතන විසංවාදයක් තියෙනවා. අද බණ දේශනා කරන්න ප්‍රමාණවත් භික්ෂු පිරිසක් ඉන්නවා. ඒ බණ අනිත් අයට අහන්න සලස්වන්නත් සැදි පැහැදී ඉන්න පිරිසකුත් ඉන්නවා. අහන්නත් පිරිස ඒකරාශී වෙනවා.හැබැයි පිළිපදින්න කට්ටිය අඩුයි. ඒක කරන්න ඕන තනිවම යි. භික්ෂූන් වහන්සේ ධර්ම දේශනාව පවත්වන්නේ තනිවමයි. පිරිසත් එක්ක එකතුවෙලා ඒක ශ්‍රවණය කළාට කමක් නැහැ. හිතට ගන්න ඕනෑ. තනිවම තමන් මේවා පිළිපදින්න ඕනෑ කියලත්. මේ දේවල් පිළිපදින් නැතුව පිටට පේන්න භික්ෂුව ඇසුරු කළ පමණින් ගිහි පැවිදි සම්බන්ධතාව ඇති වෙන්නෑ. ඒ හරහා ආධ්‍යාත්මික දියුණුවක් ළඟා කර ගන්න ඕනෑ.* එහෙත් වර්තමානයේ ගිහි සමාජයේ කාර්යබහුල බවත් ඇතැම් විට භික්ෂුන්වහන්සේලාගේ කාර්යබහුලත්වයත් නිසා මේ සම්බන්ධතා හරියාකාරව පවත්වාගැනීම ගැටලු සහගත වී තිබෙනවා නේද?ඒක කාලීනව ඇති වී තිබෙන ප්‍රශ්නයක්. ඇත්තෙන්ම ගිහි සමාජයේ කාර්යබහුල බව හා සමානව භික්ෂුන් වහන්සේලාගේ කාර්යබහුල බවත් තිබෙනවා. මොකද සමාජයේ ක්‍රියාත්මක වන සියලුදේම පන්සලටත් බලපානවා. ඒ අතර රටේ සිටින ප්‍රධාන හා ප්‍රසිද්ධ භික්ෂුන් වහන්සේලා බොහෝ කාර්යබහුල වී සිටිනවා. විවිධ සමාජීය හා ආගමික සත්කාරයන්ට සහභාගිවීම, විවිධ ප්‍රදේශවල ධර්ම දේශනා ආදියට සහභාගි වීම, ජාත්‍යන්තරයේ ධර්ම ප්‍රචාරක කටයුතු වැනි බොහෝ කටයුතුවලට වර්තමාන භික්ෂුන්වහන්සේ මැදිවී සිටිනවා. නිවසක දානයක් හෝ පිරිත් පින්කමක් පවත්වන්නේ වසරකට වතාවක් වෙන්න පුළුවන්. ඒත් භික්ෂු ජීවිතයේ එය දෛනික කාර්යයක් වෙලා. ගමක ගෙවල් කීයක් තිබෙනවාද? ගම් කීයක නම් භික්ෂුන් වහන්සේ කටයුතු බාරව තිබෙනවාද? මේ සමඟ බලනවිට යම් තරමකින් භික්ෂු ජීවිතයක් කාර්යබහුලවී තිබෙනවා. ඒත් භික්ෂුන් වහන්සේට පන්සලෙන් දුරස් වෙන්නත් ගිහියන්ට පන්සලෙන් දුරස් වෙන්නත් එය හේතුවක් වන්නේ නැහැ. හැබැයි අර මුලින් කියපු හැමදේමත් සිදුවිය යුතුව තිබෙනවා.* අද දකින්න. අසන්න සිදුවන ඇතැම් සිදුවීම් දෙස බලන විට ගිහියන් පන්සලෙන් දුරස් වී දෝ යි සිතෙනවා. මේ තත්ත්වය වළක්වා ගැනීමට වෙනස් විය යුත්තේ කුමන අංශයන්ද?මම දකින්නෑ මිනිස්සු පන්සල්වලින් දුරස්වී ඇති බවක්. ග්‍රාමීය වශයෙන් අඩුවක් දකින්න ලැබුණත් නගරයට වෙන්න බොහෝ දෙනා පන්සල්වලට යන ආකාරයක් සමීප සම්බන්ධතා ගොඩනඟාගෙන තිබෙන ආකාරයක් දකින්න ලැබෙනවා. ඒ වගේම පන්සල්වල සිදුවන ආගමික උත්සව පින්කම්මාලාවලදී බොහෝ පිරිස් සහභාගි වන ආකාරයක් දකින්න ලැබෙනවා. මට හිතෙන්නේ ඉස්සරටත් වැඩියෙන් දැන් බෞද්ධයන්ගේ පිබිදීමක් තිබෙනවා.හැබැයි ඔබ සඳහන් කළා වගේ ඇතැම් සිදුවීම් දෙස බලනවිට අපට හැඟී යනවා මිනිස්සු පන්සලට සමීප වුණත් ධර්මයට ඒ තරම් සමීපවී නැති බව. ඒ කියන්නේ බාහිර වශයෙන් පන්සල සමඟ සිටියත් අභ්‍යන්තරිකව අධ්‍යාත්මය පන්සල සමඟ නෑ. ඒත් සමාජයේ සිදුවන සියලු අපරාධවලට හේතුව එය යයි කියන්න බැහැ. මොකද ආර්ථික ප්‍රශ්නත් තිබෙනවා. හැම දෙයක්ම මුදලට සීමා වී තිබෙනවා. ඒ අතර මවුපියන් දරුවන්ව දහම් අධ්‍යාපනයට යොමු කිරීමේත් විශාල අඩුවක් තිබෙනවා. පාසල් ළමුන්ගෙන් කීදෙනෙක් අද දහම් පාසල් යනවාද? හමුදුරුවෝ ධර්මය දේශනා කළාට සමාජයේ අනෙක් පාර්ශව බිඳ වැටිලා නම් ඒ තත්ත්වය නැවත හදන්න ලේසි නැහැ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>29</day>
    </date>
    <link>http://www.dinamina.lk/2010/11/29/_art.asp?fn=f1011293</link>
    <topic/>
    <author>ධම්මික සෙනෙවිරත්න</author>
    <content>අය-වැය ලේඛනය ඉදිරිපත් කෙරෙන්නේ ඉදිරි වසරක කාල සීමාව සඳහා රජයේ ආදායම් හා වියදම් ඇස්තමේන්තුවලට පාර්ලිමේන්තු අනුමැතිය ලබාගැනීම වෙනුවෙනි.අදාළ වර්ෂය සඳහා රජයේ අපේක්‍ෂිත ආදායම හා වියදම මෙන්ම මේ දෙක අතර පරතරය පියවා ගන්නා ආකාරය ද අය-වැය මගින් ඉදිරිපත් කෙරේ.රජයේ ප්‍රතිපත්තිමය වැඩපිළිවෙළ ක්‍රියාවට නැංවීම සඳහා අවශ්‍ය ශක්තිය හා බලය අය-වැය ලේඛනය මගින් ලබා දෙන අතර බලයේ සිටින රජයේ ආර්ථික දැක්මද ඉන් පිළිබිඹු වෙයි.මහින්ද රාජපක්‍ෂ ජනාධිපතිතුමා ඉකුත් 22 වැනිදා ඉදිරිපත් කළේ සිය දෙවන ධූර කාලය සඳහා වන මංගල අයවැය ලේඛනයයි. එමෙන්ම එය මහින්ද චින්තන ඉදිරි දැක්මට අනුව ඉදිරිපත් වූ පළමු අය-වැයයි.දෙවන පදවි ප්‍රාප්තියෙන් අනතුරුව මුදල් අමාත්‍යවරයා ලෙස ජනාධිපතිතුමා විසින් සිදුකරන ලද ප්‍රමුඛ කාර්යයක් ලෙස ද 2011 අය-වැය ඉදිරිපත් කිරීම සැලකිය හැකියි. ඉදිරි වර්ෂය සඳහා ඉදිරිපත්ව ඇති අය-වැය සංවර්ධනාභිමුඛ අය- වැයක් බව බැලූ බැල්මටම පෙනෙන්නට තිබේ.ඒ අර්ථයෙන් එය රට හමුවේ ඇති ඊළඟ ප්‍රධාන අභියෝගය වන ආර්ථික සංග්‍රාමය ජය ගැනීම සඳහා රට පෙළගස්වන අය-වැයක් බව පැහැදිලි වෙයි. සමස්ත රටවැසියා ආර්ථික සංවර්ධනයේ කොටස්කරුවන් බවට පත් කිරීම එහි තේමාව වී ඇත.එමෙන්ම රටේ සමස්ත ජනතාව ආර්ථික සංවර්ධන ක්‍රියාවලියේ කොටස්කරුවන් බවට පත්කිරීම සහ සංවර්ධනයේ ප්‍රතිලාභ සෑම තරාතිරමකම ජනයා වෙත සාධාරණ ලෙස බෙදී යාම සහතික කිරීම එහි හරය තුළ ගැබ්ව තිබේ.2011 වර්ෂය සඳහා වන අය-වැය ලේඛනය ඉදිරිපත් වූයේ ආසන්න දශක කිහිපයක පැවැතියාට වඩා වෙනස් සමාජ - දේශපාලන හා ආර්ථික පසුබිමක් රට තුළ නිර්මාණය වී තිබියදී වීමද විශේෂ කාරණයකි. වසර 30 ක පමණ කාලයක් අය-වැය ලේඛනයටද විශාල බරක් හා අභියෝගයක්ව තිබූ ත්‍රස්තවාදය පරාජය කර යුද්ධය නිමා කිරීම හේතුවෙන් ප්‍රබල ස්ථාවරත්වයක් ඇතිවී තිබේ.වාර්තාගත ජනවරමකින් බලයට පත් නායකයකු රට පාලනය කරන අතර සමානුපාතික මැතිවරණ ක්‍රමයේ සීමා ඉක්මවා ගිය 2/3 බලයක් සහිත ආණ්ඩුවක් බලයේ සිටී. එනම්, කැපී පෙනෙන දේශපාලන ස්ථාවරත්වයක් ගොඩනැඟී ඇත.2005 න් පසු අනුගමනය කළ ආර්ථික පිළිවෙත ශ්‍රී ලංකාව මැදි ආදායම් ලබන රටක් බවට ඔසවා තිබේ. රට තුළ පැවැති යුදමය වාතාවරණය සහ ලෝක මූල්‍ය හා ආර්ථික අර්බුදය මධ්‍යයේ වුව 8% කට ආසන්න සතුටුදායක ආර්ථික වර්ධන වේගයක් පවත්වා ගැනීමට ද අපට හැකි වී ඇත. එනම්, ආර්ථික ක්ෂේත්‍රයේ ධනාත්මක වර්ධනයක් සලකුණු වෙමින් තිබේ.මෙවැනි පසුබිමක් තුළ ඉදිරිපත් වන අය-වැයක් ගැටලුකාරී පසුබිමක ඉදිරිපත් වන අය-වැයකට වඩා පැහැදිළිව වෙනස් විය යුතුය. ඒ වෙනස ඉතාමත් විප්ලවීය ලෙස 2011 අය-වැයෙන් පිළිබිඹු වෙයි. නිසැක වශයෙන්ම එහි ඉදිරි පිම්මක් පනින්නට සූදානම් වන රටකට ගැලපෙන අය-වැයකි. තිස් අවුරුදු යුද්ධය නිසා දශක ගණනාවක් පසුපසට ගිය රට ශීඝ්‍ර සංවර්ධන ක්‍රියාවලියකට යොමු කිරීමේදී ප්‍රමුඛත්වය ලබාදිය යුතු ක්ෂේත්‍රයන්ට ප්‍රමුඛත්වය දෙමින්ම එය සෑම ක්ෂේත්‍රයක් වෙතම, ජන කොටසක් වෙතම අවධානය යොමු කර ඇත.“මහින්ද චින්තන” දස අවුරුදු සැළැස්ම ඔස්සේ “මහින්ද චින්තන ඉදිරි දැක්ම” මගින් නාවික, ගුවන් සේවා, වාණිජ, බලශක්ති හා දැනුමේ පංචබල කේන්ද්‍රයක් ලෙස ශ්‍රී ලංකාව ආසියාවේ ආශ්චර්යය බවට පත්කිරීම අරමුණු කෙරේ. එකී අරමුණ ප්‍රායෝගිකව මුදුන් පමුණුවා ගැනීමට අවශ්‍ය ශක්තිය මෙවර අය-වැයෙන් නොඅඩුව ලැබී ඇත. 2005 වර්ෂයෙන් පසු මෙරට ඉදිරිපත් වූ සෑම අය-වැයක්ම දිගු කාලීන සංවර්ධනය පිළිබඳ දැක්මක් සහිතව ඉදිරිපත් වූ අය-වැය ලෙස සැලකිය හැකිය. එයිනුත් 2011 වසර සඳහා ඉදිරිපත් වූ අය-වැය ඉදිරියෙන්ම තිබේ.ශ්‍රී ලංකාවට විවෘත ආර්ථිකය හඳුන්වා දුන් නිර්මාතෘවරුන් කල්පනා කළේ වෙළඳ පොළෙහි විදේශයන්ගෙන් ගෙන්වන භාණ්ඩ ගොඩගැසීමෙන් රට ආර්ථික සමෘද්ධිය කරා රැගෙන යා හැකි බවයි. එම භාණ්ඩ මිලදී ගැනීම සඳහා ජනතාව අතට මුදල් ලැබෙන වැඩපිළිවෙළක් පිළිබඳ ඔවුන්ට පැහැදිළි දැක්මක් නොවිණි. මේ පසුබිම තුළ රටේ නිර්මාණය වූයේ අමුතුම පාරිභෝගික සංස්කෘතියකි.එම පාරිභෝගික සංස්කෘතියට ඔබින පරිදි ජීවිතය පවත්වා ගැනීමට නම් බල්ලන් මරා හෝ මුදල් ඉපැයිය යුතුය යන අදහස සමාජය තුළට කාන්දු කරන ලදී. අපරාධ සංස්කෘතියකට මාවත විවර වී තිබූ අතර ශ්‍රී ලාංකිකයා දිගු කලක් රැකගත් හර – ධර්ම වාෂ්ප වෙමින් තිබිණි. ස්වාර්ථය පමණක් අරමුණු කළ, විවිධ ජාවාරම්වලින් ධනය උපයා ගත් නව ප්‍රභූ පන්තියක් ඉස්මතු විය.ත්‍රස්තවාදී යුද්ධය විසින් රට ප්‍රපාතයට ඇද දමා තිබූ අතර විවෘත ආර්ථිකයේ විකෘති ස්වරූපය විසින් රට තව තවත් ආගාධයටම රැගෙන යමින් තිබිණි. මෙම පසුබිම තුළ මව්බිමට පැහැබර අනාගතයක සේයාවක් හෝ නොවීය.එහෙත්, 2005 දී රට ඓතිහාසික සන්ධිස්ථානයක් සලකුණු කළාය. බෙදුම්වාදී ත්‍රස්තවාදය පරාජය කරමින් මව්බිම එක්සේසත් කරන්නට හැකි වූයේ ද, මකා දමා තිබූ දේශීයත්වයට යළි ජීවය දීමට හැකි වූයේ ද එකී හැරවුම හා එය විසින් නිර්මාණය කර ගන්නා ලද අදීන නායකත්වය හේතුවෙනි.එකී නායකත්වයට ආර්ථිකය කළමනාකරණය කළ නොහැකි බවට පතුරවන ලද ප්‍රවාදය පුස්සක් බවට පත්කරමින් රට නිවැරැදි පීල්ලට ගෙන ඇති බව ජාත්‍යන්තර මූල්‍ය ආයතන පවා පිළිගෙන ඇත. ලෝක බැංකුව, ජාත්‍යන්තර මූල්‍ය අරමුදල වැනි ආයතන වෙත පවා ඒවායින් ණය හා ආධාර ලබාගැනීමේදී ඉදිරිපත් කෙරුණේ මහින්ද චින්තන වැඩපිළිවෙළයි. ඒ බව ඔවුන්ගේ වාර්තාවලම පවා සඳහන්ව තිබේ.මහින්ද රාජපක්‍ෂ ජනාධිපතිවරයාගේ රජය අනුගමනය කරන ආර්ථික පිළිවෙත හේතුවෙන් 2008 වසරේදී ලෝක ආර්ථික බලවතුන් ද දණගැස්වූ මූල්‍ය හා ආර්ථික අර්බුදයේ බලපෑම් ශ්‍රී ලංකාවට දැනුණේ අවම වශයෙනි. දේශියත්වය හා ආර්ථිකයේ රාජ්‍ය හවුල්කාරිත්වය පිළිබඳ අදහස දෙස හාස්‍යයෙන් යුතුව බැලූ අයට නව ලිබරල්වාදයේ අර්බුදයත් සමඟ තමන්ද අතරමංව සිටින බව වැටහෙන්නට විය.ලෝක ආහාර අර්බුදය, ගෝලීය ආර්ථික අර්බුදය ආදී අර්බුද අතර නිමක් නැති ප්‍රශ්න රැසකට මුහුණ දී සිටි ලොව ධනවත් හා බලවත් රටවලටද රාජ්‍ය අංශය ශක්තිමත් කිරීමේ අවශ්‍යතාව හා දේශීය වශයෙන් ආහාර නිෂ්පාදනය වේගවත් කිරීම හා දිරිගැන්වීම පිළිබඳ අවශ්‍යතාව දැනෙන්නට විය. ඒ වන විටත් ශ්‍රී ලංකාව එම අවශ්‍යතාව පිළිගෙන තිබූ අතර දැඩි අර්බුදකාරී ලෝක පසුබිමක වුව දෙපයින් නැඟී සිටීමට එය ශක්තියක් විණි.යුද්ධය නිමා වීමෙන් පසු භෞතිකව හා ගුණාත්මකව ශීඝ්‍ර සංවර්ධන ක්‍රියාවලියකට යොමුවූ රටකට ඔබින අන්දමේ අය-වැයක් ඉදිරිපත් වීම මගින් පෙනෙන්නේ ශ්‍රී ලංකාව ශක්තිමත් පදනමක් මත නැඟී සිටින බවයි. 2011 අය-වැය සහශ්‍ර සංවර්ධන ඉලක්ක ජය ගැනීම කරා යොමුවූ අය-වැයක් ලෙසද සැළකිය හැකිය. දිළිඳුකම පිටුදැකීම, විරැකියාව අවම කිරීම ආදී කාරණා ප්‍රායෝගිකව සපුරාගත හැකි යෝජනා මෙන්ම ඊට අවශ්‍ය ප්‍රතිපාදන ද ඉන් සැලසී ඇත.මෙතෙක් පැවැති සංකීර්ණ බදු ක්‍රමය වෙනුවට සරල බදු ක්‍රමයක් හඳුන්වා දීම මේ අය-වැයෙන් සිදුව තිබේ. එය ව්‍යාපාරික මැදි ආදායම් ලබන මෙන්ම අඩු ආදායම් ලබන පිරිස්වලට ද ඒ ඒ මට්ටම්වලින් විශාල සහනයකි. දේශීය ආයෝජන මෙන්ම විදේශීය ආයෝජන ද දිරිගැන්වීමට එමඟින් සහන රැසක් සැලසී ඇත.ශ්‍රී ලංකාව කලාපීය මූල්‍ය කේන්ද්‍රයක් බවට පත්කිරීමට අවශ්‍ය පියවර මෙම අය-වැයෙන් ගෙන තිබේ. වේගයෙන් පෙරට එමින් ඇති සංචාරක ව්‍යාපාරයට බදු සහන ද ඇතුළුව පහසුකම් රැසක් ඉන් සළසා ඇත. සංචාරක ක්ෂේත්‍රයේ ඉදිරි ඉලක්ක ජය ගැනීමට අවශ්‍ය ශක්තිය ඉන් සැපයේ. දේශීය නිෂ්පාදන හා කර්මාන්ත දිරිගැන්වීම සඳහා යෝජනා රැසක් මෙවර අය-වැයට ඇතුළත්ය. නව ව්‍යාපාර ඇරඹීම සඳහා තරුණ ව්‍යවසායකයන් දිරිගැන්වීමට ද මෙය හේතුවනු ඇත.මෙය රාජ්‍ය අංශය දෙස මෙන්ම පෞද්ගලික අංශය දෙස ද බැලූ අය-වැයකි. රාජ්‍ය අංශයට වැටුප් වැඩිවීමක් කරන අතර පෞද්ගලික අංශය සඳහා නව විශ්‍රාම වැඩපිළිවෙළක් ඉන් ඉදිරිපත් කෙරිණි. සේවක අර්ථසාධක අරමුදලෙන් ප්‍රතිලාභ ලැබීමේදී එය බදුවලින් නිදහස් කර තිබීමද ඔවුන්ට විශාල සෙතකි. අධ්‍යාපනය හා සෞඛ්‍ය සඳහා ද සුවිශේෂී ආයෝජනයක් මෙවර අය-වැයෙන් කර ඇත. විශ්වවිද්‍යාල හා පාසල් අධ්‍යාපනය ගුණාත්මකව නැංවීමට පියවර ගන්නා අතරම ප්‍රාග්ධන වියදම් සඳහා ද කැපී පෙනෙන අන්දමින් ප්‍රතිපාදන ලබා දී ඇත.තොරතුරු හා සන්නිවේදන ක්ෂේත්‍රයේ වේගයෙන් ඉදිරියට එමින් ඇති රට ඉහළම මට්ටමකට ගැනීම අරමුණු කරමින් සාධනීය යෝජනා රැසක් මේ අය-වැයට ඇතුළත්ය. දැනටමත් රටේ ක්‍රියාත්මක දැවැන්ත සංවර්ධන ව්‍යාපෘතීන් පෙරට ගෙන යාමට මෙන්ම යටිතල පහසුකම් නැංවීමේ වැඩපිළිවෙළ තවදුරටත් පුළුල් කිරීමට ද ඉන් අවධානය යොමුවී ඇත.මේ අංශ සඳහා රජය විශාල ආයෝජනයක් සිදුකරයි. නිවාස - පොදු පහසුකම් නැංවීම ආදී කාර්යයන් සඳහා ද අවශ්‍ය වැඩපිළිවෙළ ඉන් ගැනී තිබේ. රාජ්‍ය ව්‍යාපාර ශක්තිමත් කිරීම හා ඵලදායී තත්ත්වයකට ගෙන ඒම තවදුරටත් සිදුවේ. මේ ආදී කාරණා කෙරෙහි අවධානය යොමුකරන අතරම 2005 පටන් පෙරට ගෙන ගිය සහනාධාර වැඩපිළිවෙළ ද තවදුරටත් පෙරට ගෙන යමින් ඇත. පොහොර සහනාධාරය දිගටම ලබා දෙයි. සමෘද්ධි වැඩපිළිවෙළ ක්‍රියාත්මකයි.අඩු ආදායම්ලාභී පවුල්වලට ජීවන වියදම පිළිබඳ ගැටලුව කෙරෙහි අවධානය යොමු කරමින් තව තවත් අවධානය යොමු කර ඇත. ඒ සමඟම යැපුම් මානසිකත්වයක ඔවුන් සිර නොකිරීමට ද ඉන් වගබලා ගෙන ඇත. ආර්ථික සංග්‍රාමයේදී රටේ සෑම තරාතිරමකම ජනයා එහි හවුල්කරුවන් බව එය මගින් පිළිගැනී තිබේ.දේශය ත්‍රස්තවාදයෙන් නිදහස් කර ගැනීමට ජීවිත පරිත්‍යාගයෙන් ක්‍රියා කළ රණවිරුවනට හා වීරවරියනට හැමදාමත් කෘතවේදී විය යුතු බව හුදු වචනයෙන් නොව ප්‍රායෝගික භාවිතයෙන්ම එය සනාථ කර ඇත. උපාධිධාරීන් සඳහා නව රැකියා 10,000 ක් ඉන් සැලසෙන අතර ඉදිරි සංවර්ධන ක්‍රියාවලීන් සමඟ තවත් රැකියා දසදහස් ගණනින් නිර්මාණය වනු ඇත. සමස්තයක් ලෙස මෙය රටේ සියලු දෙනා කෙරෙහි සංවේදී වූ අය-වැයකි.මේ සියල්ල කරන අතර අය-වැය හිඟය සතුටුදායක මට්ටමින් අඩුකර ගැනීමට හැකිවීම රටක් ලෙස ලැබූ ජයග්‍රහණයකි. වසර 18 කට පසු ඉකුත් අය- වැය ලේඛන හා සසඳන විට අඩුම අය-වැය හිඟයක් පවත්වා ගැනීමට මෙවර හැකි වී ඇත.මේ සෑම කාරණයකින්ම පැහැදිළි වන්නේ රට නිවැරදි දිශානතියට යොමුව ඇති බවයි, රටේ අනාගතය පැහැබර බවයි. රට දිනවීම අංක එකට තබා ඇති මෙවර අය-වැයට රටට ආදරය කරන කිසිවකුටත් එරෙහි විය නොහැකිය. සහන සහ සංවර්ධන එකවර ලබා ගත නොහැකි බව මහින්ද රාජපක්ෂ මහතා පිළිගත් සිද්ධාන්තයකි. තාවකාලික සහන වශයෙන් වැටුප් වැඩි කිරීමට වඩා ශ්‍රී ලංකාව ආසියාවේ ආශ්චර්යය බවට පත් කිරීමේ 2016 ඉලක්කය සපුරා ගැනීම එතුමාගේ අරමුණයි.එසේම මහා භාණ්ඩාගාරයේ සංඛ්‍යා ලේඛන අනුව රජයේ සේවකයෙකුට හා විශ්‍රාමිකයෙකුට මසකට රුපියල් සියය බැගින් ලබාදීමට වැය වන මුදල වසරකට රුපියල් මිලියන 2000 කි. මසකට රුපියල් අටදහස සහ දහදහස බැගින් වැටුප් වැඩි කිරීමට එක්සත් ජාතික පක්ෂය හා ජනතා විමුක්ති පෙරමුණ යෝජනා කරන පුහු ආටෝපයක් බව මෙහිදී සිහිපත් කර ගත යුතුය. අතිගරු ජනාධිපතිතුමා මෙවර අය – වැය පාර්ලිමේන්තුවට ඉදිරිපත් කළේ. යුද්ධය නිමා වී රටේ ස්ථාවරත්වයක් ඇති වී තිබිය දී මෙන් ම දේශපාලන වශයෙනුත් ප්‍රබල ස්ථාවරත්වයක් ඇතිවෙලා තිබිය දී යි. ඒවාගේ ම අපේ ආර්ථිකයත් වර්ධනීය තත්ත්වයකට පත්වෙලා. රට ඉදිරි පිම්මක් පනින්න සූදානම්. මේ වර්ෂය අගභාගය වන විට අපි දළ වශයෙන් 8%ක ආර්ථික වර්ධනයක් අත්කරගෙන තියෙනවා. එය හොඳ තත්ත්වයක්. එමඟින් පෙනෙන්නේ රටේ සෑම ක්‍ෂේත්‍රයකම පිබිදීමක් ඇති බවයි.මේ පසුබිම තුළ මෙවර ඉදිරිපත් වූ අය – වැය අපේ ඉතිහාසයේ සුවිශේෂී අයවැයක් ලෙස මම දකිනවා. රටේ සිදුවන දැවැන්ත සංවර්ධන ක්‍රියාදාමයකට ඉන් විශාල ශක්තියක් ලැබී තියෙනවා. මහින්ද චින්තන ඉදිරි දැක්මේ අරමුණු හා ඉලක්ක සපුරා ගැනීම සඳහා යොමු වූ අය – වැයක් ලෙස මෙය සැලකිය හැකියි. එමඟින් රටේ සෑම ක්‍ෂේත්‍රයක් කෙරෙහි ම හා සමස්ත රට වැසියා කෙරෙහි අවධානය යොමුකර තිබෙනවා. ඉදිරි වසර කිහිපය තුළ ඒක පුද්ගල ආදායම දෙගුණයක් කරමින් රටේ සමස්ත ජනතාවගේ ජීවිත වඩා යහපත් මට්ටමකට ගෙන ඒමට හැකි යෝජනා එහි ඇතුළත්. එසේ ම එම යෝජනා ක්‍රියාත්මක කිරීමට අවශ්‍ය ප්‍රතිපාදන ඉන් ලබා දී තිබෙනවා.දේශීය නිෂ්පාදන කර්මාන්ත දිරිගැන්වීම සඳහා, නව ආයෝජකයන් ව්‍යාපාරවලට යොමුකිරීම සඳහා ඉන් සහන රැසක් හා පෙළඹවීමක් ඇති කර තිබෙනවා. විදේශීය ආයෝජකයන් ද මෙරට ආයෝජන සඳහා ආකර්ෂණය කරගන්නා අය – වැයක් ලෙසත් එය වැදගත්.සමස්තයක් ලෙස මෙවර අය – වැය රටේ සෑම ක්‍ෂෙත්‍රයක් කෙරෙහි ම අවධානය යොමු කළ අය – වැයක්. ජනාධිපතිතුමා ඉදිරිපත් කළ අය – වැයෙන් ඉතාම පහළ මට්ටමේ ඉන්න අපිට එහෙමත් නැත්නම් ස්වයං රැකියාවල නිරතවී සිටින රටේ ආර්ථිකයට දායකත්වයක් දෙන අපිට වෙනම කාර්යංශයක් පිහිටුවීමට කටයුතු යොදා තිබෙනවා. එයින් මේ රටේ ස්වයං රැකියා කරන පිරිසට මහජන බැංකුව හරහා අඩුපොලියට ණය ගැනීමට අවස්ථාව උදා වී තිබෙනවා. මීට පෙර බලයට ආ කිසිම රජයක් ස්වයං රැකියා නියුක්තිකයන් ගැන ඇස් අරලා බැලුවෙ නෑ.ඒත් මේ සංවේදී නායකයා ඒ අය දිහා බැලුවා. එතුමා ප්‍රකාශ කළා ස්වයං රැකියා කරන අයට අවශ්‍ය කරන ප්‍රවාහන පහසුකම් ලබා දෙනවා කියලා. එය හොඳ පියවරක්. ඒ වගේම ස්වයං රැකියා කරන අය ඉන්නෙ කුලී ගෙවල්වල. ඒ අයට නිවාස සාදා ගැනීමට ණය පහසුකම් ලබා දීමටත් මේ අය – වැයෙන් යෝජනා ඉදිරිපත් කර තිබෙනවා.මේ වගේ පහසුකම් සැළසීම තුළින් මේ පිරිසගේ ආර්ථිකය ශක්තිමත් කරන්න පුළුවන්. ඒ නිසා මේ අය – වැය කල්ප කාලාන්තරයකට පසුව ස්වයං රැකියා නියුක්තිකයන් වෙනුවෙන් ඉදිරිපත් කළ අය-වැයක්. අපේ රට හදන වැඩපිළිවෙළට මේ අය – වැය විශාල දායකත්වයක් සපයාවි. රට තුළ සිදුකෙරෙන සංවර්ධන කටයුතු දිහා බැලුවාම ජනතාවට රජය දෙන මේ සහන ගැන සෑහීමකට පත්වෙන්න පුළුවන්. මේ සිදුකෙරෙන දැවැන්ත සංවර්ධන ව්‍යාපෘතීන් එක්ක මීට වඩා ජනතාවට සහන දෙන්න අමාරුයි. ඒක අපි තේරුම් ගන්න ඕනෙ. මේ ඉදිරිපත් කළ අය-වැය ඉදිරි අනාගතයේ සුබසිද්ධිය වෙනුවෙන් ඉදිරිපත් කළ අය – වැයක්. මැණික් ෆාම් කඳවුරේ ඉඳලා අපි අපේ ගෙදරට ගිහිල්ලා දැනට මාස තුනයි. ඒ අවුරුදු හතරකට පස්සෙ. යුද්ධය හින්දා මේ රටේ ජනතාව වින්ඳ දුක දන්නෙ යුද්ධයෙන් බැට කාපු අය විතරයි. ඒ හින්දා යුද්ධය නැති කරපු එක ලොකු පිනක්.යුද්ධයෙන් අවතැන් වෙච්ච අයට මේ රජය දෙන සහන අපිට ලැබෙනවා හරිම අඩුයි. ලැබෙන්නෙ නෑම කිව්වොත් ඒත් වරදක් නෑ. අපේ පැත්තෙ බඩුවල මිල හරිම ඉහළයි. අපිට ලයිට් නෑ.අපි ගොවිතැන් කරලා ජීවත් වෙන්නෙ. ඒත් මේ සැරේ කුඹුරු වැඩ කරන්න වැස්සෙ නෑ. ඒ හින්දා අපිට ප්‍රශ්න ගොඩයි. ජනාධිපතිතුමා අපිට කොච්චර සහන දුන්නත් ඒවා අපිට ලැබෙන්නෙ නෑ. ඒ ගැන ජනාධිපතිතුමා හොයලා බලනවා නම් ගොඩක් හොඳයි. දුප්පත් අපිට වෙන පිහිටක් ඉල්ලන්න වෙන කෙනෙක් නෑ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>29</day>
    </date>
    <link>http://www.dinamina.lk/2010/11/29/_art.asp?fn=f1011294</link>
    <topic/>
    <author>ශ්‍යාමා සමරසිංහ</author>
    <content>කෝ මගේ පැටවු ටික....? තාත්තා ගෙදරට ගොඩ වූවේය. ඔහුගේ එක අතක සුපුරුදු රාජකාරි බෑගයයි.අනෙක් අතෙහි තවත් බෑගයකි.ඔහු සිය තද පැහැති යුනිෆෝමය පිටින් ම අද ගෙදරට පැමිණ සිටී.අම්මා ගෙතුළ සිට තාත්තා පිළිගැනීමට මෙන් වහා ඉදිරියට දිව ආවාය.ඈ වහා පියා අත රැඳී එක් බෑගයක් දෝතින් ම අතට ගත්තාය.නිවසට ගොඩ වූ තාත්තා පසු පසම අම්මාත් ඇදෙන්නීය.සාලය මත වූ මේසය මත තාත්තා තමාගේ බෑගය තැබුවේය.අම්මා ද ඔහු අනුගමනය කළාය.අනතුරුව අසළ තිබූ පුටුවකට බර වූ තාත්තා තමා පැළැඳී පාවහන් යුගල ගලවා දමුවේය.අම්මා ඔහු අසලට ම වී ඔහු දෙස බලා හිඳින්නීය.කෝ රත්නා පැටවු...?මෙච්චර වෙලා ඉන්නේ නෑනේ. ඔන්න ඔක්කෝමලාම නිදි. ලොක්කා නම් ඔච්චර වෙලා මාත් එක්ක අවදිවෙලා හිටියා. එයා මෙතනට වෙලා නිදි කිරන්න පටන් ගත්තා. මම කිව්වා ගිහින් නිදියන්න කියලා. මං හිතන්නේ එයාටත් දැන් නින්ද ගිහින් ඇති.අපේ මහත්තයාට මහන්සිත් ඇතිනේ. ඉන්න මං වතුර ටිකක් රත් කරලා දෙන්නම්.පස්සේ බැරුවයැ රත්නා. ඊට ඉස්සරවෙලා මට පොඩි එවුන් ටික බලන්න ඕනෑ. වෙලාව පාන්දර 3.30 ත් පසු වී හමාරය.ලොකු පුතේ, චූටි.... තාත්තා ඇවිත්...දරුවන්ගේ නින්ද තදය.තාත්තා තම දරු කැළ සොයා කාමරයට එබුණේය.ලොකු පුතේ... ලොකු පුතේ... තාත්තා ඇවිත්.ආ... තාත්තා.... කෝ....?ලොක්කා වහා නිදි ගැට හැර පියා නැගිට්ටේය.පොඩිත්තෝ පෝලිමට තද නින්දේ පසු වූහ.දරුවන්ගේ නිදන ඉරියව් දුටු තාත්තාට ඔවුන් කෙරෙහි අප්‍රමාණ අනුකම්පාවක්, දාරක ස්නේහයක් මතුව ආයේ ය.මගේ පොඩි එවුන් ටික... ඔහු තනිවම මුමුණයි.බාලයා අසලට ගොස් නැවතුණු පියා ඔහු ගේ හිස ආදරයෙන් අත ගෑවේය. පොරෝනය සැකැසුවේය. මයෙ පුතේ... තාත්තා ආවා....දරුවා තද නින්දේය. ඔහු අවදි කිරීම ලෙහෙසි පහසු කාර්යයක් නම් නොවේ. තාත්තා ඔහු දෙසට නැමී ඔහුගේ මුව මඩල ආදරයෙන් සිප ගත්තේ ය.අනතුරුව සියලු දරුවන් ළඟට ම ගොස් හිස අතගෑවේ ය.ආනන්ද, ගාමිණි... මානෙල්... තාත්තා ආවා.ලොක්කා තම සොහොයුරන්, සොහොයුරියන් අවදි කිරීමට වෑයමකය.දරුවෝ 8 දෙනාම නිදි ගැට හැර අවදි වූහ.ඔවුහු තාත්තා වටා රොක් වූහ. ඇතමකු තාත්තාගේ ඔඩොක්කුවට වන්හ. ඔවුහු තාත්තා අත පත ගා තාත්තා අසලම දැවටුණාහ. අම්මාත් මෙතැනට ම පැමිණ සිටින්නීය. බදුල්ල බලා දිවූ සීඝ්‍රගාමී දුම්රියේ රියදුරෙකු වූ තාත්තා සිය සේවා මුරය නිමා කොට පැමිණ සිටී. පාන්දර කෝච්චියෙන් ම ආපසු එන තාත්තා දරුවන්ට උණු උණු ජෑම් පාන් ගේන්නට පුරුදු වී සිටී. ඉතා රසවත් වූත්, උණු උණුවේ ම වූ මේ ජෑම් පාන් කෑමට දරුවෝ ඉමහත් ඇල්මක් දක්වති. මේ දරුවෝ සියල්ලෝ ම දැන් මේ අවදිව සිටින්නේ තාත්තාගෙන් උණු උණු ජෑම් පාන් ලැබෙන තුරුය.රත්නා මගේ බෑගය ගේන්න.දරුවන්ගේ කැමැත්ත ගැන හොඳින් දත් අම්මා ද වහා සාලයට ගොස් තාත්තා ගෙනා ජෑම් පාන් මල්ල රැගෙන ආවාය. එය තාත්තා අත තැබුවාය.තමා ගෙනා ජෑම් පාන් එකිනෙක මල්ලෙන් ඉවතට ගත් තාත්තා ඒවා තම දරුවන් අතරේ බෙදා දුන්නේ ය.ආ..... මේක ඔයාට. අම්මාටත් ජෑම් පාන් ලැබිණි.හරිම රසයි තාත්තා. තවමත් උණුයි.ඒකනේ මයෙ පුතේ මං මේ පාන්දරම ඔයාලව අවදි කළේ. මේවා මං ගත්තේ කොටගලින්. පාන්දරට බේකරියේ පාන් පුච්චනවා. පළාතම හරිම සුවඳයි. මට ඉතින් පුතාලව මතක් වුණා.දරුවෝ තලු මර මරා ජෑම් පාන් රස බැලූහ.මේ 1960 දශකයේ මැද භාගයයි. මෙහි එන දුම්රිය රියදුරෙකු වූ තාත්තාගේ ලොකු පුතා අද අපේ කතා නායකයායි. ඔහු අන් කවරෙකුවත් නොවේ. නමින් ලක්ෂ්මන් හේවාපන්නය. වර්ෂ 1950 සැප්තැම්බර් මස 14 වැනිදා ඔහු උපත ලැබීය. දරුවන් 8 දෙනෙකුගෙන් යුතු පවුලේ පළමුවැනි දරුවා ඔහු විය. ඔහුට මානෙල්, මල්ලිකා, ධම්මිකා නමින් සහෝදරියන් තිදෙනෙකි. ආනන්ද, ගාමිණී, රංජිත් සහ ජගත් ඔහුගේ සහෝදරයෝය. මව රත්නාවලී රාජපක්ෂ නම් වූවාය. ඇය ගෘහනියකි. පියා ඒ. හේවාපන්න නම් වූවේ ය. ඔහු වෘත්තියෙන් දුම්රිය රියැදුරෙකි. ඔවුහු නාවලපිටිය නගරය ආශ්‍රිතව ජීවත් වූහ. ඔවුන්ගේ මුල් ගම කොත්මලේ ය.‘එදා ගම හරි ලස්සනයි. හරිම සරලයි. අපි තුන් වේලම බත් කන්නේ’.ගමක පවතින නිස්කලංක බව, සරලබව සුන්දරත්වය මේ ගමේත් නොඅඩුවම පැවතිණි. හතර වටින් කඳු පංතිවලින් වටව තිබුණු නාවලපිටියෙහි සීත කාලගුණයක් පැවතිණි. කෙත් වතු, තේ වතු නිල්ල ගැසී ඇත. සියලු වගාවන් සාරය. මේ ගම්මානයේ සුන්දරත්වය මනාව දැක බලා ගනිමින් එහි ආශ්වාදය රිසි සේ විඳීමින් මහවැලි ගංගා කොමළිය පසෙකින් බැස යන්නීය.සිංහල, ද්‍රවිඩ, මුස්ලිම් සහ බර්ගර් ජාතීහු මෙහි පදිංචිව සිටියහ. මේ සියල්ලෝ ම එකිනෙකා හොඳින් හඳුනති. පුංචි ලක්ෂ්මන් දරුවා ඇතුලු සෙසු සියල්ලෝ ම සියලු ජාතීන්ට අයත් දරුවන් ඇසුරේ හැදුණාහ. වැඩුණාහ. ඔවුහු කෙළි දෙලෙන් පසු වූහ. හෙල් වැටි ක්‍රමයට සකසා ඇති කුඹුරු යායවල් වල දුව පැන ඇවිද්දාහ. අස්වැන්න නෙළා හමාර වූ කුඹුරේ ඔවුහු පාපන්දු ක්‍රීඩා කළහ. ක්‍රිකට් ක්‍රීඩා කළහ. මේ සියලු දරුවෝ හවස් වන විට පීල්ලෙන් ඇඟ පත දොවා ගත්තහ.පුංචි ලක්ෂ්මන් දරුවා මූලික අධ්‍යාපනය හැදෑරිය යුතු කල වයස එළැඹියේ ය. ඔහු නාවලපිටියේ පිහිටි ශාන්ත මරියා කතෝලික විදුහලට ඇතුළත් වූවේ ය. පිලිප්ස් නැමැති බර්ගර් ගුරුවරයා ඇසුරේ අකුරු කළේය. ඔවදන් ලැබීය. තවද ඉගැන්වීමට පැමිණි තරුණ පූජකතුමා දරුවන්ගේ නැණස අවදි කළේය. කුඩා දරුවන්ට අධ්‍යාපනයේ අගය වටහා දුන්නේ ය. විශ්වවිද්‍යාලය ගැන කියා දුන්නේ ය. ළමුන්ගේ මනස ආලෝකවත් කිරීමට ඒ ඔවදන් සමත් විය. ලක්ෂ්මන් සිසුවා තමා වඩා හොඳින් අධ්‍යාපනය ලබා ගන්නා බව සිත්හි තදින් රඳවා ගත්තේ ය. 6 වැනි ශ්‍රේණියේ දී ශාන්ත මරියා විදුහලට සමු දෙමින් නාවලපිටිය අනුරුද්ද විද්‍යාලයට ඇතුළත් වූවේ ය. වර්ෂ 1966 දී අ.පො.ස. සාමාන්‍ය පෙළ ඉහළින් සමත් වූ ඔහු මහනුවර කිංස්වුඩ් විද්‍යාලයට ඇතුළත් වූවේ ය. කලා අංශයෙන් වර්ෂ 1968 දී උසස් පෙළ කඩ ඉම ද ජය ගත්තේ ය.‘මම හරි අර පරෙස්සමෙන් ඉගෙන ගත් අයෙක්. අම්මා මට වියදමට දෙන මුදලුත් මා ඉතිරි කර ගත්තා. ඒවා පොත් පත් මිල දී ගැනීමට යෙදෙව්වා.’ලක්ෂ්මන් තරුණ ශිෂ්‍යයා වර්ෂ 1969 දී කැලණිය විශ්වවිද්‍යාලයේ සිසුවකු වශයෙන් ලියාපදිංචි වූයේ ය. සිය පියාත් සමඟ සරසවි බිමට පය තැබූ ඔහු එතැන් පටන් සරසවිය සිය දිවි දෙවැනි කොට සැලකීය. නවක සිසුන්ට රැග් එක ලැබිණි.‘මට නීල් ආම්ස්ට්‍රෝන් හඳ මත ඇවිඳ ගිය ආකාර කරලා පෙන්වන්න කිව්වා. විශ්වවිද්‍යාලයේ තිබුණු ලොකු මාර ගහ ඉඹලා පෙන්වන්න කිව්වා. මේ වගේ ඔවුන් කී සියලු දේම කළා. හැබැයි වැඩිය ළෙන්ගතු වෙන්න එන්න හදනවා කියලත් බැන්නා. ඒ කාලේ හරි විනෝදයි.’අයුක්තියට, අසාධාරණයට එරෙහිව නැගී සිටින්නට තරුණ සිත් පෙළඹෙන්නේය. රැඩිකල්වාදී මත හා අදහස් තරුණයන් තුළ වැඩීමටත් පැතිරීමටත් 70 දශකයේ සිදුවීම් හේතු සාධක විය. වාමාංශික දේශපාලනය හිස එසැවූ යුගයක් බිහි විය. කොමියුනිෂ්ට් පක්ෂය සහ නව සමසමාජ පක්ෂය විශ්වවිද්‍යාලය තුළ පැතිරිණි. විප්ලවයට, අලුත් චින්තනයට තරුණ සිත් ඇදී ගියේය.‘තරුණයෙක් විදිහට අයුක්තියට අසාධාරණයට එරෙහි ව කටයුතු කළා. ඒ කාලේ ඒවා පෙන්වන්න බෑ. ඒ වෙනුවෙන් නැගී සිටියා. වැරැද්දක් දුටු තැනදී ඔළුව දානවා. ඉදිරිය ගැන හිතන්නේ නෑ. සමහර තැන්වල දී ගුටිත් කාලා තියෙනවා.’පාපන්දු ක්‍රීඩාවට ඇලුම් කළ ඔහු විශ්වවිද්‍යාලයේ දී ද ලද හැකි අවස්ථාවල දී ක්‍රීඩාවට යොමු වූවේ ය. පාපන්දු ක්‍රීඩා නායකයා විය. ඔහු නාට්‍යයට යොමු වූවේය. වර්ෂ 1970 රාජ්‍ය නාට්‍ය උළෙලේ හොඳම නාට්‍ය අතරට තේරුණු ‘බැද්දේ ගොරනාඩුව‘ හි චරිතයක් නිරූපණයට ද ඔහු දායක වූවේ ය. සුනිල් යන ආදර නාමයෙන් මිතුරෝ ඔහු ඇමතූහ. දේශපාලනයට වඩාත් සිත් යොමු කළ ඔහු ප්‍රේම පටලැවිල්ලකට නොගියේ ය.සිව් වසරකින් පසුව ඔහු වර්ෂ 1973 දී විශ්වවිද්‍යාලයට සමු දුන්නේ ය. ඔහු උපකාරක පංති ගුරුවරයෙකු වූවේ ය. රොස්මිඩ් බාලිකාවේ සහ ජේතවනාරාමයේ ගණිතය, ආර්ථික විද්‍යාව සහ සිංහල විෂයයන් ළමුන්ට ඉගැන්වූවේ ය. මේ කඩවසම් තරුණ දක්ෂ ගුරුවරයා කෙරෙහි කාගේත් සිත් බැඳීණි.සිසුවියෝ ඔහුට වඩාත් ළෙන්ගතුකම් පෑහ. ඒ සියලු දෙනා අතරින් එක් සිසුවියක් කෙරෙහි ඔහුගේ සිත ද ඇදී ගියේය. ඇය මාලනී පෙරේරා නම් වූවාය. ඔවුහු දැන හඳුනා ගත්හ. කාලයාගේ ඇවෑමෙන් මේ දැන හැඳුනුම්කම වඩා දිගු සබඳතාවයක් වූවේ ය. ඇය ඔහුගේ සිත් ගත් පෙම්බරිය වූවාය.වර්ෂ 1975 දී උපාධිධාරී අභ්‍යාසලාභී පත්වීම්වලට තරුණ උපාධිධාරින් බඳවා ගන්නා ලදී. ඔහුට ආර්ථික කටයුතු අමාත්‍යාංශය යටතේ ප්‍රාදේශීය සංවර්ධන නිලධාරි තනතුරක් ලැබිණි. ඒ පොළොන්නරුවටය. ඔහු 1976 වර්ෂයේ එක්තරා දිනෙක සිය රැකියාව භාර ගැනීම වෙනුවෙන් පොළොන්නරුව බලා පිටත් ව ගියේ ය. ඒ වන විට පොළොන්නරුවට පය නොතබා තිබූ ඔහුට මෙය ඉතා හොඳ අත්දැකීමක් විය. එමෙන් ම මැලේරියා වැනි වසංගත රෝග ඇතැයි ඇතමුන් පෙන්වා දුන්නද අභියෝගවලට මුහුණ දීමට ඇති ආශාව සියල්ල පරයා නැගී සිටියේ ය. ඔහු හිඟුරක්ගොඩ ප්‍රාදේශීය ලේකම් කාර්යාලයේ ප්‍රාදේශීය නිලධාරි තනතුරෙහි වැඩ භාරගත්තේ ය. දේශීය නිෂ්පාදන වැඩි දියුණු කිරීමට සහ ඒ වෙනුවෙන් සැළසුම් යෙදීම ඔහුගේ රාජකාරියට ඇතුළත් විය. ඒ 1978 ජූලි මාසයයි. ශ්‍රී ලංකා ගුවන් විදුලියෙන් සුළි සුළඟක අනතුරු ඇඟවීය. එක් දිනයක රාත්‍රී අමුතු ශබ්දයක් පැතිරිණි. ඒත් සමඟම ගස් කොළං ඇඹරී කඩා වැටිණි.‘මමත් එක්ක එදා තව නිළධාරින් තුන් දෙනෙකුත් හිටියා. අපි හිටි කාමරයට පොල් ගහක් කඩාගෙන වැටුණා. කුරුම්බා, සර්පයෝ කාමරේ පුරාම ගියා. යාළුවෝ දෙන්නා ඇඳ යටට රිංගුවා. පස්සේ අපි ටොයිලට් එකට රිංගුවා. මොකද ඒක කොන්ක්‍රීට් කරලයි තිබුනේ. උදේ එළියට ගිහින් බැලුවාම අඹ ගහක් කඩා වැටිලා. ඒ වගේ ම හැම තැනම ඒ වගේ සුළඟින් අලාභ හානි සිදු වෙලා. පංසලේ උළුත් සුළගේ ගිහින්. එදා තමයි දැක්කේ උළු පියාඹනවා’එදා සිදු වූ ස්වභාවික කාලගුණික විපර්යාසය ඔහුගේ සිතේ තදින් ම සනිටුහන් ව ඇත. තම පෙම්බරියගේ නිවසට යාමේ දිනය ද මෙකලම යොදා ගෙන තිබූ බැවින් එම ගමනට ද කාලගුණික තත්ත්වයන් හරස් විය. ඇයට ගුරු පත්වීමක් ලැබ තිබුණි. කෙසේ හෝ ඔහු ඇගේ නිවසට ගියේය. වර්ෂ 1979 මැයි මස 26 දා ඔවුහු අතිනත ගත්හ. වර්ෂ 1980 දෙසැම්බර් මස පළමු වැනිදා උපන්නේ පුත්‍රයෙකි. ඔහු බුද්ධික රංගන හේවාපන්නය. දියණිය ඉඳුනිල් ප්‍රසංගිකා හේවාපන්නය. ඈ උපන්නේ වර්ෂ 1982 ජුනි මස 04 දාය.ඔවුහු දරු දෙදෙනෙකුගේ ආදර බර මවුපියෝ වූහ. වර්ෂ 1979 දී ඔහුගේ සේවා ස්ථානය කුරුණෑගලට මාරු විය. ඔවුහු ගම්පහ පදිංචියට ආහ. පසුව ඔහු ගම්පහ දිස්ත්‍රික් ලේකම් කාර්යාලයේ රැකියාවට පැමිණියේය. වර්ෂ 1984 දී ඔහුට පුත්තලම සහකාර අධ්‍යක්ෂ ක්‍රම සම්පාදන සඳහා පුත්තලම බලා යෑමට සිදු විය. දිස්ත්‍රික් ඒකාබද්ධ ග්‍රාමීය සංවර්ධන ව්‍යාපෘතිය යටතේ සුළු වාරිමාර්ග අංශය භාරව තිබුණේ ඔහුටය. ඔහු සිය රාජකාරී කටයුතු සඳහා එක්තරා දිනෙක පාන්දර යන අතරමඟදී කොටි ත්‍රස්තවාදීන් ඔහුව මඟ හැරලා ශ්‍රී මහා බෝධිය වෙත ගොස් සංහාරය කර ඇත. තම ජීවිත පොතේ නොමැකෙන සටහනක් ලෙසින් මෙය තදින් ම සනිටුහන්ව ඇත.වසර 3ක් පුත්තලමේ රාජකාරි නිමා වී නැවත ගම්පහ දිස්ත්‍රික් ලේකම් කාර්යාලය වෙත පැමිණයේ ප්‍රාදේශීය සංවර්ධන අංශයෙහි සහකාර අධ්‍යක්ෂ වශයෙනි. මෙතැන් පටන් වසර 23ක් ඔහු එම ස්ථානයේ සිය රාජකාරී කටයුතුවල නිරතව ඇත. 2010 වර්ෂයේ ජුනි මස ආර්ථික සංවර්ධන අමාත්‍යාංශයේ ග්‍රාමීය ආර්ථික අංශයේ අධ්‍යක්ෂ ජනරාල් වශයෙන් පත්වීමක් ලැබිණි. රාජ්‍ය සේවයේ වසර 34ක සේවා කාලයක් ඔහුට හිමිය. ග්‍රාමීය සංවර්ධනයට අදාළ ‘ගම නැගුම’ ආදී ව්‍යාපෘති මෙහි දී සිදු කෙරේ.‘මම නිදහස් අධ්‍යාපනයේ ඵලයක්. මම ගමෙන් ආ කෙනෙක්. මගේ මවුපියෝ මගේ අධ්‍යාපනය වෙනුවෙන් උනන්දු වූවාට වියදම් කළේ මෙරට මහ ජනතාවයි. එබැවින් මම ආපසු ඔවුන්ට සැලකිය යුතුයි. මට වැටුපට වඩා රැකියාවේ තෘප්තියක් අවශ්‍ය වුණා. මට හැකි උපරිම අයුරින් අවංකව සේවය ඉටු කළා.’පාපන්දු ක්‍රීඩාවට මහත් සේ ප්‍රිය කළ ඔහු අද ද එහි නිලතල උසුලයි. ඔහු අද එහි විධායක කමිටුවේ සාමාජිකයෙකි. ඔහු ඒකාබද්ධ ව්‍යාපෘති සැලසුම් කිරීම හා කළමනාකරණය පිළිබඳ මැලේසියාවෙන් ඩිප්ලෝමාවක් ලබා සිටී. එසේ ම කාලෙන් කාලයට පැවති බොහෝ ග්‍රාමීය සංවර්ධනයට අදාළ ප්‍රාදේශීය සංවර්ධන සැලසුම් සකස් කිරීම පිළිබඳ විවිධ පාඨමාලා හදාරා ඇත. ස්විට්සර්ලන්තය, තායිලන්තය, මැලේසියාව, එංගලන්තය හා ඉන්දියාව වැනි විදෙස් රටවලට සහභාගි වූයේ රැකියාවේ වඩා වර්ධනය සඳහා අවශ්‍ය දැනුම ලබා ගැනීමටයි.මේ බොහෝ ඇසූ පිරූ රාජ්‍ය නිලධාරියා දැන් සිය සේවා කාලයේ සැඳෑ සමය ගත කරන්නේ ය. ඔහු තමා මෙතෙක් කළ සේවාව ගැන මහත් සතුටකින් පසු වන්නේ ය. ඔහු ජීවිතය මේ යැයි පවසමින් අපට සමු දුන්නේ ය.‘ජීවිතය කියන්නේ බලාපොරොත්තු ගොඩක්. ඒවා ඉටු වෙන්නත් පුළුවන්. නොවෙන්නත් පුළුවන්. එන ප්‍රශ්න හා අභියෝගවලට එකින් එක විසැඳුම් සොයාගෙන යා යුතුයි. එහි දී ඒවා අසාර්ථක වෙන්නත්, සාර්ථක වෙන්නත් පුළුවන්. ඒත්, ඒ සියල්ලට ඍජුව මුහුණ දිය යුතුයි.’.</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>30</day>
    </date>
    <link>http://www.dinamina.lk/2010/11/30/_art.asp?fn=n1011301</link>
    <topic>පාකිස්තානු ආයෝජකයන් ලබන ලාභය ශ්‍රී ලංකාවේම රැඳවීමේ වැඩපිළිවෙළක්</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ ආයෝජනය කරන පාකිස්තානු ආයෝජකයන් ලබන ලාභය ශ්‍රී ලංකාව තුළම රැඳවීමේ වැඩපිළිවෙළක් ක්‍රියාවට නංවන බව පාකිස්තානු ජනාධිපති අෂිෆ් අලි සර්දාරි මහතා පවසයි.දශක තුනක කාලයකට පසු සාමකාමී වාතාවරණයක් පවතින ශ්‍රී ලංකාවේ සංවර්ධනය වෙනුවෙන් සහයෝගය ලබාදීමට අවශ්‍ය කාලය මෙය බව පවසන පාකිස්තාන ජනාධිපතිවරයා ඒ සඳහා වසර 10 ක කාලයකට හෝ ශ්‍රී ලංකාවට පැමිණ ආයෝජන කටයුතු සඳහා දායක වන ලෙස පාකිස්තානු ව්‍යාපාරිකයන්ගෙන් ඉල්ලා සිටියේය.ඒ මහතා මේ බව සඳහන් කළේ කොළඹ දී ඊයේ (29) පැවැති ශ්‍රී ලංකා - පාකිස්තාන ව්‍යාපාරික හමුව අමතමිනි. ශ්‍රී ලංකාවේ හා පාකිස්තානයේ මුල් පෙළේ ව්‍යාපාරික ආයතන රැසක නියෝජිතයෝ මේ අවස්ථාවට එක්ව සිටියහ. සංවර්ධනය සඳහා ගමන් කරන ශ්‍රී ලංකාවට යටිතල පහසුකම් දියුණු කිරීම අත්‍යවශ්‍ය බව පෙන්වා දුන් අෂීෆ් අලි සර්දාරි මහතා යකඩ, සිමෙන්ති ඇතුළු ද්‍රව්‍ය ලබා දෙමින් ඒ සඳහා සහය ලබාදීමට පාකිස්තානයට හැකි බවද කීවේය.ත්‍රස්තවාදය සම්පූර්ණයෙන්ම නිමාකර තිබෙන ශ්‍රී ලංකාවට අද වනවිට අවස්ථාවන් රැසක් නිර්මාණය වී තිබෙන බව සඳහන් කළ ඒ මහතා ඉදිරි දස වසරක කාලය තුළ ශ්‍රී ලංකාවට දිගු ගමනක් යාමට හැකි වෙතැයිද විශ්වාසය පළ කළේය.ශ්‍රී ලංකාව සහ පාකිස්තානය යන රටවල් දෙකම ත්‍රස්තවාදයෙන් බැට කෑ බව සිහිපත් කළ පාකිස්තාන ජනාධිපතිවරයා එයින් ශ්‍රී ලංකාව ලද ජයග්‍රහණය අගය කරන බවද අවධාරණය කළේය. තවද ඒ මහතා ප්‍රකාශ කළේ අන්‍යෝන්‍ය වශයෙන් රටවල් දෙක අතර සහයෝගයෙන් කටයුතු කළ හැකි බවයි.ත්‍රස්තවාදී ගැටුම් පැවැති කාලයේ පාකිස්තානයෙන් ශ්‍රී ලංකාවට අවි ආයුධ සැපයූ බව ප්‍රකාශ කළ අෂිෆ් අලි සර්දාරි මහතා තම රටේ ත්‍රස්තවාදය තුරන් කිරීමට ශ්‍රී ලංකාවෙන් උපදෙස් ලබා ගත හැකි බවද ප්‍රකාශ කෙළේය.තවද දෙරටේ ස්වභාවික සම්පත් හුවමාරු කර ගැනීමේ හැකියාවක් පවතින බවද හෙතෙම පෙන්වා දුන්නේය.මෙහිදී අදහස් පළ කළ පාකිස්තානු රාජ්‍ය ඇමැති සහ ආයෝජන මණ්ඩලයේ සභාපති සලීම් මන්දිමාලා මහතා ප්‍රකාශ කළේ ශ්‍රී ලංකාව සමඟ පාකිස්තානයේ පවතින දිගුකාලීන සබඳතාවය තවදුරටත් ශක්තිමත් කරමින් ශ්‍රී ලංකාව හා පාකිස්තානය අතර දිනපතා ගුවන් සේවාවක් ආරම්භ කිරීමට අවශ්‍ය පියවර ගන්නා බවයි.ශ්‍රී ලංකාව ලෝකයේ සුන්දර රටක් බව කී පාකිස්තාන රාජ්‍ය ඇමැතිවරයා ත්‍රස්තවාදයෙන් තුරන් වු රටක් ලෙස වේගවත් සංවර්ධනයක් කරා ගමන් කිරීමට ඉඩකඩ තිබෙන බවත් ඒ සඳහා සහයෝගය ලබාදීමට තම රට සුදානම් බවත් සඳහන් කළේය.මේ අතර කර්මාන්ත හා වාණිජ කටයුතු ඇමැති රිෂාඩ් බදියුදීන් මහතා අදහස් දක්වමින් කියා සිටියේ ශ්‍රී ලංකාව හා පාකිස්තානය අතර දිගුකලක සිට සබඳතා පවතින බවත් අපේ රටවල් දෙක සෑම අංශයකින්ම ශක්තිමත් ලෙස ගණුදෙනු කරන බවත්ය. තවද ඒ මහතා පෙන්වා දුන්නේ දෙරටේ වෙළෙඳාම දියුණු කිරීම සඳහා වෙළෙඳ කටයුතු ශක්තිමත්ව ඉදිරියට ගෙන යා යුතු බවයි.පාකිස්තානු ආරක්ෂක ඇමැති අහමඩ් මුක්තා, විදේශ කටයුතු ඇමැති මක්දුම් ෂාහ් මහමුද් කුරෙෂි, ශ්‍රී ලංකාවේ නාගරික කටයුතු පිළිබඳ ජ්‍යෙෂ්ඨ ඇමැති ඒ. එච්. එම්. ෆවුසි, විදේශ කටයුතු නියෝජ්‍ය ඇමැති නියොමාල් පෙරේරා මහත්වරු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>30</day>
    </date>
    <link>http://www.dinamina.lk/2010/11/30/_art.asp?fn=n1011302</link>
    <topic>උතුරේ යළි පදිංචි කිරීම්බොහෝ සෙයින් අවසන්</topic>
    <author>නෙල්කා මැදගෙදර</author>
    <content>උතුරේ අවතැන් වූ ජනතාව අධි ආරක්ෂිත කලාප ඇතුළුව ඔවුන් පෙර පදිංචිව සිටි ප්‍රදේශවල නැවත පදිංචි කිරීම් කටයුතු මේ වනවිට බොහෝ සෙයින් අවසන් කර ඇතැයි යාපනයෙහි හිටපු දිසාපති කේ. ගනේෂ් මහතා පවසයි.ජාතික ආරක්ෂාවට හානියක් නොවන පරිදි මේ පදිංචි කිරීමේ කටයුතු කරනු ලැබේ. අවතැන් වූ ජනතාව ඔවුන් පදිංචිව සිටි ප්‍රදේශවලම නැවත පදිංචි කිරීමේ හැකියාව සොයා බලන ලෙස ශ්‍රේෂ්ඨාධිකරණ නියෝගයකින් පත්කළ කමිටුවක නිර්දේශ මත මේ පදිංචි කිරීමේ කටයුතු සිදුකරන බව ඒ මහතා පවසයි.යාපනය මහාධිකරණ විනිසුරුවරයා, එම ප්‍රදේශය භාර නියෝජ්‍ය පොලිස්පතිවරයා, සහ ප්‍රාදේශීය ලේකම්වරයාගේ් ප්‍රධානත්වයෙන් මේ කමිටුව සමන්විත වී තිබේ. යාපනය වලිකාමම් අධි ආරක්ෂිත කලාපයෙහි නැවත පදිංචි කිරීමේ කටයුතු ඉකුත් (28) දින වනවිට සිදුකර අවසන් බව ඒ මහතා සඳහන් කෙළේය.උගත් පාඩම් සහ ප්‍රතිසංධාන කොමිසම ඉදිරියෙහි සාක්කි දෙමින් ගනේෂ් මහතා මේ කරුණු අනාවරණය කෙළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>30</day>
    </date>
    <link>http://www.dinamina.lk/2010/11/30/_art.asp?fn=n1011303</link>
    <topic>ශ්‍රී ලංකාවේ අත්දැකීම් ප්‍රයෝජනයට ගෙනත්‍රස්තවාදය මුලිනුපුටා දමනවා</topic>
    <author>මහින්ද අලුත්ගෙදර</author>
    <content>තම රටේ ත්‍රස්තවාදය මුලිනුපුටා දැමීම සඳහා ශ්‍රී ලංකාවේ අත්දැකීම් හා ඒ වෙනුවෙන් යොදා ගත් ශිල්පීය ක්‍රම ප්‍රයෝජනයට ගන්නා බව පාකිස්තානය පවසයි.ත්‍රස්තවාදයේ ප්‍රතිඵල පිළිබඳ හොඳ අධ්‍යයනයකින් පසුවන අතර කෙසේ හෝ එය නිමා කිරීම අත්‍යවශ්‍ය කරුණක් බව පාකිස්තාන විදේශ කටයුතු ඇමැති මක්දුම් ෂාග් මහමුද් කුරෙෂි මහතා අවධාරණය කරයි. ඒ මහතා මේ බව ප්‍රකාශ කෙළේ කොළඹ දී ඊයේ (29) පැවැති විශේෂ මාධ්‍ය හමුවකට සහභාගි වෙමිනි.ශ්‍රී ලංකාවේ ත්‍රිවිධ හමුදාව සහ පොලිසිය ලෝකයේ ඉහළම ස්ථානයක සිටින බව පෙන්වා දෙන පාකිස්තාන විදේශ ඇමැතිවරයා තම රටේ ත්‍රස්තවාදය තුරන් කිරීම සඳහා විශේෂයෙන්ම ශ්‍රී ලංකා පොලිසියේ විශේෂ පුහුණුවීම් හා ශිල්පීය ක්‍රම ප්‍රයෝජනයට ගැනීමට පියවර ගන්නා බව කීවේය.විවිධ අපහසුතා මධ්‍යයේ ශ්‍රී ලංකාවේ පැවැති ත්‍රස්තවාදය සම්පූර්ණයෙන්ම අවසන් කිරීමට ශ්‍රී ලංකා රජය පියවර ගෙන තිබෙන බවත් ඒ වෙනුවෙන් නායකත්වය දුන් ශ්‍රී ලංකා ජනාධිපති මහින්ද රාජපක්ෂ මහතාට තම ප්‍රණාමය පිරිනමන බවත් කී ඒ මහතා යුද්ධය අවසන් වූ ශ්‍රී ලංකාවේ ආර්ථිකය ගොඩ නැංවීම සඳහා දෙරටේ සහයෝගිතාවය හා මිත්‍රත්වය වඩා හොඳින් ප්‍රයෝජනයට ගත හැකි බවද ප්‍රකාශ කළේය. ආර්ථික දියුණුව ඇති කර ගැනීම සඳහා දෙරටේ අවධානය යොමුවිය යුතු බව කී මහමුද් කුරෙෂි මහතා භාණ්ඩ හුවමාරු ක්‍රමයකට අවධානය යොමු කරමින් රටවල් දෙක අතර සීනි, සිමෙන්ති, තේ හුවමාරු කර ගැනීමේ වැඩසටහනක් ක්‍රියාත්මක කිරීමට බලාපොරොත්තු වන බවද හෙතෙම සඳහන් කෙළේය.තවද ඒ මහතා අවධාරණය කළේ ශ්‍රී ලංකාව සහ පාකිස්තානය අතර තිබෙන සහයෝගිතාවයේ ප්‍රතිඵලයක් ලෙස අවම මිල ගණන්වලට ශ්‍රී ලාංකීය ජනයාට සීනි මිලදී ගැනීමට හැකි තත්ත්වයක් නිර්මාණය කිරීම අපේක්ෂාව බවයි.ශ්‍රී ලංකාව සහ පාකිස්තානය අතර දිගු කලක සිට සහයෝගීතාවයෙන් යුතුව කටයුතු කරන බව සිහිපත් කළ පාකිස්තාන විදේශ කටයුතු ඇමැතිවරයා ශ්‍රී ලංකාවේ ආර්ථිකය දියුණු කිරීමට හැකි සෑම අයුරින්ම සහයෝගය ලබාදෙන බව කියා සිටියේය. ශ්‍රී ලංකාවට පැමිණි තමා ජනාධිපති මහින්ද රාජපක්ෂ, අගමැති දි. මු. ජයරත්න, විදේශ කටයුතු ඇමැති මහාචාර්ය ජී. එල්. පීරිස් මහත්වරුන් සමඟ ඵලදායි සාකච්ඡාවල නිරත වූ බව කී ඒ මහතා ශ්‍රී ලංකා පාර්ලිමේන්තුව නැරැඹීමටද අවස්ථාව ලැබුණු බව ප්‍රකාශ කළේය.තවද ඒ මහතා පෙන්වා දුන්නේ ආර්ථික අතින් සංවර්ධනය කරා යන ගමනේ දී ශ්‍රී ලංකාවට විදේශීය ආයෝජන ඉතා වැදගත් වන අතර ඒ සඳහා හිතකර පරිසරයක් නිර්මාණය වී තිබෙන බවයි.මේ අතර පාකිස්තානයේ පුද්ගලික අංශයේ ආයෝජකයන් ශ්‍රී ලංකාවේ ආයෝජනය කිරීමට සූදානමින් සිටින බවද කී පාකිස්තාන විදේශ කටයුතු ඇමැතිවරයා ශ්‍රී ලංකාව හා පාකිස්තානය අතර දිනපතාම ක්‍රියාත්මක ගුවන් සේවයක් ආරම්භ කිරීමට පියවර ගන්නා බව කියා සිටියේය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>30</day>
    </date>
    <link>http://www.dinamina.lk/2010/11/30/_art.asp?fn=n1011304</link>
    <topic>නිල නිවාස නැති විනිසුරුවන්ටකුලියට ගෙන නිවාස ලබා දෙනවා</topic>
    <author>දයා පෙරේරා, දුමින්ද ගුරුගේ හා ස්වර්ණා විජේකෝන්</author>
    <content>රජයේ නිල නිවාස නොමැති විනිශ්චයකාරවරුන්ට අධිකරණ අමාත්‍යාංශය අවස්ථාවෝචිත පරිදි පෞද්ගලික නිවාස කුලියට ගෙන නිල නිවාස ලෙස ලබාදීමට කටයුතු කරන බව ආණ්ඩු පක්ෂයේ ප්‍රධාන සංවිධායක දිනේෂ් ගුණවර්ධන මහතා පාර්ලිමේන්තුවේදී ඊයේ (29) පැවැසීය.නිල නිවාස සපයා ඇති සියලු කාණ්ඩවල විනිශ්චයකරුවන්ගේ සංඛ්‍යාව 117ක් බවත් සියලු විනිශ්චයකරුවන්ට නිල නිවාස නොසැපයීමට හේතු වන්නේ අධිකරණ පිහිටි ප්‍රදේශ ආසන්නයේ රජයේ ඉඩම් නොමැතිකම නිසා ඉඩම් සොයා ගැනීමේ ගැටලුව සහ පෞද්ගලික ඉඩම් හෝ නිවාස මිලදී ගැනීමේදී ප්‍රතිපාදන ගැටලු තිබීම බවද ඇමැතිවරයා කීවේ ය.ශ්‍රේෂ්ඨාධිකරණයේ විනිසුරුවරුන් සඳහා රුපියල් 25,000/- අභියාචනාධිකරණයේ සභාපති සඳහා රුපියල් 25000/- අනෙකුත් අභියාචනාධිකරණ විනිසුරුවරුන් වෙනුවෙන් රුපියල් 22500/- මහාධිකරණ හා මහේස්ත්‍රාත් අධිකරණයන්හී විනිසුරුවරුන් වෙනුවෙන් කොළඹ රුපියල් 18000/- , පිටපළාත් රුපියල් 15,000/- හා ප්‍රාදේශීය රුපියල් 12,000/- ක් ද වශයෙන් නිල නිවාස දීමනාව ලබා දෙන බවද - ඇමැතිවරයා පැවැසී ය.ආණ්ඩු පක්ෂයේ ප්‍රධාන සංවිධායක දිනේෂ් ගුණවර්ධන ඇමැතිවරයා මෙසේ පැවසුවේ කොළඹ දිස්ත්‍රික් මන්ත්‍රී රවි කරුණානායක මහතා අසා තිබූ ප්‍රශ්නයකට පිළිතුªරු වශයෙනි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>30</day>
    </date>
    <link>http://www.dinamina.lk/2010/11/30/_art.asp?fn=n1011305</link>
    <topic>අඩු ආදායම්ලාභීන්ටවිදුලිය ලබාගැනීමේගෙවීම වාරික 60කින්</topic>
    <author>චමීර ඇල්ලදෙණිය</author>
    <content>සමෘද්ධි හා අඩු ආදායම් පවුල්වල ජනතාවට නව විදුලි සබඳතා ලබා ගැනීමේදී විදුලිබල මණ්ඩලයට ගෙවිය යුතු රුපියල් 30,000 ක මුලික ගෙවීම වාරික 60 ක සහන ක්‍රමය යටතේ ගෙවීමට විදුලිබල අමාත්‍යාංශය මගින් ඉඩ ලබා දී තිබේ.ආර්ථික අපහසුතා මත මෙතෙක් විදුලිය සිහිනයක්ව පැවති අඩු ආදායම්ලාභී ජනතාවගේ විදුලි සිහිනය සැබෑ කරගත හැකි බව විදුලිබල අමාත්‍යාංශය අවධාරණය කරයි.විදුලි අත්වැල යටතේ විදුලිය ලබා ගැනීමට  අදහස් කරන්නේ නම් තම ප්‍රදේශයේ ග්‍රාම නිලධාරි මහතාගේ හෝ සමෘද්ධි නියාමක මහතාගේ සහතික කිරීමක් ඇතිව ප්‍රාදේශීය විදුලි ඉංජිනේරු මහතා හමුවීම තුලින් සහන ක්‍රමයට නව විදුලි සබඳතා ලබාගත හැක..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>30</day>
    </date>
    <link>http://www.dinamina.lk/2010/11/30/_art.asp?fn=n1011306</link>
    <topic>අපේ ගමන ස්වාධීනයිප්ලග් ගලවල තියෙන්නේ</topic>
    <author>දයා පෙරේරා, දුමින්ද ගුරුගේ සහ ස්වර්ණා විජේකෝන්</author>
    <content>රජය ගමන් කරන දිශාව මෙම අයවැයෙන් පෙන්නුම් කර ඇතැයි ද ඒ අනුව ශ්‍රී ලාංකීය ආකෘතියක් යටතේ රට සංවර්ධනය කරන්නේ යැයි ද ආර්ථික සංවර්ධන ඇමැති බැසිල් රාජපක්ෂ මහතා පාර්ලිමේන්තුවේ දී ඊයේ (29) පස්වරුවේ ප්‍රකාශ කෙළේ ය.“ශ්‍රී ලංකාව දියුණු විය යුත්තේ ශ්‍රී ලාංකීය ආකෘතියකටයි. මේක මහින්ද චින්තන මොඩලයයි. ශ්‍රී ලංකා මොඩලයයි. දේශීය මොඩලයයි දැන් ස්වාධීනවයි අප ගමන් කරන්නේ. කිසිම ආයතනයක් සමඟ ප්ලග් නැහැ. ප්ලග් ගලවලා තියෙන්නේ” යැයි ද ඇමැතිවරයා කීවේ ය.මහින්ද රාජපක්ෂ ජනාධිපතිතුමා දෙවැනි පදවි ප්‍රාප්තියෙන් පසුව ඉදිරිපත් කළ පළමු වැනි අයවැය දෙවැනිවර කියැවීමේ විවාදයේ පිළිතුරු කතාව කරමින් ඇමැතිවරයා රටක් සංවර්ධනය සඳහා එක් අංශයක් යටතේ දියුණු කිරීම ප්‍රමාණවත් නොවන අතර මාර්ග, ජලය, විදුලිය, අධ්‍යාපනය, සෞඛ්‍ය ආදී සියලු අංශ සංවර්ධන විය යුතු බවත් කීවේ ය.රටක ස්ථාවරත්වය සඳහා ජාතික ආරක්ෂාව අතිශයින් වැදගත් බවත් ඒ වෙනුවෙන් වැයකරන මුදල්ආයෝජන ලෙස සැළකිය යුතු බවත් පැවැසුවේ ය. අපගේ ආර්ථික වර්ධන වේගය ඒක පුද්ගල ආදායම, විදේශ සංචිත ප්‍රමාණය ආදියේ පැහැදිලි වර්ධනයක් සිදු වී තිබෙනවා. රජය ණය ගැනීම ගැන විපක්ෂය කතා කළා. අප ණය ලබා ගත්තේ අපේ වත්කම් වැඩි කිරීම සඳහා රටේ සංවර්ධන ක්‍රියාවලියටයි. ණය දෙන ආයතන වත්කම් නැත්නම් රටකට ණය දෙන්නේ නැහැ යි ද ඇමැතිවරයා සඳහන් කෙළේ ය.ප්‍රාග්ධන ගිණුම විවෘත කර ඇතැයි විපක්ෂය පැවැසූවත් ප්‍රාග්ධන ගිණුම අනවශ්‍ය ලෙස විවෘත කර නැති බව ද ඇමැතිවරයා අවධාරණය කෙළේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>30</day>
    </date>
    <link>http://www.dinamina.lk/2010/11/30/_art.asp?fn=n1011307</link>
    <topic>ප්‍රතිකාර ගන්න ආ තරුණියන් ‘නිරුවත් කළ’ දොස්තර කොටු වෙයි</topic>
    <author>ගලිගමුව සමූහ සජිත් ප්‍රේමදාස</author>
    <content>පෞද්ගලික බෙහෙත් ශාලාවක් පවත්වාගෙන ගිය හෙම්මාතගම ප්‍රදේශයේ වෛද්‍යවරයකු තමාගෙන් ප්‍රතිකාර ලැබීමට පැමිණෙන තරුණියන්ගේ නිරුවත් ඡායාරූප හා වීඩියෝ දර්ශන ලබා ගැනීමේ සිද්ධියක් සම්බන්ධයෙන් ළමාරක්ෂණ අධිකාරිය මගින් පෙරේදා (28) අත්අඩංගුවට ගෙන තිබේ.වෛද්‍යවරයාගේ පෞද්ගලික පරිගණක මෙවලමක්  (Pen) බිම වැටීමෙන් එය අහුලාගත් අයකු මධ්‍යම පළාතේ උසස් පොලිස් නිලධාරියකුට හා පුද්ගලික රූපවාහිනී නාලිකාවක ප්‍රධානියකුට මෙය බාරදී තිබේ.පසුගිය 26 වැනි දින රාත්‍රියේ ප්‍රවෘත්ති විකාශයේදී මේ පිළිබඳව ප්‍රචාරය වීමත් සමග ජාතික ළමා ආරක්ෂණ අධිකාරියේ විශේෂ නිලධාරී කණ්ඩායමක් හෙම්මාතගම ප්‍රදේශයට පෙරේදා පැමිණ පරීක්ෂණ කටයුතු ආරම්භ කර ඇත.රූප රාමුවල සඳහන් පාසල් ශිෂ්‍යාවන්ගෙන් තොරතුරු ලබා ගැනීමෙන් පසුව හෙම්මාතගම ගම්පොල පාරේ පිහිටි නිවසකදී වෛද්‍යවරයා අත් අඩංගුවට ගෙන ඇත. වැඩිදුර පරීක්ෂණ සඳහා කොළඹ ජාතික ළමා ආරක්ෂණ අධිකාරි කාර්යාලයට ගෙන විත් තිබේ. පුරා වසර පහක් හෙම්මාතගම රජයේ රෝහලේ සේවය කර ඇති මෙම සැකකාර වෛද්‍යවරයා ලබන සතියේ හලාවත ප්‍රදේශයේ රජයේ රෝහලකට ස්ථානමාරුවක් ලාබ යාමට සිටි අයෙකි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>30</day>
    </date>
    <link>http://www.dinamina.lk/2010/11/30/_art.asp?fn=n1011308</link>
    <topic>රට හදන අය වැය 2011</topic>
    <author/>
    <content>ජනපති මහින්ද රාජපක්‍ෂ මහතාගේ දෙවැනි පදවි ප්‍රාප්තියෙන් පසු ඉදිරිපත් කළ පළමුවැනි අයවැය වැඩි ඡන්ද 104කින් පාර්ලිමේන්තුවේදී ඊයේ (29) පස්වරුවේ සම්මත විය. අය වැයට පක්‍ෂව ඡන්ද 150 ක් ලැබිණි. විපක්ෂව ඡන්ද 46ක් ලැබිණි.මිහිඳු මහ රහතන් වහන්සේ මෙරටට වැඩම කිරීමෙන් පසු මේ රටේ පුනර්ජීවයක් ඇතිවූ අයුරින්ම ජනාධිපති මහින්ද රාජපක්‍ෂ මහතා රටේ නායකත්වයට පත්වීමෙන් පසුව ද මේ රටේ පුනර්ජීවයක් ඇතිවී තිබෙනවා.එක්දාස් නවසිය හැත්තෑහතේදී විවෘත ආර්ථිකය මෙරටට හඳුන්වා දීමෙන් පසු 1978 දී යම් ආර්ථික වර්ධනයක් ඇතිවුණත් ඉන් පසු දිගින් දිගටම ආර්ථිකය කඩා වැටුණා. දේශීය ආර්ථික වැඩපිළිවෙළක් යටතේ මේ වසරේදී යළි 8%ක ආර්ථික වර්ධනයක් ලබා තිබෙනවා.ලොව කිසිම රටක නොමැති සම්පත් ඇති අපේ රට සංවර්ධනය කිරීමට එම සම්පත් ටික ප්‍රමාණවත්.පසුගිය 2005 ජනාධිපතිවරණයෙන් මහින්ද රාජපක්‍ෂ ජනාධිපතිතුමා ලද ජයග්‍රහණය 56 දරුවන්ගේ ජයග්‍රහණයයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>30</day>
    </date>
    <link>http://www.dinamina.lk/2010/11/30/_art.asp?fn=n1011309</link>
    <topic>ගේයි ඉඩමයි උකස් කරලාපුතාට බෙහෙත් කළා</topic>
    <author>කඩුවෙල සමූහසමන්ති මීරියගල්ල</author>
    <content>අධ්‍යාපනය හොඳින් හදාරා, අනාගතයේ යහපත් පුද්ගලයකු වන්නට පෙරුම් පිරූ හෂාන් මධුසංඛ, බෝමිරිය ජාතික පාසලේ 12 වසර (කලා) අංශයේ ඉගෙනුම ලැබූ දීප්තිමත් සිසුවෙකි. අක්මාව දියවීමේ අවාසනාවන්ත රෝගයට ගොදුරුව කලක් රෝගාතුරව සිටි හෂාන් මවුපියන් නෑදෑයන් පාසල් මිතුරන් හැරදා තම ජීවිතයට සදහටම ආයුබෝවන් කීවේ ය.457 / සී, නවගමුව දකුණ රණාල ලිපිනයේ පදිංචි හෂාන් මධුසංඛ පී. ජී. කුලරත්න හා කේ. පී. චන්ද්‍රලතා දෙපළගේ වැඩිමහල් පුතණුවන් වන හෂාන්ට මධුෂානි නිලක්ෂිකා හා කවිදු දිනුෂාන් නමින් සහෝදර සහෝදරියන් දෙදෙනෙක් සිටියි. හෂාන්ගේ වියෝව පිළිබඳව ඔහුගේ සීයා පී. ජී. ජයරත්න කියා සිටියේ මෙසේ ය.“හෂාන් පුතා අවුරුදු 6ක විතර ඉඳලා වරින්වර ලෙඩ වෙනවා. මුල් කාලයේ සෙංගමාලය රෝගය කියලා බෙහෙත් කළා. මුලින්ම ළමා රෝහලෙනුත් පසුව කොළඹ ජාතික රෝහලෙනුත් ප්‍රතිකාර කළා. ඒත් පුතාව සනීප කරගන්න අපට බැරි වුණා.හෂාන් පුතා 1994 ඔක්තෝබර් 17 වැනිදා උපන්නේ ය. මේ වෙනකොට අවුරුදු 17ක් සම්පූර්ණ වුණා විතරයි. පුතා මුලින්ම නවගමුව ඉස්කෝලෙට ගියා. පස්සේ මායාදුන්නේ ඉස්කෝලෙනුත් ඉගෙන ගෙන උසස් පෙළ කරන්න බෝමිරිය ජාතික පාසලට ඇතුළු වුණා. ඉගෙන ගන්න හරි දක්ෂයි.චිත්‍ර විෂයට හුඟාක් කැමැත්තෙන් හිටියා. පුතා අසනීප වුණු වෙලාවේ ඉඳලා බෝමිරිය ජාතික පාසලේ විදුහල්පතිතුමා ආචාර්ය මණ්ඩලය සිසු දරුවෝ හුඟක් උදවු උපකාර කළා. කොළඹ ජාතික රෝහලේ 45 වැනි වාට්ටුවේ වෛද්‍යවරු හෙද හෙදියන් පුදුම උත්සාහයක් දැරුවා පුතා ගොඩ ගන්න.ඉන්න ගේයි ඉඩමයි පවා උගස් කරලයි පුතාට ප්‍රතිකාර කළේ. ඉස්කෝලේ දී පුතාට අසනීප වෙලා ඇති බව අපට දැනුම් දුන්නට පස්සෙ ඉස්පිරිතාලෙට ගෙනිච්චා. මැරෙන්න කලින් දවසෙත් මේ දරුවා ඉස්කෝලේ ගියා.”.</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>30</day>
    </date>
    <link>http://www.dinamina.lk/2010/11/30/_art.asp?fn=n10113010</link>
    <topic>කිරිබත්ගොඩ සෙලාන් බැංකුවයළිත් ගින්නෙන් විනාශයි</topic>
    <author>ලයනල් පී. පෙරේරා කැලණිය විශේෂ</author>
    <content>දැනට මාස 3 කට උඩදී ගිනිගත් කිරිබත්ගොඩ සෙලාන් බැංකු ගොඩනැඟිල්ල නැවත ප්‍රතිසංස්කරණය කර පසුගිය 22 වන දින විවෘත කිරීමෙන් පසු ඊයේ (29) උදෑසන 5.15ට එය නැවත මුළුමනින්ම ගිනිගෙන සියලු දේ විනාශ වී ඇත.මේ සම්බන්ධව වැඩිදුර පරීක්ෂණ කිරිබත්ගොඩ පොලීසිය විසින් සිදු කරනු ලබයි. මෙහි සිදුකළ සියලු බැංකු කටයුතු කඩවත සෙලාන් බැංකු ශාඛාව මගින් සිදුකරන බව කිරිබත්ගොඩ ශාඛා කළමනාකරු එස්.එම්.ඩී. වසන්ත මහතා දිනමිණට පැවසීය.මෙම බැංකු ශාඛාවේ මුර කරු ද මෙහිදී පිළිස්සුම් තුවාල සහිතව කිරිබත්ගොඩ රජයේ රෝහලට ඇතුළත් කර ඇත. ගිනිගත් කිරිබත්ගොඩ සෙලාන් බැංකු ශාඛාව සහ ගින්න නිවා දැමීමේ කටයුතුවල නියැලුන ගිනිනිවන හමුදා සේවකයින්..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>30</day>
    </date>
    <link>http://www.dinamina.lk/2010/11/30/_art.asp?fn=n10113011</link>
    <topic>මීරිගම වෙළෙඳ සලකටගින්නෙන් බර හානි</topic>
    <author>කල්එළිය සමූහ එම්. පී. මදනායක</author>
    <content>මීරිගම රවුම්පාරේ වෙළෙඳ සැලක ඊයේ (28) උදේ ඇති වූ හදිසි ගින්නකින් එහි ඉහළ මහල සම්පූර්ණයෙන්ම විනාශ විය.මෙම මහලේ ගබඩාකර තිබූ වියලි මිරිස්, කොත්තමල්ලි සහ කෙටීමට සකසා තිබූ සහල් තොගයක් ද ගින්නට හසුව තිබිණි.පෙරවරු 6.10 ට පමණ ගින්න ඇති වූ වහාම ක්‍රියාත්මක වූ ප්‍රදේශවාසීහු ගින්න නිවීමට ක්‍රියා කළ නිසා මහත් විනාශයක් ඇතිවීම වළක්වා ගත හැකි වූ බව මීරිගම පොලිසියේ නිලධාරියෙක් කීය.මෙම ඇඹරුම් හලේ කෙටීමට සූදානම් කර තිබූ ද්‍රව්‍යයන්ට අමතරව අසුරා තිබූ මිරිස් තුනපහ පැකට් දහස් ගණනක් ද ගින්නට හසුව ඇත.මෙම ගින්නෙන් සිදුව ඇති අලාභය රුපියල් ලක්ෂ පහ ඉක්මවනු ඇතැයි ගණන් බලා ඇත.විදුලි කාන්දුවක් නිසා ගින්න හට ගත්තාදැයි සොයා බැලීමට මීරිගම පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>30</day>
    </date>
    <link>http://www.dinamina.lk/2010/11/30/_art.asp?fn=n10113012</link>
    <topic>දස දරු මවගේ මරණය ගැනවැඩිදුර පරීක්ෂණ පැවැත්වීමට පියවර</topic>
    <author>මල්වාන සමූහ මහානාම විතානගේ</author>
    <content>වෑබඩ-නැඟෙනහිර නැදුන්හේන ප්‍රදේශයේ නිවෙසක පසුගිය සෙනසුරාදා (27) රාත්‍රීයේ කිසිවකු නොසිටි අවස්ථාවක එම නිවසේ නිදන කාමරයක් තුළ බිම මුනින් අතට නිර්වස්ත්‍රව මියගොස් සිටි දස දරු මවගේ් මරණය සැකසහිත බවට ඔහුගේ ඥාතීන් පැවසීම නිසා ගම්පහ වැඩබලන මහේස්ත්‍රාත් නිමල් රණසිංහ මහතා පසුගියදා (28) එම ස්ථානයට පැමිණ එය නිරීක්ෂණය කොට මළසිරුර පශ්චාත් මරණ පරීක්ෂණය සඳහා ගම්පහ රෝහල වෙත යවන ලෙසට වැලිවේරිය පොලිසියට නියෝග කෙළේය.මේ අතර ගම්පහ රෝහලේ අධිකරණ වෛද්‍ය නිලධාරි ඩබ්ලිව්. ඒ. එස්. ආර්. වික්‍රමාරච්චි මහතා ද එම ස්ථානයට පැමිණ මළසිරුර නිරීක්ෂණය කරනු ලැබීය.මේ අනුව ඇයගේ පශ්චාත් මරණ පරීක්ෂණය ඊයේ (29 වැනිදා) ගම්පහ රෝහලේ දී පැවැත්වීමට නියමිතව තිබිණි.මෙසේ මියගියේ වෑබඩ-නැෙඟනහිර නැදුන්හේන ප්‍රදේශයේ පදිංචිව සිටි එම්. එල්. ලීලාවතී නමැති 76 හැවිරිදි දස දරු මවකි.වැලිවේරිය පොලිස් ස්ථානාධිපති ප්‍රධාන පොලිස් පරීක්ෂක රොෂාන් රාජපක්ෂ හා අපරාධ විමර්ශන අංශයේ ස්ථානාධිපති දයාන් සූජීව යන නිලධාරීහු මේ පිළිබඳව පරීක්ෂණ මෙහෙයවති..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>30</day>
    </date>
    <link>http://www.dinamina.lk/2010/11/30/_art.asp?fn=n10113013</link>
    <topic>ශ්‍රී ලාංකික නැවියන් සේවය කළ නෞකාවක් මුහුදු කොල්ලකරුවෝ පැහැරගෙන</topic>
    <author>මහින්ද අලුත්ගෙදර</author>
    <content>ශ්‍රී ලාංකිකයන් ඇතුළුව 23ක කාර්ය මණ්ඩලයකින් සමන්විත භාණ්ඩ නෞකාවක් සෝමාලියානු මුහුදු කොල්ලකරුවන් විසින් පැහැරගෙන ඇතැයි වාර්තා වෙයි.මැලේසියාවට අයත් මේ භාණ්ඩ නෞකාව එක්සත් අරාබි එමීර් රාජ්‍යයේ සිට කෙන්යාව බලා භාණ්ඩ ප්‍රවාහනය කරමින් සිටියදී මුහුදු කොල්ලකරුවන් විසින් පැහැර ගෙන ඇති අතර අදාළ නෞකාව සෝමාලියානු මුහුදු සීමාවේ සිට සැතපුම් 900ක දුරින් ගමන් ගනිමින් සිටියදී පැහැරගෙන තිබෙන බව තානාපති ආරංචි මාර්ග පවසයි.ශ්‍රී ලාංකිකයන්ට අමතරව පාකිස්තාන, බංග්ලාදේශ හා ඉරාන ජාතිකයන් එම්. වී. අල්බෙඩෝ නෞකාවේ කාර්ය මණ්ඩලයට අයත් බව වාර්තා වෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>30</day>
    </date>
    <link>http://www.dinamina.lk/2010/11/30/_art.asp?fn=n10113014</link>
    <topic>මත්කුඩු ජාවාරම්කරුවෙක්මිරිස්වත්තේ දී අත්අඩංගුවට</topic>
    <author>බණ්ඩාරගම සමූහ බිමල් එස්. ජයසිංහ</author>
    <content>කිහිල්ලේ රඳවාගෙන රුපියල් ලක්ෂයක මත්කුඩු මෝටර් රථයකින් බෙදා හරිමින් සිටි ප්‍රබල මත්ද්‍රව්‍ය ජාවාරම්කරුවකු පොලිස් නිලධාරීන්ට වෙට්ටු දමා පැනයාමට තැත් කරද්දී පිළියන්දල මිරිස්වත්තේ දී අත්අඩංගුවට ගත් බව පිළියන්දල පොලීසිය කියයි.පසුගියදා (28) මිරිස්වත්ත බණ්ඩාරනායකපුර වත්තේ දී මත්කුඩු මිලිග්‍රෑම් 1500 ක් අත් බෑගයක පතුලේ සඟවා ගෙන යමින් සිටි මිරිස්වත්තේ “කුඩු රාණි” නැමැත්තිය අත්අඩංගුට ගෙන ප්‍රශ්න කිරීමේ දී පිළියන්දල ප්‍රදේශයට මත්කුඩු බෙදාහරින මේ සැකකරු පිළිබඳ තොරතුරු හෙළිකර ගැනීමට හැකි වී ඇත.අත්අඩංගුවට ගත් සැකකරු පලායාමට තැත් කිරීමේදී දැඩි වෙහෙසක් දරා ඔහු අත්අඩංගුªවට ගත් බව පොලිසිය කියයි. සැකකරු ඊයේ (29) කැස්බෑව අධිකරණයට ඉදිරිපත් කිරීමට නියමිතව තිබිණි.පිළියන්දල පොලිසියේ ස්ථානාධිපති ප්‍රධාන පොලිස් පරීක්ෂක මහේෂ් බණ්ඩාර මහතාගේ උපදෙස් මත දූෂණ මර්දන අංශයේ ස්ථානාධිපති පොලිස් පරීක්ෂක දර්ශන ෆොන්සේකා, පොලිස් සැරයන් (51487) නවරත්න (56800) සෝමරත්න පොලිස් කොස්තාපල් (81985) එරන්ද (89343) කුමාර කාන්තා පොලිස් කොස්තාපල් 7071 නිසංජල මහත්ම මහත්මීහු පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>30</day>
    </date>
    <link>http://www.dinamina.lk/2010/11/30/_art.asp?fn=r1011301</link>
    <topic>දෙල්දෙණිය ස්වර්ණාභරණ නිෂ්පාදන ගොඩනැඟිල්ල වසර දෙකක් වහලා</topic>
    <author>රඹුක්කන විශේෂ ඔස්වල්ඩ් ගොඩකුඹුර</author>
    <content>රඹුක්කන දෙල්දෙණිය ප්‍රදේශයේ පාරම්පරික රන්කරුවන් සඳහා ‘ගුරු පැහැයෙන් රන් පැහැයට’ නමින් ආරම්භ කළ ස්වර්ණාභරණ නිෂ්පාදන ගොඩනැගිල්ල ප්‍රයෝජනයට නොගෙන වසර දෙකක් පමණ වසා දමා තිබේ.දෙල්දෙණිය ග්‍රාමයේ පාරම්පරික ස්වර්ණාභරණ නිෂ්පාදනයන් පවුල් තිහක් පමණ ඉලක්ක කරගෙන මේ මධ්‍යස්ථානය ආරම්භ කළ නමුත් එම කර්මාන්තය සඳහා අවශ්‍ය යන්ත්‍ර සූත්‍ර එහි නොමැති බව එම රන්කරුවෝ පවසති.මධ්‍යස්ථානය සඳහා ලබා දී තිබූ රන් වැඩ යන්ත්‍ර සෑම නිවෙසකම ඇති බැවින් ගොඩනැගිල්ල විවෘත කිරීමෙන් පසු මාස දෙකක්වත් එය ප්‍රයෝජනයට නොගත් බව ඔවුහු පවසති. ආභරණ පිරිමැදීමේ යන්ත්‍රයද අලුත් යන්ත්‍රයක් නොව භාවිතා කරන ලද පැරණි යන්ත්‍රයක් බැවින් ප්‍රයෝජනයට ගත නොහැකි බව ඔවුහු පෙන්වා දෙති.මධ්‍යස්ථානය ආරම්භ කිරීමට මූලික වූවකු යැයි පවසන අයකු විසින් මාස කීපයක්ම පෞද්ගලිකව එම යන්ත්‍ර භාවිතා කිරීමත් විදුලිබිල නොගෙවීමත් නිසා දැන් මෙහි විදුලිය විසන්ධි කර තිබේ.දෙල්දෙණිය ස්වර්ණාභරණ නිෂ්පාදකයන්ගේ සමුපකාර සංගමයේ සභාපති එල්. ජී. උපුල් සේනාරත්න මහතාඅපි පාරම්පරික ස්වර්ණාභරණ නිෂ්පාදකයන්. මම ජාතික ස්වර්ණාභරණ අධිකාරියේ හා වෘත්තීය පුහුණු අධිකාරියෙන් මේ පිළිබඳ වැඩිදුර පාඨමාලා හදාරා තිබෙනවා.ස්වයං රැකියාවක් ලෙස මම මේ කර්මාන්තයේ යෙදෙනවා. සාමාන්‍යයෙන් මාසයකට රුපියල් විසිපන්දහසක් පමණ උපයා ගත හැකියි. අපි හදන ආභරණ රන් භාණ්ඩ වෙළෙඳ සල් වෙත ලබාදී නැවත රන් ලබා ගන්නවා.දැනට මේ ගම්මානයේ පවුල් හතක් පමණ මේ වෘත්තියේ යෙදෙනවා.රන් භාණ්ඩ වල අලෙවිය අඩුවීමත් සමග බොහෝ දෙනෙක් වෙනත් කුලී වැඩවල යෙදෙනවා.ඩබ්ලිව්. ජී. විජේසිංහ මහතාඅද මේ මධ්‍යස්ථාන රැකගෙන අපිට අත හිත දෙන්න වැඩපිළිවෙළක් නැහැ.විදුලි බල මණ්ඩලය විසින් මධ්‍යස්ථානයේ තිබූ විදුලි මීටරයක් ගලවාගෙන ගිහිල්ලා..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>30</day>
    </date>
    <link>http://www.dinamina.lk/2010/11/30/_art.asp?fn=r1011302</link>
    <topic>දෑත වාරු නැති වුණත්සිතේ සවිය මහ මෙරක්</topic>
    <author>කඩුවෙල සමූහ සමන්ති මිරියගල්ල</author>
    <content>දෑතේ සවිය ශක්තියක් කරගත නොහැකි වුවත් බතික් නිර්මානකරණයේ යෙදෙන පුද්ගලයකු පසුගියදා නුගේගොඩ එළිමහන් රංගපීඨ භූමියේ පැවැති සමෘද්ධි ‘විස්කම් උදානය’ වෙළෙඳ ප්‍රදර්ශනයේ දී මුණගැසිණි. ඔහු අබේවංශ පතිරගේය.හෙතෙම මෙසේ කීය.වසර විස්සක් පමණ කාලයක් වෙනවා, බතික් කර්මාන්තය පටන් අරගෙන. මගෙ බිරිය ශ්‍රීමාලි පෙරේරා මට සවිය, සහයෝගය ලබාදෙනවා. බතික් කර්මාන්තය ඉතාම සුළුවෙන් පටන් ගත්තා.ඊට පස්සේ ව්‍යාපාරය දැන් ඉන්න තැනට ගේන්න ශක්තිය, සහයෝගය ලබාදුන්නෙ සමෘද්ධි බැංකුව මගින්.මුලින්ම හතර දෙනෙකු පමණ අපත් සමඟ වැඩකළා. මගේ දියණියත් උදවු වෙනවා.අපේ නිෂ්පාදන සංචාරක ව්‍යාපාරය ආශ්‍රිතව අලෙවි කරන්නෙ. ලක්සල, කුඩා කර්මාන්ත දෙපාර්තමේන්තුව, ලක්මැදුර වගේම පෞද්ගලික ආයතනවලටත් නිර්මාණ අලෙවි කරනවා. අලෙවිය හොඳින් සිදුවුණත්, මුදල් ලැබෙන්නෙ මාස ගණනක් ගතවෙලයි. මේ නිසා අපේ නිෂ්පාදන අතිරික්තයක් ඉතුරු වෙනවා.නව නිෂ්පාදනයන්ට යොදවන්න මුදල් හිඟ වෙනවා. සුළු ව්‍යාපාරිකයො වන අපට මෙය විශාල ගැටලුවක්..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>30</day>
    </date>
    <link>http://www.dinamina.lk/2010/11/30/_art.asp?fn=r1011303</link>
    <topic>කපටි මගියකුට යස පාඩමක්</topic>
    <author>හෝමාගම සංචාරක – මංජුල හිරිපිටිය</author>
    <content>මෙය පසු ගිය දිනක ඇඹිලිපිටිය සිට කොළඹ බලා පැමිණි බස් රථයක සිදු වූ අපූරු සිද්ධියකි.එදින නිවාඩු දිනයක් බැවින් ඇඹිලිපිටිය ප්‍රධාන බස් නැවතුම් පොළේ සිට බොහෝ වේලාවක් ගත වූවත් කොළඹ බලා බස් රථයක් ධාවනය නොවීමෙන් මගීන්ට පැයකටත් අධික වේලාවක් සිටීමට සිදු විය. මේ නිසා කොළඹ බස් රථ නැවතුම් පොළේ විශාල මගීන් පිරිසක් එකතු වී සිටියහ.අනතුරුව කොළඹ බලා ගමන් කරන බස් රථයක් නැවතුම් පොළට පැමිණියේය. විශාල මගීන් පිරිසක් සිටි නිසා බස් රථයට දැඩි වෙහෙසක් දරා නැග ගත් ඇතැම් මගීන්ට ආසන ලැබුණ අතර සැලකිය යුතු පිරිසකට හිටගෙන යාමට සිදු විය.එක්මගියකු රියැදුරු ආසනය ආසන්නයේ සිය ගමන් මල්ල තබා බස් රථයේ මදක් පස්සට වෙන්නට සිටගෙන ගමන් කළේය. බස් රථය ක්‍රමයෙන් ඇඹිලිපිටියේ සිට ගොඩකවෙල නගරය පසු කර මද දුරක් පැමිණි විට මදක් පස්සට වන්නට සිටගෙන ගමන් කළ මගියා මගේ ගමන් බෑගය නැතැයි කියා කෑ ගසන්නට විය.රියැදුරු හා කොන්දොස්තර බෑගය තැබූ ස්ථානය හා ඒ පිළිබඳව විමසා ඔය කියන වර්ගයේ බෑගයක් අරගෙන එක් අයකු ගොඩකවෙලින් බැස ගිය බව කීය.පසුව බස් රථයේ කොළඹ පුවරුව ඉවත් කර ඇඹිලිපිටිය සඳහන් පුවරුව ගසා ගෙන බස්රථය ඇඹිලිපිටිය දෙසට ධාවනය කරන්නට විය. මද දුරක් ගමන් කරන විට මගියකු බස් රථය නවතන ලෙස අත දැම්මේය. බස් රථය නතර කළේය. එම පුද්ගලයා බස් රථයට බෑගයක් රැගෙන නැග්ගේය. එවිට ගමන් මල්ල අහිමි වූ මගියා මේ මගේ බෑගය කියන විටම බස් රථයේ සිටි කීප දෙනකු බෑගය රැගෙන නැගගත් පුද්ගලයාට පහර දීමට සූදානම් විය. එම සුළු සුළු පහරදීම් වලින් පසු ඔහුව බස් රථයෙන් බස්සවා නැවත එය කොළඹ බලා ධාවනය කරන්නට විය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>30</day>
    </date>
    <link>http://www.dinamina.lk/2010/11/30/_art.asp?fn=r1011304</link>
    <topic>කොට්ටාවට ‘සේවා පියසක්’සේවා රැසක් එකම වහලක් යටින්</topic>
    <author>මහරගම විශේෂ - වේහැල්ලේ පියතිලක ඡායාරූප - මහරගම විශේෂ</author>
    <content>කොට්ටාව අවට තැන තැන විසිරී ඇති ග්‍රාම නිලධාරී, පවුල් සෞඛ්‍ය, සමෘද්ධි, කෘෂි පර්යේෂණ සහ මහජන සෞඛ්‍ය පරීක්‍ෂක කාර්යාලය ඇතුළු ජනතා සේවය වෙනුවෙන් කැපවෙන සියලුම ස්ථාන එකම වහලක් යටට ගෙන ඒමේ අරමුණ ඇතිව “සේවා පියසක්” ඉදිවෙයි.මේ කටයුත්ත සඳහා කොට්ටාව අන්නාසිවත්තේ අමරතුංග පියදාස මහතා පර්චස් පහක පමණ රුපියල් මිලියන පහක් පමණ වටිනා ඉඩමක් ඉකුත්දා පරිත්‍යාග කළේය.මේ ව්‍යාපෘතිය සඳහා රජය ලබා දුන් මුදල රුපියල් ලක්‍ෂ පහකි. ග්‍රාම නිලධාරී මහතා හා මහරගම ප්‍රාදේශීය මහලේකම් චන්ද්‍රරත්න පල්ලේගම මහතාගේ ඇරියුම් පරිදි ප්‍රදේශවාසීහු මේ සත්කාර්යයට දායකත්වය ලබාදීමට ඉදිරිපත් වූහ.ව්‍යාපෘතියේ ඇස්තමේන්තු ගත මුදල රුපියල් ලක්‍ෂ 18 කි.”සෑම දෙයක්ම රජයෙන් කෙරෙනතුරු බලා සිටි රටක් සංවර්ධනය වුණේ් නෑ. ජපානය, චීනය, මලයාසියාව, කොරියාව වැනි දියුණු වූ සෑම රටක්ම ඒ තත්ත්වයට පැමිණ ඇත්තේ ජනතා සහභාගිත්වය නිසාය.එමනිසා මේ වෙනුවෙන් ඉඩමක් ලබාදීමට මම ඉදිරිපත් වුණා යැයි ඉඩම පරිත්‍යාග කළ අමරතුංග පියදාස මහතා කීවේය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>30</day>
    </date>
    <link>http://www.dinamina.lk/2010/11/30/_art.asp?fn=r1011305</link>
    <topic>කොළඹ දිසාව ඇතුළතපොල් පැළ 25,000ක් රෝපණයට පියවර</topic>
    <author>කොළොන්නාව සමූහ – ඒ. සුමනසේන</author>
    <content>පැළ එකොළොස්දහසක් රෝපණය කිරීමේ වැඩපිළිවෙළේ කොටස්කරුවන් වීමේ අරමුණින් මේ ව්‍යාපෘතිය ආරම්භ කළ බව කී ඒ මහතා, ඒ අනුව මේ වන විට පොල් වගාකිරීමට උනන්දු වන කොළඹ දිස්ත්‍රික්කයේ පොල් වගා කරන ගොවියන් පිරිසකට පොල් පැළ දහසක් බෙදා දී ඇති බව ද කීය.ජනාධිපති මහින්ද රාජපක්‍ෂ මහතාගේ දෙවැනි ජනපති ධූර කාලයේ සම්ප්‍රාප්තිය හා එතුමාගේ උපන් දිනය නිමිතිකොට කොළොන්නාව ශ්‍රී ලංකා නිදහස් පක්‍ෂ ප්‍රධාන සංවිධායක, කොළඹ දිස්ත්‍රික් පාර්ලිමේන්තු මන්ත්‍රී ආර්. දුමින්ද සිල්වා මහතාගේ උපදෙස් පරිදි ගොතටුව කන්දේ පුරාණ විහාරස්ථානයේ පැවැති පොල් පැළ දෙසිය පනහක් බෙදා දීමේ උත්සවයට සහභාගි වෙමිනි.ශශ්‍රී ලංකාවේ වැඩිම පොල් පරිභෝජනයක් හා අඩුම පොල් වගාවක් පවතින එකම දිස්ත්‍රික්කය කොළඹ දිස්ත්‍රික්කය බව ද කී ඒ මහතා, මේ සම්බන්ධව එම දිස්ත්‍රික්කයේ ජනතාව දැනුවත් කිරීම පමණක් නොව පොල් වගා කළ හැකි ඉඩම් හිමි හැම පුද්ගලයෙකුම දැයට කප්රුකක් වූ එම වගාව කෙරෙහි උනන්දු කොට ඒ සඳහා ඔවුන්ට දිය හැකි සෑම උපකාරයක්ම ලබාදීම පොල් වගාකිරීමේ මණ්ඩලයේ අරමුණ බව ද කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>30</day>
    </date>
    <link>http://www.dinamina.lk/2010/11/30/_art.asp?fn=s1011301</link>
    <topic>සුසී යළිඑයි</topic>
    <author>වර්නන් ගුණසේකර සහ ෆවුස් මොහොමඩ්</author>
    <content>චීනයේ පැවැති 16 වැනි ආසියානු ක්‍රීඩා උළෙලේදී ශ්‍රී ලංකාවේ මලල ක්‍රීඩාවට අත්වූ දැඩි පසුබෑම හමුවේ විස්මයට පත්ව සිටින, ජගත් මලල ක්‍රීඩා තරග බිමෙන් සමුගත් ඔලිම්පික් පදක්කම්ලාභිනී සුසන්තිකා ජයසිංහ යළි තරඟ බිමට පිවිසීමට තීරණය කොට තිබේ.“ඔව්, මම ආපහු එනවා !” යැයි දැඩි අධිෂ්ඨානයකින් යුතුව ‘දිනමිණ’ ට කියා සිටි සුසන්තිකා මේ සම්බන්ධයෙන් සාකච්ඡා කිරීම පිණිස නව ක්‍රීඩා ඇමැති මහින්දානන්ද අලුත්ගමගේ මහතා ඊයේ සවස මුණගැසුණාය.“අපේ රටේ මලල ක්‍රීඩාව වැටිලා තියෙන අවස්ථාවක නැවත ක්‍රීඩාවට අවතීර්ණ වීමට ඔබ ගත් තීරණය අප ඉතා අගය කරමින් පිළිගන්නවා” යැයි එහිදී ක්‍රීඩා ඇමැතිවරයා සුසන්තිකාට කියා සිටියේය.මෙවර ආසියානු ක්‍රීඩා උළෙලේදී ශ්‍රී ලංකාව ලැබූ පරාජයෙන් දැඩි කම්පනයට පත්ව සිටින සුසන්තිකා ශ්‍රී ලාංකික මලල ක්‍රීඩාව යලි නගා සිටුවන්නට රට වෙනුවෙන් දැඩි අවශ්‍යතාවයකින් පසුවන බව ක්‍රීඩා ඇමැති මහින්දානන්ද අළුත්ගමගේ මහතා ප්‍රකාශ කළේය.“ඒ වෙනුවෙන් ක්‍රීඩා අමාත්‍යංශය පැත්තෙන් මොන වගේ කාර්යභාරයක්ද කලහැක්කේ කියා සුසන්තිකා මගෙන් විමසා සිටියා. අපේ රටේ මලල ක්‍රීඩාව අද වැටිලා තියෙන තත්ත්වයෙන් ගොඩගන්නට අවශ්‍ය සියලු පහසුකම් හා සහයෝගය ලබා දීමට සූදානම් බව මා ඇයට කීවා” යැයි ද නව ක්‍රීඩා ඇමැතිවරයා සඳහන් කළේය.ජාතික මට්ටමේ ක්‍රීඩක ක්‍රීඩිකාවන් බිහි කිරීමේ අරමුණින් කටයුතු කරන තමා ජාත්‍යන්තර මට්ටමේ දක්‍ෂතා පෙන්වූ අපේ හිටපු ක්‍රීඩක, ක්‍රීඩිකාවන් යළි ක්‍රීඩාවට අවතීර්ණ වන්නේ නම් එය ඉතාමත් අගය කොට සලකන බවද මහින්දානන්ද අළුත්ගමගේ මහතා වැඩිදුරටත් කියා සිටියේය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>30</day>
    </date>
    <link>http://www.dinamina.lk/2010/11/30/_art.asp?fn=s1011302</link>
    <topic>කාල්ටන් රගර් සූරතාව ෆීජි පිලට</topic>
    <author>ෆවුස් මොහොමඩ්</author>
    <content>දැඩි ආක්‍රමණශීලී තරග විලාසයක් පෙන්නුම් කරමින් ලකුණු 38 – 7ක් ලෙස ස්පාඤ්ඤය පරාජය කළ ෆීජි බාබේරියන්ස් පිල දෙවැනි වරටත් කාල්ටන් සත් සාමාජික රගර් සූරතාව අත්කර ගැනීමට සමත් විය.තාරුණ්‍යයට හෙටක් සංවිධානය හා ශ්‍රී ලංකා රගර් සංගමය එක්ව සංවිධානයට කරනු ලැබූ මේ සූරතාවලියේ අවසන් මහා තරග සුගතදාස ජාත්‍යන්තර ක්‍රීඩාංගණයේ දී විදුලි ආලෝක ධාරා මධ්‍යයේ පෙරේදා පැවැත්විණි.ජනාධිපති මහින්ද රාජපක්ෂ මහතාගේ ප්‍රධානත්වයෙන් පැවැති අවසන් මහා තරගයට ක්‍රීඩා අමාත්‍ය මහින්දානන්ද අලුත්ගමගේ, තාරුණ්‍යයට හෙටක් සංවිධානයේ සභාපති පාර්ලිමේන්තු මන්ත්‍රී නාමල් රාජපක්ෂ එම සංවිධානයේ උප සභාපති යෝෂිත රාජපක්ෂ ඇතුළු ආරාධිතයන් රැසක් සහභාගි වූහ.රටවල් 16ක් තරග වැදුණු මේ සූරතාවලියේ දී ශ්‍රී ලංකාව ලකුණු 31 – 19ක් ලෙස එක්සත් අරාබි එමීර් රාජ්‍යය පරදවා පළිහ සූරතාව දිනා ගැනීමට සමත්වූ අතර චීනය ලකුණු 10 – 21 ක් ලෙස පරාජය කළ ජර්මනියට බෝල් සූරතාව හිමි විය. ලකුණු 35 – 7ක් ලෙස ජපානය පැරැද වූ නවසීලන්තය පළඟ සූරතාව අත් කර ගත්තේ ය.කාණ්ඩ 4ක් යටතේ ආරම්භ වූ මූලික තරග වටයේ දී ශ්‍රී ලංකාව “ඩී” කාණ්ඩයෙන් තරග වදිමින් දකුණු අප්‍රිකාව හමුවේ ලකුණු 33 – 19ක් ලෙස පරාජයට පත් වු අතර නවසීලන්තය හමුවේ ලකුණු 52 – 5ක් ලෙස පරාජය විය. තුන්වැනි තරගයේ දී ලකුණු 26 – 19ක් වශයෙන් චීනය ඉදිරියේ පරාජය වූ ශ්‍රී ලංකාව අනතුරුව කසකස්තානය හමුවේ ලකුණු 27 – 7 ක් ලෙස පරාජයට පත් විය.අනතුරුව පළිහ සූරතාව සඳහා මලයාසියාව සමඟ පැවැති අවසන් පූර්ව තරගයේ දී ලකුණු 31 – 7ක් වශයෙන් ජය ලබා ගනිමින් පළිහ සූරතාවේ අවසන් තරගය සඳහා සුදුසුකම් ලබා ගැනීමට ශ්‍රී ලංකාව සමත් විය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>30</day>
    </date>
    <link>http://www.dinamina.lk/2010/11/30/_art.asp?fn=s1011303</link>
    <topic>මෙරට ක්‍රීඩා ක්ෂේත්‍රය නගාසිටුවීම අපේ ප්‍රධාන අරමුණයි</topic>
    <author>තිලක් පුෂ්ප කුමාර සේනානායක</author>
    <content>අභිනව ක්‍රීඩා අමාත්‍ය මහින්දානන්ද අලුත්ගමගේ මහතා මහනුවර පල්ලේකැලේ ජාත්‍යන්තර ක්‍රිකට් ක්‍රීඩාංගණයේ කටයුතු නිරීක්ෂණය කිරීමට විශේෂ නිරීක්ෂණ චාරිකාවක නිරත විය.එහිදී පල්ලේකැලේ ජාත්‍යන්තර ක්‍රිකට් ක්‍රීඩාංගණයේ ඉදිකිරීම් කටයුතු නිරීක්ෂණය කිරීමෙන් අනතුරුව ක්‍රීඩා අමාත්‍ය මහින්දානන්ද අලුත්ගමගේ මහතා මාධ්‍යවේදීන් හමුවේ සිය අදහස් පළ කළේය.පල්ලේකැලේ ජාත්‍යන්තර ක්‍රිකට් ක්‍රීඩාංගණයේ ඉදිකිරීම් කටයුතු ඉතා සාර්ථකව අවසන් වෙමින් පවතිනවා. මෙහි ඉදිකිරීම් කටයුතු සියල්ල ජනවාරි 15 වනදා වන විට අවසන් වීමට නියමිතයි. මෙරට ක්‍රීඩා ක්‍ෂේත්‍රය නගා සිටුවීම අපේ ප්‍රධාන අරමුණයි. උතුරු නැගෙනහිර ප්‍රදේශවලත් ක්‍රීඩාව නංවන්න ක්‍රීඩාංගණ ඉදිකිරීමට බලාපොරොත්තු වෙනවා. මෙරට සෑම ප්‍රදේශයකම ක්‍රීඩාව නැංවීමට කටයුතු කරනවා. පල්ලේකැලේ ජාත්‍යන්තර ක්‍රිකට් ක්‍රීඩාංගණය ලෝකයේ ක්‍රිකට් ක්‍රීඩාංගණ අතර සුවිශේෂී ක්‍රීඩාංගණයක් බවට පත් වනු ඇතැයි ක්‍රීඩා ඇමැතිවරයා එහිදී පැවැසීය.රුපියල් මිලියන 1200 කින් ඉදිකැරෙන පල්ලේකැලේ ජාත්‍යන්තර ක්‍රිකට් ක්‍රීඩාංගණයේ ඩිජිටල් තාක්‍ෂණයෙන් යුත් ලකුණු පුවරුවක් ක්‍රීඩකයන්ගේ අංග සම්පූර්ණ විවේකාගාර 2 ක් මාධ්‍යවේදීන් සඳහා සියලු පහසුකම් සහිත විශේෂ ගොඩනැගිල්ලක් හා නරඹන්නන් 25000 කට එකවර නැරඹිය හැකි අයුරින් සුවිශිෂ්ට ප්‍රේක්‍ෂකාගාරයක් ඉදි කර තිබේ.ක්‍රීඩාංගණයට පිවිසෙන මාර්ගවල ගස් සිටුවා අලංකරණය කිරීමටත්, එහි පිවිසුම් මාර්ග සියල්ලද රිය අංගනයද අංග සම්පූර්ණ ලෙස ඉදිකිරීමට මෙහිදී ක්‍රීඩා අමාත්‍යවරයා නිලධාරීන්ට උපදෙස් දුන්නේය.2011 වසරේ පෙබරවාරි 19 වැනිදා ඇරඹෙන ලෝක කුසලාන ක්‍රිකට් තරගාවලියට ක්‍රීඩාංගණය ලහි ලහියේ සකස් කැරෙමින් පවතින අතර ඊට ප්‍රථම බටහිර ඉන්දීය කොදෙව් පිල හා ශ්‍රී ලංකා පිල අතර ටෙස්ට් ක්‍රිකට් තරගයක් මෙහි පැවැත්වීමට නියමිතය. මෙම ක්‍රිකට් තරගයට පෙර ක්‍රීඩාංගණයේ පිවිසුම් මාර්ග සියල්ල කඩිනමින් සකස් කරන ලෙසද ක්‍රීඩා ඇමැතිවරයා එහිදී අදාළ නිලධාරීන්ට උපදෙස් ලබා දුන් අතර ක්‍රීඩාංගණය නෙතට රසඳුනක් වන් හරිතවර්ණ පාරාදීසයක් බවට පත් කළ යුතු බවද හෙතෙම පෙන්වා දුන්නේය.මේ වන විටත් ප්‍රධාන පේ‍්‍රක්‍ෂකාගාරයේ සියලු වැඩ කටයුතු සියයට 90 කින් පමණ අවසන්ව ඇති අතර ක්‍රීඩාංගණයට ආලෝකය සපයන සුවිශාල විදුලිපහන් කුළුණුවලද වැඩ නිම වෙමින් පවතී. මෙය දකුණු අප්‍රිකාවේ සෙන්චූරියන් පාර්ක් ක්‍රීඩාංගණයට සමානව අන්තර්ජාතික උසස් ප්‍රමිතියට අනුව අංග සම්පූර්ණව ඉදි කැරෙන ලොව සුවිශිෂ්ටතම ක්‍රීඩාංගණයකි. ක්‍රිකට් පාලක මණ්ඩලයේ සභාපති ඩී. එස්. ද සිල්වා මහතා ඇතුළු නිලධාරීන් රැසක් මෙම අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>30</day>
    </date>
    <link>http://www.dinamina.lk/2010/11/30/_art.asp?fn=s1011304</link>
    <topic>ලන්ඩන් ටෙනිස් සූරතාව ෆෙඩරර්ට</topic>
    <author>ලන්ඩනය (ඒ.එෆ්.පී.)</author>
    <content>රෆායල් නඩාල් ලකුණු 6 - 3 ක්, 3 - 6ක් සහ 6 -1 ක් ලෙස පරාජයට පත්කළ රොජර් ෆෙඩරර් ඒ.ටී.පී. වර්ල්ඩ් ටුවර් ලන්ඩන් ටෙනිස් සූරතාවලිය පස්වැනි වරටත් ජය ගැනීමට සමත් විය.පසුගිය කාලයේ මඳ පසුබැස්මකට ලක්වී සිටි ෆෙඩරර් සිය ප්‍රධානතම ප්‍රතිවාදී ක්‍රීඩක නඩාල් පරාජය කරමින් ප්‍රධාන පෙලේ ටෙනිස් සූරතාවයක් ජය ගනු ලැබුවේ මේ තරගවාරයේ පළමු වරටය.ලන්ඩන් ටෙනිස් සූරතාව සමඟ අමෙරිකානු ඩොලර් මිලියන 1.63 ක ජය මල්ලක් ද ෆෙඩරර් විසින් දිනා ගනු ලැබීය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>30</day>
    </date>
    <link>http://www.dinamina.lk/2010/11/30/_art.asp?fn=s1011305</link>
    <topic>නාලන්ද ස්කොෂ් තරගාවලිය 3දා සිට</topic>
    <author>ජගත් ගුණවර්ධන</author>
    <content>නාලන්ද විද්‍යාලය ප්‍රථම වරට මෙහෙයවන අන්තර් පාසල් ස්කොෂ් තරගාවලිය දෙසැම්බර් මස 3 සිට 8 දක්වා නාලන්ද විද්‍යාලයීය ස්කොස් ක්‍රීඩාගාරයේ දී පැවැත්වේ.නාලන්ද විද්‍යාලයේ ආදි ශිෂ්‍ය කස්සප මහේන්ද්‍ර සිල්වා ගේ පෞද්ගලික ධන පරිත්‍යාගයෙන් ඉදිකළ ස්කොෂ් ක්‍රීඩාගාරයේ දී පැවැත්වෙන ප්‍රථම තරගාවලිය වන මේ සඳහා දිවයිනේ ස්කොෂ් ක්‍රීඩා පහසුකම් ඇති විද්‍යාල 6ක් සහභාගී වේ.මහනුවර සාන්ත සිල්වෙස්ටර්, ගල්කිස්ස සාන්ත තෝමස්, මරදාන ශාන්ත ජෝශප්, බම්බලපිටිය සාන්ත පීතර, කොළඹ ඩී. එස්. සේනානායක හා නාලන්දා විද්‍යාලය මේ සඳහා ඉදිරිපත් වී සිටිති.වයස අවුරුදු 9න්, 11න්, 13න්, 15න්, 17න් හා 19න් පහළ බාලක අංශයෙන් තරග පැවැත්වෙන මේ තරගාවලියේ ජයග්‍රාහකයනට සූරතා කුසලාන සමඟ සහතික පත් ප්‍රදානය කෙරේ.මේ තරගාවලිය පිළිබඳ මාධ්‍ය දැනුවත් කිරීමේ හමුවක් පසුගියදා කොළඹ නාලන්දා විද්‍යාලයීය භාෂා කේන්ද්‍රයේ දී පැවැත්විණි. එහිදී අදහස් දැක්වූ නාලන්ද විද්‍යාලයීය විදුහල්පති රංජිත් විජේසුන්දර මහතා, ශ්‍රී ලංකාවේ ස්කොෂ් ක්‍රීඩාව පාසල් මට්ටමින් ව්‍යාප්ත කිරීමේ අරමුණින් අප මේ ගන්නා උත්සාහය අප පාසලේ දරුවන්ට පමණක් නොව මේ පහසුකම් නැති පාසල්වලට ද අවස්ථාව උදාකර දීම අපේ බලාපොරොත්තුව බව පැවසීය.අප පාසලේ ස්කොෂ් ක්‍රීඩා පිටිය වෙනත් පාසල්වල සිසු දරු දැරියන්ගේ ප්‍රයෝජනය සඳහා ලබාදිය හැක්කේ කෙසේ ද යන්න මේ දිනවල සාකච්ඡා කරන බවත් දැනටමත් කොළඹ ආනන්ද විද්‍යාලයේ සිසු දරුවන්ට එහි පුහුණුවීම් කටයුතුවලට අවසර දී තිබෙන බවත් පැවසීය.මේ අවස්ථාවට සහභාගි වූ ශ්‍රී ලංකා ස්කොෂ් සම්මේලනයේ සභාපති ඔලිවර් ගුරුගේ මහතා - නාලන්දා විද්‍යාලයට ලැබුණු ස්කොෂ් ක්‍රීඩා පිටිය ඉතා හොඳ අවස්ථාවක් බවත්, බටහිරින් අපට උරුම වූ ස්කොෂ් ක්‍රීඩාවෙන් දක්‍ෂ දරුවන් රැසක් බිහි කිරීමේ අවස්ථාව නාලන්දා විද්‍යාලයට ලැබෙන බව පැවසීය. එය විද්‍යාලයේ දරුවන්ට ලැබෙන හොඳ අවස්ථාවක් බව පැවසීය.ස්කොෂ් ක්‍රීඩාව දීප ව්‍යාප්ත කිරීමේ අරමුණ ඇතිව අප ගෙන යන වැඩපිළිවෙළට යම් තරමින් හෝ නාලන්ද විද්‍යාලයට දායක වීමට හැකිවීම සතුටට කරුණක් බවත් නිර්මාණශීලී කාර්යශූර දරුවන් බිහිකිරීමේ අවස්ථාව මේ ක්‍රීඩාවට යොමු වීමෙන් ලබාගත හැකි බව වැඩිදුරටත් පැවසීය.මේ අවස්ථාවේ දී ස්කොෂ් සම්මේලනයේ සභාපතිවරයා තරගාවලියට අවශ්‍ය පන්දු පරිත්‍යාග කළ අතර, තරගාවලිය සඳහා ස්ටැපඩ් මෝටර්ස් සමාගමෙන් මුල්‍ය අනුග්‍රාහයක් ද ලැබුණි.මේ අවස්ථාවට තරගාවලි සංවිධායක රියර් අද්මිරාල් සරත් රත්න කීර්ති, කස්සප මහේන්ද්‍ර සිල්වා මහත්වරු ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>30</day>
    </date>
    <link>http://www.dinamina.lk/2010/11/30/_art.asp?fn=s1011306</link>
    <topic>එංගලන්ත-ඕස්ට්‍රේලියා පළමු ටෙස්ට් තරගය ජය පරාජයක් නෑ</topic>
    <author>බ්‍රිස්බේන් (ඒ.එෆ්.පී.)</author>
    <content>එංගලන්තය හා ඕස්ට්‍රේලියාව අතර බ්‍රිස්බේන් නුවර පැවැති අළු බඳුන ටෙස්ට් තරගමාලාවේ පළමු ටෙස්ට් තරගය ජය පරාජයෙන් තොරව නිමාවට පත් විය. එංගලන්ත පිලේ දෙවැනි ඉනිමේ දී විශිෂ්ඨ පිතිහරඹයක යෙදුණු ඇලිස්ටෙයාර් කුක් නොදැවී ලකුණු 235 ක් රැස් කරමින් තරගයේ වීරයා සම්මානය දිනා ගත්තේ ය. පළමු ඉනිමේ දීද ඔහු ලකුණු 67 ක් වාර්තා කළේ ය.එංගලන්තය පළමු ඉනිම - 260 - ඉයන් බෙල් 76, ඇලිස්ටෙයාර් කුක් 67, (පීටර් සීඩ්ල් 54/6) සහ දෙවැනි ඉනිම - 517/1 - ඇලිස්ටෙයාර් කුක් නොදැවී 235, ජේ.ට්‍රෝට් නොදැවී 135, ඇන්ඩෲ ස්ට්‍රෝස් 110ඔස්ට්‍රේලියාව පළමු ඉනිම - 481-මයික් හසී 195, බ්‍රැඩ් හැඩින් 136(එස්.ෆින් 125/6) සහ දෙවැනි ඉනිම - 107/1 - රිකී පොන්ටින් නොදැවී 51, ශේන් වොට්සන් නොදැවී 41.</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>30</day>
    </date>
    <link>http://www.dinamina.lk/2010/11/30/_art.asp?fn=s1011307</link>
    <topic>සය සාමාජික ක්‍රිකට් 4 දා කළුබෝවිල දී</topic>
    <author/>
    <content>කළුබෝවිල ජය ශ්‍රී ක්‍රීඩා සමාජය 5 වැනි වරටත් සංවිධානය කරනු ලබන සරණපාල කෝස්තා අනුස්මරණ කුසලාන සය සාමාජික ක්‍රිකට් තරගාවලිය දෙසැම්බර් 4 වැනිදා සරණංකර ක්‍රීඩා පිටියේදී පැවැත්වේ.තරගාවලියේ සූරයන්ට කුසලානය සමග මුදලින් රුපියල් පනස්දහසක් පිරිනැමෙන අතර අනුසූරයන්ට රුපියල් විසිපන්දහසක ත්‍යාග මුදලක් පිරිනැමෙන බව සංවිධායකයෝ නිවේදනය කරති..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>30</day>
    </date>
    <link>http://www.dinamina.lk/2010/11/30/_art.asp?fn=s1011308</link>
    <topic>සිවුවැනි වෙළෙඳ සේවා රගර් තරගය</topic>
    <author/>
    <content>සිවුවැනි වෙළෙඳ සේවා රගර් අවසන් මහා තරගය කොළඹ සී. ආර්. ඇන්ඩ් එෆ්. සී. ක්‍රීඩාංගණයේදී පසුගිය 14 වැනිදා පැවැත්විණි. එහිදී වි. වි. කරුණාරත්න සහ සමාගමේ රගර් කණ්ඩායම සහභාගි වූ ප්‍රථම තරගාවලියේදීම පලිහ සුරතාවය” දිනාගැනීමට සමත් විය.කණ්ඩායම් නායක ජේ. එම්. නිශාද් චතුරංග ජයසිංහ එම සුරතා කුසලානය ලබා ගත් අවස්ථාව..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>30</day>
    </date>
    <link>http://www.dinamina.lk/2010/11/30/_art.asp?fn=f1011301</link>
    <topic>සංවර්ධනයට ගැම්මක් දෙන අය-වැයක්</topic>
    <author>සාකච්ඡාකළේජයසිරි මුණසිංහ</author>
    <content>* වසර 2011 අයවැය පිළිබඳ අදහස් දැක්වීමට පෙර, මෑත කාලීනව මෙරට ආර්ථිකයේ ගමන් මඟ පැහැදිලි කර ගැනීම වඩාත් සුදුසු යැයි අපගේ හැඟීමයි.අපි මෙවර අයවැය ගැන කතා කිරීමට මත්තෙන් රටේ ගතවූ පස් අවුරුදු කාලසීමාවේ සිදුවූ දේ කුමක්දැයි පැහැදිලි කරගෙන සිටීම ඉතාම වැදගත්. අපි කවුරුත් දන්නවා, අතිගරු ජනාධිපතිතුමා වසර 2005 නොවැම්බර් 17 වැනිදා පැවැත්වුණු ජනාධිපතිවරණයෙන් මේ රටේ පස්වැනි විධායක ජනාධිපතිවරයා ලෙස තේරී පත්වූ බව. එදා මේ පුටුවට ආ අතිගරු ජනාධිපතිතුමා තමයි, ලංකා දේශපාලන ඉතිහාසයේ එකවර වැඩිම අභියෝග ගණනාවකට මුහුණ දුන් කෙනායි.* ජනාධිපතිතුමාට එල්ල වූ අභියෝග පිළිබඳ සංවිස්තරව පැහැදිලි කිරීමක් කළ හැකි ද?මහින්ද රාජපක්‍ෂ මැතිතුමා බලයට පත්වන විට මුළු රටම එල්. ටී. ටී. ඊ. කොටි ත්‍රස්තවාදීන්ගේ් භීෂණයෙන්, ත්‍රස්තවාදයෙන් බැටකමිනුයි සිටියේ. ඒ සමඟම ලෝක වෙළෙඳපොළේ ඉතිහාසයේ පළමු වතාවට වාර්තා වූ වැඩිම ඉන්ධන මිල වාර්තා කළේ 2005 සිට 2008 කාලයයි. ඒ පමණක් නොවෙයි, මුළු ලෝකයේම ආහාර නිෂ්පාදනය පහත වැටිලා, ආහාර අර්බුදයක් මතු වෙලා තිබුණා. මේ අභියෝග අතරේ ලෝක ආර්ථිකය ඉතාම අහිතකර ලෙස කඩා වැටෙමින් තිබුණා.* රටට, ඉතාම අභියෝගාත්මක වටාපිටාවක් මැද යුද්ධය දිනා, රට සංවර්ධනයට අඩිතාලම දැමූ කාල වකවානුවක් පිළිබඳ ඔබ කථා කරනවා. ඒ ගැන වැඩි වශයෙන් කතා කළොත් ජනතාවගේ ජීවන බර එන්න එන්න ම වැඩිවෙලා, විපක්‍ෂය චෝදනාවක් කරනවා.ඇත්තට ම, අද විපක්‍ෂය කරන්නේ, විපක්‍ෂයේ කාර්යභාරය නොවෙයි. සිහිය විකල් වූවෙකුගේ කාර්යභාරයයි. අද රටේ දැවැන්ත සංවර්ධනයක් සිදු වෙලා තිබෙනවා. සිදුවෙනවා කියා අබ ඇටයක් තරම් මොළයක් තිබෙන ඕනෑම කෙනෙකු පිළිගන්නා කරුණක්. නමුත් අවාසනාවකට අපේ විපක්‍ෂයට මේක පේන්නේ නෑ. ඒ ඇයි? ඒ දේශපාලන කුහකකම, ඊර්ෂියාව නිසායි. අතිගරු ජනාධිපතිතුමා බලයට නො එන්නට අදටත් රටේ පැය 6 ක් 7 ක් විදුලි කපන තත්ත්වයක් ඇතිවෙන්න තිබුණා. රටේ දේපොළ රටට නැතිවෙන්න තිබුණා.* රටේ සම්පත් කුණු කොල්ලයට විකුණා දැමීම සිදු නොවුණාට රටට, අතිවිශාල විදේශ ණය බරක් දැරීමට සිදුවන ආකාරයෙන් ආණ්ඩුව පිටරටවලට ණය වෙනවා යැයි විපක්ෂයෙන් නැඟෙන තවත් චෝදනාවක්?හොඳ ප්‍රශ්නයක් ඇහැව්වේ. දැන් බලන්න අපේ රටේ ආදායම කීයද? වියදම කීයද? මේ දෙක අතර පරතරය කීයද? අපි 2011 අයවැය ඇස්තමේන්තුව උදාහරණයකට ගනිමු. රජයේ මුළු වියදම රුපියල් බිලියන 1419.9 ක්. මුළු ආදායම රුපියල් බිලියන 986.1 ක් අයවැය හිඟය රුපියල් බිලියන 433 ක් වෙනවා. අපේ රටේ දිගුකාලයක්, ත්‍රස්තවාදී ප්‍රශ්නයටත් වඩා බැරෑරුම් අයවැය හිඟයක් තිබූ බව මෙවර අයවැය ඉදිරිපත් කරමින් අතිගරු ජනාධිපතිතුමා පවා ප්‍රකාශ කළා.ඉතින් අයවැය හිඟය නැතිනම් වියදමට වඩා ආදායම් අඩුවුණා කියා රටේ සංවර්ධන වැඩ ජනතා සුබසාධන වැඩ නතර කරන්න පුළුවන්කමක් වගකිවයුතුª රජයකට පුළුවන්ද? අපේ රටේ දේශීය ඉතුරුම් අනුපාතය තවම තිබෙන්නේ දළ දේශීය නිෂ්පාදනයෙන්් සියයට 18 ක මට්ටමේ. රටේ ආර්ථික හා සමාජීය සංවර්ධන වැඩසටහන් ක්‍රියාත්මක කරන්න ඕනෑ. සමාජ සුබසාධන වැඩ කරන්න ඕනෑ. රජයේ සේවකයින්ට පඩි නඩි, විශ්‍රාමිකයින්ට දීමනා, විශ්‍රාම වැටුප් ගෙවන්නෙ නැතිව ඉන්න පුළුවන්ද? කෙසේවත් ඒ දේ නොකර ඉන්න බෑ.රටේ දිගුකාලීන සංවර්ධනයට ඉවහල් වන ලෙස මහා මාර්ග, වරායවල්, ගුවන් තොටුපළවල්, වැව් අමුණු, විදුලි බලාගාර, රෝහල් පාසල්, නිවාස වැනි දේ දියුණු කරන්න ඕනෑ. ඒවාගේම එදිනෙදා කටයුතු සිදු කිරීමට අවශ්‍ය දේට වැයවන මුදල් සොයාගන්න ඕනෑ. අපේ පුනරාවර්තන වියදම් වලින් වැඩි බිලක් වෙන් වන්නේ රාජ්‍ය සේවක වැටුප් හා විශ්‍රාමික වැටුප් හා බැඳුණු කාර්යන්ටයි. අනිත් කරුණ ලබාගත් ණයවලට ණයවාරික හා පොලී ගෙවීමට යි. අපට චෝදනා කරන පිරිස බලන්න ඕනෑ. අපි රජයක් ලෙස ණය වෙලා නෑ. රටේ මුදල් නාස්ති කාර ලෙස වියදම් කරනවාද? එසේ නැත්නම් රටට සම්පත් එක්කිරීමට මනා ලෙස ආයෝජන කරනවාද? යන්නයි.අද සිදුවන්නේ මහින්ද චින්තන ඉදිරි දැක්ම හරහා රටේ සංවර්ධනයට එම ක්ෂේත්‍ර යොදා ගැනීමයි. ඒ සඳහා රජයට පමණක් තනිව මුදල් ආයෝජනය කරන්න අමාරුයි. අපි විදේශීය ණය අරමුදල් ලබා ගෙන රටේ සම්පත් වැඩිදියුණු කිරීමයි සිදු කරන්නේ .*දේශීය ණය බර වැඩියි, වැඩියි කියා කෑගසන අය අද රජය ඉටුකරන සංවර්ධන වැඩවලින් ලැබෙන ප්‍රතිලාභ මත එම මුදල් ආපසු ගෙවීමට හැකියාව ඔබ එසේ කීවත් විපක්ෂය කියන්නේ ජනතාව මත බදු බර පැටැවූ අයවැයක් ලෙසයි .අප මුලින්ම සඳහන් කෙළේත් විපක්ෂය කරන්නේ් අද නොකළයුතු දෙයක්. ඔවුන්ට විවේචන පමණයි තිබෙන්නේ. වැඩපිළිවෙළක් නෑ. රට දිනවන වැඩපිළිවෙළක් නැතිව කෑ ගැසීමයි කරන්නේ. නමුත් අපේ රටේ සාමාන්‍ය ජනතාව බුද්ධිමත්. ඉතාම බුද්ධිමත්. ඒනිසා විපක්ෂයට අද බඩු මිල වැඩියි. බඩු මිල වැඩියි කියා ජනතාව උසි ගන්වන්න බැරි වෙලා තිබෙනවා. ජනතාව රටේ සංවර්ධනය වන හැටි දකිනවා. ඔවුන්ට දැනෙනවා, මහා විනාශකාරී යුද්ධයක් නිමා කළ, සැණින් සියලු දේ එක රැයකින් කළ නොහැකි බව ජනතාව දන්නවා.* අපේ රටේ බදු ක්‍රමය සංකීර්ණයි. එය සරල කළ යුතුයි. රජයේ අදහස එයයි . ඒ අනුව මෙවර අයවැයේ බදු සංශෝධන යටතේ කැරැ ඇති සුවිශේෂ වෙනස්කම් මොනවාද? ඉන් ආර්ථිකයට එල්ල වන බලපෑම කුමක් ද?අයවැයෙන් බදු ක්‍රමයේ කළ සංශෝධන අතිවිශාලයි. සෑම අංශයකටම බදු සහන ලබාදී තිබෙනවා. අපේ රටේ නව ආයෝජන සිදුකිරීමට එන අයගේ ආදායම් අය කිරීමේ අවම සීමාව බදු නිදහස් සීමාව රුපියල් ලක්‍ෂ 3 සිට 5 දක්වා වැඩි කර තිබෙනවා. ඒවාගේම පිටරටින් ගෙන්වන යන්ත්‍රෝපකරණ, අමුද්‍රව්‍යවලින් අය කළ ආනයන බදු , වැට් බදු, සෙස් බදු, අඩුකර තිබෙනවා. බදු අනුපාත කිහිපයක් තිබූ තැන තනි ඉලක්කමේ බද්දක් පනවා තිබෙනවා. පළාත් සභාවලින් අයකරන පිරිවැටුම් බදු මුළුමනින්ම ඉවත් කර තිබෙනවා. මේවා පමණක් නොවෙයි ආයෝජනවලට දිරිදෙන බදු ක්‍රමයක් හඳුන්වාදී තිබෙනවා. මේ සංශෝධනවලින් රටේ සිදුවන්නේ, දේශීය ආයෝජකයෝ, දේශීය කර්මාන්ත දියුණුවීමට ජවය ලැබීමයි. ඒවාගේම අපේ රටේ නිෂ්පාදන වැඩිදියුණු කොට පිටරට වලට යැවීමට ඉඩ හැරීමයි.* භෞතික සම්පත් දියුණු කිරීමට අමතරව මානව සම්පත් සංවර්ධනයට අයවැය මඟින් අවධානය යොමු කර තිබේද?අපේ රටේ මානව සම්පත් සාක්‍ෂරතා අනුපාතය සියයට 92 යි. දැන් අපට තිබෙන්නේ පරිගණක හා නව තාක්‍ෂණික දැනුම වැඩි කර ගනීමයි. ඒ සඳහා වන වැඩපිළිවෙළ වේගවත් කිරීමයි. එපමණක් නොවෙයි. අපේ රටේ තිරසාර සාමයක් ඇති කිරීමට සිංහල, දමිල ඉංගී‍්‍රසි භාෂා දැනුමින් ජනතාව සන්නද්ධ කළ යුතුයි. රජය මෙවර ත්‍රීභාෂා වැඩපිළිවෙළක් හඳුන්වා දී තිබෙනවා. අපේ රටේ විශ්ව විද්‍යාල පද්ධතියේම වැඩිදියුණුවට පාසල් 1000 ක් දියුණු කිරීමට උපාධිධාරීන් 10,000 කට නව රැකියා ලබාදීමට මුදල් මෙවර වෙන්කර තිබෙනවා.මේවා සියල්ල සිදු කරන අතර අපේ මානව සම්පත් කාර්යක්ෂමතාවය, ඵලදායිතාවය වැඩිකොට රැකියා ඉලක්ක කළා අධ්‍යාපන ක්‍රමවේදවල අවශ්‍යතාව හැඳින ගත් යෝජනා අයවැයේ තිබෙනවා. නිසැක ලෙසම රටේ ආර්ථික වර්ධන වේගය ඉදිරි අවුරුදු දෙක තුනේ සියයටට අට ඉක්මවවා අපේ ජනතාවගේ ආදායම් වැඩිවීමට ඒවා බලපානවා. අයවැය පරතරය සියයට 5 මට්ටමට, උද්ධමනය සියයට 5 ට අඩුවෙන් තබාගැනීම දිගුකාලීන ඉලක්කයයි.ඒවාගේම සැමට ආර්ථිකයේ ප්‍රතිලාභ ගලායාමට ගම, නගරයේ දියුණු කිරීමට යෝජනා හා මුදල් වෙන්කොට තිබෙනවා. ඒ අනුව වඩාත් දීප්තිමත් අනාගතයක් රට උරුම කිරීමට පියවර අයවැය යෝජනා ක්‍රියාත්මක කිරීමෙන් පුළුවන්කම ලැබෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>30</day>
    </date>
    <link>http://www.dinamina.lk/2010/11/30/_art.asp?fn=f1011302</link>
    <topic>තව පොඩ්ඩෙන් මමඅළුගෝසුවෙක්</topic>
    <author>සටහන සන්ධ්‍යා කරුණාරත්න</author>
    <content>ගස් කොළංවලින් පිරි සුන්දර රටක හැදී වැඩෙන්නෙකුට සෞන්දර්යාත්මක සිතුවිලි පහළ වීම අරුම පුදුමයක් නොවේ. ඇතැමුන් උපතින්ම සෞන්දර්යාත්මක සහජ දස්කම් ගෙන එන්නන්ය. පෞරාණික ඉතිහාසයකට උරුමකම් කියන අපට රජ කාලයේ වීර චරිතයන් බොහොමයක් හමුවෙයි. ඒ අතරින් වීර මද්දුම බණ්ඩාර චරිතය ලොකු කුඩා අප හැමෝගේම සිත් තුළට කා වදින සුවිශේෂී වීර චරිතයකි. ඒ චරිතය රඟපෑමට අප කවුරුත් කැමතිය. එහෙත් අළුගෝසුවාගේ චරිතය රඟපාන්නට ඔබ කැමතිද? ඔබ කැමති වුවත් නැතත් ඒ චරිතය වයස අවුරුදු හතේදී අටේදී පමණ රඟපාන්නට ගොස් අළුගෝසුවෙක් නොවී අනූනවයෙන් බේරුණු පුද්ගලයෙකු මට හමු විය.ඔහු පැවසූ ආකාරයට ඒ කතාව මෙසේය. මට මතක විදියට මං ඒ දවස්වල ඉගෙන ගත්තේ තුනේ පංතියේ. අපේ අම්මට හිටියේ මායි මල්ලියි විතරයි. අපි නැවතිලා හිටිය ගෙදර කුස්සිය ගෙයින් වෙන්වෙලා තිබුණේ. දවසක් අම්මා මාළු කපන මන්නෙ හෝදලා දුන්නා මට ගේන් ගිහිං තියන්න කියලා. මං මන්නෙ අරගෙන කුස්සියේ ඉඳලා ගෙට ආවා. මල්ලියි මායි ඒ වෙලාවේ වීර මද්දුම චරිතය රඟපාන්න කතා වුණා. එය රඟපෑමට කතා වුණ විශේෂ හේතුව තමයි මන්නෙ මගේ අතේ තිබීම. මද්දුම බණ්ඩාරගේ ගෙල සිඳින්නට කඩුවක් ඕනනේ.ඉතිං කඩුව වෙනුවට තමයි මාළු කපන මන්නය පාවිච්චි කළේ. මල්ලි වීර මද්දුම චරිතයට පණ පෙව්වා. මං අළුගෝසුවා වුණා. මද්දුම බණ්ඩාරගේ ගෙල සිඳ දමන අවස්ථාව ආවා. මල්ලි මං ළඟට ඇවිත් බෙල්ල තියාගෙන හිටියා. මන්නෙ ඉහළට ඔසවන විටම මට දැනුණා මුවහත පැත්ත තමයි පහළට තිබෙන්නෙ කියලා. ඒ නිසා මන්නෙ ඉහළට ඔසවා පහළට කරන විට ඉබේම ස්ලෝ වුණා. ඒක මගෙයි මල්ලිගෙයි පූරුවෙ වාසනාවක්. බැරිවෙලාවත් මන්නෙ ඉහළට එසවූ වේගයෙන්ම පහළට ගෙනාවා නම් මට මල්ලි කෙනෙක් නැති වෙනවා. ඒ වාගේම මාත් නැති වෙනවා.ඒ කොහොම වුණත් මල්ලිගෙ බෙල්ල ටිකක් විතර තුවාල වුණා. ඒ බව අම්මාට නොකියා සිටින්නට අපි දෙන්නම කතා වුණා. ඒත් අම්මා මේ බව පසුව දැනගත්තා. ඒ සිද්ධිය මතක් වෙනකොට මගෙ ඇඟ කිළිපොළා යනවා.අයියා මලෝ දෙන්නා එක්ව වීර මද්දුම බණ්ඩාර චරිතය රඟපෑ මේ නාට්‍යයේ එදා අළුගෝසුවාගේ චරිතයට පණපෙව්වේ ඔබ අප කවුරුත් දන්නා හඳුනන ප්‍රවීණ නාට්‍ය ශිල්පී බන්දුල විතානගේ මහතා ය. සහජයෙන්ම රංගන ශිල්පය උරුම කරගත් ඔහු මෙරට නාට්‍ය ඉතිහාසයේ පුරෝගාමී චරිතයක්ව දිදුළන්නේය. එදාමෙදා තුර ඔහුගේ දිවියෙහි අමතක නොවන මතකයන් බොහොමයකි. ඒ මතකයන් එකිනෙක මා ඉදිරියේ ගෙනහැර දැක්වූයේ මෙලෙසිනි.මගේ පාසල් ජීවිතය ගැන මතක් කරන විට මට කියන්න තියෙන්නෙ මං ඒ පොඩි කාලේ ඒ ප්‍රාථමික පංතිවල සිටින කාලයේ පාසල් යන්න කැමති නැහැ. හේතුව තමයි ඉස්කෝලේ සිටිය ලොකු මහත්තයා. ඔහුගේ රූපය මට තාම මතකයි. කෝට් එකයි, සරමයි ඇඳලා, සරමේ ඉණට ටයි එකක් දාලා, රත්තරං දතකුත් දාලයි ඔහු හිටියේ. නිතරම වේවැලකුත් අතේ තියාගෙන සිටින ඉස්කෝලෙ ලොකු මහත්තයා ළමයින්ට හොඳටම තලනවා.මං ඉස්කෝලෙ එන්න හොරයි කියලා දවසක් අපේ අම්මා මාව ගෙනත් ඉස්කෝලේ ලොකු මහත්තයාට බාර දුන්නා. අම්මා ගියාට පස්සෙ ලොකු මහත්තයා මට හොඳටම තැලුවා. කලිසම ගලවලා දරුණු විදියට පහර දුන්නා. එදා තමයි මට ඉස්කෝලෙ ගමන එපාම වුණේ.අපේ අම්මා ගුරුවරියක්. ඇය සේවය කළේ මං ඉගෙනගත් ඉස්කෝලෙට හැතැප්ම බාගයක් විතර දුර ඉස්කෝලෙක. ඉස්කෝලෙන් පැනල මං අම්මා ළඟට දුවනවා. අම්මත් මට වේවැලකින් පහර දිදී නැවත මගේ ඉස්කෝලෙට ගෙනත් දානවා. බොහෝ දවස්වලට අපේ අම්මා මට ගෑනු ළමයි දෙන්නෙක් දීලා හිටියා ඉස්කෝලෙ යන්න. ඒ ගෑනු ළමයි දෙන්නා මගේ අත් දෙකෙන් අල්ලාගෙන ඉස්කෝලෙට එක්කගෙන යනවා.ඉස්කෝලෙ ගේට්ටුව දකිනකොට මාස්ටර්ලාට බයේ අර ගෑනු ළමයි දෙන්නගෙන් බේරිලා අම්මා ළඟට දුවගෙන එනවා. අතුරුවැල්ල ආණ්ඩුවේ ඉස්කෝලෙන් අස්වෙලා මං කොළඹ කේරි විද්‍යාලයට ආවා. අවුරුද්දක් විතර එහි ඉගෙනගෙන අම්බලංගොඩ ධර්මාශෝක විද්‍යාලයට ඇතුළු වුණා. ඒ ඉස්කෝලේ මාස්ටර්ලා හරිම හොඳට ඉගැන්නුවා. ගණිතය ඇතුළුව හැම විෂයකටම මං ඒ ඉස්කෝලෙදි දක්ෂකම් පෙන්නුවා.ධර්මාශෝකෙ ඉගෙන ගන්න කොට මං නාට්‍යයක් කළා. “කොක්ස් ඇන්ඩ් බොක්ස්” ඒ නාට්‍යයේ නම. ඒ නාට්‍ය ඉතා හොඳට මං ඉස්කෝලෙදි කළා. පසු කාලයේදී දයානන්ද ගුණවර්ධනයන් “කාමරේ පොරේ” නමින් ඒ නාට්‍ය අනුවර්තනය කර තිබුණා. දයානන්දයන්ට ඉස්සර වෙලා මං ඒ නාට්‍ය ඉස්කෝලෙදි පෙන්වා තිබුණා. ඒ ගැන මට ආඩම්බරයි. ඒ විදියට තමයි මං නාට්‍ය කලාවට යොමු වුණේ.1964 මං කොළඹ විශ්ව විද්‍යාලයට ඇතුළු වුණා. මට මහාචාර්ය එදිරිවීර සරච්චන්ද්‍ර මහත්මය ඇසුරු කිරීමට අවස්ථාව ලැබුණා. එහිදී මං “රත්නාවලී” නාට්‍යයේ විභූෂක චරිතය නිරූපණය කළා. සයිමන් නවගත්තේගමගේ “ගංගාවක්, සපත්තු කබලක් සහ මරණයක්” කියන ස්වතන්ත්‍ර වේදිකා නාට්‍ය රඟ දැක්වීමෙන් සම්මාන දෙකක් ලබාගැනීමට මට හැකි වුණා.හැරල්ඩ් පින්තුගේ “ද කලෙක්ෂන්” නාට්‍යයේ අනුවර්තනයක් විදියට “මේස ගර්ජනා” නාට්‍යය කළා. එය විශ්ව විද්‍යාලයේ ඇතුළේ පෙන්නුවා. විශ්ව විද්‍යාලයෙන් පිටතදී එය රඟ දක්වන විට වික්‍රම බෝගොඩ එහි නළුවා විදියට රඟපෑවා. ඒ අනුව මං පසුකාලයේදී සුගතපාල ද සිල්වාගේ “අපේ කට්ටියට” එකතු වුණා. ඔවුන් සමඟ නාට්‍ය පෙන්වීම සඳහා රට වටේ ගියා. ඒ විදියට මගේ මුළු ජීවිතයම ඉබේම නාට්‍ය කලාවටම යොමු වුණා.1980 දී පමණ “වැනීසියේ වෙළෙන්ඳා” නාට්‍ය අපි රඟ දැක්වූවා. කේරි කොලේජ් එකේදී තමයි පුහුණුවීම් කටයුතු කළේ. මං එතකොට නැවතිලා හිටියේ නාවල. මේ පුහුණුවීම් කටයුතු කරන විට ටෝනි අයියාත් (ටෝනි රණසිංහ) අපත් සමඟ හිටියා. ටෝනි අයියාගේ ගෙවල් තිබුණේ පුංචිබොරැල්ලේ සිරිධම්ම මාවතේ. පුහුණුවීම් කටයුතු ඉවර වුණා. ටෝනි නළුවෙක් වුණාට පස්සේ බස් එකේ ගිහිං නෑ. ටැක්සියකින් තමයි ගෙදර යන්න ඕන වුණේ. ඒත් අප කට්ටියම අතේ ටැක්සියක යන්න තරම් සල්ලි තිබුණෙත් නැහැ. ඒ නිසා අපි හැමෝම ටෝනි අයියලාගේ ගෙදරට පයින්ම ගියා. ඔහු ගෙදරට ගිහිං දාලා අතේ සල්ලි තිබුණ විදියට බස්වලින් අපි ගෙවල්වලට ගියා.මං මේ දැන් සිටින ගේ හදන්න මුදල් හොයාගත්තේ “වැනීසියේ වෙළෙන්ඳා” නාට්‍ය පෙන්වීමෙන් අසූ ගණන්වලදී මේ නාට්‍යයට හොඳ පේ‍්‍රක්ෂක ප්‍රතිචාරයන් ලැබුණා. එක දවසකට ෂෝස් දෙක තුන පෙන්වූ අවස්ථාවත් තිබුණා. බදුල්ල, බණ්ඩාරවෙල ඇතුළු ස්ථාන හතරක මේ නාට්‍යය පෙන්වන්න සිදු වුණා. ඒ දවසෙම තමයි අපේ ගෙදරට මුල්ගල තියන්න තිබුණෙත්. නළු නිළියෝ ටික යවලා මුල්ගල තියන්න එන්නම් කියලා මං ගෙදරින් ගියා. ගියාම නළු නිළියො හතරදෙනෙක් අඩුයි. කරන්න කිසිම දෙයක් නෑ. ඒ සියලු චරිත රඟපාන්න මට සිදු වුණා.ඒ කාලේ ෆෝන් තිබුණෙත් නෑනේ. මුල්ගල තියන්න එන්න බැරිවෙනවා කියලා ගෙදරට දන්වන්න ක්‍රමයක් තිබුණෙත් නැහැ. ගෙදර ඇවිත් බැණුම් අහනවා කියලා හිතාගෙන මං ඒ ෂෝස් පෙන්වන්න ගියා. ආපහු ගෙදර ආවේ බැණුම් අහන්න හිත හදාගෙන. ඒත් පුදුමෙ කියන්නෙ කිසිම කෙනෙක් මට බැන්නේ නැහැ. අඩු ගාණේ මේ ගැන කතා කළේවත් නෑ. ගෙදර හැමෝම මගේ හැටි දන්න නිසා මේ සිද්ධිය සම්බන්ධයෙන් කිසිම දෙයක් කිව්වේ නෑ.“අහස් ගව්ව“ රූගත කරන්න අපි කල්පිටිය දූපතට ගියා. මායි, කොස්තායි, කලංසූරියයි, ගෑනු ළමයෙකුයි දූපතේ ඉතිරි වෙන්න අනෙක් අය ගොඩබිමට ගියා, අමතක වූ දෙයක් අරගෙන එන්න කියලා. ගිය අය ආපසු දූපතට එන්න ටිකක් දවල් වුණා. දවල් වෙන්න, දවල් වෙන්න දූපත මුහුදේ ගිලෙන බව අපට දැනුණා. දවල් වෙනකොට දූපතට වඩදිය ගලන්න ගත්තා. ඒ නිසා දූපත ටිකෙන් ටික වතුරට යට වුණා. ඒ වෙලාවෙදි නම් අපට බය හිතුණා. අපි හිතුවේ දූපත යටවෙනවත් එක්කම අපිත් ගිලෙයි කියලා. ඒත් වාසනාවකට ගොඩබිමට ගිය අය දූපත ගිලෙන්න කලිං ආවා. ඒ නිසා අපේ හිත් මරණ බයෙන් මිදුණා.මම කාලයක් රූපවාහිනියේ සේවය කළා. එහෙත් රූපවාහිනියේ සිටිය නිලධාරීන් පිරිසක් විසින් මගෙයි, ලූෂන් බුලත්සිංහලගෙයි වැඩ තහනම් කළා. මේ නිසා මං එංගලන්තයට ගියා. මගේ මල්ලි පදිංචිවෙලා හිටියේ එංගලන්තයේ. එහේ ගිහිං විවිධ රැකියා කළා. අවුරුදු 3, 4ක් විතර එහේ හිටියා. සමහර අවස්ථාවලදී හෝටල්වල පවා සේවය කළා. එංගලන්තයේ සිටිනවිටදී මගේ පුරුද්දක් තිබුණා නාට්‍ය බලන්න.සතියකට වරක් නාට්‍යයක් හෝ දෙකක් බලනවාමයි. මේ විදියට එහේදී නාට්‍ය 200ක් විතර මං බලන්න ඇති. “රෝමය ගිනි ගනී” කියන නාට්‍ය මගේ අතින් නිර්මාණය වීමට බලපෑවේ එංගලන්තයේදී මං නැරඹූ නාට්‍යයක්. එය සරල විනෝදාස්වාදන නාට්‍යයක්. “රෝමය ගිනි ගනී” දෙවන කොටස මේ දවස්වල නිර්මාණය කරමින් තිබෙනවා. ලබන අවුරුද්දේ පෙබරවාරිවලදී වගේ දෙවන කොටස පේ‍්‍රක්ෂකයන්ට පෙන්වීමට හැකිවේවි කියලා මං හිතනවා.මං විවාහ වෙන්න කලිං කොළඹ නැවතී හිටියා. මායි, බන්දු එස්. කොඩිකාරයි (ලේක්හවුස් එකේ සේවය කළා) තමයි නැවතිලා හිටියේ. අපි සිටියේ රවුන් බිල්ඩින් එකේ උඩම තට්ටුවේ කාමරයක. මේ කාමරයේ ඉන්න පුළුවන් දෙන්නෙකුට විතරයි. ඒත් හැමදාම උදේට බලනකොට හතක් විතර මේ කාමරයේ නිදා ගන්නවා.ඩබ්ලිව්. ජයසිරි, විමල් හලංගොඩ, ධර්මසේන පතිරාජ, විමල් කුමාර ද කොස්තා, විජය කුමාරණතුංග, අමරසිරි කලංසූරිය, දයා තෙන්නකෝන්. අපි දෙන්නාට අමතරව ඒ හත්දෙනා තමයි අපේ කාමරයේ රෑට නවතින්නේ. ඩබ්. ජයසිරි තමයි හැමදාම නවතින්නේ. අපි කට්ටිය හවසට චිත්‍රපට, නාට්‍ය බලලා එහෙ මෙහෙ ගිහිං පොඩ්ඩක් රස්තියාදු වෙලා කාමරේට එනකොට හැමදාම රෑ 12, එක වෙනවා. කාමරේත් එක්කම පොඩි බැල්කනියකුත් තිබුණා. පත්තර කොළ බිම එළාගෙන අපි නිදා ගන්නවා. ඒ අත්දැකීම් හරිම සුන්දරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>30</day>
    </date>
    <link>http://www.dinamina.lk/2010/11/30/_art.asp?fn=f1011303</link>
    <topic>සිංහල උළුවහු</topic>
    <author/>
    <content>මෙරට ජනයා පුරාණ කාලයේ දී උළුවස්ස ගොඩනැගිල්ලක ඉතා වැදගත් අංගයක් ලෙස සැලකී ය. උළුවස්ස විසිතුරු කැටයමින් ගහනකොට සෑදීමත් උළුවස්සක් උඩින් පළමුවෙන් යෑම පිළිබඳ ව “උළුවහු පැනීම” නම් වූ පැරණි වතාවතක් තිබීමත් ඊට සාක්‍ෂි වෙයි.ධම්මපදට්ඨකථා, ධම්පියා අටුවා ගැටපදය, සිඛවළඳ විනිස, විනය විනිශ්චය ආදී බොහෝ පැරණි ග්‍රන්ථයන්හි දොරබා සඳහන් වෙයි. මෙයින් සිඛවළඳ විනිසෙහි “දොරබා දොරවටු පිරිවැටෙන දොර ඇති සෙනස්නෙහි” ආදී වශයෙන් එන වැකිය අනුව දොරපියන කරකැවෙන සේ සවිකළ දොරවල් දසවන සියවස හරියේදී තිබුණු බව පැහැදිළි ය. පැරණි ගොඩනැගිලිවල අවශේෂයන්ගෙන් අවබෝධ වන පරිදි දොරපියන් එදා සවිකරන ලද්දේ අද මෙන් සරනේරුවලින් නොව දොරට ම සම්බන්ධ කොට දොරපියනෙන් ඉහළටත් පහළටත් දික්වුණු වටව්වලිනි.ඒ කාලයේ දොරවල් ඉතා විශාල ඒවා වූ හෙයින් ඒවා අරින වහන විට බිත්ති කම්පනයවුණු බවත්, එයින් බිත්තිවල මැටි වැටුණු බවත් කඞ්ඛාවිතරණියෙහි එන සටහනකින් කියවෙයි. “දොරබාවට හාත්පස දෙරියන් වියත් පමණ දොරබාව නිශ්චල වන පිණිස.... “නැවත නැවත මැටි පිරිබඩලෑ යුතු බව භික්ෂුප්‍රාතිමොක්ෂසන්නයෙහි සඳහන් වෙයි.පැරණි දොරවලට හරස්කොට යෙදූ ලීයකින් අගුලු ලෑම සිරිත ව තිබී ඇත. එහෙත් යටත් පිරිසෙයින් සද්ධර්මරත්නාකරය ලියූ කාලයේ කෙසියතුරෙන් දොර වැසූ බවට සාක්ෂි ඇත. ගල්ලෙනවලට පවා අතීතයේ දී දොර උළුවහු යොදා තිබුණු බව සද්ධර්මරත්නාවලියෙහි සඳහන් ය.දොරක විවිධ කොටස්වලට පුරාණයේදී යෙදූ නම් දැන් බොහෝ දුරට අභාවයට ගොස් ඇත. උළුවස්සේ එක් පසක උළුවහු කණුවට සම්බන්ධ කොට අගුල් කණුවක් විය. දැව අගුල රැඳුනේ මෙහි ය. දැන් දොරවල අප “ලින්ටල් එක” යැයි හඳුන්වන කොටසට හරස්කඩේ යයි කියන ලදී. මෙයට ම බාපත් ලෑල්ල හෝ උඩලිපත යයි ද නම් විය. හරස්කඩයට ඉහළින් උතුරු ලෑල්ල විය.උළුවහු කණු දෙක පහළින් සම්බන්ධ වන්නේ එලිපත් කඳෙන් ය. මෙයට පඩිකඳ යැයි ද කියන ලදී. දොර විවර කිරීම සඳහා අල්ලා ඇදීමට කයිපුඩිවළලු යෙදින. දොරට සවිකළ වටකුරු ලෝහ තහඩුව බෝක්කලය යැයි නම් විය. යතුර එන තැන යතුරු තහඩුවට මූණත්තහඩුව යැයි කියන ලදී. ගෙයක් සෑදීමේ දී උළුවස්ස යොදා පළමුවරට උළුවස්ස හරහා පියනැගීම ශුභමුහුර්තියකින්ම කරන ලදී.මේ සිරිත බොහෝ දෙනා අතර අද දක්වා ද පවතින නමුත් පැරණි උළුවහු පැණීමේ වතාවත දැන් අභාවයට ගොස් ය. එකී වතාවක සම්බන්ධ කවි සඳහන් පැරැණි අත්පොත් පරීක්‍ෂා කිරීමේ දී එකල මිනිසුන් අතර තිබුණු විශ්වාසයන් ගැන යමක් වටහා ගත හැකි ය. එබඳු එක් අත්පොතක් අනුව “උඩලිපතට අතගසා” “යටලිපතට පය ගසා” එක් යකින්නක් සිටින්නී ය. එලිපත්ත පනින්නා මැයට ඉවත්වන්ට අණ කරන්නේ බුදුන්ගේ අනුහසිනි. එලිපත්ත පනින්නා මේ අවස්ථාව සඳහා තමා “විස්මකර්මදෙවි” යයි කියා ගනී.මෙම වතාවත සම්බන්ධ කවිවලින් දොරේ එක් එක් කොටසේ ඇති වස් දුරුකිරීම සඳහාත් උළුවස්ස පනින්නාගේ දොස් දුරුකිරීම සඳහාත් කරන ආයාචනා ය. උළුවහු පැනීමේ වතාවත පිළිබඳ අනිකුත් අත්පොතක පෙනෙන අන්දමට දොර උළුවස්සේ උඩලිපතේ. බාපොතේ, උළුවහු කරුවේ, අගුල් කණුව මැද හා එලිපත් පඩියේ පිළිවෙලින් තකරි, මකරි, යමදුති, තිලෝකදේවි සහ පුෂ්ප සුන්දරි යන යකින්නන් ඇත.එහි එන කවිවලින් මෑලාට පුද පිළිගෙන යන්ට කියති. තවද ගේ අටකොන යකින්නෝ ය. ගෙ මැද ඉඳගෙන ඉන්නා “තනේරියන් ඉස බොවන් යකින්නියය” මේ හැම දෙනට, උතුම් මුනිඳුන්ගේ අණ” ඇත්නම් යන්ට කියනු ලැබේ. මෙහි ද එලිපත්ත පනින්නා තම විශ්මකර්ම දෙවියා යයි කියා ගනී.ලංකාවේ පැරණි උළුවහු විවිධ ය. කුඩා තරමේ සිට ඉතා විශාල තරමේ උළුවහු දක්වා ඇත. සමහරක් දැව උළුවහු ය. සමහරක් ගල් උළුවහු ය. ඇතැම් ඒවා ගලින් හා දැවයෙන් කරන ලද ඒවා ය. ඇතැම් උළුවහු චාම් ය. සමහරක් ඉතා විචිත්‍ර ලෙස රූකම් කරන ලද ඒවා ය. ඇතැමෙක රූකමට රිදී ඔබ්බා ඇත. අන් සමහරෙක රූකමට ඇත්දත් ඔබ්බා ඇත.දොර උළුවහු මුලින් ම චාම් ව කරන්නට ඇති නමුත් කලක දී බාපතේ පහන කෙළවරේ චන්ද්‍රවංක හැඩයට ආරුක්කු කරන ලදී. මෙහි ආරුක්කුව ඇති වුව ද චතුරශ්‍ර දොරපියනක් හෝ පියන් සවිකිරීමට එයින් බාධාවක් නැත.දොරබාවට පිටුපසින් දොර සවිවුණ හෙයින්. සිංහල උළුවහුවල පරිණාමයේ එක් අවස්ථාවක සංලක්ෂය වන චන්ද්‍රවංක බාපත සහිත උළුවහු එතරම් බහුල ලෙස භාවිතවුණු බව නොපෙනේ. චන්ද්‍රවංක බාපතේ ද එක් එක් තැන යම් යම් වෙනස්කමක් දක්නට ඇත. මීට පසු කලෙක බාපතේ මධ්‍යයෙන් පහතට උල් වූ බද්ධ කළ යුග්ම ආරුක්කුවක් කැටයම් කරන ලදී. මෙම හැඩය සූර්යවංකය යන නමින් හැඳින්වින.මෙම සූර්යවංක ආරුක්කු සහිත බාපත් පැරණි විහාරස්ථානවලින් බහුල ලෙස ලැබේ. චන්ද්‍රවංක බාපත් සහිත උළුවහුවල මෙන් සූර්යවංක බාපත් සහිත දොර උළුවහුවල ද නොයෙක් ප්‍රභේදයන් ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>30</day>
    </date>
    <link>http://www.dinamina.lk/2010/11/30/_art.asp?fn=f1011304</link>
    <topic>සිංහලයා නගරය ආක්‍රමණය කරයි</topic>
    <author>බන්ධුල ආර්. ගුලවත්ත</author>
    <content>මාතලේ සිංහල හමුදාවලට යටත්ව ඇති වග වාරියපොළ කඳවුරුලා සිටි ඉංග්‍රීසි හමුදාවලට ආරංචි විය. ඔව්හු වහාම මාතලේ කරා හමුදා සේනාංක මෙහෙය වූහ. ගං ඉවුරේ දී ආරක්ෂක සිංහල සේනා සමඟ වෙඩි හුවමාරුවීම් සිදුවිණි. පරාජිතව පලා යන සිංහල හමුදාවේ භටයින් සතර දෙනෙකු අල්ලා ගත් හමුදා භටයෝ ඔවුන් පිට තල ගසා බැඳ මාතලේ නගරයට රැගෙන ආහ.එල්ලෙන පාලම ගං පත්ලේ සිට අඩි 40ක් පමණ උසය. ද්‍රෝහි ඉංග්‍රීසි හමුදාවෙන් කෲර වධ බන්ධනවලට හසුවනවාට වඩා ගඟට පැන මිය යාම වඩා සුදුසු යැයි එඩිතරව සිත හදා ගත් එක් සිංහල සිරකරුවෙකු අත් දෙක පිටට බැඳ තිබිය දීම සැනෙකින් විත් හිස පහළට හරවා දෙගොඩ තලා ගලා යන වතුරට පැන්නේ ය. හිස ගලක හැපී ඔහුගේ්රක්ත වර්ණ රුධිර ධාරා ගඟේ වතුරට මුසු විය. සිරුර ගඟ දිගේ පාවී ගියේ ය. මැලේ ;ස්නාංකය සහ රයිපල්ස් රෙජිමේන්තුවේ කැප්ටන්වරු ප්‍රමුඛ සේනාංක මාතලේ නගරයට ඇතුල්ව නගරයේ ආරක්ෂාව තර කර ගත්හ.එකල 1848 සමයේ මාතලේ නගරය ද ඉතා කුඩා බිම් තීරුවකට සීමා වූ වග කිව යුතු නොවේ. ත්‍රිකුණාමල වීදියේ සැතැපුම් 3 / 4ක් පමණ දිගට දෙපස පොල් අතුවලින් හෝ වීදුරුවලින් සෙවිළි කළ කුඩා නිවාසවලින් යුත් කඩපේළි දෙකක් විය. උළු සෙවිලි කළ නිවාස 5ක් නගරයටම තිබුණි. ඒ පහම ඉංග්‍රීසි ආණ්ඩුවට අයත් විය. ඉන් තුනක් පමණ සිංහල හමුදාවේ ප්‍රහාරයට බඳුන්ව තිබුණි.එදින හිරු මුදුන් සමයේ 15 වැනි ඉංග්‍රීසි හමුදාංකයට නැඟෙනහිර කඩවත ළඟදී සිංහලේ හමුදා සේනාංක සමඟ ගැටෙන්නට සිදු විය. මුහුණට මුහුණලා සටන් ඇවිළිණි. සිංහලේ හමුදා සේනාංකයට 3000ක් පමණ ඇතුළත් විය. පැය බාගයක තියුණු සටනකින් පසු ඉංග්‍රීසින්ගේ රැයිපල් තුවක්කු වෙඩි පහරින් වීර සිංහලයෝ හතර දෙනෙක් මාතෘ භූ®මියේ අයිතිය වෙනුවෙන් දිවි පිදූහ.හදවත පසා කර ගෙන ගිය වෙඩි උණ්ඩයකට මර ලතෝනි දෙමින් දඟලන සිංහල වීර භටයෙකු දුටු එක් මිලේච්ඡ සොල්දාදුවෙක් ඔහු වෙත ආඩම්බරයෙන් දුව ගියේ ය. හිරු රැසින් දිලිසුණු සිය තියුණු කිනිස්ස හිනෙන් ඇද ගත් මෘගයා වීර සෙබළා නිහඬ කෙළේ පපුව හරහා තවත් කිනිසි පහරක් ඇතුළ් කරමිනි. මෘගයා සිය දුඹුරු පැහැති දත් දෙපොළ විලිස්සා කැප්ටන් දෙස බැලුවේ ජයග්‍රාහි විලාසයෙනි.මේ මාතලේ දී මුහුණට මුහුණ ලා කළ පළමුවැනි සටනයි. නගරයේ සියලුම සිංහලයන්ගේ ගෙවල් සෝදිසි කරන්න යැයි කැප්ටන් වොට්සන් වහා නියෝග කෙළේ ය. පදිංචිකරුවන් නොසිටි සියලුම නිවාසවල භාණ්ඩ හමුදාව යටතට ගෙන ඒ නිවාස එවේලෙහිම ගිනි බත් කළහ. භීතියෙන් ඇළලී මුසපත්ව සිටි සිංහලයෝ මේ වන විට නගරය අත්හැර පලා ගොස් සිටියහ.ඇදිරි සමය වන විට රුදුරු ඉංග්‍රීසි සේනා කඩ වීදි ගෙවල් දොරවල් ජනී ජනයා වතු පිටි සුන් බුන් ගොඩක් බවට පත් කර තිබුණි. මාතලේ නගරයම මෘග චණ්ඩ සේනාව විසින් යටපත් කර ගන්නා ලදී. කඩවත් සතරේ ආරක්ෂක සේනාවෝ බලය තර කළහ. මාතලේ ට ඇතුළුවන සියලුම ස්වදේශිකයන්ට දුටු තැන වෙඩි තබන්න යැයි කැප්ටන් වොට්සන් අණ දී තිබුණි. මාතලේ වයඹ දිග කඳුකරයේත් කෝපි වතුවලත් පදිංචිව සිටි සියලුම ඉංග්‍රීසි ජාතිකයන්ට මාතලේ නගරයට එන ලෙස වොට්සන් උපදෙස් දී තිබුණි.සිිංහලේ නායකයන්ගේ සැලැසුම් මත කරෝ අප්පු හා දීනිස් අප්පු සෙන්පතිවරු මාතලේ හා ලග්ගල වතුකරය බොහෝ දුරට අත්පත් කර ගෙන සිටියහ. මාතලේ ඉංග්‍රීසි සේනාවන් කළ සටනෙන් පසු අල්ලා ගත් පෙදෙස්වලින් සිංහල නායකයන් ඉවත්ව එදාම සවස් කාලයේ මාතලේ ලෙනදොරට පිවිසියහ. එහිදී ආක්‍රමණයන් ගැන කතිකා කළහ.29 දා මාතලේ සිදු වූ සටනට රජතුමන් හෝ ආදිපාදතුමන් හෝ සහභාගි නොවූ බවට මතයක් ඇත. ඇල්කඩුවේ සිට ඔව්හු ලෙනදොරට පැමිණ සිටියහ. එදා රාත්‍රි ලෙනදොර පන්සල්වත්තේ පිහිටි ඇළෙහි ඉවුරු දෙක්හි දහස් ගණනක් හමුදාවක් කඳවුරුලා සිටියහ. රජතුමන් ඇතුළු සේනාධිපතියෝ පන්සලේ බණමඩුවේ ලැඟුම් ගෙන සිටියහ. අගෝස්තු 1 වැනිදා කුරුණෑගල ආක්‍රමණය කරන්නට සැලැසුම් කළහ.කැප්ටන් වොට්සන් යුද්ධ සේනාංකයක් ගෙන රාජ ද්‍රෝහින් ලෙස ඔවුන් හඳුන්වා සිටි සිංහලේ ප්‍රාදේශීය නායකයන් සිර භාරයට ගන්නට මහනුවර දෙසට පිවිසියේ ය. කඳපොල බස්නායක නිලමේ, දුල්ලෑවේ මහ නිලමේ, හැවැන්පොළ කෝරළේ රාජද්‍රෝහීන් ලෙස නම් කර තිබුණි. ජූලි 20 දා දඹුල්ලේ මහා විහාරයෙහි සිදුකළ රාජාභිෂේකයට සම්බන්ධ සිංහලේ වීර සෙන්පතියන් සියලු දෙනා රාජද්‍රෝහීන් ලෙස නම්කර ඔවුන්ට මරණීය දණ්ඩනයට ලක් කිරීමට ඉංග්‍රීසි සේනාධිනායකයන් සහ යුද්ධාධිකාරීන් සැලැසුම්කර ගෙන සිටින බවට ආරංචිය පැතිරිණි.මෘග ඉංග්‍රීසි සේනාවන්හි ආක්‍රමණය සැලවීමත් සමඟ බියෙන් තැතිගත් අහිංසක සිංහලයෝ තමන් සන්තක සියලු සේසත අතහැර ජීවිත ආරක්ෂා කර ගැනීමට වනාන්තර ගත වූහ. ඉංග්‍රිසි හමුදාවට අවශ්‍ය බඩු බාහිරාදිය ධාන්‍ය තමන් වෙත තබාගත් මෘගයෝ ඉතිරි බඩුත් සමඟ ගෙවල් දොරවල් ගිනිබත් කළහ.වනාන්තර ගතවූ සිංහලයේ දහසක් වේදනා විඳිමින් සිංහලේ හමුදාව වාඩිදාගත් පෙදෙස වෙත ගමන් ගත්හ. කොල්ලකා ගත් බඩු බාහිරාදිය ඉංගී‍්‍රසිහු මාතලේට ගැල් පුරා පිටත් කළහ. ගව එළු සතුන් පට්ටි ගණන් මාතලේ වෙත එවන ලද්දේ සුද්දන්ගේ පරිභෝජනය උදෙසාය. කෲර ඉංගී‍්‍රසි හේවායින් තම තමන්ගේ ගෙවල් වතු පිටි ගිනි තබා උඩට නගින දුම්රොටු දෙස ඈත කඳු මුදුන්වල සිට අපේ ජනතාව හද කකියවන වේදනාවෙන් දෙස් දෙවොල් තබමින් බලා සිටියහ. අපේ මවුබිමේ සදාකාලික අයිතිකරුවන්ගේ සෝ සුසුම් ගුවන් ගැබ සිසාරා සතර දිගන්තය පුරා පැතිර ගියේ ය.1848 අගෝස්තු පළමුවැනි දින නව හිරු රැසින් සත් කෝරළයේ ඇතුගල්පුරවරයේ කුරුණෑගල නගරය ආලෝකවත් වූයේ ය.නගරය වීරෝදාර සිංහල හමුදාව විසින් වටලන ලදී. එක් බල ඇණියක් කරෝ අප්පු සෙනෙවියා වෙතින් මෙහෙයවිණි. අනෙක් බල ඇණිය දීනිස් සෙනෙවියාගේ අණින් මෙහෙයවිණි. පොලිස් ආරක්ෂක ස්ථානය, කච්චේරිය, දිස්ත්‍රික් උසාවිය, හිරගෙදර, සිංහල හමුදාවේ ඉලක්කය විය. කරෝ අප්පු සෙනෙවියාගේ හමුදාව නගරයට නැඟෙණහිර දෙසින් ඇතුළු විය.ඔව්හු කච්චේරිය හා උසාවිය අණසක යටතට ගත්හ. එකල කුරුණෑගල දිසාපති වූයේ පවර් නැමැත්තෙකි. ඔහුගේ බලය බිදී තිබුණි. කච්චේරියේ ඒ වන විට තිබුණු මුදල වූ පවුම් 1500 රැකගන්නයැයි ඔහු මහනුවර පාලනාධිකාරයට දන්වා යැව්වේ සිංහල හමුදාව නගරය ආක්‍රමණය කිරීමත් සමඟය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>30</day>
    </date>
    <link>http://www.dinamina.lk/2010/11/30/_art.asp?fn=f1011305</link>
    <topic>සංවර්ධනයත්සුබසාධනයත් එක්වූ අය–වැයක්</topic>
    <author>ආරිය රූබසිංහ අධ්‍යක්ෂ ජෙනරාල් ජාතික සංවර්ධනය පිළිබඳමාධ්‍ය මධ්‍යස්ථානය</author>
    <content>අවුරුදු 64 ක් පැරණි වු ශ්‍රී ලංකා අයවැය ලේඛන ඉතිහාසයේ සමාජ ආර්ථික ආගමික යන අංශයන්හි සෑම අස්සක් මුල්ලක්ම ආවරණය වන පරිදි එළිදැක්වූ අයවැය ලේඛනය ලෙස පසුගියදා ඉදිරිපත් කළ 2011 අයවැය ලේඛනය ඉතිහාසගත වේ.ඒකපුද්ගල ආදායම ඇ. එ.ජ.ඩොලර් 4000 ක් ඉක්මවන රටක් බවට පත්කිරීමේ අපේක්ෂාව සමඟ ආර්ථික වර්ධන වේගය 8% න් ඔබ්බට 10% ක් දක්වා වැඩිකර ගැනීමේ උදාර පරමාර්ථය ද මේ අයවැය ලේඛනයට ඇතුළත් වෙනවා. ඒ සමඟම කඩිනම් පළාත් මාර්ග සංවර්ධනය වෙනුවෙන් රුපියල් මිලියන 20,000 ක් වෙන්කරන අතරවාරයේ තෛ‍්‍රයිභාෂා සංකල්පය වර්ධනය, සෞන්දර්ය කලාගාරය, මල් වගාව ප්‍රචලිත කිරීම් ඇතුළු විවිධ ක්ෂේත්‍ර සඳහා මෙවර අයවැය ලේඛනයෙන් මුදල් වෙන්වී තිබේ. එය ඉතා සාධනීය ලක්ෂණයකි. බොහෝවිට මහා පරිමාණ ව්‍යාපෘති සඳහා පමණක් අයවැය ලේඛන තුලනය කිරීම සාමාන්‍ය පුරුද්ද වුවද මෙවර අයවැය ඊට හාත්පසින්ම වෙනස් වූ එකකි.ආයෝජකයන් ඇද ගැනීම සඳහා ආකර්ෂණීය වූත් හිතකර වූත් රැඩිකල්වාදී වෙනස්කම් කිහිපයක් කර තිබේ. දේශීය සමාගම්වලට තම ව්‍යාපාර වැඩි දියුණු කර ගැනීම සඳහා කිසිදු බාධාවකින් තොරව විදේශ අරමුදල්වලින් මුදල් ලබා ගැනීමේ අවසරය ලබා දී ඇත. මේ ක්‍රමවේදය නොවැ. 29 වැනිදා සිට ක්‍රියාත්මක වෙයි. මෙකී යෝජනා ආයෝජකයන්ගේ ආකර්ෂණයට හේතු වනවා පමණක් නොව 5% දක්වා අඩුවී ඇති රැකියා වියුක්තිය තවදුරටත් අඩුවීමට හේතු වේ.ව්‍යාපෘති සඳහා කාලපරාසයක්මීට අමතරව බොහෝ ව්‍යාපෘති සඳහා කාලපරාසයක් නියම කිරීමද තවත් යහපත් ක්‍රියාවකි. මෙහිදී 2011 වර්ෂය ආරම්භ වී දින 100 ක් ඇතුළත ක්‍රියාත්මක විය යුතු යැයි යනුවෙන් බොහෝ අවස්ථාවල සඳහන් වී තිබේ.තවද මානව සම්පත් වර්ධනය, පුහුණුව, නිපුණතාවය, ඵලදායිතාවය නැංවීමට මෙවර අයවැයෙන් විශේෂ අවධානයක් යොමුකර තිබීම විශේෂයි. විද්‍යුත් ලේඛන හා රාජ්‍ය අංශයට තොරතුරු තාක්ෂණය දැනටමත් හඳුන්වා දී එහි ප්‍රතිඵල සියලු ප්‍රතිලාභීන් වෙත ලැබීමේ ක්‍රමවේද සකස් කිරීමද වැදගත්ය. රටේ වයස්ගත ජනගහනය වැඩිවීම නොවැලැක්විය හැකි වූවද ඔවුන් නඩත්තුව බරක් නොවීම සඳහා පුද්ගලික අංශයටද විශ්‍රාම වැටුප් ක්‍රමයක් යෝජනා කර තිබීම අගනේය. දැනට රටට වැඩිම විදේශ විනිමය ප්‍රමාණයක් උපයා දෙන විදේශ රැකියා නියුක්තිකයන්ටද මෙමගින් ආවරණයක් සපයා දී තිබෙනවා.විශේෂයෙන් මෙරට ආදායම් බදු ගෙවන්නන් අපේක්ෂා කළ හැමදාම කථා කළ සරල බදු ක්‍රමයක් මේ අයවැයෙන් හඳුන්වා දී තිබීම ඉතා වැදගත්ය. අපේ බදු ආදායම සමස්ත රාජ්‍ය ආදායමෙන් 14.5% ක් වූවත් අසල්වැසි රටවල එය 20% ද ඉක්මවා ඇත. බදු ගෙවිය යුතුª අය බදු නොගෙවීම හා කූට ලේඛන ඉදිරිපත් කර බදු ග්‍රහණයෙන් ගැලවීම මෙරට වීර ක්‍රියාවකි.එහෙත් වෙනත් රටවල බදු ගෙවීම් දේව ක්‍රියාවකි. බදු ආදායමේ අඩු ප්‍රතිශතය නිසාම අඩු ආදායම්ලාභීන්ට තමන් එදිනෙදා ප්‍රයෝජනයට ගන්නා භාණ්ඩ මිලයට ගැනීමේ වක්‍ර බදු ගෙවීමට සිදුවී තිබේ. භාණ්ඩ මිල පහත හෙලීම තරමක සංකීර්ණ ක්‍රියාවලියක් වී ඇත්තේ ඒ නිසයි. පුද්ගලික අංශයේ උපයන විට බදු ගෙවිය යුතු සීමාව ඉහළ දමා රාජ්‍ය අංශයද ඊට ඇතුළත් කිරීමෙන් මෙතෙක් වූ රාජ්‍ය හා පුද්ගලික අංශ විෂමතා තරමක් හෝ දුරු වනු ඇත.මෙමගින් බරපතළ අහිතකර බලපෑම් උදාකරන නිසාම 2009 දී 9.9% ක්ව තිබී 2011 වසරේදී 6.8% ක් වේයැයි ගණන් බලා ඇති අයවැය හිඟය 2012 වනවිට 5% මට්ටමට ගෙන ඒමට මූලික අඩිතාලම මේ අයවැය තුළින් ගොඩ නඟා තිබේ.රුපියල බාල්දු නොකිරීමඅමෙරිකා එක්සත් ජනපදය හා මහා බ්‍රිතාන්‍ය සිය වැසියන්ගේ සහන කපා හැර රාජ්‍ය වියදම් 30% කින් අඩුකර ඇත. කියුබාව රජයේ සේවකයන් ලක්ෂ පහක් සේවයෙන් ඉවත් කර තිබේ. ශ්‍රී ලංකාවේ රාජ්‍ය ආදායමෙන් වැඩි ප්‍රමාණයක් වැටුප් හා විශ්‍රාම වැටුප් වෙනුවෙන් වැය කළ ද රාජ්‍ය සේවය කප්පාදු කිරීමට කටයුතු කර නැත. පසුගිය වසර 05 තුළ ලක්ෂ 07 ක් වූ රාජ්‍ය සේවක සංඛ්‍යාව මේ වනවිට ලක්ෂ 13 ක් දක්වා වැඩිකරන ලද අතර තවදුරටත් මෙවර අයවැය ලේඛණයෙන්ද උපාධිධාරින් 13,000 ක් බඳවා ගැනීමට කටයුතු කරන බව සඳහන්ය.එසේම අපනයන වැඩිකර ගැනීමේ අරමුණින් රුපියල බාල්දු නොකිරීමක් සිදුනොකර රුපියල තවදුරටත් ශක්තිමත් කිරීමට රජය සමත් වීමත් සංචිත ප්‍රමාණයන් ඉතිහාසයේ කවරදාටත් වඩා වැඩි අගයකින් යුක්තව පවත්වා ගැනීමත් අතිශය සාධනීය ලක්ෂණයන්ය.යුද්ධය නිමාවී එහි ප්‍රතිලාභ ජනතාවට ලැබිය යුතුව ඇත. කෙටිකාලීන සහන වෙනුවට දිගුකාලීන සහන ලබාදීම අරමුණු කරගත් මෙවර අයවැය තුළින් නිෂ්පාදනය වැඩි කොට ආයෝජන ක්ෂේත්‍රයේ වර්ධනය සඳහා පියවර කිහිපයක් යෝජනා කර තිබෙනු දක්නට තිබේ. මෙරටට ගෙන්වන ප්‍රාග්ධන භාණ්ඩ තොගයන්, යන්ත්‍රෝපකරණ හා අමුද්‍රව්‍ය වෙනුවෙන් තීරු බදු සහන විශාල ලෙස ලබා දී තිබේ.එසේම ශ්‍රී ලංකා වෙළෙඳ නාමය යටතේ වූ අපනයන සඳහා බදු අනුපාතය 15% සිට 10% දක්වා අඩු කර ඇත. එසේම නිෂ්පාදන ක්‍රියාවලියේ යෙදෙන්නන් සඳහා වූ 35% බදු අනුපාතය 28% දක්වා අඩුකර තිබෙනු දැකිය හැකිය. රෙදිපිළි සම්භාණ්ඩ පාවහන් සහ ගමන්මළු නිපදවීමට අවශ්‍ය යන්ත්‍ර සූත්‍ර තීරු බදුවලින් හා වැට් බදුවලින් නිදහස් කර තිබෙනවා. එය ජී.එස්.පී. අහෝසි වීම නිසා ඇතිවන තත්ත්වය සමනය වීමකි.සංචාරක ව්‍යාපාරය මත පනවා තිබූ බදු 15% සිට 12% දක්වා අඩු කිරීම හා සංචාරක ව්‍යාපාරය දිරිගැන්වීම තුළින් 2016 වන විට මිලියන 2.5 ක සංචාරකයන් මෙරටට ගෙන්වා ගැනීමටත් ඒ සඳහා 15,000 ක් වූ වත්මන් හෝටල් කාමර සංඛ්‍යාව තුන් ගුණයකින් වැඩි කිරීමටත් යෝජනා වී ඇත.පුද්ගලික අංශය මෙවර අයවැය පිළිබඳව සෑහීමකට පත්වන බවක් දක්නට ඇත. විශේෂයෙන් වාණිජ මණ්ඩල සියල්ලෙන් ලබා ගත් යෝජනා හා අදහස්වලින් දෙපාර්ශ්වයට හා රටේ ඉදිරි ගමනට වැදගත් යෝජනා සියල්ල අයවැය මගින් ප්‍රකාශයට පත්වී තිබේ. ඒවා අතර ආයතන බදු ව්‍යුහය සරල කිරීමත් එම බදු අනුපාත 35% සිට 28% දක්වා 7% කින් අඩු කිරීම වැදගත්. ඒ සමඟම යන්ත්‍ර සූත්‍ර හා අමුද්‍රව්‍ය සඳහා වූ බදු සහන පුද්ගලික සේවක බදු සීමාව ලක්ෂ 3 සිට 5 දක්වා පහළ දැමීම, සේවක අර්ථ සාධක මුදල් ආපසු ගැනීමේදී බදු අය නොකිරීම ආදිය ඉතා වැදගත් සාධනීය ලක්ෂණ ලෙස සැලකිය හැකිය.මෙවර අයවැය දිගුකාලීන දැක්මක් සහිත සාර්ව ආර්ථික ප්‍රගතිය ශක්තිමත් කිරීමට සකස් වූවක් බව ඉතා පැහැදිලියි. රටේ විදේශ සංචිත ප්‍රමාණය ඉතිහාසයේ කවරදාටත් වඩා ඉහළ ගොස් තිබෙනවා. එය ඇ. ඩො. බිලියන 07 ක් බවට පත්වීම අප ලැබූ විශාල ජයග්‍රහණයක්. සේවා වියුක්තිය නොහොත් රැකියා නොමැති සංඛ්‍යාව දියුණු රටවල තත්ත්වයට පත්වෙලා. එය අද 6.2% ක්. ගෙවුම් ශේෂයද හොඳ මට්ටමක පවතිනවා. උද්ධමන අනුපාතය 7.6% ක්.කලින් සඳහන් කළ පරිදි විශ්වවිද්‍යාල කාර්ය මණ්ඩලවලට වෛද්‍ය වෘත්තිකයන් ඇතුළු බුද්ධිමය ශ්‍රම දායකත්වය ලබාදෙන විශේෂ වෘත්තිකයන්ට දැනට ලබන වැටුපට තවත් 25% ක් ගෙවීමත් රාජ්‍ය අංශයේ හා රාජ්‍ය ව්‍යාපාරවල වෘත්තීමය අංශවල නියුතු අයට තීරු බදු සහන සහිත මෝටර් රථ ලබාදීමත් අගය කළ යුතුයි.2011 අයවැය පිළිබඳ මේ දක්වා වූ විවේචන හුදෙක් දේශපාලනික සාම්ප්‍රදායික විවේචන පමණකි. ඇමැති මණ්ඩලය විශාල වීම අයවැයට සෘජුව සම්බන්ධ නොවූවද එය ජනප්‍රිය මාතෘකාවක් වී තිබේ. බහු වාර්ගික බහු ජාතික බහු ආගමික සහ බහු පක්ෂ සහිත රටක ශක්තිමත් ආණ්ඩුවක් පැවැත්වීමට නම් අමාත්‍ය මණ්ඩලය විශාල කිරීම අකැමත්තෙන් හෝ කළ යුතුයි.රටේ ඉදිරි ගමන වේගවත් කිරීමට අවශ්‍ය ව්‍යවස්ථා සංශෝධනය සඳහා පාර්ලිමේන්තුවේ තුනෙන් දෙකක බලය පවත්වා ගැනීම ඉතා වැදගත්. එසේම රටක ස්ථාවර ශක්තිමත් ආණ්ඩුවක් පැවතීම හැම අතින්ම ශුභදායකයි. ඒ අනුව ඇමැති මණ්ඩල නඩත්තුවට යන වියදම ලැබෙන ප්‍රතිලාභ මත ඉතා අල්ප මාත්‍රයක් සේ සැලකිය හැකියි. පේ‍්‍රමදාස යුගයේ ඇමැතිවරු 93 ක් වූ බව අද අමතකව ගොස් තිබෙනවා.පරම යුතුකමජනතාවට සහන සැපයීම රජයක පරම යුතුකමකි. අයවැය මගින් බඩුමිල අඩු කළ යුතුය. පඩි වැඩි කළ යුතුය යන හැඟීම් මුල් බැස ගත් සිද්ධාන්ත වේ. එහෙත් කිසිදු අයවැයකින් සීමාවකින් තොරව පඩි වැඩිවීම හෝ බඩු මිල අඩු කිරීම් කළ නොහැකිය. මන්ද යත් ඒ සඳහා ඒ හා බැඳුණු බාහිර සාධක රාශියක් ඇති නිසයි.බාලාංශයේ සිට විශ්වවිද්‍යාලය දක්වාත් ඉන් ඔබ්බට පශ්චාත් උපාධිය දක්වාත් නොමිලේ අධ්‍යාපනය දෙන ආසියාවේ එකම රට ශ්‍රී ලංකාව බව අප අමතක කළ යුතු නොවේ. ඕනෑම රෝගී තත්ත්වයකට සකල දේශ වාසී ජනතාවට දිවා රෑ විවෘත වූ සෞඛ්‍ය සේවාවක් නොමිලයේ සැපයෙන්නේ ශ්‍රී ලංකාවේය.ඒ සියල්ලටම අමතරව රුපියල් 3000 ක් පමණ වූ පොහොර මල්ලක් රුපියල් 350 කට ලබාදීම ඇතුළු මේ දක්වා වූ සහනාධාරවලට අමතරව බිලියන 197 ක සහනාධාර පැකේජයක් මේ අයවැය ලේඛනයෙන් හඳුන්වා දී තිබෙනවා. අයවැය ලේඛනය සමඟ ඉදිරිපත් කළ වියදම් යෝජනා නම් වූ 02 වගුවේ සහනාධාර දීමනා මූල්‍ය පහසුකම් සැපයීම ආදී වශයෙන් විවිධ ක්ෂේත්‍ර හා ව්‍යාපෘති සඳහා වෙන් වූ වියදම් ප්‍රමාණය පහත දක්වා තිබෙනවා. මෙතරම් මුදලක් සහනාධාර වෙනුවෙන් වෙන් කළ වෙනත් අයවැයක් නොවූ බව ඉතා පැහැදිලිව සඳහන් කළ යුතුයි.මෙවන් තත්ත්වයක් හමුවේ රජයේ සේවක වැටුප් ජේ.වී.පී.ය රු. 8000 කින් වැඩි කරන්නට කියද්දි රනිල් 10,000 කින් වැඩි කරන්නැයි කියා කියන කථා ෆොන්සේකාගේ කථා සේම හුදෙක් සල්ලාපයන් ලෙස සැලකිය යුතුයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>30</day>
    </date>
    <link>http://www.dinamina.lk/2010/11/30/_art.asp?fn=f1011306</link>
    <topic>අසූ පස්වන වියටපා තබන ශ්‍රී සත්‍ය සායි සමිඳුනි</topic>
    <author>ෂාමිණි පතිරණ</author>
    <content>1926 වසරේ නොවැම්බර් මස 23 වන දින ඉන්දියාවේ ආන්ද්‍රා ප්‍රදේශයේ පුට්ටපර්ති නම් ග්‍රාමයට සුවිශේෂි දිනයක් විය. මන්ද එදින එම ගම්මානයේ කුඩා නිවසක් තුළ ආශ්චර්යමත් බිලිඳු උපතක් සිදු විය.මෙම බිලිඳුගේ මවගේ නම ඊශ්වරම්මා නම් විය. පියා පෙද්ද වෙන්කම රාජු නම් විය. ඊශ්වරම්මා දෙවියන් කෙරෙහි දැඩි භක්තිකයක් දක්වූ කාන්තාවක් විය. ඇය නිරුතුරුවම තමන් අදහන ධර්මයට අනුව සත්‍ය නාරායන දෙවිදුන්ට පුද පූජා පැවැත්විය. මෙම බිලිඳා බිහිවීමට මොහොතකට පෙරද ඇය එම පූජාව පවත්වමින් සිටියාය. එක් වරම ඇයට ප්‍රසූති ලක්‍ෂණ පහළ විය.ඒ මොහොතේ සත්‍ය නාරායන පූජාව පැවැත්වීම සඳහා පූජකතුමන්ගේ නිවසට ගොස් සිටි ඇගේ නැන්දණියට මේ බව වහා දැන්විය. භක්තිමත් කාන්තාවක් වූ ඇගේ නැන්දණිය පූජාව අතරමඟ නොපැමිණ එය අවසන් වූ පසු පූජාවේ ප්‍රසාදම් (රසකැවිලි) රැගෙන වහා වහා පැමිණියාය. ප්‍රසූති වේදනාවෙන් කෙඳිරි ගාමින් සිටි තම ලේලියට එම ප්‍රසාදම් අනුභව කිරීමට දුන්නාය. ඇය එම ප්‍රසාදම් අනුභව කළ විගස දරු උපත සිදු විය.ඒ ආශ්චර්යමත් මොහොතේ නිවස තුළ එල්ලා තිබූ සංගීත භාණ්ඩ ඉබේම වාදනය වන්නට විය. බිලිඳා තැබූ ඇඳ ඇතිරිල්ල යට නාගයකු දක්නට ලැබිණි. සියල්ලන්ම මවිතයට පත් විය. බොහෝ ආගමික ශාස්තෘවරුන් මෙලොවට බිහිවන අවස්ථා වන්හිදී මෙවැනි ආශ්චර්යමත් දේ සිදුවූ බව පොත පතෙහි සඳහන්ව ඇත. ඔවුන් මේ බිලිඳාට සත්‍ය නාරායන යැයි නම් තැබූහ. ලොව පුරා සිටින දසදහසක් බැතිමතුන්ගේ ගෞරවාදරයට පාත්‍ර වූ ශශ්‍රී සත්‍ය සායි සමිඳුන්ගේ උපත එදා එලෙස සිදු විය.කුඩා සත්‍ය තුළ බොහෝ අවස්ථාවන්හිදී දිව්‍යමය ගති ලක්‍ෂණ පහළ විය. ඔහු පාසලේදී තම මිතුරන් හට පෑන් පැන්සල් වැනි දෑ මවා දුන් බවද, කල්ප වෘක්‍ෂය නැමති යෝධ සියඹලා ගසින් විවිධ පලතුරු වර්ග නෙළා දුන් බවද පුට්ටපර්ති ග්‍රාමයේ වැසියන් පවසති. කෙසේ හෝ මෙම දරුවා වයස අවු: දොළහ වන විට තම මවගෙන්ද, පියාගෙන්ද, සොහොයුරු සොහොයුරියන්ගෙන්ද වෙන් වී තම දිව්‍යමය මෙහෙයුම ආරම්භ කළේ ය.ඔහු වටා දහස් ගණන් බැතිමතුන් එක්රොක් විය. දිනෙන් දිනම එම බැතිමතුන් ගේ සංඛ්‍යාව දෙගුණ තෙගුණ විය. අද පුට්ටපර්ති නැමති කුඩා ග්‍රාමය දෙස් විදෙස් බැතිමතුන්ගෙන් පිරුණු දිව්‍ය විමානයක් බඳුය. පුට්ටපර්ති ග්‍රාමයේ ප්‍රශාන්ති නිලයම් නැමති මන්දිරය තුළ මේ මොහොතේ පවා එතුමන් තම දිව්‍යමය කාර්යයේ නියැලී සිටි. එතුමන් අබියස මුළු ලොවම තනි යායක් බවට පත් වී ඇත.එතුමන්ගේ මඟ පෙන්වීම ඔස්සේ විවිධ ආගම් විවිධ ජාතින් විවිධ සංස්කෘතින්ට අයත් දහස් ගණන් බැතිමතුන් එකට අත්වැල් බැඳගනිමින් ආධ්‍යාත්මික මාවතකට අවතීර්ණ වී ඇත. ඔවුන්ගෙන් බොහෝ දෙනෙක් මහා නිද්‍රාවකින් අවදි වී තම ආගම් ශාස්තෘවරුන් විසින් දේශනා කළ සැබෑ ධර්මය මෙනෙහි කරමින් එය අනුව ජීවත් වීමට වෙර දරමින් සිටිති.එය සැබෑ ආශ්චර්යක් නොවේද? එතුමන් මේ ලොවට පැමිණ ඇත්තේ කිසිදු ආගමක් වෙනස් කිරීමට නොව සෑම ආගමකටම අයත් ශාස්තෘවරුන් විසින් දේශනා කරන ලද ධර්මය නැවත මතක් කර දෙමින් ඒ අනුව ධර්මානුකූල දිවිපෙවතකට නැවත මිනිසුන් යොමු කිරීම සඳහාය. සෑම ආගමකටම පොදු වූ සත්‍ය, ධර්ම, ශාන්ති, පේ‍්‍රම, අහිංසා යන පංච මානව ගුණ ධර්ම තුළින් ක්‍රියාත්මක වන සේවාවන් රැසක් මේ වන විට එතුමන් විසින් ආරම්භ කර ඇත.මිනිස් සමාජයෙන් ගිලිහී යන මානව ගුණධර්මවලින් පිරිපුන් දරු පරපුරක් දායාද කිරීම සඳහා එතුමාගේ මඟ පෙන්වීම යටතේ ලොව පුරා රටවල් ගණනාවක සත්‍ය සායි පාසල් ආරම්භ කර ඇත. එම පාසල් තුළ විවිධ ජාතින්ට විවිධ ආගම්වලට අයත් දරු දැරියන් නිදහස් අධ්‍යාපනයක් ලබමින් සිටිති. තම රටවල්වල ඇති පාසල් තුළ ක්‍රියාත්මක වන විෂය නිර්දේශයන්ට මානව ගුණධර්ම සංකලනය කරමින් මානව දායාවෙන් පිරිපුන් ආදර්ශවත් ගුරුවරුන් මෙම සත්‍ය සායි පාසල් තුළ නැණවත් ගුණවත් දරු පරපුරක් ලොවට දායාද කරලීමේ දිව්‍යමය කාර්යයේ යෙදී සිටිති.තවද බැංග්ලෝර්හි පිහිටි සත්‍ය සායි සුපිරි රෝහල තුළ අසරණ රෝගීන් දහස් ගණනක් නොමිලේ ප්‍රතිකාර ලබමින් සිටී. එම රෝහල තුළ මානව දයාවෙන් පිරිපුන් වෛද්‍යවරුන් හෙදියන් ඇතුළු සේවය කරන සියල්ලන්ම දැඩි භක්තියකින් එම දිව්‍යමය කාර්යයේ යෙදී සිටිති.ලොව පුරා වෙසෙන එතුමන්ගේ බැතිමතුන් විසින් එතුමන්ගේ ආශිර්වාදය සහ මඟපෙන්වීම ඔස්සේ විවිධ සේවා වැඩ සටහන් දියත් කර ඇත. ඔවුන් සියල්ල එම සේවාවන් සලකනු ලබන්නේ දිව්‍යමය සේවාවන් ලෙසය. “විශ්වය පුරා පැතිර පවතින පියවි ඇසට නොපෙනෙන දිව්‍යත්වය මිනිස් වෙස් ගෙන නැවත මෙලොවට පැමිණ ඇත.” ඒ එතුමන් අදහන බැතිමතුන්ගේ විශ්වාසයයි.“මා පැමිණියේ කිසිදු ආගමක් පලුදු කිරීමට හෝ විනාශ කිරීමට නොව, එකිනෙකාගේ විශ්වාසය ඒ අයුරින්ම තහවුරු කිරීමටය. සත්‍ය, ධර්ම, ශාන්ති, පේ‍්‍රම, අහිංසා යන පංච මානව ගුණ ධර්ම අනුව ඔබේ දිවි මඟ සකස් කර ගන්න.”ඒ, එතුමන් විසින් ලොවට දෙනු ලබන උතුම් දිව්‍යමය පණිවිඩයයි. අසූ පස් වන වසරට පා තබන ශ්‍රී සත්‍ය සායි සමිදුනි, ඔබට චිරං ජයතු....</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>30</day>
    </date>
    <link>http://www.dinamina.lk/2010/11/30/_art.asp?fn=f1011307</link>
    <topic>නැඟෙනහිරටත්රබර් වතු</topic>
    <author>ආචාර්ය වී. එච්. එල්. රොද්‍රිගෝ ආචාර්ය එච්. එම්. එම්. ඉක්බාල්</author>
    <content>ශ්‍රී ලංකාවේ රබර් වගාවේ ඉතිහාසය මීට වසර 134 කට පෙර පේරාදෙණිය හා හෙනරත්ගොඩ උද්භිද උද්‍යානවල ආරම්භක පැළ සිටුවීම දක්වා දිවෙයි. මෙහි පුරෝගාමීත්වය ගත් වූ ශ්‍රීමත් හෙන්රි විකම් මහතා හට බ්‍රිතාන්‍ය කිරුළ විසින් “නයිට්” පදවිය පිරිනැමීමට තරම් මෙම උදාර කර්තව්‍යය හේතුපාදක විය.මෙතැන් සිට අපගේ ආර්ථිකයට මහඟු සේවාවක් රබර් වගාවෙන් සැළසුණ අතර අප රටෙහි බිම් ප්‍රමාණය කුඩා වුව ද එය ලොව ස්වාභාවික රබර් නිෂ්පාදනයෙහි 9 වන ස්ථානයේ පවති.වසරකට අමු රබර් අපනයනයෙන් රුපියල් මිලියන 12,000කට අධික ප්‍රමාණයක් ද නිමි රබර් භාණ්ඩ අපනයනය මඟින් රුපියල් මිලියන 53,000කට අධික ප්‍රමාණයක් අපගේ ආර්ථිකයට ලබා දෙනු ලැබේ. එපමණක් ද නොව ලක්ෂ පහකට අධික පුද්ගලයන් ප්‍රමාණයක් රබර් වගාව නිසා සෘජුව හෝ වක්‍රව යැපෙනු ඇත.වර්තමාන ජීවන රටාවේ පරිභෝජනය වන බොහෝ භාණ්ඩ සඳහා අමුද්‍රව්‍යයක් ලෙස රබර් අත්‍යාවශ්‍ය වී තිබේ.ශ්‍රී ලංකා රබර් පර්යේෂණායතනයත් රබර් සංවර්ධන දෙපාර්තමේන්තුවත් වතුª කළමනාකරණයත් එක්ව රබර් ඉඩම්වල ඵලදායිතාවය වැඩි කිරීමට උත්සුක වුවද අවශ්‍ය ඉලක්ක කරා හඹා යාමට නම් තවත් බොහෝ ඉඩම්වල රබර් වගා කළ යුතු වේ. සම්ප්‍රදායිකව රබර් වගා කරනු ලබන තෙත් කලාපය, නාගරීකරණයටත් කාර්මිකරණයටත් පාත්‍ර වී ඇති බැවින් ඒ තුළ තවදුරටත් රබර් වගාව ව්‍යාප්ත කිරීමට අවකාශ නොමැත.එබැවින්, වැවිලි කර්මාන්ත අමාත්‍යාංශය, ගිණිකොන දිග ප්‍රදේශයේ පිහිටි අතර මැදි කලාපය රබර් වගාවේ ව්‍යාප්තිය සඳහා ඉලක්කකොට තිබේ. මෙයට අයත්වන හම්බන්තොට හා මොණරාගල දිස්ත්‍රික්කවල මේ දක්වා රබර් වගා කර ඇති බිම් ප්‍රමාණය හෙක්ටයාර් 10,000කට වඩා අඩු ය. සංවර්ධන ව්‍යාපෘතිවලදී යුද්ධයේ බලපෑමට ලක් වූ නැඟෙනහිර පළාතට ප්‍රමුඛත්වයක් ලැබෙන බැවින් වැවිලි කර්මාන්තයේ දිරි ගැන්වීම මත ශ්‍රී ලංකා රබර් පර්යේෂණායතනය රබර් සංවර්ධන දෙපාර්තමේන්තුව හා එක්ව නැඟෙනහිර පළාතේ රබර් වගාව ආරම්භ කිරීමට උත්සුක විය.මූලික අධ්‍යයනයන් සුබවාදී ප්‍රතිඵල දැරීය. නැඟෙනහිර පළාත අතරමැදි හා වියළි ප්‍රදේශයන්ගෙන් සමන්විත වු බැවින් වර්ෂාපතනය සාපේක්ෂව වැඩි අතරමැදි කලාපය මූලිකව රබර් වගාව සඳහා තෝරා ගන්නා ලදී. මෙම කලාපය අම්පාර දිස්ත්‍රික්කයේ පදියතලාව හා මහඔය ප්‍රාදේශීය ලේකම් බල ප්‍රදේශවලට අයත් වේ. පදියතලාව ප්‍රාදේශීය ලේකම් කොට්ඨාසය, ගම්මාන 75ක් සහිත ග්‍රාම නිලධාරි බල ප්‍රදේශ 20ක් තුළ පැතිර පවතින අතර එහි පවුල්, 3,970ක් තුළ වෙසෙන ජනතාව 16,970ක් පමණ වේ. මහඔය ප්‍රාදේශීය ලේකම් කොට්ඨාස බල ප්‍රදේශය තුළ ජනගහනය 30,000ක් පමණ වන අතර මෙය ගම්මාන 90ක් සහිත ග්‍රාම නිලධාරි කොට්ඨාස 14කින් සමන්විත වේ.මූලිකව ගොවීන් තිදෙනෙකු සමඟ රබර් වගාව අක්කර 3ක භූ®මි ප්‍රදේශයක 2004 වර්ෂයේ ආරම්භ කෙරිණි.රබර් වගාවේ ස්ථාපනය පිළිබඳ පුහුණු වැඩමුලු සිදුකළ අතර දැනුම සම්පේ‍්‍රෂණය සඳහා ගොවීන්ගේම දායකත්වය ලබා ගන්නා ලදී. ගොවීන් අතර සාකච්ඡා, රබර් වගාව සඳහා ශ්‍රම සහභාගිත්වය (අත්තම්) සහ ගොවීන් පර්යේෂකයන් කෙරෙහි දැක් වූ විශ්වාසය මෙහි දී ඉතා වැදගත් විය. පර්යේෂණ සඳහා අවශ්‍ය රබර් ගස්වල වර්ධනය මැනීම වැනි කටයුතු සඳහා ගොවීන් සහභාගි කරවා ගන්නා ලදී.සංනිවේදන තාක්ෂණ දියුණුවට ස්තූතිවන්ත වන්නට දුරකථන මාර්ගයෙන් ගැටලු පිළිබඳ දැන ගැනීමටත් උපදෙස් ලබා දීමටත් හැකිවීම මෙම කාර්යය පහසු කරවීමක් විය. අවසානයේ පදියතලාව ප්‍රාදේශීය ලේකම් කොට්ඨාසයට අයිති කෝමාන ගම්මානය කේන්ද්‍ර කොට රබර් වගාව ව්‍යාප්ත කරවීම සිදු විය.පාරම්පරික වගාවන්ට හා ග්‍රාමීය ජන ජීවිතයට සිදුවන බලපෑම අවම කිරීම වස් රබර් සමඟ කවුපි, බඩ ඉරිඟු වැනි ආහාර බෝග වගා කිරීමට ඉඩ ප්‍රස්ථා ලබා දුණි. අපගේ මූලික ප්‍රයත්නයේ දී ගොවීන් දෙදෙනෙක් පමණක් සාර්ථක වුවද ඊළඟ වසර වන විට තවත් ගොවීන් 16ක් අප හා රබර් වගා කිරීමට පෙළඹිණ. මේ වන විට පදියතලාව හා මහඔය ප්‍රාදේශීය ලේකම් බල ප්‍රදේශවලට අයත් අක්කර 230ක පමණ ප්‍රදේශයක රබර් වගා කිරීමට හැකි වී තිබේ.ඉහත ප්‍රයත්නයේ දී අඩුපාඩුුකම් කිහිපයක් ද සිදුවිය. වියලි කාලගුණික තත්ත්වයන් තුළ වර්ෂා සමය ආරම්භයත් සමඟම රබර් වගාව ආරම්භ කළ යුතුව තිබුන ද විවිධ හේතුන් නිසා මෙය මදක් ප්‍රමාද විය. එමෙන්ම පොහොර යෙදීම් වලදී ද ප්‍රමාද වීම් දක්නට ලැබිණ. 2009 වසරේ ඇති වූ නියඟයෙන්ද රබර් වගාවට දැඩි බලපෑම් එල්ල විය.මෙවැනි තත්ත්වයන් මධ්‍යයේ වුව ද නැඟෙනහිර පළාතේ සාර්ථක රබර් වගාවකට හිමිකම් කීමට අද අපට හැකිව තිබේ. රබර් ගසේ වට ප්‍රමාණයේ දළ වැඩිවීම වසරකට සෙ. මි. 7.3ක් ලෙස වාර්තා වුන අතර මෙය පාරම්පරික ප්‍රදේශවල සුළු ගොවීන්ගේ රබර් වගාවන්හි වර්ධනය හා සංසන්දනාත්මක වේ. ප්‍රථමයෙන් වගා කරන ලද රබර් ඉඩමේ මේ වන විට කිරි කැපීමට සුදුසු තත්ත්වයේ ඇත.ජනාධිපතිතුමාගේ දෙවැනි පදවි ප්‍රාප්තිය සැමරීම වස් ගරු වැවිලි කර්මාන්ත අමාත්‍ය මහින්ද සමරසිංහ මහතාගේ ප්‍රධානත්වයෙන් නොවැම්බර් මස 21 වැනි ඉරු දින මෙම ඉඩම්වල කිරි කැපීම ආරම්භ කරන ලදී. නැඟෙනහිර පළාතේ රබර් වගාවේ ප්‍රාරම්භක ගොවි මහතා වන පී. බී.අත්තනායක මහතාගේ ඉඩමේමෙහි සමාරම්භක උත්සවය පවත්වනු ලැබිණ.නැඟෙනහිර පළාතේ රබර් වගාවේ මංගල කිරි කැපීමේ අවස්ථාව පසුගිය මස 21 වැනි දින ගරු වැවිලි කර්මාන්ත අමාත්‍ය මහින්ද සමරසිංහ මැතිතුමාගේ මූලිකත්වයෙන් සහ පාර්ලිමේන්තු කටයුතු අමාත්‍ය සුමේධා ජී. ජයසේන මහත්මියගේ සහභාගිත්වයෙන් රබර් පර්යේෂණායතනයට අයත් මොනරාගල උප මධ්‍යස්ථානයේ කාර්යාල ගොඩනැඟිල්ල විවෘත කිරීම ද සිදු කරන ලදී. මෙමඟින් රබර් පර්යේෂණායතනයට නැඟෙනහිර සහ ඌව යන පළාත් දෙකිහිම පර්යේෂණ හා සංවර්ධන කටයුතු කෙරෙහි දායක වීමට පහසුවනු ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>01</day>
    </date>
    <link>http://www.dinamina.lk/2010/12/01/_art.asp?fn=n1012013</link>
    <topic>ජනාධිපති මහින්ද රාජපක්‍ෂ හෙට ඔක්ස්ෆර්ඩ් ශිෂ්‍ය සංගමය අමතයි</topic>
    <author/>
    <content>ඔක්ස්ෆර්ඩ් සරසවියේ විශේෂ ආරාධනයක් මත ශ්‍රී ලංකා ජනාධිපති මහින්ද රාජපක්‍ෂ මහතා ඊයේ (30) අලුයම එක්සත් රාජධානියට ළඟා විය.ජනාධිපතිතුමා හෙට (02) ඔක්ස්ෆර්ඩ් මහා ශිෂ්‍ය සංගමය අමතා විශේෂ දේශනයක් පැවැත්වීමට නියමිතය.1823 සිට වසර 187ක ඔක්ස්ෆර්ඩ් සරසවි ඉතිහාසය තුළ දේශන පැවැත්වීමට එකම රාජ්‍ය නායකයාට දෙවරක් ආරාධනා කර ඇත්තේ මහින්ද රාජපක්‍ෂ මහතාට පමණි.ඒ මහතා මුලින්ම දේශනය පැවැත්වූයේ 2008 මැයි මාසයේදීය.ජවහර්ලාල් ශ්‍රී නේරු, බෙනාසීර් බූතෝ, ලීක්වාන්යූ, මහතීර් මොහොමඩ්, එස්. ඩබ්ලිව්. ආර්. ඩී. බණ්ඩාරනායක, ලලිත් ඇතුලත්මුදලි යන දේශපාලන නායකයන් ද මෙම සරසවියේ විශේෂ දේශන පවත්වා ඇත.  .</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>01</day>
    </date>
    <link>http://www.dinamina.lk/2010/12/01/_art.asp?fn=n1012012</link>
    <topic>කූට වෙළෙඳුන්ට විපක්ෂය සහාය දෙනවා</topic>
    <author>විජයානි එදිරිසිංහ</author>
    <content>වෙළෙඳ පොළේ බඩු මිල ඉහළ දැමීමට කූට වෙළෙඳුන්ට සහය දෙන්නේ විපක්ෂය බව සමුපකාර හා අභ්‍යන්තර වෙළෙඳ කටයුතු පිළිබඳ ඇමැති ජොන්ස්ටන් ප්‍රනාන්දු මහතා පවසයි.විපක්ෂ නායක රනිල් වික්‍රමසිංහ ලියා දෙන බඩු ලැයිස්තුව ඉදිරිපත් කරමින් ගයන්ත කරුණාතිලක මන්ත්‍රීවරයා එම සහාය දීමේ සූක්ෂම වැඩපිළිවෙළ කරගෙන යන බවද කීය. ඇමැතිවරයා එම තොරතුරු හෙළිදරව් කළේ ඊයේ (29) ස.තො.ස ප්‍රධාන ගබඩාවේදී සහල් තොග බෙදා හැරීමෙන් අනතුරුව පැවැති මාධ්‍ය හමුවේදීය. ලක් සතොස නිර්මාණය කර තිබෙන්නේ පාරිභෝගිකයාට සහන මිලට බඩු මිලදී ගැනීමටයි.එම ස්ථානවල නියමිත මිලට බඩු තිබේ. කූට වෙළෙඳුන් ලූනු රුපියල් 180, හාල් 70 – 80 අල 130 – 140 වැනි මිලගණන්වලට විකුණති. ඔවුන්ගේ මිල ගණන් පෙන්වා රජය මත බොරු චෝදනා එල්ලකරමින් විපක්ෂය පාරිභෝගිකයා රවටයි.ලක් ස.තො.ස ශාඛා 233 ආර්ථික මධ්‍යස්ථාන, සමුපකාර ඇතුළු රජයේ වෙළඳසැල්වල සහනමිලට භාණ්ඩ ලබාගත හැකියි. බී ලූනු තොගමිල අද රුපියල් 90 කි. කූට වෙළඳුන් එය 180 ට විකුණති. එය පමණක් දකින විපක්ෂය ස.තො.ස මිලගණන් නොදකින්නේ ඇයිදැයි තවදුරටත් ඇමැතිවරයා විමසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>01</day>
    </date>
    <link>http://www.dinamina.lk/2010/12/01/_art.asp?fn=n1012014</link>
    <topic>ජ්‍යෙෂ්ඨ ඇමැතිවරු නවදෙනාටඅය වැයෙන් මුදල් වෙන් කළා</topic>
    <author>දයා පෙරේරා, දුමින්ද ගුරුගේ සහ ස්වර්ණා විජේකෝන්</author>
    <content>ජ්‍යෙෂ්ඨ ඇමැතිවරුන්ගේ කාර්යභාරය ගැසට් නිවේදනයේ ඉතා පැහැදිලිව සඳහන් කර ඇති බව අග්‍රාමාත්‍ය දි. මු. ජයරත්න මහතා පාර්ලිමේන්තුවේදී ඊයේ (30) ප්‍රකාශ කළේ ය.එම ඇමැතිවරුන්ගේ වැඩ කටයුතුවලට අවශ්‍ය මුදල් අය – වැයේ වෙන් කර ඇති බව ප්‍රකාශ කළ අගමැතිවරයා විපක්ෂ නායකයා එය ප්‍රශ්නයක් කර ගත යුතු නැතැයි ද කීය.ජ්‍යෙෂ්ඨ ඇමැතිවරුන්ගේ කාර්යභාරය පිළිබඳව සහ ඔවුන්ගේ වැඩකටයුතු වෙනුවෙන් මුදල් වෙන් කර නැති බව ද විපක්ෂ නායක රනිල් වික්‍රමසිංහ මහතා ප්‍රමුඛ විපක්ෂයේ මන්ත්‍රීවරුන් මතු කළ ප්‍රශ්නයකට පිළිතුරු දෙමින් අග්‍රාමාත්‍යවරයා එසේ ප්‍රකාශ කළේ ය.මේ සම්බන්ධයෙන් තවදුරටත් අදහස් දැක් වූ අගමැතිවරයා ජ්‍යෙෂ්ඨ ඇමැතිවරුන් ලෙස පත් කර සිටින්නේ අත්දැකීම් බහුල ජ්‍යෙෂ්ඨ පිරිසක් බවත්, එම ජ්‍යෙෂ්ඨ ඇමැතිවරුන්ගේ කාර්යභාරය ගැසට් නිවේදනයේ ඉතා පැහැදිලිව සඳහන් වන බවත් ඔවුන්ගේ වැඩ කටයුතු සඳහා මුදල් වෙන් කර ඇති බවත් කීය.අය – වැය කාරක සභා විවාදය අවස්ථාවේදී විපක්ෂයේ ප්‍රධාන සංවිධායක ජෝන් අමරතුංග මහතා රීති ප්‍රශ්නයක් මතු කරමින් ජ්‍යෙෂ්ඨ අමාත්‍යාංශවලට මුදල් වෙන් කර නැති බැවින් විවාදය ඉදිරියට ගෙන යා නොහැකි බව කීය.අමාත්‍යාංශ නවයට මුදල් වෙන් කර නොමැති බව පැවැසූ රනිල් වික්‍රමසිංහ මහතා මුදල් ගෙවන ආකාරය සහ විෂයයන් හෙළි කළ යුතු බව ද පැවැසීය.නව රාජකාරි ගැසට් පත්‍රයේ තිබෙන බව ආණ්ඩු පක්ෂයේ ප්‍රධාන සංවිධායක දිනේෂ් ගුණවර්ධන මහතා මෙහි දී පෙන්වා දුන්නේ ය. මෙහි දී රනිල් වික්‍රමසිංහ මහතා අමාත්‍යාංශ නවයට මුදල් වෙන්කර දී නොමැති බව දිගින් දිගට ම ප්‍රකාශ කළේ ය. මෙහි දී අදහස් දැක් වූ සභානායක නිමල් සිරිපාල ද සිල්වා මහතා ජ්‍යෙෂ්ඨ ඇමැතිවරුන්ගේ කාර්යභාරය ගැසට් පත්‍රයේ ඉතා පැහැදිලිව සඳහන් වන බව කීය.වියදම් ශීර්ෂ එකේ සිට විසි දෙක දක්වා සභා ගත කළ ශිර්ෂයන්හි මූලධන හා පුනරාවර්ථන වියදම් වෙනම දන්වා තිබේ. ජ්‍යෙෂ්ඨ ඇමැතිවරුන් හා ඔවුන්ගේ පුනරාවර්ථන හා මූල්‍ය ධන වියදම් ශිර්ෂ තුන යටතේ සම්පූර්ණයෙන් දක්වා තිබේ යැයි කී සභානායකවරයා විපක්ෂ නායකයාට අවශ්‍ය වූයේ පොඩි විහිළුවක් කර සභාවෙන් එළියට ගොස් ආපසු ඒම බව ද කීය.මෙහි දී අදහස් දැක් වූ කථානායක චමල් රාජපක්ෂ මහතා අය – වැය කාරක සභා විවාදයට අවසර දුන්නේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>01</day>
    </date>
    <link>http://www.dinamina.lk/2010/12/01/_art.asp?fn=n1012015</link>
    <topic>ලෝක ඒඩ්ස් දිනය අද</topic>
    <author>සන්ධ්‍යා කරුණාරත්න</author>
    <content>ලෝක ඒඩ්ස් දිනය අදට (01 දා) යෙදී ඇත. මේ සඳහා වූ ජාතික වැඩසටහන කොළඹ පදනම් ආයතනයේ දී සෞඛ්‍ය ඇමැති මෛත්‍රීපාල සිරිසේන මහතාගේ ප්‍රධානත්වයෙන් අද (01 දා) සවස 3.30 ට පැවැත්වේ.මෙරට ඒඩ්ස් තත්ත්වය ගත් විට අග්නිදිග ආසියානු කලාපයේ HIV/AIDS ව්‍යාප්තිය අවම රටක් වශයෙන් සැලකෙයි.විශේෂයෙන් ම මෙරට පවත්නා බෞද්ධාගමික හා සංස්කෘතිමය ශක්තිමත්භාවය මෙවැනි ලිංගාශ්‍රිත රෝගයක් පාලනය කිරීම කෙරෙහිදැඩි බලපෑමක් එල්ල කර තිබේ. මේ රෝගය සම්බන්ධයෙන් වසර ගණනාවක් තිස්සේ කෙරෙන දැනුවත් කිරීම් මෙන් ම මෙරට ඉහළ සාක්ෂරතාව ද මේ සඳහා විශාල පිටුබලයක් වී තිබේ.ශ්‍රී ලංකාවේ පළමු HIV/AIDSරෝගියා වාර්තා වූයේ 1987 දීය. එතැන් පටන් මේ දක්වා 1285 දෙනෙක් HIV ආසාදිත තත්ත්වයට පත් වී තිබෙන අතර AIDS තත්ත්වයට පත් වූ රෝගීන් ප්‍රමාණය 332 කි. HIV ආසාදිත වූවන්ගෙන් 46ක් මව්වරුන් මඟින් වෛරසය ආසාදිත වූ දරුවන් වන අතර ඉන් 518ක් කාන්තාවෝ වෙති.HIV ආසාදිත පුරුෂයින් සංඛ්‍යාව 767 කි. HIV ආසාදිත දරුවන් 46 දෙනාට එම වෛරසය ඇතුළු වී ඇත්තේ තම මවුවරුන්ගෙන් වන අතර එම මවුවරුන්ගෙන් සියයට 90කට ම එම වෛරසය ඇතුළු වී තිබෙන්නේ තම ස්වාමිපුරුෂයන්ගෙනි.ඒඩ්ස් තත්ත්වයට පත් වූ පුද්ගලයන් 332ක් අතරින් 104 දෙනෙක් කාන්තාවන් වන අතර 228ක් පුරුෂයින් වේ. දැනට අප රටේ HIV ආසාදිත අවුරුදු 15ට වඩා වැඩි පුද්ගලයන් 3000ක් හා අවුරුදු 15ට අඩු දරුවන් 35ක් පමණ සිටින බවට ඇස්තමේන්තු කර ඇත.ශ්‍රී ලංකාවෙන් ඒඩ්ස් රෝගය පාලනය කිරීම සඳහා රජය වශයෙන් ගත හැකි සියලුම ක්‍රියාමාර්ග ගන්නා බවත් විශේෂයෙන් මේ පිළිබඳව කෙරෙන දැනුවත් කිරීමේ වැඩසටහන් පුළුල් මට්ටමින් තවදුරටත් අඛණ්ඩව ක්‍රියාත්මක කිරීමට පියවර ගන්නා බවත් සෞඛ්‍ය ඇමැති මෛත්‍රීපාල සිරිසේන මහතා පවසයි.ලෝක ඒඩ්ස් තත්ත්වය ගත් විට මේ වන විට මිලියන 33.4 ක් HIV/AIDS ආසාදිතව ජීවත්වන අතර මිලියන 2.7ක් ලෝව පුරා අලුතින් ආසාදිත තත්ත්වයට පත්වේ. එමෙන් ම සෑම වසරකදීම ලොව පුරා මිලියන දෙකක ජනතාව ඒඩ්ස්වලින් මියයති. මින් වැඩිම පිරිසක් වාර්තා වන්නේ උප සහරා අප්‍රිකා කලාපයට අයත් රටවල්වලිනි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>01</day>
    </date>
    <link>http://www.dinamina.lk/2010/12/01/_art.asp?fn=n1012016</link>
    <topic>වී මෙට්‍රික් ටොන් 2,57,000ක්රජයේ ගබඩාවල තියෙනවා</topic>
    <author>දයා පෙරේරා, දුමින්ද ගුරුගේ සහ ස්වර්ණා විජේකෝන්</author>
    <content>යල සහ මහ කන්නයේ මිල දී ගත් වී මෙට්‍රික් ටොන් දෙලක්ෂ පනස් හත් දහසක් රජයේ ගබඩාවල ඇති බව කෘෂිකර්ම ඇමැති මහින්ද යාපා අබේවර්ධන මහතා පාර්ලිමේන්තුවේ දී ඊයේ (30) පැවැසීය.රජය විසින් සම්බා වී කිලෝවක් රුපියල් තිහකට ද, නාඩු වී කිලෝවක් රුපියල් විසි අටකට ද මිලදී ගනු ලබන බවත් යල කන්නයේ වී මිලට ගැනීම පිණිස රුපියල් කෝටි 565ක් වෙන්කර ඇති බවත් ඇමැතිවරයා කීවේය.ඇමැතිවරයා එසේ පැවැසුවේ කුරුණෑගල දිස්ත්‍රික් මන්ත්‍රී දයාසිරි ජයසේකර මහතා (එ.ජා.ප.) අසන ලද ප්‍රශ්නයකට පිළිතුරු වශයෙනි. රජයේ ගබඩාවලට ගෙන එනු ලැබූ සෑම වී ඇටයක් ම මිල දී ගත් බවද ඇමැතිවරයා අවධාරණය කළේය. පසුගිය යල කන්නයේ දී වී මෙට්‍රික් ටොන් එක් ලක්ෂ එකොළොස් දහස් හත්සිය පනස්හයක් මිල දී ගන්නා ලදැයි ද ඇමැතිවරයා පැවැසීය.  .</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>01</day>
    </date>
    <link>http://www.dinamina.lk/2010/12/01/_art.asp?fn=n1012017</link>
    <topic>ළමයින්ගේ ගුණාංග වැඩුමටනව මාධ්‍ය වැඩපිළිවෙළක්</topic>
    <author>ඉන්දික පොල්කොටුව</author>
    <content>ළමයින් ඉලක්ක කැර විද්‍යුත් මාධ්‍ය ඔස්සේ ලබන වසරේ සිට නව මාධ්‍ය වැඩපිළිවෙළක් ක්‍රියාවට නංවන බැව් ජනමාධ්‍ය හා ප්‍රවෘත්ති ඇමැති කැබිනට් ප්‍රකාශක කෙහෙළිය රඹුක්වැල්ල මහතා පවසයි. මේ අනුව දැනුම අවබෝධය කුසලතා පමණක් නොව ළමයින්ගේ යහපත් ගුණාංගයන් ද වර්ධනය කිරීම ඉලක්ක කැර මේ නව වැඩපිළිවෙළ ක්‍රියාවට නැංවේ.පෙර පාසල් මට්ටමේ සිට උසස් අධ්‍යාපනය හදාරන සිසුන් දක්වා මේ වැඩපිළිවෙළ අංශ කිහිපයකින් ක්‍රියාත්මක කිරීමට සැලසුම් කර ඇත. විශේෂයෙන් දැනට රූපවාහිනි නාළිකා මඟින් විකාශය කෙරෙන කාටුන් වැඩසටහන් හා ඒවායේ භාෂාව හැසිරවීම පිළිබඳව තමන් දැඩි අවධානයක් යොමු කර ඇති බවත්, ඒවා සියල්ල නිවැරැදි කර ළමුන් උදෙසා නව මාධ්‍ය වැඩපිළිවෙළක් ලබන වසරේ සිට ක්‍රියාවට නංවන බවත් ඇමැති රඹුක්වැල්ල මහතා පවසයි.රට සංවර්ධනය කරා ගෙන යන වැඩපිළිවෙළේ දී ළමා සංවර්ධනය පිළිබඳ දැඩි අවධානයක් යොමු කැර ඇතැයි ද ඒ අනුව සාරධර්ම හා රටෙහි අනන්‍යතාව සුරකිමින් මෙරට ළමා පරපුර ලෝකයේ ඉහළම ස්ථානයට ගෙනයාමට ජනමාධ්‍ය උපරිම අයුරින් ක්‍රියා කළ යුතු බව ද ඇමැතිවරයා කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>01</day>
    </date>
    <link>http://www.dinamina.lk/2010/12/01/_art.asp?fn=n1012018</link>
    <topic>ශ්‍රී ලාංකික ධීවරයෝ 10ක්ඉන්දීය අත්අඩංගුවට</topic>
    <author>මහින්ද අලුත්ගෙදර</author>
    <content>මුහුදු සීමාව උල්ලංඝනය කිරීම හේතුවෙන් ශ්‍රී ලංකික ධීවරයන් 10 දෙනකු ඉන්දීය වෙරළාරක්‍ෂක බලකාය මඟින් අත්අඩංගුවට ගෙන ඇත.“කැලුම් පුතා” සහ “ප්‍රසන්න පුතා” නමැති බහු දින යාත්‍රා දෙකක ගමන් කර ඇති මොවුන් හලාවත ප්‍රදේශයෙන් මුහුදු ගොස් ඇතැයි වාර්තා වෙයි.ඉන්දීය වෙරළාරක්‍ෂක බලකායේ අත්අඩංගුවට පත් ශ්‍රී ලාංකික ධීවරයන් 10 දෙනා චෙන්නායි වෙත රැගෙන ගිය බව ද තානාපති ආරංචි මාර්ග පවසයි.  .</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>01</day>
    </date>
    <link>http://www.dinamina.lk/2010/12/01/_art.asp?fn=n1012019</link>
    <topic>අන්තරේ කැඳවුම්කරුට ඇප ලබාදීමටනීතිපති විරෝධය</topic>
    <author>ශිරෝමි අබයසිංහ</author>
    <content>අන්තර් විශ්වවිද්‍යාල ශිෂ්‍ය බල මණ්ඩලයේ කැඳවුම්කරු වන උඳුල් ප්‍රේමරත්න ඇප මත මුදා හැරියහොත් විශ්වවිද්‍යාල සිසුන් නැවතත් අපරාධ ක්‍රියාවන් සඳහා යොමු කිරීමට කටයුතු කළ හැකි බැවින් ඔහු ඇප මත මුදා හැරීම පිළිබඳ විරෝධය දක්වන බව නීතිපතිවරයා වෙනුවෙන් අධිකරණයට ඉදිරිපත් කෙරුණු විරෝධතා වාර්තාව සඳහන් කරයි.කොළඹ මහාධිකරණ විනිසුරු දීපාලි විජේසුන්දර මහත්මිය හමුවේ මෙම ඇප අයදුම්පත කැඳවුණු අවස්ථාවේදී රජයේ අධිනීතිඥ යොහාන් ලියනගේ මහතා මෙම වාර්තාව අධිකරණයට ඉදිරිපත් කෙළේය.පසුගිය ඔක්තෝබර් 14 දා පේරාදෙණිය සහ රජරට විශ්වවිද්‍යාල සිසුන් පිරිසක් උසස් අධ්‍යාපන අමාත්‍යාංශය ඉදිරිපිටදී විරෝධතා ව්‍යාපාරයක් පවත්වමින් කලහකාරී ලෙස හැසිරෙමින් අමාත්‍යාංශ භූමියට ඇතුළු වී එහි දේපළවලට අලාභ හානි කිරීම, පොලිස් නිලධාරීන්ට පහර දී තුවාල සිදුකිරීම සහ වාහනවලට පහර දී රුපියල් 15,283ක අලාභයක් සිදුකිරීමේ සැක පිට සිසුන් 21 දෙනෙකු පොලිස් අත්අඩංගුවට පත් වූ අතර උඳුල් ප්‍රේමරත්න පොලිසිය මග අරිමින් සිටියදී මිරිහාන පොලිසිය විසින් අත්අඩංගුවට ගත් බව වාර්තාව සඳහන් කරයි.ඔක්තෝබර් 29 දා අත්අඩංගුවට පත් වුණු සැකකරු කොළඹ මහේස්ත්‍රාත් අධිකරණය මගින් රිමාන්ඩ් භාරයට පත් කෙරුණු අතර සිද්ධිය සම්බන්ධයෙන් පරීක්ෂණ කටයුතු සම්පූර්ණයෙන් අවසන් වී නොමැති බවත් වාර්තාව සඳහන් කරයි. සැකකරුට එරෙහිව කොළඹ මහේස්ත්‍රාත් අධිකරණය හමුවේ පවතින නඩුවට අමතරව මිරිහාන, නවගමුව, මහරගම යන පොලිස් ස්ථාන මගින් සැකකරුට එරෙහිව නඩු පවතින බව දැන ගැනීමට ඇති බවද වාර්තාවේ වැඩිදුරටත් සඳහන් වේ.ඇප ඉල්ලීම පිළිබඳ විභාගය 2011 ජනවාරි 24 දාට කල් තැබිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>01</day>
    </date>
    <link>http://www.dinamina.lk/2010/12/01/_art.asp?fn=n10120110</link>
    <topic>කුඹුරු ගොඩ කරන්න ඉඩ දෙන්නේ නෑ</topic>
    <author/>
    <content>කිසිදු කුඹුරු ඉඩමක් ගොඩ කිරීමට ඉඩ නොදෙන බව ගොවිජන සේවා සහ වනජීවී ඇමැති එස්. එම්. චන්ද්‍රසේන මහතා කියයි.කුඹුරු ගොඩ කිරීම වැළැක්වීමට අවශ්‍ය සෑම පියවරක්ම ගන්නා බව ඒ මහතා අවධාරණය කරයි.ගම්පොළ කීරපනේ පැවැති  වප් වඟුල් උත්සවයක දී ඇමැතිවරයා එම අදහස් පළ කළේය. වසර 30ක් පුරන්ව තිබූ අක්කර 40ක් වන කීරපනේ වෙල් යායක් අස්වැද්දීම ද අමාත්‍යවරයාගේ සහභාගීත්වයෙන් පසුගියදා ආරම්භ විය.අමාත්‍යාංශ ලේකම් උදේනි වික්‍රමසිංහ මහත්මිය, මධ්‍යම පළාත් ප්‍රධාන අමාත්‍ය සරත් ඒකනායක මහතා ද සහභාගී වූහ.  .</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>01</day>
    </date>
    <link>http://www.dinamina.lk/2010/12/01/_art.asp?fn=n10120111</link>
    <topic>උගත් පාඩම් හා ප්‍රතිසංධාන කොමිසම ත්‍රිකුණාමලයට</topic>
    <author>නෙල්කා මැදගෙදර</author>
    <content>උගත් පාඩම් සහ ප්‍රතිසංධාන කොමිසමෙහි සැසිවාර ලබන 03 වැනිදා සිට දින තුනක් පුරා ත්‍රිකුණාමලය දිස්ත්‍රික්කයේ දී පැවැත්වීමට නියමිතය.ත්‍රිකුණාමලය දිස්ත්‍රික්කය ආවරණය වන පරිදි ස්ථාන හතරක මෙම සැසිවාර පැවැත්වෙනු ඇත.ත්‍රිකුණාමලය කච්චේරියේ දී 03 වැනිදා දවස පුරා සාක්කි විමසීම සිදු කෙරෙයි. මුතූර් ප්‍රාදේශීය ලේකම් කාර්යාලයේ දී 04 වන දින පෙරවරුවේ රැස්වන කොමිසම සාම්පූර් ප්‍රදේශයෙහි නිරීක්‍ෂණ චාරිකාවක එදින පස්වරුවේ නිරතවීමට නියමිතය.කච්චුවේලි ප්‍රාදේශීය ලේකම් කාර්යාලයේ දී 05 වැනිදා සාක්කි විමසීම් සිදු කරනු ලැබේ. මෙහිදී සාක්කි ලබා දීම සඳහා විශාල පිරිසක් පැමිණෙතැයි අපේක්‍ෂා කරන බව එම කොමිසම පවසයි.  .</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>01</day>
    </date>
    <link>http://www.dinamina.lk/2010/12/01/_art.asp?fn=n10120112</link>
    <topic>දොස්තර වර්ජනයඅත්හිටුවයි</topic>
    <author/>
    <content>අද දින (1) ක්‍රියාත්මක කිරීමට නියමිතව තිබූ එක් දින සංකේත වර්ජනය අත්හිටුවීමට රජයේ වෛද්‍ය නිලධාරීන්ගේ සංගමයේ විධායක කමිටුව තීරණය කළ බව එම සංගමය පවසයි.දීප ව්‍යාප්ත සේවාවක් වන වෛද්‍ය සේවාවේ විනය කටයුතු පිළිගත් නීති රීතිවලට පටහැනිව පවරා ගනිමින් නිකුත් කර තිබූ චක්‍රලේඛය සංශෝධනය කොට එම සේවාවේ විනය කටයුතු පෙර තිබූ පරිද්දෙන්ම රාජ්‍ය සේවා කොමිෂන් සභාව විසින් සෞඛ්‍ය ලේකම්වරයා හරහා ක්‍රියාත්මක කෙරෙන බැවින් මේ තීරණය ගත් බවද සංගමය පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>01</day>
    </date>
    <link>http://www.dinamina.lk/2010/12/01/_art.asp?fn=n10120120</link>
    <topic>වැඩ බලන්නේ මේ අයයි</topic>
    <author/>
    <content>ජනාධිපති මහින්ද රාජපක්‍ෂ මහතා විදේශ සංචාරයේ නියැලී සිටින කාලය තුළ වැඩ බැලීම සඳහා පහත දැක්වෙන පත්වීම් කර ඇත.අගමැති දි. මු. ජයරත්න මහතා - වැඩ බලන ආරක්‍ෂක ඇමැති. ගීතාංජන ගුණවර්ධන මහතා - වැඩ බලන මුදල් හා ක්‍රමසම්පාදන ඇමැති. නිර්මල කොතලාවල මහතා - වැඩ බලන මහා මාර්ග හා වරාය ඇමැතිමෙම අමාත්‍ය තනතුරේ වැඩ බැලීමට රෝහිත අබේගුණවර්ධන මහතා පත්වූ බවට පළවූ පුවත ප්‍රමාද දෝෂයකින් සිදුවූවකි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>01</day>
    </date>
    <link>http://www.dinamina.lk/2010/12/01/_art.asp?fn=n10120113</link>
    <topic>තරුණියන් නිරුවත් කළවෛද්‍යවරයා රිමාන්ඩ්</topic>
    <author>ගලිගමුව සමූහ සජිත් තුෂාර ප්‍රේමදාස</author>
    <content>වෛද්‍ය ප්‍රතිකාර ලබා ගැනීමට පැමිණි පාසල් සිසුවියන් හා තරුණියන් අඩ නිරුවත් කර වීඩියෝ ගත කළැයි අත් අඩංගුවට ගත් වෛද්‍යවරයා මේ මස 12 වැනි දින දක්වා රක්ෂිත බන්ධනාගාර ගත කරන ලෙස මාවනැල්ල මහේස්ත්‍රාත් එස්. යු. බි. කරල්ලියද්ද මහතා නියෝග කළේය.ජාතික ළමා ආරක්ෂණ අධිකාරිය මගින් අත් අඩංගුවට ගත් හෙම්මාතගම පර්යන්ත රෝහලේ සැකකාර වෛද්‍යවරයා පෙරේදා (29) මාවනැල්ල මහේස්ත්‍රාත් එස්. යු. බී. කරල්ලියද්ද මහතා වෙත ඉදිරිපත් කෙරිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>01</day>
    </date>
    <link>http://www.dinamina.lk/2010/12/01/_art.asp?fn=n10120114</link>
    <topic>බර්මිංහැම්හි ශ්‍රී ලාංකික ව්‍යාපාරිකයාගේ ඝාතනයට තරුණ යුවළක් අත්අඩංගුවට</topic>
    <author>මහින්ද අලුත්ගෙදර</author>
    <content>එක්සත් රාජධානියේ බර්මිංහැම් නගරයේ වෙළෙඳ සලක ශ්‍රී ලාංකික වෙළෙඳ සල් හිමියකු ඝාතනය කිරීමට සම්බන්ධ සැකකාර තරුණ යුවළක් එරට පොලීසිය මගින් අත්අඩංගුවට ගෙන ඇත.වෙළෙඳ සල කොල්ලකෑමට පැමිණි පිරිසක් විසින් මේ ඝාතනය සිදු කර ඇති අතර එම ඝාතනය වෙළෙඳ සලේ සවිකර තිබූ කැමරා මඟින් වෙළෙඳ සැල් හිමියාගේ දියණිය දැක තිබෙන බව තානාපති ආරංචි මාර්ග සඳහන් කරයි.පිහි ඇනුමකින් මේ ඝාතනය සිදු වී තිබෙන බවත් 48 හැවිරිදි සුප්පයියා කර්මසීලන් නැමැති ශ්‍රී ලාංකික ව්‍යාපාරිකයා මියගොස් තිබෙන බවත් වාර්තා වෙයි. ඝාතනයට ලක්වූ ශ්‍රී ලාංකික ව්‍යාපාරිකයා, ඔහුගේ බිරිය, පුතුන් දෙදෙනා සහ දියණිය එම වෙළෙඳ සලේ පිහිටි ඉහළ මාලයේ පදිංචිව සිට ඇති අතර වසරක පමණ කාලයක් ඔවුන් එම ස්ථානයේ ජීවත්ව සිට ඇත.තවද ඝාතකයන් විසින් වෙළෙඳ සලේ තිබූ බ්‍රිතාන්‍ය පවුම් 100ක මුදලක් පැහැරගෙන ගොස් ඇතැයිද වාර්තා වන අතර සිද්ධිය සම්බන්ධයෙන් එක්සත් රාජධානි පොලීසිය පරීක්ෂණ ආරම්භ කර ඇතැයි ද වාර්තා වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>01</day>
    </date>
    <link>http://www.dinamina.lk/2010/12/01/_art.asp?fn=n10120115</link>
    <topic>ලක්ෂ 15ට වඩා වටිනාමෝදක අත්අඩංගුවට</topic>
    <author>කළුතර දිස්ත්‍රික් සංචාරක</author>
    <content>රට පුරා ක්‍රියාත්මක මත් ද්‍රව්‍ය මැඩලීමේ මෙහෙයුම් වලදී හසු වූ විශාලතම මදන මෝදක තොගය අත්අඩංගුවට ගැනීමට බේරුවල පොලිසිය ඊයේ (29) දා සමත් විය.ඖෂධ වෙළෙඳාමක් මුවාවෙන් රට පුරා බෙදා හැර ඇති මෙම මෝදක හෙට්ටිමුල්ලේ ප්‍රදේශයේ බෙදා හරින අවස්ථාවේ දී පොලිසියට තොරතුරු අනාවරණය වී ඇත.පසුව ඒ හරහා දිගින් දිගටම කළ පරීක්ෂණ හමුවේ උඩවලවේ කොළඹගේආර නම් ප්‍රදේශයේ වූ විවිධ ඖෂධ කර්මාන්ත ශාලාවකින් මෙම මෝදක තොගය අත්අඩංගුවට ගෙන තිබේ.රුපියල් ලක්ෂ 15ට වඩා අධික වටිනාකමකින් යුතු මෙම මෝදක තොගයේ කුඩා පැකට් තිස් පන්දාහක් පමණ තිබූ බව බේරුවල පොලිසියේ අපරාධ අංශයේ ප්‍රධානී උප පොලිස් පරීක්ෂක උදයංග මහතා ප්‍රකාශ කෙළේ ය.මෙම මෙහෙයුම සිදු කිරීමේ දී පොලිසිය විසින් කර්මාන්ත ශාලාවේ දුරකථන අංකය සොයා එයට ඇමැතුමක් ලබා දී මෝදක මිලට ලබා ගත හැකි දැයි විමසා ඇත. එවිට රුපියල් හැට පන්දහකට මෝදක පැකට් 100ක් ලබා දිය හැකි බවට ජාවාරම්කරුවන් පවසා ඇත. රුපියල් ලක්ෂයක මුදලක් සොයාගත් පොලිසිය එසැණින් තම වැටලීමේ කටයුතු සඳහා උඩවලව බලා පිටත් විය.මත් ද්‍රව්‍ය මිලට ගැනීමට යන මුවාවෙන් බේරුවල පොලිසිය විසින් සිදු කළ මෙම මෙහෙයුමේ දී පුද්ගලයන් තිදෙනකු සමඟ වෑන් රථයක් ද අත්අඩංගුවට ගෙන තිබේ. සැකකරුවන් ඊයේ (30) උසාවියට ඉදිරිපත් කිරීමට නියමිතව තිබූ බව බේරුවල පොලිස් ස්ථානාධිපති ප්‍රධාන පොලිස් පරීක්ෂක කාවින්ද පියසේකර මහතා ප්‍රකාශ කෙළේ ය.මෙම මෙහෙයුම සඳහා පො. සැ මනෝජ්, පො. සැ ජයන්ත කා. පො.සැ. රූපවතී, පො. කො. පුබුදු, කා. පො. කො. ගමගේ, නිමන්තිකා, පො. අ. ස නිලන්ත යන නිලධාරීහු ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>01</day>
    </date>
    <link>http://www.dinamina.lk/2010/12/01/_art.asp?fn=n10120116</link>
    <topic>කෝටි ගණනක් වටිනා රන් හා විදේශීය මුදල් රටින් පිට කිරීමට ගත් උත්සාහය ව්‍යර්ථ වෙයි</topic>
    <author>සටහන හා ඡායාරූපය කුමාරසිරි ප්‍රසාද් - ගුවන් තොටුපළ</author>
    <content>රුපියල් 57,817,527ක් වටිනා රන් බිස්කට් හා විදේශීය මුදල් තොගයක් ඊයේ (30) අළුයම රටින් පිට කිරීමට උත්සාහ කිරීමේදී රේගු භාරයට පත්ව ඇත. ගුවන් යානාවලට ආහාර සපයන ආයතනයක නිලධාරීන් තිදෙනකු මේ සමග අත් අඩංගුවට ගත් බව රේගුව කියයි. අත් අඩංගුවට ගත් රන් බිස්කට් ගණන 50කි. එහි වටිනාකම රුපියල් 27,750,000ක් බව රේගුව පවසයි.විදේශීය මුදල් වල වටිනාකම රුපියල් 30,067527 ක් බව රේගු අධිකාරි පරාක්‍රම බස්නායක මහතා පැවසීය.යුරෝ , සෞදි රියාල් අරාබි ඩිරාම්ස්, කුවේට් ඩිනාර් ස්ටරලින් පවුම්, ස්විස් ෆ්‍රෑන්ක් ඕස්ට්‍රේලියන් ඩොලර් අත්අඩංගුවට පත් මුදල් අතර වන බව රේගුව පවසයි.ඩුබායි බලා ඊයේ (30) අළුයම පිටත් වීමට නියමිතව තිබූඡ්ම් 349 ගුවන් යානයෙන් ගමන් ගන්නා ගුවන් මගියකුට බාරදීම සඳහා මෙම මුදල් රැගෙන යාමේ දී ලද තොරතුරක් මත අත්අඩංගුවට ගත් බව රේගු අධිකාරි පරාක්‍රම බස්නායක මහතා පැවසීය.   ගුවන් තොටුපළ රේගුව වැඩිදුර පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>01</day>
    </date>
    <link>http://www.dinamina.lk/2010/12/01/_art.asp?fn=n10120117</link>
    <topic>බොල්ගොඩ දී කතුන් දෙදෙනකුට මරු කැඳවාපලා ගිය රිය හා රියැදුරු අත්අඩංගුවට</topic>
    <author>කපිල සෝමරත්න, පානදුර සමූහ වාර්තාකරු</author>
    <content>පාණදුර, හොරණ පාරේ බොල්ගොඩ දී කාන්තාවන් දෙදෙනෙකු හප්පා මරණයට පත් කළ මෝටර් රථය සහ එහි රියැදුරු විශේෂ පොලිස් කණ්ඩායමක් විසින් ඊයේ (30) උදෑසන බණ්ඩාරගම, මිරිස්වත්ත මෝටර් රථ ගරාජයක දී අත්අඩංගුවට ගෙන ඇත.ඉකුත් 23 වැනිදා රාත්‍රියේ සිදු වූ මෙම මාරක රිය අනතුරින් බොල්ගොඩ පදිංචි රොසලින් වික්‍රමසූරිය (72) සහ මාග්‍රට් ප්‍රනාන්දු (69) යන කාන්තාවන් ජීවිතක්‍ෂයට පත් වූ අතර එම අවස්ථාවේ දී මෝටර් රිය තුළ රියදුරු සහ තවත් පුද්ගලයන් දෙදෙනකු බීමතින් සිටි බව හෙළි වී තිබේ.පාණදුර කොට්ඨාස භාර ජ්‍යෙෂ්ඨ පොලිස් අධිකාරී සුමිත්ත එදිරිසිංහ මහතාගේ අධීක්‍ෂණය යටතේ ක්‍රියාත්මක වූ විශේෂ පොලිස් කණ්ඩායම විසින් මේ රථය සහ රියැදුරු අත්අඩංගුවට ගත් අතර තව දුරටත් පොලිස් පරීක්‍ෂණ පැවැත්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>01</day>
    </date>
    <link>http://www.dinamina.lk/2010/12/01/_art.asp?fn=n10120118</link>
    <topic>සීතාවක කර්මාන්ත පුරය ඇතුළතබස් රථ අනතුරෙන් 15කට තුවාල</topic>
    <author>අවිස්සාවේල්ල විශේෂ – එස්. පද්මපෙරුම</author>
    <content>අවිස්සාවේල්ල සීතාවක කර්මාන්තපුරයේ සේවය සඳහා සේවකයන් ප්‍රවාහනය කළ බස් දෙකක් මුහුණට මුහුණලා ගැටීමෙන් පහළොස්දෙනකු තුවාල ලබා අවිස්සාවේල්ල මූලික රෝහලට ඇතුළු කර ඇත.ඊයේ (30) උදේ ගැටහැත්තේ සිට මෙසේ සේවකයන් රැගෙන එමින් සිටි බස්රථයක තිරිංග ක්‍රියා විරහිත වීම නිසා කර්මාන්ත පුරය ඇතුළත නවතා තිබූ බස්රථයක ගැටී මෙම අනතුර සිදුවී තිබේ. කිසිවකුත් බරපතළ තුවාල ලබා නොමැති අතර අවිස්සාවේල්ල මූලස්ථාන පොලිසියේ නිලධාරීහු වැඩිදුර පරීක්‍ෂණ මෙහෙයවමින් සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>01</day>
    </date>
    <link>http://www.dinamina.lk/2010/12/01/_art.asp?fn=n10120119</link>
    <topic>ජපන් ආධාර යටතේමිලියන 1650ක වියදමින්නැ’හිරට නව පාලම් 5ක්</topic>
    <author>මහින්ද අලුත්ගෙදර</author>
    <content>නැඟෙනහිර පළාතේ පාලම් 5 ක් ඉදිකිරීම සඳහා ජපන් රජය මගින් යෙන් මිලියන 1217 ක් (රුපියල් මිලියන 1650) ශ්‍රී ලංකාවට ප්‍රදානය කර ඇත.නැෙඟනහිර පළාතේ කාර්යක්‍ෂම මාර්ග පද්ධතියක් ස්ථාපිත කිරීමේ අරමුණින් මේ වැඩසටහන ක්‍රියාත්මක කෙරෙන අතර ඊට අදාළ ගිවිසුම සඳහා අස්සන් කිරීම පසුගියදා සිදුකෙරිණි.මේ ගිවිසුම අස්සන් කිරීම මුදල් හා ක්‍රමසම්පාදන අමාත්‍යාංශයේදී සිදුකෙරුණු අතර ඒ සඳහා මුදල් හා ක්‍රමසම්පාදන අමාත්‍යාංශයේ ලේකම් ආචාර්ය පී. බී. ජයසුන්දර හා ශ්‍රී ලංකාවේ ජපාන තානාපති කුනියෝ තකහාෂි මහත්වරුන් අස්සන් කළහ.මේ ව්‍යාපෘතිය යටතේ මඩකළපුව - ත්‍රිකුණාමලය මාර්ගයේ පිහිටි පනිච්චන්කේනි සපත්තු පාලම, පේරාදෙණිය – බදුල්ල - චෙන්කලඩි මාර්ගයේ පිහිටි 240/4 පාලම ඇතුළු පාලම් සංවර්ධනය කෙරෙන අතර මුන්දේනි ගඟේ පාලම, පුලාවාඩි පාලම හා 283/7 දරන පාලම ද ඊට අයත් වෙයි.මහාමාර්ග අමාත්‍යාංශයේ අධීක්‍ෂණය යටතේ මාර්ග සංවර්ධන අධිකාරිය මේ ව්‍යාපෘතිය ක්‍රියාත්මක කරන අතර ජපන් ජාත්‍යන්තර සහයෝගීතා නියෝජිතායතනය පරිපාලනය කරයි.ජපන් ජාත්‍යන්තර සහයෝගීතා නියෝජිතායතනයේ ශ්‍රී ලංකා කාර්යාලයේ නියෝජිත තකුයා ඔට්සුකා, විදේශ සම්පත් දෙපාර්තමේන්තුවේ අධ්‍යක්‍ෂ ජනරාල් ජේ. එච්. ජේ. ජයමහ මහත්වරු ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>01</day>
    </date>
    <link>http://www.dinamina.lk/2010/12/01/_art.asp?fn=n10120121</link>
    <topic>ජා-ඇළ රථවාහන ගමනා ගමනයට සීමා පැනවේ</topic>
    <author/>
    <content>කොළඹ පුත්තලම දුම්රිය මාර්ගයේ කණුවන පිහිටි ජාඇල ඒකල ප්‍රධාන මාර්ගය හරහා නව දුම්රිය මාර්ගයක් ඉදිකිරීම නිසා මෙම 4 වැනිදා පෙ. ව. 7 සිට 5 වැනිදා දහවල් 12 දක්වා වාහන ගමනා ගමනය සීමා කර තිබේ.4 වැනිදා පෙ. ව. 7 සිට රාත්‍රී 9 දක්වා අර්ධ වශයෙන්ද 9 සිට 5 වැනිදා පෙ. ව. 6 දක්වා මුළුමනින්ම, එදින පෙ. ව. 6 සිට දහවල් 12 දක්වා වරින් වරද වාහන ගමනා ගමනය සඳහා වසා තබන බව දුම්රිය දෙපාර්තමේන්තුව කීය.අර්ධවශයෙන් මාර්ගය වසා තබන කාලය තුළදී රථවාහන පාලනයට පත්ව එක් මගකින් පමණක් ධාවනය නතරවන අතර මාර්ගය මුළුමනින්ම වසා තබන කාලය තුළදී රථ වාහන ඒකල මඩම හන්දියේ සිට කුඩහකපොල දුම්රිය හරස් මාර්ගය හරහා කොළඹ මීගමුව ප්‍රධාන මාර්ගයේ දෙහියගාත හන්දිය දක්වා හරවා යවනු ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>01</day>
    </date>
    <link>http://www.dinamina.lk/2010/12/01/_art.asp?fn=r1012011</link>
    <topic>කෑගල්ල මිරිස්හේන පාර මැද විදුලි සහ දුරකථන කණු සිටුවලා  </topic>
    <author>රඹුක්නන සමූහ පත්මසේකර නිශ්ශංක</author>
    <content>කෑගල්ල තටාක පාරේ දෙවැනි පටුමග කෙළවර මිරිස්හේන ග්‍රාමයට යන පාරේ විදුලි සංදේශ (ටෙලිකොම් ආයතනය) හා ලංකා විදුලිබල මණ්ඩලය කණු හිටවීමෙන්. එම ග්‍රාමයට ප්‍රවේශවන මාර්ගයේ ත්‍රිරෝද රථයකටවත් ගමන් කිරීමට නොහැකි තත්ත්වයක් උදාවී තිබේ.මිරිස්හේන ගමට යන මාර්ගය මෑතකදී සිමෙන්ති ගල් අතුරා පාර වැඩිදියුණු කර ඇත.මේ මාර්ගය හැර විකල්ප මාර්ගයක් මේ ජනපදයට ප්‍රවිශ්ටවීමට නොමැත. මීට වසර කිහිපයකට පෙර මාර්ගය කැඩීගොස් තිබූ නිසා විදුලිබලය ලබාදීම සඳහා මාර්ගය මැද විදුලි කණුවක්ද සවිකර ඇත.ටෙලිකොම් ආයතනයද ඒ ආශ්‍රිතව කණුවක් සිටුවා ප්‍රදේශයට දුරකථන පහසුකම් ලබා දී ඇත. මේ අරුම පුදුම කණු සිටුවීම් හේතුවෙන්. එම ප්‍රදේශයේ පදිංචි ජනතාවට වාහනයකින් ගමන් කිරීමට දැඩි දුෂ්කරතා මතුව තිබේ.මාර්ගය කෑගල්ල නගර සභාවේ ප්‍රතිපාදන වලින් ඉදිවී ඇති අතර මේ විදුලි කණුව සහ ටෙලිකොම් කණුව පාර මැද තිබියදීම මාර්ගයේ ප්‍රතිසංස්කරණ කටයුතු නගර සභාව විසින් සිදුකර ඇත්තේ මේ සඳහා විකල්ප ක්‍රමවේදයක් නොතිබුණු නිසාය.මේ ගැන අදහස් දැක්වූ ප්‍රදේශයේ පදිංචි කරුවකුවන විල්වල තිලකරත්න මහතා.මේ කණු දෙක නිසා අපි ත්‍රිවිලර් රථයකින් වත් ගමන් කරන්නේ බොහොම අපහසුවෙන්. මේ පාර අපේ ගමට හදා දීම නගරාධිපතිතුමාට බොහොම පින්, ඒත් අපිට ඒ සංවර්ධන වැඩවල නියම භුක්තිය තවම විදින්නට බැහැ. මේ පාරේ මෝටර් බයිසිකල් එනවා. ත්‍රිවිලර් බොහොම අපහසු වෙන් යනවා.අපි ලංකා විදුලි බල මණ්ඩලයෙනුත් ටෙලිකොම් ආයතනයෙනුත් ඉල්ලා සිටින්නේ හැකි ඉක්මනින් මේ විදුලි කණුවයි. ටෙලිකොම් කණුවයි ඉවත් කර දෙන ලෙසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>01</day>
    </date>
    <link>http://www.dinamina.lk/2010/12/01/_art.asp?fn=r1012012</link>
    <topic>කෙසෙල් හේනාවේඅත් රබන් ශිල්පියා ගැනනිසි අගැයීමක් නෑ</topic>
    <author>හොරණ සමූහ – බන්ධුල ආර්. ගුලවත්ත සහ බුලත්සිංහල සමූහ</author>
    <content>හතළිහකට පමණ අත් රබන් ශිල්පය උගන්වා ඇති කෙසෙල්හේනාවේ ආරියපාල විජේමාන්න වයෝවෘද කලාකරුවා මේ දක්වා ඇගැයීමකට ලක් කර නැතැයි රයිගම්පුරවරයේ කලා ශිල්පීහු පවසති.ආරියපාල විජේමාන්න මහතා ජීවත්වනුයේ ගොවිතැන ජීවිකා වෘත්තිය කර ගනිමිනි.කෙසෙල්හේනාව අත් රබන් කලායතනයේ නිර්මාතෘ ආරියපාල විජේමාන්න මහතා 1990 පටන් සංස්කෘතික අමාත්‍යාංශයට කලා භූෂණ සම්මානයට අවශ්‍ය තොරතුරු ද ඉදිරිපත් කර ඇත. මෙතෙක් එම ඉල්ලීම ද ඉටු වී නැති වග ඒ වියපත් කලාකරුවා අප සමග පැවැසීය.මම ජීවත්වන්නේ ගොඩ මඩ ගොවිතැනින්. මම ගෝලයන්ට මේ ශිල්පය උගන්වන්නේ නොමිලේ. මගෙ පුතාලටත් මම අත් රබන් ශිල්පය ඉගැන්වුවා. දැනුත් ගෝලයො දහසක් විතර ඉගන ගන්නවා.මම කාගෙන්වත් සල්ලි ගන්නෙ නෑ. අවශ්‍ය ශිල්පය ඉතා ඉහළින්ම ලබා දෙනවා. 2010 ඇසළ මස පැවැත්වූ ශ්‍රී දළදා මාලිගාවේ පෙරහරටත් මමයි අපේ කලායතනයේ දරුවොයි ඉදිරිපත් වුණා.සබරගමුව සමන් දේවාලය, කතරගම දේවාලය, නවගමුව දේවාලය මගින් පවත්වන වාර්ෂික ඇසල පෙරහරට අපි අපේ ශිල්පය සහිත නැටුම් ඉදිරිපත් කළා.පාරම්පරික අත් රබන් ශිල්පීන් වශයෙන් ඉතා අපහසුවෙන් පවත්වා ගෙන යන මේ ශිල්පය දිගටම පවත්වා ගෙන යෑමට රජයෙන් අනුග්‍රහයක් අනුබලයක් ලබාදීම අද අත්‍යවශ්‍යයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>01</day>
    </date>
    <link>http://www.dinamina.lk/2010/12/01/_art.asp?fn=r1012013</link>
    <topic>කළුතර ගෙවතු වගාවැඩසටහනක්</topic>
    <author>නාගොඩ විශේෂඑන්. විජේරත්න</author>
    <content>ශ්‍රී ලංකා සමෘද්ධි අධිකාරියේ මූලිකත්වයෙන් කළුතර දිස්ත්‍රික් සමෘද්ධි කාර්යාලයේ මෙහෙයවීමෙන් කළුතර දිස්ත්‍රික්කයේ ගෙවතු වගා වැඩසටහන් ක්‍රියාවට නැංවේ.කළුතර දිස්ත්‍රික්කයේ ප්‍රාදේශීය ලේකම් කොට්ඨාස 14 තුළ මේ වැඩසටහන යටතේ ගෙවතු 7906 ක් ආරම්භ කෙරේ.සමෘද්ධිලාභීන්ගේ ජීවන තත්ත්වය උසස් කිරීමේ අරමුණ ඇතිව කළුතර දිස්ත්‍රික්කයේ ග්‍රාම නිලධාරී වසම් 762 තුළම මේ ගෙවතු වගාවන් ඇති කෙරෙනු ඇත.සමෘද්ධි චක්‍රීය අරමුදලින් මීට අවශ්‍ය මූල්‍ය පහසුකම් ලබාදීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>01</day>
    </date>
    <link>http://www.dinamina.lk/2010/12/01/_art.asp?fn=r1012014</link>
    <topic>පොල් ලෙලි හිඟයෙන් ගම්පහ කොහු කර්මාන්තය අර්බුදයක</topic>
    <author>හෙනරත්ගොඩ සමූහ – අජිත් පී. මදුරප්පෙරුම</author>
    <content>ගම්පහ දිස්ත්‍රික්කයේ මිනුවන්ගොඩ, දිවුලපිටිය, මීරිගම හා දොම්පේ ප්‍රදේශවල කොහු කර්මාන්තයේ නියැලී සිටින පිරිසට පොල් මිල ඉහළ යෑම නිසා පොල් ලෙලි හිඟයට මුහුණ දීමට සිදුවී තිබේ.මේ නිසා දහස් ගණනකගේ රැකියා අහිමි වීමේ තත්ත්වයක් උදාවෙමින් පවතී.රුපියල් 1000 කට පැවැති පොල්ලෙලි දහසක් මේ වනවිට රුපියල් 3000 දක්වා ඉහළ ගොස් ඇති බව කර්මාන්ත කරුවෝ පවසති. එම මිලට වුවද පොල්ලෙලි සොයා ගැනීම දුෂ්කර වී ඇති බව ද ඔවුහු කියති.පොල්ලෙලි 5000ක් පමණ කර්මාන්ත ශාලාවකට දෛනිකව අවශ්‍ය වන බවද පැවැසේ.කොහු කර්මාන්තය ආශි‍්‍රත නිෂ්පාදන අලෙවි කර ගැනීමේ දුෂ්කරතාවක් නැතත් ඉල්ලුමට සරිලන සේ නිෂ්පාදනය කිරීමට පොල්ලෙලි නොමැති බව ඔවුහු කියති.පොල්ලෙලි ගෙනා විගස භාවිතයට ගැනීමට නොහැකි අතර ඒවා දින 30 ක් වත් ජලයේ පෙඟවිය යුතුය. ඉදිරියේ දී තම නිෂ්පාදන සඳහා බලවත් ගැටලුවක් ඇතිවී තිබෙන බව කර්මාන්තකරුවෝ මැසිවිලි නගති.කොහුබත් හා පොල්කෙදි දෙවර්ගයක් නිපදවෙන මෙම කර්මාන්ත ශාලාවල නිපදවෙන අමුද්‍රව්‍ය සඳහා විශාල ඉල්ලුමක් පවතින බවත්, පවතින එකම ගැටලුව පොල්ලෙලි හිඟය බවත් ඔවුහු කියති.   .</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>01</day>
    </date>
    <link>http://www.dinamina.lk/2010/12/01/_art.asp?fn=r1012015</link>
    <topic>කළුතර කැලිඩෝ වෙරළ තීරයේදූපත් ප්‍රදේශය සංවර්ධනයට</topic>
    <author>කටුකුරුන්ද සමූහ කපිල කුලසිංහ</author>
    <content>කළුතර කැලිඩෝ වෙරළ අතුගංගා තීරය හා දූපත් ප්‍රදේශය සංවර්ධනය කිරීමට පියවර ගෙන තිබේ. බස්නාහිර පළාත් සභා මන්ත්‍රී සුමිත්ලාල් මැන්ඩිස් මහතාගේ උපදෙස් හා ප්‍රතිපාදන යොදා ගනිමින් මෙහි මූලික පියවර කැලිඩෝ පාර ගංගාරාම විහාරස්ථානය අසලින් ආරම්භ කොට තිබේ.එහි එක් පියවරක් ලෙසට ගංගාරාම පාරිසරික තොරතුරු මධ්‍යස්ථානයට ළඟා වීම සඳහා ලක්ෂ 38ක වියදමින් අලංකාර පාලමක් සකසා තිබේ.කැලිඩෝ අතු ගංගාව සංවර්ධනය කිරීම, ධීවර කටයුතු ක්‍රමවත් කිරීම හා කැලිඩෝ පුරවරය අලංකාර කිරීම ක්‍රමිකව සිදු කිරීමට ද සැලැසුම් සකස් කොට තිබේ.වරාය හා ගුවන් සේවා නියෝජ්‍ය ඇමැති රෝහිත අබේගුණවර්ධන මහතාගේ කැලිඩෝ වෙරළ සංවර්ධනය කිරීමේ යෝධ වැඩපිළිවෙළ හා සමගාමීව එම කටයුතු සිදුකෙරේ.කැලිඩෝ ප්‍රවේශ මාර්ගය පාරිසරික අතින් අලංකාර කිරීම මෙහි අරමුණ බව ධම්මික ප්‍රනාන්දු මහතා පැවැසීය.කීනපැලැස්සේ සෝමානන්ද හිමිගංගාරාම විහාරස්ථානය කේන්ද්‍ර කර ගනිමින් පාරිසරික පද්ධතිය පිහිටලා තියෙනවා. මෙහි ඇති පාරිසරික තොරතුරු මධ්‍යස්ථානයේ තොරතුරු ලබා ගැනීමට විශාල පිරිසක් එනවා.විහාරයට එන දායක දායිකාවන්ට ගැටලුවක්ව පැවැති මාර්ග අපහසුතාව මේ පාලම නිසා මඟ හැරී යනවා. විවිධ රජයන්වලින් ඉල්ලීම් කළත් මෙය කරේ නෑ. අද එය ඉටුවුණා..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>01</day>
    </date>
    <link>http://www.dinamina.lk/2010/12/01/_art.asp?fn=r1012016</link>
    <topic>කෝස් පන්න ක්‍රමයනතර කළොත්අපි අනාථයි. . .</topic>
    <author>ජයසිරි පේදුරු ආරච්චි – ගන්දර සමූහ</author>
    <content>ධීවර කර්මාන්තයේදී භාවිත කරන විවිධ පන්න ක්‍රම අතරින් කෝස් පන්න ක්‍රමය ඉහළ ආදායම් ලබන පන්න ක්‍රමයකි. එහෙත් මේ වන විට එම පන්න ක්‍රමය නිසා ධීවර කර්මාන්තයට නොඑක් බලපෑම් එල්ල වන බැවින් එය තහනම් කිරීමට පියවර ගනිමින් තිබේ.එහෙයින් එම ක්‍රමය යොදා ධීවර කර්මාන්තයේ යෙදෙන දෙවිනුවර කිරලවැල්ලේ ධීවරයෝ අපහසුවට පත්ව සිටිති. මේ පිළිබඳව අදහස් දැක්වූජී. පී. එච්. ලලිත් මහතා - අපේ රැකියාව වසරකටම දින 100 යි කරන්නේ. මේ වැල්ලේ ඔරු 40 ක් තිබෙනවා. එක් ඔරුවක අට දෙනෙක් යනවා. දකුණු වෙරළ තීරයේ කෙරෙන ලොකුම ධීවර රැකියා ක්‍රමය මෙයයි. විශාල පිරිසක් මින් යැපෙනවා. මේක නතර කළොත් අපේ දරු පවුල් නඩත්තු කරන්නේ කොහොමද ?.එම්. කේ. ජනක මහතා - කිරලවැල්ලේ තිබෙන්නේ අලගොඩු කෝස්. කඳන් කෝස් වලින් නම් හැදෙන මාළුන්ට හානියක් වෙනවා. මේවා නතර කරන්න කියන එක ලේසියි. අපේ රැකියාව අහිමි වන එක ගැන කවුද වගකියන්නේ.මධුරංගල නිලවීර මහතා - රුපියල් පනස් දාහක් හැටදාහක් තරම් වටිනාකමක් ලබා ගත හැකි සේ විශාල වන කෙලවල්ලන් මාළු කොටන් කෝස් වලට කුඩා කාලයේදීම හසුවී විනාශ වෙනවා.ඒ ක්‍රමය හානිදායකයි. එහෙත් අපේ ක්‍රමයෙන් අල්ලන්නේ අලගොඩුවන් හා ලින්නන් පමණයි. අලුත් ලින්නන් මාළු කිලෝ 7000 ක් 8000 ක් වෙළෙඳ පොළට එන්නේ මේ ක්‍රමය නිසයි.නාමල් තුසිත් ප්‍රියදර්ශන මහතා - බලයා හා කෙලවල්ලා කුඩා කාලයේදීම හසු නොවන විදියට දැලේ උස අඩු කර භාවිතා කිරීම සිදුවන හානිය නතර කිරීමට හොඳම ක්‍රමයයි.එවිට ලින්නන්, ලේලවුන් පමණක් අල්ලා ගත හැකියි. දැනට භාවිතා කරන බඹ 30, 32 උස දැල් මුහුදේ පතුලේ වදින නිසා එය බඹ 20 ක් උසට සකසනවා නම් හොඳයි. එහෙම නැතිව රැකියාව තහනම් කළොත් අපේ පවුල් අනාථයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>01</day>
    </date>
    <link>http://www.dinamina.lk/2010/12/01/_art.asp?fn=r1012017</link>
    <topic>කඨින චීවරය සියතින්ම නිමවාසඟරුවනට පූජා කරන පින්වත් පවුලක්</topic>
    <author>අනුරාධපුර නැඟෙනහිර සමූහ සේනපුර ඩී. නිශ්ශංක</author>
    <content>ලී වලින් සෑදු අත්යන්ත්‍රයක් උපයෝගී කර ගනිමින්, දැනට දහනව වසරක්ම කඨින චීවරය වියා එවේලේම මසා, එවේලේම පඬුපොවා වේලා වස්වැසූ මහා සංඝයාවහන්සේට පූජා කිරීමට දායකත්වය ලබාදුන් මීරිගම හන්දුරුමුල්ලේ ආර්. සීමන් මහතා ඇතුළු ඔහුගේ පවුලේ ඥාතීන් සැමට ආදර්ශයකි.අනුරාධපුර බෞද්ධ මණ්ඩලය විසින් වාර්ෂිකව සිදුකරන කඨින පූජෝත්සවයේ විශේෂත්වය වන්නේ කඨින චීවරය බෞද්ධ මණ්ඩලය තුළම විවීමයි.බෞද්ධ මණ්ඩලයේ කළමනාකාර එම්. සී. ද විල්මන් මහතා අදහස් දක්වමින් මෙසේ කීය.චීවරය විවීම සඳහාම සීමන් මහතා විසින් ලීවලින් අත්යන්ත්‍රයක් හැදුවා. දැනට වසර 19 ක්ම කඨින චීවරය විව්වේ මැෂිමෙන්. කපු නූල් සොයා ගත්තේ සීමන් මහතාගේ පවුලේ ඥාති පිරිස විසින්මයි. කඨින චීවරය එවේලේම මසා, පඬු පොවා වස්වැසූ මගසඟරුවනට පූජා කිරීම මෙහි විශේෂත්වයයි.ආර්. සීමන් මහතාගේ දියණිය එච්. ජී. සෝමාවතී මහත්මිය - මගේ පියා දැනට මාස කීපයකට ඉහතදී මියගියා. එහෙත් පවුලේ අය මේ පුණ්‍ය කර්මයට පිටුපෑවේ නැහැ.මේ වසරේත් පෙර පරිද්දෙන් චීවරය වියා මගසඟරුවනට පූජා කිරීමට මහන්සි ගත්තා. අපි මේ සියලු කටයුතු කරන්නේ සත්භාවයෙන් යුතුවයි. පවුලේ සියලුම ඥාතීන් නිදි මරාගෙන විශාල කැපවීමකින් යුතුවයි මේ කාර්ය කරන්නේ.  .</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>01</day>
    </date>
    <link>http://www.dinamina.lk/2010/12/01/_art.asp?fn=r1012018</link>
    <topic>හුංගම තිල්ලාවටවන ලුණු ලේවායේනිෂ්පාදන කටයුතු ඇරැඹේ</topic>
    <author>හුංගම සමූහ – ජී. කේ. එච්. විල්සන් ප්‍රනාන්දු</author>
    <content>හිරු එළියත්, සුළඟත්, මුහුදු ජලයත් පමණක් උපයෝගී කරගෙන ස්වභාවිකව නිෂ්පාදනය කරන හුංගම තිල්ලාවටවන දකුණුලක ලුණු පිරිපහදු යන්ත්‍රාගාරයේ නිෂ්පාදන කටයුතු මේ වන විට අරඹා තිබේ.වසරකට ලුණු මෙට්ට්‍රික් ටොන් දස දහසක් නිෂ්පාදනය කිරීමට සැලසුම් කර ඇති අතර මෙමගින් සෘජු හා වක්‍ර රැකියා විශාල ගණනක් බිහි වෙනු ඇතැයි අදාළ සමාගම කියා සිටියි.කිසිදු රසායනික ද්‍රව්‍ය මිශ්‍රණයෙන් තොරව ස්වභාවික ලෙස ලුණු නිෂ්පාදනය කිරීම මෙහි විශේෂත්වය වේ.අක්කර තුන්සියයක් පමණ විශාල මේ කළපුවේ ලුණු මුදවීමට අවශ්‍ය බිම් සකස් කිරීම මේ වන විට අවසන් කර ඇති අතර ලුණු නිෂ්පාදනය කිරීම මේ වන විට ආරම්භ කර තිබේ.නිෂ්පාදන කටයුතු සඳහා අවශ්‍ය මිනිස් ශ්‍රමය ප්‍රදේශයෙන්ම සොයාගෙන ඇති අතර ඔවුන්ට දිනකට රුපියල් දහසක පමණ දීමනාවක් හිමි වේ.ජලය, විදුලිය, මං මාවත් යන යටිතල පහසුකම් ද මේ වන විට සංවර්ධනය කර තිබේ. මේ වසර අවසන් වන විට ඉදිකිරීම් කටයුතු සම්පුර්ණයෙන්ම නිම වන අතර නිෂ්පාදන මුළු ලෝකයටම බෙදා හැරීමට අදාළ සමාගම කටයුතු කරයි.නිෂ්පාදනය කරන ලුණු පැකට් කිරීම සඳහා බට අත කර්මාන්ත පුරයේ අංග සම්පූර්ණ කම්හලක්ද ඉදි කර තිබේ.වසරකට ලුණු මෙට්ට්‍රික් ටොන් දස දහසක් නිෂ්පාදනය කිරීමට ඉලක්ක කර තිබේ.මේ පිළිබඳ අදහස් දැක්වූ හුංගම තිල්ලාවටවන පදිංචි ජිනදාස සරණසිංහමීට අවුරුදු දහයකට පමණ පෙර මේ ප්‍රදේශයේ ඉතාමත් දුෂ්කරයි. ලයිට් නෑ. බොන්න වතුර නෑ. පාර තොට හරියට නෑ. යන්න එන්න බස් එකක් නෑ. මේ සංවර්ධනයත් සමග ඒවා සම්පූර්ණ වී තියෙනවා.පහසුකම් නැති නිසා එදා මේ ගම අත්හැර නගරයට ගිය අය අද ආයේ ගම් බිම් සොයාගෙන එනවා. .</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>01</day>
    </date>
    <link>http://www.dinamina.lk/2010/12/01/_art.asp?fn=r1012019</link>
    <topic>පදවිය ඉහළ ප්‍රධාන ඇළප්‍රතිසංස්කරණය කරයි</topic>
    <author>ගයාන් රාජපක්ෂ</author>
    <content>පදවිය මහවැව සිට මහසෙන් පුර දක්වා ජලය රැගෙන යන පදවිය ඉහළ ප්‍රධාන ඇළ මාර්ගය රුපියල් මිලියන 1.7ක වියදමින් ප්‍රතිසංස්කරණය කෙරේ.අනුරාධපුර කලාප වාරිමාර්ග අධ්‍යක්‍ෂ ඩබ්ලිව්. බී. පලුගස්වැව මහතාගේ උපදෙස් මත පදවිය වාරිමාර්ග ඉංජිනේරු ඩී. එම්. පියදාස මහතාගේ මෙහෙයවීමෙන් මේ ඇළ මාර්ගයේ ඉදිකිරීමේ කටයුතු සිදු කෙරේ.වාරිමාර්ග දෙපාර්තමේන්තුව මගින් රුපියල් මිලියන 1.7 ක මුදලක් වැය කරමින් ඉහළ ප්‍රධාන ඇළේ දකුණු පැති බැම්මේ පැරැණි පැති බැම්ම ඉවත් කර නව පැති බැම්මක් ඉදිකිරීමට කටයුතු අරඹා ඇත.පැරැණි පැති බැම්ම අබලන් වී ජලය කාන්දුවීම හේතුවෙන් මේ ඇළ බැම්මේ ඉදිකිරීම් ආරම්භ කර ඇත.මේ ඇළ මාර්ගය යටතේ කුඹුරු අක්කර හාරදහසක් (4000) වගා කෙරෙනු ඇත. මේ ප්‍රධාන ඇළ මාර්ගයේත් අතුරු ඇළ මාර්ග විශාල ප්‍රමාණයක් හරහා කුඹුරු ගොවිතැන් සහ ගොඩ ගොවිතැන් සඳහා ජලය සැපයේ.තවද මේ ඇළ මාර්ගය දිගු කිරීමෙන් ජලය නොමැතිව අතහැර දමා තිබූ විශාල කුඹුරු ඉඩම් ප්‍රමාණයකට ජලය ලබා ගැනීමට හැකි වී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>01</day>
    </date>
    <link>http://www.dinamina.lk/2010/12/01/_art.asp?fn=r10120110</link>
    <topic>මැද ඔය විද්‍යාලයටප්‍රමාණවත් පහසුකම් දෙන්න</topic>
    <author>සටහන හා ඡායාරූප ගිරාඳුරුකෝට්ටේ සමූහ සෝමදාස සමරගුණරත්න</author>
    <content>අපේ පාසල ආරම්භ කළේ 1955 වසරේදී. අපේ පාසලේ අඩුපාඩු එමටයි. අධ්‍යාපන වරප්‍රසාද භුක්තිවිඳීමේ අයිතිය අපේ දරුවන්ගෙන් උදුරාගෙන.මෙසේ මැසිවිලි නගන්නේ මහියංගණ අධ්‍යාපන කලාපයේ බ/මැදඔය විදුහලේ දරුවන්ගේ මවුපියන් ය. පාසලේ පළමු වසරේ සිට සා. පෙළ. දක්වා පන්ති පැවැත්වේ.විෂයයන් අනුව සැලකුවිට දී අත්‍යවශ්‍ය ගුරුවරු නොමැත. පංතිකාමර ඉඩපහසුකම්ද කිසිසේත්ම ප්‍රමාණවත් නැත.පාසලේ දරුවන්ගේ මවුපියෝ ආර්ථික අගහිඟකම් වලින් පෙලෙන්නෝ ය. පාසලේ මුළු ශිෂ්‍ය සංඛ්‍යාව 117 දක්වා පහළ බැස ඇත්තේ ද පාසලේ අඩුපාඩු නිසා ය.පාසල සතු එකම ගුරු නිවාසයද දැඩිලෙසම අබලන්වී ඇතත් එහි එක් කොටසක ගුරුවරු පදිංචිවී සිටින අතර අනෙක් කොටස පංති කාමරයකි.ආරම්භක සමයේදී මේ පාසල වෙත යෑමට ඒමට හරිහැටි මාර්ග පහසුකම් තිබී නොමැත.මේ වන විට ලොක්ගල්ඔය මහවැලි ජලාශය හා දඹගොල්ල, පගරගම්මන හරහා මහියංගණ පූජානගරය යාකෙරෙන පාරක් සකස් කර ඇති බැවින් මාර්ග පහසුකම් ලැබී ඇත.මාර්ගය දිගේ විදුලිය සැපයුම ඇතත් පාසලට විදුලිය ලබාදී නොමැත.පින්ලන්ත ආධාර යටතේ ලැබුණු සූර්ය පනලයක් භාවිතයෙන් භූගත ජලය ලබාගත් ජල මෝටරයද අක්‍රියවී බොහෝ කල්ය. එම මෝටරය අලුත්වැඩියා කිරීමද පහසු කටයුත්තක් නොවේ.මේ හේතුව නිසා පාසලේ දරුවන්ට පානය කිරීමටවත් ජලය නොමැත. ගුරු නිවාසයේ පදිංචි ගුරුවරුන්ද ජලය, විදුලිය, ඉඩපහසුකම් නොමැතිකම මෙන්ම අනාරක්ෂිතව යන සියල්ලෙන්ම පීඩා විඳිති.පාසලේ අඩුපාඩු පිළිබඳව අදහස් පළකළ සංවර්ධන සමිතියේ සාමාජික මහතෙක් මෙසේ කීවේය.මේ පාසලේ දරුවන්ට ආරම්භයේ සිටම ගුරු හිඟය තදින් බලපෑවා. අදටත් එහෙමමයි. විද්‍යාව , ගණිතය, ඉංගී‍්‍රසි සෞන්දර්ය වැනි විෂයයන්වලට කලින්කලට ගුරුහිඟය ඇතිවුණා.සමහර අවුරුදුවලදී ඇතැම් විෂයයන් ඉගැන්නුවේම නැහැ. ඒ අඩුව ළමයින්ට දිගටම බලපානවා. සාමාන්‍ය පෙළින් ඉහළ ප්‍රතිඵල කවදාවත් ලැබිලා නැහැ.විද්‍යාව ගණිතය උසස් අධ්‍යාපනයට අපේ දරුවන්ට යොමුවීමේ අවස්ථාව ලැබෙන්නේ නැහැ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>01</day>
    </date>
    <link>http://www.dinamina.lk/2010/12/01/_art.asp?fn=s1012011</link>
    <topic>පේ‍්‍රමදාස පිටියේ තණ තීරුවට වඩාපල්ලේකැලේ තණ තීරුවේ පන්දුව දඟ කැවේවි</topic>
    <author>වර්නන් ගුණසේකර පල්ලේකැලේ සිට</author>
    <content>සංචාරක බටහිර ඉන්දීය කොදෙව් පිලට එරෙහිව අද ඇරැඹෙන තෙවැනි හා අවසාන ටෙස්ට් තරගය පැවැත්වෙන පල්ලේකැලේ තණතීරුව දෙවැනි ටෙස්ට් තරගය පැවැති කොළඹ ආර්. පේ‍්‍රමදාස පිටියේ තණ තීරුවට වඩා දඟ කැවෙනු ඇතැයි තමා විශ්වාස කරන බවත්, තරගයේ තෙවැනි දිනය වන විට දඟ පන්දු යවන්නන් මෙහි වැඩි දස්කම් දක්වනු ඇති බවත් ශ්‍රී ලංකා ක්‍රිකට් නායක කුමාර් සංගක්කාර ඊයේ පැවැසීය.අද ඇරැඹෙන තරගය 2011 ලෝක කුසලාන තරගාවලිය වෙනුවෙන් ඉදිවන පල්ලේ කැලේ ජාත්‍යන්තර ක්‍රිකට් ක්‍රීඩාංගණයේ මංගල ටෙස්ට් තරගය වේ.මේ තරගයේ දී ඇන්ජලෝ මැතිව්ස් ද පන්දු යවන්නෙක් ලෙසින් කණ්ඩායමට එක්වන බැවින් ශ්‍රී ලංකාව වේග පන්දු යවන්නන් තිදෙනෙක් හා දඟ පන්දු යවන්නන් දෙදෙනකුගෙන් සන්නද්ධව තරග බිමට පිවිසෙනු ඇතැයි ද සංගක්කාර කීවේ ය.මැද පෙළ පිතිකරුවන් මේ තරගයේ දී විශාල කාර්යභාරයක් ඉටු කළ යුතුව ඇතැයි ද විශාල මුළු ලකුණු සංඛ්‍යාවක් වාර්තා කිරීමට තමා අපේක්ෂා කරන බව ද ඔහු ප්‍රකාශ කෙළේ ය. පල්ලේකැලේ ක්‍රීඩාංගණය දකුණු අප්‍රිකාවේ සෙන්චූරියන් ක්‍රීඩාංගණයට බෙහෙවින් සමාන බවත්, මෙහි වැඩ නිම වූ පසු එය ලෝකයේ තිබෙන හොඳම ක්‍රිකට් ක්‍රීඩාංගණයක් වනු ඇති බවත් සංගක්කාර කීවේ ය.“මෙවර තරගාවලියේ වඩාත්ම තීරණාත්මක තරගය මෙයයි. ඒ නිසා අපි ඉතා හොඳින් ක්‍රීඩා කළ යුතුයි. ක්‍රිකට් ක්‍රීඩාවේ අංශ තුනේම අපි හොඳින් ක්‍රීඩා කිරීමට වග බලා ගත යුතුයි” ශ්‍රී ලංකා ක්‍රිකට් නායකයා පවසා සිටියේ ය.දෙපිල අතර මෙතෙක් පැවැති තරග දෙකම ජය පැරැදුමින් තොරව අවසන් වූ බැවින් ත්‍රිත්ව ටෙස්ට් තරගාමාලාව දැනට 0 – 0ක් ලෙසින් සම තත්ත්වයේ පවතී.කණ්ඩායමේ සියලුම ක්‍රීඩකයන් මනා ශරීර සෞඛ්‍යයෙන් පසුවන බවත් හෙට (අද) උදේ තණ තීරුව පරීක්ෂා කිරීමෙන් පසුව පන්දු යැවීමේ විකල්ප පිළිබඳ තීරණයක් ගන්නා බවත් කුමාර් සංගක්කාර වැඩිදුරටත් ප්‍රකාශ කෙළේ ය.මහනුවර ඉහළ අහස වළාකුලෙන් බරව තිබූ අතර ඊයේ දහවලේ සිට වැසි පතිත වෙමින් තිබිණි.මේ දේශගුණය පිළිබඳව කළ කිරීමට පත්ව සිටින බටහිර ඉන්දීය කොදෙව් පිලේ පුහුණුකරු ඔටිස් ගිබ්සන්, එහෙත් එය අපට පාලනය කළ නොහැකි දෙයක් බව පවසයි.ශ්‍රී ලංකාව සතුව ඉතාමත් ශක්තිමත් මැද පෙළ පිතිකරුවන් සිටින බව අප දන්නා බවත්, සංගක්කාර ඉතා හොඳින් පන්දුවට පහර දෙන බවත් ගිබ්සන් කියා සිටියේ ය.ඒ නිසා අපේ පන්දු යවන්නන් හරි තැනට පන්දුව පතිත කළ යුතුයි.ශ්‍රී ලංකා පිතිකරුවන්ට වැඩි ලකුණු රැස් කිරිමට ඉඩ නොදීමට අපේ පන්දු යවන්නන් පරිස්සම් විය යුතුයි”ශිවනාරින් චන්දර්පෝල් යළි ලකුණු අතරට පිවිසෙනු ඇතැයි තමා බලාපොරොත්තු වන බවත්, ඔහු යළි ලකුණු අතරට පැමිණියහොත් තම කණ්ඩායම ද පිති හරඹය අතින් ශක්තිමත් වනු ඇති බවත් ගිබ්සන් කියා සිටියේ ය.දැනට කොදෙව් ඉනිම ගොඩ නැඟෙන්නේ ක්‍රිස්ගේල් වටා බව කී කොදෙව් පුහුණුකරු එබැවින් කණ්ඩායමේ අනික් පිතිකරුවන් ද ලකුණු රැස් කිරීම අද ඇරැඹෙන තරගයේ අවශ්‍යතාවය බව ද ඔහු ප්‍රකාශ කෙළේ ය.කොදෙව් පිලේ පන්දු යැවීම අතින් බලනවිට සුලෙයිමාන් බෙන් ප්‍රතිඵල ගෙන දෙනු ඇතැයි අපේක්ෂා කරන බව කී ඔටීස් ගිබ්සන් කොදෙව් පිල ඉන්දීය උප මහද්වීපයේ ටෙස්ට් තරගමාලාවක් ජය ගත් දිනයක් තමන්ට මතක් කර ගත නොහැකි බවත්, එය මේ තරගයේ දී වෙනස් වනු ඇතැයි තමා අපේක්ෂා කරන බවත් වැඩිදුරටත් කියා සිටියේ ය.‘සංගා’ යළි මුදුනටමේ අතර ජගත් ක්‍රිකට් කවුන්සිලයේ ටෙස්ට් ශ්‍රේණිගත කිරීම්වල ඉහළින්ම සිටි ඉන්දියාවේ සචින් තෙන්ඩුල්කාර් අභිබවා යමින් පිතිකරු ශ්‍රේණිගත කිරීම්වල ඉහළම ස්ථානයට කුමාර් සංගක්කාර පත්ව සිටී. ශ්‍රී ලංකාව හා බටහිර ඉන්දීය කොදෙව් දූපත් පිල අතර මේ දිනවල පැවැත්වෙන ටෙස්ට් තරගමාලාවේ පළමු ටෙස්ට් තරග දෙකේදී සංගක්කාරගේ දක්ෂතා නවසීලන්තයට එරෙහිව තෙන්ඩුල්කාර්ගේ දක්ෂතා අභිබවා යාම නිසා ජගත් පිතිකරු ශ්‍රේණිගත කිරීම්වල මේ ස්ථාන මාරුව සිදුව තිබේ.කොදෙව්වන්ට එරෙහි ටෙස්ට් තරගමාලාවේ සංගක්කාර දැනට ලකුණු 228ක් ලබාගෙන ඇති අතර ඒ අනුව ඔහුට ශ්‍රේණිගත කිරීම්වල ප්‍රසාද ලකුණු 882ක් හිමිව තිබේ. එය තෙන්ඩුල්කාර්ට වඩා ලකුණු 23ක පෙරමුණකි. තෙන්ඩුල්කාර්ට නවසීලන්තයට එරෙහිව ඉනිම් 4ක දි ලබාගත හැකි වුයේ එක් අර්ධ ශතකයක් පමණි.තෙන්ඩුල්කාර්ට වඩා ලකුණු 9ක් පිටු පසින් විරේන්ද්‍ර ෂෙවාග් තෙවැනි ස්ථානයේ පසුවන අතර දකුණු අප්‍රිකාවේ ජැක්ස් කලීස් ලකුණු 806ක් ලබාගෙන සිවු වැනි ස්ථානයේ සිටී..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>01</day>
    </date>
    <link>http://www.dinamina.lk/2010/12/01/_art.asp?fn=s1012017</link>
    <topic>රන් පදක්කම්ලාභී කී‍්‍රඩා සූරිය</topic>
    <author>සටහන හා ඡායාරූපය සිරි වාව්වගේ මාතර සංචාරක</author>
    <content>පොලිස් අන්තර් කොට්ඨාස මලල ක්‍රීඩා තරගයේදී ප්‍රවීනයන්ගේ මීටර් 100 හා 200 තරගවලින් ප්‍රථම ස්ථානය හිමිකර ගනිමින් රන් පදක්කම් ලබාගැනීමට මාතර පොලිසිය නියෝජනය කළ කාන්තා පොලිස් සැරයන් කේ. ආර්. කේ. ඩී. ගුණවර්ධන සමත්වූවාය.2009 වර්ෂයේදී ද පොලිස් අන්තර් කොට්ඨාස මලල ක්‍රීඩා තරගයේදී ප්‍රවීනයන්ගේ මීටර් 100 හා මීටර් 200 තරග ඉසව් තුළදී ප්‍රථම ස්ථානය දිනාගනිමින් රන් පදක්කම් හිමිකර ගන්නා ලද්දේ ද ඇය විසිනි.මාතර - කොකාවෙල මහ විදුහලින් මූලික අධ්‍යාපනය ලැබූ ඇය වැඩිදුර අධ්‍යාපනය ලද්දේ මාතර ශාන්ත තෝමස් බාලිකා විද්‍යාලයෙනි.පාසල් අවදියේදීද පළාත් හා ජාතික මට්ටමින් පැවති ධාවන තරගවලදී මීටර් 100, මීටර් 200, මීටර් 400 යන තරග ඉසව්වලින් දක්ෂකම් දක්වා රන් පදක්කම් හා රිදී පදක්කම් දිනා ගැනීමට ඇය සමත්වූවාය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>01</day>
    </date>
    <link>http://www.dinamina.lk/2010/12/01/_art.asp?fn=s1012012</link>
    <topic>ලාහෝර් ප්‍රහාරයට සම්බන්ධසැකකරුවෙක් හසුවෙයි</topic>
    <author>මහින්ද අලුත්ගෙදර</author>
    <content>ශ්‍රී ලංකා ක්‍රිකට් කණ්ඩායමට පාකිස්තානයේ ලාහෝර් නගරයේදී එල්ල වූ ත්‍රස්ත ප්‍රහාරයට සම්බන්ධ පුද්ගලයෙකු සැකපිට අත්අඩංගුවට ගෙන ඇත. පාකිස්තාන අපරාධ පරීක්‍ෂණ දෙපාර්තමේන්තුව මගින් අත්අඩංගුවට ගෙන ඇති මෙම සැකකරු කුවාරි ඕමාර් අර්බබි නමින් හඳුනාගෙන ඇති බව තානාපති ආරංචි මාර්ග සඳහන් කරයි.ශ්‍රී ලංකා ක්‍රිකට් කණ්ඩායමට පසුගිය වසරේ මාර්තු මාසයේ දී පාකිස්තානයේ කළ සංචාරයක් අතරතුරදී ලාහෝර් නගරයේදී මේ ත්‍රස්ත ප්‍රහාරය එල්ල වූ අතර එම ප්‍රහාරයෙන් පුද්ගලයන් අට දෙනෙකු මියගොස් 20 දෙනෙකු තුවාල ලැබූහ.පාකිස්තාන අපරාධ පරීක්‍ෂණ දෙපාර්තමේන්තුව මගින් අත්අඩංගුවට ගත් මෙම සැකකරු ලාහෝර් නගරයේ පදිංචිකරුවෙකු බව සඳහන් වේ.තවද මේ පුද්ගලයා පාකිස්තානයේ ක්‍රියාත්මක ත්‍රස්ත සංවිධානයකට සම්බන්ධ පුද්ගලයෙකු බවට තොරතුරු ලැබී ඇතැයිද තානාපති ආරංචි මාර්ග කියයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>01</day>
    </date>
    <link>http://www.dinamina.lk/2010/12/01/_art.asp?fn=s1012013</link>
    <topic>මහනුවර නගරයේ රාත්‍රී කාලයේමෝටර් රථ ධාවන තරග</topic>
    <author>නිහාල් ජයවර්ධන</author>
    <content>විදේශීය සංචාරකයින්ගේ වැඩි අවධානයක් යොමුව ඇති මහනුවර නගරය කේන්ද්‍රකොට ඔවුන්ගේ සහයෙන් වසරක් පාසා රාත්‍රී කාලයේ මෝටර් රථ ධාවන තරග පැවැත්වීමට කටයුතු සූදානම් කෙරේ.මේ වන විට විදේශ රටවල් ගණනාවක් රාත්‍රී කාලයේ මහනුවර නගරයේ මෝටර් රථ ධාවන තරග පැවැත්වීම පිළිබඳව වැඩි අවධානයක් යොමුකර ඇති හෙයින් මෙම තරග පැවැත්වීම සම්බන්ධයෙන් තම අමාත්‍යාංශය ද අවධානය යොමුකරන බව, ක්‍රීඩා ඇමැති මහින්දානන්ද අලුත්ගමගේ මහතා පැවැසීය.ඉන් මහනුවර නගර පරිසරය පිළිබඳව ජාත්‍යන්තරව ඇගයීමක් ඇතිකිරීම සඳහාත්, සංචාරක ව්‍යාපාරය සඳහා දායකත්වය සැපයීම සඳහාත්, මහත් පිටිවහලක් සැලසෙනු ඇතැයි ද ඇමැතිවරයා වැඩිදුරටත් කියා සිටියේය.මේ වන විට රාත්‍රී 7 – 8 වන විට පාළු ස්වභාවයක් උසුලන මහනුවර නගරයේ වෙළඳ සංගම් සමඟ සාකච්ඡා කොට රාත්‍රී 9.00 පමණ තෙක් වෙළෙඳසැල් විවෘත කර තැබීමටත්, ඊට සමගාමීව රාත්‍රී බස් රථ සේවයක් ක්‍රියාත්මක කිරීමටත් අවශ්‍ය කටයුතු සකසන බවත් හෙතෙම වැඩිදුරටත් කියා සිටී..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>01</day>
    </date>
    <link>http://www.dinamina.lk/2010/12/01/_art.asp?fn=s1012014</link>
    <topic>යුද හමුදා පොලිස් වර්ණ ප්‍රදානය අද</topic>
    <author/>
    <content>යුද හමුදා පොලිස් රෙජිමේන්තුවේ වර්තමානයේ සිටින දක්ෂ ක්‍රීඩක ක්‍රීඩිකාවන් හා විශ්‍රාම ගිය ක්‍රීඩක ක්‍රීඩිකාවන් සඳහා වන වර්ණ ප්‍රදානෝත්සවය අද (1) බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී පැවැත්වේ.යුද හමුදාපති ලුතිනන් ජෙනරාල් ජගත් ජයසූරිය මහතාගේ ප්‍රධානත්වයෙන් මේ උත්සවය පැවැත්වෙනු ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>01</day>
    </date>
    <link>http://www.dinamina.lk/2010/12/01/_art.asp?fn=s1012015</link>
    <topic>කැලණි මහ විදුහලට පළමු ඉනිමේ ජයක්</topic>
    <author/>
    <content>අන්තර් පාසල් 13 න් පහළ රන් කැකුළු කුසලාන ක්‍රිකට් තරගයකදී කැලණිය ශ්‍රී ධර්මාලෝක පිල පරදවා කැලණියේ කැලණි මහා විදුහල් පිල පළමු ඉනිමේ ජයක් වාර්තා කළේය.කැලණි මහා විදුහල පළමු ඉනිම – ලකුණු 150 / 9 - දසුන් දිමේෂ 32, (යසිරු පබසර 34 / 3) ධර්මාලෝක පිල පළමු ඉනිම සියලු දෙනා දැවී ලකුණු 98 - එම්. ඩී. ටී. එම්. සපරමාදු 22, (රවිදු සුපුන් සෙනරත් 45 / 6 ) ධර්මාලෝක දෙවන ඉනිම – ලකුණු 80 / 7 - මලිත් චානක 30 / 3).</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>01</day>
    </date>
    <link>http://www.dinamina.lk/2010/12/01/_art.asp?fn=s1012016</link>
    <topic>මාතලේ දිසා මලල ක්‍රීඩා අද ඇරැඹේ</topic>
    <author>අසෝක හිඳගොඩ</author>
    <content>මාතලේ දිසා මලල ක්‍රීඩා සංගමය මගින් වාර්ෂිකව සංවිධානය කෙරෙන මාතලේ දිසා මලල ක්‍රීඩා උළෙල අද (1) හෙට (2) සහ අනිද්දා (3) තෙදින තුළදී මාතලේ බර්නාඩ් අළුවිහාරේ ක්‍රීඩාංගණයේදී පැවැත්වේ. මෙම උළෙලේ ප්‍රධාන ආරාධිතයා ලෙස ප්‍රවාහන නියෝජ්‍ය අමාත්‍ය රෝහණ දිසානායක මහතා සහභාගි වීමට නියමිතය.වයස් සීමා යටතේ මාතලේ දිසාවේ මලල ක්‍රීඩක ක්‍රීඩිකාවන් තරග වදින එකම ක්‍රීඩා තරගාවලිය ද මෙයයි. වයස අවුරුදු 11, 13, 15, 17, 19 සහ 21 න් පහළ වයස් සීමා යටතේ පැවැත්වෙන මලල ක්‍රීඩා තරග ඉසව්වලදී ක්‍රීඩක ක්‍රීඩිකාවන් දහසක් පමණ තරග වැදීමට නියමිතව ඇතැයි මාතලේ දිසා මලල ක්‍රීඩා සංගමයේ ලේකම් රංජිත් අළුවිහාරේ මහතා “දිනමිණ” ට පැවසීය.මෙම තරගාවලියට සමගාමීව පැවැත්වෙන මාතලේ දිසා මලල ක්‍රීඩා විශිෂ්ටතා සම්මාන ප්‍රදානය තෙවැනි වරටත් අද පෙරවරුවේ මාතලේ බර්නාඩ් අළුවිහාරේ ක්‍රීඩාගාරයේදී පැවැත්වේ. මෙහිදී 2010 වසරේ මාතලේ දිසාව නියෝජනය කරමින් ජාතික තරගවලදී දක්‍ෂතා දැක්වූ මලල ක්‍රීඩක ක්‍රීඩිකාවන් 15 දෙනෙකු සම්මාන ලැබීමට නියමිතය. ඒ අතුරින් වසරේ දක්‍ෂතම මලල ක්‍රීඩකයා සහ ක්‍රීඩිකාව තෝරා ගැනේ.මේ යටතේ ක්‍රියාත්මක ගුරුපිය හරසර වැඩසටහන යටතේ මුල් වරට මාතලේ දිසාවට සහ මුළු දිවයිනේම ක්‍රීඩා ක්ෂේත්‍රයට අමිල සේවයක් කළ ක්‍රීඩා පුහුණුකරුවන්, සංවිධායකයන් සහ ක්‍රීඩකයන් වූ විජය උඩුපිහිල්ල, මර්වින් රණසිංහ, ඒ. ජේ. එම්. ෆාරුක් සහ යූ. එල්. එම්. ලතිබ් යන මහත්වරු උපහාර ලබති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>01</day>
    </date>
    <link>http://www.dinamina.lk/2010/12/01/_art.asp?fn=s1012018</link>
    <topic>ලන්කන් ක්‍රීඩා සමාජයට ක්‍රිකට් සූරතාව</topic>
    <author/>
    <content>අන්තර් සමාජ 23න් පහළ ක්‍රිකට් තරගාවලියේ III වැනි කොටසේ අවසන් තරගය වෙන්නප්පුව ක්‍රීඩා සමාජය හා ලන්කන් ක්‍රීඩා සමාජය අතර පසුගියදා බී. ආර්. සී. ක්‍රීඩාංගනයේ දී පැවැත්විණි. මේ තරගයෙන් එක් කඩුල්ලක තියුණු ජයක් අත්කර ගැනීමට ලන්කන් ක්‍රීඩා සමාජය සමත්විය.වෙන්නප්පුව ක්‍රීඩා සමාජය - සියලු දෙනාම දැවී ලකුණු 176 (ඕවර 48.5 ) ඩී. කලුආරච්චි 53, ප්‍රභාත් මදුසංක 27, ඒ. රණසූරිය 26, (විනෝද් පීරිස් 4/55, ටී. චතුරංග 3/34)ලන්කන් ක්‍රීඩා සමාජය – ලකුණු 177 (ඕවර 49.4 ) සම්පත් මහේෂ් 44, ටී. මධුසංක 37, (ආර්. වැලිකන්නගේ 2/28, ආර්. රිස්වි 2/28,).</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>01</day>
    </date>
    <link>http://www.dinamina.lk/2010/12/01/_art.asp?fn=f1012011</link>
    <topic>බඩු මිල පාලනයටනිෂ්පාදන වැඩි කළ යුතුයි</topic>
    <author>සාකච්ඡා කෙළේ -බුද්ධික සමන්ගුණවර්ධන</author>
    <content>2011 අයවැය යෝජනාව මේ වන විට ඉදිරිපත් කර තිබේ. එමගින් රටේ සංවර්ධනයට ලැබෙන දායකත්වය රටේ ජනතාවගේ එදිනෙදා ප්‍රශ්න විසඳිමට මෙවර අය වැය සමත් වෙනවාද යන්න පිළිබඳවත් රාජ්‍ය පරිපාලන හා ස්වදේශ කටයුතු අමාත්‍ය ඩබ්ලිව්. ඩී. ජේ. සෙනෙවිරත්න මහතා සමඟ කළ සාකච්ඡාවකි.රටේ ජනතාව දෙවැනිවරටත් ජනාධිපතිවරයා බලයට පත් කරන්නේ රටේ සංවර්ධනයක් ඇති කිරීමටයි. දෙවැනි පදවි ප්‍රාප්තියෙන් පසු ගෙන එන අය වැය රටේ සංවර්ධනය සඳහා වූ අය වැයක් ලෙසයි රජය ප්‍රකාශ කරන්නේ. ඒ සංවර්ධනය සඳහා රට තුළ අත්‍යවශ්‍ය සාධක මේ වන විට සම්පූර්ණ වී තිබෙනවා යයි ඔබ සිතනවා ද?මේ අය වැය වාර්තාවේ ප්‍රධාන තේමාව රටේ සංවර්ධනයට තුඩුදෙන වාතාවරණයක් ඇති කිරීම සඳහා නිෂ්පාදන වැඩිදියුණු කිරීම, ජන ජීවිත ශක්තිමත් කිරීම පොදුවේ සිදුවිය යුතුයි යන්නයි.මේ අයවැයෙන් බලාපොරොත්තුවන රටේ ඉදිරි සංවර්ධනයට අවශ්‍ය පරිසරය, අඩිතාලම මේ වන විට බොහෝදුරට නිර්මාණය කර තිබෙනවා.පසුගිය වසර පහ තුළ බලශක්තිය පැත්තෙන් ගත්තාම නොරොච්චෝල, කෙරවලපිටිය, ඉහළකොත්මලේ වැනි බලාගාර පමණක් නෙමෙයි විකල්ප විදුලි බලය නිපදවීමට ද අවශ්‍ය පියවරගෙන තිබෙනවා.ඒ වගේ ම ඈත එපිට ගම්මානවල පවා මාර්ග සංවර්ධනය කර විදුලිබලය ලබා දී පානීය ජල ප්‍රශ්නය විසඳා දී ඒ ජනතාවට හොඳ ආර්ථිකයක් ගොඩනගා ගැනීමට අවශ්‍ය පසුබිම නිර්මාණය කර දී තිබෙනවා. අද ඒ ගම්වල කුඩා තේවතුවල තේදළු දුෂ්කරතාවකින් තොර ව කර්මාන්ත ශාලාව වෙත ප්‍රවාහනය වෙනවා.ගමේ ජනතාවගේ දැනුම වර්ධනය කිරීමට, රටේ ලෝකයේ සිදුවන දේ දැක ගැනීමට හා දැක බලා ගැනීමට රූපවාහිනි, අන්තර්ජාල පහසුකම් ලබා ගැනීමට අද ඔවුන්ට හැකියාව ලැබී තිබෙනවා විදුලි යෝජනාක්‍රම හරහා.ඒ වගේ ම රටේ මුහුදු තීරයේ වරාය පහක් සංවර්ධනය වෙමින් අනාගත ස්වයංපෝෂිත රටකට නිරායාසයෙන් අවශ්‍ය වන ආනයන අපනයන පහසුකම් පුළුල් කරනවා. දැදුරු ඔය මොරගහකන්ද වැනි වාරිමාර්ග යෝජනා ක්‍රම හරහා තවත් විශාල බිම් ප්‍රමාණයක් සංවර්ධනය කිරීමට හැකි තත්ත්වයක් උදා වී තිබෙනවා.ඔබ සඳහන් කරන මේ සාධක දියුණු සංවර්ධනයක් කරා රට මෙහෙයවීමට මේ අය වැය ලේඛනයේ ශක්තිමත් යෝජනා තිබෙනවාද?අයවැයෙන් ප්‍රකාශ කර තිබෙන පරිදි මේ වන විට රැකියා වියුක්තිය 5.8% දක්වා අඩු වී තිබෙනවා. 2005 වසරේ දී වී කිලෝවක් රු. 10ට අලෙවි කර ගැනීමට නො හැකි වුණත් අද රු. 26 ට අලෙවි කර ගැනීමට හැකියාව ලැබී තිබෙනවා.මේ තත්ත්වය තුළ ඉදිරි සංවර්ධනය උදෙසා අයවැයෙන් ශක්තිමත් යෝජනා රාශියක් ඉදිරිපත් කර තිබෙනවා.රටේ නිෂ්පාදන ක්‍රියාවලියේ අපනයන පුළුල් කිරීමටත් ආනයන ආදේශන කිරීමටත් මේ අයවැයෙන් යෝජනා ඉදිරිපත් වී තිබෙනවා. සියලු අමුද්‍රව්‍ය හා අර්ධ නිමි භාණ්ඩ අපනයනය සඳහා සෙස් බදු පනවා නිමි භාණ්ඩ පමණක් සෙස් බද්දෙන් නිදහස් කරන්න යෝජනා වී තිබෙනවා.මෙයින් අපේ රටේ රැකියා වියුක්තියට විශාල පිටුවහලක් ලැබෙන අතර නිමි භාණ්ඩ පමණක් යැවීමෙන් වැඩි ආදායමක් ලබාගත හැකි වෙනවා.එමෙන් ම අපේ කර්මාන්තකරුවන්ට අවශ්‍ය කරන යන්ත්‍ර උපකරණ හා අමුද්‍රව්‍ය සඳහා තීරු බදු හා අනෙකුත් බදු අඩු කිරීමට අයවැයෙන් යෝජනා කර ඇති අතර මෙයින් එම කර්මාන්ත කරුවන්ට තමන්ගේ නිෂ්පාදන ජාත්‍යන්තර මට්ටමට නගා සිටුවා ගැනීමට ද හැකියාව ලැබෙනවා.දේශීය අගය එකතු කිරීම සඳහා එම බද්ද 15% සිට 10% දක්වා අඩුකර තිබෙනවා. දේශීය නිෂ්පාදනවල නිෂ්පාදනය වැඩිදියුණු කිරීම සඳහා එම නිෂ්පාදකයින්ගේ ලාභයෙන් දිය යුතු ආදායම් බද්ද 35% සිට 28% දක්වා අඩුකර තිබෙනවා.ඒ වගේ ම අපේ රටේ හොඳ ඵලදායිතාවයක් ලබාගත හැකි ක්ෂේත්‍රයක් ලෙස සංචාරක ක්ෂේත්‍රය හඳුනාගෙන තිබෙන අතර සංචාරකයන් ඇද ගැනීමට අවශ්‍ය දර්ශනීයත්වය, දේශගුණය, අලංකාර මුහුදු වෙරළ වැනි අංගයන් අපේ රටේ එමට යි.මෙය තේරුම් ගෙන සංචාරක ව්‍යාපාරය වැඩි දියුණු කිරීම සඳහා පුළුල් යෝජනා කීපයක් කර තිබෙනවා. 2016 වන විට වැඩියෙන් විසඳුම් කරන සංචාරකයන් මිලියන 2.5ක් සඳහා අවශ්‍ය පහසුකම් සැලසීමටත් මේ අය වැයෙන් යෝජනා වී තිබෙනවා.සංචාරක කර්මාන්තයෙන් අය කරන බද්ද 15% සිට 12% දක්වා අඩු කිරීමටත් ඒ අතර යෝජනා කර තිබෙනවා. එමෙන් ම සංචාරකයන්ට ප්‍රවාහන පහසුකම් සැපයීම සඳහා අවශ්‍ය වාහන ගෙන්වීමට තීරු බදු 25%කින් අඩු කිරීමට යෝජනාවක් ඉදිරිපත් වී තිබෙනවා.මේ රටේ ඉතාම වැදගත් අපනයන කර්මාන්තයක් වන මැණික් කර්මාන්තයේ යෙදෙන්නන්ට අගය එකතු නො කළ මැණික් පිටරටින් මේ රටට ගෙනඒම සඳහා දැනට ඉඩදී ඇත්තේ ඇමරිකන් ඩොලර් දස දහසක් වටිනාකමින් යුතු ප්‍රමාණයක් පමණයි.ඒ ප්‍රමාණය ඇමරිකානු ඩොලර් පනස් දහස දක්වා වැඩි කිරීමට යෝජනා වී තිබෙනවා.මේ රට කෘෂිකාර්මික රටක් ලෙසයි තවමත් පිළිගැනීම තිබෙන්නේ. මේ අය වැය හරහා කෘෂිකර්මාන්තය දියුණු කිරීමට මොන විදිහේ යෝජනා ද ඉදිරිපත් වී තිබෙන්නේ.වැවිලි ක්ෂේත්‍රයේ තේ, පොල්, රබර් වැවීම සඳහා සහ ව්‍යාප්ත කිරීම සඳහා ඉතා වැදගත් යෝජනා කීපයක් ඉදිරිපත් වී තිබෙනවා.වැවිලි කර්මාන්තයේ අපනයන ආදායම දෙගුණ කරගැනීමේ ඉලක්කය මත කුඩා තේ වතු වැවිලිකරුවන්ට දෙනු ලබන සහනාධාරය හෙක්ටයාරයකට රු. 50000 දක්වා වැඩිකිරීමට යෝජනා වී තිබෙනවා.එයින් වසරකට හෙක්ටයාර 1500ක් අලුතින් වගා කිරීමට බලාපොරොත්තුයි.ඒ වගේම එම වගාවන් අයත් වතුවල වගාකරුවන් වන සමාගම්වලට වගා නො කරන වල්බිහි වී ඇති ඉඩම් මාස 6ක් ඇතුළත වගා නො කළොත් එම ඉඩම් කුඩා වැවිලිකරුවන් අතර බෙදාදීමට යෝජනා කර තිබෙනවා.මෙය දැනට සමාගම් අත්හැර ඇති ඉඩම් උපරිම ප්‍රයෝජනයට ලක් කිරීම සඳහා අනිවාර්යයෙන් ම කළ යුත්තකි.බොහෝ දෙනා අපේක්ෂා කළේ එදිනෙදා ජන ජීවිතයට සහනයක් ලබා ගැනීමයි. ජීවන වියදම පාලනය පිළිබඳව කෙබඳු අවදානයක් යොමුකර තිබෙනවාද?බඩුමිල අඩු කිරීම සඳහා මෙතෙක් අය කළ රටේ සංවර්ධන බද්ධ වැනි බදු අඩුකර තිබෙනවා. දැනට රටේ පවතින බඩුමිල පාලනය කළ හැක්කේ නිෂ්පාදන වැඩි කිරීමෙන් පමණයි.ඒ සඳහා සංවර්ධනය සමඟ අත්වැල් බැදගත් ඵලදායිතාව වැඩි කිරීමේ වැඩපිළිවෙළකට අප යා යුතුයි.එහෙත් අද රටේ හරතදිග්භාගයේ සිදුවන සුවිශාල සංවර්ධන ව්‍යාපෘති හේතු කරගෙන ජනතාව ඒ වායේ ප්‍රතිඵල වශයෙන් වඩාත් හොඳ ජීවන මාර්ගයකට අවතීර්ණ වීමට ඉදිරියේ දී ඉඩ ලැබෙන බව අප බලාපොරොත්තු වෙනවා. ඒ බලාපොරොත්තු මේ අය වැය හරහා ඉටු කරගත හැකි බව මගේ විශ්වාසයයි.ජනතාව බලාපොරොත්තු වූ ආකාරයට යම් තරමකින් හෝ පඩි වැඩිවීමක් සිදුවුණා. රාජ්‍ය අංශයේ පමණක් පඩි වැඩිවීම සාධාරණ නැහැ නේද?රජයට ඍජුවම කළ හැකිවන්නේ රාජ්‍ය සේවයේ පඩි වැඩි කිරීම යි. පෞද්ගලික අංශයෙන් ඉල්ලීමක් කළ හැකි නමුත් බලපෑමක් කළ නො හැකියි. රජයේ සේවකයන්ට 5% ක පඩි වැඩි කිරීමක් දී ඇති අතර ජීවන අංක දීමනාවක් ලෙස රු. 600ක් ද එකතු කර තිබෙනවා.යුද්ධය අවසන් වී තවම මාස 18 යි. රටේ සංවර්ධනය, යටිතල පහසුකම් සැලසීම, සෞඛ්‍ය අධ්‍යාපනය යන සියලු අංශ ශක්තිමත් කරමින් තමයි මේ රාජ්‍ය සේවකයන් පිළිබඳවත් සැලකිල්ලක් දක්වා තිබෙන්නේ.වෙනත් අවස්ථාවන්හිදී පඩි වැඩිවීම සිදු වුණේ නිශ්චිත මුදලකිනි. එහෙත් මෙවර වැඩි වන්නේ වැටුපෙන් සියයට ගණනකි. මෙසේ ප්‍රතිශත වශයෙන් පඩි වැඩි කිරීම එක් එක් පාර්ශවයන්ට එක් එක් හැන්දෙන් බෙදීමක් නොවේ ද?සාමාන්‍යයෙන් රැකියාවේ තරාතිරම තීරණය වෙන්නේ උගත්කම, අත්දැකීම්, පළපුරුද්ද ආදි සුදුසුකම් අනුවයි. ඒ අනුව ඒ අයගේ පඩිය අඩු වැඩි වීමක් ඕනෑම ශිෂ්ට සමාජයක දක්නට ලැබෙනවා. ඒ නිසා ඒ යෝජනාවේ අසාධාරණයක් නැහැ.ගුරු සංගම් ප්‍රකාශ කරන්නේ ඔවුන්ගේ වැටුප් වැඩිවීමක් හෝ වැටුප් විසමතා ඉවත්වීමක් හෝ හිඟ වැටුප් ගෙවීමක් හෝ මේ අයවැයෙන් සිදු නොවන බවයි?ගුරු සංගම් සම්බන්ධයෙන් පැහැදිලි ප්‍රකාශයක් මේ අයවැයෙහි දක්නට ලැබෙනවා. ඒ තමයි ඒ අයට මුහුණ දීමට සිදුවී තිබෙන සියලු ඌනතා මගහැරෙන ආකාරයට ඔවුන්ගේ වැටුප් ක්‍රමය සකස් කරන බවයි. ඒ අතර ඔය කියන දේවල් සිදුවෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>01</day>
    </date>
    <link>http://www.dinamina.lk/2010/12/01/_art.asp?fn=f1012012</link>
    <topic>දුර බලා පොළවේ අඩිය තබාගෙනහැදූ අය-වැයක්  </topic>
    <author>සාකච්ඡා කළේ - ධම්මික සෙනෙවිරත්න</author>
    <content>මෙවර අය වැය පිළිබඳ හා එය මෑත කාලීන වෙනත් අය – වැය ලේඛනවලට වඩා වෙනස් වන්නේ නම් ඒ කෙසේ ද යන්න ගැනත්, රට ඉදිරි ආර්ථික හා සමාජයීය අභියෝග ජයගැනීමේ දී එය කෙසේ බලපාන්නේ ද යන්න ගැනත් කොළඹ විශ්වවිද්‍යාලයේ ආර්ථික විද්‍යා අංශයේ ජ්‍යෙෂ්ඨ කථිකාචාර්ය ආචාර්ය සුරංග සිල්වා සමඟ කළ සාකච්ඡාවකි.මෙවර අය – වැයට පක්ෂව හා විපක්ෂව මේ වන විට අදහස් පළවෙමින් තියෙනවා. ඔබ මේ අය – වැය දෙස බලන්නේ මොන විදියට ද?මෙවර අය – වැය ලේඛනය මෑත භාගයේ ඉදිරිපත් කළ අය – වැය ලේඛන අතරිනුත් වඩා සුවිශේෂයි. ඒ වගේ ම එය ඉතාමත් හොඳ අය – වැයක්. 1990 දශකයෙන් පසු මේ අය – වැයේ දී දකින්න තියෙන ප්‍රධාන ලක්ෂණ කිහිපයක් නිසා එසේ කිව හැකියි.පළමුවැන්න 1992 න් පසු ප්‍රථමවතාවට මෙවර සැලකිය යුතු ප්‍රමාණයකින් අය – වැය පරතරය (ජාතික ආදායමේ ප්‍රතිශතයක් ලෙස) අඩුවුණා. ඒක අප ලැබූ විශාල ජයග්‍රහණයක්.මේ අඩුවීම තුළින් අපට, අපේ රටේ ආයෝජකයන්ට පැහැදිළි වශයෙන් ඉඟියක් ලැබෙනවා. ඒ තමයි මේ රටේ අය – වැය හිඟය රටේ අනවශ්‍ය ආකාරයේ සාර්ව ආර්ථික අක්‍රමවත් බවක් ඇති නොකරන අය – වැයක් බව.ශ්‍රී ලංකාව හා එහි අභිමානය ජාත්‍යන්තරයට ගෙනයාම පිළිබඳ කාරණයේ දී 2011 වසර සඳහා ඉදිරිපත් වූ අය – වැය ලේඛනය බෙහෙවින් වැදගත්. ඒ විශේෂ වැදගත්කම තේරුම් ගනිමින් මේ අය – වැය සකස් වූ බව පැහැදිළියි.විශේෂයෙන් යුද්ධයෙන් පසු උද්ධමනය සැලකිය යුතු ප්‍රමාණයකින් අඩු වී තිබෙනවා. මේ අඩුකර ඇති උද්ධමන වේගය තවදුරටත් සාර්ව ආර්ථික සමතුලිතතාවක් ඇතිවන අන්දමින් පවත්වා ගැනීමට කළ හැකි හොඳම පිළියමක් තමයි හැකිතරම්, ප්‍රසාරණාත්මක නොවන අය – වැයක් ඉදිරිපත් කිරීම.ද. දේ. නි. ප්‍රතිශතයක් ලෙස 8% තිබුණු අය – වැය හිඟය 6.8% දක්වා ගෙන ඒමට හැකිවීමත් මේ අය – වැය සැලැස්මේ සුවිශේෂ ලක්ෂණයක්.අය – වැය හිඟය අඩුකර ගැනීම සඳහා අනුගමනය කළ හැකි ක්‍රම කිහිපයක් තියෙනවා. එකක් තමයි රජයේ ආදායම වැඩි කරගැනීම.රටක අය – වැයක් මඟින් එම ආර්ථිකය යන දිශාව, එහි වේගය, ප්‍රතිලාභ ලැබෙන්නේ කාට ද වගේ වැදගත් සාධකත් තීරණය වෙනවා. ඒ නිසා රජයේ ආදායම් – වියදම් සකස් කර ගැනීමේ දී රජය එම ප්‍රධාන කාරණා ගැන සැලකිලිමත් වෙනවා.සමහරු කියනවා, විශේෂයෙන් රජයේ සේවකයන්ගේ වැටුප් වැඩිවීමක් සිදුවුණේ නෑ කියලා. රටේ ආර්ථික ස්ථායිතාව පවත්වා ගැනීමත් අය – වැයක ප්‍රධාන කාර්යයක් බව අප අමතක කළ යුතු නෑ. ආර්ථික ස්ථායිතාව පවත්වා ගැනීම යන්නෙන් කාරණා දෙකක් අදහස් වෙනවා.එකක් උද්ධමනය අඩු මට්ටමක තබා ගැනීම. අනෙක රටේ සේවා නියුක්තිය හැකිතාක් වැඩිකිරීම හා සේවා වියුක්තිය හැකිතාක් අඩුකිරීම. එමඟින් දුගී බව අඩු කළ හැකියි.ඒ නිසා ඒ වැටුප් වැඩිවීම් කර තිබෙන්නේ මේ කාරණා පිළිබඳ හොඳ අවබෝධයකින් යුතුවයි.රජයේ සේවකයන්ගේ වැටුප 5% කින් වැඩි කරනවා වෙනුවට 20%, 30% කින් වැඩි කළා කියලා අපි හිතමු. ඒ සඳහා අති විශාල ආවස්තික පිරිවැයක් දරන්න වෙනවා. එතකොට මේ වැඩිකිරීම් කරන්න නම් තවත් දේවල් කපන්න වෙනවා.එහෙම වෙනත් දේවල් කප්පාදු කරන්නෙත් නැති ව ආර්ථිකයට දරා ගන්න පුළුවන් ප්‍රමාණයකට මේ වැටුප් වැඩිකිරීම කර ඇති නිසා ලැබෙන වාසිය තමයි වැඩ කරන ජනතාවට අඩු පඩියකින් වැඩි භාණ්ඩ ප්‍රමාණයක් මිල දී ගැනීමේ හැකියාව අනාගතයේ දී ඇති වීම.එහෙම නැතුව සිම්බාබ්වේ වගේ විශාල පඩියක් දුන්නොත් මොකද වෙන්නෙ. එහෙ විශාල පඩියක් දුන්නත් ගන්න පුළුවන් අඩු භාණ්ඩ ප්‍රමාණයක්.ඒ නිසා රුපියල් 8000/–, 9000/-, 10000/- ආදී වශයෙන් වැටුප් වැඩි කරනවා කියන්නේ එය ලබාගන්නා අයම තමන් විසින් ම විශාල මායාවක සිරවෙනවා කියන එකයි. ඒ විදියේ මායාවන් ඇති කිරීම සඳහා සකස් කළ අය – වැයක් නෙවෙයි මේ.ඒ නිසා යම් මට්ටමකින් වැටුප් වැඩි කරන අතරම උද්ධමනයට ගැළපෙන පරිදි ජීවන වියදම් දීමනාවකුත් එයින් ලබා දී තියෙනවා.දේශීය නිෂ්පාදනය වැඩිකර ඒ තුළින් රටේ මූර්ත ආදායම වැඩිකිරීමට මේ අය – වැයෙන් උත්සාහ දරා තියෙනවා.එහි දී මේ අය – වැයෙන් යෝජනා කෙරෙන ප්‍රයත්නයන් හඳුනා ගත හැකි ද?හොඳම නිදසුනක් තමයි, ලංකාවේ පළමුවෙනි වතාවට ඵලදායිතාව පිළිබඳ අමාත්‍යංශයක් ඇති කර තිබීම. මේක ඉතාමත් වැදගත් පියවරක් අපි මොනතරම් වියදම් වැඩිකළත් ඵලක් නෑ.අපට නිෂ්පාදන ඵලදායිතාව වැඩිකරන්න බැරි නම්. එහෙම බැරි වුණොත් වෙන මහන්සියේ තරමට නිෂ්පාදනය, ආදයම අඩුවෙනවා. ඒ නිසා අඩුම සම්පත් ප්‍රමාණයකින් වැඩිම නිෂ්පාදනයක් ගත හැකි පරිදි ඵලදායිත්වයක් රටේ ඇති කළ යුතුයි.ඒකෙන් බලාපොරොත්තු වෙන්නෙ මූර්ත ආදායම වැඩි කිරීම 5% කින් මූල්‍ය ආදායම වැඩි කරනවාට වඩා වැඩි වේගයකින් මූර්ත ආදායම වැඩි කිරීම නිසා අපට ප්‍රතිලාභ ගණනාවක් ම ලබා ගන්න පුළුවන්.ඊළඟට තවත් කාරණයක් තමයි කුඩා හා මධ්‍ය පරිමාණයේ කර්මාන්තකරුවන්ට, ව්‍යවසායකයන්ට ලබා දී ඇති සහන ප්‍රමාණයයි. බදු අඩුකළා, සහන වැඩිකළා. මේ සියල්ලෙන් බලාපොරොත්තු වෙන්නේ නිෂ්පාදනය වැඩි වී ආදායම ඉහළ නැංවෙන විට එය සාධාරණ ලෙස බෙදී යනු ඇති බවයි.මේ අය – වැයෙන් පැහැදිලි වශයෙන් ම සුළු හා මධ්‍ය පරිමාණ කර්මාන්ත සඳහා සහන ලබා දී තිබෙනවා.ඒවාට අවශ්‍ය අමුද්‍රව්‍ය සඳහා බදු අඩු කිරීම, ආදායම් බදු අඩු කිරීම වගේ පියවර ගණනාවක් ගෙන තියෙනවා. එහි ප්‍රතිඵලයක් ලෙස එම නිෂ්පාදනයන්ගේ වැඩිවීමක් සිදුවෙනවා.ලෝක ආර්ථික අර්බුදයේ බලපෑම් පිළිබඳ මේ අය – වැය සංවේදී ද?අපි අමතක නොකළ යුතු දෙයක් තමයි මේ වන විට ලෝකය සංකල්පීය වශයෙන් පැරඩයිමයකට ගමන් කරමින් තියෙනවා. මෙතෙක් කල් අපි අපේ ආර්ථිකයන් යොමු කළේ ලෝකයේ දියුණු රටවල ඉල්ලුම දිහා බලාගෙන.දැන්, ඒ පැරඩයිමය මේ කාලයේ වැඩකරන්නේ නෑ. මොකද යුරෙැීපය පුරා පරිභෝජනය අඩුවෙලා, ආදායම අඩුවෙලා, සේවා වියුක්තිය වැඩිවෙලා.ඒ නිසා බටහිර ලෝකයෙන් අපේ රටේ භාණ්ඩ සඳහාා ඉල්ලුමක් ඇතිවේයැයි කියන එක මතම අපේ ආර්ථිකයේ සැලැස්ම සකස් කරන්න ගියොත් අපි පටන්ගත්ත තැනම අසාර්ථක වෙනවා.ඒ වෙනුවට, කලාපය පදනම් කරගත් හා අභ්‍යන්තරය වෙත අවධානය යොමු කළ නිෂ්පාදන ක්‍රියාවලියක් ගැන මෙවර අය – වැයෙන් පෙළඹවීමක් ඇති කෙරෙනවා. දේශීය නිෂ්පාදනය, දේශීය පරිභෝජනය විධිමත් කරන්න උත්සාහ දරා ඇත්තේ මේ නිසයි.මේ විතරකුත් නෙවෙයි, පෞද්ගලික අංශය දෙස මානුෂීයවත් මෙයින් බලනවා. සේවක අර්ථසාධක අරමුදල හරහා විශ්‍රාම වැටුප් ක්‍රමයක් ගැන යෝජනා වුණේ සේවයෙන් විශ්‍රාම යන විට සේ. අ. අ. ප්‍රතිලාභ ලබාගැනීමේ දී බදු අය කිරීම නතර කළේ ඒ නිසායි.එවිට, රාජ්‍ය අංශයේ මෙන් තමන්ට වරප්‍රසාද නැතැයි පෞද්ගලික අංශයේ සේවකයාට දැනෙන්නේ නෑ. ඒ වගේ ම රාජ්‍ය අංශයට ඇතිවෙලා තියෙන අනවශ්‍ය ඉල්ලුම අඩු කරන්නත් එය විශාල ව්‍යුහාත්මක ක්‍රියාවලියක් වෙනවා.පෞද්ගලික අංශය වෙතටත් අපේ ශ්‍රම බලකාය යොමුවීමට මෙය හේතුවක්. මෙතෙක් කල් රාජ්‍ය අංශයට යනවාද පෞද්ගලික අංශයට යනවාද කියන එක තීරණය කරන ප්‍රධාන නිර්ණායකයක් වුණේ විශ්‍රාම වැටුප. නමුත් දැන් ඒ තත්ත්වය වෙනස් වෙනවා. ඒ නිසා මේ අය – වැය දුර බලා පොළවෙ අඩිය තියාගෙන හදපු අය – වැයක්.මේ අය – වැයෙන් ඔබේ ක්‍ෂෙත්‍රය ද වන සංචාරක කර්මාන්තයටත් විශාල වශයෙන් දිරිගැන්වීම් කෙරුණා. එකී දිරිගැන්වීම් හා සහන දෙස ඔබ බලන්නෙ මොන විදියට ද?සංචාරක කර්මාන්තය නිරන්තරයෙන් ලෝකයට විවෘත වූ කර්මාන්තයක්. එවිට අපට තරගකාරිත්වයට මුහුණ දෙන්නත් සිදුවෙනවා. යම් විදියකින් තරගය අසාධාරණව සිදුවෙනවා නම් අපි අපේ සංචාරක කර්මාන්තය රැකගත යුතුමයි.නමුත්, දැන් තියෙන අලුත් ම තත්ත්වය සංචාරක කර්මාන්තයට විශාල තර්ජන නෑ. යුද්ධය අවසානයි. දැන් අපි තරගයට ලෑස්ති වෙමින් ඉන්නෙ. මෙවර අය – වැයෙන් මේ ක්‍ෂේත්‍රයට විශාල අවධානයක් යොමුවෙන්නෙ එවැනි කාලයක, තරගයකට සුදානම් වන අයගේ ශක්තිය වැඩිකිරීම සඳහා 15% ක් වූ ආදායම් බදු ප්‍රමාණය 12% දක්වා අඩු කළා.සංචාරක කර්මාන්තයෙය් බදු විශාල ලෙස අඩු කෙරුණා. වැදගත්ම දෙයක් තමයි, මේ කර්මාන්තයේ දී සැපයෙන සේවාවන් සඳහා මිල යථානුකරණය කිරීමක් කර තිබීම.යථානුකරණය කියන්නෙ සත්‍ය තත්ත්වයට ගැළපීමටයි. අපි පසුගිය කාලයේ දැක්කෙ විශාල සංචාරක සේවා සපයන්නන් ප්‍රමාණයක් සුළු සංචාරකයන් ප්‍රමාණයක් පසුපස හඹා යනවා. නමුත් දැන් තත්ත්වය වෙනස්. විශාල වශයෙන් සංචාරකයන් එනවා. සේවා සැපයුම්කරුවන්ගේ ප්‍රමාණය සීමිතයි.එවැනි තත්ත්වයක් යටතේ අඩු මිලකට අපි අපේ භාණ්ඩ/සේවා ලබාදුන්නොත් අපි බාල භාණ්ඩ සපයන බව සංචාරකයන් සිතයි. ශ්‍රී ලංකාව හොඳම සංචාරක ගමනාන්තය ලෙස මේ වන විට ලෝකය හඳුනාගෙන තිබෙනවා.එවැනි පසුබිම අඩුමිල පැකේජ යටතේ අපේ සේවා සැපයීම මඟින් සිදුවන්නේ සංචාරකයන් තුළ අප ගැන ඇති පිළිගැනීම අඩුවීමයි.මේ නිසා අපේ සංචාරක ක්‍ෂේත්‍රයට නියම වටිනාකම දෙන්න නම් මිල වෙනස් කළ යුතුයි. ඊට, මේ අය – වැයෙන් රජය ගත් පියවර සංචාරක කර්මාන්තයේ ඉන්න කෙනෙක් විදියට මම දකින්නේ ඉතාම නිවැරැදි පියවරක් හැටියටයි.මෙයින් අදහස් වෙන්නෙ මෙතෙක් කල් මේ රටේ ජනතාවගේ සුබසාධනයෙන් කැපකළ මුදල් ප්‍රමාණයක් යටතේ ගමන්ගත් සංචාරක ව්‍යාපාරය ඊට වෙනස් තත්ත්වයකට ළඟාවන බවයි.විදේශීය සංචාරකයන් ලබාගත් අනවශ්‍ය ගාස්තු ද අවම කෙරෙන අතරම මෙයින් ලැබෙන මුදල් මේ රටේ පාරවල් හදන්න, දුගී බව නැතිකරන්න, අධ්‍යාපනය ඉහළ නංවන්න ඉතිරි කරදෙන අතරම, සංචාරකයන්ට අවශ්‍ය පහසුකම් ද ඉහළ නැංවීම මේ අයවැයෙන් සිදුවෙනවා.එපමණක් ද නෙවෙයි, සංචාරක කර්මාන්තයේ අත්‍යවශ්‍ය ආයතනයක් වන හෝටල් පාසල් සඳහා අවශ්‍ය පසුබිම සකස්කරමින් එය ශ්‍රී ලංකාවේ සංචාරක කර්මාන්තයට පමණක් නොව ආසියානු කලාපයේ ම සංචාරක කර්මාන්තය දියුණු කිරීමේ කේන්ද්‍රස්ථානයක් බවට පත් කිරීමට අවශ්‍ය බව මේ අය – වැයෙන් හඳුනාගන්නවා.වසර 2016 දී ශ්‍රී ලංකාවට සංචාරකයන් ලක්ෂ 25ක් ගෙන්වා ගැනීමේ ඉලක්කය සපුරාගන්නා විට, ශ්‍රී ලාංකීය සංචාරක සේවාව අභිමානවත්ව ඊට සුදානම් කිරීම සඳහා මේ ක්‍ෂේත්‍රයේ මානව සම්පත් සංවර්ධනය ඉතාමත් අවශ්‍යයයි.ඒ සඳහා ලක්ෂ 5කට ආසන්න ප්‍රමාණයක් පුහුණු කිරීමට හෝටල් පාසලට සිදුවෙනවා. ඒ නිසා මෙවර අය – වැයෙන් මේ අවශ්‍යතාව තේරුම් ගෙන තිබීම ඉතාම වැදගත්.දිළිඳුබවේ අභියෝගය ජය ගැනීම සඳහා, නැත්නම් දිළිඳු ජනයාට සහන සැලසීම සඳහා මේ අය – වැයෙන් අවධානය යොමු වී නැතැයි පළවන මතය ගැන ඔබේ අදහස කුමක් ද?දුගීභාවය තවදුරටත් පවත්වා ගැනීම සඳහා හේතුවන සහනාධාර වෙනුවට මහන්සි වී වැඩකර උපයන්න, තමන් පරාධීන යැපුම් මානසිකත්වයට ගැති නොවූ මිනිසුන් බව පෙන්වන්න මේ අය – වැයෙන් හොඳ පෙළඹවීමක් කෙරෙනවා.රටේ නිෂ්පාදනය ඉහළ නැංවීම වැනි පියවර කරා මේ අය – වැයෙන් යොමුවෙන්නෙ ඔය අභියෝගය ජයගත යුතු නිසයි.රටක ආර්ථිකයේ ප්‍රධාන කොටස් 3ක් තියෙනවා. නිෂ්පාදනය, පරිභෝජනය සහ ආදායම. නිෂ්පාදනය නැත්නම් පරිභෝජනය කරන්න බෑ. ඒ වගේමයි නිෂ්පාදනයක් නැත්නම් ආදායමකුත් නෑ.මේ කියන ප්‍රධාන අංග තුන ඒකාබද්ධ වන විදියට හා රටේ ශ්‍රම වෙළෙඳපොළ හා භාණ්ඩ වෙළෙඳපොළ අතර මනා සම්බන්ධයක් ඇතිවන විදියට සකස් කළ අය – වැයක් ලෙසත් මේ අය වැය මම දකිනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>01</day>
    </date>
    <link>http://www.dinamina.lk/2010/12/01/_art.asp?fn=f1012013</link>
    <topic>ගොවිතැනට දිරි දෙන නිල් අහසේ නියමුවෝ</topic>
    <author>ස්තුතිය – පියසර නිලධාරී,අමිල විජේසුරිය සටහන -චන්ද්‍රිකා පෙරේරා ඡායාරූපතුෂාර ප්‍රනාන්දු</author>
    <content>ත්‍රස්තවාදය නැති කිරීමේ මානුෂික මෙහෙවරේදී ‘පෙර ගමනේ’ යෙදුණු ශ්‍රී ලංකා ගුවන් හමුදාව වර්තමානයේ රට ගොඩනැගීමේ රජයේ ක්‍රියාදාමයට එක්වී සමෘද්ධිමත් ශ්‍රී ලංකාවක් බිහි කිරීමට පෙරමුණ ගනිමින් සිටියි.දැයේ අවශ්‍යතාවය සැමවිටම හඳුනාගෙන ක්‍රියා කරන මේ කණ්ඩායම කෘෂිකාර්මික නිපැයුම් මඟින් රට සමෘද්ධිය කරා ගෙන යාමට කටයුතු කරයි. ඒ අනුව රට ආහාරයෙන් ස්වයංපෝෂණය කිරීම සඳහා සක්‍රීයව දායකත්වය දරයි.මේ වෙනුවෙන් ගුවන් හමුදාවට අයත් භූමි වල ආරම්භ කර ඇති බෝග හා සත්ව නිෂ්පාදන වැඩිදියුණු කිරීමත් නව කෘෂිබිම් ආරම්භ කිරීමත් කඩිනමින් සිදු කෙරෙයි.ඔවුන් නිපදවන මුදවාපු මී කිරි නම් දැරූ ඒවාටද වඩා රසවත්ය.මෙරටට අවශ්‍ය කිරි නිෂ්පාදනය සියයට සියයම ලබාදිමේ දීර්ඝ කාලීන ක්‍රියාදාමයද ගුවන් විරුවන් අරඹා තිබීම විශේෂත්වයකි.ආරක්ෂක ලේකම් ගෝඨාභය රාජපක්ෂ මහතා ගේ මඟ පෙන්වීම අනුව බෝග වගාව, ගව පාලනය හා කුකුල් ගොවිපල මෙන්ම කුකුළු පැටවුන් බෝ කැර පාලනය සඳහා සාමාන්‍ය ජනතාවට ලබාදීමත් අත්‍යවශ්‍ය ආහාර ද්‍රව්‍ය පාරිභෝගිකයාට ලාබදායක ලෙස මිලදී ගැනීමට හැකි ක්‍රමයක් සැකසීමටත් මොවුන් සැලැසුම් ක්‍රියාත්මක කැර ඇත.ත්‍රස්තවාදය නිමා කිරීමට උරදුන් ගුවන් විරුවන් සාමයේ අරුණළු සමඟ ජනාධිපති මහින්ද රාජපක්ෂ මහතාගේ රජය ඇරඹූ වගා සංග්‍රාමය හා සංවර්ධනය උදෙසා උරදෙන අයුරු දැක අසා ගැනීමට කටයුනායක ගුවන් කඳවුරේ කෘෂි වගා පර්යේෂණ ආයතනය වෙත දිනමිණ ඉකුත්දා සංචාරයක නිරත විය.විධායක කෘෂි නිලධාරී ගෲප් කපිතාන් හරේන්ද්‍ර පේරුසිංහ ගුවන් හමුදා කෘෂි නිෂ්පාදන පිළිබඳ අදහස් දැක්වූයේ මෙසේය.වී, පොල්, එළවළු, පලතුරු, මල් ඇතුළු අලංකාර පැළ අල වගාව හා කිරි ගවයන් ඇති කිරීමත් බිත්තර සඳහා ෆාම් හා ගම් කුකුළන් බෝ කිරීම මෙන්ම නිෂ්පාදන ලබා ගැනීමත් සිදු කෙරෙනවා. ගුවන් හමුදා පුද්ගලයන් හා පවුලේ අය වෙනුවෙන් අඩු මිලට මේවා ලබාදීමට අප මුලින්ම ක්‍රියා කළා.නමුත් සාමාන්‍ය ජනතාවට අඩු මිලට කුකුළු පැටවුන් ලබාදීමට අපට හැකියි. බිත්තර රැක්ක වීම කෘත්‍රිම අයුරින් කටුනායක කෘෂි පර්යේෂණ අංශය මගින් දැනටත් සිදු කරනවා. කුකුළු පාලනය සිදු කරන ජනතාවට ෆාම් හා ගම් කුකුළු පැටවු ලබාදීමට අවශ්‍ය කටයුතු අපි සිදු කරනවා.බ්‍රොයිලර් පැටව් බෝ කිරීමේ ෆාම් එකක් සීගිරිය කඳවුරු පරිශ්‍රයේ දැනටත් ක්‍රියාත්මකයි.ගං කුකුළු පැටව් බෝ කිරීමත් අරඹා තිබෙනවා. බිත්තර ලබා ගැනීම තමයි මෙහි අරමුණ. සමෘද්ධි අධිකාරිය හා රාජ්‍ය නොවන සංවිධාන හරහා අඩු මිලට රට පුරාම ඇති කුකුල් ගොවිපල සඳහා විශේෂයෙන් ගම්මානවලට කුකුල් පැටවු ලබාදීමට ඉදිරියේදී අපට හැකියි. දිනකට බ්‍රොයිලර් කුකුළු පැටවුන් 10000 ක් පමණ ලබාදිය හැකියි.විශේෂඥ කණ්ඩායම් සිදු කළ පර්යේෂණ මඟින් මේ සාර්ථක ප්‍රතිඵල අප උදා කර ගත්තෙ. කිරි ගවයන් බෝ කිරීමටද මේ දැනුම යොදා ගැනීමයි අපේ ඊළඟ සැලසුම.උතුරු නැගෙනහිර අයාලේ යමින් සිටින ගවයන් 80000 ක් පමණ සිටිනවා. ත්‍රස්තවාදය හේතුවෙන් ගම් බිම් හැරගිය අයගේ ගවයනුත් මේ අතර සිටිනවා. මොවුන් ‘බෙටි’ නමැති වර්ගයට අයත්.ඔවුන්ගෙන් අවශ්‍ය පමණට කිරි ගත නොහැකියි. ඒ නිසා මොවුන්ගේ ගැහැනු සතුන් හා පිරිමි සතුන් වෙන් කැර කිරි ගවයන් යොදා ගෙන පැටවුන් බෝ කිරීම මූලික අරමුණ.අප රටට ආවේණික ‘බෙටි’ හරක් පමණයි මෙරට සිටින්නේ. රජයේ අනුමැතිය මතයි කිරි එළදෙනුන් බෝ කිරීමේ කටයුත්ත ක්‍රියාවට නැංවූයේ.උතුරු නැගෙනහිර අයාලෙ යන ගවයන් එකතු කැර හිමිකරුවන් සිටී නම් මුලින්ම කරන්නෙ ඒ අයට ඔවුන් ලබාදීමයි. ඊළඟට එක පවුලකට කිරි ගව දෙනුන් පස් දෙනා බැගින් ලබා දීමට සැලසුම් කර තිබෙනවා.මේ කටයුත්ත අරඹා මුල් වසර පහ ඉක්ම යන විට අපට හැකියාව ලැබෙනවා ශ්‍රී ලංකාවට අවශ්‍ය එළකිරි නිෂ්පාදන වලින් සියයට පනහක් නිපදවීමට වසර දහයකදී මෙරට සම්පූර්ණ නිෂ්පාදන අවශ්‍යතාවය සපුරාගත හැකියි.මේ දීර්ඝකාලීන කටයුත්ත සිදු කිරීම මගින් මෙරට ස්වයංපෝෂිත කිරීමට රජය ගෙන යන වැඩපිළිවෙළට උරදීමක් වන අතරම නිරෝගි දරු පරපුරක් බිහි කිරීමට අවශ්‍ය පෝෂණය ලබාගැනීමට මෙමගින් හැකි වේ.දේශීයව නිපදවෙන මේ කිරි ආහාර පාරිභෝගිකයාට අවම මිලට මිලදී ගැනීමේ පහසුව ද උදා වන බව හෙතෙම පෙන්වා දෙයි.පාලවී, මොරවැව හා සීගිරිය ගුවන් කඳවුරු භූමි වල එළවළු හා පලතුරු වගා කටයුතු ආරම්භ කැර ඇත.ගව පාලනය සිදු කර ගුවන් හමුදා සේවය කරන පවුල් වෙත එම කිරි නිෂ්පාදන අවම මිලට ලබාදීම දැනට සිදු වේ.ගුවන් කඳවුරු වලට අයත් කෙත් අස්වැද්දීම ද මුල් යුගයේ සිටම ගුවන් හමුදාව මගින් සිදු කරයි. ගුවන් හමුදා සුබ සාධන වෙළෙඳ සල් වලින් පහසු මිලට නිකුත් කෙරෙන මෙම කෘෂි නිෂ්පාදන මේ වන විට ගුවන් ඛ්මුදාවේ සේවය කරන්නන්ට හා එම පවුල්වලට ලබා ගත හැකිය. හතු වගා ව්‍යාපෘතියද ගුවන් හමුදා කෘෂි අංශය මගින් පවත්වාගෙන යයි.මල් පැල හා විසිතුරු පැළ තවාන් කිරීම ඒවා ගුවන් හමුදා කඳවුරුවල හා සේවය කරන පුද්ගලයන්ගේ ගෙවතු අලංකරණයට නොමිලේ ලබාදීම ගුවන්හමුදා කෘෂි අංශය මගින් සිදු කරයි.කටුනායක පිහිටි ගුවන් හමුදා කෘෂි පර්යේෂණ අංශය මේ කටයුත්ත සිදු කරයි. රාජ්‍ය ආයතන හා නගර අලංකරණය සඳහා ද නොමිලේ පැළ හා සේවා සැපයීමට මේ කණ්ඩායම සූදානමින් සිටි.කසළ බඳුන් සපයා කසළ ඉවත් කිරීමේ ක්‍රියාදාමයක්ද සිදු කිරීමට පියවර ගනිමින් සිටියි.රටට සාමය උදා කිරීමට දිවි දෙවැනි කොට ක්‍රියාත්මක වූ ගුවන් සෙබළා වර්තමානයේ රටේ සංවර්ධන ක්‍රියාදාමයට දායකත්වය දක්වයි.නගර පිරිසිදුව තබා ගැනීමට හා අලංකරණයට පියවර ගනිමින් සිටියි. විරුවන්ගේ මේ උදාර දායකත්වයට මෙරට සැමගේ සහයෝගය හා දායකත්වය සැපයීම යුතුකම හා වගකීම කොට සලකා කටයුතු කරමු..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>02</day>
    </date>
    <link>http://www.dinamina.lk/2010/12/02/_art.asp?fn=n1012021</link>
    <topic>ශ්‍රී ලංකාව ලොව 16වැනි තැනට</topic>
    <author>ජයසිරි මුණසිංහ</author>
    <content>ලොව ප්‍රමුඛතම ව්‍යාපාරික ආයතනවලට බාහිර ව්‍යාපාරික සේවා සැපයීම සම්බන්ධයෙන් සමීක්‍ෂණ පවත්වන අමෙරිකාවේ ඒ. ටී. කියනි ග්ලෝබල් සර්විසර්ස් (A T Kearney) සමාගමේ ගෝලීය සේවා දර්ශක වාර්තාවට අනුව මූල්‍ය සහ ගිණුම්කරණ අංශයෙන් ශ්‍රී ලංකාව 16 වැනි ස්ථානයට පත්ව සිටී.වසර 2007 දී ශ්‍රී ලංකාව පසුවූයේ එහි 29 වැනි ස්ථානයේ ය. එතැන් පටන් ඉතාම කෙටි කාලයක් තුළ ස්ථාන 13 ක් පසු කොට අප රට ලබා ඇති ප්‍රගතිශීලී ස්ථානය පැසසිය යුතු එකකැයි ආසියා ශාන්තිකර කලාපීය අයි. එෆ්. එස්. ආයතනයේ උප සභාපති ජයන්ත ද සිල්වා මහතා “දිනමිණ” ට ප්‍රකාශ කෙළේය.ලෝ ප්‍රකට අමෙරිකානු උපදේශක සමාගමක් වන ඒ. ටී. කියනි (A T Kearney) සමාගමේ 2007 – 2009 ගෝලීය සේවා දර්ශක වාර්තාව මගින් මේ බව අනාවරණය කොට ඇත.වසර 2008 යුද්ධය අවසාන වීමට පෙර මෙරට පැවැති සාධක අනුව මේ දර්ශකය සකස්කොට ඇති අතර, මේ වන විට මෙරට වාතාවරණය මුළුමනින්ම වෙනස් වී තිබෙන නිසා අප ඊටත් වඩා ඉදිරියට පැමිණ ඇතැයි විශ්වාස කළ හැකි බවද සිල්වා මහතා ප්‍රකාශ කළේය.ලොව වේගයෙන්ම දියුණු වෙන (BFO) සේවා කටයුතු නිසා අති විශාල මුදලක් මෙරටට ලැබී තිබේ. පරිගණක ක්ෂේත්‍රයේ රැකියා කරන මෙරට තරුණ පිරිසට අති විශාල මුදලක් මාසිකව උපයා ගැනීමට මේ අංශ දියුණුව බලපා ඇත. මෙය රටට විදේශීය විනිමය රැගෙන එන එක් ප්‍රබල අංශයක් දක්වා නුදුරේදීම වැඩිදියුණු කළ හැකි බවද සිල්වා මහතා කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>02</day>
    </date>
    <link>http://www.dinamina.lk/2010/12/02/_art.asp?fn=n1012022</link>
    <topic>ගංජා සැකකරුගෙන් පොලිසියට ග්‍රෙනේඩ් ප්‍රහාර</topic>
    <author>චන්ද්‍රිකා පෙරේරා, එරික් තිලකරත්න නුවරඑළිය දිසා විශේෂ, නුවරඑළිය විශේෂ ඇන්ටන් ධර්මපි‍්‍රය හා සමන්ති වීරසේකර</author>
    <content>අත්අඩංගුවට ගත් සැකකරුවකු ඊයේ (1) සවස අත්බෝම්බ ප්‍රහාරයක් එල්ලකිරීම හේතුවෙන් නුවරඑළිය මූලස්ථාන පොලිස් පරීක්‍ෂක අමල් රණවීර මහතා ඇතුළු නිලධාරීන් 14ක් හා සිවිල් දෙදෙනකු තුවාල ලබා තිබේ.ප්‍රහාරය එල්ලකළ සැකකරු මියගොස් ඇති බව පොලිසිය පවසයි. සිද්ධියෙන් මියගිය පුද්ගලයා ගංජා ළඟ තබා ගැනීම හේතුවෙන් අත්අඩංගුවට ගෙන සිටි බව පොලිස් මාධ්‍ය ප්‍රකාශක පොලිස් අධිකාරී ප්‍රිශාන්ත ජයකොඩි මහතා කීය.සැකකරු යුද හමුදාවෙන් පැන ආ අයකු බවට හෙළිව තිබේ. එදින සවස 3.30 ට පමණ මේ සිද්ධිය වී තිබෙන අතර සැකකරු අත්අඩංගුවට ගෙන පොලිස් ස්ථානයේ ඉහළ මාලයට රැගෙන ගොස් හිඳුවා සිටියදී එක්වරම නැගිට පහළට දුව එමින් මේ ප්‍ර‍්‍රහාරය එල්ල කළ බව පොලිසිය පවසයි.ගංජා සිද්ධියක් හේතුවෙන් අත්අඩංගුවට ගත් පුද්ගලයා යටඇඳුමේ සාක්කුවක හෝ ඉනෙහි මේ බෝම්බය සඟවා සිටින්නට ඇතැයි පොලිසිය සැක කරයි.සිද්ධියෙන් පොලිස් ස්ථානාධිපතිවරයාට හා තවත් නිලධාරියෙකුට බරපතළ ලෙස තුවාල සිදුව තිබෙන බව රෝහල් ආරංචිමාර්ග සඳහන් කරයි. අත්අඩංගුවේ සිටි සැකකරුවන් දෙදෙනකුටද මෙහිදී තුවාල සිදුව ඇති බව පොලිසිය කීය.සිද්ධිය පිළිබඳ නියෝජ්‍ය පොලිස්පති ලකී පීරිස් මහතාගේ උපදෙස් මත පරීක්‍ෂණ පැවැත්වේ.සිද්ධියෙන් තුවාල ලබා ඇත්තේ මූලස්ථාන පොලිස් පරීක්ෂක අමල් ජයවීර, උප පොලිස් පරීක්‍ෂක දමිත් රූපසිංහ, පොලිස් පරීක්ෂක සෙල්වකුමාර, උප පොලිස් පරීක්ෂක සෙනෙවිරත්න, පොලිස් කොස්තාපල් බණ්ඩාර (38876), පො. කොස්තාපල් පුරනගෙදර (28683), පොලිස් රියදුරු චන්ද්‍රසේන, පොලිස් කොස්තාපල් සිල්වා (66599), පො. කො. ජයසිංහ (55692), පො. කො. බාලසූරිය (70645) සැකකරු අමිල දමිත් වයස - 32, තුවාල ලැබූ සාමාන්‍ය වැසියන් සින්නයියා විජේකුමාර් සහ ජෙගුමයිල්..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>02</day>
    </date>
    <link>http://www.dinamina.lk/2010/12/02/_art.asp?fn=n1012023</link>
    <topic>එක් තෙල් නැවකින් රු. කෝටි 2ක ඉතිරියක්</topic>
    <author>සුභාෂිනී සේනානායක</author>
    <content>මුතුරාජවෙළ තෙල් ගබඩා සංකීර්ණයේ නව නළ පද්ධතිය විවෘත කිරීමත් සමඟ එක් නෞකාවකින් ඉතිරිවන මුදල රුපියල් කෝටි දෙකක් බවට ගණන් බලා තිබේ.මේ නළ පද්ධතිය මගින් ගබඩා කිරීමේ ධාරිතාවයද වැඩිවන අතර ඛනිජ තෙල් නිෂ්පාදන දින 30කට ගබඩා කිරීමේ හැකියාව ද සැලසී තිබේ. නළ පද්ධතිය ලබන සතියේ විවෘත කරන බව ඛනිජ තෙල් කර්මාන්ත ඇමැති සුසිල් ප්‍රේමජයන්ත් මහතා ප්‍රකාශ කළේ ය.ගොඩ බිමේ සිට කිලෝමීටර් හයක් (06) පමණ දුරින් පිහිටි බෝයාවේ සිට මුතුරාජවෙළ තෙල් ගබඩා සංකීර්ණය දක්වා මේ නළ පද්ධතිය සවිකර තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>02</day>
    </date>
    <link>http://www.dinamina.lk/2010/12/02/_art.asp?fn=n1012024</link>
    <topic>විශාලතම කජුවත්තයළිත් වගා බිමක් වෙයි</topic>
    <author>නුවන් කොඩිකාර සිලාවතුර සිට</author>
    <content>කජු සංස්ථාව සතුව තිබී එල්ටීටීඊය විසින් අත්පත් කරගත් ශ්‍රී ලංකාවේ විශාලතම කජු වත්ත වසර 20කට පසුව යළි වගාකිරීම ඊයේ (01දා) ආරම්භ කෙරිණි. අක්කර 6464කින් යුත් භූ®මි භාගයකින් සමන්විත මේ භූමිය මඟින් එක් කන්නයක දී කජු ටොන් 620ක් නෙළා ගැනීමට සමත්ව තිබිණි.ආරක්ෂක ලේකම් ගෝඨාභය රාජපක්ෂ මහතාගේ උපදෙස් මත සිවිල් ආරක්ෂක දෙපාර්තමේන්තුවේ අධ්‍යක්ෂ ජනරාල් රියර් අද්මිරාල් ආනන්ද පීරිස් මහතාගේ මෙහෙයවීම යටතේ යළිත් මේ වගාව ආරම්භ කර තිබේ. අදියර – තුනකින් වගා කිරීමට නියමිත මෙම ව්‍යාපෘතියේ පළමු අදියර ලෙස අක්කර 500ක කජු පැල 20000ක් ඊයේ (01 දා) දිනය තුළ දී රෝපණය කරන ලදී..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>02</day>
    </date>
    <link>http://www.dinamina.lk/2010/12/02/_art.asp?fn=n1012025</link>
    <topic>වැඩි මිලට සහල් වික්කොත් වැඩ වරදී</topic>
    <author>විජයානි එදිරිසිංහ</author>
    <content>වැඩිමිලට සහල් විකුණන පෞද්ගලික වෙළෙඳුන්ට එරෙහිව නීතිය දැඩිව ක්‍රියාත්මක කිරීමට රජය තීරණය කර තිබේ.එමෙන්ම වැඩිමිලට සහල් විකුණුවහොත් පැය 24ක් ඇතුළත පාලන මිලක් නියම කිරීමටද පියවර ගනු ඇත.වැඩි මිලට භාණ්ඩ විකුණන අය ගැන ක්‍රියා කිරීම සඳහා පාරිභෝගික අධිකාරිය දැනටමත් රටපුරා වැටලීම් ආරම්භ කර තිබේ.එළැඹෙන උත්සව සමයේ බඩු මිල ඉහළ දමා රජය අසීරුතාවට පත්කිරීමේ කුමන්ත්‍රණයක් දියත් කරන බවට තොරතුරු අනාවරණය වී තිබේ. අවශ්‍ය තරම් හාල් වෙළෙඳ පොළට නිකුත් කර ඇති හෙයින් භාණ්ඩ මිල ඉහළ දැමීමේ කිසිදු හේතුවක් නැති බව වෙළෙඳ අමාත්‍යාංශය පෙන්වා දෙයි.කුකුල් මස් හා බිත්තර ද ඇති තරම් වෙළෙඳ පොළට නිකුත් කර ඇති හෙයින් ඒවායේ මිල ඉහළ දැමීමට ඉඩ නොදෙන බවද වෙළෙඳ ඇමැති ජොන්ස්ටන් ප්‍රනාන්දු මහතා කියයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>02</day>
    </date>
    <link>http://www.dinamina.lk/2010/12/02/_art.asp?fn=n1012026</link>
    <topic>සෞදියේදී ඇණ ගැසු ලෙච්චමීට වන්දියක්</topic>
    <author>චින්තා රණසිංහ</author>
    <content>සෞදි අරාබියේ දී ශරීරයට කම්බි හා ඇණ ඇතුල් කිරීම නිසා අනතුරට ලක් වූ ලෙච්චමි වීරයියා මහත්මියට ජාතික රක්ෂණ භාර අරමුදල මගින් රුපියල් 70,000ක වන්දියක් ඊයේ (01) ප්‍රදානය කෙරිණ.කුරුණෑගල දිස්ත්‍රික්කයේ ඉබ්බාගමුව ප්‍රදේශයේ පදිංචි දෙදරු මවක් වන ලෙච්චමී මහත්මියට සිදු වූ හිංසා පිළිබඳව මාධ්‍ය හරහා පළ වූ වාර්තා දුටු ජනාධිපති මහින්ද රාජපක්ෂ මහතාගේ මැදිහත්වීම මත මේ වන්දි මුදල් ප්‍රදානය සිදු කළ බව එම අරමුදලේ සභාපති සේනක අබේගුණසේකර මහතා පැවැසීය.ලෙච්චමි වීරයියා සහ ඇයගේ සැමියා මේ වන්දි මුදල ලබා ගැනීම සඳහා ජාතික රක්ෂණ භාර අරමුදල් පරිශ්‍රයට ඊයේ (01) පැමිණි අතර සභාපතිවරයා එහිදී මෙම අදහස් පළ කළේය.විදේශ සේවා නියුක්ති කාර්යාංශය යටතේ සෞදි අරාබියේ කුවේට් රාජ්‍යයේ රැකියාවක් සඳහා පිටත්ව ගිය ලෙච්චමි මහත්මිය ජාතික රක්ෂණ භාර අරමුදල යටතේ රක්‍ෂණය වී ඇති අතර ඇයගේ ගුවන් ටිකට්පතේ සහ ස්වයං රැකියාවක් කිරීම සඳහා මේ වන්දි මුදල ලබා දෙන බවත් සභාපතිවරයා පැවැසීය.ඉදිරියේදී ඇයගේ ඖෂධ, එන්නත් ලබා ගැනීම සඳහා මෙම අරමුදල යටතේ පහසුකම් සලසන බවත් ලෙච්චමි මහත්මියට නිවසක් තනා දීම සඳහා ජාතික රක්ෂණ භාර අරමුදල සහ විදේශ සේවා නියුක්ති කාර්යාංශය සමග ඒකාබද්ධව වැඩපිළිවෙළක් සකස් කරන බවද අබේගුණසේකර මහතා ප්‍රකාශ කෙළේය. මෙවැනිම අනතුරකට මුහුණ පෑ කඹුරුපිටියේ ආරියවති මහත්මියට නිවසක් තනා දීම සඳහා ජාතික රක්ෂණභාර අරමුදල හා විදේශ සේවා නියුක්ති කාර්යාංශය ලක්ෂ 08ක වන්දි මුදලක් ලබා දුන් බවත් ඒ මහතා සිහිපත් කළේය.ජාතික රක්ෂණ භාර අරමුදලේ ක්‍රියාකාරී අධ්‍යක්‍ෂ ඩබ්ලිව්. එච්. පියසේන කළමනාකරණ සහකාර නිමේෂා සහබන්දු ඇතුලු මහත්ම මහත්මිහු මෙම අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>02</day>
    </date>
    <link>http://www.dinamina.lk/2010/12/02/_art.asp?fn=n1012027</link>
    <topic>සම්බුද්ධත්ව ජයන්තියට සිළුමිණ සුවිශේෂී මිලකට</topic>
    <author/>
    <content>2600 ශ්‍රී සම්බුද්ධත්ව ජයන්තිය වෙනුවෙන් බුද්ධශාසන හා ආගමික කටයුතු අමාත්‍යාංශය සහ සිරිලක පත්තර මහ ගෙදර එක්ව රට පුරා ඇති සියලුම විහාරස්ථාන වෙත සිළුමිණ පුවත්පත සුවිශේෂී මිලකට ලබාදීමේ සමාරම්භක උත්සවය සබරගමුව විශ්වවිද්‍යාල කුලපති මහාචාර්ය කුඹුරුගමුවේ වජිර නාහිමියන්ගේ ප්‍රධානත්වයෙන් හෙට 3 වැනිදා ප. ව. 2 ට රත්නපුර දිස්ත්‍රික් ලේකම් කාර්යාලීය ශ්‍රවණාගාරයේදී පැවැත්වේ. මෙය ලේක්හවුස් තවත් ප්‍රජා සත්කාරයකි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>02</day>
    </date>
    <link>http://www.dinamina.lk/2010/12/02/_art.asp?fn=n1012028</link>
    <topic>ගුවන්තොටුපළ කේටරින් සේවකයන් දෙදෙනාට ලක්ෂ විස්සක් දඩ</topic>
    <author>සුභාෂිනී සේනානායක</author>
    <content>රුපියල් ලක්ෂ 570ක් වටිනා රන් කැබලි සහ විදෙස් මුදල් අඩංගු බෑගයක් ඉන්දියන් ජාතික මගියකුට දුන් ගුවන් තොටුපළ කේටරින් සමාගමේ සේවකයන් දෙදෙනාට ශ්‍රී ලංකා රේගුව රුපියල් මිලියන දෙකක දඩ මුදලක් නියම කළේ ය.එම මුදල ගෙවීමට නොහැකිවීම නිසා ඔවුන් දෙදෙනා ඊයේ (01) මීගමුව මහේස්ත්‍රාත් වෙත ඉදිරිපත් කෙරිණි. කේටරින් සමාගමට අයත් ආහාර අඩංගු රාක්කයක බහා මේ පාර්සලය ගුවන් මගියා වෙත ගෙන යද්දි රේගු දැලට හසු වී තිබෙන අතර කේටරින් සමාගමේ සේවකයන් තිදෙනාගෙන් එක් අයකු සිද්ධියට සම්බන්ධ නැති බව හෙළිවීමෙන් අනතුරුව ඔහු මුදාහැර තිබේ.රන් බිස්කට් හා මුදල් පාර්සලය ඉන්දියන් ජාතික මගියාට ගෙන ගිය බවත් ඉන්දියන් ජාතික මගියා අත්අඩංගුවට ගැනීමට ප්‍රමාණවත් සාක්කි නැති හේතුවෙන් ඔහු මුදාහැරිය බවත් ශ්‍රී ලංකා රේගුවේ නියෝජ්‍ය අධ්‍යක්ෂ ලාලිත වීරසිංහ මහතා දිනමිණට ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>02</day>
    </date>
    <link>http://www.dinamina.lk/2010/12/02/_art.asp?fn=n1012029</link>
    <topic>දොස්තරවරු සැලකිලිමත් වුණා නම් දුව තාමත් ජීවතුන් අතර</topic>
    <author>හිදෝගම සමූහ – චිත්‍රාරත්න කළුආරච්චි</author>
    <content>හිදෝගම පාවක්කුලම ‘ශාන්තිවාදී සිඟිති උයන’ පූර්ව ළමා විය සංවර්ධන මධ්‍යස්ථානයට පසුගිය 29 දා උදෙන්ම ගිය සිඟිති නිමේෂා ගිම්හානි වෙනදා මෙන්ම යහළුවන් සමග ඔන්චිලි පැද්දාය. සෙල්ලම් කළාය.පැය කිහිපයක් ගත වෙද්දී ඇයට උණ ගැනී ඇති බව දැනුණු හෙයින් ඇයගේ මවට දැන්වූ අතර මවත් සමග සිඟිති නිමේෂා අනුරාධපුර ශික්ෂණ රෝහලට ගියේ උණට බෙහෙත් ගැනීමටය.එදින (29) උදේ 9.00 ට පමණ රෝහලේ බාහිර ප්‍රතිකාර අංශයේ වෛද්‍යවරයාට දියණියගේ රෝගී තත්ත්වය පෙන්වීමට නිමේෂාගේ මව වන රේණුකා සමන්මලී බාහිර ප්‍රතිකාර අංශයේ පෝලිමට එක්වුණ අතර නිමේෂා පරීක්ෂා කළ වෛද්‍යවරයා මුත්‍රා සාම්පලයක් ගෙන පරීක්ෂා කර වාර්තාව ගෙන එන ලෙස දැන්වූවාය.එම වාර්තාව ලබාගත් නිමේෂාගේ් මව යළිත් ඇයව වෛද්‍යවරයකුට පෙන්වූ අතර එහිදී වෛද්‍යවරයා පවසා ඇත්තේ දරුවාගේ ලේ් සාම්පලයක්ද රැගෙන යළිත් තමන් වෙත පැමිණෙන ලෙසයි. එම පරීක්ෂණ වාර්තාවද රැගෙන තෙවන වතාවටත් නිමේෂාව වෛද්‍යවරයාට පෙන්වූ විට වහාම දරුවාව රෝහලේ නවත්වන ලෙස දන්වා ඇත.උදෑසන 9.00 සිට රෝහලේ දරුවාගේ මුත්‍රා / ලේ පරීක්ෂා කරමින් එහෙ මෙහෙ දිවූ රේණුකාට නිමේෂා රෝහලට ඇතුළත් කරන්නට ලැබුණේ සවස 3.00 ට පමණය. ඒ වන විට දරුවාව දැඩි සත්කාර ඒකකයට ඇතුළත් කළද සුළු වේලාවකින් නිමේෂා යළිත් කිසිදු දිනක මවගේ උණුසුම නොලබන්නටම දෑස පියා ගත්තාය.නිමල් රණසිංහ සහ රේණුකා සමන්මලී මවුපියන්ට දාව 2006 දෙසැම්බර් 26 දා උපත ලැබූ නිමේෂා ගිම්හානි නිවසේත් අසල්වැසියන්ගේත් පෙර පාසල් ගුරුවරියන්ගේ එම මිතුරු මිතුරියන්ගේත් ආදරය දිනූ සිඟිත්තියක්. ඇයට කවුරුත් ආදරයට කීවේ ‘දෝනි’ කියායි.උණ ගැනිලා මාත් එක්ක ඉස්පිරිතාලෙට ගිය දෝනිව දාලා මට තනියම ගෙදර එන්න වුණා. දොස්තර මහත්වරු මගේ දුව ගැන මීට වඩා සැලකිලිමත් වුණා නම් මේ විපත වෙන්නේ නෑ දෙයියනේ. නිමේෂාගේ මව වැලපෙමින් තම චූටි දියණිය මෙළොව හැර ගිය සොව වාවාගත නොහැකිවය.සියලු දෙනාගේ ආදරයට පාත්‍ර වී සිටි නිමේෂාට කවුරුත්ම ආමන්ත්‍රණය කළේ ‘දෝනි’ කියාය. පෙර පාසලේ සිටි කුඩාම දැරිය ඇය නිසා පෙර පාසලේදී ඇය ඇමතුවේ ‘නිමේෂා නංගී’ කියායි. පෙර පාසලේ දරු දැරියන් දැන් නිමේෂා නංගී කතා නොකරම නිදියගෙන ඉන්නේ ඇයි කියා ප්‍රශ්න කරයි.පෙර පාසලේ ගුරුතුමියත් කියා සිටියේ නිමේෂා හැමදාම උදෙන්ම එනවා. හරිම කට කාරයි. හැම වේලාවේම කොණ්ඩයට මල් ගහගෙන. කොණ්ඩ කටු ගහගෙන හරිම පිරිසිදුවට ඉන්න දරුවෙක්. හැමදාම වැඩි වේලාවක්ම ඔන්චිල්ලාවෙ තමයි ඉන්නේ. කඩිසරව වැඩ කරනවා. හැමෝගෙම හුරතලි නිමේෂා දරුවන් 43 දෙනා සමගම හොඳට මිත්‍රයි. කුඩාම දරුවා ඇය නිසා.මෙවර විශ්ව ළමා දින පෙරහරට පවා නටමින් පෙරහරේ ගියා. ඇය ලබන වසරෙත් පෙර පාසල් එන්න හිටියේ. මේ දිනවල වාර්ෂික විවිධ ප්‍රසංගය සඳහා නිමේෂාත් නැටුම් වලට පුරුදු වෙලා හිටියේ. ශාන්තිවාදී සිඟිති උයන පෙර පාසලේ දරුවන් සමග අපි හැමෝම නිමේෂා නංගියාට නිවන් සුව පතනවා.උදේ 9.00 ට රෝහලට ගිය දරුවාගේ පරීක්ෂණ කටයුතු කිරීමට එම අවස්ථාවෙම දරුවා රෝහල් වාට්ටුවේ නතර කර ගෙන එම පරීක්ෂණ කර ගැනීමට සිදු කළේ නම් ලේ සහ මුත්‍රා පරීක්ෂණ කර ගැනීමට මවටම කර ගැනීමට නොදී පෙරවරුවේම දරුවා රෝහලේ නතර කර ප්‍රතිකාර කළේ නම් මෙම අවාසනාවන්ත ඉරණම ඇයට අත්නොවන බව පවසන හිදෝගම ජනතාව ඇය වෙනුවෙන් තවමත් කඳුළු සලයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>02</day>
    </date>
    <link>http://www.dinamina.lk/2010/12/02/_art.asp?fn=n10120210</link>
    <topic>සිවු දිනැති බිලිඳිය රු 12,000කටවිකුණු හය දෙනෙක් රිමාන්ඩ්</topic>
    <author>සිරින්ජනි කුමාරි</author>
    <content>දින හතරක් වයසැති බිලිදිය රුපියල් 12000කට පානදුර මුස්ලිම් යුවළකට අලෙවි කිරීම සම්බන්ධයෙන් එම දරුවාගේ පියා මිත්තනිය ඇතුළු සැකකරුවන් හයදෙනෙකු මේ මස 08 වන දින දක්වා රක්ෂිත බන්ධනාගාර ගත කරන ලෙස මාලිගාකන්ද ප්‍රධාන මහේස්ත්‍රාත් ජී.එල්. ප්‍රියන්ත මහතා නියම කෙළේය.දරුවාගේ මව විසින් මරදාන පොලිසියට කරන ලද පැමිණිල්ලකට අනුව සැමිඩා හා ඔහුගේ මව අත්අඩංගුවට ගෙන ප්‍රශ්න කිරීමේදී සෙසු සැකකරුවන් පොලිසිය විසින් අත්අඩංගුවට ගෙන තිබිණි. ඉකුත් මස (25) වන දින සිය දරුවා උපත ලැබූ බවත් ද සොයිසා රෝහල අසලදී සිය නැන්දම්මා විසින් තවත් කාන්තාවන් දෙදෙනකුට සිය දරුවා රුපියල් 12000කට අලෙවි කළ බවත් පැමිණිලිකාරිය සිය පැමිණිල්ලේ සඳහන් කර තිබේ. පසුව මේ දරුවා පානදුර සාරිමුක්ත ප්‍රදේශයේ මුස්ලිම් යුවලකට අලෙවි කර තිබියදී පොලිසිය විසින් සොයාගෙන තිබේ.නල්ලු සෙල්වනායක (මිත්තනිය, අබ්දුල් ආබ්දීන්, කුසුම් ගුණසේකර බ්‍රොකර්වරු දෙදෙනා ද මොහොමඩ් රියාද්, මොහොමඩ් ෂාරුබ් යන මිලට ගත් යුවළ ද එස්. රාමන් නැමැති සැමියා ද මෙලෙස රක්ෂිත බන්ධනාගාරගත කෙරිණි.තවද රුපියල් 12000ක මුදල මෙම සැකකරුවන්ගෙන් කාගේ ගිණුමට බැර කර ඇත් ද යන්න පිළිබඳ වාර්තාවක් ගොනු කරන ලෙසට මහේස්ත්‍රාත්වරයා මෙහිදී පොලිසියට නියම කළේය.දැනට දරුවා ළමා රෝහලේ නේවාසිකව ප්‍රතිකාර ලබන බව ද පොලිසිය අධිකරණයට දැන්වීය.මරදාන පොලිසියේ අපරාධ අංශයේ ස්ථානාධිපති නිහාල් ෆ්‍රැන්සිස් , උප පොලිස් පරීක්ෂක ගුණසිංහ අධිකාරි, සැරයන් නිමල් යන නිලධාරීහු සැකකරුවන් අධිකරණයට ඉදිරිපත් කළහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>02</day>
    </date>
    <link>http://www.dinamina.lk/2010/12/02/_art.asp?fn=n10120211</link>
    <topic>හොරු ග්‍රොසරිය ඇතුළත සිටියදීඑලියෙන් යතුරු දමා පොලිසියට දන්වලා</topic>
    <author>සමන්ති වීරසේකර</author>
    <content>කඩුගන්නාව ඉලුක්වත්ත ප්‍රදේශයේ ග්‍රොසරියකට ඉබි යතුරු කඩා ඇතුළු වූ තරුණයන් දෙදෙනකු ඒ තුළ තිබූ මුදල් සොරකම් කරමින් සිටි අවස්ථාවේ එය බලා සිටි පුද්ගලයකු ග්‍රොසරිය පිටතින් අගුලු දමා පොලිස් නිලධාරීන්ට දැනුම් දී තිබේ.ග්‍රොසරිය ඉදිරිපිට ලී මඩුවේ රාත්‍රී මුරසේවයේ යෙදී සිටින පුද්ගලයා මෙසේ පොලිසියට සිද්ධිය දැනුම් දී ඇති අතර ඊයේ (01 දා) අලුයම 1.00ට පමණ මෙය සිදුව තිබේ.අදාළ තරුණයන් දෙදෙනා පෙරේදා (30) රාත්‍රී 11 පැයට 12 පැයට ආදි වශයෙන් වරින් වර පැමිණ ග්‍රොසරිය අවට සැරි සැරූ බවද ලීමඩුවේ මුරකරු පොලිසියට පවසා ඇත. තරුණයන් දෙදෙනා පා පැදියකින් පැමිණ ඇති අතර එක් අයකු පාපැදියේ සිට ඇති බවත් අනෙක් පුද්ගලයා ග්‍රොසරිය තුලට රිංගා ඇති බවත් පොලිස් පරීක්ෂණවලදී අනාවරණය විය.සැකකරුවන් කඩුගන්නාව පොලිසිය මඟින් අත්අඩංගුවට ගෙන අධිකරණයට ඉදිරිපත් කිරීමෙන් පසුව ඔවුන් මේ 15 වැනිදා තෙක් රක්ෂිත බන්ධනාගාර ගත කරන ලෙස මහනුවර මහේස්ත්‍රාත් ලලිත් ඒකනායක මහතා ඊයේ (01 දා) නියෝග කෙළේය.කඩුගන්නාව පොලිසියේ නිලධාරීහු වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>02</day>
    </date>
    <link>http://www.dinamina.lk/2010/12/02/_art.asp?fn=n10120212</link>
    <topic>සති 3කට අධික වර්ෂාවෙන් රත්නපුරේ අවදානම් තත්ත්වයක්</topic>
    <author>වැලිගෙපොළ සමූහ කේ. එම්. ඒ. කේ.</author>
    <content>පුරා සති තුනක කාලයක සිට රත්නපුර දිස්ත්‍රික්කයේ ප්‍රදේශ රැසකටම අඛණ්ඩව පතිත වන වර්ෂාව හේතුවෙන් ඊයේ (01 දින) පස්වරුව වන විට දිස්ත්‍රික්කයේ අවදානම් තත්ත්වයක් මතුව ඇතිබව රත්නපුර දිස්ත්‍රික් ආපදා කළමනාකරණ ඒකකය අවධාරණය කර සිටී.ඊයේ (01 දින) ප. ව. 5.30 ට පමණ කොළොන්න ප්‍රාදේශීය ලේකම් බල ප්‍රදේශයේ රත්නපුර - දෙණියාය ප්‍රධාන මාර්ගයේ බුත්කන්ද ග්‍රාම නිලධාරි වසමේ බුත්කන්ද ප්‍රදේශයේ විශාල පස් කන්දක් කඩාගෙන යාම හේතුවෙන් ප්‍රධාන මාර්ගයේ ගමනා ගමනය සම්පූර්ණයෙන්ම නතර වී තිබුණි.මාර්ගය යථා තත්ත්වයට පත් කිරීමට රත්නපුර දිස්ත්‍රික් ආපදා කළමනාකරණ ඒකකයේ නිලධාරීන් සහ මාර්ග සංවර්ධන අධිකාරියේ නිලධාරීන් දැඩි මෙහෙයක නියැළෙමින් සිටියහ.පවතින අයහපත් කාලගුණික තත්ත්වය හමුවේ ඉදිරි කාලය තුළ රත්නපුර, කලවාන, කිරිඇල්ල, නිවිතිගල, ඇලපාත, කුරුවිට, පැල්මඩුල්ල, කොළොන්න, බලංගොඩ, ඉඹුල්පේ, කහවත්ත යන ප්‍රාදේශීය ලේකම් කොට්ඨාස තුළ විශේෂයෙන් නාය යාමේ අවදානමක් පවතින ප්‍රදේශ ලෙස හඳුනාගත් ප්‍රදේශවල ජීවත් වන ජනතාව ඉතා විමසිල්ලෙන් පසුවන ලෙස ආපදා කළමනාකරණ ඒකකයේ ප්‍රධානී කර්නල් ප්‍රියංකර අබේරත්න මහතා අවධාරණය කර සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>02</day>
    </date>
    <link>http://www.dinamina.lk/2010/12/02/_art.asp?fn=n10120213</link>
    <topic>මීගමුව රෝහලේ ආරක්‍ෂක නිලධාරියකුටරෝහලට පැමිණි දෙදෙනෙක් පහර දීලා</topic>
    <author>කොච්චිකඩේ විශේෂ – ඩී. මිහිඳුකුල</author>
    <content>මීගමුව දිසා මහ රෝහලේ පෞද්ගලික ආරක්‍ෂක සේවයේ ස්ථානාධිපතිට පසුගියදා (30) සවස නේවාසික රෝගී කාන්තාවක් රැගෙන යාමට පැමිණි දෙදෙනකු අතින් පයින් පහර දීම නිසා ඇතිවූ තුවාල හේතුවෙන් එම රෝහලේම නේවාසිකව ප්‍රතිකාර ලබයි.මෙලෙස පහර කෑමට ලක්ව රෝහල් ගතව ඇත්තේ ලීලානන්ද නැමැති පෞද්ගලික ආරක්‍ෂක අංශයේ ස්ථානාධිපතිවරයා යි. පහර දුන්නේ යැයි කියන අයගේ මව මීගමුව රෝහලේ ඉතා අසාධ්‍ය තත්ත්වයෙන් නේවාසික රෝගියකු වශයෙන් සිටියදී කොළඹ ජාතික රෝහලට ගෙන යන මොහොතේ ඇතිවූ සිද්ධියක් මෙම පහරදීමට හේතු වී ඇතැයි රෝහල් ආරංචි මාර්ග කියයි.මීගමුව පොලිසිය වැඩිදුර පරීක්‍ෂණ මෙහෙයවයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>02</day>
    </date>
    <link>http://www.dinamina.lk/2010/12/02/_art.asp?fn=n10120214</link>
    <topic>පාතාල කණ්ඩායම් නායකයෙක්රිවෝල්වරයක් සමඟ අසුවෙයි</topic>
    <author>විජයානි එදිරිසිංහ</author>
    <content>පාතාල කණ්ඩායමක නායකයකු රිවෝල්වරයක් සමඟ අත්අඩංගුවට ගෙන තිබේ.සැකකරු අතුරුගිරිය ප්‍රදේශයේ දී අත්අඩංගුවට පත්විය.මොහුගේ කල්ලියේ තවත් සාමාජිකයන් ගණනාවක් සිටින බවට තොරතුරු හෙළිවී තිබේ.පසුගිය කාලය තුළ සිදු වූ අපරාධ කිහිපයකට ම මොවුන් සම්බන්ධව ඇතැයි පොලිසිය සැක කරයි.ප්‍රශ්න කිරීමෙන් අනතුරුව සැකකරු අධිකරණයට ඉදිරිපත් කිරීමට නියමිතය.වැල්ලවත්ත පොලිසිය සමඟ කොළඹ අපරාධ කොට්ඨාසය සිදුකළ වැටලීමකින් සැකකරු අත්අඩංගුවට ගැනීමට හැකිවිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>02</day>
    </date>
    <link>http://www.dinamina.lk/2010/12/02/_art.asp?fn=r1012021</link>
    <topic>කෑගල්ල මිරිස්හේන පාර මැද විදුලි සහ දුරකථන කණු සිටුවලා</topic>
    <author>රඹුක්නන සමූහ පත්මසේකර නිශ්ශංක</author>
    <content>කෑගල්ල තටාක පාරේ දෙවැනි පටුමග කෙළවර මිරිස්හේන ග්‍රාමයට යන පාරේ විදුලි සංදේශ (ටෙලිකොම් ආයතනය) හා ලංකා විදුලිබල මණ්ඩලය කණු හිටවීමෙන්. එම ග්‍රාමයට ප්‍රවේශවන මාර්ගයේ ත්‍රිරෝද රථයකටවත් ගමන් කිරීමට නොහැකි තත්ත්වයක් උදාවී තිබේ.මිරිස්හේන ගමට යන මාර්ගය මෑතකදී සිමෙන්ති ගල් අතුරා පාර වැඩිදියුණු කර ඇත.මේ මාර්ගය හැර විකල්ප මාර්ගයක් මේ ජනපදයට ප්‍රවිශ්ටවීමට නොමැත. මීට වසර කිහිපයකට පෙර මාර්ගය කැඩීගොස් තිබූ නිසා විදුලිබලය ලබාදීම සඳහා මාර්ගය මැද විදුලි කණුවක්ද සවිකර ඇත.ටෙලිකොම් ආයතනයද ඒ ආශ්‍රිතව කණුවක් සිටුවා ප්‍රදේශයට දුරකථන පහසුකම් ලබා දී ඇත. මේ අරුම පුදුම කණු සිටුවීම් හේතුවෙන්. එම ප්‍රදේශයේ පදිංචි ජනතාවට වාහනයකින් ගමන් කිරීමට දැඩි දුෂ්කරතා මතුව තිබේ.මාර්ගය කෑගල්ල නගර සභාවේ ප්‍රතිපාදන වලින් ඉදිවී ඇති අතර මේ විදුලි කණුව සහ ටෙලිකොම් කණුව පාර මැද තිබියදීම මාර්ගයේ ප්‍රතිසංස්කරණ කටයුතු නගර සභාව විසින් සිදුකර ඇත්තේ මේ සඳහා විකල්ප ක්‍රමවේදයක් නොතිබුණු නිසාය.මේ ගැන අදහස් දැක්වූ ප්‍රදේශයේ පදිංචි කරුවකුවන විල්වල තිලකරත්න මහතා.මේ කණු දෙක නිසා අපි ත්‍රිවිලර් රථයකින් වත් ගමන් කරන්නේ බොහොම අපහසුවෙන්. මේ පාර අපේ ගමට හදා දීම නගරාධිපතිතුමාට බොහොම පින්, ඒත් අපිට ඒ සංවර්ධන වැඩවල නියම භුක්තිය තවම විදින්නට බැහැ. මේ පාරේ මෝටර් බයිසිකල් එනවා. ත්‍රිවිලර් බොහොම අපහසු වෙන් යනවා.අපි ලංකා විදුලි බල මණ්ඩලයෙනුත් ටෙලිකොම් ආයතනයෙනුත් ඉල්ලා සිටින්නේ හැකි ඉක්මනින් මේ විදුලි කණුවයි. ටෙලිකොම් කණුවයි ඉවත් කර දෙන ලෙසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>02</day>
    </date>
    <link>http://www.dinamina.lk/2010/12/02/_art.asp?fn=r1012022</link>
    <topic>‘වෙඩින් එක අටවැනිදා අනේ මාව කොහොම හරි සනීප කර දෙන්න’</topic>
    <author>මධ්‍යම පළාත් සංචාරක එල්. එස්. එගොඩවිට</author>
    <content>ක්‍රීඩාවට අමිල මෙහෙයක් ඉටු කළ බොක්සිං ක්‍රීඩාවේ ජාතික තලයේ ක්‍රීඩකයකු මෙන්ම තරුණ ක්‍රීඩා නිලධාරියකු ඉතාමත් අවාසනාවන්ත ලෙස ජාතියට අහිමි විය.ඔහු යටිනුවර මැණික්දිවෙල රත්මීවල වැවේහේන පදිංචිව සිටි අමිල තිලකරත්නයි. (28)අමිල ක්‍රීඩා අංශ රැසක ජයග්‍රහණ හිමිකර ගනෙ ඒ සඳහා සම්මාන පදක්කම් ලැබූවෙකි.මිය යන විට ඔහු යටිනුවර ප්‍රාදේශීය ලේකම් කාර්යාලයේ ක්‍රීඩා නිලධාරී ලෙසත් පිළිමතලාව හා කඩුගන්නාව ජාතික පාසල් වල බොක්සිං පුහුණුකරුවකු ලෙසද මධ්‍යම පළාත් බොක්සිං ක්‍රීඩා සංගමයේ සම්බන්ධීකරණ නිලධාරී ලෙසද ශ්‍රී ලංකා ආධුනික බොක්සිං සංගමයේ දිසා නිලධාරියකු ලෙසද කටයුතු කෙළේය.වසර තුනක පමණ ඇසුරකින් පසු තම පෙම්වතිය වන අනුෂා කුමාරී සමග අතිනත් ගෙන සුබ මොහොතින් 2011 – 01 – 08 දින තම නිවෙසට කැන්දන් ඒම සඳහා වූ හිතවතුන්ට සහභාගී වීම අවශ්‍ය ආරාධනා පත්ද මුද්‍රණය කර අවසන් වී තිබුණි.මිය ගිය අයගේ ඥාති සොහොයුරකු වූ ජේ. තිලකරත්න (42) මේ ශෝචනීය සිද්ධිය පිළිබඳ මෙසේ අදහස් දැක්වීය.මිය ගොස් ඇති අය මගේ සොහොයුරෙක් ඔහු පසුගියදා මහනුවර රෝහලට ඇතුළත් කර ප්‍රතිකාර ගැනීමේදී ‘හර්නියා’ ශල්‍ය කර්මයකට භාජනය කළා.මා ඔහු ළඟ සිටියා එයින් දින තුනට පසුව ඔහුට නිවෙසට යන්න පුළුවන් බව එහි වෛද්‍යවරුන් පැවසුවා.හතරවැනි දින ඔහුගේ බඩ ප්‍රදේශයේ කැක්කුමක් යැයි කියමින් කෑ ගැසුවා. වෛද්‍යවරුන්ගෙන් බැගෑපත්ව ඉල්ලීම් කළා. මගේ වෙඩින් එක 8 වැනිදා.මගේ අසනීපය කොහොම හරි සුව කර දෙන්න කියා ඔහුට සේලයින් ප්‍රතිකාර ආදිය දී තිබුණා. අවසානයේ ඔහුගේ නාසයට බට දැම්මා. එයින් ශරීරයේ තිබුණු දුගද හමන ලේ පිටව ආවා. ප්‍රතිකාර කළා. පසුව ඔහු මිය ගොස් ඇති බව දැන ගැනීමට ලැබුණා.මිය ගියඅයගේ මව වූ එස්. අනුලාවතී මහත්මිය (58) මෙසේ පැවසුවාය.මගේ පුතාට රෝහලේදී නිසි ලෙස ප්‍රතිකාර ලැබුණා නම් ඔහුගේ ජීවිතය බේරා ගැනීමට තිබුණා.අම්මා කෙනෙක් හැටියට මට මේ දුක උසුලන්න බැහැ. මේ වගේ දෙයක් සිදුවෙතයි මම සිහිනෙන්වත් සිතුවේ නැහැ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>02</day>
    </date>
    <link>http://www.dinamina.lk/2010/12/02/_art.asp?fn=r1012023</link>
    <topic>කෙසෙල් හේනාවේඅත් රබන් ශිල්පියා ගැනනිසි අගැයීමක් නෑ</topic>
    <author>හොරණ සමූහ – බන්ධුල ආර්. ගුලවත්ත සහ බුලත්සිංහල සමූහ</author>
    <content>හතළිහකට පමණ අත් රබන් ශිල්පය උගන්වා ඇති කෙසෙල්හේනාවේ ආරියපාල විජේමාන්න වයෝවෘද කලාකරුවා මේ දක්වා ඇගැයීමකට ලක් කර නැතැයි රයිගම්පුරවරයේ කලා ශිල්පීහු පවසති.ආරියපාල විජේමාන්න මහතා ජීවත්වනුයේ ගොවිතැන ජීවිකා වෘත්තිය කර ගනිමිනි.කෙසෙල්හේනාව අත් රබන් කලායතනයේ නිර්මාතෘ ආරියපාල විජේමාන්න මහතා 1990 පටන් සංස්කෘතික අමාත්‍යාංශයට කලා භූෂණ සම්මානයට අවශ්‍ය තොරතුරු ද ඉදිරිපත් කර ඇත. මෙතෙක් එම ඉල්ලීම ද ඉටු වී නැති වග ඒ වියපත් කලාකරුවා අප සමග පැවැසීය.මම ජීවත්වන්නේ ගොඩ මඩ ගොවිතැනින්. මම ගෝලයන්ට මේ ශිල්පය උගන්වන්නේ නොමිලේ. මගෙ පුතාලටත් මම අත් රබන් ශිල්පය ඉගැන්වුවා. දැනුත් ගෝලයො දහසක් විතර ඉගන ගන්නවා. මම කාගෙන්වත් සල්ලි ගන්නෙ නෑ. අවශ්‍ය ශිල්පය ඉතා ඉහළින්ම ලබා දෙනවා. 2010 ඇසළ මස පැවැත්වූ ශ්‍රී දළදා මාලිගාවේ පෙරහරටත් මමයි අපේ කලායතනයේ දරුවොයි ඉදිරිපත් වුණා.සබරගමුව සමන් දේවාලය, කතරගම දේවාලය, නවගමුව දේවාලය මගින් පවත්වන වාර්ෂික ඇසල පෙරහරට අපි අපේ ශිල්පය සහිත නැටුම් ඉදිරිපත් කළා. පාරම්පරික අත් රබන් ශිල්පීන් වශයෙන් ඉතා අපහසුවෙන් පවත්වා ගෙන යන මේ ශිල්පය දිගටම පවත්වා ගෙන යෑමට රජයෙන් අනුග්‍රහයක් අනුබලයක් ලබාදීම අද අත්‍යවශ්‍යයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>02</day>
    </date>
    <link>http://www.dinamina.lk/2010/12/02/_art.asp?fn=r1012024</link>
    <topic>මිනුවන්ගොඩ ග්‍රාම වසම් 20ක ජනතාවදිනපතා ගමන ඇඳී කැඩී ගිය පාලමෙන්</topic>
    <author>බර්ටි ලයනල්</author>
    <content>ගම්පහ ප්‍රාදේශීය බල ප්‍රදේශයේ අත්තනගලු ඔයේ අඹන්විට පාලමට යාවන අඩි 4ක් පමණ පළල කොන්ක්‍රීට් පාලම අබලන් තත්ත්වයක පවතී.මිනුවන්ගොඩ ආසනයේ ග්‍රාමසේවා කොට්ඨාස 20ක ජනතාව ගම්පහ ජාඇළ පාරට දිනපතා ගමන් කරන්නේ අත්තනගලු ඔය හරහා වැටී ඇති අබලන් වූ ඇඳි කැඩී ගිය මෙම පාලමෙනි.අස්ගිරිවල්පල දකුණ තම්මිට තනිපොල්ගහවත්ත අඹන්විට ගම් ප්‍රදේශ මේ පාලමෙන් යාකරන ගම්මානයන් ය. පාලම අඩි 4ක් පමණ පළල්ව සහ අඩි 150 ක් පමණ දිගකින් යුක්තය.තනිපොල්ගහවත්ත ශ්‍රී සුනන්දාරාමධිපති මීගසතැන්නේ රතනජෝති හිමි - මෙම පාලමේ කුඩා වාහනක් යාගත හැකි වනසේ හදිසි අවස්ථාවක් සඳහා ප්‍රයෝජනයට ගැනීමට හැකිවන පරිදි නවීකරණය කර දෙන ලෙස ඉල්ලා සිටිනවා. මේ පාලම අපේ ගම්වල සිටින සෑම දෙනාටම ප්‍රයෝජනවත්.පර්සි සිරිවර්ධන මහතා - අපිට මේ පාලම අඩි 10ක් පළල් කර උඩින් ආරුක්කු දෙකක් සවිකරල බරවාහන යන්නෙ නැති විදියට හදල දෙන්නයි ඉල්ලා සිටින්නේ.කේ. ආර්. විල්බට් මහතා - මම දන්න කාලෙ ඉඳන් තියන පාලමක්. ඉස්සර පොල් කොටවලින් එගොඩ වුනේ. ගම් සභා දෙකක මායිමේ තියෙන නිසා කාගෙන්වත් අපිට වැඩක් වුනේ නෑ.අන්තිමට ගමේ අපි මුදල් එකතු කරලා කොන්ක්‍රිට් ලැලි හදල පාලම හදාගත්තා. ඒ ලෑලි තමයි අදත් තියෙන්නේ. ඒකාලෙ ඇදි හැදුවට ඒවත් දැන් කඩල දාල. රෑට මෙතන මත්කුඩු පාවිච්චි කරන බව ආරංචියි.ඒ අය ඇදි කඩල දානවලු. මේ පාලම අඩි 10 ක් විතර පළලට හදල ආරුක්කු දෙකක් දෙපැත්තට දාල ලයිට් එකක් දාල දුන්නොත් අපිට හරි ප්‍රයෝජනවත්..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>02</day>
    </date>
    <link>http://www.dinamina.lk/2010/12/02/_art.asp?fn=r1012025</link>
    <topic>දෙහිඅත්තකණ්ඩිය බස් නැවතුම්පළේ අඩුපාඩු එමටයි</topic>
    <author>අම්පාර දිසා විශේෂ – එල්. දෙහිගොල්ල</author>
    <content>අම්පාර දෙහිඅත්තකණ්ඩිය ප්‍රධාන බස් නැවතුම්පළේ අඩුපාඩු රැසක් පවතින බව මගී ජනතාව හා ප්‍රදේශයේ ජනතාව පෙන්වා දෙති.මහවැලි ව්‍යාපාරයේ ජනාවාස වීමත් සමගම මේ බස් නැවතුම් පළ සාදා ඇත්තේ මීට වසර 25කට කලිනි. එදා මෙදාතුර කිසිදු ප්‍රතිසංස්කරණයක් මෙම බස් නැවතුමේ සිදු නොවූ බව බොහෝ දෙනා පවසති.දිනකට මගීහු 2500ක් පමණ මේ බස් නැවතුම්පළ හරහා එහා මෙහා යාම සිදු කරති. ලංකාවේ බොහෝ නගරවල මෙහි සිට බස් රථ ධාවනය වීමද විශේෂ වෙයි. එහෙත් මෙහි ප්‍රධාන පාරවල් වැසිදාට ජලයෙන් යටවී මඩ වගුරක් බවට පත්වේ. වැසිකිළිය හා කාණු පද්ධති නිසි ලෙස නඩත්තු වී නොමැති අතර ආසන්නයේ ඇති ඉඩම් කැලෑ වැදී ඇත.නැඟෙනහිර මාර්ගස්ථ මගී ප්‍රවාහන අධිකාරියෙන් බස් නැවතුම්පළේ ගොඩනැඟිල්ලේ නඩත්තු කටයුත්තක් ආරම්භ කර ඇතත් එය මෙවැනි ස්ථානයකට ප්‍රමාණවත් නොවන බව බොහෝ දෙනාගේ අදහසයි.මේ පිළිබඳ අදහස් දැක්වූ ටී. කේ. ප්‍රියන්ත මහතා. - මම ත්‍රිරෝද රථ රස්සාවයි කරන්නේ. අවුරුදු 10ක් විතර ඉඳල මේ රැකියාව කරනවා. මේ බස් නැවතුම්පළ එදා තිබුණු තත්ත්වයෙන්මයි තවමත් තියෙන්නේ. පොළ දවස්වලට මෙහි මිනිස්සු පිරෙනවා. පොඩි ඉඩකඩක් තමා මේ ගොඩනැඟිල්ලේ තියෙන්නේ.එල්. පී. දර්ශන මහතා. - වැහි කාලයට මේ බස් නැවතුම්පළේ කොහෙත්ම ඉන්න බෑ. ඔක්කොම තෙමෙනවා. ජලය එක් වෙනවා. බහින්න ක්‍රමයක් නෑ. මහවැලි ව්‍යාපාරයටම තියෙන ප්‍රධාන බස් පොළ. මෙය පුළුල් කිරීම අනිවාර්යයෙන්ම කරන්න ඕන.එස්. එච්. අජිත් මහතා. - මේ බස් නැවතුම හැදුවට පස්සේ කිසිම නඩත්තුවක් මේ දක්වා වෙලා නෑ. මෙහි කුණු ටික එකතු කරන්න වැඩපිළිවෙළක් නෑ. පොළ පවත්වන්නෙත් මේ ආසන්නයේ. ඒ නිසා අපද්‍රව්‍ය එකතු වන ප්‍රමාණය වැඩියි.නැඟෙනහිර පළාත් මාර්ගස්ථ මගී ප්‍රවාහන අධිකාරියේ ස්ථාන භාර නිලධාරි ශාන්ත ප්‍රේමලාල් මහතා. - අවුරුදු ගණනාවක් මේ ස්ථානය හදන්න වැඩපිළිවෙළක් තිබුණේ නෑ. නැඟෙනහිර මාර්ගස්ථ මගී ප්‍රවාහන අධිකාරියෙන් මුදලක් වෙන්කරලා නඩත්තු කටයුතු ආරම්භ කළා. නඩත්තු කටයුතු මේ වන විට ආරම්භ කර තියෙනවා. ප්‍රධාන කාණු පද්ධති, කඩකාමර, මාර්ග සාදා මෙය ප්‍රධාන බස් නැවතුම් පළක් බවට පත්කරන්න ඕනෑ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>02</day>
    </date>
    <link>http://www.dinamina.lk/2010/12/02/_art.asp?fn=s1012021</link>
    <topic>පල්ලෙකැලේ මංගල ටෙස්ට් තරගයේපළමු පන්දුව ඉතිහාස ගතවේ</topic>
    <author>වර්නන් ගුණසේකරපල්ලෙකැලේ සිට</author>
    <content>ශ්‍රී ලංකාවේ නව වේග පන්දු යවන්නා වන සුරංග ලක්මාල් බටහිර ඉන්දීය කොදෙව් පිලට එරෙහි තෙවැනි ටෙස්ට් තරගයේ දී ශ්‍රී ලංකා කණ්ඩායමටත් පල්ලෙකැලේ ජාත්‍යන්තර ක්‍රිකට් ක්‍රීඩාංගණයටත් ඊයේ අති විශිෂ්ට ආරම්භයක් ලබා දෙමින් කොදෙව්වන්ගේ වටිනාම කඩුල්ල වන ක්‍රිස් ගේල් දවාලුවේ ය.ලොව 104 වැනි ටෙස්ට් ක්‍රිකට් ක්‍රීඩාංගණය බවට ඊයේ පත්වූ පල්ලෙකැලේ ක්‍රීඩාංගණයේ පැවැත්වෙන මංගල ටෙස්ට් තරගයේ පළමු පන්දුවෙන්ම කොදෙව් ආරම්භක පිතිකරු ක්‍රිස් ගේල් කඩුල්ල මුවා කිරීමේ වරදට හසුකර ගැනීමට සිය දෙවැනි ටෙස්ට් තරගයට සහභාගි වෙමින් සිටින ලක්මාල් සමත් විය.ඊයේ තරගයට ආලෝකය මඳ වීම හා වර්ෂාවෙන් විටින් විට බාධා පැමිණිනි. අවසානයේ පස්වරු 5.17 ට ඊයේ පළමු දින තරගය නතර කරන විට කොදෙව් පිළ කඩුලු 2 ක් දැවී ලකුණු 134 ක් රැස්කර ගෙන සිටියේ ය. ඩැරන් බ්‍රාවෝ ලකුණු 63 ක්ද ෂිවනරීන් චන්ඩපෝල් ලකුණු 11 ක්ද ලබා ගෙන නොදැවී ක්‍රීඩා කරමින් සිටියහ.පිටියේ තෙතමනය හේතුවෙන් ඊයේ තරගය ආරම්භ වූයේ පෙරවරු 11.40 ට ය. කාසියේ වාසිය දිනා ගත් ශ්‍රී ලංකාවේ කැඳවීම මත කොදෙව් පිල පළමුව පන්දුවට පහර දුන්නේ ය.මංගල ටෙස්ට් තරගයේ පළමු පන්දුව ඉතිහාසගත වීමෙන් පසුව ඩෙවන් ස්මිත් හා ඩැරන් බ්‍රාවෝ දෙවැනි කඩුල්ල වෙනුවෙන් ලකුණු 115 ක සබඳතාවයක් ගොඩ නැගූහ.ඊට පෙර දිවා ආහාරය සඳහා තරගය නතර කරන විට කොදෙව්වෝ එක් කඩුල්ලක් දැවී ලකුණු 45 ක් ලබා ගෙන සිටියහ. ඒ, ඕවර 15 ක් ඇතුළත ය. ඔවුන් මුළු ලකුණු 69 ක් ලබා ගෙන සිටියදී ආලෝකය මඳ වීම හේතුවෙන් පස්වරු 2.03 ට තරගය නතර කෙරිණි. අනතුරුව තරගය යළි ආරම්භ වූයේ පස්වරු 4.00 ට ය.උණ රෝගයෙන් පෙළෙන ඒඩ්‍රියන් බරත් වෙනුවට ක්‍රීඩා කරන ඩෙවන් ස්මිත් ඊයේ සිය පස්වැනි ටෙස්ට් අර්ධ ශතකය වාර්තා කිරීමෙන් පසුව අජන්ත මෙන්ඩිස් ගේ පන්දුවකට කඩුල්ල මුවා කරමින් ලකුණු 55 කට දැවී ගියේ ය. පන්දු 100 කට මුහුණ දුන් ඔහුගේ ඉනිමට හතරේ පහර 7 ක් ඇතුළත්ව තිබිණි. ස්මිත් සහ බ්‍රාවෝ ඔවුන්ගේ දෙවැනි කඩුලු සබඳතාව සඳහා මිනිත්තු 138 ක කාලයක් ගත කළහ. පන්දු 194 කට මුහුණ දුන්හ.කලකට පසුව යළි ටෙස්ට් තරග බිමට පිවිසි දිල්හාර ප්‍රනාන්දුට ඊයේ දිනය වාසනාවන්ත එකක් නොවීය. කඩුලු ලබා ගැනීමට තිබූ අවස්ථා දෙකක්ම ඔහුට අහිමි විය. ඔහුගේ පන්දුවකට ස්මිත් ලකුණු 45 දී දුන් උඩ පන්දුව ‘ගලී’ හිදී තිලාන් සමරවීර අත හැරියේ ය. ඉන්පසු ඩැරන් බ්‍රාවෝ ලකුණු 56 ක් රැස් කර ගෙන සිටියදී ප්‍රනාන්දු ගේ පන්දුවකට දුන් උඩ පන්දුව දෙවන ‘ස්ලිප්’ හි පන්දු රකිමින් සිටි මහේල ජයවර්ධන අත හැරියේ ය.බ්‍රයන් ලාරා ට සමාන අයුරින් ක්‍රීඩා කරන ඩැරන් බ්‍රාවෝ පන්දු තෝරා බේරා ගනිමින් ඉවසීමෙන් යුතුව ක්‍රීඩා කරමින් ඔහුගේ තෙවැනි ටෙස්ට් අර්ධ ශතකය ලබා ගත්තේ ය. ඊයේ තරගය නතර කරන විට ඔහු හතරේ පහර 9 ක් එල්ල කොට සිටියේ ය.මේ තරගයේ පිටියේ එක් විනිසුරුවරයකු වන ඔස්ට්‍රේලියාවේ බෲස් ඩක්සෙන්ෆෝඩ්ගේ ප්‍රථම ටෙස්ට් තරගය මෙය වෙයි.පාදයේ ආබාධයකට ලක්ව සිටින නුවන් කුලසේකර වෙනුවට දිල්හාර ප්‍රනාන්දු මේ තරගය සඳහා ශ්‍රී ලංකාව කැඳවා තිබිණි. කොදෙව් පිල වෙනස්කම් දෙකක් සිදුකොට තිබිණි. ඒඩ්‍රියන් බරත් හා ෂේන් ශිලිංෆෝඩ් වෙනුවට ඔවුන් ඩේවන් ස්මිත් හා නෙලන් පැස්කල් කැඳවා තිබිණි.තරග ආරම්භයට පෙර ක්‍රීඩාංගණයේ ප්‍රධාන ක්‍රීඩා මණ්ඩපයේදී ආගමික වතාවත් සිදු කෙරිණි. මධ්‍යම පළාතේ මහ ඇමැති සරත් ඒකනායක සහ ශ්‍රී ලංකා ක්‍රිකට් ආයතනයේ සභාපති ඩී. එස්. ද සිල්වා යන මහත්වරු ඇතුළු ක්‍රිකට් ආයතනයේ නිලධාරීහු ඊට සහභාගි වූහ.ශ්‍රී ලංකා කණ්ඩායම - කුමාර් සංගක්කාර (නායක), මහේල ජයවර්ධන, තරංග පරණවිතාන, තිලකරත්න ඩිල්ෂාන්, තිලාන් සමරවීර, ඇන්ජලෝ මැතිව්ස්, ප්‍රසන්න ජයවර්ධන, රංගන හේරත්, අජන්ත මෙන්ඩිස්, සුරංග ලක්මාල්, දිල්හාර ප්‍රනාන්දු.කොදෙව් කණ්ඩායම - ඩැරන් සැමී (නායක), ක්‍රිස් ගේල්, ඩෙවන් ස්මිත්, ඩැරන් බ්‍රාවෝ, ෂිවනරින් චන්ඩර්පෝල්, බ්‍රෙන්ඩන් නෑෂ්, ඩ්වේන් බ්‍රාවෝ, කාල්ටන් බෝ, සුලෙයිමාන් බෙන්, නෙලන් පැස්කල්, කෙමාර් රෝච්..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>02</day>
    </date>
    <link>http://www.dinamina.lk/2010/12/02/_art.asp?fn=s1012022</link>
    <topic>මධ්‍යම පළාතේ වොලිබෝල්ක්‍රීඩාංගණ 65ක් ඉදිකිරීමට පියවර</topic>
    <author>ඉන්ද්‍රාණි තෝරදෙනිය</author>
    <content>වොලිබෝල් ක්‍රීඩාව ග්‍රාමීය මට්ටමින් නංවාලීම සඳහා ප්‍රධාන අමාත්‍ය අරමුදලින් රුපියල් ලක්ෂ අටක මුදලක් ලබා දීමට මධ්‍යම පළාත් ප්‍රධාන අමාත්‍ය සරත් ඒකනායක මහතා පියවර ගෙන ඇත.මේ යටතේ මධ්‍යම පළාත තුළ ග්‍රාමීය මට්ටමේ වොලිබෝල් ක්‍රීඩාංගන 65ක් සංවර්ධනය කෙරෙන අතර අවශ්‍ය ක්‍රීඩා භාණ්ඩ ලබාදීමටද පියවර ගැනේ.ග්‍රාමීය මට්ටමේ ක්‍රීඩක ක්‍රීඩිකාවන්ගේ ක්‍රීඩා කුසලතා වර්ධනය කිරීමෙහිලා ඉදිරියටද ප්‍රධාන අමාත්‍ය අරමුදලේ දායකත්වය ලබාදෙන බවටද ප්‍රධාන අමාත්‍යවරයා අවධාරණය කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>02</day>
    </date>
    <link>http://www.dinamina.lk/2010/12/02/_art.asp?fn=s1012023</link>
    <topic>2018 සහ 2022 පාපන්දු තරගමාලාවසත්කාරකත්ව රටවල්අද තීරණය කෙරේ</topic>
    <author>පැරීසිය (ඒ.එෆ්.පී.)</author>
    <content>2018 සහ 2022 වසරේ පැවැත්වීමට නියමිත පාපන්දු ලෝක කුසලාන තරග මාලාවන්හි සත්කාරකත්වය තීරණය කෙරෙන අතිශය වැදගත් ජාත්‍යන්තර පාපන්දු සම්මේලනයේ විධායක කමිටු රැස්වීම අද සූරිච් නුවරදී පැවැත්වේ.අතිශය උණුසුම්කාරී ස්වරූපයක් ඇතිවනු ඇතැයි සැළකෙන මේ රැස්වීමේදී ඡන්දය භාවිතා කිරීමට නියමිත විධායක කමිටු සාමාජිකයන් අතරින් දෙදෙනකුට මේ වනවිටත් මේ රැස්වීමට සහභාගි වීමේ වාරණයක් පනවා තිබේ. ඒ මුදලට තම ඡන්දය විකිණීමට සූදානම් වීමේ චෝදනාවක් එල්ල වීමේ හේතුවෙනි.මේ බව පසුගියදා බී.බී.සී.ගුවන් විදුලි වාර්තාවකින් හෙළි දරව් වී තිබිණි. මේ චෝදනාවට හසුවී සිටින්නේ බ්‍රසීලයේ රිකාඩෝ ටයිෂීරා, අපි‍්‍රකාවේ පාපන්දු ප්‍රධානී ඉඩා හයාතු හා දකුණු අමෙරිකාවේ නිකොලස් ලියෝස් ය.කෙසේ වෙතත් ඔවුන් මේ චෝදනා ප්‍රතික්ෂේප කරනු ලැබූහ.ජාත්‍යන්තර පාපන්දු සම්මේලනයේ විධායක කමිටුවේ තිදෙනාට එල්ල වූ මේ චෝදනාව පිළිබඳව පරීක්ෂණයක් පැවැත්වීම සඳහා සාක්ෂි කැඳවීමට ජාත්‍යන්තර ඔලිම්පික් කමිටුව සූදානම් වේ.එංගලන්තය, රුසියාව , ස්පාඤ්ඤය හා පෘතුගාලය (ඒකාබද්ධව) නෙදර්ලන්තය හා බෙල්ජියම (ඒකාබද්ධව) 2018 ලෝක කුසලාන පාපන්දු තරගමාලාවේ සත්කාරකත්ව ලබා ගැනීමට තරග වදින අතර 2022 ලෝක කුසලාන පාපන්දු තරගමාලාවේ සත්කාරකත්ව සඳහා ජපානය, දකුණු කොරියාව, අමෙරිකා එක්සත් ජනපදය, ඕස්ට්‍රේලියාව හා කටාර් රාජ්‍යය තරග වදිති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>02</day>
    </date>
    <link>http://www.dinamina.lk/2010/12/02/_art.asp?fn=s1012024</link>
    <topic>දඹානේ 52 කණුව පිලටවොලිබෝල් ජයක්</topic>
    <author>මහවැලි කලාපීය වාර්තාකරු</author>
    <content>ඉකුත් දා මහියංගණය දඹානේ දී පැවැති ග්‍රාමීය වොලිබෝල් තරගාවලියේ ජය පනස් දෙකේ කණුව ග්‍රාමයේ වොලිබෝල් පිලට හිමි වූයේ ය.පදියතලාව මහියංගණය මාර්ගයේ දී හමු වන දඹාන හන්දිය අවට පිහිටා තිබෙන පනස් හයේ කණුව, වෙල්පල්ලේවෙල, බිම්වලමුල්ල, අඟහරුලෝකය, උල්හිටිය, ගුරුකුඹුර හා වතු යාය යන ගම්වලින් ඉදිරිපත් වොලිබෝල් පිල් පැරද වූ එම පිලට මහියංගණය පොලිසිය ප්‍රදානය කළ ත්‍යාග හිමිකර ගැනීමට හැකි වීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>02</day>
    </date>
    <link>http://www.dinamina.lk/2010/12/02/_art.asp?fn=s1012025</link>
    <topic>ලයිට්වේට් බොක්සිං කිරුළ මාර්කස්ට</topic>
    <author>ලාස් වේග්ස් (ඒ.එෆ්.පී)</author>
    <content>ඕස්ට්‍රේලියාවේ මයිකල් කැට්සිචීස් 9 වැනි වටයේදී පරාජයට පත් කරමින් ලෝක බොක්සිං සංගමයේ හා ලෝක බොක්සිං සංවිධානයේ ලයිට්වේට් කිරුළු යළි අත්පත් කර ගැන්මට මෙක්සිකෝවේ ෂුවාන් මැනුවෙල් මාර්කස් සමත් විය.9 වැනි වටයේ පළමු මිනිත්තු 2.14 වනවිට මාර්කසින් දැඩි ප්‍රහාරයට ලක්වී සිටි කැට්සිඩීස් පසුබෑමට පත්ව සිටි බැවින් තරගයට නතර කර දැමීමට තරග විනිසරු කටයුතු කළේය.තරගයේ 8 වැනි වටය අඅවසන් වනවිටත් තරග තීරකවරුන් තිදෙනෙක් ලකුණු තත්ව 78 – 74 ක්, 76 – 75 ක් හා 77 – 74 ලෙස 39 හැවිරිදි මාර්කස්ට ලැබී තිබිණි. තරගයෙන් පසුව 31 හැවිරිදි තැටිසිඩීස් රෝහල් ගත කිරීමට පියවර ගෙන තිබිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>02</day>
    </date>
    <link>http://www.dinamina.lk/2010/12/02/_art.asp?fn=s1012026</link>
    <topic>ජාතික මට්ටමේ රගර් ක්‍රීඩකයන් හා සංගමය අතර ගිවිසුමක් ඉදිරියේදී</topic>
    <author>ෆවුස් මොහොමඩ්</author>
    <content>මෙරට රගර් ක්‍රීඩාවේ වර්ධනයත් ක්‍රීඩකයන්ගේ අභිවෘද්ධියත් උදෙසා ජාතික තලයේ රගර් ක්‍රීඩකයන් ශ්‍රී ලංකා රගර් සංගමයේ තරග ගිවිසුමකට ඇතුළත් කර ගැනීමේ ක්‍රමවේදයක් ඉදිරියේදී ආරම්භ කරන බව ශ්‍රී ලංකා රගර් සංගමයේ සභාපති ගුවන් හමුදාපති එයාර් චීෆ් මාෂල් රොෂාන් ගුණතිලක මහතා ප්‍රකාශ කළේය.මෙමගින් එම ක්‍රීඩකයන්ගේ ක්‍රීඩා දිවිය සහතික කෙරෙන බවත් මේ ගිවිසුම අනුව මූල්‍යමය වශයෙන් ඔවුනට යම් කිසි ගෙවීමක් ලබාදෙන බවත් ‘දිනමිණ’ සමග විශේෂ සාකච්ඡාවකට එක් වෙමින් ගුණතිලක මහතා පැවැසීය.එමෙන්ම මෙරට සිටින ප්‍රවීණ රගර් විනිසුරුවරුන්ටද මේ ක්‍රමය යටතේ රගර් සංගමය හා බැඳී තමසේවාව වඩාත් සාර්ථක ලෙස ඉටු කිරීමට අවශ්‍ය කටයුතු ක්‍රියාත්මක කිරීමටද අපේක්ෂා කරන බව ඒ මහතා සඳහන් කළේය.මේ යටතේ ශ්‍රී ලංකාවේ හිටපු විශිෂ්ඨ ගණයේ රගර් ක්‍රීඩකයන්ටද රගර් සංගමය හරහා මෙරට රගර් ක්‍රීඩාව නංවාලීමට විශාල දායකත්වයක් සැපයිය හැකි බව සභාපතිවරයා පෙන්වා දුන්නේය.මෙය ඉතා වැදගත් සැලැස්මක් ලෙස හැඳින්වූ ඒ මහතා මෙමගින් මෙරට රගර් ක්‍රීඩාව නංවාලීමට අවශ්‍ය පසුබිම සැකසෙනු ඇතැයි විශ්වාසයෙන් යුතුව ප්‍රකාශ කළේය.කණ්ඩායම් 16 ක් තරග වැදුණු කාල්ටන් සත් සාමාජික ජාත්‍යන්තර රගර් තරගාවලිය පසුගියදා සාර්ථක ලෙස නිමාවට පත්වූ අතර ඒ තරගාවලිය අධීක්ෂණය කළ ජාත්‍යන්තර රගර් සංගමයේ (IRB) නියෝජිත, ආසියානු කලාපීය සාමාන්‍යාධිකාරී ජෙරාඩ් ගලාහර් ශ්‍රී ලංකා රගර් ක්‍රීඩාවේ සංවර්ධනය පිළිබඳව සෑහීමකට ද පත්වී සිටියේය.අයි. ආර්. බී. නියෝජිතවරයා මෙරට රගර් ක්‍රීඩාව වර්ධනය වෙමින් තිබෙන ආකාරය පිළිබඳව සෑහීමකට පත්වීම සතුටට කරුණක් බව ගුණතිලක මහතා පැවසුවේය.ඒ අනුව පසුගිය වසරේ සහ මේ වසරේ දී ජාත්‍යන්තර රගර් සංගමය මගින් අපට ලබාදීමට නියමිතව තිබූ මෙරට රගර් ක්‍රීඩාව සංවර්ධනය සඳහා අවශ්‍ය ප්‍රතිපාදන කඩිනමින් ලබාදීමට අයි. ආර්. බී. නියෝජිතවරයා එකඟ වූ බැව් ද ඒ මහතා සඳහන් කළේය. ඉදිරියේදී මෙරට රගර් ක්‍රීඩාවේ ස්වර්ණමය පරිච්ඡේදයක් ආරම්භ වන බව පැවසූ ගුණතිලක මහතා උතුරු නැගෙනහිර පළාත් වලත් රගර් ක්‍රීඩාව ප්‍රචලිත කිරීමට අවශ්‍ය කටයුතු සූදානම් කළ බව සඳහන් කළේය.ඒ අනුව ත්‍රිකුණාමලයේ සත් සාමාජික රගර් තරගාවලියක් සංවිධානය කිරීමට දැනටමත් නාවික හමුදාව සමග එකඟතාවයක් ඇති කර ගත් බව ඒ මහතා අනාවරණය කළේය.කාල්ටන් රගර් සූරතාවලියේ තරගාවලි අධ්‍යක්‍ෂ ලෙස කටයුතු කළ ජෝර්ජ් සිම්කින්ගේ කාර්යභාරය පිළිබඳව ප්‍රශංසාවෙන් යුතුව සිහිපත් කළ ගුණතිලක මහතා ‘සිම්කින්ට ජාත්‍යන්තර කණ්ඩායම් සමග තිබෙන සම්බන්ධතා ඉතා විශිෂ්ඨයි. ඔහු අපේ රටට අපේ රගර් කණ්ඩායමට හුඟක් ලැදියි. ඔහුගේ සේවය ලබා ගැනීමට අපිට අවස්ථාවක් ලැබීම එක්තරා විදියක වාසනාවක්’ යැයි පැවැසීය.පසුගිය ජූලි මාසයේ රගර් සංගමයේ සභාපතිවරයා ලෙස වැඩ භාරගත් හිටපු රගර් ක්‍රීඩකයකු වන ගුවන් හමුදාපතිවරයා මේ දක්වා ගතවූ කාලය තුළ මෙරට රගර් ක්‍රීඩාවේ උන්නතිය සඳහා දැඩි කැපවීමකින් යුතුව කටයුතු කළ රගර් ප්‍රධානියකු ලෙස කාගෙත් ප්‍රශංසාවට ලක්වූ අයෙකි.පසුගිය කාලයේදී ආසියානු සත්සාමාජික රගර් ශ්‍රේණිගත කිරීම්වලදී 10 වැනි ස්ථානයේ සිට 6 වැනි ස්ථානය දක්වා ඉහළට පැමිණීමට ශ්‍රී ලංකාවට හැකිවීම පිළිබඳව දැඩි තෘප්තියෙන් යුතුව කතා කළ ඒ මහතා ඉදිරියේදී ආසියානු ශ්‍රේණිගත කිරීම්වල තවත් ඉහළට යාමට ශ්‍රී ලංකා පිලට හැකිවනු ඇතැයි පැවැසීය.‘මගේ මැදිහත්වීම මත කටුනායක ගුවන් හමුදා කඳවුරේදී අපේ රගර් ක්‍රීඩකයන්ට සියලු පහසුකම් වලින් යුතුව පුහුණුවීම් කටයුතු කිරීමේ පහසුකම් අපි නොමිලේ සලසලා තිබෙනවා’ යැයි පැවැසූ ගුණතිලක මහතා රගර් ක්‍රීඩාව සඳහා අනුග්‍රාහකවරුන් සොයා ගැනීමේ දුෂ්කරතා පිළිබඳවද කරුණු දැක්වීය.‘අනුග්‍රාහකයන් සොයා ගැනීමේ ගැටලු තිබෙනවා. නමුත් අපි ඒ සඳහා සියලු උත්සාහයන් දරනවා. ශ්‍රී ලංකාව රගර් ක්‍රීඩාවෙන් යම් කිසි සාර්ථකත්වයක් පෙන්නුම් කිරීමට සමත් වී තිබෙන මේ අවස්ථාවේදී තමයි අනුග්‍රාහකයන් ඔවුනගේ සහයෝගය අපට ලබාදිය යුතු වෙන්නේ’.‘අධික රාජකාරී මධ්‍යයේ වුවත් මගේ කාර්යභාරය සාර්ථක කර ගැනීමට මට හැකිවූයේ අපේ ජනාධිපතිතුමාගේ උනන්දුව හා සහයෝගය නිසයි. එතුමාගේ සහය හා උපකාර රගර් සභාපතිවරයා ලෙස සාර්ථක කාර්යභාරයක් ඉටු කිරීමට මට විශාල ශක්තියක් වුණා’. රොෂාන් ගුණතිලක මහතා අවසන් වශයෙන් කියා සිටියේය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>02</day>
    </date>
    <link>http://www.dinamina.lk/2010/12/02/_art.asp?fn=s1012027</link>
    <topic>කොළඹ දිස්ත්‍රික් මලල ක්‍රීඩා නව නිලධාරි මඩුල්ල</topic>
    <author/>
    <content>කොළඹ දිස්ත්‍රික් මලල ක්‍රීඩා සංගමයේ වාර්ෂික නිලවරණය පසුගියදා ශශ්‍රී ලංකා මලල ක්‍රීඩා සංගමයේ උප සභාපති සුදත් මඩුගල්ල මහතාගේ ප්‍රධානත්වයෙන් මරදාන මාධ්‍ය කේන්ද්‍ර රැස්වීම් ශාලාවේදී පැවැත් විය. එහිදී පහත සඳහන් නිලධාරී මඩුල්ල තේරී පත්විය.සභාපති :- සුදේශ් ආර්.රූපසිංහ, ජ්‍යෙෂ්ඨ උප සභාපති :- ආනන්ද අතුකෝරලඋප සභාපති:- දේශබන්දු සමන් ක්‍රිශාන්ත, වින්ග් කමාන්ඩර් සුජීව වල්පොල අව්රි අද්හීබ්, දයානන්ද වීරසිංහ, ඒ.ඒ.අධිකාරි, ලේකම් :- එච්.ඩබ්.නිමල්සිරි, උප ලේකම් :- නිහාල් සෙනරත්, භාණ්ඩාගාරික :- ශානක මධුරංග.</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>02</day>
    </date>
    <link>http://www.dinamina.lk/2010/12/02/_art.asp?fn=s1012028</link>
    <topic>ඇෆ්ගනිස්තානයේ ක්‍රිකට් දියුණු කිරීමටටෙස්ට් තත්ත්වය අත්‍යවශ්‍යයි</topic>
    <author/>
    <content>ඇෆ්ගනිස්තානයේ ක්‍රිකට් ක්‍රීඩාව සම්පූර්ණයෙන්ම දියුණුවීමට නම් යුද්ධයෙන් පීඩා විඳී ඔවුන්ට ටෙස්ට් වරම් ලැබිය යුතු බවත් ඉදිරි වසර 3 තුළදී ඔවුන්ට ඒ සඳහා සූදානම් විය හැකි බවත් එරට ක්‍රිකට් පුහුණුකරු රෂීඩ් ලතීෆ් ප්‍රකාශ කළේය.ආසියානු ක්‍රීඩා උළෙලේ අර්ථ අවසන් පූර්ව ක්‍රිකට් තරගයේදී හොංකොං පිල පරාජය කිරීමට ඇෆ්ගනිස්තානය සමත්වීමෙන් අනතුරුව හිටපු පාකිස්ථාන ටෙස්ට් ක්‍රීඩක ලතීෆ් මේ බව පැවසීය.පසුගිය වසරේදී ජාත්‍යන්තර ක්‍රිකට් කවුන්සිලයේ පළමු කොටසේ ක්‍රිකට් තරගාවලියට සහභාගි වූ ඇෆ්ගනිස්ථානයට එළඹෙන ලෝක කුසලාන තරගමාලාවට සහභාගි වීමේ අවස්ථාව මගහැරී ගියේ අවාසනාවන්ත අයුරිනි.නමුත් ඩුබායිහිදී සුදුසුකම් ලැබීමේ තරගාවලිය ජයගැනීමෙන් අනතුරුව ඇෆ්ගනිස්තානය මේ වසරේ මුල් භාගයේදී කොදෙව් දූපත්හි එවැනි ඕවර විස්සයි 20 ලෝක කුසලාන තරගමාලාවට සහභාගි වීමට සහභාගි විය.ඕවර 50 හෝ ඕවර විස්සයි 20 ක්‍රිකට් පිළිබඳව මගේ උනන්දුවක් නෑ.අපිට ටෙස්ට් ක්‍රිකට් ක්‍රීඩාවට තරග වැදීමට අවශයයි. යම් රටකට ටෙස්ට් තත්ත්වයක් තිබේ නම් එය එරට ක්‍රිකට් ක්‍රීඩාව දියුණුකිරීමට විශාල වශයෙන් උපකාරී වෙනවා, ලතීෆ් පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>02</day>
    </date>
    <link>http://www.dinamina.lk/2010/12/02/_art.asp?fn=s1012029</link>
    <topic>එල්ලේ සහ මාර්ග ධාවන තරග 5 දා වත්තලදී</topic>
    <author/>
    <content>වත්තල කෙරවලපිටිය මුදිත ක්‍රීඩා සමාජයේ 51 වැනි සංවත්සර උළෙල මේ මස 05 වැනි දින කෙරවලපිටිය විජය කුමාරතුංග ක්‍රීඩා පිටියේදී උත්සවාකාරයෙන් පැවැත්වීමට කටයුතු යොදා තිබේ. මෙදින පෙරවරු 8.30 ට හැඳල ප්‍රාදේශීය සභා බලප්‍රදේශයේ ආධුනික සහ අවුරුදු 50 න් ඉහලධාවකයින් සඳහා ධාවන තරග දෙකක් පැවැත්වීමට නියමිතය.පෙරවරු 11.00 ට පැවැත්වෙන සංවත්සර සමාරම්භක උලෙලේදී ජනපති පදවිප්‍රාප්තිය සමරමින් ක්‍රීඩාංගනය වටේ විශේෂ රුක්රෝපණයක් ද එල්ලේ ක්‍රීඩාවට හඳුන්වා දුන් නවතම දැවුම් කණු විවෘත කිරීමක් ද පසුගිය ජගත් කායවර්ධන සූරතා තරගවලදී රන්, රිදී පදක්කම් දිනූ වත්තල ප්‍රසන්න පීරිස්ට විශේෂ උපහාර තිළිණයක් පිරි නැමීමටද මුදිත ක්‍රීඩා සමාජය කටයුතු යොදා තිබේ.කෙරවලපිටිය මුදිත ක්‍රීඩා සමාජයේ අනුශාසකවරයෙක්ව සිටි වින්සන් පෝල් ද අල්විස් අනුස්මරණ කුසලාන සඳහා දිවයිනේ ප්‍රබල එල්ලේ කංඩායම් 4ක් වන මැද කොළඹ ශ්‍රී විජය , බැන්ඩියවත්ත ජයන්ති , කඳාන සා.සෙබස්තියන් සහ කෙරවලපිටිය මුදිත ක්‍රීඩා සමාජ අතර සිවුකොන් එල්ලේ තරගාවලියක්ද මෙදින පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>02</day>
    </date>
    <link>http://www.dinamina.lk/2010/12/02/_art.asp?fn=f1012021</link>
    <topic>සංවර්ධනය වැඩිදුප්පත්කම අඩු අය-වැයක්</topic>
    <author>රාමන්</author>
    <content>වසර 30 කට පසු ඒකීය රටක ශක්තිමත් ආර්ථිකයක් සමග මෙවර අය වැය ඉදිරිපත් වුණා. සාමාන්‍යයෙන් යුද්ධයක් අවසන් වන විට ඒ නිසාම ආර්ථිකය වැටෙනවා. යුද්ධයක් නැතිව වුවද ගෝලීය ආර්ථික අර්බුදය අබියස සරු සාර රටවල් පවා වැටුණා. කර්මාන්ත ශාලාවලින් දහස් ගණන් ඉවතට ගියා. එවන් පසුබිමක අපේ රටට එහි බලපෑම ඇති වූයේ අල්ප වශයෙන්.මේ නිසා ආර්ථිකය වැටෙනවා නම් යුද්ධයක්නැතිව වුවද වැටෙන්න ඉඩ තිබුණා. ශ්‍රී ලංකාවේ පසුගිය සමයේ සිදු වූයේ එහි අනෙක් පැත්ත. තිස් අවුරුදු යුද්ධයක් ලෝක ආර්ථික අර්බුදය යන දෙකට මැදිවෙලා. අපේ ආර්ථිකය වැටුණේ නැහැ. ඒ වෙනුවට වැඩුණා, සරුසාර වුණා. ඒ නිසා මෙවර අය වැය ජනාධිපතිතුමා ඉදිරිපත් කළේ යම් අභිමානයකින් යුතුව. තම ආණ්ඩුවේ ආර්ථික පිළිවෙතේ සාර්ථකත්වය පදනම් කරගෙන.අය වැය කතාවේ අන්තර්ගත සංඛ්‍යාලේඛනවලට අනුව දුප්පත්කමේ මට්ටම 7.6 % දක්වා අඩු වෙලා. එතුමා 2005 යුද්ධයත් සමග රට භාර ගන්නා විට මේ මට්ටම 24 % ටයි තිබුණේ. මෙවර අය වැය කතාව ඉදිරිපත් කළේ වසර 5 කට පසුව දුප්පත්කම 7.6 % අඩු කර ගැනීමට හැකි වුණා. එසේම උද්ධමනය වැඩි වීමේ වේගය 5.4 % ට අඩු වෙලා. 2005 එය පැවැතියේ 22 % ක මට්ටමක. ආර්ථික වර්ධන වේගය ද සමස්තයක් වශයෙන්6 % ක මට්ටමක තබා ගැනීමට හැකි වෙලා. රටේ විදේශ වත්කම් බිලියන 6 දක්වා ඉහළ ගිහින්. මෙය පෙරටුගාමී ආර්ථිකයක හොඳ නිර්නායකයක්.මෙවන් පසුබිමක නායකයෙක් අය වැයක් ඉදිරිපත් කරන්නේ ගැම්මකින්. යම් සුබවාදී දැක්මකින්. මහින්ද චින්තන ඉදිරි දැක්මේ සාර්ථකත්වය සමගින්. ඒ නිසා මෙවර අය වැය සම්පූර්ණයෙන් ආයෝජනයන්ට බර තැබූ අය වැයක් වෙලා. ආයෝජනවලට රුකුල් දෙන අය වැයක් ඉදිරිපත් කරන විට බදු සහන දිය යුතුයි. බදු සහන සමගින් රජයේ ආදායම් අඩු වෙනවා. රජයේ ආදායම් අඩු කර ගන්නා විට වියදම අඩු කර ගැනීමට වෙනවා. එහෙත් රජයේ ආදායම් හා වියදම් අතර ද යම් සමබරතාවයක් ඇති කර ගැනීමට සමත් වෙලා.විපක්ෂය මෙය හඳුන්වන්නේ මූල්‍ය අරමුදලේ උපදෙස් පිළිපැද්ද අය වැයක් විදියට. එසේ පිළිගත්තා යැයි මොහොතකට සිතමු. එසේ නම් රු. බිලියන 207.3 දැවැන්ත සහනාධාර පැකේජයක් ජනතාව වෙනුවෙන් පිරිනැමීමට හැකි වීම ජයග්‍රහණයක් නොවන්නේ ද ? සාමාන්‍යයෙන් මූල්‍ය අරමුදලේ පවතින්නේ සහනාධාර කැපීමට උපදෙස් දෙන පිළිවෙතක්. 2010 ට වඩා 2011 වසරේ ආණ්ඩුවේ සහනාධාර පැකේජය වෙනුවෙන් වැය කරන මුදල වැඩි ;වලා. එසේ නම් මූල්‍ය අරමුදල පැරණි ප්‍රතිපත්ති වෙනස් කර ගෙන ද ? නැති නම් අපේ ප්‍රතිපත්ති පාවා නොදී ඔවුන්ගෙන් ණය ගැනීමට රජයට හැකි වෙලා ද ?මේ කාරණා දෙකෙන් කුමක් වුව ද සිදු වී තිබෙන්නේ රටට වාසියක්. එසේ නම් මූල්‍ය අරමුදලට යට වූ අය වැයක් කියන්නේ කෙසේ ද ? මෙ’රට අය වැයේ දර්ශනය වී ඇත්තේ ආයෝජන අවස්ථා වැඩි කර රට සංවර්ධනය කිරීමටයි. එ’මඟින් දුප්පත් කම අඩු කර ජනතාවගේ ජීවන මට්ටම වැඩි කිරීමටයි බලාපොරොත්තු වෙන්නේ.ඊට හේතුව යුද්ධයෙන් තොර නිදහස් රටක ජනතාව බලාපොරොත්තු වෙන්නේ ශීඝ්‍ර සංවර්ධනයක්. ඒ සඳහා විදේශ ආයෝජන කැන්දාගත යුතුයි. ණය ගත යුතු වෙනවා. රජයේ මුදල් වලින්ම එය කළ නොහැකියි. එහෙත් රජය ජනතාවට සැපයූ සහනාධාර ඒ ආකාරයෙන්ම පිරිනැමීමට ද තීරණය කර තිබෙනවා. එහි වැදගත්කම අඩුවෙන් තක්සේරු කළ යුතු නැහැ.මේ නිසා ජනතාව තාවකාලිකව තෘප්තිමත් කරනවාට වඩා දීර්ඝ කාලීනව ශක්තිමත් කිරීමේ වැදගත්කම අය වැය දර්ශනය මඟින් පසක් කර තිබෙනවා. විපක්ෂය ද මෙහි වැදගත්කම නොදන්නවා නොවෙයි. බදු සහන නොදී ආයෝජකයන් රටට ගෙන්වා නොගෙන රාජ්‍ය ප්‍රාග්ධනයෙන් පමණක් රටක් සංවර්ධනය කරන්න බැහැ. කවුරු නොදැන ගත්තත් මෙම සංසිද්ධිය එක්සත් ජාතික පක්ෂය හොඳින් දන්නවා.ආයෝජන ඇද ගැනීමෙන් තොර විකල්පයක් ඔවුන්ට නැහැ. එහෙත් ඔවුන් එම යථාර්ථය අමතක කර බඩු මිලේ හා වැඩි පඩිවල එල්ලිලා. විපක්ෂයට ගියාම වෙන කරන්න දෙයක් නැහැ. විදේශ හා දේශීය ආයෝජන පදනම් කරගෙන ඉදිරි සංවර්ධන පිම්ම නිර්මාණය කරනවා හැර වෙන විකල්පයක් නොමැති බව පිළිගැනීමට විපක්ෂයට බැහැ. එහෙම ආත්ම ශක්තියක් නැහැ.ඒ වෙනුවට ඔවුන් බඩු මිල ප්‍රශ්නය හා වැටුප් ප්‍රශ්නය ඉදිරියට ඇදීගෙන තිබෙනවා. රජයක් ඊට සාර්ථකව මුහුණ දෙන ආකාරයක් දක්නට ලැබෙන්නේ නැහැ. සමහර භාණ්ඩවල මිල අධික බව ඇත්ත. විශේෂයෙන් ම අල, ලූණු, රතුලූණු, පරිප්පු, සීනි, බිත්තර අත්‍යවශ්‍ය පාරිභෝගික භාණ්ඩවල මිල වැඩියි. සමහර භාණ්ඩවල මිල වැඩි වීමේ සීමාවද ජනතාවට දරා ගැනීමට නොහැකි මට්ටමට වැඩි වෙලා.බී ලූණු හා රතු ලූණු වල ඇත්තේ විකෘති වැඩි වීමක්. රතු ලුණු හා බී ලුණු කිලෝ එකක් රු. 200 /- කට අලෙවි වීම පාරිභෝගිකයාට දරා ගැනීමට බැහැ. මෙය පාන් පිටි ත්‍රස්තවාදය වගේ නොවෙයි. රතු ලූණු බී ලූණු මයිසූර් පරිප්පු කන්න එපා කියා සටන් පාඨයක් ඉදිරිපත් කර ප්‍රශ්නය යටපත් කරන්න බෑ. එහෙම වුණොත් ඒවා ගොන්පාට් වෙනවා.මේ විකෘති වැඩිවීමට රජය මැදිහත් විය යුතුයි. බඩු සඟවා තිබේ නම් එළියට ගත යුතුයි. නැතිනම් වහාම පිටරටින් භාණ්ඩ ගෙන්වා වෙළෙඳ පොළ භාණ්ඩ සුලභ කර ගත යුතුයි. පිටකොටුවෙන් බඩු අරගෙන සතොස හා සමුපකාරය පිරෙව්වාට මිලේ වෙනසක් සිදු වෙන්නේ නැහැ. ඒ සඳහා රජය දැනටමත් පිහිටුවා තිබෙනවා. සමාගම හරහා අත්‍යවශ්‍ය පාරිභෝගික භාණ්ඩ ගෙන්විය යුතුයි.1983 කළු ජූලිය සමයේ ලලිත් ඇතුලත්මුදලි ඇමැතිතුමා මේ ප්‍රශ්නයට සාර්ථකව මුහුණ දුන්නා. එදා වහාම චීනයෙන් කුකුළු මස් තොග ටොන් ගණනින් ගෙන්වා කුකුළු මස් හිඟයට ක්‍ෂණිකව පිළිතුරු දුන් හැටි මීට හොඳ උදාහරණයක්. එතුමා පිටකොටුවේ වෙළෙඳ ප්‍රජාව සමඟ සාර්ථක සංවාදයකට ගියා. ඔවුන්ගේ ලාභ තීරුව ගැනත් ගණන් හිලව් ඉදිරිපත් කරමින් කතා කළා. මේ නිසා අධික ලාභය කපා හැර බඩු මිල අඩු කරන්නේ නැත්නම් ක්‍ෂණිකව භාණ්ඩ පිටරටින් ගෙන්වන බව ඔවුන්ට දැනුම් දුන්නා. මේ සංවාදය බඩු මිල සමබර වන තුරු දිගින් දිගටම ලලිත් ඇතුලත්මුදලි ඇමැතිතුමා ගෙන ගියා. වත්මන් වෙළෙඳ හා පාරිභෝගික ඇමැතිවරයා ජොන්ස්ටන් ප්‍රනාන්දු මහතාගේ දේශපාලන ගුරුවරයා ද ලලිත්. එතුමා දේශපාලනයට පිවිසෙන්නේ ප්‍රජාතන්ත්‍රවාදී එක්සත් ජාතික පෙරමුණෙන්.බඩු මිල අඩු කිරීම හා සමබරව පවත්වාගෙන යෑම සම්බන්ධයෙන් ලලිත් ඇතුලත්මුදලි අනුගමනය කළ ක්‍රම ජොන්ස්ටන් ඇමැතිතුමා නොදන්නවා නොවෙයි. ඔහුට ඒවා කියා දිය යුතු නැහැ. එහෙත් එතුමා නිලධාරීවාදය අභියස අතරමං වෙලා ද හිරවෙලා ද කියා කියන්න දන්නේ නැහැ.අය වැයේ සාර්ථකත්වය බඩු මිලේ අවාසියෙන් වසා දැමීමට ඉඩ නොදීම ආණ්ඩුවේ වගකීමක්. අද සහල් මිල මේ මට්ටමින් පවතින්නේ පොහොර සහනාධාරය නිසායි. ගොවියා වී ගොවිතැනේ රැඳී සිටින්නේ පොහොර සහනාධාරයේ පිහිටෙන්. පොහොර සහනාධාරය කපා හැර ඒ මුදලින් රජයේ සේවක වැටුප් වැඩි කිරීමේ ජනප්‍රිය තීන්දුවක් ආණ්ඩුව ගත්තොත් වැඩි කළ පඩියට සිදු වන්නේ කුමක් ද ? හාල් කිලෝ එකක් රු. 100 කට විතර යාවි. සහනාධාර දෙන්නෙත් පඩි වැඩි කරන්නෙත් රජය ජනතාවගෙන් ගන්නා බදු වලින්. බදු වැඩි කර පඩි වැඩි කරන්නත් පුළුවන්. එසේ වුවහොත් වැඩි වූ පඩිය ක්‍ෂණිකව වාෂ්ප වෙයි. මේ තරම් සහනාධාර පැකේජයක් රජය ජනතාව වෙනුවෙන් පිරිනොනමන්නේ නම් බඩු මිල මීට වඩා වැඩියි. ඒ බව නිවැරදිව කියන්නවත් රජය නොදන්නවා වගෙයි.බඩු මිල ප්‍රශ්නයට මුහුණ දීමට ජනතාවගේ ආර්ථික ශක්තිය වැඩි කිරීම වැදගත්. ලාභ ජනප්‍රිය සිල්ලර සටන් පාඨවල ඔවුන් අතරමං කරනවාට වඩා ශක්තිමත් ආර්ථික පදනමක පිහිටා කටයුතු කිරීම වැදගත්. එම ශක්තිය ළඟා කර ගැනීමට කලක් ගත වෙනවා. අද දවසේ ක්‍ෂණිකව අප දකින්නේ අත්‍යවශ්‍ය භාණ්ඩ කීපයක විකෘති මිලක්. එහෙත් ඒ මොන ආර්ථික පදනමක සිටවත් රතු ලූණු කිලෝ 1 ක් රු. 200 /- ට ගන්න බැහැ. බිත්තර රු. 18 /- ක 20 /- ට ගන්න බැහැ. මේ තත්ත්වය නත්තල කිට්ටුවන විට තවත් බියකරු ස්වරූපයක් ගන්න පුළුවන්. මේ නිසා බඩු මිලේ ප්‍රශ්නයට රජය මැදිහත් විය යුතුයි. බඩු මිල යම් ස්ථාවර, ජනතාවට ඔරොත්තු දෙන මට්ටමකට ගෙන එන්නේ නම් වැටුප් ප්‍රශ්නය ඉස්මතු කිරීම අපහසු වෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>02</day>
    </date>
    <link>http://www.dinamina.lk/2010/12/02/_art.asp?fn=f1012022</link>
    <topic>දෙවියන්ගෙන් පාන් ඉල්ලුවොත්මට ලැබෙන්නේ කේක්</topic>
    <author/>
    <content>* ඔබේ සම්පූර්ණ නම ?අනෝමා ආනන්දනී ද සිල්වා* විවාහයෙන් පසු ?අනෝමා දිසානායක* මවුපියන්මගේ පියා ජයන්ත ද සිල්වා, ඔහු මාතර, දෙවුන්දර. මව ශීලා ද සිල්වා, ඇය කළුතර ගෝනදූව.* ඔවුන්ගේ රැකියා ?පියා රක්ෂණ සංස්ථාවේ වැඩ කෙළේ. මව සුව හෙද ආචාර්යවරියක්.* සහෝදර සහෝදරියන් ගැනත් කියන්න.සහෝදරියන් දෙදෙනෙක් සිටිනවා. ඔවුන් මේ වන විට ඉන්නේ විදේශගතව. සහෝදරියන් දෙදෙනාගෙන් එක් අයෙකු මියැදුණා. අනෙක් සොයුරා ඉන්නේ ඕස්ට්‍රේලියාවේ. ඔහු ඉංජිනේරුවෙක්.* ඔබේ උපන් දිනය ?සැප්තැම්බර් 03 වැනිදා අවුරුද්ද නම් කියන්න බෑ.* ඔබ විවාහ වුණේ ?1979 වසරේ දී. එය යෝජිත විවාහයක්.* එහෙම කීවට පේ‍්‍රමය පිළිබඳ අත්දැකීමක් නැත්තෙම නෑ නේ්ද ?ඇත්තටම තිබුණා. එය ඉතා සුන්දර අත්දැකීමක්. ඔහු විදේශිකයෙක්. පාකිස්තානයේ ඉස්ලාම්බාද් නුවර සිට කරච්චි දක්වා ගිය කෝච්චියක දී තමයි අපි දැන හඳුනා ගත්තේ. එය පසුව පේ‍්‍රම සම්බන්ධයක් බවට පත් වුණා.ඒත් දෙපාර්ශවයේම මවුපියන් එයට තදින් විරුද්ධ වුණා. ඒත් එක්කම මම නැවත ශ්‍රී ලංකාවට ආවා. මගේ විවාහය සිදුවුණා. ඔහුත් වෙනත් විවාහයක් කරගත් බව ආරංචි වුණා. ඉතින් හැමෝටම වගේ මටත් ප්‍රථම පේ‍්‍රමය සුන්දර අත්දැකීමක් විතරයි.* ඒ ගැන අද දුක් වෙන්නෙ නැද්ද ?නැහැ. මම හිතනවා හැම දේම සිදු වෙන්නේ හොඳට කියලා. මම ප්‍රාර්ථනා කරන දෙයට වඩා හාත්පසින් වෙනස් දෙයක් තමයි මට කවදත් ලැබුණේ. ඇත්තටම කිව්වොත් දෙවියන්ගෙන් මම පාන් ඉල්ලුවොත් මට දෙවියෝ දෙන්නේ කේක්. පේ‍්‍රමය විතරක් නෙමෙයි දුවෙකුට ආසාවෙන් ම හිටපු මට ලැබුණේ පුතාලා තුන් දෙනෙක්. මම එදා ගොඩක් ඇඬුවා. ඒත් අද ඒ ගැන මගේ හිතේ තියෙන සතුට නිමක් නැහැ. පුතාලා තුන්දෙනා තමයි මගේ ජීවිතේ.* ඔබේ සැමියාගේ තොරතුරු ?ඔහු ජයසේන දිසානායක. අධි නීතිඥවරයෙක්. ඒ වගේ ම අනුරාධපුර නගරාධිපතිව සිටියා. උතුරු මැද පළාත් සභාවේ සෞඛ්‍ය හා අධ්‍යාපන ඇමැති සහ මහ ඇමැතිවරයා ලෙසත් කටයුතු කළා.* ඔහුගේ වියෝව ?2007 සැප්තැම්බර් 17 වැනි දා මෙලොවින් සමු ගත්තා. ඔහු වකුගඩු රෝගයකට ගොදුරු වී සිටියා. ඒ අසනීප තත්ත්වය මතයි ඔහු මිය ගියේ.* සැමියාගේ සමුගැනීම ඔබට දැනෙන්නේ කොහොම ද ?ඉතා සංවේග ජනකයි. යෝජිත විවාහයක් වුවත් අපි සතුටින් කාලය ගත කළා. මම ඔහුගෙන් විශාල පන්නරයක් ලැබුවා. අදටත් ඔහුගේ වියෝව මට තදින්ම දැනෙනවා. ඔහු ඉතා සංවේදී මනුෂ්‍යයෙක්. අදටත් මා ඔහු වෙනුවෙන් පුණ්‍යකර්ම රැසක් සිදු කරමින් සිටිනවා.* ජයසේන දිසානායක පදනමක් ඒ සිතුවිල්ලට සමීපයි නේ ද ?ඇත්තෙන්ම ඔව්. 2009 පෙබරවාරි මාසයේ 11 වැනිදා පටන් ජයසේන දිසානායක පදනම හරහා පුණ්‍යකර්ම රැසක් සිදු කරනවා.* මොනවාද, ඒ සේවාවන් ?වයස අවුරුදු 60ක් පමණ වන වැඩිහිටියන් 50ක් සඳහා විශ්‍රාම වැටුප් ලබා දීම. එහි ප්‍රධාන කර්තව්‍යයක්. එය රුපියල් 250ක් වැනි සුළු මුදලක්. ඒත්, කාලේ හැටියට නම් ඔවුන්ට එය සහනයක්.විශ්වවිද්‍යාල සිසුන් 1500ක් පමණ තෝරාගෙන රුපියල් 1000ක් පමණ මුදල් පරිත්‍යාගයක් ලබා දෙනවා. ඈත පළාත්වල වෙසෙන සාමාන්‍ය පෙළ හා උසස් පෙළ හදාරන පාසල් සිසුන් 750ක් සඳහා රුපියල් 1000ක් බැගින් ලබා දෙනවා. තවත් විවිධ සේවා රැසක් අප පදනම යටතේ සිදු කෙරෙනවා.* පුතුන් තිදෙනා ගැනත් කියන්නමගේ වැඩිමහල් පුතු ඉසුරු දිසානායක. දෙවැන්නා ආසිරි දිසානායක. බාලයා සයුරු දිසානායක.* ඉසුරු, ආසිරි, සයුරු. කොහොම ද පුතුන්ගේ රැකියා විස්තර ?ඉසුරු පුතා මාලදිවයිනේ වටානියා මොබයිල් සර්විස් කම්පැනියේ බොබිටෙල් නියෝජිතයෙකු ලෙසත්, ආසිරි පුතා කුවේරා ද සොයිසා මහත්මා ළඟ කණිෂ්ඨ නීතිඥවරයෙකු ලෙසත්, සයුරු පුතා වෛද්‍යවරයෙකු ලෙසත් සේවය කරනවා.* ගහේ කටු උල් කරන්න ඕනේ නෑ කියන පිරුළ සනාථයි නේ්ද ?ඔව්, මවක් ලෙස මම නිහතමානීව ආඩම්බර වෙනවා ඔවුන් තිදෙනා අද සිටින තත්ත්වය ගැන. මටත් මගේ සැමියාටත් ඕනෑ වුණේ ඔවුන් රටට සමාජයට වැඩදායී පුරවැසියන් කරන්නටයි. ඔහුගේ වියෝවෙන් පසුවත් මම උත්සාහය අතහැරියේ නැහැ. එය අද ඵල දරා තිබෙනවා.* ඔබේ ජීවිතයට පුතුන්ගෙන් ලැබෙන සහාය කොහොම ද ?නිරන්තරයෙන් ඔවුන් මගේ ආරක්ෂාව ගැන සැලකිලිමත්. යුද සමයේ රටේ තිබුණේ උන් හිටි ගමන් තැන තැන බෝම්බ පුපුරා යන වාතාවරණයක්. ඒ කාලේ මම රාජකාරි කළ අනුරාධපුරයේ සිට කොළඹ එන්න සිදු වූ අවස්ථාවල අම්මා කෝච්චියේ එන්න එපා. සල්ලි ගියත් කමක් නැහැ මගේ වාහනේ එන්න. කියලා කෑ ගහනවා. මම වියදම් දරාගෙන වාහනේට තෙල් ගහගෙන ගමන් බිමන් යන්න සිදු වුණා. රාජකාරී කටයුතු සඳහා තිදෙනාම මට සහය දෙනවා. විශේෂයෙන් ම සයුරු පුතා.* එයාට ද වැඩියෙන් ආදරේ ?එහෙම නැහැ. ඒත් ඉතින් පවුලේ බඩ පිස්සානේ.* ඔබ අධ්‍යාපනය ලැබූ පාසල් කීපයක් ම තිබෙනවා නේද ?ඔව්, මගේ මවුපියන්ගේ රැකියාවන් නිසා ඔවුන් සමඟ රට වටේ කාලයෙන් කාලයට යන්න සිදු වුණා. ඒ නිසාම විවිධ පාසල්වල අධ්‍යාපනය ලැබුවා.* මොනව ද ඒ පාසල්මුලින්ම තෝලංගමුව ප්‍රාථමික විද්‍යාලය. ඉන් පසුව කෑගල්ල බාලිකා විද්‍යාලයට, යාපනය සිංහල මහා විද්‍යාලයට, නුගේගොඩ අනුලා විද්‍යාලයට, ගාල්ල සංඝමිත්තා විද්‍යාලයට, කළුතර බාලිකා විද්‍යාලයට, කොළඹ සුජාතා බාලිකා විද්‍යාලයට.* ඉගෙන ගත් පාසල් අතරින් ඔබ කැමතිම පාසලයාපනය සිංහල මහා විද්‍යාලය* ඇයි ඒ ?මවුපියන්ගේ ස්ථානමාරුවත් සමගම මම යාපනයේ සිංහල මහා විද්‍යාලයේ අධ්‍යාපනය ලැබුවා. යාපනයේ ජනතාව ගැන අවබෝධයක් ලැබුණා. මම දෙමළ ඉගෙන ගත්තා. යාපනයේ යහළු යෙහෙළියන්ගේ ඇසුර මට අමුතුම අත්දැකීමක්. ඔවුන් අතරේ මම සුවිශේෂී චරිතයක් වුණා. මගේ දක්ෂතා කැපී පෙනුණු නිසා ඔවුන් අතරේ මම ජනප්‍රිය වුණා.ඒ සමඟම මා තුළ පැවැති සබකෝලය නැතිවෙලා ගිහින් නායකත්වය දක්වා අත්දැකීම් ලැබුණා. ‘ගස් නැති තැන එඬරු ගසත් ගසක්’ කියනවා වගේ මගේ දක්ෂතා ඔවුන් අතරේ කැපී පෙනුණා. මවුපියන්ගේ ස්ථාන මාරු නිසා මං වගේ පාසලින් පාසලට පැමිණි සිසුන් නිසා මට තනියක් දැනුණේ නැහැ.මගේ මවුපියන් මා කොළඹ නතර කළේ නැහැ. ඔවුන් යන යන තැනට ගෙන ගියා. ඒ නිසා මට අත්දැකීම් රැසක් ලැබුණා. ඒ පාසල් ජීවිතය අදටත් සතුටින් සිහි කරනවා.* නීති විද්‍යාලයේ ගත වූ සිව් වසරේ අමතක නොවන අත්දැකීමක් ඇති ?මගේ ජීවිතේ සුන්දරම කාලය නීති විද්‍යාලය තුළයි ගෙවී ගියේ. මගේ මවුපියෝ රජයේ සේවයෙන් සමුගෙන පාකිස්තානයේ ව්‍යාපාර කෙළේ. ඒ කාලේ මා අතේ වියදමට තිබුණේ රුපියල් 2ක් විතර. ඒකත් එක් දවසකට පමණයි ප්‍රමාණවත් වුණේ. බස් එකේ යන්නත් සල්ලි නැහැ.නීති විද්‍යාලයේදි නිතරම හිටියේ පුස්තකාලයේ. පහත මාලයේ තිබුණේ කැන්ටිම. අපිට එහි ශබ්දය හොඳීන් ඇහෙනවා. ජනාධිපති මහින්ද රාජපක්ෂ මහතා එවකට මන්ත්‍රීවරයෙක්, නීති විද්‍යාලයේ සිසුවෙක්. එතුමා කැන්ටිමට එනකොට අපට ශබ්දය ඇහෙනවා. අපි එක පිම්මේ දුවලා යන්නේ වෙන දෙයකට නොවෙයි. එතුමා කැන්ටිමෙන් අරන් දෙන තලගුලි කන්නයි. තේ එක බොන්නයි. අපි වගේ අයට එතුමාගේ ගානේ ඒවා අරන් දෙනවා. අද වගේම එදත් ජනාධිපතිතුමා පරිත්‍යාගශීලීයි. නැති බැරි අය වෙනුවෙන් ධනය වැය කරන්නේ පාරම්පරික සිරිතකට, ගතියකට වෙන්න ඇති කියා මට හිතෙනවා. ඉතින් එතුමාගේ කටහඬ ඇහෙන තුරු අපි වගේ බොහෝ අය එදා නීති විද්‍යාලයේ ඉන්න ඇති.* ඔබ නීතිඥවරියක ලෙස දිවුරුම් දුන්නේ කවදා ද ?1977 අගෝස්තු 25 වැනිදා.* ඉන් පසුව විදේශගත වන්නේ ඇයි ?මගේ මවුපියන් සිටියේ පාකිස්තානයේ. මම ඔවුන් ළඟට යන්න ආසාවෙන් සිටියේ. මාස 9ක් විතර පාකිස්තානයේ සිටියා. ගානා තානාපති කාර්යාලයේ පාකිස්තාන තානාපතිගේ ලේකම්වරිය ලෙස කටයුතු කළා. ඒ 1977 වසරේ දී.*  එහි දී ලද සුවිශේෂි අත්දැකීම් ?ගානා එම්බසියේ මට පැවැරී තිබුණු එකම කාර්ය වුණේ එරට දේශපාලන වාතාවරණය පිළිබඳ පකිස්තාන තානාපතිට වාර්තා ඉදිරිපත් කිරීම. එම තනතුරට ඒ රටේ කෙනෙකු පත්වනවාට ඔවුන් අකමැති වුණා. එයට හේතුව එම වාර්තා අපක්ෂපාතීව ඉදිරිපත් විය යුතු වීමයි. මම ලියූ ලිපිවලට ඔවුන් දැඩි කැමැත්තක් දැක්වූවා.*  කොහොම ද එංගලන්තයේ ගමන ?මම යාළුවන් සමඟ යුරෝපයේ සංචාරය කළා. බොහෝ දේවල් දැක බලා ගත්තා. ඉගෙන ගත්තා. ඒ අතරේ සල්ලි හම්බ කරන්න විවිධ රැකියා කළා. ඇත්තම කිවොත් ගෙවල්වලට පත්තර පවා විකුණා සල්ලි හෙව්වා. ඇත්තෙන්ම ඒ ජීවිතය විවිධ අත්දැකීම් පිරුණු එකක්.* ආපසු ලංකාවට ආවේ මොන වසරෙ ද ?1979 වසරේ ලංකාවට ආවා. විවාහයට කාලය හරි නිසා අම්මලා ඇවිටිලි කළා. පළමු විවාහ යෝජනාවට මං කැමැති වුණා. බුලත් හෙප්පු අරගෙන මනාලයන් ඉදිරියන්ට යන්න මං කැමැති වුණේ්ම නැහැ. කොහොම හරි විවාහය සාර්ථක වුණා. ජූනි මාසයේ 03 වැනි දා රස්සාවටත් ගියා.*  ඒ කිවේවේ රස්සාවයි පරස්තාවයි දෙකම එක අවුරුද්දේ නේ ද ?ඔව්, ලංකාවට ආවේ පිළිවෙළක් වෙන්න හිතාගෙන. විවාහයයි රැකියාවයි දෙකම ලැබුණා.*  ජීවිතේ වටිනාකම වැඩියෙන්ම දැනුණු අවස්ථාවක් මතකයට නැඟෙනව ද ?වරක් මම මවුපියන් හා වැඩිහිටියන් සමඟ විනෝද චාරිකාවකට සීගිරිය බලන්න ගියා. සීගිරිය වටා තියෙන දිය අගල හරිම ලස්සනයි. අපි දිය අගලේ නාන්න ගත්තා. සමහර අය එපා කීවත් අපි ආසාවට නෑවා. එක පාරටම මට දැනුණා මාව ගිලෙන්න යනවා වගේ. මම කෑ ගහද්දී අම්මා මාව අල්ලා ගත්තත් අපි දෙන්නාම ගිලෙන්න ගත්තා. එතැන ඉඳපු වැඩිහිටියෙක් වතුරට පැනලා අම්මාගේ කොණ්ඩයෙන් අල්ලා ගත්තා.අම්මා මාව බදාගෙන සිටි නිසා මගේ ජීවිතය බේරුණා. අම්මාගේ කොණ්ඩය දිගයි. අම්මා නිසා තමයි මගේ දිවි ගැලවුණේ. එය කවදාවත් අමතක වෙන්නේ නැහැ.*  ඔබතුමියගේ විනෝදාංශ මොනවද ?විවේකය නම් හරිම අඩුයි. සුළු විවේකයක් හෝ ලැබුණු ගමන් මම කරන්නේ පොත් කියවන එකයි. විශේෂයෙන්ම චරිත කතා කියවන්න මම හරිම ආසයි. රොබින් ෂර්මාගේ පොත්වලට දැඩි ඇල්මක් දක්වනවා. ඊට අමතරව අමුත්තන්ට කෑම බීම වලින් සංග්‍රහ කිරීම මගේ විනෝදාංශයක් වෙලා. විශේෂයෙන්ම අනුරාධපුරයේ සිටි කාලයේ වන්දනාවේ එන මගේ නෑදෑ හිත මිතුරන්ට ආහාර පානවලින් සංග්‍රහ කිරීමට මගේ පුදුම කැමැත්තක් තිබෙන්නෙ. මම අනුරාධපුරයේ නොසිටියත් අදටත් මගේ නෑදෑ හිතමිතුරන්ට කාලා බීලා නවාතැන් පහසුකම් සපුරා ගන්න මගේ නිවස විවෘතයි. නැති බැරි අය වෙනුවෙන් බත් පාර්සල් හදලා බෙදා දෙන්න මම අමතක කරන්නෙ නැහැ. අනෙක් විනෝදාංශය තමයි සමාජ සේවය. මම හිතන්නෙ මගේ හැම ගුණාංගයක්ම බැඳී තිබෙන්නේ එය සමඟ වෙන්න ඇති.*  කොහොම ද නීතිඥ වෘත්තිය ?ජාතික ළමා ආරක්ෂක අධිකාරියේ වැඩභාර ගන්නා තෙක් නීතිඥවරියක ලෙස මා ලැබූ අත්දැකීම් බොහොමයි. උසාවියෙන් සාධාරණය ඉල්ලන මිනිසුන්ට මම උපරිම සේවය ලබා දුන්නා. විශේෂයෙන් නඩත්තු නඩු සඳහා ළමා හා කාන්තා නඩු සඳහා. විශේෂයෙන් කාන්තාවක් දරුවෙක් උසාවියට එන්නේ අන්ත අසරණ වෙලා.පිහිට පතාගෙන එන එවන් අසරණකමකට සාධාරණය ඉටු කරන්න මුදල් අය කරන්න මගේ හිත ඉඩ දෙන්නේ නැහැ. මම ඒ වෙලාවට කරන්නේ මේසය උඩින් බඳුනක් තියලා ‘අපි පින් කරමු’ කියලා ඔවුන්ට කියන එක.*  කටකාර බව එඩිතරකම නිසා නමක් පට බැඳුණාලු නේ්ද ?ඔව්, ඔව්, මගේ ඇතැම් සේවාදායකයන්ගෙන් සහෝදර හිතවතුන් අහනවලු, “ඔයාලට නියම කටර් එකක් නේද ලැබිලා තියෙන්නේ ?” කියලා.*  තවමත් ඔබ නිතිඥවරියක් ද ?නැහැ. තාවකාලිකව මම නීතිඥ වෘත්තියෙන් බැහැරව සිටිනවා. සම්පූර්ණ කාලය ගත වන්නේ ළමා ආරක්ෂක අධිකාරියේ වැඩ කටයුතු වෙනුවෙනුයි.*  නව සභාපති ධුරයේ වගකීම කොහොම ද ?කවදාවත් නොසිතූ දෙයක් මට ලැබුණේ. ජනාධිපතිතුමා නීති විද්‍යාලයේ සිට මාව දැක හැඳින සිටියා. එතුªªමා මා පිළිබඳ තැබූ විශ්වාසය අකුරටම ඉටුකරනවා.*  නීතිඥවරිය, සභාපතිතුමිය, මොනව ද වෙනස්කම් ?නීතිඥ වෘත්තිය ස්වාධීනයි. නීතියට වැඩ කර සාමාන්‍ය ජීවිත පැවැත්මක් පවත්වාගත හැකියි. ඒත් රජයේ ආයතනයක් වන නිසා සභාපති තනතුර සංකීර්ණත්වයෙන් වැඩියි. නමුත් නිතිඥවරියක ලෙස මා දැන හඳුනාගත් ලෝකය මට ඉතා වැදගත් වුණා සභාපති ධුරයට.*  දරුවන් ගැන හොඳ වැටහීමක් නුවණක් තිබෙනවා නේ ද ?ඇත්තටම, මවක් ලෙස මම මගේ පුතුන් තිදෙනාට කුඩා කාලයේ නොලැබුණු දේවල් ඔවුන්ට ලබාදෙන්න කැමැති වුණා. නීතිඥවරියක ලෙස අසරණ දරුවන් පිළිබඳ නුවණ, අවබෝධය තිබෙනවා.විවිධ පාසල්වල ඉගෙනීමට සිදු වූ නිසා ශිෂ්‍ය නායිකාවක් වීමේ වරම මට අහිමි වුණා. එය මගේ දරුවන්ට සිදු වන්නට මම ඉඩ තැබුවේ නැහැ.* ළමා හිංසනයන්ට ගොදුරුවන දරුවන් වෙනුවෙන් ජාතික ළමා ආරක්ෂක අධිකාරිය විසින් ක්‍රියාත්මක කරන නව වැඩපිළිවෙළ මොන වගේ්ද ?ළමා ආරක්ෂක අධිකාරියට වාර්තා වන ළමා හිංසනයන්ට අමතරව දිවයින පුරා ළමා නිවාසවල සිදුවන ළමා හිංසන, හිරිහැර පිළිබඳව අධීක්ෂණය කිරීමට විශේෂ අවධානය යොමුවී තිබෙනවා. දිස්ත්‍රික් මට්ටමින් ස්වේච්ඡා තානාපතිවරු පත් කිරීම සඳහා කටයුතු කරමින් සිටිනවා.ඒ වගේ ම අපේ ආයතනය මඟින් ක්‍රියාත්මක කරන 1929 ළමා උපකාරක සේවාව මේ වන විට සාර්ථක මට්ටමින් ක්‍රියාත්මක වෙනවා.*  සභාපති ධුරයට පත් වී සය මසකටත් අධිකයි. මේ කාලය තුළ ලැබූ අත්දැකීම්. .ජනාධිපතිතුමන්ට මගේ ස්තුතිය පිරිනැමෙනවා. මෙවැනි වගකීමක් රට වෙනුවෙන් ඉටු කිරීමට මට අවස්ථාව ලබා දීම පිළිබඳව. අපේ රටේ දරුවන් පිළිබඳ නව මතයක් ඇති කරන්නට නව පිබිදීමක් ඇති කරන්නට මට හැකි වූ බව මගේ අදහසයි. ජනාධිපතිතුමන්ගේ මහින්ද චින්තනය යටතේ අලුත් ශ්‍රී ලංකාවක් අභිමානවත් ජාතියක් බිහි කිරීමේ හීනය සැබෑ කරවන්න මගේ උපරිම දායකත්වය ජාතික ළමා ආරක්ෂක අධිකාරිය යටතේ මා ලබා දෙන බව සතුටින් කියන්න කැමතියි.*  ඔබේ ඉදිරි බලාපොරොත්තු ?මම කාන්තාවක්, මවක් ඒ වගේ්ම ඉතාමත් සංවේදී සාධාරණ චරිතයක්. මේ රටේ ජනතාවට සාධාරණය ඉටුකර දෙන්නට මා නිරන්තරයෙන් මගේ කාලය, ශ්‍රමය, ධනය වැය කරනවා. ඒ වෙනුවෙන් ජනතාවගේ නොමද සහයෝගය මා ඉල්ලා සිටිනවා.සාකච්ඡා කෙළේචින්තා රණසිංහඡායාරූපතුෂාර ප්‍රනාන්දු.</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>02</day>
    </date>
    <link>http://www.dinamina.lk/2010/12/02/_art.asp?fn=f1012023</link>
    <topic>බත්තරමුල්ලේ ඉදිකළප්‍රථම අත්කම්ශිල්ප ගම්මානය</topic>
    <author>චන්දන ජයවීර ඡායාරූප -සමන්ත වීරසිරි</author>
    <content>හැඩව ගලා යන දියවන්නා ඔය වක්වූ තැනක් ආසන්නයේ රමණීය හා නිහඬ පරිසරය ජෙෆ්රි බාවාගේ ගෘහ නිර්මාණයක් සිහිගන්වන කුඩා ගෘහ සමූහයක් කොන්තගම්තොට සමීපයේ පිහිටා ඇත.අතීතයේ සිට පාරම්පරිකව රැකගෙන ආ කලා ශිල්ප රැසක් එක්තැන් කළ මෙම ස්ථානය බත්තරමුල්ල ජනකලා කේන්ද්‍ර පරිශ්‍රයේ පිහිටි ජාතික ශිල්ප සභාවය.සාම්ප්‍රදායික හා සංස්කෘතික වටිනාකමක් ඇති අත්කම් ශිල්ප සංරක්‍ෂණය කිරීමත්, දේශීය හස්ත කර්මාන්ත දිරිගැන්වීම හා ප්‍රවර්ධනය කිරීමත්, ශිල්පීන් සංවිධානය කිරීමත් අරමුණු කර ගත් ජාතික ශිල්ප සභාව ස්ථාපිත කරනු ලැබූයේ 1982 අංක 35 දරන පනතට අනුවය.ඉන්දියාවේ නවදිල්ලි නුවර පිහිටා ඇති සුප්‍රසිද්ධ හස්ත කර්මාන්ත අලෙවි ගම්මානයක් වූ “දිල්ලි හාට්” (දිල්ලි පොළ) සිහිගන්වන බත්තරමුල්ල ජනකලා කේන්ද්‍රයේ ඉදිකර ඇති කුටි 30 කින් යුත් අලෙවි ගම්මානය සියලුම පළාත්වල සාම්ප්‍රදායික හස්ත කර්මාන්තයන්හි නියුතු ශිල්පීන් වෙනුවෙන් ඉදිකර ඇත.මෙම එක් කුටියක රසිකයන්ගේ නෙත් පහස බලාපොරොත්තුවෙන් දැවයෙන් කළ කලා නිර්මාණ රැසක් බලා සිටියි. ඒ අතර දුර්ලභ තාරාදේවී ප්‍රතිමා මෙන්ම ශිව හා පාර්වතිගේ ආලිගෙන ඉරියව්වන්ගෙන් හැඩවුණු ප්‍රතිමා රැසක් ද වේ.කුඩා නිර්මාණ ගෘහයේ වඩාත් අවධානයට ලක්වන තැනක එකත්පස්ව වැඩසිටින්නේ බුදු පිළිම රාශියකි. ඒ සෑම ප්‍රතිමාවක්ම තාදී ගුණයෙන් හා නිර්මාණ කෞෂල්‍යයෙන් අනෙක් ප්‍රතිමාවන් හා සම වෙයි.කාලයක් තිස්සේ ලලනා දෑතක පහස විඳි දුම්බර රටාවෙන් අලංකාර වූ පලසක පහස විඳීමට රිසි අයෙක් වෙත්නම් ඔහු ද පැමිණිය යුත්තේ මෙතැනටය.නුදුරේ තවත් තැනක ඇති ප්‍රදර්ශන කුටිය වනිතාවන්ගේ ඇල්ම බැල්ම වැඩියෙන් යොමුවන තැනකි. එහි ප්‍රදර්ශනය කෙරෙන්නේ විවිධ වර්ණයන්ට අයත් පාෂාණ ඔබ්බවා නිර්මාණය කළ ආභරණය.සාම්ප්‍රදායික නිර්මාණකරුවන්ට හා නූතන විලාසිතාවන්ට කැමති තරුණ තරුණියන් සඳහාම වෙන්වුණු රෙදිපිළි අලෙවිසැලක් ආභරණ කුටිය සමීපයේම ඇත.සිංහල කලා ශිල්ප අතර ප්‍රමුඛ කලාවක් වූ ලාකිරි හෙවත් ලාක්‍ෂා කර්මාන්තයෙන් හැඩවුණු නිර්මාණ රැසක් ඔබට තවත් තැනකදී මුණගැසෙයි.ලංකාවේ මෙන්ම ඉන්දියාව හා බුරුමය වැනි පෙරදිග රටවලද ලාක්‍ෂා කර්මාන්තය දක්නට ලැබුණද වටාපතක, හැරමිටියක හෝ සේසතක මිටක නැතහොත් ආභරණ පෙට්ටියක රතු, කහ, කොළ වර්ණවත් සායම් මිශ්‍ර කර සකස් කරගත් නිර්මාණයක දිස්වන සෞන්දර්යය ලෝකයේ වෙනත් රටකදී දැකිය නොහැක.ඒකාකාරී සැරසිලිවලින් නිවෙස් පුරවා ගන්නවා වෙනුවට සුවිශේෂ නිර්මාණයක අයිතිය භුක්ති විඳීමට කැමති ඔබ වෙනුවෙන් “ශිල්ප අත්කම් අලෙවි ගම්මානයේ” නිර්මාණකරුවන් රැසක් බලා හිඳී.මෙලෙස අලෙවි ගම්මානයක් ඇතිකළ යුතුය යන අරමුණ ඇතිවූයේ ඉන්දීය රජයේ ආරාධනයක් අනුව 2007 වසරේ පෙබරවාරි මස “දිල්ලි හාටි” වෙළඳ ගම්මානය නැරඹීමට ශශ්‍රී ලාංකික නියෝජිත පිරිසකට අවස්ථාව ලැබීම නිසාය.එවකට ග්‍රාමීය කර්මාන්ත සහ ස්වයං රැකියා ප්‍රවර්ධන අමාත්‍යව සිටි එස්. බී. නාවින්න මහතාගේ යෝජනාවකට අනුව 2008 වසරේදී ඉදිකිරීම් කටයුතු ආරම්භ කළ මෙම ගම්මානය ඉදිකිරීමේ වැඩ කටයුතු සඳහා සංචාරක අමාත්‍යාංශයෙන් ලක්‍ෂ 62 ක මුදලක් සහ ග්‍රාමීය කර්මාන්ත අමාත්‍යාංශය ලක්‍ෂ 18 ක මුදලක් යොදවා ඇත.යුනෙස්කෝ ආයතනයේ පිළිගත් මෙම ව්‍යාපෘතිය වැනි ගම්මාන දෙකක් ඉදිරියේදී ඉන්දියානු රජයේ අනුග්‍රහය මත යාපනය හා හම්බන්තොට දිස්ත්‍රික්කවලද ඇතිකිරීමට නියමිතය.දිවයිනේ විසිරී සිටින දැව භාණ්ඩ, වේවැල් හා ලෝහ භාණ්ඩ නිෂ්පාදකයින්ගේ මෙන්ම රේන්ද, මැටි කර්මාන්ත හා සාම්ප්‍රදායික චිත්‍ර හා මුර්ති ශිල්පීන්ගේ නිර්මාණ රැසක් මෙම ගම්මානය තුළදී ප්‍රදර්ශනය සඳහා තබා ඇත. වසරේ සෑම දිනකම විවෘතව පවතින මෙම අලෙවි ගම්මානය තුළදී එක් හස්ත කර්මාන්තකරුවෙකුගේ නිර්මාණ සති දෙකක කාලයක් ප්‍රදර්ශනය කෙරේ. අලෙවි කුටි පෙ. ව. 10.00 සිට රාත්‍රී 7.00 දක්වා විවෘතව ඇති අතර ජාතික ශිල්ප සභාවේ ලියාපදිංචි ඕනෑම හස්ත කර්මාන්ත ශිල්පියෙකුට මෙම ප්‍රදර්ශනයට සම්බන්ධ විය හැක.ජාතික ශිල්ප සභාවේ පළාත් සහ දිස්ත්‍රික් සහකාර අධ්‍යක්‍ෂවරුන්ගෙන් මෙන්ම 011-5741437 හෝ 011-5232127 අංකයට ඇමතීමෙන්ද මේ පිළිබඳ වැඩිදුර තොරතුරු ලබා ගත හැක. .</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>02</day>
    </date>
    <link>http://www.dinamina.lk/2010/12/02/_art.asp?fn=f1012024</link>
    <topic>ආර්ථික සංවර්ධනය හා සමාජ සංවර්ධනය මූලික කරගත් අයවැයක්</topic>
    <author>සාකච්ඡා කළේචන්දන</author>
    <content>* 2010 අය-වැය ලේඛනය තුළ ඔබ දකින සුවිශේෂත්වය කුමක්ද?නිදහසින් පසු ඉතිහාසයේ ගෙන එනු ලැබූ සෑම අය-වැයක්ම පාහේ එක්තරා අංශයක් කෙරෙහි වැඩි නැඹුරුතාවයක් දක්වා තිබෙනවා. සමහර අවස්ථාවලදී එම නැඹුරුතාවය ග්‍රාමීය අංශය වෙත යොමුවූ අතර තවත් සමහර අවස්ථාවලදී එම අවධානය නාගරික සංවර්ධනය වෙත හෝ කර්මාන්ත අංශය වෙත යෙදවී තිබෙනවා.ඒවගේම සමහර අය-වැය ලේඛනයක් සංවර්ධන කේන්ද්‍රිය වන අතරම තවත් සමහර අය-වැයක විශේෂිත අවධානය යොමුව ඇත්තේ දුප්පත්කම පිටුදැකීම කෙරෙහියි. පෞද්ගලික අංශ හා රාජ්‍ය අංශය විභේදනයද මෙලෙසම අය-වැය තුළ දක්නට ලැබෙනවා.ඒ අනුව බලන විට මෙවර අය-වැයේ දක්නට ලැබෙන සුවිශේෂම ලක්‍ෂණය වන්නේ නාගරික මෙන්ම ග්‍රාම සංවර්ධනය කෙරෙහිත් කෘෂි කර්මාන්ත සංවර්ධනය කෙරෙහි මෙන්ම කර්මාන්ත හා සේවා අංශවල සංවර්ධනය කෙරෙහිත් ආර්ථික වර්ධනය මෙන්ම දුප්පත්කම, විරැකියාව අඩු කිරීම කෙරෙහිත් අවධානය යොමු කොට තිබීමයි.ආර්ථික සංවර්ධනය මෙන්ම සමාජ සංවර්ධනයත් මෙවර අය-වැය තුළ එකට කැටිවී ඇති නිසා පසුගිය වසර 40 ක අයවැය සමඟ සාපේක්‍ෂව සසඳන විට මෙවර අයවැය ඒ අතරින් සමතුලිතම අය-වැය ලේඛණය ලෙස හැඳින්විය හැකියි.* අය-වැය රජයක ආර්ථික ප්‍රතිපත්තිය හසුරුවන මෙවලමක් ‘මහින්ද චින්තනය’ මගින් දෙන ලද ප්‍රතිඥාව අනුව දේශීය නිෂ්පාදකයින් හා කර්මාන්තකරුවන් දිරිගැන්වීම සඳහා මෙවර අය-වැය මගින් ගෙන ඇති ක්‍රියා මාර්ග මොනවාද?ක්‍රියාමාර්ග රැසක් ගෙන තිබෙනවා. මෙම අය-වැය ලේඛනය තුළ දේශීය නිෂ්පාදන හා කර්මාන්ත ක්ෂේත්‍රයේ ප්‍රබෝධයක් ඇති කිරීමට ආධාරවන යෝජනා රැසක්ම අන්තර්ගත වෙනවා. රජයේ ආයතනවලට කරන මිලදී ගැනීම්වලදී දේශීය සුළු හා මධ්‍යම කර්මාන්තකරුවන් කෙරෙහි ප්‍රමුඛතාවයක් දැක්විය යුතු බවට මෙම අය-වැය ලේඛනයෙන් පිළිගෙන තිබෙනවා.සංවර්ධනය පැත්තෙන් බැලුවොත් අමුද්‍රව්‍යය, තාක්‍ෂණික මෙවලම්, යනාදිය ආනයනය කිරීමේ අය කරනු ලබන තීරුබදු මුදල විශාල ලෙස අඩුකර තිබෙනවා. ඉන් දේශීය කර්මාන්තකරුවන්ට සහනයක් ලැබෙනවා.මෙයට අමතරව දේශීය වෙළෙඳ නාමයන් යටතේ නිෂ්පාදනය කෙරෙන එසේත් නැතහොත් දේශීය එකතු කළ අගය 65% කට වඩා වැඩි කර්මාන්තකරුවන්ගෙන් අය කෙරෙන ආදායම් බදු මුදල 15% සිට 10% දක්වා පහත දමා තිබෙනවා. දේශීය කර්මාන්තකරුවන්ට සහන සලසා ඇති ලෙසට අපනයන සමාගම් හි ආදායම් බද්ද ද 15% සිට 12% දක්වා අඩුකර තිබෙනවා. ඒවගේම සියලුම ව්‍යාපාරිකයන්ගේ ලාබ මත අයකරන 35% ක බද්ද 28% දක්ව අඩු කර තිබෙනවා. සමාගම් බද්ද අඩු කිරීම නැවත වරක් ආයෝජනය සඳහා ව්‍යාපාරිකයන් දිරිදීමක් වෙනවා. නැවත ආයෝජනය කිරීමට අතිරික්ත ප්‍රාග්ධනයක් ඔවුන්ට ලැබෙනවා.විදේශයන්ට අපි කරන සමහර අපනයන අර්ධ නිමි තත්ත්වයක තිබීම නිසා එතුළින් ලැබෙන රැකියා අවස්ථා සහ විදේශ ආදායම අඩුවී තිබෙනවා. අර්ධ නිමි භාණ්ඩ සඳහා සෙස් බද්දක් හඳුන්වා දීමෙන් එම අපනයන නිමි භාණ්ඩ ලෙස පිටත්කර හැරීමට නිෂ්පාදකයින් පෙළඹෙනවා. මේ තුළින් දේශීය රැකියා අවස්ථාවල ඉහළ යාමක්ද අපේක්‍ෂා කළ හැකියි.සියලුම සේවාවන්ට බලපාන පරිදි වැට් බද්ද 20% සිට 12% දක්වා අඩු කර තිබෙනවා. ඒවගේම අත්‍යවශ්‍ය භාණ්ඩ හා සේවාවල වැට් බද්ද ඉවත් කර තිබෙනවා. එමඟින් පාරිභෝගිකයන්ට විශාල සහනයක් ලැබිය යුතුයි.* බදු පදනම සරල කරන බවට අයවැයට පෙර සිටම රජයෙන් ප්‍රකාශ කෙරුණා. ඒ සඳහා මෙම අය-වැය ලේඛනය මඟින් ගෙන ඇති ක්‍රියාමාර්ග මොනවාද?කළින් ආදායම් බදු අයකිරීමේ අවමය 5% ක් වූ අතර උපරිමය 35% වුණා. නමුත් මෙවර එය අවමය 4% ක් ලෙසින් උපරිමය 24% ලෙස වෙනස් කර තිබෙනවා. ආදායම් බදු ගෙවන්නන් අතර බියක් තිබුණා. බදු ගෙවීමේ ක්‍රියාවලියට ඇතුල් වූ පසු විශාල මුදලක් ගෙවීමට සිදුවන බවට. නමුත් බදු සීමාව ලක්‍ෂ 3 සිට 5 දක්වා වැඩිකර තිබෙන අතරම බදු පදනම පුළුල් කර තිබෙන නිසා ආදායම් බදු බර අඩුකර තිබෙනවා. ටික දෙනෙකුගෙන් වැට් බද්ද අය කරනවා වෙනුවට බදු ගෙවන්නන්ගේ සංඛ්‍යාව මේ නිසා වැඩිවේයැයි බලාපොරොත්තු වෙනවා.මෙතෙක් අය-වැය විවිධ බදු හර බද්ද, ව්‍යාපාර පිරිවැටුප් බද්ද වැනි බදු රාශියක් අහෝසි කර තිබෙනවා.* ජීවන වියදම පහත හෙලීම සඳහා විශේෂයෙන්ම බඩු මිල අඩු කිරීමට අය-වැය මඟින් පියවර ගෙන නොමැති බවට විපක්‍ෂය දක්වන අදහස පිළිබඳව වමේ ප්‍රතිචාරය කුමක් ද?මෙම අය-වැය මඟින් නිෂ්පාදනය ඉහළ නැංවීමට ආධාරවන යෝජනා රැසක් ගෙන තිබෙනවා. මෙම සහන නිෂ්පාදන මිල අඩුවීමට හේතු වෙනවා. නිෂ්පාදන මිල අඩුවීම මඟින් බඩු මිල අඩුවීමක් සිදු වෙනවා.රජය මැදිහත්ව කෘත්‍රිමව මිල පහත හෙලීම සාර්ථක උපාය මාර්ගයක් නෙවෙයි. නිෂ්පාදනය ඉහළ නැංවීමෙන් ඵලදායිත්වය නැංවීමෙන් පමණයි බඩු මිල අඩුකළ හැක්කේ. ඒ සඳහා මධ්‍යකාලීන සැලැස්මක් අනුව පියවර රාශියක් ගෙන තිබෙනවා.ආර්ථික ප්‍රතිපත්ති නිවැරැදි කිරීම මාර්ගයෙන් නිෂ්පාදන පිරිවැය අඩු කිරීම හා නිෂ්පාදකයා දිරිගැන්වීම මඟින් භාණ්ඩ සුලබ කොට මිල අඩු කිරීමක් මෙහිදී බලාපොරොත්තු වෙනවා. රජයේ මෙම ප්‍රතිපත්තියේ ඇති නිවැරැදි භාවය නිසා අපිට ලෝක ආර්ථික අර්බුදය ඉදිරියේදී නොසැලී සහන ලබාදීමටත් කඩාවැටීමකින් තොරව ආර්ථිකය පවත්වාගෙන යාමත් කළ හැකි වුණා.* බලාපොරොත්තු වූ වැටුප් වැඩිවීම මෙවර අයවැයෙන් නොලැබුණු බවට රජයේ සේවයකයන් වෙතින් හා වෘත්තිය සමිති වෙතින් අදහස් පළවෙනවා. එහි පසුබිම කුමක්ද’?රාජ්‍ය අංශයේ මුල් සේවකයන් ගණන ලක්‍ෂ 13 පමණ වෙනවා. ඔවුන්ගේ වැටුප් වැඩි කිරීමට ඉල්ලීම් කරපු විදියට රු. 10,000/- වැඩිකිරීමට වසරකට අමතර රුපියල් බිලියන 156ක්. එය නිදහස් අධ්‍යාපනය සඳහා වසරකට දරන වියදමටත් වැඩිය අවශ්‍ය වෙනවා. රජය දැරිය යුතු වන අතිරේක වැය බර සොයා ගැනීමට එක්කෝ බදු බර වැඩිකළ යුතුයි. සහනාධාර කැපීම හෝ එසේ නැත්නම් සහනාධාර කැපීම හෝ අධික ලෙස ණය ගත යුතුයි.මේ එකක්වත් ආර්ථිකයට හෝ සමාජ පැවැත්මට හිතකර නැහැ. මේ සියලුම දුෂ්කරතාවයන් තිබියදී 5%කින් වැටුප් වැඩිකොට තිබෙනවා. පහළම ශ්‍රේණියේ රජයේ සේවකයෙකුගේ අවම වැටුප ජීවන වියදම් දීමනා සමඟ රු. 16,000/- ක් පමණ වෙනවා. ඒ අනුව සෑම කෙනෙකුටම ජීවන වියදම් දීමනාවක් හා තවත් රු.600/- ක වැටුප් වැඩිවීමක් ලැබී තිබෙනවා. මේ අනුව රු. 12000/- ක අවම වැටුප් වැඩිවීමක් සිදුවී තිබෙනවා. ඒ නිසා රජයේ සේවකයන්ගේ වැටුප් වැඩිවීම ප්‍රමාණවත් නොවන බවට ඇතැම් වෘත්තිය සමිති කරණ චෝදනාව එතරම්ම සාධාරණ නැහැ.රටේ ජනගහනයෙන් තවමත් 7.6% අන්ත දුගී තත්ත්වයේ පසුවෙනවා. ඔවුන්ගේ මාසික ආදායම රු.5000ටත් අඩුයි. එවැනි තත්ත්වයන් යටතේ චනටත් සාධාරණ වැටුපක් ලබන රජයේ සේවකයින්ගේ වැටුප රු.10,000/- ක් වැඩිකළොත් එය විශාල සමාජ අසාධාරණයකට හේතුවෙනවා. රැකියා විරහිත අය අඩු ආදායම් ලාභීන් මෙන්ම පෞද්ගලික අංශ සේවකයන්ද රාජ්‍ය සේවකයින් කෙරේ වෛරයක් ගොඩනැඟීමට ඉඩ තිබෙනවා.රජයේ සේවකයන්ගේ වැටුප් වැඩිකිරීමේ ප්‍රතිලාභය ලැබෙන්නේ ඔවුන්ට පමණයි. දැනටමත් රාජ්‍ය අංශයේ පහළ ස්ථරවල සේවකයන්ගේ වැටුප පෞද්ගලික අංශයේ සම වෘත්තීන්වල සේවකයන්ගේ වැටුපට වඩා ඉහළ අගයක් ගන්නවා. 01% වන පිරිවැටුප් බද්ද අහෝසි කර තිබෙන නිසාත්, වැට් බද්ද 8% කින් හා ඇතැම් භාණ්ඩවලට 0% කර තිබීමත් ජාතිය ගොඩනැඟීමේ බද්ද අඩුකර තිබෙන නිසාත් එහි සමස්ත ප්‍රතිඵලය අනුව බැලූවිට ඉදිරියේදී 8% - 10% අතර ජීවන වියදම් අඩුවීමක් සිදුවිය හැකියි එහි ප්‍රතිඵලය මුළු ජනතාවට බලපානවා.බදු වැඩි කිරීමේදී වහාම මිල ගණන්වල ඉහළයාමක් සිදු වුවත් බදු අඩු කළ විට මිල ගණන් පහළ යන්නේ සෙමින්. නමුත් මෙම ප්‍රතිලාභය සහතික වශයෙන්ම ඉදිරියේදී ලැබෙනවා. ආර්ථික වර්ධනය තුළින් ලැබෙන සහනය රජයේ සේවකයින් ඇතුලු හැම දෙනාටත් ලැබෙනවා. බදු ප්‍රති ව්‍යුහගතකිරීමේ ක්‍රියාවලිය නිසා ආයෝජනය දිරිමත් වී සංවර්ධන ක්‍රියාවලිය දිරිමත් වෙනවා. එය කල්පවත්නා විසඳුමක්.* බඩු මිල ගැන මොකද කියන්නේ?මට මතක හැටියට 1956, 1960, 1965, 1970, 77, 94 2001, යන හැම මැතිවරණය කදී විරුද්ධ පක්‍ෂයේ ප්‍රධාන තේමාව වුණේ බඩු මිල. නමුත් ඒ බලයට පත්වූ පසුව කිසිම පක්‍ෂයකට ආණ්ඩුවකට බඩු මිල අඩුකරන්න බැරිවුණා. එය සෑම වර්ෂයකම වැඩිවුණා මිස අඩුවුණේ නැහැ. ලෝකයේ වෙන රටවලත් එහෙමයි. කළ යුත්තේ ආදායම වැඩි කිරීම සහ විරැකියාව තුරන්කිරීමයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>03</day>
    </date>
    <link>http://www.dinamina.lk/2010/12/03/_art.asp?fn=n1012032</link>
    <topic>ජයලත් ජයවර්ධන දුටු මන්ත්‍රීවරු ද්‍රෝහි ක්‍රියාවට විරෝධය පාති</topic>
    <author/>
    <content>දිනේෂ් ගුණවර්ධන ඇමැතිවරයා කළ ප්‍රකාශයත් සමඟම ආණ්ඩු පක්ෂයේ මන්ත්‍රීවරුන් ජයලත් ජයවර්ධන මහතාට විරුද්ධව ඝෝෂා කරන්නට පටන් ගත්හ. මේ අවස්ථාවේ ජයලත් ජයවර්ධන මන්ත්‍රීවරයාද ප්‍රකාශයක් කිරීම සඳහා රීති ප්‍රශ්නයක් යැයි කියමින් නැගී සිටියේය. ඉතා උද්වේගකර හඬින් සභාව ඇමතූ දිනේෂ් ගුණවර්ධන ඇමැතිවරයා ජයලත් ජයවර්ධන මන්ත්‍රීවරයා කොටින්ගේ ඉත්තෙක් හා දේශද්‍රෝහියෙක් වශයෙන් හැඳින්වීය.ජයවර්ධන මන්ත්‍රීවරයා සිය විදේශ ගමන් බලපත්‍රය කතානායකවරයා දෙසට දිගු කරමින් උද්ඝෝෂණය පැවැති දිනයේ තමා එංගලන්තයට නොගිය බවත් ඉතාලියේ සිටි බවත් කියමින් ගමන් බලපත්‍රය පරීක්ෂා කරන්නැයි කීය.මේ අවස්ථාවේ ආණ්ඩු පක්ෂයේ මැති ඇමැතිවරුන් රැසක්ම ඉදිරිපෙළ ආසන්නයට පැමිණ ජයවර්ධන මන්ත්‍රීවරයාට විරුද්ධව ඝෝෂා කරමින් සිටියහ.දිනේෂ් ගුණවර්ධන ඇමැතිවරයා එක්වරම සභාව මැදින් ජයලත් ජයවර්ධන මන්ත්‍රීවරයා සිටින විපක්ෂය ඉදිරිපෙළ ආසනය අසලට ගියේය. ඒ සමගම සෙසු මැතිඇමැතිවරුන් පිරිසක්ද එතැනට රැස්වූහ. ඔවුහු සියලු දෙනාම දෑත් ළෙලවමින් ජයලත් ජයවර්ධන මන්ත්‍රීවරයාට තදින් දෝෂාරෝපණය කළහ.විපක්ෂයේ ප්‍රධාන සංවිධායක ජෝන් අමරතුංග මහතා ඉදිරියට පැමිණ සිද්ධිය සමතයට පත් කිරීමට උත්සාහ කළ අතර එජාපයේ මන්ත්‍රීවරුන් බොහෝ දෙනෙක් තරමක් ඈතට වී සිටිනු දක්නා ලදී. සිද්ධිය ඇතිවන විටම එහි පැමිණි වේත්‍රධාරී අනිල් පරාක්‍රම සමරසේකර, වේත්‍රධාරි නරේන් ප්‍රනාන්දු, සහකාර වේත්‍රධාරී කුෂාන් ජයරත්න මහත්වරුන් කලහකාරී තත්ත්වය නතර කිරීමට දැඩි උත්සාහයක් ගත්හ.ජගත් පුෂ්ප කුමාර, ජීවන් කුමාරතුංග, ලසන්ත අලගියවන්න, කෙහෙළිය රඹුක්වැල්ල, රංජිත් සියඹලාපිටිය, ගීතාංජන ගුණවර්ධන, එස්. බී. නාවින්න, නිර්මල කොතලාවල, ශාන්ත බණ්ඩාර, ලලිත් දිසානායක. ඒ. එච්. එම්. අස්වර්, ෂෙහාන් සේමසිංහ, සරත් වීරසේකර, අනුර ප්‍රියදර්ශන යාපා, උදිත් ලොකු බණ්ඩාර යනාදී මැති ඇමැතිවරු එහි රැස්ව තදින් දෝෂාරෝපණය කරන අතර ඇතැමෙක් ද්‍රෝහියා යැයි කියමින් ජයලත් ජයවර්ධන මන්ත්‍රීවරයාට පහරදීමට උත්සාහ කළහ. ඇමැතිවරයෙක් ඔහුගේ කමිස කොළරයෙන් ඇද්දේය.මේ අතර කතානායකවරයා සභාව නිහඬ කරවීමට උත්සාහ කළේය.විපක්ෂයේ ප්‍රධාන සංවිධායක ජෝන් අමරතුංග මහතා ‘ජනාධිපතිතුමා මුළු රටේ ම ජනාධිපති. එතුමා ආණ්ඩු පක්ෂයේ පමණක් නොව විපක්ෂයේද ජනාධිපති. සිදුවූ සිද්ධිය ගැන කණගාටුවෙනවා’ යැයිද කීවේය.මේ වන විට සජිත් ප්‍රේමදාස හා ජෝන් අමරතුංග මන්ත්‍රීවරුන් ආණ්ඩු පක්ෂයේ මන්ත්‍රීවරුන්ට කරුණු පැහැදිලි කරමින් තත්ත්වය පාලනය කිරීමට උත්සාහ කළහ.මන්ත්‍රීවරුන් ඉවසීමක් තිබිය යුතු බවත් එසේ නැතිව පාර්ලිමේන්තුවේ කටයුතු කළ නොහැකි බවත් පැවසූ කතානායකවරයා සඳහන් කළ දිනවල එංගලන්තයේ නොසිටියේ යැයි ජයවර්ධන මන්ත්‍රීවරාය කී බවත් සඳහන් කළේය. මේ අතර සජිත් ප්‍රේමදාස සහ දයාසිරි ජයසේකර මන්ත්‍රීවරුන් ජයලත් ජයවර්ධන මන්ත්‍රීවරයාගේ විදේශ ගමන් බලපත්‍රය පරීක්ෂා කළහ.සබා ගැබ මැදට පැමිණි ආණ්ඩු පක්ෂ මන්ත්‍රීවරුන්ට සිය ආසන වලට යන ලෙස මුලසුනෙන් පැවැසුණි. ‘තමුන්නාන්සේලා නිහඬ වුණෙණ් නැති නම් මා සභාව කල්දාලා යනවා. එහෙම වුණොත් අද දින ප්‍රධාන කටයුතු කර ගන්න බැරි වෙයි’ කතානායකවරයා පැවැසුවේය. අය වැය කාරක සභා අවස්ථාවේ විපක්ෂය වෙනුවෙන් පළමු වැනි කතාව නියමිතව තිබුණ ගාල්ල දිස්ත්‍රික් මන්ත්‍රී ගයන්ත කරුණාතිලක මහතාට සම්පූර්ණ කාලය ලබා දෙන බවත් කතානායකවරයා කීවේය. ජයලත් ජයවර්ධන මන්ත්‍රීවරයා සභාවෙන් පිටවී යන ලෙස ආණ්ඩු පක්ෂ මැති ඇමැතිවරුන් ඉතා තදින් කියා සිටියහ.සභාවේ දිගටම පැවැති නොසන්සුන්තාවය නිසා කතානායකවරයා පෙරවරු 10.15 ට සභාවේ කටයුතු මිනිත්තු දහයකට අත් හිටුවා මුලසුනෙන් නැගිට ගියේය.සභාව අත්හිටුවීමෙන් පසු ද ආණ්ඩු පක්ෂ මැති ඇමැතිවරුන් සබා ගැබ මැද සිටියහ. ජයවර්ධන මන්ත්‍රීවරයාට පිටවී යන ලෙස බල කළහ.ටික වේලාවකට පසු ජයවර්ධන මන්ත්‍රීවරයා සබා ගැබෙන් පිටවී ගියේය. ද්‍රෝහියා. . . කොටියා ආදි වචන ආණ්ඩු පක්ෂයෙන් ඇසිණි. මන්ත්‍රීවරයා පිටවීම ගැන ආණ්ඩු පක්ෂය සතුට පළ කළහ.පෙරවරු 10.15 ට අත්හිටවන ලද සභාව කතානායක චමල් රාජපක්ෂ මහතාගේ ප්‍රධානත්වයෙන් පෙරවරු 10.55 ට නැවත රැස්විය. සභාව නැවත රැස්වීමෙන් පසු අය වැය කාරක සභා අවස්ථාවේ සාකච්ඡාව ආරම්භ විය. ජනමාධ්‍ය හා ප්‍රවෘත්ති අමාත්‍යාංශය පිළිබඳ වැය ශීර්ෂය සාකච්ඡාවට ගන්නා ලදී.සබා ගැබෙන් පිටවී යන අතර පාර්ලිමේන්තු ලොබියේදී ජයලත් ජයවර්ධන මන්ත්‍රීවරයා පහරකෑමකට ලක්වූ බව පාර්ලිමේන්තු ආරංචි මාර්ග වලින් ද පැවැසිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>03</day>
    </date>
    <link>http://www.dinamina.lk/2010/12/03/_art.asp?fn=n1012033</link>
    <topic>ලියම් ෆොක්ස් ශ්‍රී ලංකා ජනපති හමුවෙයි</topic>
    <author/>
    <content>බලෙන් පටවන විසඳුම්වලට වඩා ජනතා අදහස් මත ක්‍රියාත්මක කරන යෝජනා වඩාත් ප්‍රතිඵලදායක බව ජනාධිපති මහින්ද රාජපක්ෂ මහතා පවසයි.රජය සමඟ එක්ව ක්‍රියා කිරීමට කැමැති දෙමළ දේශපාලන පක්ෂ සමඟ ද රජය දැනටමත් සාකච්ඡා ආරම්භ කර ඇතැයි ද හෙතෙම අවධාරණය කරයි.ජනාධිපතිවරයා මේ අදහස් පළ කළේ බ්‍රිතාන්‍ය ඔක්ස්ෆර්ඩ් සරසවියේ ආරාධනයකට අනුව ලන්ඩන් නුවරට ගිය පසු එරට ආරක්ෂක ඇමැති ආචාර්ය ලියම් ෆොක්ස් මහතා හමුවී පැවැති සාකච්ඡාවක දීය.බ්‍රිතාන්‍ය රජයෙන් ශ්‍රී ලංකාවට ලැබෙන සංවර්ධන ආධාර පිළිබඳව මෙන්ම ශ්‍රී ලංකාවේ බලය බෙදීමේ ක්‍රියාවලිය පිළිබඳව ද මෙහිදී සාකච්ඡා කෙරිණි. මීට අමතරව ජනාධිපති මහින්ද රාජපක්ෂ මහතා පෙන්වා දුන්නේ බිම් මට්ටමෙන් සාමාන්‍ය ජනතාවට වඩා සක්‍රීය ලෙස දේශපාලන හා පරිපාලන ක්‍රියාවලියට සම්බන්ධ වීම සඳහා පුළුල් ඉඩ ප්‍රස්ථා ලබා දීමට රජය කටයුතු කරගෙන යන බවයි.උතුරු පළාතේ සංවර්ධන වැඩ පිළිවෙළ මෙන්ම සෙසු සංවර්ධන කටයුතු වෙනුවෙන් බ්‍රිතාන්‍ය රජයෙන් ශ්‍රී ලංකාවට ලැබෙන ඉදිරි සංවර්ධන ආධාර පිළිබඳව බ්‍රිතාන්‍ය ආරක්ෂක ඇමැති ලියම් ෆොක්ස් මහතා එහිදී කරුණු ඉදිරිපත් කර ඇත. ඊට අමතරව ශ්‍රී ලංකාවේ ආයෝජන අවස්ථා සම්බන්ධයෙන් ද ඒ මහතා ගේ අවධානය යොමුව තිබේ.  .</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>03</day>
    </date>
    <link>http://www.dinamina.lk/2010/12/03/_art.asp?fn=n1012034</link>
    <topic>දොස්තර ජයලත් දෙවතාවක් ලන්ඩනයට</topic>
    <author>ලන්ඩන් වාර්තාකරු අනුර මැදගෙදර</author>
    <content>දොස්තර ජයලත් ජයවර්ධන මහතා දෙමළ ඩයස්පෝරාව සමඟ සාකච්ඡා කිරීමට දෙවරක් ලන්ඩනයට පැමිණියේය.ඔහු මුලින්ම ඔක්තෝබර් මාසයේ අගදී පැමිණ සාකච්ඡා පැවැත්වීය. ඊට පසු නොවැම්බර් 23 වැනි දින පැමිණ නොවැම්බර් 30 දක්වා එහි රැඳී සිට සියලු සාකච්ඡා පවත්වා ඉතාලියට ගොස් තිබේ.දෙමළ ඩයස්පෝරාවට සම්බන්ධ මන්ත්‍රීන් සමඟ දොස්තර ජයවර්ධන බ්‍රිතාන්‍ය පාර්ලිමේන්තුවේ 8 වැනි කාමරයේ සාකච්ඡා පැවැත්වීය.මේ අතර ආචාර්ය වික්‍රමබාහු කරුණාරත්න මහතා නොවැම්බර් 24 ලන්ඩනයට පැමිණ බ්‍රිතාන්‍ය දෙමළ සංසදය සමඟ සාකච්ඡා වට කීපයක් පවත්වන්නට යෙදුණි. නොවැම්බර් 27 දා එල්. ටී. ටී. ඊ. වීර දිනයටද ආචාර්ය කරුණාරත්න සම්බන්ධ විය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>03</day>
    </date>
    <link>http://www.dinamina.lk/2010/12/03/_art.asp?fn=n1012035</link>
    <topic>දේශද්‍රෝහි දොස්තර ජයලත් කොටින්ගේ ඉත්තෙක්</topic>
    <author>දයා පෙරේරා සහ ස්වර්ණා විජේකෝන්</author>
    <content>ලන්ඩනයේ හීත්රෝ ගුවන්තොටුපළේ දී කොටි සංවිධානයේ හිතවාදීන් විසින් පවත්වන ලද උද්ඝෝෂණයකට සහභාගි වූ බවට චෝදනා කරමින් ආණ්ඩු පක්ෂයේ මන්ත්‍රීවරුන් එක්සත් ජාතික පක්ෂයේ මන්ත්‍රී දොස්තර ජයලත් ජයවර්ධන මහතාට සබා ගැබ තුළ දී පහරදීමට තැත් කිරීමෙන් ඇති වූ කලහකාරී තත්ත්වය හේතුවෙන් කතානායක චමල් රාජපක්ෂ මහතා ඊයේ (2) පෙරවරුවේ පාර්ලිමේන්තුවේ රැස්වීම මිනිත්තු දහයකට අත්හිටුවීය.අයවැය කාරක සභා අවස්ථාවේ සාකච්ඡා ආරම්භ කිරීම සඳහා කතානායකවරයාගේ ඇරියුමෙන් විපක්ෂයේ මන්ත්‍රී ගයන්ත කරුණාතිලක මහතා නැගී සිටි අවස්ථාවේ රීති ප්‍රශ්නයක් මතුකළ ජල කළමනාකරණ හා ජලාපවහන ඇමැති ආණ්ඩුපක්ෂයේ ප්‍රධාන සංවිධායක දිනේෂ් ගුණවර්ධන මහතා අතිශය හදිසි විශේෂ ප්‍රකාශයක් කළ යුතු බව ප්‍රකාශ කෙළේය.කතානායකවරයා මීට රීති ප්‍රශ්නයකට ඉඩ ලබා දුන්නේ ය. ඒ අනුව සිය විශේෂ ප්‍රකාශය ඉදිරිපත් කරමින් දිනේෂ් ගුණවර්ධන ඇමැතිවරයා, ජනාධිපති මහින්ද රාජපක්ෂ මහතා ලන්ඩනයේ හීත්රෝ ගුවන්තොටුපළට පැමිණෙන අවස්ථාවේ කොටි සංවිධානයේ හිතවාදීන් සමඟ උද්ඝෝෂණයකට ශ්‍රී ලංකා පාර්ලිමේන්තුවේ විපක්ෂයේ මන්ත්‍රීවරයෙක් එක් වී ඇති බවත්, එම මන්ත්‍රීවරයා ජයලත් ජයවර්ධන මහතා බවත් පැවැසීය.ජයලත් ජයවර්ධන මන්ත්‍රීවරයා ශ්‍රී ලංකා ආණ්ඩුක්‍රම ව්‍යවස්ථාව අනුව පාර්ලිමේන්තුවේ සිදු කළ දිව්රුමට එරෙහිව ක්‍රියා කරමින් තහනම් කළ සංවිධානයක හිතවාදීන් සමග උද්ඝෝෂණය කිරීමේ සිද්ධිය ගැන පරීක්ෂණයක් කළ යුතු බවටත් තමා ඒ පිළිබඳ විශේෂ යෝජනාවක් ඉදිරිපත් කරන බවටත් සඳහන් කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>03</day>
    </date>
    <link>http://www.dinamina.lk/2010/12/03/_art.asp?fn=n1012036</link>
    <topic>ජනපතිගේ ආරක්ෂාව ගැන සිතාඔක්ස්ෆර්ඩ් දේශනය නතර කළා</topic>
    <author>දයා පෙරේරා සහ ස්වර්ණා විජේකෝන්</author>
    <content>ඔක්ස්ෆර්ඩ් සංගමයේ දේශනයක් සඳහා ජනාධිපති මහින්ද රාජපක්ෂ මහතා ලන්ඩනයේ හීත්රෝ ගුවන් තොටුපළට පැමිණෙන අවස්ථාවේ කොටි හිතවාදීන් සමඟ එක්වී උද්ඝෝෂණය කළ එක්සත් ජාතික පක්ෂයේ මන්ත්‍රී දොස්තර ජයලත් ජයවර්ධන මහතා සම්බන්ධයෙන් පරීක්ෂණයක් කළ යුතු බව ආණ්ඩු පක්ෂයේ ප්‍රධාන සංවිධායක ජල කළමනාකරණ හා ජලපවාහන ඇමැති දිනේෂ් ගුණවර්ධන මහතා පාර්ලිමේන්තුවේ දී ඊයේ (2) පැවැසීය.ජයලත් ජයවර්ධන මන්ත්‍රීවරයා සම්බන්ධ සිද්ධිය ගැන පරීක්ෂණයක් සඳහා විශේෂ යෝජනාවක් ගෙන එන බව ද ඇමැතිවරයා පැවැසුවේය. ඇමැතිවරයා එසේ පැවැසුවේ ඊයේ පාර්ලිමේන්තුවේ දිනට නියමිත කටයුතු ආරම්භ කරන අවස්ථාවේ රීති ප්‍රශ්නයක් මතු කරමින් විශේෂ ප්‍රකාශයක් කරමිනි. ‘ජනාධිපතිතුමා ඔක්ස්ෆර්ඩ් සංගමය අමතන්න ගිය වෙලාවේ ලන්ඩනයේ හීත්රෝ ගුවන් තොටුපළේ දී කොටි හිතවාදීන් එතුමාට විරුද්ධව උද්ඝෝෂණයක් පවත්වලා තියෙනවා.කොටි හිතවාදීන් සමඟ කටයුතු කරන ද්‍රෝහි මන්ත්‍රීවරුන් ඊට සහභාගි වී තිබෙනවා.’ ආණ්ඩුක්‍රම ව්‍යවස්ථාව ආරක්ෂා කරන බවට පාර්ලිමේන්තුවේ දී දිවුරුම් දී ඇති මන්ත්‍රීවරයෙක් තහනම් සංවිධානයක් වෙනුවෙන් පෙනී සිටිමින් මේ උද්ඝෝෂණයට සහභාගිවීම බරපතළ කරුණක්. ඒ ගැන මේ සභාවේ සුවිශේෂ පරීක්ෂණයක් කළ යුතුයි.ජනාධිපතිතුමාගේ ආරක්ෂාව ගැන හිතලා ඔක්ස්ෆර්ඩ් සංගමයේ දේශනය නතර කළා. ජනාධිපතිතුමා ද්‍රෝහීන් හමුවේ පසුබාන්නේ නැති බව කිව යුතුයි. මේ වගේ ද්‍රෝහීන් ගැන වහාම සෙවිය යුතුයි. මා ඒ මන්ත්‍රීවරයාගේ නම කියන්නම්. ඒ එක්සත් ජාතික පක්ෂයේ දොස්තර ජයලත් ජයවර්ධන මන්ත්‍රීවරයායි.මා ඒ ගැන විශේෂ යෝජනාවක් සභාවට ගේනවා යැයිද ඇමැතිවරයා කීවේය. ‘දිනේෂ් ගුණවර්ධන ඇමැතිවරයා සඳහන් කළ කරුණු ගැන සොයා බලා අවශ්‍ය කටයුතු කරනවා’ යැයි කථානායක චමල් රාජපක්ෂ මහතා ප්‍රකාශ කෙළේය. ‘මන්ත්‍රීවරයාට චෝදනා කිරීම මදි. සාක්කි ඉදිරිපත් කරන්නත් ඕනෑ.’ ජෝන් අමරතුංග විපක්ෂයේ ප්‍රධාන සංවිධායකවරයා පැවැසුවේය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>03</day>
    </date>
    <link>http://www.dinamina.lk/2010/12/03/_art.asp?fn=n1012037</link>
    <topic>අද කොළඹඋද්ඝෝෂණ 2ක්</topic>
    <author>වෙල්ලස්සේ බණ්ඩාර සහ ජීවනී පතිරණ</author>
    <content>කොළඹ බ්‍රිතාන්‍ය මහ කොමසාරිස් කාර්යාලය ඉදිරිපිට දී හා කොටුව දුම්රිය පොළ ඉදිරිපිට දී ජනතා උද්ඝෝෂණ දෙකක් අද (3) පැවැත්වේ.ජනාධිපති මහින්ද රාජපක්ෂ මහතා ගේ බ්‍රිතාන්‍ය සංචාරයේ දී ඒ මහතාට එරෙහිව උද්ඝෝෂණ පැවැත්වීමට ඉඩ සැළසීම හා ඔක්ස්පර්ඩ් සරසවියේ දේශනය අත්හිටුවීමට තුඩු දුන් හේතු සම්බන්ධයෙන් මහා බ්‍රිතාන්‍යයට හා එරට සිටින ශ්‍රී ලංකාවට එරෙහි ක්‍රියාකාරිකයනට විරෝධය පාමින් ජාතික නිදහස් පෙරමුණ සංවිධානය කරන විරෝධතාවක් බෞද්ධාලෝක මාවතේ බ්‍රිතාන්‍ය මහ කොමසාරිස් කාර්යාලය ඉදිරිපිට දී පැවැත්වේ.වෘත්තීය සමිති ඒකාබද්ධ සන්ධානයේ සභාපති, හා බස්නාහිර පළාත් ආණ්ඩුකාර අලවි මව්ලානා මහතා ඇතුලු වෘත්තීය සමිති නියෝජිතයන් එක්ව කොටුව දුම්රිය පොළ ඉදිරිපිට දී අද පෙරවරු 10.00 ට කොටුවේ දී ජනතා උද්ඝෝෂණයක් පැවැත්වීමට විධි විධාන යොදා ඇත.ජනාධිපති මහින්ද රාජපක්ෂ මහතාට ඔක්ස්ෆර්ඩ් සරසවියේ පැවැත්වීමට නියමිතව තිබූ දේශනයක් වලක්වමින් කොටි හිතවාදී සංවිධාන සමග එක්වූ පාර්ලිමේන්තු මන්ත්‍රී ජයලත් ජයවර්ධන සහ ආචාර්ය වික්‍රමබාහු කරුණාරත්න යන මහත්වරුන් ගේ ක්‍රියා කලාපය හෙළා දකිමින් කොටුව දුම්රිය පොළ ඉදිරිපිට දී මේ විරෝධතාව පැවැත්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>03</day>
    </date>
    <link>http://www.dinamina.lk/2010/12/03/_art.asp?fn=n10120316</link>
    <topic>ත්‍රස්තවාදය සම්බන්ධයෙන් අනුගමනය කරන ප්‍රතිපත්ති ලොවටම පොදු විය යුතුයි</topic>
    <author/>
    <content>ත්‍රස්තවාදය තුරන් කිරීමට ලෝකයම පොදු සම්මුතියකට එළඹීමේ අවශ්‍යතාවය දැඩිව අවධාරණය කළ ජනාධිපති මහින්ද රාජපක්ෂ මැතිතුමා ත්‍රස්තවාදය තුරන් කිරීම වෙනුවෙන් ලබාදෙන සහය සහ ක්‍රියාකාරකම් තරාතිරම අනුව හෝ රටින් රටට වෙනසක් නොවිය යුතු බවත් අවධාරණය කළේය.ජනාධිපති මහින්ද රාජපක්ෂ මැතිතුමා මේ බව අවධාරණය කළේ ඊයේ (02) දහවල් බ්‍රිතාන්‍ය පාර්ලිමේන්තුවේ ජාත්‍යන්තර සබඳතා කමිටුව හමු වූ අවස්්ථාවේ දී ය.ලොව කොතැනක වුවද ත්‍රස්තවාදය හමුවේ පීඩා විඳින ජනතාව වෙනුවෙන් නැගී සිටීමේ දී එකම ප්‍රතිපත්තියක් අනුගමනය කිරීම ත්‍රස්තවාදය තුරන් කිරීම සඳහා වඩාත් ප්‍රතිඵලදායක වන බවද ජනාධිපති මහින්ද රාජපක්ෂ මැතිතුමා මෙහිදී අවධාරණය කෙළේ ය.සාමකාමී ශ්‍රී ලංකාව තුළ දැනට ක්‍රියාත්මක වන සංවර්ධන වැඩපිළිවෙළ පිළිබඳව මන්ත්‍රී කණ්ඩායම වෙත පැහැදිලි කළ ජනාධිපතිතුමා උතුරු නැගෙනහිර සංවර්ධන කටයුතු වෙනුවෙන් බ්‍රිතාන්‍ය රජය ලබා දෙන සහය ද අගය කෙළේ ය.ශ්‍රී ලංකාව තුළ රාජ්‍ය නොවන සංවිධාන 90 කට ආසන්න ප්‍රමාණයක් ක්‍රියාත්මක වන බවත්, එම සංවිධාන උතුරු ප්‍රදේශයේ නැවත පදිංචි කිරීමේ හා සංවර්ධන කටයුතු වඩාත් සාර්ථක කර ගැනීමට දායකත්වය ලබා දෙන බවත් ඔවුන් කිසිදු බාධාවකින් තොරව සිය කටයුතු කරගෙන යන බවත් ජනාධිපතිතුමා සඳහන් කළේය.මාධ්‍ය නිදහස තහවුරු කිරීමටද රජය කටයුතු කර ඇති බව සඳහන් කළ රාජපක්ෂ මහතා, රට තුළ ජීවත්වන සියලු ජාතීන් හට නිදහසේ තම කටයුතු කරගෙන යාමේ හැකියාව ලැබී ඇති බවද වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>03</day>
    </date>
    <link>http://www.dinamina.lk/2010/12/03/_art.asp?fn=n10120317</link>
    <topic>ඔක්ස්ෆර්ඩ් ශිෂ්‍ය සංගමයේ ඉල්ලීම පරිදි ජනපති දේශනය අවලංගු කරයි</topic>
    <author/>
    <content>ජනාධිපති මහින්ද රාජපක්‍ෂ මහතා නිදහස් කථනයේ නිවහන ලෙස සැලකෙන ඔක්ස්ෆර්ඩ් ශිෂ්‍ය සංගමයේ දී පැවැත්වීමට නියමිතව තිබූ දේශනය ආරක්‍ෂක හේතූන් මත අවලංගු කර ඇත. මෙය වාර්තා වී ඇති පරිදි එල්. ටී. ටී. ඊ. ක්‍රියාකාරීන් විසින් කරන ලද බලපෑම්වල ප්‍රතිඵලයක් ලෙස සංගමය ගෙන ඇති ඒකපාර්ශ්වීය තීරණයක් යැයි ජනාධිපති ලේකම් ලලිත් වීරතුංග මහතා ප්‍රකාශයක් නිකුත් කරමින් පවසයි.මෙම දේශනය අවලංගු වීම පිළිබඳව කනගාටුවට පත්වන බව පැවසූ ජනාධිපති ශ්‍රී ලංකාව සම්බන්ධයෙන්වන තම අනාගත දැක්ම ගැන කතා කිරීමට හැකි ස්ථාන, මහා බ්‍රිතාන්‍යයේ හෝ වෙනත් තැනක හෝ සොයා ගැනීමට අඛණ්ඩව උත්සාහ කරන්නේ යැයි ද පැවසීය. ශ්‍රී ලංකාව තුළ හෝ ඉන් පිටත ජීවත් වුවද අප රටේ සියලු ජනතාව එකමුතු කිරීමේ ක්‍රියාදාමයේ මම අඛණ්ඩව නිරත වෙමි.එක්සත් ශ්‍රී ලංකාවක් ලෙස අපට පැහැබර අනාගතයක් ඇත. බෙදීම්වල ආධිපත්‍යයට අප, හසුවුවහොත් අපගේ සත්‍ය හැකියාවන් හඳුනා ගැනීමේ අවස්ථාව අපට අහිමි වනු ඇතැයි ද ජනාධිපති මහින්ද රාජපක්‍ෂ මහතා සඳහන් කරයි. අර්බුදයෙන් හා බෙදීම්වලින් පිරි වසර 30ක ඉතිහාසයක් අපට ඇත. අප දැන් සියලු ශ්‍රී ලාංකිකයන්ට සාමය හා එකමුතු බව තහවුරු කළ යුතු යැයි ද ජනාධිපති වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>03</day>
    </date>
    <link>http://www.dinamina.lk/2010/12/03/_art.asp?fn=n10120318</link>
    <topic>බ්‍රිතාන්‍ය අසමත් රාජ්‍යයක් බව “ඔක්ස්ෆර්ඩ්” සිද්ධියෙන් ඔප්පු වුණා</topic>
    <author>වෙල්ලස්සේ බණ්ඩාර</author>
    <content>ජනාධිපති මහින්ද රාජපක්ෂ මහතාට ඔක්ස්ෆර්ඩ් සරසවියේ දේශනය පැවැත්වීමට අවශ්‍ය ඉඩ – කඩ සලසා දීමට අපොහොසත් වීමෙන් මහා බ්‍රිතාන්‍ය රජය තමන් අසමත් රාජ්‍යයක් බවට ඔප්පු කර ඇතැයි ජාතික නිදහස් පෙරමුණ පෙන්වා දෙයි.වෙනත් රටක නායකයෙකු තම රටට පැමිණි විටක ඔහුගේ කටයුතු අවශ්‍ය පරිදි ඉටුකරගැනීමට ඉඩ සැලසීම සෑම රජයකම යුතුකම හා වගකීම බවද ඊයේ (02) මාධ්‍ය හමුවකට එක්වෙමින් එහි නායක විමල් වීරවංශ මහතා පැවැසීය.ශ්‍රී ලංකාව අසාර්ථක රාජ්‍යයක් බවට පසුගියදා චෝදනා කළත් මහා බ්‍රිතාන්‍ය ඇතුළු බටහිර රටවලින් මෙරටට පැමිණි සෑම රාජ්‍ය තාන්ත්‍රිකයකුටම තමන්ගේ අවශ්‍යතා ඉටුකර ගැනීමට ඉඩ සලසා දීමෙන් ශ්‍රී ලංකාව අසාර්ථක රාජ්‍යයක් නොවන බව ඔප්පුකර ඇතැයි ද ඒ මහතා කීවේය.එල්.ටී.ටී.ඊ සංවිධානයට උදව් කළ මහා බ්‍රිතාන්‍ය ඇතුළු බටහිර රටවල් ඒ මගින් ශ්‍රී ලංකාව දෙකඩ කිරීමට සකස් කළ සියලු උපායන් පරාජය වූවාට පසුව අප රටේ රාජ්‍ය නායකයාට මෙසේ කෙනෙහෙළිකම් කරන්නේ රටෙන් පළිගැනීමට බවද වීරවංශ මහතා මෙහිදී සඳහන් කෙළේය.ඔක්ස්ෆර්ඩ් විශ්වවිද්‍යාලයේ දේශනයක් පැවැත්වීමට එහි ගිය ජනාධිපති මහින්ද රාජපක්ෂ මහතාට එම දේශනය පැවැත්වීමට සුදුසු වාතාවරණය බ්‍රිතාන්‍ය රජය විසින් හිතාමතාම අහිමි කර ඇතැයි ද මේ මාධ්‍ය හමුවේ දී පෙන්වාදුන් ජාතික නිදහස් පෙරමුණේ නායක විමල් වීරවංශ මහතා මෙසේ ද පැවැසීය.මේ රටේ කොටි ත්‍රස්තවාදීන් පරාජය කිරීමේ යුද්ධය උත්සන්නව තිබූ අවධියේ පවා මෙරටට පැමිණි විදේශ රාජ්‍ය තාන්ත්‍රිකයන්ට ඔවුන්ගේ කටයුතු නියමාකාරයෙන් ඉටුකැර ගෙන ආපසු යෑමට ඉඩ – කඩ සහ අවස්ථාව සලසා දුන්නා.ඒ කාලයේ මෙරටට පැමිණි සමහරුන් කොටින්ට උදව් කිරීමට ඒ ප්‍රදේශවලට ගිය බවත් අප දන්නවා.එහෙත් වගකිවයුතු රාජ්‍යයක් ලෙස මෙරටට පැමිණෙන රාජ්‍ය තාන්ත්‍රිකයන්ට ඔවුන්ගේ ඕනෑ එපාකම් ඉටුකර ගැනීමට ඉඩ කඩ ලැබුණා.කොටි සංවිධානය, ප්‍රජාතන්ත්‍රවාදී ජාතික සන්ධානය, එක්සත් ජාතික පක්ෂය එක්ව කොටින්ගේ ලාංඡනය, කොටින්ගේ ධජය ප්‍රදර්ශනය කරමින් විරෝධතාවල යෙදෙන්ට බ්‍රිතාන්‍ය රජය ඉඩ දීලා තිබුණා. ඒ රටේ එල්.ටී.ටී.ඊ.ය තහනම් සංවිධානයක් නම් මෙසේ ප්‍රසිද්ධියේ විරෝධතා දක්වන්නට ඔවුන්ට ඉඩ දීමෙන් නැවත වරක් කොටින්ට ඔවුන්ගේ තිබෙන සහයෝගය ප්‍රදර්ශනය කරලා තිබෙනවා.මේ ක්‍රියාව අප දකින්නේ රටට කළ හතුරුකමක් හැටියටයි. ජනාධිපතිතුමා බ්‍රිතාන්‍යයට යනවිට සමහර ජාත්‍යන්තර මාධ්‍ය ආයතන අසත්‍ය වීඩියෝ පට ප්‍රචාරය කරමින් යුද අපරාධ චෝදනාව නගා තිබුණා.ඔවුන්ට මෙසේ කිරීමට පාක්‍යසෝගි සරවනමුත්තු, ජෙහාන් පෙරේරා වැනි එන්.ජී.ඕ. අවතාර යුද අපරාධ සිදුවූ බවට අසත්‍ය වීඩියෝපට නිර්මාණය කරලා උදව් කළා.දැනටමත් මහා බ්‍රිතාන්‍යයේ ක්‍රියාත්මක වෙන විශාලම රූපවාහිනී නාලිකා විදේශගතව සිටින දෙමළ ප්‍රජාව එල්.ටී.ටී.ඊ.යට එකතු කිරීමේ ව්‍යාපාරයක නිරතවී සිටිනවා.ජනාධිපතිතුමාට එරෙහිව විරෝධතා දැක්වීමටත්, එතුමාගේ දේශනය අවලංගු කිරීමටත් කොටි හිතවාදීන්ට බ්‍රිතාන්‍ය රජය අවස්ථාව උදාකරදුන් බවට අප චෝදනා කරනවා.ජනාධිපතිතුමාටත්, එතුමාගේ සහෝදරයාටත් පමණක් දැනට යුද අපරාධ චෝදනා ඇතැමුන් එල්ල කරනවා. ජනාධිපතිතුමා මෙසේ අසත්‍ය චෝදනාවලට ලක්කරන්නේ එතුමාගේ පොල් ඉඩමක මායිම් බේරාගැනීමට සටන්කරලා නොවෙයි. ජනාධිපතිතුමා සටන් කෙළේ මව්බිම බේරා ගැනීමටයි. එතුමාගේ ක්‍රියා කලාපය නිසා මේ රට දෙකඩ වෙනතුරු බලා සිටි ඇමෙරිකාවේ සහ මහා බ්‍රිතාන්‍යයේ බලාපොරොත්තු කඩවුණා.කොටි ත්‍රස්තවාදය පරාජය කළාට පසුව අප රටට එරෙහිව ඇමෙරිකාව ක්‍රියා කළ ආකාරය, ඔවුන් එක්සත් ජාතීන්ගේ සංවිධානයට බලපෑම් කළ හැටිත් දැන් වෙබ් අඩවිවල පවා පළවෙනවා. මව්බිම මුදාගත් නායකයා සමග මේ රටේ බහුතර ජනතාව සිටිනතුරු ඔවුන්ට මෙවැනි බොරු චෝදනා නගමින් ගෙනයන කුමන්ත්‍රණකාරී ක්‍රියාවලින් රට බේරා ගැනීමට හැකිවෙනවා.එම නිසා මේ මොහොතේ මහා බ්‍රිතාන්‍ය රජය අප රටට සිදු කළ ද්‍රෝහී ක්‍රියාවලටත් දේශද්‍රෝහීන්ටත් එරෙහිව දේශමාමක ජනතාව තමන්ගේ විරෝධතාවය පළකිරීමට එක්වන මෙන් ඉල්ලා සිටිනවා.ශ්‍රී ලංකාවට එරෙහිව බොරු චෝදනා ගොඩනැගීමට උදව්කරන එන්.ජී.ඕ. කාරයන්ට එරෙහිව දැඩිලෙස නීතිය ක්‍රියාත්මක කරන්න කියා ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>03</day>
    </date>
    <link>http://www.dinamina.lk/2010/12/03/_art.asp?fn=n10120319</link>
    <topic>කියුබානු බී.ටී.අයි.බැක්ටීරියාව අද සිට දිවයින පුරා</topic>
    <author>සන්ධ්‍යා කරුණාරත්න</author>
    <content>ඩෙංගු මර්දන කටයුතු සඳහා අද (03) සිට කියුබානු බී.ටී.අයි. බැක්ටීරියාව රට පුරා භාවිතා කිරීමට සෞඛ්‍ය අමාත්‍යාංශය තීරණය කරයි.මේ බැක්ටීරියාව සඳහා මහනුවර ප්‍රදේශයේ ක්‍රියාත්මක කළ නියමු ව්‍යාපෘතිය සාර්ථක වීමත් සමඟ මේ තීරණය ගත් බව මැලේරියා මර්දන ව්‍යාපාරයේ අධ්‍යක්ෂ මැලේරියා සහ වාහක රෝග සම්බන්ධ වෛද්‍ය සරත් දෙණියගේ මහතා පැවසීය.ඒ අනුව ඩෙංගු කීටයන් සිටින ස්ථානවලට මේ බැක්ටීරියාව යොදන ලෙසට සියලුම ප්‍රාදේශීය ඩෙංගු, මැලේරියා මර්දන නිලධාරීන්ට උපදෙස් මාලාවක් නිකුත් කළ බවද හෙතෙම කීවේය. මේ බැක්ටීරියාවේ ක්‍රියාකාරීත්වය දින 10 ක් පමණ පවතී..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>03</day>
    </date>
    <link>http://www.dinamina.lk/2010/12/03/_art.asp?fn=n1012038</link>
    <topic>වයඹ අපරාධ-සාහසික ක්‍රියාඉහළ ගිහින්</topic>
    <author>වයඹ පළාත් සංචාරක කුරුණෑගල මධ්‍යම විශේෂ</author>
    <content>හෙරොයින්, ගංජා, බාබුල්, හා මදනමෝදක වැනි නීති විරෝධී මත් ද්‍රව්‍ය ඇතුළු රජයේ අරක්කු විකිණීම් වලින් වයඹ පළාතින් මාසයක් තුළ පොලිසිය කළ වැටලීම් වලින් දඩ මුදල් වශයෙන් රුපියල් හයසිය පනස් ලක්ෂ දහඅටදහස් පනස් තුනක මුදලක් රජයට උපයාදී ඇතැයි වයඹ නියෝජ්‍ය පොලිස්පති නිමල් ලෙව්කේ මහතා පැවසීය.කුරුණෑගල ජ්‍යෙෂ්ඨ පොලිස් අධිකාරී කාර්යාලයේ පැවති මාධ්‍ය හමුවකදී ඒ මහතා මෙසේ පැවසීය.පළාත පුරා මත්ද්‍රව්‍ය භාවිතය වැඩි වී ඇති බවත් කසිප්පු නිෂ්පාදනය කිරීමට සංවිධාන වූ කණ්ඩායම් පොලිසිය නොමග යවා ඒවා සිදු කරන බවත් නියෝජ්‍ය පොලිස්පතිවරයා කීය.අපරාධ හා සාහසික ක්‍රියා වැඩි වී ඇති බවත් එම සමාජ විරෝධී ක්‍රියාවන් අවම කර ගැනීමට ජනමාධ්‍යයෙන් විශාල කාර්යභාරයක් සිදු වන බවත් හෙතෙම කීය.රිය අනතුරු වලින් මිය ගිය සංඛ්‍යාව 76 කින් වැඩිවී ඇති බවද ඒ මහතා සඳහන් කළේය.පුරා වස්තු මංකොල්ල කෑම් වැඩිවී ඇති හෙයින් නිදන් හොරුන්ගෙන් ඒවා ආරක්ෂා කර ගැනීමට පොලිස් නිලධාරීන් පමණක් නොව ජනතාවද නිරන්තරයෙන් පොලිසියට සහාය ලබා දිය යුතු බවද කීය.කුරුණෑගල ජ්‍යෙෂ්ඨ පොලිස් අධිකාරී වාස් ගුණවර්ධන කුරුණෑගල නියෝජ්‍ය පොලිස්පති ජගත් අබේවර්ධන හා පුත්තලම් දිස්ත්‍රික් නියෝජ්‍ය පොලිස්පති රවි විජේගුණවර්ධන මහත්වරු මේ අවස්ථාවට එක් වුහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>03</day>
    </date>
    <link>http://www.dinamina.lk/2010/12/03/_art.asp?fn=n1012039</link>
    <topic>වත්තලින්-කැලණියෙන්-ජාඇළින්මත් ජාවාරම්කරුවෝ 40ක් දැලේ</topic>
    <author>නිමල් රාජපක්ෂ</author>
    <content>වත්තල, කැලණිය, ජාඇල ප්‍රාදේශීය ලේකම් කොට්ඨාසවල දින හතරක සෝදිසි මෙහෙයුමකින් නීතිවිරෝධී මත්පැන් හා මත්කුඩු ජාවාරම්කරුවන් 40 දෙනෙකු ජාඇල සුරාබදු නිලධාරින් අත්අඩංගුවට ගෙන ඇත.කංසා ළඟ තබාගෙන සිටි සැකකරුවන් 21 ක්, කසිප්පු ළඟ තබාගෙන සිටි සැකකරුවන් 12 ක් සහ හෙරොයින් ළඟ තබාගෙන සිටි සැකකරුවන් 7 ක් අත්අඩංගුවට ගත් සැකකරුවන් අතර වෙති.මේ සැකකරුවන් ළඟ තිබී කංසා ග්‍රෑම් 19 මිලිග්‍රෑම් 500 ක්, කසිප්පු ස්ප්‍රිතු ලීටර් 24 මිලිලීටර් 200 ක්, හෙරොයින් ග්‍රෑම් 2, මිලිග්‍රෑම් 280 ක් සුරාබදු නිලධාරින් සොයා ගැණිනි.අත්අඩංගුවට ගත් සැකකරුවන්ගෙන් 12 දෙනෙකු අලුත්කඩේ, වත්තල සහ කනුවන මහේස්ත්‍රාත් අධිකරණය වෙත ඉදිරිපත් කිරීමෙන් පසු රුපියල් 91500/- දඩ මුදලක් ගෙවන ලෙස නියම කර ඇත.ඉතිරි සැකකරුවන් ඉදිරි දිනවලදී අධිකරණය වෙත ඉදිරිපත් කිරීමට නියමිතය.ජාඇල සුරාබදු ස්ථානාධිපති ආර්. ඒ. ඩී. ඉන්ද්‍රනාත්, පරීක්ෂකවරුන් වන එස්. කේ. රාජපක්ෂ, ශාන්ත වල්පොල, ලොකු බාලසූරිය, සැරයන් මේජර්වරුන් වන ඩයන් කුලසිංහ, රංජන් ප්‍රනාන්දු යන මහත්වරු නිලධාරින්ගේ සහය ඇතිව මේ වැටලීම සිදුකළහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>03</day>
    </date>
    <link>http://www.dinamina.lk/2010/12/03/_art.asp?fn=n10120310</link>
    <topic>බඳින තුවක්කු කඳක් පුපුරාහය හැවිරිදි දැරියක් එතැනම</topic>
    <author>සම්පත් සංජීව සහ කිත්සිරි වනසිංහ</author>
    <content>පියා විසින් සකසන ලද බඳීන තුවක්කු කඳක් සමඟ සෙල්ලම් කරමින් සිටිය දී සිදු වූ පිපිරීමෙන් හය හැවිරිදි දැරියක ඊයේ (02) ජීවිතක්ෂයට පත් වී ඇති බව ගල්ගමුව පොලිසිය කියයි.මෙසේ අවාසනාවන්ත ලෙස මරණයට පත්ව ඇත්තේ ගල්ගමුව පොලිස් බල ප්‍රදේශයේ මහගල්කඩවල ප්‍රදේශයේ පදිංචි එම්. ඒ. රසාරා දෙව්මිණි නැමැති හය හැවිරිදි දැරියකි.නිවස පිටුපස තිබී ඇති බඳින කඳ ගෙයි සාලයට ගෙනවිත් සෙල්ලම් කිරීමේ දී සිදු වූ පිපිරීමෙන් දැරිය එම ස්ථානයේ ම මරණයට පත්ව ඇත. එදින පෙරවරු 11.30ට පමණ සිද්ධිය වී ඇති බව පොලිසිය ප්‍රකාශ කරයි.බුදුරුවකන්ද නවෝද්‍යා පාසලේ පළමු වසරේ අධ්‍යාපනය ලබන ඇය දරුවන් තිදෙනෙකුගෙන් යුතු පවුලේ බාලම දියණියයි.සිද්ධිය පිළිබඳව නිකවැරටිය කොට්ඨාස භාර පොලිස් අධිකාරි, හා මහව ප්‍රදේශභාර පොලිස් අධිකාරි 02 මහත්වරුන් ගේ උපදෙස් පරිදි ගල්නෑව පොලිසියේ පොලිස් පරීක්ෂක ජේ.ඩී. ජී. උපාලි ධර්මසිරි මහතා ඇතුළු නිලධාරීහු වැඩිදුර පරීක්ෂණ සිදු කරති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>03</day>
    </date>
    <link>http://www.dinamina.lk/2010/12/03/_art.asp?fn=n10120311</link>
    <topic>හෙරොයින් ගෙන ගියකතක් අත්අඩංගුවට</topic>
    <author>පිළියන්දල විශේෂ - ෂෙල්ටන් විදිසිංහ</author>
    <content>කලක සිට මහා පරිමානයෙන් හෙරොයින් මත් කුඩු මහරගම හා ඒ අවට ප්‍රදේශවලට අලෙවි කරන ලද කාන්තාවක් හෙරොයින් මිලි ග්‍රෑම් 4000 ක් සමගින් ඊයේ (02) සවස 5.00 ට පමණ ඇරැව්වල ශ්‍රී විජය මාවතේ දී පිළියන්දල පොලිසියේ දූෂණ මර්දන ඒකකයේ ස්්ථානාධිපති පොලිස් පරීක්‍ෂක දර්ෂණ ෆොන්සේකා මහතාට ලද තොරතුරක් මත අත්අඩංගුවට ගෙන ඇත.මෙලෙස අත්අඩංගුවට ගෙන ඇත්තේ 34 වියැති විවාහක කාන්තාවක් වන එච්. එම්. චමිලා පි‍්‍රයදර්ශනී නැමැති කහතුඩුව හා මහරගම ප්‍රදේශවල පදිංචි කාරියකි. ඇය කහතුඩුව සිට මහරගමට අත් බෑගයේ දමා ගෙන කුඩු ප්‍රවාහනය කරමින් සිට ඇත. සැකකාරියගේ ස්වාමිපුරුෂයා ද මීට පෙර මත්කුඩු සම්බන්ධව බන්ධනාගාර ගතව ඇත. අද (03) කැස්බෑව අධිකරණයට ඇය ඉදිරිපත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>03</day>
    </date>
    <link>http://www.dinamina.lk/2010/12/03/_art.asp?fn=n10120312</link>
    <topic>ඡායාරූප ශාලාව කඩා 250,000ක දේපළ සොරාගෙන</topic>
    <author>බණ්ඩාරගම සමූහ – බිමල් එස් ජයසිංහ</author>
    <content>බණ්ඩාරගම හොරණ පාරේ ඡායාරූප ශාලාවකට ඇතුළු වූ සොරු කණ්ඩායමක් රුපියල් දෙලක්‍ෂ පනස් දහසකට ආසන්න දේපළ සොරාගෙන ගොස් ඇතැයි බණ්ඩාරගම පොලිසිය කියයි. සොරා ගත් දේපළ අතර රුපියල් අසූපන් දහසක් වටිනා කැමරාවක්, ඡායාරූප මුද්‍රණ යන්ත්‍රයක් හා රුපියල් 30000/= ආසන්න මුදල් හා තවත් උපකරණ රැසක් වන බව පොලිසිය කියයි.ඊයේ (02) අලුයම ඡායාරූප ශාලාවේ ඉදිරිපස වීදුරු දොරට දමා තිබූ ඉබි යතුරු කඩා අනතුරුව ප්‍රධාන දොරටුවේ ඉබි යතුරු කඩා ඡායාරූප ශාලාවට ඇතුළු වූ සොරුන් විදුලි බල්බ නොදල්වා ගිනි කූ®රු දල්වා මේ සොරකම කර ඇති බව පොලිසිය මෙතෙක් කළ පරීක්‍ෂණවලදී හෙලිවී ඇත.සොරුන් ඡායාරූප ශාලාවේ සියලු කබඩ් විවෘත කර එහි තිබූ බඩු භාණ්ඩ ඇද දමා ඇතැයි පොලිසිය කියයි.පානදුර ජ්‍යෙෂ්ඨ පොලිස් අධිකාරී සුමිත් එදිරිසිංහ, සහකාර පොලිස් අධිකාරී ධ්ධ් අබේරත්න දිසානායක මහත්වරුන් ගේ අධීක්ෂණය යටතේ බණ්ඩාරගම පොලිසියේ ස්ථානාධිපති ප්‍රධාන පොලිස් පරීක්‍ෂක චාල්ස් වික්‍රමසිංහ මහතා පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>03</day>
    </date>
    <link>http://www.dinamina.lk/2010/12/03/_art.asp?fn=n10120313</link>
    <topic>විදුහලේ වැඩට ආ සේවකයන්බීමත්ව අශෝභනව හැසිරිලා</topic>
    <author>මතුගම සංචාරක</author>
    <content>මීගහතැන්න මෙරිල් කාරියවසම් මධ්‍ය මහා විද්‍යාලයේ ගොඩනැඟිලි ඉදිකිරීම් කටයුතුවලට පැමිණි තරුණ පිරිසක් බීමත්ව අශෝභන ලෙස හැසිරීම හේතුවෙන් මීගහතැන්න පොලිසිය පසුගියදා (1) අත්අඩංගුවට ගෙන ඇත.මෙම තරුණ පිරිස බීමත්ව පරුෂවචන කියමින් ඝෝෂාකරමින් අසල්වැසි පදිංචිකරුවන්ට බාධා පමුණුවමින් හැසිරුන බවට පොලිසියට පැමිණිලි ලැබී ඇත. දින ගණනාවක් මේ අයුරින් හැසිරී ඇත. ඔවුන් මතුගම මහෙස්ත්‍රාත් අධිකරණයට ඉදිරිපත් කෙරේ.මීගහතැන්න පොලිස් ස්ථානාධිපති හිමාල රාජපක්‍ෂ, අපරාධ අංශයේ ස්ථානාධිපති ගාමිණී රණවීර මහත්වරු පරීක්‍ෂණ මෙහෙවති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>03</day>
    </date>
    <link>http://www.dinamina.lk/2010/12/03/_art.asp?fn=n10120314</link>
    <topic>ඉදිරි දිනවලත්වැහිබර කාලගුණයක්</topic>
    <author>සුභාෂිනී සේනානායක</author>
    <content>වායුගෝලයේ පවතින කැළඹිලිකාරී තත්ත්වය හේතුවෙන් නැවතත් දිවයිනේ කාලගුණයට බලපෑම් ඇති විය හැකි බව කාලගුණ විද්‍යා දෙපාර්තමේන්තුව පවසයි.මේ හේතුවෙන් උතුරු නැඟෙනහිර කොටස්වලට වැසි ලැබෙන බවත් දිවයිනේ උතුරු නැඟෙනහිර, ඌව සහ උතුරුමැද පළාත්වලට විටින් විට වැසි හෝ ගිගුරුම් සහිත වැසි ඇතිවිය හැකි බවත් කාලගුණ විද්‍යාඥ ප්‍රීතිකා ජයකොඩි මහත්මිය ප්‍රකාශ කලේය.අපර භාගයේ හෝ රාත්‍රී කාලයේ වැසි හෝ ගිගුරුම් සහිත වැසි දිවයිනේ බොහෝ ප්‍රදේශවලට අතැවිය හැකි බවත් ජයකොඩි මහත්මිය කියයි. වැසි සහිත වෙලාවන්හිදී ඇතිවන අකුණු අනතුරු අවම කරගන්නා ලෙස ද කාලගුණ විද්‍යා දෙපාර්තමේන්තුව ජනතාවගෙන් ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>03</day>
    </date>
    <link>http://www.dinamina.lk/2010/12/03/_art.asp?fn=n10120315</link>
    <topic>නුවරඑළිය පොලිසියේ දී මිය ගියේඅපරාධ රැසකට සම්බන්ධ කල්ලි නායකයෙක්</topic>
    <author>චන්ද්‍රිකා පෙරේරා</author>
    <content>නුවරඑළිය පොලිස් ස්ථානයේදී අත්බෝම්බ ප්‍රහාරයක් එල්ලකරමින් මියගිය පුද්ගලයා කොල්ලකෑම් රැසක් සිදුකළ කණ්ඩායමක් මෙහෙයවූ කල්ලි නායකයෙකු බව අනාවරණය වී තිබේ. රක්ෂිත බන්ධනාගාරගතව සිටි මොහු ඉකුත් සැප්තැම්බර් 27 දා රම්බඩගල්ල අධිකරණය වෙත රැගෙන යමින් සිටියදී බන්ධනගාර නිලධාරීන්ගේ අත්අඩංගුවේ සිට පලාගිය අපරාධකරුවකු බව පොලිසිය පවසයි.ගොන්නෑව, දුල්ලෑව, මහවෙල, මාතලේ පදිංචිව සිටි සැකකරු මයිනාදර පටබැඳි ගෙදර අසංක කුමාර ශිල්පරත්න නමැති තිස් හැවිරිදි මේ පුද්ගලයා අටවන විජයබා පාබල රෙජිමේන්තුවේ යුද සෙබළෙකු ලෙස සේවය කළ අයෙකි.ඉකුත් වසරේදී ටී 56 ගිනි අවියක්ද රැගෙන පලාගොස් ඇති සැකකාර මියගිය තැනැත්තා ඔහුගේ මල්ලී හා තවත් තිදෙනකු සමඟ කුරුණෑගල හා මාතලේ ඇතුළු ප්‍රදේශ ගණනාවක කොල්ලකෑම් දහයක් සිදුකැර ඇති බව හෙළිව ඇතැයි පොලිස් මාධ්‍ය ප්‍රකාශක පොලිස් අධිකාරි පි‍්‍රශාන්ත ජයකොඩි මහතා පවසයි.2009 වසරේ ජූලි මසදී මොහු සහ ඔහුගේ මල්ලී ඇතුළු පස්දෙනකු ටී 56 ගිනිඅවියක්, අත්බෝම්බයක් හා යතුරු පැදියක් ද සමඟ මාතලේ පොලිසිය මඟින් අත්අඩංගුවට ගෙන ඇත. එහිදී අධිකරණය වෙත ඉදිරිපත් කිරීමෙන් පසු රක්ෂිත බන්ධනාගාර ගතකැර ඇති අතර ඒ අනුව මොහු අධිකරණයට අවශ්‍යව සිටි අයකු බව පොලිසිය කීය.අධිකරණය හමුවේ ඇසෙන නඩුවක චූදිතව සිටියදී පලාගිය සැකකරු බෝම්බය පුපුරුවා හැර මිය යන අවස්ථාව වනවිට අපරාධ සිද්ධි ගණනාවකට අවශ්‍යව සිටි අයකු බවට හඳුනාගෙන නොසිටි බව පොලිසිය පවසයි.පෙරේදා (01) සවස 3.30 ට පමණ ගංජා ළඟ තබාගැනීමේ සිද්ධියකට අත්අඩංගුවට ගෙන සිටියදී බෝම්බයක් පුපුරුවා හැර තවත් සිවිල් 2 ක් හා පොලිස් නිලධාරීන් 14 කට තුවාල සිදුකැර මොහු ජීවිතක්ෂයට පත්විය. සිද්ධිය පිළිබඳ විශේෂ පොලිස් කණ්ඩායමක් පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>03</day>
    </date>
    <link>http://www.dinamina.lk/2010/12/03/_art.asp?fn=n10120320</link>
    <topic>පත්තර මහ ගෙදරින් ලැබෙන ශාසනික අනුග්‍රහය අගය කරමු</topic>
    <author>රත්නපුර දිස්ත්‍රිකලේඛකාධිකාරි කෝම්පිටියේ ශ්‍රී සුසීලහිමි.</author>
    <content>රටක ජීවත් වන විට රටේ ලෝකයේ සිදුවන දෛනික සිදුවීම් අප දැන ගත යුතු ය. විද්‍යුත් නාලිකා තුළින් ඒවා ක්ෂණිකව ජනතාවට ලැබුණත් සවිස්තරාත්මකව ජනතාව අවබෝධයක් ලබන්නේ මුද්‍රිත මාර්ගයෙනි.පුවත්පත දවසේ හිතවතෙකි. දැනුම සතුට මෙන්ම තනිකම කම්මැලිකම මඟ හරවන්නේ පුවත් පතයි. පුවත්පත් ඉතිහාසයේ ලේක් හවුස් සමාගම එදා මෙදා තුර රටට ලෝකයට කර ඇති සේවාව අති විශාලය, ජාතික, ආගමික, අධ්‍යාපනික, දේශපාලනික ආදී විවිධ පැතිකඩ මඟින් ජනතාව දැනුවත් කර අවධි කිරීම අගය කළ යුතුයි.විශේෂයෙන් ආගමික සේවාව අප අගය කළ යුතුය. බුදුසරණ වැනි ආගමික පුවත්පතක් සති පතා පළ කිරීම අතිෂයින්ම වැදගත් ය. කුඩා දරුවාගේ පටන් වැඩිහිටියා දක්වා පොදු ජනතාවගේ දහම් දැනුම පෝෂණයට උපකාරවී ඇත.විහාරස්ථානවලට මිලෙන් අර්ධයක් අඩුකර සිළුමිණ පුවත්පත ලබාදීමට පියවර ගත් පත්තර මහ ගෙදර ගරු සභාපතිතුමා ප්‍රධාන අධ්‍යක්ෂ මණ්ඩලයට අපගේ පුණ්‍යානුමෝදනාව පිරි නමමු. එකී වැඩ සටහන රුවන් පුරයෙන් ආරම්භ කරීමට පියවර ගැනීම අපට ඉමහත් සතුටකි. ඈත පිටිසර බදව පිහිටි අති දුෂ්කර විහාරස්ථානවල උපකාරයක් මෙන්ම එබඳු ගම් වැසියන්ට ද මහත් දායාදයකි.පත්තරේ බලන්න ගමේ කෝපි කඩයට යන මිනිසා පත්තරේ බලන්න පන්සලට යෑමට පෙළඹෙනු ඇත. පන්සලට යන මිනිසා තෙරුවන් ඇසුරට යොමු වනු නොඅනුමානය. ඇසට, කනට මහ බෝ දාගැබ් ප්‍රතිමා දැක්ම හා දහම් ශ්‍රවණය සඳහා පෙළඹවීමකට මඟ පෑදීමකි. මේ ආදී ලෙස විවිධ පැතිකඩවලින් බලද්දී අනගි සේවාවක් ලෙස දැකිය හැකිය. ලේක්හවුස් ආයතනයේ ශාසනික අනුග්‍රහයක් ලෙස අගය කරමු..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>03</day>
    </date>
    <link>http://www.dinamina.lk/2010/12/03/_art.asp?fn=n10120321</link>
    <topic>පන්ති තහනමකට ලක් වූ ජ’පුර සිසුන් පිරිසක්උද්ඝෝෂණයකට සහභාගි වෙලා</topic>
    <author>මානෙල් පුෂ්ප කුමාරි</author>
    <content>ජයවර්ධනපුර විශ්වවිද්‍යාලයේ පන්ති තහනමට ලක් වූ සිසු පිරිසක් අනවසරයෙන් එම විශ්වවිද්‍යාල භූ®මියට ඇතුළු වී උද්ඝෝෂණය කර පෙළපාලි යාමේ සිද්ධියට සම්බන්ධ සැක සිසුන් හතර දෙනෙකුට අධිකරණය හමුවේ පෙනි සිටින ලෙස දන්වා නොතිසී නිකුත් කිරීමට ප්‍රධාන මහේස්ත්‍රාත් හා අතිරේක දිසා විනිසුරු රෝහණ අනුර කුමාර හේරත් මහතා නියෝග කෙළේ ය.මෙසේ නොතීසි නිකුත් කෙරුණේ, එච්. එස්. එම්. සමරසිංහ, කේ. ජී. සී. දේශප්‍රිය, පී. ඒ. එන්, ධනුෂ්ක, කේ. කේ. එන්. එස්. කරුණාතිලක යන සැකකාර ශිෂ්‍යයන්ට ය. පසුගිය 26 දා දහවල් එම සරසවි භූ®මියට ඇතුළු වූ එහි සරසවි සිසුන් 500ක් පමණ දෙනා අතර පන්ති තහනමට ලක්ව සිටි සිසුන් පිරිසක් ද සිටි බවත් මේ සැක සිසුන් සිවු දෙනාට අමතරව තවත් පන්ති තහනමට ලක් වූ සිසුන් ඊට සහභාගි වීම පිළිබඳව පරීක්ෂණ පවත්වන බවත් මිරිහාන පොලිසිය අධිකරණයට කියා සිටියේ ය.පන්ති තහනමට ලක් වූ සිසුන් ඇතුළු සිසු කණ්ඩායමක් බලෙන් සරසවි භූමියට ඇතුළුව උද්ඝෝෂණයක් පවත්වා පෙළ පාලියකින් විජේරාම හන්දිය දෙසට ගිය බව ද එම සරසවියේ ප්‍රධාන ආරක්ෂක නිලධාරී බණ්ඩාර යටිගම්මන මහතා සඳහන් කළ බව පොලිසිය අධිකරණයට දන්වා තිබිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>03</day>
    </date>
    <link>http://www.dinamina.lk/2010/12/03/_art.asp?fn=n10120322</link>
    <topic>සෝමාලියා මුහුදු කොල්ලකරුවන් පැහැරගත් නැවේ සිටින ශ්‍රී ලාංකිකයන් ගැන අවශ්‍යපියවර ගනිමින් පවතිනවා</topic>
    <author>මහින්ද අලුත්ගෙදර</author>
    <content>සෝමාලියානු මුහුදු කොල්ලකරුවන් පැහැර ගත් එම්.වී. අල්බෙඩෝ නෞකාවේ කාර්යමණ්ඩලයට අයත් ශ්‍රී ලාංකිකයන් සම්බන්ධයෙන් අවශ්‍ය තොරතුරු ලබා ගැනීමට පියවර ගෙන ඇතැයි ශ්‍රී ලංකා විදේශ කටයුතු අමාත්‍යාංශය පවසයි.මැලේසියාවේ හා කෙන්යාවේ පිහිටි ශ්‍රී ලංකා තානාපති කාර්යාල වලට මේ සම්බන්ධයෙන් කරුණු දක්වා ඇති අතර ඒ පිළිබඳව කඩිනම් වාර්තාවක් සපයන ලෙසට දැනුම් දී තිබෙන බව විදේශ කටයුතු අමාත්‍යාංශයේ ජ්‍යෙෂ්ඨ ප්‍රකාශිකාවක් “දිනමිණ”ට පැවැසුවාය.මෙම භාණ්ඩ නෞකාව එක්සත් අරාබි එමීර් රාජ්‍යයේ සිට කෙන්යාව බලා ගමන් කරමින් සිටියදී සෝමාලියානු මුහුදු කොල්ලකරුවන්ගේ අත්අඩංගුවට පත්ව තිබෙන අතර එම නෞකාවේ කාර්ය මණ්ඩලය 23 දෙනෙකු සිටින බව තානාපති ආරංචි මාර්ග සඳහන් කරයි.මැලේසියානු සමාගමකට අයත් මේ නෞකාව මේ වන විට සෝමාලියාවේ මොගඩ්ෂු වෙත රැගෙන ගොස් තිබෙන බවද වාර්තා වන අතර ශ්‍රී ලාංකිකයන්ට අමතරව පාකිස්තාන, බංග්ලාදේශ හා ඉරාන ජාතිකයන්ද එහි කාර්ය මණ්ඩලයට අයත් වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>03</day>
    </date>
    <link>http://www.dinamina.lk/2010/12/03/_art.asp?fn=n10120323</link>
    <topic>ලේක්හවුස් ක්‍රීඩාසමාජයේ සුහද හමුව හෙට</topic>
    <author/>
    <content>ලේක් හවුස් ක්‍රීඩා සමාජයේ වාර්ෂික සුහද හමුව සහ වර්ණ රාත්‍රිය හෙට (04) පස්වරු 2.30 සිට රාත්‍රි 8.30 දක්වා ශ්‍රී ලංකා ගුවන් හමුදා ක්‍රීඩාංගනයේ දී පැවැත්වෙයි. මෙම සුහද හමුවට ක්‍රීඩා සමාජයේ සාමාජික සාමාජිකාවන්ට සහ ඔවුන්ගේ දරුවන්ට ද සහභාගී විය හැක.දරුවන්ට සහභාගී විය හැකි ක්‍රීඩා තරග පැවැත්වෙන අතර ඔවුන්ට ත්‍යාග ද ලැබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>03</day>
    </date>
    <link>http://www.dinamina.lk/2010/12/03/_art.asp?fn=n10120324</link>
    <topic>‘සිළුමිණ’ විශේෂ මිලකට ලබාදීම අද ඇරැඹේ</topic>
    <author/>
    <content>2600 ශ්‍රී සම්බුද්ධත්ව ජයන්තිය වෙනුවෙන් බුද්ධශාසන හා ආගමික කටයුතු අමාත්‍යාංශය සහ පත්තර මහ ගෙදර එක්ව දිවයිනේ සියලුම විහාරස්ථාන වෙත සිළුමිණ පුවත්පත සුවිශේෂී මිලකට ලබාදීමේ සමාරම්භක උත්සවය අද (03) දින ප. ව. 2 ට රත්නපුර දිස්ත්‍රික් ලේකම් කාර්යාලයීය ශ්‍රවණාගාරයේදී පැවැත්වේ.රත්නපුර දිසා ශාසනාරක්ෂක බල මණ්ඩලයේ ලේඛකාධිකාරී කෝම්පිටියේ ශ්‍රී සුසීල නාහිමියන්ගේ අනුශාසකත්වයෙන් සබරගමුව විශ්වවිද්‍යාලයේ කුලපති මහාචාර්ය කුඹුරුගමුවේ වජිර නාහිමියන් බුද්ධශාසන හා ආගමික කටයුතු නියෝජ්‍ය ඇමැති එම්. කේ. ඒ. ඩී. එස්. ගුණවර්ධන මහතාගේ ප්‍රධානත්වයෙන් ලේක්හවුස් ආයතනයේ තවත් ප්‍රජා සත්කාරක වැඩසටහනක් ලෙස මේ උළෙල පැවැත් වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>03</day>
    </date>
    <link>http://www.dinamina.lk/2010/12/03/_art.asp?fn=r1012031</link>
    <topic>හම්බන්තොට දිස්ත්‍රික්කයේසංවර්ධන වැඩට කෝටි 75ක්</topic>
    <author>එස්. පී. එඩ්වින් - බෙලිඅත්ත සමූහ</author>
    <content>හම්බන්තොට දිස්ත්‍රික්කයේ මහාමාර්ග හා වාරිමාර්ග වැඩි දියුණු කිරීම සඳහා රුපියල් මිලියන 752 ක මුදලක් ලබාදීමට ආර්ථික සංවර්ධන ඇමැති බැසිල් රාජපක්‍ෂ මහතා කටයුතු සලසා ඇත.ජනාධිපති මහින්ද රාජපක්‍ෂ මහතාගේ උපදෙස් මත හම්බන්තොට දිස්ත්‍රික්කයේ මග නැගුම ව්‍යාපෘති සඳහා පමණක් රුපියල් මිලියන 417ක මුදලක් ලබා දී ඇත.ග්‍රාමීය මාර්ග, ජල යෝජනා ක්‍රම, විදුලිබල, නිවාස ඉදිකිරීම්, කුඩා ඇලවේලි ප්‍රතිසංස්කරණය කිරීම ඇතුළු යටිතල පහසුකම් සංවර්ධනයට ද ස්වයං රැකියා ආරම්භ කිරීම, ජීවනෝපාය සංවර්ධන වැඩසටහන් ක්‍රියාත්මක කිරීමට ද මේ මුදල් යෙද වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>03</day>
    </date>
    <link>http://www.dinamina.lk/2010/12/03/_art.asp?fn=r1012032</link>
    <topic>‘ඒදණ්ඩ වෙනුවට පටු පාලම’මධ්‍යම පළාතෙන් ඇරැඹේ</topic>
    <author>රත්තොට සමූහ කිංස්ලි රිචඩ් සිල්වා</author>
    <content>ඒදඬු වෙනුවට පටු පාලම් ලබාදීමේ වැඩ පිළිවෙළක් මධ්‍යම පළාත තුළ දැනට ආරම්භ කර ඇත. මධ්‍යම පළාත් මහා මාර්ග ඇමැති බන්දුල යාලේගම මහතාගේ අදහසක් මත ක්‍රියාවට නැංවෙන මේ වැඩ සටහන යටතේ මධ්‍යම පළාත තුළ පටු පාලම් 60 ක් මේ වන විටත් ඉදිකිරීම අරඹා ඇති බව යාලේගම මහතා පවසයි.මේ යටතේ මහනුවර දිස්ත්‍රික්කයේ පිහිටි ප්‍රාදේශීය ලේකම් කොට්ඨාස 16 තුළ පාලම් 29 ක් ඉදිවෙන අතර ඒ සඳහා වැයකරන මුදල රු. 2205000/- කි. ඒ මඟින් පවුල් 3065 කට පහසුකම් උදාවේ. මාතලේ දිස්ත්‍රික්කයේ ප්‍රාදේශීය ලේකම් බල ප්‍රදේශ එකොළහ තුළ පටු පාලම් 13 ක් ඉදිවෙන අතර එමගින් පහසුකම් ලැබෙන පවුල් ගණන 2640 කි. මේ සඳහා වැය කර ඇති මුදල මිලියනයකට ආසන්න වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>03</day>
    </date>
    <link>http://www.dinamina.lk/2010/12/03/_art.asp?fn=r1012033</link>
    <topic>මධ්‍යම කඳුකරයේනාය යෑමේ අවදානමක්</topic>
    <author>ඉන්දික පොල්කොටුව</author>
    <content>මේ දිනවල පවතින අධික වර්ෂාව සහිත කාලගුණ තත්ත්වය තවදුරටත් පැවැතියහොත් මධ්‍යම කඳුකරයේ ප්‍රදේශ රැසක් නායයාමේ අවදානමට ලක්විය හැකියැයි ජාතික ගොඩනැඟිලි පර්යේෂණ සංවිධානයේ නායයාම් අධ්‍යයන අංශය අනතුරු අඟවයි.විශේෂයෙන් මෙයට පෙර නායයාමට ලක්වූ හා නායයාමේ දැඩි අවදානමක් පවතින ප්‍රදේශ මේ තත්ත්වයට පහසුවෙන්ම පත්විය හැකි බැව් ජාතික ගොඩනැඟිලි පර්යේෂණ සංවිධානයේ නායයාම් අධ්‍යයන හා සේවා අංශයේ භූ විද්‍යාඥ එම්. එම්. සී. යූ. බී. මොරේමඩ මහතා පැවැසීය. පොළවේ ඉරිතැලීම්, නිවාස ඉරිතැලීම් මඩ ජල උල්පත් ඇතිවීම කාලයක් තිස්සේ පැවැත් උල්පත් නැතිවීම ආදිය නායයාම් පූර්ව ලක්ෂණ ලෙස භූ විද්‍යාඥ මොරේමඩ මහතා පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>03</day>
    </date>
    <link>http://www.dinamina.lk/2010/12/03/_art.asp?fn=r1012034</link>
    <topic>රත්නපුර ලේකම් කාර්යාලයඉදිකිරීමට කෝටි 40ක්</topic>
    <author>රත්නපුර දිසා විශේෂ - නිරෝෂන පෙරේරා</author>
    <content>රුපියල් මිලියන 430ක් වැය කරමින් රත්නපුර දිස්ත්‍රික් ලේකම් කාර්යාල සංකීර්ණය අලුතින් ඉදිකිරීමට තීරණය කෙරේ.මේ සඳහා කැබිනට් අනුමැතිය ලබා ගැනීමට නියමිත බව රාජ්‍ය පරිපාලන ඇමති ඩබ්ලිව්. ඩී. ජේ. සෙනෙවිරත්න මහතා පැවසීය.දැනට දිස්ත්‍රික් ලේකම් කාර්යාලය ප්‍රමාණවත් පහසුකම් නොමැතිව පවත්වාගෙන යන බැවින් ජනතාවට වඩාත් ඵලදායි සේවාවක් ලබාදීමේ අරමුණින් නව ගොඩනැගිලි සංකීර්ණය ඉදිකරන බව ඇමතිවරයා පැවසීය.අනාගතයේ අවශ්‍යතා දැන් සිටම තේරුම් ගනිමින් නවීන පහසුකම් වලින් යුත් දිස්ත්‍රික් ලේකම් කාර්යාලයක් රත්නපුරයේ ඉදිකරන බවද රාජ්‍ය පරිපාලන ඇමැතිවරයා කීවේය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>03</day>
    </date>
    <link>http://www.dinamina.lk/2010/12/03/_art.asp?fn=r1012035</link>
    <topic>අනුරපුර නැ’හිර බල ප්‍රදේශයේපහසුකම් නැංවීමට කෝටි 7ක්</topic>
    <author>ගාමිණී ජයසිංහ සමඟ - හිදෝගම සමූහ – චිත්‍රාරත්න කළුආරච්චි</author>
    <content>ජාතික සවිය – ගම නැඟුම වැඩසටහන යටතේ අනුරාධපුර නැඟෙනහිර මැතිවරණ බල ප්‍රදේශයේ නාගරික හා ග්‍රාමීය ප්‍රදේශවල මූලික පහසුකම් නැංවීමට ආර්ථික සංවර්ධන ඇමැති බැසිල් රාජපක්‍ෂ මහතාගේ උපදෙස් පරිදි එම අමාත්‍යංශය මගින් රුපියල් කෝටි හතක් (7) වෙන්කර දී ඇත.ග්‍රාමීය මංමාවත් කොන්ක්‍රීට් කිරීම, තාර දමා සකස් කිරීම, විදුලිය ලබාදීම හා පානීය ජල පහසුකම් ලබාදීම මෙන්ම දහම්පාසල් පෙර පාසල් හා විහාරස්ථාන වැඩි දියුණු කිරීම මේ යටතේ සිදුකෙරේ.ජනාධිපති මහින්ද රාජපක්‍ෂ මහතාගේ නමින් අනුරාධපුර මැදි විදුහලේ නව ක්‍රීඩාගාරයක් ඉදිවෙන අතර ඒ සඳහා ද මෙම ව්‍යාපෘතිය යටතේ රුපියල් ලක්‍ෂ පනස් පහක් (55) වෙන්කරදී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>03</day>
    </date>
    <link>http://www.dinamina.lk/2010/12/03/_art.asp?fn=r1012036</link>
    <topic>මාතලේ ජල ව්‍යාපෘතිවලින් 90%ක් අසාර්ථකයි</topic>
    <author>නාඋල විශේෂ - එම්. ඇම්. අයි. අබේරත්න</author>
    <content>මාතලේ දිස්ත්‍රික්කයේ ක්‍රියාත්මක කළ ප්‍රාදේශීය ජල ව්‍යාපෘති 90% ක් අසාර්ථක වී පවතී. ප්‍රජා ජල ව්‍යාපෘති ලෙස ක්‍රියාත්මක කළ මේ ජල ව්‍යාපෘති සඳහා වැයකර ඇති මුදල ලක්‍ෂ 200 ඉක්මවයි.පල්ලෙපොල, දඹුල්ල, නාඋල, විල්ගමුව, රත්තොට හා මාතලේ ප්‍රාදේශීය ලේකම් කොට්ඨාස මට්ටමින් ග්‍රාම නිලධාරී වසම් 40 කට වැඩි ප්‍රමාණයක මෙය ක්‍රියාත්මක වුණි.නාඋල බබඹරගහ වත්ත, ව්‍යාපෘතිය මෑතදී ආරම්භ කළ අතර, එය අතර මඟ නැවතී ඇත. පල්ලෙපොල ප්‍රාදේශීය ලේකම් බල ප්‍රදේශයේ වල්මෝරුව ගම්මානයේ මඩ වතුර ගැනීමට නිවැසියන්ට සිදුවී ඇත. සමහර ජල ව්‍යාපෘතිවල ජල උල්පත් මුළුමනින්ම අක්‍රිය වී ඇත.ලේනදොර ගම්මානයේ ජල ව්‍යාපෘතිය ද අක්‍රිය වී පවතී. මේ සඳහා වැඩි ශ්‍රමදායකත්වයක් ලබාගත් අතර, සියලුම මුදල් හා මිනිස් ශ්‍රමය අපතේ ගොස් ඇත. මෙහි බොහෝ නිලධාරීන් සිදුකර ඇත්තේ මුදලක් උපයා ගැනීම පමණි.මේ නිසා ගම් මට්ටමින් බොහෝ ප්‍රදේශවල ජල පෝෂිත ප්‍රදේශ ආශි‍්‍රතව පාරිසරික විනාශ සිදුවී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>03</day>
    </date>
    <link>http://www.dinamina.lk/2010/12/03/_art.asp?fn=r1012037</link>
    <topic>පොලොන් හූනා...</topic>
    <author>ඡායාරූපය ගඟ ඉහළ කෝරලේ සමූහ</author>
    <content>අරුම පුදුම හූනෝ වර්ගයක් ගම්පල රන්තැටියාවත්තේ ගම්මානයක ඇත. ගැට පොලොන් නමින් හඳුන්වන මොවුන් වැස්ස කාලයට නිවෙස්වල බිත්තිවල සිටියි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>03</day>
    </date>
    <link>http://www.dinamina.lk/2010/12/03/_art.asp?fn=r1012038</link>
    <topic>හෝමාගම පින්කෙත ගමේසියලු මාර්ග දැඩි ලෙස අබලන්</topic>
    <author>හෝමාගම සංචාරක මංජුල හිරිපිටිය</author>
    <content>හෝමාගම ප්‍රාදේශීය සභා බල ප්‍රදේශයට අයත් හෝමාගම පින්කෙත ගම්මානයේ ප්‍රධාන මාර්ගය ඇතුළු සියලු මාර්ග වසර ගණනාවක සිට සංවර්ධනය නොකිරීම නිසා දැඩි සේ අබලන් වී තිබේ.හෝමාගම ප්‍රාදේශීය සභා බල ප්‍රදේශයට අයත් හෝමාගම පින්කෙත ගම්මානයේ ප්‍රධාන මාර්ගය ඇතුළු සියලු මාර්ග වසර ගණනාවක සිට සංවර්ධනය නොකිරීම නිසා දැඩි සේ අබලන් වී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>03</day>
    </date>
    <link>http://www.dinamina.lk/2010/12/03/_art.asp?fn=r1012039</link>
    <topic>මහනුවර ලැගුම්දෙණියබසය ධාවනය නවතලා</topic>
    <author>අම්පිටිය සමූහ සිසිර ජයනාත් පීරිස්</author>
    <content>මහනුවර උඩ පළාත ප්‍රාදේශීය සභා බල ප්‍රදේශයේ පිළිමතලාව හා මහනුවර සිට ලැගුම්දෙණිය දක්වා දිවෙන ලංකා ගමනාගමන මණ්ඩලයට අයත් බස් රථය ධාවනය නවතා ඇති හෙයින් ජනතාව බලවත් අසීරුවට පත්ව සිටිති.අවුරුදු 40ක පමණ කාලයක් ධාවනය වූ මේ බස් රථය නවතා දැමුවේ කුමන හේතුවකටද කාගේ උවමනාවකටදැයි ජනතාව ප්‍රශ්න කරති.මේ මාර්ගයේ පෞද්ගලික බස් රථයක්ද ධාවනය නොවන අතර ලැගුම්දෙණිය ජනතාවට ත්‍රීරෝද රථ හා වෙනත් විකල්ප හොරා ගැනීමට සිදුව තිබේ.මේ ප්‍රදේශය ඉංගිරිසි ජාතික රොබට් නොක්ස් සිරකරුවකු වශයෙන් ජීවත් වූ ප්‍රදේශය හෙයින් පිට පළාත්වලින් මේ ප්‍රදේශය නැරඹීමට පැමිණෙන දේශීය හා විදේශීය සංචාරකයන්ද මේ මේ හේතුවෙන් අසීරුවට පත්ව ඇතැයිද ප්‍රදේශවාසීහු පවසති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>03</day>
    </date>
    <link>http://www.dinamina.lk/2010/12/03/_art.asp?fn=r10120310</link>
    <topic>අලව්ව නගරයේ බෝක්කුව අවහිරයි: කුඹුරු වගා ජලයෙන් යටවෙයි</topic>
    <author>අලව්ව විශේෂ – ඒ. කීර්තිසිංහ</author>
    <content>අලව්ව ගිරිඋල්ල බස් මාර්ගයේ අලව්ව නගරය අසල ඇති බෝක්කුවෙන් ජලය හරිහැටි බැස නොයෑම නිසා වසරක් පාසා තම කුඹුරු ජලයෙන් යටවී විනාශ වන බව ගොවීහු පවසති.බස් මාර්ගය ද ගිලා බැස ඇත. මේ ජලය බැස නොයෑමට හේතුව වී ඇත්තේ බෝක්කුව යටින් සවිකර ඇති ජලසම්පාදන මණ්ඩලයට අයත් විශාල ජලනළ දෙකකි. එම ජලනළවල රොඩු හිරවීම නිසා ජලය බැස යාම හරිහැටි සිදු නොවේ.මේ නිසා ජලයෙන් තම කුඹුරු යටවී මහන්සියෙන් බඳින ලද බැමි ද කඩාගෙන යන බවත්, ගොයම පාළුවන බවත්, ගොවීහු කියති. එසේ ගලා යන ජලය බස් මාර්ගය මැදින් ගලා ගොස් ගල් ගැලවී මාර්ගයටද බලවත් හානි සිදු වී තිබේ.මේ බෝක්කුව අසල මාර්ගය ද ගිලාබසින තත්ත්වයකට පත්ව තිබේ. මේ ගැන අදහස් දක්වන අලව්ව ගොවි සංවිධානයේ සභාපති විජේරත්න කැබැල්ලවිට මහතා - “මේ බෝක්කුව නිසා අසල වෙල්යාය විනාශ වෙනවා. මේ ගැන අවශ්‍ය කටයුතු කරන ලෙස අලව්ව ගොවිජන සේවා මධ්‍යස්ථානයට සහ කුරුණෑගල ගොවිජන සේවා කොමසාරිස් කාර්යාලයටත් පැමිණිලි කර තිබෙනවා. මෙතෙක් කිසිම පියවරක් ගෙන නැහැ.”.</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>03</day>
    </date>
    <link>http://www.dinamina.lk/2010/12/03/_art.asp?fn=r10120311</link>
    <topic>නාගහවෙල ඇළේ අපද්‍රව්‍යපළාතටම තර්ජනයක්</topic>
    <author>කොළොන්නාව සමූහ ඒ. සුමනසේන</author>
    <content>කොළඹ අවිස්සාවේල්ල ප්‍රධාන මාර්ගයේ කොටිකාවත්ත නාගහවෙල පාලමට යටින් ඇති ඇළ මාර්ගය අපද්‍රව්‍යවලින් පිරී පැවැතීම නිසා ප්‍රදේශවාසීන්ගේ සෞඛ්‍ය තත්ත්වයට තර්ජනයක් වී ඇතැයි කියති.අවට ඇති ව්‍යාපාරික ස්ථානවලින් බැහැර කෙරෙන අපද්‍රව්‍ය මේ ඇළ මාර්ගයට දැමීම හා ඇළ මාර්ගයට යා කොට අනවසරයෙන් ඉදිකර ඇති ගොඩනැගිලිද මේ තත්ත්වයට හේතුවක්ව ඇති බවද පෙන්වා දෙන ප්‍රදේශවාසීන් කියන්නේ මේ සම්බන්ධව අදාළ වගකිවයුත්තන් දැනුවත් කොට තිබුණත් කිසිදු ක්‍රියාමාර්ගයක් ගෙන නැති බවයි.කොටිකාවත්ත ටී.සී.පාරේ පදිංචි කරුවකු වන කේ. ඒ. ඔබේපාල මහතා මම ඉන්නේ මේ ඇළ මාර්ගයට සම්බන්ධ ප්‍රධාන කාණු පද්ධතියක් ඉදිකර ඇති මාර්ගයකයි. මේ මාර්ගය වැසි දිනවලට ජලයෙන් යටවෙනවා. ඉස්සර පිරිසුදු වැහි වතුර නලාගෙන ගිය කාණු පද්ධතියේ දැන් වහින කොට එන්නේ පල් වෙලා ගඳගහන ජලයයි.සමහර අවස්ථාවලට අපේ නිවාසත් මේ ජලයෙන් යට වෙනවා. මේ වාගේ වෙලාවකට ඇවිල්ලා බැලුවොත් දැක ගන්න පුළුවනි. ඇළේ ජලය කොයි තරමට අපිරිසුදු ද කියා..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>03</day>
    </date>
    <link>http://www.dinamina.lk/2010/12/03/_art.asp?fn=r10120312</link>
    <topic>මී උණ රෝගය හොරණ හිස ඔසවයි</topic>
    <author>හොරණ සමූහ සහ ඉංගිරිය සමූහ</author>
    <content>හොරණ මහජන සෞඛ්‍ය පරීක්‍ෂක කාර්යාල බල ප්‍රදේශයන්හි මී උණ රෝගය යළිත් පැතිරෙන බව ප්‍රදේශවාසීහු පවසති.ඒ පිළිබඳව හොරණ මූලික රෝහලේ වෛද්‍ය අධිකාරි තමර කලුබෝවිල මහතා මෙසේ කීය.හොරණ මූලික රෝහලට අයත් වන මදුරාවල, හොරණ, ඉංගිරිය, බණ්ඩාරගම, බුලත්සිංහල සෞඛ්‍ය පරීක්‍ෂක කාර්යාල ප්‍රදේශවල රෝගීන් හොරණ මූලික රෝහලෙන් ප්‍රතිකාර ලබනවා. කුඹුක, නර්තනගල, මදුරාවල, ප්‍රදේශවල රෝගීන් තිදෙනකු මේ රෝගයෙන් මරණයට පත්ව තිබෙනවා. මී උණ රෝගයට ගොදුරු නොවීම සඳහා ජනතාව දැනුවත් වීම අවශ්‍යයි.හොරණ මූලික රෝහලෙන් 2010 සැප්තැම්බර් මාසයේ දී පමණක් මී උණ රෝගීන් 29ක් ප්‍රතිකාර ගෙන තිබෙනවා. ඔක්තෝබර් මාසයේ දී ඒ ප්‍රමාණය 15 දක්වා අඩු වෙලා. නොවැම්බර් මුල් සති තුන තුළ හොරණ මූලික රෝහලෙන් රෝගීන් 23ක් ප්‍රතිකාර ගෙන තිබෙනවා.ගංවතුර පිටාර ගැලීම් නිසා රෝගය ව්‍යාප්තවීම වැඩි බව සොයාගෙන තිබෙනවා. මී උණ රෝගයෙන් වැළකීම සඳහා කුඹුරු ඉඩම්වල රසායනික කෘමිනාශක භාවිතයේ දී අත් වැසුම්, පා වැසුම්, හිස් වැසුම් පාවිච්චිය අනිවාර්යයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>03</day>
    </date>
    <link>http://www.dinamina.lk/2010/12/03/_art.asp?fn=s1012032</link>
    <topic>‘දැන් අපි ශක්තිමත්’</topic>
    <author>වර්නන් ගුණසේකර පල්ලෙකැලේ සිට</author>
    <content>වර්තමාන බටහිර ඉන්දීය කොදෙව් කණ්ඩායම මෑත කාලයේ බිහි වූ එරට හොඳම කණ්ඩායම බව කොදෙව් ක්‍රීඩක ෂිවනරීන් චන්දරපෝල් කියයි. එමෙන්ම ඔටිස් ගිබ්සන් පුහුණුකරු යටතේ කොදෙව් කණ්ඩායම ශීඝ්‍ර දියුණුවක් ලබා ඇතැයිද ඔහු කියයි.නව සැලැස්මකට අනුව ක්‍රීඩා කරන තම කණ්ඩායමේ ප්‍රධාන අරමුණ වී ඇත්තේ මේ තරගයේ විශාල ලකුණු ප්‍රමාණයකට යාම බවත් බ්‍රයන් ලාරාගේ ක්‍රීඩා විලාසයට සමාන ලෙසින් පිතිහරඹයේ නියැලෙන ඩැරන් බ්‍රාවෝ කොදෙව් කණ්ඩායමට විශාල ශක්තියක් බවත් චන්දරපෝල් කියයි.ටෙස්ට් ලකුණු 9000 පසුකර සිටින තමාට පෞද්ගලික ඉලක්ක නැති බවත් හැකි තරම් ලකුණු ලබා ගෙන කොදෙව් ඉනිම ගොඩ නැගීම තමා ඇතුළු අනෙකුත් පිතිකරුවන්ගේ වුවමනාව බවත් ඔහු පවසයි.ශ්‍රී ලංකා ක්‍රිකට් පුහුණුකරු ට්‍රෙවර් බෙලීස් ඊයේ තරගයෙන් පසුව කියා සිටියේ තරගයේ ජයග්‍රාහී ප්‍රතිඵලයක් ලබා ගැනීමට තවමත් කල් තිබෙන බවයි.“සුරංග ලක්මාල්ට ඉතා හොඳ අනාගතයක් තියෙනවා. ඔහු ඉතා හොඳින් පන්දු යවනවා. ලක්මාල් අද තරගයේ කඩුලු ලබා නොගත්තත් ඔහු හරි එල්ලයට පන්දු යැව්වා. එවිට අනෙක් අන්තයෙන් අනෙක් පන්දු යවන්නන් කඩුලු බිඳ හෙලුවා. ටෙස්ට් තරගයක සිදු විය යුත්තේ එයයි. බේලිස් කියා සිටියේය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>03</day>
    </date>
    <link>http://www.dinamina.lk/2010/12/03/_art.asp?fn=s1012033</link>
    <topic>ගාම්බීර්ගෙන් විශිෂ්ට ප්‍රහාරයක්</topic>
    <author/>
    <content>එක්දින අන්තර්ජාතික ක්‍රිකට් බිමේදී තම 8 වැනි ශතකය වාර්තා කළ ඉන්දීය පිතිකරු ගෞතම් ගාම්බීර් නවසීලන්තය කඩුලු 8 කින් පැරදවීමට ප්‍රබල ලෙස දායක විය. පන්දු 116 කදී හතරේ පහර 18 ක්ද සමඟ ගාම්බීර් නොදැවී ලකුණු 138ක් ලබා ගත්තේය.සංචාරක නවසීලන්ත පිල හා ඉන්දියාව අතර ජායිපූර්හිදී දෙවැනි එක්දින තරගය පැවැති අතර මේ තරග ජයත් සමග ඉන්දියාව නිමාවූ එක්දින තරග දෙකෙන්ම ජයගෙන සිටී.එක්දින තරග 5 කින් සමන්විත තරගාවලියේ තෙවැනි තරගය හෙට වඩෝඩ්රා ක්‍රීඩාංගණයේ දී පැවැත් වේ. නවසීලන්තය මුලින් පහර දී කඩුලු 8 කට ලකුණු 258ක් ලැබූ අතර ඉන්දියාව ඕවර් 43කදී කඩුලු 2 කට ජයග්‍රාහී ඉලක්කය පසු කළේය.නවසීලන්තය කඩුලු 8 කට ලකුණු 258 (50)ගුප්තිල් 70, ස්ටයිරිස් 59, විටෝරි 31 (ශ්‍රී සාන්ත් 47/4)ඉන්දියාව කඩුලු 2 කට ලකුණු 259(43)විජේ 33, ගාම්බීර් නොදැවී 138, කොහොලී 64..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>03</day>
    </date>
    <link>http://www.dinamina.lk/2010/12/03/_art.asp?fn=s1012034</link>
    <topic>පාපැදි සූරයාට චෝදනාවක්</topic>
    <author>ජිනීවා (ඒ.එෆ්.පී.)</author>
    <content>2003 වසරේ ලෝක මාර්ග ධාවන පාපැදි සූරතාව ජයගත් ස්පාඤ්ඤයේ අයිගෝ ඇස්ටර්ලෝවාට තහනම් උත්තේජන භාවිතා කිරීමේ චෝදනාවට හසුවීමේ හේතුවෙන් වසර දෙකක තරග තහනමක් පැන වූ බව ජාත්‍යන්තර පාපැදි සංගමය ප්‍රකාශ කළේය. තහනමට අමතරව යුරෝ 35,000 ක දඩ මුදලක් ගෙවීමට ද ඔහුට සිදු විය.ඔහුගේ ජීවදත්ත ඇතුළත් ගුවන් ගමන් බලපත්‍රය අනුව ලෝක තහනම් උත්තේජක විරෝධී නීතිරීතිවලට යටත්ව පරීක්ෂණයක් පවත්වන ලෙසට ජාත්‍යන්තර පාපැදි සංගමය මගින් ස්පාඤ්ඤ පාපැදි සම්මේලනයෙන් පසුගියදා ඉල්ලා සිටියේය.ඒ අනුව පැවැති පරීක්ෂණවලින් ඇස්ටර්ලෝවා තහනම් උත්තේජන භාවිතා කළ බව තහවුරු වීමේ හේතුවෙන් මේ තරග තහනම පනවා ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>03</day>
    </date>
    <link>http://www.dinamina.lk/2010/12/03/_art.asp?fn=s1012035</link>
    <topic>ජනමාධ්‍ය ක්‍රිකට් කණ්ඩායමට ජය</topic>
    <author/>
    <content>ජනමාධ්‍ය හා ප්‍රවෘත්ති අමාත්‍යාංශය සහ දෙරණ නාලිකාව අතර පැවති සුහද - සැහැල්ලු පන්දු ක්‍රිකට් තරගාවලිය තරග 2 – 0 ක් ලෙස විශිෂ්ට ජයක් ලැබීමට ජනමාධ්‍ය හා ප්‍රවෘත්ති අමාත්‍යාංශ කණ්ඩායම සමත් විය. පසුගියදා වැල්ලවත්ත බී. අයි. එච්. ක්‍රීඩාංගණයේ පැවති මේ ක්‍රිකට් තරගාවලිය පන්දු වාර 10 තරග 3 ක් ලෙස සංවිධානය කර තිබිණි.පළමු තරගය කඩුලු 9 කින් ද, දෙවන තරගය කඩුලු 8 කින් ද, ජයග්‍රහණය කොට සමස්ත තරගාවලියේ සූරතාව තමන් සතු කර ගැනීමට ජනමාධ්‍ය අමාත්‍යාංශය ක්‍රීඩකයෝ සමත් වූහ. තරගාවලියේ වීරයා සහ දක්‍ෂතම පන්දු යවන්නා ලෙස පිළිවෙළින් ජනමාධ්‍ය හා ප්‍රවෘත්ති අමාත්‍යාංශ කණ්ඩායමේ සුනෙත් රවීන්ද්‍ර සහ එම්. ජේ. එම්. යසීර් යන ක්‍රීඩකයන් සම්මානයට පාත්‍ර විය. දෙරණ නාලිකාවේ ආසිරි ජයවීර දක්‍ෂතම පිතිකරු ලෙස තේරී පත් විය.පළමු තරගයදෙරණ නාලිකා පිල 71/5 (පන්දු වාර 10) - පූරිත විජේවික්‍රම 24, ආසිරි ජයවීර 22, අශෝක ජයතිලක 3/2, එම්. ජේ. එම්. යසීර් 11/2 ජනමාධ්‍ය අමාත්‍යාංශ පිල 72/1 (පන්දු වාර 6.2) - සුනෙත් රවින්ද්‍ර 57 නොදැවීදෙවන තරගයදෙරණ නාලිකා පිල 82/9 (පන්දු වාර 10) - යුගාන්ත පෙරේරා 26, ප්‍රසාන් රතනගොඩ 19, එම්. ජේ. එම්. යසීර් 14/4, අශෝක ජයතිලක 7/2 ජනමාධ්‍ය අමාත්‍යාංශ පිල 84/2 (පන්දු වාර 6.4) - සුනෙත් රවින්ද්‍ර 43 නොදැවී..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>03</day>
    </date>
    <link>http://www.dinamina.lk/2010/12/03/_art.asp?fn=s1012036</link>
    <topic>කනිෂ්ඨ විවෘත ගෝල්ෆ් 15දා ඇරැඹේ</topic>
    <author>ෆවුස් මොහොමඩ්</author>
    <content>ශ්‍රී ලංකා ගෝල්ෆ් සංගමය විසින් සංවිධානය කරනු ලබන කනිෂ්ඨ විවෘත ගෝල්ෆ් සූරතාවලිය 15දා සිට 17 දින දක්වා කොළඹ රාජකීය ගෝල්ෆ් පිටියේ දී පැවැත්වේ.අවුරුදු 18න් පහළ ක්‍රීඩක ක්‍රීඩිකාවන් 60 කට අධික ප්‍රමාණයක් තරග වැදීමට නියමිත මේ සූරතාවලියේ පසුගිය වසරේ සූරතාව හිමිකර ගනු ලැබුවේ කොළඹ බ්‍රිතාන්‍ය පාසලේ 14 හැවිරිදි සචින්ද සිල්වා විසිනි.ජාතික මට්ටමේ දස්කම් දැක්වීම සඳහා යොවුන් ක්‍රීඩක ක්‍රීඩිකාවන්ට දොරටු විවර කෙරෙන මේ සූරතාවලියෙන් පසුගිය කාලයේ දී බිහිවූ මිතුන් පෙරේරා, බිනූප විජේසිංහ, ලලිත් කුමාර හා තිස්ස චන්ද්‍රදාස මේ වනවිට ජාතික මට්ටමේ සූරයන් ලෙස පෙරමුණේ පසුවෙති.වයස් කාණ්ඩ 15 - 17 දක්වා රන් කුසලාන ඉසව්ව, 11 - 14 වයස් කාණ්ඩය රිදී කුසලාන ඉසව්ව අවුරුදු 10 සහ 10 න් පහළ ලෝකඩ කුසලාන ඉසව්ව වශයෙන් මෙවර සූරතාවලියේ තරග පැවැත්වේ. මේ සූරතාවලියේ ප්‍රධාන අනුග්‍රාහක වශයෙන් පී‍්‍රමා ආයතනය කටයුතු කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>03</day>
    </date>
    <link>http://www.dinamina.lk/2010/12/03/_art.asp?fn=s1012037</link>
    <topic>වසරේ ටෙනිස් ක්‍රීඩිකාවක්ලිජ්ස්ටර්ස්</topic>
    <author>ෆ්ලෝරිඩා (ඒ.එෆ්.පී.)</author>
    <content>අමෙරිකානු විවෘත ටෙනිස් සූරතාව ඇතුළු ප්‍රධාන පෙළේ ටෙනිස් සූරතා 5ක් මේ වසරේ දී ජය ගත් බෙල්ජියමේ කිම් ක්ලිජ්ස්ටර්ස් ජාත්‍යන්තර ටෙනිස් සංගමයේ වසරේ ක්‍රීඩිකාවට හිමි සම්මානය දිනා ගැනීමට සමත් විය.2005 වසරේ දී ද මේ සූරතාව ජය ගත් 27 හැවිරිදි ක්ලිජ්ස්ටර්ස් ටෙනිස් පිටියෙන් විශ්‍රාම ගැනීමෙන් අනතුරුව නැවත වරක් ක්‍රීඩාවට අවතීර්ණ වූයේ පසුගිය වසරේදී ය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>03</day>
    </date>
    <link>http://www.dinamina.lk/2010/12/03/_art.asp?fn=s1012038</link>
    <topic>ලංකා බැංකු ක්‍රීඩා උළෙලේ දී මධ්‍යම පළාතෙන් දස්කම්</topic>
    <author>අසෝක හිඳගොඩ මාතලේ දිසා විශේෂ</author>
    <content>මධ්‍යම පළාත් ලංකා බැංකු ක්‍රීඩා උළලේ දී 2010 සමස්ත ක්‍රීඩා සූරතාවය දිනා ගැනීමට ලකුණු 440ක් ලැබූ මධ්‍යම පළාත් ලංකා බැංකු කාර්යාලය සමත් විය. ලකුණු 340ක් ලැබූ මාතලේ දිස්ත්‍රික් ලංකා බැංකු කණ්ඩායමට අනු සූරතාවය ද, ලකුණු 170ක් ලැබූ නුවරඑළිය දිස්ත්‍රික් ලංකා බැංකු කණ්ඩායමට තෙවන ස්ථානය ද හිමි වූහ.මාතලේ, මහනුවර, නුවරඑළිය දිස්ත්‍රික් සහ මධ්‍යම පළාත් කාර්යාලය අතර පැවැති මෙම තරගාවලිය පසු ගිය දා මාතලේ බර්නාඩ් අළුවිහාරේ ක්‍රීඩාංගණයේ දී පැවැත්විණි. මෙහි දී ක්‍රිකට්, නෙට්බෝල්, පාපන්දු, වොලිබෝල් සහ මලල ක්‍රීඩා තරග පැවැත්විණි.මෙම තරගාවලියේ ජය සංකේත ප්‍රදානය, ලංකා බැංකුවේ නියෝජ්‍ය මහ කළමනාකරු අයි. ඩී.වීරසේන මහතාගේ ප්‍රධානත්වයෙන් සිදුවිය. මේ අවස්ථාවට සහකාර මහ කළමනාකරු මේ අවස්ථාවට සහකාර මහ කළමනාකරු ලලිත් අතපත්තු, මහනුවර උපතිස්ස බණ්ඩාර, මාතලේ ජ්‍යෙෂ්ඨ කළමනාකරු එන්. විජේවර්ධන සහ මාතලේ දිස්ත්‍රික් කළමනාකරු එච්. එන්. කරුණාරත්න යන මහත්වරු සහභාගි වූහ.පැවැති තරග ප්‍රතිඵල මෙසේ යි.වොලිබෝල් පිරිමි සූරතාවය, මාතලේ දිස්ත්‍රික්කය, නෙට්බෝල් සූරතාවය, මාතලේ දිස්ත්‍රික්කය, පාපන්දු සූරතාවය, පළාත් කාර්යාලය, ක්‍රිකට් පිරිමි සූරතාවය, මාතලේ දිස්ත්‍රික්කය, ක්‍රිකට් කාන්තා සූරතාවය, පළාත් කාර්යාලය.මධ්‍යම පළාත් ලංකා බැංකු ක්‍රීඩා උළෙලේ නෙට්බෝල් සූරතාවය දිනාගත් මාතලේ දිස්ත්‍රික් ලංකා බැංකු කණ්ඩායම චතුරි හේන්දෙණිය (නායිකාව) ක්‍රිෂාන්ති මඩුගල්ල, පියුමාලි කොඩිත්තුවක්කු, කේ. ජී. තාරිනි, නදීශානී හේරත්, ප්‍රබුද්ධි දිසානායක සහ නදිශානි පෙරේරා..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>03</day>
    </date>
    <link>http://www.dinamina.lk/2010/12/03/_art.asp?fn=s1012039</link>
    <topic>කැලණි විදුහලට ක්‍රිකට් ජයක්</topic>
    <author>කැලණිය සමූහ එඩ්වඩ් වීරසිංහ</author>
    <content>ශ්‍රී ලංකා පාසල් ක්‍රිකට් සංගමයේ මෙහෙයවීමෙන් ක්‍රියාත්මක අන්තර් පාසල් වයස අවුරුදු 13 න් පහළ ක්‍රිකට් තරගයක දී කැලණිය ශ්‍රී ධර්මාලෝක විදුහල පරාජය කිරීමට කැලණි මහ විදුහල් පිල සමත් විය.මුලින් පන්දුවට පහරදුන් කැලණිය විදුහල් පිල පළමු ඉනිම කඩුලු 9 ට ලකුණු 150 කට සීමා වූ අතර ශ්‍රී ධර්මාලෝක විදුහලට ඊට පිළිතුරු ලෙස රැස් කර ගත හැකිවූයේ ලකුණු 98 ක් පමණි.කැලණි මහ විදුහල පළමු ඉනිම 150 / 9 දසුන් දිමේෂ් 32, හර්ෂ තාරක 19, හර්ෂ තරංග 19, (යසුරු පබසර 34 / 3) ශ්‍රී ධර්මාලෝක පිල පළමු ඉනිම 98 එම්. ඩී. ටී. එම්. සපරමාදු 22 (රවිදු සුපුන් 45 / 6, හර්ෂ තරංග 09 / 2) සහ දෙවැනි ඉනිම 80 / 7 යි (මලිත් චානක 30 / 3, රවිදු සුපුන් 39 / 2, හර්ෂ තරංග 11 / 2)..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>03</day>
    </date>
    <link>http://www.dinamina.lk/2010/12/03/_art.asp?fn=s10120310</link>
    <topic>අජිත්-ඉනෝකා ජනසතු සේවා කැරම් සූරතා දිනති</topic>
    <author>ජගත් ගුණවර්ධන</author>
    <content>ලංකා ඛනිජ තෙල් සංස්ථාවේ අජිත් චන්ද්‍රසෝම 25/7 ක් 25/6 ක් ලෙස මධ්‍යම ගමනා ගමන මණ්ඩලයේ ජේ. එන්. අබේවර්ධන පරදවා ජනසතු සේවා විවෘත කැරම් තරගාවලියේ පිරිමි කේවල අංශයේ සූරතාව දිනාගනු ලැබීය. කාන්තා කේවල අංශයේදී රාජ්‍ය ඉංජිනේරු සංස්ථාවේ ඉනෝකා අතපත්තු 25/6 ක් 25/18 ක් ලෙස එම සංස්ථාවේම කල්‍යාණි අමරසිංහ පරදවා සූරතාව දිනා ගනු ලැබීය.මේ තරගාවලියේ කාන්තා යුගල සූරතාවද රාජ්‍ය ඉංජිනේරු සංස්ථාවේ ඉනෝකා අතපත්තු හා කල්‍යාණි අමරසිංහ 25/2, 9/25, 25/16 ක් ලෙස ශ්‍රී ලංකා ප්‍රමිති කාර්යාංශයේ පුෂ්පකාන්ති අබේරත්න හා කේ. එස්. ජයවර්ධන පරදවනු ලැබීය.පිරිමි යුගල සූරතාව ඉංජිනේරුමය කාර්යයන් පිළිබඳ මධ්‍යම උපදේශක කාර්යාලයේ ඩබ්ලිව්. කේ. ලලිත් හේවගේ හා ආර්. ඒ. එස්. එච්. රණසිංහ 20/16, 24/25, 25/24 ක් ලෙස ලංකා ඛණිජ තෙල් නීතිගත සංස්ථාවේ අජිත් චන්ද්‍රසෝම හා ඒ. ඩී. විජිත පරදවන ලදී..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>03</day>
    </date>
    <link>http://www.dinamina.lk/2010/12/03/_art.asp?fn=s10120311</link>
    <topic>බස්නාහිර ක්‍රීඩා අද සිට</topic>
    <author/>
    <content>ජනාධිපති මහින්ද රාජපක්‍ෂ මහතාගේ දෙවැනි පදවි ප්‍රාප්තිය වෙනුවෙන් බස්නාහිර පළාත් ක්‍රීඩා අමාත්‍යාංශය සංවිධානය කරනු ලබන කණ්ඩායම් ක්‍රීඩා තරගාවලිය අද (03) සිට ආරම්භ වේ.මේ තරගාවලිය සඳහා සැහැල්ලු පන්දු ක්‍රිකට්, පාපන්දු, පැසිපන්දු හා නෙට්බෝල් ඇතුළත් වේ.පාපන්දු තරග අද (03) සිට 06 දක්වා බත්තරමුල්ල බුද්ධදාස ක්‍රීඩාංගණයේ දී පැවැත්වේ. නෙට්බෝල් තරග අද (03) මහරගම නාවින්න ක්‍රීඩාංගණයේ දී පැවැත්වෙන අතර පැසිපන්දු තරග හෙට (04) හා අනිද්දා (05) නුගේගොඩ සාන්ත ජෝශප් බාලිකා විදුහල් ක්‍රීඩාංගණයේ දී පැවැත්වෙන අතර, සැහැල්ලු පන්දු ක්‍රිකට් තරග සියලු ප්‍රාදේශීය ලේකම් කොට්ඨාස තුළ 05 වැනිදා පැවැත්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>03</day>
    </date>
    <link>http://www.dinamina.lk/2010/12/03/_art.asp?fn=s10120312</link>
    <topic>ආදි ආනන්ද ක්‍රීඩා සමාජයට නව නිලධාරීන්</topic>
    <author/>
    <content>ආදි ආනන්ද ක්‍රීඩා සමාජයේ සභාපති ලෙස ලාල් හේවාගම මහතා තේරී පත්විය. පසුගියදා නව නිලධාරී මණ්ඩලය තෝරා පත්කර ගැනීම සිදුවිය. සභාපති:- ලාල් හේවාගම, ලේකම්:- බිනුප ලියනගේ, සහකාර ලේකම්:- මංජුල විජේමාන්න, භාණ්ඩාගාරික:– චිංතක ධර්මරත්න, නි. භාණ්ඩාගාරික:- චමින්ද රාජපක්ෂ, හිටපු සභාපති:- පද්මකීර්ති හේමචන්ද්‍ර, විධායක කමිටුව:- ලාල් රංචාගොඩ, ක්‍රිෂාන්ත අල්විස්, ස්වර්ණ රණසිංහ, චන්න මොල්ලිගොඩ, සුජීව වල්පොල, රවිනේශ් සේනාරත්න, ඩිල්නුවන් රාජපක්ෂ, සුදේශ් රූපසිංහ, නිමන්ත හේවාගම, සමන් මොල්ලිගොඩ, සුපුන් අධිකාරී, පි‍්‍රයන්ත උදයරත්න, මනීෂ පෙරේරා, ප්‍රභාත් විජේසිංහ, කුෂාන්ත ගමගේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>03</day>
    </date>
    <link>http://www.dinamina.lk/2010/12/03/_art.asp?fn=f1012032</link>
    <topic>නව යුගයකට පෙරට යන අය වැයක්</topic>
    <author/>
    <content>වසර 2011 අය – වැය දෙවනවර කියවීමේ විවාදය අවසානයේදී රජය වෙනුවෙන් විවාදය අවසන් කරමින් ආර්ථික සංවර්ධන අමාත්‍ය බැසිල් රාජපක්ෂ මහතා කරන ලද කථාව ඇසුරෙන් මෙම ලිපිය සැකසිණි. මහින්ද රාජපක්ෂ ජනාධිපතිතුමාගේ දෙවන පදවි ප්‍රාප්තියෙන් පසුව ඉදිරිපත් කළ පළමු අය – වැය ද මෙය වේ.රජය වෙනුවෙන් අය වැය විවාදය අවසන් කිරීමට ලැබීම සතුටට කරුණකි. අති විශිෂ්ඨ ජන වරමකින් පසු අතිගරු ජනාධිපතිතුමා දෙවන ධුර කාලයට පත්වී ඉදිරිපත් කළ මෙම ප්‍රථම අය – වැයෙන් එතුමා බලාපොරොත්තු වුණේ රජය යන දිසාව පෙන්නුම් කිරීමය.අය වැයේදී ඡන්දය පාවිච්චි නොකිරීමටත් ඒ වාගේම රජයේ නැවත පදිංචි කිරීමේ කටයුතු සඳහා සහයෝගය දැක්වීමට ඉදිරිපත්වීම ගැනත් දෙමළ සන්ධානයේ මන්ත්‍රීවරු ගත්ත තීරණය ගැන විශේෂයෙන්ම සතුටු වෙනවා.උතුරේ නැවත පදිංචි කිරීම කියන එක එතරම් ලෙහෙසි කාර්යයක් නොවේ. ඇත්ත වශයෙන්ම මේ නැවත පදිංචි කිරීම අලුතෙන් පදිංචි කරනවාටත් වැඩිය අමාරු කාර්යයකි. එල්. ටී. ටී. ඊ. ත්‍රස්තවාදීන් විසින් මේ භූමියේ අඟලෙන් අඟලට බිම් බෝම්බ වළලා තිබුණා. පාරවල්, බෝක්කු පුපුරවා හැරියා. පාසල් බිමට සමතලා කළා. ඒ වාගේම සියලුම වාරි මාර්ග යෝජනා ක්‍රමවල ඇළ වේලි, වැව් අමුණු විනාශ කරලා තිබුණේ.එහි කිසිම රජයේ ගොඩනැගිල්ලක අඩු ගණනේ වහලක්වත් ඉතුරු කළේ නැහැ. මේ බිම් බෝම්බ ඉවත් කරන්න රජය රුපියල් දස ලක්ෂ 700 ක් වියදම් කරලා ක්‍රෝෂියා සහ ස්ලෝවැකියා රජයෙන් යන්ත්‍ර 15 ක් ගෙන එමින් කටයුත්ත ආරම්භ කළා. නැවත පදිංචි කරන්න ඉස්සෙල්ලා මේ ප්‍රදේශයේ යටිතල පහසුකම් දියුණු කරන්න විශාල ආයෝජනයක් කරන්න සිද්ධ වෙනවා. ඒ අතරම මොවුන් පදිංචි කරන කොට විශාල සහනාධාර ප්‍රමාණයක් සපයන්න ඕනෑ වෙනවා.ආර්ථික සංවර්ධන අමාත්‍යාංශයේ ‘හදිසි උතුරු පුනරුත්ථාපන වැඩ සටහන’ යටතේ පමණක් වාරි මාර්ග සඳහා වවුනියාවේ සුළු වාරි මාර්ග ව්‍යාපෘති 30 කට රුපියල් දස ලක්ෂ 100 ක්, කනකරායන්කුලම්වල රුපියල් දස ලක්ෂ 30, මන්නාරම දිස්ත්‍රික්කයේ මුල්ලිකුලමට රුපියල් දස ලක්ෂ 38, පෙරියපච්චියට රුපියල් දස ලක්ෂ 60, කට්ටවාන මරදමඩුවට රුපියල් දස ලක්ෂ 65, වැලිමරතමුල්ල අමුණට රුපියල් දස ලක්ෂ 90, අඩම්පන්ට රුපියල් දස ලක්ෂ 50, තරුමඩු අමුණට රුපියල් දස ලක්ෂ 50, කිලිනොච්චියේ කනගවහෙයිට රුපියල් දස ලක්ෂ 25, පුදලුමුත්තුට රුපියල් දස ලක්ෂ 40, මුලතිව්වල කොකාවිල්වලට රුපියල් දස ලක්ෂ 20, පනන්කාමන්ට රුපියල් දස ලක්ෂ 20, මලවිට රුපියල් දස ලක්ෂ 45 බැගින්ද යාපනයේ වාරි ඇළවල් හා පොකුණු 10 ක් ප්‍රතිසංස්කරණය කිරීමට රුපියල් දස ලක්ෂ 50 ක්ද වෙන් කර ඇත. මෙලෙස වාරි ක්‍රම සඳහා පමණක් රුපියල් දස ලක්ෂ 1,385 ක් වියදම් කරලා තිබෙනවා. ඒ යටතේම අභ්‍යන්තර මාර්ග සඳහා රුපියල් දස ලක්ෂ 1,065 ක් වෙන් කරලා තිබෙනවා.ඒ වාගේම පානීය ජල යෝජනා ක්‍රම සඳහා වවුනියාවේ නැදුන්කර්නිවලට දසලක්ෂ 200, මන්නාරමේ අඩම්පන්ට රුපියල් දස ලක්ෂ 195, වෙට්ටතලිව්ට රුපියල් දස ලක්ෂ 195, තෙවම්පිටිය රුපියල් මිලියන 170, මුලතිවු දිස්ත්‍රික්කයේ ඔඩ්ඩුසුඩාන්වලට රුපියල් දස ලක්ෂ 100, මාලවිට රුපියල් දසලක්ෂ 200, පාණ්ඩියකුලමට රුපියල් දස ලක්ෂ 200, මර්තකර්නිට රුපියල් දස ලක්ෂ 25, වැල්වැටිතුෙරෙයිට රුපියල් දස ලක්ෂ 250 යි, ඒ දෙකම යාපනය දිස්ත්‍රික්කයේ.මේ අනුව රුපියල් දස ලක්ෂ 1535 ක් වෙන් කර තිබෙනවා. ඒ වාගේම පොදු ගොඩනැගිලි සඳහා, විවිධ සේවා සමුපකාර ගොඩනැගිලි 43 ක් සඳහා රුපියල් දස ලක්ෂ 204.7 ක්ද ආහාර හා වී ගබඩා, පොහොර ගබඩා, ගොවි ජන සේවා ගොඩනැගිලි, පාසල් ගොඩනැගිලි සහ වෙනත් දිස්ත්‍රික් කාර්යාල ආදී යෝජනා ක්‍රම 258 කට රුපියල් දස ලක්ෂ 1,672 ක්ද පළාත් මාර්ග සඳහා රුපියල් දස ලක්ෂ 99 ක්ද වැය කර තිබේ. එසේම ‘යළි පුබුදමු’ ව්‍යාපෘතිය යටතේ මන්නාරම් දිස්ත්‍රික්කයේ යෝධවැවට පමණක් රුපියල් දස ලක්ෂ 585 ක්ද තවත් වැව් රාශියකට රුපියල් දස ලක්ෂ 2,437 ක් වෙන් කර ඇත.රුපියල් දස ලක්ෂ 244,835 ක් සම්පූර්ණයෙන් උතුරේ සංවර්ධන වැඩවලට විතරක් වෙන් කර තිබෙනවා. ප්‍රධාන වශයෙන් විදේශ ආධාර දෙන ආයතන තුනකින්, ලෝක බැංකුව, ජපානය සහ ආසියානු සංවර්ධන බැංකුවෙන්, 2009 වර්ෂයේ උතුරු - නැගෙනහිර පළාතට රුපියල් දස ලක්ෂ 8,416 ක් වෙන් කර තිබෙනවා. මුළු ලංකාවේ අනෙක් පළාත් ඔක්කොටම වෙන් කරලා තිබෙන්නේ රුපියල් දස ලක්ෂ 3581 යි.ඒ වාගේම 2010 වර්ෂය සඳහා උතුරු නැගෙනහිරට රුපියල් දස ලක්ෂ 8057 යි. අනෙක් සියලුම ප්‍රදේශවලට රුපියල් දස ලක්ෂ 3261 යි. රටක ආර්ථිකයක් දියුණුවීමට මාර්ග, විදුලිය, ජලය සහ විදුලි සන්දේශ අවශ්‍යයි. මේ සියල්ලක්ම අපි දියුණු කරලා තිබෙනවා. මුලතිවු නගරයෙන් පටන්ගන්න ප්‍රධාන පාරවල් පහම කාපට් කරලා සම්පූර්ණයෙන්ම හදනවා. දැනට පාරවල් තුනක වැඩ ආරම්භ කර තිබෙනවා.මැයි 19 වැනිදා වන කොට මුලතිව්වල විදුලිය ප්‍රතිශතය සියයට බින්දුවයි. චන් සියයට 18 ක් වෙලා තිබෙනවා. එදා කිලිනොච්චියේ සියයට 1 යි. දැන් සියයට 18 ක් වෙලා තිබෙනවා. වවුනියාවේ සියයට 66 ඉඳලා 75 දක්වා වැඩි වෙලා තිබෙනවා. යාපනයේ සියයට 60 ඉඳලා 72 දක්වා වැඩි වෙලා තිබෙනවා. මන්නාරමේ සියයට 37 ඉඳලා 52 දක්වා වැඩි වෙලා තිබෙනවා. මේ වන කොට යෝජනා ක්‍රම 118 ක් සම්පූර්ණ කරලා රුපියල් දස ලක්ෂ 826.2 ක් වියදම් කරලා තිබෙනවා. තව අවුරුදු දෙකක් ඇතුළතදී මුළු උතුරටම සියයට සියයම විදුලිය දෙන්න අතිගරු ජනාධිපතිතුමා ක්‍රියා කර තිබෙනවා.ආරක්ෂක වියදම් කියන්නේ රටේ සංවර්ධනයේ ප්‍රධානම මූලයක්. ආරක්ෂාව නැතිව කිසිම සංවර්ධනයක් වෙන්න බැහැ. රටක ස්ථාවරත්වයේ ජාතික සංවර්ධනයේ පළමුවැනි දේ තමයි ආරක්ෂාව. ඒ නිසා ආරක්ෂාවට යොදන සෑම ශතයක්ම ආයෝජනයක් ලෙස සැලකිය යුතුයි. ඒක අත්‍යවශ්‍ය වියදමක්. වසර 30 ක් ත්‍රස්තවාදයෙන් බැට කාපු පිරිසක්. මේ රටේ සියලු ජාතින් ඒ යුද්ධයෙන් බැට කෑවා. උතුර නැගෙනහිර අය විතරක් නොවෙයි.දකුණේ අයත් ඊට වැඩිය බැට කෑවා. අපේ ළමයි ඉස්කෝලෙට යන්න බයේ සිටියා. මේ ජාතික ආරක්ෂාව කියන එක අත්‍යවශ්‍ය දෙයක්. නමුත් මේකෙදි කථා කරන්නට ඕනෑ ප්‍රාග්ධන වියදම්. ඒ අනුව 2009 දී ප්‍රාග්ධන වියදම රුපියල් දස ලක්ෂ 30533 යි. ඊළඟට ඒක 2010 දී රුපියල් දස ලක්ෂ 14451 කට අඩු වෙලා තිබෙනවා. ඊළඟට 2011 ප්‍රාග්ධන වියදම් තිබෙන්නේ රුපියල් දස ලක්ෂ 11180 යි. එහෙම නම් විශාල ප්‍රමාණයකින් ඒ කියන්නේ සියයට 50 කින් පමණ අඩු වෙලා තිබෙනවා.රුපියල් දස ලක්ෂ තිස්දහස් ගණනක ඉඳලා රුපියල් දස ලක්ෂ එකොළොස් දහස් ගණනක් දක්වා ප්‍රාග්ධන වියදම් අඩු වෙලා තිබෙනවා. පුනරාවර්තන වියදම් එක වෙලා තිබෙන්නේ 2009 දී රුපියල් දස ලක්ෂ 174973 යි. 2011 අවුරුද්ද වන කොට කීයද ? රුපියල් දස ලක්ෂ 170848 යි. ඉතින් මම දන්නේ නැහැ එම මන්ත්‍රීවරු ඉදිරිපත් කරපු ගණන් කොහෙන්ද හොයා ගත්තේ කියලා. ආරක්ෂක වියදම දළ දේශීය නිෂ්පාදනය GDP එකත් එක්ක ප්‍රතිශතයක් හැටියට බැලුවාම ඒකත් අඩුවෙලා තිබෙනවා.මෙන්න මේ විධියට. 2009 දී සියයට 3.63 යි. 2010 දී සියයට 3.06 යි. 2011 දී සියයට 2.71 යි. ඉතින් මේ විධියට අපි ඊළඟ අවුරුදු දෙකත් ගත්තාම 2012 දී සියයට 2.36 යි. 2013 දී 2.07 යි. අපේ මුළු අය වැයේ GDP එකත් එක්ක ගත්තාම ආරක්ෂක අමාත්‍යාංශයට වෙන් කර ඇති සම්පූර්ණ මුදලේ අඩුවීමක් තමයි පෙන්නුම් කරන්නේ. ඒ අතර අපි මේක සමස්ත වියදමක් හැටියට බැලුවාමත් අනිවාර්යෙන්ම අපේ ජාතිය මේ රණවිරුවන්ට ණය ගැතියි. ඉතින් ඒක නිසා අනිවාර්යෙන්ම ඒ වියදම් මොන විදියකින්වත් අඩු කරන්නට පුළුවන්කමක් නැහැ.ඒ අතර විශේෂයෙන් කියන්නට ඕනෑ ආරක්ෂක අමාත්‍ය්‍යාංශය යටතට හම්බන්තොට ජාත්‍යන්තර සම්මන්ත්‍රණ ශාලාව, නාගරික සංවර්ධන අධිකාරිය, හම්බන්තොට දිස්ත්‍රික් කාර්යාලය, ශ්‍රී ලංකා වෙරළ ආරක්ෂක දෙපාර්තමේන්තුව සහ සංවර්ධන සහ මහජන සේවාවන් කරන ආයතන රාශියක වැය ශීර්ෂයත් මේ ආරක්ෂක අමාත්‍යාංශය යටතට ඇතුළත් වී තිබෙන බව.සියයට 8 ක විදුලිය ගාස්තු වැඩි කිරීමක් කර තිබෙන්නේ පැහැදිලිවම මුල් විදුලි ඒකක 90 හැර ඊට වැඩියෙන් පාවිච්චි කරන විදුලි ඒකක ප්‍රමාණයටයි. දැනට සිටින 4557000 ක විදුලි පාරිභෝගික සංඛ්‍යාවෙන් සියයට 70 ක් අයිති වන්නේ ඒකක 90 කට වඩා අඩුවෙන් විදුලිය පාවිච්චි කරන පිරිසට. ඒකක 1 සිට 30 දක්වා පාවිච්චි කරන 1100000 ක්ද, ඒකක 31 ඉඳලා 60 දක්වා පාවිච්චි කරන 1300000 ක්ද ඉන්නවා.ඒකක 61 යි 90 යි අතර පාවිච්චි කරන දස ලක්ෂ 80000 ක් ඉන්නවා. අපේ රට නිල්ල පිරුණු රටක්. පරිසරය ආරක්ෂා කරන්න විදුලි පාරිභෝජනය අඩු කරන්න මෙයින් අපි දිරි ගන්වනවා. එහෙම තමයි අපි දිරි ගන්වන්න හදන්නේ. මේ වැඩි කිරීම සුළු හා මධ්‍ය පරිමාණයේ ව්‍යාපාරවලට අදාළ වෙන්නේ නැහැයි කියලා තිබෙනවා.අපි සහන දීලා තිබෙනවා. ආගමික ස්ථානවල, රජයේ රෝහල්වල, පාසල්වල, වෘත්තීය පුහුණු ආයතනවල සහ විශ්වවිද්‍යාලවල විදුලිය ගාස්තුව සියයට 25 කින් අඩු කර තිබෙනවා. ඒක විශාල සහනයක්. ඉදිරි වර්ෂ දෙක තුළ විදුලිබල ආයෝජනය බිලියන 64 ඉක්මවනවා. මොකද සැමට විදුලිය යටතේ හැම ගමකටම හැම නිවසකටම විදුලිය දෙන්නයි අපේ බලාපොරොත්තුව.රාජ්‍ය ආයතන විශාල ප්‍රමාණයක් පාඩු පිට පවත්වාගෙන යන බව ගරු මන්ත්‍රීතුමෙක් පවසා සිටියා. ඒ පාඩු පිට පවත්වාගෙන යන ආයතන ලැයිස්තුව කිව්වාට මේ ලාබ ලබන ආයතන ගැන කිව්වේ නැහැ. ඒ ලැයිස්තුවේ ආයතන 38 ක් තිබෙනවා. 2009 මුළු ලාභය දසලක්ෂ 11982 යි. ඊළඟට 2010 ඒක බිලියන 20000 දක්වා වැඩි වුණා. 2011 ඇස්තමේන්තු ලාබය 26039 ක් දක්වා වර්ධනය කරන්න අපි බලාපොරොත්තු වෙනවා.කොහොමද මේවා පාඩු ලැබුවේ ? මේවා පාඩු ලැබුවේ එජාප රජය කාලයේ ගත්ත පියවරවල් නිසයි. එදා ප්‍රතිපත්තිය වුණේ රාජ්‍ය ආයතන බංකොලොත්කරණය, පුද්ගලිකරණය සහ විදේශීයකරණය කිරීමයි. අපි ඒවා අනෙක් පැත්තට කළේ. එජාප පුද්ගලීකරණය කරපු විදේශීයකරණය කරපු ආයතන කිහිපයක් අතිගරු ජනාධිපතිතුමා ජනතාව සන්තක කළා. ශ්‍රී ලංකා ගුවන් සේවය, ෂෙල් ගෑස්, රක්ෂණ සංස්ථාව, ටෙලිකොම් ඒ අතර වෙනවා. ඒවා ලාබදායි තත්ත්වයට ගෙන ඒමට අප උත්සාහ කරනවා.ජනාධිපතිතුමා පදවි ප්‍රාප්ති උත්සවයේදී කිව්වා ශ්‍රී ලංකාව දියුණු විය යුත්තේ ශ්‍රී ලංකාවක් ලෙසටයි කියා. මෙය පැහැදිලිව දේශීය අනන්‍යතාවයක් සහිත නිදහස් ආර්ථිකයක්. අප දැන් අනුගමනය කරන්නේ නොබැඳි ප්‍රතිපත්තියකි. විදේශ ප්‍රතිපත්තියේ දේශපාලන නොබැඳි පිළිවෙත වාගේම ආර්ථිකයේදීත් බැඳීම් වලින් තොරව අප කටයුතු කරනවා. අර ප්ලග් එක එහෙම ගලවලා තිබෙන්නේ. දැන් අප ස්වාධීනවයි ගමන් කරන්නේ. එම නිසා අප විවෘතව එදා ණය නොගත් රටවලින් එදා ආධාර නොලැබුණු රටවල් සමග සම්බන්ධකම් ඇති කර ගෙන අද ආධාර ලැබෙනවා. මෙහිදී මහින්ද චින්තන මොඩලය තමයි අප අනුගමනය කරන්නේ. මේක ශ්‍රී ලංකා මොඩලය. ඒක තමයි අපේ දේශීය මොඩලය.රටක සංවර්ධනය කියන්නේ ආර්ථික සංවර්ධනය පමණක් නොවෙයි. මොකද ජාතික සංවර්ධනය ආර්ථික සංවර්ධනයට විතරක් සීමා වෙන්නේ නැහැ. ආර්ථික සංවර්ධනය ජාතික සංවර්ධනයේ කේන්ද්‍රස්ථානය වන්න පුළුවන්. නමුත් ඒක විතරක්ම නොවෙයි. ජාතික සංවර්ධනය එක්ක සමාජ සංවර්ධනය තිබෙන්න ඕන. එය ඕනෑම දේශපාලන සංවර්ධනයක් සංස්කෘතික හා සදාචාරාත්මක සංවර්ධනයක් වෙන්න ඕනෑ.මේ අය වැය තුළ මේ හැම අංශයක්ම ගොනු වෙලා තිබෙනවා. මහින්ද චින්තනය සහ මහින්ද චින්තන ඉදිරි දැක්ම තුළ ගැබ් වෙලා තිබෙන සාර ධර්ම ආර්ථික සංවර්ධනයට පමණක් නොවෙයි සමාජ සංවර්ධනය සහ දේශපාලන සංවර්ධනයටත් ඉවහල් වෙනවා. අපේ දේශපාලන නිදහස, මාධ්‍ය නිදහස, කථා කිරීමේ නිදහස ඒ වාගේම සර්වජන ඡන්ද බලය ඒ වාගේ දේවලුත් සමහර ප්‍රදේශවලට සීමා වෙලා තිබුණා. ඒවා ඔක්කොම ඉෂ්ට කරලා තමයි ජාතික සංවර්ධනය වන්නේ.‘මහින්ද චින්තන’ ප්‍රතිපත්ති ප්‍රකාශනය තුළ එතුමා ඉදිරිපත් කරපු පළමුවැනි දේ තමයි මිනිසා ගොඩ නගා පවුල රකින්නත්, පවුල ගොඩ නගා ගම රකින්නත්, ගම ගොඩ නගා රට රකින්නත්, රට ගොඩ නගා ලොව දිනන්නත් කියන එක. ඒ තේමාව උඩ රට පුරා ගමට වතුකරයට වාගේම හැම ජන කොටසකටම අදාළ වන ලෙස මේ අය වැය ඉදිරිපත් කරලා තියෙනවා.අපට පුළුවන් ලොකු ආයෝජන දෙක තුනක් ඇති කරලා එහෙම නැත්නම් blue – chip company  වාගේ ලොකු කොම්පැනි පහක් හයකින් මුළු දළ දේශීය නිෂ්පාදන වැඩි කරලා පෙන්වන්න. නමුත් ඊට වඩා අපේ අවශ්‍යතාව වන්නේ මහින්ද චින්තන ප්‍රතිපත්ති ප්‍රකාශනය තුළ තිබෙන මිනිසා ගොඩ නගලා පවුල ගොඩ නැගීමත්, පවුල ගොඩ නගලා ගම ගොඩ නැගීමත්. අපේ රටේ ජනතාව තම ජීවනෝපාය සහ ජීවන තත්ත්වය අනුව කොටස් කීපයකට බෙදා වෙන් කරන්න පුළුවන්.ඒ එක එක කොටසකට මේ අය වැයෙන් ලබාදී තිබෙන සහන කීපයක් ඉදිරිපත් කරන්න ඕනෑ. විශේෂයෙන්ම මේ කොටස් කෘෂිකාර්මික හා වැවිලි ක්ෂේත්‍රයේ සිටින අයයි. වී ගොවිතැන, තේ, රබර්, පොල්, කුළු බඩු, අතිරේක බෝග වැනි දේවල් කරන අයට ධීවර කර්මාන්තයේ යෙදෙන අයට පශශශු සම්පත් කිරි නිෂ්පාදකයන්ට විශාල වශයෙන් සහන ලබාදී තිබෙනවා. ඒ විතරක් නොවෙයි රජයේ සේවකයන්ට, පෞද්ගලික අංශයේ වැටුප් ලබන සේවක පිරිසට, විදේශ රැකියාවල නිරතව සිටින අයට, ෂශාලම විදේශ විනිමය ප්‍රමාණයක් ගෙන එන්නේ මේ අයයි.ඊළඟට ස්වයං රැකියාවල සිටින අයට ත්‍රීවිල් සහ වෙළෙඳ ද්‍රව්‍ය වෙළෙඳාම් කරන අයට, විශ්‍රාමිකයන්ට, ඒ වාගේම ආරක්ෂක හමුදාවල රණවිරුවන් වෙනුවෙන්, සුළු හා කුඩා මධ්‍යම පරිමාණයේ ව්‍යාපාරිකයන්ට, වෘත්තීයවේදීන්ට, ගැබිනි මවුවරුන්ට, දරුවන්ට, වැඩිහිටියන්ට, ආබාධිතයන්ට හා කාන්තාවන් ඇතුළු සියලු පිරිස් වෙනුවෙන් මේ හැම කොටසකටම මෙවර අය වැයෙන් විධිමත් වැඩ පිළිවෙළකුත් ඒ වාගේම සහන සපයා තිබෙනවා.කුඩා තේ වතු හිමියන්ට මේ වර්ෂයේ අතිරේකව රුපියල් දස ලක්ෂ හයදහස් තුන්සිය හැත්තෑපහක් ලැබී තිබෙනවා. මේක රට පුරා ඉන්න කුඩා තේ වතු හිමියන්ට ලැබෙනවා. මීට අමතරව අපි රුපියල් 1000 ක පොහොර සහනාධාරයකුත් ලබා දුන්නා. මේ හා සමානවම රබර් නිෂ්පාදනයේත් සෑහෙන වැඩි වීමක් සිදු වී තිබෙනවා.ඒ වාගේමයි මිල ගණන්. අඉඉ දුම් ගැසූ දාර සහිත රබර් අංක 1 සහ 2 හි සාමාන්‍ය මිල පිළිවෙලින් කිලෝ ග්‍රෑම් එක රුපියල් 381 ක දක්වාද, කිලෝ ග්‍රෑම් එක රුපියල් 375 දක්වාද සියයට 128 කින් වැඩි වෙලා තිබෙනවා. crape rubber හා crape rubber අංක 1 හි මිල පිළිවෙලින් කිලෝ ග්‍රෑම් එක රුපියල් 390 ක් හා කිලෝ ග්‍රෑම් එක රුපියල් 386 දක්වා සියයට 139 කින් හා සියයට 141 කින් වැඩි වෙලා තිබෙනවා.විශේෂයෙන්ම දේශීය කෘෂිකර්මයේ විශාල වැඩිවීමක් වෙලා තිබෙනවා. 2009 – 2010 මහ කන්නය ඊට කලින් කන්නයත් එක්ක සංසන්දනය කරන කොට මෙට්‍රික් ටොන් දස ලක්ෂ දෙකයි දශම හයයි තුන දක්වා, සියයට 10.3 කින් වර්ධනය වෙලා තිබෙනවා. ඒ විතරක් නොවෙයි උතුරු පළාතෙන් අලුතින් එකතු වුණා හෙක්ටයාර් 4424 ක බිම් ප්‍රමාණයක්.එයට යාපනයෙන් එකතු වුණා හෙක්ටයාර් 1406 ක්. මේවා අධි ආරක්ෂිත කලාපයෙන් නිදහස් කරපුවා. මන්නාරමේ හෙක්ටෙයාර් 2741 ක් වැඩි වුණා Giant Tank  එක යටතේ. දැන් ඒක 14000 දක්වා වැඩි වෙනවා. ඒ විතරක් නොවෙයි නැගෙනහිර පළාතේ හෙක්ටෙයාර් 150696 ක් දක්වා ඒ කියන්නේ සියයට 10 කින් වර්ධනය වුණා. ඊට ඉස්සෙල්ලා අවුරුද්දේ හෙක්ටෙයාර් 135000 ක් තිබුණා. වැඩිවූ කුඹුරු අලුතින්ම අස්වැද්දුවා. ඒ අතර හෙක්ටෙයාර් එකක සාමාන්‍ය වී ඵලදාව පවා වැඩි වුණා මේ පොහොර භාවිතය නිසා.කිලෝ ග්‍රෑම් 4421 සිට හෙක්ටෙයාරයකට කිලෝ ග්‍රෑම් 4583 දක්වා වැඩි වෙලා තිබෙනවා. අනික් ප්‍රදේශවලත් වී නිෂ්පාදනය වැඩි වෙලා තිබෙනවා. ඒ අතිගරු ජනාධිපතිතුමා පොහොර මිටියක් රුපියල් 350 ට දීමේ ප්‍රතිඵලයක්. මේ වර්ෂයේ අපේක්ෂිත යල් කන්නයේ වී වගාව අනුව ටොන් දස ලක්ෂ 1559 ක් අපි බලාපොරොත්තු වෙනවා. ඒක සියයට 23 ක වැඩිවීමක්. 2010 වසරේදී සමස්ත වී නිෂ්පාදනය මෙට්‍රික් ටොන් දස ලක්ෂ 4189 දක්වා සියයට 14.7 කින් පමණ වැඩි වෙනු ඇතැයි අපේක්ෂා කරන අතර එය නිදහසින් පසු ශ්‍රී ලංකාවෙන් වාර්තා වන ඉහළම වී නිෂ්පාදනය බවත් කියන්න ඕනෑ.ඒ විතරක් නොවෙයි මීට අමතරව 2009 – 2010 මහ කන්නයේ බඩ ඉරිඟු රතු ළූණු සහ සෝයා බෝංචි නිෂ්පාදනය පිළිවෙලින් මෙට්‍රික් ටොන් 127761 ක් මෙට්‍රික් ටොන් 31734 ක් හා මෙටි‍්‍රක් ටොන් 1353 ක් වශයෙන් සියයට 11.4 ක් සියයට 50.8 ක් සහ සියයට 70 කින් වර්ධනය වුණා. බඩ ඉරිඟු, රතු ළූණු, සෝයා බෝංචි, යන ඒ වර්ග තුනේම නිෂ්පාදනය ඉහළ ගියා. අපි පිළිගන්නවා අර්තාපල් සහ අමු මිරිස් නිෂ්පාදනයේ අඩු වීමක් වුණාය කියා.ඒ අඩුවීම වුණේ බීජ අර්තාපල් නියමිත කාලයට ලබා ගන්න නොහැකි වුණු නිසායි. ඒ වාගේම බොහෝ අය අමු මිරිස් වෙනුවට වී වගාව පටන් ගත් නිසායි. මේක ‘අපි වවමු - රට නගමු’ කියන වැඩසටහන යටතේ කරපු වැඩ පිළිවෙළක්. ඒ වාගේම සෝයා බෝංචි වගාව ගැන කතා කරන කොට කියන්න ඕනෑ ත්‍රිපෝෂ නිෂ්පාදනය සඳහා ඒවා මිලදී ගන්න කටයුතු කළා. ඒ මගින් සෝයා බෝංචි වගාව නැත්තටම නැති වෙන්න ගිය වෙලාවක නැවත එය නගා සිටුවන්න පුළුවන් වුණා.කුරක්කන් වාගේම අනික් වගාව තමයි උඳු වගාව. ඒ වගාවන් දෙකම විශාල වශයෙන් පහළ වැටුණා. ඒ ප්‍රදේශවල අයට ඒ වගාවන් සඳහා කැලෑ එළි කරලා, බිම් සකස් කරලා, බීජ දීලා උඳු සහ කුරක්කන්වලින් මේ රට ස්වයංපෝෂිත වෙන තරමට උතුරේ ජනතාව වන්නියේ ජනතාව මේ මහ කන්නයේදී ඒ වගාවන් කරනවා. කුඩා තේ වතු වගාකරුවන් සඳහා හෙක්ටෙයාරයකට රුපියල් 50000 දක්වා සහනාධාරය වැඩි කළා.ඒ ආශ්‍රිතව පවතින ණය පහසුකම් සැලසීමට චක්‍රීය අරමුදල් ක්‍රමයක් සකස් කිරීම, බැංකු ක්‍රමය තුළ පවතින ආයෝජන අරමුදල් හරහා වැවිලි සමාගම් නැවත වගා කිරීමට දිරිමත් කිරීම, ප්‍රයෝජනයට නොගන්නා ඉඩම් කුඩා වැවිලිකරුවන් අතර නැවත වගා කිරීම සඳහා බෙදා හැරීමට ඉහළ ප්‍රමිතියෙන් යුත් තේ නිෂ්පාදනය සඳහා තාක්ෂණ හා පර්යේෂණ කටයුතු වැඩි දියුණු කිරීමට තේ පර්යේෂණ ආයතනය දිරිමත් කිරීමට, අපනයනය කරන තොග තේ සඳහා කිලෝවකට රුපියල් 10 දක්වා අපනයන සෙස් බද්දක් අය කිරීමට කටයුතු කළා.වැවිලි ක්ෂේත්‍රයේ තේ, රබර් නිෂ්පාදනය ඉහළ යන කොට පොල් නිෂ්පාදනය පහත බැස්සා. ජනවාරි මාසය එක්ක සංසන්දනය කරන කොට ජූලි මාසයේ පොල් මිල අඩු වුණා. ඒ නිසා වැවිලිකරුවන් අධෛර්යයට පත් වුණා. ඒ වාගේම වැලිගම ප්‍රදේශයේ හටගත්ත රෝගය නිසා පොල් කර්මාන්තය සංවර්ධනයට තවත් රුපියල් දස ලක්ෂ 200 ක් වෙන් කර තිබෙනවා. මේ සඳහා වෙනම අමාත්‍යාංශයක් ඇති කළා. ඒ ගැන වගකීම බාරදීලා පොල් කර්මාන්තය නගා සිටුවීම අද අවශ්‍ය කරනවා.රබර් වගාව සඳහා මොනරාගල, වවුනියා හා මුලතිව් දිස්ත්‍රික්කවල නව වගා ආරම්භ කිරීම නැවත වගා කිරීම සඳහා පවතින සහනාධාරය වැඩි කිරීම, වැහි ආවරණ ජනප්‍රිය කිරීම සඳහා 50 % ක සහනාධාරයක් ලබාදීම, රබර් පාලන දෙපාර්තමේන්තුවේ පවතින ප්‍රතිපාදනය රුපියල් දස ලක්ෂ 500 සිට රුපියල් දස ලක්ෂ 750 දක්වා වැඩි කිරීම වැනි පියවර රැගෙන තියෙනවා. ඒ වාගේම අගය එකතු කළ අපනයන දිරිමත් කිරීම සඳහා කිලෝග්‍රෑමයකට පැවති රුපියල් 4 ක වූ මුදල රුපියල් 8 දක්වා වැඩි කර තිබෙනවා.මෙයට අමතරව විශේෂයෙන්ම කෘෂිකර්ම ක්ෂේත්‍රයේ ලොකුම ප්‍රශ්නයක් තමයි බීජ. අපේ තිබුණු බීජ ගොවි පොළවල් පසුගිය කාලයේ පෞද්ගලීකරණය කළා. සමහර ඒවා ඉතාම හොඳට කරනවා. සමහර ඒවා විනාශ වෙලා ගිහිල්ලා තියෙනවා. ඒ වාගේම සමහර තැන්වල තියෙන බීජ පොළවලුත් සාර්ථකව කරන්නේ නැහැ.ඒ සඳහා විශේෂ වැඩසටහනක් ඇති කරලා තියෙනවා. රුපියල් දස ලක්ෂ 700 ක් යොදවා තුන් අවුරුදු බීජ ගොවි පොළවල් සංවර්ධන වැඩසටහනක් ක්‍රියාත්මක කිරීම බීජ ගොවිපොළවල් පුළුල් කිරීම සඳහා කෘෂිකර්ම දෙපාර්තමේන්තුව පෞද්ගලික අංශය සමග කටයුතු කිරීම බීජ ගොවි පොළවල් සඳහා කරනු ලබන ආයෝජන සඳහා පස් අවුරුදු බදු විරාමයක් ලබාදීම සේම පොහොර සහනාධාර ක්‍රමයද අඛණ්ඩව පවත්වා ගෙන යනවා.ධීවර කර්මාන්තයට විශාල ආයෝජනයක් පසුගිය කාලයේදී කෙරුණා. ඒ නිසා 2010 පළමු භාගයේ මත්ස්‍ය නිෂ්පාදනය 2009 මත්ස්‍ය නිෂ්පාදනය හා සංසන්දනය කරන කොට මෙට්‍රික්ටොන් 170100 දක්වා සියයට 10.5 කින් වැඩි වුණා. මේක උතුරු නැගෙනහිර ධීවර කර්මාන්තයට අවස්ථාව සැලසීමක්. මේ අය වැයෙන් තුන් ලක්ෂයක් පමණ වූ ධීවර ජනතාවට සහන කීපයක් සලසා තිබෙනවා.මෙහිදී විශේෂයෙන්ම උතුරු නැගෙනහිර සමස්ත මත්ස්‍ය නිෂ්පාදනය සියයට 50 ක් දක්වා වැඩි කරන්න කටයුතු කරනවා. ඒ වාගේම විශේෂයෙන්ම දැනට විවිධ ලියාපදිංචි ගාස්තු සහ ධීවර යාත්‍රාවලින් අලුත් කිරීමේ ගාස්තු ක්‍රියාත්මක කිරීමේ ගාස්තු අය කරනවා. ඒවා සියල්ලක්ම මේ අය වැයෙන් ඉවත් කර තිබෙනවා.මිරිදිය මත්ස්‍ය කර්මාන්තය හා ජලජීවී සම්පත් කටයුතු දිරිමත් කිරීමට සියයට 7 ක සහනදායි පොලියකට ණය පහසුකම් සපයන්න යෝජනා කර තිබෙනවා. ඒ වාගේම ගැඹුරු මුහුදේ මත්ස්‍ය කර්මාන්තය සඳහා දිගු කාලීන සහනදායි ණය සැපයීම පහසු කිරීම, ආදායම් බදු අවුරුදු පහකට ඉවත් කිරීම, ඒ වාගේම සාම්ප්‍රදායික ධීවර ගම්මාන ආශ්‍රිතව සංචාරක කර්මාන්තය දියුණු කිරීම සඳහා අපි සංචාරක සංවර්ධන අධිකාරියට රුපියල් දස ලක්ෂ 300 ක් වෙන් කර තිබෙනවා. ඒ ධීවර ජනතාවට සංචාරක කර්මාන්තයත් එක්ක සම්බන්ධ වන්න පුළුවන් විධියටය.ගැමි ආර්ථිකය තුළ ස්වයංපෝෂිත ගෘහස්ථ ආර්ථිකයක් ඇති කරන්න කටයුතු කර තිබෙනවා. ගෘහස්ථ කුකුළු පාලනය, එළු පාලනය, ඒ වාගේම කිරි ගවයින් පාලනය වගේම ගෙවතු වගාව වැනි දේවල් දියුණු කිරීම තුළ මේ ගෘහස්ථ ආර්ථිය ශක්තිමත් කළොත් නිෂ්පාදන වෙළෙඳ පොළට යවන්නේ නැතුව තමුන්ම පාවිච්චි කළොත් හොඳ නැවුම් පිරිසිදු පෝෂණ ගුණයෙන් යුත් ආහාර පාවිච්චි කළ හැකියි. පශුª සම්පත් අමාත්‍යාංශය මගින් සපයන සේවා පුළුල් කිරීම තුළින් කිරි ගොවීන් ලක්ෂ 4 කට පමණ සහනයක් සැලසෙනවා.ලක්ෂ 13 ක් පමණ වන රජයේ සේවකයන් මහින්ද චින්තනය තුළ වැදගත් කාර්යභාරයක් ඉටු කරන පිරිසක්. අතිගරු ජනාධිපතිතුමා රජයේ සේවකයා ශක්තිමත් කර ඔවුන්ගේ ජීවන තත්ත්වය උසස් කිරීමට වාගේම සේවා තත්ත්වය වර්ධනය කිරීමටත් කටයුතු කළා. අනෙක් අය රාජ්‍ය සේවය විනාශ වන විදියට කටයුතු කරලා, රාජ්‍ය සේවකයන්ගේ සංඛ්‍යාව අඩු කර තිබුණු යුගයක අතිගරු ජනාධිපතිතුමා රාජ්‍ය අංශය රාජ්‍ය සේවකයා ශක්තිමත් කිරීමේ කටයුත්ත කළා.මේ අය වැයෙනුත් හැම රාජ්‍ය සේවකයෙකුටම අවම වශයෙන් සහන දෙකක් ලැබී තිබෙනවා. සමහර අයට සහන තුන හතර ලැබී තිබෙන බව සඳහන් කරන්නට ඕනෑ. විශේෂයෙන්ම ඒ ලබා දුන් සහන කිහිපය අතරින් ලක්ෂ 13 කට සියයට 5 ක වැටුප් වර්ධනයක් ලැබෙනවා. එතකොට අඩුම ගණනේ ඒක රුපියල් 1250 ක් හෝ ඊට වැඩි වෙනවා. සමහරුන්ට රුපියල් තුන්දහස් ගණනක් ලැබෙනවා. ඒ වාගේම ජූලි මාසයේ සිට වැටුප් විෂමතාවන් ඉවත් කිරීම කරනවා.ඒ තුළින් අටලක්ෂයක පමණ පිරිසකට සහනයක් ලැබෙනවා. ඒ වාගේම විශ්වවිද්‍යාල ආචාර්යවරු ඇතුළු විශේෂ වෘත්තීය සේවාවල යෙදෙන අයට සියයට 25 ක විශේෂ වෘත්තියමය දීමනාවක් ලබා දෙනවා. ඒ මගින් රජයේ සේවකයන් 30000 කට පමණ සහන සැලසෙනවා. ඒ වාගේම වෘත්තීය හා කළමනාකරණ අංශයේ සේවා නියුක්තිකයන් සඳහා බදු සහන සහිතව මෝටර් රථයක් ගෙන්වීමේ වරප්‍රසාදය ලබා දෙනවා.ඒ තුළින් 30000 ක පමණ පිරිසකට සහන ලැබෙනවා. මීට අමතරව රාජ්‍ය සේවය පුළුල් කිරීමත්, අනෙක් පැත්තෙන් දීප ව්‍යාප්ත සේවාවක් සඳහාත් උපාධිධාරීන් 10000 ක් බඳවා ගැනීම සිදු කරන අතර රාජ්‍ය බැංකු හා අනෙකුත් මූල්‍ය කළමනාකරණ ආයතනවලට සහ හමුදා හෙදියන් හැටියට 1500 ක් බඳවා ගන්නවා. ඒ තුළින් උපාධිධාරීන් 13000 කට පමණ සහන ලැබෙනවා.ලක්ෂ 45 ක් පමණ වන සංස්ථා හා පෞද්ගලික අංශය සහන කිහිපයක් සලසා තිබෙනවා. පෞද්ගලික අංශයට ලබාදී තිබෙන මේ විශ්‍රාම වැටුප් ක්‍රමය නිසා පෞද්ගලික රැකියාවලට තිබෙන ඉල්ලුම වර්ධනය වීමට හේතු වනවා. රුපියල් 50000 කට වඩා අඩු මාසික ආදායමක් ලබන අය ආදායම් බද්දෙන් නිදහස් කිරීම මේ නිසා මධ්‍යම ආදායම් ලබන දෙලක්ෂයකට පමණ ප්‍රයෝජනයක් ලැබෙනවා. උපයන විට බදු ගෙවීමේ සීමාව වර්ෂයකට රුපියල් ලක්ෂ හය දක්වා පුළුල් කිරීම, රුපියල් තුන් ලක්ෂයක් වූ ආදායම් බදු නිදහස් සීමාව රුපියල් ලක්ෂ පහ දක්වා වැඩි කරලා තිබෙනවා.ලක්ෂ පහක් වූ පොලී ආදායම් ලබන අය ඉන්නවා. පොලී මත පැනවෙන බද්දෙන් නිදහස් කිරීම නිසා බැංකුවල මුදල් තැන්පත් කර සිටින විශ්‍රාමිකයන් ඇතුළු දස ලක්ෂ 4 කට වැඩි විශාල පිරිසකට සහනයක් ලැබෙනවා. අර්ථසාධක අරමුදල් ලබා ගන්නා විට ඒ මුදල් බද්දෙන් නිදහස් කිරීම නිසා වර්ෂයකට විශ්‍රාම ලබන 50000 ක පමණ පෞද්ගලික හා රාජ්‍ය සංස්ථා සේවකයින්ට සහනයක් ලැබෙනවා. ඒ අයට තුන් වරක් බදු ගහනවා කියලා කිව්වා. ඒ නිසා විශ්‍රාම යන කොට ඒ අර්ථසාධක මුදලට බදු ගෙවීම අඩු කරනවා.විදේශ රැකියාවල නිරත වී සිටින පිරිස ලක්ෂ 16 ක් පමණ ඉන්නවා. ඔවුන් රටට විශාල වශයෙන් විදේශ විනිමය උපයා දෙනවා. මෙහිදී අතිගරු ජනාධිපතිතුමා විශේෂයෙන්ම ඔවුන් වෙනුවෙන් විශ්‍රාම වැටුප් අරමුදලක් ඇති කිරීම සඳහා මූලික ප්‍රාග්ධනය හැටියට රුපියල් දස ලක්ෂ 1000 ක් වෙන් කරලා තිබෙනවා.ස්වයංරැකියාවල නියුක්ත වෙලා ඉන්න ත්‍රිරෝද රථ හිමියන්, ලොරි රථ, පදික වේදිකාවේ සුළු ව්‍යාපාර කරමින් හිටපු වෙළෙන්දන් වැනි විශාල පිරිසක් කෙරෙහි අවධානය යොමු කරලා මෙවර සහන රාශියක් සලසා තිබෙනවා. ඒ පිරිස රැකියා උත්පාදනයට නිෂ්පාදනයට සේවා සැපයීමට උදවු වනවා. අඩු ආයෝජනයකින් තමයි මේ රැකියා බිහි වන්නේ.අඩු ආයෝජනයකින් රටේ ආර්ථිකයට වැඩි දායකත්වයකින් එකතු කරන ක්ෂේත්‍රයක් තමයි ස්වයං රැකියා අංශය. මෙවර අය වැය මගින් ඒ සඳහා විවිධ සහන රාශියක් ඇති කරලා තිබෙනවා. ත්‍රිරෝද රථ ලොරි රථ හා පෞද්ගලික බස් රථ සඳහා කල් බදු ක්‍රමය යටතේ අය කරනු ලබන වැට් බද්ද ඉවත් කරලා තිබෙනවා. මෙයින් 550000 ක් පමණ වූ ප්‍රවාහන සේවාවල යෙදෙන අයට සහනයක් ලැබෙනවා. එයට අමතරව අමතර කොටස් සඳහා වන රේගු බදු ඉවත් කරලා තිබෙනවා.දෛනිකව බඩු අරගෙන පදික වේදිකාවේ විකුණන අය ඉන්නවා. ඒ අයට ක්ෂණික ණය දෙන ක්‍රමයක්, දෛනිකව ණය දෙන ක්‍රමයක් මහජන බැංකුව සහ සමෘද්ධි බැංකුව හරහා ක්‍රියාත්මක කරන්න සූදානම් කරලා තිබෙනවා. ස්වයංරැකියා ලේකම් කාර්යාංශයක් පිහිටුවා තිබෙනවා. සුළු ව්‍යාපාරිකයින්ගේ ගැටලු නිරාකරණය කිරීම සඳහා රජයේ යන්ත්‍රණවලට සෑම ප්‍රාදේශීය ලේකම් කොට්ඨාසයකටම විශේෂ නිලධාරියකු පත් කරනවා. වාර්ෂික වාහන බලපත්‍ර ගාස්තු වැඩි කරපු වෙලාවේ ඒ තුළින් ත්‍රිරෝද රථ කෘෂිකාර්මික හා භාණ්ඩ ප්‍රවාහන වාහන නිදහස් කරලා තිබෙනවා. ඒ වාගේම මේ අය වෙනුවෙන් පුරවැසි විශ්‍රාම හා රක්ෂණ අරමුදලක් පිහිටුවා තිබෙනවා ඒකට ධීවරයින් ගොවීන් ස්වයංරැකියා ලාභීන් සියලු දෙනාටමත් දායක වන්න පුළුවන්.මල් හා විසිතුරු පැළ නිෂ්පාදනය සඳහා විශේෂ යොමුවීමක් තිබෙනවා. ඒ සඳහා උද්භිද උද්‍යාන දෙපාර්තමේන්තුව විසින් ඔවුන්ව පුහුණු කරලා එවැනි නව ආර්ථික ඵලදායිතාවක් ඇති දේවල්වලට ගෘහනියන් කාන්තාවන් යෙදීම සඳහා කටයුතු කරනවා. ඒ සඳහා දසලක්ෂ 100 ක ප්‍රතිපාදනයක් ලබා දීලා තිබෙනවා.ඊළඟට විශ්‍රාමිකයින්ට අවම වශයෙන් සහන දෙකක්වත් ලැබෙනවා. ආරක්ෂක අංශ සේවාවල සාමාජිකයින්ගේ භාර්යාවන් හා ඔවුන්ගේ පවුල්වල ආර්ථික අපහසුතාවන් වෙනුවෙන් කටයුතු කිරීම සඳහා වසර තුනක් සඳහා දස ලක්ෂ 3000 ක් වෙන් කරලා තිබෙනවා. ඒ වාගේම ආරක්ෂක හමුදාවල නියුතු අයගේ පවුල්වල උපදින සෑම තෙවන දරුවෙකුටම රුපියල් ලක්ෂයක දීමනාවක් දෙන්න කටයුතු කරලා තිබෙනවා.සුළු, කුඩා හා මධ්‍යම පරිමාණයේ ව්‍යාපාරිකයින් රටක දියුණුවට වැඩියෙන්ම දායකත්වයක් දෙන අය හර බද්ද ඉවත් කිරීම, වැට් බදු සියයට 20 ඉඳලා 12 ට අඩු කිරීම, ලාබ මත අය කරන බදු සියයට 35 සිට 28 ට අඩු කිරීම ඒ අයට ලබාදී තිබෙනවා. ඒ වාගේම බේකරි හිමියන්ටත් සංචාරක කර්මාන්තයේ යෙදෙන අයටත් සහන ගණනාවක් ලබා දීලා තිබෙනවා.ඇඟලුම් කර්මාන්තයේ ඉන්න කුඩා පරිමාණයේ හා මධ්‍ය පරිමාණයේ අයටත් සහන සලසා දීලා තිබෙනවා. මැණික් හා ස්වර්ණාභරණ කර්මාන්තයට බාධාවක් තිබුණු බදු ඉවත් කරලා තිබෙනවා. සකස් නොකළ මැණික් ගල් ආනයනය කරන අවස්ථාවේදී පවතින සියලු බදු ඉවත් කරලා තිබෙනවා. ඒ වාගේම මැඩගස්කරය වාගේ විවිධ රටවලට ගිහිල්ලා මැණික් අරගෙන එන්න ඔවුන්ට ගෙනයන්න දෙන එක්සත් ජනපද ඩොලර් ප්‍රමාණය 10000 ඉදලා 50000 දක්වා වැඩි කරලා තිබෙනවා. තොරතුරු තාක්ෂණ ව්‍යාපාරය බාහිර අංශවලට සැපයීමට බදු දිරිගැන්වීම් දීලා තිබෙනවා. මෘදුකාංග software  වැට් බද්දෙන් හා ජාතිය ගොඩනැගීමේ බද්දෙන් ඉවත් කරලා තිබෙනවා. ඒ වාගේම මේ අය වැයෙන් ඒ අයට සහන සලසා දීලා තිබෙනවා.වෘත්තීයවේදීන්, කලාකරුවන්, ජනමාධ්‍යකරුවන්, ක්‍රීඩකයින්, යනාදී හැම ක්ෂේත්‍රයක්ම මේ රටේ වැදගත් ක්ෂේත්‍රයන් රටේ ආර්ථික සංවර්ධනය පමණක් නොව, සමස්ත ජාතික සංවර්ධනයද රඳා පවතින්නේද මොවුන් අතේයි. ඒ සඳහා රුපියල් දස ලක්ස 50 ක් වෙන් කරලා තිබෙනවා. ක්‍රීඩා දියුණු කිරීමට විවිධ පහසුකම් සැපයීමට මුදල් වෙන් කළා වගේම ‘ජාතික ක්‍රීඩා සංවර්ධන අරමුදලක්’ පිහිටුවීමටත් ජාතික ලොතරැයි මගින් ලබන ආදායමෙන් සහ සංචාරක හෝටල් කාමරවලින් අය කරනු ලබන බදුවලින් සියයට 10 ක් ක්‍රීඩා සඳහා වෙන් කිරීමටත් මේ අය වැයෙන් යෝජනා කර ඇත.විශේෂයෙන්ම ආයෝජනයක් ලෙස සලකා ගැබිනි මව්වරුන්ට දැනට දෙන පෝෂණ මල්ල වැඩි කිරීම සඳහාත් ත්‍රිපෝෂ වැඩ සටහන පුළුල් කිරීම සඳහාත් රුපියල් දස ලක්ෂ 1100 සිට 1500 දක්වා ප්‍රතිපාදන වැඩි කර තිබෙනවා. ග්‍රාමීය පෙර පාසල් වෙනුවෙන් රුපියල් දස ලක්ෂ 200 ක් වෙන් කරලා ඒ තුළින් දෙලක්ෂයක් පමණ වන පෙර පාසල් දරුවන්ගේ අධ්‍යාපන තත්ත්වය දියුණු කරන්නත් බලාපොරොත්තු වනවා. වැඩිහිටියන් ආබාධිතයන් හා ත්‍රස්තවාදී කරදර වලින් විපතට පත්වූ අයට දෙන මාසික දීමනාව වැඩි කිරීමට තවත් රුපියල් දසලක්ෂ 1000 ක් වෙන් කර තිබෙනවා. ලක්ෂ 6 ක් පමණ වන වැඩිහිටියන්ට සහ සමෘද්ධි පවුල්වල ආබාධිත දරුවන්ගේ උපයන්නන්ගේ මාසික දීමනාව වැඩි කිරීමෙන් තවත් ලක්ෂ 6 කට සහන සැලසෙනවා.මේ රට දැනුමේ කේන්ද්‍රය කිරීමට පොදුවේ අපි පවුල සහ ගම පදනම් කර ගත් සහන ලබා දෙනවා. මීට අමතරව සමස්ත ආර්ථික ගෝලීයකරණය තුළ අපේ රට ආසියාවේ ආශ්චර්යවත් රට බවට පත් කිරීම සඳහා වරායවල් ගුවන් තොටුපොළවල් මහා මාර්ග විදුලි බලාගාර සඳහා ආයෝජනය කරනවා. දැනුම දියුණු කිරීම සඳහා පෙර පාසල් දියුණු කිරීමට, ප්‍රාථමික පාසල් 1000 ක් දියුණු කිරීමට, ඉංග්‍රීසි කුසලතා වර්ධනය කිරීමට, නිපුණතා අධ්‍යාපනය තුන් ලක්ෂයකට ලබාදීමට, විශ්වවිද්‍යාල පහසුකම් වැඩි දියුණු කිරීමට, තෝරා ගත් විශ්වවිද්‍යාල කිහිපයක් ජාත්‍යන්තර තලයට ගෙන යෑමට, ගොඩනැගිලි මෙන්ම ගුණාත්මක අගය වැඩි කිරීමටත් කටයුතු කර තිබෙනවා. විශ්වවිද්‍යාල ආචාර්යවරුන්ට වැටුප් සහ දීමනා වැඩි කිරීමට කටයුතු කර තිබෙනවා.පොහොර සහනාධාරය සඳහා රුපියල් දස ලක්ෂ 30000 ක් පෝෂණ මල්ල සඳහා දැනට රුපියල් දස ලක්ෂ 2050 ක් පාසල් දරුවන් 42000 කගේ කිරි වීදුරුව සඳහා රුපියල් දස ලක්ෂ 250 ක් පාසල් පොත් සඳහා රුපියල් දස ලක්ෂ 2400 ක් පාසල් ආහාර වැඩසටහන සඳහා රුපියල් දසලක්ෂ 2800 ක් පාසල් නිල ඇඳුම් සඳහා රුපියල් දස ලක්ෂ 1595 ක් වාර ප්‍රවේශ පත්‍ර සඳහා රුපියල් දස ලක්ෂ 1400 ක් සමෘද්ධි සහනාධාර පවුල් සඳහා රුපියල් දස ලක්ෂ 9300 ක් මහජන ආධාර සඳහා රුපියල් දස ලක්ෂ 2892 ක්ද වෙන් කර තිබෙනවා. ආබාධිත රණවිරුවන් වෙනුවෙන් රුපියල් රුපියල් දස ලක්ෂ 12500 ක් වෙන් කර තිබෙනවා.වසර 18 කට පස්සේ පළමුවැනි වතාවට අය වැය හිඟය දළ ජාතික නිෂ්පාදනයේ ප්‍රතිශතයක් ලෙස සියයට 6.8 හි පවත්වා ගෙන යන්න පුළුවන් වුණා. මේ අය වැය රට ඉදිරියට ගෙන යන මේ රට ශ්‍රී ලංකාව ආසියාවේ ආශ්චර්යවත් රට බවට පත් කරන අය වැයක්.විශේෂයෙන්ම මේ සියලු කාර්යයන් ඉෂ්ට කර ගන්න පුළුවන් වුණේ අපේ ආරක්ෂක අංශ මේ රටට සාමය උදා කරපු නිසයි. ඒ නිසා මේ වෙලාවේ ආරක්ෂක ලේකම්තුමා ඇතුළු සියලුම ආරක්ෂක අංශවලට ජනමාධ්‍යවලට රජය වෙනුවෙන් ස්තූතිවන්ත වනවා. අතිගරු ජනාධිපතිතුමාට සහ මේ රජයට අතිවිශිෂ්ට ජයග්‍රහණයක් පසුගිය ජනාධිපතිවරණයේදීත් පාර්ලිමේන්තු මැතිවරණයේදීත් ලබාදීලා දක්වපු සහයෝගය ගැන විවිධ ප්‍රචාරවලට රැවටෙන්නේ නැතිව මෙතෙක් මේ රජයත් එක්ක සිටීම ගැන මේ රටේ මුළුමහත් පොදු ජනතාවටම විශේෂයෙන් ස්තුතිවන්ත වනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>03</day>
    </date>
    <link>http://www.dinamina.lk/2010/12/03/_art.asp?fn=f1012033</link>
    <topic>මෙහෙවර සම්පූර්ණ කිරීමේ දෙවැනි ගමන ආරම්භ කරයි</topic>
    <author>ජනතා මිත්‍ර</author>
    <content>ගරු කථානායකතුමනි, ඔබ මේ උත්තරීතර පාර්ලිමේන්තුවේ මූලාසනය හොබවමින් මෙම සභාව මෙහෙයවන මේ අවස්ථාවේ දී මට මැවී පෙනෙන්නේ ඔබ අසුනේ වරක් නියෝජ්‍ය කථානායකවරයා වශයෙන් සිටි දිවංගත ඩී. ඒ. රාජපක්ෂ මගේ පියතුමාගේ ප්‍රතිරූපයයි. ඊට වසර කිහිපයකට පෙර, අපගේ සංස්කෘතිය, සාරධර්ම හා අනන්‍යතාවය රැකගෙන ශ්‍රී ලංකාව ආසියාවේ සැබෑ නිදහස් හා සමෘද්ධිමත් රටක් කිරීම උදෙසා නායකත්වය දීමට දිවංගත එස්. ඩබ්ලිව්. ආර්. ඩී. බණ්ඩාරනායක මැතිතුමා සමඟ, මගේ පියා සහ තවත් පිරිසක් විරුද්ධ පක්ෂයට එක් වූ ආකාරයත් මට සිහිපත් වෙනවා.ඒ මෙහෙවර සම්පූර්ණයෙන් ම නිම වුණේ නැහැ. ජනාධිපති මහින්ද රාජපක්ෂ මහතා 2011 වර්ෂය සඳහා අය – වැය කතාව එසේ ආරම්භ කළේ මුළු රටම අවදි කරමිනි. මීට පෙර සිටි මුදල් අමාත්‍යවරුන්ගේ සාම්ප්‍රදායික අය – වැය කතාව වෙනුවට මෙවර අලුත් ශ්‍රී ලංකාවක අලුත් බලාපොරොත්තු තබාගත හැකි අය – වැයක් මහින්ද රාජපක්ෂ ජනාධිපතිවරයා ඉදිරිපත් කර තිබෙන බව ආර්ථික විශ්ලේෂකයින් ද පිළිගෙන ඇත.තම පියා ඩී. ඒ. රාජපක්ෂ මහතා සහ ශ්‍රී ලංකා නිදහස් පක්ෂයේ නිර්මාතෘ එස්. ඩබ්ලිව්. ආර්. ඩී. බණ්ඩාරනායක මහතා පිළිබඳව සිහිපත් කරමින් මහින්ද රාජපක්ෂ මහතා කරන ලද ප්‍රකාශය තුළ මුළු අය – වැයම ගැබ් වී තිබේ. අලුත් ශ්‍රී ලංකාවක් සඳහා නව ආර්ථිකයක් කරා යන ගමනේදීත් සියලු ශ්‍රීී ලාංකිකයන්ට ඉතිහාසය මතක් කර දෙන්නේ නොනිමි ගමන යළි ආරම්භ කිරීමටයි.රට කරවන ලියවිල්ල වන්නේ ඒ රටේ ආණ්ඩුක්‍රම ව්‍යවස්ථාව බව අමුතුවෙන් මතක් කරදිය යුතු නැත. ඒ වගේ ම රටක ආර්ථිකයට බලපාන ප්‍රධානතම ලියවිල්ල වන්නේ ඉදිරි වර්ෂය සඳහා ඉදිරිපත් කෙරෙන අය වැය යෝජනායි. ලබන වර්ෂය සඳහා රජයේ ආදායම් හා වියදම් පිළිබඳ ලේඛනය වන අය – වැය රටේ ආර්ථිකයේ හදවත යැයි කීවොත් එය වරදක් නොවේ.2005 වර්ෂයේ නොවැම්බර් 17 වැනි දින පැවති ජනාධිපතිවරණයෙන් තියුණු තරගයකින් මහින්ද රාජපක්ෂ මහතා ජයග්‍රහණය කරනුයේ රටේ ඒකීයභාවය රකින බවට මහජනතාවට ලබාදුන් පොරොන්දුව නිසාය. ‘මහින්ද චින්තන’ ප්‍රතිපත්ති ප්‍රකාශය තුළින් වැඩි අවධානයක් යොමුකර තිබුණේ ද ත්‍රස්තවාදය පරාජය කර රටේ ඒකීයභාවය ආරක්ෂා කර ගැනීමටය. එපමණක් නොව මහා පරිමාණ සංවර්ධන ව්‍යාපෘති, යටිතල පහසුකම් සංවර්ධනය, තරුණ තරුණියනට රැකී රක්ෂා ලබාදීම යන වැඩසටහන් ද ‘මහින්ද චින්තන’ ප්‍රතිපත්ති ප්‍රකාශය මගින් ක්‍රියාවට නැංවිය.නමුත් මහින්ද රාජපක්ෂ මහතාට පෙර සිටි රාජ්‍ය නායක නායිකාවන් බොහෝ දෙනෙක් ඒ වගේ ම මුදල් අමාත්‍යවරුන් බොහෝ දෙනෙකු නිතරම ප්‍රකාශ කළේ යුද්ධය නිසා මෙරට සංවර්ධන කටයුතු සිදුකිරීමට බාධා එල්ල වී ඇති බවයි. උතුරු නැගෙනහිර යුද්ධය හිඟන්නාගේ තුවාලය කරගෙන ඔවුන් බැලුවේ තමන් ඉන්නා කාලය තුළ තම පාලනයට ප්‍රශ්න ඇති කරනොගෙන යහමින් දකුණේ දේශපාලනය කිරීමයි.මෙම සම්ප්‍රදාය පුපුරුවා හැරිය එකම දේශපාලනඥයා වන්නේ ද මහින්ද රාජපක්ෂ මහතා ය. තමාගේ පළමු ධුර කාලය තුළ දී මෙරටට ලබාදුන් ප්‍රධානතම පොරොන්දු රැසක් ම වසර 5ක කාලයක් තුළ ඉටුකිරීමට මහින්ද රාජපක්ෂ ජනාධිපතිවරයා සමත් විය. ත්‍රස්තවාදය මුළුමනින් ම පරාජය කළේ අභියෝග, දුෂ්කරතා රැසක් හමුවේ ය. යුද්ධය අවසන් කාලයේ දී ඇති වූ විදෙස් බලපෑම් ගැන අමුතුවෙන් කිවයුතු නොවේ.මහින්ද රාජපක්ෂ ජනාධිපතිවරයාගේ අභීත දේශපාලන නායකත්වය නොවන්නට මේ රට ත්‍රස්තවාදයෙන් මුළුමනින් ම මුදාගැනීමට නොහැකි වන බව මේ රටේ මහජනතාව ද ඉතා හොඳින් දනිති. එපමණක් නොව එම වර්ෂ 5 තුළ දැවැන්ත සංවර්ධන ක්‍රියාවලියක් මෙරට ගෙනගියේ ද රට වේගවත් සංවර්ධනයට ලක්කිරීම සඳහා ය. එම නිසා වෙනත් දේශපාලන නායකයන් මෙන් මහින්ද රාජපක්ෂ මහතා යුද්ධය හිඟන්නාගේ තුවාලය කරගත්තේ නැත.2011 අය – වැය විවාදය මේ දිනවල පාර්ලිමේන්තුවේ දී පැවැත්වේ. අය – වැය යෝජනා පිළිබඳව විවිධ මත ආර්ථික විශ්ලේෂකයෝ ඉදිරිපත් කරති. නව ශ්‍රී ලංකාවක් ඇති කිරීම සඳහා යන ගමනේ දී 2011 අය – වැයට සුවිශේෂී කාර්යභාරයක් ඉටුකිරීමට අවස්ථාව උදාවී තිබේ. ත්‍රස්තවාදය පරාජය කිරීමෙන් පසුව ශ්‍රී ලංකාවේ ගමන් මඟ පිළිබඳව ජාත්‍යන්තරය ද සිටින්නේ දැඩි විමසිල්ලෙනි.යුද්ධය ආරම්භවීමට පෙර 50, 60 දශක හා 70 දශකයේ මුල ශ්‍රී ලංකාව හැමවිට ම හැඳින්වූයේ පෙරදිග මුතු ඇටය, පෙරදිග ධාන්‍යාගාරය, ලෝකයේ සුන්දරම දිවයින වැනි විවිධ ආදේශනම් වලිනි.එදා සිංගප්පූරුවේ නායකයන් කියා සිටියේ සිංගප්පූරුව කෙසේ හෝ ශ්‍රී ලංකාවක් බවට පත්කරනවා කියායි. එදා මැලේසියාවේ නායකයන් ද ප්‍රකාශ කළේ මැලේසියාව කඩිනමින් ශ්‍රී ලංකාවක් බවට පත්කරනවා කියාය. මීට වසර ගණනාවකට පෙර මුඩුක්කු පරිසරයක පිහිටි නිවාසවලට කියූ ජනප්‍රිය වචනය කොරියාවයි.එමගින් ගම්‍යවන්නේ මීට වසර ගණනාවකට පෙර කොරියාවේ තිබුණු මුඩුක්කු පරිසරය හා නොදියුණු බවයි. නමුත් අද දකුණු කොරියාවේ රැකී රක්ෂාවලට යාම සඳහා අපේ රටේ පවතින්නේ ඉතා දිගු පෝලිම්ය. එදා තිබුණු තත්ත්වය අපේ රටට ක්‍රම ක්‍රමයෙන් අහිමිවීමට ප්‍රධාන වශයෙන් බලපෑවේ මෙම ත්‍රස්තවාදී ප්‍රශ්නය හා යුද්ධයයි.මෙම තත්ත්වය නිවැරදිව තේරුම් ගත්තේ මහින්ද රාජපක්ෂ ජනාධිපතිවරයාය. ත්‍රස්තවාදය මුළුමනින් ම පරාජය කිරීමෙන් පසුව මීට වසර ගණනාවකට පෙර තිබුණු තත්ත්වය ශ්‍රී ලංකාවට දැන් හිමි වී ඇත. දැන් එළඹ ඇත්තේ ශ්‍රී ලංකාව යළිත් සිංගප්පූරුව, මැලේසියාව හා දකුණු කොරියාව අභිබවා යෑමේ අවස්ථාවයි.‘අපට යෑමට තිබෙන ගමන තව දුරයි... ගමන ඉවර නැහැ’ යනුවෙන් මහින්ද රාජපක්ෂ මහතා ප්‍රකාශ කරන්නේ ද ඒ නිසාය. එබැවින් 2011 වර්ෂය සඳහා ඉදිරිපත් කර තිබෙන අය – වැය යෝජනා ඉතා වැදගත් වේ. එම නිසා පසුගිය 22 වැනිදා පාර්ලිමේන්තුවට ඉදිරිපත් කෙරුණේ නිකම්ම නිකම් අය – වැයක් නොවේ. අලුත් ශ්‍රී ලංකාවක් බිහිකර රට ආසියාවේ ආශ්චර්යය බවට පත්කිරීම සඳහා යන ගමනේ දී මෙම අය – වැය ඉතා වැදගත් එකක් වන බව අමුතුවෙන් කිව යුතු නොවේ.2005 – 2010 වසර 5 තුළ මේ රට ත්‍රස්තවාදයෙන් මුළුමනින් ම මුදාගත් පසුව නව ආර්ථික වැඩපිළිවෙළක් ඔස්සේ නව ගමනක් ආරම්භ වී ඇත. එය ආරම්භ වූයේ පසුගිය 19 වැනිදා මහින්ද රාජපක්ෂ මහතා සිය දෙවනධූර කාලයේ දිවුරුම්දීමත් සමගය. ඉන් පසුව පසුගිය 22 වැනිදා වැදගත් කරුණු 2ක් සිදුවිය. එදින උදෑසන සිදුවූයේ මීළඟවසර 6ක ආණ්ඩුවේ ප්‍රතිපත්තිය වන ‘මහින්ද චින්තන ඉදිරිදැක්ම’ ක්‍රියාවට නැංවීම සඳහා නව ඇමැති මණ්ඩලය නම් කිරීමය. එදින සවස්වරුවේ 2011 අය – වැය යෝජනා ජනාධිපතිවරයා විසින් පාර්ලිමේන්තුවට ඉදිරිපත් කරන ලදී. අලුත් ජනවරමකට අනුව ඉදිරි වසර 6 සඳහා අලුත් ගමනක් ආරම්භ කර තිබේ.අලුත් ඇමැති මණ්ඩලයක්, අලුත් ලේකම්වරු, අලුත් අය – වැයක් යන කරුණු සමඟ අලුත් ශ්‍රී ලංකාවක් ඇති කිරීම සඳහා අවශ්‍ය සාධක සමග නව ගමනක් යෑමට පක්ෂ පාට බේදයකින් තොරව ආකල්පමය වෙනසක් ඇති කරගෙන සහයෝගය දැක්වීම සියලුම ශ්‍රී ලාංකිකයින්ගේ යුතුකමකි, ඒ වගේ ම වගකීමකි.නව අමාත්‍ය මණ්ඩලය නම් කිරීමේ දී සංශෝධන කිහිපයක් සිදුවිය. ජ්‍යෙෂ්ඨ අමාත්‍යවරුන් කියන සංකල්පයක් ද ඉදිරිපත් කර ඇත. මෙම තීන්දු තීරණ මහින්ද රාජපක්ෂ ජනාධිපතිවරයා ගෙන ඇත්තේ මහජන සේවය තවදුරටත් කාර්යක්ෂම කිරීම සඳහා ය. මීට පෙර දිසා ඇමැති, රාජ්‍ය ඇමැති, ව්‍යාපෘති ඇමැති, කැබිනට් නොවන ඇමැති වශයෙන් එකී නොකී ඇමැති සංකල්ප රැසක් පසුගිය ආණ්ඩු ගණනාවක් යටතේ ක්‍රියාත්මක වූ බව රහසක් නොවේ. එම නිසා ජ්‍යෙෂ්ඨ අමාත්‍යවරුන් සංකල්පය ද කාලීන අවශ්‍යතාවයකි.හතර ගාතෙන් වැටී සිටින විරුද්ධ පක්ෂයට යන එනමං නොමැති නිසා ජ්‍යෙෂ්ඨ අමාත්‍යවරුන් නම් කිරීම නිසා ආණ්ඩුවේ අර්බුදයක් පවතින බව පෙන්වීමට අසාර්ථක උත්සාහයක නිරතවී සිටී. ජ්‍යෙෂ්ඨ අමාත්‍යවරුන් නම් කිරීමත් සමඟ එක්සත් ජනතා නිදහස් සන්ධාන ආණ්ඩුව තව තවත් ශක්තිමත් වී ඇත. එය දන්නා විරුද්ධ පක්ෂය නැති අර්බුදයක් මවා පෙන්වීමට අසාර්ථක උත්සාහයක නිරත වී සිටී.ජ්‍යෙෂ්ඨ ඇමැති ක්‍රමය හේතුවෙන් විධායක ජනාධිපතිවරයා සතු බලතලවලින් කොටසක් ඇමැති මණ්ඩලය තුළ බෙදාහැර ඇති බව ජනාධිපති ලේකම් ලලිත් වීරතුංග මහතා පෙන්වා දෙයි. මේ අනුව ආණ්ඩුක්‍රම ව්‍යවස්ථාවේ 44(1) වගන්තිය ප්‍රකාරව ජ්‍යෙෂ්ඨ අමාත්‍ය තනතුරු ඇතිකළ බවත් ජනාධිපතිවරයා විසින් මෙතෙක් ඉටුකළ ඇතැම් කටයුතු ඉදිරියේ දී ජ්‍යෙෂ්ඨ ඇමැතිවරුන්ට පැවරීම සිදුවනු ඇති බවත් ලලිත් වීරතුංග මහතා පවසයි.පාර්ලිමේන්තුවේ කමිටුවල ප්‍රධානත්වය දැරීම, ජනාධිපතිවරයාගේ විශේෂ රාජ්‍ය නියෝජිතයෙකු ලෙස ක්‍රියාකිරීම, අමාත්‍යාංශ ගණනාවක කටයුතු අධීක්ෂණය හා සම්බන්ධීකරණය, අමාත්‍ය මණ්ඩල උප කමිටුවල ප්‍රධානත්වය දැරීම යන වගකීම් ;ජ්‍යෂ්ඨ අමාත්‍යවරුන්ට හිමිවනු ඇත. අත්දැකීම් බහුල, පලපුරුදු ජ්‍යෙෂ්ඨ අමාත්‍යවරුන් 10 දෙනෙකු පත්කිරීම තුළින් මහජන සේවා වඩාත් කාර්යක්ෂම කිරීමට මහින්ද චින්තන ඉදිරි දැක්ම ක්‍රියාවට නැංවීම තවත් පහසුවනු ඇත.විශේෂයෙන් ම කැබිනට් අමාත්‍යවරුන්ට හා නියෝජ්‍ය අමාත්‍යවරුන්ට මෙම ජ්‍යෙෂ්ඨ අමාත්‍යවරුන්ගෙන් ගත හැකි උපදෙස් බොහෝය. ඒ වගේම ඉගෙනගත හැකි පාඩම් ද බොහෝ ය. එම නිසා ජ්‍යෙෂ්ඨ අමාත්‍ය සංකල්පය ක්‍රියාත්මක කිරීමට මහින්ද රාජපක්ෂ ජනාධිපතිවරයා ගෙන තිබෙන තීරණය ඉතාමත් කාලෝචිතය.ඒ වගේ ම කැබිනට් මණ්ඩලයට නව අමාත්‍යවරුන් කිහිපදෙනෙකු පත්කර ඔවුන්ට වගකීම් ලබාදීම ද අගය කළ යුතු ක්‍රියාවකි. වසර ගණනාවක් තිස්සේ නියෝජ්‍ය අමාත්‍යධුර දරමින් අත්දැකීම් රැසක් ලබා ඇති මෙම ජනතා නියෝජිතයින්ට කැබිනට් අමාත්‍යවරුන් ලෙස දැඩි වගකීමක් දරමින් මහජනතාවට හා රටට සේවය කිරීමට අවස්ථාවක් උදාවී තිබේ.ඩිලාන් පෙරේරා, ජගත් පුෂ්පකුමාර, ටී. බී. ඒකනායක, මහින්ද අමරවීර, එස්. එම්. චන්ද්‍රසේන, ගුණරත්න වීරකෝන්, මර්වින් සිල්වා, මහින්දානන්ද අලුත්ගමගේ, දයාශ්‍රිත තිසේරා, රංජිත් සියඹලාපිටිය, ජගත් බාලසූරිය, නවීන් දිසානායක, පියංකර ජයරත්න මහත්වරු අලුතින් කැබිනට් මණ්ඩලයට එක්ව සිටිති. මෙම දේශපාලනඥයන්ගෙන් සැලකිය යුතු පිරිසක් තවම හොඳ තරුණ ජවයකින් ක්‍රියා කරන නිසා ඔවුන්ට දිගු ගමනක් යෑමට ජනාධිපතිවරයා විසින් අවස්ථාව උදාකර දී ඇත.නව අමාත්‍ය මණ්ඩලය පත්කිරීමේ දී තවත් වැදගත් කරුණක් වන්නේ වාසුදේව නානායක්කාර මහතාට ජාතික භාෂා හා සමාජ ඒකාබද්ධතා කැබිනට් අමාත්‍යධුරය ලබාදීමයි. වාසුදේව නානායක්කාර මහතා යනු මෙරට වාමාංශික දේශපාලනයේ පතාක යෝධයෙකු බව අමුතුවෙන් කිවයුතු නොවේ. නිතරම වැඩකරන ජනතාවගේ ගැටලු පිළිබඳව ඒ වගේ ම ජාතික සමගිය ගැන වැඩිපුරම කතාකරපු වාසුදේව නානායක්කාර මහතාට ජාතික භාෂා හා සමාජ ඒකාබද්ධතා අමාත්‍යධුරයෙන් මෙරටට මහජනතාවට අතිවිශාල වැඩකොටසක් සිදුකිරීමේ අවස්ථාව උදා වී ඇත. වසර 40ක දේශපාලන ඉතිහාසයක් හා අත්දැකීම් රැසක් බහුල මහින්ද රාජපක්ෂ මහතා තම පරිණතභාවයෙන් උපරිම ප්‍රයෝජන ලබාගෙන ඇති බව නව අමාත්‍ය මණ්ඩලය නම් කිරීමේ දී පෙනී යයි.අය – වැය යෝජනා පිළිබඳව පාර්ලිමේන්තුවේදීත් ඉන් පිටතදීත් බුද්ධිමය සංවාදයක් ඇති විය යුතු වුව ද එවැනි කණ්ඩායමක් දක්නට නොලැබීම කනගාටුවට කරුණකි. පාර්ලිමේන්තුවේ අය – වැය විවාදයෙන් වැඩි කාර්යයභාරයක් වගකීමක් පැවරී තිබෙන්නේ විරුද්ධ පක්ෂයටයි.අවාසනාවකට විරුද්ධ පක්ෂය අය – වැය සම්බන්ධයෙන් දක්වන්නේ පසුගිය මැතිවරණ ;ව්දිකාවල දක්වපු අදහස් හා සමාන කරණුයි. මීට පෙර පැවති ආණ්ඩු බොහෝ අවස්ථාවල දී අය – වැය සාම්ප්‍රදායිකව ඉදිරිපත් කිරීමේ දී වැඩි අවධානයක් යොමු කරන්නේ වැටුප් වැඩිවීම වැනි කරුණු පිළිබඳවයි. ජාතික සංවර්ධන වැඩසටහන්, ඉලක්කගත වැඩසටහන් ගැන එම අය – වැය යෝජනාවලින් එතරම් අවධානයක් යොමුකර තිබුණේ නැත.නමුත් මෙවර අය – වැය තුළින් ඉදිරි වසර 6 සඳහා රට ගෙනයායුතු දිසාවට අවශ්‍ය පදනම සකස් කර තිබේ. නමුත් මේ පිළිබඳව බුද්ධිමත් සංවාදයකට එක් වී එහි තිබෙන ගුණ දොස් අඩුපාඩු ආණ්ඩුවට පෙන්වා දෙනු වෙනුවට විරුද්ධ පක්ෂය සිදුකරමින් සිටින්නේ බාල බොළඳ සටන් පාඨ යොදා ගනිමින් දේශපාලන වාසි ලබාගැනීමේ ව්‍යාපෘතියයි.එම නිසා ජනතා විමුක්ති පෙරමුණ රජයේ සේවකයෙකුගේ මාසික වැටුප රුපියල් නවදහසකින් වැඩිකරන ලෙස ඉල්ලා සිටින විට එක්සත් ජාතික පක්ෂය ඉල්ලා සිටින්නේ රුපියල් දස දහසකින් වැටුප් වැඩිකරන ලෙසයි. අය – වැය සම්බන්ධයෙන් විරුද්ධ පක්ෂයේ ප්‍රධානතම මාතෘකාව බවට පත්කරගෙන තිබෙන්නේ මෙම සටන් පාඨයයි. මෙවැනි වැටුප් වැඩිකිරීමක් ප්‍රායෝගිකව ක්‍රියාත්මක කළ නොහැකි බව ඕනෑම කෙනෙකුට පහසුවෙන් වටහාගත හැක. මේ සඳහා අතිරේකව රුපියල් බිලියන ගණනක් අවශ්‍යයි.ජනතාවට සහන ලබාදෙනවා යනුවෙන් අදහස් කරන්නේ විශාල වැටුප් වැඩිවීම් නොවේ. විශාල වැටුප් වැඩිවීමක් සිදුවුවොත් එම මුදල සොයාගැනීමට සිදුවන්නේ බදු මුදල්වලිනි. එම බදු මුදල් අය කරගන්නේ රනිල් වික්‍රමසිංහ මහතාගෙන් ද, සෝමවංශ අමරසිංහ මහතාගෙන් ද එසේත් නැත්නම් අනුර කුමාර දිසානායක මහතාගෙන් ද කියලා විරුද්ධ පක්ෂය ප්‍රකාශ කරන්නේ නැත. එම නිසා 5% වැටුප් වැඩිකිරීම නව ශ්‍රී ලංකාවක් කරා යන ගමනේ දී හොඳ ආරම්භයකි.උපාධිධාරීන් දස දහසකට නව රැකියා ලබාදීමට තීරණය කර ඇත. තරුණ තරුණියන්ගේ රැකියා ගැන කතාකරන රනිල් වික්‍රමසිංහ මහතාට ඔහු අග්‍රාමාත්‍යවරයාව සිටි 2001 – 2004 කාලයේ දී කම්කරුවෙකු පවා රාජ්‍ය සේවයට බඳවා නොගන්නා ලෙස ලබාදුන් චක්‍රලේඛ අමතක වෙලාද? ගමන විමසා බැලිය යුතුයි. එම නිසා වැටුප් වැඩිවීමකට වඩා ප්‍රතිලාභ සමස්ත ජනතාවට ම ලැබෙන්නේ රටේ සංවර්ධන ක්‍රියාවලියෙන් දේශීය ආර්ථිකය නගා සිටුවීමෙනි. ජනාධිපතිතුමා පවසන ආකාරයට ඒ මෙහෙවර සම්පූර්ණයෙන් නිම වුණේ නැහැ. නවත්වපු තැන සිට පටන් ගනිමු..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>03</day>
    </date>
    <link>http://www.dinamina.lk/2010/12/03/_art.asp?fn=f1012034</link>
    <topic/>
    <author>සංවාද සටහන චතුරිකා ගමගේ</author>
    <content>ගීතය ස්වකීය ආත්මය කොට ගනිමින් සමාජයේ ප්‍රගමනය උදෙසා සුවිශේෂී සමාජ මෙහෙවරක නිරතවන ප්‍රවීණ ගීත රචක බණ්ඩාර ඇහැළියගොඩ මේ දිනවල සිය කුළුදුල් DVD තැටිය සිය රසිකයන් අතට පත් කිරීමට සූදානම්ව සිටී. ඒ පිළිබඳව ඔහු සමග සිදුකළ පිළිසඳරකි මේ.* මේ අලුත් කටයුත්තෙන්ම අපි කතාබහ ආරම්භ කරමු.පසුගිය කාලවකවානුවේ මා රචනා කළ ගීත ඇතුළත් ඩීවීඩී තැටියක් නිර්මාණය කළා. එය දොරට වැඩුම මේ මස 6 වෙනිදා පස්වරු 5 ට ජෝන් ද සිල්වා සමරු රඟහලේදී පවත්වනවා. ඩීවීඩී තැටියක් නිර්මාණය කළ ලංකාවේ පළමු ගීත රචකයා ලෙස මා ඉතිහාසයට එක් වෙනවා. මේ ඩීවීඩී තැටියේ ගීත 16 ඇතුළත් වෙනවා. එයින් ප්‍රසංගික ගීතවලට වැඩි ඉඩක් වෙන්කරලා තියෙනවා.* ඔබට මෙවැනි කාර්යයකට පසුබිම සැකසුනේ කොහොමද ?මම මේවන විට "ජීවිතය කවියක්" සහ "අතුපතර පිපි මල්" නමින් සීඩී තැටි දෙකක් නිර්මාණය කර තිබෙනවා. එයට අමතරව "කරලිය හිමි නැති අපේ ළමයි" "ජීවිතේ කවියක්" "දුවේ නුඹ මගේ ප්‍රාණයයි" යනුවෙන් ගීත පොත් තුනකුත් රචනා කළා. පෙරත් මම බණ්ඩාරනායක සම්මන්ත්‍රණශාලා පරිශ්‍රයේ මගේම ගීත ඇතුළත් ප්‍රසංගයක් පැවැත්වුවා. දැන් ඩීවීඩී තැටියක් ලෙස එළිදක්වන්නේ ඒ ප්‍රසංගයයි.* "තිරය ඇරෙනවා, තිරය වැහෙනවා" ගීතය ඔබේ ජීවිතයේ සුවිශේෂි සන්ධිස්ථානයක් වුණානේද ?ඔව්, පාසල් යන අවධියේ පටන් පුවත්පත්, ලිපි ලේඛන, කවි, නාට්‍යවලට ලොකු ඇල්මක් තිබුණා. විශේෂයෙන් ලේඛන කලාව ලොකුª සම්බන්ධයක් තිබුණා. "යොවුන් ජනතා’ පුවත්පතේ ‘යොවුන් පහන් වැට’ වැඩසටහන හරහා ගීත රචනා ක්‍ෂේත්‍රයේ ලොකු ගමනක් යන්න අඩිතාලම වැටුණා. ඒ වගේම ප්‍රවීණ මාධ්‍යවේදී ධර්මසිරි ගමගේ මහතාගේ අතදීමත් මගේ ගමනට විශාල රුකුªලක් වුණා. 1983 වසරේදී මා විසින් රචිත "තිරය ඇරෙනවා තිරය වැහෙනවා" ගීතය සුනිල් එදිරිසිංහයන් විසින් ගායනා කළාට පසුවයි මම ගීත රචකයෙකු ලෙස ජනපි‍්‍රය වුණේ. එය මගේ ජීවිතේ වැදගත් සන්ධිස්ථානයක්.* මාධ්‍යය සමඟ ඔබේ තිබෙන ගනුදෙණුව කෙබඳුද ?මම 1997 සිට 2000 දක්වා රූපවාහිනී සංස්ථාවේ නියෝජ්‍ය අධ්‍යක්ෂ ජෙනරාල් විදිහට වැඩ කළා. ඒ වගේම 2000 සිට 2001 දක්වා සමෘද්ධි අධිකාරියේ මාධ්‍ය උපදේශකවරයා ලෙස කටයුතු කරන්නත් මට අවස්ථාව උදා වුණා.* ඔබේ රචනාවලින් එළිදක්වන්නේ ඔබේම අත්දැකීම්ද ?මම ගොඩක් ලියපු කෙනෙක් නෙමෙයි. දැනට මම චිත්‍රපට, වේදිකා නාට්‍ය, ගුවන්විදුලි සරල ගී ආදී ගීත 200 විතර රචනා කර තිබෙනවා. ඒ සෑම ගීතයක්ම පාහේ මම රචනා කළේ කිසියම් අත්දැකීමක් ආශ්‍රය කර ගෙනයි. බොහෝ විට මගේ ජීවිතයට කම්පනයක් ඇති කළ සිද්ධීන් ඇසුරින් ගීත රචනා කළා. ලංකාවේ ප්‍රවීණ ගායක ගායිකාවන් බොහොමයකට මම ගීත රචනා කරලා තියෙනවා. සුනිල් එදිරිසිංහ, දීපිකා පි‍්‍රයදර්ශනී, නිරෝෂා විරාජිනී, එඩ්වඩ් ජයකොඩි ආදී ප්‍රවීණයන් මෙන්ම අසංග පි‍්‍රයමන්ත පීරිස්, ඉමාන් පෙරේරා, කිත්සිරි ජයසේකර, කුෂාණි සදරේඛා, වැනි නව පරපුරේ ගායක ගායිකාවනුත් ඒ අතර වෙනවා.* පද වැලකට තනුවක් යෙදීම හා තනුවක් අනුව පදවැලක් රචනා කිරීම අතර වෙනස දකින්නේ කොහොමද ?තනුව හදලා ගීතය රචනා කරනවට මම එතරම් කැමති නැහැ. නමුත් ඇතැම් අය චිත්‍රපටියක හෝ වේදිකා නාට්‍යයක ඒකාකාරී බවින් මිදෙන්න තනුවක් නිර්මාණය කර වචන යෙදීමේ ක්‍රම භාවිතා කරනවා. බන්දුල නානායක්කාරවසම්, කුලරත්න ආරියවංශ, කුමාරදාස සපුතන්ත්‍රි වැනි ගීපද රචකයින් කලින් සකස් කළ තනු අනුව සාර්ථක නිර්මාණ සිදුකර තිබෙනවා. ඒ ආකාරයෙන් ප්‍රේමකීර්ති ද අල්විස් විසින් රචිත "සමනලයා මල හා ළමයා සේ" ගීතය ගොඩාක් සාර්ථක වුණු ගීතයක්.මම රෝස වසන්තේ චිත්‍රපටයේ එන සමිතා මුදුන්කොටුව සහ නිරෝෂා විරාජිනී ගයන "හිරු සදු නොනිදා දෙපසේ පායා අවාදෝ" ගීතය රචනා කළා. එහි තනුව නිර්මාණය කළේ රෝහණ වීරසිංහයන් විසිනුයි. එය සරසවි සම්මාන සඳහා හොඳම ගීත රචනය ලෙසත් නිර්දේශ වුණා. නමුත් තනුවකට ගීපද යොදන විට අපිට අතදිග හැරලා අපේ අදහස කියාපෑමේ අසීරුකමක් තියෙනවා.* ඔබගේ හැඟීම අනුව නිර්මාණයක සාර්ථකත්වයට ගීපද රචකයාගෙන් ලැබෙන දායකත්වය කෙබඳුද ?කලා නිර්මාණයක සාර්ථකත්වය සහ පැවැත්ම රඳා පවතින්නේ ඒ නිර්මාණයේ අපූර්වත්වය මතයි. අපූර්වත්වයක් නිර්මාණය වන්නේ පුර්වයේ අපිට අසන්නට නොලැබුණු දෙයකිනුයි. වචන හෝ සංගීතය තිබූ පමණින් ගීත මාධ්‍යයට සාධාරණයක් වෙන්නේ නැහැ. අද නිර්මාණය වන බොහෝ ගීතවල මේ අපූර්වත්වය නැහැ. අද තියෙන්නේ එක රැයින් මතුවෙලා නැතිවෙලා යන ගීතයි.නමුත් සුනිල් ශාන්ත, අමරදේව, එඩ්වඩ් ජයකොඩි, දිවුල්ගනේ, සුනිල් එදිරිසිංහ, නන්දා මාලනී වැනි ප්‍රවීණ ශිල්පීන්ගේ ගීත අදටත් ජනපි‍්‍රයයි. අවුරුදු 115-120 පමණ පැරණි දන්නෝ බුදුන්ගේ ගීතයෙහි ජනපි‍්‍රයත්වය අදටත් රැඳී තිබෙන්නේ ඒ ගීතයේ අපූර්වත්වය නිසයි. අද බිහිවන බහුතරයක් ගීත හුදු විනෝදය වෙනුවෙන් පමණක් නිර්මාණය වෙනවා. එය ගීත සාහිත්‍යයට සිදුවන ලොකු අසාධාරණයක්. අපි මේ ක්‍ෂේත්‍රයට ආවේ පොත පත කියවීමෙන් හා කතාබහ වලට සවන්දීමෙන් ගීත රචනය පිළිබඳ හොඳ පරිචයක් ඇතිවයි.* ක්‍ෂේත්‍රයට පිවිසෙන නවකයන් පිළිබඳ ඔබ දරන්නේ මොන වගේ අදහසක්ද ?යුද්ධයකට යන්න නම් අපි ආයුධවලින් සන්නද්ධ වෙන්න ඕනෑ. නිර්මාණකරණයේදීත් ඒ වගේම භාෂාව, අත්දැකීම්, වෙනස් කෝණවලින් බලන ආකාරය යනාදියෙන් සන්නද්ධ වුණොත් තමයි අපිට අපූර්ව දෙයක් නිර්මාණය කරන්න පුළුවන් වෙන්නේ. උදාහරණයක් ලෙස මවුගුණ ගීත ගතහොත් මේ වනවිට මවුගුණ ගීත විවිධාකාරයෙන් ලියැවිලා තියෙනවා. ඒ නිසා එවැනි ගීතයක් රචනා කරනවා නම් එය පෙර ඒවට වඩා වෙනස් වෙන්න ඕනා. ඒ වගේම බොහෝ නිර්මාණවල හරවත් බවක් හෝ ජීවිතයට ලබාගන්නා දෙයක් නැහැ.ඒ නිසා මේ ක්‍ෂේත්‍රයට අලුතින් එකතුවන්නන් නිර්මාණවල දිග පළල තේරුම් ගෙන ක්‍ෂේත්‍රයට පිවිසිය යුතුයි. අපිට ගෞරවණීය භාෂාවක් තියෙනවා. ඒවා පිළිබඳ අපි දැනුම්වත් වෙන්න ඕනා. ඒ වගේම ඓතිහාසික සිද්ධි, සෞන්දර්යය, කලාව පිළිබඳ හැඟීමක් තියෙන්නත් ඕනා. නැත්නම් ගමන සාර්ථක වන්නේ නැහැ. සමාජය දිහා සාධාරණ සහ යුක්තිගරුක ලෙස බලන්න බැරිනම් නිර්මාණකරණය දියුණු කරගන්නත් බැහැ.* ඔබ ඉදිරිපත් කිරීමට සූදානම් වන ප්‍රසංගයේ අති සුවිශේෂත්වය කුමක්ද ?"දුවේ නුඹ මගේ ප්‍රාණයයි" නමින් පැවැත්වෙන මෙය රසිකයාට නොමිලේ ඉදිරිපත් කරන ප්‍රසංගයක්. මෙය නිකන්ම නිකන් සංගීත සංදර්ශනයක් නොවෙයි. සමාජයට පණිවිඩයක් ගෙන යන ප්‍රසංගයක්. වර්තමානයේ දකින්න ලැබෙන ඕලාරික ගීතවලට බැනවදිනවාට වඩා සමාජයේ ප්‍රගමනය උදෙසා ගීත සම්ප්‍රදායක් බිහි කිරීමේ අරමුණිනුයි මෙවැනි ප්‍රසංගයක් සංවිධානය කළේ.මේ ප්‍රසංගයේ දී ඉදිරිපත් කරන සියලුම ගීත සමාජයේ යහපැවැත්ම උදෙසා ලියැවුණු ගීතයි. ඒ වගේම ඒවා සමාජයේ විවිධ පැතිකඩයන් නිරාවරණය වන සේ ලියැවුණු හරවත් ගීත වීමත් විශේෂත්වයක්. මෙහිදී ජ්‍යෙෂ්ඨ කථිකාචාර්ය අත්තනායක එම්. හේරත් මහතා සමාජ ප්‍රගමනය උදෙසා සුභාවිත ගීතය යන මාතෘකාව යටතේ දේශනයක්ද පවත්වනවා. එදින අපේකම, අපේ සංස්කෘතිය විදහා පාමින් මාර්ගය සහ සමස්ත වේදිකාවම දුලබ ගොක්කොළ සැරසිලි වලින් අලංකාර කරන්නත් කටයුතු සූදානම් කර තිබෙනවා.සුභාවිත ගීත කලාව රැක ගැනීම උදෙසා බණ්ඩාර ඇහැළියගොඩ නැමැති සොදුරු ගේය පද රචකයා දරන මේ වෑයමට සවියක් ලෙස දෙසැම්බර් 06 වෙනිදා සන්ධ්‍යාවේ ජෝන් ද සිල්වා සමරු රඟහලට සහෘද ඔබගේ පැමිණීම බලාපොරොත්තුවෙන් සිටින බව ඔහු අපට සමුදෙමින් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>04</day>
    </date>
    <link>http://www.dinamina.lk/2010/12/04/_art.asp?fn=n1012042</link>
    <topic>ජනතා හරසර මැදජනපති මවු බිමට</topic>
    <author>මහින්ද අලුත්ගෙදර</author>
    <content>බ්‍රිතාන්‍ය ඔක්ස්ෆර්ඩ් සරසවියේ ශිෂ්‍ය සංගමයේ විශේෂ ආරාධනාවකට අනුව ලන්ඩන් නුවර බලා ගිය ජනාධිපති මහින්ද රාජපක්ෂ මහතා යළිත් ඊයේ (3) මවුබිමට පැමිණියේය.ශ්‍රී ලන්කන් ගුවන් සමාගමට අයත් විශේෂ ගුවන් යානයකින් ඊයේ (3) පස්වරු 2.55ට කටුනායක බණ්ඩාරනායක ජාත්‍යන්තර ගුවන්තොටුපළ වෙත පැමිණි ජනාධිපතිවරයා මහත් හරසරින් පිළිගත් අතර ඒ සඳහා මැති ඇමැතිවරු, පළාත් ආණ්ඩුකාරවරු, පළාත් ප්‍රධාන ඇමැතිවරු, අමාත්‍යාංශ ලේකම්වරු ඇතුළු අති විශාල ජනතාවක් එක්ව සිටියහ.රතු පලසක් මතින් කැඳවාගෙන ආ ජනාධිපතිවරයා ගුවන් තොටුපළේ විශේෂ අමුත්තන්ගේ පර්යන්තය වෙත කැඳවාගෙන ගිය අතර එහිදී මහා සංඝරත්නය පිරිත් දේශනා කොට ජනපතිවරයාහට ආශිර්වාද කළහ. ඊට අමතරව සර්ව ආගමිකයන්ගේද ආශිර්වාදය ඒ මහතාට ලැබිණි.අයහපත් කාලගුණික තත්ත්වයක් පැවැතියද විදේශ සංචාරයකින් පසුව මවුබිමට පැමිණි තම රාජ්‍ය නායකයා පිළිගැනීමට දහස් ගණනක ජනකායක් කටුනායක බණ්ඩාරනායක ගුවන්තොටුපළ වෙත පැමිණීම විශේෂ සිද්ධියක් ජනාධිපති තරගයෙන් ජයගත් මොහොතේ දැක්වූ තරම් හරසර , ජය ඝෝෂා, ජනතාව දැක්වූ ආකාරයක් දක්නට ලැබුණි.තමා පිළිගැනීමට කටුනායක බණ්ඩාරනායක ජාත්‍යන්තර ගුවන්තොටුපළ වෙත පැමිණිි ජනතාවට සිය ආචාරය පිරිනැමීමට ජනාධිපති මහින්ද රාජපක්ෂ මහතා අමතක කළේ නැත. ඉන් අනතුරුව ගුවන් හමුදාවට අයත් හෙලිකොප්ටර් යානයකින් ඒ මහතා කොළඹට කැඳවාගෙන එන ලදී.මේ අවස්ථාවට රජයේ ඇමැතිවරුන් වන බැසිල් රාජපක්ෂ කෙහෙලිය රඹුක්වැල්ල, දිනේෂ් ගුණවර්ධන, නිමල් සිරිපාල ද සිල්වා, ෆීලික්ස් පෙරේරා, ඩිලාන් පෙරේරා, දයාශි‍්‍රත තිසේරා, කුමාර වෙල්ගම, ජගත් පුෂ්ප කුමාර, සී. බී. රත්නායක , ආචාර්ය සරත් අමුණුගම, එස්. එම්. චන්ද්‍රසේන, විමල් වීරවංශ, ආචාර්ය මර්වින් සිල්වා, බස්නාහිර පළාත් ආණ්ඩුකාර අලවි මවුලානා, ප්‍රධාන ඇමැති ප්‍රසන්න රණතුංග, මහත්වරු ඇතුළු ගිහි පැවිදි අති විශාල පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>04</day>
    </date>
    <link>http://www.dinamina.lk/2010/12/04/_art.asp?fn=n1012043</link>
    <topic>ඒකීය රාජ්‍යයකට දිවුරුම් දීඊළමකට උදව් දෙන්න බෑ</topic>
    <author>දයා පෙරේරා - ධනුෂ්ක ගොඩකුඹුර</author>
    <content>ඒකීය රාජ්‍යයක් වෙනුවෙන් ආණ්ඩුක්‍රම ව්‍යවස්ථානුකූ®ල දිවුරුම උල්ලංගණය කිරීමට මන්ත්‍රීවරයකු උත්සාහ කරන්නේ නම් එය ප්‍රශ්න කිරීමේ අයිතියක් තිබෙන බව ඇමැති දිනේෂ් ගුණවර්ධන මහතා පාර්ලිමේන්තුවේදී ඊයේ (03) පැවැසීය. ඒ අයිතිය වෙනුවෙන් කතා කිරීම නිසා පාර්ලිමේන්තුවෙන් එළියට දමන්නේ නම් එයට මුහුණ දීමට හැකියාවක් ඇති බව ද ඇමැතිවරයා එහිදී කීය.ආණ්ඩුක්‍රම ව්‍යවස්ථාවේ හයවැනි ව්‍යවස්ථාවට අනුව ඒකීය රාජ්‍යයකට දිවුරුම් දී ඇති බව පෙන්වා දුන් ඇමැතිවරයා මෙරටදී හෝ පිටරටකදී හෝ රට බෙදීමට උදව් කිරීම එම දිවුරුම අනුව අවස්ථාවක් නැති බවත් කීවේය.ඇමැතිවරයා එසේ පැවැසුවේ ගම්පහ දිස්ත්‍රික් එ. ජා. ප මන්ත්‍රී ජයලත් ජයවර්ධන මහතා කරන ලද පෞද්ගලික පැහැදිලි කිරීමේ ප්‍රකාශයෙන් පසු පිළිතුරු අදහස් දක්වමිනි.ජයලත් ජයවර්ධන මහතා තමාගේ නම සඳහන් කළ නිසා ඊට පිළිතුරු දිය යුතු බවත් පැවැසූ ඇමැතිවරයා මෙසේ ද කීවේය.මේ ද්‍රෝහීන් අද ආවේ ලෝකයේ හැම චැනල් එකක්ම ලැහැස්ති කරගෙනයි. කවුරු හෝ මන්ත්‍රීවරයෙක් කොටින් සමඟ සාකච්ඡා කළොත් තමන් කළ දේ පිළිගන්න ආත්ම ගරුත්වයක්, ආත්ම ශක්තියක් තිබෙන්න ඕනෑ. මා කථා කළා නම් කියන්න පුළුවන්කම මට තිබෙනවා. දෙමළ සන්ධානයේ මන්ත්‍රීවරුන් ඒ කාලෙ කොටින් එක්ක කතා කර තිබුණා.ඔවුන් ඒ බව කිව්වා. හංඟන්නේ මොකද? භයානක දේවලට හවුල් වී, කොටින් සමඟ කරන කුමන්ත්‍රණ වසාගන්න බලවත් අඳෝනාවක් කළා. වී. අයි. පී. පාස්පෝට් අරන් තම රටට එරෙහිව මන්ත්‍රීවරයෙක් කටයුතු කරනවා නම් ඒකයි පාර්ලිමේන්තුවට ප්‍රශ්නය. යුරෝපයට ඇතුළු වුණාම ඕනම තැනකට ගමන් කරන්න පුළුවන්.”ආණ්ඩුක්‍රම ව්‍යවස්ථාවේ 15 ඒ වගන්තිය යළි අවධානය කරනවා. ලන්ඩන් නුවර දවස් හතරක් ගතකළා. රට වෙන්කිරීමේ ව්‍යාපාරයට උදව් දීම, සාකච්ඡා කිරීම, කුමන්ත්‍රණ කිරීම, මුදල් ගැනීම උසිගැන්වීම කළා නම් ඒ ක්‍රියාවෙන් ;බ්රෙන්න හම්බ වෙන්නෙ නැහැ.”ආණ්ඩු පක්‍ෂයේ ප්‍රධාන සංවිධායක ලෙස මගේ යුතුකම, ජනාධිපතිතුමාත් රටත් රජයත් ආරක්‍ෂා කිරීමයි. අපි මේ පැත්තෙන් එහාට ගිහිල්ලා පහර දී නැහැ.මොවුන්ගේ හොර වැඩ, නීති විරෝධි වැඩ, රටට ද්‍රෝහිකම් කිරීම එළිවී තිබෙනවා.”ආණ්ඩුක්‍රම ව්‍යවස්ථාවේ දිවුරුමට ඉහළින් කටයුතු කිරීමට ඉඩ දෙන්න එපා. මගේ රටත් ජනාධිපතිතුමා හා ආණ්ඩුවත් හොර කුමන්ත්‍රණවලට හසුවෙන්න මා ඉඩ තියන්නේ නැහැ.”.</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>04</day>
    </date>
    <link>http://www.dinamina.lk/2010/12/04/_art.asp?fn=n1012044</link>
    <topic>කොටින්ට කත්අදින අධිරාජ්‍යවාදීන්ටශ්‍රී ලංකාවේ හිස ඔසවන්න දෙන්නේ නෑ</topic>
    <author>චන්දිමා එදිරිමාන්න</author>
    <content>අධිරාජ්‍යවාදී බලයට එරෙහිව සමස්ත ශ්‍රී ලංකාවාසී ජනතාවම එකාවන්ව නැඟී සිටින බවත්, කොටි හිතවාදී අධිරාජ්‍යවාදීන්ට ශ්‍රී ලංකාව තුළ හිස ඔසවන්නට ඉඩ ලබා නොදෙන බවත්, ඇමැති විමල් වීරවංශ මහතා අවධාරණය කළේය.කොටි ත්‍රස්තවාදීන්ගේද සහාය ඇතිව උද්ඝෝෂණය කරමින් බ්‍රිතාන්‍ය උත්සාහ කළේ ජනාධිපතිමහින්ද රාජපක්‍ෂ මහතාට තර්ජනය කිරීමට බවද ඇමැතිවරයා කීය. එපමණක් නොව යුද්ධය ජයග්‍රහණය කර රටට සාමය උදාකර දීමේ පළිය ගැනීමට ඔවුන් උත්සාහ දරන බවද කීය.ජාතික නිදහස් පෙරමුණ විසින් කොළඹ බ්‍රිතාන්‍ය මහ කොමසාරිස් කාර්යාලය ඉදිරිපිටදී ඊයේ (3) පැවැත්වූ උද්ඝෝෂණ ව්‍යාපාරයට සහභාගි වෙමින් ජාතික නිදහස් පෙරමුණේ නායක, ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතා එම අදහස් ප්‍රකාශ කළේය.මේ උද්ඝෝෂණ ව්‍යාපාරය සඳහා මහා සංඝරත්නය, කලාකරුවන්, විද්වතුන්, දේශපාලනඥයන් ඇතුළු බොහෝ පිරිසක් සහභාගි වූ අතර, “මහා බ්‍රිතාන්‍ය කොටි සමඟ හෙලුවෙන්”, “කොටින්ට එළිපිට නටන්නට ඉඩ දෙන සුදු කොටි ගෙදර යනු”, “ශ්‍රී ලංකාවට එරෙහිව විරෝධතා මෙහෙයවන සුදු කොටි ගෙදර යනු”, “බ්‍රිතාන්‍යයේ ශ්‍රී ලංකාවට එරෙහි පිළිවෙත හෙළාදකිමු” ආදී සටන් පාඨ කියමින් බ්‍රිතාන්‍ය මහ කොමසාරිස් කාර්යාලය ඉදිරිපිට ඔවුහු උද්ඝෝෂණය කළහ.එහිදී ඇමැති විමල් වීරවංශ මහතා අදහස් දක්වමින් මෙසේ ද කීය.ජනාධිපති මහින්ද රාජපක්‍ෂ මහතාට එරෙහිව උද්ඝෝෂණය කරනකම් බ්‍රිතාන්‍ය ඔහේ බලාගෙන හිටියා. මේ උද්ඝෝෂණය සිදුකළේ කොටින්ගේ උවමනාවටයි. ඒ සඳහා මහා බ්‍රිතාන්‍ය සහාය දුන්නා.ඔවුන් උත්සාහ කළේ අවමන් කරලා, බොරු චෝදනා එල්ල කරලා රට අපකීර්තියට ලක්කරන්නයි.ශ්‍රී ලංකාවේ ජනතාව එකාමත්තේ එකා මළත් ශ්‍රී ලංකාවට අවමන් කරලා බොරු චෝදනා එල්ල කරලා ජාතියේ ඉදිරි ගමන අඩපණ කරන්න සුදු පාලකයින්ට ඉඩ ලබා දෙන්නේ නැහැ.ඒ වගේම ජාතිය පාවා දෙන්නේත් නෑ. මේ රටේ ජාතික බලවේග අන්තිම හුස්ම තියෙනකම්ම රටට ද්‍රෝහීකමක් කරන්න කාටවත්ම ඉඩ ලබා දෙන්නේ නැහැ. ඒක ස්ථිරයි.ත්‍රස්තවාදය පරාජයට පත් කරන්න කටයුතු කිරීමේ පළිය ගන්න සැරසෙන මොවුන්ට කවදාවත් ඉඩ දෙන්නේ නෑ. එදා කොටියට ඉඩ දුන්නෙත් නැහැ.අපි අධිරාජ්‍යවාදී සුදු කොටියට එරෙහිව පෙළගැසෙනවා, නැඟී සිටිනවා.අපේ ජනාධිපති මහින්ද රාජපක්‍ෂ මහතා එදා ලෝකයේ බලවත්ම කොටි ත්‍රස්තවාදීන් ඉවර කළා. රටට සාමය දිනා දුන්නා. ඒ නිසා අද එතුමාට එරෙහිව නැඟී සිටින සියලු බලවේගවලට හිස ඔසවන්නට අපි ඉඩ ලබා දෙන්නේ නැහැ.මේ උද්ඝෝෂණ ව්‍යාපාරය සඳහා සාම්ප්‍රදායික කර්මාන්ත හා කුඩා ව්‍යවසායක සංවර්ධන ඇමැති වීරකුමාර දිසානායක, ගාමිණී තිලකසිරි, රොජර් සෙනවිරත්න, රේණුකා බාලසූරිය, පියසිරි විජේනායක, මොහොමඩ් මුසම්මිල්, දීපාල් ගුණසේකර, පද්ම උදයශාන්ත මහත්වරු ඇතුළු දේශපාලනඥයන්, කලාකරුවන් රැසක් ද සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>04</day>
    </date>
    <link>http://www.dinamina.lk/2010/12/04/_art.asp?fn=n1012045</link>
    <topic>විදේශ බලවේග පරදන්නසියලු ලක්වැසියනි එක්වන්න</topic>
    <author>භක්ති ධර්මපි‍්‍රය මෙන්ඩිස්</author>
    <content>කොටි ත්‍රස්තවාදය පරාජය කර රට බේරා ගත් ජනාධිපති මහින්ද රාජපක්ෂ මහතා ආරක්ෂා කිරීමට දේශ හිතෛෂි ජනතාව ලක්ෂ ගණනින් කෝටි ගණනින් වීදි බැසීමට සූදානම් බවත් විදේශ බලවේග පරාජය කිරීමට ලක්වැසියන් එකා මෙන් එක් විය යුතු බවත් බස්නාහිර පළාත් ආණ්ඩුකාර අලෙවි මවුලානා මහතා පැවැසීය.කොටි හිතවාදී දේශද්‍රෝහී ජයලත් ජයවර්ධන, වික්‍රමබාහු කරුණාරත්න වැන්නන් රටෙන් පන්නා දැමිය යුතු බවත් ඔවුන් වෙනුවෙන් දැඩි නීති රීති ක්‍රියාත්මක කළ යුතු බවත් මවුලානා මහතා අවධාරණය කරයි.රටක් හැටියට විශාල සංවර්ධනයක් ලබමින් ඉදිරියට යන ශ්‍රී ලංකාව නැති කිරීම සඳහා විදේශ කුමන්ත්‍රණ තවමත් ක්‍රියාත්මක බවත් අප එකාමෙන් එකට සිට මේ කුමන්ත්‍රණ පරාජය කළ යුතු බවත් අලෙවි මවුලානා මහතා පැවැසීය.කොළඹ කොටුව දුම්රිය පොළ ඉදිරිපිට ඊයේ (04) පෙරවරුවේ පැවැති විරෝධතා උද්ඝෝෂණයකට සහභාගි වෙමින් මවුලානා මහතා මේ අදහස් ප්‍රකාශ කළේය.ඔක්ස්ෆර්ඩ් සරසවි ශිෂ්‍ය සංගමය අමතා දේශනයක් පැවැත්වීමට ගිය ජනාධිපති මහින්ද රාජපක්‍ෂ මහතාට අවශ්‍ය වාතාවරණය සකස් කර නොදීම සහ ලන්ඩනයේ පැවැති කොටි හිතවාදී උද්ඝෝෂණයකට පාර්ලිමේන්තු මන්ත්‍රී ජයලත් ජයවර්ධන, වික්‍රමබාහු කරුණාරත්න මහත්වරු සහභාගි වීමට විරෝධය පෑම සඳහා මේ උද්ඝෝෂණය සංවිධානය කර තිබුණි. මේ සඳහා වෘත්තීය සමිති රැසක සාමාජිකයෝ අති විශාල පිරිසක් සහභාගී වී සිටියහ.ලෝකයේ සිටින උතුම්ම දේශපාලන නායකයා ජනාධිපති මහින්ද රාජපක්ෂ මහතා බවත්, ශ්‍රී ලංකාවේ ජනතාව සැමදා එතුමා සමඟ සිටින බවත් මෙහි දී අලෙවි මවුලානා මහතා වැඩි දුරටත් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>04</day>
    </date>
    <link>http://www.dinamina.lk/2010/12/04/_art.asp?fn=n1012046</link>
    <topic>විකෘති කළ ප්‍රවෘත්තිවලටඅමෙරිකාවේත්-ශ්‍රී ලංකාවේත්හොඳ හිත පළුදු කළ නොහැකියි</topic>
    <author/>
    <content>අමෙරිකා එක්සත් ජනපදය ශ්‍රී ලංකාව සම්බන්ධයෙන් පැහැදිලි ප්‍රතිපත්තියක් අනුගමනය කරමින් අවබෝධයෙන් කටයුතු කරන බව ද, නීති විරෝධී තොරතුරු හා විකෘති කළ ප්‍රවෘත්ති මත එම විශ්වාසය හා දෙරට අතර පවතින හොඳ හිත පළුදු කළ නො හැකි බව ද ශ්‍රී ලංකාවේ අමෙරිකන් තානාපති බූටෙන්ස් මහතා ප්‍රවෘත්ති නිවේදනයක් මගින් කියා සිටී.ශ්‍රී ලංකාවේ මානව හිමිකම් සම්බන්ධයෙන් ඇමෙරිකා එක්සත් ජනපදයේ ක්‍රියාකාරීත්වය ගැන අසත්‍ය තොරතුරු සහිත ප්‍රවෘත්ති රැසක් විවිධ ජනමාධ්‍ය මගින් පළකර ඇති අතර ඒ සියල්ල ඇමෙරිකන් රජය තරයේ ප්‍රතික්‍ෂේප කරන බව ද බූටෙන්ස් මහතා පෙන්වා දෙයි.මානව හිමිකම් උල්ලංඝනයන් සිදුවී ඇති බවට නැඟෙන චෝදනා පිරික්සීමේ වගකීම ස්වෛරී රජයක් සතුවන්නක් බැවින් එවන් අවස්ථාවන්හිදී අන්තර්ජාතික මානව හිමිකම් හා මානුෂීය නීතිය උල්ලංඝනය කරන්නන් වගකීමට හසුකරන විශ්වාසදායී හා ස්වාධීන ක්‍රියාවලියක පැවැත්මේ වැදගත්කම එක්සත් ජනපදය ශ්‍රී ලංකා රජයට නිරන්තරයෙන් ප්‍රකාශ කර ඇතැයි ද ශ්‍රී ලංකාවේ එක්සත් ජනපද තානාපති කාර්යාලය පුවත්පත් නිවේදනයක් නිකුත් කරමින් ප්‍රකාශ කර තිබේ.ඔවුන් මේ නිවේදනය නිකුත් කර ඇත්තේ ශ්‍රී ලංකාවට අදාළව රාජ්‍ය අමෙරිකා දෙපාර්තමේන්තුව නිකුත් කළ බව පැවසෙන කේබල් පණිවුඩයක් ගැන එක්සත් රාජධානියේ පුවත් මූලාශ්‍රයන්හි වාර්තා වී තිබීම සම්බන්ධයෙනි.ඕනෑම රහසිගත තොරතුරක් නීති විරෝධී ලෙස අනාවරණය කිරීම එක්සත් ජනපදය දැඩි ලෙස හෙළාදකින බව සඳහන් එම නිවේදනයේ, පුවත්පත්වල පළවන ඕනෑම ලේඛනයක සත්‍ය අසත්‍ය බව ගැන කිසිවක් කිව නොහැකි බවද සඳහන් කර තිබේ. ඒ සමඟම කේබල් පණිවිඩවලට අදාළ ලේඛන මූලික හා අසම්පූර්ණ කරුණු අඩංගු එක්සත් ජනපද ප්‍රතිපත්තිය පිළිබිඹු කරන්නක් නොවන බවද ඉන් අවධාරණය කර ඇත. රජයේ උගත් පාඩම් හා ප්‍රතිසංධාන කොමිසම හා එහි නිර්දේශයන් ක්‍රියාත්මක කරන අන්තර් ඒජන්සි කමිටුවද ඉන් දැඩි ප්‍රසාදයට ලක්කර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>04</day>
    </date>
    <link>http://www.dinamina.lk/2010/12/04/_art.asp?fn=n1012047</link>
    <topic>සදාකාලික සාමය ගොඩ නඟන්නරජයට යෝජනා මාලාවක්</topic>
    <author>ඒ. ටී. එච්. ගුණානන්ද ත්‍රිකුණාමල විශේෂ</author>
    <content>සදාකාලික සාමයක් ගොඩනැගීමට අවශ්‍ය යෝජනා මාලාවක් රජයට ලබාදෙන බව උගත් පාඩම් හා ප්‍රතිසංධාන කොමිසමේ සභාපති සී. ආර්. ද සිල්වා මහතා පවසයි. වසර තිහක අසහනකාරී තත්ත්වය අනාගතයේදී ඇති නොවීමට මෙම යෝජනා ඉවහල් වනු ඇතැයි ඒ මහතා අවධාරණය කරයි.මෙම කොමිසම ඊයේ (03) ත්‍රිකුණාමලයේදී රැස්වූ අතර සාක්ෂි විභාගයට පෙර සභාපතිවරයා එසේ කියා සිටියේය.රජයට මේ වන විට අතුරු යෝජනා මාලාවක් ලබාදී ඇති බවත් සාක්ෂි දෙන අයගේ අදහස්වලට සවන් දී ඒවා ඇසුරින් යෝජනා මාලාව සකස් කරන බවද සභාපතිවරයා කීවේය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>04</day>
    </date>
    <link>http://www.dinamina.lk/2010/12/04/_art.asp?fn=n1012048</link>
    <topic>මන්ත්‍රී ජයලත් ජයවර්ධන ආණ්ඩුක්‍රම ව්‍යවස්ථාව කඩ කළා ද සොයන්න තේරීම් කාරක සභාවක්</topic>
    <author>දයා පෙරේරා, ධනුෂ්ක ගොඩකුඹුර</author>
    <content>එජාප මන්ත්‍රී දොස්තර ජයලත් ජයවර්ධන මහතා ආණ්ඩුක්‍රම ව්‍යවස්ථාවේ හයවැනි ව්‍යවස්ථාව උල්ලංඝනය කර තිබේදැයි පරීක්ෂා කිරීම පිණිස තේරීම් කාරක සභාවක් පත්කිරීමට ආණ්ඩු පක්ෂය හා විපක්ෂය ඊයේ (03) එකඟ විය.තේරීම් කාරක සභාවක් පත්කොට ජයලත් ජයවර්ධන මන්ත්‍රීවරයා ආණ්ඩු ක්‍රම ව්‍යවස්ථාව උල්ලංඝනය කර තිබේ දැයි පරීක්ෂා කරන ලෙස විපක්ෂ නායක රනිල් වික්‍රමසිංහ මහතා පාර්ලිමේන්තුවේදී ඊයේ (03) යෝජනා කෙළේය. එම යෝජනාව පිළිගන්නා බව ආණ්ඩු පක්ෂ ප්‍රධාන සංවිධායක ජල සම්පාදන හා ජලාපවහන ඇමැති දිනේෂ් ගුණවර්ධන මහතා පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>04</day>
    </date>
    <link>http://www.dinamina.lk/2010/12/04/_art.asp?fn=n1012049</link>
    <topic>විනය කඩ කිරීමේ චෝදනා මතජ’පුර සිසුහු 40කගේ පන්ති තහනම්</topic>
    <author>භක්ති ධර්මප්‍රිය මෙන්ඩිස්</author>
    <content>විනය විරෝධී ක්‍රියා කිහිපයක් සිදුකළ බව කියන ජයවර්ධනපුර විශ්වවිද්‍යාලයේ සිසුන් හතළිස් දෙනකුගේ පන්ති තහනම් කිරීමට පාලන අධිකාරීන් පියවර ගෙන ඇත.මේ පන්ති තහනම මේ මස පළමු වැනිදා සිට ඉදිරියට ක්‍රියාත්මක කර ඇති බවත් ඉදිරියේදී අදාළ සිසුන්ට නඩු පවරන බවත් ජයවර්ධනපුර විශ්වවිද්‍යාලයේ උප කුලපති ආචාර්ය එන්. එල්. ඒ. කරුණාරත්න මහතා පැවසීය.චෝදනා ලැබූ සිසුන් තවත් සිසුන් පිරිසක් සමඟ එක්වී සරසවියේ ගේට්ටු බලහත්කාරයෙන් විවෘත කරමින් සරසවිය තුළ සහ ඉන් පිටත පෙළපාළි ගොස් ඇති බවත් ඔවුන් රජයට විරුද්ධව නොයෙක් ප්‍රකාශ කරමින් අධ්‍යාපන ඇමැතිවරයා ප්‍රසිද්ධියේ විවේචනය කර ඇති බවට තමන්ට තොරතුරු ලැබී ඇතැයි ද උපකුලපතිවරයා සඳහන් කළේය.මෙලෙස පන්ති තහනමට ලක්වූ සිසුන් හතළිස් දෙනා අතර භික්ෂූන් වහන්සේලාද සිටින බව කරුණාරත්න මහතා පැවසීය.ඉකුත් නොවැම්බර් මස 26වැනිදා මේ සිසුන් විනය විරෝධී ක්‍රියාවල නිරත වී ඇත්තේ පිටස්තර තරුණයන්ද ඊට එක්කරමින් බව උපකුලපතිවරයා කියයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>04</day>
    </date>
    <link>http://www.dinamina.lk/2010/12/04/_art.asp?fn=n10120410</link>
    <topic>වකුගඩු, අධි රුධිර පීඩනය, දියවැඩියාව වැනිනිදන්ගත රෝග ඇති අයට ඉන්ෆ්ලුවන්සා ඒ.එච්.1එන්.1 එන්නත දෙන්න චක්‍රලේඛනයක්</topic>
    <author>සන්ධ්‍යා කරුණාරත්න</author>
    <content>වකුගඩු, අධි රුධිර පීඩනය, දියවැඩියාව වැනි නිදන්ගත රෝගවලින් පෙළෙන සියලු දෙනාට නව ඉන්ෆ්ලුවෙන්සා ඒ. එච්. 1 එන්. 1 එන්නත වහාම ලබා දෙන ලෙස සෞඛ්‍ය අමාත්‍යාංශයේ විශේෂ චක්‍රලේඛයක් මගින් ප්‍රාදේශීය සෞඛ්‍ය සේවා නිලධාරීන්ට දැනුම් දී ඇත.ඒ අනුව රට පුරා පිහිටි සියලුම ප්‍රාදේශීය සෞඛ්‍ය සේවා නිලධාරි කාර්යාල වෙත මේ එන්නත වසංගත රෝග විද්‍යා අංශයෙන් ලබාගත හැකි යැයිද, එම අංශයේ වැඩබලන අධ්‍යක්‍ෂ වෛද්‍ය සුදත් පීරිස් මහතා කීවේය.නව ඉන්ෆ්ලුවෙන්සා (සූකර උණ) රෝගීන් මේ වන විට 1500 දෙනකු පමණ වාර්තා වී ඇති බවද හෙතෙම පැවැසීය.ඉදිරියේදී මේ රෝගීන් සංඛ්‍යාව වැඩිවීමේ අවදානමක් පවතින අතර කැස්ස, උණ, සෙම්ප්‍රතිශ්‍යාව, උගුරේ වේදනාව, හිසරදය වැනි රෝග ලක්‍ෂණ තිබෙන පුද්ගලයන් සෙනඟ ගැවසෙන ස්ථානවලින් ඈත්ව සිටීමෙන් රෝගය ව්‍යාප්ත වීම වළක්වා ගත හැකිය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>04</day>
    </date>
    <link>http://www.dinamina.lk/2010/12/04/_art.asp?fn=n10120411</link>
    <topic>දිනමිණ සා/පෙළ සම්මන්ත්‍රණයපින්දෙනිය ජාතික පාසලේදී</topic>
    <author>ගලිගමුව සමුහ සජිත් තුෂාර ප්‍රේමදාස</author>
    <content>“දිනමිණ” පුවත්පත අනුග්‍රහයෙන් කෑගල්ල දිස්ත්‍රික්කයේ පාසල් සිසුන් දහසක් (1000) වෙනුවෙන් සංවිධානය කරන “අ. පො. ස සා/පෙ ගණිතය සම්මන්ත්‍රණය” ලබන සඳුදා (6) පෙරවරු 8 සිට පින්දෙනිය ජාතික පාසල් ශ්‍රවණාගාරයේදී පැවැත්වේ.විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතාගේ ප්‍රධානත්වයෙන් එක්සත් ප්‍රවෘත්ති පත්‍ර සමාගමේ ප්‍රධානීන් රැසකගේ සහභාගිත්වයෙන් පැවැත්වෙන මෙම සම්මන්ත්‍රණය ගලිගමුව ප්‍රාදේශීය සභාවේ සභාපති කැලුම් නිශාන්ත පතිරණ මහතා සහ කෑගල්ල දිස්ත්‍රික් “දිනමිණ” අලෙවි නියෝජිත මහත්වරු එක්ව සංවිධානය කර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>04</day>
    </date>
    <link>http://www.dinamina.lk/2010/12/04/_art.asp?fn=n10120412</link>
    <topic>රන් බඩු සොරාගෙන පලා යද්දීපොලිසියෙන් අල්ලයි</topic>
    <author>කෑගල්ල දිස්ත්‍රික් සමූහ ගලිගමුව සමූහ</author>
    <content>වරකාපොළ ස්වර්ණාභරණ වෙළෙඳසලකට ඇතුළුවූ පුද්ගලයකු එහි තිබූ රන් බඩු රැගෙන පලා යද්දී සැකකරු අත්අඩංගුවට ගැනීමට වරකාපොළ පොලිසියේ පොලිස් නිලධාරියෙක් සමත්වී ඇත. වෙළදසලේ වහලයේ උළු ඉවත් කර වෙළෙඳසලට බැස ඇත.සොරා පලා යද්දී ඔහු ගැන සැක සිතී පසුපස හඹාගෙන ගොස් අල්ලාගෙන ඇත. පැහැර ගත් රන් බඩුවල වටිනාකම ලක්‍ෂ දහයක් පමණ වන බව වෙළෙඳසල් හිමියා පැවසීය.සැකකරු වරකාපොළ මහේස්ත්‍රාත් අධිකරණයට ඉදිරිපත් කිරීමට නියමිතය. වරකාපොළ පොලිස් ස්ථානාධිපති කුලතුංග මහතා ඇතුළු නිලධාරීහු වැඩි දුර පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>04</day>
    </date>
    <link>http://www.dinamina.lk/2010/12/04/_art.asp?fn=n10120413</link>
    <topic>පැහැරගත් දැරිය ගැනපොලිස් පරීක්ෂණ</topic>
    <author>මතුගම සංචාරක</author>
    <content>බදුරලිය මගුර විදුහලේ ඉගෙනුම ලැබූ දැරියක් පැහැරගෙන යාමේ සිද්ධිය සම්බන්ධයෙන් පරීක්ෂණ පවත්වන බව බදුරලිය පොලීසිය කියයි.පියා හදිසියේ රෝහල් ගත කැර ඇතැයි පවසා ඇය රෝහලට කැඳවාගෙන යාම පවසමින් පැහැරගෙන ගොස් ඇත.ඇය සහ ඇගේ මල්ලිව කැටුව පැමිණි පුද්ගලයා බදුරලිය නගරයේ දී හෝටලයකින් තේ පානය කර කුඩා දරුවා හෝටලයේ නවතා දැරිය කැටුව ගොස් ඇති බව වාර්තා වෙයි. පාසල ඇරී ඇය නිවසට නොපැමිණීම නිසා පියා පොලිසියට පැමිණිලි කර ඇත.බදුරලිය පොලිස් ස්ථානාධිපති දමිත් ජයතිලක, අපරාධ අංශයේ ස්ථානාධිපති පී. ඒ. පාලිත මහත්වරු පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>04</day>
    </date>
    <link>http://www.dinamina.lk/2010/12/04/_art.asp?fn=n10120414</link>
    <topic>නංගී පිළිස්සූ හාම්පුතා ඇගේ අයියාත් පුච්චලා</topic>
    <author>හොරණ විශේෂ</author>
    <content>හොරණ තලගල ප්‍රදේශයේ නිවෙසක මෙහෙකාර සේවයේ යොදා සිටි 14 හැවිරිදි ලාබාල දැරියගේ දෙ අත් පුළුස්සා ඇති නිවෙසේ හිමියන් විසින්ම ඇගේ සොහොයුරාගේද අත් කපුරු පෙති දමා පුළුස්සා බැඳ පිළියන්දල ප්‍රදේශයේ සිරකර තබාගෙන සිටියදී මොරගහහේන පොලිසිය මගින් ඊයේ (03) සොයාගැනිණි.මේ දරුවන් දෙදෙනා රත්නපුර කලවාන නාවලකන්දේ පදිංචි අයවලුන්ය.දැරිය මීට මාස අටකට පමණ පෙර නිවසේ මෙහෙකාරකමට පැමිණ ඇති අතර ඔහුගේ අයියා මීට මාස එකහමාරකට පමණ පෙර නිවෙසේ පවත්වාගෙන යන කුඩා රෙදි කර්මාන්ත ශාලාවක සේවයට පැමිණ ඇත.වධහිංසාවට ලක්වු පී. ඒ. පත්මසිරි (17) තරුණයා සිද්ධිය විස්තරකරමින් මෙසේ පැවසීය.අපේ ගෙවල් ළඟ කෙනෙක් මාව මෙහෙ වැඩට අරගෙන ආවේ. මම වැඩට ඇවිත් මාස 1 1/2 වෙනවා. ටික දවසක් හොඳට වැඩ කළා. පස්සෙ පස්සෙ මට බනින්න පටන්ගත්තා.දවසක් ගෙදර තිබුණු රෙදි රෝලක් අඩුයි කියල නංගිගෙ අත්වලට කපුරු පෙති දාල පිච්චුවා. මගේ අත්දෙක බැඳල කාමරයකට දැම්මා. පස්සෙ මගෙ අතකටත් කපුරු පෙති දාල පිච්චුවා. දවස් තුනක් කන්නවත් නොදී කාමරයක හිර කරලා තිබ්බා. නංගිව පොලිසිය අරගෙන යන දවසෙ මම වැඩ කරකර හිටියේ. මට ගෙදර නෝනා තනි අතින් හරි රෙදි අයන් කරපන් කියාල කීවා. මම ඉතින් තනි අතින් රෙදි අයන් කළා.මගෙ නංගිත් පොලිසිය අරගෙන ගියාට පස්සේ වැඩපළේම දෙන්නෙකුට සල්ලි දීලා නෝනා කීව මාව අරගෙන යන්න කියලා. ඒ දෙන්න මාව පිළියන්දල පැත්තෙ කාමරයකට ගිහින් දැම්මා. මම කිව්ව මාව නිදහස් කරන්න කියලා. මට කියන්න කෙනෙකුත් හිටියෙ නැහැ. මට වැඩ කරපු මාස එකහමාරක සල්ලි සත පහක්වත් දුන්නෙත් නැහැ.උඩ තට්ටුවක කාමරයක දවස් හතරක් තනියම හිටියා. ඒ කාමරේට ගිහින් දාපු දෙන්න මට හොඳටම ගහල කිව්ව එලියට බැස්සොත් බලාගෙනයි කියලා. ඒ දවස් හතරම මට කන්න දුන්නේ නැහැ. පොලිසිය ඇවිත් මාව බේරාගත්තා.දැරියට වදහිංසා කළේ යැයි චෝදනා ලැබ සිටි නිවසේ හිමිකරුට සහ තවත් පුද්ගලයකුට ලබන 15 වැනිදා දක්වා රක්ෂිත බන්ධනාගාරගත කරන ලෙස හොරණ මහේස්ත්‍රාත් ජී. ඒ. ආර්. ආටිගල මහත්මිය නියෝග කළාය. දැරියගේ සොහොයුරාට වධහිංසා පැමිණවීමට සහය වූවායැයි කියන එම නිවසේ කර්මාන්ත ශාලාවේ සේවය කළ තරුණියන් දෙදෙනෙකු මොරගහහේන පොලිසිය මගින් අත්අඩංගුවට ගෙන ප්‍රශ්න කරගෙන යයි.නිවෙසේ හිමිකාරියට වයස අවුරුදු එකහමාරක කුඩා දැරියක් සිටින බවත් ඇයවත් පොලිස් අත්අඩංගුවට ගැනීමට නියමිත බව මොරගහහේන පොලිසිය පවසයි.දැරියව හොරණ රෝහලට ඇතුළත් කිරීමෙන් අනතුරුව අතට ප්ලාස්ටික් සැත්කමක් කිරීම සඳහා කොළඹ ජාතික රෝහල වෙත මාරුකර යවා ඇත.සොහොයුරා මේ වන විට හොරණ මූලික රෝහලේ ප්‍රතිකාර ලබමින් සිටී. මේ අතර ළමයින්ට වධ හිංසා කළ පිරිසට විරෝධ දක්වමින් ගම්වාසීහු ඔවුන්ගේ නිවෙස අසළ විරෝධතාවක නියැළී ඇත.මොරගහහේන පොලිස් ස්ථානාධිපති කිත්සිරි කුමාර මහතාගේ මෙහෙයවීමෙන් අපරාධ අංශයේ ස්ථානාධිපති මෙන්ඩිස් පොලිස් කොස්තාපල් විජේමාන්න, සැරයන් ජයලාල් යන නිලධාරීහු පරීක්ෂණ පවත්වති. ඡායාරූප - හොරණ විශේෂ.</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>04</day>
    </date>
    <link>http://www.dinamina.lk/2010/12/04/_art.asp?fn=n10120415</link>
    <topic>දහඅට වංගුවේ 10 වෙනි වංගුව ගිලා බසී</topic>
    <author>හසලක සමූහ හා කරල්ලියද්ද සමූහ</author>
    <content>මහියංගණ – මහනුවර මහාමාර්ගයේ දහඅට වංගුව (18 වංගුව) ප්‍රදේශයේ දහය වංගුවේ ඊයේ (03) දැඩි වර්ෂාපතනය හේතුවෙන් සිදුවූ ගිලා බැසීමක් මත රථවාහන ගමනාගමනය නවතා දමා ඇතැයි හසලක පොලිසිය සඳහන් කළේය.මගීන් ප්‍රවාහනය කරන බස් රථ, ලොරි රථ සියල්ල මහියංගණ පාලං හන්දියෙන් රන්දෙණිගල මාර්ගය හරහා නුවරට ළඟාවීමටත්, නුවර සිට මහියංගණ දෙසට ධාවනය වන බස් රථ සහ ලොරි රථ මහනුවර තැන්නේකුඹුර හන්දියෙන් රන්දෙණිගල රජ මාවත හරහා ධාවනය කිරීමටත්, කටයුතු යොදා ඇතැයි පොලිසිය සඳහන් කළේය.සැහැල්ලු වාහන පමණක් එම මාර්ගයේ ගමන් කිරීමට ඉඩ ලබා දී ඇතැයි පොලිසිය සඳහන් කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>04</day>
    </date>
    <link>http://www.dinamina.lk/2010/12/04/_art.asp?fn=n10120416</link>
    <topic>ගුවන් තොටුපළේ රන් ජාවාරම: වරද පිළිගත් කේටරින් සේවකයෝ දඩ මුදල් ගෙවති</topic>
    <author>සුභාෂිනී සේනානායක</author>
    <content>රුපියල් ලක්‍ෂ 570 ක් වටිනා රන් කැබලි සහ විදෙස් මුදල් අඩංගු බෑගයක් ඉන්දියන් ජාතික මගියකුට ලබා දුන් බවට වරද පිළිගත් ගුවන් තොටුපළ කේටරින් සමාගමේ සේවකයන් දෙදෙනා ලක්‍ෂ 20 ක දඩ මුදල ශ්‍රී ලංකා රේගුවට ඊයේ (03) ගෙවා තිබේ.පසුගිය පළමුවනදා දඩ මුදල ගෙවා ගැනීමට නොහැකි වූ සැකකරුවන් මීගමුව මහේස්ත්‍රාත් අධිකරණයට ඉදිරිපත් කිරීමෙන් අනතුරුව රක්ෂිත බන්ධනාගාරගත කෙරිණි.දඩ මුදල් රුපියල් ලක්‍ෂ 20 ගෙවූ බවට මීගමුව මහේස්ත්‍රාත් අධිකරණයට ඊයේ (03) දැනුම් දුන් බව ශ්‍රී ලංකා රේගුවේ නියෝජ්‍ය අධ්‍යක්‍ෂක ලාලිත වීරසිංහ මහතා පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>04</day>
    </date>
    <link>http://www.dinamina.lk/2010/12/04/_art.asp?fn=n10120417</link>
    <topic>මහ වැස්සෙන් රට පුරා 80,000කට පීඩා</topic>
    <author>සුභාෂිනී සේනානායක, මාතර විශේෂ, ලුණම සමූහ, තිස්සමහාරාම විශේෂ, සූරියවැව සමූහ, හම්බන්තොට දිස්ත්‍රික් සමූහ</author>
    <content>දිවයින පුරා ඊයේ (03) සහ පෙරේදා (02) ඇද හැලුණු ධාරානිපාත වැසි හේතුවෙන් අසූදහසකට අධික පිරිසක් පීඩාවට පත්ව සිටිති.පීඩාවට පත් ජනතාවට පිසූ ආහාර සහ තාවකාලික නවාතැන් ගැනීමට ස්ථාන කඩිනමින් සපයා ඇති බවත් නිවාස හානිවීම් පිළිබඳව සොයා බලා කඩිනම් සහන ලබාදෙන බවත් ආපදා සහන සේවා ඇමැති මහින්ද අමරවීර මහතා දිනමිණට පැවසීය.දින ගණනක් පුරා ඇදහැලුණ වැසි සහිත තත්ත්වය හේතුවෙන් ප්‍රදේශ ගණනාවක් ජලයෙන් යට වී ඇති අතර ගමනාගමනයටද බාධා පැමිණ තිබේ. නායයාම් තත්ත්වයන්ද ප්‍රදේශ ගණනාවකින් වාර්තා වී තිබේ.පවතින දේශගුණික තත්ත්වය හේතුවෙන් වසංගත රෝග පැතිර යාමේ අවදානමක් පවතින බව ආපදා කළමණාකරණ මධ්‍යස්ථානය පවසයි.හම්බන්තොට පවුල් 500ක්වැසි නිසා තිස්සමහාරාමය, ලුණුගම්වෙහෙර, හම්බන්තොට යන ප්‍රාදේශීය ලේකම් කොට්ඨාසයන්හි පවුල් 500කට අධික සංඛ්‍යාවක් අවතැන්ව ඇතැයි හම්බන්තොට වැඩ බලන දිස්ත්‍රික් ලේකම් හා මාතර දිස්ත්‍රික් ලේකම් ඩබ්ලිව්.කේ.කේ.අතුකෝරාළ මහත්මිය 3 වන දින පෙරවරුවේ සඳහන් කළා ය. වැඩි වශයෙන්ම මහ වැසි නිසා හානියට පත්ව ඇත්තේ තිස්සමහාරාම ප්‍රාදේශීය ලේකම් බල ප්‍රදේශයේ පවුල්ය. එම සංඛ්‍යාව 360ක් පමණ වන බව තිස්සමහාරාම ප්‍රාදේශීය ලේකම් නිලන්ත සිරිවර්ධන මහතා සඳහන් කරයි.මාගම, කිරින්ද, ගැමුණුපුර , මැද වලාන, කෝංවැලෑන, දෙබරවැව, අන්දරගස්යාය යන ප්‍රදේශවලට වර්ෂාවෙන් දැඩි ලෙස අලාභ හානි සිදුවී ඇත. උන්හිටි තැන් අහිමි වූ පවුල්වලින් කොටසක් මාගම විදුහලේ තාවකාලිකව පදිංචි කර ඇත. අවතැන් වූ පවුල්වලට වියළි ආහාර සැපයීමටද තිස්සමහාරාම ප්‍රාදේශීය ලේකම් කාර්යාලය මගින් පියවර ගෙන ඇත. ලුණුගම්වෙහෙර ඉතිහාසයේ ප්‍රථම වරට වැඩිම වර්ෂාපතනයක් ලුණුගම් වෙහෙර ජලාශයෙන් පෙන්නුම් කරන්නේ මෙවරය.මේ වනවිට එම ජලාශයේ දොරටු 6 ම විවෘත කර ඇති අතර වැඩි වැසි ජලය පිටස්තර ප්‍රදේශවලට ආරක්ෂිතව බැස්සවීමට කටයුතු යොදා ඇත. ලුණුගම්වෙහෙර හා හම්බන්තොට ප්‍රාදේශීය ලේකම් කොට්ඨාසයන්හිද පවුල් 140 ක් පමණ විවිධ දුෂ්කරතාවලට ලක්ව ඇති බවටද තොරතුරු අනාවරණය වේ. මේ තත්ත්වය යටතේ තිස්සමහාරාමය , ලුණුගම්වෙහෙර , හම්බන්තොට ප්‍රාදේශීය ලේකම් බල ප්‍රදේශයන්හි පවුල් දැඩි දුෂ්කරතාවලට පත්ව ඇත. ලෙඩ රෝග බෝවීමේ අවදානමකටද ලක්ව ඇති බව සෞඛ්‍ය බලධරයෝ සඳහන් කරති.කොළොන්න කඳුකොළොන්න සහ අවට ප්‍රදේශයන්ට ඇද හැළුණු ධාරානිපාත වර්ෂාව නිසා ප්‍රදේශයේ කඳු කිහිපයක්ම නාය ගොස් ඇති අතර එමගින් ප්‍රධාන හා අතුරු මාර්ග ගණනාවකම ගමනාගමනයට ද බාධා පැමිණ ඇත. ප්‍රදේශයේ නිවාස රැසකට ද බලවත් අලාභ හානි සිදුවී තිබේ.දෙනියායදෙනියාය සූරියකන්ද මාර්ගයේ මාදොළකන්ද කඳු පෙදෙස නායයාමට ලක්වීමෙන් ප්‍රධාන මාර්ගයේ ගමනාගමන කටයුතු පැය ගණනාවක් තිස්සේ අඩාලව පැවතිණබුළුතොටබුළුතොට පල්ලෙකන්ද මාර්ගයේ පස් කඳු කඩා වැටීමෙන් රථවාහන ගමනාගමනයට බාධා පැමිණ ඇති අතර බුළුතොට - තැන්නපිටයාය, කිරිමැටිතැන්න සහ නෑදොළ යන ප්‍රදේශවල නිවාස රැසකට දැවැන්ත ගස්වල අතු හා පස්කඳු කඩා වැටීමෙන් දැඩි හානි පැමිණ ඇති බව කොළොන්න ප්‍රාදේශීය ලේකම් කාර්යාලයේ ප්‍රකාශකයෙක් පැවසීය.මේ අතර පෙරේදා පස්වරුවේ පැවති ධාරානිපාත වැස්සෙන් ඇඹිලිපිටිය නගරයේ වෙළෙඳසල් අඩි තුනකට ආසන්න ප්‍රමාණයක් යටවිය. අවතැන් වී සිටින පවුල් සඳහා පිසූ ආහාර හා අනිකුත් පහසුකම් ප්‍රාදේශීය ලේකම්වරයාගේ ප්‍රධානත්වයෙන් අඛණ්ඩව සිදු කෙරේ. පානීය ජලය ලබාදීමේදී ගැටළු මතුවී තිබෙනවා. තිස්සමහාරාමයේ ප්‍රධාන පානීය ජල සැපයුම් මධ්‍යස්ථානයද ජලයෙන් යටවීම නිසා නල ජලය බෙදා හැරීම නතරවී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>04</day>
    </date>
    <link>http://www.dinamina.lk/2010/12/04/_art.asp?fn=n10120418</link>
    <topic>බාබුල් පැකට් සමඟසිසුන් තිදෙනෙක් දැලේ</topic>
    <author>බොරලැස්ගමුව සමූහ - සෙනෙවිරත්න කහටපිටිය</author>
    <content>මහරගම පාසල් දෙකක සිසුන් තිදෙනෙකු (3) “බාබුල්” පැකට් සමඟ මහරගම පොලිසිය අත්අඩංගුවට ගෙන ඇත.මහරගම පොලිසිය මේ සිසුන් තිදෙනා අත්අඩංගුවට ගෙන ප්‍රශ්න කිරීමේදී “බාබුල්” මත්ද්‍රව්‍ය පැකට් එකක් රු. 58 බැගින් විකුණන වෙළෙන්දා පොලිසියට සොයාගැනීමට හැකිවී ඇත. පසුව බාබුල් විකුණූ වෙළෙන්දා අත්අඩංගුවට ගෙන සිසුන් තිදෙනාට අවවාද කර ඔවුන් මවුපියන්ට බාර දී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>04</day>
    </date>
    <link>http://www.dinamina.lk/2010/12/04/_art.asp?fn=n10120419</link>
    <topic>බෙල්ලන්විල කුඩු ජාවාරම්කරුවකු සමඟතවත් 22ක් කොටුවෙති</topic>
    <author>බොරලැස්ගමුව සමූහ - සෙනෙවිරත්න කහටපිටිය</author>
    <content>බෙල්ලන්විල ප්‍රදේශයේ මහා පරිමාණයෙන් හෙරොයින් මත්කුඩු ජාවාරමේ නියුතුව සිටි කාන්තාවක් සමඟ තවත් සැකකරුවකු හා පානය සඳහා හෙරොයින් මත්කුඩු රැගෙන යමින් සිටි පුද්ගලයන් 21 ක් බොරලැස්ගමුව පොලිසිය මගින් අත්අඩංගුවට ගෙන ඇත.මේ පිරිස වයස 19 සිට 50 දක්වා විවිධ වයස් කාණ්ඩවලට අයත් වන අතර බෙල්ලන්විල, බඩෝවිට, පිළියන්දල, මහරගම, බොරලැස්ගමුව, රත්මලාන සහ දෙහිවල පදිංචිකරුවෝ වෙති. හෙරොයින් මත්කුඩු රැගෙන ගිය 21 දෙනාගෙන් ලබාගත් තොරතුරු මත ප්‍රධාන ජාවාරම්කරුවන් මෙසේ අත්අඩංගුවට ගෙන තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>04</day>
    </date>
    <link>http://www.dinamina.lk/2010/12/04/_art.asp?fn=n10120420</link>
    <topic>අන්සතු ලියකියවිලිළඟ තබා ගෙනවැඩ වරද්දගෙන</topic>
    <author>සිරින්ජනි කුමාරි</author>
    <content>අන්සතු විදේශ ගමන් බලපත්‍ර 10ක් උප්පැන්න සහතික හා අන්සතු ජාතික හැඳුනුම්පත් ඇතුළු ලිපි ලේඛන ලඟ තබා ගැනීමේ චෝදනාව මත අධිකරණයට ඉදිරිපත් කළ පුද්ගලයකු රුපියල් ලක්ෂ දෙකක ශරීර ඇපයක් මත මුදා හැරීමට මාළිගාකන්ද ප්‍රධාන මහේස්ත්‍රාත් ජී. එල්. ප්‍රියන්ත මහතා නියම කළේය.මෙලෙස ඇප නියමවූයේ අම්පාර පදිංචි මොහොමඩ් ස්මයිල් ෆ්යිරූස් නැමැත්තාටය.මරදාන පොලිස් නිලධාරීන් ඉකුත් (2) දින හදිසියේ සිදු කළ සෝදිසි මෙහෙයුමකදී නවාතැන්පළක මෙට්ටයක් යට තිබී මේ විදේශ ගමන් බලපත්‍ර පොලිසිය සොයා ගෙන තිබේ.අම්පාර ප්‍රදේශයේ පදිංචි මේ සැකකරු සතුව එකී ප්‍රදේශයේම පදිංචිකරුවන්ගේ විදේශ ගමන් බලපත්‍ර හා ජාතික හැඳුනුම්පත් තිබූ බවට පොලිසිය අධිකරණයට දැන්වීය.තවද මොහු පුද්ගලයන් විදේශ ගත කරන බව පවසා මුදල් ලබාගෙන ඇති බවට ද තොරතුරු අනාවරණය වී තිබේ.අදාළ කරුණු සලකා බැලූ මහේස්ත්‍රාත්වරයා සැකකරුට ලක්ෂ දෙකක ශරීර ඇපයක් නියම කරමින් සිද්ධියට අදාළ වැඩිදුර වාර්තාවක් මේ මස 17 වන දිනට ගොනු කරන ලෙසට මරදාන පොලිසියට නියම කළේය.මරදාන පොලිසියේ අපරාධ අංශයේ ස්ථානාධිපති නිහාල් ෆැන්සීස්, උප පොලිස් පරීක්ෂක ගුණසිංහ අධිකාරි. සැරන් නිමල් යන නිලධාරීන් අධිකරණයට කරුණු දැක්වුහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>04</day>
    </date>
    <link>http://www.dinamina.lk/2010/12/04/_art.asp?fn=r1012041</link>
    <topic>පොල් අතු-ඉලුක්-පිදුරු සෙවිලි කළනිවාස හයදහසක් ඌව පළාතේ</topic>
    <author>හම්බන්තොට දිස්ත්‍රික් සමූහ පී. ඩබ්ලිව්. කොඩිතුවක්කු</author>
    <content>පොල් අතු, ඉලුක්, පිදුරු සහ ඉටිරෙදි සෙවිලි කළ නිවාස හයදහසක් ඌව පළාතේ ඇතැයි සමීක්ෂණයකින් අනාවරණය වී ඇත.ඌව පළාතේ ස්ථිර නිවාස නොමැති අසරණ දරු පවුල්වලට නිවාස ලබාදීමේ වැඩපිළිවෙළ යටතේ පොල්අතු, ඉලුක්, පිදුරු, ඉටිරෙදි සෙවිලි කළ නිවාසවල පදිංචිකරුවනට ස්ථිර නිවෙසක අයිතිය ලබාදීමට බලාපොරොත්තු වන බව ඌව පළාත් ප්‍රධාන අමාත්‍ය ශෂීන්ද්‍ර රාජපක්ෂ මහතා සඳහන් කරයි.එතෙක් තාවකාලික තම නිවාස වල ටකරන් සෙවිලි කර ගැනීමට නොමිලයේ ටකරන් ලබාදීම දැනට සිදු කරගෙන යයි. මේ දිනවල පවතින අධික වැසි නිසා විඳීමට සිදුවන දැඩි අපහසුතාවයෙන් මුදා ගැනීම පිණිස මේ වැඩපිළිවෙළ ක්‍රියාත්මක කොට තිබේ.මේ වනවිට මොනරාගල දිස්ත්‍රික්කයේ පමණක් ස්ථිර නිවාස නොමැති පවුල් 800කට පමණ ටකරන් ලබාදී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>04</day>
    </date>
    <link>http://www.dinamina.lk/2010/12/04/_art.asp?fn=r10120413</link>
    <topic>අබලන් ගොඩනැඟිලිවල රැඳී සිටිමින්රස්සාව කරන්නේ හරි බයෙන්</topic>
    <author>හෙනරත්ගොඩ සමූහ</author>
    <content>හස්ත කර්මාන්ත මණ්ඩලයට අයත් දිවුලපිටිය හුණුමුල්ලේ පිහිටි මැටි කර්මාන්ත පුහුණු මධ්‍යස්ථානයේ ගොඩනැඟිලි දෙක ඉතා අබලන් වීම නිසා එහි සේවය කිරීම අනතුරුදායක බව සේවකයෝ පවසති. පැරැණි ගොඩනැඟිල්ලක් වන මෙය වසර ගණනාවකින් අලුත්වැඩියා කර නැත.මැටි විසිතුරු භාණ්ඩ නිපදවීමේ පුහුණු පාසලක් හා අලෙවි මධ්‍යස්ථානයක් වන මෙය වසර ගණනාවකින් හෝ පුහුණුවීමට තරුණ තරුණියන් පැමිණ නැත. හුණුමුල්ලේ පදිංචි ඊ. සිරියාවතී මහත්මිය ඇතුළු කාන්තාවන් තිදෙනෙක් මෙහි සේවය කරන අතර ඔවුන්ගේ නිෂ්පාදන භාණ්ඩ ලක්සල විසින් මිලට ගනු ලබයි.එහෙත් මැටි භාණ්ඩ නිපදවන ශාලාවක් ඒවා පිළිස්සීමට ඇති පෝරණුව පිහිටි ගොඩනැඟිල්ල ඉතා අබලන් තත්ත්වයේ ඇත. එහි වහල ගැලවී උළු ඉවත්කර තිබේ. වර්ෂා දිනවලට ගොඩනැඟිල්ල ඇතුලට විශාල දියපාරක් ගලා එයි. මේ පිළිබඳව මීට වසරකට පෙර සිට වගකිවයුතු අංශවලට දැනුම් දී ඇතත් තවමත් නිසි විසඳුමක් නොලැබුණු බව සේවක පිරිස පවසති.මැටි පහන්, පෝච්චි, ගුරුලේත්තු හා නිවස අලංකාර කරන විසිතුරු භාණ්ඩ මෙහි නිපදවන අතර විකුණාගැනීම අසීරු නොවන බව ඔවුහු පවසති. වෙළෙන්දන් පැමිණ තොග වශයෙන් තම නිෂ්පාදන රැගෙන යන බවත්, එයින් හොඳ ලාභයක් ලැබිය හැකි වුවත් අබලන් ගොඩනැඟිලිවල රැඳී සිටීම අවදානම් නිසා තම නිෂ්පාදනයට එය බාධාවක් වී ඇති බවද සේවකයෝ කියති.  .</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>04</day>
    </date>
    <link>http://www.dinamina.lk/2010/12/04/_art.asp?fn=r1012049</link>
    <topic>මාන්කුලමටනව පොලිසියක්....</topic>
    <author>ඡායාරූප - බන්ධුල සෙනෙවිරත්න වවුනියාව උතුර විශේෂ</author>
    <content>මාන්කුලම නව පොලිස් ස්ථානය අග්‍රාමාත්‍ය දි. මු. ජයරත්න මහතා අතින් ඊයේ (03) විවෘත කැරිණි. නව පොලිස් ස්ථානය ඉදි කිරීම සඳහා වැය කළ මුදල රුපියල් දස ලක්ෂ 130කි.පොලිස්පති මහින්ද බාලසූරිය, වන්නි ආඥාපති මේජර් ජනරාල් කමල් ගුණරත්න මහත්වරු ඇතුළු විශාල පිරිසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>04</day>
    </date>
    <link>http://www.dinamina.lk/2010/12/04/_art.asp?fn=r1012042</link>
    <topic>ශ්‍රීපාද වන්දනා සමයේ දීපොලිතින් තහනම තදින්ම</topic>
    <author>රත්නපුර දිසා විශේෂ – නිරෝෂන පෙරේරා</author>
    <content>මෙවර ශ්‍රීපාද වන්දනා සමයේ දී පොලිතින් තහනම තදින්ම ක්‍රියාත්මක කිරීමට ශ්‍රීපාද වන්දනා සංවිධායක කමිටුව තීරණය කළේය. පොලිතින් හෝ පොලිතින් දවටන ඇසුරූ ද්‍රව්‍ය රැගෙන ශ්‍රීපාද වන්දනාවේ නොපැමිණෙන ලෙස ශ්‍රීපාද සංවිධායක කමිටුව බැතිමතුන්ගෙන් ඉල්ලීමක් කළහ.පොලිතින් රැගෙන වන්දනාවේ පැමිණියහොත් පොලිසිය ඇතුළු ආරක්‍ෂක අංශ විසින් එම පොලිතින් ද්‍රව්‍ය ඔවුන්ගේ බාරයට ගැනීමට ද තීරණය විය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>04</day>
    </date>
    <link>http://www.dinamina.lk/2010/12/04/_art.asp?fn=r1012043</link>
    <topic>‘කෑගල්ල දිස්ත්‍රික්කයේපවුල් 60377කට වතුර නෑ’</topic>
    <author>පත්මසේකර නිශ්ශංක – රඹුක්කන සමූහ</author>
    <content>කෑගල්ල දිස්ත්‍රික්කයේ පවුල් 60377 කට පිරිසුදු වතුර ටිකක් නැහැ’ යි ජාතික ජල සම්පාදන හා ජලාපවහන මණ්ඩලය හා පළාත් පාලන ආයතන වාර්තාවලට අනුව හෙළිදරව් වේ.මේ අනුව පවුල් 152975 ක් පානීය ජල පහසුකම් ලැබුවත් තවමත් පවුල් 60377 කට තමන්ට කියා පානීය ජල අයිතිවාසිකමක් නොමැත.රජය විසින් 2006 සිට 2010 දක්වා කාලය තුළ රුපියල් මිලියන 529.45 වැය කර පවුල් 11682 කට පිරිසුදු පානීය ජල පහසුකම් ලබා දී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>04</day>
    </date>
    <link>http://www.dinamina.lk/2010/12/04/_art.asp?fn=r1012044</link>
    <topic>ඉපලෝගම ගොවි මහතකුටබීජ සමාගමකින් වන්දියක්</topic>
    <author>එප්පාවල සමූහ</author>
    <content>ඉතිහාසයේ ප්‍රථමවරට ගොවියෙකුට ලංකාවේ නමගිය බීජ සමාගමකින් රුපියල් ලක්ෂ 4 1/2ක වන්දියක් ගෙවීමට අනුරාධපුර දිසා අධිකරණයෙන් නියම විය. වන්දිය ලබාගත් ගොවියා ඉපලෝගම කඩියංගල්ලේ ඒ. ඇම්. රත්නසිරි බණ්ඩාර ගොවි මහතාය.පසුබිම් කථාව මෙසේය. කඩියංගල්ලේ ඒ. ඇම්. රත්නසිරි බණ්ඩාර නමැති ගොවි මහතා වගා කිරීම සඳහා කේ 2 වර්ගයේ මිරිස් බීජ කිලෝවක් මිලට ගෙන තවාන් කොට පැළ සිටුවා තිබේ. මිරිස් ගස්වල මල් පූදින සමයේ සියලුම ගස්වල මල් හැලී යාමෙන් ඵලදාව නැතිව ගොස් තිබේ. මිරිස් බීජ වල අයෝග්‍යතාවය නිසා මිරිස් ඵලදාව අහිමි වී ඇතැයි පර්යේෂණ නිලධාරීන් විසින් වාර්තා කර තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>04</day>
    </date>
    <link>http://www.dinamina.lk/2010/12/04/_art.asp?fn=r1012045</link>
    <topic>හලාවත-පුත්තලම-කටුනායකටඅත්කම් භාණ්ඩ අලෙවි සල්</topic>
    <author>ආරියපාල වංශතිලක කුරුණෑගල මධ්‍යම</author>
    <content>ජාත්‍යන්තරය දක්වා වයඹ කලා ශිල්පීන්ගේ නිර්මාණ ප්‍රචලිත කිරීම සඳහා හලාවත, පුත්තලම සහ කටුනායක ගුවන් තොටුපළ කේන්ද්‍ර කොට ගනිමින් අත්කම් භාණ්ඩ නිෂ්පාදන අලෙවි සල් 03 ක් ආරම්භ කිරීමට වයඹ ජනකලා කේන්ද්‍රය විධිවිධාන යොදාගෙන යයි.පාරම්පරික ලී කැටයම්, පිත්තල භාණ්ඩ, විසිතුරු බිත්ති සැරසිලි, සංගීත භාණ්ඩ, බුද්ධ ප්‍රතිමා, අත්යන්ත්‍ර රෙදිපිළි, සමරුඵලක, සම් භාණ්ඩ, හණ නිෂ්පාදන භාණ්ඩ හා පන් ආශි‍්‍රත නිෂ්පාදන මේ අලෙවි සල්වල අලෙවි කිරීමට සැළසුම් කොට ඇත.මේ තුළින් හස්ත කර්මාන්ත ශිල්පීන්ගේ ශ්‍රමයට සරිලන සාධාරණ මිලක් ලබාදීමට ජනකලා කේන්ද්‍රය ඉදිරිපත් වී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>04</day>
    </date>
    <link>http://www.dinamina.lk/2010/12/04/_art.asp?fn=r1012046</link>
    <topic>‘ටී කටස්’ ගිනි අවි නිපදවූකම්මල්කරුවකුට දඩ</topic>
    <author>දෙණියාය සමූහ – එච්. ජී. මිත්‍රදාස</author>
    <content>ටී 56 උණ්ඩ යෙදිය හැකි ටීකටස් නමැති ගිනි අවි නිෂ්පාදනය කළ කම්මල්කරුවෙකුට මොරවක මහේස්ත්‍රාත් ධම්මික හේමපාල මහතා රුපියල් 10000/= ක දඩයක් නියම කළේය. මෙසේ දඩ නියම වූයේ කලුබෝවිටියන පදිංචි කංකානම් ගම් ආචාරිගේ ජයන්ත නමැති අයෙකුටය.මොරවක පොලිසියට ලැබුණ තොරතුරක් අනුව මොරවක ප්‍රධාන පොලිස් පරීක්‍ෂක ප්‍රභාත් දේශබන්දු මහතාගේ උපදෙස් මත පො. සැ. 16829 රණතුංග, පො. සැ. 19731 පි‍්‍රයන්ත, පො. කො. 56047 සුමතිපාල යන නිලධාරීන් මෙම වැටලීම සිදුකර ඇත. එහිදී එම කම්මලේ නිපදවූ ටීකටස් ගිනි අවියක් හා ඒවා නිපදවීමට උපයෝගී කර ගන්නා උපකරණ රැසක්ද පොලිසිය අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>04</day>
    </date>
    <link>http://www.dinamina.lk/2010/12/04/_art.asp?fn=r1012047</link>
    <topic>උතුරුමැද ‘වකුගඩු අකරණ’ රෝගීන් 9130කින් 1370ක් මිය ගිහින්</topic>
    <author>ගාමිණී ජයසිංහ</author>
    <content>උතුරුමැද පළාතෙන් පසුගිය වසර හත තුළ ‘කාලික වකුගඩු අකරණ රෝගයට ගොදුරු වූ රෝගීන් නමදහස් එකසිය තිස් දෙනෙකු (9130) වාර්තා වී ඇති අතර, මේ වන විට එයින් රෝගීන් 1370 දෙනෙකු මිය ගොස් තිබේ.ඉකුත් 2003 වසරේ සිට මේ වසරේ අගෝස්තු මාසය දක්වා වූ කාලය තුළ උතුරුමැද පළාත් සෞඛ්‍ය දෙපාර්තමේන්තුව වෙත වාර්තා වූ දත්තයන් අනුව මේ බව අනාවරණය වන බව උතුරුමැද පළාත් සෞඛ්‍ය සේවා අධ්‍යක්‍ෂ කාර්යාලයේ වකුගඩු රෝග අංශයේ වෛද්‍ය අසංග රණසිංහ මහතා පැවසීය.ඖෂධ මගින් රෝගය තාවකාලිකව පාලනය කළ හැකි වුවද නිට්ටාවට සුව කිරීමට නොහැකිය. අසාධ්‍ය රෝගීන්හට රුධිරය පිරිසිදු කිරීමෙන් තරමක සුවයක් ලැබුණ ද රෝගයෙන් සම්පූර්ණයෙන් මිදීමට නම් වකුගඩු බද්ධ කිරීමක් සිදු කළ යුතු බව වෛද්‍ය අංශ පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>04</day>
    </date>
    <link>http://www.dinamina.lk/2010/12/04/_art.asp?fn=r1012048</link>
    <topic>දික්වැල්ලේ හදිසි වැටලීම්වලින්සැකකරුවන් 50ක් අත්අඩංගුවට</topic>
    <author>ධම්මිකා වෙලේගොඩ – දික්වැල්ල විශේෂ, වලස්ගල සමූහ</author>
    <content>පසුගිය නොවැම්බර් මාසය තුළ දික්වැල්ලේ පොලිස් දූෂණ මර්දන ඒකකය මගින් සිදුකළ හදිසි වැටලීම් හතළිස් හයක දී (46) හෙරොයින් මත්කුඩු, සීල් අරක්කු සහ අසභ්‍ය වීඩියෝ පට අලෙවි කිරීම සිදු කළ බව කියන දූෂිත ස්ථාන හතලිස් හයක් (46) වටලා සැකකරුවන් පනස් දෙනෙකු පමණ අත්අඩංගුවට ගෙන ඇත.මෙසේ අත්අඩංගුවට පත් සැකකරුවන් මාතර මහේස්ත්‍රාත් අධිකරණය හමුවට ඉදිරිපත් කරන ලදුව රුපියල් තුන් ලක්‍ෂ පනස් දහසක (3,50,000.00) දඩ මුදලක් අය කරගෙන ඇති බවද පොලිසිය පවසයි.දික්වැල්ල පොලිස් ස්ථානාධිපති ප්‍රධාන පොලිස් පරීක්‍ෂක නිරෝෂන් ධර්මසේන මහතාගේ උපදෙස් මත අපරාධ අංශයේ ස්ථානාධිපති උප පොලිස් පරීක්ෂක උදයානන්ද මහතාගේ මෙහෙයවීමෙන් මෙම වැටලිම සිදු කෙරිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>04</day>
    </date>
    <link>http://www.dinamina.lk/2010/12/04/_art.asp?fn=r10120410</link>
    <topic>නාගොඩ ගල්ලස්ස කනිටු විදුහලටඅඩුපාඩුවලින් අඩුවක් නෑ</topic>
    <author>නාගොඩ විශේෂ එන්. විජේරත්න</author>
    <content>නාගොඩ ගල්ලස්ස කනිෂ්ඨ විද්‍යාලයේ පවතින ගැටලු කිහිපයක් නිසා එහි සිසු සිසුවියෝ පීඩාවට පත් වී සිටිති. මෙහි පළමුවැනි ශ්‍රේණියේ සිට එකොළොස්වැනි ශ්‍රේණිය දක්වා පන්ති පැවැත් වේ. විදුහල්පතිවරයා සමඟ ගුරු මණ්ඩලය 12 දෙනෙකි. සිසු සිසුවියන් 120 දෙනෙක් ඉගෙනුම ලබති.විදුහලේ භූමිය වටා තාප්පයක් තබා කටු කම්බි වැටක්වත් නොමැත. එම නිසාම අනාරක්ෂිත බව දෙගුණ තෙගුණ වේ.පාසල් කාලය ඇතුළත පවා විදුහල් භූමිය හරහා ඇතැම් පිටස්තර ජනතාව එහා මෙහා යෑමට පුරුදු වී සිටිති. රාත්‍රි කාලයේ කෙටි මාර්ගයක් ලෙස මෙසේ ගමන් බිමන් යෑම සුලබ කරුණකි.මේ නිසාම විදුහලේ ආරක්ෂිත බව තහවුරු කිරීමට පියවර ගත යුතුව තිබේ.පුස්තකාල ගොඩනැඟිල්ලක්, පරිගණක ඒකකයක් මෙහි නොමැත. මෙහි ඉගෙනුම ලබන දරු දැරියන්ට ක්‍රීඩා කිරීමට ක්‍රීඩා පිටියක් නැත. එම නිසා ඔවුන්ගේ ක්‍රීඩා කුසලතා වර්ධනයකර ගැනීමට කිසිදු ඉඩක් නැත. ක්‍රීඩා ගුරුවරයෙක් ද නැත. ක්‍රීඩා තරග සඳහා තවත් කිලෝමීටරයක පමණ දුරින් ඇති ගල්ලස්සපුර ඩී. ලුවිස් සිල්වා ක්‍රීඩාංගණය වෙත යෑමට සිදුව තිබීම ද අභාග්‍යයකි.මෙහි සිසු සිසුවියන්ට සෞන්දර්යය, සංගීත, නැටුම් විෂයයන් ඉගැන්වීමට ගුරුවරු නොමැති කමින් ඉන් කිසිදු දක්ෂතාවක් දැක්වීමට අවස්ථාව හිමි වී නැත.විදුලිය ලබා දී ඇත්තේ එක පාසල් ගොඩනැඟිල්ලකට පමණි. රාත්‍රි කාලයට පමණක් මුරකරුවෙක් සිටිය ද පාසල් කාලය අවසන් වන අවස්ථාවේ සිට ප.ව 1.30 සිට ප. ව. 6.00 දක්වා ආරක්ෂා කිරිමට කිසිවෙක් නැත. මුරකරු නිවාඩුවක් ලබා ගන්නා අවස්ථාවක ආදේශකයෙක් ඊට යොදවා නැත.සා. පෙළ විභාගයට කලා අංශයෙන් ගල්ලස්ස කනිෂ්ඨ විද්‍යාලයෙන් සිසු සිසුවියන් එකළොස් දෙනෙක් පමණ ඉදිරි පත් වේ. ඉන් පස් දෙනෙක් පමණ අ. පො. ස (උ. පෙළ) හැදෑරීමට සුදුසුකම් ලබති. මෙය ද බොහෝ අඩුපාඩු මධ්‍යයේ ගුරවරුන්ගේ සහ ළමයින්ගේ උත්සාහය මත ලබා ගන්නා ජයග්‍රහණයකි. විශේෂයෙන්ම ප්‍රදේශයේ බොහෝ ආර්ථික දුෂ්කරතා සහ පවුල් ප්‍රශ්න සහිත පසුබිමක සිටින දරු දැරියෝ බහුතරයක් මේ විදුහලේ ඉගෙනුම ලබති.ප්‍රදේශවාසීන් පවසන්නේ මේ විද්‍යාලයේ භෞතික හා අනෙකුත් සම්පත් වර්ධනය කරන්නේ නම් පවතින ගැටලු විසඳෙන බවයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>04</day>
    </date>
    <link>http://www.dinamina.lk/2010/12/04/_art.asp?fn=r10120411</link>
    <topic>කහ ඉරි මැකිලා :පාර මාරුවීම අවදානම්</topic>
    <author>ඡායාරූපය – කැස්බෑව සංචාරක ධර්මසිරි සුරවීර</author>
    <content>පිළියන්දල නගරයට පැමිණෙන ජනතාවට කොළඹ - හොරණ ප්‍රධාන මාර්ගය මාරුවීම සඳහා ඔරලෝසු කණුව අසල පළමුවන හරස්වීදිය ආසන්නයේ සලකුණු කර තිබූ කහ ඉර මැකී ගොස් ඇත. නමුත් පදිකයන් සුපුරුදු පරිදි තවමත් එම ස්ථානයෙන් පාර හරහා මාරු වෙති.මෙම ස්ථානයෙන් පාර මාරුවීම තහනම් බවට සඳහන් කිසිදු පුවරුවක්ද එහි නොමැත. මෙම පදික මාරුව තිබූ මාර්ගය ආසන්නයේ පොලිස් නිලධාරීන් රාජකාරී කටයුතුවල යෙදී සිටියත් කහ ඉරි භාවිතා නොකර පාර පනින පදිකයන් දෙස බලා සිටින්නේ ඔවුන්ට අනතුරක් සිදුවෙන කම් දැයි නගරවාසීහු විමසති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>04</day>
    </date>
    <link>http://www.dinamina.lk/2010/12/04/_art.asp?fn=r10120412</link>
    <topic>මාර්ග සංඥාපද්ධතිය ලෙඩ වෙලා</topic>
    <author>කළුතර දකුණ සමූහ – උපාලි බටුවත්ත</author>
    <content>කළුතර ඔරලෝසු කණුව වට රවුම අසල ස්ථාපිත මාර්ග සංඥා පද්ධතිය දින කීපයක සිට ක්‍රියා විරහිතව පවතී. දින කීපයක් ගතවී ඇතත් පිළිසකර කිරීමට අදාළ නිලධාරීන් කටයුතු නොකිරීම ගැන මහජනතාව අප්‍රසාදය පළකර සිටිති.කළුතර දකුණ පොලිස් ස්ථානයේ නිලධාරීන්ද මේ නිසා අව්වැසි නොතකා දිවා රාත්‍රී රථවාහන සහ මහජනයා හැසිරවීමට මහත් පරිශ්‍රමයක් දරති. සමහර අවස්ථාවල නිලධාරීන්ගේ අණද නොතකා මගී ජනයා පාර හරහා ගමන් කරනු පෙනේ. එම නිසා ගාල්ල - කොළඹ මාර්ගයේ ධාවනය වන ශීඝ්‍රගාමි බස්රථවලට ද විනාඩි 5 – 10 නවතා සිටීමට සිදුවේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>04</day>
    </date>
    <link>http://www.dinamina.lk/2010/12/04/_art.asp?fn=s1012041</link>
    <topic>අවසන් ටෙස්ට් තරගයේතෙවැනි දිනය වැස්සට සේදෙයි</topic>
    <author>වර්නන් ගුණසේකර පල්ලෙකැලේ සිට</author>
    <content>ශ්‍රී ලංකාව හා සංචාරක බටහිර ඉන්දීය කොදෙව් පිල අතර පල්ලෙකැලේ ජාත්‍යන්තර ක්‍රිකට් ක්‍රීඩාංගණයේ පැවැත්වෙන තෙවැනි හා අවසාන ටෙස්ට් තරගයේ ඊයේ තෙවැනි දින තරගය සම්පූර්ණයෙන්ම වර්ෂාවට සේදී ගියේ ය.ඊයේ උදය වරුවේ පල්ලෙකැලේට මහ වැසි ඇද හැළුනු අතර ඉන් පසු දවස පුරාම වැසිපොද වැටෙන්නට විය.හිරු රශ්මිය ද නොතිබූ බැවින් ක්‍රීඩා පිටිය පුරා එලා තිබූ ආවරණ මොහොතකට හෝ ඉවත් නොකෙරිණි.තරග තීරක ඇලන් හර්ස්ට් පස්වරු 2.45ට ඊයේ තරගය අවලංගු බව ප්‍රකාශ කෙළේ ය.කාසියේ වාසිය දිනා ගත් ශ්‍රී ලංකා පිලේ කැඳවීම අනුව ප්‍රථමයෙන් පන්දුවට පහර දෙන කොදෙව්වෝ පෙරේදා දෙවැනි දින තරගය නතර කරන විට කඩුලු 5කට ලකුණු 244ක් රැස්කර ගෙන සිටියහ.බ්‍රෙන්ඩන් නෑෂ් නොදැවී ලකුණු 62ක් ලබාගෙන සිටින අතර කාල්ටන් බෝ තවමත් ලකුණු ලබා ගැනීම ආරම්භ කර නැත. අජන්ත මෙන්ඩිස් ලකුණු 51කට කඩුලු 2ක් ලබාගෙන සිටින අතර සුරංග ලක්මාල්, දිල්හාර ප්‍රනාන්දු හා රංගන හේරත් එක් කඩුල්ලක් බැගින් ලබාගෙන සිටිති.සිවුවැනි දින තරගය අද පෙරවරු 9.45ට ආරම්භ වීමට නියමිතය.  .</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>04</day>
    </date>
    <link>http://www.dinamina.lk/2010/12/04/_art.asp?fn=s1012042</link>
    <topic>සෝන්ඩර්ස් පිල 4 - 1 කින් කළුතර පාක් පරදවයි</topic>
    <author>පි‍්‍රන්ස් ගුණසේකර</author>
    <content>ඩයලොග් චැම්පියන් ලීග් පාපන්දු තරගාවලියේ දෙවැනි වටයේදී සොන්ඩර්ස් පිල ගෝල් 4 - 1 කින් කළුතර පාක් පිල පරාජයට පත් කළේය. ප්‍රථම වටයේදී සෝන්ඩර්ස් පිල හා කළුතර පාක් අතර තරගය ගෝල් වාර්තා නොවී ජය පරාජයෙන් තොරව නිමාවට පත්විය. සෝන්ඩර්ස් පිලේ එස්. එස්. පෙරේරා, ජී. ටී. කුමාර, ඩී. ආර්. තිලංක හා ඒ. ජී. ඊ. ප්‍රභාත් ගෝල් වාර්තා කළහ. කළුතර පාක් පිල වෙනුවෙන් එකම ගෝලය ආර්. එම්. සිල්වා වාර්තා කළේය.රත්නමිට ජයරත්නම් හා ජාවාලේන් අතර සිටි ලීග් පිටියේ පැවැති තරගයෙන් ගෝල් 3 - 2 ක තියුණු ජයක් රත්නම් පිලට හිමි විය. රත්නම් පිල වෙනුවෙන් ඒ. ටී. එරංග, එන්. එම්. නිලෝෆර් හා මොහොමඩ් යෝගරාජ් ගෝල් වාර්තා කළහ. ජාවාලේන් පිලේ එම්. කුමාර හා එම්. රුවන්සිරි ගෝල් වාර්තා කළහ.දොන් බොස්කෝ - පොලිස් තරගය ජය පරාජ නෑමීගමුව දොන් බොස්කෝපිටියේ පොලිස් හා දොන් බොස්කෝ ක්‍රීඩා සමාජ අතර තරගය ගෝල් 1 - 1 ක් ලෙස ජය පරාජයෙන් තොරව නිමාවට පත්විය. රුවන් දල්පදාදු දොන් බොස්කෝ වෙනුවෙන්ද රජිත ජයවිලාල් පොලිස් පිල වෙනුවෙන්ද ගෝල් වාර්තා කළහ.නිව්යංග්ස්ට ජයවෙන්නප්පුව නිවි යංග්ස් හා ගුවන් හමුදාව අතර තරගයෙන් ගෝල් 2 - 0 ක ජයක් නිව්යංග්ස් පිලට හිමිවිය. නිව් යංග්ස් වෙනුවෙන් ගෝල් ;දකම එම්. එම්. ඛාන් වාර්තා කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>04</day>
    </date>
    <link>http://www.dinamina.lk/2010/12/04/_art.asp?fn=s1012043</link>
    <topic>ආසියා මලල ක්‍රීඩාවෙන් ශ්‍රී ලංකාවට 16 වැනි තැන</topic>
    <author>පි‍්‍රන්ස් ගුණසේකර</author>
    <content>ආසියානු ක්‍රීඩා උළෙලේදී ශ්‍රී ලංකාව මලල ක්‍රීඩාවෙන් 16 වැනි තැනට පත්විය.රටවල් 45 කින් රටවල් 15 කට ලකුණු හිමිව නැති අතර ශ්‍රී ලංකා ක්‍රීඩක ක්‍රීඩිකාවන් කිහිපදෙනෙකු අවසන් වටය දක්වා පැමිණීම හේතු කොටගෙන ලකුණු 12 ක් පිරිනමා තිබේ. ශ්‍රී ලංකාවට ඉදිරියෙන් ලකුණු 14 ක් ලැබූ ඉන්දුනීසියාව හා ලකුණු 13 ක් ලැබූ ඉරාකය සිටිති.චීන තායිපේ කණ්ඩායම ලකුණු 24 ක් ලබා ඉන්දුනීසියාවට ඉදිරියෙන් සිටී.ශ්‍රී ලංකා මලල ක්‍රීඩක ක්‍රීඩිකාවන් කිහිපදෙනෙකු අවසන් වටය දක්වා පැමිණීමේ අවස්ථාව අහිමි කර ගැනීම හා අවසන් වටයට පැමිණි ඉසව් කිහිපයක තරගයේදී අසමත්වීම හේතුවෙන් ඉදිරියට යෑමට නොහැකි වූ බව ශ්‍රී ලංකා මලල ක්‍රීඩා කණ්ඩායමේ කළමනාකරු ජී. එල්. එස්. පෙරේරා මහතා පැවැසීය.“ඉන්දුනීසියාව හා ඉරාකය පසුකිරීමට අපට අවස්ථාව තිබුණා. අවසන් තරග කිහිපයකදීම අපේ ක්‍රීඩක ක්‍රීඩිකාවන් නිසි ප්‍රයෝජනය ගත්තේ නෑ. ශ්‍රී ලංකා මලල ක්‍රීඩක ක්‍රීඩිකාවන්ගේ තරග රටාව හා දුර්වලතා පිළිබඳ වාර්තාවක් සකසා ගෙන යනවා. එය ඉතා ඉක්මනින් භාර දෙනවා” යැයි පෙරේරා මහතා වැඩිදුරටත් පැවැසීය.ආසියානු ක්‍රීඩා උළෙලේදී මලල ක්‍රීඩා අංශයෙන් ඉදිරියෙන්ම සිටි චීනය ලකුණු 323 ක් ලබා ඇත. රන් පදක්කම් 13 ක්, රිදී පදක්කම් 15 ක් හා ලෝකඩ පදක්කම් 8 ක් චීනයට හිමිවිය. මලල ක්‍රීඩා අංශයෙන් ආසියාවේ දෙවැනි තැනට ජපානය පත්වූ අතර ලකුණු 249.5 ක් හිමිවිය. රන් පදක්කම් 4 ක් රිදී පදක්කම් 8 ක් හා ලෝකඩ පදක්කම් 8 ක් ජපානය සතුවිය.ඉන්දියාව රන් පදක්කම් 5 ක් රිදී පදක්කම් 2 ක් හා ලෝකඩ පදක්කම් 4 ක් දිනා මලල ක්‍රීඩාවෙයන් තෙවැනි තැනට පත්විය. ඉන්දියාව ලකුණු 184.5 ක් ලැබීය. කොරියාව මලල ක්‍රීඩා තරගවලදී දැක්වූ දස්කම් හේතුවෙන් සිවුවැනි තැනට (ලකුණු 133.5) පත්වූ අතර බහරේන් ලකුණු 97 ක් ලබා ආසියාවේ 5 වැනි තැන දිනා ගත්තේය.පිළිවෙළින් කසකස්තානය ලකුණු 95.5 ක් කටාර් ලකුණු 90 ක්, සෞදි අරාබියාව ලකුණු 89, උස්බෙකිස්තානය ලකුණු 74.5, ඉරානය ලකුණු 55, තායිලන්තය ලකුණු 49.5, වියට්නාමය ලකුණු 39 ලබා සිටිති. ශ්‍රී ලංකාවේ විශාල බලාපොරොත්තුවක් වූ මීටර් 100 හා මීටර් 1500 පදක්කම් අහිමි වී යෑම ද මලල ක්‍රීඩා අංශයෙන් තවත් ඉදිරි පියවරක් තැබීමට විශාල බාධාවක් විය.මෙයට පෙර ආසියානු ක්‍රීඩා ඉතිහාසයේදී මලල ක්‍රීඩා ඉසව්වලින් ශ්‍රී ලංකාව වාර්තාගත ජයග්‍රහණ අත්කරගෙන සිටියේය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>04</day>
    </date>
    <link>http://www.dinamina.lk/2010/12/04/_art.asp?fn=s1012044</link>
    <topic>ලෝක කුසලාන පාපන්දු තරගාවලියේසත්කාරක වරම කටාර් රාජ්‍යයට</topic>
    <author>සිඩ්නි (ඒ.එෆ්.පී.)</author>
    <content>2022 ලෝක කුසලාන පාපන්දු තරගාවලිය පැවැත්වීමේ සත්කාරක රට වශයෙන් කටාර් රාජ්‍යය තෝරාගෙන ඇත. මේ නිසා දකුණු කොරියාව, ඕස්ට්‍රේලියාව හා ජපානය බෙහෙවින් කනස්සල්ලට පත්ව ඇති බව වාර්තා වේ.අධික අව් රශ්මියෙන් යුත් පාපන්දු තරගාවලි පැවැත්වීම සම්බන්ධයෙන් අත්දැකීම් නැති කටාර් රාජ්‍යයට මේ අවස්ථාව ලබා දීම ගැන බොහෝ රටවල් විමතියට පත්වී ඇති අතර ඇතැම් රටවලින් චෝදනාද එල්ල වී ඇත.මුදල්වල බලයෙන් තම ලංසුව යටපත් කර ඇති බව ඕස්ට්‍රේලියානු පාපන්දු සම්මේලනයේ ජැක් රෙයිලි පවසයි.ඕස්ට්‍රේලියානු රජය විසින් මේ වෙනුවෙන් ඩොලර් මිලියන 45ක දායකත්වයක් ලබා දීමට සූදානම්ව සිටියද තම රටට මෙම අවස්ථාව ගිලිහී යාමෙන් සමස්ත රට වැසියාම කනස්සල්ලට පත්වී ඇති බව ඕස්ට්‍රේලියානු අගමැතිනි ජූලියා ගිලාඩ් පවසයි.මේ අතර තමන්ගේ ලංසුවේ දැක්වූ යෝජනාවල සාර්ථකත්වය මත තමන්ට ලෝක පාපන්දු තරගාවලියේ සත්කාරකත්වය ලැබුණු බව කටාර් රාජ්‍යය පවසයි.ක්‍රීඩකයන්ට මෙන්ම ක්‍රීඩා ලෝලීන්ට පහසුව සැලසෙන ක්‍රීඩාංගණයක් ඉදි කිරීමට තමන් කටයුතු කරන බව එරට බලධාරීහු පැවසූහ.2026 වසරේදී ලෝක පාපන්දු තරගාවලියේ සත්කාරක රට වශයෙන් පත්වීමට සෑම ප්‍රයත්නයක්ම දරණ බව ජපානය කියයි.කෙසේ වෙතත් චීනයෙන් මීට ප්‍රබල තරගයක් දෙනු ඇතැයි ද ජපානය විශ්වාස කරයි.සත්කාරක රට බවට තරගයක් දුන් රටවල් පවසන්නේ කටාර් රාජ්‍යයට මෙම අවස්ථාව හිමිවූයේ තෙල් සම්පතින් උපයන මුදල් මත බව අවධාරණය කරති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>04</day>
    </date>
    <link>http://www.dinamina.lk/2010/12/04/_art.asp?fn=s1012045</link>
    <topic>දෙහිවල සය සමාජිකක්‍රිකට් 18දා සිට</topic>
    <author/>
    <content>දෙහිවල ගල්කිස්ස මහ නගර සභා පුස්තකාල ක්‍රීඩා සමාජය සංවිධානය කරන පළාත් පාලන ආයතනවලට සහ රාජ්‍ය ආයතනවලට පමණක් සීමා වූ දීප ව්‍යාප්ත සය සාමාජික ක්‍රිකට් තරගාවලියක් දෙහිවල එස්. ද. එස්. ජයසිංහ ක්‍රීඩාංගණයේ දී මේ මස 18, 19, 20 යන දිනයන්හි පැවැත්වේ.ජයග්‍රාහී කණ්ඩායමට මුදලින් රු. 30000ක් සමඟ නගරාධිපති කුසලානයද අනුශූරතාවය ලබා ගන්නා කණ්ඩායමට මුදලින් රු. 20000ක් සමඟ උප නගරාධිපති කුසලානය ද අවසාන තරගයේ දක්ෂතම ක්‍රීඩකයන්ට කුසලාන සමඟ මු‍්‍රදලින් තෑගි ලබා දේ. සහභාගි වන කණ්ඩායම් දෙසැම්බර් මස 10 වැනි දිනට ප්‍රථම ඉල්ලුම්පත් ලබා ගන්න. වැඩි විස්තර සඳහා කරුණාතිලක 0729426447, නිශාන්ත 0723368218..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>04</day>
    </date>
    <link>http://www.dinamina.lk/2010/12/04/_art.asp?fn=s1012046</link>
    <topic>පෙරළිකාර හොලිෆීල්ඩ්නැවත බොක්සිං වලල්ලට</topic>
    <author>කෝපන් හේගන් ( ඒ. එෆ්. පී.)</author>
    <content>හිටපු ලෝක හෙවි වේට් බොක්සිං සූර ඉවැන්ඩර් හොලි ෆීල්ඩ් 5 වෙනි වතාවට බොක්සිං කිරුළ අත්පත් කර ගැනීමට බලාපොරොත්තුව නැවත පිටියට පැමිණ සිටී.මේ වෙනුවෙන් ඔහු තරග වදින්නේ ඩෙන්මාර්කයේ බ්‍රයන් නීල්සන් සමගය. මේ තරගය ලබන මාර්තු මාසයේදී පැවැත්වීමට නියමිතය.හොලි ෆීල්ඩ් අවසන් වරට ලෝක සූරතාවක් වෙනුවෙන් තරග වැදුනේ පසුගිය අප්‍රේල් මාසයේදීය. ඒ අවස්ථාවේදී ඔහු අතින් පරාජයට පත් වූයේ උතුරු අප්‍රිකානු ජාතික ෆ්‍රැන්කොයිස් බෝතාය. මේ අනුව ඔහුට ලෝක බොක්සිං සම්මේලනයේ හෙවි වේට් කිරුළ දිනාගත හැකි විය.ක්‍රීඩාවෙන් සමුගැනීමට පෙර යළිත් වතාවක් ලෝක සූරතාව දිනා ගැනීම තමාගේ ඉලක්කය බව හොලිෆීල්ඩ් පවසයි.1997 දී මයික් ටයිසන් සමග තරග වැදි අවස්ථාවේදී හොලිෆීල්ඩ්ගේ කණෙන් කොටසක් සපා කන ලදී.හොලි ෆීල්ඩ් අතින් ජොර්ජ් ෆෝමන්, ලැරී හොලම්ස්, රිඩික් බෝ සහ මහිකල් මුවර් පරාජයට පත්වී ඇත.කෙසේ වෙතත් 2002 න් අනතුරුව තරග වැදි තරග වලින් ඔහුට දිනා ගත හැකි වූයේ තරග 5ක් පමණි. මොහුගේ විශිෂ්ටතම ජයග්‍රහණය මීට දහතුන් වසරකට පෙර අයි. බී. ඒ. හෙවිවේට් තරගයේදී ජයග්‍රහණය හිමිකර ගැනීමයි. ඒ අවස්ථාවේදී ඔහු අතින් පරාජයට පත්වූයේ ලැරී හෝම්ස් ය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>04</day>
    </date>
    <link>http://www.dinamina.lk/2010/12/04/_art.asp?fn=s1012047</link>
    <topic>ජාත්‍යන්තර ආරාධිත ක්‍රිකට් 11දා සිට කොළඹ දී</topic>
    <author>ජගත් ගුණවර්ධන</author>
    <content>කොළඹ ක්‍රිකට් සමාජය 7 වන වරටත් පුහුණු පාසල් හා ක්‍රිකට් ඇකඩමි වෙනුවෙන් වූ වයස අවුරුදු 14න් පහළ නෙල්සන් මෙන්ඩිස් කුසලාන ජාත්‍යන්තර ආරාධිත ක්‍රිකට් තරගාවලිය මේ මස 11 සිට 21 දක්වා පැවැත් වේ.කණ්ඩායම් 42 තරග වදින මේ තරගාවලිය ඒ, බී, සී, ඩී, ඊ, එෆ්, ජී හා එච් වශයෙන් නම් කොට මූලික වටයේ තරග කොළඹ අවට ක්‍රීඩාංගණ 11 කදී පැවැත්වීමට නියමිතය.මෙවර තරගාවලියට අලුතින් දේශීය කණ්ඩායම් කිහිපයක්ද විදේශීය කණ්ඩායම් කිහිපයක්ද තරග වැදීමට නියමිතය.මේ තරගාවලියේ මූලික වටයේ තරග අනූවක් ලීග් ක්‍රමයට පැවැත්වෙන අතර එක් එක් කාණ්ඩයේ ජයග්‍රාහකයන් සහ අනු සූරයන් ඉන් අනතුරුව අර්ධ අවසන් හා අවසන් පූර්ව වටයේ දී පිළිමළුන් පිටුදැකීමේ තරග 8කට සහභාගී වීමට නියමිතය.තරගාවලියේ ජයග්‍රාහී කණ්ඩායමට නෙල්සන් මෙන්ඩිස් අභියෝග කුසලානය හිමිවන අතර අනුසූරයන්ට කොළඹ ක්‍රිකට් සමාජ අභියෝග කුසලානය හිමිවේ. මේ ජයග්‍රාහී කණ්ඩායමට රන් පදක්කම් ද අනුසූරයන්ට රිදී පදක්කම් ද තෙවැනි ස්ථානය හිමිකර ගන්නා කණ්ඩායමට ලෝකඩ පදක්කම් ද හිමිවේ.හොඳම පිතිකරු, හොඳම පන්දු යවන්නා, හොඳම පන්දු රකින්නා, හොඳම කඩුලු රකින්නා, තරගාවලියේ වීරයා වෙනුවෙන් කුසලාන, පදක්කම් හා සහතික පත් හා ත්‍යාග පිරිනැමෙනු ඇත. මේ අතර තරගයේ වීරයා වෙනුවෙන් අර්ධ අවසන් පූර්ව, අවසන් පූර්ව හා අවසන් තරගවලදී ද සම්මාන පිරිනැමේ.තවද තරගාවලියට සහභාගි වන ක්‍රීඩකයින් 630 දෙනාටම සහතික පත් පිරිනැමේ.මේ තරගාවලියේ විශේෂත්වය වන්නේ ඉතාම විනයානුකූල ආකාරයට තරග කරන කණ්ඩායමට විශේෂ කුසලානයක් පිරිනැමීමයි. මේ අතර සියලුම පුහුණු කරුවන්ට ද ඔවුන්ට අවශ්‍ය උපකරණ ලබා දීමට ද කටයුතු කෙරේ.මේ තරගාවලිය පිළිබඳ මාධ්‍ය දැනුවත් කිරීමේ හමුවක් පසුගියදා ඔටර් ඇක්වටික් ක්ලබ්හි පැවැත්විණි.</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>04</day>
    </date>
    <link>http://www.dinamina.lk/2010/12/04/_art.asp?fn=s1012048</link>
    <topic>උතුරු මැදක්‍රීඩා වර්ණ ප්‍රදානය 6දා</topic>
    <author>සම්පත් සංජීව</author>
    <content>උතුරුමැද පළාතේ 2010 වර්ෂයේ සමස්ත ලංකා ක්‍රීඩා ජයග්‍රාහකයින් සඳහා වර්ණ ප්‍රදාන උත්සවය ලබන 6 වන දින පෙරවරු 10.00 ට අනුරාධපුර මධ්‍ය විද්‍යාලීය ප්‍රධාන ශාලාවේදී පැවැත්වේ.මෙහිදී සමස්ත ලංකා ක්‍රීඩා සූරතා ලැබූ ජයග්‍රාහකයින් 81 දෙනෙකුට හා පුහුණුකරුවන් 22 නෙකුට වර්ණ ප්‍රදානය කිරීම උතුරුමැද පළාත් ප්‍රධාන අමාත්‍ය බර්ටි ප්‍රේමලාල් දිසානායක මහතාගේ ප්‍රධානත්වයෙන් සිදු කෙරේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>04</day>
    </date>
    <link>http://www.dinamina.lk/2010/12/04/_art.asp?fn=f1012042</link>
    <topic/>
    <author>සංවාදය ගාමිණී ජයලත් ඡායාරූප අනිල් ලසත් පෙරේරා</author>
    <content>වර්තමාන පාර්ලිමේන්තුව තුළ ශ්‍රී ලංකා නිදහස් පක්‍ෂයේ නිල ලාංඡනය වන ‘අත’ ලකුණෙන් මැතිවරණ තරග කළ මහජන නියෝජිතයන් ඇත්නම් දැන් ඉන්නේ අතළොස්සකි. ඒ අතළොස්ස අතර සිටින කෙනෙකි සේරුවිල එම්. කේ. ඒ. ඩී. එස්. ගුණවර්ධන. සැබැවින් හේ ශ්‍රීලනිපයේ පැරණිම සාමාජිකයෙකි. වර්තමාන නිදහස් සන්ධාන ආණ්ඩුවේ බුද්ධ ශාසන නියෝජ්‍ය ඇමැතිවරයා වන්නේ ද එම්. කේ. ඒ. ඩී. එස්. ගුණවර්ධන ය.අද ‘දිනමිණ’ ‘දියවන්නාවේ නෑදෑයෝ’ විශේෂාංගය ඔස්සේ සහෘද පාඨක ඔබට හමුවන්නේ මෙම සුවිශේෂ චරිතයයි.* ඔබට තියෙන්නේ දිග නමක්. මම කැමැතියි, ඔබේ හඬින්ම ඒ නම අසාගන්න?“බොහෝ අය මාව අමතන්නේ එම්. ඒ. ඩී. එස්. ගුණවර්ධන කියා. මගේ සම්පූර්ණ නම මුණසිංහ කාරියවසම් අප්පුහාමිලාගේ දොන් සෝමදාස ගුණවර්ධන.”* ඔබේ උපන් ගම සහ උපන් දිනය කිව්වොත්....?“මගේ උපන් ගම බස්නාහිර පළාතේ, ගම්පහ දිස්ත්‍රික්කයේ මිනුවන්ගොඩ ආසනයේ දොරණගොඩ කියන ගම. උපන් ස්ථානය ගම්පහ රෝහල. උපන් දිනය 1947 වර්ෂයේ මාර්තු මස 6 වැනිදා. දැන් මට වයස අවුරුදු 63යි. “* ඔබේ පවුලේ තොරතුරු කොහොමද?“මගේ පියාගේ නම එම්. කේ. ඒ. ඩී. ජේ. ගුණවර්ධන. ජුලියස් ගුණවර්ධන. අම්මා නම ලෙස භාවිතා කළේ කේ. ආර්. පී. ගුණවර්ධන කියලා. අම්මාගේ සම්පූර්ණ නම කැප්පෙටිවලාන රාළලාගේ පුංචි නෝනා. තාත්තා ඉස්සරම වෘත්තිය වශයෙන් කෙළේ මොනිටර් ගුරුවරයෙක් ලෙස සේවය කිරීමයි. පස්සේ ගොවි ජනපද ඇති කරද්දී වාරිමාර්ග දෙපාර්තමේන්තුවේ සේවකයෙක් ලෙස සේවයට බැඳුණා. 1952 වර්ෂයේ දී ඩී. එස්. සේනානායක සහ බණ්ඩාරනායක මහත්වරු කන්තලේ අල්ලකන්තලේ ගොවි ජනපද ඇතිකරද් දී එහෙට ඇවිත් වැඩකළා. මගේ අම්මා සෞඛ්‍ය වින්නඹු මාතාවක් ලෙස කටයුතු කළා.* එතකොට ඔබ අකුරු කිව්වේ....?“මම මුලින්ම අකුරු කියන්න ගියේ දොරණගොඩ මහා විදුහලට. අම්මා කුලියාපිටිය රෝහලට මාරු වුණාට පස්සේ මම ඇතුල්වුණේ කුලියාපිටියේ වීරඹුව විද්‍යාලයට. මට අද වගේ මතකයි, 1956 මහ මැතිවරණය අපේ ගෙදර බණ්ඩාරනායක මහත්තයාගේ කැලැන්ඩර් ගහලා තිබුණා. ඒවාට අපි හරි කැමැතියි. ඡන්දෙ දවසේ යූ. එන්. පී. එකේ අය අලියට ජයවේවා කියා ගෙන අපේ නිවස අසලින් යන්න ආවා. ඡන්ද පොළ තිබුණේ අපේ ගේ කිට්ටුව. මම පාරේ එහෙම කෑගහගෙන යන අයට කුරුම්බෑට්ටි අරගෙන ගහනවා ‘වල් අලියා’ අපිට එපෝ කියලා. ඒ පොඩි කාලෙත් එජාපය පිළිබඳ මගේ තිබුණේ ඒ වගේ හැඟීමක්. මොකද මගේ තාත්තා සියනෑ කෝරළයේ සාම්ප්‍රදායික ශ්‍රීලනිප පාක්‍ෂිකයෙක්. තාත්තාගේ ඒ හැඟීම අපටත් කුඩා කාලයේ පටන් තිබුණා.”“ඔය අතරේ අම්මා මාරු වුණා කන්තලේට. එතකොට තාත්තා හිටියේ කන්තලේ. අම්මාගේ නංගි කෙනෙක් හිටියා, සීදූවේ කටාන කොටරූපේ. මම එහෙ ඉඳගෙන ඉගෙන ගත්තා. එහෙ දී මම ඉස්සෙල්ලාම ගියේ සීදුවේ දවි සමර විදුහලට. එහෙ තමයි විජය කුමාරතුංග මහත්තයා මුලින් ඉගෙන ගත්තේ. පස්සේ මම රද්දොළුව පඤ්ඤානන්ද මහා විදුහලට ඇතුල් වුණා. ඒක බෞද්ධ පාසලක් නිසා මම ඒකට ඇතුළුවුණා. ඒ වෙනකොට මට 5 වන ශ්‍රේණියේ වගේ.මට හොඳට මතකයි බණ්ඩාරනායක මහත්තයා සිංහල රජයේ භාෂාව කරපු දවස. එදා පාසල මඟුල් ගෙයක් වගේ. සිංහ කොඩි දාලා . ජාතික ගීය කියනවා. ජාතික අනුරාගී ගී ශබ්ද විකාශන යන්ත්‍ර වලින් වාදනය කරනවා. එදා මගේ හදවතට, ඇට මිඳුළුවලට සිංහල කම කියන එක කැවුණා. එදා ඉඳල මම තද සිංහල ජාතිවාදියෙක්. මම ඒක ඉතා පැහැදිලිව, කියනවා. වංචාවකින් තොරව ඒ නිසාම මම දන්නවා අනෙක් ජාතීන්ටත් තමන්ගේ ජාතිය ගැන කතාකරන්න, ජාතියට ආදරය කරන්න අයිතියක් තියෙන බව. ඒ නිසා මම ඒ ජාතින්ටත් සලකනවා. ගරු කරනවා...”* පාසල තුළ ඔබ දේශපාලනය කරන්නෙක් කියා චෝදනාවක් ඒ කාලයේ ආවද....?“ඔව් මම කොමියුනිට්ස්කාරයෙක් කියා චෝදනාවක් ආවා. ඒ වගේම එක් ප්‍රේම සම්බන්ධයක් නිසා මට හරියට විභාගය කරන්න බැරි තත්ත්වයකට පත් වුණා. කොහොම හරි කොමියුනිට්ස්කාරයා කියන චෝදනාව මත මාව පාසලෙන් අස්කළා. පස්සේ මම ගම්පහ මාකවිට විද්‍යෝදය පිරිවෙණට ගියා. එහෙ දී මම විභාගය උසස් ලෙස සමත් වුණා. ඔය අතරේ 1965 මහ මැතිවරණය ආවා. ඒ කාලේ මම ජා - ඇල ආසනයේ ශ්‍රීලනිප ශිෂ්‍ය බල මණ්ඩලයේ සභාපතිවරයා. ඡන්දය නිසා ඡන්දෙට වැඩ කරන්න ඕනෑ නිසා පාසල් යන්නෙ නැතිව පිට පැන්නා...”* ඔබ ප්‍රථමයෙන් රැකියාවක් ලෙස කෙළේ..?“මට මුලින්ම පත්වීම ලැබුණේ අඹේපුස්ස කෘෂිකර්ම මධ්‍යස්ථානයට. මම එහි 1965 - 66 වර්ෂවල සේවය කළා. එතැනින් ලැබුණු දෙවැනි පෙළ සහතිකය අනුව මම ත්‍රිකුණාමලය ඉඩම් කට්ටි දෙපාර්තමේන්තුවේ වැඩ කළා. එයට මාව බඳවා ගන්න මුල් වෙලා වැඩ කෙළේ එවකට එහි සේවය කළ අතිරේක දිසාපති බන්දුල සිල්වා කියන මහත්තයා. එහි දී මම වාන්ඇල ප්‍රදේශයේ තමයි සේවය කළේ.ඒ කාලය වනවිට අනෙක් ජාතීන්ගෙන් අප විවිධ තාඩන පීඩනවලට ලක් වී සිටියා. වාන්ඇල ද මුස්ලිම් බලය වැඩි පැත්තක්. ඔය අතරේ වාන්ඇල ජාතිවාදී කෝලාහලයක් ඇතිවුණා. ඒක නිසා වාන්ඇලට පොලිසියක් දැම්මා. මගේ කාර්යාලය ලෙසට මම වාන්ඇල පොලිසියේම කාමරයක් පාවිච්චි කළේ. කොහොම හරි ටික දවසක් ඉන්න කොට මට හිතුණා පොලිසියට බැඳිය යුතුයි කියා. ඒ අනුව 1968 වර්ෂයේ දී පොලිස් නිලධාරියෙක් ලෙස ‘වාන්ඇල’ පොලිසියටම බැඳුණා.“පොලිසියට බැඳුණාට පස්සේ මම නුවර, අනුරාධපුරය පොලිසිවල වැඩ කළා. එහිදී හිටපු කථානායක කේ. බී. රත්නායක, මෛත්‍රීපාල සේනානායක, මහත්වරු සමඟ දැන හැඳිනගෙන ඔවුන් ඇසුරු කරන්න අවස්ථාව ලැබුණා. 1974 වර්ෂයේ දී මම එස්. අයි. ධුරයට පත් වුණා. අනතුරුව 1977 මහා මැතිවරණයෙන් බලයට පැමිණි එජාප ආණ්ඩුව මාව යාපනයට මාරු කළා. ආයේ ඩිපෝ පොලිසියට මාරු කළා. ඒකට කියන්නේ පොලිසියේ සයිබීරියාව කියලා.පස්සේ මම මාරුව හදාගෙන පොලොන්නරුවට ගියා. මම පෞද්ගලිකව ශ්‍රීලනිපයට හිතවත් වුණාට රාජකාරියේ දී කවදාවත් දේශපාලනය ගාවා ගත්තේ නෑ. හැබැයි මම අසාධාරණයට ලක්වන ශ්‍රීලනි පාක්‍ෂිකයන්ට සාධාරණයක් කර දෙන්න කටයුතු කළා. මොකද ඒ කාලේ තිබුණ එජාපය ශ්‍රීලනිපයේ පොඩි මිනිහාගෙනුත් ඉතා දරුණු ලෙස පළිගත්තා. පොලිසියට පැමිණිල්ලක් දාන්න ආවහමත් ශ්‍රීලනි පාක්‍ෂිකයන් ගණන් ගන්නේ නැති තත්ත්වයක් තිබ්බා.“පොලොන්නරුවේ දී අද අපේ පක්‍ෂයේ මහ ලේකම් මෛතී‍්‍රපාල සිරිසේන මහතා මා සමඟ හිතවත් වෙනවා. එතුමා මගේ ගම් පැත්තේ ඥාතියෙක් ද වෙනවා. ඒ වගේම රත්න දේශපි‍්‍රය සේනානායක, ධර්මසිරි සේනානායක මහත්වරු මට දැන හැඳින ගන්න ලැබෙනවා. ඔවුන් මට හිතවත් වෙනවා. ශ්‍රීලනිප නායිකා සිරිමාවෝ බණ්ඩාරනායක මැතිනියට ද මම ඔය කාලේ දැන අඳුන ගන්නවා.1981 වර්ෂයේ දී පොලිසියේ මගේ සේවය බලධාරින් තහනම් කළා. නමුත් ඒ වැඩතහනම මගේ හොඳ පැත්තට යොමුවුණා. මගේ ජීවිතේ තවත් කඩඉමකට ඒ වැඩ තහනම හේතු වුණා. මොකද 1981 වර්ෂයේ දී ගරු සිරිමාවෝ බණ්ඩාරනායක මැතිනිය මාව සේරුවිල ආසනයේ ශ්‍රීලනිප සංවිධායකවරයා බවට පත් කරනු ලැබුවා...”* එදා ජේ. ආර්. ජයවර්ධන මහතාගේ ආණ්ඩුව කාලේ ඔබ මහ උළුගෙදර සිරකර සිටියා නේද..?“ඔව් ජේ. ආර්. ජයවර්ධන මාව මාස 7 ක් මැගසින් බන්ධනාගාරයේ තිබ්බා. මහ උළුගෙදර බත්වල රස මම බැලුවේ ජේ. ආර්. ට පිංසිද්ධ වෙන්න. මාව සිරකර ඉන්නකොට මැතිනිය ආවා සිරගෙදරට මාව බලන්න. නමුත් මාව බලන්නට එතුමියට ඉඩ දුන්නේ නෑ. මගේ දරු දෙන්නයි බිරියයි අනේක විද වධ වේදනාවලට ඒ කාලයේ ලක් වුණා. මැතිනිය ලියුම් පිට ලියුම් ලිව්වා මාව නිදහස් කරන්න කියලා.ඒත් මාව නිදහස් කළේ නැහැ. ඒ යැවූ ලිපිවල පිටපත් මගේ බිරිය ළඟ තියෙනවා. අන්තිමට මාස 7 ක් ගතවෙන වෙලේ මැතිනිය ජේ. ආර්. ට ලියා යැව්වා. 1971 කැරැල්ල යටතේ උඹේ පුතාව සැකපිට අත්අඩංගුවට පත්වූ වෙලාවේ මම සියලු චෝදනාවලින් නිදහස් කර හිරෙන් නිදහස් කළා. මතක ඇති. එහෙම නම් ගුණවර්ධනව චෝදනා නැතිව තියාගෙන ඉන්නේ ඇයි? නිදහස් කරන්න කියල, ඒ ලියුම ගියාට පස්සේ තමයි ජේ. ආර්. එදා මාව නිදහස් කළේ....”* ඔබ මුල්වරට පාර්ලිමේන්තු ගියේ..?1989 වර්ෂයේ පැවැති මහ ඡන්දයෙන් තමයි මම මුල්වරට පාර්ලිමේන්තු ගියේ. එදා මම තරග කළේ ‘අත ලකුණ’ යටතේ. ‘අතෙන්’ ඡන්දේ ඉල්ලපු අවසාන කීප දෙනා අතර මාත් එක් අයෙක්. අපි වගේ පොඩි පවුල්වල අයට මන්තී‍්‍රකෙනෙක් වෙන්න ලැබුණේ සිරිමාවෝ බණ්ඩාරනායක මැතිනිය නිසයි. මම බුඳුන් වැඳලා ඊළඟට අම්මටයි තාත්තටයි පහන් තියලා අනතුරුව මම වඳින්නේ බණ්ඩාරනායක මහත්තයට සහ බණ්ඩාරනායක මැතිනියටයි. ඒක මගේ ප්‍රතිපත්තියක්...”* ඔබේ පවුලේ ඔබ පමණ ද දේශපාලනයට පැමිණියේ..?“පවුලේ මමයි නංගිලා දෙන්නයි මල්ලිලා දෙන්නයි මම වැඩිමහල් අයියා.* ඔබේ ජීවිත ගමනේ සහකාරිය ඔබේ බිරිය. (මාලනී මැණිකේ රාජගුරු) ඔබට හමුවුණේ කොහොමද..?“මගේ බිරිය මාලිනීගේ ගම මහනුවර දිස්ත්‍රික්කයේ මීගම්මන කියන ප්‍රදේශය. මගේ සහකාරිය මාලිනී මට හමුවන්නේ පොලිසියට පින්සිද්ධ වෙන්න. මගේ දෛවය වෙනස් කෙළේ පොලිසිය. මහනුවර පොලිසියේ පොලිස් රාලහාමි කෙනෙක් ලෙස සේවය කරන කාලයේ ඇය කච්චේරියේ සේවය කළේ. ඒ අනුව අපි දෙන්නා දැන හැඳිනගෙන ප්‍රේම සම්බන්ධයක් මත තමයි විවාහ වුණේ. මාලිනී ළඟ තිබූ ආඩම්බර ගතියට මගෙ හිත තදින්ම ඇඳී ගියා. එයාගේ ආඩම්බර ගතිය නිසා මම දැඩි තීන්දුවක් ගත්තා. මාලිනීවම තමයි බඳින්නේ කියා. ඒ අනුව ඇයව විවාහ කරගත්තා. මට පස්සෙයි තේරුණේ මාව අල්ල ගන්නයි මෙයා ගණන් උස්සලා තියෙන්නේ කියලා..”* ඔබේ දරුවන් පිළිබඳව විස්තර අපට කිව්වොත්..?මට දරුවෝ දෙන්නෙක් ඉන්නවා. වැඩිමහල් පුතා, දෙවැනියා දුව. පුතාගේ නම නලින් මෙල්රෝයි ගුණවර්ධන. දුව නෙල්කා දිල්රුක්‍ෂි ගුණවර්ධන. පුතාට දැන් වයස අවුරුදු 32 ක්. විවාහකයි. දුවට දැන් වයස අවුරුදු 28 ක් විතර ඇති. එයත් විවාහකයි. මගේ පුතාව දේශපාලනයෙන් ඉවත් කරන්න ඕන හන්දා මම පිටරට යවලා තිබ්වා. නමුත් යළිත් ශ්‍රී ලංකාවට ඇවිත් ඉන්නවා. එයාගේ කැමැත්තක් තියෙනවා දේශපාලනයට එන්න. ඒත් මගේ නම් ඒ තරම්ම කැමැත්තක් නැහැ. දැනට පුතා මගේ සම්බන්ධීකරණ ලේකම්වරයෙක් ලෙස කටයුතු කරනවා.* ඔබට මෙවර බුද්ධ ශාසන නියෝජ්‍ය ඇමැතිධුරය හිමුවුණා.ඔව් මගේ කේන්දරයේ නරක දසාවක් තියෙනවා. ඒක තමයි මන්ත්‍රීකම තියෙන කොට ආණ්ඩුව නෑ. ආණ්ඩුව තියෙනකොට මන්තී‍්‍රකම නෑ. 2001 වර්ෂයේ දී ඒ දෙකම තිබුණා. නමුත් ආණ්ඩුව හදිසියේ වැටුණා. නමුත් මෙවර එහෙම නෑ. ආණ්ඩුවත් තිබුණා මන්ත්‍රීකමත් තිබුණා. ජනාධිපති මහින්ද රාජපක්‍ෂ මහත්තයාට පින්සිද්ධ වෙන්න මෙදා නියෝජ්‍ය ඇමැති ධුරයකුත් ලැබුණා. ඒ ගැන මට විශාල සතුටක් තියෙනවා. ශ්‍රීලනිප ආණ්ඩුව කාලවල හිටිය නායකයෝ, මැති ඇමැතිවරු සියල්ල මට සැලකුවා. ඇමැතිකම් නොතිබුණත් මට සැලකුවා. ඇමැතිකම නොතිබුණත් මම පරණ ශ්‍රීලනි පාක්‍ෂිකයෙක් නිසා ඒ අය මට සැලකුවා...”* ඔබේ ප්‍රතිපත්තිය...?“මට පුළුවන්නම් පුළුවන් කියනවා බැරි නම් බෑ කියනවා. ඒක තමයි මගේ ප්‍රතිපත්තිය. මම ජනතාව රස්තියාදු කරන්නේ නෑ. හෙට එන්න අද එන්න කියලා. වැඩේ කරලා දෙන්න මට කොළඹ යන්න පැට්ට්‍රල් ගහලා දෙන්න. මට කන්න අරන් දෙන්න කියල කවදාවත් මම කියන්නේ නෑ..”* ඔබේ ලග්නය මොකක්ද....?“මගේ ලග්නය වෘශ්චික ලග්නය..”* නක්‍ෂත්‍රය පිළිබඳව ඔබේ විශ්වාසය කොහොමද..?“නක්‍ෂත්‍රය මම විශ්වාස කරනවා. මම නක්‍ෂත්‍රය ඉගෙන ගෙන නැහැ. මම පිරිසිදු බෞද්ධයෙක්. තද බෞද්ධයෙක්. මම අවුරුදු 14 ක් පොලිසියේ හිටියා. එක වන සතෙකුට වෙඩි තියලා නෑ. ගිය ආත්මේ අපි කරපු පව් පින් අනුව අපි ඉපදෙනකොට ග්‍රහයෝ 9 දෙනා පිහිටනවා. ඒක කාටවත් වෙනස් කරන්න බෑ. ඒ කරපු පින් පව් අනුව මේ ග්‍රහයෝ මාරු වෙලා තමයි අපිට සැප හෝ දුක උරුම වෙන්නේ. අපිට සිදුවන සියලුම දේවල් ගිය ආත්මයේ කරපු එකවුන්ට් එකට තමයි සිද්ධ වෙන්නේ..”.</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>04</day>
    </date>
    <link>http://www.dinamina.lk/2010/12/04/_art.asp?fn=f1012043</link>
    <topic>සංචාරකයන්ගේ පාරාදීසය බේරුවල</topic>
    <author>සටහන් - නිවන්ති තිලකරත්න ඡායාරූප - ප්‍රසාද් පූර්ණමාල්  </author>
    <content>ශ්‍රී ලංකාවේ සුන්දර වෙරළ තීරයන් අතර බේරුවල වෙරළ තීරයට හිමිවන්නේ විශේෂත්වයකි. සංචාරකයන් විශාල ප්‍රමාණයක් බේරුවලට ඇදී එන්නේ ද මේ සුන්දර වෙරළ තීරය නිසාය. මේ ප්‍රදේශයට බේරුවල නම යෙදීමට පාදක වී ඇත්තේ මේ වෙරළ තීරයයි.ජනප්‍රවාදයේ පවතින කතාවට අනුව ඈත අතීතයේ මේ ප්‍රදේශයට විදේශයෙන් මුස්ලිම්වරු පැමිණ තිබේ. ඔවුන් පැමිණ තිබෙන්නේ රුවල් නැවකිනි. එහි රුවල බාන ලද මේ ස්ථානය බෑරුවල’ යනුවෙන් නම් කර ඇති අතර පසුව ව්‍යවහාරයේ දී එය බේරුවල වී ඇත.කළුතර දිස්ත්‍රික්කයේ පිහිටා ඇති බේරුවල ප්‍රාදේශීය සභාව ඉතා කෙටි කාලයක් තුළ සංවර්ධන ව්‍යාපෘති රැසක් ආරම්භ කර තිබේ. දීර්ඝ කාලයක් තිස්සේ අපිළිවෙළට තිබූ අළුත්ගම නගරය දර්ගා නගරය ආදී නගර අලංකාර කිරීමට කටයුතු කර තිබේ. එහි දී අනවසර ඉදිකිරීම් ඉවත් කර ඇති අතර නගර පිරිසුදුව පවත්වා ගෙනයාමට කටයුතු කර ඇත. අපවිත්‍රව තිබුණු අළුත්ගම නගරයේ මාළු වෙළෙඳසල් භූමිය ක්‍රමවත්ව පවත්වාගෙන යාමට ප්‍රාදේශීය සභාවට හැකි වී තිබේ.දීර්ඝ කාලයක් තිස්සේ ගැටලුවක්ව පැවැති දර්ගා නගරයේ කසළ ප්‍රශ්නය විසඳීමට ද කටයුතු කර ඇත. ලබන වසර අවසන්වීමට ප්‍රථම දර්ගා නගරයෙන් එම කසළ සම්පූර්ණයෙන් ඉවත් කිරීමට ද ප්‍රාදේශීය සභාව බලාපොරොත්තු වේ. මේ වන විට බේරුවල ප්‍රාදේශීය සභාව කොම්පෝස්ට් පොහොර නිපදවීමේ ව්‍යාපෘතියක්ද ආරම්භ කර තිබේ.දැනට මේ සඳහා ග්‍රාම සේවා වසම් දෙකක එකතු වන කසළ හා අළුත්ගම සති පොළෙහි දිරාපත්වන ද්‍රව්‍ය පමණක් කොම්පෝස්ට් නිෂ්පාදනය සඳහා යොදා ගනී.රුපියල් ලක්ෂ 150 ක පමණ මුදලක් වැය කර මාලේවන්බද්ධ පුස්තකාල , පෙර පාසල් හා මාතෘ සායන ගොඩනැඟිල්ල ඉදි කිරීමට පියවර ගෙන තිබේ. දෙමහල් ගොඩනැඟිල්ලක් ලෙස ඉදිවන මෙහි පළමු අදියර දැනටමත් නිමකර ඇත.ගරා වැටෙමින් තිබූ පයාගල, පොතුවිල පුස්තකාල ගෙඩනැඟිල්ල වෙනුවට නව ගොඩනැඟිල්ලක් ඉදි කිරීමට ද ප්‍රාදේශීය සභාව කටයුතු කර ඇත. අංග සම්පූර්ණ දෙවැනි ශ්‍රෙණියේ ගොඩනැඟිල්ලක් ලෙස මෙය ඉදිවේ.ක්‍රමවත් නොවූ අළුත්ගම නගර ශාලාව අංග සම්පූර්ණ නගර ශාලාවක් බවට පත් කිරීමට ද කටයුතු කර තිබේ. එපමණක් නොව ක්‍රීඩා ක්‍ෂේත්‍රයේ දියුණුව සඳහා ප්‍රාදේශීය සභාවේ අවධානය යොමු වී තිබේ. පින්හේන නව ක්‍රීඩාංගණයක් ඉදි කර තිබේ. කාලවිලකන්ද ක්‍රීඩාංගණය විශාල කර සම්පූර්ණයෙන්ම අලුත්වැඩියා කර තිබේ.සංචාරක ව්‍යාපාරය මේ ප්‍රදේශයේ හොඳින් සිදු වන අතර ඒ සඳහා ද ප්‍රාදේශීය සභාවේ දායකත්වය ලැබේ. එනම් වෙරළ තීරය පිරිසුදුව පවත්වාගෙන යාමට අවශ්‍ය පියවර ගැනීමයි. සතියකට දෙවරක් වෙරළ තීරය පවිත්‍ර කිරීම සිදු කරයි. වර්ෂාවත් සමඟ වෙරළ තීරයට කැළි කසළ විශාල ප්‍රමාණයක් ගසා ගෙන අතර ඒවා ශුද්ධ පවිත්‍ර කිරීමද සිදු වන්නේ ප්‍රාදේශීය සභාවෙනි.ඕලන්ද ඇළ ප්‍රතිසංස්කරණ ව්‍යාපෘතිය බේරුවල ප්‍රාදේශීය සභාවේ ප්‍රධාන ව්‍යාපෘතියකි. වසර 50 ක පමණ කාලයක් තිස්සේ හාරා නොතිබුණු මේ ඇළ මත ශාක පවා වැවී තිබිණි. මේ නිසා වැසි ජලය නිසි පරිදි ගලා නොබැසීමෙන් ප්‍රදේශය ගංවතුර තර්ජනයට පවා ලක්විය. රුපියල් ලක්ෂ 5 ක් පමණ වැය කර ඕලන්ද ඇළ හාරා ප්‍රතිසංස්කරණය කිරීමට බේරුවල ප්‍රාදේශීය සභාව කටයුතු කර තිබේ. මෙය ප්‍රදේශයට එල්ල වූ ගංවතුර තර්ජනය වළක්වා ගැනීමට ප්‍රධාන හේතුවක් වී ඇත.ප්‍රදේශයේ මංමාවත් වැඩිදියුණු කිරීම හා පිරිසිදුව පවත්වාගෙන යාමට ද ප්‍රාදේශීය සභාව පියවර ගෙන තිබේ. පිබිදෙන ගම්දොර වැඩසටහන යටතේ ගාම සේවා මට්ටමේ සංවර්ධන කටයුතු සිදු වෙමින් තිබේ.ඩෙංගු උවදුර මර්දනය කිරීම සඳහා ප්‍රාදේශීය සභාව ක්‍රියාත්මක කර ඇති වැඩසටහන් රැසකි. මහජන සෞඛ්‍ය පරීක්‍ෂකවරුන් ගේ සහාය ඇතිව ජනතාව දැනුම්වත් කිරීමට පියවර ගෙන තිබේ. එසේම දුමායන යන්ත්‍රයක් මිල දී ගෙන මදුරුවන් මර්දනය කිරීමට කටයුතු කර ඇත.බේරුවල ප්‍රාදේශීය සභාව සෑම වසරකම වැඩිහිටි උත්සවයක් පවත්වයි. එහි දී වැඩිහිටියන් සියලු දෙනා ප්‍රාදේශීය සභා භූමියට ගෙන්වා ඔවුන්ගේ නිර්මාණ සඳහා අවස්ථාව ලබා දෙයි. සෑම වැඩිහිටියෙකුට ම සමරු තිළිණ ලබා දීම ද සිදු කරයි.තවද සෑම වසරකම සාහිත්‍ය කලා මහෝත්සවයක් ද පවත්වයි. එහිදී ජයග්‍රහණය ලබා ගන්නා අයට මෙන් ම ඉදිරිපත්වන සියලුම දෙනාට ත්‍යාග හා සමරු තිළිණ ලබා දෙයි.පෙර පාසල්වල වර්ෂ අවසාන විවිධ ප්‍රසංගවලට ද ප්‍රාදේශීය සභාවේ දායකත්වය ලබාදීම සිදුවේ. මීට අමතරව පසුගිය සිංහල අවුරුද්දේ දී සභාවේ සෑම සේචකයකුටම ත්‍යාගයක් ලබාදීමට කටයුතු කර තිබේ.  * බේරුවල ප්‍රාදේශීය සභා කාර්යාලය පිහිටා ඇති අළුත්ගම නගරය අලංකාර නගරයක් කිරීමට ඔබ ප්‍රාදේශීය සභාව මගින් මෑතක දියත් කළ වැඩසටන් මොනවාද?අළුත්ගම නගරය මේ තාක් පැවතුණේ අපිළිවෙළට හා අපිරිසුදුව මාළු වෙළෙඳ සල පිහිටා තිබෙන ස්ථානය කොතරම් අපිරිසුදුව තිබුණද කියලා මේ ප්‍රදේශයේ ජනතාව හොඳින්ම දන්නවා. නගරය පුරා ම අනවසර ඉදිකිරීම් තිබුණා. සමහර ඒවා වසර 30 කටත් වඩා පැරණි අනවසර ඉදිකිරීම්. මේ නිසා නගරය අපිළිවෙළ වී තිබුණා. මීට පෙර බොහෝ දෙනෙක් මේ නගරය අලංකාර කරන්න උත්සාහ කළා.එත් එය දුෂ්කර කාර්යයක් වුණා. මම මුලින් ම කළේ මේ අනවසර ඉදිකිරීම් ඉවත් කිරීම සඳහා ආරක්ෂක ඇමැතිතුමාට ලිපියක් යොමු කිරීම ඒ අනුව සියලුම අනවසර ඉදිකිරීම් ඉවත් කළා. මාළු වෙළෙඳ පොළ පිළිවෙළකට සකස් කළා. නගරයේ වටරටවුම අලංකාර ලෙස ඉදි කළා. මේ කටයුතු සඳහා අපි මුදල් ලබා ගත්තේ පෞද්ගලික ධන පරිත්‍යාගශීලීන්ගෙනි. මෙහිදී අනුර ද සිල්වා අපට බොහෝ උදවු කළ බව මතක් කළ යුතුයි.* ඔබ බලයට පත්වීමෙන් පසු ක්‍රියාත්මක කළ වෙනත් සංවර්ධන ව්‍යාපෘති මොනවාද?මම මේ සභාව භාර ගත්තේ 2009 වසරේ. ඒ වනවිට සභාව සතුව කෝටි තුනහමාරක පමණ ණයක් තිබුණා. මේ ණය ගෙවන අතරතුරේ දී තමයි මට සංවර්ධන කටයුතු කරන්න සිදු වුණේ. මම පළමුවෙන්ම කළේ ආදායම් ප්‍රමාණය වැඩි කර ගැනීමට කටයුතු කිරීම. හිඟ වරිපනම් එකතු කිරීමට කටයුතු කළා. එහිද මාස දෙකක් ඇතුළත හිඟ වරිපනම් ගෙවිය යුතු බවට නිවේදනයක් නිකුත් කළා.බැනර්, පත්‍රිකා මාර්ගයෙන් ජනතාව දැනුවත් කළා. ජනතාව අපට ඇහුම්කන් දුන්නා. මේ වන විට හිඟ වරිපනම්වලින් සියයට 80 ක් පමණ එකතු කර අවසන්. ණය කෝටි එක එකහමාරක් පමණ ගෙවා නිම කරන්න හැකි වුණා. විශාල ණය ප්‍රමාණයක් ගෙවමින් සිටියදීත් වියදම් අඩු කර අරපිරිමැස්මෙන් කටයුතු කරලා වැටිලා තිබුණු ප්‍රාදේශීය සභාව යළි ගොඩනැඟීමට හැකි වුණා.* දර්ගා නගරයේ කසළ ප්‍රශ්නය දීර්ඝ කාලයක් නොවිසඳී තිබුණු ප්‍රශ්නයක්. මේ සඳහා විසඳුම් සෙව්වේ කොහොමද?දර්ගා නගරයේ කසළ ප්‍රශ්නය අවුරුදු හැට හැත්තෑවක් තරම් ඈත කාලයක් තිස්සේ පැවතුනු දෙයක්. මේ ස්ථානය ගව ඝාතකාගාරයක් තිබුණු තැනක්. මේ කසළ ප්‍රශ්නය නිසා ප්‍රදේශයේ ජනතාව දැඩි සේ පීඩා වින්දා. මාධ්‍ය මගිනුත් මේ ප්‍රශ්නය ගැන කතා කළා. මේ ස්ථානයේ කුණු දැමීම නැවැත්වීම සඳහා උපරිම උත්සාහ දැරුවා.අපි සියලු දෙනාගේම කැපවීම මත මේ ස්ථානයේ කුණු දැමීම නවත්වා ගැනීමට අපට හැකි වුණා. ලබන වසර අවසන් වීමට පෙර දර්ගා නගරයේ කුණු සම්පූර්ණයෙන් ඉවත් කර ඒවායින් කොම්පෝස්ට් නිෂ්පාදනය කිරීමට කටයුතු කරනවා. රාජිත සේනාරත්න ඇමැතිතුමාටත් දැනුම් දීලා අක්කර එක හමාරක් වන එම ඉඩමේ නිවාඩු නිකේතනයක් ඉදි කිරීමට බලාපොරොත්තුවක් තිබෙනවා.* සංචාරක ව්‍යාපාරයක් සමඟ ඔබ ප්‍රදේශයේ හෝටල් ක්‍ෂේත්‍රය වර්ධනය වී තිබෙනවා. නිසි ප්‍රමිතියෙන් යුතුව මේ හෝටල් පවත්වාගෙන යාම සඳහා ප්‍රාදේශීය සභාව කටයුතු කරන්නේ කොහොමද?ප්‍රධාන පෙළේ හෝටල් ගණනාවක් අපද්‍රව්‍ය බැහැර කරමින් සිටියේ වෙරළ තීරයට. හැමදාම රාත්‍රියට මේ දේ සිදු වුණා. මෙය අපේ සුන්දර වෙරළ තීරයට විශාල හානියක් කළා. සෞඛ්‍ය පරීක්‍ෂකවරුන්ගේත් මැදිහත්වීම මත මේ වන විට එය සම්පූර්ණයෙන්ම නැවැත්වීමට හැකි වී තිබෙනවා. ඒ වගේ ම හෝටල්වල ආහාර පිළිබඳ අපි සොයා බලනවා. ප්‍රදේශයේ සිටින කඩහිමියන් , බේකරි හිමියන් කලාප මට්ටමන් රැස්කරලා සෑම වසරක ම දැනුවත් කරනවා. අපි පරීක්‍ෂා කිරීම් කරනවා. නිසි පරිදි කටයුතු නොකරන අයට තරාතිරම නොබලා නඩු පවරනවා.* සංවර්ධන ව්‍යාපෘති දියත් කිරීමේ දී ඒ සඳහා අරමුදල් සපයා ගැනීමට අනුගමනය කළ විශේෂ ක්‍රමවේද මොනවාද?විශාල ණය ප්‍රමාණයක් ගෙවමින් සභාවේ ආදායම්වලින් පමණක් සංවර්ධන කටයුතු සිදු කිරීම තරමක දුෂ්කර කාර්යයක්. මේ නිසා අපි ප්‍රදේශයේ සිටින ධන පරිත්‍යාගශීලින්ගේ උදවු ලබා ගත්තා. සංචාරක ව්‍යාපාරය මේ ප්‍රදේශයේ දියුණු මට්ටමක පවතින නිසා විදේශීය පරිත්‍යාගශීලින්ගේ උපකාර ලබා ගැනීමටත් අපි කටයුතු කළා.මාලේවන්බද්ද පුස්තකාලය, පෙර පාසල හා මාතෘ සායන ඉදිකිරීමට ආධාර ලබා ගත්තේ පරිත්‍යාගශීලින්ගෙන් ලක්ෂ 150කට වඩා වටිනා දෙමහල් ගොඩනැඟිල්ලක් මේ ස්ථානයේ ඉදිවෙනවා. දැනටමත් මෙහි පළමු අදියර අවසන්. ඒවගේම පොතුවිල දිරාපත්වෙමින් තිබූ පුස්තකාල ගොඩනැඟිල්ල වෙනුවට නව පුස්තකාල ගොඩනැඟිල්ලක් ඉදිකිරීමටත් පරිත්‍යාගශීලින්ගේ උදව් ලබා ගත්තා.මගේ පෞද්ගලික ධන පරිත්‍යාගයෙන් ව්‍යාපාරිකයෝ කීප දෙනෙකුගේ පරිත්‍යාගයෙනුත් හොරගස්කැලේ ගම්මානයට මාතෘ සායනයක් ඉදිකර දීමට කටයුතු කළා. ඒ වගේම මම සභාව තුළ කැටයක් තබා තිබෙනවා. මගේ ව්‍යාපාර කටයුතුවලින් උපයන මුදල් වලින් කොටසක් මම ඒ කැටයේ තැන්පත් කරනවා. ඒ මුදල් යොදවන්නෙත් සභාවේ සංවර්ධන කටයුතුවලට.* ඔබ සැලසුම් කරන්නේ ඔබේ සභාව කුමන මට්ටමකට ගෙන ඒමටද?මගේ අත්වල දැලි නොගාගෙන හරියට වැඩක් කිරීම තමයි මගේ බලාපොරොත්තුව. මම කටයුතු කරන්නේ සෑම දෙනාටම එක හා සමාන සේවයක් ලබාදීමට. මහ සභාව භාර ගන්නා විට සභාවේ ලිපි ගොනු පවා නිසියාකාරව පවත්වාගෙන ගියේ නෑ. සමහර නිලධාරින්ගෙන් ඉටුවිය යුතු සේවය හරියට ඉටු වුණේ නෑ.මේ සියල්ල වෙනස් කිරීමට මට හැකි වුණා. මම අපේ සේවකයන්ට ආදර්ශයක් වුණා. සියලු වැඩ කටයුතුවලදී මමත් සහභාගි වෙනවා. ශ්‍රමදානවලට සහභාගී වෙනවා. ‘මේ ආදර්ශය නිසා සේවකයන් ඉබේ ම වැඩ කරන්න පටන් ගත්තා. මේ සියලු කටයුතු සිදු කරමින් වේගවත් සංවර්ධන ගමනක් යන්න තමයි මම බලාපොරොත්තු වෙන්නේ.දැන් අපේ ප්‍රාදේශීය සභාව ගොඩක් දියුණුයි. කාර්යක්ෂමතාවය ඉතාමත් ඉහළ මට්ටමක තිබෙනවා. අපි වැඩ කටයුතු කරගන්න ප්‍රාදේශීය සභාවට ගිය විට ඉතා ඉක්මනින් ඒ කටයුතු කරගන්න පුළුවන්. ඉස්සර අළුත්ගම නගරය අපිළිවෙළයි. ඒ දැන් නගරය අලංකාරයි. වට රවුම ඉතා හොඳින් හදලා තියෙනවා. ඉස්සර රථ ගාලක් තිබුණේ නෑ. දැන් ඒ ගැටලුවටත් විසඳුමක් ලැබී තිබෙනවා. නගරය අපවිත්‍රව තිබුණු නිසා ජනතාව බොහෝ සේ පීඩා වින්දා. ඒත් දැන් නගරයේ කුණු ටික හරි විදිහට අරගෙන යනවා. හැම පැත්තෙන් ම ඉස්සරට දැන් අපේ ප්‍රදේශය දියුණුයි.අපේ් ප්‍රාදේශීය සභාවේ සභාපතිතුමා ඇතුළු කාර්ය මණ්ඩලය ඉතා කැපවීමෙන් කටයුතු කරන ආකාරය අපට දැක ගන්න පුළුවන්. සභාපතිතුමා රාත්‍රි කාලයේ දී පවා සභාවේ රැඳී සිටිමින් වැඩ කරනවා අපි දැකලා තියෙනවා. මේ වන විට අපේ ප්‍රදේශය වේගයෙන් දියුණුවෙමින් තිබෙනවා.ඒකට ප්‍රධාන හේතුව තමයි ප්‍රාදේශීය සභාව කැපවීමෙන් වැඩ කිරීම. ඉස්සර අළුත්ගම නගරය අපිරිසුදු කිසිම පිළිවෙළක් නැති නගරයක්. අනවසර ඉදිකිරීම්වලින් පිරී තිබුණා. ඒ සියල්ල ඉවත් කරලා සුන්දර නගරයක් නිර්මාණය කරන්න ප්‍රාදේශීය සභාවට හැකි වී තිබෙනවා.ඉස්සර අළුත්ගම නගරයට වඩා දැන් නරගය ගොඩක් ම වෙනස්. ඉස්සර පදිකයන්ට ඇවිදින්න විදිහක් තිබුණේ නෑ. කඩහිමියන් හැම තැන ම බඩු පුරවාගෙන හිටියා. දැන් ඒ සියල්ල ඉවත් කරලා තිබෙනවා. කරදරයක් නැතිව බඩු මිලදී ගන්න යන්න පුළුවන්. අළුත්ගම වගේ ම දර්ගා නගරය සංවර්ධනය කරන්නත් ප්‍රාදේශිය සභාව කටයුතු කරලා තිබෙනවා. නගර වගේ ම අතුරු පාරවල් වැඩි දියුණු කරලා තිබෙනවා. සමහර පාරවල් කොන්ක්‍රීට් කරලා තිබෙනවා. සෑම අංශයකින් විශාල දියුණුවක් මෑත කාලය තුළ සිදු වී තිබෙනවා.ඉස්සර අපේ් මාළු වෙළෙද පොළ තිබුණේ අපායක් වගේ. ඒ තරම් ම අපිරිසුදුයි. මාළු මිලදී ගන්න එන්න පුළුවන් තත්ත්වයක් තිබුණේ නෑ. ඒත් මේ මාළු වෙළෙඳ පොළ පිළිවෙළක් කරන්න ප්‍රාදේශීය සභාවට හැකි වුණා. දැන් මෙතනට ඔනෑම කෙනෙකුට කරදරයකින් තොරව මාළු මිලදී ගන්න එන්න පුළුවන්.නගරයේ අලංකාරයටත් මෙය හේතුවක්. ඒත් අපට මෙතන ඉඩකඩ ප්‍රමාණවත් නැති තත්ත්වයක් තිබෙනවා. ඒ ගැනත් ප්‍රාදේශීය සභාවේ අවධානය යොමු වෙයි කියලා හිතනවා. ප්‍රාදේශීය සභාවේ අනෙකුත් සංවර්ධන වැඩ කටයුතු හොඳින් සිදුවෙනවා. ඉස්සරට වඩා දියුණු තත්ත්වයක් දකින්න පුළුවන්.ප්‍රාදේශීය සභාවේ වැඩ කටයුතු ඉතාමත් හොඳින් සිදුවෙනවා. අපේ වෙළෙසල ඉස්සරහ මාර්ගය ඉතා හොඳීන් වැඩි දියුණු කරලා තිබෙනවා. එහි දී ප්‍රාදේශීය සභාවේ සභාපතිවරයා ඉතාමත් කැපවීමෙන් කටයුතු කරන ආකාරය අපි දැක්කා. මම මේ ගැන කියන්නේ පක්ෂ භේදයකින් තොරවයි.අපි දැකපු දේ තමයි කියන්නේ. සභාපතිතුමා පාර හදන තැනට ඇවිත් මහ රෑ වෙන තුරු ම රැඳී සිටියා. පොදු වැඩවල දී එතුමාගේ සහභාගිත්වය ඉහළින් ම තිබෙනවා. විදී ලාම්පු නඩත්තු කිරීම හොඳීන් සිදු වෙනවා. සංවර්ධන වැඩ කටයුතු රාශියක් මේ වන විට සිදු වී තිබෙනවා. අපිරිසුදුව තිබුණු මාළු වෙළෙඳ පොළ දැන් පිරිසුදුව තිබෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>06</day>
    </date>
    <link>http://www.dinamina.lk/2010/12/06/_art.asp?fn=n1012061</link>
    <topic>* දෙකක් මහ බැංකුව යටතේ * මූලික වැඩ ඇරැඹේ</topic>
    <author>ජයසිරි මුණසිංහ, ධනුෂ්ක ගොඩකුඹුර සහ නුවන් කොඩිකාර</author>
    <content>දැනට විශ්‍රාම වැටුපක් නොලබන, ලක්‍ෂ අසූවකට අධික ශ්‍රමිකයන්ට අය වැයෙන් යෝජනා කළ විශ්‍රාම හිමිකම ලැබෙන අරමුදල් වහාම ස්ථාපිත කිරීමට රජය සූදානම් වේ.ඒ අනුව පෞද්ගලික හා සංස්ථා අංශයේ රැකියාවල නිරත පුද්ගලයන් ලක්‍ෂ 20 කටත්, විදේශ රැකියාවල නිරත ලක්‍ෂ 30 කටත්, කෘෂිකර්ම, ධීවර, ස්වයං රැකියා වැනි අංශවල අවිධිමත්ව සේවයේ නිරත ලක්‍ෂ 30 කටත් මෙමඟින් සෙත සැලැසෙනු ඇත. මේ අරමුදල් වලින් දෙකක් ඉතා සංවිධානාත්මකව ශ්‍රී ලංකා මහ බැංකුවේ මුදල් මණ්ඩලයේ කළමනාකාරීත්වය යටතේ ස්ථාපිත කැරේ.එහි මූලික කටයුතු දැනටමත් ආරම්භ කොට ඇතැයි ශ්‍රී ලංකා මහ බැංකුවේ ජ්‍යෙෂ්ඨ නියෝජ්‍ය අධිපති ධර්මා ධීරසිංහ මහතා “දිනමිණ” ට ප්‍රකාශ කෙළේ ය.විදේශගත ශ්‍රී ලාංකිකයන්ට විශ්‍රාම වැටුප් හිමිකම ලැබෙන අරමුදල පිහිටුවීමට රුපියල් මිලියන 1000 ක් ද අවිධිමත් අංශයේ අය වෙනුවෙන් පිහිටුවන අරමුදල රුපියල් මිලියන 1000 ක් ද වසර 2011 අය වැයෙන් ලබාදීමට ජනාධිපති මහින්ද රාජපක්‍ෂ මහතා පියවර ගත් බව නියෝජ්‍ය අධිපතිවරයා සඳහන් කෙළේ ය.පෞද්ගලික අංශයේ සේවයේ නිරත පුද්ගලයකු තම වැටුපෙන් සයයට දෙකකුත්, සේවා යෝජකයෙකු සියයට දෙකකුත් අරමුදලට දායක මුදල් ලෙස එක් කළ යුතුය.ඊට අමතරව සේවා යෝජකයා විසින් සේවා නියුක්තිකයා ගේ සම්පූර්ණ විශ්‍රාම පාරිතෝෂිකය මෙම අරමුදලට බැර කළ යුතුය. සේවා නියුක්තිකයෙකු විසින් විශ්‍රාම ගැනීමේ දී ලබා ගන්නා අර්ථ සාධක අරමුදල් ශේෂයෙන් සියයට දෙකක් ඔවුන්ගේ අනාගත විශ්‍රාම වැටුප් ප්‍රතිලාභ වෙනුවෙන් මෙම විශ්‍රාම වැටුප් අරමුදලට දායක කළ යුතුය. මේ අරමුදලින් විශ්‍රාම වැටුප් ප්‍රතිලාභ ලැබීමට අවම වශයෙන් වසර 10 ක් වත් ඊට දායකත්වය සැපැයිය යුතු බව අය වැයෙන් අවධාරණය කළ බව ද ධීරසිංහ මහතා සඳහන් කෙළේ ය.කෘෂි කර්මාන්ත, ධීවර, ප්‍රවාහන, ඉදිකිරීම් හා ස්වයං රැකියා ක්ෂේත්‍රවල නියැළි ලක්‍ෂ 30 පමණ පිරිස වෙනුවෙන් සමාජ ආරක්‍ෂණ මණ්ඩලයට අනුබද්ධිතව පුරවැසි විශ්‍රාම හා රක්‍ෂණ අරමුදල පිහිටුවේ.අවුරුදු 10 ක් අරමුදලට දායක විය යුතු අතර, අවුරුදු 65 ට එළැඹි පසු මෙහි ප්‍රතිලාභ ලැබීමට දායක වුවෝ සුදුසුකම් ලබති.මේ අතර මිලියන තුනකට ආසන්න සංඛ්‍යාවක් වන විදේශ රැකියා නියුක්තිකයින්ට විශ්‍රාම වැටුපක් ලබාදෙන බවට ජනාධිපතිවරයා දුන් පොරොන්දුවකට අනුව ක්‍රියාත්මක කරන වැඩපිළිවෙළට මෙවර අය වැයෙන් රුපියල් මිලියන 1000 ක් වෙන්කර තිබෙන බව විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතා “දිනමිණ” ට කීය.විදේශ රැකියා විශ්‍රාමික අරමුදල ලෙස නම් කර ඇති අරමුදල සඳහා සෑම විදේශ රැකියා ශ්‍රමිකයකුම වසරකට අවම වශයෙන් රුපියල් 12000 ක් බැර කළ යුතු අතර වසර දෙකක් මෙලෙස බැර කළ යුතු බව හෙතෙම කීවේය.මීට අමතරව විදේශ සේවා නියුක්ති කාර්යාංශය පාවිච්චියට නොගත් මුදල් ද මීට බැර කරන බව ඒ මහතා සඳහන් කළේ ය.පිරිමි අයකුට වසර 65 ක් ඉක්ම වූ පසුව හා කාන්තාවකට වසර 60 ක් ඉක්මවූ පසුත් මෙම විශ්‍රාම වැටුප ගෙවීමට නියමිත බව පෙරේරා මහතා කීවේය.ශ්‍රී ලංකාව උපයන විදේශ විනිමයෙන් 35% ක දායකත්වයක් මේ වන විටත් විදේශ ශ්‍රමිකයෝ ලබා දෙමින් සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>06</day>
    </date>
    <link>http://www.dinamina.lk/2010/12/06/_art.asp?fn=n1012062</link>
    <topic>ප්‍රජාතන්ත්‍රවාදය අගයන කිසිවකුට ඔක්ස්ෆර්ඩ් සිද්ධිය අනුමත කරනු බෑ</topic>
    <author>නුවන් කොඩිකාර</author>
    <content>ජනාධිපති මහින්ද රාජපක්ෂ මහතා ඉලක්ක කර ගනිමින් මහා බ්‍රිතාන්‍යයේ දී එල්ල වූ කොටි හිතවාදී විරෝධතාව හමුවේ නිහඬව සිටීමට ප්‍රජාතන්ත්‍රවාදය අගයන ලොව කිසිදු රටකට නොහැකි බව අගමැති දි. මු. ජයරත්න මහතා පැවැසීය.අභීත, ජනතාවාදී නායකයකු ලෙස ජනාධිපතිතුමා ලන්ඩන් ඔක්ස්ෆර්ඩ් සරසවි ශිෂ්‍ය සංගමයේ ආරාධනය පිළිගැනීම පවා එම විශ්වවිද්‍යාලයට ගෞරවයක් ගෙන දෙන්නක් බව හෙතෙම ‘දිනමිණ’ ට ප්‍රකාශ කෙළේ ය.ජනාධිපතිවරයාට එල්ල වූ බාධාකාරී තත්ත්වයෙන් පැහැදිලි වන්නේ ත්‍රස්තවාදයට අර අඳීන පිරිසක් ජාත්‍යන්තර වශයෙන් තවදුරටත් සිටින බව ද ඒ මහතා සඳහන් කෙළේ ය.මෙවැනි සිද්ධි හමුවේ අප ශ්‍රී ලාංකීය ජාතියක් ලෙස තවදුරටත් ශක්තිමත් වනවා මිස, අපගේ චින්තනය කිසිදු බලවේගයකට යටපත් කළ නොහැකි බව ජයරත්න මහතා කීවේ ය.ත්‍රස්තවාදයට මුහුණ දී එය මුළුමනින්ම මර්දනය කළ ලෝකයේ සිටින එකම නායකයා ලෙස ජනාධිපති මහින්ද රාජපක්ෂ මහතා ආරක්ෂාකර ගැනීම මේ භූමියේ පය ගසා සිටින සෑම ශ්‍රී ලාංකිකයකුගේම යුතුකම හා වගකීම බව අගමැතිවරයා පැවැසීය. මහා බ්‍රිතාන්‍යයේ දී එල්ල වූ විරෝධතාව රටක නායකයකු ලෙස ජනාධිපතිතුමාට පමණක් නොව ශ්‍රී ලංකාවටම සිදුකළ බලපෑමක් බව පෙන්වා දුන් ඒ මහතා මෙවැනි කෙණහිළිකම්වලින් අප ජාතිය පාගා දැමිය නොහැකි බව සඳහන් කෙළේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>06</day>
    </date>
    <link>http://www.dinamina.lk/2010/12/06/_art.asp?fn=n1012063</link>
    <topic>සක්විති ඇල්ලූ පිරිසට කෝටි 1½ක තෑගි</topic>
    <author>විජයානි එදිරිසිංහ</author>
    <content>සක්විති රණසිංහ අත්අඩංගුවට ගැනීම ඇතුළු අපරාධ මැඬලීමට කැපවූ පොලිස් නිලධාරින්ට සහ ඔත්තුකරුවන්ට රුපියල් කෝටි එකහමාරක ත්‍යාග මුදල් ලබා දී තිබේ.පොලිස්පති ආචාර්ය මහින්ද බාලසූරිය මහතාගේ සහභාගිත්වයෙන් පෙරේදා (4) කොළඹ දී මෙම උත්සවය පැවැත්විණි.පොලිසියේ 737දෙනකු වෙනුවෙන් රුපියල් එක්කෝටි විසිහතර ලක්ෂයක් සමඟ වැටුප් වර්ධක සහ ප්‍රශංසා ද හිමිවිය. ලබාදුන් ප්‍රශංසා ලිපි ප්‍රමාණය 510 කි. පොලිසියට ඔත්තු සැපයූ පිරිස වෙනුවෙන් රුපියල් ලක්ෂ 23ක් පමණ ලබා දී ඇත. පොලිස් දෙපාර්තමේන්තුවේ නියෝජ්‍ය පොලිස්පති තනතුරුවල සිට කොස්තාපල් දක්වා වූ පිරිසක් ත්‍යාගවලට හිමිකම් ලබා ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>06</day>
    </date>
    <link>http://www.dinamina.lk/2010/12/06/_art.asp?fn=n1012064</link>
    <topic>ඩෙංගු පතුරන රාජ්‍ය ආයතනවල ප්‍රධානීන්ට නඩු පවරන්න</topic>
    <author>සුභාෂිනී සේනානායක</author>
    <content>ඩෙංගු මදුරුවන් බෝවන ස්ථාන පවත්වාගෙන ගිය රාජ්‍ය ආයතන ප්‍රධානීන්ට එරෙහිව වහාම නඩු පවරන ලෙස සෞඛ්‍ය ඇමැති මෛත්‍රීපාල සිරිසේන මහතා ජාතික ඩෙංගු මර්ධන වැඩසටහනට උපදෙස් දී තිබේ. එමෙන්ම ඩෙංගු මදුරු තවාන් පවත්වාගෙන ගිය රාජ්‍ය ආයතන වල නම් ලැයිස්තුවක් ජනාධිපතිට වහාම භාරදීමට ද පියවර ගෙන ඇත.දිවයිනේ රාජ්‍ය ආයතන හා පාසල් විශාල ප්‍රමාණයක් පරීක්ෂාවට ලක්කළ විමර්ශන නිලධාරීන්ට එම ස්ථානවලින් 90%ක ඩෙංගු මදුරු තවාන් පවත්වාගෙන යාමට ආයතන ප්‍රධානීන් කටයුතු කර ඇති බවට පෙනී ගොස් තිබේ. ඔක්තෝබර් 07 සිට 13 දක්වා ස්ථාන තුන් ලක්ෂ අනූදහස් හයසිය හැත්තෑපහක් පරීක්ෂාවට ලක්කර ඇත.මෙයින් ස්ථාන එක්ලක්ෂ දහසය දහස් හාරසිය අනුහයක් මදුරුවන් බෝවිය හැකි ස්ථාන විය. මදුරු කීටයන් සහිත ස්ථාන විසිදෙදහස් එකසිය අනූහතරක් සොයාගෙන තිබේ. මේ ස්ථාන පවත්වාගෙන ගිය පුද්ගලයන් එකොළොස් දහස් පනහකට නොතිසි නිකුත් කර තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>06</day>
    </date>
    <link>http://www.dinamina.lk/2010/12/06/_art.asp?fn=n1012065</link>
    <topic>‘ලන්ඩන් කොටින්ට’ එරෙහිව උතුරේ දෙමළ ජනයා වීදි බසිති</topic>
    <author>වවුනියාව උතුර සමූහ බන්දුල සෙනෙවිරත්න</author>
    <content>‘කොටි හිතවාදී පිරිසක් ලන්ඩනයේ දී ජනාධිපති මහින්ද රාජපක්‍ෂ මහතාට සිදුකළ බාධා කිරීම්වලට විරෝධය දක්වමින් මුලතිව්, කිලිනොච්චිය ඇතුළු උතුරේ ජනතාව පෙරේදා (04) උද්ඝෝෂණ ව්‍යාපාරයක් පැවැත්වූහ.මුලතිව් නගරය, විශ්වමඩු, වල්ලුවාරම්පුරම, ඔඩ්ඩුසුඩාන් හා කිලිනොච්චිය නගරයේ අතිවිශාල ජන පිරිස් එක්රැස් වෙමින් හා පෙළපාළි යමින් මෙම උද්ඝෝෂණයට සහභාගි වූහ. මුලතිව් නගර මධ්‍යයේ පැවති විරෝධතාවට 1500ක පමණ වන පිරිසක් එක්ව සිටි අතර කළුකොඩි ඔසවමින් හා පඹයන් පුළුස්සමින් විරෝධතා පුවරු ප්‍රදර්ශනය කරමින් විරෝධතාවට එක්ව සිටියහ.‘විශ්වමඩු වල්ලුවාර්පුරම් විරෝධතාවට 1000 කට වැඩි පිරිසක් එක්ව සිටි අතර වල්ලුවාර්පුරම් මංසන්ධියේ සිට විරෝධතා පුවරු අතැතිව පාසල් භූමිය වෙත පෙළපාළියෙන් ගමන් ගත් පිරිස එහිදී එක් රැස්වී එල්.ටී.ටී.ඊ යට හා ඔවුන්ගේ අනුගාමිකයන්ට එරෙහිව විරෝධතා හඬ නැගූ®හ.’ ඔඩ්ඩුසුඩාන් මංසන්ධියේ දී කොටි හිතවාදීන්ට එරෙහිව විශාල ජන සහභාගිත්වයෙන් විරෝධතා පැවති අතර ටයර් පුළුස්සා විරෝධයේ නියැළෙන අයුරු දක්නට ලැබිණි.කිලිනොච්චිය නගරයේ පැවැති විරෝධතාවද අතිවිශාල ජන පිරිසකගේ සහභාගිත්වයෙන් පැවැති අතර පෙළපාළියකින් පැමිණි ජනතාව කිලිනොච්චිය නගර මධ්‍යයේ ඇති ත්‍රස්තවාදීන් විසින් විනාශ කළ වතුර ටැංකිය අසලට රැස්වී විරෝධතාව පළ කළහ.සෑම විරෝධතාවක දීම උතුරේ ජනතාව හඬ නගා ප්‍රකාශ කළේ තමන්ව යළි යුද්ධයකට තල්ලු කර ජන ජීවිතය අස්ථාවර කිරීමට ජාත්‍යන්තරය, කොටි හිතවතුන් ක්‍රියා නොකළ යුතු බවයි. තමන්ට අවශ්‍ය ජනාධිපති මහින්ද රාජපක්‍ෂ මහතා යටතේ සාමකාමී රටක් බව පැවසූ ජනතාව තමන්ට ‘ප්‍රභාකරන්’ ගේ හෝ වෙනත් ත්‍රස්තවාදියෙකුගේ සංවිධාන අවශ්‍ය නැතැයි පැවසූහ.එදා ත්‍රස්තවාදීන් තමන්ට වෙඩි තබමින් පහර දෙමින් පීඩාවට පත්කළ අයුරු සිහිපත් කළ මුලතිව් වැසියෝ දැන් තමන් නිදහස්ව ජීවත් වන බවත් එය නැතිකිරීමට ජාත්‍යන්තර හෝ කොටි හිතවතුන් දරන උත්සාහය පිළිකුලෙන් හෙළා දැක ජනාධිපති රාජපක්‍ෂ මහතාට සාමකාමී රට සංවර්ධනය කරා ගෙනයාමට සහාය ලබා දෙන බවද පැවසූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>06</day>
    </date>
    <link>http://www.dinamina.lk/2010/12/06/_art.asp?fn=n1012066</link>
    <topic>දෙමළ ජනතාවට හිතවත් නම් උතුරේ සංවර්ධනයට අත දෙන්න</topic>
    <author>සුභාෂිනි සේනානායක</author>
    <content>බ්‍රිතාන්‍යයේ ලන්ඩන් නුවරදී ජනාධිපති මහින්ද රාජපක්ෂ මහතා අපහසුතාවට ලක්කිරීම සඳහා සංවිධාන කළ උද්ඝෝෂණය පාර්ලිමේන්තු මන්ත්‍රීවරුන් වන ප්‍රභා ගනේෂන්, පී. දිගම්බරන් මහත්වරු දැඩි සේ හෙළා දකිති.සියයට දෙකක් පමණ වන දෙමළ ඩයස්පෝරාව යුද්ධයෙන් පීඩා විඳි ජනතාවට උපකාර කළ යුතු නම් උතුරු නැෙඟනහිර ප්‍රදේශවලට ගොස් එම ජනතාවගේ ජීවනෝපාය කටයුතු ඉදිරියට ගෙනයාම සඳහා උපකාර කළ යුතු බවත් එම මන්ත්‍රීවරු ඉල්ලා සිටිති.ඔක්ස්ෆර්ඩ් විශ්වවිද්‍යාලයේ දේශනයක් පැවැත්වීම සඳහා පිටත් වූ ජනාධිපතිවරයාට එරෙහි ව දෙමළ ඩයස්පෝරාව සහ ඇතැම් පිරිස් එක්ව සංවිධාන කළ උද්ඝෝෂණය ඔවුන් හෙළාදකින බව ද මන්ත්‍රීවරු පසුගියදා කොළඹ නිපෝන් හෝටලයේ පැවති මාධ්‍ය හමුවකදී අවධාරණය කළහ.යුද්ධයෙන් පසු නැවත පදිංචි කරවූ දෙමළ ජනතාවට දෙමළ ඩයස්පෝරාව සිදුකරන මෙවැනි ක්‍රියා මගින් හානි සිදුවන බව පවසන කොළඹ දිස්ත්‍රික් පාර්ලිමේන්තු මන්ත්‍රී මනෝගනේෂන් මහතා මෙවැනි දේ වහාම නවතා දැමිය යුතු බවත් එය දෙමළ ජනතාවට සිදු කරන යහපතක් බවත් පවසයි.යුද්ධයට පෙර සිංහල ජනතාව දමිළ ජනතාව දෙස බැලුවේ සැකයෙන් බව පවසන මන්ත්‍රීවරයා සියලුම ද්‍රවිඩ ජනතාව කොටි ලෙස සිතූ බවත් ඉන් දකුණේ ජීවත්වන දමිළ ජනතාව පවා මහත් අසීරුතාවට පත් වූ බවත් ප්‍රකාශ කරයි.මේ වන විට යුද්ධය සම්පූර්ණයෙන් නිමා කර කොටි සංවිධානය විනාශ කර තිබෙන බවත් වසරක් තුළ දී දෙමළ සිංහල ජනතාව සහෝදර බැඳීමකින් බැලීම ආරම්භ කර තිබෙන බවත් ජාතින් දෙක අතර තිබෙන අවබෝධය මෙවැනි දේ මගින් විනාශ කර නොදමා මේ රටේ ස්ථාපිත වී තිබෙන දේශපාලන තත්ත්වය තේරුම්ගෙන ක්‍රියා කරන ලෙසත් මන්ත්‍රීවරයා දෙමළ ඩයස්පෝරාවෙන් ඉල්ලා සිටී.පාර්ලිමේන්තු මන්ත්‍රී පී. දිගම්බරන් මහතාමෙම තත්ත්වය ජනතා යහපත නැතිකර දැමීමක්. යුද්ධය නැති කළ බව රජය දැනුම්දීමෙන් අනතුරව උතුරු නැඟෙනහිර සංවර්ධනය රජය සිදු කරනවා.ප්‍රතිසංස්කරණ කටයුතු චෝදනා මධ්‍යයේ රජය සිදුකරන බව අපි පිළිගත යුතුයි.මෙවැනි දේ සිදුකිරීම මගින් දෙමළ ජනයා අසීරුතාවට පත්වනවා. ඒ නිසා තමයි හදිසි නීතිය පවා එකවර අහෝසි නොකර යම් යම් කොටස් අහෝසි කරන්නේ.අවතැන් ජනතාව කූඩාරම්වල සිට සිය ගම් බිම් බලා පිටත්ව තිබෙනවා. උතුරු නැඟෙනහිර ජනතාව මෙතෙක් තම ඡන්දය භාවිතා කළේ රජයට විරුද්ධ පක්ෂවලටයි.දැන් ලංකාවේ ජීවත්වන සුළු පක්ෂවන වතුකර හා මුස්ලිම් පක්ෂ රජය සමඟ එකතු වී ක්‍රිියා කරන අතර සංවර්ධන කටයුතුවලට සහාය දෙනවා.දෙමළ ජනතාවට තිබෙන ප්‍රශ්නවලට විසඳුම් ලබාදිය හැක්කේ එක්සත් ජාතික පක්ෂය හා ජනතා විමුක්ති පෙරමුණ ප්‍රමුඛ විපක්ෂයට නෙවෙයි. එම ප්‍රශ්න විසඳිය හැක්කේ ජනාධිපති මහින්ද රාජපක්ෂ මහතාට පමණයි. ඒ නිසයි ටී. එන්. ඒ. එක මේ වන විට එය තේරුම් ගෙන රජයට සහාය වනවා.දමළ ඩයස්පෝරාව ශ්‍රී ලාංකීය දෙමළ ජනතාවට උදව් කළ යුතුනම් උතුරු නැඟෙනහිර ප්‍රදේශවලට පැමිණ ඔවුන්ටත් සංවර්ධන කටයුතුවලට සහාය දිය යුතු බවත් පවසන මන්ත්‍රීවරු මෙවැනි උද්ඝෝෂන පවත්වා ඔවුන්ගේ ගමන්මඟ ආපස්සට හැරවීම සිදුනොකළ යුතු බවත් අවධාරණය කරති.මේ අවස්ථාවට බාබු ෂර්මා කුරුක්කල් තුමා, ස්වාධීන රූපවාහිනි අධ්‍යක්ෂ සාමාජික හෂීම් ඔමාර් මහත්වරු සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>06</day>
    </date>
    <link>http://www.dinamina.lk/2010/12/06/_art.asp?fn=n1012067</link>
    <topic>දොස්තර ජයලත් ඩයස්පෝරාවේ දී ප්‍රකෝපකාරී කතාවක් කළා</topic>
    <author/>
    <content>ලන්ඩනයේ පැවැති දෙමළ ඩයස් පෝරාවේ රැස්වීමක දී එක්සත් ජාතික පක්ෂයේ මන්ත්‍රී දොස්තර ජයලත් ජයවර්ධන මහතා ප්‍රකෝපකාරී කතාවක් කළ බව එම ඩයස් පෝරාවේම ප්‍රබල සාමාජිකාවක් ඊයේ නිකුත් වූ ඉරිදා ඔබ්සර්වර් පත්‍රයට ප්‍රකාශ කර තිබේ.මෙම රැස්වීම පවත්වා ඇත්තේ ජනාධිපති මහින්ද රාජපක්ෂ මහතා ලන්ඩනයට යාමට සතියකට පෙර එනම් නොවැම්බර් 25 වැනිදාය.ලන්ඩනයේ සිටින ලේඛිකාවක් සහ නවකතා රචිකාවක් වන රාජේශ්වරී සුබ්‍රමනියම් ඉරිදා ඔබ්සර්වර් පත්‍රයට ප්‍රකාශ කර ඇත්තේ බ්‍රිතාන්‍ය පාර්ලිමේන්තු කාරක සභා කාමරයේ පැවැති රැස්වීමට ජයලත් ජයවර්ධන ආචාර්ය වික්‍රමබාහු කරුණාරත්න ඇතුළු කීපදෙනෙක් සහභාගි වූ බවයි.ශ්‍රී ලංකා ආණ්ඩුවට දඬුවම් කිරීමට සම්බාධක පැනවිය යුතු බවත් යුද්ධයේ අවසන් අදියරේදී මිනිසුන් ලක්ෂයකට අධික පිරිසක් මරා දැමීම ගැන රජය ජාත්‍යන්තර අධිකරණයක් හමුවට පැමිණවිය යුතු බවත් ජයවර්ධන මහතා ප්‍රකාශ කර තිබේ.මෙම රැස්වීමට දෙමළ ජාතිකයන් තිහක් පමණ සහභාගි වී ඇත. ඒ අතර රාජේශ්වරී ද සිටි බව ඇය කියයි. එහි මුලසුන දරා ඇත්තේ බී.බී.සී. ප්‍රවෘත්ති කර්තෘ ක්ලයිව් ලෝරන්ස්ය. ජයලත් ජයවර්ධන සහ වික්‍රමබාහු කරුණාරත්න ඉදිරිපත් කළ සංඛ්‍යාලේඛන රැස්වීමට සහභාගිවූවන්ගේ නිරතුරු අභියෝගයට ලක්වූ බව රාජේශ්වරී කියයි. ජනාධිපතිතුමාගේ ගමන නතර කළ යුතු බව ඔවුන් ප්‍රකාශ කර තිබේ. සම්භාධක පැනවීමට ජයවර්ධන මහතා යෝජනා කරද්දී රැස්වීමේ සිටි එක් සිංහල තරුණියක එය හෙළා දැක තිබේ.ජී.එස්.පී. සහනය ඉවත් කිරීම ගැන ඇඟලුම් කම්හල්වල සේවය කරන පුනරුත්ථාපනය වූ කොටි සාමාජිකයන් දුකට පත්වූ බව රැස්වීමට සහභාගි වූ කැතී රණසිංහ ප්‍රකාශ කර ඇත. ශ්‍රී ලංකාවේ දෙමළ ජාතිකයන් ගැන කඳුළු සලන්නට එපා යැයි දොස්තර ජයවර්ධනට රාජේශ්වරී සුබ්‍රමනියම් පවසා තිබේ. 1983 ජාතිවාදී කෝලාහලය ඇති කළේ එජාපය බවද ඇය කියා තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>06</day>
    </date>
    <link>http://www.dinamina.lk/2010/12/06/_art.asp?fn=n1012068</link>
    <topic>වේවැල්දෙණියේ මහ නාහිමි 102 වැනි ජන්ම දිනය හෙට</topic>
    <author/>
    <content>ශ්‍රී ලංකා රාමඤ්ඤ මහා නිකායේ මහා නායක අග්ග මහා පණ්ඩිත වේවැල්දෙණියේ මේධාලංකාර මහ නාහිමියන්ගේ 102 වැනි ජන්ම දිනය හෙටට (07) යෙදී ඇත.ඒ නිමිත්තෙන් දිගාසිරි පැතීමේ පින්කම් මාලාවක් රට පුරා පැවැත්වෙන අතර ප්‍රධාන පින්කම මහ නාහිමියන් වැඩවසන මීරිගම ශාසනවර්ධන පිරිවෙන් මහ විහාරයේදී හෙට පැවැත්වේ.එසේම මධ්‍යම ඌව පළාත් වල පාසල් හා පිරිවෙන් වල පින්කම් සිදු කරන අතර හෙට පෙරවරු 7.30 ට දිවයිනේ සියලුම පාසල් වල උදය රැස්වීමේදී දිගාසිරි පැතීමේ වැඩසටහනක් ක්‍රියාත්මක කරන ලෙසට ශ්‍රීමත් අනගාරික ධර්මපාල පරෝපකාර පදනම ඉල්ලා සිටී.ශ්‍රී ලංකා රාමඤ්ඤ මහ නිකායට අයත් විහාරස්ථාන දෙදහසක පමණ මහ නාහිමියන්ට දිගාසිරි පතා පින්කම් සිදු කරන අතර දම්පල් පදනම විසින් පවත්වන ප්‍රධාන උත්සවය මෙම මස 25 දින පයාගල මලේගොඩ පුෂ්පාරාම මහා විහාරයේදී පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>06</day>
    </date>
    <link>http://www.dinamina.lk/2010/12/06/_art.asp?fn=n1012069</link>
    <topic>නව කාදිනල්තුමන්ට ගෞරව පුදන රාජ්‍ය උළෙල අද</topic>
    <author/>
    <content>කාදිනල් ධුරයෙන් පිදුම්ලත් අතිඋතුම් මැල්කම් රංජිත් කාදිනල් තුමන්ට ගෞරව පිදෙන රාජ්‍ය උත්සවය ජනාධිපති මහින්ද රාජපක්ෂ මහතාගේ ප්‍රධානත්වයෙන් කොළඹ බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේ දී අද (06) සවස 3.00ට පැවැත්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>06</day>
    </date>
    <link>http://www.dinamina.lk/2010/12/06/_art.asp?fn=n10120610</link>
    <topic>රට දෙකඩ කිරීමට අනුබල දෙන්නන් රාජ්‍ය ද්‍රෝහීන්</topic>
    <author>අසේල කුරුළුවංශ</author>
    <content>මෙරට දී මෙන්ම විදේශ රටකදී ද රට දෙකඩ කිරීමට ආධාර අනුබල නොදෙන බවට මෙරට ආණ්ඩුක්‍රම ව්‍යවස්ථාවට අනුව දිව්රා පොරොන්දුවන මහජන නියෝජිතයින් දේශපාලන වාසි සඳහා එය උල්ලංඝණය කරන්නේ නම් ඔවුන් රාජ්‍ය ද්‍රෝහීන් ලෙසහැඳීන්වීම වරදක් නොවන බව ගැටඹේ රාජෝපවනාරාමාධිපති පූජ්‍ය කැප්පෙටියාගොඩ සිරිවිමල හිමියන් පවසති.මෙරට අතිබහුතර ජනතා කැමැත්තෙන් ජනපතිධුරයට තේරී පත් වු මහින්ද රාජපක්ෂ මහතා එංගලන්තයට ගිය අවස්ථාවේ සිදු වූ දෙයින් පැහැදිලි වන්නේ තවමත් කොටි රූකඩ රජයට එරෙහිව ක්‍රියාත්මක වන බව යැයි ද උන්වහන්සේ කීහ.මෙය ජනපතිතුමන්ට පමණක් නොව පොදුවේ ශ්‍රී ලංකාවට කළ අවමානයක් බැවින් පක්ෂ විපක්ෂ බේදයෙන් තොරව මෙහි දී සැවොම එක් වී ඊට එරෙහිව නැඟී සිටිය යුතු බවද සිරිවිමල හිමියෝ පවසති. මෙම සිදුවීම හරහා කිසිවකු සතුටක් ලබන්නේ නම් ඔහු මහින්ද රාජපක්ෂ ජනපතිතුමන්ට විරුද්ධ වූවෙක් නොව රටට එරෙහි වූවෙක් බවද උන්වහන්සේ අවධාරණය කරති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>06</day>
    </date>
    <link>http://www.dinamina.lk/2010/12/06/_art.asp?fn=n10120611</link>
    <topic>කොල්ලුපිටියේ වෙළෙඳ සංකීර්ණයක සුපිරි ගණිකා මඩමක්</topic>
    <author>විජයානි එදිරිසිංහ</author>
    <content>කොල්ලුපිටිය ලිබර්ටි ප්ලාසා ගොඩනැගිල්ලේ කාලයක් තිස්සේ පවත්වාගෙන ගිය සුපිරි ගණිකා නිවාසයක් වලාන දූෂණ විමර්ශන ඒකකය මගින් වටලා තිබේ.විදේශීය කාන්තාවන් දෙදෙනෙකු ඇතුළු පස් දෙනෙක් අත්අඩංගුවට ගනු ලැබ සිටිති. ගණිකා නිවාසය පවත්වාගෙන ගිය කෝටිපති කාන්තාව ඇතුළු සැකකරුවන් පිරිසක් රහසිගත විදුලි සෝපානයක් හරහා පලාගොස් තිබේ. මොවුන් අත්අඩංගුවට ගැනීමට එම අවස්ථාවේ සිටම මෙහෙයුම සිදු කෙරේ.මෙම ස්ථානය වැටලීමට පොලිසිය වසර ගණනාවක් තිස්සේ උත්සාහ කළත් විවිධ බලපෑම් නිසා එය සිදුකළ නොහැකිවිය.මෙම ස්ථානය වටලා එහි සිදුකෙරෙන නීති විරෝධී ක්‍රියාවලට සම්බන්ධ වන පිරිස අත්අඩංගුවට ගන්නා ලෙස ආරක්ෂක ලේකම් ගෝඨාභය රාජපක්ෂ මහතා පොලිස් පතිවරයාට උපදෙස් දී තිබුනි.පොලිස්පති ආචාර්ය මහින්ද බාලසූරිය මහතාගේ උපදෙස් මත වලාන දූෂණ මර්දන ඒකකය අධිකරණයෙන් ලබාගත් සෝදිසි වරෙන්තුවක් මත වැටලීම සිදුකර තිබිණි. පොලීසියේ 35 ක් වැටලීමට සහභාගි වූහ. ලිබර්ටි ප්ලාසාහි 7 සහ 8 මහල්වල පවත්වාගෙන ගිය මේ අති සුඛෝපභෝගී ගණිකා නිවාසයට පමණක් සීමා වූ මත්පැන් අලෙවි සැලක්ද තිබී ඇත.කෝටිපති ව්‍යාපාරිකයන් දේශපාලඥයන් පොලිසියේ සහ වෙනත් ආරක්ෂක අංශවල පිරිස්, විදේශිකයන් ද මෙම ස්ථානයට යන එන බවට තොරතුරු ලැබී තිබිණි. එක් කාන්තාවක් සඳහා රුපියල් දස දහසක් පමණ අය කරති. එම මහල් දෙකට කුලිය පමණක් මාසයකට රුපියල් ලක්ෂ 30ක් පමණ ගෙවන බව පැවසේ. අත්අඩංගුවට ගත් පිරිස ඊයේ (5) අධිකරණයට ඉදිරිපත් කිරීමට ඬයමිතව තිබිණි. වලාන දූෂණ විමර්ශන ඒකකය වැඩිදුර පරීක්ෂණ සිදුකරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>06</day>
    </date>
    <link>http://www.dinamina.lk/2010/12/06/_art.asp?fn=n10120612</link>
    <topic>සිරිල් ඒ. සීලවිමල අභාවප්‍රාප්ත වෙයි</topic>
    <author/>
    <content>ප්‍රවීණ පුවත්පත් කතුවරයෙකු හා ගීත රචකයෙකු වූ සිරිල් ඒ. සීලවිමල මහතා පෙරේදා (04) අභාවප්‍රාප්ත විය. මිය යන විට අසු වැනි වියේ පසු වූ ඒ මහතාගේ දේහය පිළිබඳ අවසන් කටයුතු බොරැල්ල සුසාන භූමියේ දී අද (06) සවස 4.00ට සිදු කෙරේ.1930 ඔක්තෝබර් මස 29 දා උපත ලද සීලවිමල මහතා මීරිගම, කඳන්ගමුව මහා විද්‍යාලයෙන් මූලික අධ්‍යාපනය ලැබූ අතර සඳලංකාවේ, ශාස්ත්‍රෝදය පිරිවෙනින් සිංහල, පාලි, සංස්කෘත හා දේශීය වෛද්‍ය විද්‍යාව හැදෑරූවේ ය. එක්දහස් නවසිය පනහ දශකයේ දී වෙ. වි. අබේගුණවර්ධනයන්ගේ කර්තෘත්වයෙන් යුතු ‘පෙරමුණ’ පත්‍රයේ වාර්තාකරුවකු ලෙස සීලවිමල මහතා පුවත්පත් කලාවේ අත්පොත් තැබුවේ ය.මෙරට පත්‍ර කලාවේ දැවැන්තයකු වූ ඩී. බී. ධනපාලයන්ගේ ගුරුහරුකම් යටතේ වර්ෂ 1961 දී දවස පුවත්පතේ නිදහස් පත්‍ර කලාවේදියකු ලෙස ඔහු ඇරැඹූ ගමන උප කතුවරයෙකු, ප්‍රධාන උපකතු දවස සහකාර කර්තෘ දක්වා ගමන් කොට 1977 දී රිවිරැස පුවත් පතේ ප්‍රධාන කර්තෘ දක්වාම ගියේ ය. දවස පුවත්පතේ පාර්ලිමේන්තු වාර්තාකරුවකුව සිටිය දී ඔහු පාර්ලිමේන්තු වාර්තාකරණයේ දැක් වූ දක්ෂතාව බෙහෙවින් ඇගයුමට ලක්ව ඇත.පුවත්පත් කලාවේදියකුට අමතරව ගීත රචකයකු වශයෙන් ද නමක් දිනූ සීලවිමල මහතා වික්ටර් රත්නායක ගයන “මෝහෙන් මුලා වෙලා” එච්. ආර්. ජෝතිපාල, ඇන්ජලීන් ගුණතිලක ගයන “දෝතින් දෝතයි ජීවෙන් ජීවෙයි” ෆෙ‍්‍රඩී සිල්වා ගයන “මමයි මොට්ටපාල, දොට්ට දැම්ම පාසලෙන්” ජේ. ඒ. මිල්ටන් පෙරේරා ගයන “ආදරයේ සමන්වැලේ” ‘සන්සුන් රුවන් හද මන්දිරයේ’, මොරිස් දහනායක ගයන ‘සුදෝ පොඩ්ඩක් අඬන්න’ වැනි ජනප්‍රිය ගීත රැසක රචකයා විය.සිරිල් ඒ. සීලවිමල මහතා, කිරිබත්ගොඩ, දළුගම, මුදියන්සේවත්ත පාර, අංක 222 නිවසේ පදිංචිව සිටියේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>06</day>
    </date>
    <link>http://www.dinamina.lk/2010/12/06/_art.asp?fn=r1012061</link>
    <topic>අඩු පාඩු රැසකින් පිරුණ මීගහතැන්න රජයේ රෝහල</topic>
    <author>අගලවත්ත විශේෂ ගාමිණී ආනන්ද</author>
    <content>මීගහතැන්න රජයේ රෝහල පවත්වාගෙන යන්නේ අවම පහසුකම් මධ්‍යයේ ය. බොහෝ විදුලි පංකා ක්‍රියා විරහිත ය. වාට්ටුවල බිම ඉරිතැලී කුඩා වළවල් සෑදී තිබීම නිසා වතුර රැඳීම මෙන්ම දූවිලි පිරී තිබීම ද දැකිය හැක.කාන්තා වාට්ටුවේ කෙටි බිත්ති වලට ඉහළින් ආවරණයක් නොමැතිකම නිසා ඉතා සුළු වැස්සකට වුවද ඇතුළට හිරිකඩ වැදීමෙන් ඇඳන් තෙත් වේ.එවන් වෙලාවට රෝගීන්ට ඇඳන් මත සිටිය නොහැක.මාතෘ නිවාසයට යෑමට ඇති පාර ඉතා අබලන්ව ඇත. රෝගීන් ලියාපදිංචි කරන ස්්ථානයේ සිට හෝ බාහිර අංශයේ සිට රෝද පුටුවක් හෝ රෝද ඇඳක් ගෙන යෑමට නොහැකි නිසා අසාධ්‍ය රෝගීන් දෙතුන් දෙනකු විසින් වත්තන් කරගෙන යා යුතුය.රෝහල් බිමේ ගොඩනැගිලි මධ්‍යයේ ඇති පැරැණි වැසිකිළිය සෞඛ්‍යය හා පාරිසරික ප්‍රශ්න ඇති කරයි. කිසිවකුගේ නෙත ගැටී නැති නිසා දෝ එය කඩා ඉවත් කර නැත.ඉතා පැරැණි මෘත ශරීරාගාරය ද ඊට යාබදව පිහිටා තිබේ. සීතාගාරයේ සීතකරණ නොමැත.ගොඩනැගිලි වලට ඉහළින් රෝහල් භූමිය සෝදා පාළුවට ලක් වෙමින් පවතී. මේ නිසා නාය යෑමක් ඇති වේදැයි ප්‍රදේශවාසීහු බිය පළ කරති. ඖෂධ වගාවක් හෝ වන වගාවක් කිරීමට අවශ්‍ය පහසුකම් සලසන්නේ නම් ඒ සඳහා ශ්‍රම දායකත්වය නොමිලේ ලබා දීමට පිරිස ඉදිරිපත් වීමට සූදානම් ය. රෝහල වටා අඩුම තරමින් කම්බි වැටක් හෝ ගේට්ටු නොමැති කම ආරක්‍ෂාවට තර්ජනයකි.ඉහළ බිමේ සිට එන විශාල වැසි ජල කඳ නිසා වාට්ටු සහ භූමියට හානි ගෙන දේ.අගලවත්ත හා වලල්ලාවිට ප්‍රාදේශීය බල ප්‍රදේශ දෙකේ විශාල පිරිසකට සෙත සලසන්නේ මේ රෝහලයි.නාම පුවරුව දිස්ත්‍රික් රෝහලක් වුවද අඩුපාඩු රැසකින් සපිරි මේ රෝහල සංවර්ධනය කර දෙන ලෙස ප්‍රදේ්ශවාසීහු ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>06</day>
    </date>
    <link>http://www.dinamina.lk/2010/12/06/_art.asp?fn=r1012062</link>
    <topic>අත් අකුරු හා චිත්‍ර තරගයෙන් රන් පදක්කම් දිනයි</topic>
    <author>රඹුක්කන උතුර සමූහ – විපුල එස්. කුමාරතුංග</author>
    <content>ජාත්‍යන්තර මෝනාලිසා පදනම සංවිධාන කළ අත් අකුරු හා චිත්‍ර තරග සඳහා රඹුක්කන අධ්‍යාපන කොට්ඨාසයේ බැද්දවෙල ප්‍රාථමික විද්‍යාලයෙන් ඉදිරිපත් වූ රසංජලී ශිෂ්‍යාව සමස්ත ලංකා ප්‍රථම ස්ථානය දිනා ගෙන තිබේ.ජාත්‍යන්තර මෝනාලිසා පදනම ශ්‍රී ලංකා නිර්මාණ තරගාවලිය 2010 යටතේ පැවැති අත් අකුරු තරගයට ඉදිරිපත් වූ ඩී. එම්. රසංජලී ශිෂානි බණ්ඩාර ශිෂ්‍යාව විද්‍යාලයේ දෙවැනි ශ්‍රේණියේ ඉගනුම ලබයි.දිස්ත්‍රික් තරගයට ඉදිරිපත්ව එයින්ද ප්‍රථම ස්ථානයට පත්වූ රසංජලී සමස්ත ලංකා තරගයෙන්ද රන්පදක්කම දිනා ගනිමින් විද්‍යාලයට මහත් ගෞරවයක් අත්කර දීමට සමත්ව සිටියි.ඊ. 68 මාකෙහෙල්වල මඩුකොටුවේ පදිංචි ඩී. එම්. චන්ද්‍රාතිලක මහතාගේ සහ එම්. කේ. කෞෂලා දසනායක මහත්මිය රසංජලිගේ මවුපියන්ය. ඩී. ජී. දයාබැද්දවල මහත්මිය සහ ඩබ්ලිව්. ඒ. දර්ශනී ද සේරම් විද්‍යාලයේ ආචාර්යවරුන්ය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>06</day>
    </date>
    <link>http://www.dinamina.lk/2010/12/06/_art.asp?fn=r1012063</link>
    <topic>පහේ ශිෂ්‍යත්වය සමත් මීගමුවේ සිසු සිසුවියන්ට දෝත පුරා තෑගි</topic>
    <author/>
    <content>කොච්චිකඩේ විශේෂ – ඩී. මිහිදුකුලතමන්ට පැවරී ඇති රාජකාරී ඉටුකිරීමට බැරි ගුරුවරු හෝ නිලධාරීන් හෝ සිටී නම් එවැනි අය සේවයෙන් ඉවත් වෙන්නැයි බස්නාහිර පළාත් මහ ඇමැති ප්‍රසන්න රණතුංග මහතා පැවසීය.ඒ මහතා එසේ පැවැසුවේ ජනාධිපතිතුමාගේ දෙවැනි පදවිප්‍රාප්තියට සමගාමීව පහේ ශිෂ්‍යත්ව ලාභීන්ට ත්‍යාග ප්‍රදානය කිරීම හා පාසල් වලට ප්‍රතිපාදන ලබාදීම සඳහා මීගමුව නිව්ස්ටෙඩ් ජාතික පාසලේ පැවැති උත්සවයකට ප්‍රධාන ආරාධිතයා ලෙස සහභාගි වෙමිනි.බස්නාහිර පළාත් ඇමැති නිමල් ලංසා මහතාගේ උපදෙස් පරිදි මීගමුව කලාප අධ්‍යාපන කාර්යාලය මේ උත්සවය සංවිධානය කැර තිබිණි. ප්‍රසන්න රණතුංග මහතා මෙසේ ද පැවැසීය.දැන් යුද්ධය නිමා වෙලා නිසා යුද්ධය ගැන මතුරමින් කාලය නාස්ති කරන්ඩ එපා. පාසල්වල ගුරු හිඟයක් දැන් නැහැ. තිබෙන සම්පත් වලින් උපරිම ප්‍රයෝජනය ගෙන විභාග ප්‍රතිඵල උසස් මට්ටමකට ගෙන ඒමට උත්සාහ ගන්න. ඇතැම් විදුහල්පතිවරු තමන්ට හිතවත් ගුරුවරු බොහෝ කාලයක් පාසල්වල තබාගෙන පරිපාලනයට ප්‍රශ්න ඇති කරලා තියනවා.විභාග ප්‍රතිඵල දුර්වල වීමේ කාර්යට ගුරුවරු හා නිලධාරීන් යන දෙපාර්ශ්වයම වගකිව යුතුයි. ළඟදීම උපාධිධාරී ගුරුවරුන් 1500 ක් මීගමු කලාපයේ පාසල් වලට පත්කරනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>06</day>
    </date>
    <link>http://www.dinamina.lk/2010/12/06/_art.asp?fn=r1012064</link>
    <topic>පැලවත්ත රබර් සංවර්ධන කාර්යාලයේ ගොඩනැඟිලි දිරාපත් වෙලා</topic>
    <author>අගලවත්ත සමූහ – දයාවංශ විජේගුණවර්ධන</author>
    <content>රබර් සංවර්ධන දෙපාර්තමේන්තුවට අයත් පැලවත්ත රබර් සංවර්ධන නිලධාරී කාර්යාලය සහ නිල නිවාසය දැනට වසර පහකට අධික කාලයක සිට දිරාපත් වීමට ඉඩ හැරීම නිසා මේ වන විට එම ගොඩනැගිල්ල ඉතා අබලන් තත්ත්වයට පත්වී ඇත.මේ පිළිබඳ ප්‍රදේශවාසීහු දැඩි කනස්සල්ල පළ කර සිටී.මේ තත්ත්වය නිසා පැලවත්ත රබර් සංවර්ධන නිලධාරීවරයාටද ස්ථිර කාර්යාලයක් දැනට නැත.අතැර දමා ඇති මෙම ගොඩනැගිලි සහිත බිමේ අනවසරයෙන් බොහෝ පිරිස් වගා කර ඇති බවද ජනතාව දන්වා සිටී.මෙම ප්‍රදේශයේ ග්‍රාම නිලධාරී, සමෘද්ධි සංවර්ධන නිලධාරී හා කෘෂි පර්යේෂණ සහකාර නිලධාරීන් සඳහා ස්ථිරව පවත්වාගෙන යන ග්‍රාම ලේකම් කාර්යාලයක් නොමැත. ඔවුන් ද කාර්යාල පවත්වාගෙන යනු ලබන්නේ පෞද්ගලික නිවාස වලය.මෙම බිමෙහි ඇති ගොඩනැගිලි එම කාර්යාල පවත්වාගෙන යාමට හෝ වෙනත් කටයුත්තකට යොදා ගන්නැයි ජනතාව නිරතුරුව ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>06</day>
    </date>
    <link>http://www.dinamina.lk/2010/12/06/_art.asp?fn=r1012065</link>
    <topic>බණ්ඩාරගම කිදෙල්පිටිය කීර කොටු හිමියන්ට නරක දසාවක්</topic>
    <author>හල්තොට සමූහ විනීති මානෙල් ගමගේ</author>
    <content>බණ්ඩාරගම කිදෙල්පිටිය ගඟ පාරේ පදිංචිකරුවෝ වැඩි පිරිසක් තම දෛනික ආදායම් මාර්ගය ලෙස කීර වගා කිරීම විශාල අන්දමින් කර ගෙන ගොස් ඇත.ඇළ පෙර කාලයක සිට අත්හැර දමා ඇති කිදෙල්පිටිය වෙල් යායේ කීර වගා කිරීම අරඹා ඇත්තේ ඔවුන්ට වෙනත් විකල්පයක් නොමැති බැවිනි. එහෙත් මෙම වගාකරුවන්ගේ වගාවන් වසරකට කීප වතාවක්ම ජලයෙන් යට වීම හා නියං සමයට කරදිය මුසුවීම නිසා ඔවුහු දැඩි අසීරුතාවකට පත්ව සිටී.බොල්ගොඩ ගඟ හරහා හිරණ පාලම ආසන්න මාර්ගය දෙපස වගුරු බිම් වල පවත්වාගෙන යනු ලබන මෙම කීර වගාවන් වලට හොඳ ඉල්ලුමක් තිබුණද ජලයෙන් යටවීම නිසා මොවුන්ගේ බලාපොරොත්තු සුන් වී ඇත.පාත්ති වටා ගැඹුරු කාණු යොදා ජලයෙන් වන හානිය අවම කර ගැනීමට වගාකරුවන් කටයුතු කළද එයින් නිසි ප්‍රතිඵල ලැබී නැත.එච්. ආරියසේන පේමචන්ද්‍ර මහතාඇළ මාර්ග සුද්ධ කරල දෙනව නම් හොඳයි.නන්දා ගුණසිංහ මහත්මියපාත්තියක් කුලියට එළි කරනව නම් රුපියල් 1000 ක් දෙන්න ඕනෑ. අපිට එක පාත්තියක් හදා ගන්න විසිදාහක විතර වියදමක්යනවා.ඩබ්ලිව්. මල්ලිකාමාසයක් හොදට සුද්ද කරල පාත්ති හදාගෙන එන කොට යට වෙනවා.තෝමස් පෙරේරාඅපේ තාත්තල මේවයෙ කුඹුරු වැපිරුවා. දැන් කැලෑවට ගිහින්. අවුරුදු 15 කින් විතර වපුරල නෑ.වටේට ජඹුරට කාණු දාල පාත්ති ගොඩ කර ගත්තෙ නැත්නම් නිකම්ම යට වෙනව. .</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>06</day>
    </date>
    <link>http://www.dinamina.lk/2010/12/06/_art.asp?fn=r1012066</link>
    <topic>බදුල්ල දුම්රිය පොළ අසල ගුවන් පාලම කඩා වැටෙන්න ළඟයි</topic>
    <author>මුන්නේශ්වරම සමූහ ඊ. සී. ප්‍රනාන්දු</author>
    <content>බදුල්ල, මයිලගස්තැන්න ගම්මානයේ ජනතාවට ආරක්‍ෂා සහිතව කෙටි මගකින් සිය ගම්බිම්වලට ගමන් කිරීම පිණිස ශ්‍රී ලංකා දුම්රිය දෙපාර්තමේන්තුව විසින් මෙයට වසර 25කට කලින් බදුල්ල දුම්රිය පොළ අසල ගුවන් පාලම නිසි ලෙස නඩත්තු නොකිරීම නිසා එම පාලම ගරා වැටෙන තත්ත්වයකට පත්ව ඇති බව දැක ගත හැකිය.මයිලගස්තැන්නට වාහනයකින් බදුල්ල නගරයේ සිට ගමන් කිරීමට මහා මාර්ගයක් ඇත. එහෙත් බොහෝ දෙනකු පයින් යෑමට පුරුදුව සිටියේ බදුල්ල දුම්රිය පොළ අසලින් දුම්රිය මාර්ගය හරහා පැන යාමටය. මෙය අනතුරුදායක වූ අතර දුම්රිය මාර්ග හරහා යාමේදී කිහිප දෙනකුම අනතුරුවලට මුහුණ දී ජීවිතක්‍ෂයට පත් වූ බව ප්‍රදේශවාසීහු කියති.මෙම තත්ත්වය මත මේ ස්ථානය හරහා ගුවන් පාලමක් ඉදිකරන ලෙසට 1977 දී බදුල්ල මහජන මන්ත්‍රීවරයා වූ ඩී. වින්සන් ඩයස් මහතාගෙන් ප්‍රදේශවාසින් විසින් කරන ලද ඉල්ලීමක් මත එවකට ප්‍රවාහන ඇමැති එම්. එච්. මොහොමඩ් මහතා ගේ අනුග්‍රහයෙන් මේ ගුවන් පාලම ඉදිකර විවෘත කෙරිණි. මේ පාලම නිසා බදුල්ල නගරයට ඉතා කෙටි දුරකින් යාහැකි වූ අතර විශේෂයෙන්ම ප්‍රදේශයේ පාසල් සිසුනට මේ පාලම විශේෂ ආරක්‍ෂාවක් ඇතිව ගමන් කිරීමට පහසුකම් උදාකර දුන් බව ප්‍රදේශවාසීහු පෙන්වා දෙති.වසර තිහකට ආසන්න කාලයක් මෙය ප්‍රයෝජනයට ගන්නා නමුත් මෙහි පැවැත්ම රැක ගැනීමට මේ දක්වා වගකිවයුතු අංශ පියවර ගෙන නොතිබීම කනගාටුදායක බව කියති. විශේෂයෙන් සවස් කාලයේ දී පාලම මතට එන මත්ලෝලීන් පාලමට අලාභහානි කර තිබීම නිසා දැනටමත් පාලමේ ඇඳී තැන තැන කැඩී විනාශ වී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>06</day>
    </date>
    <link>http://www.dinamina.lk/2010/12/06/_art.asp?fn=r1012067</link>
    <topic>පුවක් මිල පහළ යෑමෙන් දකුණේ වෙළෙඳුන්ට දුෂ්කරතා</topic>
    <author>කැලුම් බෝධිමාන තිහගොඩ විශේෂ</author>
    <content>දකුණු පළාත පුරා අද වින විට පුවක් ගෙඩි විකුණා ජීවත්වන බොහෝ ජනතාවට පුවක් මිල අඩු වීම හේතුකොට දුෂ්කරතා රැසකට පත් වී තිබේ.මේ වනවිට පුවක් ගෙඩි සියයක් සඳහා රුපියල් පනස් පහ දක්වා අඩු මට්ටමකට පත් වී තිබේ. මීට පෙර කාලයේදී පුවක් ගෙඩි සියයක් රුපියල් දෙසීයක් තුන්සීයක් දක්වා මිල ඉහළ ගොස් තිබුණි.නමුත් අද වන විට මිල පහළට වැටීම නිසා දැඩි දුෂ්කරතාවයට අද පත් වී සිටියි.වී. කරුණාරත්න මහතා - එන්න එන්නම පුවක් මිල මට්ටම අඩු වෙමින් පවතිනවා. විශේෂයෙන් මීට ඉහත ඉතා හොඳ මිලක් මේ සඳහා ලැබුණද අද වන විට එම තත්ත්වය සම්පූර්ණයෙන් වෙනස් අතකට පත් වෙලා තිබෙනවා.එම්. රණතුංග මහතා - මේ පුවක් යාපනය, බණ්ඩාරවෙල, බදුල්ල, තිස්සමහාරාමය වැනි ප්‍රදේශවලට තමයි අරගෙන යන්නේ. එහෙත් ඒ ප්‍රදේශවලින් එන වෙළෙඳුන් ඉතා සුළු මුදලකට අපේ ප්‍රදේශවලින් අරගෙන යන තත්ත්වයට පත් වෙලා තිබෙනවා.අද වන විටත් පලොල්පිටිය ප්‍රදේශයේ පැවැති බොහෝ පුවක් ගස් කපා ගෙන යනවා. විශේෂයෙන් තොරන් හා ගෙවල් සෑදීම සඳහා. මේ නිසා ඉදිරියේදී මේ ප්‍රදේශවල පුවක් ගසක් දක්නට නොලැබෙන තත්ත්වයට පත් වෙලා යන්න ඉඩකඩ බොහොමයක් තිබෙනවා.පලොල්පිටිය කුරුඳු පර්යේෂණ ආයතනයේ ස්ථාන භාර නිලධාරි එම්. විජේසිංහ මහතා - අද වන විට රජය මගින් ගෙවතු වගාව ආශ්‍රිත කොට ගෙන පුවක් පැළ විසිපහක් නොමිලේ ලබා දෙන වැඩසටහනක් ක්‍රියාත්මක වෙනවා. ඒ වාගේම හෙක්ටයාර් එකකට එක්දහස් එකසීයක පැළ නොමිලේ ලබා දෙන වැඩසටහනක් අද වන විට අපනයන කෘෂිකර්ම දෙපාර්තමේන්තුව මගින් ක්‍රියාත්මක වෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>06</day>
    </date>
    <link>http://www.dinamina.lk/2010/12/06/_art.asp?fn=s1012061</link>
    <topic>පල්ලෙකැලේ මංගල ටෙස්ට් ගැටුම වැස්සට සේදෙයි</topic>
    <author>වර්නන් ගුණසේකර පල්ලෙකැලේ සිට</author>
    <content>ශ්‍රී ලංකාව හා සංචාරක බටහිර ඉන්දීය කොදෙව් පිල අතර පල්ලෙකැලේ ජාත්‍යන්තර ක්‍රිකට් ක්‍රීඩාංගණයේ පැවැති මංගල ටෙස්ට් තරගය විසැඳුමකින් තොරව ඊයේ අවසන් විය. තරගය නවතද්දි බටහිර ඉන්දීය කොදෙව් පිල මුල් ඉනිමට කඩුලු 8ක් දැවි ලකුණු 303ක් ලබා සිටියේය. දෙපිල අතර පැවැති මේ තෙවැනි හා අවසාන ටෙස්ට් තරගයේ තෙවැනි දිනය හා ඊයේ පස් වැනි දිනය සම්පූර්ණයෙන් ම වාර්ෂාවට සේදී ගියේ ය.ගාල්ලේ හා කොළඹ දී පැවැති තරග දෙක ද ජය පැරැදුමකින් තොරව කෙළවර වූ බැවින් ත්‍රිත්ව ටෙස්ට් තරගමාලාව 0 – 0ක් ලෙසින් අවසන් විය. මේ ප්‍රතිඵලයත් සමඟ ශ්‍රී ලංකාව ලෝක ටෙස්ට් ශ්‍රේණිගත කිරීම්වල තෙවැනි ස්ථානයේ සිට පස්වැනි ස්ථානය දක්වා පහළට බැස්සේ ය. කොදෙව් පිල මේ තරගමාලාව පෙර සිටි අටවැනි ස්ථානයේ ම පසුවේ.පෙරේදා සිවුවැනි දින තරගයට ද වර්ෂාවෙන් බාධා පැමිණෙනු බැවින් ක්‍රීඩා කිරීමට හැකි වූයේ පැයයි මිනිත්තු 15ක් පමණි. යැවුනේ ඕවර 22.3ක් පමණි. එම කාලය තුළ දී කොදෙව්වන්ගේ කඩුලු තුනක් ලකුණු 59කට බිඳ වැටිණි.එම කඩුලු තුනම ලකුණු 24කට බිඳ හෙළීමට දඟ පන්දු යවන රංගන හේරත් සමත් විය. ඔහු සමස්ත තරගයේ ලකුණු 54කට කඩුලු 4ක් ලබා ගත්තේ ය. පෙරේදා මුලින්ම දැවී ගියේ බ්‍රෙන්ඩන් නෑෂ් ය. කඩුලු රකින ප්‍රසන්න ජයවර්ධන අතට උඩ පන්දුවක් දෙමින් ඔහු ලකුණු 67කට දැවී ගියේ ය. අනතුරුව කාල්ටන් බෝ (2) හා නායක ඩැරන් සැමී (8) කඩුල්ල මුවා කිරීමේ වරදට හසුව දැවී ගියහ. පස්වරු 12.50ට තරගය නතර කරන විට සුලෙයිමන් බෙන් නොදැවී ලකුණු 29ක් ද කෙමාර් රෝච් නොදැවී ලකුණු 12ක් ද ලබා ගෙන සිටිය හ.මෙවර ටෙස්ට් තරගමාලාවේ ගාල්ලේ පැවැති පළමු තරගයේ දී කොදෙව් පිල වැඩි ගෞරව දිනා ගත් අතර කොළඹ පැවැති දෙවැනි තරගයේ දී ශ්‍රී ලංකාව වැඩි දස්කම් පෑවේ ය.පල්ලෙකැලේ දී පැවැති තෙවැනි තරගයේ සුවිශේෂ සිදුවීම වූයේ පළමු ටෙස්ට් තරගයේ පළමු පන්දුවෙන්ම සුරංග ලක්මාල් විසින් කොදෙව් පිලේ ප්‍රථම කඩුල්ල වන ක්‍රිස් ගේල් දවාලීමය. කණ්ඩායම් දෙක දැන් ජාත්‍යන්තර එක්දින තරගමාලාව ආරම්භ කිරීම සඳහා හම්බන්තොටට යනු ඇත.මුරලිට විවේකයක්ලබන 9 සහ 11 දිනවල හම්බන්තොට සූරියවැව මහින්ද රාජපක්ෂ ජාත්‍යන්තර ක්‍රිකට් ක්‍රීඩාංගණයේ පැවැත්වීමට නියමිත ශ්‍රී ලංකා - බටහිර ඉන්දීය කොදෙව් පළමු හා දෙවැනි ජාත්‍යන්තර එක් දින ක්‍රිකට් තරග සඳහා 16 දෙනෙකුගෙන් යුත් ශ්‍රී ලංකා සංචිතයක් නම් කොට තිබේ. පසුගියදා ඔස්ට්‍රේලියාවේ පැවැති එක්දින තරගමාලාවට සහභාගි නොවූ තිලාන් සමරවීර රංගන හේරත් හා අජන්ත මෙන්ඩිස් මෙවර ශ්‍රී ලංකා සංචිතයට කැඳවා තිබේ. මුත්තයියා මුරලිදරන් මේ තරග දෙක සඳහා විවේක ගන්වා තිබේ.ශ්‍රී ලංකා සංචිතයකුමාර් සංගක්කාර (නායක), මහේල ජයවර්ධන, තිලකරත්න ඩිල්ෂාන්, උපුල් තරංග, තිලාන් සමරවීර, චාමර සිල්වා, චාමර කපුගෙදර, ඇන්ජලෝ මැතිව්ස්, තිසර පෙරේරා, නුවන් කුලසේකර, ලසිත් මාලිංග, සුරාජ් රන්දීව්, අජන්ත මෙන්ඩිස්, රංගන හේරත්, දිල්හාර ප්‍රනාන්දු, ජීවන් මෙන්ඩිස්,.</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>06</day>
    </date>
    <link>http://www.dinamina.lk/2010/12/06/_art.asp?fn=s1012062</link>
    <topic>මගේ ක්‍රීඩා දිවියේ නරකම තරගය මෙයයි - සංගක්කාර</topic>
    <author>වර්නන් ගුණසේකර පල්ලෙකැලේ සිට</author>
    <content>ක්‍රීඩාගාරයට වී වර්ෂාව දෙස බලා සිටින්නට සිදුවීම තරම් තවත් කලකිරීමක් නැතැයි ශ්‍රී ලංකා ක්‍රිකට් නායක කුමාර් සංගක්කාර ඊයේ පල්ලේකැලේ ජාත්‍යන්තර ක්‍රිකට් ක්‍රීඩාංගණයේ දී පැවැසීය.බටහිර ඉන්දීය කොදෙව් පිල සමඟ පැවැත්වෙන තරඟවලට වර්ෂාවෙන් නිරන්තරයෙන් බාධා පැමිණීම මහත් කලකිරීමක් බවද ඔහු කියා සිටියේය.“තරගයකට වර්ෂාවෙන් බාධා ඇති වුනොත් එය වෙනත් ක්‍රීඩාංගණයකට ගෙන යාමේ විකල්පයක් තිබිය යුතුයි. ඒත් මේ වැස්ස නම් රටේ හැම තැනටම බලපා තියෙනවා. මගේ ක්‍රීඩා දිවියේ මුහුණ දුන් නරකම තරගය මෙයයි” සංගක්කාර කීවේය.සුරංග ලක්මාල්, රංගන හේරත් හා අජන්ත මෙන්ඩිස් මේ තරගයේ ඉස්මතු වූ ධනාත්මක සාධක බවද ඔහු කීවේය.ජාත්‍යන්තර එක්දින තරගමාලාවේ පළමු තරග දෙක පැවැත්වෙන හම්බන්තොට ක්‍රීඩාගාරය පිළිබඳ කිසිවක් නොදන්නා බවත් එය කණ්ඩායමට අලුත් අත්දැකීමක් වනු ඇති බවත් සංගක්කාර කීවේය.කොදෙව් නායක ඩැරන් සැමී අදහස් දක්වමින් නායකයා ලෙසින් තමන් සහභාගි වූ පළමු ටෙස්ට් තරගමාලාවට වර්ෂාවෙන් බාධා පැමිණුනත් කොදෙව් පිලේ නායකත්වය දැරීමට ලැබීම තමාට ඉතාමත් ගෞරවයක් වූ බව කියා සිටියේය.එක්දින තරගමාලාව පිළිබඳව කතා කළ ඔහු ශ්‍රී ලංකාව එම තරග බිමට පිවිසෙන්නේ ප්‍රබල ඕස්ට්‍රේලියානු පිල ඔවුන්ගේ රටේදී ප්‍රථම වතාවට පරාජය කිරීමෙන් ලත් මානසික ශක්තියෙන් බවත් ඔවුන්ට හැකි තරම් හොඳීන් මුහුණ දීම තම කණ්ඩායමේ අරමුණ බවත් සැමී කීවේය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>06</day>
    </date>
    <link>http://www.dinamina.lk/2010/12/06/_art.asp?fn=s1012063</link>
    <topic>සූරියවැව මහින්ද රාජපක්ෂ ක්‍රිකට් ක්‍රීඩාංගණයේ පළමු ජාත්‍යන්තර තරගය නැරැඹීම නොමිලේ</topic>
    <author>ප්‍රින්ස් ගුණසේකර</author>
    <content>හම්බන්තොට සූරියවැව මහින්ද රාජපක්ෂ අන්තර් ජාතික ක්‍රිකට් ක්‍රීඩාංගණයේ දී මේ මස 9දා පැවැත්වෙන මුල්ම ජාත්‍යන්තර එක්දින ක්‍රිකට් තරගය නොමිලේ නැරැඹීමේ අවස්ථාව ක්‍රීඩාලෝලීන්ට හිමි වේ.සංචාරක බටහිර ඉන්දීය කොදෙව් පිල සමඟ පැවැත්වෙන මේ දිවා - රාත්‍රී එක්දින ක්‍රිකට් තරගය 20000ක පේ‍්‍රක්ෂක පිරිසකට නැරැඹිය හැකිය. තවමත් ඉදිකිරිම් කරමින් පවතින සූරියවැව ක්‍රීඩාංගණය ලබන වසරේ පැවැත්වෙන ලෝක කුසලාන ක්‍රිකට් තරගාවලිය ඉලක්ක කොට ගෙන අලුතින්ම නිර්මාණය කරන එකකි.ශ්‍රී ලංකා - බටහිර ඉන්දීය කොදෙව් එක්දින තරගාවලිය ආරම්භ කරමින් පැවැත්වෙන මුල්ම තරගය ඉතා චාම් උත්සවයකින් අනතුරුව පැවැත්වීමට ශ්‍රී ලංකා ක්‍රිකට් ආයතනය තීරණය කොට තිබේ. ශ්‍රී ලංකා ක්‍රිකට් සභාපති ඩී. එස්. ද සිල්වා මහතා පැවැසුවේ ක්‍රීඩා ඇමැති මහින්දානන්ද අලුත්ගමගේ හා පාර්ලිමේන්තු මන්ත්‍රී නාමල් රාජපක්ෂ යන මහ්තවරුන්ගේ ප්‍රධානත්වයෙන් මුල්ම තරගයේ සමාරම්භය සිදු කෙරෙන බවයි.ආගමික වාතවත්වලට මුල්තැන දෙමින් හම්බන්තොට ක්‍රිකට් ක්‍රීඩාංගණයේ මුල්ම ජාත්‍යන්තර එක්දින තරගය පැවැත්වෙන බව සිල්වා මහතා වැඩිදුරටත් පැවැසීය. හම්බන්තොට හා අවට ප්‍රදේශවල ක්‍රිකට් ක්‍රීඩාලෝලීන්ට බටහිර ඉන්දීය කොදෙව් පිල සමඟ 9දා හා 11දා පැවැත්වෙන තරග දෙකම නොමිලේ නැරැඹීමට අවස්ථාව උදා වීම ද විශේෂත්වයකි.සූරියවැව ක්‍රීඩාංගණයේ තත්ත්වය පරීක්ෂා කිරීමට පසුගියදා පැමිණි ජාත්‍යන්තර ක්‍රිකට් සමුළුවේ තරග කමිටු සභාපති ක්ලයිව් ලොයිඩ් මහතා හා තනතීරු පිළිබඳ විශේෂඥ ඇටිකින්සන් මහතා ඉදිරිපත් කළ වාර්තාවක දැක්වෙන්නේ ඉදිකිරීම් උසස් මට්ටමක ඇති බව ය.එහෙත් ක්‍රීඩාංගණයේ හතරේ සීමාවට ආසන්නයේ ආරක්ෂක වැටක් ඉක්මනින් ඉදිකළ යුතු බවට ක්ලයිව් ලොයිඩ් මහතාගේ වාර්තාවේ සඳහන් කර ඇත. ක්‍රීඩාලෝලීන් අනවශ්‍ය ලෙස ක්‍රීඩාංගණය තුළට කඩා වැදීම මේ ආරක්ෂක වැට ඉදිකිරීම මඟින් සීමා වේ.2011 ලෝක කුසලාන ක්‍රිකට් තරගාවලිය වෙනුවෙන් සූරියවැව, පල්ලේකැලේ හා ආර්. පේ‍්‍රමදාස ක්‍රීඩාංගණ ඉදිකිරීම හා ප්‍රතිසංස්කරණය කිරීම ආරම්භ කෙරුණි.සූරියවැව ක්‍රීඩාංගණයේ දී ලබන වසරේ පෙබරවාරි 20දා ශ්‍රී ලංකාව හා කැනඩාව අතරත් 23දා කෙන්යාව හා පාකිස්තානය අතරත් ලෝක කුසලාන ක්‍රිකට් තරගාවලියේ මූලික වටයේ තරග පැවැත්වීමට නියමිතව ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>06</day>
    </date>
    <link>http://www.dinamina.lk/2010/12/06/_art.asp?fn=s1012064</link>
    <topic>ඉන්දීය පිලට එක්දින තරගාවලි ජය</topic>
    <author>වදෝදරා (ඒ. එෆ්. පී.)</author>
    <content>ගෞතම් ගම්භීර් පිට පිට ලැබූ දෙවැනි ශතකය හේතුවෙන් නවසීලන්තය සමඟ පැවැති තුන්වැනි එක්දින තරගයෙන් කඩුලු 9ක පහසු ජයක් වාර්තා කළ ඉන්දීය පිල තරග 5කින් සමන්විත එක්දින තරගාවලිය 3-0 ක් ලෙස ජය ගැනීමට සමත් විය.ඉන්දීය එක්දින පිලේ නිත්‍ය නායක මහේන්ද්‍ර සිං දෝනි මේ තරගයෙන් විවේක ගන්වා තිබූ හෙයින් ගම්භීර් මේ තරගයේ දී කණ්ඩායම මෙහෙය විය. ඔහු පන්දු 117 කදී හතරේ පහර 16ක් සමඟ නොදැවී ලකුණු 126 ක් වාර්තා කළේය. පළමුව පන්දුවට පහර දුන් නවසීලන්තය කඩුලු 9කට ලකුණු 224 ක් රැස් කළේය.නවසීලන්තය සමඟ පැවැති දෙවැනි එක්දින තරගයේ දී ද පන්දු 116 කදී නොදැවී ලකුණු 138 ක් රැස් කරමින් ඉන්දියාවට කඩුලු 8 ක ජයක් අත්පත් කර දීමට ගම්භීර් සමත් විය.තුන් වැනි එක්දින තරගයේ දී ගම්භීර්ට අනගි සහයක් ලබා දුන් විරාත් කෝලි නොදැවී ලකුණු 63 ක් රැස් කළේ ය. ආරම්භක පිතිකරු මුරලි විජේ ලකුණු 30 ක් වාර්තා කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>06</day>
    </date>
    <link>http://www.dinamina.lk/2010/12/06/_art.asp?fn=s1012065</link>
    <topic>‘කොචි’ ක්‍රිකට් පිලත් අයි.පී.එල්. තරගාවලියට</topic>
    <author>මුබ්බායි (එ.එෆ්.පී)</author>
    <content>කොචි කණ්ඩායමේ හිමිකාරකත්වය සම්බන්ධව පැන නැගී තිබූ ගැටලු නිමාවට පත්වූ බැවින් ලබන වසරේ සිට අයි.පී.එල්. ක්‍රිකට් තරගාවලිය සඳහා සහභාගි වීමේ අවස්ථාව එම කණ්ඩායමට හිමිවිය.අයි.පී.එල්. තරගාවලියේ භාරකරු වන ඉන්දීය ක්‍රිකට් පාලක මණ්ඩලය විසින් මීට පෙර අවස්ථා 3 කදීම කොචි කණ්ඩායමේ සමහිමිකාරකත්වය සම්බන්ධව ගැටලු පැන නැගීමේ හේතුවෙන් අයි’පී.එල්. තරගමාලාවට ඒ කණ්ඩායම ඇතුලත් කර ගැනීම ප්‍රමාද කරනු ලැබීය. නමුත් පසුගියදා ඉන්දීය ක්‍රිකට් පාලක මණ්ඩලයේ ලේකම් එන්. ශ්‍රීනිවාසන් ප්‍රකාශ කළේ ලබන වසරේ සිට කොචි පිලට අයි. පී.එල්. තරගාවලියට සහභාගි වීමේ අවස්ථාව හිමිවන බවය. “කොචි ක්‍රිකට් පුද්ගලික සමාගමට 2011 වසරේ සිට අයි’පී.එල්. තරගමාලාවට සහභාගි වීමේ අවස්ථාව හිමිවෙනවා.” නිවේදනයක් නිකුත් කරමින් ශ්‍රීනිවාසන් පැවැසීය.එතරම් ප්‍රසිද්ධ නැති රෙන්ඩස්වස් නමැති ක්‍රීඩා සමාගමක් විසින් අමෙරිකානු ඩොලර් මිලියන 333 කට කොචි කණ්ඩායම මිළදී ගනු ලැබුවේ පසුගිය මාර්තුවේදීය.සහරා පූනේ කණ්ඩායම ද ලබන වසරේ සිට අයි.පී.එල්. තරගාවලියට එක්වීමට නියමිතය. මේ අතර අයි.පී.එල්. තරගමාලාවට ඇතුලත්ව සිටි රාජස්තාන් රෝයල් සහ කිංග්ස් පන්ජාබ් කණ්ඩායම් එහි හිමිකාරත්වය සම්බන්ධව පැන නැගී තිබූ අර්බුද හේතුවෙන් පසුගිය කාලයේ දී ඉන්දීය ක්‍රිකට් පාලක මණ්ඩලය විසින් අයි.පී.එල්. තරගමාලාවෙන් ඉවත් කරනු ලැබීමෙන් පසුව යළි ඊට අවතීර්ණ වීම සඳහා නීතිමාර්ගයට පිවිසී සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>06</day>
    </date>
    <link>http://www.dinamina.lk/2010/12/06/_art.asp?fn=f1012061</link>
    <topic>ටයිකෝට් දැම්මට, පාර්ලිමේන්තු ආවට කොටි වලිගය පේන්න තියෙනවා</topic>
    <author>සාකච්ඡා කෙළේ ධම්මික සෙනෙවිරත්න</author>
    <content>මේ උද්ඝෝෂනය කළේ දෙමළ ඩයස්පෝරාව කිව්වොත් ඒක වැරැදි මතයක්.මේක කළේ දෙමළ ජනතාවගෙන් ඉතා සුළු නියෝජනයක් වන තවදුරටත් කොටි බෙදුම්වාදී දේශපාලනය කරපින්නාගත්, ඒ වෙනුවෙන් පෙනී සිටින, ජාත්‍යන්තරය තුළ ක්‍රියාත්මක බෙදුම්වාදීන් සහ අද එල්ලෙන්න වැල් නැතිව සිටින එජාපය හා ජවිපෙයි. මේ කවුරුත් එකතු වෙලා හඬ නැඟුවේ කොටි බෙදුම්වාදී වුවමනාව වෙනුවෙන්. ඒ නිසා මේක ලඝුකොට දැකිය හැකි කාරණයක් නෙවෙයි.ජයලත් ජයවර්ධන මන්ත්‍රීවරයාම පිළිගන්නවා ඔහු 27, 28 ලන්ඩනයේ සිටියා කියලා, ඔහු එහෙන් පිටවුණේ 28 වැනිදා. මේක පිටුපස එජාපය ඉන්නවා. ජයලත් ඉන්නෙ රනිල් එක්ක ඒ නිසා අපිට මේකට කරන්න දෙයක් නෑ කියලා සජිත්ලට දයාසිරිලට ගැලවෙන්න බෑ.පාර්ලිමේන්තුවේ දී ජයලත් ජයවර්ධන රැකගන්න ඒ කවුරුත් පෙනී සිටියා. ඒ නිසා එජාපයේ සියලු පිල් මේකට වගකිවයුතුයි. ඒ වගේමයි දැන් යන එන මං නැතුව වල්මත් වෙලා ඉන්න ජවිපෙත්, ඔවුනුත් මේකට වගකිව යුතුයි.මේ වැඩෙන් කාරණා කිහිපයක් තවදුරටත් පැහැදිලි වෙනවා. එක, රට තුළ කොටි පරාජය කළත් බෙදුම්වාදී දේශපාලනය තවමත් ක්‍රියාත්මක බව. දෙක, රට තුළ මැතිවරණ පරාජයන් ලබා අන්තයට ඇද වැටී සිටින විපක්ෂය කොටි වලිගයේ එල්ලීගෙන හරි දේශපාලනය කරන්න හදනවා කියන එක.හොම්බයි – පස්සයි දෙකම බිම ඇනගෙන ඉන්න ජවිපෙ මුට්ටකාසිවලින් බ්‍රිතාන්‍ය වගේ රටවල්වලට පැනල ගිහින් ඉන්න කොටස් මේවාට සම්බන්ධ වීමෙනුත් පෙනෙන්නේ ඒකයි.ඒ නිසා මේ සියල්ල කළේ බෙදුම්වාදී කොටස්, එජාපය හා ජවිපෙයි බංකොළොත් දේශපාලනයක් කරන මේ හැමෝම අමතක කළ කාරණය තමයි තමන් එරෙහි වෙන්නෙ මහින්ද රාජපක්ෂ ජනාධිපතිවරයාට නොව ශ්‍රී ලංකාවට බව. ලන්ඩනයට ගියේ මේ රටේ ඡන්දයෙන් බලයට පත්වුණ අපේ රාජ්‍ය නායකයා. ඔහුගෙන් තමයි ශ්‍රී ලංකාව සංකේතවත් වුණේ.ඒ නිසා මේ වැඩේට එකතු වුණ, හවුල් වුණ මේ කවුරුත් එරෙහි වුණේ මව්බිමට, ඔවුන් ඍජුව හා වක්‍රව හවුල් වෙන්නෙ මේ රට බෙදන්න සටන් කළ කොටිත් එක්ක. අද මේ කට්ටිය එක මතයකට ඇවිත් ඉන්නෙ.දැනට මේ ගැන ක්‍රියාකරගෙන යනවා. ජයලත් ජයවර්ධන මන්ත්‍රීවරයා මොනවා කිව්වත්. මම ඉතාමත් වගකීමෙන් කියනවා, 3 වැනිදා දහවල් ඔහු දෙමළ මාධ්‍යවලට කතා කරමින්. කිව්වෙ ඔබලාගේ දේශපාලනය වෙනුවෙන් පෙනී සිටින්න ගිහින් මට පාර්ලිමේන්තුවේදී ගුටිකන්න වුණා කියලා. දෙමළ මාධ්‍යකරුවන්ගෙන් ඔහු ඉල්ලන්නෙ මේ පණිවිඩය ලෝකයට ගෙනියන්න කියලා.නැවතත් මම කියන්න ඕන මම මේ ගැන කියන්නෙ ඉතාමත් වගකීමකින්. ඔහුට කියන්න පුළුවන් මම කියන්න හැදුවේ දෙමළ ජනයා වෙනුවෙන් පෙනී සිටීම ගැන කියලා. හැබැයි ඉතාම පැහැදිළියි ජයලත් ජයවර්ධන, පචබාහු වගේ අය පෙනී සිටින්නෙ කා වෙනුවෙන් ද කියලා. ඒ හින්දා මම එහෙම කළේ නෑ, මම හිටියෙ නෑ කිය කියා බොරු කරන්න බෑ.තමන් කළේ මොකක් ද කියලා ඔප්පු කරලම පෙන්වලා තියෙනවා. ඔවුන්ගේ ජාතිද්‍රෝහී වුවමනාව මොකක් ද කියල ජයලත් ජයවර්ධන මන්ත්‍රීවරයා දෙමළ මාධ්‍යට කළ ප්‍රකාශයෙනුත් තහවුරු වෙනවා. ටයිකෝට් දාගෙන පාර්ලිමේන්තුවට ආවට මොකද කොටි වලිගය එළියට පේන්න තියෙනවා.මම මේ කාරණයත් කියන්න ඕන. කවුරුත් දන්නවා ඩිලාන් පෙරේරා කියන්නෙ සියලු ජාතීන්ට සමාන අයිතීන් හිමිවිය යුතු බව පිළිගන්නා වගේ ම දේශපාලන විසඳුමක් වෙනුවෙන් ද පෙනී සිටින කෙනෙක්. හැබැයි ඒ කාරණයෙදිත් ප්‍රධාන බාධකය වුණේ කොටි ත්‍රස්තවාදීන්.ඔවුන් දෙමළ ජනයා වෙනුවෙන් පෙනී සිටිනවාය කියමින් දෙමළ නායකයො කී දෙනෙක් නම් ඝාතනය කළාද? අමිර්තලිංගම්, තිරුචෙල්වම්, කදිර්ගාමර්, උමා මහේෂ්වරන් ආදී මේ කිසිවෙක් මරා දැම්මෙ හමුදාව නෙවෙයි.මේ හැම නායකයෙක් ම මරල දැම්මෙ කොටි. ඒ නිසා සියලු ජන කොටස්වලට ශ්‍රී ලාංකීය ජාතියක් ලෙස සාමයෙන්, සමඟියෙන් යුතුව ජීවත්වීමට තිබූ ප්‍රධාන බාධාව කොටි. ඒ බාධාව අයින් කරලා දැම්මත් තවමත් ලෝකයේ තැන තැන බෙදුම්වාදීන් හොල්මන් කරන බව අපි කියන කොට ජවිපෙ මොනවද කිව්වෙ? ඒව බොරු කිව්වා.ඒත් ලන්ඩනයෙදි ඇති වූ මේ සිද්ධි දාමයෙනුත් පැහැදිළිව ම පේනවා, මේ රටෙන් තුරන්කළ කොටි බෙදුම්වාදී ත්‍රස්තවාදය ජාත්‍යන්තර වශයෙන් යළි හිස එසවීමට දරණ ප්‍රයත්නය. එය පරාජය කළ යුතුයි. මව්බිමේ ත්‍රස්තවාදය පරාජය කිරීමෙන් පසු මේ බෙදුම්වාදී හොල්මන් ද විනාශ කළ යුතු බව කියන්න තමයි ජනාධිපතිතුමා බය නැතිව ලන්ඩනයට ගියේ.ත්‍රස්තවාදය යුදමය වශයෙන් පරාජය කළ මේ නායකයා එය දේශපාලන වශයෙන් ද මුලුමනින් පරාජය කරන බව බෙදුම්වාදීන් හොඳාකාර දන්නවා. මහින්ද රාජපක්ෂ ජනාධිපතිතුමා එය කරන බව ඉතුරු කොටි ටික තේරුම් අරගෙන ඉන්නෙ. ඒ නිසා ඔවුන් ජනාධිපතිතුමාට බයයි. මේ සිද්ධීන්ගෙනුත් පෙනෙන්නේ එයයි. හැබැයි, මේක රනිල් වික්‍රමසිංහ මහත්තයලට, සජිත් ප්‍රේමදාස මහත්තයලට, අනුර දිසානායක මහත්තයලට තේරෙන්නෙ නෑ.මහකොටියා ප්‍රභාකරන් විනාශ කළ ජනාධිපති මහින්ද රාජපක්ෂට මේ ඉතුරු සතුªරන් විනාශ කරන එකත් ලොකු දෙයක් නෙවෙයි. මේ ඉතුරු හරියට කොටි වලිගය කෙළවරේ එල්ලිලා ඉන්න මැක්කෙක්ගෙ මළ වගෙයි.මේ සිද්ධියෙන් නැවත නැවතත් කියැවෙන පණිවිඩය මොකක් ද? මාධ්‍ය නිදහස, අදහස් ප්‍රකාශ කිරීමේ අයිතිය, මානව හිමිකම් වගේ දේවල් ගැන ඔය රටවල අය අපට උගන්වන්න ආවා. එතකොට ජනාධිපතිතුමා මොකක් ද කිව්වෙ. අපි ඕවා ගැන දැනගත්තෙ, ඕවාට ගරු කරන්න ගත්තෙ තමුන්ලට කළින් කියලා.අපි විළිවසාගන්න ඇඳුම් ඇන්දෙ ශිෂ්ටත්වය ගැන අපට උගන්වන්න එන බටහිර රටවල අයට කළින්. අපේ දරුවෝ පාසලට, රැකියාවට යන්නෙ අම්මටයි, තාත්තටයි වැඳලා. ඒ නිසා අපි ඔය දේවල් පටන්ගන්නෙ ගෙදරින්මයි. අමුතුවෙන් ඉගෙන ගන්න දෙයක් නෑ.හැබැයි ඔක්ස්ෆර්ඩ් සිද්ධියෙන් පෙනෙන්නෙ මොකක්ද? අදහස් ප්‍රකාශ කිරීමේ නිදහස නැත්තෙ මෙහෙද, එහෙද කියන එකයි. කවුද ඒ අදහස් ප්‍රකාශනයට ඉඩදෙන්න එපා කියන්නෙ? රටක් බෙදන්න හදපු ත්‍රස්තවාදීන්. ජයලත් ජයවර්ධන මන්ත්‍රීවරයා එහෙ ගිනි තියල ඇවිත් මෙහෙදි පාර්ලිමේන්තුවේ කතා කරනවා.එතකොට අදහස් ප්‍රකාශනයට ඉඩ නැත්තෙ මෙහෙද? එහෙද? මවුබිමට ද්‍රෝහි වෙලා ඇවිත් මෙහෙදි එහෙම කතා කරනකොට වික්‍රමසිංහ මහත්තයලා, සජිත් ප්‍රේමදාස මහත්තයලා, ජයලත් ජයවර්ධනව ආරක්ෂා කරනවා.ඔහු වෙනුවෙන් පෙනී සිටිනවා. කිසිම හානියක් නෑ, ප්‍රශ්නයක් නෑ. එහෙම නම් කොහෙද අදහස් ප්‍රකාශනයට ඉඩ තියෙන්නෙ? කොහෙද ඉඩ නැත්තෙ? දෙමළ සන්ධානයේ කට්ටියත් තමන්ගේ අදහස් ප්‍රකාශ කරනවා. සරත් ෆොන්සේකා මහත්තයා තමයි කිව්වෙ මේ රටේ දෙමළ ජනයා ඉන්දියාවටත් මුස්ලිම් ජනයා අරාබියටත් යවන්න ඕන කියලා.එහෙම කියපු ෆොන්සේකා මහත්තයා එක්ක දෙමළ සන්ධානය සිටගන්නවා. හැබැයි දෙමළ, මුස්ලිම් ජනයා මේ රටේ දෙවන පෙළේ අය කියල මහින්ද රාජපක්ෂ ජනාධිපතිතුමා කිසිවිටෙකත් කියා නෑ. එතුමා එහෙම සලකන්නෙත් නෑ. දැන් මොකද වෙලා තියෙන්නෙ දෙමළ සන්ධානයෙ කටවල් වැහිලා.අදහස් ප්‍රකාශනයේ නිදහස නැති කළේ මේ රටේ සියලු ජනයා, වෙනුවෙන් පෙනී සිටින නායකයාටයි. ඒ නිසා ඒ අයට කියන්න තියෙන්නෙ අපට උගන්වන්න එන්න කලින් ඔබලා ගැන බලාගන්න. මේ වැඩවලින් ඔබලාගේ නිරුවත ලෝකෙටම පෙනෙනවා කියලා. අපට එක ඇඟිල්ලක් දිගුකරන විට ඇඟිලි 3ක් තමන් දෙසට හැරවී ඇති බව ඔවුන් මතක තබා ගත යුතුයි.විකිලීක්ස් හෙළිදරව්ව දෙස අප බැලුවේ රාජ්‍ය තාන්ත්‍රික සදාචාරයෙන් යුතුවයි. රාජ්‍යයක රහස් ගනු - දෙනු මේ විධියට හෙළිදරව් කිරීම අප අනුමත කළේ නෑ. ඒක තමයි රාජ්‍ය තාන්ත්‍රික ශිෂ්ටත්වය. අපට ඒක තියෙනවා. හැබැයි විකිලීක්ස් හෙළිදරව්වෙන් දිග හැරෙන තොරතුරු වලින් කාට ද රාජ්‍යතාන්ත්‍රික සදාචාරයක්, ශිෂ්ටත්වයක් නැත්තෙ කියන එක හොඳට ම පැහැදිලි වෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>06</day>
    </date>
    <link>http://www.dinamina.lk/2010/12/06/_art.asp?fn=f1012067</link>
    <topic/>
    <author>ශ්‍යාමා සමරසිංහ</author>
    <content>නගරය කළබලකාරිය. වාහනවලින් පිඹින නළාහඬවල් නිමක් නැත.මඟීහු යුහුසුළුව සිය දෛනික කටයුතු අරඹා ඇත.වේලාව පෙරවරු 9.30 යි.කළබලකාරී නගර මධ්‍යයේ වූවද නිශ්ශබ්දතාවය රජකරන ඉසව්වකි.මේ, මාතර උසාවිය යි.කළු පැහැති ලෝගු ඇඳුම් ඇඟලා ගත් නීතිඥවරු තම දෛනික නෛතිකමය කටයුතු වෙනුවෙන් එහෙ මෙහ ඇවිදිති.තම දිගු ලෝගුවට අත දමා ගත් එක්තරා කඩවසම් නීතිඥවරයෙකි.පාංශු දේශධාරි හේ සිය නිල ඇඳුම තුළ රැදී පෑනක් අතට ගත්තේය. අනතුරුව අත රැදි ලිපි ගොනු එකින් එක පෙරළා බැලීය.ඔහු අසලම තවත් අයෙකි.ඔවුහු යමක් පිළිබඳව සාකච්ඡා කරති.පසෙකින් තම තමන්ගේ නීති කටයුතු වෙනුවෙන් උසාවි භූමියට ඇදෙන පිරිසකි. මේ සියල්ලෝම එක්තරා දොරටුවකින් ඇතුළු වූහ.ඇතුළත ඇති අසුන්වල ගැහැනු, පිරිමි අසුන්ගෙන සිටියහ.පෙර කී නීතිඥ තැන තම සේවා දායකයාද සමඟින් ඇතුළට පැමිණියේය.ඔවුහු තම තමන්ට වෙන්ව ඇති ස්ථානවලට ගියහ.මොහොතක් ගත විය.උසාවිය නිශ්ශබ්ද වෙනු......ශබ්ද නඟා ඇසුණු ඒ හඬින් සියල්ලෝම මීයට පිම්බාක් වැනි නිශ්ශබ්දතාවයක් රැක්කාහ.එසැනින්ම සියල්ලෝම හිඳ සිටි අසුන්වලින් නැගී සිටියහ.නඩුකාර උන්නාන්සේ උසාවිය වෙත පැමිණියහ.සියලුම දෙනා ඔහුට හිස නමා සිය ගුරු සැලකිල්ල දැක්වූහ.ශබ්ද නොනඟින සේ යළිත් සියල්ලෝම අසුන්වලට බර වූහ.ඇසිල්ලක් ගත විය.258 සිරිසේන එන්න...සිරිසේන ඉදිරියට පැමිණියේය.පැමිණිල්ලේ පාර්ශ්වයත් විත්තියේ පාර්ශ්වයත් දැන් තම තමන්ට නියමිත ස්ථානවල පසුවූහ.පැමිණිලි පාර්ශ්වය වෙනුවෙන් ප්‍රශ්න නැගුණි.විත්තිය වෙනුවෙන් ද ප්‍රතිඋත්තර ලැබුණි.මාරුවෙන් මාරුවට නැඟී සිටි නීතිඥවරු සිය සේවා දායකයන් වෙනුවෙන් තමා විසින් ඉටු කළ යුතු නෛතිකමය කාර්යය ඉටුකළහ.ලබන මස 23 වැනිදාට නඩු වාරය කල් දැමිණි.ඊළඟට පැමිණියේ නඩු අංක 259 යි.ඔහු පුල පුලා බලා සිටි අවස්ථාව එළැඹියේය.259, ජයසිංහ එන්න....ජයසිංහ ඉදිරියට පැමිණියේය.ජයසිංහගේ නීතිඥ තැන ද නැඟී සිටියේය.මේ ජයසිංහගේ නීතිඥ තැන පෙනී සිටි පළමුවැනි නඩුවයි.නීතිඥ තැන සිය හිස නමා නඩුකාර උන්නාන්සේට ගෞරවාදරය දැක්විය. අනතුරුව තෝල්ක මුදලි සිටිනා ස්ථානය වෙත ගමන් ගත්තේය. එතැන නැවතී ගත් ඔහු යළිත් නඩුකාර උන්නාන්සේට හිස නමා ගෞරවය දැක්වීය.පැමිණිල්ල ද විත්තිය ද පසෙකින් සිටියි.ඔහු පෙනී සිටින්නේ පැමිණිලි පාර්ශ්වයේ ජයසිංහ වෙනුවෙනි.ඒ, සොරාගත් බයිසිකලයක හිමිකාරත්වය වෙනුවෙනි.නීතිඥ තැන සිය පළමු ප්‍රකාශය ඇරැඹීය.ස්වාමිනි, ගුණවතී මේ බයිසිකලය ඉල්ලනවා.ඔහුට වැරදුණාවත් ද?නැත.මේ බයිසිකලයක් පිළිබඳව නඩුවකි.පැමිණිලි පාර්ශ්වයේ ජයසිංහ, මේ කුමක් වේදෝ හෝයි යන්න ගැන මුව අයා බලා සිටී.බයිසිකලයට ගුණාවතියක් අදාළ නැත.නීතිඥ තැන ගුණවතියක් ගැන කතා කරයි.බයිසිකලයේ හිමිකරු ජයසිංහය.නීතිඥ තැන කියනා ආකාරයට බයිසිකලය ඉල්ලා සිටින්නී ගුණවතීය.ගුණවතී යනු ජයසිංහගේ මවගේ නමයි.ඈ මේ අසලකවත් නැත.මෙතැන මහා පටැලවිල්ලකි.අපභ්‍රංශයකි.තරුණ නීතිඥ තැන ගත් කටටම බයිසිකලය ඉල්ලා සිටියි.කෙසේ හෝ බයිසිකලය ජයසිංහට හිමිවිය.තරුණ නීතිඥ තැන පෙනී සිටි මේ පළමු නඩුව ගැන මතක්වන වාරයක් පාසා ඔහු මුව මඬලට නැඟී එන සිනහව නවතා ගත නොහැකිය. ඒ 1986 එක්තරා දිනෙක වූ සිදුවීමකි.එදා මාතර උසාවියේ බයිසිකල් නඩුවට පෙනී සිටි ඒ තරුණ නීතිඥ තැන අන් කවරෙකුවත් නොවේ. ඔහු නමින්, ලලිත් කාන්ත ජයසේකරය. වර්ෂ 1955 ඔක්තෝබර් මස 25 වැනිදා ඔහු උපත ලැබීය. මව, පේ‍්‍රමා වික්‍රමාරච්චිය. පියා පේ‍්‍රමතිස්ස ජයසේකරය. මේ දෙදෙනාම වෘත්තියෙන් විදුහල්පතිවරුය. ලලිත් කාන්ත, මේ පවුලේ වැඩිමහල් දරුවාය. ඔහුට සහෝදරයෝ දෙදෙනෙකි. ඔවුහු නමින්, තිලක් ජයසේකර හා ජගත් ජයසේකර වූහ. මාතර කඹුරුගමුවේ ඔවුහු පදිංචිව සිටියහ.මාතර සිට කොළඹ කොටුව දක්වා දිවෙන දුම්රිය මාර්ගයේ එක්තරා නැවතුම් ස්ථානයකි, කඹුරුගමුව දුම්රිය පොළ. පසෙකින් නිල්ල ගැසී සාරවට වැඩුණු වෙල් යායකි. මෙහි සිට මීටර් 100 ක් පමණ දුරින් ඔවුන්ගේ නිවස පිහිටා තිබේ.හූ හඬ නංවමින් ඇදී යන දුම්රිය නළා හඬ මේ දරුවන්ට නිතර දෙවේලේම දෙසවනට ඇසෙයි. ඉස්කෝලේ නෝනාත්, ඉස්කෝලේ මහත්තයාත් තම දරුවන් නිසි අධ්‍යාපනයට යොමු කිරීමට පියවර ගත්තහ. මේ දරුවන්ටද නිතර දෙවේලේම දෙසවන් වැටුණේ අධ්‍යාපනයට සම්බන්ධ දෑ මය. ලලිත් කාන්ත දරුවා සිය මූලික අධ්‍යාපනය වෙත යොමු වූයේ මව ඉගැන් වූ පාසලෙන්ය. 5 ශ්‍රේණියේ දී හේ මාතර ශාන්ත තෝමස් කුමර විද්‍යාලයට ඇතුළත් විය. එවකට එහි සිටි කේ. බී. ජයසූරිය විදුහල්පතිතුමා මතක හිටින ඔවදනක් දුන්නේය. ඒ, ගුරු සිත නොරිදවා, වේලාව නොවරදවා තම අධ්‍යාපන කටයුතුවල නිරතවන ලෙසයි. වර්ෂ 1968 දී ඔහු ගාල්ල මහින්ද විද්‍යාලයට ඇතුළත් විය. අන් දරුවන් හා බලද්දී ලොකු තරඟකාරිත්වයක් එහිදී ඔහුට දැක ගත හැකි විය.“මට මතකයි මම ගණන් බැරුව ඇඬුවා. මහින්දෙ ළමයි මට වඩා ඉදිරියෙන් ඉන්න බවත් තේරුණා. සුමනරත්න ගුරුතුමිය එදා මං ළඟට ඇවිත් කිව්වා බයවෙන්න එපා පුතා. මං ඔයාට උගන්වන්නම් කියලා. කොහොම හරි මාස 6 ක් යනකොට මං හොඳ ප්‍රතිඵල පෙන්නුවා.”ලලිත් කාන්ත ශිෂ්‍යයා බාලදක්ෂයකු වූවේය. ඔහු බාලදක්ෂ ව්‍යාපාරයේ දී උගන්වන සියලු දෑ මැනවින් හැදෑරීය. ඉවුම් පිහුම්, පිහිනීම්, ක්‍රීඩා යනාදී සියලුම අංශ එයට ඇතුළත්ය. ඔහුගේ ජීවිතය ක්‍රමානුකූලව ගොඩ නැඟෙන්න, හැදෙන්න එය මහඟු අත්වැලක් සැපැයීය. ඔහු හොඳම කනිෂ්ඨ බාලදක්ෂයා විය. පියාගේ මඟපෙන්වීම යටතේ බාලදක්ෂ ව්‍යාපාරයට නැඹුරු වූ ඔහු ඉන් තම ජීවිතයේ සියලුම දෑ කිසිවෙකුගේ හව් හරණක් නොමැතිව ඉටු කර ගැනීමට හැකි තත්ත්වයක් ගොඩ නඟා ගත්තේය.“එක දවසක් අපි බාලදක්ෂ කණ්ඩායමක් වශයෙන් ප්‍රධාන පාරෙන් නොයා වතුර වළකින් බැහැලා අතුරු මාර්ගයකින් යන්න ගියා. දැන් අනෙක් අයත් මාත් එක්කම යනවා. මමත් පීනලා ගියා. ගිහින් මැදක් හරියෙදී කකුල තියන්න හදනකොට යටටමයි යන්නේ. දැන් දැන් කකුල පොළොවේ වදියි කියලා හිතුවා. ඒත් නෑ. මම දෙතුන් වතාවක් ආධාර ඉල්ලලා කෑ ගැහුවා. ඒත් කවුරුවත් මාව බේර ගන්න එන පාටක් නෑ. අන්තිමේදී මම හිතට දිරිය ගත්තා. කොහොම හරි පීනලා ගොඩට ආවා. එදා තමයි ජීවිතේ මරණ බයක් දැනුණු දවස.”ඔහු නිතර දෙවේලේම බාලදක්ෂයකු වශයෙන් අදාළ කාර්යයන් වෙත යොමු වූවේය. කෑම්ප් ගියේය. එදිනද එවන් අපූරු කටයුත්තකි. ගාල්ල හිනිදුම පැත්තේ පිහිටි කැලෑවක ඔවුහු කූඩාරම් ගැසූහ. කූඩාරමේ සිසුන් කිහිපදෙනෙක් ද වූහ. කූඩාරමේ අයිනකට වන්නට සිටියේ ලලිත් කාන්ත ය. පෙරදා රාත්‍රියේ ඇසූ හොල්මන් කතාද ඔහුට වරින් වර සිහියට නැගුණි. රාත්‍රී 12.00 ට ආසන්නව ආයේය. තද සීතල ද දැනුණු බැවින් ඔහු අවදි විය. ඔහුගේ ඇඟ මත යමක් ඇති බව වැටහුණි. එය නිවැරැදිය. කිසිවකු ඔහු ඇඟ මත අතක් තබා ඇත. ඔහු බිය වූවේය. එය ගසා දැම්මේය. නැවත නිදන්නට විය. නැවතත් ඇඟ මත අතකි. නැවතත් අත ගසා දැමීය. මෙය කෙළවරක් නැත. පසුව නැගිට හොඳින් විපරම් කර බලද්දී සිදුවී ඇති ඇබැද්දිය අවබෝධ විය. තමාගේ එක් අතක් හිරී වැටී ඇත. ඒ තමාගේම අනෙක් අතය. ඔහු බාලදක්ෂ කටයුතු වෙනුවෙන් බොහෝ කැපවී කටයුතු කළේය. ගාල්ල සිට කතරගමට කකුල් පුපුරු ගැහෙනකම් පයින් ඇවිද ගියේය.ඔහු පාසල් ශිෂ්‍යයෙකුව සිටියදීම බාලදක්ෂ ආචාර්ය පදවිය ලැබීය. ජනාධිපති බාලදක්ෂ සම්මානයත්, බේඩ්න් පවල් සම්මානයත් හිමිකර ගත්තේය.ඔහු වර්ෂ 1971 දී අපොස සාමාන්‍ය පෙළ විභාගය ඉහළින්ම සමත් විය. වර්ෂ 1975 දී ගණිත අංශයෙන් උසස් පෙළ විභාගයට පෙනී සිටිය ද ඔහු සතු ප්‍රතිඵල ලබා ගැනීමට අපොහොසත් විය.ඔහු නෙත හදිසියේම පුවත්පත් දැන්වීමක් වෙත යොමුවිය. ඒ තලමිතිකරු හා බිම් මට්ටම්කරු ලෙසින් අවුරුදු 3 ක පාඨමාලාවක් වෙනුවෙනි. ඔහු එයට ඉල්ලුම්පත් යොමු කළේය. ඔහු එකී පාඨමාලාව හදාරමින් සිටින අතර මිනින්දෝරු විභාගයේ පළමු ප්‍රශ්න පත්‍රයට පෙනී සිටියේය. අනෙක් දිනය දා ඔහු ඉතා ආශාවෙන් සිටි නාවික ඉංජිනේරු විභාගයට ගියේය. කෙසේ හෝ මේ විභාග දෙකෙන් එකකටවත් ඔහුට නියමාකාරයට පෙනී සිටීමට නොහැකි විය.ඔහු නැවත වරක් උසස් පෙළ වෙත යොමු වූවේය. වෙර වීරිය යොදා පැය 16 ක් පාඩම් කළේය. ප්‍රතිඵල සාර්ථක විය. ඔහුට විශ්වවිද්‍යාල වරම් ලැබිණි. එහෙත් ඔහු එහි නොගියේය. මිනින්දෝරු දෙපාර්තමේන්තුවෙන් ධ්ධ් වරට පැවැත් වූ විභාගයට පෙනී සිට ලැබූ ප්‍රතිඵල අනුව රජයේ මිනින්දෝරුවරයෙකු වශයෙන් ලැබිය යුතු පුහුණුවීම් වෙනුවෙන් දියතලාවේ පුහුණුවීම් පාසලට ඇතුළත් වූයේය. වර්ෂ 1977 දී ඔහුට රජයේ මිනින්දෝරු වශයෙන් පත්වීමක් ලැබුණි.මේ සියල්ලම සිදුවන අතරේ යුද හමුදාවට එක් වී සිය සේවය ලබාදීමේ යම් අදහසක් ඔහුගේ හදවතේ තැන්පත්ව තිබුණි. පාසලෙන් සමුගත් කාලයේදී ම ඒ සඳහා සම්මුඛ පරීක්ෂණවලට පෙනී සිටියේය. ළාබාල වියේ දී බැවින් එයින් අසමත් වූවද නැවතත් ඔහු ලුතිනන් තනතුර වෙනුවෙන් ඉල්ලීම් කළේය. ඔහු තුන්වැනි ගැමුණුහේවා බලඇණියේ උප ලුතිනන්වරයකු වශයෙන් අනුයුක්ත වූවේය. ඊට අදාළ සියලු පුහුණුවීම් කටයුතු ඔහු ඉතා ආසාවෙන් ඉටු කළේය. ඔහුගේ මේ සේවාව ස්වේච්ඡා කාල පරිච්ඡේදයකට ඇතුළත් විය. කැඳවීම් කරන විට සේවයට වාර්තා කිරීමක් වශයෙනි.කෙසේ වෙතත් ඔහු රජයේ මිනින්දෝරු වශයෙන් ස්ථිර සේවයේම රැඳෙන්නේය. නමුත් වර්ෂ 1983 දී මිනින්දෝරු දෙපාර්තමේන්තුවට සමුදුන්නේ නීතිඥවරයකු වශයෙන් කොළඹ නීති විද්‍යාලයේ අධ්‍යාපනය ලැබිය යුතු බැවිනි. ඔහු දැන් වසර 3 ක නීතිඥ පාඨමාලාව හදාරන සිසුවෙකි.ඔහු නීතිඥවරයකු වීමට ඉඩ ප්‍රස්ථාව යොමු කළ අපූරු ඉතිහාසයක් ඇත. ඒ, ඔහු අපොස උසස් පෙළ විභාගය නැවත පරීක්ෂා කිරීම් වෙනුවෙන් කළ ඉල්ලීමකිනි.ඔහුට විභාග දෙපාර්තමේන්තුවෙන් දුන් පිළිතුර අනුව ඔහු මේසා දුරක් පැමිණේවි යැයි එදා ඒ නිලධාරින් නොසිතන්නට ඇත.“ලකුණු වෙනස්කර දෙන්න බෑ.ඔයාට වෙන්නේ නඩු කියලා ගන්න.”නඩු කීම පිළිබඳ ඔහුගේ සිතේ තදින්ම කා වැදුණේය. ඔහු නඩු කීමට නොගියේය. තමාට වු අසාධාරණය යටපත් කර ගනිමින් නීතිය හැදෑරීම දක්වා ඔහු මෙහෙයවන්නට වූයේ මේ ප්‍රකාශයයි.ඔහු නීති විද්‍යාලයේ සිසුවකු ලෙස සිටින කළ එක්තරා සුන්දර හවස්වරුවක ක්‍රීඩා කටයුතු සඳහා ක්‍රීඩාපිටියට පැමිණියේය. විශ්වවිද්‍යාලයේ සිසුවියෝ පිරිසක්ද එකී ක්‍රීඩා භූ®මියට පැමිණියහ. සසර පුරුදු අවදි විය. ඇගේ දෙනෙත ඔහුට දිගු කතාවකට ආරාධනා කෙරිණි. මේ ආරාධනාව ඔවුහු පෙම්වතුන් වී විවාහයක් දක්වාම, දීර්ඝ විය. ඇය ලලිතා හේමකුමාරි ය. වර්ෂ 1984 මැයි මස 11 වැනිදා ඔවුහු අතිනත ගත්හ. වර්ෂ 1985 ජූලි මස 27 වැනිදා මේ කැදැල්ලට කුළුදුල් දරුවා පැමිණියේය. ඔහු තාරක රගුනාත් ජයසේකරය. වර්ෂ 1987 දී කාංචනා ප්‍රසාදී ජයසේකර දියණිය උපන්නාය. වර්ෂ 1989 දී ඉසුරු උදානී ජයසේකර දූ උපන්නාය.මෙතෙක් කලක් අග නගරයේ පදිංචිව සිටි ඔහුට ගමට පැමිණෙන්නැයි පියා ඉල්ලා සිටියේය.“මට ඉන්නේ කොල්ලෝ තුන් දෙනෙක්. ඇඟිලිවලින් ගනින්න පුළුවන්. මාතරයි අපේ නෑදෑයෝ ඉන්නේ. එන්න මාතර.”පියාගේ ආරාධනාව එකහිතින් පිළිගත් ඔහු සිය දරු පවුලද සමඟින් මාතර බලා පිටත්ව ගියේය. නෑදෑ හිතවතුන් මධ්‍යයේ සිය පවුල ගොඩ නඟා ගැනීමට ඔහුට හැකිවිය. ඔහු නීතිඥයෙකු ලෙස කටයුතු කිරීම මාතර උසාවියෙන්ම ආරම්භ කළේය. වර්ෂ 1990 දී නිල නොලත් මහේස්ත්‍රාත් මොරවක ලෙසින් පත්විය.“දැනට අවුරුදු 25 ක් තිස්සේ ඉඳන් මම නඩු අහනවා. මගේ සේවය එක ජ්ඪඥතඤ එකක නෑ. මම හැම උසාවියකම පෙනී ඉන්නවා.”වර්ෂ 1993-98 දෙවුන්දර ශ්‍රී විශ්ණු දේවාලයේ බස්නායක නිලමේ ධුරය ඔහු විසින් හොබවන ලදී.2003 වර්ෂයේ දී ඔහු මාතර දිස්ත්‍රික්කයේ බාලදක්ෂ කොමසාරිස් වූවේය. මෝටර් රථ රැළි ධාවනයට ද මහත් සේ ප්‍රිය කළ මොහු ලද සෑම අවස්ථාවකදීම ඊට සහභාගි වන්නේය. ක්‍රීඩාවට මහත් සේ ප්‍රිය කළ ඔහුට විවිධ අංශවලින් ආරාධනා ද ගලා ආයේය. 2004 වර්ෂයේදී මාතර ඉලක්කයට වෙඩි තැබීමේ සංගමයේ ලේකම් බවට පත්විය. 2006 වර්ෂයේදී ජාත්‍යන්තර වෙඩි තැබීමේ විනිශ්චයකරු විය.2006 දී පොහොර සංස්ථාවේ සභාපති ධුරය ඔහුට හිමිවිය.2010 වර්ෂයේ මැයි මස 21 වැනිදා හෙක්ටර් කොබ්බෑකඩුව ගොවි කටයුතු පර්යේෂණ හා පුහුණු කිරීමේ ආයතනයේ අධ්‍යක්ෂ ධුරය ඔහුට හිමිවිය.“ගොවි කටයුතු පිළිබඳ පර්යේෂණ සිදුකිරීම හා පුහුණු කිරීමයි අපේ ආයතනයෙන් සිදුකෙරෙන්නේ. පර්යේෂණ කරන්න පර්යේෂණාගාරයක් අපට නෑ. බිමක් නෑ. අපේ පර්යේෂණ තමයි ගොවියෝ. අදාළ ගොවි මහතුන් වෙනුවෙන් නිලධාරින් යොමු කිරීමත්, ගොවීන් පුහුණු කිරීමත් අපේ ආයතනයේ මූලික පරමාර්ථයයි.”පෝෂණ ගුණයෙන් යුතු රසවත් ආහාර ලබාදෙමින් අනාගත පරපුර ශක්තිමත් කර දැයේ සංවර්ධනයට වක්‍ර දායකත්වයක් ලබාදීමට ඔහු වක්‍රව කටයුතු කරයි. යමක සාර්ථකත්වය උරගා බැලීමට නම් පර්යේෂණ සිදුකිරීම ඉතාමත් අගනා මෙන්ම කාලෝචිතය. ඒ අනුව තමන්ගේ ඉලක්ක හා ගමන් මාර්ග සකසා ගත හැකිය. ගොවි පරපුර හා බැඳී සිටිමින් අදාළ කාර්යයට මෙහෙයවන්නා ඔහුය.බොහෝ ක්ෂේත්‍රයන් රැසක් ස්පර්ශ කර සිටිනා ඔහු ඇසූ පිරූ දෑ බොහෝමයකි. ලද අද්දැකීම් රැසකි. තමා ජීවිතයෙන් ලද අද් දැකීම් සම්භාරයන් ඔහු මෙසේ පිඬු කොට පවසා සිටියේය.“තීන්දු තීරණ ගන්නා විට ඒවා සමාජයේ යහපත වෙනුවෙන් ගන්නවා නම් කොන්දේසි එක්ක බැඳෙන්න අවශ්‍ය නෑ.”.</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>06</day>
    </date>
    <link>http://www.dinamina.lk/2010/12/06/_art.asp?fn=f1012062</link>
    <topic>පුතා ලේලියක් ගෙනාවාම අම්මාට ‘සක්ඛාය දිට්ඨිය’ ඇතිවෙනවා</topic>
    <author>සාකච්ඡා කළේ - බුද්ධික සමන් ගුණවර්ධන</author>
    <content>නෛසර්ගිකවම මිනිස් සන්ථානයේ ද්වේශය, වෛරය වැනි දේ ඇතිවෙනවා. එහි ආරම්භක අවස්ථාව වන්නේ අකමැත්තයි. මේවා මිනිසා අනාගාමී තත්ත්වයට පත්වනතුරුම පවතිනවා. තමා අකැමති රූපයට, ශබ්දයට, රසයට, ගන්ධයට, ස්පර්ශයට අකමැත්ත මත පදනම්ව දක්වන ප්‍රතිචාර මතයි ඔය කියන අවාසනාවන්ත තත්ත්වයන් උදාවෙලා තියෙන්නේ.මේ තත්ත්වය මිනිසුන්ට ක්ෂණයෙන් වෙනස් කර ගන්න බැරි වුණත් උසස් භවෝත්පත්තියක් ලැබූ මනුෂ්‍යයෙක් ලෙස මේවා යම් දුරකට පාලනය කර ගැනීමට හැකියාව තිබෙනවා.ඒ පාලනය කර ගැනීමයි මානසික ආකල්ප සංවර්ධනය කියල කියන්නේ. එහිදී සිදුවන්නේ “සබ්බ පාපස්ස අකරණං” - සියලු පාපයන් නොකර ඉන්න තැනටත්, “කුසලස්ස උපසම්පදා” – යහපත් ක්‍රියාකාරකම්, කුසලතා වර්ධනය කරගන්නා තත්ත්වයටත්, “සචිත්ත පරියෝ දපනං” සම්පූර්ණයෙන් ම තමන්ගේ අධ්‍යාත්මය දමනය කර ගන්නා තැනටත් පුද්ගලයා පත්වීමයි.ඒ ආධ්‍යාත්මික සංවර්ධනයේ ඉහළම තැන නිර්මාණය යි. සමාජයට අහිතකර නොවන ජීවන රටාවකින් යුතු පුද්ගලයකු බිහිවෙනවා නම් ඒ බිහිවෙන්නේ නිර්වාණාවබෝධයෙන් පමණයි.අද ලෝක සෞඛ්‍ය සංවිධානය පිළිගන්නා කාරණා හතරකින් එකක් තමයි ආධ්‍යාත්මික සෞඛ්‍යය. එය බුදු දහමේ කියන්නේ “නිබ්බානං පරමං සුඛං” කියලයි. අධ්‍යාත්මයේ තිබෙන නිරෝගී බව තමයි මනුෂ්‍යයා වඩාත් යහපත් පුද්ගලයකු බවට පත්කරන්නේ. වර්තමානයේ මිනිස්සු හොඳ ද, නරක ද කියන දේ සාපේක්‍ෂයිනෙ. ඒ නිසා ඊට වඩා පොදුවේ මනුෂ්‍යයා තුළ තිබෙන මේ වැරදි ගැනයි සාකච්ඡා කළ යුතු වෙන්නේ. මිනිසාගේ මේ දුර්ගුණ, දුබලතා හා සමාජ අසම්මත ක්‍රියා සිදුවෙන්නේ අපි සඳහන් කළ අකුසල මූලික සිතිවිලිවල පාලනයක් නොමැති නිසායි.බුදුරජාණන් වහන්සේ පෙන්වා දෙනවා මිනිසුන් මේ සංසාර ගමනේ වැරදි ක්‍රියාවලට පෙළඹෙන්නේ මේ අකුසල මූල පදනම් කරගෙනය කියලා. රාගය, ද්වේශය, මෝහය, මදය, මානය, ඊර්ෂ්‍යාව මත පදනම් වෙලයි මනුෂ්‍යයා වරදට පෙළඹෙන්නේ. හැබැයි අපි සාමාන්‍ය මිනිස්සු විදියට මේක දකින්නේ ඒ ගැඹුරින් නෙවෙයි. අපි හිතන්නේ මේ සමාජයේ තිබෙන රූප, ශබ්ද, රස ආදිය නිසයි අප වැරදි කරන්නේ කියලා. “නතේ කාමායානි චිත්‍රානි ලෝකේ” ලෝකයේ රූපවල නැත්නම් චිත්‍රවල කාමයක් නැහැ. කාමය ඇතිකරන්නේ අපේ මනසයි.මිනිස්සු රූප දෙස බලල රස, ස්පර්ශ ආදිය විඳල එය නැවත නැවත මෙනෙහි කරනවා. ඒ විඳීම නැත්නම් ඒ වේදනාව ඔස්සේ පසුව සංඥාවක් හදාගන්නවා. සංඥා කියන්නේ තාවකාලික සංකල්පයි. ඒ සංඥාත් නැවත නැවත මෙනෙහි කිරීමෙන් ඒවා ස්ථාවර සංකල්ප වෙනවා. ඒවා තමයි සංස්කාර. සංස්කාර නිසා සංසාරය දික්වෙනවා. ඒ වගේම ඒ නිසාම මිනිසා යම් යම් දේවල ඇළෙනවා. ගැටෙනවා. රහත්වෙනතුරා මෙය පවතිනවා. ඉතින් මනස තමයි මේ සියල්ලට පූර්වාංගම වෙන්නේ.“මනෝ පුබ්බංගමා ධම්මා” මනස මුල්කරගෙන සමහරු ප්‍රසන්න සිතින් කතා කරනවා, වැඩ කරනවා. ඒවා සමාජ සම්මත ක්‍රියා වෙනවා. සමහරු දූෂිත මනසින් ක්‍රියා කරනවා. කතා කරනවා. ඒවා සමාජ විරෝධී ක්‍රියා වෙනවා.අනිවාර්යයෙන්ම එබඳු මනෝ භාවයන් පවත්වාගෙන යාමෙන් මුලින් ම සැනසිල්ල නැතිවෙන්නේ තමන්ගේම යි. තමන් වෛර කරන පුද්ගලයා දකින විට ඔහුගේ හඬ ඇසෙන විට වෛරය තව තවත් තීව්‍ර වෙනවා. ඒ වෛරය පිරිමහ ගන්න හැකියාව ලැබුණත් නැතත් ඔහු ඉන්නේ අතෘප්තියෙන්. ඇතැම් විට වෛරය පිරිමහගන්න කරන ක්‍රියාවකින් හිරේ විලංගුවේ වැටෙන් පුළුවන්. නැත්නම් සමාජ අපවාදයන්ට ලක්වෙන්න පුළුවන්.ඒ වගේම එවැනි පුද්ගලයන් නිතරම වෛරය පිරිමහන්න සැලසුම් කරනවා. ඒ නිසා තමන්ගේ දවසේ ක්‍රියාකාරකම් අතපසු වෙනවා. ඒ නිසයි බුදුහාමුදුරුවෝ දේශනා කරන්නේ, “නහි වේරේන වේරාණි” - වෛරයෙන් ;;වරය සන්සිඳෙන්නේ නැත කියලා. වෛර කරන අයට අවෛරීව ජීවත්වෙන්න කෙනෙක් පුරුදු වුණොත් ඒ හරහා වෛරී මනෝභාව යටතේ කරන ක්‍රියාකාරකම්වල පාලනයක් ඇතිකරන්න පුළුවන් වෙනවා.බුදුහාමුදුරුවො දේශනා කළේ “සන්තුට්ඨි පරමං ධනං” කියලයි. සතුට පරම ධනය නම් වෛරය ක්‍රෝධය පුරවා ඉන්න අයට සතුට කියන ධනය ලැබෙන්නේ නෑ. ලෝක සෞඛ්‍ය සංවිධානයත් පිළිගන්නවා මානසික සෞඛ්‍යයයි වැදගත්ම කියලා. ඒක ඇතිවෙන්නේ සතුට හා තෘප්තිමත් බව මගින්. වෛරය මගින් පුද්ගලයාගේ මනස අසමතුලිත කරල මානසික රෝගීන් බවට පත්කරනවා. ඒ නිසා ආත්ම සංයමයත් ගොඩනඟා ගෙන අකුසල මූලවලින් මිදෙන්න ඕනෑ.ඔබ පවසන තත්ත්වය ආධ්‍යාත්මික වශයෙන් නොදියුණු පෘතග්ජන සමාජයෙහි දකින්න ලැබෙන්නේ. යම් තරමකින් හෝ ආධ්‍යාත්මික වශයෙන් දියුණු සමාජයක් එය අනුමත කරන්නෑ. බුරන විට බුරන්නත් හැපුවොත් හපන්නත් පුරුද්ද තියෙන්නේ තිරිසන් අපායේයි. අප ඒ තත්ත්වයට වැටිය යුතු නැහැ. අපි නිතරම මේ මොහොතේ ජීවත් විය යුතුයි. අතීතයේ ජීවත්වෙන්න ගියාමයි මගේ උසස්වීම නැතිකළ මනුස්සයයි, බැන්න මනුස්සයයි, ගැහුව මනුස්සයයි, කියන තරහකාරයො හම්බවෙන්නේ. මේවා හිතන්න හිතන්න වෛරය ඉස්මතු වෙලා තව තවත් ඒ සිතිවිලි ස්ථාවර වෙනවා.ඒ වගේමයි අනාගතය ගැන හිතන එකත්. එයත් සැකය හා බිය ඇතිකර තමන් අතෘප්තිකර කරනවා. තමන්ගේ බිරිඳ ගැන හෝ දරුවන් ගැන හෝ වෙන කෙනෙක් ගැන හෝ ඔවුන්ගේ අනාගතය සම්බන්ධයෙන් ඕනෑවට වඩා කල්පනා කරන්න ගියොත් ඇතිවෙන්නේ බිය හා සැකයයි. අද මෙහෙම හිටියට හෙට කොහොම වෙයිද කියල හිතෙනවා. ඒක තමයි බැඳීමේ ස්වභාවය. බැඳීම කියන්නේ ගින්නක්. “නත්ති රාග සමෝ අග්ගි” මේවායේ යම් පාලනයක් ඇතිකර ගන්නයි බුදුහාමුදුරුවො ඉගැන්නුවේ. “කාමේසු මිනෙයිය ගේධං” කාමය ඇතිවන විට එයට විනය නීතියක් පනවාගෙන එය නවතා ගත යුතුයි. සිතිවිලි පාලනය කර ගත යුතුයි.ඔව්. උදාහරණයක් විදියට මවුපියන් දරුවන්ට තියෙන ඇලීම එළියට එන්නේ ආදරය ලෙසයි. මවුපියන්ට දරුවන් කෙරෙහි තියෙන්නෙ මෙත්තා, කරුණා, මුදිතා, උපේක්‍ෂා කියලයි අපි කියන්නේ. හැබැයි තමන්ට ඕන දේ දරුවා නො කළොත් අම්මට තරහ එනවා. ඒක මෙත්තා වෙන්න බෑනෙ. ඒ මෙත්තා විදියට තිබිල තියෙන්නේ ආදරය යි. රාගය වංචනික ලෙසයි එළියට එන්නේ. මෛත්‍රියට බොහොම ළඟින් තමයි ආදරයක් තියෙන්නේ. ඒ නිසා ඒ දෙක පැටලෙනවා.ඒ නිසා අපි හිතනවා මේක මෛත්‍රිය කියලා. හැබැයි අර විදියට ප්‍රතිවිරුද්ධ ප්‍රතිචාරය ආවාම ඇත්ත ගතිය එළියට එනවා. ඒක වළක්වන්න බැහැ. පෙම්වතෙක් පෙම්වතියට කියන්න පුළුවන් “මට ඔයා නොලැබුණොත් ඔයයි මායි දෙන්නම මැරෙමු” කියලා. මොකද මම එච්චරටම ආදරෙයි කියලා. මතුපිටින් මේක හරි කියලත් පේන්න පුළුවන්.ඒත් ඒ තුළ තියෙන්නේ ලිංගික ඊර්ෂ්‍යාව, ද්වේශය, වාත්සර්යය. මට නොලැබෙන දේ තව කෙනෙක්ට ලැබෙනවා උහුලන්න මම සූදානම් නැහැ කියන එකයි. මගෙන් තොරව ඔබ සතුටින් ඉන්නවා දකින්න මට බැහැ කියන එකයි. හැබැයි කියන්නේ ඒක ආදරේ කියලයි. මේවා හඳුනගන්න අමාරුයි. ඒ නිසා අපි මේ මනෝභාවයන්ට හසුවෙනවා.මෙත්තා, කරුණා, මුදිතා, උපේක්‍ෂා තමයි ඕනෑම සම්බන්ධයකදී අගය කරන්නේ. හැබැයි තේරුම් ගත යුතුයි කෙලෙස් තිබෙනකල් අර තත්ත්ව මතුවෙනවා. අනාගාමී වෙනකල් කාම රාගයයි, පටිඝයයි තියනවා. ඒ කියන්නේ ඇලීම හා ගැටීමයි. සෝවාන් වුවත් නැතිවෙන්නේ සක්කාය දිට්ඨි, විචිකිච්ඡා සහ සීලබ්බත පරාමාසය යි.විශේෂයෙන් සක්කාය දිට්ඨිය නැතිකර ගැනීම නැත්නම් මමත්වය නැතිකර ගත් කෙනෙක් ඇසුරු කිරීමට ලැබීම කොච්චර දෙයක් ද? ඒකනෙ විශාඛාවගේ පවුල් ජීවිතය සාර්ථක වුණේ. අපි මමත්වය දියකර නැති නිසා අපට කොතනදි හරි එය මතුවෙනවා.හැබැයි අපි හිතන්නෑ ඒ මමත්වය කියලා. දැන් බලන්න පුතා ලේලියක් ගෙනාවම අම්මට සක්කාය දිට්ඨිය එනවා. මෙච්චර කාලයක් මට ඕන විදියට වැඩ කරපු පුතා දැන් ලේලිට ඕන විදියට වැඩ කරනවා. ඔන්න එතකොට අම්මගෙ කටින් පිටවෙනවා, “දැන් මේ සිද්ධවෙන දේවල් අපේ අම්ම මුත්ත කාලෙවත් සිද්ධ වුණේ නෑනෙ” කියලා. සක්කාය දිට්ඨිය අම්ම මුත්ත කාලෙට බාර දෙනවා. ප්‍රශ්නෙ තියෙන්නෙ තමන්ට ඕන දේ නොවීමයි. එළියට එන්නේ සම්ප්‍රදායයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>06</day>
    </date>
    <link>http://www.dinamina.lk/2010/12/06/_art.asp?fn=f1012063</link>
    <topic>ගුරුගොඩ ඔයෙන් පෝෂණය වන ගලිගමුව</topic>
    <author>සටහන සහ ඡායාරූප - සජිත් තුෂාර ප්‍රේමදාස, ගලිගමුව සමූහ</author>
    <content>ගලිගමුව ගම් ප්‍රදේශය සුන්දර කඳු වළල්ලකින් වට වූ ගුරුගොඩ ඔයෙන් පෝෂණය ලබන්නා වූ මනරම් ගම්මානයකි.1987.12.31 දිනෙන් අවසන් වූ කෑගල්ල දිස්ත්‍රික් සංවර්ධන සභාවේ පැවති ඕතර ගම්දොළහ පත්තුව හා ගලිගමුව උප කාර්යාලය ඒකාබද්ධ කරමින් වර්ග කිලෝමීටර් 147.8ක ප්‍රදේශයකින් යුත් ගලිගමුව ප්‍රාදේශීය සභාව 1987 අංක 15 දරන ප්‍රාදේශීය සභා පනතින් 1988.01.01 දින පිහිටුවන ලදී.පසුගිය වසර දෙක තුන තුළ ප්‍රාදේශීය සභාවක් ලෙස පැවරී ඇති සමස්ථ කාර්ය භාරය නිසි ලෙස ඉටු කිරීමට ප්‍රාදේශීය සභාව කටයුතු කර තිබේ.ප්‍රධාන වශයෙන් ප්‍රදේශයේ දරු දැරියන්ගේ නැණස පාදන්නට පළාත් පාලන ආයතනයකට පුස්තකාල සේවාව තුළින් පැවරී ඇති වගකීම ඉටු කරමින්, පුස්තකාල සංවර්ධනය සදහා විශාල වැඩ කොටසක් ඉටු කර තිබේ.ප්‍රමාණවත් ඉඩ පහසුකම් නොතිබූ පිටගල්දෙනිය පුස්තකාලය රු: ලක්ෂ 12 ක් වැයකර නවීකරණය කර වසරක් පාසා පොත් ප්‍රදර්ශන පැවැත්වීම තුළින් පොත් සංඛ්‍යාව වැඩි කර සම්පත් සංවර්ධනයට කටයුතු කර ඇත.බටුවත්ත පැරණි පුස්තකාල ගොඩනැඟිල්ල වෙනුවට දෙමහල් පුස්තකාල ගොඩනැඟිල්ලක් ඉදිකිරීමට මූලික පියවර ආරම්භ කොට ඇති අතර 2011 වසරේදී සම්පූර්ණයෙන් ම එය සාදා නිමකිරීමට බලාපොරොත්තු වේ.ශ්‍රී ලංකාවේ ආරම්භ කරන ලද ප්‍රථම පෙර පාසල ගලිගමුව ප්‍රාදේශීය සභාව සතු විමලා කන්නන්ගර පෙර පාසලයි. පසුගිය වසරේ රු. ලක්ෂ 06ක් වැයකර එය සංවර්ධනය කර තිබේ. එසේම දරුවන්ගේ දැනුම, කුසලතා සංවර්ධනය සඳහා ඵලදායිතා වැඩසටහන් ද ක්‍රියාත්මක කර තිබේ. ඒ නිසාම 2009 කාර්ය සාධන තරගයේ දී දිස්ත්‍රික්කයේ හොඳම පෙර පාලසට හිමි සම්මානය මෙම පෙර පාසලට හිමිවිය.අධ්‍යාපන ක්ෂේත්‍රය සේම ප්‍රදේශයේ ජනතාවගේ සෞඛ්‍ය හා සනීපාරක්ෂාව සැලසීම පිළිබඳව ප්‍රාදේශීය සභාව විශේෂ අවධානයක් යොමු කර තිබේ. පිටගල්දෙනිය නිදහස් ආයුර්වේද බෙහෙත් ශාලාව නවීකරණය කර ඖෂධ සඳහා වාර්ෂික අයවැයෙන් රු. ලක්ෂ 02 ක් වෙන් කර තිබේ. එමෙන්ම මසකට ජංගම සායන දෙකක් දුෂ්කර ගම්මානවල පවත්වමින් ගමින් ගමට ගොස් ආයුර්වේද සේවාව ලබාදීමට ද සභාව කටයුතු කර තිබේ. මෙම සංවර්ධනය හේතුවෙන් 2008 / 2009 කාර්ය සාධන තරගවලදී දිස්ත්‍රික්කයේ හොඳම ආයුර්වේදයට හිමි සම්මානය මෙයට හිමිවී තිබේ.අඩු ආදායම් සහිත ප්‍රාදේශීය සභාවක් වුවද මනා මුල්‍ය කළමනාකරණයක් තුළින් බල ප්‍රදේශයේ ජනතාවට අවශ්‍ය ආදාහනාගාර සේවාව ලබාදීම සඳහා සභා අරමුදලින් රු. ලක්ෂ 135ක් වැයකර අංගසම්පූර්ණ ආදාහනාගාරයක් ඉදිකිරීම මේ වන විට අවසන් වෙමින් පවතිනවා.එමෙන්ම ප්‍රදේශයේ මාර්ග පද්ධතිය නඩත්තු කිරීම සඳහා සභාවේ කම්කරු මහතුන් යොදවා පූර්ව තාර මිශ්‍රණ සකසා සභාව සතු මාර්ග 450ක පමණ නඩත්තුව සිදුකෙරේ. මේ සඳහා රු. ලක්ෂ 25ක් වැය කර තිබේ. මේ සඳහා ප්‍රිමික්ස් අංගනයක් සැකසීමේ සිට සම්පූර්ණ ක්‍රියාවලිය දක්වා ක්‍රමවේද සහ ඇස්තමේන්තු අනුව කරගෙන යනු ලැබේ.එසේම සභා අරමුදලින් , ගම නැගුම, මග නැඟුම, විමධ්‍ය ගත හා පළාත් සභා මුල්‍ය ප්‍රභවයන් හරහා ප්‍රතිපාදන ලබා ගනිමින් ප්‍රාදේශීය සභාව ක්‍රියාකාරී ආයතනය ලෙස ප්‍රදේශයේ මාර්ග පද්ධතිය සංවර්ධනය සිදුකර තිබේ.ආර්ථික සංවර්ධන අමාත්‍යාංශයේ ප්‍රතිපාදනවලින් ගම නැඟුම වැඩසටහන යටතේ හා පළාත් සභා, විමධ්‍යගත අරමුදල් යටතේ රු. 115,382,000.00 ක මාර්ග විශාල ප්‍රමාණයක් කොන්ක්‍රීට් කර තිබේ.ප්‍රදේශයේ ජනතාවට පානීය ජල අවශ්‍යතාවය සඳහා කුඩා ප්‍රමාණයේ ජල ව්‍යාපෘති ගණනාවක් ආරම්භ කර ඇති අතර රු :1000400/= ක පානීය ජල ව්‍යාපෘතියක් කර්මාන්ත පුරය කේන්ද්‍ර කරගෙන ප්‍රදේශය පුරා විහිදී යන ලෙස ආරම්භ කර තිබේ. මේ සියලු යටිතල පහසුකම් සේම, ජනතාවට කාර්යක්ෂම සේවාවක් ලබාදීම සඳහා අවශ්‍ය පරිසරය ගොඩනැඟීම තුළින් පළාත් පාලන ක්ෂේත්‍රය තුළ කාර්යක්ෂම සංවර්ධනය වෙනුවෙන් 2009 වසරේදී කාර්ය සාධන තරගයේ දී ගලිගමුව ප්‍රාදේශීය සභාව ඇගයීමට ලක්විය. 2008 වසරේ ජාතික ඵලදායිතා ලේකම් කාර්යාලයේ පැවැත් වූ ඵලදායිතා තරගයේ දී කුසලතා සම්මානයෙන් පිදුම් ලැබීමටත් මෙම ප්‍රාදේශීය සභාවට හැකිවී තිබීම විශේෂත්වයකි.මුලින්ම අපි පළාත් පාලන විෂය හඳුනා ගත යුතුයි. ඒ වගේම ආයතනයක් ලෙස ජනතාවට සමීප විය යුතුයි. එවිට ජනතාවත් ආයතනයත් අතර මනා සම්බන්ධතාවයක් ගොඩ නැෙඟනවා. එවිට අපි ලබාදෙන සේවාව කාර්යක්ෂමව හා ඵලදායී ලෙස ජනතාවට ලබාදීම පහසු වෙනවා.මම නම් ඒ මතයට 100% එකඟ වෙන්නේ නෑ. අද පුද්ගලික ආයතනවලට වඩා හොඳ කාර්යක්ෂම රාජ්‍ය ආයතන තියෙනවා. අපි අපේ ආයතනය තුළ රාජකාරී කටයුතු විධිමත් කරලා තියෙනවා. සේවාලාභී ප්‍රඥප්තියක් සකස් කරලා ජනතාවට ප්‍රදර්ශනය කරලා තියෙනවා. සෑම නිලධාරියෙක් වෙනුවෙන්ම තවත් නිලධාරියෙකු නම් කරලා සේවය ආවරණය කරනවා. ඒ කියන්නේ නිලධාරී නිවාඩු අවස්ථාවලදී මමත් සතියේ දින පහේම කාර්යාලයට එනවා. මම නම් හිතන්නේ අපි ළඟට එන ජනතාවට තෘප්තිමත් වෙන විදිහේ වැඩ පිළිවෙළක් දැන් ආයතනය තුළ තියෙනවා.අපි ජනතාව මේ ආයතනවලට පත් කරලා එවන්නේ නිශ්චිත කාලයකට. ඒ නිසා ඒ කාල සීමාව තුළ ජනතාවට උපරිම දේ ලබාදීම අපේ අරමුණයි. ඒ නිසා ආයතනයක මුල්‍ය අතින් ශක්තිමත් භාවය ඉතා වැදගත්. ඒ නිසා අපි ලැබන මුදල වාර්ෂික සැලැස්මකට අනුව නිසි කළමණාකාරිත්වයකින් යුතුව සේවා පුළුල් කර, කාර්යක්ෂම කර මුල්‍ය අතින් ශක්තිමත් කරගන්න කටයුතු කර තිබෙනවා.අපේ ආයතනයේ එහෙම ගැටලුවක් නෑ. නිලධාරීන් වගේම මන්ත්‍රිවරුන් හොඳ අවබෝධයකින් කටයුතු කරනවා.පළාත් සභාවෙන් බොහොමයක් සංවර්ධන කටයුතු කළේ පසුගිය වසර කීපයේ දී . ඒ වගේම තමයි මම සභාපතිවරයා විදිහට පත් වී ගලිගමුව ආදාහනාගාරය හදලා හෙට අනිද්දා විවෘත කරනවා. පිටගල්දෙනිය පුස්තකාලය. බටුවත්ත පුස්තකාලය, කාරියාල සංකීර්ණය අලුතින් සංවර්ධනය කර තියෙනවා. ගලිගමුව බල ප්‍රදේශය පුරාම මාර්ග 40 ක් පමණ පූර්ව තාර මිශ්‍රණය යොදා සංවර්ධනය කර තියෙනවා. වීදි පහන් පද්ධතිය මුළු බල ප්‍රදේශයම ආවරණය වන විදිහට ශක්තිමත් කර තියෙනවා. ඒ වගේම කසල අපහරණය ලොකු ගැටලුවක් වෙලා තිබුණා. නමුත් අද වෙනකොට ස්ථාවර කසල ටැංකි ඉදිකර ජනතාවට කසල බඳුන් බෙදාදී අලුතින් ට්‍රැක්ටර්, ට්‍රේලර් මිලට ගෙන අපේ වාහන 03 ක් ඒ සඳහා යොදවා ප්‍රශ්න සමථයකට පත් කරලා තියෙනවා.අපි ළඟදීම ඖෂධ නිෂ්පාදනාගාරයක් පිටගල්දෙනිය ආයුර්වේදය කේන්ද්‍ර කරගෙන ආරම්භ කරනවා. කසල කළමනාකරණ ව්‍යාපෘතියක් ආරම්භ කරලා කොම්පොස්ට් නිෂ්පාදනය කිරීම සිදු කරගෙන යනවා. ඒ වගේම ගලිගමුව ප්‍රාදේශීය සභාවට අංගසම්පූර්ණ සභා රැස්වීම් ශාලාවක් ඉදිකිරීමටත් කටයුතු කරගෙන යනවා. මේ වැඩවල මූලික අදියරේ මුදල් මේ වනවිට ලැබෙමින් පවතින්නේ. මේ හැමදේටම වඩා ප්‍රදේශයේ මාර්ග විශාල ප්‍රමාණයක්, පාලම්, බෝක්කු, විදුලි ව්‍යාපෘති, ජල ව්‍යාපෘති සඳහා අපි විශාල දායකත්වයක් ලබා දෙනවා.ඇත්තෙන්ම පළාත් පාලන පනතින් අපට පැවරී තිබෙන්නේ මාතෘ සායනයයේ සිට සුසාන භූමිය දක්වා වූ ජනතාවගේ සියලු සේවාවන් අවශ්‍යතා වෙනුවෙන් කටයුතු කිරීමට ය. සංවර්ධනය පමණක් නොවේ අපි ආයුර්වේද සායන , ජංගම සේවා, ලේ දන්දීම, පොත් ප්‍රදර්ශන, රුක්රෝපණ, ධර්ම දේශනා වැනි ජන හිතකාමී වැඩසටහන් පිළිබඳව නිබඳව කටයුතු කරමින් ජනතාව හා අප ආයතනය අතර දුරස්ථභාවය අවම කරගෙන තිබෙනවා.මම නම් හිතන්නේ පළාත් පාලන ඡන්ද ක්‍රමය පමණක් නොවේ පාර්ලිමේන්තුව දක්වාම පවතින ඡන්ද ක්‍රමයේ වෙනසක් අවශ්‍යයි. ඒ වගේම පළාත් පාලන මැතිවරණය ආසන්නයට පැමිණ තිබෙන මෙවැනි අවස්ථාවක නව ක්‍රමයක් ගෙන ඒම බොහෝ ජනතා නියෝජිතයින්ගේ නොසතුටට හේතු වි තිබෙනවා. ඕනෑම ජනතා නියෝජිතයෙක් කැමති ජනතාව වෙනුවෙන් කළ මහජන මෙහෙවරට කැපකිරීම්වලට තක්සේරුඉවක් ලබා ගැනීමට.මේ අවස්ථාවේදී එය ලබා ගැනීමට හැකි වන්නේ පවතින ක්‍රමයේ මැතිවරණයකිනි. ඒ වගේ ම නව මැතිවරණ ක්‍රමයේ කොට්ඨාසයක් තුළින් පත්වන සභාපතිවරයා ඔහු නියෝජනය කරන කොට්ඨාසයට විශේෂත්වයක් කිරීම වැළැක්විය නොහැකියි. ඒක සමස්ථ මැතිවරණ කොට්ඨාසයේ ජනතාවට වෙන ලොකු අසාධාරණයක්..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>06</day>
    </date>
    <link>http://www.dinamina.lk/2010/12/06/_art.asp?fn=f1012064</link>
    <topic>ලක් කිතුනු සසුනට කුමරෙක් ලැබූ වගයි</topic>
    <author>මොරටුවේ ලෙනාද් රංජිත් මහආරච්චි</author>
    <content>පාප් පදවියට පමණක් දෙවෙනි, කාදිනල් ධුරය ලබාගන්නා බිෂොප්වරුන් සභා භාෂාවෙන් හඳුන්වන්නේ “කුමාරවරු”(ර්‍ථපඪදජඥඵඵ) ලෙසයි.ඒ අනුව බෞද්ධ ලංකාවට නැවතත් රතු පැළඳි රන් කුමාරයෙක් ලැබී ඇත. දිනක් නැසීගිය අතිගරු ජනාධිපති ප්‍රේමදාස මැතිතුමා, එවකට අගරදගුරු වූ (1990) අති උතුම් නිකලස් මාකස් ප්‍රනාන්දු මාහිමි බැහැදුටු අවස්ථාවේ හිටපු කාදිනල් බෙන්ජමින් කුරේ මාහිමියන්ගේ ඡායාරූපයක් බලමින් “අපටත් නව කාදිනල් තුමෙක් කවදා ලැබේදැයි?” ඇසීලු.වසර 21ක හිඩැස පුරවමින් අද අති උතුම් දොන් ඇල්බට් මැල්කම් රංජිත් හිමිපාණෝ සිරිලක දෙවෙනි කාදිනල් ලෙස අභිෂේක ලබා ඇත. තම 63 වැනි උපන් දිනට (15දා) උන්වහන්සේට නව පදවිය යස තිළිණයකි. මෙතුමා ගැන මෙතෙක් පළ නොවූ වැදගත් විස්තර ටිකක් ලක්වාසීන්ගේ දැනගැනීම සඳහා මෙසේ සටහන් කරමි.නව කාදිනල් හිමියන්ගේ මෙතෙක් ආ ගමන් මග සැරසූ මග සලකුණු පෙළගැසූ සැටි අපි බලමු. අද වතිකානු නුවර බබළවන මෙතුමා වසර දශක පහකට පමණ පෙර, ශුද්ධාශනයට පිවිසියේ අහම්බෙනි. එක්තරා කාලවකවානුවක දී (1958) ජාති කෝළහාල ඇතිවිය. මෙතුමාගේ මීසමේ පියතුමා ද්‍රවිඩ ජාතිකයෙක් වූයෙන්, තිබූ පරිසරය අනුව, එතුමාට දේවස්ථානයෙන් පිටවීමට සිදුවිය.රදගුරුතුමා පල්ලිය වසා දමා, ඉරිදින මෙහෙය සඳහා පමණක් බොරැල්ලේ රදගුරු නිවසින් යැවීය. එක් ඉරිදාවක එහි ගියේ ගරු චාර්ල්ස් ද සූසා නමැති ද්‍රවිඩ සම්භවයක් ඇති පියතුමාය. මීසම්වාසීන් ඔහුට අකමැත්ත දැක්වීමට දෝ මෙහෙය වර්ජනය කළෝය. අල්තාරයට පිවිසි එතුමා පූජාවට උදව්වීමට ඉදිරියෙන් සිටි එක්තරා කුඩා පිරිමි ළමයෙකුට ඇරයුම් කළේය. ඒ දරුවා අද කාදිනල් ධුරය ලැබූ අතිඋතුම් මැල්කම් රංජිත් මිස, අනෙකකු නොවේ.අතිපූජ්‍ය මැල්කම් රංජිත් හිමිපාණන්ගේ දිගු ගමන ගැන අනාගත වාක්‍යයන් වදාළ තිදෙනාට පූජක පක්ෂයේ අය වීම විශේෂ සිද්ධියකි. වසර 50කට පමණ පෙර, වන්නි දිස්ත්‍රික්කය හරහා දැඩි සුළි සුළඟක් හමා ගියේය. රජයේ නිල දරුවෙක් කුණාටුවෙන් වූ අලාභ, ජීවිත හානි ගැන පරීක්ෂණයක් සඳහා එහි ගොස් මඩු කඳවුරේ නවාතැන් ගැනීමට සිදුවිය. ඔහුගේ භාර්යාවත්, ඥාති පුතෙකුත් එහි ගියෝය.දරුවා එවකට මඩු සිද්ධස්ථානය භාරව සිටි ගරු ඇල්ෆ‍්‍රඩ් මොයිල් (ජ්. ඒ. ර්ධභඪතතඥ) පියතුමාගේ දිනපතා පූජාවට උදව් විය. රාජකාරි අවසානයේ පියතුමාගෙන් සමුගැනීමට ගිය දවසේ එතුමා පුංචි මැල්කම්ට මඩු මෑණි ප්‍රතිමාවක් දෙද්දී, නැන්දා මෙසේ කීවාය. “පුතා ලොකුවුනාම ස්වාමි කෙනෙක් කරනවා අපි.” එවිට පියතුමා “ඔබ පූජකයෙක් වී පසුව රදගුරුකෙනෙක් ලෙස මෙහි පැමිණ මංගල්‍යය මෙහෙය පවත්වන ලෙස මා පතමි”යි කීය. හරියටම වසර හැටකට පමණ පසුව එතුමා ගිය වසරේ නිකිණි මංගල්‍යය පූජාව පැවැත්වූයේ අගරදගුරු පදවි ප්‍රාප්තියේ පළමු නිල ගමන ලෙසයි.දෙවෙනි පෙර ප්‍රකාශයට පසුබිම මෙලෙස සඳහන් කළ හැක. මෙතුමා ගරු සහෝදරයෙකු ලෙස සිටි අවදියේ, (පූජාත්වරයට පෙර) ගරු ක්ලෝඩ් ලෝරන්ස් පියතුමා නව පූජක දෙපලක් සමඟ සාකච්ඡාවක යෙදී සිටිය දී මෙතුමා කථාව ඇසෙන දුරින් සිටියේය.අගරදගුරු පදවියේ ප්‍රශ්නයක් ගැන වූ ඒ සාකච්ඡාව නිගමනයකින් තොරව අවසන් වෙද්දී ලෝරන්ස් පියතුමා මැල්කම් සහෝදරතුමා වෙත හැරෙමින් අපේ බ්‍රදර් පියතුමෙක් වී, අගරදගුරු පත්වීම ලැබූ පසු මේ ප්‍රශ්නය නිරාකරණය කරාවි” කීවේය.එය ද අකුරටම ඉටුවිය. තෙවෙනි ප්‍රකාශය ගරුතර භික්ෂුන් වහන්සේ නමක් අතින් සිදුවීම විශේෂිත දෙයකි. රත්නපුර පදවි එඬේරා ලෙස රාජකාරියෙන් සමුගනිද්දී (රෝමයේ නව පදවියක් භාරගැනීම සඳහා) පැවැත් වූ උළෙලේ දී විශේෂ ආරාධිතයා වූ රත්නපුර ශ්‍රී විශුද්ධාරාමාධිපති පූජ්‍ය කෙසෙල්ඕවිටිගම තිස්ස හිමි එතුමාට ශුභාශිංසනය කළේ, “අපේ රදගුරුතුමා නැවත ලක්දිවට එන්නේ කොළඹ අගරදගුරු පදවි ලබා බව මට විශ්වාසයි” වදාළහ.අද දේවධර්මාචාර්යවරයෙකු වූ අප කාදිනල් තුමා, එදා පාසැලේ දී ඔහුගේ පංතියේ (මගේ ඥාතියෙක්) ළමෙකුගෙන් මෙවැනි ප්‍රශ්නයක් ඇසීය. “අපි ශුද්ධගිනිස්ථානයට ඉංගී‍්‍රසියෙන් කියන්නේ මොකක්ද?” එදා එම ප්‍රශ්නය ඇසූ ඔහු අද ෂඩ්භාෂා පරමේෂ්වර තලය ද ඉක්මවා භාෂා 10ක් ප්‍රගුණ කළ විද්වතෙකි. අපේ නව කාදිනල් තුමා ඉතා නිහතමානි, කාගෙත් සිත් ඇදගැනීමේ භාග්‍ය හිමි, සමයාන්තර සහයෝගීතාව අගයන උත්තම පුරුෂ රත්නයකි.එතුමා මගේ ගමේ (මෝදර) මගේ පාසැලේ (ද ලා සාල් විදුහල) පමණක් නොව, මගේ නමටත් නෑකමක් ඇති අයෙක් වීම මගේ භාග්‍යයක් ලෙස මම සලකමි. වතිකානුයේ සසුන් පියා අතින් එතුමා අද (21දා) නව දුරාවලිය ලබාගත් සේක. ආසියා මහද්වීපයෙන් තේරුණු එකම තැනැත්තා වූ මෙතුමා, කොළඹ පදවියේ 9 වෙනි පුදැදුරාණන් ලෙස පදවි ප්‍රාප්ත වූයේ 2009 නිකිණි 5 වෙනිදාය. එතෙර මෙතෙර පදවි කීපයක විවිධ තලවල සේවාවන්හි නියුක්ත වූ මෙතුමාගේ විචක්ෂණ බුද්ධියද, ප්‍රඥාව ද ;හ්තුවෙන් විශ්ව සභාවේ කැපී පෙනෙන පුද්ගලයකු ලෙස ඉදිරියෙන් සිටී.කලක් “සෙත්සරණ” අදියුරු ලෙස සිටි මෙතුමා, ධර්මදානය පිළිබඳ සසුන් නියෝජන සම ලේකම්, විශ්වාස වර්ධන දූත සංගමයේ සභාපති, ඉන්දුනීසියාවේ අපෝස්තලිත තානාපති සහ දිව්‍ය සක්‍රමේන්තු විනය කමිටු මහලේකම් අද තනතුර පසුකරමින්, අද පාප්තුමාට පමණක් දෙවෙනි වූ ස්ථානයක සිටී. නොසත්‍රාදාමුස් (ව්ධඵබපචඤචථභඵ) නම් ප්‍රංශ ජාතිකයාගේ අනාවැකි කීපයක් දැනටමත් ඉටුවී ඇත. අවසන් යුගයේ පාප් පදවිය දරන්නේ යුරෝපා ජාතිකයෙක් නොවන බවට ඔහු අනාවැකියක් කියා ඇත. අප දැන් සිටින්නේ අන්තිම කාල වකවානුවේ බව ශු. බයිබලීය විශාරදයින්ගේ මතයයි. අනාවැකි ඉටුකිරීමේ ප්‍රවණතාවයක් ඇති අප නව කාදිනල්තුමා නොසත්‍රාදාමුස්ගේ අනාවැකියට හිමිකම් කියයි යනු මගේ ඒකායන විශ්වාසයයි. එතෙක් අපට කළ හැක්කේ නව කාදිනල් තුමාට දේවාශිර්වාදය පැතීමයි. මැල්කම් කාදිනල් රංජිත් හිමිපාණෝ...දෙවිඳුන්ගේ රැළ තුළ යහපත් එඬේරකු වන ඔබ කෙරේ විශ්වාසය තබා තිබේ. දෙවියන් වහන්සේට ඔබව විශේෂ ආකාරයෙන් අවශ්‍ය කර තිබේ. කවරදාකටත් කවර කණ්ඩායමකටවත් එරෙහි නොවී ඒකාධිපතියකු නොවී සමස්ත රැළට ආදර්ශයක් වෙමින් ජේසු තුමන් අනුගමනය කළ යහපත් එඬේරාණෙනි, ඔබතුමන් මහිමයේ කිරුළ පැළඳ ඇත.දෙමව්පියන්ගෙන් ලද ආභාෂය නිසාම දේවමාතාවන් කෙරෙහි සුවිශේෂී වූ භක්තියත් ආදරයත් මේ තාරුණ්‍යයේ සිටි පූජක සිසුවා තුළද පැවතිණි. 1965 මාර්තු මස 15 වන දින පූජකවරය පතා කොළඹ අගරදගුරු පදවියේ හදවත බඳුවූ බොරැල්ලේ සාන්ත ඇලෝසියස් කුඩා දෙව්සත්හලට ඇතුලු විය. හලාවත ස්වර්ගස්ථ වූ විශ්‍රාමික රදගුරු අතිඋතුම් ප්‍ර‍්‍රෑන්ක් මාකස් ප්‍රනාන්දු හිමි එවකට බොරැල්ල සාන්ත ඇලෝසියස් දෙව්සත්හලේ අධ්‍යක්ෂ පියතුමා ලෙස සිසු ලියාපදිංචි පොතට අලුත් නමක් එකතු කළේය.1369 වන ලියාපදිංචි අංකයට අදාළව දොන් ඇල්බට් මැල්කම් රංජිත් මෝදර මීසමෙන් දෙව්සත්හළට ඇතුළත් විය යනුවෙයි. ඊට වසරකට පසුව එනම් 1966 ජුනි මස 04 දින කොළඹ විශ්‍රාමික අගරදගුරු අති උතුම් නික්ලස් මාකස් හිමි එම වසරේ දෙව්සත්හල් අධ්‍යක්ෂ පියතුමා ලෙසින් මෙලෙස සටහනක් තැබීය. එම පොතේම දොන් ඇල්බට් මැල්කම් රංජිත් පූජක සිසුවා අම්පිටිය ජාතික දෙව්සක්හලට ඇතුළත් කරන ලදී යනුවෙන් තැබීය.ජාතික දෙව්සත්හලේ තෙවසරක් දර්ශනවාදය හැදෑරූ අතර එහි අධ්‍යක්ෂව සිටි ගරු ඩැල්ස්ටන් තෝම්ස් පියතුමා මැල්කම් රංජිත් පූජක සිසුවා පිළිබඳව ලබා දී තිබූ වාර්තාවේ මෙසේ සඳහන් කරන ලදී.“මැල්කම් රංජිත් සිසුවා පන්තියේ විශිෂ්ඨතම සිසුන් අතරින් කෙනෙකි. ශ්‍රේෂ්ඨයන් සමඟ විවෘතව හා අවංකව කටයුතු කරන නායකත්ව ගුණාංග සහිත අන්‍යයන් සමඟ හොඳින් මුහුවන්නට සමත්ය. යමක් ආරම්භ කර එය දියුණු කිරීමට අභිලාෂයක් පවතී. එහෙත් සමහර විටෙක යම් අධිවිශ්වාසයක් පවතින අතර අනාගතය පිළිබඳව මේ නිසාම යම් ස්ථිර සහතිකයකින් පසුවේ”මෙතුමාණන්ගේ පූජක දිවිය ඇරඹීමත් සමඟම ද මේ දක්වාම ආරම්භ කළ සෑම ව්‍යාපෘතියක්ම ඉතාමත් සාර්ථකව පවතින්නටත් සීඝ්‍ර වර්ධනයකින් ව්‍යාප්තවන්නට හේතුවිය හැක්කේ මේ විශ්වාසය හා අභිලාෂයම වේ. මේ ව්‍යාපෘතීන් මුලු සිරිලක පුරාම හා ලෝකය තුළ ද අද ව්‍යාප්ත වී පවතිනුයේ ක්‍රියාකාරී ලෙසිනි.1970 වර්ෂයේදී අගරදගුරු තුමන්ව සිටි කාදිනල් හිමිපාණන් විසින් මැල්කම් රංජිත් පූජක සිසුවා තුළ තිබූ අධ්‍යාපන හැකියාව වඩාත් මැනවින් වටහාගෙන දේව ධර්මය හැදෑරීම සඳහා රෝමයේ ලෝක පූජිත ශුද්ධෝත්තම පියතුමාගේ අධීක්ෂණයට අයත් වූ රෝමයේ උර්බානු සරසවියට යවන ලදී. අධ්‍යාපනික කටයුතු සාර්ථකව නිමාකළ මෙතුමා සයවන පාවුලු ශුද්ධෝත්තම පියාණන් විසින් 1975 වසරේ ජුනි 29 වන දින සාන්ත පීතර මහා බැසිලිකා දෙව් විමනේ දී පූජකවරය ලබා පසුව අති උතුම් කාලෝ මොන්ටිනි සහ වැනෝයි කාදිනල් හිමි උතුමන්ලාගෙන් බයිබලීය දැනුමද ප්‍රගුණ කොට තම පූජක මෙහෙවර සඳහා යළි සිය මව් රට බලා පැමිණියේය.1978 වර්ෂයේ පමුණුගම මීසමේ සහයක පියතුමන් ලෙස පත්වී ධීවර ගම්මානයක් වූ කැපුන්ගොඩ කිතුණු සංඝයේ සේවය ඇරඹීය. ඉන්පසුව තවත් කිතුණු ධීවර ගම්මානයක් වූ පයාගල මීසම් පාලක ලෙස වැඩ බාර ගත්තේය. මෙහි වෙහෙසෙන මිනිසුන්ගේ හදගැස්ම මනාව හඳුනාගනිමින් ඔවුනගේ දිවි මගට සැබෑ අස්වැසිල්ලක් වූයේ ප්‍රායෝගික ව්‍යාපෘති ගණනාවක් දියත් කරමිනි.මීසම් සේවයේ යෙදී සිටි කාලය තුළදී ජන ජීවිත සමාජයේ යම්කිසි ස්ථාවර තත්ත්වයකට ගෙන ඒම වෙනුවෙන්ම ඉටුකළ මෙහෙවර නිසා දුගී අසරණ ජනතාව අතර ඉමහත් ප්‍රසිද්ධියක්ම මෙතුමා ඉසිලීය. අන් අය කෙරෙහි හදපත්ලෙන්ම සංවේදීව ගෞරවය දක්වන මෙතුමා අගරදගුරු පදවියේ දුගී මගී අසරණ ජනතාව ආර්ථික අහේනියෙන් මුදවා තම දෙපයින් නැගී සිටින්නට හැකි ක්‍රමවේදයන් හඳුන්වා දුන්නේය. මෙම අපූර්වතම ගුණ දහම් සමුදාය වටහා ගත් එවකට අගරදගුරු වූ නික්ලස් මාකස් හිමිපාණන් පදවිය තුළ මානව සංවර්ධනය පිළිබඳව අධ්‍යක්ෂ ලෙස 1984 වසරේදී ගරු මැල්කම් රංජිත් පියතුමන් පත්කෙරිණි.ඉන් අනතුරුව මානව සංවර්ධන කාර්යාලයක් ලෙස මේසයක් යතුරු ලියනයක් සහිතව ඉතා සුලුවෙන් ඇරඹි “සෙත්සරණ” ආයතනය ඉතිහාසයේ සටහන් වේ. මෙහි ප්‍රථම ව්‍යාපෘතිය වූයේ උතුරු නැඟෙනහිර යුද්ධයෙන් අවතැන් වූ සරණාගතයින් සඳහා අඩුපහසුකම් සහිත නිවාස තනාදීම හා ස්වයං රැකියා ලබාදීම ආරම්භ වීමයි. අන් අයගේ අවධානය සහ රැකවරණය සහ සහය ලැබිය යුතු දිළිඳුවූවන් සඳහා මෙන්ම ධීවර පවුල් නගාසිටුවීම සඳහා විශේෂ ව්‍යාපෘති රැසක් දියත්විණි. 1984 දී ඇරඹි මානව කාර්යාලය සඳහා සෙත්සරණ නම යෙදුනේද මෙතුමාණන්ගේ සහ එවකට රදගුරුව සිටි ඔස්වල්ඩ් ;ගීමිස් හිමිපාණන්ගේ අදහසකට අනුවය. ප්‍රේමය, සමාවදීම, සාමය සහ සමානාත්මතාවය යන සුවිශේෂීය වටිනාකම් මත පදනම් විය. ජාති ආගම් භේද නොතකා එම වටිනාකම් ජීවත් කරන්නා වූද ආරක්ෂා කර වර්ධනය කරන්නා වූද සාධාරණ ශ්‍රී ලාංකීය සමාජයක් ගොඩ නැගීමේ දර්ශනය පෙරමුණු කරගෙන ජේසුන් වහන්සේට සාක්ෂි දරමින් ආදරය, කරුණාව, දයාව යන කිතුණු වටිනාකම් මත ආත්ම විශ්වාසයෙන් යුතුව පූර්ණ මානව සංවර්ධනයක් ලඟාකර ගැනීමටයි.1984 වර්ෂයේ දී ශ්‍රී ලංකාවේ ශුද්ධෝත්තම පියතුමාගේ ධර්මදූතාධාර සංගම් භාර ජාතික අධ්‍යක්ෂව සිටියේ ගරු මැල්කම් රංජිත් පියතුමාය. 1987 වර්ෂයේ තායිලන්තයේ බැංකොක් නුවර පැවති ආසියානු කලාපීය ධර්මදූත ළමා සමාජ අධ්‍යක්ෂවරුන් ගේ සමුළුවට ආරාධනා ලැබූ මැල්කම් රංජිත් පියතුමාගේ එම සහභාගිත්වයෙන් පසු ශ්‍රී ලංකාව තුළ ධර්මදූත ළමා සමාජය ගොඩනැගීමට එතුමා තුළ ආශාවක් ද අධිෂ්ඨානයක් ද ඇතිව සෙසු පියවරුන්ගේ අදහස් විමසූ එතුමා 1987 වර්ෂයේ දී අග භාගයේ දී අනුරාධපුර පදවියේ හිඟුරක්ගොඩ මීසම් ශාලාවේ දී ධර්මදූත ළමා සමාජ ප්‍රථම නායකත්ව පුහුණු කඳවුර පැවැත්විණි. ඒ තුළින්ම මුළු සිරිලක පුරාම පදවි 10 තුළටම ව්‍යාප්ත කිරීමේ කාර්යය මූල්‍ය වගකීම දැරුවේ ද මෙතුමාණන්ය.මෙතුමාගේ තවත් දැක්මක් වූයේ ධර්මදූත ළමා සජීවක සජීවිකාවන් පුරුදු පුහුණු කර සිය අධීක්ෂණය යටතේ කටයුතු කිරීමයි. ධර්මදූත ළමුන් ඒ සජීවක සජීවිකාවන් තුළින් පුරුදු පුහුණු වීමට සැලසූහ. එය එදා ඒ අයුරින්ම සිදුවිය. ධර්මදූත ළමා සමාජයට එතුමා දැක්වූ ආදරය කෙතරම් ද කීවොත් උන්වහන්සේ තම සුව පහසුකම්, කෑම බීම, නිදහස නොබලා ම ධර්මදූත ළමා සමාජ කටයුතුවලම නිරත වුණි. තමා ලද නිවාඩු දින වලදී හිමිදිරියේම කොතරම් දුර බැහැර පදවියක ස්ථානයකට වුවද ගොස් ළමා සමාජ ඒකක හා දිසා හෝ පදවි රැස්වීම් වලට සහභාගි වූහ. අතරමග දී හෝ උදේ දිවා ආහාරය වූයේ බටර් තවරාගත් පාන් පෙති දෙකක් හෝ සැන්ඩ්වීචස් දෙකක් පමණි. එය එතුමා විසින්ම සකස් කරගෙන වාහනය, මගේ මතකය අවදි කළහොත් කොළපාට ජීප් රථය එතුමා විසින්ම පදවාගෙන අද තරම් පහසුකම් නොමැති දුෂ්කර මාවත්වල දුෂ්කර වූ ප්‍රදේශවලට ගමන් කළ බැව් ආදරයෙන් බැතියෙන් සිහිපත් කරමි. එදා ඒ මැදිවියට වත් නොපත් ගරු මැල්කම් රංජිත් පියතුමාගේ මතකය ළමා ළපටි මනසේ ආදරණීයව සදාතනිකව රැඳී ඇති බව සතුටින් සටහන් කරමි. ඒ දූ පුතුන් අද ලොව දස දෙස බැබළෙන්නේ යහපත් වූ අධ්‍යාත්මයෙන් පිරි උගතුන් වියතුන් ලෙසිනි. එහි උපහාරය ද හිමිවිය යුත්තේ ද අප ආදර හිමිපාණන්ටමය. ජාතික අධ්‍යක්ෂ පියතුමා ලෙසට තම වගකීම් සාක්ෂාත් කරගනිමින් කුඩා සංගමයක් ලෙස ඇරඹී මෙය වර්තමානයේ ජාතික ව්‍යාපෘතියක් බවට පරිවර්තනය වී ඇත.1995 දී රත්නපුර පදවියේ රදගුරු තුමන් වශයෙන් සිටියදී රදගුරු සමුළුවේ පොදු ලේකම් ධූරයන්, සාධාරණත්වයක් හා සාමය පිළිබඳ රදගුරු කොමිසමේ සභාපති ධූරයන් තුළදී එම කොමිසමේ උප සභාපති වශයෙන් කටයුතු කළ මන්නාරම් පදවියේ රදගුරු අතිගරු රායප්පු ජෝශප් හිමිපාණන් සමඟ එක්ව කොළඹ රජය හා සම්බන්ධව ද්‍රවිඩ කොටි සංවිධානය සාකච්ඡා මේසය වටා ඒකරාශී කිරීමට ද මෙතුමාණෝ මහත් වෙහෙසක් දැරූහ. එය සටන් විරාම දක්වා වර්ධනය කර බෞද්ධ භික්ෂූන් වහන්සේලා 26 නමක් කොටින්ගේ පාලන ප්‍රදේශය වෙත ගෙනගොස් ඒ තුළින් එතුමාණන් අපේක්ෂා කළේ භික්ෂුන් හා කොටීන් අතර තිබූ එදිරිවාදිකම් තුරන්කර යම්කිසි සාමකාමී වාතාවරණයක් ගොඩනැගීමටයි. තිරසාර වූ ආත්ම විශ්වාසයකින් යුතුව කිතුණු නායකයෙකු කළ මේ උතුම් ක්‍රියාව කිතුණුවන් වශයෙන් අප අගය ක යුතු ප්‍රශංසනීයම කටයුත්තකි.අප දේශයෙහි සැබෑ සහජීවනයක් ඇතිකිරීමට නම් අන්තර් සාමාජික සබඳතා තිරසාර ලෙස සිදුකිරීමෙන් ආගම් – ආගම් අතර ඇති මතභේද සමනය කරන්නට හැකි බවය. ඒවාහි ප්‍රතිඵල විපුලය. මේ සියලු සිදුවීම් ඔස්සේ ම මෙතුමාණන් ප්‍රගුණ කොට තිබූ දැනුම් සම්භාරය නිසාමය. මැල්කම් රංජිත් රදගුරු තුමාණන් ශුද්ධාසනයේ වගකීම් දරන්නට තරම් පූර්ණත්වයක් ලබා තිබීම වටහාගත් ශුද්ධාසනය මුලින්ම රෝමයේ ධර්මදූත කටයුතු සම්බන්ධ නිකායේ අනුබද්ධ මහා ලේකම් තුමාණන් ලෙසද ඉන්පසුව ඉන්දුනීසියාවේ වතිකාන තානාපති උතුමන් ලෙසද පසුව රෝමයේ ජනවන්දනා සහ සක්‍රමේන්තු භාර කොමිසමේ මහා ලේකම් කටයුතු සපුරාලමින් සිටියදී කොළඹ අගරදගුරු පදවියේ ප්‍රධාන එඬේරාණන්ගේ තානාන්තරය ප්‍රදානය කළ හෙයින් ඉහත සියලු වගකීම් සමුදායෙන් හට සමුදෙන්නට එතුමාණන් හට සිදුවිය.2009 වසරේ අගරදගුරු පදවියේ ඇරඹෙන යුගයේ නවයුගය අති උතුම් මැල්කම් රංජිත් හිමිපාණන්ගේ පත්වීමත් සමඟම නවෝදයක් උදා වූ බව කාහටත් නොරහසකි. ශ්‍රී ලංකාවේ දහම් නවෝදය තුළින් මේ වර්ෂය වන විට පදවි තුළ මීසම් තුළ සැබෑ අධ්‍යාත්මික පෝෂණයක් සිදුවෙමින් පවතී. ඒ සියල්ල තුළ මා දකිනුයේ දිළිඳුන්ගේ සහනයේ පියා ලෙස මෙතුමා සමානාත්මතාවයෙන් යුක්තව කළ කටයුතු වඩාත් අර්ථවත් ලෙස නිම කරන්නට හැකිවූ අයුරුයි. කෙතරම් උසස් නිලතල හෙබවුවද නිල කාර්යයන් තුළ මෙතුමාණන් කාර්යය බහුල වුවද සැහැල්ලු ලෙස සැමට එකසේ තම හද පත්ලෙන්ම නැඟෙනා නිර්මල වූ සිනහවෙන් පිරි වතින් යුතුව සංවේදීව දයාබරත්වයෙන් යුතුව සෑම අයෙකුවම පිළිගැනීම සහාය වීම අපේ ගිහි පැවිදි පූජක පරපුරටත් අප සැමටත් මහඟු වූ ආදර්ශයක් ලෙසිනුයි.අති උත්තම මැල්කම් රංජිත් කොළඹ අගරදගුරු හිමිපාණන් ඇතුළු ලොව විවිධ රටවලින් නම් කරන ලද නව කාදිනල් හිමිපාණන් විසිහතර නම නොවැ. 20 වන දින ශ්‍රී ලංකා වේලාවෙන් ප.ව. 3.00ට වතිකානයේ සා. පීතර බැසිලිකාවේ දී අති උත්තම සොළොස්වන බෙනඩික් ශුද්ධෝත්තම පියතුමාණන් අතින් “බිරෙට්ටා” නමින් හැඳින්වෙන රතු හිස් වැසුම් පළඳනා ලබා ගත් කොළඹ අගරදගුරු අති උතුම් ආචාර්ය දොන් ඇල්බට් මැල්කම් කාදිනල් රංජිත් හිමිපාණනි, මහ ප්‍රදැදුරාණෙනි, සදාතනිකවම නිර්මල වූ සිනහව පිරි වතින් මුළු සිරිලකම බබළවනු මැනවි...! නිරෝගිමත් සවිමත් දිගු දිවි ගමනට සුබාශිංසනය...!! ඔබ වහන්සේට නිදුක් නීරෝගී, චිරජීවනය පතමි...!සම්පූර්ණ නම - පටබැඳීගේ දොන් ඇල්බට් මැල්කම් රංජිත්උපන් දිනය හා ස්ථානය - 1947 නොවැම්බර් 15 , පොල්ගහවෙල දී.පියා - පටබැඳීගේ දොන් විලියම්මව - හෙට්ටිආරච්චිගේ මේරි විනිෆී‍්‍රඩාප්‍රසාද ස්නාපනය ලැබීම - පොල්ගහවෙල ලුර්දු දේවමාතා දෙව්මැදුර.ප්‍රාථමික අධ්‍යාපනයේ පළමු පාසැල - කොළඹ මෝදර ශා. අන්ද්‍රේ රෝමානු කතෝලික පාසල.දෙවන පාසල සා.පෙළ දක්වා - මෝදර ද ලාසාල් මධ්‍ය මහා විද්‍යාලය.පූජක වරම් ලබාගැනීම සඳහා පියනැගීම - පළමු අදියර - 1965 මාර්තු 15 දින ශා. ඇලෝසියස් කුඩා දෙව්සත්හල, බොරැල්ල.දෙවන අදියර - 1966 ජුනි 04 දින අම්පිටිය මහනුවර ශ්‍රී ලංකා අප ස්වාමිදුවගේ ජාතික දෙව්සත්හලතෙවන අදියර -1971 දී රෝමයේ උර්බානියානු සසුන් පිය දෙව්සත්හලට ඇතුළුවීම.පූජකවරම් ලැබීම - 1975 ජුනි 29 දින අති උත්තම 6 වන පාවුළු ශුද්ධෝත්තම පියතුමා විසින් පූජක වරම් දානය කරන ලදී.මව් බිමට පෙරලා පැමිණීම - 1978පළමු පත්වීම - එවකට පමුණුගම මීසම පාලනාධිපති ගරු මොයිස් පියතුමාගේ මීසම් සහයක 1980 දක්වාදෙවන පත්වීම - 1981 පයාගල මීසම් පාලකතෙවන පත්වීම - 1983 කළුතර මීසම් පාලක1980 සිට 1991 දක්වා වසර 11 ක සේවය කෙටියෙන්. ධීවර අමාත්‍යාංශයේ ආධාර මත පමුණුගම කැපුන්ගොඩ බේරුවල ධීවරයන්ට ධීවර නිවාස හා දැල් ආම්පන්න සහනාධාර යටතේ ලබා දීම.. ශාන්ත පීතර අපෝස්තුළුවරයාගේ සංගමයේ ජාතික අධ්‍යක්‍ෂ. වින්සන් ද පාවුලා සමිති අධ්‍යක්‍ෂක. අගරදගුරු පදවියේ මානව සංවර්ධනය පිළිබඳ අධ්‍යක්‍ෂක වශයෙන් කටයුතු කිරීම. දේශීය පූජක පුහුණු අරමුදලක් ආරම්භ කිරීම. ධර්මදූත ළමා සමාජ ස්ථාපිත කිරීම. සෙත් සරණ ආයතනයේ ප්‍රථම නියමුවා වීම. විවිධ රට රාජ්‍යය වලදී අති උතුම් දෙවන ජුවාම් සුදතුම් පියා වෙත දේව ජනතාව එල්ල කරන ලද ප්‍රශ්න අළලා එතුමන් විසින් දුන් පිළිතුරුර්‍ථර්‍ණර්‍ථඡ් ඒව්ඉඑඡ්අඉ නැමැති සුප්‍රසිද්ධ ග්‍රන්ථය සිංහලට නැගීම සඳහා ඉදිරිපත් වීම මින් සමහරකි.රදගුරු අභිෂේකය - 1991 අගෝස්තු 31 වැනි දින අති උතුම් නිකලස් මාකස් ප්‍රනාන්දු කොළඹ අගරදගුරු හිමිපාණන් විසින් තේවත්ත ජාතික බැසිලිකා සිද්ධස්ථානයේදී රදගුරු වරම් ලබාගත්තේය.සබරගමු පළාතේ නව රදගුරු හිමි - 1995 නොවැම්බර් 02 දින අලුතින් බිහිවූ රත්නපුර පදවියේ ආත්මික එඩේරාණන් හැටියට මෙතුමා තෝරා පත්කර ගන්නා ලදී.රත්නපුර පදවියෙන් සමුගැනීම - 2001 ඔක්තෝම්බර් 01 දිනශුද්ධාසනය මගින් විශ්ව කිතුනු මෙහෙවර සඳහා ඇරයුම් ලබයි.2001 ඔක්තෝම්බර් අගදී රෝම නුවරට නැවතත් කැදවනු ලැබූ අති උතුම් මැල්කම් රංජිත් රදගුරුහිමිපාණන් වෙත 2 වන ජුවාම් පාවුළු ශුද්ධෝත්තම පියාණන් විසින් ජනතා ධර්ම දානය පිළිබඳ සසුන් නියෝජනයේ සම ලේකම් ධුරය පවරන ලදී. මෙවන් නිලයකින් පිදුම් ලද එකම ශ්‍රී ලාංකිකයා මෙතුමා වු අතර ආසියා අපි‍්‍රකා මහද්වීප වෙනුවෙන් මෙතුමා විසින් කරන ලද සේවා අති විශිෂ්ටය.2004 අපි‍්‍රයෙල් 29 දින ඉන්දුනීසියාවේ සහ නැගෙනහිර ටිමෝරයේ අපෝස්තලික තානාපති වශයෙන් ද පත් කරනු ලැබිණි. මේ සමයේදී මැල්කම් රංජිත් රදගුරු හිමි උමරියාට්කෝහි නාමධාරී අගරදගුරු නිලයට උසස් කරන ලදී.. 16 වෙනි බෙනඩික්ට් ශුධොතුම් පියාණන් විසින් තවත් උසස් නිලයකට පත්කරයි.2005 දෙසැම්බර් 10 දින අති උතුම් 16 වන බෙනඩික්ට් සසුනිසුරාණන් විසින් මෙතුමා ජනවන්දනාව හා සක්‍රමේන්තු කටයුතු පිළිබඳ සසුන් නියෝජනයේ සම ලේකම්ධූරයට ඔසවන ලදී..පෙර අපර දෙදිග භාෂා කීපයක් කතා කිරීමේ හා ලිවීමේ මහඟු හැකියාවක් අප නව අගරදගුරු හිමිපාණන් සතුව ඇති බවද කිව යුතුය.. අති උතුම් දේවධර්මාචාර්ය පී. දොන් ඇල්බට් මැල්කම් රංජිත් කොළඹ පදවියේ 9වන අගරදගුරු හිමිපාණන්ගේ පදවි ප්‍රාප්තිය 2009 අගෝස්තු 05 දින කොටහේන ශා. ලුසියා ආසන දෙව්මැදුරේදී සිදුකෙරිනි.. 2010 ඔක්තෝම්බර් 24 වන ශුද්ධොත්තම පියතුමන් විසින් අති උතුම් මැල්කම් රංජිත් අගරදගුරු හිමිපාණන් කාදිනල්වරයට එසවීමට - වතිකානුවේ සිට ප්‍රකාශ කිරීම.2010 නොවැම්බර් 20 වන දින කාදිනල් හිස්වැසුම ප්‍රදානය සමගින් සාන්ත පීතර බැසිලිකාවේදී අති උතුම් මැල්කම් රංජිත් අගරදගුරු හිමිපාණන් කාදිනල්වරයට පත්වීම.. 2010 නොවැම්බර් 21 වන දින පෙ.ව. 09.30ට එතුමන් සාන්ත පීතර බැසිලිකාවේදී ශුද්ධෝත්තම පියතුමන් සමඟ හවුල් දිව්‍ය යාගයට සහභාගී වීම.. 2010 නොවැම්බර් 23 වන දින එතුමන් ශ්‍රී ලාංකික ජනතාව වෙනුවෙන් දිව්‍ය පූජාව පැවැත්වීම.ලෝකය පුරා විසිරී පැතිරී සිටින කෝටි සංඛ්‍යාත කතෝලික ළබ්ධිකයන්ගේ අසහාය සහ එකම දුර්ශමාන නායකයා වන්නේ ශුද්ධෝත්තමපියාණෝය. මෙතුමාට උපදෙස් දීමට සහ පරිපාලනය වශයෙන් සහය වීමට උත්තරීතර කාදිනල් මණ්ඩලයක් සිටී. මේ කාදිනල් මණ්ඩලයේ දැනට සාමාජිකයන් 180 ක් සිටින අතර ඔවුන් අතරින් වයස අවුරුදු 80ට අඩු කාදිනල්වරු 120 දෙනෙක් ශුද්ධෝත්තම පියතුමන් පත් කර ගැනීමේ කාර්යභාර්යට සහභාගි වෙති. මෙම කාර්දිනල්වරු ලොව පුරා පැතිරී සිටින විවිධ භාෂා කථා කරන විවිධ ජාතිවලට අයත් වූවන් වෙති.ශුද්ධොත්තමපියතුමාගේ අභිප්‍රායට අනුකූලව අවස්ථානුකූලව කලින් කලට එතුමෝ මෙ කාදිනල්වරු පත් කරති. මෙවර 2010 ඔක්තෝම්බර් මස 20 වන බදාදා දින ශුද්ධෝත්තමපියාණෝ නව කාර්දිනල්වරු 24 දෙනෙකු පත් කරන ලදී. ඔවුන් අතරින් ආසියාවෙන් නම් කරන ලද එකම කාදිනල්තුමා වූයේ ශ්‍රී ලංකාවේ බස්නාහිර පළාතේ මහ පුදදුරාණන් වන අති උතුම් දෙව්දහම් විශාරද ආචාර්ය දෙන් ඇල්බට් මැල්කම් රංජිත් මාහිමිපාණෝය.විශ්‍රාමලත් දුම්රිය ස්ථානාධිපතිවරයකු වූ නැසීගිය පටබැඳිගේ දොන් විලියම් සහ නැසීගිය හෙට්ටිආරච්චිගේ මේරි විනිප්‍රඩ් යුවළගේ කුළුඳුල් හා එකම පුත් රුවන ලෙස 1947 නොවැම්බර් මස 15 නව දින දොන් ඇල්බට් මැල්කම් රංජිත් කුල කුමරුවා මෙලොව එළිය දැකීමේ වරම් ලැබීය. පොල්ගහවෙල ලූර්දු දේවමාතා දෙව්මැදුරෙන් ප්‍රසාද ස්නාපනය ලද මැල්කම් රංජිත් කුමරුවා කොළඹ 15 සාන්ත අන්ද්‍රේ රෝ. ක. පාසලින් තම ප්‍රාථමික අධ්‍යාපනය හැදැරිය. 5 වන ශ්‍රේණියේ සිට අ.පො.ස. (සා.පෙ) දක්වා මෝදර ද ලාසාල් මධ්‍ය මහා විදුහලින් අධ්‍යාපනය ලැබූ අතර ද ලාසාල් මහා විදුහලින් අධ්‍යාපනය ලබන අවධියේදී ඔහු එහි පූජා සහයක සමිතියේ සාමාජිකයකු ද විය. දෙමාපියන්ගේ අභාසය නිසා මැල්කම් රංජිත් සිසුවා තුළ දෙව් මවුන්ට විශේෂ භක්ති ආදරයක් විය.දේව කැඳවීමමේ නිසාම තම සහෝදර සිසුන් සංවිධානය කොට ගෙන සෑම වසරකම මඩු හා තලවිල සිද්ධස්ථාන වෙත වන්දනා ගමන් යෑමට ඔහු පුරුදු වී සිටියේය. මේ වන්දනා ගමන් වලදී ස්වර්ගස්ථ වී වදාළ රදගුරු අති උතුම් ප්‍රෑන්ක් මාකස් හිමිපාණන් කීප විටක්ම මුණ ගැසීමට ඔහුට අවස්ථාව ලැබුණි. එතුමා සමග කථාබස් කිරීම නිසා ඔහු තුළ දේව කැඳවීමේ බීජය රෝපණය වූ බව පැවසේ.එසේම පාසල් රජයට පවරා ගන්නා අවස්ථාවේදී පාසල් සිසුවකු වශයෙන් මැල්කම් රංජිත් සිසුවා තම වැඩිහිටියන් සමග උරෙනුර ගැටී විරෝධතා පෙළපාලිවලට සහභාගි විය. අ.පො.ස (උ.පෙ) හැදෑරීම සඳහා ඔහු පසුව කොටහේනේ සාන්ත බෙනදික් විදුහලට ඇතුළුවිය. නිතරම මුවග රැඳී සිනා රැල්ල නිසාත්, අධ්‍යාපනයේ දක්ෂයකු වූ නිසාත්, නිතරම අන් අයගේ අවශ්‍යතාවයන් සොයාබැලූ නිසාත් ඔහු පාසල් සිසුන් අතර ජනපි‍්‍රයම සිසුවා විය.දෙව්සත්හල් ජීවිතයඑවකට ලුණු පොකුණ මීසම් සේවක සිටි ස්වර්ගස්ථ වූ ගරු එච්. දොන් ඇන්සලම් පියතුමන්ගේ මග පෙන්වීම යටතේ තරුණ මැල්කම් රංජිත් 1965 මාර්තු මස 15 වන දින පූජකවරයා පතා කොළඹ පදවියේ හදවත බඳු බොරැල්ලේ සාන්ත ඇලෝසියස් කුඩා දෙව්සත්හලට ඇතුළු විය. තමා තුළ දෙව් කැඳවීමේ බීජය රෝපණය කළ ස්වර්ගස්ථ වී වදාළ සලාපුර රදගුරු අතිඋතුම් ප්‍රෑන්ක් මාකස් හිමිපාණන් එවකට එහි අධිපති විය.මැල්කම් රංජිත් පූජක සිසුවා දෙව්සත්හලට ඇතුළු වී නොබෝ දිනකින් ප්‍රෑන්ක් මාකස් හිමිපාණන් සලාපුර රදගුරු වශයෙන් පත්වී ගිය බැවින් කොළඹ විශ්‍රාමික අගරදගුරු අති උතුම් නිකලස් මාකස් හිමි දෙව්සත්හල් අදියුරු තනතුරට පත්විය. විශ්‍රාමික කොළඹ රදගුරු අති උතුම් ඔස්වල්ඩ් ගෝමස් හිමි එවකට දෙව්සත්හලේ භාණ්ඩාගාරික වූ අතර මැල්කම් රංජිත් පූජක සිසුවාගේ ආත්මික පියා ද විය. මැල්කම් රංජිත් වසරක පමණ කාලයක් මෙම කුඩා දෙව්සත්හලේ අධ්‍යාපනය ලැබීය.ඉන් පසුව හපුතලේ සුන්දර, රමණීය පරිසරයක පිහිටි සාන්ත එමාඩ් දෙව්සත්හල වෙත යනු ලැබූ මොහු එහි මාස කිහිපයක පුහුණුවීමෙන් පසු 1966 ජුනි මස 04 වන දින දර්ශනවාදය හැදෑරීම සඳහා, ශ්‍රී ලංකාවට පූජක පුතුන් බිහි කරන තෝතැන්න වන මහනුවර, අම්පිටියේ පිහිටි ශ්‍රී ලංකා අප ස්වාමිදුවගේ ජාතික දෙව්සත්හල වෙත යවනු ලැබීය. වසර 4 ක් දර්ශනවාදය හැදෑරීමෙන් පසු සමාජ අත් දැකීම් ලබා ගැනීම සඳහා ඔහු වසර 2ක කාලයක් සඳහා දෙව්සත්හලින් සමුගෙන සමාජය වෙත පිය නැගීය. මෙම වසර 2 ක තුළ ඔහු කොළඹ ‘ සෙඩෙක්’ ආයතනයේ ක්ෂේත්‍ර නිලධාරියෙකු වශයෙන් ද කෝට්ටේ සාන්ත තෝමස් විදුහලේ ආචාර්ය වරයෙකු වශයෙන් ද සේවය කළේය.සාන්ත තෝමස් විදුහලේ ගුරුවරයකු වශයෙන් සේවය කරන අවධියේ දී කුඩා දරුවන්ගේ ජීවිතවලට වඩාත් සමීප වීමට ඔහුට හැකිවිය. කුඩා දරුවන්ට විශේෂ ආදරයක් දැක්වීමට මෙම කාලය තුළදී පුරුදු වූ මොහු පසුව කුඩා දරුවන්ගේ යහපත සඳහා විශේෂ ව්‍යාපෘතීන් කිහිපයක් ඇරඹීමට ද මූලික විය. මේ වසර 2ක අවසානයේ දී සමාජ අත්දැකීම් රැසක් කරපින්නා ගෙන ඔහු නැවතත් දෙව්සත්හලට ඇතුළු විය.මැල්කම් රංජිත් පූජක සිසුවාට රන් වන් අනාගතයක් ඇති බව ඉවෙන් මෙන් දැනගත් එවකට කොළඹ අගරදගුරුව සිටි ස්වර්ගස්ථ වූ අති පූජ්‍ය තෝමස් කාදිනල් කුරේ හිමිපාණන් විසින් මෙතුමාව දේව ධර්මය හැදෑරීම සඳහා රෝමයට යවන ලදී. රෝමයෙ දී පූජක පුහුණුව අවසන් කළ මෙතුමා 1975 ජුනි මස 29 වන දින එවකට කතෝලික සභා සසුනිසුරාණන් ව සිටි 6 වන පාවුළු සුද්‍රෙතුම් පියාණන් අතින් පූජකවරය ලැබීය. ඉගෙනීමට ඇති හැකියාව නිසාම පූජක වරයෙක් පසුව රෝමයේම නැවතී ශුද්ධ ලියවිල්ල හැදෑරීමට කාදිනල් තුමා මෙතුමාට නියම කළේය. පසුව ශුද්ධ ලියවිල්ල පිළිබඳව පශ්චාත් උපාධිය දිනාගැනීමෙන් පසු 1978 දී තම නිජබිම වන ශ්‍රී ලංකාවට සැපත් විය.ශ්‍රී ලංකාවට පැමිණිමෙන් පසු ගරු මොයිස් පියතුමා යටතේ පමුණුගම මීසම් සහයක වශයෙන් මෙතුමාව පත් කරන ලදී. එතැනින් 1980 දී කළුතර පලාතොට ‘ දහම් සෙවන’ දෙව්සත්හලේ ආත්මික අධ්‍යක්ෂ වශයෙන් පත් කළේය. 1981 දී පයාගල මීසම් සේවක වශයෙන් ද 1983 දී කළුතර මීසම් සේවක වශයෙන් ද මෙතුමා පත්වීම් ලැබීය. කළුතර දිස්ත්‍රික්කයට මෙතුමාගෙන් සිදුවූයේ අමිල සේවයකි.ලංකා බැංකුවෙන් ආධාර ලබාගෙන ධීවරයන්ට පයිබර් ග්ලාස් බෝට්ටු බෙදා දීමේ ව්‍යාපෘතියක් මෙතුමා ඇරඹීය. අද මෙය ශ්‍රී ලංකාව පුරාම ධීවර අමාත්‍යාංශයෙන් ව්‍යාප්ත කොට ඇත. හිසට සෙවනක් නැති අයට නිවාස තනා දීමේ ව්‍යාපාරයක් දියත් කළ මෙතුමා අද වන විට නිවාස දහස් ගණනක් තනා නිම කොට දුප්පතුන්ට භාර දී ඇත. මෙවැනි සමාජ සුභ සාධක වැඩකටයුතු රාශියක් දියත් කළ මෙතුමාගෙන් වූ සේවාව ගැන එම ප්‍රදේශවල ජනතාව අදත් සතුටු කදුළු පිරි දෙනෙතින් යුතුව කතා කරති.1983 දී සාන්ත පීතර අපෝස්තුළු තුමාගේ සංගමයේ ජාතික අධ්‍යක්ෂ වශයෙන් මෙතුමා පත් වීම ලැබ අගරදගුරු පදවියේ වින්සන් ද පාවුලා සංගමයේ පදවි අධ්‍යක්ෂක හා අගරදගුරු පදවියේ මානව සංවර්ධනය පිළිබඳ අධ්‍යක්ෂ වශයෙන් ද එකවර පත්වීම් ලැබීය. සාන්ත පීතර අපෝස්තුළු තුමාගේ සංගමයේ ජාතික අධ්‍යක්ෂ වශයෙන් එතුමාගෙන් සිදුවු මෙහෙවර ප්‍රශංසනීය ය.දේශීය පූජකවරුන් පුහුණු කිරීම සඳහා දේශීය අරමුදලක් පිහිටුවීමට මෙතුමා මූලික විය. අද දුප්පත් පොහොසත් බේදයකින් තොරව මෙම අරමුදල සඳහා කතෝලිකයෝ දායක වෙති. ශ්‍රී ලංකාව ධර්මද්වීපයක් බව හොඳින් වටහා ගත් මැල්කම් රංජිත් පියතුමා ධර්ම දාන කටයුතු සඳහා තම කාලයෙන් වැඩිකොටසක් කැප කළේය. අනාගත ශ්‍රී ලංකාවට කිතු සමිඳුන් හඳුන්වා දීමට නම් වත්මන් බාල පරපුර ධර්මදූතයන් වශයෙන් පුහුණු කළ යුතු බව මනාව අවබෝධ කරගත් මෙතුමා ඇත අතීතයේ සිටම පැවත එන බාලපරායේ සමිති නවීකරණය කොට ධර්ම දූත ළමා සමාජ වශයෙන් සංවිධානය කළේය. අද ශ්‍රී ලංකාව පුරා මෙම ධර්ම දූත ළමා සමාජ වල ශාඛා 2000 ක් පමණ ඇත. මෙතුමා මෙම ධර්ම දූත ළමා සමාජ නියාමකයන් පුහුණු කිරිමෙහිලා පෞද්ගලිකවම නියළුනි. මෙම ධර්ම දූත ළමා සමාජ එතුමාගේ හදවත බඳුය.අගරදගුරු පදවි මානව සංවර්ධන අධ්‍යක්ෂ වශයෙන් මෙතුමාගෙන් වූ සේවය විශිෂ්ටය. කොළඹ අගරදගුරු පදවිය තුළ වෙහෙසෙන දුගී දුප්පත් අයගේ ජීවන තත්ත්වය නංවාලීමේ පරම අධිෂ්ඨානයෙන් යුතුව ‘ සෙත් සරණ ‘ ආයතනය මෙතුමන් විසින් ආරම්භකරන ලදී. මෙමගින් නිවාස නැති අයට නිවාස තනා දීමත්, රැකියා නැති අයට ස්වයං රැකියා ආරම්භ කිරීමට උදව් කිරීමත් විශේෂයෙන් සඳහන් කළ යුතුය. කුසට ආහාරයක් නැති, හිසට සෙවණක් නැති, ගතට ඇඳුමක් නැති නොයෙක් අය මෙතුමා සොයා පැමිණියත් කිසිදා ඔවුන් හිස් අතින් ආපසු ගියේ නැත. හැඬු කඳුලින් මෙතුමා වෙත පැමිණි සෑම කෙනෙක්ම සිනාමුසු මුහුනෙන් ආපසු තමන්ගේ නිවස්වලට ගියෝ ය. ඒ අන්කිසි දෙයක් නිසා නොව තමන්ගේ අවශ්‍යතාවයන් සපිරුණු බැවිනි.මෙතුමා තරම් ලොව දසදෙස සංචාරය කර ඇති තවත් පියනමක් ශ්‍රී ලංකාවේ නැත. මෙතුමා නොගිය රටක් නැත. ඒ සෑම රටකදීම මෙතුමාව සාදරයෙන් පිළිගැනුනි. මෙතුමා මේ එතෙර සංචාරවල යෙදුනේ සම්මෙලන සාකච්ඡා ආදියටය. විශේෂයෙන් ශ්‍රී ලංකාවේ ධර්ම ප්‍රචාරයට ඒ ඒ රටවලින් සොයාගත් මුදල් සම්භාරය අතිමහත්ය. තමන් ලද සෑම මුදලක්ම තමන්ගේ පෞද්ගලික සැප සඳහා යොදා නොගෙන සමාජ සංවර්ධනය සඳහා යෙදවීම අප කාටත් ආදර්ශයකි. භාෂා නවයක් චතුර ලෙස කතා කරීමට හා ලිවීමට හැකි මෙතුමාට තවත් භාෂා තුනක් පමණ ලිවීමට හැකියාව තිබේ.මේ අවධිය වන විට මෙතුමා කොළඹ අගරදගුරු පදවියේ පූජක උත්තරීතර මණ්ඩලයේ සමාජිකයකු හා අගරදගුරුතුමාගේ උප දේශක මණ්ඩලයේ සාමාජිකයකු වශයෙන් ද සේවය කළේය. මෙතුමා මුළු මහත් පූජක වරුන් අතර පමණක් නොව සමස්ත ගිහි ජනතාව අතර සුපතළ පිය නමකි. මෙතුමා තම පූජක දිවියේ කාර්්‍ය භාරය හොඳ හැටි වටහාගෙන එම කටයුතු නිසි අයුරින් ක්‍රියාත්මක කළ නිහතමානී ආදර්ශවත් සංවරශිලි පූජකයෙක් විය.වර්ෂ 1991 ජුනි මස 17 වන දින කපර්සුස්සිහි නාමධාරි කොළඹ සහයක රදගුරුතුමන් වශයෙන් ස්වර්ගස්ථවී වදාළ දෙවන ජුවාම් පාවුළු සුදොතුම් පියාණන් විසින් නම් කරනු ලදුව 1991 අගෝස්තු මස 31 වන දින එවකට කොළඹ අගරදගුරුව සිටි දැනට විශ්‍රාමික අගරදගුරු අති උතුම් නිකලස් මාකස් ප්‍රනාන්දු හිමිපාණන් අතින් තේවත්ත ශ්‍රී ලංකා අප ස්වාමිදුවගේ සිද්ධස්ථානයේදී රදගුරු වරම් ලබා අභිසෙස් ගැන්විණි.මෙතුමාගේ පත්වීමත් සමඟම කොළඹ අගරදගුරු පදවියේ ධර්මදාන සහ ධර්මදූත ක්‍රියාදාමය මෙතුමාගේ අධීක්ෂණයට පත් කෙරිණි. ඒ අනුව පදවියේ ගරු පියවරුන් දසනමකගෙන් සමන්විත කණ්ඩායම් දෙකක් වශයෙන් වෙන්කර අතරමංවූ අසරණ වූ බැටළුවන් සොයා යාමට මෙතුමා වෙර දැරීය. ශ්‍රී ලංකාවේ අපොස්තුළුවරයා යැයි නම් ලත් භාග්‍යවත් ජුසේවාස් මුනිඳුන්ගේ පා සෙවණ ලද කැලණි ගං මිටියාවත තෝරාගෙන මිශ්‍ර විවාහ නිසා දහම නොඅදහන සභාවෙන් ඈත් වී සිටින අය සොයා ගොස් කිතු සමිඳුන් නැවත ඔවුනට හඳුන්වා දී යහපත් කතෝලික දිවි පෙවෙතක් ගත කිරීමට අවශ්‍ය කටයුතු සැලසීය. අනාගත සභාව රැඳී ඇත්තේ කුඩා දරුවන් මත බව මෙතුමා හොඳින් වටහාගෙන තිබුණි. ඒ නිසාම කුඩා දරුවන්ගේ දහම් පිපාසය සන්සිඳුවාලමින් ධර්මදූත ළමා සමාජ ප්‍රතිස්ථාපනය කිරීමට කටයුතු කළේය. මෙසේ කොළඹ අගරදගුරු පදවියේ සෑම දෙනාගේම පැසසුම් ලබමින් තම සේවාව ඉටු කළේය.සබරගමුව පළාත සිරිලක දකුණු පළාතෙන් වෙන්කොට නව රදගුරු පදවියක් බවට පත් කිරීම සිදුවූයේ 1995 වසරේදීය. මෙම නව රදගුරු වසමේ පළමු රදගුරුතුමා ලෙස 1995 නොවැම්බර් මස 02 වන දින පදවි ප්‍රාප්ත වූ මෙතුමා රත්නපුර පදවියට මුතු ඇටයක්ම විය. සබරගමු පළාතේ අන්‍යාගමික නායකයන් සමඟ ඉතා කිට්ටු සමීප සබඳතාවයක් පවත්වා ගනිමින් ආගමික සහජීවනයක් ඇතිකරලීමට මෙතුමා කටයතු සැලසුම් කළේය. මෙම නව පදවිය සඳහා දර්ශනීය වූ රදගුරු මැදුරක් ඉදිකිරීමට මෙතුමා කටයුතු කළේය. පදවි ධර්මෝපදේශ මධ්‍යස්ථානය මෙතුමාගේ සේවාව විදහාපාන තවත් කැඩපතක් වේ. සබරගමු පළාතේ ඉදි වූ නව දෙව්මැදුරු රාශිය මීසම් ගෘහයන් ඇතුළු අනෙකුත් ගොඩනැඟිලි මෙතුමාගේ සේවාවේ සිහිවටන වේ.විශ්ව කිතුනු සභා මෙහෙවර2001 ඔක්තෝම්බර් මස සිට විශ්ව කිතු සසුනේ සේවය සඳහා මෙතුමාව රෝමයට කැඳවනු ලැබීය. මෙතුමාව ශුද්ධාසනයේ ධර්මදානය සහ ධර්මදූතික කාර්යංශයේ සම ලේකම් ධුරයට 2 වන ජුවාම් පාවුළු සුදතුම් පියාණන් විසින් පත් කරන ලදී. මෙම ධුරයෙන් පිදුම්ලත් එකම ශ්‍රී ලාංකිකයා වන ;මතුමා ආසියා සහ අපි‍්‍රකානු මහද්වීප වෙනුවෙන් කර ලද සේවය ප්‍රශංසනීය ය. අමිලය.2004 අප්‍රේල් මස 29 වන දින ඉන්දුනීසියාවේ අපෝස්තලික තානාපති වශයෙන් කටයුතු කළ මෙතුමා නැගෙනහිර තිමෝරයේ අපෝස්තලික තානාපති වශයෙන් ද සේවය කරනු ලැබීය. මේ වකවානුවේදී මෙතුමාව උම්රියාටිකෝහි නාමධාරි අගරදගුරු නිලයට උසස් කරන ලදී.දෙවන ජුවාම් පාවුළු සුදතුම් පියාණන්ගේ ස්වර්ගස්ථ වීමෙන් අනතුරුව එම තනතුරට ඔසවනු ලැබූ 16 වන බෙනඩික්ට් සභා සනිසුරාණන් විසින් නැවත මෙතුමාව රෝමයට කැඳවනු ලැබ 2005 දෙසැම්බර් මස 10 වන දින සිට ක්‍රියාත්ක වන පරිදි සාන්ත සභාවේ ජනවන්දනාව සහ සක්‍රමේන්තු කටයුතු පිළිබඳ ශුද්ධාසන කාර්යාංශයේ මහ ලේකම් ධුරයට පත් කරන ලදී. මෙම තනතුරට පත් කරනු ලැබූ එකම ශ්‍රී ලාංකීකයා ද මෙතුමාය. මේ සමයේදී මෙතුමා ජනවන්දනාව පිළිබඳව වැදගත් සන්ධිස්ථානයකට සභාව ගෙන ඒමට කටයුතු කළේය. ශුද්ධෝත්තම පියතුමා සමඟ අත්වැල් බැඳගෙන ජනවන්දනාවේ වෙනස්කම් රාශියක් ඇති කිරීමට මෙතුමා කටයුතු කළේය.බස්නාහිර පළාත් අගරදගුරුතුමා තම සේවයෙන් විශ්‍රාම යෑම හේතුකොටගෙන ඇති වී ඇති පුරප්පාඩුව සඳහා එනම් බස්නාහිර පළාත් අගරදගුරු තුමන් වශයෙන් 2009 ජුනි මස 16 වන දින 16 වන බෙනඩික්ට් ශුද්ධෝත්තම පියාණන් විසින් මෙතුමාව එම නිලයට පත් කරන ලදී.පුනර්ජීවයක්පුරා වසර 1 1/2 ක කාලයක් තුළ කොළඹ අගරදගුරු පදවියේ පුනර්ජීවයක් ඇති කරලීමට මෙතුමා සමත් විය. රාජ්‍ය තාන්ත්‍රික සබධතාවයන් ගොඩනගා ගනිමින් ජාතික ප්‍රශ්නවලදී සෘජුව කටයුතු කිරීමට මෙතුමා සමත් විය. ආර්ථික වශයෙන් කොළඹ අගරදගුරු පදවිය සවිමත් කිරීමට ද මෙතුමා මහත් වෙහෙසක් ගත්තේය. ජනවන්දනාවට මුල් තැනක් දෙමින් ජනවන්දනාව අර්ථාන්විත කිරීමට මෙතුමා ගත් උත්සාහය සුළු පටු නොවේ. දිව්‍ය සත්ප්‍රසාදය වටා තම බැටළු රැල එකමුතු කිරීමට මෙතුමා උත්සුක විය. 2010 සැප්තැම්බර් මසින් පටන් ගෙන 2011 සැප්තැම්බර් මස දක්වා වූ වසර “ දිව්‍ය සත්ප්‍රසාදය තුළින් නවෝදයක් කරා “ යන තේමාව යටතේ දිව්‍ය සත්ප්‍රසාද වසරක් ප්‍රකාශයට පත් කර දිව්‍ය සත්ප්‍රසාදය පිළිබඳ ව දැනුවත් කිරීමට සාකච්ඡා / සම්මන්ත්‍රණ පැවැත්වීමටත් දිව්‍ය සත්ප්‍රසාදය වටා ජනතාව එකමුතු කිරීමටත් මේ කෙටි කාලසීමාව තුළ මෙතුමා මහත් වෙහෙසක් ගත්තේය.2010 නොවැම්බර් මස 20 වන දින සහ 21 වන යන දෙදින 16 වන බෙනඩික්ට් ශුද්ධෝත්තම පියතුමන්ගේ ප්‍රධානත්වයෙන් රෝමයේ වතිකානු නුවර පැවැත්වෙන විශේෂ දේවමෙහයන්හීදී මෙතුමා නිල වශයෙන් තම කාදිනල් ධුරයේ වගකීම් භාර ගැනීමට නියමිතය. 2010 නොවැම්බර් මස 20 වන දින පැවැත්වෙන ප්‍රධාන දේව මෙහෙයේදී “ බිරැට්ටාව“ නැමති නිළ හිස් පළදානාව ලබා ගැනීමට නියමිතය. ( බිරැට්ටාව යනු අටපට්ටම් හිස් වැස්මකි. මෙය රක්ත වර්ණය ) නොවැම්බර් මස 21 වන දින පැවැත්වෙන දේව මෙහෙයේදී රෝමයේ දෙව්මැදුරක නාම මාත්‍රික භාරකාරත්වය ලබා දෙනු ඇත. ( මීසම් සේවක පියතුමෙකුට මීසමක් භාරවන්නාසේම - රදගුරුතුමෙකුට රදගුරු වසමක් භාර වන්නාසේම කාදිනල් වරයෙකුට ද රෝමයේ දෙව්මැදුරක නාමමාත්‍රික භාර කාරත්වය ලබා දෙනු ඇත.)භාෂා විශාරදයෙකු, ආචාර්යවරයෙකු සහ ශ්‍රේෂ්ඨයෙකු, ජනතා සේවකයෙකු වශයෙන් තම ජීවිතය පුරා ලද අත්දැකීම් සම්භාරයක් කරපින්නාගෙන කතෝලිකයන් බහුතරයක් වෙසෙන ශ්‍රී ලංකාවේ එකම අගරදගුරු පදවියේ නියමුවාණන් වීම ශ්‍රී ලාංකීක කතෝලිකයන් ලැබූ භාග්‍යයකි. වාසනාවකි.ශ්‍රී ලංකා ඉතිහාසයේ නව පිටුවක් පෙරළමින් ශ්‍රී ලංකාවේ දෙවන කාදිනල් පදවියෙන් පිදුම් ලද එසේම මෙවර ආසියාවෙන් නම් කරන ලද එකම කාදිනල් පූජක උතුමාණෙනි, ලෝක ඉතිහාසය වෙනස් කරමින් ආසියාවෙන් බිහිවන පළමු වන ශුද්ධෝත්තම පියාණන් වීමේ වාසනාව ඔබට ලැබේවායි පාඨක අප සැම ඔබතුමාණන්ට ශුභාශිංසනය කරමු. ඔබට ජේසු පිහිටයි. මරිමව් සරණයි.සෑම රදගුරු තුමෙකුටම කාර්දිනල්තුමෙකුටම තමන්ට ආවේණික වූ නිල ලාංඡනයක් සහ තේමාවක් ඇත. මෙම නිල ලාංඡනයේ සහ තේමාවේ අදහස් මත තම අනාගත සේවාව අර්ථවත් කර ගැනීමට ඔහු අදිටන් කර ගනී. මෙම තේමාව සහ නිල ලාංඡනය ඔහු සකස් කර ගනුයේ තම රටේ සංස්කෘතිය, සදාචාරය සහ සභ්‍යත්වය පදනම් කර ගනිමිනි බොහෝ විට මෙම නිල ලාංඡනය දේශීය කලාවෙන් ඔපවත් වේ. මේ අනුබල බලන කල නව බස්නාහිර පළාතේ අගරදගුරු අති උතුම් දෙව් දහම් විශාරද ආචාර්ය කාර්දිනල් දොන් ඇල්බට් මැල්කම් රංජිත් හිමිපාණන්ගේ නිල ලාංඡනයද ඉහත කී අයුරු නිර්මාණය වී ඇත.නව කාර්දිනල් හිමිපාණන්ගේ නිල ලාංඡනය වටකොට එක පසකට ගැට පේළි පහ බැගින් දෙපස ගැට පේළි දහයකි. ( සාමාන්‍ය රදගුරුතුමෙකුට මෙවැනි ගැට පේළි එක පසකට තුන බැගින් දෙපස දොළහකි. අගරදගුරුතුමෙකුට ගැට පේළි හතර බැගින් අටකි. කාර්දිනල්තුමෙකුට එක පසකට ගැට පේළි පහ බැගින් දෙපස ගැට පේළි දහයක් ඇත.)නව කාර්දිනල් තුමාගේ නිල ලාංඡනය ඉහළින්ම ඇත්තේ හිස්වැස්මකි. මෙම හිස්වැස්ම සෑම කාර්දිනල් තුමෙකුට ශුද්ධෝත්තම පියතුමා විසින් පිරිනමනු ලබයි. මෙය පැළඳිය නොහැකි හිස්වැස්මක් වන අතර මෙය කාර්දිනල් ධූරයේ සංකේතයකි. මෙය ධීවරයාගේ හිස්වැස්ම වශයෙන් හදුන්වයි. එය එසේ හදුන්වන්නේ ශු. පේදුරු තුමා ධීවරයෙකු බැවිනි.මෙම කාර්දිනල් තුමාගේ නිල ලාංඡනයේ පසුබිම නීල වර්ණයෙන් යොදා ඇත. මෙමගින් මෙතුමා තුළ දේව මාතාවන්ට ඇති භක්තිය ප්‍රකාශ කෙරේ. දේව කැඳවීමේ බීජය මෙතුමා තුළ රෝපණය වී ඇත්තේ මරඳ මඬු දේවස්ථානයේදීය. මෙතුමා තුළ දෙව්මවුන්ට ඇත්තේ අනුපමේය වූ භක්තියකි. ආදරයකි. එබැවින් මරි මවු සළු සෙවණේ තම සේවාව අර්ථවත් කළ ගැනීමට තමන් අපේක්ෂා කරන බව මෙයින් පැහැදිලි වේ.මෙතුමාගේ ලාංඡනයේ ඉහළින්ම ඇත්තේ අගරදගුරු කුරුසයකි. මෙ අගරදගුරු කුරුසිය පෙරදිග කිතුනු සභා නායකයන් භාවිතා කරති. මෙම අගරදගුරු කුරුසිය මගින් තම සහෝදර රදගුරුතුමන්ලා සමඟ සහයෝගයෙන් කුරුසියේ විජයග්‍රහණය සිරිලක පුරා ප්‍රචලිත කරන බව හඟවයි.එසේම මෙතුමාගේ නිල ලාංඡනයේ හරි මැද තවත් අගරදගුරු නිලය හඳුන්වන කුරුසයකි. ශ්‍රී ශුද්ධ වූ කුරුසියේ දිවි පිදූ ජේසු සමිඳුන්ව තම අගරදගුරු පදවියේ සෑම අයෙකුගේම හදවත වෙත ගෙන යාමට දිවි හිමියෙන් තමන් කැප වන බව මෙයින් සංකේතවත් කෙරේ. මෙතුමාගේ නිල ලාංඡනයේ මැද කොටසේ රන්වන් පැහැති හංසයෙකි. එසේම රක්ත වර්ණයෙන් යුත් හංසයෙකි රන්වන් හංසයා දෙවිදුන් නියෝජනය කරන අතර රක්ත වර්ණ හංසයා මනුෂ්‍ය වර්ගයා නියෝජනය කරයි. ඔවුන් ගෙලින් එකට සම්බන්ධ වී ඇත. එමගින් දෙවියෝ මාංශ ගත වූ බව හඟවයි. මෙතුමාගේ නිල තේමාව VERBUM CARO FACTUM EST එනම් වචනය තෙවද මාංශ ගත වුනේය. යන්නයි. කිතු සමිඳුන් මනුෂ්‍ය වර්ගයාගේ ගැලවීම උදෙසා ජනතාව අතර මාංශ ගත වූ සේම තමන්ද ජනතාව අතර මාංශ ගත වන බව පෙන්නුම් කරයි. මෙම මාංශ ගතවීම වචනයේ පරිසමාප්ත අර්ථයෙන්ම එතුමාගේ ජීවිතයෙන් මනාව පැහැදිලි වේ.මෙතුමා සහයක මීසම් සේවක වශයෙන් කැපුන්ගොඩ මීසමේ සේවයේ යෙදී සිටියදී කුඩා ආම්පන්න ධීවරයන්ගේ ගැටලුවලට විසඳුම් ලබා ගැනීමට ධීවරයන් පෙළ ගස්වා කැපුනගොඩ සිට මීගමුව දක්වා ඔවුන් සමඟ පා ගමනින් මීගමුවට ගමන් කොට ධීවර කොමිසන් සභාව ඉදිරියේ කරුණු දක්වා එම ධීවරයන්ට සහන රැසක් ලබා දුනි.මෙතුමා පයාගල මීසම් සේවකව සිටි සමයේ ධීවර ප්‍රජාවට ෆයිබර් ග්ලාස් බෝට්ටු හඳුන්වා දී ඒවා ඔවුන් අතර නොමිලයේ බෙදා දුනි. මෙතුමා සමාජ සංවර්ධන කේන්ද්‍රයේ අධ්‍යක්ෂව සිටි සමයේ හිසට වහලක් නැති දුගී දුප්පත් අසරණ අයට ගෙවල් දහස් ගණනක් බෙදා දුනි. ධර්මදූත ළමා සමාජ අදියුරු පියාණන් වශයෙන් කටයුතු කරද්දී එම ධර්මදූත ළමා සමාජ නියාමකයන් සාමාජිකයන්ගේ විවාහ - අවමඟුල් කටයුතුවලට දිවා රෑ නොබලා දුර බැහැර ගෙවා සහභාගි විය. මෙතුමා හමුවීමට ආ කිසි අයෙකු හිස් අතින් නොගියේය. එබැවින් මෙතුමාගේ ආදර්ශ පාඨය අනුව සැබැවින්ම මෙතුමා ජනතාව අතර මාංශ ගත වී ඇත. අනාගතයේදී තව තවත් මාංශ ගත වනු ඇත.මෙම නිල ලාංඡනයේ අදහස් හා තේමාව අනුව ජන සේවයට කැපවීමට නව කාර්දිනල් හිමිපාණන්ට සමිඳු සරණය නොඅඩුව ලැබේවා! මෙතුමා ජනතාව අතර මාංශ ගත වී චිරාත් කාලයක් වැජඹේවා.චිරං ජයතු මංගලම් කාර්දිනල් හිමිපාණෙනි.නිල ලාංඡනය අර්ථ කථනය.</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>07</day>
    </date>
    <link>http://www.dinamina.lk/2010/12/07/_art.asp?fn=n1012071</link>
    <topic>ඔක්ස්ෆර්ඩ් සරසවියතම මෝඩකම පෙන්නුවා</topic>
    <author>සුභාෂිනී සේනානායක</author>
    <content>ඔක්ස්ෆර්ඩ් විශ්වවිද්‍යාලය ජනාධිපතිවරයාගේ දේශනය අවලංගු කිරීම මගින් ඔවුන්ගේ මෝඩකම පිළිබිඹු කළ බව ජ්‍යෙෂ්ඨ අධිනීතිඥ එස්. එල්. ගුණසේකර මහතා පවසයි.එම විශ්වවිද්‍යාලයේ දේශනයක් පැවැත්වීම ජනාධිපතිවරයාට ගෞරවයක් නොවන බව කී ගුණසේකර මහතා ලෝකයේ කිසිදු නායකයකුට කළ නොහැකි වූ බලගතුම ත්‍රස්ත සංවිධානය විනාශ කළ එකම නායකයා ලෙස ජනාධිපතිවරයා දේශනයක් පැවැත්වීම එම විශ්වවිද්‍යාලයට ගෞරවයක් ගෙන දෙන්නක් බවද කීය.ශීලාචාරකම ගෑවිලාවත් නොමැති එංගලන්තයේ ජීවත්වන්නන් මෙවැනි තත්ත්වයක් පවතින්නේ නම් කලින් දැනුවත් කරන බවද ශිෂ්‍ය සංවිධානයක් වන ඔක්ස්ෆර්ඩ් විශ්වවිද්‍යාලයයේ දේශනයක් පැවැත්වීම තුළින් ජනාධිපතිවරයාට ඇතිවන ගෞරවයක් නොමැති බවද කීය.ඔබාමා, බුෂ්, ගෝර්ඩන් බ්‍රවුන් වැනි රාජ්‍ය නායකයින්ට කළ නොහැකි වූ ප්‍රාතිහාර්යයක් සිදුකළ අපේ රටේ නායකයා ලෝකයේ කීර්තිමත්ම රාජ්‍ය නායකයකු වන බව ලොවම පිළිගෙන ඇති බවද දෙමළ රස්තියාදුකාරයන් අතලොස්සක් සිටින දෙමළ ඩයස්පෝරාවගේ අවශ්‍යතාව වන්නේ අහිංසක දෙමළ ජනතාව පීඩාවට පත්කිරීම බවද අධිනීතිඥවරයා පවසයි. පසුගිය කාලය පුරාම දෙමළ දරුවන් පැහැරගත් දෙමළ ඩයස්පෝරා සාමාජිකයන් දුප්පත් දෙමළ ජනතාවගෙන් කප්පම් මුදල් පවා ලබාගත් බවද කී අධිනීතිඥවරයා මිනී මරනවා දැකීම ඔවුන්ගේ උවමනාව වන බවද කීය.මෙවැනි රස්තියාදුකාරයින් කරන මෙවන් ක්‍රියා මගින් ශ්‍රී ලංකා ජනාධිපතිවරයාට කිසිදු අපහාසයක් සිදු කළ නොහැකි බවත් ඔවුන්ගේ හැදියාව ඔවුන් ප්‍රදර්ශනය කළ බවත් කී ගුණසේකර මහතා ලොවම මවිතයට පත්කළ අප රටේ නායකයා ලබාගත් කීර්තිය බිඳකුදු අඩුනොවන බවද අවධාරණය කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>07</day>
    </date>
    <link>http://www.dinamina.lk/2010/12/07/_art.asp?fn=n1012072</link>
    <topic>බඩු මිල ඉහළ යන්නදෙන්නේ නැහැ</topic>
    <author>විජයානි එදිරිසිංහ</author>
    <content>උත්සව සමයේ භාණ්ඩ මිල කිසිසේත් ඉහළ නොයා පවත්වාගෙන යාමට රජය සහතික වෙයි.පිටකොටුව තොග වෙළෙඳ සංගමය සමඟද සිදුකළ සාකච්ඡාවකින් අනතුරුව මේ සෘජු තීරණය ගත් බව සමූපකාර හා අභ්‍යන්තර වෙළෙඳ කටයුතු පිළිබඳ ඇමැති ජොන්ස්ටන් ප්‍රනාන්දු මහතා පැවැසීය.පිටකොටුව තොග වෙළෙඳපොළේ භාණ්ඩ තොග මේ වනතෙක් කිසිදු අඩුවක් නොමැත. තවත් භාණ්ඩ නැව් හතරක් හෝ පහක් පැමිණෙමින් තිබේ.හාල්, සීනි, අල, පරිප්පු, කුකුල්මස්, බිත්තර ඇතුලු ආහාර ද්‍රව්‍යවල කිසිම හිඟයක් හෝ මිල වැඩිවීමක් සිදු වීමට ඉඩ නොතැබේ.ලූනු මිල ලබන සතියේ සිට ඉතා අඩු මිලකට ලබාදීමට පිටරටින් ඇනවුම් කර තිබේ.යම් ආකාරයකින් අත්‍යවශ්‍ය භාණ්ඩ මිල වැඩිවීමක් සිදුවන තත්ත්වයක් ඇති වුවහොත් අමාත්‍යාංශය මැදිහත් වී එය වළක්වාලීමට පියවර ගැනේ.ඊයේ වන විටද තොග වෙළෙඳපළේ භාණ්ඩ මිල ඉතා අඩු තත්ත්වයක පවතින බව තොග වෙළෙඳ සංගමය පෙන්වා දුන්නේය.සිල්ලර සහ සුපිරි වෙළෙඳ සැල් එම තොග මිලට වඩා සියයට පනහ කින් පමණ මිල වැඩිකර විකුණනු ලබයි.එක්තරා සුපිරි වෙළෙඳ සැල් සංකීර්ණයක හාල්මැස්සන් කිලෝව රුපියල් 800 දක්වා ඉහළ මිලකට විකුණා තිබේ.ස.තො.ස. ලක් සතොස, කෝප්සිටි, මිනිකෝප්සිටි හාල්මැස්සන් මිල රුපියල් 255කි.උත්සව සමයේ සිල්ලර සහ සුපිරි වෙළෙඳසැල්වල මිල මීට වඩා වැඩිවිය හැකියි. එම නිසා රජය මගින් සහන මිලට භාණ්ඩ ලබාදෙන ඉහත කී ස්ථානවලින් මිලදී ගන්නැයි අමාත්‍යාංශය සහ තොගමිල සංගමය පාරිභෝගිකයන්ගෙන් ඉල්ලා සිටී.සිල්ලර කඩ සහ සුපිරි වෙළෙඳසැල් වැඩිමිලට බඩු විකිණීමට එරෙහිව පියවර ගැනීමට නොහැකි බව ඇමැති ජොන්ස්ටන් ප්‍රනාන්දු මහතා පවසයි.ඊයේ (06) වන විටත් වෙළෙදපලේ සහල් මිල (සම්බා) රුපියල් 70 වඩා වැඩි වී නැත. ඊට වඩා වැඩි වුවහොත් සහල්වලට අනිවාර්්‍යයෙන්ම පාලන මිලක් ගෙන එන බවද ඇමැති වරයා පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>07</day>
    </date>
    <link>http://www.dinamina.lk/2010/12/07/_art.asp?fn=n1012073</link>
    <topic>ශ්‍රී ලංකීය ප්‍රතිරූපය විදේශයන්හි සිටඅපකීර්තියට ලක්කිරීම හෙළාදකිනවා</topic>
    <author>ධනුෂ්ක ගොඩකුඹුර</author>
    <content>විදේශයන්හි සිට ශ්‍රී ලංකාවේ ප්‍රතිරූපය අපකීර්තියට ලක් කිරීම කවුරුන් කළත්, තමුන් එය හෙළාදකින බව අතිඋතුම් දේවධර්මාචාර්ය මැල්කම් කාදිනල් රංජිත් හිමිපාණෝ ප්‍රකාශ කළහ.මෙවැනි ක්‍රියාවන් තුළින් සිදුවන්නේ දෙමළ ජනතාව නැවතත් විනාශයේ ආගාධයට හෙලීම මිස ඔවුන්ට සෙතක් සැලසීම නොවන බවත් උන්වහන්සේ අවධාරණය කළහ.උන්වහන්සේ මේ අදහස් පළකෙළේ ජනාධිපති මහින්ද රාජපක්‍ෂ මහතාගේ ප්‍රධානත්වයෙන් කොළඹ, බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී ඊයේ (06) පැවැති අභිනන්දන උළෙලට සහභාගී වෙමිනි.නොමඟ ගිය කතෝලික පූජකවරු කීපදෙනකු විදෙස් රටවල සිට නැවත රට බෙදීමට නායකත්වය, ආධාර අනුබලදීම පිළිබඳව දැන ගන්නට ලැබී ඇති බව සඳහන් කළ උන්වහන්සේ තමන් වහන්සේ ඒ පිළිබඳ කනගාටු වන බවත් ඒවා ආගමික වශයෙන් හෝ යුක්තිසහගත නොවන බවත් කීහ.මේ කුමන්ත්‍රණයේ නිරත විදේශගත කොටස් පරාජය කිරීමේ කාර්යක්ෂම ක්‍රමය වන්නේ උතුරු, නැඟෙනහිර සිවිල් පරිපාලනය ශක්තිමත් කිරීම බවත් වැඩිදුරටත් කීහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>07</day>
    </date>
    <link>http://www.dinamina.lk/2010/12/07/_art.asp?fn=n1012074</link>
    <topic>‘විකිලීක්ස්’ කළ අනාවරණ ගැනතොරතුරු විමර්ශනය කරනවා</topic>
    <author>මහින්ද අලුත්ගෙදර</author>
    <content>විකිලීක්ස් වෙබ් අඩවිය මගින් ශ්‍රී ලංකාව පිළිබඳව කළ අනාවරණ සම්බන්ධයෙන් තවදුරටත් තොරතුරු ලබා ගන්නා බව රජය සඳහන් කරයි.ශ්‍රී ලංකාවේ ඒකීය භාවය හා භෞමික අඛණ්ඩතාවය මෙන්ම ස්ථාවර බව ආරක්ෂා වන පරිදි මේ සම්බන්ධයෙන් ක්‍රියාත්මක වන බව විදේශ කටයුතු නියෝජ්‍ය ඇමැති නියෝමාල් පෙරේරා මහතා අවධාරණය කරයි.ශ්‍රී ලංකාවේ පිහිටි අමෙරිකානු තානාපති කාර්යාලයද මේ වෙබ් අඩවිය මගින් කළ අනාවරණය පිළිබඳව කනගාටුව පළ කර ඇති අතර ශ්‍රී ලංකාව හා අමෙරිකාව අතර තිබෙන සබඳතාව පලුදු කර ගැනීමට සුදානම් නැති බවට ශ්‍රී ලංකාවේ අමෙරිකානු තානාපතිනිය ප්‍රකාශයක් කර තිබෙන බවද හෙතෙම පෙන්වා දෙයි.මේ විකිලීක්ස් වෙබ් අඩවිය මගින් පසුගිය (28) දා රහසිගත වාර්තා ලක්ෂ 2 ට වැඩි ප්‍රමාණයක් අනාවරණය කර ඇතැයි වාර්තා වෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>07</day>
    </date>
    <link>http://www.dinamina.lk/2010/12/07/_art.asp?fn=n1012075</link>
    <topic>මේධාලංකාර නාහිමිජනතාවට ප්‍රබල සම්පතක්</topic>
    <author/>
    <content>ශ්‍රී ලංකා රාමඤ්ඤ මහා නිකායේ මහා නායක අතිපූජ්‍ය වේවැල්දෙණියේ මේධාලංකාර මහා නායක හිමියෝ අපේ රටට මෙන්ම ලෝකවාසී බෞද්ධ ජනතාවට ප්‍රතිබල සම්පන්න ආදර්ශවත් මහානායක හිමිනමක් බව ජනාධිපති මහින්ද රාජපක්ෂ මහතා පවසයි.උන් වහන්සේගේ 102 වැනි ජන්ම දිනය නිමිත්තෙන් සුබ පැතුම් පණිවුඩයක් නිකුත් කරන ජනාධිපතිවරයා රටේත් ජනතාවගේත් සුබ සිද්ධිය සඳහා නිරන්තරයෙන් වෙහෙස වී කටයුතු කරන මේධාලංකාර මහා නායක හිමියන් නිසා දෙස් විදෙස් වශයෙන් ලබා ඇති කීර්තිය අති මහත් බවද ප්‍රකාශ කරයි. තවද මහින්ද රාජපක්ෂ මහතා නිකුත් කළ සුබ පැතුම් පණිවුඩයේ මෙසේද සඳහන් වෙයි.තම මුඛය රැක ගනිමින් නුවණින් කථා කරමින් සන්සුන් සිත් ඇතිව යම් භික්ෂූන් වහන්සේ නමක් අර්ථයෙන් ධර්මයෙන් හැසිරෙන්නේද එවන් භික්ෂූන් වහන්සේ නමකගේ වචනය මිහිරි බව බුදුරජාණන් වහන්සේ වදාළ බැවින් එලෙස කටයුතු කරන ඔබ වහන්සේ රටට මෙන්ම ලෝකවාසී බෞද්ධ ජනතාවටම ව්‍යක්ත, විශාරද, බහුශ්‍රැත ප්‍රතිබල සම්පන්න, ආදර්ශවත්, මහානායක ස්වාමීන් වහන්සේ නමක් ලෙස මම දකිමි. 4 වැනි පිටුවටශ්‍රී ලංකා රාමඤ්ඤ මහා නිකායේ 12 වන මහානායක පදවියට පත් ඔබ වහන්සේ, ස්ව නිකායට අභිමානයකි. ස්ව නිකාය තුළ භික්ෂූන් වහන්සේ එකට ඒකරාශී කරමින් බෙදී වෙන්වී යාමට ඉඩ නොදී තම නායකත්වය නිසි ලෙස ස්ව නිකාය තුළ පිළිබිඹු කරමින් කරන උදාර මෙහෙය අගය කරමි.ලොව්තුරු සදහම් මඟ අනුව යමින් ඉටුකර ඇති අද්විතීය සේවාව මහත් සේ අගයන අතර, එම උදාර සේවාවන් ගෞරවයෙන් සිහිපත් කරමි.එකසිය දෙවන වර්ෂ පූර්ණය සමරණ අවස්ථාවේදී රටේ නායකයා ලෙස, මට ඇති සතුට අප්‍රමාණය.අති ශ්‍රේෂ්ඨ සේවාවන් රැසක් ඉටුකරන අතිගෞරවනීය වේවැල්දෙණියේ මේධාලංකාරාභිධාන මහානායක ස්වාමින්ද්‍රයාණන් වහන්සේට තවත් දීර්ඝ කාලයක් රටටත්, ජනතාවටත් අවවාද අනුශාසනා කරමින් එම කටයුතු ඉටු කර ගෙන යාමට අවැසි කායික හා මානසික ශක්තියත්, චිර ජීවනයත්, තිසරණ සරණින් හා ශ්‍රී දළදා වහන්සේගේ පිහිටෙන් ලැබේවා!යි මෙත් සිත් පෙරටුව ප්‍රාර්ථනා කරමි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>07</day>
    </date>
    <link>http://www.dinamina.lk/2010/12/07/_art.asp?fn=n1012076</link>
    <topic>කොළඹ බීට්ටු බළකායසීරුවෙන්</topic>
    <author>විජයානි එදිරිසිංහ</author>
    <content>නගරයට එන ජනතාවගේ ගැටලු ගැන සොයා බැලීමට “බීට්ටු” බළකාය අද (07) කොළඹට එක්වෙයි.විවිධ අවශ්‍යතා පිණිස එන ජනතාවගේ විවිධ ගැටලු සොයා බැලීම බීට්ටු බළකායේ කාර්යභාරය වෙයි.පොලිස් නිල ඇඳුමින් සැරසුන 150ක් මෙම රාජකාරියට එක්වෙති.ආරක්ෂක ලේකම් ගෝඨාභය රාජපක්ෂ මහතාගේ අදහසකට අනුව මෙම බීට්ටු බළකාය නිර්මාණය වී තිබේ. පොලිස් ඉතිහාසයේ මෙවන් බළකායක් තිබුණේ නැත. බීට්ටු බළකාය ක්‍රියාත්මක වියයුතු ආකාරය ගැන ආරක්ෂක ලේකම්වරයා පොලිස්පති ඇතුළු නිලධාරීන්ට උපදෙස් ලබා දුන්නේය.කොළඹට එන ජනතාවට බීට්ටු බළකායේ සහාය අවශ්‍ය නම් 0112433333 සහ 2437156 යන දුරකථන අමතන ලෙස ඉල්ලීමක් කෙරේ.පොලිස්පති ආචාර්ය මහින්ද බාලසූරිය මහතාගේ අධීක්ෂණය යටතේ කොළඹ දිසාව බාර ජ්‍යෙෂ්ඨ නියෝජ්‍ය පොලිස්පති කේ.පී.පී. පතිරණ නියෝජ්‍ය පොලිස්පති අනුර සේනානායක මහතා සහ කොළඹ අපරාධ කොට්ඨාසය මෙම බළකාය මෙහෙයවයි.දිවයිනේ අනෙකුත් නගරවලද බීට්ටු බළකා පත්කිරීමට බලාපොරොත්තු වෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>07</day>
    </date>
    <link>http://www.dinamina.lk/2010/12/07/_art.asp?fn=n1012077</link>
    <topic>නුවර සම්බන්ධීකරණ කමිටුපැවැත්වෙන දින දර්ශනයක්</topic>
    <author>නිහාල් ජයවර්ධන සහ අම්පිටිය සමූහ</author>
    <content>මින්පසු මහනුවර දිස්ත්‍රික් සම්බන්ධීකරණ කමිටු හා ප්‍රාදේශීය සම්බන්ධීකරණ කමිටු පැවැත්වෙන දිනයන් සඳහා විධිමත් දින දර්ශනයක් සකසන බව මහනුවර දිස්ත්‍රික් සම්බන්ධීකරණ කමිටු සම සභාපති හා ක්‍රීඩා ඇමැති මහින්දානන්ද අලුත්ගමගේ මහතා පැවැසීය.2011 වර්ෂය තුළදී මහනුවර දිස්ත්‍රික්කයේ සංවර්ධන කටයුතු වේගවත්ව කළයුතු නිසා විධිමත් නිලධාරි සහභාගීත්වයක් අපේක්ෂා කරමින් මෙය සිදුකරනු ලබන බවත් හෙතෙම කීය.ඇමැතිවරයා මෙම කරුණු අනාවරණය කෙළේ ඊයේ (06) දින ඒ මහතාගේ මූලිකත්වයෙන් මහනුවර දිසා ලේකම් කාර්යාලයේ පැවති මහනුවර දිස්ත්‍රික් සම්බන්ධීකරණ කමිටු රැස්වීම අමතමිනි.ඇතැම් නිලධාරීන් මෙම රැස්වීම් සඳහා සහභාගි නොවී නිදහසට කරුණු වශයෙන් ඒවා පැවැත්වෙන දින හරි හැටි දැන්වුයේ නැතැයි පවසන හෙයින් මේ තීරණය ගතයුතුව ඇතැයි කී ඇමැතිවරයා රැස්වීම් පැවැත්වෙන දින කල්වේලා ඇතිව දින දර්ශනයක් මගින් ඉදිරිපත් කළයුතු බව ඇමැතිවරයා කීය.කෙසේ වෙතත් චක්‍රලේඛ නීතිය මත පිහිටා නොසිට ජනතාවගේ අවශ්‍යතා ඉක්මනින් ඉටුකළ හැකි අයුරින් රජයේ නිලධාරීන් කටයුතු කළයුතුව ඇතැයිද ඇමැතිවරයා එසේ දින දර්ශනයක් මගින් දැනුම්වත් වීමෙන් පසුවද නිසි පරිදි රැස්වීම් සඳහා සහභාගී නොවන්නේ නම් පොලිසිය හෝ යොදවා මහජන අවශ්‍යතාව මත අදාළ නිලධාරීන් ඊට සහභාගි කරන්නේ යැයිද කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>07</day>
    </date>
    <link>http://www.dinamina.lk/2010/12/07/_art.asp?fn=n1012078</link>
    <topic>ධාරානිපාත වර්ෂාවෙන්76,687 දෙනෙක් පීඩාවට</topic>
    <author>ප්‍රාර්ථනා වීරසිංහ</author>
    <content>දිවයිනේ බොහෝ ප්‍රදේශවලට මේ දිනවල ඇදහැලෙන ධාරානිපාත වර්ෂාව හේතුවෙන් ඊයේ (06) වනවිට පුද්ගලයෝ හැත්තෑ හය දහස් හයසිය අසූහත් දෙනෙක් පීඩාවට පත්ව සිටිති.පවුල් 23949 ක් පීඩාවට පත්වී නිවාස 2315 කට හානි සිදුවී තිදෙනෙකු මියගොස් 8 දෙනෙකු තුවාල ලබා තිබෙන බව ආපදා කළමනාකරණ මධ්‍යස්ථානය පවසයි.පීඩාවට පත්වී සිටින පවුල් 3384 කට අයත් පුද්ගලයෝ 7435 දෙනෙකු කඳවුරු 57 ක රඳවා සිටින අතර ඔවුනට අවශ්‍ය පහසුකම් ලබාදීමට රජය පියවර ගෙන තිබේ.හම්බන්තොට, කුරුණෑගල, මහනුවර, පුත්තලම, මොනරාගල, කෑගල්ල, නුවරඑළිය, ගම්පහ, මන්නාරම, වව්නියාව, යාපනය, කිලිනොච්චිය, රත්නපුර, මුලතිව් දිස්ත්‍රික්කවල ජනතාව මෙසේ පීඩාවට පත්ව සිටිති.හම්බන්තොට දිස්ත්‍රික්කයේ ලුණුගම්වෙහෙර, තිස්සමහාරාම, හම්බන්තොට යන ප්‍රදේශවල පවුල් 1190 කට අයත් පුද්ගලයෝ 4866 දෙනෙකු පීඩාවට පත්ව සිටිති. ඔවුන් අතුරින් පවුල් 503 කට අයත් පුද්ගලයෝ 1979 දෙනෙකු කඳවුරු 11 ක රඳවා සිටින බව, ආපදා කළමනාකරණ මධ්‍යස්ථානයේ සහකාර අධ්‍යක්ෂ ප්‍රදීප් කොඩිප්පිලි මහතා පවසයි.ගම්පහ දිස්ත්‍රික්කයේ පවුල් 3182 කට අයත් පුද්ගලයෝ 14079 දෙනෙකු පීඩාවට පත්ව සිටින අතර ඔවුන් අතුරින් පවුල් 117 කට අයත් පුද්ගලයෝ 560 දෙනෙකු කඳවුරු 8 ක රඳවා සිටියි.යාපනය දිස්ත්‍රික්කයේ පවුල් 4598 කට අයත් පුද්ගලයෝ 15770 දෙනෙකු පීඩාවට පත්වී සිටින අතර පවුල් 683 කට අයත් පුද්ගලයෝ 2423 දෙනෙකු තාවකාලික කඳවුරු 15 ක රඳවා සිටියි.මේ කාලගුණික තත්ත්වය තවත් දින දෙකක් පමණ බලාපොරොත්තු විය හැකි බවත් අඩු පීඩන තත්ත්වය දිවයිනෙන් ඉවතට ගමන් කරන බව ද කාලගුණ විද්‍යාඥ චමින්ද සිල්වා මහතා පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>07</day>
    </date>
    <link>http://www.dinamina.lk/2010/12/07/_art.asp?fn=n1012079</link>
    <topic>මහනුවර පස්මහල් මැදුරක් බිමට සමතලා වෙයි</topic>
    <author>අසේල කුරුලුවංශ හා ඉන්දික පොල්කොටුව</author>
    <content>මහනුවර පි‍්‍රම්රෝස් ප්‍රදේශයේ ප්‍රකට ව්‍යාපාරිකයකුට අයත් රුපියල් ලක්ෂ තුන්සියයක පමණ වටිනාකමින් යුත් පස්මහල් නිවසක් එහි තිබූ ගෘහ භාණ්ඩද සමඟ පෙරේදා (4) රාත්‍රී 10.30 ට පමණ නායයෑමට ලක්ව මුළුමනින්ම විනාශවී තිබේ.නිවස කඩාවැටීමත් සමඟ එහි තිබූ මෝටර් රථයක්ද ඊට යටවී විනාශවී ඇත.අනතුර සිදුවන අවස්ථාවේ නිවැසියන් වෙනත් නිවසකට ගොස් සිටීම නිසා ඔවුන් කිසිවකුටත් හානියක් සිදුවී නොමැත. නිවස කඩාවැටීමට පැය කිහිපයකට පෙර ඒ අවට පොළවේ විශාල ඉරිතැලීම් ඇතිවූ බව නිවැසියෝ පවසති.මහනුවර හා ඒ අවට ප්‍රදේශවලට ඇදහැළෙන ධාරානිපාත වැසි තත්ත්වය හේතුවෙන් තැන්නකුඹුර, හන්තාන, සුදුහුම්පොළ, වරාතැන්න, කටුගස්තොට ආදී ප්‍රදේශ රැසක නිවාස 30ක් පමණ විනාශවී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>07</day>
    </date>
    <link>http://www.dinamina.lk/2010/12/07/_art.asp?fn=n10120710</link>
    <topic>කුඩු ගාමිණි අත්අඩංගුවට</topic>
    <author>වෙල්ලස්සේ බණ්ඩාර සහ චමීර ඇල්ලදෙණිය</author>
    <content>මිනීමැරුම් කිහිපයකට චෝදනා ලැබ සිටින හා මහා පරිමාණ මත්කුඩු ජාවාරම්කරුවකු මෙන්ම පාතාල කල්ලි නායකයකු වූ කුඩු ගාමිණි නැමැත්තා ඊයේ (06) අත්අඩංගුවට ගැනීමට පොලිසිය සමත්ව තිබේ.කුඩු ගාමිණි සමඟ ඔහුගේ බිරිය සහ මත්කුඩු හා ආයුධ රැසක්ද අත්අඩංගුවට ගත් බව කොළඹ මධ්‍යම ප්‍රදේශ භාර නියෝජ්‍ය පොලිස්පති දයා සමරවීර මහතා දිනමිණට කීය.අභිරහස් මිනීමැරුම් කිහිපයකට හා මත්කුඩු ජාවාරම් සම්බන්ධ උසාවි කිහිපයකින් වරෙන්තු කර ඇති අතර ඔහු සහ බිරිය කලක් තිස්සේ පොලිසිය මහගැරමින් සැඟවී සිට ඇත.මොවුන් හොරණ ප්‍රදේශයේ සැඟව සිටින බවට පොලිසියට ලැබුණු තොරතුරක් මත ක්‍රියාත්මක වූ ගල්කිස්ස පොලිස් පරීක්ෂක කණ්ඩායම මගින් කහතුඩුව ප්‍රදේශයේදී අත්අඩංගුවට ගෙන තිබේ.ප්‍රධාන පොලිස් පරීක්ෂක නිරෝෂ් මහතා ඇතුලු කණ්ඩායමක් මගින් කුඩු ගාමිණි ඇතුළු පිරිස අත්අඩංගුවට ගෙන තිබේ.මධ්‍යම කොළඹ දිශාව භාර නියෝජ්‍ය පොලිස්පති දයා සමරවීර මහතාගේ උපදෙස් මත ගල්කිස්ස ජ්‍යෙෂ්ඨ පොලිස් අධිකාරි හේමන්ත අධිකාරි මහතා සිද්ධිය සම්බන්ධව වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>07</day>
    </date>
    <link>http://www.dinamina.lk/2010/12/07/_art.asp?fn=n10120711</link>
    <topic>හොර ඔප්පු සාදා ලක්ෂ 200ක්වංචා කළ අයෙක් දැලේ</topic>
    <author>චන්ද්‍රිකා පෙරේරා</author>
    <content>අන්සතු ඉඩමකට ව්‍යාජ ලෙස ඔප්පුවක් සකසා රුපියල් ලක්ෂ 200 කට විකුණු පුද්ගලයෙක් අපරාධ පරීක්ෂණ දෙපාර්තමේන්තුව විසින් පෙරේදා (05) අත්අඩංගුවට ගෙන තිබේ.අත්අඩංගුවට ගත් සැකකරු රට පුරා සිදුකළ කොල්ලකෑම් හා විවිධ වංචා සිද්ධි ගණනාවක් සම්බන්ධයෙන් වරකාපොල, ගම්පහ හා අලුත්කඩේ අධිකරණවලට අවශ්‍යව සිටි වරෙන්තුකරුවෙක් බව රහස් පොලිසිය පවසයි.වසර ගණනාවක් තිස්සේ අධිකරණය මඟහැර සිටි මොහු 2006 වසරේදී කොළඹ 05, තිඹිරිගස්යාය, චිත්‍රාලේන්, අංක 18/09 ස්ථානයේ තිබූ අන්සතු ඉඩමකට ව්‍යාජ ඔප්පුවක් සකසා මුදලින් රුපියල් එක් කෝටි අසූ දෙලක්ෂයක මුදලක් වංචා කිරීම සම්බන්ධව අවශ්‍යව සිටි අයෙකි.2000 වසරේදී මංකොල්ලකෑම් රැසක් සිදුකළ බව කියන සැකකරු ජේ. ඒ. ලක්ෂ්මන් නාලක නැමැත්තෙකි. එම වසරේදී වෑන් රථයක් කොල්ලකෑම හේතුවෙන් ගනේමුල්ල පොලිසිය මගින් ඔහු අත්අඩංගුවට ගෙන ඇත.දැදිගම ප්‍රදේශයේදීද එම වකවානුවේදීම කොල්ලකෑමේ සිද්ධියකට අවශ්‍යව සිටි සැකකරු අධිකරණය වෙත ඉදිරිපත් කිරීමෙන් පසු ඇප මත මුදාහැරීමෙන් අනතුරුව පදිංචි ලිපිනය වෙනස් කැර අධිකරණය මඟහැර සැඟවී සිටි බව හෙළිවෙයි.මේ අනුව වෑන් රථ හතක් කොල්ලකා තිබෙන බවට හෙළිව ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>07</day>
    </date>
    <link>http://www.dinamina.lk/2010/12/07/_art.asp?fn=n10120712</link>
    <topic>අසැබි වෙබ් අඩවි 60ක් තහනම් කිරීමට පියවර</topic>
    <author>භක්ති ධර්මප්‍රිය මෙන්ඩිස්</author>
    <content>ජංගම දුරකතන මගින් නැරඹිය හැකි තවත් වෙබ් අඩවි හැටක් පොලිස් ළමා හා කාන්තා කාර්යාංශය විසින් ඊයේ (06) හඳුනාගෙන ඇත.මේ වෙබ් අඩවි තහනම් කිරීම සඳහා අද (07) ළමා අධිකරණය වෙත තොරතුරු ඉදිරිපත් කරන බව පොලිස් ළමා හා කාන්තා කාර්යාංශයේ නිලධාරියෙකු පැවසීය. මෙම වෙබ් අඩවි වල සියලු තොරතුරු මේ වන විට පොලිස් ළමා හා කාන්තා කාර්යාංශය වෙත ලැබී ඇත.මේ වන විට අසභ්‍ය වෙබ් අඩවි 400 කට ආසන්න ප්‍රමාණයක් තහනම් කිරීමට පොලිස් ළමා හා කාන්තා කාර්යාංශය පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>07</day>
    </date>
    <link>http://www.dinamina.lk/2010/12/07/_art.asp?fn=r1012071</link>
    <topic>මීගොඩ නාවලමුල්ල වෙල් යායේමැද මහ ඇළ කැපීම අතරමඟ නැවතිලා</topic>
    <author>හෝමාගම සංචාරක මංජුල හිරිපිටිය</author>
    <content>හෝමාගම ගොවිජන බල ප්‍රදේශයට අයත් මීගොඩ නාවලමුල්ල වෙල්යායේ මැද මහ ඇළ කැපීම අතරමග නවතා දැමීම නිසා ප්‍රදේශ රැසක ගොවීහු දුෂ්කරතා රැසකට පත්ව සිටිති.රුපියල් ලක්ෂ පහක මුදලක් මේ සඳහා වෙන් කර තිබේ.2009 වසරේදී නාවලමුල්ල වෙල් යාය අස්වැද්දවීම සඳහා බස්නාහිර පළාතේ කෘෂිකර්ම අමාත්‍යාංශය මගින් ප්‍රතිපාදන ලබාදී තිබේ.නාවලමුල්ල ප්‍රදේශයේ ගොවියකු වන ආනන්ද රාජකාරුණා මහතා මේ පිළිබඳව මෙසේ අදහස් දැක්වීය.නාවලමුල්ල කුඹුරු යායට කුඹුරු අක්කර හතළිහකට වැඩි ප්‍රමාණයක් අයත් වෙනවා. ප්‍රදේශයේ ගොවීන්ට පවතින ප්‍රධාන ප්‍රශ්නය වී ඇත්තේ කුඹුරු යායේ මැද මහ ඇළ සකසා ගැනීමටයි. ඒ සඳහා පළාත් සභාවේ මහජන නියෝජිතයන්ට දන්වා රුපියල් ලක්ෂ පහක මුදලක් වෙන් කර ගත්තා.අනතුරුව ඇළ කැපීමට භාරගත් සංවිධානය ඇළ කපා ඇත්තේ නියමිත ආකාරයට නොවේ. බස් රථ ගමන් කරන මාර්ගයට පෙනෙන කොටස පමණක් නියමිත අයුරින් මීටර් කීපයක් කපා ඇතත් සෙසු ප්‍රමාණය කපා නැහැ. එවන් විශාල දුර ප්‍රමාණයක් කැපීමට තිබියදී ඇළ කැපීම කරන්නේ මෙපමණයි කියා ඇළ කැපීම අතරමග නැවතී තිබෙනවා. මේ නිසා ජලය ගලා බැසීමක් සිදු වන්නේ නැහැ.පසුගිය වසරවල දුෂ්කරතා රැසක් ඇතිව හෝ වගා කළත් මේ තත්ත්වය නිසා වගා කිරීමට හැකියාවක් පවතින්නේ නැහැ. මේ නිසා ගොවි පවුල් තිස් පහකට වැඩි පිරිසක් දැඩි අපහසුතාවකට පත්වී සිටිනවා.එස්. ඒ. නිහාල් මහතා - නාවලමුල්ල ප්‍රදේශයේ කුඹුරු වගාවට අවශ්‍ය ජලය එක් රැස් කරගන්නේ වැසි ජලය රඳවා ගැනීමෙන් පමණයි.යල මහ කන්න සඳහා යායේ වැඩ කිරීමට අවශ්‍ය ජලය ලබා ගැනීමට ආරම්භ කළ මැද මහ ඇළ සංවර්ධනය කිරීමේ ව්‍යාපෘතිය නිසි ලෙස කිරීම ආරම්භ කරන ලෙසත් ජලය ඒකරාශී කර ගැනීමට අමුණු තුනක් සාදා දෙන ලෙස ඉල්ලා සිටිනවා.  .</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>07</day>
    </date>
    <link>http://www.dinamina.lk/2010/12/07/_art.asp?fn=r1012072</link>
    <topic>ආබාධිත අයට වැසිකිළි පද්ධතියක් ඕනෑ</topic>
    <author>අගලවත්ත සමූහ – දයාවංශ විජේගුණවර්ධන</author>
    <content>කොටුව දුම්රිය ස්ථානයේ මගීන් සඳහා වැසිකිළි පද්ධතියක් සකස් කොට ඇතත් ආබාධිත වූවන්ගේ ප්‍රයෝජනය සඳහා විශේෂවූ එකදු වැසිකිළියක් හෝ නොමැති වීමෙන් කොටුව දුම්රිය ස්ථානයට දිනපතා පැමිණෙන ආබාධිත රණවිරුවන් ඇතුළු ආබාධිතයන් මහත් අපහසුතාවට පත් වෙති.මේ පිළිබඳව ප්‍රවාහන ඇමැති කුමාර වෙල්ගම මහතාගේ අවධානය යොමුකොට ඉතා ඉක්මනින් ආබාධිතයන්ගේ ප්‍රයෝජනයට සුදුසු වැසිකිළි පද්ධතියක් කොටුව දුම්රිය ස්ථානයේ සකස් කර දෙන ලෙස ආබාධිත ජනතාව ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>07</day>
    </date>
    <link>http://www.dinamina.lk/2010/12/07/_art.asp?fn=r1012073</link>
    <topic>පාණදුර ප්‍රජා ශාලාවතවම අලුත්වැඩියා කර නෑ</topic>
    <author>පාණදුර සමූහ කපිල සෝමරත්න</author>
    <content>පාණදුර දුම්රිය පොළ ආසන්නයේ නගර සභා නිවාස වල පදිංචිකරුවන් සඳහා ඉදි කරන ලද ප්‍රජා ශාලා ගොඩනැගිල්ල කඩා වැටී කලක් ගතවී ඇතත් අලුත්වැඩියා කිරීමට නගර සභාව හෝ සමාජ සේවා දෙපාර්තමේන්තුව පියවර ගෙන නොමැත.මේ ප්‍රජා ශාලාව අසලම ඇති ගොඩනැගිල්ලද පාණදුර නගර ශාලාවට අයත්ය. එයද අබලන් වී ඇති නිසා වසා දමා තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>07</day>
    </date>
    <link>http://www.dinamina.lk/2010/12/07/_art.asp?fn=r1012074</link>
    <topic>විහාර පරිශ්‍ර පිරිසුදුකර ගන්නා ලෙස දන්වයි</topic>
    <author>පොල්ගහවෙල විශේෂ කරුණාරත්න කළුආරච්චි</author>
    <content>ඩෙංගු මදුරුවන් බෝවන වට පිටාවන්ගෙන් ගහන පොල්ගහවෙල ප්‍රදේශයේ විහාරස්ථාන හයක විහාරාධිපතින් වහන්සේලාට සිය විහාර පරිශ්‍රයන් පිරිසුදු කර ගන්නා ලෙස දැනුම් දීම පසුගියදා පොල්ගහවෙල සෞඛ්‍ය වෛද්‍ය නිලධාරි කාර්යාලය මඟින් සිදු කෙරුණි.පොල්ගහවෙල සෞඛ්‍ය වෛද්‍ය නිලධාරි, එච්. පී. සී. තිලකසිරි මහතාගේ උපදෙස් පරිදි මහජන සෞඛ්‍ය පරීක්ෂකවරු කණ්ඩායමක් විසින් සිදු කරන ලද ප්‍රදේශයේ විහාරස්ථාන පරීක්ෂා කිරීමක දී මේ මදුරුවන් බෝවන ස්ථාන සහිත විහාරස්ථාන පරිශ්‍රයන් සොයාගැනීමට හැකි වී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>07</day>
    </date>
    <link>http://www.dinamina.lk/2010/12/07/_art.asp?fn=r1012075</link>
    <topic>පාණදුර මූලික රෝහලටගිලන් රථයක් නෑ</topic>
    <author>වාද්දුව සමූහ එස්. ආර්. පියදාස</author>
    <content>පාණදුර මූලික රෝහලේ ගිලන් රථයක් නොමැති බව පාණදුර නාගරික ජනතාව පවසති.මේ නිසා ආසන්න රෝහල් වලින් ගිලන් රථයක් ලබාගෙන රෝගීන් අගනුවර හා කළුබෝවිල රෝහල් වලට ගෙන යෑමට සිදුවී තිබේ.වෙනත් රෝහල් වලින් ගිලන් රථයක් ලබා ගැනීමේදී සිදුවන ප්‍රමාද වීම් නිසා අසාධ්‍ය රෝගීන් ප්‍රවාහනය කිරීමේදී ඔවුන්ගේ ජීවිත අනතුරුදායක තත්ත්වයට පත්වන බව ජනතාව පවසති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>07</day>
    </date>
    <link>http://www.dinamina.lk/2010/12/07/_art.asp?fn=r1012076</link>
    <topic>පිළිසකර කර වසරයි: කෑගල්ල - දීවෙල මාර්ගය කැඩිලා</topic>
    <author>කෑගල්ල සමූහ පී. එම්. පී. පොල්වත්ත</author>
    <content>සබරගමුව පළාත් සභාව මගින් රුපියල් කෝටි 20ක් වැය කර කාපට් කර ඇති කෑගල්ල දීවෙල මාර්ගය ජල සම්පත් මණ්ඩලය මගින් ඇඳ ඇති ජල නළ පුපුරා ජලය ගලා යෑම නිසා මාර්ගය කැඩී වළවල් සෑදී ඇති බව ප්‍රදේශවාසීහු පවසති.කෑගල්ල ප්‍රාදේශීය සභා මන්ත්‍රී ජගත් ජයසිංහ මහතා (එ. ජ. නි. ස)මේ මාර්ගය හෙට්ටිමුල්ලේ සිට වසර ගණනාවකින් ප්‍රතිසංස්කරණය නොකිරීම නිසා කැඩී වාහනවලට තියා පයින්වත් ගමන් කිරීමට නොහැකි තත්ත්වයට පත් වෙලා තිබූ අවස්ථාවක රුපියල් කෝටි 20ක මුදලක් වැය කරමින් ප්‍රතිසංස්කරණය කර කාපට් දමා මාර්ගය පිළිසකර කරා. පිළිසකර කර වසරක් යෑමටත් පෙර කාපට් දමා පිළිසකර කළ මාර්ගයේ ජල සම්පත් මණ්ඩලය මඟින් ඇද ඇති ජල නළ පුපුරා ජලය ගලා යාම නිසා කාපට් පිපිලා උඩට ඇවිල්ලා.සමහර තැන්වල කැඩිලා වලවල් හෑරිලා. මේ තත්ත්වය දිගටම පැවතුන හොත් මේ මාර්ගයේ හෙට්ටිමුල්ල සිට අටලා හේන දක්වා කොටස ඉතාමත් ඉක්මනින් විනාශ වී යනවා.  .</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>07</day>
    </date>
    <link>http://www.dinamina.lk/2010/12/07/_art.asp?fn=r1012077</link>
    <topic>හෙම්මාතගම මාර්ගයඅබලන්</topic>
    <author>අලුත්නුවර සමූහ</author>
    <content>මාවනැල්ල මැතිවරණ කොට්ඨාසයේ මාවනැල්ල හෙම්මාතගම මහා මාර්ගය අබලන් තත්ත්වයක පවතී. මාර්ගය දෙපස කාණු පද්ධතිය හරි හැටි නඩත්තු නොකිරීම නිසා කාණු වලින් උතුරා යන ජල කඳ මාර්ගය මැදින් සහ දෙපසින් ගලා යයි.මේ නිසා ප්‍රධාන කාණු වලට අමතරව මාර්ගය දෙපසත් කාණු සෑදී ඇත. මාර්ගය දෙපස පාරට නැමී ඇති ගස් කොළන්වල අතු නොකැපීම නිසාද මේ තත්ත්වය උදාවී ඇත. මාර්ගය මැද සහ දෙපස විශාල වළවල් සෑදී ඇති අතර සමහර ස්ථානවල පාර ගිලා බැස ඇති අතර මේ නිසා වාහන ගමනාගමනයටද අපහසු වී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>07</day>
    </date>
    <link>http://www.dinamina.lk/2010/12/07/_art.asp?fn=r1012078</link>
    <topic>පොම්පාගාරය අක්‍රීයයි</topic>
    <author>කුරුණෑගල මධ්‍යම විශේෂ</author>
    <content>දැදුරු ඔයේ වැලි ගොඩදැමීමෙන් පොම්පාගාරය අක්‍රිය වී බිංගිරිය රුවන්එළිය ප්‍රදේශයේ කුඹුරු අක්කර සියයක් පමණ ජලය ලබා ගැනීමට නොහැකි තත්ත්වයක පවතී.ජලය පොම්ප කර ගැනීමට නොහැකිවීමෙන් කන්න ගණනාවක්ම ගොවිතැන් කර ගැනීමට නොහැකි වී ඇති අතර කුඹුරු යායම පුරන්වී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>07</day>
    </date>
    <link>http://www.dinamina.lk/2010/12/07/_art.asp?fn=r1012079</link>
    <topic>හොරම්පැල්ලට පදික මාරුවක් ඕනෑ</topic>
    <author>කල්එලිය සමූහ</author>
    <content>කොළඹ කුරුණෑගල පාරේ හොරම්පැල්ල නවලෝක හන්දියට පදික මාරුවක් සලකුණු කර දෙන ලෙස ඉල්ලා වසර ගණනක් ගත වුණත් තවම ඉටුවී නැතැයි දිවුලපිටිය ප්‍රාදේශීය සභා මන්ත්‍රී නිමල් කරුණාතිලක මහතා (එ. ජ. නි. ස.) කීය.දිනපතා විශාල ජනතාවක් එහා මෙහා යන නවලෝක හන්දියේ සිදුවන අනතුරු අවම කර ගැනීම සඳහා තමන් මේ ඉල්ලීම කර ඇතැයිද ඒ පිළිබඳව අවස්ථා කීපයක්ම දිවුලපිටිය සම්බන්ධීකරණ කමිටුවේදී පවා සාකච්ඡාවට ලක් කළත් වගකිවයුත්තන් ඒ පිළිබඳව අවධානය යොමු නොකිරීම කනගාටුවට කරුණක් වන්නේ යැයි ද ඒ මහතා කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>07</day>
    </date>
    <link>http://www.dinamina.lk/2010/12/07/_art.asp?fn=r10120710</link>
    <topic>ගනේමුල්ල – ජා-ඇළ මාර්ගයසුළු වැස්සටත් යටවෙනවා</topic>
    <author/>
    <content>ගනේමුල්ල – ජා-ඇළ ප්‍රධාන බස් මාර්ගයේ හොරගොල්ල මහින්දාරාම විහාරස්ථානය ඉදිරිපිට මාර්ගය සුළු වර්ෂාවකට පවා ජලයෙන් යටවෙන අයුරු..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>07</day>
    </date>
    <link>http://www.dinamina.lk/2010/12/07/_art.asp?fn=r10120711</link>
    <topic>අරලගංවිල වෙළෙඳ සංකීර්ණයටවසර 10ක් ඉබි යතුරු දමලා</topic>
    <author>අම්පාර දිසා විශේෂ – එල්. දෙහිගොල්ල</author>
    <content>පොළොන්නරු දිස්ත්‍රික්කයට අයත් අරලගංවිල නගර මධ්‍යයේ ඇති වෙළෙඳ සංකීර්ණය අවුරුදු 10ක් පමණ වසා දමා ඇත. විදේශ ආධාර මත මෙය ඉදි කර ඇත්තේ 1999 වර්ෂයේය. එවකට මේ වෙළඳ සංකීර්ණයට රුපියල් කෝටි 5ක් පමණ වැය කර ඇත. මෙහි කඩ කාමර 42ක් පමණ ඉදි කර තිබේ.මේ කඩ කාමර බෙදීමේදී ක්‍රමවත් වැඩපිළිවෙළක් නොතිබූ බවත් එය එක් එක් අයගේ හිතවත්කම් මත සිදු වූ නිසා මේ තත්ත්වය උදාවී ඇති බවත් ජනතාව චෝදනා කර සිටිති.කඩ කාමර ගත් පුද්ගලයන්ට ආර්ථික හැකියාවක් හා ව්‍යාපාර දැනුමක් නොමැති වීමද කඩ කාමර වැසීමට තවත් හේතුවක් වූ බව ඔවුහු පෙන්වා දෙති. ව්‍යාපාර කරන ඇතැමුන් මේ කඩ කාමර ඉල්ලු නමුත් ඔවුනට ලැබී නොමැත. කෝටි ගණනක් වටිනා රාජ්‍ය දේපළක් මෙසේ අත්හැර දමා තිබීම කනගාටුවට කරුණකි.පී. මාපලගම මහතා මෙසේ කීවේය.මෙවැනි වෙළෙඳ සංකීර්ණයක් අරලගංවිල නගරයට අත්‍යවශ්‍ය වී තිබුණේ නෑ. නගරයේ ගැවසෙන ජනතාව හරි අඩුයි.ගංගා ප්‍රියන්ති මහත්මිය - ඇත්තටම මේක මහා අපරාධයක්. මේ වෙළෙඳ සංකීර්ණය හැදුවේ නගරයෙන් ටිකක් ඇතුලට වෙන්න.සරත් ජයසුරිය මහතා - මම පේමන්ට් එකේ එළවුළු විකුණනවා. අපිට කඩ කාමර ලැබුණේ නෑ. සියලු පහසුකම් මේකේ ඇතුලේ තියනවා. වාහන නවත්වන තැන් පවා මෙහි තිබෙනවා.අරලගංවිල ප්‍රාදේශීය සභාවේ සභාපති ජගත් අමරවික්‍රම මහතා මේ වෙළෙඳ සංකීර්ණය අයිති මහවැලි අධිකාරියට. අපට කිසිම අයිතියක් නෑ. අවුරුදු ගණනක් මේක වහල දාලා තියන නිසා ප්‍රාදේශීය සභාව විරෝධය පෑවා. මේ වෙළඳ සංකීර්ණය අපට භාර දෙන්න කියලා. මෙය අපිට භාර දුන්නොත් මේ සංකීර්ණය නැවත විවෘත කරලා ප්‍රාදේශීය සභාවටත් අදායමක් ගන්නවා.මහවැලි අධිකාරියේ නියෝජ්‍ය නේවාසික කළමනාකාර ඉඩම් අංශයේ එන්. කේ. ජී. අමරසිරි මහතා - අපි මේ වෙළෙඳ සංකීර්ණය විවෘත කරලා වෙන්දේසියක් තියලා කඩ කාමර ලබා දුන්නා. ගත්ත අය තාමත් ව්‍යාපාර ආරම්භ කරලා නෑ. ව්‍යාපාර නොකරන අයගේ කඩ කාමර අවලංගු කරලා ව්‍යාපාර කරන අයට දෙන්න කටයුතු කරනවා.  .</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>07</day>
    </date>
    <link>http://www.dinamina.lk/2010/12/07/_art.asp?fn=r10120712</link>
    <topic>කිම්මන්තුඩාව සුමනජෝති විදුහලට ප්‍රමාණවත් පහසුකම් නෑ</topic>
    <author>හල්තොට සමූහ – විනීතා මානෙල් ගමගේ</author>
    <content>හොරණ අධ්‍යාපන කලාපයේ බණ්ඩාරගම කොට්ඨාසයට අයත් කිම්මන්තුඩාව සුමනජෝති විද්‍යාලය භෞතික හා මානව සම්පත් අවම තත්ත්වයේ පවතින බව මවුපියෝ පවසති.විදුහල්පති ඇතුළු ආචාර්ය මණ්ඩලය 4 දෙනෙක් සිටින අතර ගුරු පුරප්පාඩු 3ක් පවතින බව ඔවුහු පවසති.පළමුවැනි ශ්‍රේණියේ සිට 5 ශ්‍රේණිය දක්වා පංති පැවැත්වෙන මේ විදුහලේ ගොඩනැඟිලි දෙකක් ඇති අතර එක් ගොඩනැඟිල්ලක විදුහල්පති කාර්යාලය හා ප්‍රධාන ශාලාව ඇත. පංතිකාමරවල ප්‍රමාණවත් තරම් ඩෙස් පුටු නොමැති අතර පුස්තකාලයක් ද නොමැත.සිසුන් සඳහා පරිගණක පුහුණුව ලබා දීමට ඇත්තේ ක්‍රියා විරහිත වූ පරිගණකයක් බවද මවුපියෝ මැසිවිලි නගති. පංති කාමරවල ඉගැන්වීම් ක්‍රියාවලියට අවශ්‍ය උපකරණ ද නොමැති නිසා සිසුන්ගේ අධ්‍යාපනයට බාධා පැමිණෙන බවද ඔවුහු පවසති.විදුහල සතුව ඇති දොරවල් කැඩී අපිරිසිදු තත්ත්වයේ ඇති වැසිකිළි දෙක ආචාර්ය මණ්ඩලයට හා සිසුවියන්ගේ ප්‍රයෝජනය සඳහා වුවත් සිසුන් සඳහා වැසිකිළියක් නොමැත.  .</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>07</day>
    </date>
    <link>http://www.dinamina.lk/2010/12/07/_art.asp?fn=s1012071</link>
    <topic>ජාතික ක්‍රීඩා පනත මාස 3කින් පාර්ලිමේන්තුවට</topic>
    <author>ප්‍රින්ස් ගුණසේකර</author>
    <content>ජාතික ක්‍රීඩා පනත මාස 3ක් ඇතුළත පාර්ලිමේන්තුවට ඉදිරිපත් කරන බව ක්‍රීඩා ඇමැති මහින්දානන්ද අලුත්ගමගේ මහතා පවසයි.මේ වන විටත් ක්‍රීඩා පනත කෙටුම්පත් කොට ඇති අතර එය සියලුම ක්‍රීඩා සංගම් වෙත යවා අදහස් ලබාගෙන ඉක්මනින් පාර්ලිමේන්තුවට ඉදිරිපත් කිරීම තම අරමුණු බව ඇමැතිවරයා පැවැසීය.ක්‍රීඩා ඇමැතිවරයා හා ලියාපදිංචි සියලුම ක්‍රීඩා සංගම්වල ප්‍රධානීන්ගේ හමුවක් හෙට ක්‍රීඩා අමාත්‍යාංශයේ දී පැවැත්වෙන අතර එහිදී ක්‍රීඩා පනත පිළිබඳවද දැනුම්දීමක් සිදුකෙරේ.ක්‍රීඩා පනත සම්මත කර ගැනීමෙන් ක්‍රීඩා පරිපාලනය පහසු වෙනවා. මෙය අනිවාර්යයෙන්ම සිදුකළ යුත්තක්. ක්‍රීඩා සංගම්වලට වගකීම් හා ඉලක්ක ලබාදී ඒවා ගැන පසුවිපරමක් කරනවා යැයි ඇමැතිවරයා පැවැසීය.හෙට පැවැත්වෙන ක්‍රීඩා සංගම් ප්‍රධානීන් හා ක්‍රීඩා අමාත්‍යවරයාගේ හමුව විවෘත සංවාදයක් බවට පත්වේ. එහිදී ක්‍රීඩා සංගම්වලට ඇති ප්‍රශ්න පිළිබඳවද අවබෝධයක් ලබාගෙන ඒවාට ප්‍රායෝගික විසඳුම් ලබාදීම ඇමැතිවරයාගේ අදහස වී ඇත.“ක්‍රීඩාව බිංදුවේ සිට පටන් ගත යුතුයි. නිලවරණයෙන් ක්‍රීඩා මුල් පුටුවලට යන ඇතැම් අය නමට පමණක් සිටිනවා. ක්‍රීඩාවට කළ දෙයක් නෑ. ඉදිරියේදී එහෙම පුටු රත්කරන පිරිසක් අවශ්‍ය නෑ. ක්‍රීඩක ක්‍රීඩිකාවන් ඉදිරියට ගැනීමට අරමුණක් හා වගකීමක් ඇති අය නිලතලවලට පත්විය යුතුයි.”“ක්‍රීඩා අමාත්‍යාංශයේ ක්‍රීඩාවට අදාළ තොරතුරු අඩුයි. ප්‍රාදේශීය ලේකම් කොට්ඨාශ මට්ටමේ සිට ඇති ක්‍රීඩාංගණ සංඛ්‍යාවත් අමාත්‍යාංශයේ නෑ.” ක්‍රීඩා ඇමැති මහින්දානන්ද අලුත්ගමගේ මහතා වැඩිදුරටත් පැවැසීය.ක්‍රීඩා සංගම් නිලධාරින් මාසයක් ඇතුළත සියලු තොරතුරු ක්‍රීඩා අමාත්‍යාංශයට ලබාදුන් පසුව ලබන වසරේ සිට ක්‍රියාත්මක කෙරෙන ක්‍රීඩා සංවර්ධන සැලසුම හා ඉලක්ක එම සංගම් වෙත ලබාදීම කඩිනමින් සිදුවේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>07</day>
    </date>
    <link>http://www.dinamina.lk/2010/12/07/_art.asp?fn=s1012072</link>
    <topic>අන්තර් පාසල් ස්කොෂ්අවසන් තරගය හෙට</topic>
    <author/>
    <content>නාලන්දා ආදිශිෂ්‍ය සංගමය පළමු වරට සංවිධාය කරනු ලබන නාලන්දා ආදිශිෂ්‍ය අන්තර් පාසල් ස්කොෂ් තරගාවලියේ අවසන් මහා තරගය හෙට (08) සවස 4 ට නාලන්දා විද්‍යාලයීය ස්කොෂ් ක්‍රීඩාගාරයේදී පැවැත්වේ.නාලන්දා විද්‍යාලයේ හිටපු විදුහල්පතිවරයකු මෙන්ම හිටපු විභාග කොමසාරිස්වරයකු වූ ගුණපාල වික්‍රමරත්න මහතා ප්‍රධාන අමුත්තා ලෙස සහභාගි වන මෙම උත්සවයේ ප්‍රධාන ආරාධිතයා ශ්‍රීී ලංකා ජාතික ස්කොෂ් සම්මේලනයේ සභාපති අශෝක සේනානි මහතාය.නාලන්දා ආදිශිෂ්‍ය සංගමය ශ්‍රී ලංකා ස්කොෂ් සම්මේලනය සමඟ එක්ව මෙය සංවිධානය කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>07</day>
    </date>
    <link>http://www.dinamina.lk/2010/12/07/_art.asp?fn=s1012073</link>
    <topic>ආනන්ද වර්ණ රාත්‍රිය</topic>
    <author/>
    <content>2010 වසරේ ක්‍රීඩා ක්ෂේත්‍රයෙහි දස්කම් දැක්වූ ආනන්ද විදුහල් ක්‍රීඩකයන්ට වර්ණ ලබා දෙන වර්ණ රාත්‍රිය 8 වැනිදා පස්වරු 3.30ට ආනන්ද විද්‍යාලයීය කුලරත්න ශාලාවේදී පැවැත්වේ.ආනන්ද විදුහලේ ක්‍රීඩා කමිටුව සහ ශිෂ්‍ය විධායක මණ්ඩලය සංවිධානය කරනු ලබන මේ වර්ණ රාත්‍රියේ ප්‍රධාන ආරාධිතයා ලෙස ආදි ආනන්දියකු වන වන්නි ආඥාපති මේජර් ජෙනරාල් කමල් ගුණරත්න මහතා සහභාගි වේ.ජාතික හා ජාත්‍යන්තර මට්ටමේ දස්කම් දැක්වූ ක්‍රීඩකයන් 105 දෙනකු මෙදින ඒ මහතා වෙතින් වර්ණ ලබාගන්නා අතර වසරේ දක්ෂතම ක්‍රීඩකයාට කර්නල් ජී. ඩබ්. රාජපක්ෂ අනුස්මරණ කුසලානය පිරිනැමීමටද නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>07</day>
    </date>
    <link>http://www.dinamina.lk/2010/12/07/_art.asp?fn=s1012074</link>
    <topic>කණ්ඩායම් 32ක් අර්ධ අවසන් පූර්ව වටයට එන්න තරග බිමේ</topic>
    <author>ෆවුස් මොහොමඩ්</author>
    <content>ශ්‍රී ලංකා පාසල් ක්‍රිකට් සංගමය හා මාස්කොම් සමාගම එක්ව සංවිධානය කරනු ලබන අන්තර් පාසල් 13 න් පහළ රන් කැකුළු ක්‍රිකට් තරගාවලියේ පළමු හා දෙවැනි කොටසේ අර්ධ අවසන් පූර්ව වටය සඳහා සුදුසුකම් ලබා ගැනීමේ අවසන් තරග වටයට කණ්ඩායම් 32 ක් එක්වී සිටිති.පළමු කොටසේ හා දෙවැනි කොටසේ තරගාවලියේ කණ්ඩායම් 32 අතර ඒ තරග වටය මේ සතියේදී පැවැත්වීමට නියමිතය.මේ වටයේදී පළමු කොටසින් රිච්මන්ඩ් ‘ඒ’ පිල අම්බලන්ගොඩ ධර්මාශෝක විදුහල සමඟ තරග වදින අතර තර්ස්ටන් ‘ඒ’ පිල වත්තල සාන්ත අන්තෝනි විදුහල සමගත් කොළඹ රාජකීය ‘ඒ’ පිල සාන්ත ජෝශප් ‘ඒ’ පිල සමගත් කෝට්ටේ ජනාධිපති විදුහල් ‘ඒ’ පිල බණ්ඩාරනායක විදුහල් ‘ඒ’ පිල සමඟත් තරග වැදීමට නියමිතය. බම්බලපිටිය සාන්ත පීතර ‘ඒ’ පිල තරග වදිනුයේ ආනන්ද විදුහල් ‘ඒ’ පිල සමඟය. සාන්ත සෙබස්තියන් ‘ඒ’ පිල මහානාම විදුහල් ‘ඒ’ පිල සමඟත් පානදුර රාජකීය විදුහල් ‘ඒ’ පිල ඩී. එස්. සේනානායක විදුහල් ‘ඒ’ පිල සමඟත් තරග වදිනු ඇත. ලුම්බිණි විදුහල තරග වැදීමට නියමිතව ඇත්තේ නාලන්දා විදුහල සමඟය.ආනන්ද විදුහල් ‘බී’ පිල රත්නපුර සාන්ත ඇලෝසියස් විදුහල සමඟ තරග වදිමින් දෙවැනි කොටසේ අර්ධ අවසන් පූර්ව වටයට සුදුසුකම් ලැබීමේ අවසන් වටය ආරම්භ කරන අතර හෝමාගම මැදි මහ විදුහල සී. ඩබ්. ඩබ්. කන්නන්ගර විදුහල සමගත් වේල්ස්කුමාර ‘බී’ පිල වාද්දුව මැදි විදුහල සමඟත් තරග වැදීමට නියමිතය. සාන්ත ජෝශප් ‘බී’ පිල බණ්ඩාරනායක විදුහල් ‘බී’ පිල සමඟත් සාන්ත ඇලෝසියස් විදුහල හොරණ තක්ෂිලා මැදි විදුහල සමඟත් තරග වදිනු ඇත.පානදුර සුමංගල විදුහල රද්දොළුවේ පඤ්ඤානන්ද විදුහල සමඟ තරග වදින අතර මාතලේ විජය විදුහල වැල්ලවායේ මල්වත්ත ජාතික පාසල සමඟ තරග වැදීමට නියමිතය.සාන්ත පීතර ‘බී’ පිල තරග වදිනුයේ කැලණිය ධර්මාලෝක විදුහල සමඟය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>07</day>
    </date>
    <link>http://www.dinamina.lk/2010/12/07/_art.asp?fn=s1012075</link>
    <topic>ලද අස්වැසිල්ලකින් ක්‍රිකට් තරු පින්බිමක...</topic>
    <author>ඡායාරූපය :- හසලක සමූහ. බන්දුල ගොඩකුඹුර</author>
    <content>ජාතික ක්‍රිකට් කණ්ඩායම ඓතිහාසික බදුලු පුරවරයේ සංචාරයක නිරතවෙමින් මහියංගන පුදබිමට ගොස් තෙරුවන්ගේ ආශිර්වාදය ලබාගන්නට අමතක නොකළහ. සිය ක්‍රීඩා ජීවිතයේ අනේකවිධ හැලහැප්පීම් මැද ලද අස්වැසිල්ලකට හෝ මෙවැනි පින්බිමකට ගොස් මොහොතකට සිය මනස සන්සුන් කරගන්නටත් ඉදිරි ජයග්‍රහණ සඳහා ආශිර්වාදය ලැබගන්නටත් මේ සංචාරය ඔවුනට ඉවහල්වනවා නොඅනුමානය.එහිදී මහියංගන රජමහාවිහාරයේ භාරකාර ධුරන්දර උරුළෑවන්ගේ ධම්මරක්ඛිත හිමියන්ද බැහැ දැක උන්වහන්සේගේ ආශිර්වාදය ලැබගත් අපේ ජාතික ක්‍රිකට් කණ්ඩායම තව දින කීපයකින් සූරියවැව මහින්ද රාජපක්ෂ ජාත්‍යන්තර ක්‍රිකට් ක්‍රීඩාංගණයේ පැවැත්වෙන ප්‍රථම එක්දින ක්‍රිකට් තරග දෙකට සහභාගිවීමට ද නියමිතය. ඒ සඳහා ඔවුනට මහියංගන සෑ රජුන්ගේ ආශිර්වාදය නොඅඩුව ලැබෙනු ඇතැයි මෙරට ක්‍රිකට් ලෝලීන්ගේ ඒකායන පැතුමයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>07</day>
    </date>
    <link>http://www.dinamina.lk/2010/12/07/_art.asp?fn=s1012076</link>
    <topic>ඩේවිස් කුසලානය සර්බියාවට</topic>
    <author>බෙල්ග්‍රේඩ් (ඒ.එෆ්.පී.)</author>
    <content>ජගත් ටෙනිස් ශ්‍රේණිගත කිරීම්වල තුන්වැනි ස්ථානයේ පසුවන නොවැක් ඩ්ජොකෝවික් සහ 30 වැනි ස්ථානයේ පසුවන වික්ටර් ට්‍රොයිකිගේ සුපිරි දස්කම් හේතුවෙන් නව වතාවකදීම ඩේවිස් කුසලාන සූරයන් වූ ප්‍රංශය 3 – 2 න් ලෙස පරදවා ඓතිහාසික ප්‍රථම ඩේවිස් කුසලානය හිමිකර ගැනීමට සර්බියාව සමත් විය.ප්‍රංශයේ ගයිල් මොන්ෆයිල්ස් ලකුණු 6 – 2 ක්, 6 – 2 ක් සහ 6 – 4 ක් ලෙස පරාජය කරමින් ලකුණු තත්ත්වය සම කිරීමට ඩ්ජොකෝවික් සමත්වීමෙන් අනතුරුව ට්‍රොයික් ලකුණු 6 – 2 ක්, 6 – 2 ක් සහ 6 – 3 ක් ලෙස මයිකල් ෆියෝඩ්‍රා පරාජයට පත් කරමින් අමෙරිකානු ඩොලර් මිලියන 20 ක ඩේවිස් කුසලාන ජය මල්ල සිය රටට අත් කර දුන්නේය.“රටක් හැටියට, කණ්ඩායමක් හැටියට හා ක්‍රීඩකයන් හැටියට මේ ජයග්‍රහණය අප ලැබූ විශාලතම ජයග්‍රහණය” සතුටින් උද්දාමයට පත් 23 හැවිරිදි ඩ්පෝකෝවික් පැවැසීය.ප්‍රථම වරට ඩේවිස් කුසලානය හිමිකර ගැන්මේ ප්‍රීතිය සමරමින් සර්බියානුවන්ගෙන් ඇතැමකු හිස බූ ගාමින් සතුට ප්‍රකාශ කළහ.මේ අතර පරාජයට පත්වූ ප්‍රංශ පිලේ නායක ගයි ෆොගේට් සිය කඳුළු සඟව ගැන්මට වෑයම් නොකළ අතර හැඬු කඳුලින්ම මාධ්‍ය හමුවේ පෙනී සිටියේය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>07</day>
    </date>
    <link>http://www.dinamina.lk/2010/12/07/_art.asp?fn=s1012077</link>
    <topic>සෙනාල් කඩුලු 64 ක් දවාලයි</topic>
    <author>කළුතර විශේෂසැම්සන් ප්‍රේමසිරි</author>
    <content>අවුරුදු 13 න් පහළ අන්තර් පාසල් ක්‍රිකට් දෙවැනි කොටසේ තරගාවලියේ දී මොරටුව වේල්ස් කුමාර විද්‍යාලයේ ආරම්භක වේගපන්දු යවන ක්‍රීඩක සෙනාල් චේතක තරග දහයකදී කඩුලු 64 ක් ලබාගැනීමට සමත් විය.මෙහිදී මාදම්පාගම විදුහලට එරෙහිව කඩුලු 14 ක්ද බලංගොඩ ආනන්ද මෛත්‍රී විදුහලට එරෙහිව කඩුලු 11 ක්ද කොළඹ ඩී. එස්. සේනානායක විද්‍යාලයට එරෙහිව කඩුලු 11 ක්ද රද්දොළුගම විදුහලට එරෙහිව කඩුලු 9 ක් ද, සාන්ත සෙබස්තියන් විදුහලට එරෙහිව කඩුලු 5ක්ද ලබාගෙන තරගවලදී ජයග්‍රහණයේ නියමුවා බවට පත්විය.ඊට අමතරව කොළඹ නාලන්ද විද්‍යාලයට එරෙහිව කඩුලු 2ක් ද මරදාන සුසමයවර්ධන විදුහලට එරෙහිව කඩුලු 4ක් සහ හලාවත ශාන්ත මරියා විදුහලට එරෙහිව කඩුලු 8ක් ද සෙනාල් චේතක විසින් ලබාගෙන තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>07</day>
    </date>
    <link>http://www.dinamina.lk/2010/12/07/_art.asp?fn=s1012078</link>
    <topic>ද.ආසියාවේ කාන්තා පාපන්දු මංගල්‍යයටශ්‍රී ලංකා ජාතික පිල සූදානම්</topic>
    <author>ප්‍රින්ස් ගුණසේකර</author>
    <content>දකුණු ආසියානු කාන්තා පාපන්දු සූරතාවලියට සහභාගිවන ශ්‍රී ලංකා පිල මේ 9දා බංග්ලාදේශය බලා පිටත්වෙයි. රටවල් 8ක සහභාගිත්වයෙන් පැවැත්වෙන තරගාවලිය මුල්වරට සංවිධානය කෙරේ.ඉන්දියාව බංග්ලාදේශය, භූතානය, නේපාලය, පාකිස්තානය, ඇෆ්ගනිස්තානය, මාලදිවයින, හා ශ්‍රී ලංකාව කාණ්ඩ දෙකක් යටතේ තරග වදිති.‘ඒ’ ඛාණ්ඩයෙන් ශ්‍රී ලංකාව බංග්ලාදේශය, භූතානය හා ඉන්දියාව එක්වන අතර ‘බී’ ඛාණ්ඩයෙන් නේපාලය, පාකිස්තානය, ඇෆ්ගනිස්තානය හා මාලදිවයින එක්වෙති.බංග්ලාදේශයට එරෙහිව මේ මස 13 වැනිදා ශ්‍රී ලංකාව මුල්ම තරගයට සහභාගි වේ. 15 වැනිදා ඉන්දියාව සමග හා 17 වැනිදා භූ®තානය සමග ශ්‍රී ලංකා ක්‍රීඩිකාවෝ තරග වදිති.තරගාවලියේ අවසන් පූර්ව තරග 20 හා 21 දිනවල පැවැත්වෙන අතර අවසන් තරගය 23 දා කොසස් බසාර් ක්‍රීඩාංගණයේදී පැවැත්වේ.දකුණු ආසියානු කාන්තා පාපන්දු තරගාවලියට එක්වන ශ්‍රී ලංකා පිලේ නායකත්වය පොලිස් ක්‍රීඩා සමාජයේ ශානිකා රසාංජලීට හිමිව ඇත. යුද හමුදාවේ මල්කාන්ති අබේකෝන් උපනායිකාව ලෙස නම් කර තිබේ. පොලිස් ක්‍රීඩා සමාජයෙන් ක්‍රීඩිකාවන් තිදෙනකු, යුද හමුදාවෙන් ක්‍රීඩිකාවන් හයදෙනකු, කුරුණෑගලින් ක්‍රීඩිකාවන් දෙදෙනකු ශ්‍රී ලංකා පිලට එක්ව සිටිති. ගුවන් හමුදාව බදුල්ල මහනුවර, ගම්පහ හා කෝට්ටේ ක්‍රීඩා සමාජවලින් ක්‍රීඩිකාව බැගින් ශ්‍රී ලංකා කාන්තා පාපන්දු පිලට එක්ව සිටිති.දකුණු ආසියානු පාපන්දු සම්මේලනය මේ තරගාවලිය සංවිධානය කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>07</day>
    </date>
    <link>http://www.dinamina.lk/2010/12/07/_art.asp?fn=s1012079</link>
    <topic>අළු බඳුන තරගාවලියටත්වැස්සෙන් බාධා</topic>
    <author>ඇඩිලේඩ් (ඒ. එෆ්. පී)</author>
    <content>පිට පිට දෙවැනි දිනයටත් ඇද හැලුණු වර්ෂාව හේතුවෙන් අළු බඳුන ටෙස්ට් තරගාවලියේ දෙවැනි ටෙස්ට් තරගයේ සිවු වැනි දිනයේ දීත් සවස් වරුවට පෙර තරගය නිමා කිරීමට විනිසුරුවන්ට සිදුවිය.සිවුවැනි දිනයේ තරගය නවතාලන විට සිය දෙවැනි ඉනිම ක්‍රීඩා කරන ඔස්ට්‍රේලියාව කඩුලු 4ක් දැවී ලකුණු 238ක් රැස් කර තිබූ අතර එංගලන්තය පළමු ඉනිමට රැස් කළ ලකුණු 620ට වඩා ඔවුහු තවමත් ලකුණු 137ක් පසු පසින් සිටිති.ඔස්ට්‍රේලියාව පළමු ඉනිම :- 245 (මයිකල් හසී 93, බ්‍රැඩ් හැඩින් 56, ශේන් වොට්සන් 51, (ජේමිස් ඇන්ඩර්සන් 51/ 4) සහ දෙවැනි ඉනිම 238 / 4 මයිකල් ක්ලාක් 80, ශේන් වොට්සන් 57, මයිකල් හසී නොදැවී 44, (ග්‍රීම් ස්වාන් 72 / 2)එංගලන්තය පළමු ඉනිම - 620 / 5 (ඉනිම අත්හිටුවන ලදී) කෙවින් පීටර්සන් 227, ඇලිස්ටෙයාර් කුක් 148, ජොනතන් ට්‍රෝට් 78, ඉයන් බෙල් නොදැවී 68..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>07</day>
    </date>
    <link>http://www.dinamina.lk/2010/12/07/_art.asp?fn=s10120710</link>
    <topic>මැරතන් ලෝක සූරයාට තවත් ජයක්</topic>
    <author/>
    <content>දෙවතාවකදී ම ලෝක මැරතන් සූරයා වූ මොරොක්කෝවේ ජොඇඩ් ගාරිබ්, කෙන්යාවේ එලීඩ් කිප්ටනුයිගේ දැඩි තරගකාරීත්වය හමුවේ වුව ද ඉතා පහසුවෙන් ෆුකෝකා මැරතන් තරගයේ ජය හිමි කර ගැනීමට සමත් විය.තරගයේ අවසන් කිලෝ මීටර් 30 දී කිප්ටනුය තරගය අතහැර දැමීමෙන් පසුව පැය 2කුත් මිනිත්තු 8ක් සහ තත්ත්පර 24කින් තරගය නිමා කරමින් සූරතාව අත්කර ගැනීමට බීජිං ඔලිම්පික් උළෙලේ රිදී පදක්කම දිනූ ගැරිබ්ට හැකි විය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>07</day>
    </date>
    <link>http://www.dinamina.lk/2010/12/07/_art.asp?fn=s10120711</link>
    <topic>මර්වින් සිල්වා අභියෝගතා පාපැදි සූරතාවයුද හමුදාවේ අසේල සිසිර කුමාරට</topic>
    <author>සුනිල් අභයවර්ධන</author>
    <content>ජනාධිපති මහින්ද රාජපක්ෂ මහතාගේ දෙවැනි පදවි සම්ප්‍රාප්තිය නිමිත්තෙන් වනවාසල ශ්‍රී ජය ක්‍රීඩා සමාජය සහ ගම්පහ දිස්ත්‍රික් පාපැදි සංගමය සංවිධානය කළ ආචාර්ය මර්වින් සිල්වා අභියෝගතා කුසලාන විවෘත රේසිං පාපැදි තරගයේ ජයග්‍රහණය ශ්‍රී ලංකා යුද හමුදාවේ අසේල සිසිර කුමාර දිනා ගැනීමට සමත් විය.ිවයිනේ ප්‍රමුඛ පෙලේ පාපැදි තරගකරුවන් අනූවක් මේ තරගයට සහභාගි වූහ. ඒ අතර වැඩි පිරිසක්ම අතුළත් වී සිටියේ ත්‍රිවිධ හමුදාවෙනි.ඉකුත් ඉරු දින වනවාසල ශ්‍රී ජය ක්‍රීඩා සමාජය ඉදිරිපිටින් , එක් රැස් වූ තරගකරුවන් අමාත්‍ය මර්වින් සිල්වා මහතා ප්‍රමුඛ විශේෂ ආරාධිතයින් කීප දෛනෙක් සමඟ වත්තල ඔස්සේ පෑලියගොඩ පොලිස් අධිකාරි කාර්යාලය දක්වා පාපැදි පෙරහරකින් පැමිණීමෙන් අනතුරුව ආචාර්ය මර්වින් සිල්වා අමාත්‍යවරයාගේ ආරම්භක සංඥාවෙන් තරගය ආරම්භ කෙරිණි. බියගම පාර දෙල්ගොඩ වැලිවේරිය බැලුම්මහර කඩවත කිරිබත්ගොඩ ඔස්සේ වට තුනකින් සමත් වූ මේ තරගයේ සම්පූර්ණ දුර ප්‍රමාණය කිලෝ මීටර් 142ක් විය.තරගයේ පළමුවටයේ දී ජයග්‍රාහි රේඛාව පසු කිරීමට සදර්න් ක්‍රීඩා සමාජයේ ආසිරි කැලුම් සමත් වූ අතර දෙවැනි වටයේ දී එම ස්ප්‍රින්ට් ජයග්‍රහණ ලබාගත්තේ සදර්න් ක්‍රීඩා සමාජයේ ම දයාල් මධුශංඛ ය. අවසාන වටයේ දී තරගකරුවන් දෙල්ගොඩ නගරය පසුකරද්දී තරගකරුවන් හය දෙනෙක් පොකුරෙන් මිදී බැලුම් මහර දක්වා පැමිණ අතර බැලුම් මහර දී එම පොකුරෙන් ගැලවුණු ක්‍රීඩකයින් තිදෙනාත් අතුරින් කැලණිය තොරණ හංදිය ජය රේඛාව අසලින් මුලින්ම තරගය අවසන් කිරීමට ශ්‍රී ලංකා යුද හමුදාවේ අසේල සිසිර කුමාර සමත් විය. ඒ සමඟ පැමිණ නාවික හමුදාවේ ලලිත් සිසිර කුමාර දෙවැන්නා ලෙසද නාවික හමුදාවේම නිහාල් සිල්වා තෙවැන්නා ලෙසද තරගය අවසන් කළහ.තරගයේ කණ්ඩායම් තරග ජය ශ්‍රී ලංකා නාවික හමුදාවට හිමි විය. මෙම තරගය මෙහෙයවන ලද්දේ ශ්‍රී ලංකා පාපැදි සම්මේලනය විසිනි. තරගයේ ජයග්‍රාහක අසේල සිසිර කුමාරට මුදලින් රුපියල් ලක්ෂයක් සමඟ ආචාර්ය මර්වින් සිල්වා අභියෝග කුසලානය පිරිනැමුණු අතර දෙවැන්නාට රුපියල් හැට දාහක් ද තෙවැන්නට රුපියල් හතළිස් දාහක් ද හිමි විය. මෙම තරගයේ පහළොස්වැන්නා දක්වා රුපියල් තුන් ලක්ෂ තිස් දාහක් වටිනා මුදල් තිළිණ ප්‍රදානය කෙරිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>07</day>
    </date>
    <link>http://www.dinamina.lk/2010/12/07/_art.asp?fn=s10120712</link>
    <topic>එංගලන්ත පාපන්දුමුල් පුටුව බෙකම්ට</topic>
    <author>ලන්ඩනය (ඒ. එෆ්. පී)</author>
    <content>2018 ලෝක පාපන්දු තරගාවලියේ සත්කාරකත්වය හිමිකරගැනීමට එංගලන්තය අසමත්වීමෙන් පසුව එරට පාපන්දු සංගමයේ අනාගත සභාපතිධූරය සඳහා ඩේවිඩ් බෙකම් පත්වීමේ වාතාවරණයක් සැකසී ඇත.‘නිව්ස් ඔෆ් ද වර්ල්ඩ්’ පුවත්පතේ වාර්තාවකට අනුව 2018 ලෝක කුසලාන තරගමාලාවේ සත්කාරකත්වය දිනාගැනීම සඳහා පැවැති සටනෙන් රුසියාවට පරාජයවීමෙන් අනතුරුව පලුදු වූ එංගලන්ත පාපන්දු ක්‍ෂේත්‍රයේ කීර්තිය යළි අත්කර ගැනීම පිණිස බෙකම් අනාගත සභාපති ධූරයට පත් කිරීමට එරට පාපන්දු සංගමය උනන්දුවෙන් පසුවෙයි.එංගලන්තයට නැවත ජාත්‍යන්තර පාපන්දු පිටියේ ගෞරවාන්විත තත්ත්වයක් ලබාගැනීමට මැන්චෙස්ටර් යුනයිටඩ්, රියල් මැඩ්රිඩ් සහ එංගලන්ත පිලේ හිටපු විශිෂ්ට ක්‍රීඩක ඩේවිඩ් බෙකම්ට හැකිවනු ඇතැයි එරට පාපන්දු සංගමය විශ්වාසය පළකරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>07</day>
    </date>
    <link>http://www.dinamina.lk/2010/12/07/_art.asp?fn=f1012071</link>
    <topic>දේශද්‍රෝහී රටවැසියන් සිටීම කනගාටුවට කරුණක්</topic>
    <author>සාකච්ඡා කළේජයසිරි මුණසිංහ</author>
    <content>* වසර 2011 අය වැය පිළිබඳ ඔබගේ අදහස කුමක්ද ?මෙවර ජනාධිපතිතුමා රටට ඉදිරිපත් කළ අය වැය ඉතිහාසයේ ඉදිරිපත් කළ හොඳම අය වැය බව මම බය නැතිව කියනවා. මේ අය වැය රටේ සෑම අංශයක් ගැනම හොඳට සිතා බලා ඒ සෑම අංශයකම දියුණුවට යෝජනා එක් කළ එකක්.* අය වැය පිළිබඳ රජයට පක්ෂපාතී පාර්ශවයන්ගෙන් විමසා බැලීමක් කළහොත් ලැබෙන සාමාන්‍ය සුපුරුදු පිළිතුර එයයි. ඊට එහා විග්‍රහයක් විෂයානුබද්ධ දැනුමක් තිබෙන ඔබට කළ හැකිද ?අය වැය පිළිබඳ විෂයානුබද්ධ දැනුමක් අවශ්‍ය නෑ. ඒ ගැන ඕනෑම කෙනකුට තේරුම් යන කරුණු මේ අය වැයේ තියෙනවා. එය විග්‍රහ කිරීම පක්ෂ පාට කණ්ණාඩිවලින් තොරව සිදු කළොත් ඕනෑම කෙනකු මෙහි සුදු පැති දකිනවා. මම ඔබට පැහැදිලි කරන්නම් අය වැයේ තිබෙන අන් අය නොදැකපු පැති කිහිපයක්.ජනාධිපතිතුමා මේ අය වැය පමණක් නොවෙයි එතුමා තම පළමු ධුර කාලය භාර ගත් විට සිටම රටේ අය වැය ඉදිරිපත් කරන සම්ප්‍රදායේ විශාල වෙනස්කම් කළා. එය ලොකු බ්‍රීෆ් කේස් එකක් තුළ රඳවාගෙන ආ වාර්තාවක් සාමාන්‍ය ෆයිල් කවරයක දමාගෙන විත් කියවීම දක්වා ලඝු කරන්න හොඳ නෑ. එතුමා ඒ තුළිනුත් යම් පණිවුඩයක් රටට, ජනතාවට, සමාජයට විශේෂයෙන් ලෝක ප්‍රජාවට ලබා දුන්නා.* මොකක්ද ඒ පණිවුඩය ?ඒ පණිවුඩය තමයි එතුමා ඉදිරිපත් කළ අය වැය වාර්තා නිකම් ලොකු බලපුළුවන්කාරකම් නැතිනම් ඉහළ පිළිගැනීම් ඇති සම්ප්‍රදායන් බිඳ දැමීමකට ලක් කළා. අය වැය කියන්නේ රටේ ඉදිරි වසරේ ආදායම්, වියදම්, ඇස්තමේන්තුවක්. අය වැය හිඟය පියවා ගන්නා ආකාරයේ පුරෝකථනයන් ඊට ඇතුළත්.නමුත් ජනාධිපතිතුමා මුළුමනින්ම ඒවාගේ වාර්තාව එක වසරකට සීමා කළේ නෑ. අපේ රටේ පළමු වතාවට වසර 10ක් තිස්සේ අඛණ්ඩව දිවැවෙන චින්තනයක් ඇති වැඩපිළිවෙළක් රටට හඳුන්වා දුන්නේ එතුමායි.එතුමා ඉදිරිපත් කරන අය වැය වාර්තාවන්ගේ මම දකින විශේෂම කරුණ තමයි එහි අඩංගු සියලු යෝජනා ජනතාවගේ ඒවා වීම. බිම් මට්ටමේ සිට ඉහළට ආ යෝජනා හැර ඉහළින් බිමට අත හරින යෝජනා එහි නෑ.* ඔබට එය විග්‍රහ කළ හැකිද ?රටේ ජනතාව නිතරම කියන කරුණක් තමයි රජය අති විශාල මුදලක් වියදම් කරලා රජයේ කාර්යාල, ගොඩනැගිලි, ක්‍රීඩා පිටි, සායන මධ්‍යස්ථාන ඉදි කරනවා. නමුත් ඒවා නියමිත වේලාවට විවෘත කොට නෑ. නිරපරාදේ නාස්ති වෙලා යනවා. භාවිතා නොකරන පොදු ගොඩනැගිලි හා ක්‍රීඩා පිටි ආදිය ඉතා ඉක්මනට යථා තත්ත්වයට පත් කරන්න ජනාධිපතිතුමා නියෝග කළා. අතහරිනු ලැබූ මහජන වත්කම් සමාජයේ යහපත සඳහා යෙදවීමට හැකිවන පරිදි නිම කිරීමට රුපියල් මිලියන 1000 ක් වෙන් කළා. මේවා ජනතාවාදී අය වැයක ලක්ෂණ. ඒවාට හොඳ නෑ කියන්න කාටද පුළුවන්?.තව කරුණක් ගනිමු. අපේ රටේ එන්න එන්නම වයස්ගත ජනගහනය ඉහළ යනවා. මේ පිරිසට වයස අවුරුදු 60 – 65 ඉක්මවූවාට පසු විශ්‍රාම සුවය හොඳින් ගත කරන්න ඕනෑ.ඒකට තිබෙන හොඳම විසඳුම රාජ්‍ය අංශයේ වාගේම පෞද්ගලික, සංස්ථා, විදේශගත රැකියා කළ හා ස්වයංරැකියා කරන අවිධිමත් අංශවල පිරිසට සෙත සදන්න විශ්‍රාම වැටුප් යෝජනා ක්‍රමයක් ආරම්භ කිරීමයි.මෙවර අය වැයෙන් ලංකා ඉතිහාසයේ පළමුවතාවට විශ්‍රාම අරමුදල් 03 ක් හදන්න යෝජනා කළා. ඒවා හොඳ වැඩ නොවෙයිද?අපේ රටේ ආර්ථිකය දශමයකින් හරි ඉදිරියට යන්න ඕනෑ නම් අපේ නිෂ්පාදන වැඩි වෙන්න ඕනෑ. අපනයන වැඩි වෙන්න ඕනෑ. පිටරටට ඇදී යන මුදල් ප්‍රමාණය අඩු වෙන්න ඕනෑ. එයට කළ හැකි එකම දේ ආනයන ආදේශන භාණ්ඩවලට ජනතාව හුරු කිරීමයි. මේ සියලු දේ කිරීමට ඉවහල් වන අගනා යෝජනා අය වැයේ තිබෙනවා.* අපේ රටේ බදු ක්‍රමය සංකීර්ණයි. එය සරල කළ යුතු බව සෑම ව්‍යාපාරිකයාම, ආයෝජකයාම කියනවා.අපේ රටේ සමහරවිට එකම කරුණට බදු පිට බදු ගෙවනවා. අර්ථ සාධක අරමුදල් ආදායම් අවස්ථා තුනකදී දැනට බදුවලට යටත් වෙනවා.අපේ රට ඉදිරියේදී දැනුම කේන්ද්‍රීය කරගත් ආසියාවේ දියුණුම රට බවට පත් කිරීම ඉලක්කයයි. එවිට ලාබ ශ්‍රමය වෙනුවට නිපුණ වෘත්තීය අධ්‍යාපනය ලැබූ කුසලතා පිරි ශ්‍රම බළකායක් රටේ බිහි වෙනවා. මේ පිරිස ඉලක්ක කරගෙන අද සිටම පුද්ගලික ආදායම් බදු ව්‍යුහයක් සකස් කරන්න අය වැයෙන් යෝජනා කළා.පුද්ගල ආදායම් මත සියයට 5 සිට සියයට 35 දක්වා පවත්නා බදු අනුපාත සියයට 4 සිට සියයට 24 අඩු කළා. එසේම බදු නිදහස් සීමාව රුපියල් ලක්ෂ 3 සිට රුපියල් ලක්ෂ 5 දක්වා වැඩි කළා. මෙය නේවාසික නොවන ශ්‍රී ලාංකිකයන්ටද ලබා දෙනවා. අපේ රටේ වසරකට රුපියල් ලක්ෂ 6 කට වඩා අඩු ආදායමක් ලබන සියලු දෙනා උපයන විට ගෙවන බදු වලින් සම්පූර්ණයෙන්ම නිදහස් කර තිබෙනවා. මීට වඩා වැඩි ආදායමක් ලබන ආයෝජන අය කරන බදු සීමාව උපරිම වශයෙන් සියයට 24 ක් කරනවා.* අය වැයෙන් බදු අංශයේ කළ සංශෝධන එපමණක්ද ?බලන්න අපේ රටේ නැඟී එන එක් ප්‍රබල කර්මාන්තයක් තමයි සන්නිවේදන අංශය. මෙහි දියුණුවට නවීන උපකරණ යන්ත්‍රෝපකරණ පිටරටින් ගෙන්වන්න වෙනවා. මේ අංශයට විවිධ අවස්ථාවල විවිධ ප්‍රතිශතවලින් බදු අය කරනවා. එය වැළැක්වීමට සියයට 20 තනි බදු ප්‍රතිශතයක් අය වැයෙන් යෝජනා කළා.ඒ වාගේම ජංගම දුරකථන ගාස්තු දෙස් විදෙස් දෙකම අඩු කළා. ලංකාවට අලුතින් කර්මාන්ත ඇරඹීමට ගෙන එන යන්ත්‍රෝපකරණවලින් අය කරන තීරු බදු සෙස් බදු අඩු කළා. විශේෂයෙන් රටේ කර්මාන්ත ආරම්භ කොට අගය එකතු කොට නිෂ්පාදන බිහි කර පිට රට යවන්න කටයුතු කරන අයට ලබන ආදායම් මත අය කරන බදු අඩු කළා. මේවා කළේ නව ආයෝජක පිරිසක් ව්‍යවසායකයින් පිරිසක් රටට බිහි කරන්නයි.ඒ විතරක් නොවෙයි ආයෝජකයින්ට තම ව්‍යාපාර ඇරඹීමට තිබෙන බාධා රැසක් ඉවත් කිරීමට පියවර ගත්තා.* අපේ රටේ යටිතල පහසුකම් දියුණු කිරීමට වාගේම මානව සම්පත් දියුණුවටත් අය වැයේ යෝජනා වී තිබෙනවා. ඔබ එය දකින්නේ කෙසේද ?ඇත්තටම ලොව ඕනෑම රටකට නව ආයෝජකයකු එන්නේ රටේ පාරවල්, විදුලිබලය, ආරක්ෂාව, පරිසර හිතකාමී බව වාගේ දේවල් හොඳට තිබුණොත් පමණයි. පිට රට අය පමණක් නොවෙයි අපේ රටේ සුළු ව්‍යාපාරිකයාගේ සිට දැවැන්තම ව්‍යාපාරය හිමි කෙනා වුණත් සතුටු වෙන්නේ පහසුකම් වැඩි නම් විතරයි. ඒ අනුව ලංකා ඉතිහාසයේ පෙර කවරදාකවත් නොකළ තරම් මුදල් සම්භාරයක් රටේ ආර්ථික සම්පත් දියුණු කිරීමට ගත වු පස් වසරේදී රජය වියදම් කළා.මෙවර අය වැයෙන් පළාත් සභා මාර්ග හදන්න විතරක් බිලියන 20ක් වෙන් කළා. ජාතික අය වැයකින් එසේ කරන්නේ ඉතා කලාතුරකින්. රටේ මාර්ග හදන්න තවත් රුපියල් බිලියන 109ක් වෙන් කළා. මේවා දැවැන්ත වාසි රටට දිගු කාලීනව ගෙන එන ආයෝජනයයි.මානව සම්පත් සංවර්ධනයට රුපියල් බිලියන 200ක් අය වැයෙන් වෙන් කළා.මෙහෙම සුබ සාධන වියදම් වැඩියෙන් ලබා දෙන ලෝකේ රටක් නැතිව ඇති.* සමස්තයක් ලෙස අය වැය යෝජනා ක්‍රියාත්මක වුවහොත් රටේ ඇතිවන තත්ත්වය කෙබඳු වේද ?ඒක පුද්ගල ආදායම ඩොලර් 300 සිට 1000 දක්වා වැඩි කිරීමට 1977 සිට වසර 2004 දක්වා අවුරුදු 25ක් ගත වුණා. වසර 2005 සිට 2010 වන විට එය දෙගුණයක් වුණා. 2011දී එය ඩොලර් 2375 ක් දක්වා ඉහළ නැංවීමට අපේක්ෂිතයි.ආර්ථික වර්ධන වේගය සියයට 8 සිට සියයට 10 දක්වා වැඩි කැරෙනු ඇත. මේ අතර අපේ රටේ දුප්පත්කම, විරැකියාව, සංවර්ධනයේ පවතින විෂමතාවය, ආදායම් බෙදීයාමේ දුබලතා මඟ හැරීමට අපිට පුළුවන්.* ඔක්ස්ෆර්ඩ් විශ්වවිද්‍යාලයේ ශිෂ්‍ය සංගමය අමතා දේශනයක් කිරීමට ජනාධිපතිතුමාට ඉඩ නොදීම ඔබ දකින්නේ කොහොමද ?මේ රටේ රාජ්‍ය නායකයා තමයි ලොව දරුණුතම ත්‍රස්තවාදී සංවිධානය මුළුමනින්ම පරාජයට පත් කර ලොවට පූර්වාදර්ශයක් දුන් කෙනා. එතුමා කළේ අමෙරිකාවට, මහා බ්‍රිතාන්‍ය වාගේ බලවත් රාජ්‍ය නායකයින්ට කරන්න බැරි දෙයක්. ඒ නිසා තවමත් ඔවුන් අපිට අපේ ආර්ථිකය නැඟීමට බාධා කරනවා.ඔය බාධා කිරීම්වලින් අපේ රටේ ඉදිරි ගමන හෝ ජනාධිපතිතුමාගේ පිළිවෙත් වෙනස් කරන්න බෑ. කොටින්ට හිතවත් දමිළ ඩයස්පෝරාව තවමත් හොල්මන් කරනවා. අපේ රටට අලුතින් ආයෝජකයෙකුට එන්න දෙන්න සංචාරකයින්ට එන්න තිබෙන අවස්ථා නැති කිරීමයි ඔවුන්ගේ උත්සාහය.මට ඇත්තටම ඇති කණගාටුව අපේ රටේ විපක්ෂයේ ඇතැම් දෙනා හා මේ රටේ පුරවැසිභාවය තිබෙන ඇතැම් අය රට ඩොලර්වලට පාවා දෙන එකයි.අපේ රටට ජනතාවට ද්‍රෝහි වෙලා ඩොලර් මලු ලබන අය කරන්නේ ජාතික අපරාධයක්. මට දුක ඒ ජාතික අපරාධකරුවෝ තවමත් රටේ දෙන්නෙක් තුන්දෙනෙක්වත් සිටීම ගැනයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>07</day>
    </date>
    <link>http://www.dinamina.lk/2010/12/07/_art.asp?fn=f1012072</link>
    <topic>රාජකීයේ විදුහල්පති වෙනවාටආදි ශිෂ්‍යයන් විරුද්ධ වුණා</topic>
    <author>සටහන හා ඡායාරූප ජයසිරි පේදුරුආරච්චි ගන්දර සමූහ</author>
    <content>මගේ පැරැණිතම මතකය තමයි ප්‍රාථමික අධ්‍යාපනය ලැබූ කාලය, පළමුවෙන්ම ගියේ දබරැල්ල විද්‍යාලයට. එහි තුන ශ්‍රේණිය දක්වා ඉගෙන ගන්නා විට හතර ශ්‍රේණියේ සිට බෙම්මුල්ල වීගොඩ හිටපු අපේ අම්මගේ අක්කලයි ගෙදර යන්න වුණා. එයාට ළමයි හිටියේ නැහැ. දරුකමටයි මම එහේ ගියේ. එහි දී හතර ශ්‍රේණියේ සිට ගම්පහ හෝලික්‍රොස් විද්‍යාලයට ගියා.අම්මගේ අක්කාට අපි කීවේ බාලම්මා කියා. ඒ ගෙදර ලොකු කිරි හරක් පට්ටියක් හිටියා. හැමදාම උදේට කිරි අරන් බෙම්මුල්ල සිට මීරිගමට යන්න වුණේ මට. දවසක් මම කිරිත් අරගෙන යන විට රේල් පාරේ සිග්නල් වයර් එකක පැටලිලා බිම වැටුණා. කිරි බෝතලේ කුඩු වුණා. එදා හොඳටම ගුටි කෑවා. එදායින් පස්සේ කිරි ගෙනියන එකත් නැවතුණා. ඒ වන විට මට ඒ පරිසරය අල්ලන්නේ නැතිවයි හිටියෙත් නිවාඩුවට ගෙදර ඇවිත් නතර වුණා. නැවත ගියේ නැහැ. ඒක තමයි මට තියෙන පැරැණිම මතකය.බාලම්මලයි ගෙදරින් අයින් වෙලා මම ගෙදර එන විට තාත්තා කිව්ල ඉස්කෝලෙට මාරු වී සිටියා. බෙම්මුල්ලෙ නොගිය නිසා මං පහ ශ්‍රේණියේ සිට තංගල්ල ක්‍රයිස්ට් චර්ච් විද්‍යාලයට ඇතුළත් කළා.(දැන් තංගල්ල මහා විද්‍යාලය) එකල තිබුණේ ඉංග්‍රීසි අධ්‍යාපනය.ක්‍රයිස්ට් චර්ච් විද්‍යාලයේ ඒ වන විට හිටියේ එන්. ඩී. ඩැනියෙල් කියල විදුහල්පතිවරයෙක්. එතුමා තමයි මගේ ජීවිතේ ඉලක්ක ගමනේ ආරම්භකයා.දවසක් කවකටු පෙට්ටි නොගෙනා ළමයි විදුහල්පතිතුමා පරීක්ෂාවට ලක් කළා. එදා මම කවකටු පෙට්ටිය ගෙනාවේ නැහැ. කලින් කවකටු පෙට්ටිය පෙන්වපු ළමයෙකුගේ එකක් ගෙන මගේ විදියට පෙන්වන්න ගිහින් විදුහල්පතිට හසු වුණා. එදා මදි නොකියන්න ගුටි කෑවා. එදායින් පසු එවැනි වැරැදි කවදාවත් කෙළේ නැහැ.1945 වසරේ සිට 1955 වසර දක්වා ක්‍රයිස්ට් චර්ට් විදුහලේ ඉගෙනුම ලබා 1955 වසරේ දී එස්. එස්. සී විභාගයෙන් සමත් වුණා. එතැන් පටන් උසස් පෙළ හදාරන්න කොළඹ වෙස්ලි විද්‍යාලයට ඇතුළත් වුණා. ඒ 1956 දී, වෙස්ලි විද්‍යාලයේ දී ඉතාම හොඳින් අධ්‍යාපනය ලැබුවා. දඟ වැඩත් කළා. දවසක් ඉස්කෝලෙන් හොරෙන් පැනලා චිත්‍රපටියක් බලන්න ගියා.ඒ කාලේ පාසල තුන හමාර වනතෙක් පැවැත්වුණා. ඉතින්, අපි ඇවිත් ටිකට් ගන්න පෝලිමේ ඉන්න විට ශිෂ්‍ය නායකයන් දෙදෙනෙකුත් පෝලිමේ හිටියා. එයාලත් කට්ටි පැනලා ඇවිත් තිබුණා. පාසලින් කට්ටි පනින අය අල්ලන්න සිටින අයත් අපි වගේම හොරෙන් ඇවිත් පෝලිමේ සිටි නිසා එයාලට අපි අල්ලගන්න බැරි වුණා.පාසල් කාලයේ දී මොන සෙල්ලම් දැම්මත් 1957 වසරේ දී උසස් පෙළ කලා අංශයෙන් ඉහළින් සමත් වෙලා සුන්දර පාසල් අධ්‍යාපනයෙන් සමු අරගෙන 1958 වසරේ පේරාදෙණිය විශ්වවිද්‍යාලයේ කලා පීඨයට ඇතුළත් වුණා. පළමු පරීක්ෂණයෙන් පසු මට භූ®ගෝල විද්‍යා විශේෂවේදී උපාධිය හදාරන්න අවස්ථාව ලැබුණා. හිටපු ජනාධිපති ලේකම් කේ. එච්. ජේ. විජේදාස, හිටපු අධ්‍යාපන ලේකම් එම්. ඩී. ඩී. පීරිස්, ප්‍රවීණ නාට්‍යවේදිනී සෝමලතා සුබසිංහ මගේ විශ්වවිද්‍යාල සම කාලීනයන්.විශ්වවිද්‍යාලයේ ඉගෙන ගන්නා කාලේ සිදු වූ අපූරු සිදුවීමක් අදටත් මට මතකයි. දවසක් ගැහැනු ළමයි, පිරිමි ළමයි කණ්ඩායමක් එකතු වෙලා අපි හන්තානේ නැග්ගා. උඩ දී අපි අතරමං වුණා. රෑ වෙන විටත් අපිට එන්න බැරි වුණා. පස්සේ හොස්ටල්වල හිටපු අනෙක් යාළුහෝ හුළු අතු පත්තුකරගෙන ඇවිත් අපිව බේරාගෙන ගියා. එදා ලොකු බයකුත් ඇතිවුණා. එම සිදුවීම නම් ජීවිතේ කවදාවත් අමතක වෙන්නේ නැහැ.1962 වසරේ තමයි විශ්වවිද්‍යාලයෙන් පිට වුණේ. ඒ භූගෝල විද්‍යා විශේෂවේදී ගෞරව උපාධිධාරියෙක් ලෙසයි. විශ්වවිද්‍යාල විභාගය ලියා අපේ‍්‍රල් නිවාඩුවට ගෙදර එන විට ගුරු පත්වීමේ ලිපිය වීරකැටිය මධ්‍ය මහා විද්‍යාලයට ලැබී තිබුණා. ගුරු පත්වීමට අනුව 1962 වසරේ මැයි 02 දින පළමු පත්වීම භාර ගැනීම සඳහා හ / වීරකැටිය මධ්‍ය මහා විද්‍යාලයට ගියා. ඒ වන විට සිටියේ රාසින්ගොල්ල කියා විදුහල්පතිවරයෙක්.මට උසස් පෙළ සිසුන්ට සිංහලෙන් භූගෝල විද්‍යාව උගන්වන්න දුන්නා. ඉංග්‍රීසි සිංහලට පරිවර්තනය කර උගන්වන විට ළමයින් හිනාවුණා. ඒ වචන වල තිබූ උච්චාරණ දෝෂ නිසයි. ඒත් හොඳ ප්‍රතිඵල අරන් දී ප්‍රශංසා ලබන්නට හැකි වුණා. රාසින්ගොල්ල විදුහල්පතිතුමා හොඳ පරිපාලකයෙක්. එතුමා කිසිම ගුරුවරයෙක් ගැන තවත් කෙනෙකු සමඟ වැරැදි කීවේ නැහැ. එතුමාගෙන් ලත් අත්දැකීම මගේ විදුහල්පති ජීවිතයට ලොකු ශක්තියක් වුණා.ගුරුවරයකු වශයෙන් සේවය කරන්න ලැබුණේ වසර දෙකයි. 1964 වසරේ දෙසැම්බර් නාකුළුගමුව ගාමිණී මහා විද්‍යාලයේ වැඩ බලන විදුහල්පති ලෙස පත් වුණා. 1965 වසරේ ජනවාරි පළවෙනිදා සිට පත්වීම් භාරගෙන සේවය කරමින් සිටිය දී 1970 වසරේ දී මාතර මාරඹ විද්‍යාලයට මාරු කළා. 71 වසරේ කැරැල්ලේ දී මම සේවය කළේ මාරඹ. එහිදී ලොග් පොතයි පැමිණීමේ ලේඛනයි බණ්ඩලයක් සකසා නියෝජ්‍ය විදුහල්පතිගේ ගෙදර තබා එය බේරා ගත්තා.71 වසරේ දෙසැම්බර් දෙනිපිටිය මහා විදුහලටත්, 75 ජනවාරි එගොඩඋයන මහා විද්‍යාලයටත්, 75 ජනවාරි කඹුරුගමුව මහා විද්‍යාලයටත් මාරුවීම් ලැබුණා. අවුරුදු දෙකෙන් දෙකට මාරු වීම් ලැබෙනා අතරේ 1973 වසරේ අපේ‍්‍රල් මාසයේ දී ජීවිතේ තවත් කඩ ඉමක් පසු කරන්න සිදු වුණා. ඒ මා විවාහ වුණේ මාරඹ මහා විද්‍යාලයේ සේවය කරමින් සිටියදී යි.නාකුළුගමුව මහා විද්‍යාලයේ සේවය කරන කාලයේ හඳුනාගත් විද්‍යාලයේ අල්ලපු ගෙදර සිටි ගුරුවරියක වූ අමරා නානායක්කාර තමයි මගේ බිරිය වුණේ. එදා සිට මගේ ජීවිතය හැඩ කරන්න එයා විශාල කැපකිරීමක් කළා.විවාහයෙන් පසු කඹුරුගමුව මහ විදුහලේ සේවය කරමින් සිටිය දී 1976 වසර දී යළිත් මාතර මධ්‍යම මහා විද්‍යාලයට මාරු කළා. 77 මහ මැතිවරණයේ දී අපි බී. වයි තුඩාවේ මහතාට වැඩ කළා. එහි දී තුඩාවේ මහතා පරාද වුණා. වහාම ක්‍රියාත්මක වන පරිදි 78 පෙබරවාරි සිට හක්මන වේපනඉර විද්‍යාලයට දේශපාලන මාරුවක් ලැබුණා. ඒ ගමන අති දුෂ්කරයි. ඒත් මම එය අතෑරියේ නැහැ. නාකුළුගමුව නෝනලයි ගෙදර සිට පාන්දර 4ට පිටත්ව බස් හතරකින් ගිහින් සැතපුම් තුන් කාලක් පයින් ගිහින් 7.30ට පෙර පාසලට ගියා. වැඩ ටික හරියට කළා. කළ කිරුණේ නැහැ.එවක සෞඛ්‍ය ඇමැතිව සිටි බෙලිඅත්ත මන්ත්‍රී රංජිත් අතපත්තු මහතා 1979 වසරේ දී මට එන්න කියා යළි නාකුළුගමුව ගාමිණී මහා විද්‍යාලයට මාරු කළා. 79 වසරේ සිට 89 වසර දක්වා නොකඩවා එහි සේවය කළා. ඒ කාලය තුළ හම්බන්තොට අංක එකේ පාසල බවට පත් කළා. මාතරින්, තිස්සමහාරාමයෙන් ළමයින් ආවා. ළමයින් 1200ක් පමණ හිටියා. විද්‍යා අංශයෙන් උසස් පෙළත් ආරම්භ කළා.1988 – 1989 වසරවලදී ජාතික අධ්‍යාපන ආයතනයෙන් අධ්‍යාපන පරිපාලන ඩිප්ලෝමාව කළායින් පසු අධ්‍යාපන අමාත්‍යාංශයේ තනතුරක් දුන්නා. මම භාර ගත්තේ නැහැ. 89 වසරේ දී නාකුළුගමුවෙන් කොළඹ ඩී. එස්. සේනානායක විද්‍යාලයේ නියෝජ්‍ය විදුහල්පති ලෙස පත්ව ආවා. ආර්. අයි. ටී. අලස් මහතා එහි ආ නිසා 1990 වසරේ දී පන්නිපිටිය ධර්මපාල විද්‍යාලයේ විදුහල්පති වශයෙන් පත් වුණා.ධර්මපාල විද්‍යාලයේ සේවය කරමින් සිටියදී 1994 වසරේ දී කොළඹ රාජකීය විද්‍යාලයේ විදුහල්පති තනතුරට සම්මුඛ පරීක්ෂණයට ගියා. පළමු පරීක්ෂණයෙන් සමත් වුනත් ආදි ශිෂ්‍ය සංගමය මගේ පත් කිරීමට විරුද්ධ වී සිටියා. යළිත් දෙවැනි සම්මුඛ පරීක්ෂණයක් තිබුණා. එහි දීත් තේරුණේ මම. පසුව විරෝධතා නොසලකා මා පත්කරනු ලැබුවා.රාජකීය විද්‍යාලයේ වැඩ භාරගත් ගමන් කළ පළමු රාජකාරිය වුණේ මගේ බිරිඳ එහි සිට මාරු කිරීමයි. වසර 32ක විදුහල්පති දිවියේ දී මාරු කළ එකම ගුරුවරිය ඇයයි. වෙනත් කිසිදු ගුරුවරයෙක් මාරු කෙළේවත් ළමයෙක් අස් කෙළේවත් නැහැ.රාජකීය විද්‍යාලයේ සේවය කළ අවධියේ දී අපූරු සිදුවීමක් වුණා. එවක නීතිපතිව සිටි තිලක් මාරපන මහතාගේ පුතා හිටියේ දහ වැනි ශ්‍රේණියේ. එයා නිතර පාසලින් පැන යනවා. මම තාත්තා ගෙන්වන්න කීවාම ගුරුවරු බය වුණා. එවිට මම තදින් කීවා, මෙහි විදුහල්පති මම. ඕනෑම තරාතිරමක කෙනෙකුට එන්න කියන්න කියා. පසුව මාරපන මහතා පැමිණ මා හමුවුණා. දරුවා ගැන අසා මට ස්තූති කර ගියා.1962 වසරේ සිට පාසල් ගණනාවක සේවය කරමින් වසර 32ක් පුරා විදුහල්පතිවරයෙකු ලෙස සේවය කිරීමේ දී මා ගුරුවරුන්ට නිතර කීවේත් මගේ දැක්ම වුණේත් ඔබ අනුන්ගේ දරුවන්ට උගන්වන්න ඔබගේ දරුවන් දෙවියන් රැක ගනීවි කියායි. එය අති සාර්ථක වුණා. මමත් ඉදිරියටම ගියා. මගේ එකම පුතාත් ඉහළටම ගියා. 1994 වසරේ සිට වසර හතරක් රාජකීය විද්‍යාලයේ සේවය කර 1998 පෙබරවාරි විශ්‍රාම ගියා. මම විශ්‍රාම ගියේ සම්පූර්ණ සාර්ථක හා තෘප්තිමත් විදුහල්පතිවරයෙක් ලෙසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>07</day>
    </date>
    <link>http://www.dinamina.lk/2010/12/07/_art.asp?fn=f1012073</link>
    <topic>සිසිල ගිනි ගනී</topic>
    <author>තුසිත ජයසුන්දර</author>
    <content>ලාංකේය සිනමාව කලාත්මක ප්‍රකාශන මාධ්‍යයක් සේ ඔසවා තබනු පිණිස ක්‍රියාත්මක වූ ප්‍රමුඛතම ප්‍රවණතා කිහිපයකි. ඉන් ජී. ඩී. එල්. පෙරේරා ගේ ‘සාමා’ (1965) සිනමාපටයත් සමඟින් ඇරැඹි 1960 දශකයේ සිනමා ප්‍රබෝධයත්, ධර්මසේන පතිරාජගේ ‘අහස් ගව්ව‘ (1974) සිනමාපටයත් සමඟින් ඇරැඹි 1970 දසකයේ සිනමා ප්‍රබෝධයත්, 1980 වර්ෂයේ දී උත්කර්ෂයට නැංවුණු සිනමා ප්‍රබෝධයත් කැපී පෙණේ. ඉනික්බිතිව හඳුනා ගත හැකි වන්නේ 1990 දශකය මධ්‍යයේ දී පෙරට ආ සිනමා ප්‍රබෝධය යි.ප්‍රසන්න විතානගේ, අශෝක හඳගම, විශ්වනාත් බුද්ධික කීර්තිසේන, අනුර චන්ද්‍රසිරි, නිහාල් ප්‍රනාන්දු, සුදත් දේවප්‍රිය, ප්‍රියන්ත කොළඹගේ, ජැක්සන් ඇන්තනි, ලින්ටන් සේමගේ වැනි සිනමාකරුවන් හරහා දිස් වන්නට වූ මේ ප්‍රවණතාව වර්ෂ 2000න් අනතුරුව ද සක්‍රිය වූයේ සෝමරත්න දිසානායක, බෙනට් රත්නායක, සුදත් රෝහණ, ඉනෝකා සත්‍යාංගනී වැනි සිනමාකරුන්ගේ ද දායකත්වය සමගිනි.පුද්ගල ජීවිතයේ අඳුරු අහුමුළු විවරණයටත්, සමාජ ජීවිතයේ නොයෙකුත් විපර්යාස විනිශ්චයටත් නව පිළිවෙත් ඔස්සේ උත්සුක වූ මොවුනගේ සිනමාපට ලාංකේය සිනමාව අන්තර් ජාතික අවධානයට ලක් කරලීම සඳහා සුවිශාල කාර්යභාරයක් ඉටු කළ බව පැහැදිලි ය.මේ නිසමා ප්‍රවණතාවේ ප්‍රාරම්භක අවස්ථාව සනිටුහන් වන්නේ 1990 දශකයේ මුල් සමයේ දී යි. ඒ වර්ෂ 1992 දී මුල් වරට ප්‍රදර්ශිත “සිසිල ගිනි ගනී” ය“සිසිල ගිනි ගනී” සත්‍යය හා මිථ්‍යාව පිළිබඳ මතුපිට රූප ඉක්මවා ගිය දාර්ශනික සංවාදයකට රසිකයා යොමුකළ සිනමාපටයකි. සත්‍යයේ පෙනෙන මිථ්‍යාවත්. මිථ්‍යාව සේ පෙනෙන සත්‍යයත් පිළිබඳ සිනමාකරුගේ දැක් ම පැසුණු ස්වභාවයක් ප්‍රකට කළ බව පෙණේ.“සිසිල ගිනි ගනී” පිළිබඳ මතකය 18 වසරකට පසුව අලුත් වන්නේ සුවිශේෂී කාරණා තුනක් ද සමඟිනි.පළමු වැන්න “සිසිල ගිනි ගනී” ප්‍රවීණ සිනමාකරු ප්‍රසන්න විතානගේ අධ්‍යක්ෂණය කළ ප්‍රථම සිනමා පටය වීමය. දෙවැන්න “සිසිල ගිනි ගනී” ට පාදක වූයේ සනත් ගුණතිලකගේ ප්‍රථම සිනමා තිර නාටකය වීමයි. තෙවැන්න සබීතා පෙරේරාගේ විශිෂ්ටතම රංගන කාර්යය දැක ගත හැකි වන්නේ “සිසිල ගිනි ගනී” හිදී වීමයි.ප්‍රසන්නගේ සිනමා භාවිතයේ මුල් අවදිය පෙන්නුම් කෙළේ මිනිස් ජීවිතය වෙළා ගත් අඳුරු - ගූඪ සෙවණැලි පරයා ගොස් මිනිස් හැඟීම්, අපේක්ෂා, ඉරණම පිළිබඳ ගැඹුරු දාර්ශනික කතිකාවකට ඇති උනන්දුව ය. “සිසිල ගිනි ගනී” එහි ප්‍රාථමික අවස්ථාවක් නොවේ. ප්‍රබල ආරම්භක අවස්ථාවකි. ඉනික්බිතිව ප්‍රසන්න නිර්මාණය කළ ‘පවුරු වළළු’ (1999) හා ‘අනන්ත රාත්‍රිය’ (2000) යන සිනමාපට විනිශ්චයේ දී ද මෙ බව සහතික කර ගැනීම පහසු ය.සනත් ගුණතිලක අද වන විට ප්‍රතිභාපූර්ණ සිනමාතිර නාටක රචකයකු හා සිනමාකරුවකු වශයෙන් ද කැපී පෙනේ. “සිසිල ගිනි ගනී” සඳහා සනත්ගේ සහභාගීත්වය තෙයාකාර ය. ඒ තිර නාටක රචනය සේම නිෂ්පාදකවරයා ද, ප්‍රධාන රංගන ශිල්පියකු ද ලෙසිනි. සනත් “සිසිල ගිනි ගනී” නිපද වූයේ නැතිනම් ප්‍රසන්නගේ උපත පමා වන්නට ද ඉඩ තිබිණි.“සිසිල ගිනි ගනී” හි සනත්ගේ රංගනය අගනේ ය. එහෙත් එය පරයා ඔහු රචනා කළ තිර නාටකය ඉස්මතු වෙයි. සත්‍යය හා මිථ්‍යාව පිළිබඳ කතිකාවට බැඳුණු චරිත තුළට අවතීර්ණ වීමේ දී සනත් පෙන්නුම් කළ ජීවිතාවබෝධය අදට ද රසිකයා ගේ අවධානයට ලක් වේ. කනගාටුවට කාරණයක් වන්නේ සනත් අඛණ්ඩව හෝ ඉඳ හිටවත් සිනමා තිර නාටක රචනයට උනන්දු නොවීම ය. ඔහුගේ මීළඟ සිනමා තිර නාටකය ලියැවෙන්නේ වසර 17කට පමණ පසුව ය.“සිසිල ගිනි ගනී” ට එක් වන විටත් සබීතා පෙරේරා වඩාත් ම ප්‍රකට ව සිටියේ විනෝදාත්මක සිනමාව තුළ යි. මෙහි දී ඈ නිරූපණය කරන්නේ රුවැති නිදහස් කාමී තරුණ කතකගේ චරිතය යි. ඇගේ හුදකලාව, පසුතැවීම, ආදරණීය හැඟීම් හා ප්‍රතිචාර නිරූපණයේ දී සබීතා පවසන්නේ තමා ප්‍රවීණ රංගන ශිල්පිනියක වන බව ය.“සිසිල ගිනි ගනී” පිළිබඳ මතකය පවසන තවත් එක් වැදගත් කාරණයක් වන්නේ එය කළු -සුදු වර්ණ ද්වය මහත් ඕනෑකමකින් උපයෝගී කරගත් සිනමා පටයක් ද වන බවය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>07</day>
    </date>
    <link>http://www.dinamina.lk/2010/12/07/_art.asp?fn=f1012074</link>
    <topic>ඉංග්‍රීසීන් අහිංසකයාටප්‍රසිද්ධියේ වෙඩි තබයි</topic>
    <author>බන්ධුල ආර්. ගුලවත්ත</author>
    <content>කරෝ අප්පු සෙනෙවියාගේ හමුදාව විසින් ගත් එම මුදල් ඔව්හු ඉංගී‍්‍රසි හමුදාවට එරෙහිව ම යෙදවූහ.මඳක් පමාවී පැමිණි දීනිස් සෙනවියා සිරගෙදර බලා සේනාව මෙහෙයවීය. ඔව්හු ආරක්ෂක රැකවලුන්ට පහරදී සිරගෙයි යකඩ ගේට්ටු සුණු විසුණු කළහ. මාතලේ වාරියපොළ සටන්වලදී යටතට ගත් වෙනත් අසාධාරණ හේතූන් මත සිරකර තබා ගත් සිංහල සිරකරුවන් පිරිස නිදහස් කර ගත්හ.දේශප්‍රේමී සිරකරුවන් සිංහලේ හමුදාවට එක් වූයේ ජයග්‍රාහී ලීලාවෙනි. හමුදාංක දෙකම එක්ව පොලිසියට පහර දී විජයග්‍රහණය ලබා ගත්හ. යුව රජුවන වීදිවැලැල්ලේ බණ්ඩාර හෙවත් ඩිංගිරාල ප්‍රමුඛ ජයග්‍රාහී හමුදාව කුරුණෑගල වැව අබියස වාඩිලා ගත්හ. රජතුමා සහ වීර පුරන්අප්පු ;ස්නාධිනායක විමුක්ති සටනට සහාය ලබා දුන් වග සඳහන් වෙනත් කුරුණෑගල සටන්වලදී පෙරමුණු බල ඇණියේ ගොඩ නැගීම අළලා විවිධ මතිමතාන්තර පවතී.ඉංගී‍්‍රසි ජාතික ඉතිහාසඥයන් අපේ සිංහල නරවිරුවන් සහ සිංහලේ නරවිරුවන්ගේ සත්‍ය පුවත් විකෘති කර ලියන ලද තැන් වෙතැයි අපේ දේශප්‍රේමී ඉතිහාස විශරදයෝ ඔවුන්ගේ විමර්ශන මඟින් පෙන්වා දෙති.අගෝස්තු මස පළමු වැනිදා දහවල් මැදියම වන විට ඉංගී‍්‍රසි හමුදාවෝ කුරුණෑගලට පැමිණියහ. කුරුණෑගල වැව අසලදී ගැටුමක් ඇති විය. ඉංගී‍්‍රසි හමුදාවේ පුහුණුව සහ නව ආයුධ සහිත ප්‍රහාර හමුවේ සිංහල හමුදාවට තිබුණේ ආත්ම ශක්තියත් සම්ප්‍රදායික අවි ආයුධත් පමණි.තම මාතෘභූමිය ආරක්ෂා කර ගැනීමේ උදාර සටනට ඔව්හු එඩිතරව මුහුණ දුන්හ. එහෙත් පසුව පරාජිතව පසු බසින්නට සිදුවිය. ඉංගී‍්‍රසි හමුදාව නගරයෙන් පිටතට නොගොස් නගරය තුළ සිංහල භටයන් අත්දැයි සෝදිසි මෙහෙයුමක් කළහ.සිංහලේ කෝරාළ කෙනෙකුගේ පෞද්ගලික පළිගැනීමක් මත දුන් ඔත්තුවක් අනුව කෑගල්ලෙන් පැමිණ සිටි තරුණයෙකු නගරය තුළදී ඉංගී‍්‍රසි භටයෙකු විසින් අල්ලා ගන්නා ලදී. මේ සිද්ධිය මොහොතකින් නගරය පුරා ආරංචි විය. යුද්ධාධිකරණය එදිනම රැස් විය.ඔවුන්ට අවශ්‍යව තිබුණේ නගරයේ තවත් සැඟව සිටින පිරිස් ඇත්නම් භීතියට පත් කිරීමය. අගෝස්තු මස දෙවැනිදා උදේ 10.00 ට එම අහිංසක තරුණයා ප්‍රසිද්ධියේ එල්ලා මැරීමට නියෝග ලැබුනි.මෙම තීන්දුවත් සමඟ හද කකියවන නෙතට කඳුළු එන ශෝක ජනක පුවතක් ද වාර්තා වේ.මෙම අවාසනාවන්ත අහිංසක තරුණයාගේ පියා සියාතුය. පුත් සෙනෙහසින් කම්පිතවූ සියාතු කුරුණෑගල දිසාපති ‘පවර්’ හමුවන්නට කෑගල්ලට ම පාගමනින්ම දිව්වේ ය. කුරුණෑගල අතහැර පවර් කෑගල්ලට ගොස් සිටියේ ය.අහිංසක තරුණයා වතු සේවකයෙකු ලෙස පවර් ගේ බංගලාවේ සේවය කළ එකෙකි. එහි සත්‍යාසත්‍යභාවයත් ඔහු සැක කටයුතු පුද්ගලයෙකු නොවන බවත් ලියන ලද ලිපියත් රැගෙන කුරුණෑගල හමුදා ලොක්කාට භාර දෙන්නට ඔහු ආපසු හතිදාගෙන මහා රාත්‍රියේ ම දිව්වේ ය. උදේ 10.00 ට විනාඩියකට පළමු කුරුණෑගල පෝරකය වෙත පැමිණ තම අහිංසක දරුවා මරණයෙන් බේරා ගැනීම සියාතු ගේ පරම අධිෂ්ඨානය විය. ඔහු සිරගෙදර අසලට එනවිට පුතා පිට කර හයා බැඳ පෝරකයට ගෙන යනු දක්නට ලැබුණි.ප්‍රසිද්ධියේ වෙඩි තබා මැරීම එම කෲර හමුදාවේ එකල ක්‍රියාමාර්ගය විය. ඔහුගේ හදවත කම්පා විය. එක දිගට දිවීම නිසා ගත දුබල වී දෙපා දුර්වල වී තිබුණි. හමුදා නිලධාරියාට දෙන්නට තිබුණු කඩදාසිය අනගි මිණි පළඟක් ලෙස මිට මොලවා ගෙනම හදවත පැලී මහ පාරේ ම මැරී වැටුණේ ය. පුතු වධක භූ®මියට ගෙන එන්නේ ද එතැනිනි. වැටී සිටින්නේ තමන්ගේ පියා යැයි පුතා සිතන්නට ඇත. අවි අමෝරා ගෙන යන මෘග යුද භටයන් පියාට යකඩ සපත්තු පැළදි පයින් ගසනවා දකින්නට ඇත.එකම හෝරා අඩකදී දෙ ආකාරයකට පුතා සහ පියා මරු වසඟයට පත් වූහ. මෙබඳු අවාසනාවන්ත සානුකම්පික හද කකියවන ඛේද ජනක සිද්ධි එකල කොතරම් සිදුවන්නට ඇද්ද? ඒ සටහන් ඉතිහාසය පුරා ගොළු බසින් ලියැවී ඇත.මෙම අකාරුණික ඛේදජනක කම්පිත සිද්ධියත් සමඟ බියෙන් ත්‍රාසයෙන් ඇළලී ගිය සිංහල ජනයා හැකි සැණින් නගරය අත්හැර වන වැදුණහ. මේ සටනෙන් පසුවද තම තමන්ගේ පෞද්ගලික වාසියට තාන්න මාන්න ලබා ගැනීමට පඬුරු පාක්කුඩම් හිමිකර ගන්නට ඉංගී‍්‍රසින්ට පක්‍ෂව සිංහල හමුදාවටත්, තමන් උපන් දේශයටත් ද්‍රෝහිව කටයුතු කළ අමන පිරිස් කෙමෙන් වැඩි විය. එදා සවස් වන විට නගරයේ කඩවත් මුර කරන්නට ඉංගී‍්‍රසි හේවාපන්න සමඟ නීච සිංහල භටයන් ද සිටි බව දක්නට ලැබුණි.සිංහලයන්ට විරුද්ධව සිංහලයන්ම ද්‍රෝහිකම් කළ අවස්ථා අගෝස්තු 1 වැනිදා කුරුණෑගලදී එළිපිටම දක්නට ලැබුණි. කුරුණෑගල සටන අඩපණ වීමෙන් පසු සිංහලේ සටන දුර්වල වන ලකුණු පෙනෙන්නට තිබුණි. ගොන්ගාලේගොඩ බණ්ඩාර රජු අගෝස්තු 2 වැනිදා වන විට මඩවල උල්පතට පැමිණ සිටියේ ය. එහි සිට ඇල්කඩුවට පැමිණියේ ය. ලෙප්ටිනන්ට් සී. ලැමර්ට් කුරුණෑගල එවකට ඉංගී‍්‍රසි සේනාධිනායකයා විය.සිංහලේ අභීත සටන නතර කරන්නට ඔව්හු විවිධ උපාය මාර්ග ක්‍රියාත්මක කළහ. සිංහලයින්ට විරුද්ධව සිංහල ද්‍රෝහීන්ව යොදා ගැනීමෙන් ඔවුන්ට මහත් ප්‍රතිඵල ලැබුණි. සිංහලේ ඓතිහාසික සටන නතර කරන්නට මහනුවර, කුරුණෑගල, මාතලේ සහ කොළඹ ටොරින්ටන් ආණ්ඩුකාරයා නිතරම තම පණිවුඩකරුවන් මගින් සාකච්ඡා කළහ. මෙම ජනතා කැරලි වර්ධනය වී යළිත් ඌවේ කැරැල්ල බඳු සිද්ධියක් වාර්තා වුවහොත් එංගලන්ත ඉංගී‍්‍රසි ආණ්ඩුවෙන් ලැබෙන ප්‍රතිචාර ඉතා අයහපත් බව ඉංගී‍්‍රසි බලධරයෝ දැන සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>07</day>
    </date>
    <link>http://www.dinamina.lk/2010/12/07/_art.asp?fn=f1012075</link>
    <topic>කොටි හඬට යට නොවූසිංහයන්ගේ දේශය</topic>
    <author>කීර්ති දුනුවිල</author>
    <content>පසුගියදා ශ්‍රී ලංකාවේ රාජ්‍ය නායකයා වශයෙන් මහින්ද රාජපක්ෂ මහතා ඔක්ස්ෆර්ඩ් සරසවියේ ශිෂ්‍ය ආරාධනයකට අනුව ශිෂ්‍ය සංගම් දේශනය සඳහා ගිය අවස්ථාවේදී කොටි හිතවාදීන් විසින් එයට බාධා කළේ ය. ඒ අනුව ඔක්ස්ෆර්ඩ් ශිෂ්‍ය සංගමයට සිදු වූයේ ත්‍රස්ත හිතවාදීන් ගේ තර්ජනවලට බියෙන් ජනපතිතුමන්ට කනගාටුව ප්‍රකාශකොට එය අවලංගු කිරීමට ය.මෙය කොතරම් නිවට වීමක්ද කිවහොත් සුද්දාගේ ප්‍රජාතන්ත්‍රවාදය කොටියාගේ ත්‍රස්තවාදයට යට වූ අවස්ථාවක් ලෙස ලෝකයා හඳුනාගත යුතු ය. නමුත් ඒ අවස්ථාවේ දී පවා ත්‍රස්තවාදය ඉදිරියේ නොසැලුනු ශ්‍රී ලංකාවේ රාජ්‍ය නායකයා කෙසේ හෝ තම දේශනය කිරීමට උත්සහ ගත්තේ ය. එය මුළු මහත් ශ්‍රී ලාංකීය ජාතියේම ගෞරවයට ලක්විය යුත්තකි.අභීත රාජ්‍ය නායකයාවසර තිහක අති බිහිසුණු ත්‍රස්තවාදයක් පැවති ශ්‍රී ලංකාව අද නිදහස් නිවහල් දේශයක් බවට පත් කිරීමට හැකියාව ලැබුණේ අතිගරු ජනාධිපති මහින්ද රාජපක්ෂ නම් වූ අභීත රාජ්‍ය නායකයාගේ නිවැරැදි මග පෙන්වීම නිසා බව කිසිවෙකුටත් අමතක කළ හැකි නොවේ. අද ශ්‍රී ලංකාව තුළ දෙවුන්දර තුඩුවේ සිට පේදුරු තුඩුව දක්වා ඕනෑම ජාතියකට, ඕනෑම ආගමකට අයත් ශ්‍රී ලාංකික හෝ විදේශීය පුද්ගලයෙකුට නිදහසේ ගමන් කිරීමේ හැකියාව ඇත. ඒත් බටහිරයන් තවමත් ප්‍රකාශ කරන්නේ ශ්‍රී ලංකාව අසමත් රාජ්‍යයක් බවදැයි අපි ඔවුන්ගෙන් ඇසිය යුතු ය.ලෝකයේ සුපිරි ප්‍රජාතන්ත්‍රවාදයක් ඇතැයි කියන මහා බ්‍රිතාන්‍යයේ තත්ත්වය හඳුනා ගන්නට පසුගිය දා ඔක්ස්ෆර්ඩ් සිදුවීම ඕනෑවටත් වඩා ප්‍රමාණවත් ය. මහා බ්‍රිතාන්‍ය ලෝකයේ අනෙකුත් රටවල් පිළිබඳ කතා කරන්නේ තමන් වැරැදි නොකළා සේ සිතා ගෙනය. නමුත් මෙවැනි සිදුවීමක් වූ විට ඔවුන්ට කනගාටුව ප්‍රකාශ කරනවාට වඩා කරන්නට අන් යමක් ඇත්තේ නැත.ඔවුන් ඉරාකයේ ප්‍රශ්නවලට මැදිහත් වන්නේ ප්‍රජාතන්ත්‍රවාදය ආරක්ෂා කරන බෝඩ් ලෑල්ලට මුවා වෙමිනි. ඇෆ්ගනිස්ථානයට එරෙහිව යුද ප්‍රකාශ කරන්නේ ඇෆ්ගන් ජනතාව බින්ලාඩන්ගෙන් ගලවාගෙන ඔවුන්ට ප්‍රජාතන්ත්‍රවාදය ලබා දීමට ය. නමුත් මෙවැනි කතා සැබැවින් ම අපි විශ්වාස කරන්නට තරම් මෝඩයන් විය යුතු ද?දේශීය වශයෙන් කොටි ත්‍රස්තවාදය අපි ජාතියක් වශයෙන් සම්පූර්ණයෙන් පරාජය කළ ද ඔවුන් ඉන් නතර වේ යැයි අපි මොහොතකට හෝ විශ්වාස නොකළ යුතු ය. මක්නිසාදයත් කොටි වලිගය මෙරටත් පිට රටවලත් තවමත් හොල්මන් කරමින් සිටින බැවිනි. මහින්ද රාජපක්ෂ ජනාධිපතිවරයා වැනි බල සම්පන්න ඍජු තීරණ ගන්නා රාජ්‍ය නායකයෙකු සිටින තෙක් එකී ත්‍රස්ත මතවාදයට ඉඩක් කිසි ලෙසකින් හෝ නොලැබෙන මුත් යම් මොහොතක අපි ජාතියක් ලෙස දුර්වල වූ විටක වහා ම ඉතා ඉක්මනින් ත්‍රස්තවාදී මත දරන්නන් අපට මතවාදීව ද, ත්‍රස්තවාදීව ද පහර දෙන බව අප දැන සිටිය යුතු ය.එකී සාමාන්‍ය දැනීම මිනිසුන් ලෙස අපට තිබිය යුතුම මොහොතක් ලෙස මේ තීරණාත්මක මොහොත අප තේරුම් ගත යුතු ය. වර්තමාන ආණ්ඩුව, අවි ආයුධ දරමින් මිනිසුන්ගේ ජීවිත බිලිගනිමින් සිටි ත්‍රස්තවාදී යුද පෙරමුණ මුලිනුපුටා දැමූව ද මතවාදීව ත්‍රස්තවාදී ක්‍රියා සිදු කරන්නන්ට විරුද්ධව ක්‍රියා මාර්ග ගැනීම තරමක් සෙමින් කරන්නට සිදුව ඇත.දැන් දැන් එය ද වේගවත් කළ යුතු ය. ශ්‍රී ලංකාව අසමත් රාජ්‍යයක් යැයි බටහිර ප්‍රමුඛ අධිරාජ්‍යවාදීන් කියන විට එය හිස් මුදුනින් පිළිගත් දේශීය ඔළ මොළ නැති නිවට දේශපාලඥයින් මහා බ්‍රිතාන්‍යයේ ත්‍රස්තවාදී ක්‍රියා ගැන කුමක් කියන්නේදැයි ප්‍රශ්න කළ යුතු ය. වෙනත් රටක රාජ්‍ය නායකයෙකුට ආරක්ෂාව සැපයීමට තරම් හැකියාවක් නොමැති හිරු නොබසින අධිරාජ්‍ය අසමත් රාජ්‍යයක් නොවන්නේ ද? ශ්‍රී ලංකාව තුළ ත්‍රස්තවාදීන් බෝම්බ දෙක තුනක් පුපුරවා හරින විට සිය රට වැසියන්ට ශ්‍රී ලංකාව පිළිබඳ බියකරු චිත්‍ර පෙන්වා ශ්‍රී ලංකාව අවදානම් රටක් ලෙස හඳුන්වා දුන් බ්‍රිතාන්‍ය තානාපති කාර්යාලය ප්‍රසිද්ධියේ ශ්‍රී ලංකා රාජ්‍යයේ ජනතාවගෙන් සමාව ගත යුතු ය.තහනම් සංවිධානයරටක රාජ්‍ය නායකයෙකුට බ්‍රිතාන්‍යයට ගොස් දේශනයක් කරන්නට තරම් ආරක්ෂාවක් සැපයිය නොහැකි මහා බ්‍රිතාන්‍ය එම රටට ඇතුළු වන සාමාන්‍ය විදේශිකයන්ගේ ආරක්ෂාව පිළිබඳ දෙනු ලබන සහතිකය කුමක් ද? යන්න අපට බරපතළ ප්‍රශ්නයකි. එල්.ටී.ටී.ඊ. ය මහා බ්‍රිතාන්‍ය තුළ තහනම් සංවිධානයකි. එසේ නම් එවැනි තහනම් සංවිධානයකට ආවඩන පිරිසක් නිසා මෙවැනි තත්ත්වයක් ඇති වන්නේ කෙසේ ද? බ්‍රිතාන්‍යට වෙනදා මෙන් කුමක් හෝ රාජ්‍ය තාන්ත්‍රික ප්‍රකාශයක්කොට මෙවර විලි වසාගත හැකි නොවේ.අපේ රටේ ප්‍රබල විපක්ෂයක් නැත. ඇත්තේ උපන්නාට වැනෙන ඉතා දුර්වල නිද්‍රාශීලි, මන්දපෝෂණය හැදුන විපක්ෂයකි. රට ගැන හිතා කතා කරන විපක්ෂ නායකයෙක්ද නැත. ඇත්තේ පොලොන්නරුවට වරායක් ලබාදෙන ලෙස උද්ඝෝෂණ කරන විපක්ෂ නායකයෙකි. ජනාධිපතිවරයා එක් පක්ෂයක හෝ එක් ආගමකට ජාතියකට අයත් කෙනෙකු නොවේ.එතුමා සමස්ත රට වැසියාම නියෝජනය කරන ශ්‍රී ලංකාව නැමති රටේ රාජ්‍ය නායකයාය. ජනාධිපතිතුමා දශක තුනක යුද්ධය අවසන් කිරීමට ලෝකයේ මිත්‍ර ජාතීන් සොයා යද්දී විපක්ෂයත් විපක්ෂ නායකයාත් කළේ රටට එරෙහි බලවේග සමග එකතු වී රට අරාජික කරමින් ත්‍රස්තවාදීන් ට උඩගෙඩි දීමයි. පසුගියදා මහා බ්‍රිතාන්‍යයේ සිදු වූ සිදු වීම ගැන විපක්ෂය කුමක් කියන්නේදැයි අපි ශ්‍රී ලාංකිකයන් වශයෙන් බලා සිටින්නෙමු.ආරක්ෂක හමුදාවශ්‍රී ලාංකිකයන් වශයෙන් අපට ද මේ මොහොතේ යුතුකම් රාශියක් ඇත. ඒවා අමතක කොට ජනතාව නැවතත් ක්ෂනික විනෝදය කරා රැගෙන යාමට ඇතැම් දේශපාලනඥයින් දරන උත්සාහය අපි පිළිකුලෙන් යුතුව බැහැර කළ යුතු ය. අද රටේ බඩු මිල තරමක් ඉහළ ගොස් තිබේ. එය සියලු දෙනා පිළිගන්නා පොදු සත්‍යයකි. නමුත් එයටද හේතු කාරණා තිබෙන බව අප අමතක කොට දැමිය යුතු නොවේ.ප්‍රභාකරන් නැමැති ත්‍රස්තවාදියා සුද්දන් විසින් හෝ මොනයම් බලවේගයක් විසින් අපට කුදලා ගෙනත් දුන්නා නොවේ. ශ්‍රී ලංකා ආරක්ෂක හමුදාව විශාල ජීවිත ගණනාවකින් ඒ සඳහා වන්දි ගෙව්වාට අමතරව ජාතික ධනයත්, රට සතු රාජ්‍ය සම්පතුත් ඒ වෙනුවෙන් විශාල වශයෙන් වැය කරන්නට සිදු වූ බව අප අමතක කළ යුතු නොවේ.2001 දී පත් වූ එජාප ආණ්ඩුව ප්‍රභාකරන්ට ගිවිසුමකින් ලියා දී තිබූ උතුර නැගෙනහිර මුදා ගන්නට රුපියල් බිලියන ගණනින් ජාතික ධනය වැය කරන්නට සිදු වූ බව රහසක් නොවේ. පශ්චාත් යුද සමයේ දී ඇතිවන තත්ත්වය මීටත් වඩා අප තේරුම් ගත යුතු ය. ත්‍රස්තවාදීන් විසින් ඒ ප්‍රදේශවල ජීවත් වූ ජනතාවගේ ජීවිත සහමුලින් ම විනාශකොට දමා ඇති අතර නැවත ඒවා යථා තත්ත්වයට පත් කිරීමට සිදුව තිබේ.මේ සඳහා මුදල් ලැබෙන්නේ කෙසේද, ඒවා විදේශ ණය හෝ විදේශ ආධාර හෝ විය හැකි ය. මීට සමගාමීව දකුණේ සංවර්ධනය ද ඉදිරියට යමින් පවතී. එතෙක් මෙතෙක් පපත් වූ සෑම රජයක් ම හම්බන්තොට වරායකට සුදුසු ස්ථානයක් බව ප්‍රකාශ කළ ද එය ඉදිකරේ නැත. නමුත් මහින්ද රාජපක්ෂ ආණ්ඩුව එකී සිහිනය ද රටේ ජනතාවට සැබෑවක් බවට පත් කර දුන්නේ ය. ජාතික විදුලි බල පද්ධතිය වෙන කවරදාටත් වඩා ශක්තිමත් කිරීමට මේ රජය පියවර ගණනාවක් ඉදිරියට තබා ඇත. ඉතිහාසයේ අන් කවරදාටත් වඩා වේගයෙන් රටේ යටිතල පහසුකම් පද්ධතිය දියුණු වෙමින් පවතී.කැපවීම්මේ අතර මහා මාර්ග, දුම්රිය මාර්ග හා විදුලි බල පද්ධතිය සුවිශේෂී වේ. මේ සියලු සංවර්ධන කටයුතු රට පුරා විසිරුණු ජාලයක් ලෙස ක්‍රියාත්මක වන අතර වෙනදා මෙන් කොළඹ කේන්ද්‍ර කරගත් ස්වභාවයක් නැත. මෙවර අය - වැය මගින් ද ක්ෂනික සහනවලට වඩා ස්ථාවර ආර්ථික අරමුණු සාක්ශාත් කරගැනීමට වැඩි අවධානයක් යොමු කර ඇති බව ආර්ථික විශ්ලේෂකයන් පවසයි. රටක් ලෙස අප ඉදිරියට යා යුතු ය.හැමදාම එක තැන පල්වීම අපට තරම් නොවේ. ඒ අනුව යුද්ධය පවතින කාලයේදී අපි විශාල කැපවීම් ගණනාවක් කරන්නට තරම් පොහොසත් වුනෙමු. ත්‍රස්තයන් අතුගා දැමීමට අපගේ ආරක්ෂක හමුදාවට හැකියාව ලැබුණේ අපි සියලු දෙනා ඔවුන් සමග ඒ වගකීම පිටු පස සිටි නිසා ය. ත්‍රස්තවාදය රටින් තුරන්කොට වසර දෙකකට ආසන්න වෙමින් පවතිතත් තවමත් මතවාදී පෙරමුණේ සිටිනා ත්‍රස්තයන් සටන අත්හැර ගොස් නැත.එබැවින් අප ද මතවාදී සටන අත්හැරිය යුතු නොවෙමු. අපට දේශීය හා විදේශීය ත්‍රස්ත මත දරන්නන් පරාජය කළ හැක්කේ එවිට පමණි. ඔවුන් නිදා සිටින්නේ කුකුල් නින්දකි. අපි ඒ නිසා කුම්බකර්ණී නින්දකට යා යුතු නොවෙමු. උදේට බොන කිරි වීදුරුව මෙන් ම තුන් වේලට කන බත් පතද අපට මිනිසුන් වශයෙන් ඉතාම වැදගත් බව සැබෑ මුත් මේ සියල්ල බුක්ති විඳීමට රටක් ජාතියක් තිබිය යුතු නොවන්නේ ද ඊයේට වඩා අදත් අදට වඩා හෙටත් ශක්තිමත්ව ජාතියක් ලෙස පෙරට යමු..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>07</day>
    </date>
    <link>http://www.dinamina.lk/2010/12/07/_art.asp?fn=f1012076</link>
    <topic>පොත් අපේ නෙත් වගේ</topic>
    <author>චතුරිකා ගමගේ</author>
    <content>පාසල් සිසුන්ට නොමිලේ පෙළපොත් බෙදා දීමේ ජාතික මහෝත්සවය 2010 දෙසැම්බර් 08 වැනි දින (හෙට) ත්‍රිකුණාමලය ඔර්ස්හිල් විවේකානන්ද විද්‍යාලයේ දී පෙ. ව. 9.00ට අධ්‍යාපන අමාත්‍ය බන්දුල ගුණවර්ධනයන්ගේ ප්‍රධානත්වයෙන් පැවැත්වේ. මේ ලිපිය ඒ නිමිත්තෙනි.“අධ්‍යාපනය හා දැනුම රටට උචිත ලෙස ප්‍රතිනිර්මාණය කරමි. ශ්‍රී ලංකාව ලෝකයේ දැනුමේ කේන්ද්‍රස්ථානයක් බවට නැවත පත් කරවමි” ශ්‍රී ලංකාව ආසියාවේ ආශ්චර්ය කර ගෙන යාමට අතිගරු ජනාධිපති මහින්ද රාජපක්ෂ මැතිතුමා විසින් ඉදිරිපත් කෙරුණු මහින්ද චින්තන ඉදිරි දැක්මේ අධ්‍යාපන ක්ෂේත්‍රය ප්‍රවර්ධනය කරන ආකාරය පිළිබඳ එසේ සටහන් වී තිබේ.කතාවෙන් පමණක් නොව ක්‍රියාවෙන් ද එය සනාථ කරමින් ජනාධිපතිතුමන් ගේ මඟ පෙන්වීම යටතේ 2011 වර්ෂය සඳහා පාසල් සිසුන්ට නොමිලේ පෙළපොත් බෙදා දීමට මේ වන විට කටයුතු සූදානම් කර ඇත. ඒ පිළිබඳ සවිස්තරව තොරතුරු දැනගැනීම සඳහා අප අධ්‍යාපන ප්‍රකාශන කොමසාරිස් ජනරාල් ඩබ්ලිව්. එම්. එන්. ජේ. පුෂ්පකුමාර මහතා සමඟ සාකච්ඡා කළෙමු. මේ ලිපිය සැකසෙන්නේ ඒ ඇසුරිනි.2011 වර්ෂය සඳහා පාසල් සිසුන්ට නොමිලේ පෙළපොත් බෙදා දීමේ ජාතික මහෝත්සවය 2010 දෙසැම්බර් 08 වන දින ත්‍රිකුණාමලය ඔර්ස්හිල් විවේකානන්ද විද්‍යාලයේ දී පෙ. ව. 9.00ට අධ්‍යාපන අමාත්‍ය බන්දුල ගුණවර්ධනයන්ගේ ප්‍රධානත්වයෙන් පැවැත්වේ. එම අවස්ථාවට නැඟෙනහිර පළාත් ආණ්ඩුකාර මොහාන් විජේවික්‍රම මැතිතුමා, නැෙඟනහිර පළාත් ප්‍රධාන අමාත්‍ය සිවනේසතුරෙයි චන්ද්‍රකාන්තන් මැතිතුමා.අධ්‍යාපන නියෝජ්‍ය අමාත්‍ය ගරු විජිත් විජයමුණි සොයිසා මැතිතුමා සහ අධ්‍යාප ලේකම් එච්. එම්. ගුණසේකර මැතිතුමා ඇතුළු සම්භාවනීය ආරාධිතයින් විශාල පිරිසක් සහභාගි වීමට නියමිත ය. මෙදින පාසල් පොත් බෙදාහැරීමේ දිනය ලෙස නම් කර ඇත. ඊට සමගාමීව එදින දිවයින පුරා සෑම පාසලක ම පාසල් පෙළ පොත් බෙදා දීමේ උත්සව සංවිධානය කිරීමට විශේෂ වැඩසටහනක් සකස් කොට සෑම පාසලකට ම යවා ඇතැයි අධ්‍යාපන ප්‍රකාශන කොමසාරිස් ජනරාල් තුමා පැවැසුවේ ය.මෙම පෙළ පොත් බෙදා දීමේ උත්සවයේ දී පොත් බෙදා දීමට අමතරව අධ්‍යාපන අමාත්‍යාංශය මඟින් පාසල් නිල ඇඳුම් බෙදා දීම ද සිදු කෙරේ. එසේ ම පෙළ පොත් හොඳින් පරිහරණය කිරීමට ළමුන් පෙළඹවීමේ අරමුණින් පෙළ පොත් හොඳින් පරිහරණය කළ සිසුන්ට සහතිකපත් ලබා දීමට ද බලාපොරොත්තු වේ. මෙම වැඩසටහන තුළින් රජයට විශාල ආදායමක් මෙන් ම ඉතිරියක් ද ළඟා කර ගත හැකි ය. එසේම මීට පෙර නොතිබුණු ගුරුවරුන්ට අවශ්‍ය ගුරු මාර්ගෝපදේශ පොත් බෙදා දීමට ද කටයුතු සූදානම් කර ඇත.මෙම උත්සවයේ ප්‍රධාන අරමුණ වන්නේ ද මේ ආකාරයෙන් ළමුන් පෙළ පොත් හොඳින් පරිහරණයට උනන්දු කරවීමයි. පොතට ආදරය නොකරන ළමුන්ට ඉගෙනීම පිහිටන්නේ නැත. පොතට ආදරය කරන ළමයෙකු නම් පොත බිම වැටුණත් එයට වැඳීමට හුරු වී සිටී. අධ්‍යාපනය පිහිටින්නේ මේ ආකාරයෙන් පොත පතට ආදරය කිරීමෙන් ය. ඒ සඳහා දරුවන් පුරුදු පුහුණු කිරීම හා උනන්දු කරවීමට ද මෙම උත්සවය තුළින් බලාපොරොත්තු වේ.පොත් බෙදාදීමේ උත්සවය අලංකාරය සහ ප්‍රසිද්ධිය උදෙසා සංවිධානය කරන උත්සවයක් නොවේ. මෙහි මූලික පරමාර්ථය වන්නේ පොත්වල වටිනාකම පිළිබඳ ළමුන් දැනුවත් කොට පොත්පත් හොඳින් පරිහරණය කිරීමට දරුවන් පෙළඹවීම බව ද අධ්‍යාපන ප්‍රකාශන කොමසාරිස් ජෙනරාල්තුමා පැවැසුවේ ය. පොත් පත් අරපරිස්සමින් පරිහරණය කරන්නට දරුවන් පුරුදු වන්නේ නම් ඒ තුළින් සියලුම දේ අරපරිස්සමින් සිදු කිරීමට ළමුන් පුරුදු වන බවද එතුමා ප්‍රකාශ කෙළේ ය.අන්තර්ජාතික අධ්‍යාපනික සංවර්ධනය හා අනුගත වන ඉහළ ගුණාත්මක බවකින් යුතු පෙළ පොත් සම්පාදනය කිරීමෙන් සැමට අධ්‍යාපනය ලබා දීමේ දැක්ම සහිතව කටයුතු කරන අධ්‍යාපන ප්‍රකාශන දෙපාර්තමේන්තුව මඟින් වසරකට විශාල පොත් ප්‍රමාණයක් මුද්‍රණය කරනු ලබයි. ඒ අනුව වසරකට මිලියන 3000ක වැනි විශාල මුදලක් මෙම පෙළ පොත් මුද්‍රණය සඳහා වෙන් කිරීම සිදු වෙයි.මේ වසරේ පමණක් පිටපත් මිලියන 37ක් මුද්‍රණය කර ඇත. මේ අතරට පෙළ පොත්, වැඩ පොත්, පරිවර්තන ග්‍රන්ථ, පාරිභාෂික ශබ්දමාලා, අතිරේක කියවීම් පොත්, කෝෂ ග්‍රන්ථ සහ ගුරු මාර්ගෝපදේශ සංග්‍රහ ද අන්තර්ගත වේ. පාසල් පෙළ පොත් කලට වේලාවට සිසු දරුවන් අතට පත් නොවීමේ ගැටලුව දැන් අතීතයට එක්වූ ප්‍රශ්නයක් පමණි.පසුගිය වසර දෙක තුළ දී මෙන්ම 2011 පාසල් වර්ෂය සඳහා අවශ්‍ය වූ පෙළ පොත් සියල්ල ම එනම් වර්ග 433ක පිටපත් මිලියන 37ක ප්‍රමාණයක් 2010 දෙසැම්බර් නිවාඩුවට පෙර පාසල් සිසු දරුවන් අතට පත් කිරීමට අධ්‍යාපන ප්‍රකාශන දෙපාර්තමේන්තුව කටයුතු යොදා ඇත. මේ වන විටත් දිවයින පුරා පළාත් මට්ටමින් පෙළ පොත් බෙදා හැරීම සිදුකර අවසන් ය. පෙළ පොත් බෙදා දීමට නියමිත කාලයක් පාසල්වලට ලබා දී ඇති අතර එහි දී අඩුපාඩු වන පෙළ පොත් නැවත ඉල්ලුම් කරන ලෙස පාසල්වලට දැනුම් දී ඇත.පාසල් පෙළ පොත් සිසු දරුවන්ට නොමිලේ ලබා දුන්න ද එහි මිල සටහන් කර ඇති අතර ඒ තුළින් එම පොතේ වටිනාකම සිසුන්ට ඒත්තු ගැන්වීමට උත්සහ ගෙන තිබේ.නියමිත ප්‍රමිතියට පොත් මුද්‍රණය කිරීම තුළින් පොත්පත් වැඩි කාලයක් පාවිච්චි කිරීමේ හැකියාව ලැබේ. එසේ ම පොත් 74කට වර්ග කර තිබේ. බරින් වැඩි පොත් ළමුන්ට පාසල් ගෙන යාම අපහසු ය. එම නිසා එයට විකල්පයක් ලෙස විශාල පොත් කොටස් දෙකකට වෙන් කොට පොත් දෙකක් ලෙස මුද්‍රණය කර තිබේ. මෙමඟින් දරුවා පොත පාවිච්චි කරන ප්‍රමාණය අඩු නිසා පොත ආරක්ෂා වේ. එසේ ම දරුවාගේ පාසල් බෑගයේ බර අඩුකර ගැනීමට ද මෙය කදිම විකල්පයකි.මීට පෙර යාපනය වැනි ප්‍රදේශවලට පොත් බෙදාහැරීම සිදු කෙරුණේ නැව් මාර්ගයෙනි. නමුත් මේ වන විට ගොඩබිම් මාර්ගය හරහා එම පොත් බෙදා හැරීමේ කටයුත්ත ආරම්භ කර තිබේ. විශේෂයෙන් අධ්‍යාපන ප්‍රකාශන දෙපාර්තමේන්තුව මඟින් බෙදාහැරීම් ජාලයක් සකස් මුළු දිවයින පුරාම පාසල්වලට ක්‍රමවත්ව පාසල් පොත් බෙදාහැරීමේ වැඩසටහනක් සංවිධානය කර ඇත.ඒ අනුව මධ්‍යස්ථාන 1074 හරහා මේ බෙදාහැරීම් සිදු කෙරේ. ළමුන් 2000 වැඩි පාසල්වලට සෘජුවම ප්‍රවාහනය කරනු ලබයි. ළමුන් 2000ට අඩු පාසල්වලට වෙනමම මධ්‍යස්ථාන පිහිටුවා ඒ හරහා බෙදා හැරීම් කටයුතු සිදු කරයි. ඒ අනුව දවස් දෙකක් වැනි කාලයක් තුළ ඕනෑම පළාතකට පොත් ප්‍රවාහනය කිරීමට තරම් බෙදාහැරීම් ජාලය ඉතාමත් ශක්තිමත් කර තිබේ.එසේම දැයට ගුණවත් සිසු පරපුරක් බිහි කිරීම උදෙසා පෙළපොතට යහපත් ආකල්ප ඇතුළත් කිරීම ද සිදු කරයි. ඒ තුළින් දරුවන් තුළ සුබවාදී ආකල්ප ඇති කර සමාජය යහපත් කිරීමට බලාපොරොත්තු වේ. නිතර ම ඔබට හැකි බව සිතන්න. ඔබ උසස් බව සිතන්න. ඔබ පරාජිතයෙකු නොවන බව සිතන්න” වැනි වැකි සෑම පොතකටම ඇතුළත් කර තිබේ. මෙවැනි සන්නිවේදන මාධ්‍ය හරහා සිසු දරුවන් තුළ යහපත් ආකල්ප සහ ධනාත්මක සිතුවිලි වර්ධනය කිරීමට කටයුතු කරයි.පොත් අපේ නෙත් වගේ නෙත් රකින විලසිනේ දැනුම දෙන පොත පතක් රැක ගනිමු සතුටිනේ...ඉහත සඳහන් කෙළේ පාසල් පෙළ පොත් පිළිබඳ නිර්මාණය කෙරුණු තේමා ගීතයේ පද පෙළකි. මෙම තේමා ගීතය බොහෝ පාසල්වල උදෑසන වාදනය කෙරෙන අතර ඒ තුළින් ද පොත්පත්වල වටිනාකම හා ඒවා ආරක්ෂා කර ගැනීම පිළිබඳ සිසුන් තුළ ආකල්පමය වෙනසක් සිදු කිරීමට බලාපොරොත්තු වේ. මෙවන් සුවිශේෂ කර්තව්‍යයන් හරහා මහින්ද චින්තන ඉදිරි දැක්ම යථාර්ථයක් බවට පත් කිරීමට අධ්‍යාපන ප්‍රකාශන දෙපාර්තමේන්තුව ද කැප වී සිටී..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>08</day>
    </date>
    <link>http://www.dinamina.lk/2010/12/08/_art.asp?fn=n1012081</link>
    <topic>සිරිමාවෝ මැතිනිය අනුගමනය කළසෘජු ප්‍රතිපත්තීන් එලෙසම සුරකිනවා</topic>
    <author>නුවන් කොඩිකාර සහ මහින්ද අලුත්ගෙදර</author>
    <content>රට තීරණාත්මක මොහොතකට පත්වූ සෑම අවස්ථාවකම ඊට මුහුණ දෙමින් සිරිමාවෝ බණ්ඩාරනායක මැතිනිය අනුගමනය කළ සෘජු ප්‍රතිපත්තීන් එලෙසම සුරකින බව ජනාධිපති මහින්ද රාජපක්ෂ මහතා පැවැසීය.එතුමිය ගිය ගමන් මග ප්‍රතිපත්තීන්වලට අනුකූල වෙමින් මාතෘභූමියත් ජනතාව සුරකීමට තමන් පොරොන්දු වන බවද ජනාධිපතිවරයා ප්‍රකාශ කළේය.දිවංගත අගමැති සිරිමාවෝ බණ්ඩාරනායක මැතිනිය ලොව ප්‍රථම අගමැතිවරිය බවට පත්ව වසර 50 ක් සපිරීම නිමිතිකරගෙන කොළඹ සිරිමාවෝ බණ්ඩාරනායක සම්මන්ත්‍රණ ශාලාවේ ඊයේ (07) පැවැති සංවත්සර උළෙලට සහභාගි වෙමින් ජනාධිපති මහින්ද රාජපක්ෂ මහතා එසේ ප්‍රකාශ කළේය.සිරිමාවෝ බණ්ඩාරනායක මැතිනිය අප සියලුදෙනාගේ හදවත් තුළ සදා ජීවමාන චරිතයක් වන බව පැවැසූ ජනාධිපතිවරයා එතුමිය කළ කී දෑ තවමත් අප සිතුම් පැතුම්වල මෙන්ම දේශපාලන චර්යාවේ සහ හැසිරීමේ රටාවේ කොටසක් වශයෙන් පවතින බවද හෙතෙම සඳහන් කළේය.ශ්‍රී ලංකා දේශපාලන ක්ෂේත්‍රයේ මහඟු මෙහෙවරක් ඉටුකළ සිරිමාවෝ බණ්ඩාරනායක මැතිනියට දැක්විය හැකි ඉහළම උපහාරය එතුමියගේ දේශපාලන දර්ශනය ඉදිරියට ගෙන යාමට සියලුදෙනා කැපවීම බව ජනාධිපතිවරයා මෙහි දී අවධාරණය කළේය.සිරිමාවෝ බණ්ඩාරනායක මැතිනියගේ දේශපාලන ජීවිතයේ සුවිශේෂී සිදුවීම් අලලා සංස්කරණය කෙරුණු සමරු ග්‍රන්ථයක් ද මෙහිදී ජනාධිපතිතුමා වෙත පිළිගැන්විණි.කැලණිය විශ්වවිද්‍යාලයේ කුලපති මහාචාර්ය වැලමිටියාවේ කුසලධම්ම, සබරගමුව විශ්වවිද්‍යාලයේ කුලපති මහාචාර්ය කඹුරුගමුවේ වජිර යන නාහිමිවරුන්, හිටපු ජනාධිපති චන්ද්‍රිකා බණ්ඩාරනායක, අගමැති දි. මු. ජයරත්න, සුනේත්‍රා බණ්ඩාරනායක මහත්ම මහත්මීන්, මැති ඇමැතිවරු, තානාපතිවරු, ආණ්ඩුකාරවරු, මහ ඇමැතිවරු ඇතුළු ආරාධිත අමුත්තෝ රැසක් සහභාගිවී සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>08</day>
    </date>
    <link>http://www.dinamina.lk/2010/12/08/_art.asp?fn=n1012082</link>
    <topic>කොටින්ට සහාය දක්වන්නන්ට යාපනේ දෙමළ ජනතා විරෝධය</topic>
    <author>ආනන්ද පතිරාජ යාපනයේ සිට</author>
    <content>එංගලන්තයේ ලන්ඩන් නුවරදී පසුගියදා ශ්‍රී ලංකා ජනාධිපති මහින්ද රාජපක්‍ෂ මහතාගේ කටයුතුවලට බාධා කළ කොටි හිතවතුන්ට විරෝධය පළකරමින් යාපනයේ දෙමළ ජනතාව හාරදහසකට අධික සංඛ්‍යාවක් ඊයේ (07) යාපනය දොරේඅප්පා ක්‍රීඩාංගණය අසල රැස්වී විරෝධතාවක් පැවැත්වූහ.සාමය අගයන දමිළ ජනතා සංවිධානය නමින් වූ සංවිධානය සමඟින් එම අවස්ථාවට සහභාගි වූ ශ්‍රී ලංකා නිදහස් පක්‍ෂ යාපනයේ දිස්ත්‍රික් සංවිධායක අන්ගජන් රාමනාදන්, නිල් බළකායේ යාපනයේ සංවිධායක නවරත්නම් යෝගරාජා, මානිප්පායි ශ්‍රී ලංකා නිදහස් පක්‍ෂ සම්බන්ධීකරණ නිලධාරි අරූල් නේෂරත්නම් රවිකුමාර් යන මහතුන් සමඟ උද්ඝෝෂකයෝ කන්කසන්තුරේ පාර, රෝහල් පාර ඇතුළු වීදි ගණනාවක පා ගමනින් ගොස් බස් නැවතුම්පළට ළඟාවී බස් නැවතුම්පොළේ විරෝධතා පවත්වා විසිර ගියහ.මේ අවස්ථාවේ අදහස් දැක්වූ ශ්‍රී ලංකා නිදහස් පක්‍ෂයේ යාපනයේ දිස්ත්‍රික් සංවිධායක අන්ගජන් රාමනාදන් මහතා කියා සිටියේ ලන්ඩනයේ කොටින්ට හිතවත් ඩයස්පෝරාව ගෙන ගිය එම වැඩපිළිවෙළ කිසි දිනක උතුරේ ජනතාව අනුමත නොකරන බවත්, රටට සාමය උදාකර දුන් ජනාධිපති මහින්ද රාජපක්‍ෂ මහතා සමඟ අත්වැල් බැඳගනිමින් උතුරේ ජනතාව කටයුතු කරන බවත්ය.නිල් බළකායේ යාපනයේ දිස්ත්‍රික් සංවිධායක නවරත්නම් යෝගරාජා මහතා සඳහන් කළේ අද උතුරේ ජනතාව කිසි දිනක එල්. ටී. ටී. ඊ. ලන්ඩන් හිතවාදීන්ට ශ්‍රී ලංකාවට පැමිණ කිසිම ක්‍රියාකාරකමක් සිදුකිරීමට ඉඩ නොදෙන බවය.මානිප්පායි ශ්‍රී ලංකා නිදහස් පක්‍ෂ සම්බන්ධීකරණ නිලධාරි අරූල් නේෂරත්නම් රවිකුමාර් මහතා කියා සිටියේ දොස්තර ජයලත් ජයවර්ධන ලන්ඩනයේ සිටින එල්. ටී. ටී. ඊ. කොටි හිතවාදීන් සමඟ එක්ව ශ්‍රී ලංකාණ්ඩුවට හා ජනාධිපතිතුමාට විරුද්ධව ගෙන ගිය එම ක්‍රියාව කිසිසේත් උතුරේ ජනතාව අනුමත නොකරන බවය.එල්. ටී. ටී. ඊ. කොටි ත්‍රස්තවාදීන් විසින් වසර තිහක් තිස්සේ පැවැති යුද්ධය හේතුවෙන් වඩාත් පීඩාවට පත්වූයේ උතුරේ වෙසෙන දමිළ ජනතාව බවත්, අද එම ජනතාව ඉතාමත් කෙටි කාලයක් තුළදී රටට සාමය උදාකර දීමට පූර්ණ කැපවීම් සිදුකළ මහින්ද රාජපක්‍ෂ ජනාධිපතිතුමා සමඟ කටයුතු කරන බවත්, එල්. ටී. ටී. ඊ. කොටි හිතවාදීන්ට මෙරටට පැමිණ ලන්ඩනයේ කරන ලද සෙල්ලම් මෙරටදී කිරීමට කිසි දිනක ඉඩ නොදෙන බවත්ය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>08</day>
    </date>
    <link>http://www.dinamina.lk/2010/12/08/_art.asp?fn=n1012083</link>
    <topic>යුද අපරාධ චෝදනා කරන්නන්ටසභා නායකගෙන් අභියෝගයක්</topic>
    <author>දයා පෙරේරා, දුමින්ද ගුරුගේ සහ ස්වර්ණා විජේකෝන්</author>
    <content>ශ්‍රීලංකාවේ රණවිරුවන්ගෙන් යුද අපරාධ සිදුවී ඇති බව කරු ජයසූරිය මහතා ප්‍රකාශ කරනවා නම් උගත් පාඩම් හා සංහිඳියාව පිළිබඳ ජනාධිපති කොමිසම හමුවේ සාක්කි ඉදිරිපත් කරන ලෙස අභියෝග කරන බව සභානායක වාරිමාර්ග හා ජල කළමනාකරණ ඇමැති නිමල් සිරිපාල ද සිල්වා මහතා පාර්ලිමේන්තුවේ දී ඊයේ (7) ප්‍රකාශ කළේය.මානුෂික මෙහෙයුමේ දී ත්‍රිවිධ හමුදා, පොලිසිය හෝ මෙහෙයුමට අණ දුන්, නායකත්වය දුන් කිසිම පුද්ගලයකු විසින් කිසිම ආකාරයක යුද අපරාධයක් සිදු කර නැති බව රජයේ ස්ථාවරය බවත් ඇමැතිවරයා අවධාරණය කළේය. ඇමැතිවරයා එසේ ප්‍රකාශ කළේ එක්සත් ජාතික පක්ෂයේ නියෝජ්‍ය නායක ගම්පහ දිස්ත්‍රික් මන්ත්‍රී කරූ ජයසුරිය මහතා විසින් ඉකුත් ඉරිදා ‘ද අයිලන්ඩ්’ පුවත්පතේ සඳහන් කරන ලද ප්‍රකාශයක් සම්බන්ධයෙන් ඊයේ පාර්ලිමේන්තුවේ දිනට නියමිත කටයුතු ආරම්භයේ දී විශේෂ ප්‍රකාශයක් කරමිනි.එහිදී ඇමැතිවරයා මෙසේද කීවේය.‘මානුෂික මෙහෙයුමේදී සිදුවුණැයි කියන යුද අපරාධ පිළිබඳ ශ්‍රී ලංකාව පරීක්ෂණ පැවැත්විය යුතු බව ඔහු එහි සඳහන් කරනවා. මේ හඬ තමයි ඊළාම්වාදී ඩයස්පෝරාව සහ විදේශීය රටවල් අප රටේ ප්‍රගමනය වැළැක්වීමට කකුලෙන් අදින්නෙ.යුද අපරාධ කළේ එල්. ටී. ටී. ඊ. ය පමණක් බව සජිත් ප්‍රේමදාස මන්ත්‍රීවරයා මේ සභාවේදී පැහැදිලිව කියනවා. එ. ජා. ප. ය තුළ යුද අපරාධ ගැන මත දෙකක් තිබෙනවාද දන්නේ නැහැ. රනිල් වික්‍රමසිංහ මහතාගේ මතය කුමක්ද කියා අප දන්නේ නැහැ.කරු ජයසුරිය මහතා මේ ප්‍රකාශය ජනාධිපති මහින්ද රාජපක්ෂ මහතා ගෙන යන ආර්ථික වැඩපිළිවෙළ හා ශ්‍රී ලංකාවේ ප්‍රගමනය වැළැක්වීමට එක්සත් ජාතික පක්ෂය ඊළාම්වාදීන් සහ අධිරාජ්‍යවාදීන් සමග පහර ගැසීම ගැන කනගාටුවන බවද ඇමැතිවරයා කීවේය.ඇස්, හිස්, මස් ලේ දන්දෙමින් මානුෂික මෙහෙයුමෙන් රට මුදාගත් වීරෝදාර රණවිරුවන් හා ජනාධිපතිතුමා ඇතුළු මානුෂික මෙහෙයුමට උරදුන් සියලු දෙනාම ජාත්‍යන්තරය හමුවේ හෑල්ලුවට ලක් කරන ප්‍රකාශයක් කරු ජයසුරිය මහතා එම පුවත්පත මගින් සිදු කර ඇති බවද ඇමැතිවරයා වැඩිදුරටත් පැවසීය.ශ්‍රී ලංකාවේ සිටින්නේ මිනීමරුවන් ම්ලේච්ඡයන් හා බොරුකාරයන් බවට ශ්‍රී ලංකාව හෑල්ලුවට ලක් කිරීම සඳහා ඊළාම් වාදීන් ජාත්‍යන්තරය තුළ ගෙන යන ව්‍යාපාරයට මේ ප්‍රකාශය උල්පන්දම් දීමක් උඩගෙඩි දීමක්.මානුෂික මෙහෙයුමට ඇස්, හිස්, මස්, ලේ දන්දෙමින් සටන් කළ මේ රට මුදා ගත් රණවිරුවන්ට ත්‍රිවිධ හමුදාවේ අණ දුන් නායකයන් හෝ අන් කිසිවෙක් කිසිම යුද අපරාධයක් කර නැති බව රජයේ ස්ථාවරයයි.එවැනි රණවිරුවන් යුද අපරාධ කළ බවට කරු ජයසුරිය මහතා කියනවා නම් උගත් පාඩම් හා සංහිඳීයා කොමිසම හමුවට හෙට ගිහින්, තිබෙන සාක්කි ඉදිරිපත් කරන ලෙස අභියෝග කරනවා.බටහිරට ගැති එජාප යේ විදේශ ප්‍රතිපත්තිය තමයි මේ එළියට එන්නේ. මෙය උඩබලාගෙන කෙළ ගැසීමක්.ජනාධිපති මහින්ද රාජපක්ෂ මහතා ගෙන යන ආර්ථික වැඩපිළිවෙළ හා ශ්‍රී ලංකාවේ ප්‍රගමනය වැළැක්වීමට එජාපය ඊළාම්වාදීන් සහ අධිරාජ්‍යවාදීන් සමග පහර ගැසීම ගැන කනගාටු වෙනවා. මන්ත්‍රීවරයකුට ප්‍රකාශයකට අවසර තිබෙනවා. එහෙත් දැවැන්ත පාවාදීම ගැන රටට කීමට අපට අයිතිය තිබෙනවා. මේ ප්‍රකාශයෙන් පසු නැගී සිටි කරු ජයසුරිය මහතා පැහැදිලි කිරීමක් සඳහා අවස්ථාව ඉල්ලා සිටියේය.ද අයිලන්ඩ් පුවත්පතෙහි පළවු ප්‍රකාශයේ යුද අපරාධ හා ඩයස්පෝරාව වැනි වචන කිසිවක් කියා නැතැයිද තමා හත් අවුරුද්දක් හමුදාවේ සේවය කළ අයෙක් යැයි ද කී කරු ජයසුරිය මහතා යුද අපරාධ ගැන චෝදනා පරීක්ෂා කරන්න කියා පැවැරීමේ වරදක් නැතැයිද කීය. පුවත්පතේ සඳහන් ශීර්ෂ පාඨය තමා කීවේ නැතැයි ද බෝඩ් ගසා නොගත්තත් තමාද දේශප්‍රේමියෙක් යැයිද හෙතෙම පැවසුවේය.ඇමැතිවරයාගේ ප්‍රකාශයේ දී සිය නම සඳහන් කළ බව පැවැසූ විපක්ෂ නායක රනිල් වික්‍රමසිංහ මහතා ද නැගී සිට අවස්ථාවක් ලබා ගනිමින් රණවිරුවන් පාවා නොදෙන බව කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>08</day>
    </date>
    <link>http://www.dinamina.lk/2010/12/08/_art.asp?fn=n1012084</link>
    <topic>කොටි හිතවාදීන් රකින්නකරු උත්සාහ කරනවා</topic>
    <author>දයා පෙරේරා, දුමින්ද ගුරුගේ සහ ස්වර්ණා විජේකෝන්</author>
    <content>ජනාධිපතිතුමාගේ ඔක්ස්ෆර්ඩ් දේශනය කඩා කප්පල් කළ එල්. ටී. ටී. ඊ. හිතවාදීන් ආරක්ෂා කිරීමට එ. ජා. ප. නියෝජ්‍ය නායක කරූ ජයසුරිය ඉදිරිපත් වී ඇති බව විදේශ කටයුතු ඇමැති මහාචාර්ය ජී. එල්. පීරිස් මහතා පාර්ලිමේන්තුවේදී ඊයේ (07) ප්‍රකාශ කළේය.‘සන්ඩේ අයිලන්ඩ්’ පුවත්පතට කරූ ජයසුරිය මහතා කර ඇති ප්‍රකාශයෙන් ඒ බව මැනවින් පැහැදිලි වන බව ද ඇමැති ජී. එල්. පීරිස් මහතා කීවේය.ජනාධිපතිතුමාගේ ඔක්ස්ෆර්ඩ් දේශනය කඩා කප්පල් කළේ එල්. ටී. ටී. ඊ. හිතවාදීන් බවත් එල්. ටී. ටී. ඊ. කොඩි රැගෙන එල්. ටී. ටී. ඊ. හිතවාදීන් ලන්ඩනයේදී උද්ඝෝෂණය කළ ආකාරය තමන් සියැසින්ම දුටු බවත් ප්‍රකාශ කළ ඇමැති මහාචාර්ය ජී. එල්. පීරිස් මහතා අපක්ෂපාතී පිරිසක් මේ උද්ඝෝෂණය සිදු කළ බව ලෝකය ඉදිරියේ පෙන්වා දීමට කරූ ජයසුරිය මහතා උත්සාහ දරන බවද කීවේය. විදේශ ඇමැති මහාචාර්ය ජී. එල්. පීරිස් මහතා මේ අදහස් ප්‍රකාශ කළේ විදේශ අමාත්‍යාංශයේ වැය ශීර්ෂය පිළිබඳ කාරක සභා අවස්ථාවේ විවාදයට සහභාගි වෙමිනි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>08</day>
    </date>
    <link>http://www.dinamina.lk/2010/12/08/_art.asp?fn=n1012085</link>
    <topic>රණවිරුවන් පාවා දුන් කරුටජනතාව සමාව දෙන්නේ නෑ</topic>
    <author>ඉන්දික පොල්කොටුව</author>
    <content>සුපිරිසිදු දේශපාලනයක තමන් නිරත වන බවට රට ජාතිය හමුවේ ව්‍යාජ අයුරින් පෙන්වා දෙමින් සුදු වත හැඳගෙන එ.ජා.ප. නියෝජ්‍ය නායක කරු ජයසූරිය මහතා රණවිරුවනට එරෙහිව සිදු කළ මහා පාවාදීමට මාතෘභූමියේ නාමයෙන් ජනතාව කිසිදා ඔහුට සමාවක් නොදෙනු ඇති බව ජනමාධ්‍ය හා ප්‍රවෘත්ති ඇමැති කැබිනට් ප්‍රකාශක කෙහෙළිය රඹුක්වැල්ල මහතා පවසයි.මේ මහා පාවාදීම සම්බන්ධයෙන් ඔහු ප්‍රසිද්ධියේ ජාතියෙන්ම සමාව ගත යුතු වුවත් මාතෘ භූමියට ආදරය කරන ජනතාව තමා උපන් දේශයේ නාමයෙන් ඔහුගේ එම බරපතළ පාවාදීමට සමාවක් දෙනු ඇතැයි විශ්වාස කළ නොහැකි බැව් ඇමැතිවරයා කීය.ත්‍රස්තවාදයට උඩගෙඩි දෙන ත්‍රස්තවාදය පුම්බන හා ශේෂවී ඇති ත්‍රස්තවාදය් ජාත්‍යන්තර රූකඩයන්හි මෙරට වර්තමාන නියෝජිතයා ලෙස එ.ජා.ප. නියෝජ්‍ය නායකවරයා කටයුතු කිරීම කනගාටුවට කරුණක් බව කී ඇමැතිවරයා ඔහු සිදු කැර ඇති ප්‍රකාශය රාජද්‍රෝහියකුට මිස අන් කවරකුටවත් කළ නොහැකි යැයිද කීය.එක්සත් ජාතික පක්ෂයේ දෙවැනි නායකත්වය මෙවැනි බරපතල ප්‍රකාශයක් සිදුකිරීම සරලව සැලකිල්ලට ගත නොහැකැයි ද ඒ තුළ එම පක්ෂයේ කඩා වැටීම මෙන්ම වර්තමාන තත්ත්වය ද මැනවින් අවබෝධ වන බැව් ද රඹුක්වැල්ල මහතා ප්‍රකාශ කළේය.ත්‍රස්තවාදයට සහාය ලබාදෙන කවරකු හෝ සිටීනම් මාතෘභූමියේ නාමයෙන් කිසිවකුට සමාවක් දිය නොහැකි බවද ඇමැතිවරයා වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>08</day>
    </date>
    <link>http://www.dinamina.lk/2010/12/08/_art.asp?fn=n1012086</link>
    <topic>තොපි ඔක්කොම කොටි යැයි කියමින් අපට පහර දුන්නා</topic>
    <author>කුමාරසිරි ප්‍රසාද් ගුවන්තොටුපොල වාර්තාකරු</author>
    <content>එංගලන්තයේදී කොටි මහවිරු දිනය ඇමතීමට හා විරෝධතාවකට සහභාගි වීමට ගොස් ඊයේ (07) ශ්‍රී ලංකාවට පැමිණි වාමාංශිික පෙරමුණේ නායක ආචාර්ය වික්‍රමබාහු කරුණාරත්න මහතා සමඟ පැමිණි පිරිසකට ගුවන් තොටුපොළේදී කිසියම් පිරිසක් විසින් පහරදී ඇත.ගුවන් තොටුපොළේ පැමිණීමේ පර්යන්තයෙන් පිටතට පැමිණ වාහනවලට නැගීමට සූදානම්වීමේදී කොටියා කොටියා කියමින් ගුවන් තොටුපළ තුළ සිට පැමිණි පිරිසක් තමනට පහර දුන් බව වාමාංශික පෙරමුණේ මධ්‍යම කාරක සභික චම්පිකා රත්නායක මහත්මිය පැවසුවාය.තමන් සමග පැමිණි පිරිස් වහා ක්‍රියාත්මක වී වික්‍රමබාහු කරුණාරත්න මහතා වාහනයක නංවා ගුවන් තොටුපොළින් පිටතට රැගෙන ගිය බව ද ඇය පැවසුවාය. තොපි ඔක්කොම කොටි කියමින් තමන්ට දිගට හරහට පහරදුන් පිරිස මාධ්‍යවේදීන්ට ද පහර දුන් බව ඇය පැවසුවාය.අපි මාධ්‍යවේදින් බව කියද්දීත් සිරස මාධ්‍යවේදියාට හා ඊ නිව්ස් හි ශාන්ත විජේසූරිය මහතාට බරපතළ ලෙස පහර දුන් බව ද ඇය පැවසුවාය.පහර කෑමට ලක් වූ පිරිස ගුවන් තොටුපොළ පොලිසියේ පැමිණිලි කොට කොළඹ බලා යන අතරතුර දී වාහනයටද පහර දී ඇති බව වාර්තාවේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>08</day>
    </date>
    <link>http://www.dinamina.lk/2010/12/08/_art.asp?fn=n1012087</link>
    <topic>රිසානා නෆීක්ගේ මරණ දඬුවම අත්හිටුවයි</topic>
    <author>දයා පෙරේරා, දුමින්ද ගුරුගේ සහ ස්වර්ණා විජේකෝන්</author>
    <content>සෞදි අරාබියේ දී මරණ දඬුවම නියම වූ ශ්‍රී ලාංකික ගෘහ සේවිකා රිසානා නෆීක්ගේ දඬුවම ජනාධිපති මහින්ද රාජපක්‍ෂ මහතාගේ ඉල්ලීමට අනුව එරට රජු විසින් අත්හිටුවා ඇතැයි විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතා පාර්ලිමේන්තුවේ දී ඊයේ (07) ප්‍රකාශ කළේය.රිසානා නෆීක් වෙනුවෙන් යම් කිසි වන්දියක් ගෙවීමට අවශ්‍ය වන්නේ නම් එම වන්දිය ගෙවීමට රජය සූදානම් බව ද ඇමැතිවරයා කීවේය. සෞදියේ ක්‍රියාත්මක වන ෂරීයා නීතිය අනුව ඇයට සමාව දීමේ අයිතිය එරට රජයටවත් නොමැති බව පැවසූ ඇමැතිවරයා, සමාව දිය හැක්කේ එම පවුලේ කැමැත්ත අනුව බව කීය. ඒ සඳහා “ලේ වන්දිය ගෙවීමට වුවත් අප සූදානම්” බව ද ඇමැතිවරයා කීවේය.ව්‍යාජ වයසකින් රිසානා නෆීක් විදේශ ගතකර ඇති රැකියා ඒජන්සිය තහනම් කර ඇති බවද විදේශ රැකියා සඳහා යන ශ්‍රමිකයන්ගේ අවම වයස අවුරුදු 21 කර ඇති බව ද ඇමැතිවරයා කීවේය.විදේශ රැකියා, ප්‍රවර්ධන හා සුබසාධන අමාත්‍යාංශයේ වැය ශීර්ෂය පිළිබඳ කාරක සභා අවස්ථාවේ විවාදයට එක්වෙමින් ඇමැතිවරයා මේ බව පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>08</day>
    </date>
    <link>http://www.dinamina.lk/2010/12/08/_art.asp?fn=n1012088</link>
    <topic>ජනපතිගේ ප්‍රතිරූපයට හානිකරන කුමන්ත්‍රණ හඳුනාගත යුතුයි</topic>
    <author>සකුන්තලා ජයසිංහ</author>
    <content>මුළු ලොවටම තර්ජනයක් වූ ත්‍රස්තවාදය ඉතා සාර්ථකව පරාජය කළ ජනාධිපතිතුමාගේ කීර්තිමත් ප්‍රතිරූපය කඩතොළු කිරීමට දෙස් විදෙස් කොටි හිතවාදීන් ගත් අසාර්ථක උත්සාහයෙන්, අපට එරෙහිව බලපවත්වන කුමන්ත්‍රණ තුන්කල් දක්නා නුවණින් හඳුනාගත යුතුව ඇතැයි විශ්වවිද්‍යාල ප්‍රතිපාදන කොමිෂන් සභාවේ සභාපති මහාචාර්ය ගාමිණී සමරනායක මහතා පවසයි.පසුගිය දා එංගලන්තයේ දී පෙන්නුම් කළ ත්‍රස්ත වියරුවේ හැඩරුව පිළිබඳව දිනමිණ කළ විමසීමකදී මහාචාර්ය ගාමිණී සමරනායක මහතා මෙසේ පැවැසීය.එහිදී මහාචාර්ය ගාමිණී සමරනායක මහතා මෙසේ ද පැවැසීය- ලොවම පිළිගත් කීර්තිමත් විශ්වවිද්‍යාලයක දේශනයක් පැවැත්වීමට යම් අයෙක් ආරාධනා ලබන්නේ නම් එය සුවිශේෂී සිද්ධියක්. ජනාධිපති මහින්ද රාජපක්ෂ මහතාට ඒ සඳහා අවස්ථා දෙකකදීම ආරාධනා ලැබීම අප දකින්නේ විශේෂ සිදුවීමක් ලෙසයි. එහෙත් මේ දෙවැනි ආරාධනාව පිටුපස බලවත් කොටි හිතවාදී කුමන්ත්‍රණයක් සිදුවී ඇති බවට දැන් දැන් කරුණු අනාවරණය වෙමින් පවතිනවා.එය ඔක්ස්පර්ඩ් සරසවියටත් කැළැලක්. මේ උත්සාහයෙන් ජනාධිපතිතුමාගේ හෝ ශ්‍රී ලංකාවේ කීර්තියට හානියක් සිදුවුණේ නෑ. ශ්‍රී ලංකාවේ ද්‍රවිඩ ජනතාව වෙනුවෙන් පෙනී සිටින බවට රඟපාන දෙමළ ඩයස්පෝරාව ට සම්බන්ධ පිරිස් උඩබලා තම මුහුණටම කෙළගසා ගැනීමක් සිදු කරගත් බැව් නම් මේ සිද්ධියෙන් මොනවට පැහැදිලි වෙනවා.අද ත්‍රස්තවාදයෙන් බරපතළ ලෙස බැට කන්නේ බටහිර ලෝකයේ රටවල්. එහෙත් ත්‍රස්තවාදය පරාජය කිරීමේ බුද්ධිගෝචර යාන්ත්‍රණය ඔවුන් තවමත් හඳුනාගෙන නෑ. ලොව පුංචිම පුංචි රටක් වන ශ්‍රී ලංකාවේ ජනාධිපතිවරයා කොටි ත්‍රස්තවාදය මුලිනුපුටා දැමීම ගැන ඔවුන් තුළ ඇත්තේ බලවත් ඊර්ෂ්‍යාවක්. ඒ ඊර්ෂ්‍යාව පෝෂණය කිරීමට ත්‍රස්තවාදීන් වෙනුවෙන් පෙනී සිටින ඇතැම් ද්‍රවිඩ ජාතිකයන් සේම සිංහලයන්ද පෙනීසිටීම කනගාටුවට කරුණක්.ජනාධිපතිතුමා සහ රජය අපහසුතාවට පත් කිරීමට කොටි හිතවාදීන් ගත් වෑයමට එරෙහිව අද උතුරේ දෙමළ ජනතාවත් විරෝධය දක්වා තිබෙනවා. ඒ වගේම විපක්ෂයේ ඇතැම් අයද මේ ක්‍රියාව පිළිකුල් කරනවා. ත්‍රස්තවාදය විනාශ කිරීම නිසා තම පැවත්ම නැති කරගත් සුළු පිරිසක් පමණක් අඥාන ක්‍රියාවක නියැළි සිටින බවයි අපට පෙනෙන්නේ.ලංකාවට බලපෑ සුනාමි උවදුර, හමුවේදී අපේ ශ්‍රේෂ්ඨත්වය මුළු ලොවටම පෙනුනා. එදින ජර්මනියේ හිටපු චාන්සලර් වරයා ද ලංකාවට පැමිණ සුනාමියෙන් අවතැන් වී සිටියා. ලංකා රජය ඒ මොහොතේ හෙලිකොප්ටරයක් යවා ඔහුව බේරාගත්තා. ලොව පිළිගත් රාජ්‍ය නායකයන් පිළිබඳ පිළිවෙත මෙයයි.ඒ සිද්ධියෙන් ශ්‍රී ලංකාවේ ශ්‍රේෂ්ඨ බව ඔප්පු වුණා. කෙසේ වෙතත් එංගලන්තයේදී ඇති කළ මේ පහත් ක්‍රියාව හමුවේ ජාතියක් හැටියට අපි නොසැළී සිටින බවට වූ පණිවුඩය ජනාධිපතිතුමාගේ බුද්ධිමත් ක්‍රියාකලාපය ලොවට හෙළිදරව් වූ බව පැහැදිළියි.ශ්‍රී ලංකාව තුළ යළි කිසිදා හිස එසවිය නොහැකි කොටි ත්‍රස්තවාදය වෙනුවෙන් පෙනීසිටීම කළුගලේ ඔළුව ගසා ගැනීමක් හා සමානයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>08</day>
    </date>
    <link>http://www.dinamina.lk/2010/12/08/_art.asp?fn=n1012089</link>
    <topic>කොටි ක්‍රියාකාරකම්වලට එරෙහිව නැඟී සිටින්න</topic>
    <author>සුභාෂිනී සේනානායක</author>
    <content>අප රට විනාශ කළ එල්. ටී. ටී. ඊ. සංවිධානයේ කිසිම ක්‍රියාකාරකමකට ඉඩ නොදෙන බව ප්‍රකාශ කෙරෙන යෝජනාවක් පාර්ලිමේන්තුවට ඉදිරිපත් කොට ඒකමතිකව සම්මත කර ගන්නා ලෙස ලංකා කම්කරු සමිති මධ්‍ය මණ්ඩලය එක්සත් ජාතික පක්ෂය ප්‍රමුඛ විපක්ෂයට අභියෝග කර සිටී. මෙසේ යෝජනාවක් සම්මත කර ගන්නේ නම් එයට ආණ්ඩු පක්ෂයේ සියලු දෙනාගේ සහාය ලැබෙන බවද මේ අභියෝගය ඉදිරිපත් කරන ලංකා කම්කරු සමිති මධ්‍ය මණ්ඩලයේ ප්‍රධාන ලේකම් සහ හිටපු පාර්ලිමේන්තු මන්ත්‍රීසෝමවීර චන්ද්‍රසිරි මහතා ප්‍රකාශ කරයි. එක්සත් ජාතික පක්ෂය දැන්වත් රට වෙනුවෙන් සිතා මේ ජාතික යුතුකම ඉටු කළ යුතුය. තම මන්ත්‍රීවරුන් සිටින ප්‍රාදේශීය සභා පළාත් සභා තුළ ලන්ඩනයේ එල්. ටී. ටී. ඊ. ක්‍රියාකාරකම්වලට විරුද්ධව ආණ්ඩු පක්ෂය හා එක්ව යෝජනා සම්මත කළ යුතුය. ඒ අනුව මේ ක්‍රියාකාරකම්වලට විරුද්ධව එක හඬක් රට පුරා ඇති කිරීම මුළු රටටම ආදරය කිරීමක් බවද චන්ද්‍රසිරි මහතා පෙන්වා දේ.රටට ජාතියට ආදරයක් ඇත්නම් ත්‍රස්තවාදය යළිත් මේ රට තුළ නිර්මාණය කිරීමට දඟලන දෙමළ ඩයස්පෝරාව සහ එල්. ටී. ටී. ඊ. ය ජාත්‍යන්තරයෙන් පළවා හැරීමට විපක්ෂය ආණ්ඩු පක්ෂය සමග එකට කටයුතුª කළ යුතු බවද චන්ද්‍රසිරි මහතා දැඩිව කියා සිටී..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>08</day>
    </date>
    <link>http://www.dinamina.lk/2010/12/08/_art.asp?fn=n10120810</link>
    <topic>අ.පො.ස. උසස් පෙළ ප්‍රතිඵල නිකුත් වේ</topic>
    <author>දයා පෙරේරා</author>
    <content>අධ්‍යයන පොදු සහතික පත්‍ර උසස් පෙළ 2010 විභාගයේ ප්‍රතිඵල ඊයේ (7) නිකුත් කැරිණි.පිට පළාත්වලට අයත් පාසල්වල ප්‍රතිඵල ලේඛන සියල්ල ඒ ඒ පාසල්වල විදුහල්පතිවරුන්ටද, පෞද්ගලික අයැදුම්කරුවන්ගේ ප්‍රතිඵල සියල්ල අදාළ අයැදුම්කරුවන්ටද ඊයේ දිනයේ ම තැපැල් කර යැවූ බවත් විභාග කොමසාරිස් ජනරාල්වරයා වැඩිදුරටත් සඳහන් කෙළේය.එම ප්‍රතිඵලවලට අනුව ජීවවිද්‍යා අංශයෙන් දිවයිනෙන් ප්‍රථම ස්ථානයට පැමිණ ඇත්තේ පින්නවල ජාතික පාසලේ දසුන් උපමාල් කළුගල ශිෂ්‍යයා වන අතර ගණිත අංශයෙන් ප්‍රථම ස්ථානයට පැමිණ ඇත්තේ කොළඹ රාජකීය විද්‍යාලයේ විදුරංග බණ්ඩාර විජේකෝන් ශිෂ්‍යයාය. වාණිජ අංශයෙන් ප්‍රථම ස්ථානයට පැමිණ ඇත්තේ කුලියාපිටිය මධ්‍ය මහා විද්‍යාලයේ ආලෝකා වනමලී ඇන්තනී ශිෂ්‍යාව වන අතර කලා අංශයෙන් ප්‍රථම ස්ථානයට පැමිණ ඇත්තේ කොළඹ 07, කාන්තා විද්‍යාලයේ ශලෝමි ඩැනියෙල් ශිෂ්‍යාවයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>08</day>
    </date>
    <link>http://www.dinamina.lk/2010/12/08/_art.asp?fn=n10120811</link>
    <topic>ජනපතිගේ ලන්ඩන් සංචාරයශ්‍රී ලාංකිකයන්ට ආඩම්බරයක්</topic>
    <author>කටුගස්තොට සමූහ ගාමිණි චන්ද්‍රසේන</author>
    <content>කොටි හිතවාදී විවිධ සංවිධානවල උද්ඝෝෂණවලට බිය නොවී ශ්‍රී ලංකා ජනාධිපති මහින්ද රාජපක්ෂ මැතිතුමා ලන්ඩන් සංචාරයේ යෙදීම ශ්‍රී ලාංකිකයන් හැටියට අපට ආඩම්බර විය හැකි කරුණක් බවත් මෙයින් බටහිර රටවල කොටි හිතවාදීන්ට කනේ පහරක් වැදුණ බවත් ජාත්‍යන්තර මූල්‍ය සහයෝගීතාව පිළිබඳ ජ්‍යෙෂ්ඨ අමාත්‍ය ආචාර්ය සරත් අමුණුගම මහතා 5 දා හතරලියද්දේදී පැවැසීය.කටුගස්තොට අධ්‍යාපන කලාපයේ පසුගිය පහ වසර ශිෂ්‍යත්ව විභාගයේ දී සමත්කම් දැක්වූ සිසු සිසුවියන්ට හා ඔවුන්ට අධ්‍යාපනය දුන් ගුරු මහත්ම මහත්මීන්ට උපහාර පිදීම සඳහා හතරලියද්ද ටී.බී. ඉලංගරත්න ජාතික පාසලේ පසුගිය 5 දා පැවැති උත්සවයේ දී ඇමැතිවරයා එසේ පැවැසීය.ඇමැති අමුණුගම මහතා එහිදී මෙසේද පැවසීය.ත්‍රස්තවාදය සහමුලින් නැති කළ ලොව එකම රට ශ්‍රී ලංකාවයි. බටහිර බලවත් රටවලටවත් එය කළ නොහැකි වූ නිසා ඔවුන් ලංකාවට එරෙහිව පිරිස් මෙහෙයවනවා. අපි ඔවුන්ට හිස නැමිය යුතු නැහැ.ආරක්ෂක වියදම්වලට පසු මේ රටේ වැඩිම මුදල වියදම් කරන්නේ අධ්‍යාපනයට හා සෞඛ්‍යයටයි. ඒ නිසා මේ රටේ දරුවන් අධ්‍යාපනයෙන් මුල්තැනට එන්න උත්සාහ කළ යුතුයි.මෙහිදී කථා කළ කටුගස්තොට කලාප අධ්‍යාපන අධ්‍යක්ෂ ලීනා පෙරේරා මහත්මිය මෙසේ පැවැසුවාය.“දරුවන්ගේ ජීවිතයේ හොඳම කාලය ගතවන්නේ පාසල තුළයි. ඒ නිසා පාසල ප්‍රියමනාප තැනක් කළ යුතුයි. ඒ සඳහා ගුරුවරුන් මෙන්ම දෙමාපියන්ද සහය විය යුතුයි.හතරලියද්ද කනිෂ්ඨ විද්‍යාලයේ විදුහල්පති මංජුල තෙන්නකෝන් මහතා ඇතුළු පිරිසක් විසින් මේ උත්සවය සංවිධානය කර තිබිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>08</day>
    </date>
    <link>http://www.dinamina.lk/2010/12/08/_art.asp?fn=n10120812</link>
    <topic>වයඹ පාසල්වල ශාරීරිකඅධ්‍යාපන ගුරු හිඟයක්</topic>
    <author>කුරුණෑගල දකුණ සමූහ එම්. මහරුප්</author>
    <content>වයඹ පළාතේ පාසල් රැසක ශාරීරික අධ්‍යාපනය උගැන්වීම සඳහා අවශ්‍ය ගුරුභවතුන්ගේ හිඟයක් පවතියි.මේ හේතුව මත සිසුන්ට ශාරීරික අධ්‍යාපන විෂයට අදාළ පුහුණුවීම් කිසිවක් ලබාදීමට නොහැකි වී ඇති බව විදුහල්පතිවරු පවසති. පසුගිය කාලයේ විද්‍යාපීඨ වලින් පිටවූ ගුරුවරුන්ට ශාරීරික අධ්‍යාපන පත්වීම් ලබාදී ඇතත් ඔවුන් සියල්ලම අනුයුක්ත කර ඇත්තේ ජාතික පාසල්වලටය.ශාරීරික අධ්‍යාපන ගුරුවරුන් බඳවා ගැනීමක් ද දැනට සිදු නොවන හෙයින් මේ ගැටලුව වයඹ පළාත් සභා පාසල්වලට බෙහෙවින් බලපා තිබේ.ඇතැම් පාසල්වල මේ විෂයය ඉගැන්වීම සඳහා නැටුම් විෂය හා විද්‍යා විෂයයන් උගන්වන ගුරු භවතුන්ට පවරා ඇතත් එම කටයුතුද සාර්ථක වී නැත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>08</day>
    </date>
    <link>http://www.dinamina.lk/2010/12/08/_art.asp?fn=n10120813</link>
    <topic>කළු ගඟේ ජල මට්ටම ඉහළට</topic>
    <author>බේරුවල විශේෂ බී. එම්. මුක්තාර්</author>
    <content>පසුගිය දිනවල ඇදහැලුණු වර්ෂාව නිසා කළු ගඟේ ජල මට්ටම ශීඝ්‍රයෙන් ඉහළ යන අතර, දිස්ත්‍රික්කයේ පහත් බිම් රැසක්ම දැනටමත් ජලයෙන් යටවී ඇත.දිස්ත්‍රික්කයේ කුඹුරු අක්කර දහස් ගණනක්ම ජලයෙන් යටවී ඇත.ගොවිතැන් කටයුතු ද ඇනහිට තිබේ. කළුගල් කැඩීම, ගඩොල් කර්මාන්තය, කළු ගඟෙන් වැලි ගොඩදැමීම, ධීවර කටයුතු හා රා කර්මාන්තය මහ වැසි නිසා ඇනහිට ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>08</day>
    </date>
    <link>http://www.dinamina.lk/2010/12/08/_art.asp?fn=n10120814</link>
    <topic>අපරික්ෂාකාරී ලෙස රිය පැදවූරියැදුරන් 118ක් මිය ගිහින්</topic>
    <author>ආරියපාල වංශතිලක කුරුණෑගල මධ්‍යම විශේෂ</author>
    <content>මේ වසරේ ජනවාරි මාසයේ සිට පසුගිය මාසය දක්වා කාලයේ බීමතින් රිය පැදවූ රියදුරන් 14625 ක් හා මාර්ග නීති උල්ලංඝනය කළ රියදුරන් 6215 ක් අත් අඩංගුවට පත්වූ බවත් අපරික්ෂාකාරී අයුරින් රිය පැදවූ 118 දෙනෙක් මිය ගොස් ඇති බවත් කුරුණෑගල පොලිසියේ රථ වාහන අංශය සඳහන් කරයි.කුරුණෑගල දිස්ත්‍රික්කයේ මාර්ග රිය අනතුරුවලින් වැඩි සංඛ්‍යාවක් වාර්තා වී ඇත්තේ කුරුණෑගල ගොකරැල්ල වාරියපොළ සහ මාවතගම යන පොලිස් කොට්ඨාස වලිනි.2009 රිය අනතුරු වලින් මිය ගොස් ඇත්තේ 98 දෙනෙක් පමණි. මේ වසරේ එය 118 දක්වා ඉහළ ගොස් තිබෙන බැව් කොට්ඨාශ රථවාහන අංශයේ ස්ථානාධිපති චන්න වෑත්තෑව මහතා පැවසීය.මාර්ග නීති කඩ කළ රියදුරන් 4715 දෙනෙකුට එරෙහිව අධිකරණය මගින් රුපියල් 14615295 ක දඩ මුදල් වශයෙන් රජය අය කර ගෙන ඇති අතර බරපතළ රිය අනතුරු 252 ක්ද සුළු තුවාලකරුවන් 395 ක්ද බීමතින් රිය පැදවූ සංඛ්‍යාව 659 ක්ද වාර්තා වී තිබෙන බැව් චන්න වෑත්තෑව මහතා වැඩිදුරටත් ‘දිනමිණ’ ට පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>08</day>
    </date>
    <link>http://www.dinamina.lk/2010/12/08/_art.asp?fn=n10120815</link>
    <topic>රට පුරා තද වැස්සෙන් 94, 971ක් අවතැන්</topic>
    <author>ප්‍රාර්ථනා වීරසිංහ</author>
    <content>රටපුරා ඇද හැළෙන මහ වර්ෂාව හේතුවෙන් පීඩාවට පත් පිරිස 94971 දක්වා ඉහළ ගොස් තිබේ.පවුල් 24109ක් විපතට පත් වී ඇති අතර සුබසාධන කටයුතු වෙනුවෙන් රජය මේ වනවිට රුපියල් මිලියන 43ක් ලබා දී තිබෙන බව ආපදා කළමනාකරණ මධ්‍යස්ථානය පවසයි.අවතැන් වූ පුද්ගලයන් 7784 දෙනකු දැනට කඳවුරු 48ක රඳවා සිටින අතර ඔවුන්ට අවශ්‍ය අත්‍යවශ්‍ය පහසුකම් සහ ආහාර ද්‍රව්‍ය ලබාදීම ප්‍රාදේශීය ලේකම් කාර්යාල හරහා සිදුකරන බව ආපදා කළමනාකරණ මධ්‍යස්ථානයේ සහකාර අධ්‍යක්ෂ ප්‍රදීප් කොඩිප්පිලි මහතා පවසයි.දැනට පූර්ණ හා අර්ධ වශයෙන් නිවාස 3680ක් හානියට පත් වී තිබේ.මහනුවර, මාතලේ, හම්බන්තොට , යාපනය ත්‍රිකුණාමලය , කෑගල්ල , රත්නපුර , මුලතිව්, මන්නාරම, ඇතුළු දිස්ත්‍රික්ක කිහිපයක තවදුරටත් වැසි ලැබී තිබෙන අතර ජලාශ කිහිපයක වාන් දොරටු විවෘත කිරීමට සිදුවන බැවින් ගංඟා දෙපස සිටින ජනතාවට ආරක්ෂාකාරි ක්‍රියාමාර්ග අනුගමනය කරන ලෙස ආපදා කළමනාකරණ මධ්‍යස්ථානය දන්වා සිටී.ඊයේ වනවිට මිලි මීටර් 152.5ක් වූ වැඩිම වර්ෂාපතනය වාර්තා වී ඇත්තේ හිනිදුම ප්‍රදේශයෙනි. හෙට දිනය වනවිටත් මේ කාලගුණ තත්ත්වය පවතින අතර නිරිතදිග, බස්නාහිර, සබරගමුව, මධ්‍යම දකුණු ප්‍රදේශවලට තදවැසි සහ සුළං ඇති විය හැකි බව කාලගුණ විද්‍යා දෙපාර්තමේන්තුව පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>08</day>
    </date>
    <link>http://www.dinamina.lk/2010/12/08/_art.asp?fn=n10120816</link>
    <topic>කුඩු ගාමිණී රඳවාගෙන වැඩිදුර ප්‍රශ්න කරයි</topic>
    <author>සුරන්ජිත් පෙරේරා</author>
    <content>ගිනි අවි සහ මත්ද්‍රව්‍ය සමඟ ගල්කිස්ස පොලිසිය මගින් අත්අඩංගුවට ගත් අඟුලානේ කුඩු ගාමිණී නොහොත් වන්නිආරච්චිගේ ගාමිණී නැමැත්තා සහ ඔහුගේ් අනියම් බිරිය රඳවාගෙන වැඩිදුරටත් පරීක්ෂණ සිදුකරන බව ගල්කිස්ස පොලිසිය කියයි.පෙරේදා 7 දින පිලියන්දල පොල්ගස්ඕවිට ප්‍රදේශයේ දී මේ මත්ද්‍රව්‍ය ජාවාරම්කරු අත්අඩංගුවට ගැනුනේ හෙරොයින් ග්‍රෑම් 5 ක් සහ ටී 56 ගිනි අවියක් සමඟ එයට යොදන පතොරම් 24ක් සහ .38 රිවොල්වරයක් සමඟ එයට යොදන පතොරම් 7 ක් සමඟිනි.නවීන වර්ගයේ මෝටර් රථයකින් මේවා ප්‍රවාහනය කරමින් සිටිය දී ගල්කිස්ස පොලිසියේ විශේෂ පොලිස් කණ්ඩායමක් මෙම වැටලීම සිදු කළේය.සැකකාර කුඩු ගාමිණිගේ විවාහක බිරිය හෙරොයින් ළඟ තබා ගැනීමේ වරදට රක්ෂිත බන්ධනාගාර ගතකර සිටින අතර අත්අඩංගුවට පත්වූ අනියම් බිරිය කුමුදුනි හෙට්ටිආරච්චි නැමැති අඟුලාන ප්‍රදේශයේ කාන්තාවකි. සැකකරු රත්මලාන ප්‍රදේශයේ සිටින පැරණිතම හෙරොයින් ජාවාරම්කරු වන අතර 1983 වසරේ හෙරොයින් හඳුන්වාදීමේ පුද්ගලයින් කිහිපදෙනාගෙන් එක් අයෙකු බව පොලිසිය කියයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>08</day>
    </date>
    <link>http://www.dinamina.lk/2010/12/08/_art.asp?fn=n10120817</link>
    <topic>ගොඩවාය වරායේපුරාවිද්‍යා ගවේෂණ ඇරැඹේ</topic>
    <author>නන්දසිරි වැලිගමගේ – ගාල්ල දිසා සමූහ</author>
    <content>විද්‍යාඥයන් හය දෙනෙකුගෙන් යුතු ශ්‍රී ලාංකික සමුද්‍ර පුරාවිද්‍යා ගවේෂණ කණ්ඩායමක් සේද මාර්ගයේ ප්‍රධානම තොටුපළක්ව තිබූ හා පැරැණිම ඓතිහාසික වරායක් වූ අම්බලන්තොට ‘ගොඩවාය’ වරායේ පුරාවිද්‍යා ගවේෂණය අද (08) ආරම්භ කෙරිණි.මේ සඳහා අවශ්‍ය මූල්‍යමය දායකත්වයන් යුනෙස්කෝව හා නෙදර්ලන්ත රජය ලබාදී ඇත.මෙවර සිදු කෙරෙන ගවේෂණය සඳහා ඉන්දියාව, පිලිපීනය, ඉන්දුනීසියාව, මැලේසියාව යන රටවල මුහුදු පුරාවිද්‍යාඥයන් හය දෙනකුද ලාංකික ගවේෂකයන් සමග එක්වීමට නියමිත අතර එකී පිරිසට යුනෙස්කෝව හා නෙදර්ලන්තය මූල්‍ය අනුග්‍රහයන් දක්වයි.මේ ගවේෂණය ප්‍රථම අදියර දෙසැම්බර් 8 දින සිට 16 දින දක්වා සිදු කිරීමට සියලුම කටයුතු යොදා ඇතැයි ශ්‍රී ලාංකික මුහුදු පුරාවිද්‍යා ඒකකය පැවැසීය. අපේ සමුද්‍ර පුරාවිද්‍යා පිරිස මෙයට පෙර සිදු කළ මූලික ගවේෂණයේදී ආසියාවේ පැරැණිම නැවක කොටස් සොයා ගැනිණි. බොහෝ විට මේ නැව ලාංකික නැවක් විය හැකි බවටද ඉඟි කර ඇත.දෙවන වරට සිදු කෙරෙන මෙකී ගවේෂණ කටයුතුවල සමාරම්භක උළෙලට පුරාවිද්‍යා කොමසාරිස් ජනරාල් ආචාර්ය සෙනරත් දිසානායක මධ්‍යම සංස්කෘතික අරමුදලේ අධ්‍යක්ෂ ජනරාල් නිමල් ද සිල්වා යන මහත්වරු ඇතුළු පිරිසක් එක් වෙති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>08</day>
    </date>
    <link>http://www.dinamina.lk/2010/12/08/_art.asp?fn=n10120818</link>
    <topic>පැය හතරක මෙහෙයුමකින් ගැට කිඹුලා ළිඳෙන් ගොඩ ගනී</topic>
    <author>හබරණ සමූහ – ඩබ්ලිව්.එම්.එච්. ගුණවර්ධන</author>
    <content>හබරණ, ඊරිඔය ගම්මානයේ අඩි විසි පහක් පමණ ගැඹුර ළිඳකට වැටී සිටි අඩි හයක් පමණ දිගැති ගැට කිඹුලෙකු පැය හතරක පමණ මෙහෙයුමකින් පසුව ඉකුත් 6 දා රාත්‍රි හතට පමණ බේරාගෙන ඇත.මින්නේරිය ජාතික උද්‍යානයේ උද්‍යාන භාරකරු ප්‍රදීප් හෙට්ටිආරච්චි ඇතුළු නිලධාරීන් ද, හබරණ පොලිසියේ පාරිසරික ආරක්ෂක ඒකකයේ ස්ථානාධිපති පොලිස් පරීක්ෂක ඒ.පී.ආර්. මොහොමඩ් මහතා ඇතුළු නිලධාරීහුද, ප්‍රදේශවාසීහු ද කිඹුලා බේරා ගැනීම සඳහා දායක වූහ.ජලයෙන් පිරී තිබූ ළිඳේ ජලය ඉසීමට මහත් පරිශ්‍රමයක් දැරීමට මේ පිරිසට සිදුවිය. ගොඩට ගත් එම කිඹුලා මින්නේරිය ජාතික උද්‍යානයේ කිරිඔයට මුදා හරින ලදී. කිඹුලා මුදා ගැනීමේ මෙහෙයුමේ අවස්ථා කිහිපයක් මෙහි දැක්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>08</day>
    </date>
    <link>http://www.dinamina.lk/2010/12/08/_art.asp?fn=n10120819</link>
    <topic>වංචනිකව විවාහ වූවාටලක්‍ෂ 3ක ශරීර ඇප</topic>
    <author>කොච්චිකඩේ විශේෂ – ඩී. මිහිදුකුල</author>
    <content>නීත්‍යානුකූ®ල විවාහක කාන්තාව ජීවතුන් අතර සිටිය දී වෙනත් කාන්තාවක් වංචා සහගත ලෙස විවාහ කර ගත්තේ යැයි කියන තැනැත්තකු රු. 10,000 ක මුදල් ඇප හා ලක්‍ෂ 3 ක ශරීර ඇප මත මුදාහැරීමට මීගමුව ප්‍රධාන මහේස්ත්‍රාත් ජයකි ද අල්විස් මහත්මිය නියෝග කළාය.මුදාහැරීමට නියෝග ලැබුවේ නූර්පාර කළුතර පදිංචි මහම්මදු මුජස්සර් මොහොමදු සහයිල් නැමැති අයෙකි.පැමිණිලිකාර කාන්තාව පෝරතොට කොච්චිකඩේ පදිංචි තැනැත්තියෙකි. ඇය මෙම සැකකරු සමඟ මගුල් කපුවෙකු ගෙනා යෝජනාවක් අනුව 2010 – 11 – 30 විවාහ වී ඇත. විවාහයෙන් පසු දින 3 ක් ඇගේ නිවසේ පදිංචිව සිට පසුව සැකකරු කළුතර පිහිටි සැකකාර පුරුෂයාගේ නිවසට ගොස් ඇත.මාරපන, වැව්කඩේ, රත්නපුරය පදිංචි කාන්තාවක් දුරකතනයෙන් පැමිණිලිකාරියට කතා කර සැකකරු කලින් ඇය සමඟ නීත්‍යානුකූ®ලව විවාහ වූ බව පවසා එම විවාහ දිනයේ දී ගත් මංගල ඡායාරූප ද පෙන්වා ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>08</day>
    </date>
    <link>http://www.dinamina.lk/2010/12/08/_art.asp?fn=n10120820</link>
    <topic>දේශපාලනයෙන් විනාශ වූ රටදේශපාලනඥයන්ම ගොඩ ගත යුතුයි</topic>
    <author>චන්ද්‍රිකා පෙරේරා</author>
    <content>දේශපාලනයෙන් විනාශ කළ අපේ රට දේශපාලනඥයින් විසින් නැවත සකස් කළ යුතු බව ධීවර හා ජලජ සම්පත් සංවර්ධන ඇමැති රාජිත සේනාරත්න මහතා පවසයි.සීනෝර් ආයතනයේ දී ඉකුත්දා පැවැති සෙත් පිරිත් පින්කම් මාලාවට සහභාගි වෙමින් රාජිත සේනාරත්න මහතා එම අදහස් පළ කළේය.එහිදී තවදුරටත් අදහස් දක්වමින් ඇමැතිවරයා මෙසේද කීය. අතීතයේ ශ්‍රී ලංකාවේ පැවැති ශ්‍රී විභූතිය නැවතත් ඇති කිරීම සඳහා පක්ෂ පාට ඉවතලා සියලු දෙනා එක්විය යුතුයි. කැපවිය යුතුයි. එමගින් අනාගතයේදී සුන්දර රමණීය දේශයක් අපට උරුමකර ගත හැකියි. එදිනට ඉන්දියන් සාගරයේ මුතුඇටය කියන විරුදාවලිය ශක්තිමත් වේවි.අපි දීර්ඝ ගමනක් ඇවිත් ඉන්නේ. තවත් දීර්ඝ ගමනක් ඉදිරියට යා යුතුයි. මුළු ලෝකයම බැහැ කියන විට ශ්‍රී ලංකාව ත්‍රස්තවාදයෙන් නිදහස් කර ගැනීමේ කාර්යයට ජනාධිපති මහින්ද රාජපක්ෂ මහතා නිසි නායකත්වය ලබා දුන්නා. එතුමා මේ රට බේරගත්තේ අතීතයේ තිබුණු ශ්‍රී විභූතිය නැවත ඇති කරන්න. ත්‍රස්තවාදයෙන් නිදහස් කරගත් මේ රට ඉදිරි වසර හයේ දී ආසියාවේ ආශ්චර්යය බවට පත්කිරීමෙන් පසුවයි අප දේශපාලනයෙන් සමුගන්නේ.මේ අභියෝගය ජයගන්න දුක්විඳීන්න සිදුවෙනවා. මහන්සි වෙන්න වගේම කැපකිරීම් කරන්න සිදුවෙනවා. ඒකට අපි ලෑස්ති වෙමු. සුළු කලක් කරන කැපවීමෙන් අපේ මුළු අනාගතේම යහපත් වෙනවා. අපේ දරු පරම්පරාවලට ඉන්දියන් සාගරයේ මුතු ඇටය වූ මේ දිවයින සුන්දර රමණීය එකක් බවට පත්කර දිය හැකියි.ධීවර හා ජලජ සම්පත් සංවර්ධන අමාත්‍යාංශයේ ලේකම් ආචාර්ය දමිතා ද සොයිසා, සීනෝර් ආයතනයේ සභාපති සරත් කුමාර ද සිල්වා, සීනෝර් ආයතනයේ විධායක අධ්‍යක්ෂ උජිත් අනුරාධ යන මහත්ම මහත්මීහුද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>08</day>
    </date>
    <link>http://www.dinamina.lk/2010/12/08/_art.asp?fn=n10120821</link>
    <topic>මෙවර අ.පො.ස (සා.පෙ) විභාගයට රැඳවියන් 30ක්</topic>
    <author>බුද්ධිකා ඉඹුලාන සහ සුභාෂිනි සේනානායක</author>
    <content>මෙවර අධ්‍යයන පොදු සහතික පත්‍ර විභාගය සඳහා බන්ධනාගාරගතව සිටින රැඳවියන් තිස්දෙනෙකු පෙනී සිටින බව බන්ධනාගාර කොමසාරිස් මේජර් ජනරාල් වී. ආර්. ද සිල්වා මහතා පවසයි.ම් රැඳවියන් අතර එල්. ටී. ටී. ඊ. රැඳවියන් 9 දෙනෙකුද සිටින බව කොමසාරිස්වරයා ප්‍රකාශ කරයි.කොළඹ මැගසින් බන්ධනාගාරයේ දස දෙනෙකු, දලුපොත බන්ධනාගාරයේ රැඳවියකු සහ අඹේපුස්ස තරුණ වරදකරුවන්ගේ මධ්‍යස්ථානයේ රැඳවියන් 21 දෙනෙකු මේ අනුව මෙවර අ.පො.ස. සා.පෙ විභාගය සඳහා පෙනී සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>08</day>
    </date>
    <link>http://www.dinamina.lk/2010/12/08/_art.asp?fn=n10120822</link>
    <topic>කොළඹ අක්‍රමවත් පැරණි ජලනළ පද්ධතියෙන් ජලය 50% ක් අපතේ යයි</topic>
    <author>අනූෂා ගුරුසිංහ</author>
    <content>කොළඹ මහ නගර සීමාවේ පවතින ඉතාම අක්‍රමවත් ජල පද්ධතිය හා පැරණි ජලනළ භාවිතයෙන් ලබා දෙන ජලයෙන් 50% ක් අපතේ යන බව ජාතික ජලසම්පාදන හා ජලාපවාහන මණ්ඩලයේ සභාපති කරුණාසේන හෙට්ටිආරච්චි මහතා පවසයි.වසර 1878 කාලයේ ඉංගී‍්‍රසි ආණ්ඩුව පැවති සමයේ ලබුගම කලටුවාව ජලාශ ඇතිකර ඒ මගින් කොළඹට නළ ජලය ලබාදීම සඳහා යෙදූ පයිප්ප මේ වන විට ඉතාම අබලන් තත්ත්වයේ පවතින බැවින් ඒවායින් මෙසේ ජලය අපතේ යාමක් සිදුවන බව ඒ මහතා පෙන්වා දේ.වැඩිම ජල පාරිභෝගිකයින් ප්‍රමාණයක් ජීවත්වන කොළඹ නගරයේ සිදුවන ජලය අපතේ යාම වළක්වා ගැනීම සඳහා පැරණි පයිප්ප ඉවත් කිරීමේ ව්‍යාපෘතිය අදියර කීපයකින් ක්‍රියාත්මක කර තිබේ.වසර සිය ගණනක් පැරණි ඇස්බැස්ටෝස් සහ සිමෙන්තිවලින් නිමවූ පයිප්ප වෙනුවට නවීන තාක්ෂණය භාවිතා කර නිම වූ පොලිතින් සහ ඩී. අයි. වැනි පයිප්ප යෙදීම මේ මගින් සිදු වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>08</day>
    </date>
    <link>http://www.dinamina.lk/2010/12/08/_art.asp?fn=n10120823</link>
    <topic>සක්විතිට අයත් මුද්‍රණ ආයතනයක්විකුණා මුදල් නඩුව අදාළ ගිණුමට</topic>
    <author>මානෙල් පුෂ්පකුමාරි</author>
    <content>සක්විති මූල්‍ය ආයතනය මගින් අඹුල්දෙණිය මාදිවෙල පාරේ ස්ථානයක පවත්වා ගෙන ගිය අනුරාධිනී ප්‍රින්ටර්හි මුද්‍රණ යන්ත්‍ර ඇතුළු එහි සියලු දේපළ වෙන්දේසියේ විකුණා එම මුදල සක්විති නඩුවට අදාළ ගිණුමට බැර කරන ලෙස නුගේගොඩ මහේස්ත්‍රාත් හා අතිරේක දිසා විනිසුරු රෝහණ අනුර කුමාර හේරත් මහතා නියෝග කෙළේය.අභය රණසිංහ මුදියන්සේලාගේ චන්දන වීර කුමාර රණසිංහ හෙවත් සක්විති රණසිංහ සහ ජේ. පී. කුමාරි අනුරාධිනී (යුවළ) තවදුරටත් රිමාන්ඩ් භාරයේ තැබීමට නියම විය.සක්විති මූල්‍ය ආයතනය පවත්වාගෙන ගිය නුගේගොඩ නාවල පාරේ අංක 8 දරන ස්ථානයේ ඇති සක්විතිගේ දේපළ එහි උඩු මහලට දමා පහත මහළ එම ගොඩනැගිල්ලේ අයිතිකරුට බාරදෙන ලෙසත්, මෙයට අදාළ දේපළ උඩුමහලට ගෙන යාමේ අවස්ථාවට මේ අධිකරණ ලේඛකාධිකාරියේ සහායද ලබාගත යුතු යැයි ද රහස් පොලිසියට නියම කෙළේය.ඩබ්ලිව්. ඒ. දර්ශනී මධුවන්ති, එම්. ජේ. තරංග රුක්ෂාන්, උපේක්ෂා සංකේතා, එරික් පුෂ්පකුමාර ඇතුළු සැක 21 දෙනා ඇපමත මුදා හැර සිටිති. මෙයට අදාළ සැක පුද්ගලයන්ට සෑම සෙනසුරාදාවකම රහස් පොලිසිය හමුවේ පෙනී සිිටිය යුතු බවට නියමව ඇතත්, තරංග රුක්ෂාන්, ආර්. සුරේෂ් කුමාර, උපේක්ෂා සංකේතා යන තිදෙනා පසුගිය 4 වැනිදා එහි වාර්තා කර නැති බව ද සඳහන් විය.මේ පිළිබඳව තවදුරටත් කරුණු දැක්වූ රහස් පොලිසිය බී. එල්. එරික් පුෂ්පකුමාර නැමැත්තා ළඟ තිබියදී මිරිහාන පොලිසිය විසින් අත්අඩංගුවට ගෙන තිබූ මෝටර් රථය බැඳුම්කරයක් මත එහි පරම අයිතිකාර සමාගමට මුදාහැර ඇත. නමුත් එම රිය පිළිබඳ පරීක්ෂණ අවසන් නැති බැවින් දැනට ඒ පිළිබඳ කර ඇති පරීක්ෂණ උද්ධෘත උපදෙස් සඳහා නීතිපති වෙත ඉදිරිපත් කර ඇති බැවින්ද එම රිය මුදා නොහරින්නැයි අධිකරණයෙන් ඉල්ලා සිටියේය.මුදල් තැන්පත්කරුවන්ගෙන් වංචනික ලෙස ලබාගත් මුදල් සැකකාර එරික් පුෂ්පකුමාර නැමැත්තා මේ රිය පරිහරණය කිරීමේදී වැයකර ඇද්දැයි කරනු ලබන පරීක්ෂණ අවසන් නැතැයි ද රහස් පොලිසිය තවදුරටත් අධිකරණයට චන්වීය.6 වැනි සැකකාරිය වන ධිමන්ති සන්දීපිකා අධිකාරිගේ වාහනය ඇගේ සොහොයුරියකගේ සැමියා විසින් මිලදී ගෙන ඇති අතර එම රිය රාජගිරියේ ආයතනයට කුලී පදනම මතදී ඇතැයි ද සඳහන් කෙළේය. එහි රියැදුරු ලෙස ධිමන්තිගේ සැමියා කටයුතු කරන බවද සඳහන් කළ රහස් පොලිසිය මේ රථය ධිමන්ති සන්දීපිකා විසින් මිලදී ගැනීමේ දී ඒ සඳහා සක්විති ආයතනයේ මුදල් යොදවා ඇද්දැයි තවදුරටත් පරීක්ෂණ පවත්වන බව කියා සිටියේ ය.මේ සිද්ධිය සම්බන්ධයෙන් පැමිණිලිකරුවන් වෙනුවෙන් නීතිඥ ලක්ෂ්මන් ගල්හේන මහතා පෙනී සිටි අතර, සැකකරුවන් වෙනුවෙන් ජ්‍යෙෂ්ඨ නීතිඥ විදුර පී. මංචනායක මහතා සුනීතා නානායක්කාර මහත්මිය ඇතුළු ජනක වැලිවත්ත, වසන්ත රණසිංහ, ශ්‍යාමා චන්ද්‍රසේන නීතිඥවරුන් පෙනී සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>08</day>
    </date>
    <link>http://www.dinamina.lk/2010/12/08/_art.asp?fn=n10120824</link>
    <topic>එ.ජා.සංවිධානය අවදානම් ප්‍රදේශ ලැයිස්තුවෙන්නැඟෙනහිර පළාත ඉවත් කරයි</topic>
    <author>ත්‍රිකුණාමලය විශේෂ ඒ. ටී. එම්. ගුණානන්ද</author>
    <content>ලොව රටවල් අතර අවදානම් ප්‍රදේශ ලෙස ලැයිස්තු ගතකර තිබූ ශ්‍රී ලංකාවේ නැඟෙනහිර පළාත එම අවදානම් ලැයිස්තුවෙන් ඉවත් කළ බව එක්සත් ජාතින්ගේ සංවිධානය කියයි.පැවැති යුද ගැටුම් හේතුවෙන් ශ්‍රී ලංකාවේ උතුරු නැෙඟනහිර අවදානම් ප්‍රදේශ ලෙස පසුගිය කාලයේ අවදානම් ලැයිස්තුවට ඇතුළත් කර තිබුණි.යුද ගැටුම් නිමාවීම, බිම් බෝම්බ ඉවත් කිරීම, යළි පදිංචි කිරීම, පළාතේ සාමය ස්ථාපිතවීම ආදී කරුණු රැසක් නිර්නායකයන් ලෙස සැලකිල්ලට ගෙන නැඟෙනහිර පළාත අවදානම් නොමැති බැවින් මෙම ලැයිස්තුවෙන් නැඟෙනහිර පළාත ඉවත් කර තිබේ.නැෙඟනහිර පළාතේ අවදානම් තත්ත්වයක් නොමැති බවට එක්සත් ජාතීන්ගේ සංවිධානය මේ වනවිට ප්‍රකාශ කිරීමත් සමඟ එම සංවිධානය යටතේ එම පළාතේ සහන සේවා, කටයුතුවල යෙදී සිටින දේශීය හා විදේශීය සහන සේවකයන්ට මෙතෙක් ගෙවූ අවදානම් දීමනාවද කපාහැර තිබේ.මේ අතර නැඟෙනහිර පළාත අවදානම් තත්ත්වයෙන් මිදීමත් සමඟ ආධාර ලබාදුන් රටවල් සහන සේවා සඳහා ලබාදුන් අරමුදල් සීමා කිරීමත්, එක්සත් ජාතීන්ගේ සංවිධානයට අයත් නැඟෙනහිර පළාත පුරා ව්‍යාප්ත වූ ආයතන බොහෝමයක සේවාවන් මේ වසර තුළ අවසන් කිරීමටත් තීරණය කර තිබේ. කෙසේ වෙතත් උතුරේ බිම් බෝම්බ ඉවත් කිරීම, යළි පදිංචි කිරීම් තවදුරටත් සිදුවන බැවින් එම පළාත අවදානම් ලැයිස්තුවෙන් ඉවත්කර නැත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>08</day>
    </date>
    <link>http://www.dinamina.lk/2010/12/08/_art.asp?fn=n10120825</link>
    <topic>පැරකොට් වල් නාශකයශ්‍රී ලංකාවේ තහනම් කළයුතුයි</topic>
    <author>තිලක් පුෂ්ප කුමාර රත්නායක</author>
    <content>පැරකොට් වල්නාශකය ශ්‍රී ලංකාවේ තහනම් කළ යුතු බව සබරගමුව විශ්වවිද්‍යාලයේ ආචාර්ය ජී. අයි. යාපා මහතා පවසයි.මෙම වල් නාශකය, ඔස්ට්‍රියාව, ඩෙන්මාර්කය, ස්වීඩනය හා හංගේරියාව යන රටවල තහනම් කර ඇතත් එය ශ්‍රී ලංකවේ භාවිත වන බවද ඒ මහතා කියයි.මේ නිසා වසරකට ජීවිත හානි 500ක් සිදුවන අතර 80000ක් රෝගීන් බවට පත්වන බව යාපා මහතා සඳහන් කරයි.නව පාරිසරික සම්පත් මධ්‍යස්ථානයේ සභාපති නලීන් ගුණතිලක, සම්පත් සම්බන්‍ධීකාරක සනත් ජයසේකර යන මහත්වරුද මේ ගැන අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>08</day>
    </date>
    <link>http://www.dinamina.lk/2010/12/08/_art.asp?fn=n10120826</link>
    <topic>නව ඉන්ෆ්ලුවෙන්සා රෝගීන් 235ක් ගැන වාර්තා වෙයි</topic>
    <author>සන්ධ්‍යා කරුණාරත්න</author>
    <content>නව ඉන්ෆ්ලුවෙන්සා ඒ එච් 1 එන් 1 රෝගීන් 235 දෙනෙක් මේ වන විට වාර්තා වී ඇතැයි වසංගත රෝග විද්‍යා අංශය පවසයි.පසුගිය ඔක්තෝබර් අවසන් සතියේ සිට මේ දක්වා වාර්තා වූ රෝගීන් 235 දෙනාගෙන් රෝගීන් හතරදෙනෙක් මරණයට පත්වී ඇතැයි ද වසංගත රෝග විද්‍යා අංශයේ වැඩබලන අධ්‍යක්‍ෂ වෛද්‍ය සුදත් පීරිස් මහතා ප්‍රකාශ කළේය.කොළඹ දිස්ත්‍රික්කයෙන් වැඩිම රෝගීන් පිරිසක් වාර්තා වීම සිදුවන අතර රට පුරා අනෙකුත් දිස්ත්‍රික්කවලින් ද රෝගීන් වාර්තා වීම සිදුවන බව හෙතෙම කීය.සෞඛ්‍ය අධ්‍යාපන කාර්යාංශයේ පැවැති මාධ්‍ය සම්මන්ත්‍රණයක දී ඔහු මේ බව ඊයේ (07 දා) ප්‍රකාශ කර සිටියේය.කොළඹ දිස්ත්‍රික්කයෙන් වැඩිම රෝගීන් පිරිසක් වාර්තා වීමට හේතුව අධික ජනගහනය බවත්, ශ්වසනය හා කෙළ බිඳිති මගින් රෝගය පැතිරයාම සිදුවන බවත් ඒ මහතා ප්‍රකාශ කළේය.නව ඉන්ෆ්ලුවෙන්සා රෝගය සඳහා එන්නත් ලබාදීම සිදුකරන අතර ඕනෑම සෞඛ්‍ය වෛද්‍ය නිලධාරි කාර්යාලයකින් සහ ප්‍රධාන රෝහලකින් ලබාගත හැකිය. එම එක් මාත්‍රාවක වටිනාකම රුපියල් 10,000 කි. එන්නත් මාත්‍රා මිලියන 1.5 ක් ලෝක සෞඛ්‍ය සංවිධානයේ පරිත්‍යාගයක් ලෙස ලැබී තිබේ. එහි වටිනාකම ඇමෙරිකානු ඩොලර් මිලියන 150 කි.යම් පුද්ගලයෙකුට දින තුනකට වඩා තද උණ සහ ශ්වසන අපහසුතා පවතින්නේ නම් වෛද්‍යවරයෙකු හමුවී වහාම ප්‍රතිකාර ලබාගත යුතු බව වෛද්‍ය පීරිස් මහතා කීය.නව ඉන්ෆ්ලුවෙන්සා රෝගීන් සෙනඟ ගැවසෙන ස්ථානවලින් ඈත්ව සිටීමෙන් මේ රෝගය පැතිරයාම වළක්වාගත හැකි බව ද ඒ මහතා කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>08</day>
    </date>
    <link>http://www.dinamina.lk/2010/12/08/_art.asp?fn=n10120827</link>
    <topic>ජල සැපයුම අත්හිටුවයි</topic>
    <author>අනූෂා ගුරුසිංහ</author>
    <content>මීගමුව ජල සම්පාදන ක්‍රමයේ අත්‍යාවශ්‍ය වැඩි දියුණු කිරීමේ කටයුතු හේතුවෙන් අද (08) උදේ 9.00 සිට රාත්‍රී 12.00 දක්වා කාලය තුළ පහත ප්‍රදේශවලට ජල සැපයුම අත්හිටුවීමට සිදුවන බව ජල සම්පාදන මණ්ඩලය දන්වා සිටී.මීගමුව නගර සභා බල ප්‍රදේශය, දූව පිටිපන ප්‍රදේශය, කටුනායක, සීදුව නගර සභා බල ප්‍රදේශය, කටුනායක නිදහස් වෙළඳ කලාපය, ශ්‍රී ලංකා ගුවන් හමුදාව-කටුනායක ප්‍රදේශයන් ජල සැපයුම අත්හිටුවන ප්‍රදේශ ලෙස ජල සම්පාදන මණ්ඩලය පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>08</day>
    </date>
    <link>http://www.dinamina.lk/2010/12/08/_art.asp?fn=r1012081</link>
    <topic>කුරුණෑගල දිස්ත්‍රික්කයටග්‍රාමීය ජල ව්‍යාපෘති 256ක්</topic>
    <author>පොල්ගහවෙල එල්. පී. තිලකරත්න</author>
    <content>2010 වර්ෂයේ මේ වන විට වයඹ පළාත් සභාව මඟින් ක්‍රියාත්මක ග්‍රාමීය ජල සම්පාදන හා සනීපාරක්ෂක ව්‍යාපෘතිය මගින් කුරුණෑගල දිස්ත්‍රික්කයේ පවුල් 50862 සෙත සැලසෙන ව්‍යාපෘති 256 ක් ක්‍රියාත්මක කර ඇතැයි වයඹ ප්‍රධාන ඇමැති අතුල විජේසිංහ මහතා ප්‍රකාශ කරයි.මේ සඳහා වැය කර ඇති මුළු මුදල රුපියල් ලක්ෂ 193 කි.2003 වර්ෂයේ ආරම්භ කරන ලද මේ ග්‍රාමීය ජල සම්පාදන හා සනීපාරක්ෂක ව්‍යාපෘතිය මගින් කුරුණෑගල දිස්ත්‍රික්කයේ ප්‍රාදේශීය සභා 18 ක ගම්මාන ආවරණය වේ. මේ ව්‍යාපෘතිය අදියර හතරක් යටතේ ක්‍රියාත්මක කර ඇත. මෙහිදී සනීපාරක්ෂක පහසුකම් යටතේ ප්‍රජා දායකත්වය යටතේ වැසිකිලි 9450 ක් ඉදිකර ඇත.මේ සඳහා ව්‍යාපෘතිය දරා ඇති දායකත්වය රුපියල් මිලියන 16.41 කි. එසේම ළිං ආශ්‍රීත ජල මූලාශ්‍ර ආරක්ෂා කර ගැනීම සඳහා පරිසර සංරක්ෂණ වැඩසටහන් ක්‍රියාත්මක කර ඇත.මේ ව්‍යාපෘතිය 2011 වර්ෂය තුළදීත් කුරුණෑගල දිස්ත්‍රිත්කය තුළ ක්‍රියාත්මක කරන බව වැඩිදුරටත් අදහස් දැක්වූ වයඹ ප්‍රධාන ඇමැති අතුල විජේසිංහ මහතා පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>08</day>
    </date>
    <link>http://www.dinamina.lk/2010/12/08/_art.asp?fn=r1012082</link>
    <topic>ලබුගම – කලටුවාව ජලාශවලජල මට්ටම අඩි 73 ඉක්මවයි</topic>
    <author>බෝපේ සමූහ - යූ.ජී තිලකරත්න</author>
    <content>ලබුගම ජලාශයේ ජල මට්ටම අඩි 73 ඉක්මවා ඇති අතර කලටුවාව ජලාශයේ ජල මට්ටම අඩි 66 න් අඩි 62 අඟල් 4 ක් දක්වා ඉහළ ගොස් ඇත. මෙම ජලාශ්‍රිත වන ප්‍රදේශයන්ට සහ වැව් ආශ්‍රිත ජල මූලාශ්‍ර වන වක්ඔය පතල්දොළ, මෝල්දොළ, ඇටවරදෙණිය, ආදි දිය ඇලිද අධික ලෙස ජලයෙන් පිරී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>08</day>
    </date>
    <link>http://www.dinamina.lk/2010/12/08/_art.asp?fn=r1012083</link>
    <topic>සමෘද්ධි බැංකු සාමාජිකයනටලක්ෂ 2ක ණය පහසුකම්</topic>
    <author>ජේ. බණ්ඩාර - හේවාහැට සමූහ</author>
    <content>සමෘද්ධි බැංකු සාමාජිකයන් සඳහා මෙතෙක් ලබාදුන් රුපියල් ලක්ෂයක ණය මුදල රුපියල් ලක්ෂ දෙකහමාරක් දක්වා වැඩි කර ඇත. අඩු ආදායම්ලාභීන් වෙත වඩාත් ඵලදායි ව්‍යාපෘති වෙනුවෙන් ලබාදුන් රුපියල් ලක්ෂයක ණය ප්‍රමාණවත් නොවූ අවස්ථා නිසා මෙම ප්‍රමාණය වැඩි කර ඇත.වාරික 84 කින් ගෙවීමට හැකි ණය මුදල වාර්ෂික හීනවන පොලී අනුපාතය 14 % කි. සමෘද්ධි කුඩා කණ්ඩායම් සාමාජිකයන්ට පමණක් ලබා ගත හැකි මෙම ණය ඔවුන් ගේ ඇප මත ලබා දෙයි. අඩු ආදායම්ලාභීන්ගේ ජීවන තත්ත්වය වර්ධනය කිරීමේ අරමුණින් ශ්‍රී ලංකා සමෘද්ධි අධිකාරිය මගින් නිකුත් කර ඇති නව චක්‍ර ලේඛනය මගින් හඳුන්වා දෙන මෙම ණය යෝජනාව ‘කිරුළ’ නම් වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>08</day>
    </date>
    <link>http://www.dinamina.lk/2010/12/08/_art.asp?fn=r1012084</link>
    <topic>කුරුණෑගල මහ වැස්සෙන්පවුල් 1250ක් අවතැන්</topic>
    <author>මහව සමූහ එස්. එම්. සිරිවර්ධන</author>
    <content>දැනට සති දෙකක පමණ කාලයක සිට කුරුණෑගල දිස්ත්‍රික්කයට ඇද හැලෙන ධාරාණිපාත වැසි හේතුවෙන් කුරුණෑගල දිස්ත්‍රික්කයේ ප්‍රාදේශීය ලේකම් බල ප්‍රදේශ 14 ක දරුපවුල් 1250 ක පුද්ගලයන් 4885 ක් පීඩාවකට ලක්ව ඇත.නිවාස 105 ක් පමණ සම්පූර්ණයෙන්ම විනාශයට පත්ව ඇති අතර නිවාස 200 කට පමණ අර්ධ හානි සිදුවී ඇත.වාරියපොළ, වැල්ලව, හිරිපිටිය, නිකවැරටිය, කුරුණෑගල, මාවතගම ගනේවත්ත වැනි ප්‍රදේශවලට මෙම ආපදා තත්ත්වය තදින්ම බලපා ඇත.වී වගා කළ කුඹුරු අක්කර 100 ක් පමණ විනාශයට පත්ව ඇති අතර මහව, අඹන්පොල, නිකවැරටිය, ගල්ගමුව, පොල්පිතිගම, වැනි ප්‍රාදේශීය ලේකම් බල ප්‍රදේශවල හේන් වගාව අක්කර 5000 ක් පමණ අධික වැසි නිසා විනාශ වී යාමේ තර්ජනයකට ලක්ව ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>08</day>
    </date>
    <link>http://www.dinamina.lk/2010/12/08/_art.asp?fn=r1012085</link>
    <topic>රුහුණේ කුඹුරු ගොවි තැන්වලටමොනරුන්ගෙන් දැඩි පීඩා</topic>
    <author>ධම්මිකා වෙලේගොඩ</author>
    <content>රුහුණේ ගොවි ගම්මාන රැසක ගොඩ ඉඩම් හා කුඹුරු ගොවිතැන් වැඩට මොනරුන්ගෙන් සිදුවන හානි දිගින් දිගටම වැඩිවෙමින් පවතින බව ගොවි සංවිධාන නියෝජිතයන් සහ ගොවීහු පෙන්වා දෙති.මේ වන විට හේන් සහ කුඹුරු බිම් වලට රංචු පිටින් කඩා වදින මොනරුන් හා සෙබඩියන්ගෙන් කරල් භෝග සුරැකීමේ දැඩි අපහසුතාවක් පවතී.මොනර උවදුර මැඩ පැවැත්වීමට ස්ථිර විසඳුමක් මෙතෙක් ලැබී නොමැති බවද වෙනත් කුරුල්ලන් වැනි සතුන් පළවා හැරීමේ උපක්‍රම මොනර හිරිහැරයට සාර්ථක විසඳුමක් නොමැති බවද ගොවීහු වැඩිදුරටත් සඳහන් කරති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>08</day>
    </date>
    <link>http://www.dinamina.lk/2010/12/08/_art.asp?fn=r1012086</link>
    <topic>වයඹ වැව් අමුණු 85ක්ප්‍රතිසංස්කරණයට පියවර</topic>
    <author>කුරුණෑගල දකුණ සමූහ එම්. මහරුප්</author>
    <content>වයඹ පළාත තුළ අභාවයට යමින් පවතින පැරැණි වැව් අමුණු අසූ පහක් ප්‍රතිසංස්කරණය කිරීමට වයඹ පළාත් කෘෂිකර්ම අමාත්‍යාංශය පියවර ගෙන තිබේ.වාරිකාර්මිකදියුණුව අපේක්ෂාවෙන් මේ වාරිමාර්ග ප්‍රතිසංස්කරණය කිරීමට පියවර ගත් බව වයඹ කෘෂිකර්ම ඇමැති ඩී. බී. හේරත් මහතා පැවසීය.මේ වැව් ප්‍රතිසංස්කරණ කටයුතු වෙනුවෙන් වැය කිරීමට අපේක්ෂිත මුදල රුපියල් දස ලක්ෂ විසි පහකි. වැව් අමුණු ආශ්‍රිතව සොරොව්, ඇළවේලි, හා පිවිසුම් මාර්ග සුද්ධ පවිත්‍ර කිරීම ඇතුළුව සැල්වීනියා ඉවත් කිරීම හා ආරක්ෂක බැමි ඉදි කිරීම වැනි කටයුතු කඩිනමින් සිදු කිරීමට නියමිතය. මේ සඳහා ගොවි සංවිධාන වල සහායද ලබා ගනු ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>08</day>
    </date>
    <link>http://www.dinamina.lk/2010/12/08/_art.asp?fn=r1012087</link>
    <topic>වස්ගමුවේ වල් අලි ඵලවන්නකිලෝමීටර් 22ක් දිග වැටක්</topic>
    <author>මාතලේ දිස්ත්‍රික් සමූහ</author>
    <content>මාතලේ සහ පොළොන්නරු දිස්ත්‍රික්කයන්ට මායිම්ව පිහිටි වස්ගමුව අභය භූමියේ සිට පැමිණෙන වල් අලින් ගම්මාන වලට කඩා වැදීම වළකාලීම සඳහා නිපෝන් පාලමේ සිට දුනුවැල්පිටිය දක්වා කිලෝමීටර් 22 ක් දිගැති විදුලි වැටක් ඉදිකිරීමට වනජීවී සංරක්ෂණ දෙපාර්තමේන්තුව විසින් පියවර ගෙන ඇත.ලග්ගල සහ විල්ගමුව යන ප්‍රදේශයන්හි නිරන්තරයෙන් පවතින අලි මිනිස් ගැටුම වලකාලීමට ඉදි කෙරෙන මෙම විදුලි වැට සඳහා රුපියල් මිලියන තිහක (30) මුදලක්ද මේ වන විට ඇස්තමේන්තු කර තිබේ. මෙසේ වස්ගමුව අභය භූමියෙන් පැමිණෙන වල් අලින් මාතලේ නගරාසන්නයටම කඩාවැදීම නිසා ජන ජීවිතයටද බලවත් තර්ජනයක් වී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>08</day>
    </date>
    <link>http://www.dinamina.lk/2010/12/08/_art.asp?fn=r1012088</link>
    <topic>නාමල්ඔය ගමේඅපි තනිවෙලා</topic>
    <author>චන්දන ලියනආරච්චි දිගාමඩුල්ල සමූහ</author>
    <content>පොදු පහසුකම් අහිමි වීම නිසා දුෂ්කර ජන ජීවිතයක් ගතකිරීමට අම්පාර නාමල් ඔය ප්‍රාදේශීය සභා බල ප්‍රදේශයේ 8 ඕ ගම්මානයේ වැසියන්ට සිදු වී තිබේ.එකල නාමල් ඔය ජලාශ යෝජනා ක්‍රමය යටතේ නව ජනපද ඇති කිරීමේදී මේ ගම්මානය පිහිටුවන ලදී. හේන් ගොවිතැන සහ අහස් දියෙන් වී වගා කිරීම ගම්වාසීන්ගේ ප්‍රධාන ජීවනෝපාය මාර්ග වූ අතර එම හේන් වගා කළ ඉඩම් සීමා මායිම් පනවා වන සංරක්ෂණ දෙපාර්තමේන්තුවට පවරා ගැනීමත් සමග හේන්වගාවට සමුදෙන්නට බොහෝමයක් ගොවීන්ට සිදු විණි.ගම්මානය පිළිබඳ අදහස් දැක්වූ තිලක් රණසිංහ - ඉතාමත් දුෂ්කර ගම්මානයක් වු මෙහි ගමනාගමන පහසුකම් නෑ. ගමට එන්න තියෙන ප්‍රධාන පාර තවමත් අබලන් තත්ත්වයේ තියෙන්නේ. පාර හරහා කුණු ඇලක් යනවා. එතනට පාලමක් හදන්න ගමට ඡන්ද කාලෙට එන හැමෝම පොරොන්දු වෙනවා. ඒත් තාම පාර හැදිලා නෑ. වැහි කාලෙට ගොඩගොල්ලට යන්න වෙනවා ගමෙන් පිට වෙන්න. ඒක දුරයි.එම්. ජී. කරුණාවතී - ගමට සෞඛ්‍ය මධ්‍යස්ථානයක් නැති එක ලොකු අඩු පාඩුවක්. පවුල් සෞඛ්‍ය සේවිකාවත් ගමට එන්නේ නෑ.ජ්. එම්. නිරෝෂා සඳමාලි පාසල් සිසුවියක් - පාන්දර 5 ට පමණ තාත්තාත් එක්ක කිලෝමීටර් තුනක් විතර පයින් යනවා. වැහි දවස් වලට සපත්තු දාගෙන පාරේ යන්න බෑ.කේ. ජී. ගුණරත්න ගොවි මහතෙක් - සීයේ ඇලේ වතුර එනවා නම් කන්න දෙකම වගා කරන්න පුළුවන්. කාලයක් තිස්සේ කැඩිලා තිබ්බ සීයේ වල ලක්ෂ ගාණක් වියදම් කරලා රියාද් අද්මිරාල් සරත් වීරසේකර මහත්තයා මෙත්තා සමාජයෙන් ඒක හදලා දුන්නා.ජේ. එම්. රූපසිංහ- අපිට තාම විදුලිය නෑ. අපේ ගෙවල් වලට අංකයක් නෑ. තැපෑලෙන් ලියුමක් එන්නේ නෑ.  .</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>08</day>
    </date>
    <link>http://www.dinamina.lk/2010/12/08/_art.asp?fn=r1012089</link>
    <topic>ජල ව්‍යාපෘතියේවැඩ අතර මඟ...</topic>
    <author>ඡායාරූපය - දෙණියාය සමූහ</author>
    <content>පිටබැද්දර මහා පරිමාණ ජලයෝජනා ක්‍රමයේ වැඩ අතර මඟ නතරවීම නිසා දීර්ඝ කාලයක් ජලයට සිහින මැවූ ගම්මාන රැසක ජනතාවගේ බලාපොරොත්තු සුන්වී ඇත. වැඩබිමම වල්බිහිවී ඇත. තවමත් වැඩ අවසන් නොකළ නිල නිවෙසද කැලෑවෙන් යටවී ඇති අයුරුයි මේ.අමුණුගම සිට නෑටිය හරහා වාරියපොළ පොලිසිය හන්දිය දක්වා වැටී ඇති ප්‍රධාන මාර්ගයකි මේ. නඩත්තුවක් නොකිරීම නිසා වර්ෂා දිනවලදී ජලය මාර්ගය දිගේ ගලා බසින අයුරුයි මේ.පාලින්ද නුවර ප්‍රාදේශීය ලේකම් කොට්ඨාසයේ 841 සී ග්‍රාම නිලධාරි වසමේ පොල්ගහහේන ගමට පිවිසෙන මාර්ගයයි මේ. මේ මාර්ගයේ පවතින දැඩි අබලන් බව නිසාම එම ජනතාව පත්ව ඇත්තේ දැඩි දුෂ්කරතාවකටයි.පුලස්තිගම විජිත විවිධ සේවා සමූපකාරයට අයත් සුංගාවිල පඹුරාණ හන්දියේ පිහිටි පාළුවට හැර ඇති මෙම ගොඩනැගිලි දුරාචාරවල තෝ තැන්නක් වී ඇත. මේ ගොඩනැගිලි ප්‍රයෝජනවත් වැඩකට ගන් නැයි වැසියෝ ඉල්ලති.වත්තේගම - මහනුවර ප්‍රධාන මාර්ගයේ පිටියේගෙදර මන්සන්ධියේ ඉදිකර ඇති බස් මගී ආවරණය අබලන්වී ඇති අයුරුයි මේ.සපුගස්කන්ද තෙල් පිරිපහදු යුධ හමුදා කඳවුරේ කර්නල් ධම්මික දිසානායකගේ මූලිකත්වයෙන් පසුගියදා ඩෙංගු මර්දන ශ්‍රමදාන ව්‍යාපාරයක් පමුණුවිල දී සිදුකරන ලදී. බියගම ප්‍රාදේශීය සභාව හා එක්ව සිදුකළ මෙහිදී යුධ හමුදා භටයන් විසින් මහා මාර්ග පිළිසකර කළ අයුරුයි මේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>08</day>
    </date>
    <link>http://www.dinamina.lk/2010/12/08/_art.asp?fn=r10120810</link>
    <topic>හොරණ මහජන ක්‍රීඩාංගණයේගොඩනැඟිලි කඩා වැටිලා</topic>
    <author>හොරණ මධ්‍යම විශේෂ ඉංගිරිය සංචාරක හොරණ මධ්‍යම සමූහ</author>
    <content>හොරණ මහජන ක්‍රීඩාංගණය විධිමත් පාලනයකින් තොරවීම නිසා ජරාවාසයට පත් වී ඇත. ඒ පිළිබඳව නාගරික මන්ත්‍රී හා නගර සභාවේ හිටපු සභාපති දයා කුමාර ගුණසේකර මහතා මෙසේ කීය. හොරණ නගර සභාව මගින් අංග සම්පූර්ණ ක්‍රීඩාගාරයක් ආරම්භ කළේ දැනට වසර 18 කට පෙරයි. අද එම ගොඩනැගිලිවලින් කොටසක් බිමට සමතලා කර විනාශ කර තිබෙනවා. එම ක්‍රීඩාගාරයේ රුපියල් 1,85,000 ක් වටිනා කායවර්ධන මෙවලම් ඉවත් කර ඒවා හොරණ තානායම ඉදිරිපිට මිදුලේ ගොඩ ගැසුවා. අද ඒවා දිරාපත් වී ගිහින්.අද මේවා පරීක්ෂා කිරීමට හෝ සුරක්ෂිත කිරීමට බලධාරියෙක් නැහැ. අඩු තරමින් මුරකරුවෙක්වත් නැහැ. ක්‍රීඩාපිටිය වැස්සට මඩ වගුරක් දහවල් කාලයේ ගවයන් බැඳ සිටිනවා. රාත්‍රි කාලයේ විවිධ අපචාර සිදුවනවා.හොරණ නගරයේ පසුගිය කාලයේ සැලසුම් කළ නගර සංවර්ධන ව්‍යාපෘතීන් රැසක්ම අද මුල්ගල්වලට හා බෝඩ්වලට සීමාවෙලා.හොරණ නගර සභාවේ සභාපති සෝමසිරි ගමගේ මහතා - හොරණ නගරවාසීන් සතු දේපළ හා සම්පත් රැසක්ම දේශපාලඥයන්ගේ බලපෑම් මත නගර සභාවෙන් උදුරාගෙන තිබෙනවා. හොරණ මධ්‍යම බස් නැවතුම්පළ තානායම, සතිපොළ, වගේම ක්‍රීඩාංගණයද එම තත්ත්වයට පත්වී තිබෙනවා.  .</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>08</day>
    </date>
    <link>http://www.dinamina.lk/2010/12/08/_art.asp?fn=r10120811</link>
    <topic>මිනින්දෝරුවන්හිඟයි</topic>
    <author>කුරුණෑගල දකුණ සමූහ</author>
    <content>වසර පහක් තිස්සේ වයඹ ඉඩම් දෙපාර්තමේන්තුවට අවශ්‍ය මිනින්දෝරුවන් නොමැතිවීම නිසා වැඩ කටයුතු කරගෙන යාම අපහසු තත්ත්වයකට පත්වී තිබේ.මිනින්දෝරුවන් දස දෙනකුගේ අවශ්‍යතාවය ඇතත් දැනට එහි සිටින්නේ එක් මිනින්දෝරුවකු පමණි. මිනින්දෝරු සහායකයන් පනස්තුන් දෙනකු සිටියත් ඔවුන් ද මේ වන විට විවිධ අමාත්‍යාංශවලට අනුයුක්ත කර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>08</day>
    </date>
    <link>http://www.dinamina.lk/2010/12/08/_art.asp?fn=r10120812</link>
    <topic>කෑගල්ල මොලමුරේ මාවතේ පර්චස් 60ක පවුල් 23ක්</topic>
    <author>රඹුක්කන සමුහ පත්මසේකර නිශ්ශංක</author>
    <content>කෑගල්ල නගරයේ විකල්ප මාර්ගය ඉදි කිරීමට යෝජිත රංවල හන්දියේ මොලමුරේ මාවතේ ඇළ අද්දර පර්චස් 6කටත් අඩු බිම් කඩක වසර 30කටත් අධික කාලයක සිට පවුල් 23ක් හරිහමන් නිවහනක් ජල පහසුකමක් විදුලි පහසුකමක් නොමැතිව ඉතා කටුක දිවි පෙවෙතක් ගත කරති.මේ පවුල් 23 පර්චස් 60 කටත් වඩා අඩු බිම් කොටසේ ජීවත් වන්නේ ධාරාණිපාත වැසි කාලයදී මොලමුරේ පාර අද්දරින් ගලාගෙන එන පතාක ඇළ මාර්ගයේ ජලය පිටාර ගැලීම කොයි මොහොතේ සිදුවෙතැයි බියෙනි. මොවුන්ගේ වාසස්ථාන බිම් කඩට ඉහළින් ඇත්තේ කොළඹ නුවර ප්‍රධාන මාර්ගයයි.ඔවුන් සිය සෝචනීය දිවි පෙවෙත ගැන අදහස් පෙළ ගැසුවේ වේදනා බරිතවය. අපේ කුලි වැඩ කරලා ජීවත් වෙන මිනිස්සු සමහර අපේ අය සපත්තු මහලයි ජීවත් වෙන්නේ. අපේ තාත්තලා කෑගල්ල නගරයේ පොදු වැසිකිළි වල රස්සාව කළේ. ඒ රස්සාව කරලා ඇග හැම තැනම කුෂ්ඨ දාලා ඒ මත්තේම මැරිලා ගියා.අපේ රදැවෝ දැන් හොඳට ඉගෙන ගෙන හිටියත් අපිට රස්සාවක් ලබා ගන්න දරුවන්ටවත් වාසනාවක් නැහැ. අපේ ගෙවල් වල පිහිටිම හැටියට අඩුම ගානේ අපි මැරුණ කාලෙක මිනිය අරන් යන්නවත් මේ ගෙවල් අතරින් අපට පාරක් නැහැ. අපේ මේ දුක ගැන අපි ගොඩාක් කට්ටියට කීවා. ඒත් අපිට තවම සාධාරණයක් ඉෂ්ට වුණේ නැහැ.අපි මේ ජීවත් වෙලා ඉන්න ඉඩම් කට්ටි වලට අපිට කිසිම අයිතිවාසිකමක් නැහැ. අපේ පවුල් 23 ටම තියෙන මේ ඉඩම් කෑල්ලේ එක් කෙනකුට පැලක්වත් හදා ගන්න වෙන්නේ අඩි 20 ක් වගේ පුංචි ඉඩ ප්‍රමාණයක. අපි සියලු දෙනාටම තියෙන්නේ වැසිකිළි දෙකයි. එක වතුර පයිප්පයයි. අපි වැසිකිළිය පාවිච්චි කරන්නත් පොලිමේ ඉන්න වෙලයි තියෙන්නේ.එහි සිටි තවත් කාන්තාවක් කීවේ අපි ආසයි අපේ ගෙයක් ඇතුළේ විදුලි බල්බයක් දැල්වෙනවා දකින්න. ඒත් කෝ අපිට ඒ පින. අපේ දුකට ඇහුම්කන් දෙන්න කෙනෙක් නැහැ.තවත් අයකු කීවේ අපි ඉන්නේ මීට ගොඩක් කාලෙකට ඉස්සර භාවිතා කරපු ගව ඝාතකාගාරයේ කරන්න දෙයක් නැති කමට. අපේ ජීවිත හරිම අවාසනාවන්තයි.  .</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>08</day>
    </date>
    <link>http://www.dinamina.lk/2010/12/08/_art.asp?fn=s1012081</link>
    <topic>චැම්පියන් ලීග් පාපන්දු සූරතාවටදොන් බොස්කෝ - පොලිස් ප්‍රබල සටනක</topic>
    <author>පි‍්‍රන්ස් ගුණසේකර</author>
    <content>ශ්‍රී ලංකාවේ පැවැත්වෙන අන්තර් ක්‍රීඩා සමාජ මුල් පෙළේ පාපන්දු තරගාවලිය වන ඩයලොග් චැම්පියන් ලීග් සූරතාව දිනාගැනීමට මීගමුව දොන් බොස්කෝ හා පොලිස් ක්‍රීඩා සමාජ අතර ප්‍රබල සටනක් නිර්මාණය වී තිබේ.මීගමුව දොන් බොස්කෝ ක්‍රීඩා සමාජයට තවත් තරග 4 ක් ඉතිරිව තිබියදී ලකුණු 40 ක් ලබා ඉදිරියෙන්ම සිටින අතර පොලිස් ක්‍රීඩා සමාජයට තවත් තරග 3 ක් ඉතිරිව තිබියදී ලකුණු 37 ක් ලබා දෙවැනි තැන සිටී.අනතුරුව නිව් යංග්ස් හා රත්නම් ක්‍රීඩා සමාජ දෙක තෙවැනි හා සිවුවැනි ස්ථානවල සිටිති.චැම්පියන් ලීග් පාපන්දු තරගාවලියේ පළමු වටයේ තරග 11 ක් නිමාවෙද්දී පොලිස් ක්‍රීඩා සමාජය ලකුණු 24 ක් ලබා ඉදිරියෙන් සිටි අතර රත්නම්, දොන් බොස්කෝ ලකුණු 21 බැගින් ලබා සම තත්ත්වයේ පසුවිය. යුද හමුදාව, නිව් යංග්ස්, බ්ලූ ස්ටාර් ලකුණු 18 බැගින් ලබා සිටියහ.එහෙත් දෙවැනි වටයේදී මේ තත්ත්වයේ කැපී පෙනෙන වෙනසක් සිදුවෙමින් පවතී.නිව් යංග්ස් හා යුද හමුදාව අතර පෙරේදා පැවැති තරගයට පාපන්දු සම්මේලනයේ තරග කමිටුවේ නියෝගයක් නොතකා නිව් යංග්ස් ක්‍රීඩකයෙකු තරගයට එක්කිරීමේ සිද්ධියක් ද වාර්තා විය. නිව් යංග්ස් පිලට ක්‍රීඩා කරන බදුල්ල පාපන්දු ලීගයට ක්‍රීඩා කළ එම්. අසුර්ට එරෙහිව පොලිස් ක්‍රීඩා සමාජය කළ පැමිණිල්ලක් විභාග කළ ශ්‍රී ලංකා පාපන්දු සම්මේලනයේ තරග කමිටුව නිව් යංග්ස් පිලට දැනුම් දී තිබුණේ බදුල්ල පාපන්දු ලීගයේ තහනමට ලක්වූ ක්‍රීඩකයෙකු නිව් යංග්ස් පිලට ක්‍රීඩා කිරීම නීති විරෝධී බවය.එහෙත් එම ක්‍රීඩකයා නිව් යංග්ස් පිලට ක්‍රීඩ කරන්නේ ශ්‍රී ලංකා පාපන්දු සම්මේලනයේ ලිඛිත අවසරයක් ලබාගෙන බැවින් තහනමට ලක්විය යුතු නැතැයි තර්කයක් ඉදිරිපත්ව තිබේ. ශ්‍රී ලංකා පාපන්දු සම්මේලනය මගින් නිකුත් කළ ක්‍රීඩක හැඳුනුම්පත ද නිව් යංග්ස් ක්‍රීඩා සමාජයට අදාළ එකක් බැවින් බදුල්ල ලීගයෙන් දඬුවමක් ලබා දී ඇත්නම් එවැනි හැඳුනුම්පතක් නිකුත් කළේ මන්දැයි නිව් යංග්ස් ක්‍රීඩා සමාජය ප්‍රශ්න කර ඇත.කෙසේ වුවද ඊයේ සවස නිව් යංග්ස් ක්‍රීඩා සමාජයේ සභාපති හා ලේකම්වරයා කැඳවා ශ්‍රී ලංකා පාපන්දු සම්මේලනයේදී පරීක්‍ෂණයක් සිදුකෙරුණි.නිව් යංග්ස් හා යුද හමුදාව අතර තරගයෙන් ගෝල් 4 – 2 ක ජයක් යුද හමුදා පිලට අත්විය. යුද හමුදාව වෙනුවෙන් ඩී. එම්. ඩී. සිල්වා ගෝල් 2 ක් ද, ඉසෙදීන් හා ලසන්ත කුමාර ගෝලය බැගින් ද ලැබූහ.නිව් යංග්ස් ක්‍රීඩා සමාජයේ මොහොමඩ් ඛාන් හා අසීස් කෝලා ගෝල් වාර්තා කළහ.පොලිසියට ජයපොලිසිය හා ජාවාලේන් අතර පොලිස් ක්‍රීඩාංගණයේ පැවැති තරගයෙන් පොලිස් පිලට ගෝල් 2 – 0 ක ජයක් හිමිවිය. පොලිස් පාපන්දු පිලේ නිලන්ත පතිරණ හා සම්පත් පතිරණ ගෝල් වාර්තා කළහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>08</day>
    </date>
    <link>http://www.dinamina.lk/2010/12/08/_art.asp?fn=s1012082</link>
    <topic>අළු බඳුන දෙවැනි තරගයෙන්එංගලන්තයට ඉනිමක ජයක්</topic>
    <author/>
    <content>එංගලන්තය හා ඔස්ට්‍රේලියාව අතර පැවැත්වෙන අළු බඳුන ටෙස්ට් තරගාවලියේ දෙවන ටෙස්ට් තරගයෙන් ඉනිමක සහ ලකුණු 71 ක විශිෂ්ට ජයක් අත් කර ගැනීමට එංගලන්තය සමත් විය.කඩුලු 6 ක් අතැතිව ලකුණු 137 ක් පසුපසින් සිට පස්වැනි දිනයේ පිටියටපිවිසි ඔස්ට්‍රේලියානු පිතිකරුවන් ලකුණු 304 කට දවාලීමට දඟ පන්දු යවන ග්‍රීම් ස්වාන් ඇතුළු පන්දු යවන්නෝ සමත් වූහ. ස්වාන් ලකුණු 91 කට කඩුලු 5 ක් බිඳ හෙළීය.1995 න් පසු ඇඩිලේඩ් හිදි එංගලන්තය විසින් ඕස්ට්‍රේලියාව පරාජය කරනු ලැබූ ප්‍රථම අවස්ථාව මෙය වේ. එමෙන්ම ඕස්ට්‍රේලියානු පිල ඉනිමකින් පරාජයට පත් කිරීමට ඕස්ට්‍රේලියානු භූමිය තුළ එංගලන්ත පිලක් සමත්වූයේ වසර 24 කට පසුවය. මේ තරගයේ ඕස්ට්‍රේලියානු පළමුඉනිම ලකුණු 245 කට සීමා වූ අතර එංගලන්තය පළමු ඉනිමට ලකුණු 620 ක් රැස් කළේය. තරග 5 කින් සමන්විත අළු බඳුන ටෙස්ට් තරග මාලාවේ ඉතිරිව ඇත්තේ තවත් තරග 3 ක් පමණි.අළු බඳුන යළි අත්පත් කර ගැනීමට නම් එම තරග 3 න් තරග 2 ක් ජය ගැනීමේ අභියෝගය ඕස්ට්‍රේලියානුවන් හමුවේ පවතී.‘ඇඩිලේඩ් වැනි කදිම තණ තීරුවක කාසියේ වාසිය පවා ජය ගනිමින් තිබියදී තරගයෙන් පරාජයට පත්වීම කනගාටුවට කරුණක්’ තරගයෙන් අනතුරුව ඕස්ට්‍රේලියානු නායක රිකි පොන්ටින් පැවසීය.එංගලන්ත ඉනිමේදී ලකුණු 227 ක් රැස් කළ කෙවින් පීටර්සන් තරගයේ වීරයා සම්මානය දිනා ගනු ලැබීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>08</day>
    </date>
    <link>http://www.dinamina.lk/2010/12/08/_art.asp?fn=s1012083</link>
    <topic>වසීම් අක්‍රම්ගෙන් ඉල්ලීමක්</topic>
    <author>ලාහෝර් (ඒ. එෆ්. පී.)</author>
    <content>පාකිස්තාන ක්‍රිකට් ක්‍ෂේත්‍රයේ පසුගිය වකවානුවේ සිදුවූ අර්බුද මකා දමා එළඹෙන ලෝක කුසලාන තරග මාලාවේ ජයග්‍රහණය සඳහා කැපවීමකින් යුතුව කටයුතු කරන්නැයි පාකිස්තාන ක්‍රිකට් පිටියේ හිටපු ශ්‍රේෂ්ඨ ක්‍රිකට් ක්‍රීඩකයකු වන වසීම් අක්‍රම් එරට මාධ්‍යයෙන් ක්‍රීඩාලෝලීන්ගෙන් සහ ක්‍රීඩකයන්ගෙන් ඉල්ලා සිටියේය.‘පසුගිය කාලේ සිදුවූ කණගාටුදායක සිදුවීම් අමතක කර දමමු.එළඹෙන ලෝක කුසලාන තරග මාලාවේ සූරතාව දිනා ගැනීම සඳහා පාකිස්තාන කණ්ඩායමට සහයෝගය පළ කිරීමයි මේ අවස්ථාවේදී අප කළ යුතු වන්නේ’ ඔහු පැවසීය.පසුගිය කාලයේ පාකිස්තාන පිලේ ඇති වූ අර්බුද හේතුවෙන් ලෝක කුසලාන තරග මාලාව සඳහා සූදානම් වන තම කණ්ඩායමේ විශ්වාසනීයත්වය බිඳ වැටී ඇතැයි පාකිස්තාන එක්දින පිලේ නායක සහීඩ් අෆ්රිඩි පසුගියදා ප්‍රකාශ කොට තිබුණි.මීට වසර 18 කට පෙර ඔස්ට්‍රේලියාවේ දී පාකිස්තානය ප්‍රථම වරට ලෝක කුසලානය අත්පත් කර ගත් අතර වසීම් අක්‍රම් එම තරග මාලාවේ හොඳම ක්‍රීඩකයා විය.‘ලෝක කුසලානයට කණ්ඩායම සූදානම් කිරීමේදී පසුගිය කාලයේ සිදුවූ සිදුවීම් හේතුවෙන් බලපෑම් එල්ල වී තිබෙනවා.නමුත් ලෝකයේ ඕනෑම ක්‍රිකට් පිලක් පරාජය කිරීමට හැකියාව ඇති පාකිස්තානයට මෙවර ලෝක කුසලානය ජය ගැනීම සඳහා සහයෝගය පළ කිරීම අපගේ යුතුකමයි’ ඔහු පැවසීය.‘පළමු වතාවට ඕස්ට්‍රේලියාව ලෝක කුසලානය ජය ගන්නා කණ්ඩායම් අතරින් මෙවර එළියට විසිවී තිබෙනවා. මං හිතන විදිහට මෙවර ලෝක කුසලානය ජය ගැනීමේ වැඩි ඉඩක් ඇත්තේ ඉන්දියාවටයි. ශ්‍රී ලංකාවත් පාකිස්තානයත් ගැන විශ්වාසයක් තැබිය හැකියි යැයි’ ඔහු වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>08</day>
    </date>
    <link>http://www.dinamina.lk/2010/12/08/_art.asp?fn=s1012084</link>
    <topic>බංග්ලාදේශය 2-1 ක් ලෙස පෙරමුණේ</topic>
    <author>ඩැකා (ඒ. එෆ්. පී.)</author>
    <content>කඩුලු 4 ක් දවාලමින් පන්දුවෙන් විශිෂ්ට දස්කම් දැක්වූ අබ්දුර් රසාක් සිම්බාබ්වේ සමග පැවැති තුන්වැනි එක්දින තරගයේ ලකුණු 65 ක ජයක් බංග්ලාදේශයට හිමිකර දීමට සමත් විය.මේ අනුව තරග 5 කින් සමන්විත එක්දින තරගාවලිය තරග 2 - 1 ක් ලෙස පෙරමුණ ගැනීමට බංග්ලාදේශයට හැකිවිය.දෙවැනි එක් දින තරගයේදී කඩුලු ත්‍රිත්වයක් දවාලූ වමත් දඟ පන්දු යවන්නා වන රසාක් ලකුණු 14 කට කඩුලු 4 ක් දවා ගැනීමට මේ තරගයේදී සමත් විය.බංග්ලා දේශය කඩුලු 7 කට ලැබූ ලකුණු 246 ට පිළිතුරු වශයෙන් සිම්බාබ්වේ පිලට රැස්කර ගත හැකිවූයේ ලකුණු 121 ක් පමණි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>08</day>
    </date>
    <link>http://www.dinamina.lk/2010/12/08/_art.asp?fn=s1012085</link>
    <topic>මැරතන් ලෝක සූරයාට තවත් ජයක්</topic>
    <author/>
    <content>දෙවතාවකදී ම ලෝක මැරතන් සූරයා වූ මොරොක්කෝවේ ජොඇඩ් ගාරිබ්, කෙන්යාවේ එලීඩ් කිප්ටනුයිගේ දැඩි තරගකාරීත්වය හමුවේ වුව ද ඉතා පහසුවෙන් ෆුකෝකා මැරතන් තරගයේ ජය හිමි කර ගැනීමට සමත් විය.තරගයේ අවසන් කිලෝ මීටර් 30 දී කිප්ටනුය තරගය අතහැර දැමීමෙන් පසුව පැය 2කුත් මිනිත්තු 8ක් සහ තත්ත්පර 24කින් තරගය නිමා කරමින් සූරතාව අත්කර ගැනීමට බීජිං ඔලිම්පික් උළෙලේ රිදී පදක්කම දිනූ ගැරිබ්ට හැකි විය.පැය 2කුත් මිනිත්තු 10ක් සහ තත්පර 12කින් තරගය නිමා කළ රුසියාවේ දිමිත්‍රි සෆ්රෝනොව් දෙවැනි ස්ථානය අත්කර ගත් අතර ජපානයේ තකයුකී මට්සුමියා පැය 2කුත් මිනිත්තු 10ක් සහ තත්පර 54කින් තරගය නිමා කොට තුන් වැනි ස්ථානය ලබා ගත්තේ ය.ජගත් මැරතන් පිටියේ විශිෂ්ටතම ක්‍රීඩකයකු වන ඉතියෝපියාවේ නකෙස්ට් කෙබේඩිට මේ තරගයේ දී හිමි වූයේ 7 වැනි ස්ථානයයි. ඔහු තරගය නිමා කෙළේ පැය 2කුත් මිනිත්තු 14ක් සහ තත්පර 44කින් ය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>08</day>
    </date>
    <link>http://www.dinamina.lk/2010/12/08/_art.asp?fn=s1012086</link>
    <topic>රාත්‍රී මෝටර් රථ ධාවන තරගකන්ද උඩරටින් ඇරැඹේ</topic>
    <author>නිහාල් ජයවර්ධන</author>
    <content>ශ්‍රී ලංකාවේ ප්‍රධාන නගර කේන්ද්‍රකොට පැවත්වීමට සැළසුම් කර ඇති රාත්‍රී මෝටර් ධාවන තරගයන්හි ප්‍රථම තරගය ඓතිහාසික ලෝක උරුම මහනුවර නගරය කේන්ද්‍රකොට පැවත්වීමට තීරණය කෙරේ.ඒ අනුව ලබන වසරේ (2011) මාර්තු 12 දින රාත්‍රී 8.00ට එම තරගය පැවත්වෙන අතර, ඊට අදාළ පෙරහුරුව පැවත්වෙනුයේ ඊට පෙරදින එනම් 11 දින රාත්‍රියේදීය.ජනාධිපති මහින්ද රාජපක්ෂ මහතාගේ දෙවන පදවි ප්‍රාප්තියද මුල්කොට දෙස්, විදෙස් සංචාරකයින්ගේ වැඩි අවධානයක් මහනුවර නගරය වෙත යොමුකිරීමත් ඒ හරහා සංචාරක ව්‍යාපාරයට පූර්ණ දායකත්වයක් ලබා ගැනීමත් අරමුණු කොට මේ තරගය පැවත්වේ.ක්‍රීඩා ඇමැති මහින්දානන්ද අලුත්ගමගේ මහතාගේ ප්‍රධානත්වයෙන් පසුගියදා මහනුවර කච්චේරියේ පිහිටි මධ්‍යම ප්‍රධාන ඇමැතිවරයාගේ කාර්යාලයේදී මේ සම්බන්ධයෙන් පැවති විශේෂ සාකච්ඡාවක දී මේ කරුණ අනාවරණය කෙරිණි.මෝටර් රථ තරග, සුපර් ෆෝමියුලාස්, මිනිමයිනර්, ෆෝඩ් ලේයාර්, මොඩිෆයිඩ් හා හොන්ඩා වී ටෙක් ඇතුළු මෝටර් රථ යොදා ගනිමින්ද පාපැදි තරග ඉසවු 125 ඛ්ඛ්, 250 ඛ්ඛ්, හා1000 ඛ්ඛ් කාණ්ඩ යොදා ගනිමින්ද පැවත්වේ.තරග ධාවන පථය කිලෝ මීටර් 2.4ක දුරකින් යුක්ත වන අතර, මහනුවර රැජන හෝටලය අසලින් තරගය ආරම්භ කොට වැව රවුම හරහා මුස්ලිම් පල්ලිය පාර, ඔර්ලෝසු කණුව, වට රවුමෙන් හැරී දළදා වීදිය, යටිනුවර වීදිය, ඩී. එස්. සේනානායක වීදිය, හරස් වීදිය, කොටුගොඩල්ල වීදිය හංදියෙන් හැරී නැවත ඩී. එස්. සේනානායක වීදියට පිවිස ආරම්භක ස්ථානය කරා ළඟාවේ.තරග සඳහා ඉදිරිපත් වන අයදුම්කරුවන් තරග සංවිධාන ලේකම්, අංක 184, ඩී. එස්. සේනානායක වීදිය, මහනුවර යන ලිපිනයෙන් විමසිය යුතුය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>08</day>
    </date>
    <link>http://www.dinamina.lk/2010/12/08/_art.asp?fn=s1012087</link>
    <topic>මාතලේ මලල ක්‍රීඩා සූරතානවෝද්‍යා-සංඝමිත්තා පාසල් දිනා ගනී</topic>
    <author>මාතලේ දිසා විශේෂ අසෝක හිඳගොඩ</author>
    <content>මාතලේ දිසා මලල ක්‍රීඩා සංගමය වාර්ෂිකව සංවිධානය කෙරෙන මාතලේ දිස්ත්‍රික් මලල ක්‍රීඩා උළෙලේ දී මෙවර 2010 වසරේ සමස්ත බාලක සූරතාව රන් පදක්කම් 14 ක් දිනාගත් කුරිවෙල මහින්ද රාජපක්ෂ නවෝද්‍යා පාසලට ද බාලිකා සූරතාවය රන් පදක්කම් 14 ක් දිනා ගත් මාතලේ ශ්‍රී සංඝමිත්තා බාලිකා ජාතික පාසලට ද හිමි වූහ.මෙම තරගාවලිය පසුගියදා මාතලේ බර්නාඩ් අලුවිහාරේ ක්‍රීඩාංගණයේ දී පැවැත්විණි. මෙහි සමාරම්භක උළෙලේ ප්‍රධාන ආරාධිතයා ලෙස මාතලේ පුරපති හිල්මි මොහොමඩ් කරීම් මහතාද සමාප්ති උළෙලේ ප්‍රධාන ආරාධිතයා ලෙස මහාධිකරණ විනිසුරු ලියෝන් සෙනවිරත්න මහතා ද සහභාගී වූහ. මෙම අවස්ථාවට මාතලේ දිසා මලල ක්‍රීඩා සංගමයේ සභාපති ජයන්ත වික්‍රමනායක සහ ලේකම් රංජිත් අලුවිහාරේ යන මහත්වරු ද එක් වූහ.මෙම තරගාවලියේ 2010 දක්ෂතම මලල ක්‍රීඩකයා ලෙස මාතලේ ක්‍රිස්තුදේව ජාතික පාසලේ වයි. ජී. නදුල දර්ශන (වයස අවුරුදු 17 න් පහළ බාලක මීටර් 110 කඩුළු තත්. 14.6) සහ දක්ෂතම මලල ක්‍රීඩිකාව ලෙස මාතලේ විජය ජාතික පාසලේ ආර්. කේ. අප්සරා උදයාංගනි (වයස අවුරුදු 13 න් පහළ බාලිකා දුර පැනීම මීටර් 4.19) සම්මාන ලැබූහ. මෙම ක්‍රීඩා උළෙලේ දක්ෂතම මලල ක්‍රීඩිකාව ලෙස දොළොස් හැවිරිදි ළාබාල පාසල් ශිෂ්‍යාවක් සම්මාන ලැබීම ද විශේෂත්වයකි. මෙහිදී ක්‍රීඩක ක්‍රීඩිකාවන් නව තරග වාර්තා 22 ක් පිහිටුවීමට ද සමත් වූහ.තරග ප්‍රතිඵලබාලක සමස්ත සූරතාව - කුරිවෙල මහින්ද රාජපක්ෂ නවෝද්‍යා පාසල (රන් පදක්කම් 14) අනු සූරතාවය – මාතලේ ක්‍රිස්තුදේව ජාතික පාසල (රන් පදක්කම් 11) තෙවන – දඹුල්ල ජාතික පාසල (රන් පදක්කම් 8)බාලිකා සමස්ත සූරතාව - මාතලේ ශ්‍රී සංඝමිත්තා බාලිකා ජාතික පාසල (රන් පදක්කම් 14) අනු සූරතාව - ගලේවෙල ම. ම. වි. (රන් පදක්කම් 13) තෙවන – මාතලේ ක්‍රිස්තුදේව ජාතික පාසල (රන් පදක්කම් 11)මෙම තරගාවලියේ වයස් සීමා යටතේ දක්ෂතම මලල ක්‍රීඩක ක්‍රීඩිකාවන් ලෙස සම්මාන ලැබුවෝ මෙසේයි.11 න් පහළ බාලක – තාරක බණ්ඩාර සමරකෝන් (මාතලේ ක්‍රිස්තුදේව ජා. ප.) බාලිකා - නවෝද්‍යා ගල්කිස්සගේ (කීරගොල්ල ප්‍රා. වි.) 13 න් පහළ බාලක – දුලංජන රණසිංහ (ගලේවෙල ම. ම. වි.) බාලිකා - අප්සරා උදයාංගනි (විජය ජා. පා.) 15 න් පහළ බාලක – එම්. ආර්. මොහොමඩ් (කුරිවෙල මහින්ද රාජපක්ෂ න. පා.) බාලිකා මේධානි වික්‍රමනායක (මාතලේ ශ්‍රී සංඝමිත්තා බා. ජා. පා.) 17 න් පහළ බාලක – වයි. ජී. නදුල දර්ශන (මාතලේ ක්‍රිස්තුදේව ජා. පා.) බාලිකා - කෞෂල්‍යා සෙව්වන්දි (මාතලේ ක්‍රිස්තුදේව ජා. පා.) 19 න් පහළ බාලක - සී. ජී. එස්. ටී. සෙනවිරත්න, (කුරිවෙල මහින්ද රාජපක්ෂ න. පා.)බාලිකා - මධුකා හර්ෂණ (කුරිවෙල මහින්ද රාජපක්ෂ න. පා.) 21 න් පහළ බාලක – ප්‍රදීප් මංජුල කුමාර (මාතලේ ක්‍රිස්තුදේව ජා. පා.) බාලිකා වරුණි ධර්මරත්න (මාතලේ ශ්‍රී සංඝමිත්තා බා. ජා. ප.).</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>08</day>
    </date>
    <link>http://www.dinamina.lk/2010/12/08/_art.asp?fn=s1012088</link>
    <topic>තර්ස්ටන් පිහිනුම්තරගාවලිය අද</topic>
    <author/>
    <content>කොළඹ තර්ස්ටන් විද්‍යාලය මගින් වර්ෂිකව සංවිධානය කරනු ලබන ප්‍රාථමික අංශයේ පිහිනුම් තරගාවලිය අද (08) විද්‍යාලයීය පිහිනුම් තටාකයේදී පැවැත්වේ.මේ උළෙලේ ප්‍රධාන ආරාධිත අමුත්තා ලෙස පාර්ලිමේන්තු මන්ත්‍රී නාමල් රාජපක්ෂ මහතා සහභාගී වීමට නියමිතය. විදුහල්පති වයි. ඒ. එන්. ඩී. යාපා මහතාගේ මඟ පෙන්වීම යටතේ පිහිනුම් භාර ආචාර්ය සමිත අබේසුන්දර මහතා ක්‍රීඩා උළෙලේ කටයුතු මෙහෙයවනු ලබයි.තර්ස්ටන් විද්‍යාලයීය පිහිනුම් පුහුණුකරු නීල් වසන්ත මහතාගේ අධීක්ෂණය යටතේ පුහුණුව ලැබ පිහිනුම් ක්‍රීඩාවෙන් සුවිශේෂී දක්ෂතා පෑ තර්ස්ටන් ප්‍රාථමික ක්‍රීඩකයන්ගේ දිය පිමි සංදර්ශන, ජීවිතාරක්ෂක සංදර්ශන කිහිපයකින්ද මේ උළෙල වර්ණවත් වනු ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>08</day>
    </date>
    <link>http://www.dinamina.lk/2010/12/08/_art.asp?fn=s1012089</link>
    <topic>මලල ක්‍රීඩා තාක්ෂණනිලධාරීන්ට සහතිකපත්</topic>
    <author/>
    <content>ශ්‍රී ලංකා මලල ක්‍රීඩා සංගමය විසින් සංවිධානය කළ තාක්ෂණික නිලධාරි අදියර 4, අදියර 3 සහ අදියර 2 පරීක්ෂණ වලින් සමත් නිලධාරීන්හට සහතික පත් සහ ජය සංකේත පිරිනැමීම මේ මස 11 වන දින පෙ. ව. 10.00 ට කොළඹ 07 පිහිටි ජාතික ක්‍රීඩා විද්‍යායතන ශ්‍රවණාගාරයේදී පැවැත්වේ.මෙම වසර අදියර 4 හා අදියර 2 පරික්ෂණ වලින් වැඩිම ලකුණු ප්‍රමාණයක් ලබාගත්තේ පිළිවෙළින් යාපනය දිස්ත්‍රික්කයේ සිවරාජා ගෝබිනාත් (88) සහ ඩැනියල් මතියලාගන් (94) විසිනි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>08</day>
    </date>
    <link>http://www.dinamina.lk/2010/12/08/_art.asp?fn=s10120810</link>
    <topic>කිංස්වුඩ් කරාතේ සූරයා</topic>
    <author/>
    <content>සමස්ත ලංකා පාසල් කරාතේ සූරතාව මෙවරත් දිනාගැනීමට මහනුවර කිංස්වුඩ් විද්‍යාලය සමත්විය. 2009 වසරේද මේ සූරතාව කිංස්වුඩ් විදුහල දිනාගත් අතර කණ්ඩායම් නායක ලෝචන අගුණාවලගේ දස්කම් කැපී පෙනිණි.සෙන්සේ අරුණ සොයිසා විදුහලේ පුහුණුකරු වශයෙන් කටයුතු කරයි. මේ තරගාවලිය පසුගියදා කොළඹ සුගතදාස ගහෘස්ථ ක්‍රීඩාංගණයේදී පැවැත්විණි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>08</day>
    </date>
    <link>http://www.dinamina.lk/2010/12/08/_art.asp?fn=s10120811</link>
    <topic>ගමින් රටට ව්‍යාපෘතියෙන්බැඩ්මින්ටන් පුහුණු කඳවුරක්</topic>
    <author/>
    <content>ශ්‍රී ලංකා බැඩ්මින්ටන් සංගමය ක්‍රියාත්මක කරනු ලබන ‘ගමින් රටට’ බැඩ්මන්ටන් ක්‍රීඩා සංවර්ධන ව්‍යාපෘතියේ තවත් එක් පියවරක් ලෙස දිස්ත්‍රික්කයක බැඩ්මින්ටන් පුහුණුකරුවන් දෙදෙනෙකු හා විනිසුරුවරුවන් දෙදෙනෙකු බැගින් සහභාගි කරවාගෙන දින 03 ක පුහුණු කඳවුරක් මේ මස 10, 11, හා 12 යන දිනවලදී මෙට්ලන්ස් පෙදෙස ශ්‍රීලංකා බැඩ්මින්ටන් මූලස්ථානයේදී පැවැත්වේ.මෙම පුහුණු කඳවුරේදී උපරිම දක්‍ෂතා දක්වන පුහුණුකරුවන් සිටින දිස්ත්‍රික්ක 10 ක් තෝරාගෙන එම දිස්ත්‍රික්කවල ක්‍රීඩා පුහුණු සංචිත ආරම්භ කිරීමටත්, එම දිස්ත්‍රික්කවල පුහුණුවට තෝරා ගැනෙන පුහුණුකරුවන් සඳහා පුහුණු දීමනාවක්, පුහුණුවන ක්‍රීඩක සංඛ්‍යාව මත දීමනාවක්, තොරතුරු නිවැරැදිව නියමිත වේලාවට වාර්තා කිරීම සඳහා වන දීමනාවක් හා පුහුණු සංචිතයේ ක්‍රීඩක ක්‍රීඩිකාවන් දක්වන දක්‍ෂතා මත ගෙවනු ලබන දීමනාවක් මාසිකව ගෙවනු ලබන අතර පුහුණු සංචිතවල සිටින ක්‍රීඩක ක්‍රීඩිකාවන් දක්වන දක්ෂතා මත පුහුණු උපකරණ ලබා දීමක් ද සිදු කිරීමට කටයුතු යොදා තිබේ.මෙම පුහුණු කඳවුරේදී පුහුණු ක්‍රමවේදයන් පිළිබඳ දැනුම මෙන්ම ශාරීරික යෝග්‍යතාව පවත්වා ගෙන යාම, ක්‍රීඩා නීතිය පෝෂණය හා ක්‍රීඩා වෛද්‍ය කටයුතු පිළිබඳ දැනුම ලබා දෙනු ලබන අතර න්‍යායික හා ප්‍රායෝගික පුහුණුව ජාතික මට්ටමේ පුහුණු කරුවන් හා විනිසුරුවන් මගින් ලබා දීමට කටයුතු යොදා ඇත.වැඩිදුර තොරතුරු සංගමයේ කළමණාකරු විශානි හේවාවසම් මහතා වෙතින් 0112 -686264 හෝ 0777833081 යන දුරකථන අංක ඇමතීම මගින් ලබා ගත හැකි වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>08</day>
    </date>
    <link>http://www.dinamina.lk/2010/12/08/_art.asp?fn=s10120812</link>
    <topic>දකුණු ආසියානු කාන්තා පාපන්දු තරගාවලියට සහභාගි වන ශ්‍රී ලංකා කණ්ඩායම.</topic>
    <author/>
    <content>(ඉදිරිපෙළ වමේ සිට) එස්. එන්. පී. කේ. සිල්වා (සම්භාහක) මහින්ද ගලගෙදර (පුහුණුකරු) චමින්ද ස්ටේන්වෝල් (ප්‍රධාන පුහුණුකරු) එම්. එම්. රමීස් (මෙහෙයුම් ප්‍රධානි) පාර්ලිමේන්තු මන්ත්‍රී සරත් වීරසේකර (සභාපති ශ්‍රී ලංකා පාපන්දු සම්මේලනය) ක්‍රිෂාන්ත පෙරේරා (ප්‍රධාන විධායක නිලධාරී ශ්‍රී ලංකා පාපන්දු සම්මේලනය) ආර්. එම්. යු. මහින්ද අප්පා (කළමනාකරු) ඔලිවියා ගමගේ (සභාපතිනි කාන්තා පාපන්දු) පුෂ්පා ඒකනායක (සහාය පුහුණුකාරිනී) යන මහත්ම මහත්මීන් සමග ශානිකා රාජපක්ෂ (කණ්ඩායම් නායිකා) ද (මැද පෙළ වමේ සිට) නිල්මිණි පලිහක්කාර, හසාරා ඩිල්රංගි, ඒ. ඩී. අල්මේදා, යු. අයි. වනිගසේකර, ෂෙහානි මධුෂිකා, ආර්. එම්. අබේකෝන් (උප නායිකා) අචිනි වැලිගම්පල, හෂිනි මධුභාෂිනි, කාන්ති මල්ලිකා, ටී. කේ. අන්ගේලා, අනුෂා දිල්හානි (පසු පෙළ වමේ සිට) එරන්දි කුමුදුමාලා, සී. කේ. ජයරත්න, ඉෂාරා මධුෂානි, ඩික්ලි මධුෂිකා, බුද්ධිකා දමයන්ති, එච්. එන්. ඩී. ප්‍රනාන්දු ඡායාරූපයේ වෙති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>08</day>
    </date>
    <link>http://www.dinamina.lk/2010/12/08/_art.asp?fn=f1012082</link>
    <topic>බටහිරටඋඩගෙඩි දෙන්නෝරටට වළ කපන්නෝයි</topic>
    <author>සාකච්ඡා කෙළේ ධම්මික සෙනෙවිරත්න ඡායාරූප ප්‍රබෝධි ලංකා</author>
    <content>ජනාධිපතිතුමාගේ බ්‍රිතාන්‍ය සංචාරයේ දී ලන්ඩනයේ හීත්‍රෝ ගුවන්තොටුපොළේ ඇති වූ එල්. ටී. ටී. ඊ. හිතවාදී උද්ඝෝෂණවල පසුබිම හා ඔක්ස්ෆර්ඩ් සංගමයේ දේශනය පැවැත්වීමට ඉඩ නොලැබීම පිළිබඳත්, මෙම සිදුවීම්වලින් පිළිබිඹු වන තත්ත්වය නිවැරදිව හඳුනාගැනීමේ වැදගත්කමත්, රටට එරෙහි බලවේගවලට රටේ ඉදිරිගමන විනාශ කිරීමට ඉඩ නොතැබීමේ අවශ්‍යතාව ගැනත් කොළඹ විශ්වවිද්‍යාලයේ දේශපාලන විද්‍යා හා රාජ්‍ය ප්‍රතිපත්ති අධ්‍යයන අංශයේ ජ්‍යෙෂ්ඨ කථිකාචාර්ය ආචාර්ය මොහොමඩ් ෂරීෆ් අනීස් සමඟ කළ සංවාදයකි මේ.* ඔක්ස්ෆර්ඩ් සංගමයේ ආරාධනයෙන් එහි ගිය ජනාධිපතිතුමාට එම දේශනය පැවැත්වීමට ඉඩ නොලැබීම පිළිබඳ කාරණය ඔක්ස්ෆර්ඩ් සම්ප්‍රදායත් හඳුනාගනිමින් ම ඔබ දකින්නේ කෙසේ ද?මුලින් ම අපි ඔක්ස්ෆර්ඩ් ශිෂය සංගමය කියන්නෙ මොකක් ද කියලා හඳුනාගැනීම වැදගත්. එංගලන්තයේ කේම්බ්‍රිජ් විශ්වවිද්‍යාලයෙන් පසුවයි ඔක්ස්ෆර්ඩ් විශ්වවිද්‍යාලය ඇති කෙරුණේ. එහි ඔක්ස්ෆර්ඩ් ශිෂ්‍ය සංගමයේ ආරම්භය සිදුවුණේ 1823 දී. මෙතෙක් එය අමතා කෙරෙන දේශනයට ආරාධනා ලැබුවේ ලෝකයට හොඳින් සේවය කළ, යම් ක්‍ෂේත්‍රවලින් විශේෂ දස්කම් දැක්වූ පුද්ගලයන්.එම ආරාධිතයන්ට තම අදහස් නිදහසේ ප්‍රකාශ කිරීමට ඉඩ ලැබුණා. දේශපාලන නායකයන් පමණක් නොවෙයි නොයෙක් ක්‍ෂේත්‍රවල කීර්තිමත් පුද්ගලයන්. මේ දේශනයට ආරාධනා ලැබුවා. නිදසුන් වශයෙන් රොනල්ඩ් රේගන්, ජිමීකාටර්, වින්ස්ටන් චර්චිල්, පර්වේස් මුෂාරෆ් ආදීන් දැක්වීමට පුළුවන්. හෙන්රි කිසින්ජර් වැනි ප්‍රකට රාජ්‍ය තාන්ත්‍රිකයන්, ඇල්බට් අයින්ස්ටයින් වැනි මහා විද්‍යාඥයන් මෙන් ම මයිකල් ජැක්සන්, දියාගෝ මැරඩෝනා, දලයිලාමා, තෙරේසා මවුතුමිය වැනි විවිධ ක්‍ෂේත්‍රවල සුවිශේෂ පුද්ගලයන් මේ දේශනය පවත්වා තිබෙනවා.මේක තමයි ඔවුන්ගෙ සම්ප්‍රදාය. සාමාන්‍යයෙන් ඔක්ස්ෆර්ඩ් සංගමයේ දේශනයක් පැවැත්වීම ආඩම්බරයට කාරණයක්. හැමෝටම මේ අවස්ථාව ලැබෙන්නෙත් නෑ. අපේ ජනාධිපතිතුමාටත් 2008 දී මේ අවස්ථාව ලැබුණා. එතුමා හොඳ දේශනයක් කළා.‘නිදහස් අදහස් ප්‍රකාශනයේ නිවහන. හැටියට තමයි ඔක්ස්ෆර්ඩ් සංගමය ප්‍රකට වෙලා තියෙන්න. හැබැයි ගිය සතියෙ ඇතිවුණු සිදුවීම දෙස බලනවිට ඇත්තට ම එය නිදහස් ප්‍රකාශනයට ඉඩදෙනවා ද? කියන එක ගැන අපට නැවත සිතන්න වෙනවා.2009 මැයි 19 වැනිදා අපේ රටේ යුද්ධය අවසන් වූ පසු මේ අවුරුද්දෙ මුල දී තමයි මේ දේශනය සඳහා ජනාධිපතිතුමාට ආරාධනා ලැබුණේ. මේක අවුරුදු 30ක් යුද්ධය තිබුණු රටක්. එයින් රට නිදහස් කරගත්තා. දැන් ඒ නිදහස් රටේ අනාගතය ගොඩනඟන්නෙ කොහොමද කියන එක ගැන ජනාධිපතිතුමාගෙ අදහස් ඉදිරිපත් කරන හැටියට තමයි ඒ ඇරියුම ලැබුණෙ. තමන්ට පහසු වෙලාවක මේ දේශනය එතුමාට කළ හැකියි. ඒ නිසා එතුමා ඊට හොඳම අවස්ථාව ලෙස මෙය තීරණය කළා. ඒ අනුවයි ලන්ඩනයට ගියේ.* නමුත්, හීත්‍රෝ ගුවන් තොටුපොළේදී ම එල්. ටී. ටී. ඊ. හිතවාදීන්ගේ උද්ඝෝෂණයක්. එතුමාගේ සංචාරයට එරෙහි ව සිදුවුණා. ඔවුන් එය කළේ එල්. ටී. ටී. ඊ. කොඩිය රැගෙන. මේ උද්ඝෝෂණය අප කෙසේ තේරුම්ගත යුතු ද?ජනාධිපතිතුමා හීත්‍රෝ ගුවන් තොටුපොළට බහින කොට ගුවන් තොටුපොළ වටකරගෙන ලන්ඩනයේ ජීවත්වන ලංකාවේ දෙමළ ජනයා (ඩයස්පෝරාව) හාර පන්සියයක් එල්. ටී. ටී. ඊ. කොඩිය සහිතව එතුමාට එරෙහිව උද්ඝෝෂණ කළා. ඒ ගුවන්තොටුපොළේ ආරක්ෂාවට සිටි පොලිසියේ අවසරය ඇතුවයි මේක කරල තියෙන්නෙ. කාට හරි උද්ඝෝෂණ කරන්න ප්‍රජාතන්ත්‍රීය අයිතියක් තියෙනවා. හැබැයි මෙතැන තියෙන ප්‍රශ්නය ඒ අය සම්පූර්ණයෙන් ම කොටි හිතවාදීන් බව පෙනීයාම. එල්. ටී. ටී. ඊ. ය කියන්නෙ ජාත්‍යන්තර වශයෙන් ත්‍රස්තවාදී සංවිධානයක් ලෙස හඳුනාගත් එය මහා බ්‍රිතාන්‍යයේ පවා තහනම් කළ එකක්.එසේ නම් එවැනි සංවිධානයක කොඩිය රැගෙන හීත්‍රෝ ගුවන්තොටුපොළ වගේ තැනක උද්ඝෝෂණ කරන්නෙ කොහොමද? කොහොමද ඒ ආරක්ෂක අංශ ඒකට ඉඩදුන්නෙ? මේකට සහභාගි වූණේ සාමාන්‍ය සිවිල් ජනයා නෙමෙයි කියන එකත් පැහැදිලියි. ඔවුන් කොටි හිතවාදීන්. කොටින්ට මුදල් එකතු කරන, සහාය දක්වන අය. එසේ නම් මේක ඒ වෙලාවෙ තහනම් කරන්න බ්‍රිතාන්‍ය ආණ්ඩුවට, පොලිසියට ඒ වෙලාවෙ බැරිවුණේ ඇයි? ඒක තමයි මූලික ප්‍රශ්නය. ඉන්දියාවෙ වුණත් මෙවැනි උද්ඝෝෂණයක් කළාම වගකිවයුතු අය අත්අඩංගුවට ගන්නවා.ඇෆ්ගනිස්තානයේ හරි ඉරාකයෙ හරි නායකයා ලන්ඩනයට එනව කියල අපි සිතමු. ලන්ඩනයේ ඉන්න මුස්ළිම් ජනයාට ඔසමා බින් ලාඩන්ගේ ඡායාරූප රැගෙන, අල්ඛයිඩා කොඩිය රැගෙන හීත්‍රෝ ගුවන්තොටුපොළේ උද්ඝෝෂණ කරන්න ඉඩදෙනවාද? එහෙම කළා නම් මොකක් ද මේ වෙනකොට තත්ත්වය.ඒ නිසා මේකෙන් පැහැදිළිවෙන්නෙ බ්‍රිතාන්‍යයෙ පමණක් නෙවෙයි බටහිර රටවල්වල විදේශ ප්‍රතිපත්තියෙ හැටි. තමන්ට එරෙහි ව කටයුතු කරන අය විතරයි, ඒ අය ත්‍රස්තවාදීන් හැටියට හඳුනාගන්නෙ. එල්. ටී. ටී. ඊ. ය ත්‍රස්තවාදීන් කියල ප්‍රකාශ වුණත් ඔවුන්ගේ මිම්මෙන් එල්. ටී. ටී. ඊ. ය ත්‍රස්තවාදීන් නෙවෙයි. අල්ඛයිඩා වැනි කණ්ඩායම්වලට එරෙහිව කටයුතු කරන්න ඕන නිසා තමයි, ඔවුන් එල්. ටී. ටී. ඊ. ය තහනම් කළේ. තමන්ට විරුද්ධ අයට එක ප්‍රතිපත්තියක්. අනෙක් රටවල ප්‍රශ්න ඇති කරන අයට තව ප්‍රතිපත්තියක්.අපේ ජනාධිපතිතුමා ලන්ඩනයට ගියේ රාජ්‍ය නායකයකු හැටියට. කෝටි දෙකක් ඉන්න රටක ප්‍රජාතන්ත්‍රවාදීව බලයට පත් නායකයා තමයි ඒ ගියේ. එසේනම්, මේ කටයුතු කරල තියෙන්නෙ අපේ රටට එරෙහිවයි. අපි හිතමු බටහිර රටක නායකයෙක් කටුනායකින් ලංකාවට එද්දි මෙහෙම තත්ත්වයක් වුණා කියලා. ඒ අය අද කොහොමද ඒ දිහා බලන්නෙ. අපි නම් එවැනි දේකට ඉඩදෙන්නෙත් නෑ. දශක 3ක ත්‍රස්තවාදී යුද්ධයක් තිබිලත් ලංකාවෙදි එහෙම දෙයක් වෙන්න කිසිම ආණ්ඩුවක් ඉඩදුන්නෙ නෑ.* එහෙත් බලසම්පන්න බ්‍රිතාන්‍ය ආණ්ඩුවට තමන්ගේ රටේ තහනම් සංවිධානයක උද්ඝෝෂණයට එරෙහි ව කිසිවක් කරන්න බැරිවුණා. ඔවුන් පෙන්වන්න හදන්නෙ මේක එහි සිටින දෙමළ ජනයාගේ විරෝධයක් කියලා. නමුත් ඇත්ත ඒක නෙවෙයි නේද?හාර – පන්සියයක් නෙ මේ උද්ඝෝෂණයට ආවේ බ්‍රිතාන්‍ය ආණ්ඩුවට ඒක තහනම් කරන්න බැරිනම්, පාලනය කරන්න බැරිනම් ඒ අය කොහොමද ඇෆ්ගනිස්තානයට, ඉරාකයට ගිහින් එහෙ ත්‍රස්තවාදය නැති කරන්නෙ. මෙතැන තියෙන්නෙ බැරිකමක් නෙවෙයි ඕනෑකමක් නැතිකම. ඒ නිසා මේක තමයි ආරම්භය. ඉදිරියේදීත් අපේ ජනාධිපතිතුමාට, රටට – ජනතාවට එරෙහි ව මෙවැනි දේවල් ඇති වෙන්න පුළුවන්.ඔක්ස්ෆර්ඩ් සංගමයේ නායකයා ඒසියන් ට්‍රිබියුන් වෙබ් අඩවියට කියල තියෙන්නෙ මේ දේශනය අවලංගු කළේ ඔක්ස්ෆර්ඩ් පොලිසියෙන් දීපු උපදෙස් අනුවයි කියලා.පොලිසිය එවැනි උපදෙසක් දුන්නා නම් ඊට පාදක වුණේ මොනවිධියේ හේතූන් ද? හීත්‍රෝ ගුවන්තොටුපොළේ සිදුවීම පදනම් කරගෙන තමයි මේක අවලංගු කළේ. ඒකයි ඔක්ස්ෆර්ඩ් සංගමයයි අතර කිසිම සම්බන්ධයක් නෑ. මොකද මේ උද්ඝෝෂණය කළේ ඔක්ස්ෆර්ඩ් සංගමය නෙවෙයි. හැබැයි එහෙ පොලිසිය කියල තියෙන්නෙ හීත්‍රෝවල එහෙම දෙයක් වුණ නිසා මෙතැනත් එහෙම දෙයක් වෙන්න පුළුවන් කියලා. ගුවන්තොටුපොළේ සිද්ධියේ සම්පූර්ණ වගකීම බ්‍රිතාන්‍ය රජය භාරගත යුතුයි.ජනාධිපතිතුමාට ආරාධනා කළේ අපි නෙවෙයි කියල බ්‍රිතාන්‍ය රජයට වගකීමෙන් බැහැර වෙන්න බෑ. යුද්ධයක් තිබිය දී වුණත් ලංකාවට පැමිණි රාජ්‍ය නායකයන්ට අපි ආරක්ෂාව දුන්නෙ නැද්ද? කිසි ප්‍රශ්නයක් වුණේ නෑ. නමුත්, මෙතැනදි වුණේ ඕනෑකමක් නැතිකම. ඇත්තට ම මෙවැනි තත්ත්වයක් ඇතිවීම ඒ අයගේ වුවමනාව වුණා. යම් විධියකින් ඔක්ස්ෆර්ඩ් සංගමයෙදිම මෙවැනි දෙයක් වුණානම් ඒක තවදුර යනවා. ඒ නිසා තමයි ගුවන්තොටුපොළේදී ම එහෙම තත්ත්වයක් ඇති කරලා, දේශනය අවලංගු කරන්න ඒක උපයෝගීකරගත්තෙ.* ජනාධිපතිතුමාට එරෙහිව දියත් කළත්, මේ විරෝධය අපේ රටට එරෙහිවයි. රටක් විධියට අපි මොන විධියට ද මේක දකින්න ඕන?අපි සිංහල, දෙමළ, මුස්ලිම් ආදී වශයෙන් නෙවෙයි මේක දකින්න ඕන. පාට කණ්ණාඩි වලිනුත් නෙවෙයි මේ දිහා බලන්න ඕන. කවුරු හරි එවැනි බෙදීමක් ඇති ව මේ ගැන බලනවා නම් ඊට කිසිසේත් එකඟ වෙන්න බෑ. ලෝක මට්ටමෙන් ගත්තාම මේක ප්‍රජාතන්ත්‍රවාදයට එල්ල වූ පහරක්.බ්‍රිතාන්‍ය කියන්නෙ වෙස්ට්මිනිස්ටර් ක්‍රමයේ ආදි කර්තෘවරු. ඒ ගොල්ලො තමයි ප්‍රජාතන්ත්‍රවාදය ගැන වැඩිපුර කතා කරන්නෙ.බ්‍රිතාන්‍ය රජය මේ කාරණය ගැන කියන්නෙ එහි සිටින දෙමළ ජනයාගේ අයිතීන් රකින්න තමයි අපි ඒකට ඉඩදුන්නෙ කියලා. එතකොට ඒ 300 – 400 කගෙ ප්‍රජාතන්ත්‍රීය අයිතීන් රකින්න ගිහින් කෝටි 2ක් ඉන්න රටක නායකයාගේ අයිතිවාසිකම් නැතිකිරීම ගැන ඒ අය මොකද කියන්නෙ? මේව හරියට පොඩි ළමයින්ට කියන කතන්දර වගෙයි. සිදුවුණු දේට බ්‍රිතාන්‍ය රජය වගකීම බාරගත යුතුයි. ඔවුන්ට එයින් ගැලවෙන්න බෑ.* අපේ දූත මණ්ඩලවල කාර්යයභාරය නිසියාකාර ඉටුවුණා ද කියන ප්‍රශ්නයත් මෙහි දී මතුවුණා?ඔව්, ලන්ඩනයේ ශ්‍රී ලංකා මහකොමසාරිස් කාර්යාලයක් තියෙනවා. මම හිතන විධියට බ්‍රිතාන්‍ය රජය, ඔක්ස්ෆර්ඩ් සංගමය වගේ ම අපේ මහ කොමසාරිස් කාර්යාලයත් මේ වගකීම භාරගත යුතුයි. ජනාධිපතිතුමා ගියේ චීනය, ඉරානය, ඉන්දියාව වගේ රටකට නෙවෙයි. ලෝකයේ කැනඩාවට පසු වැඩිම දෙමළ ජනගහනයක් ඉන්න රටට යුද්ධය අවසන් කිරීම ගැන මේ සමහරුන්ට ජනාධිපතිතුමා එක්ක අපේ රට එක්ක විශාල වෛරයක් තියෙනවා. අපේ අය මේක හොඳට ම දන්නවා.එතකොට එවැනි රටකට අපේ ජනාධිපතිතුමා යද්දි එහෙ පරිසරය ගැන සොයා බලා, එය ප්‍රශ්නකාරී නැද්ද කියන එක අවබෝධකරගෙන අදාළ තොරතුරු වාර්තාකළ යුතුයි. මේ යුතුකම ඒ අය හරියට ඉටු කළා ද කියන එක ප්‍රශ්නයක්. ජනාධිපතිතුමා එහෙ ගියාම ගුවන්තොටුපොළේ දී පිළිගෙන නැවතුම් ආදී පහසුකම් සලසා ආපසු මෙහාට එන්න සැලැස්වීම පමනක් නෙවෙයි අපේ දූත මණ්ඩලවල කාර්යයභාරය. එතුමාගේ ආරක්ෂාව ගැනත් අපි බලන්න ඕන. ඒක ඒ රජයේ යුතුකම වගේ ම අපේ අයගෙත් යුතුකමක්.ඒ නිසා මෙතැන විශාල දුර්වලකමක් තියෙනවා. එනම්, බටහිර රටවල සිටින අපේ තානාපතින් සහ ඩයස්පෝරාව අතර සන්නිවේදනයක් නැතිකම. ඔවුන් අතර සම්බන්ධයක් තිබුණා නම් මේ තත්ත්වය කල්තබාම දැනගන්න ලැබෙනවා. ඇයි මේ බව කල්තියා දැනගන්න බැරිවුණේ? පැයකින්, දෙකකින් සංවිධානය කළ වැඩක් නෙවෙයිනෙ. මේ දවස් ගණනක් සැලසුම් කරල කළ දෙයක්. ඒ තොරතුරු අපේ මහකොමසාරිස්වරයාට හරි ඒ යටතේ ඉන්න නිලධාරින්ට හරි දැනගන්න බැරිවුණේ ඇයි? මෙතැන අපේ දුර්වලකමක් තියෙනවා කියන්නෙ ඒකයි.ඉදිරියේ දී අපි මේ ගැන කල්පනා කරන්න ඕන. අපි පත්කරල තියෙන්නෙ කොහොම අය ද කියල රජයට සිතන්න වෙනවා. ඒ රටවල අපේ රටට එරෙහි මතවාදයක් පැතිරෙනවානම් ඒවා ගැන උනන්දුවෙන් බලල අවශ්‍ය ක්‍රියාමාර්ග ගන්න ඒ අයට පුළුවන් ද බ්‍රිතාන්‍යයෙදි ‘ටැමිල් ෆෝරම්’ කියන සංවිධානය මේක සැළසුම් කළා. වෙබ් අඩවි හරහා ආරංචි යවලා මිනිස්සු එකතු කරලා විශාල සැලැස්මක් ගහද්දි අපිට ඒ ගැන දැනගන්න බැරිවුණේ ඇයි? මේක අපිට ඉදිරියට පාඩමක් කරගත යුතුයි.මම යෝජනාවක් විධියට කියනවා නම් මේ තනතුරු සඳහාා ඩයස්පෝරාවේ සිටින රටට ආදරය කරන අය තෝරාගන්න පුළුවන්නම් ඒකත් හොඳ පියවරක්. දෙමළ ජනයාගේ සිත් දිනාගැනීමට අපි විශාල වැඩ කොටසක් කළ යුතුයි. යුද්ධය ඉවර වුණාට දෙමළ ජනයාගේ ප්‍රශ්නය ඉවර වෙලා නෑ. නැවතපදිංචි කරල, ජීවත්වෙන්න අවශ්‍ය පහසුකම් සැලැස්වීම අවශ්‍යයයි. ඒත් එතැනින් මේක ඉවරවෙන්නෙ නෑ. යුද්ධය ඉවර වෙනකොට ප්‍රශ්නයෙන් 1/2ක් ඉවරයි. ඉතුරු 1/2ත් විසඳගන්න ඕන. එවිට මෙවැනි දේවල්වලට ඉඩක් නෑ.යුද්ධයේ අවසන් අදියරේ දී යුද අපරාධ කළා කියල ඔවුන් කියනවා. ජනාධිපතිතුමා හරි හමුදාව හරි එහෙම දෙයක් කළා කියල මෙතෙක් කිසි කෙනෙක් ඔප්පු කරලා නෑ. හැබැයි අපට මේ චෝදනා කරන බටහිර රටවලට විරුද්ධව නම් දැඩි මහා පරිමාණයෙන් මෙවැනි චෝදනා එල්ල වෙනවා. විකිලීක්ස් හෙළිදරව්ව බලන්න. මේවා වහගන්න තමයි අපි වගේ රටවලට චෝදනා කරන්නෙ.* මේ සිද්ධීන් සමඟ ජාතියක් ලෙස තවත් ධෛර්යය සම්පන්නව, සමඟියෙන් ඉදිරියට මුහුණ දෙන්න අවස්ථාවක් නිර්මාණය වෙනවා කියල කිව්වොත් ඔබ එකඟයි ද?පැහැදිලිවම, අපි කවදාවත් හිතුවෙ නෑ යුද්ධය මේ විධියට ඉවර වෙයි කියලා. නමුත් අපේ ජනාධිපතිතුමා ඉතා සාර්ථකව එය කළා. දැන් ත්‍රස්තවාදයෙන් මුදවාගත් අපේ රට අනාගත පරපුර වෙනුවෙන් ගොඩනඟන එක අපේ යුතුකම. ඔවුන්ට නිදහස් - සමෘද්ධිමත් රටක් අපි එක් වී ගොඩනැඟිය යුතුයි.දැන් යුද්ධය ඉවරයි. ඊළඟ යුද්ධය ආර්ථිකය ගොඩනැඟීම. ඒකත් යම් කිසි මට්ටමකට අප කරගෙන යන බව ඔවුන් දන්නවා. චීනය, ඉන්දියාව, පාකිස්තානය, ඉරානය ආදී රටවල් අපට උදව් කරනවා.එතකොට තමන්ගේ දායකත්වයක් නැතිවත් මේ රට ඉදිරියට යන බව දකින එක ඒ අයට රුස්සන්නේ නෑ. ඒ නිසා මේ ගමන නතර කරන්න ඔවුන් මානබලනවා. යළිත් මේ ප්‍රශ්න හදන්න යන්නේ මේකටයි. අවුරුදු 60කට වඩා මේ රටේ සිංහල - දෙමළ ගැටුම් තිබුණා. කවුද ඒක ඇති කළේ? බෙදා වෙන්කර පාලනය කිරීමේ ප්‍රතිපත්තිය ඇති කළේ අධිරාජ්‍යවාදීන් අදත් ඒ ප්‍රතිපත්තියම වෙනත් මුහුණුවරකින් ඒ අය ඉදිරියට ගෙනයනවා. නව යටත් විජිතවාදය කියල අපි හඳුනාගන්නෙ ඒකයි. අපේ රටෙන් පිට ඉන්න මිනිස්සු මේ වැඩේට පාවිච්චි කරනවා.යුදසමය තුළ අපේ දෙමළ ජනයා සිය දහස්ගණනින් විදේශ රටවලට ගියා. විශේෂයෙන් බටහිර රටවලට. ඒ රටවල් මේ අයව පිළිගත්තා. දේශපාලන රැකවරණ දුන්නා. පුරවැසිකමත් දුන්නා. දැන් මේ පිරිස තමන්ට ඕනෑ විධියට පාවිච්චි කරන්න ඒ අයට වෙලාව ඇවිත්.ලංකාවේ අපි සිංහල - දෙමළ - මුස්ලිම් ආදී කවුරුත් ඉතාමත් දුර බලලා මේ මොහොතේ වැඩකළ යුතුයි. මේ එන්නෙ විශාල කුමන්ත්‍රණයක්. යළිත් අපේ රටේ කළින් වගේ ප්‍රශ්නයක් හදන්නයි මේ සැරසෙන්නෙ. තමන්ට ඕනෑ විධියට මේ රට පාලනය කරන්නයි ඔවුන්ගෙ සූදානම. මේක වහාම වැළැක්විය යුතුයි.අපි අපේ දේශපාලන මතිමතාන්තර කර පින්නාගෙන බැලුවොත්, මේ අවස්ථාව අපේ දේශපාලන ව්‍යාපෘතීන්ට පාවිච්චි කරන්න බැලුවොත් වරදින්නෙ රටටයි. අපටමයි. කවුරු හරි එහෙම කරනවා නම් ඒක මවුබිමට ද්‍රෝහිවීමක්. අනාගත පරපුරට එරෙහිවීමක්. මෙතැන දි පක්ෂ භේදයක් නෑ. කවුරු හරි මේක පාවිච්චි කරන්න බලනවා නම් ඒක රටට එරෙහිවීමක්. බටහිර රටවල කුමන්ත්‍රණයට උඩගෙඩිදීමක්. ඒ නිසා මම ඉතා ඕනෑකමින් ඉල්ලන්නෙ මේ අවස්ථාව දේශපාලනිකව පාවිච්චි කරන්න ගිහින් බටහිර රටවලට එය පාවිච්චි කරන්න ඉඩ හදන්න එපා.අනෙක, දෙමළ ජනතාවටත් දැන් තීරණයක් ගන්න වෙලා තියෙනවා. ලංකාවෙ ඉන්න දෙමළ ජනයා හරි ඩයස්පෝරාව හරි මේ කාටත් තියෙන්නෙ විකල්ප දෙකයි. එකක්, පරණ සිද්ධි සියල්ල අමතක කරලා මේ අපේ රට කියල හිතාගෙන, අනාගත පරපුර වෙනුවෙන් මේ රට ගොඩනඟන්න - රැකගන්න කටයුතු කරන එක. අනෙක ඊළාම් වෙනුවෙන් තමයි අපි වැඩකරන්නෙ කියලා ඒ මඟ තෝරාගන්න එක. හරි පැහැදිළියි. ලංකාවෙ ඉන්න දෙමළ ජනතාව කිසිදාක යළිත් ඒ යුගයට යන්න කැමැති නෑ.ඩයස්පෝරාව තුළත් විශාල පිරිසක් මේ යථාර්ථය පිළිගන්නවා. එයින් බැහැර ඉතා සුළු කොටසයි. හීත්‍රෝවලට ආව 300 – 400 න් ඒ බව පැහැදිලි වෙනවා. ලක්ෂයකින් දෙකකින් එපමණයි ආවෙ. මේ සුළු පිරිසෙන් ලංකාවේ දෙමළ ජනතාවත් ප්‍රවේශම් විය යුතුයි. එහෙදි, තුන් හාරසියයක් තමයි මේ උද්ඝෝෂණයට එකතු වුණේ. එතුමා ලංකාවට එද්දි ගුවන්තොටුපොළට දහස් ගණනක් ගියා එතුමා පිළිගන්න. ඒ කෙනුත් එහාට හොඳ පණිවිඩයක් දුන්නා. ඒ එක්කම උතුරේ දෙමළ ජනතාව ලන්ඩන් උද්ඝෝෂණයට එරෙහි ව අපේ ජාතික කොඩියත් රැගෙන පාරට බැස්සා. ඒ කවුරුත් බලකළ නිසා නෙවෙයි. තුවක්කුවට බයේ නෙවෙයි. ඔවුන් එමඟින් විශාල පණිවිඩයක් දුන්නා.දෙමළ ජනයාට එරෙහි ව සිංහල ජනයා අතර හැඟීමක් ඇති කිරීම බටහිර බලවේගවල ප්‍රයත්නයයි. ඒක කරන්න පුළුවන් වුණොත් එය භයානකයි. ජනාධිපතිතුමා නිතර කියන්නෙ මේ රටේ සුළු ජාතීන් නෑ. ඉන්නෙ රටට ආදරයට කරන හා නොකරන පිරිසක් පමණයි කියලා.ඒ නිසා මේ අපි කාගෙත් රට, ශ්‍රී ලාංකීය හැඟීමෙන් යුතුව, රට ගොඩනැඟීමට ලැබී ඇති මේ අවස්ථාව කුමන්ත්‍රණවලට හසුනොවී අප යොදා ගත යුතුයි. ජාතික හැඟීමෙන් අපි එකම බැම්මකින් බැඳී සිටින විට බාහිර බලවේගවලට තමන්ගේ අරමුණු සාර්ථක කරගන්න ලැබෙන්නේ නෑ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>08</day>
    </date>
    <link>http://www.dinamina.lk/2010/12/08/_art.asp?fn=f1012083</link>
    <topic/>
    <author>මනෝලි සුබසිංහ</author>
    <content>දිනමිණ පුවත්පත යනු ඓතිහාසික වටිනාකමින් යුත් පුවත්පතකි. පුවත්පත් ලෝකයේ වාර්තාගත පුවත්පතකි. එය එසේ වනුයේ ආරම්භයේ පටන් එදා - මෙදා තුර සිය වසක් අඛණ්ඩව ප්‍රකාශයට පත් වූ එකම දිනපතා පුවත්පත වූයේ ‘දිනමිණ’ බැවිනි. 1909 සිට 2010 දක්වා ‘දිනමිණ’ ට සියවස සපිරුණු මෙම වර්ෂයේ දී වත්මන් සභාපතිවරයා වන බන්දුල පද්මකුමාර මහතාගේ සංකල්පයක් අනුව ‘දිනමිණ’ පුවත්පත සම්බන්ධයෙන් ග්‍රන්ථ ව්‍යාපෘතියක් ආරම්භ කළේය. එහි එක් සංකල්පයක් වූයේ දිනමිණ සියවසක කතුවරු ග්‍රන්ථයයි. එහි කතුවරයා වූයේ ඉන්දික කුඩාහෙට්ටි නම් වූ මාධ්‍ය සගයාය. නවයුගය සඟරාව සමඟ මාධ්‍යවේදියකු වූ ඉන්දික එහිම නියෝජ්‍ය කතුවරයා වී වත්මනෙහි නවයුගය සඟරාවේ කර්තෘවරයා ද වෙයි. කොළඹ රාජකීය විද්‍යාලයෙන් බිහිවූ අතළොස්සක් අතර තවත් එක් මාධ්‍යවේදියෙකු මෙන් ම ග්‍රන්ථ රචකයකු ලෙස ඉන්දික අපට හමුවෙයි.* ‘දිනමිණ සියවසක කතුවරු’ ග්‍රන්ථය ලියන්නට ඔබට අවස්ථාව ලැබුණේ කොහොමද?මාව මාධ්‍ය ජීවිතයට හඳුන්වා දුන්නේ ප්‍රවීණ ජ්‍යෙෂ්ඨ මාධ්‍යවේදියෙකු වන පර්සි ජයමාන්න මහත්තයායි. මුලින් ම මම ලේක්හවුස් ආයතනයට බැඳුණේ නිෂ්පාදන අංශයටයි. 1983 ඉඳන් එහි කැමරා අංශයේ මම සේවය කළා. 1990 දී මම ‘නවයුගය’, ‘විදුනැණ’ පුවත්පත් හි මාධ්‍යවේදියකු ලෙස ඒ පටන් ගත්තු ගමනේ නියෝජ්‍ය කතුවරයෙකු වෙලා අද වෙන කොට නවයුගය සඟරාවේ කර්තෘවරයා විදියට කටයුතු කරනවා.මේ අතරේ තමයි අප ආයතනයේ සභාපතිතුමාගෙන් මට ඇරියුමක් ලැබුණේ සියවසක දිනමිණ කතුවරු පොත ලියන්නට. එක්තරා විදියක මෙය අභිමානවත් අවස්ථාවක්. මේ වගේ කටයුත්තක් කෙරිලත් නැති නිසා මම බොහෝ ම කැමැත්තෙන් ආසාවෙන් මේ කටයුත්ත හිතට ගත්තා. සභාපතිතුමා මට මේ කටයුත්ත බාර කරලා මාස පහක් වගේ කෙටි කාලයක් තුළ මේ පොත කරන්නට මට හැකි වුණා.* අවුරුදු සියයක් පැරණි පුවත්පතක කතුවරු සෙවීම හිතනතරම් ලෙහෙසි කටයුත්තක් නොවේ. ඔබ මෙම අභියෝගයට මුහුණ දුන්නේ කොහොමද?හුඟක් අය හිතන්නේ මෙහෙම දෙයක් ලේඛනාගාරයට හෝ පුස්තකාලවලට ගිහින් පරණ පත්තර හොයලා කරන්න පුළුවන් ලෙහෙසි කටයුත්තක් කියලයි. නමුත් එහෙම හිතන තරම් මේ කටයුත්ත ලෙහෙසි වුණේ නැහැ. ඒකට ප්‍රධාන හේතුවක් වුණේ බොහෝ කර්තෘවරු ගැන ලියවිලා තිබුණේ නැහැ. ජනප්‍රිය පුද්ගලයන්, සුවිශේෂී පුද්ගලයන් ගැන ලිව්වට පත්තරකාරයෝ ගැන ලියැවෙනවා හරිම අඩුයි. එනිසා අවුරුදු සීය තුළ කර්තෘත්වය දැරූ කතුවරු සෙවීම හිතන තරම් පහසුවක් වුණේ නැහැ. මම ලේඛනාගාරය ඇසුරු කළා. ඒ එක්කම සමකාලීනයන් හොයාගෙන ගියා.තොරතුරු ඇත්නම් ලියා එවන්නට පුවත්පත්වල දැන්වීම් පල කළා. මේ ආශ්‍රයෙන් ආදි කතුවරු ගැන බොහෝ තොරතුරු හොයාගත්තා. ඒත් 1916 – 20 කාල වකවානුවල දී දිනමිණ කර්තෘවරු වූ ජේ. වෙත්තසිංහ සහ ඩී. ජේ. බී. විජේසේකර කියන කතුවරු දෙදෙනා ගැන කිසිම තොරතුරක් ලේඛනාගාරයේවත් පුස්තකාලවලවත් තිබුණේ නැහැ. නමුත් ඩී. ආර්. විජේවර්ධන චරිතාපදානයේ ඔවුන් පිළිබඳව විස්තරයක් තිබුණා. මම ඒ විස්තරය කිසිම සංස්කරණයක් නොකොට ඒ ආකාරයෙන් ම මේ ග්‍රන්ථයට ඇතුළු කළා.* ඔබ සංස්කරණය කෙරු මෙම ග්‍රන්ථයට පාඨක ප්‍රතිචාරය කෙබඳු වේවිද?දැනටමත් මෙම කෘතිය වෙළඳපොළේ මිල දී ගන්න තියෙනවා. ඇත්තට ම මේ පොතේ එදා - මෙදා තුර දිනමිණ කර්තෘ ධූරය හෙබවූ ප්‍රධාන කතුවරු විසිපස් දෙනා ගැනම සඳහන් වෙනවා. ඔවුන්ගේ ජීව දත්ත ඇසුරු කර ගනිමින් මාධ්‍යවේදියෙකු ලෙස ඔහු ගේ භූමිකාවේ සුවිශේෂී බව ඉස්මතු කරමින් මම හැම චරිතයක් ගැනම කතා කළා.පාඨකයා පැත්තෙන් හිතුවොත් ජනමාධ්‍යවේදය හදාරන අයට වගේ ම මාධ්‍ය ලෝකයේ සැරිසරන නව පරපුරටත් මේ ග්‍රන්ථය හරහා පැරැණි කතුවරුන්ගේ ඇති වටිනාකම් හඳුනාගෙන ඒවා තමන්ගේ වෘත්තීය ජීවිතයට එකතු කර ගැනීමේ වැදගත්කම අවබෝධ කර ගත හැකියි. ඒ හැරුණු විට සාමාන්‍යයෙන් පොත්පත් කියවන ඕනෑම කෙනෙකුට මේ පොත කියවා යම් දෙයක් ඉගෙන ගත හැකියි. එනිසා පාසල් යන දරුවාගේ ඉඳලා ඕනෑම කෙනෙකුට මේ පොත වැදගත් වේවි.මේ පොතට කරුණු සෙවීමේ දී මට පැහැදිළි වූ කාරණාවක් තියෙනවා. ඒ තමයි එදා - මෙදා – තුර දිනමිණ කතුවරු ඉඳලා තියෙන්නේ විසිපස් දෙනයි. නමුත් ප්‍රධාන කර්තෘ ධූරය දරන්නට නොහැකි වූ... ඒත් දක්ෂ පුවත්පත් කලාවේදින් රාශියක් මේ සියවස තුළ ‘දිනමිණ’ ඉඳලා තියෙනවා. නිදසුනක් හැටියට මතක් කළොත් කාරියකරවන මහත්තයා ගැන. එතුමා දිනමිණ පුවත්පතේ කර්තෘ කෙනෙක් නෙමෙයි. නමුත් කර්තෘ කෙනෙක් තරමට ම දක්ෂයෙක්. ඒත් එවැනි අය ගැන මේ පොතේ සඳහන් කරන්නට නොහැකිවීම ගැන ඇත්තට ම මම කනගාටු වෙනවා.* මේ කෘතියේ කරුණු පිළිබඳ ඇති නිරවද්‍යතාවය පිළිබඳ කතා කළොත්?මම මේ කෘතියට කරුණු එක්රැස් කර ගත්තේ පුස්තකාලවල තිබෙන පුවත්පත් ඇසුරු කොටගෙනයි. ඒ ඇසුරෙන් තමයි මේ පොතට බොහෝ කරුණු අනාවරණය කර ගත්තේ. ඊට අමතරව මේ කර්තෘවරු සමඟ සමීප සබඳකම් තිබූ මිතුරන් සහ සමීපතමයන්, ඥාතීන් හමු වී තොරතුරුවල නිරවද්‍යතාවය තවදුරටත් තහවුරු කර ගත්තා.මේ පොතේ ප්‍රධාන කතුවරු අතරේ ඉතා කෙටි කලක් දිනමිණ මුල් පුටුව හෙබ වූ අයත් ඇතුළත් වෙනවා. එහෙම කළේ ඔවුන් නිල වශයෙන් කර්තෘවරුන් වූ නිසයි.* මෙවැනි කෘතියක වටිනාකම ඔබ දකින්නේ කොහොමද?ඇත්තට ම සභාපතිතුමාගේ සංකල්පයක් අනුව පටන් ගත්ත ද මෙම කටයුත්ත තුළ විශාල වටිනාකමක් තියෙනවා. මෙවැනි දෑ සිද්ධ විය යුතුයි. අතීත විශේෂිත තොරතුරු ලේඛන ගත විය යුතුයි. එය අද දවසේ අත්‍යවශයෙන් ම ඉටු විය යුතු දෙයක්. එහෙම නොවුණොත් තව අවුරුදු 20, 30 ක් යන කොට රටට වැඩක් කළ, සුවිශේෂී පුද්ගලයන් ගැන අනාගත පරපුරට දැන ගන්නට විදියක් නැති වෙනවා. එනිසා රටේ සුවිශේෂි චරිත කාර්යභාරයක් කළ වුන් ගැන තොරතුරු සංරක්ෂණය වීමට නම් පොත්පත් ලිවිය යුතුයි.එච්. එස්. පෙරේරා කියන්නේ දිනමිණ ප්‍රථම ප්‍රධාන කර්තෘතුමායි. ඒත් ඔහු ගැන එතරම් විස්තර නැහැ. මොකද කර්තෘලා කරන්නේ අනුන් ගැන ලිවීමයි. ඒ මිසක් තමන් ගැන ලියවා ගන්න උත්සහ කරන්නේ නැහැ. එනිසා ඕනෑම ක්‍ෂේත්‍රයක වැදැගත් යැයි සැලකෙන, සුවිශේෂි කාර්යභාරයක් කළවුන් ගැන ලියාතැබීම හොඳ දෙයක්. ඒක අනාගත පරපුරට ප්‍රයෝජනවත් වේවි. එවැනි සුවිශේෂි වටිනාකමක් මේ කෘතියේ තිබෙන බව මට විශ්වාසයි.* මේ දිනවල තවත් පොතක් ලියන බව ආරංචියි?2011 ලෝක ක්‍රිකට් කුසලාන තරගාවලිය තේමා කොට ගනිමින් ‘අභියෝගය’ කියලා පොතක් ලියමින් ඉන්නේ. මීට කලින් පර්සි ජයමාන්න මහත්තයා නවයුගය පුවත්පතේ කර්තෘ වෙලා ඉන්න කොට ‘අභියෝගය’ කියලා පොතක් කළා. ඒක කළේ අපි ලෝක ක්‍රිකට් කුසලානය දිනා ගත්තට පස්සේ. එය ආභාසයට ගනිමින් මම ලෝක ක්‍රිකට් කුසලාන ඉතිහාසය අළලා තමයි මේ පොත ලියන්නේ. මේ සංකල්පයත් අපේ සභාපතිතුමාගෙමයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>08</day>
    </date>
    <link>http://www.dinamina.lk/2010/12/08/_art.asp?fn=f1012084</link>
    <topic/>
    <author>බුද්ධික සමන් ගුණවර්ධන</author>
    <content>ඔබේ ආලින්දයේ පුංචි තිරයෙන් ඔබ නරඹා ඇති බට්ටි, කඩතිර, විශ්මය, මල්සර අකුණු, ගෞතමී, එක් මෘගාංගනාවියක්, වහින්න මුතු වැස්සක්, සුජාතා, හංස ගීතය වැනි ටෙලිනාට්‍ය ගණනාවක් මෙන්ම දැනට ප්‍රචාරය වන බොඳ මීදුම් ටෙලිනාට්‍යයේත් ටෙලි පිටපත් නිර්මාණයෙන් දායක වූ සනත් සමරනායක තිරයෙන් පිටුපස චරිතයක් ලෙසයි අප කවුරුත් හඳුනාගෙන සිටියේ. ටෙලි පිටපත් රචකයකු ලෙස ඔබ හඳුනාගත් සනත් සමරනායකගේ ප්‍රථම නවකතාව වන “කප්සුවහස් කල්” නවකතාව පසුගියදා එළිදැක්වුණි. ඒ නිමිත්තෙන් සනත් සමරනායක අප සමඟ කතාබහකට එක්විය.* ටෙලිනාට්‍ය කලාව ජනපි‍්‍රය වුවත් ටෙලි පිටපත් රචනය ඒ තරම් ජනපි‍්‍රය කලාවක් ලෙස දකින්න නැහැ. එවැනි පසුබිමක ඔබ ටෙලි පිටපත් රචනයට අවතීර්ණ වුණේ කොහොමද?මම අධ්‍යාපනය ලබන කාලයේ අපට තිබුණා ව්‍යාපෘති විෂයක්. මම ඒකට තෝරාගත්තේ සිනමාවයි. ඒ නිසා සිනමාව සම්බන්ධ විවිධ සාකච්ඡාවලට සම්බන්ධ වෙන්න අපට අවස්ථාව ලැබුණා. ඒ වගේම තිර රචනය, අධ්‍යක්‍ෂණය වැනි විෂය ගැනත් දැනුමක් ලබාගත්තා. ඒ දැනුම මගේ මුල්ම පිටපත වන “සිහින කුමාරි” පිටපත ලියන්න උපකාරී වුණා. ඒ වගේම කෝපි කඩේ පිටපත් ලිවීම සඳහා ආධුනිකයන් බඳවා ගැනීමේ සම්මුඛ පරීක්‍ෂණයකින් මම ඇතුළුව 12 දෙනෙක් බඳවා ගත්තා. හැබැයි ඒ අයගෙන් දැනට ක්ෂේත්‍රයේ ඉන්නේ මම විතරයි.* තිර පිටපත් රචනා කිරීමේදී ස්වතන්ත්‍ර නිර්මාණ වගේ ම වෙනත් නිර්මාණකරුවන්ගේ නිර්මාණයනුත් ප්‍රතිනිර්මාණය කිරීමට සිදුවෙනවා. ඒ අභියෝගය ඔබ ජය ගත්තා කියලා හිතනවාද?මම ගොඩක්ම කළේ මගේ ම නිර්මාණයි. “බට්ටි” සහ බොඳ මීදුම්” තමයි වෙනත් අයගේ නිර්මාණ ලෙස කළේ. ඇත්තෙන් ම වෙනත් කෙනෙකුගේ නිර්මාණයක් ප්‍රතිනිර්මාණය කිරීමේදී අපහසුතා රැසක් ඇතිවෙනවා. සාමාන්‍යයෙන් නවකතාවක තියෙන්නේ සීමාසහිත සිදුවීම්. ඒක තිර රචනාවක් මගින් නාට්‍යයක් දක්වා විකාශය කිරීම අපහසු කාර්යයක්.මොකද මුල් කෘතියේ කතුවරයා විකාශය කරන ආකාරයෙන් එහාට යෑම මම හිතන්නේ මුල් කෘතියට කරන හානියක්. ඒ නිසා ඒ සීමාව දැනගත යුතුයි. පොතක් තනි තනිව කියවන පාඨකයා තම තමන්ට පෞද්ගලිකව ගොඩනඟා ගන්නා චරිත හා වටපිටාව එක මතයකට ගේන්න වෙනවා තිර රචනයකදී. එතැනදී ප්‍රේක්‍ෂකයාටත් අසාධාරණයක් නොවීමේ කටයුත්ත කළ යුතුයි. ඒ අතින් මම හිතනවා මට සාර්ථකව ඒ කටයුත්ත කරන්න ලැබුණා කියා.* ඔබ නවකතාකරණයට ප්‍රවිෂ්ට වෙන්නේ තිරරචනා කිරීමෙන් පළපුරුද්දක් ලබාගෙනයි. එය ඔබේ නවකතා රචනයට පහසුවක් වුණාද?මම නවකතාවක් ලියන්න හිටිය කෙනෙක් නෙවෙයි. අමිත වීරසිංහ තමයි මට මුලින් ම කිව්වේ නවකතාවක් නොලිව්වොත් එය අඩුවක් කියලා. ඒ නිසයි මම මුලින්ම නවකතාවක් ලියන්න කල්පනා කළේ. “කප්සුවහස් කල්” කියන මගේ මේ ප්‍රථම නවකතාව යොවුන් සරල නවකතාවක්. මම හිතුවා නවකතා ආරම්භයකට මේ තේමාව සුදුසුයි කියලා. නවකතාවක්, තිර රචනාවක් වගේ නෙවෙයි සීමිත සිද්ධි ප්‍රමාණයක් ඇසුරු කරන්නේ.* ඉදිරි කාලයේදී ඔබෙන් බිහිවන නිර්මාණ පිළිබඳවත් මතක් කරනවා නම්?”සේපාලිකා 1 – 2” කියල නවකතා දෙකක් මේ වසරේදීම එළිදක්වනවා. “තක්ෂිලා 1 – 2” කියල තවත් නවකතා දෙකකුත් ලබන වසරේ එළිදක්වනවා. මේවා වෙනස් තේමාවන්ගෙන් යුතු කතායි.ඒ වගේම ලබන වසරේ චිත්‍රපටයක් අධ්‍යක්‍ෂණය කිරීමටත් බලාපොරොත්තු වෙනවා. මම හිතනවා තිර රචකයෙක් විදියට මට අධ්‍යක්‍ෂණය පහසු වෙයි කියලා.තිර රචකයාගේ මනසේ ඇඳෙන ඒ මනෝභාවය ඒ ආකාරයෙන්ම වෙනත් අධ්‍යක්‍ෂවරයකුගෙන් ප්‍රතිනිර්මාණය වන අවස්ථා අඩුයි. ඒ නිසා මම හිතනවා තිර රචකයාම අධ්‍යක්‍ෂණයත් කිරීම සාර්ථකයි කියලා. තිර රචකයා කොට ගවුමක් කියලා ලියූවාම ඒ ගවුම කොච්චර කොට කරනවද කියල තීරණය කරන්නේ අධ්‍යක්‍ෂවරයායි. ඒත් එය තිර රචකයාම තීරණය කරනවා නම් සාර්ථකයිනෙ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>08</day>
    </date>
    <link>http://www.dinamina.lk/2010/12/08/_art.asp?fn=f1012085</link>
    <topic>කොටි ජාත්‍යන්තර ජාලයටලන්ඩනයේදී දුන් කනේ පහර</topic>
    <author>ජනතා මිත්‍ර</author>
    <content>“ශ්‍රී ලංකාවේ ජනාධිපතිවරයා බ්‍රිතාන්‍යයේදී අත්අඩංගුවට ගැනීමේ සූදානමක් පවතිනවා” යනුවෙන් පසුගිය 30 වැනිදාත්, 1 වැනිදාත් ඇතැම් විදෙස් මාධ්‍ය මඟින් වාර්තා කිරීමත් සමඟ ම මුළු ලෝකයේ ම අවධානය යොමු වූයේ මහින්ද රාජපක්ෂ ජනාධිපතිතුමාගේ බ්‍රිතාන්‍ය සංචාරය පිළිබඳව යි. ඒ ක්ෂණයෙන්ම ශ්‍රී ලංකාවේ සහ ලෝකයේ ම බහුතරයක් ශ්‍රී ලාංකිකයන් ජාතික ධජ, මහින්ද රාජපක්ෂ මහතාගේ ඡායාරූප රැගෙන මහපාරට බැස්සේ අපේ ජන නායකයාට කිසිදු අනතුරක් නොකරන ලෙස දැනුම් දෙන පණිවිඩය ද මුළු ලෝකයටම දන්වමිනි.ඔක්ස්ෆර්ඩ් සරසවියේ දේශනය අවලංගු වුවද ශ්‍රී ලංකා ජනාධිපතිවරයාගේ බ්‍රිතාන්‍ය සංචාරය අංශ ගණනාවකින් අපේ රටට ඉතා වැදගත් වේ. එම සංචාරයෙන් යළිත් වරක් බෙදුම්වාදයට හා බෙදුම්වාදයට උඩගෙඩි දෙන රටවල්වලට, කණ්ඩායම්වලට දේශපාලනඥයන්ට හොඳ කනේ පාරක් ශ්‍රී ලංකා ජනාධිපතිවරයා විසින් ලබා දීම යි. ඊට අමතරව තමන් කොන්ද කෙළින් තියාගෙන වැඩකරන නියම රාජ්‍ය නායකයකු බව මහින්ද රාජපක්ෂ ජනාධිපතිවරයා තවත් වරක් ලෝකය හමුවේ සනාථ කර ඇත.ශ්‍රී ලංකාවේ ත්‍රස්තවාදය මුළුමනින් ම නැති කළ ද ලෝකය පුරා බෙදුම්වාදයේ ක්‍රියාදාමයන් තවමත් සිදු වේ. එම බෙදුම්වාදී අභියෝගවලට තවදුරටත් මුහුණ දී එම බලවේග ද පරාජය කිරීමේ අභියෝගයට රටක් විදියට මුහුණ දිය යුත්තේ කෙසේ ද යන්න පිළිබඳව සියලු ම ශ්‍රී ලාංකිකයන්ට කල්පනා කිරීමට කාලය එළඹ ඇත. එම නිසා අවශ්‍ය වී ඇත්තේ මහින්ද රාජපක්ෂ ජනාධිපතිවරයාගේ නායකත්වය යටතේ පෙළගැසී ලෝකයේ පවතින ඊළාම් සිහිනය බොඳ කිරීමට අවශ්‍ය කටයුතු සම්පාදනය කිරීම යි. එහිදී ආණ්ඩුවට මෙන්ම විරුද්ධ පක්ෂයට ද දැඩි වගකීමක් තිබෙන බව අමතක නොකළ යුතුයි.ශ්‍රී ලංකා ජනාධිපතිවරයාගේ බ්‍රිතාන්‍ය සංචාරය තුළින් සිදු වූ වැදගත් ම දෙය වන්නේ ‘යළිත් වරක් ලෝක බෙදුම්වාදී බලවේගවලට එරෙහිව පෙළගැසිය යුතුයි’, යන හැඟීම ප්‍රබල ලෙස දැනුනු නිසා ය. මීට පෙර එක්සත් ජාතීන්ගේ සමුළුව ඇමතූ මහින්ද රාජපක්ෂ ජනාධිපතිවරයා දීර්ඝ වශයෙන් කරුණු ඉදිරිපත් කළේ ලෝකයේ පවතින සියලු ත්‍රස්තවාදී බලවේග ඉවත් කිරීමේ වැදගත්කම පිළිබඳවයි. ත්‍රස්තවාදයට සහාය ලබාදීම, අනුබලදීම වැනි කරුණුවලින් ඉවත් වී ත්‍රස්තවාදය හුදෙකලාකොට ඉන් අනතුරුව එය මුළුමනින් ම නැති කිරීමේ වැදගත්කම මහින්ද රාජපක්ෂ ජනාධිපතිවරයා දිගින් දිගටම පෙන්වා දුන්නේ ය.මේ සමඟ ම යළිත්වරක් දෙමළ ඩයස්පෝරාව යම් භීතියකට පත් වුණේ ශ්‍රී ලංකාවේ පමණක් නොව මුළු ලෝකය පුරා පවතින බෙදුම්වාදී බලවේග පරාජය කිරීමට ද ශ්‍රී ලංකා ජනාධිපතිවරයා මැදිහත් වන බව දැනගත් නිසා ය. පසුගිය කාලය පුරාම විදේශ රටවල රාජ්‍ය නායකයන් මහින්ද රාජපක්ෂ ජනාධිපතිවරයා හමු වූ අවස්ථාවලදී විමසා සිටියේ ශ්‍රී ලංකාවේ ත්‍රස්තවාදය මුළුමනින්ම පරාජය කළ ආකාරය පිළිබඳවයි.ශ්‍රීලංකාවේ කොටි ත්‍රස්තවාදය මුළුමනින් ම පරාජය කර තිබුණද ලෝකය පුරා සිටින බෙදුම්වාදී බලවේග තවමත් ශ්‍රී ලංකාවේ ඊළාම් සිහිනය අත්හැර නොමැති බව අමුතුවෙන් කිවයුතු කරුණක් නොවේ. එම නිසා අප වහ වහා සංවිධාන විය යුත්තේ ලෝකය පුරා පවතින බෙදුම්වාදී බලවේග දුර්වල කිරීමේ වැඩපිළිවෙළකටය.දැනටමත් ජාත්‍යන්තර වශයෙන් ඊළමක් පවතින බව හඳුන්වා තමා එහි නායකයා බව රුද්‍රකුමාර් පසුගියදා අමෙරිකාවේදී ප්‍රකාශ කළේ ය.මේ සමඟ ලොව පුරා සිටින බෙදුම්වාදී බලවේග හා දෙමළ ඩයස්පෝරාව ක්‍රියා කරන්නේ ඔවුන්ට නව පණක් ලැබුණ පරිද්දෙනි. එම නිසා ශ්‍රී ලංකාව තුළ කුමන හෝ ආකාරයකින් යළිත් ඊළාම් සිහිනය සැබෑ කිරීම සඳහා ඔවුහු මාන බලමින් සිටිති. ඒ සඳහා ලොව පුරා සිටින ඊළාම්වාදීන් හා දෙමළ ඩයස්පෝරාව දැනටමත් සංවිධානගත වී හමාරය. ඔවුන්ට අවශ්‍ය වී ඇත්තේ කෙසේ හෝ ශ්‍රී ලංකාව තුළ යළිත් ඊළාම් සිහිනයේ බීජ රෝපණය කිරීමටයි.ඒ සඳහා ඔවුන්ට තිබෙන ප්‍රධානතම බාධකය වී ඇත්තේ ශ්‍රී ලංකාවේ වත්මන් ජනාධිපති මහින්ද රාජපක්ෂ මහතා හා එක්සත් ජනතා නිදහස් සන්ධාන ආණ්ඩුවයි. ඒ නිසා ලොව පුරා සිටින බෙදුම්වාදී බලවේගවලට හා දෙමළ ඩයස්පෝරාවට කෙසේ හෝ අවශ්‍ය වී ඇත්තේ මහින්ද රාජපක්ෂ ජනාධිපතිවරයාගේ පාලනය කෙසේ හෝ පෙරළා දැමීමටය. නැත්නම් මහින්ද රාජපක්ෂ ජනාධිපතිවරයාට හෝ ආරක්ෂක ලේකම් ගෝඨාභය රාජපක්ෂ මහතාට අසත්‍ය චෝදනා එල්ල කරමින් ජාත්‍යන්තර යුද අධිකරණයට ගෙනයාමේ වැඩපිළිවෙළක් ක්‍රියාත්මක කිරීම යි. බ්‍රිතාන්‍ය සංචාරයේ දී ද දෙමළ ඩයස්පෝරාව ක්‍රියා කළේ මේ අරමුණු සහිතව යි.ශ්‍රී ලංකාව තවදුරටත් ඒකීය රාජ්‍යයක් වශයෙන් පවත්වාගෙන යාමට නම් බෙදුම්වාදයේ මේ සැලසුම් උපන්ගෙයිම පරාජය කළ යුතුයි. ඒ සඳහා කළ හැකි එකම දෙය වන්නේ මහින්ද රාජපක්ෂ ජනාධිපතිවරයා හා එක්සත් ජනතා ඬදහස් සන්ධාන ආණ්ඩුව තවදුරටත් ආරක්ෂා කර ගැනීමයි. 2016 වසර වනතුරු මහින්ද රාජපක්ෂ ජනාධිපතිවරයාටත් එක්සත් ජනතා නිදහස් සන්ධාන ආණ්ඩුවටත් ජනවරම හිමි වී තිබේ.එම නිසා එම කාලය තුළදී ලෝකය පුරා පවතින ඊළාම් බලවේග හා දෙමළ ඩයස්පෝරාව දුර්වල කිරීමට අවශ්‍ය සැලසුම් දැන් සිටම ආරම්භ කළ යුතුයි. එම නිසා විරුද්ධ පක්ෂය ද මේ සඳහා මහින්ද රාජපක්ෂ ජනාධිපතිවරයාට සහාය ලබා දිය යුතුයි. විපක්ෂ නායක රනිල් වික්‍රමසිංහ මහතා ළඟ හෝ සරත් ෆොන්සේකා මහතා ළඟ මේ අභියෝග ජය ගැනීම සඳහා කිසිදු සැලසුමක් නොමැති බව අමුතුවෙන් කියයුතු නැත.මහින්ද රාජපක්ෂ ජනාධිපතිවරයාට බ්‍රිතාන්‍යයේ ඔක්ස්ෆර්ඩ් විශ්වවිද්‍යාලයේ වාර්ෂික විශේෂ දේශනය සඳහා දෙවැනි වරටත් ආරාධනා ලැබෙන්නේ ඇයි? මීට පෙර ද මහින්ද රාජපක්ෂ ජනාධිපතිවරයාට ඔක්ස්ෆර්ඩ් විශ්වවිද්‍යාලයෙන් විශේෂ දේශනයක් සඳහා ආරාධනා ලැබෙන්නේ 2008 වර්ෂයේ දීය. ඒ අවස්ථාවේ දී ත්‍රස්තවාදය මුළුමනින්ම පරාජය කිරීමට තීරණාත්මක යුද්ධයක් පැවතුණද ශ්‍රී ලංකාවේ මහා පරිමාණ හා ග්‍රාමීය සංවර්ධන කටයුතු ක්‍රියාත්මක වීම ගැන ලෝකයේ බොහෝ රාජ්‍යයන් කතා කළේ මවිතයෙනි.“මේ වගේ තීරණාත්මක යුද්ධයක් කරනකොට සංවර්ධන කටයුතුත් කරන්නේ කොහොමද? මේ කුතුහලය නැති කිරීම සඳහා මහින්ද රාජපක්ෂ ජනාධිපතිවරයා ඒ අවස්ථාවේදී ඔක්ස්ෆර්ඩ් සරසවියේ විශේෂ දේශනය සඳහා තෝරාගත්තේ “අභියෝගවලට මුහුණ දෙමින් සංවර්ධනය සිදු කරන්නේ කෙසේ ද? “ යන මාතෘකාව යි. මහින්ද රාජපක්ෂ ජනාධිපතිවරයා එදා ඔක්ස්ෆර්ඩ් විශ්වවිද්‍යාලයේ සිදු කළ දේශනයට සරසවියේ ශිෂ්‍ය ශිෂ්‍යාවන්ගෙන් වගේම කථිකාචාර්යවරුන්ගෙන් ලැබුණේ දැඩි අවධානයකි. මෑත කාලයේ ඔක්ස්ෆර්ඩ් සරසවියේ සිදු කළ වැදගත්ම විශේෂ දේශනය වශයෙන් එම විශ්වවිද්‍යාලයේ බලධාරීහු එම දේශනය හැඳින්වූහ.මෙවර 2010 වර්ෂයේ විශේෂ දේශනය සඳහා ඔක්ස්ෆර්ඩ් ශිෂ්‍ය සංගමයෙන් ශ්‍රී ලංකාවේ ජනාධිපතිවරයාට දෙවැනිවරට ආරාධනා කිරීමෙන් ම මහින්ද රාජපක්‍ෂ ජනාධිපතිවරයාගේ සුවිශේෂී තත්ත්වය ඉතා හොඳින් පෙන්නුම් කරයි. වසර සිය ගණනක ඉතිහාසයකට හිමිකම්පාන ඔක්ස්ෆර්ඩ් විශ්වවිද්‍යාලයේ වාර්ෂික විශේෂ දේශනයට ආවාට ගියාට ආරාධනා කරන්නේ නැත. ඔක්ස්ෆර්ඩ් විශ්වවිද්‍යාලයේ ඉතිහාසය තුළ වාර්ෂික විශේෂ දේශනය සඳහා ලෝකයේ කිසිම රාජ්‍ය නායකයකුට දෙවරක් ආරාධනා ලැබී නැත. එම නිසා මහින්ද රාජපක්‍ෂ මහතාට දෙවැනිවරට ආරාධනාව ලැබෙන්නේ මේ වන විට ලෝකයේ ප්‍රබලතම රාජ්‍ය නායකයකු වශයෙන් ඒ මහතා හඳුන්වන නිසාය.ලෝකයේ දරුණුතම ත්‍රස්තවාදී සංවිධානය මුළුමනින්ම පරාජය කිරීමට රට මෙහෙයවූ රාජ්‍ය නායකයාගේ අදහස් ගැන දැනගැනීමට ලෝකයේ ප්‍රබලතම විශ්වවිද්‍යාලයක් වන ඔක්ස්ෆර්ඩ් විශ්වවිද්‍යාලයට අදහසක් පහළවීම පුදුමයට කරුණක් නොවේ. ත්‍රස්තවාදයෙන් මුදාගත් පසුව ශ්‍රී ලංකාවේ ඉදිරි ගමන යනුවෙන් පැවැත්වීමට නියමිතව තිබූ මේ දේශනය ඔක්ස්ෆර්ඩ් සිසුන්ට, ආචාර්යවරුන්ට මෙන්ම ලෝකයට ම ඉතා වැදගත්වීමට ඉඩ තිබුණු බව අමුතුවෙන් කිවයුතු නොවේ. නමුත් බෙදුම්වාදී බලවේගවලට හා දෙමළ ඩයස්පෝරාවට කෙසේ හෝ අවශ්‍ය වූයේ මේ දේශනය කඩාකප්පල් කිරීමට යි. එමඟින් ඔවුන් බලාපොරොත්තු වූයේ ශ්‍රී ලංකාවේ ඉදිරි සැලසුම් පිළිබඳව ලෝකය හමුවේ ප්‍රකාශවීම නතර කිරීමට ය.තොරතුරු ප්‍රකාශ කිරීමේ ඒ වගේම තොරතුරු දැනගැනීමේ අයිතිය ප්‍රජාතන්ත්‍රවාදයේ මූලිකම ලක්ෂණයකි. නමුත් තොරතුරු දැනගැනීමේ අයිතිය මුදුන්මල්කඩ සේ සලකන ඔක්ස්ෆර්ඩ් සරසවිය තුළ ශ්‍රී ලංකා ජනාධිපතිවරයාගේ දේශනය අවලංගු කිරීම ගැන ප්‍රජාතන්ත්‍රවාදය ගැන මහ ඉහළින් කතාකරන බ්‍රිතාන්‍ය රජය කියා සිටින්නේ කුමක්ද? ලෝකය පුරා දෙමළ ඩයස්පෝරාව රැකෙන්නේ කොටි ත්‍රස්තවාදයට පින්සිදුවෙන්නටය. ඊළාම් රාජ්‍යයක් වෙනුවෙන් කෑගසන ඔවුන්ට අවශ්‍ය රැකිරක්ෂා, මුදල් නවාතැන් පහසුකම් ලැබෙන්නේ මෙසේ කෑගැසුවොත් පමණක් බව දෙමළ ඩයස්පෝරාවට විරුද්ධ ශ්‍රී ලාංකික දෙමළ ජනතාවද ඉතා හොඳීන් දනිති.එමනිසා මහවිරු දිනය සැමරීම, විරෝධතා දැක්වීම මේ වන විට සැණකෙළි සිරියෙන් පවත්වන්නේ මේ වන විට මෙය හොඳ ව්‍යාපාරයක් බවට පත්වී තිබෙන නිසාය. මේ සඳහා ලෝකය පුරා සිටින දෙමළ ජනතාවගෙන් අමෙරිකානු ඩොලර් මිටි ගණන් ලැබේ. මෙය ඉතාම ලාභදායක ව්‍යාපාරයක් බවට පත්ව තිබේ. එම නිසා මුදල් ලබානොදෙන දෙමළ ජාතිකයන්ගෙන් හා ව්‍යාපාරවලින් මුදල් එකතුකිරීම්, කප්පම් ගැනීම් ද සිදුකෙරේ. ඩයස්පෝරාවේ උද්ඝෝෂණවලට පැමිණෙන දෙමළ තරුණ තරුණියන්ට විවිධ වරප්‍රසාද ලබාදීමද ලන්ඩනය ඇතුළු ලෝකය පුරා ගජරාමෙට සිදුවේ. දේශපාලන රැකවරණය, රැකිරක්ෂා වැනි අල්ලස් ලබාදී දෙමළ ඩයස්පෝරාවට විශාල වශයෙන් තරුණ තරුණියන් බඳවාගැනීම සිදුකරන්නේ සැලසුම් සහගතවයි.මේ දෙමළ ඩයස්පෝරාවට ශ්‍රී ලංකාවේ උතුරු, නැඟෙනහිර ජීවත්වන දෙමළ ජනතාව ගැන කිසිදු හැඟීමක් නැත. දෙමළ ඩයස්පෝරාවට අවශ්‍ය වී ඇත්තේ ඔවුන්ගේ පැවැත්ම සඳහා ඊළම වෙනුවෙන් කෑගැසීමය. උතුරු, නැඟෙනහිර දෙමළ ජනතාව ගැන සැබෑ හැඟීමක් තිබෙනවානම් දෙමළ ඩයස්පෝරාව සිදුකළ යුත්තේ මේ එකතුකරන මුදල්වලින් එම ජනතාවට අවශ්‍ය පහසුකම් ලබාදීමයි.මේ වනවිටත් ඊළම් සැමරුම් හා විරෝධතා වෙනුවෙන් දෙමළ ඩයස්පෝරාවට වියදම් කරන මුදලින් උතුරු, නැඟෙනහිර ජීවත්වන සියලු ම ද්‍රවිඩ පවුල්වලට දෙමහල් නිවාස ඉදිකර දිය හැකිය. ඒ තරමට ම අතිවිශාල ඩොලර් කන්දරාවක් දෙමළ ඩයස්පෝරාව වෙනුවෙන් ලෝකය පුරා සැරිසරයි. එමනිසා ලන්ඩනයේදී දෙමළ ඩයස්පෝරාව විරෝධතා දැක්වූයේ ඩොලර් කුට්ටි ලබාගැනීම සඳහා ය. එය දෙමළ ඩයස්පෝරාවට එරෙහි ලන්ඩනයේ වෙසෙන දෙමළ ජනතාවද දනිති.බ්‍රිතාන්‍යයේ කොටි සංවිධානය තහනම් කර තිබෙන අවස්ථාවකදී ඊළාම් ධජ රැගෙන දෙමළ ඩයස්පෝරාවට පාරට බැසිය හැකිද? ඒ සඳහා බ්‍රිතාන්‍ය ආණ්ඩුව අවසර ලබාදුන්නේ ඇයි? කියන කාරණය ගැන අවධානය යොමුකිරීමද ඉතා වැදගත් වේ. දෙමළ ඩයස්පෝරාවේ ඡන්දවලින් පාර්ලිමේන්තුවට පැමිණෙන මිලිබෑන්ඩ්ලා වැනි දේශපාලනඥයන් නිතරම කෑගසන්නේ මේ දෙමළ ඩයස්පෝරාව වෙනුවෙනි. ඒ නිසා දෙමළ ඩයස්පෝරාවට රිසිසේ නිදහසේ විරෝධතා දැක්වීමට අවස්ථාව උදාකර දී ඇත්තේ ඔවුන්ගේ ඡන්ද බලයෙන් බ්‍රිතාන්‍ය පාර්ලිමේන්තුවට පැමිණෙන ඇතැම් මන්ත්‍රීවරුන්ය.ඒ වගේම ලන්ඩනයේ ක්‍රියාත්මක වන නෝර්වේ නීතිඥ සංගමයක් හරහා මහින්ද රාජපක්‍ෂ ජනාධිපතිවරයා අත්අඩංගුවට ගැනීම සඳහා දෙමළ ඩයස්පෝරාව අධිකරණයට ගිය බවක්ද වාර්තාවේ. ප්‍රජාතන්ත්‍රවාදය ගැන මහ ලොකුවට කතාකරන, ත්‍රස්තවාදයට එරෙහිවන බව මහ ලොකුවට කතාකරන බ්‍රිතාන්‍ය රජය දැන්වත් මේ තුට්ටු දෙකේ වැඩ නැවැත්වීමට ක්‍රියා කළ යුතුයි. ඒ වගේම රාජ්‍ය නායකයකුගේ වැඩ සටහනට සම්බන්ධ යම් කටයුත්තක් අවලංගු වනවා නම් ඒ සඳහා වගකිවයුත්තේ එම රජයයි.එම නිසා ඔක්ස්ෆර්ඩ් දේශනය අවලංගු කිරීම සම්බන්ධයෙන්ම එම ශිෂ්‍ය සංගමය වාගේම බ්‍රිතාන්‍ය රජයද වගකීම බාරගත යුතුය. මිලිබෑන්ඩ් ඇතුළු කොටින් වෙනුවෙන් කඩේයන විදෙස් නියෝජිතයන් ශ්‍රී ලංකාවට පැමිණෙන අවස්ථාවලදී ඔවුන්ට අවශ්‍ය උපරිම ආරක්ෂාව ලබාදීමට ශ්‍රී ලංකා ආණ්ඩුව ක්‍රියා කළේය. නැත්නම් මිලිබෑන්ඩ්ලා ලිප්ටන් වටරවුමට ගෙනල්ලා අත්හැරියේනම් සිදුවන දෙය ගැන අමුතුවෙන් කියයුතු නොවේ.ශ්‍රී ලංකාවේ නොබෙදි විදෙස් පිළිවෙත අද මුළු ලෝකයම පිළිගෙන ඇත. මහින්ද රාජපක්‍ෂ ජනාධිපතිවරයාගේ විදෙස් පිළිවෙත මුළු ලෝකයම පිළිගෙන ඇති නිසා මුළු ලෝකයම අද කතාකරන්නේ ශ්‍රී ලංකා ජනාධිපතිවරයාගේ ඉදිරි ගමන පිළිබඳවයි. බටහිර, යුරෝපීය රටවල් පමණක් නොව මැදපෙරදිග රටවල්, මහජන චීනය, රුසියාව වැනි ප්‍රබල රටවල්ද මහින්ද රාජපක්‍ෂ ජනාධිපතිවරයාගේ වැඩපිළිවෙළ මහත් ඉහළින් අනුමත කර ඇත.ඔක්ස්ෆර්ඩ් දේශනය අවලංගුවුවත් ජනාධිපතිවරයාගේ බ්‍රිතාන්‍ය සංචාරයෙන් මහින්ද රාජපක්‍ෂ මහතා මුළු ලෝකයටම කියා සිටියේ ඕනෑම අභියෝගයකට මුහුණදෙමින් ශ්‍රී ලංකාව ලෝකයේ ප්‍රබලතම රටක් බවට පත්කිරීමේ වැඩපිළිවෙළ ඉදිරියටම ක්‍රියාත්මක කරන බවයි.බෙදුම්වාදයේ මේ ප්‍රෝඩාකාරී වැඩපිළිවෙළ හා දෙමළ ඩයස්පෝරාවේ මේ වංචනික ක්‍රියා නවතා දැමීමට පෙරට වඩා කාර්යක්ෂමතාවකින් විදේශ කටයුතු අමාත්‍යාංශය ක්‍රියා කළ යුතුයි. ඒ සඳහා විදේශ කටයුතු අමාත්‍ය මහාචාර්ය ජී. එල්. පීරිස් මහතාටද ඇත්තේ දැඩි වගකීමකි. දෙමළ ඩයස්පෝරාවට අනුකම්පාව දක්වන දේශපාලනඥයන් හමුවී නියම තත්ත්වය පහදාදීමට අපේ තානාපති කාර්යාල ක්‍රියාකළ යුතුයි. ඒ වගේම විදේශ රටවල සිටින ශ්‍රී ලාංකිකයින් සංවිධානගතවී එරට දේශපාලඥයන් සමඟ ඔවුන්ගේ සම්බන්ධතා ගොඩනැංවීමේ විධිමත් වැඩපිළිවෙළක් ද ක්‍රියාත්මක කළ යුතුයි.මීට කාලයකට පෙර දෙමළ ඩයස්පෝරාවට එරෙහිව කෑගැසූ ජනතා විමුක්ති පෙරමුණ ශ්‍රී ලංකාවේ ජනාධිපතිවරයාට ලන්ඩනයේදී දක්වපු විරෝධතාවලට එරෙහිව වචනයක්වත් කතා නොකරන්නේ ඇයි? ශ්‍රී ලංකාවේ ජනාධිපතිවරයාට එරෙහිව ලන්ඩනයේ සිදුකළ විරෝධතාවලට එරෙහිව රනිල් වික්‍රමසිංහ විපක්ෂ නායකවරයා වචනයක්වත් කතා නොකරන්නේ ඇයි? ජයලත් ජයවර්ධන මන්ත්‍රීවරයා හා වික්‍රමබාහු කරුණාරත්න මහතා ලන්ඩනයේදී කොටින් වෙනුවෙන් කඩේයාම පිළිබඳව විරුද්ධ පක්ෂය කියන්නේ කුමක්ද?යම් ලෙසකින් කොටි ජාත්‍යන්තර ජාලය ප්‍රබලව ක්‍රියාත්මක වී මහින්ද රාජපක්‍ෂ ජනාධිපතිතුමා ලන්ඩනයේදී අත්අඩංගුවට ගැනීමට සැලසුම් කළා නම් විපක්ෂය කියන්නේ කුමක්ද? මේවාට පිළිතුරු නොමැති විපක්ෂයට දේශපාලන අනාගතයක් නොමැති බව පසක් කර ඇත. එම නිසා ජාත්‍යන්තර කොටි බලවේග පරාජය කිරීම සඳහා ජනාධිපතිතුමා ගෙනයන වැඩපිළිවෙළට සියලු දෙනා සහයෝගය ලබාදීම අනිවාර්යයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>09</day>
    </date>
    <link>http://www.dinamina.lk/2010/12/09/_art.asp?fn=n1012091</link>
    <topic>දැයේ දූ පුතුන්ටරුපියල් කෝටි 300කපෙළ පොත් නොමිලේ</topic>
    <author>ත්‍රිකුණාමලය විශේෂ ඒ. ටී. එම්. ගුණානන්ද</author>
    <content>මෙරට පාසල් අධ්‍යාපන ලබන හතළිස් එක් ලක්‍ෂයක් තරම් වන දූ දරුවන්ට රුපියල් කෝටි 300ක වියදමක් දරා නොමිලේ පෙළ පොත් ලබාදීමේ ජාතික මහෝත්සවය ත්‍රිකුණාමලය විවේකානන්ද මහ විදුහලේ දී ඊයේ (8) පැවැත්විණි.මෙම මහෝත්සවයට සමගාමීව පෙළපොත් දස ලක්‍ෂ තිස් හතක් සිසු දරුවනට බෙදා දීම පළාත් හා ප්‍රාදේශීය මට්ටමින් ඊයේ රටපුරා ම සිදු කෙරිණි.ජනාධිපති මහින්ද රාජපක්‍ෂ මහතාගේ නායකත්වයෙන් යුතු වත්මන් රජයේ වියදම්වලින් අතිවිශාල මුදලක් අධ්‍යාපන අංශ දියුණුවට වෙන් කරන බව ලොවට කියාපාමින් මේ කටයුත්ත සිදු විය.බාලාංශයේ සිට උපාධිය දක්වා ගාස්තු අයකිරීමක් නැතිව නිදහසේ ඉගෙන ගැනීමේ අවස්ථාව ලබා තිබෙන ලෝකයේ එකම රට ශ්‍රී ලංකාව යැයි මෙහිදී කතා කළ අධ්‍යාපන ඇමැති බන්දුල ගුණවර්ධන මහතා පැවැසීය.දකුණේ දරුවන්ට ලැබෙන අධ්‍යාපනයේ සමාන අවස්ථා උතුරේ දරුවන්ටත් දැන් උදාකර දී තිබේ. ඒ තුළින් නිරායුධ දරුවෝ අධ්‍යාපනයෙන් සන්නද්ධ කළ හැකිවී ඇතැයිද ඇමැතිවරු කීය. ඒ මහතා මෙසේද පැවැසීය.නොමිලේ අධ්‍යාපනය දෙනවා වගේම සෑම වසරකම නොමිලේ නිල ඇඳුම් ලබාදෙන, නොමිලේ පෙළ පොත් දෙන පාසල් දිවා ආහාරයක් දෙන ලොව එකම රට ශ්‍රී ලංකාවයි.එහෙම කළාමයි ගුණ නැණ බෙලෙන් යුතු පුරවැසියන් බිහි කිරීමට හැකිවන්නේ. එවිට අපි අසමත් ජාතියක් නොවෙයි. එතකොට ජනප්‍රිය පාසල් පස්සේ යන්නේ නැහැ. ලංකාවේ පාසල් 10,000 ක් තියනවා. එයින් දරුවෝ 500 අඩු පාසල් 75% ක් තියනවා. දරුවෝ 2500 වැඩි පාසල් 130 ශ්‍රී ලංකාව පුරාම තියෙන්නේ. තමන්ගේ දරුවෝ ඇතුළත් කර ගන්න දෙමව්පියෝ දඟලන්නේ පාසල් 42 කට විතරය. ලංකාවේ දක්ෂයෝ නිර්මාණශීලි අය බිහිවන්නේ මේ පාසල් 42 න් විතරයි කියලා මම පිළිගන්නේ නැහැ.අපේ ජනාධිපතිතුමා උතුරේත්, දකුණෙත්, සිංහල, දෙමළ, මුස්ලිම් දරුවෝ සමාන අධ්‍යාපන අවස්ථාව ලබා දුන්නා. ජාතීන් වශයෙන් බෙදලා වෙන් කළේ නැහැ.මෙහිදී අදහස් දැක්වූ පාර්ලිමේන්තු මන්ත්‍රී නාමල් රාජපක්ෂ මහතා,හෙට දවස ගැන අපේක්ෂාභංගත්වයෙන් සිටි අපේ නංගිලා මල්ලිලාට මාතෘභූමියේ නිදහස උදාකරලා දුන්නා. හෙට දවස ගැන බලාපොරොත්තු තබා ගන්න පුළුවන්. දක්ෂතා ඇති අයට ඉගෙන ගන්න පාසලේ තරාතිරම අවශ්‍ය වෙන්නේ නැහැ. දක්ෂයෝ අද ගොඩක් බිහිවෙලා තියෙන්නේ ගමෙන්. මම පාසලෙන් පිටවුණේ මීට අවුරුදු 4 කට පහකට කලින්. ඒ කාලයේ අපිට පෙළ පොත් ලැබුණේ පාසලේ තුන්වැනි වාරයේදී. ජනාධිපතිතුමාගේ නායකත්වයෙන් වර්තමාන අධ්‍යාපන ඇමැතිතුමා ලබන වසරේ පළමු පාසල් වාරය පටන් ගන්න පෙර පොත් ටික ලබාදී තියනවා යැයි කීය.නැඟෙනහිර ආණ්ඩුකාර මොහාන් විජේවික්‍රම, පළාත් අධ්‍යාපන ඇමැති විමල වීර දිසානායක, අධ්‍යාපන ප්‍රකාශන කොමසාරිස් ජනරාල් ඩබ්. එම්. එන්. ;ජ්. පුෂ්පකුමාර, පළාත් අධ්‍යාපන ලේකම් උපුල් වීරවර්ධන මහත්වරු මෙහිදී කථා කළහ. නියෝජ්‍ය අමාත්‍ය සුසන්ත පුංචි නිලමේ පාර්ලිමේන්තු මන්ත්‍රීවරුන් වන උදිත ලොකුබණ්ඩාර, වසන්ත සේනානායක, කනක හේරත්, සේහාන් සේමසිංහ මහත්වරුද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>09</day>
    </date>
    <link>http://www.dinamina.lk/2010/12/09/_art.asp?fn=n1012092</link>
    <topic>සියලු ජනතාවට එරෙහිදේශද්‍රෝහී ප්‍රකාශයක්</topic>
    <author>සුභාෂිනි සේනානායක සහ චන්ද්‍රා අත්තනගොඩ</author>
    <content>රටක ප්‍රධාන විපක්‍ෂයේ නියෝජ්‍ය නායකයා ඉරිදා ඉංගශ්‍රීසි පුවත්පතක් හරහා කර ඇති ප්‍රකාශය සමස්ත ශශ්‍රී ලාංකීය ජනතාවට විරුද්ධව කරන ලද දේශද්‍රෝහී ප්‍රකාශයක් බව ජනමාධ්‍ය හා ප්‍රවෘත්ති ඇමැති ආචාර්ය කෙහෙළිය රඹුක්වැල්ල මහතා පවසයි.රට භාර ගැනීමට සිටින විපක්‍ෂයක නියෝජ්‍ය නායකයා සිදු කළ මෙම ප්‍රකාශය මගින් ලෝකයට ගම්‍ය වන්නේ ශ්‍රී ලංකාවේ යුද අපරාධ සිදුවූ බවට යැයි ද අමාත්‍යවරයා සඳහන් කරයි.කරු ජයසූරිය මහතා කළ ප්‍රකාශය පසුගිය ජනාධිපතිවරණ සමයේ සරත් ෆොන්සේකා සිදුකළ ප්‍රකාශය හා බද්ධ වූ එකක් බවද පවසන රඹුක්වැල්ල මහතා මෙම නිර්ලජ්ජී ප්‍රකාශය මේ රටේ ජීවත්වන දේශප්‍රේමී ජනතාවට භාර කරන බවද අවධාරණය කරයි.කරු ජයසූරිය මහතා එම ප්‍රකාශය පුවත්පතට සිදු නොකළේ නම් එම පුවත්පතට එරෙහිව නීතිමය පියවර ගත යුතුව ඇත. එවැනි පියවරක් නොගැනීමෙන් පිළිබිඹු වන්නේ ඔහු එවැනි ප්‍රකාශයක් සිදුකළ බව යැයි ද අමාත්‍යවරයා පවසයි. අමාත්‍යවරයා මේ අදහස් පළ කළේ ජාතික ගුවන් විදුලියේ කාලීන හා ප්‍රවෘත්ති වැඩසටහන් අධ්‍යක්‍ෂ ඉන්දික ජයරත්න මහතා සමඟ ‘සුභාරතී’ වැඩසටහනට ඊයේ සජීවීව එක්වෙමිනි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>09</day>
    </date>
    <link>http://www.dinamina.lk/2010/12/09/_art.asp?fn=n1012093</link>
    <topic>කරුගේ කතාවෙන්සභාවේ ගාලගෝට්ටි</topic>
    <author>දයා පෙරේරා, දුමින්ද ගුරුගේ සහ ස්වර්ණා විජේකෝන්</author>
    <content>එක්සත් ජාතික පක්ෂ නියෝජ්‍ය නායක කරු ජයසූරිය මහතා ප්‍රකාශයක් කිරීමට උත්සාහ කළ අවස්ථාවේ දී ඇති වු නොසන්සුන්තාව හේතුවෙන් පාර්ලිමේන්තුවේ සභාවේ කටයුතු විනාඩි 15කට තාවකාලිකව අත්හිටුවීමට කථානායක චමල් රාජපක්ෂ මහතා ඊයේ (8) පියවර ගත්තේ ය.ජයසූරිය මහතා ඉරිදා ඉංග්‍රිසි පුවත්පතකට කර තිබූ ප්‍රකාශය සම්බන්ධයෙන් ඛණිජ තෙල් සම්පත් කර්මාන්ත ඇමැති සුසිල් පේ‍්‍රමජයන්ත මහතා කථානායකවරයාගේ අවසරය ඇතිව විශේෂ ප්‍රකාශයක් සිදු කෙළේ ය.ඉන් අනතුරුව මේ සම්බන්ධයෙන් අදහස් දැක්වීමට කරු ජයසූරිය මහතා උත්සාහ දැරූ අවස්ථාවේ දී සභාවේ නොසන්සුන්තාවක් ඇති විය.පාර්ලිමේන්තුවේ ප්‍රධාන කටයුතු ඇරැඹීමට පෙර ඇමැති සුසිල් පේ‍්‍රමජයන්ත මහතා සිය ප්‍රකාශය කළ අතර එම ප්‍රකාශය සම්බන්ධයෙන් යමක් ප්‍රකාශ කිරීමට ජයසූරිය මහතා උත්සාහ කෙළේ ය. මෙය විවාදයක් කර නොගන්නා ලෙස ඉල්ලා සිටි කථානායක චමල් රාජපක්ෂ මහතා ජයසූරිය මහතාට ඉතා කෙටියෙන් අදහස් දැක්වීමට අවස්ථාව ලබා දුන්නේ ය.එහෙත් සභාවේ ඇති වූ නොසන්සුන්කාරී තත්ත්වය නිසා ඒ මහතාට අදහස් දැක්වීමට ඉඩ නොලැබිණි.සභාවේ ඇති වූ නොසන්සුන්කාරී තත්ත්වය නිසා පෙ. ව 10.35ට කල් තැබූ සභාව 10.50ට යළි රැස් විය. ඉන් අනතුරුව ජයසූරිය මහතාට අදහස් දැක්වීමට කථානායකවරයා ඉඩ ලබා දුන්නේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>09</day>
    </date>
    <link>http://www.dinamina.lk/2010/12/09/_art.asp?fn=n1012094</link>
    <topic>තායිලන්තයේදී අත්අඩංගුවට පත්ද්‍රවිඩයන් 50 දෙනා පිළිබඳ තොරතුරු ශ්‍රී ලංකාව ඉල්ලයි</topic>
    <author>මහින්ද අලුත්ගෙදර</author>
    <content>තායිලන්තයේ දී අත් අඩංගුවට ගන්නා ලද ද්‍රවිඩ ජාතිකයන් 50 දෙනා පිළිබඳ සියලු තොරතුරු සපයන ලෙස ශ්‍රී ලංකා රජය තායිලන්ත රජයෙන් ඉල්ලයි. නීති විරෝධී ලෙස තායිලන්තයේ රැඳී සිටියදී ඊයේ (8) අලුයම අත්අඩංගුවට ගත් මේ පිරිස කොටි හිතවාදීන් බවට සැක කරන අතර ඔවුන්ගේ තොරතුරු ලබා දෙන ලෙසට විදේශ කටයුතු අමාත්‍යාංශය එරට බලධාරීන්ගෙන් ඉල්ලා සිටී.තායිලන්තයේ බැංකොක් නුවරදී අත් අඩංගුවට ගත් මෙම ශ්‍රී ලාංකිකයන් 50 දෙනා කුලී නිවෙසක රැඳී සිට ඇති අතර එය කාමර දෙකකින් සමන්විත බවද තානාපති ආරංචි මාර්ග සඳහන් කරයි. මොවුන් සම්බන්ධයෙන් තායිලන්ත ආගමන හා විගමන බලධාරීන් පුළුල් පරීක්ෂණ ආරම්භ කර තිබෙන බවද වාර්තා වෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>09</day>
    </date>
    <link>http://www.dinamina.lk/2010/12/09/_art.asp?fn=n1012095</link>
    <topic>උත්සව සමයටකුකුළු මස් රු.350ට</topic>
    <author/>
    <content>එළඹෙන උත්සව සමයේ දී කුකුළු මස් කිලෝව රුපියල් තුන්සිය පනහක පාලන මිලක් යටතේ අලෙවි කිරීමට රජය තීරණය කර ඇතැයි සමුපකාර අභ්‍යන්තර හා වෙළෙඳ කටයුතු ඇමැති ජොන්ස්ටන් ප්‍රනාන්දු මහතා පාර්ලිමේන්තුවේ දී ඊයේ (8) ප්‍රකාශ කෙළේ ය.පාලන මිලට වඩා අඩුවෙන් හෝ වැඩි මිලට කුකුළු මස් අලෙවි කිරිමට රජය අදහස් නොකරන අතර උත්සව සමය වෙනුවෙන් කුකුළු මස් මෙට්‍රික් ටොන් දෙදහස් පන්සියයක් සහ බිත්තර මිලියන පනහක් ආනයනය කිරීමට රජය තීරණය කර ඇති බවත් ඇමැතිවරයා ප්‍රකාශ කෙළේ ය.බිත්තර සහ කුකුළු මස් ආනයනය කළ ද ඒවා වෙළෙඳ පොළ අවශ්‍යතාව සඳහා පමණක් මුදා හැරීමටත් රජය තීරණය කර ඇති අතර කුකුළු මස් කර්මාන්තයෙන් යැපෙන්නන්, ව්‍යාපාරිකයන් හා පාරිභෝගිකයන් යන සියලු පාර්ශ්ව ආරක්ෂා කිරීම රජයේ වගකීමක් බවත් ඇමැතිවරයා සඳහන් කෙළේ ය. අමාත්‍ය ජොන්ස්ටන් ප්‍රනාන්දු මහතා මේ බව සඳහන් කෙළේ කුරුණෑගල දිස්ත්‍රික් මන්ත්‍රී දයාසිරි ජයසේකර මහතා ඉදිරිපත් කළ වාචික ප්‍රශ්නයකට පිළිතුරු දෙමිනි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>09</day>
    </date>
    <link>http://www.dinamina.lk/2010/12/09/_art.asp?fn=n1012096</link>
    <topic>කපමින් සිටි ළිඳේපස් කඩා වැටීගොඩකවෙල 2ක් මරුට</topic>
    <author>වැලිගෙපොළ සමූහ කේ. එම්. ඒ කේ. වීරසිංහ</author>
    <content>දින ගණනාවක සිට ඇදහැළෙන මහ වැසි හේතුවෙන් රත්නපුර දිස්ත්‍රික්කයේ ගොඩකවෙල මස්ඉඹුල ප්‍රදේශයේ ළිඳක් කපමින් සිටි පුද්ගලයෝ දෙදෙනෙක් පස් කන්දකට යටවී ඊයේ (08) මියගියහ.මරණයට පත්වී ඇත්තේ තිදරු පියෙකු වන 36 හැවිරිදි ඩී. එම්. ඉන්දික නුවන් තුෂාර හා දෙදරු පියෙකු වන 39 හැවිරිදි ඩී. එම්. මංජු නිශාන්ත මුණසිංහ යන දෙදෙනාය.මියගිය අයගේ මළ සිරුරු පල්ලෙබැද්ද රජයේ රෝහලේ මෘත ශරීරාගාරයේ තැන්පත් කොට තිබේ. රක්වාන පොලිසියේ ස්ථානාධිපති පොලිස් පරීක්ෂක ආරියරත්න මහතාගේ මෙහෙයවීමෙන් පරීක්ෂණ සිදු කෙරේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>09</day>
    </date>
    <link>http://www.dinamina.lk/2010/12/09/_art.asp?fn=n1012097</link>
    <topic>ඌරන්ට ඇට වූ විදුලි උගුලේඅඹු සැමි යුවළ පැටලෙති</topic>
    <author>ඉන්දික පොල්කොටුව සහ හේවාහැට සමූහ</author>
    <content>වල් ඌරන්ට ඇටවූ විදුලිය රැහැනක පැටලී ගලහ අන්නාසිවත්ත ප්‍රදේශයේ අඹුසැමි යුවළක් පෙරේදා (8) සවස එතනම මියගොස් ඇත.එම්. ඩී. සෝමපාල (60) හා ඩී. ඩබ්ලිව්. ජී. කුසුමාවතී (55) යුවළ මේ අවාසනාවන්ත ඉරණමට මුහුණ පෑහ.සිය නිවසේ සිට හොර රහසේ නීති විරෝධීව ලබා ගත් විදුලිය සබඳතාවක් ඔස්සේ ඇද දමා තිබූ විදුලිය රැහැනක අඹුසැමි යුවළ පැටලී ඉන් මරුමුවට පත්ව ඇතැයි ගලහ පොලීසිය පවසයි. සිය දෙමාපියන් පිළිබඳව පෙරේදා (07) රාත්‍රියේ තොරතුරක් නොමැති වීම හේතුවෙන් දූ දරුවන් ඒ පිළිබඳ සොයා බැලීමේ දී සිද්ධිය දැන පොලිසියට දැනුම් දී ඇත.ගලහ පොලිස් ස්ථානාධිපති පොලිස් පරීක්ෂක අබේකෝන් බණ්ඩා මහතාගේ මෙහෙයවීමෙන් වැඩිදුර පරීක්ෂණ පැවැත්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>09</day>
    </date>
    <link>http://www.dinamina.lk/2010/12/09/_art.asp?fn=n1012098</link>
    <topic>ජනමාධ්‍යවේදීන්ටඉංගී‍්‍රසි පාඨමාලාවක්සම්මුඛ පරීක්ෂණ 12දා</topic>
    <author/>
    <content>වෘත්තීය ජනමාධ්‍යවේදීන් සඳහා ඉංගී‍්‍රසි භාෂා සහතික පත්‍ර පාඨමාලාවක් ආරම්භ කිරීමට ශ්‍රී ලංකා පුවත්පත් මණ්ඩලය සැලසුම් කර තිබේ.ජනමාධ්‍ය ක්‍ෂෙත්‍රයේ නියැලී සිටින මාධ්‍යවේදීන්ට නිදහස් ජනමාධ්‍යවේදීන්ට, ජනමාධ්‍ය ක්‍ෂෙත්‍රයට පිවිසීමට බලාපොරොත්තු වන අයටද මෙම පාඨමාලාවට ඉල්ලුම් කළ හැකිය.නම, ලිපිනය, උපන් දිනය, අධ්‍යාපන සුදුසුකම් හා වෙනත් සුදුසුකම් ඇතුළත් අංග සම්පූර්ණ අයදුම්පතක් සමඟ දෙසැම්බර් 12 වෙනිදින පෙරවරු 9ට සිට දහවල් 12 දක්වා කොළඹ 07 හෝර්ටන් පෙදෙසේ අංක 56/10 දරන ස්ථානයේ පැවැත්වෙන සම්මුඛ පරීක්ෂණයට පැමිණෙන ලෙස ඉල්ලා සිටී.වැඩි විස්තර සහකාර කොමසාරිස් ( විමර්ශන) නිරෝෂණ තඹවිට මහතාට 071- 4413371 හෝ 011 2693274 කතා කොට වැඩිදුර තොරතුරු ලබා ගත හැකිය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>09</day>
    </date>
    <link>http://www.dinamina.lk/2010/12/09/_art.asp?fn=n1012099</link>
    <topic>රාගම පියෙකු ඝාතනය කරදූවරුන් දෙදෙනා පැහැරගෙන</topic>
    <author>චන්ද්‍රිකා පෙරේරා</author>
    <content>රාගම ප්‍රදේශයේ පියෙකු ඝාතනය කැර තරුණ දූවරුන් දෙදෙනා පැහැරගෙන යමින් සිටියදී ත්‍රිරෝද රථ රියැදුරෙක් දුන් ඔත්තුවක් මත ඊයේ (08) අලුයම කඩවත පොලිසිය මගින් එම තරුණියන් මුදාගෙන තිබේ.මියගිය පියාගේ දෙවැනි විවාහයේ බිරියගේ නැගණියකගේ පුතා හා ඔහුගේ යහළුවන් දෙදෙනෙක් මේ ඝාතනය සිදුකැර තරුණියන් පැහැරගෙන ගොස් ඇති බව පොලිසිය සිදුකළ මූලික පරීක්ෂණ මගින් හෙළිව ඇත.ඝාතනය සිදුකළ සැකකාර තරුණයන් මාර්ගයේ ඇති ත්‍රිරෝද රියක නැගී තරුණියන් පැහැරගෙන පලායන අවස්ථාවේ ත්‍රිරෝද රථ රියැදුරාට සැක සිතී තිබේ.ඒ අනුව කඩවත ප්‍රදේශයේ ඉන්ධන හලකින් ඉන්ධන ලබා ගැනීමට යන මුවාවෙන් රථය නවතා රියැදුරා කඩවත පොලිසියට පැහැර ගැනීමේ සිද්ධිය පිළිබඳ දැනුම් දී ඇත. කඩවත පොලිසිය එම ස්ථානයට පැමිණෙන අවස්ථාවේ ඝාතකයන් වෙනත් රථයක නැගී පලාගොස් ඇති බව පොලිසිය පැවැසීය.සිද්ධියට සම්බන්ධ ප්‍රධාන සැකකරු වු ඥාති තරුණයා මියගිය අයගේ නිවෙසේ පදිංචිව සිටි අයකු වන අතර පැහැර ගැනීමට ලක්වූ එක් තරුණියක සමඟ පේ‍්‍රම සම්බන්ධතාවයක් පැවැත්වීමට උත්සාහ කළ අයෙකු බව හෙළි වී ඇත.තරුණිය ඔහුට අකමැත්ත පළකැර තිබෙන අතර පියා ද ඊට විරුද්ධ වී තිබේ. මේ සිද්ධියෙන් උරණව සිටි තරුණයා ඝාතනය සිදුකැර තිබෙන බවට පොලිසිය විශ්වාස කරයි.සිද්ධිය වන අවස්ථාව වනවිට තරුණියන්ගේ කුඩම්මා (පියාගේ දෙවන බිරිය) නිවසේ සිටි බවද ඇය එහි එක් කොටසක පදිංචි වී සිටින බවද තරුණියන් පොලිසියට පවසා ඇත.පැහැර ගැනීමට ලක්වූ තැනැත්තියන් වයස අවුරුදු 22 හා 23 වයස්වල පසුවන්නියන් වේ.ඝාතන සිද්ධිය සම්බන්ධයෙන් ඊයේ සවස මහේස්ත්‍රාත් පරීක්ෂණ කටයුතු සිදුකළ අතර රසපරීක්ෂක හා ඇඟිලි සලකුණු වාර්තා කැඳවීමට කටයුතු කළ බව රාගම පොලිසිය කීය.සිද්ධිය පිළිබඳ පැහැර ගැනීමට ලක්වූ තරුණියන්ගෙන්, ත්‍රිරෝද රථ රියැදුරාගෙන්, හා නිවසේ පදිංචි අය ඇතුළු තවත් පුද්ගලයන් රැසකගෙන් සාක්ෂි ලබා ගැනීමට පොලිසිය පියවරගෙන තිබේ.සිද්ධිය පිළිබඳ රාගම පොලිසිය පරීක්ෂණ පවත්වයි..</content>
  </post></root>