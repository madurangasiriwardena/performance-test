<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2010</year>
      <month>04</month>
      <day>23</day>
    </date>
    <link>http://www.dinamina.lk/2010/04/23/_art.asp?fn=f1004234</link>
    <topic/>
    <author>අමින්දී</author>
    <content>වර්තමානයේ ‘ නර්තනය ‘ යන වචනය සමඟ බැඳුණු සමීපතම නාමයක් ලෙස චන්දන වික්‍රමසිංහ හඳුනා ගත හැකිය. යොවුන් පරපුරේ හඳ දිනු ජනපි‍්‍රයතම නර්තන ආචාර්යවරයා ලෙස චන්දන හැඳින්වීමේ වරදක් නොමැත. මෙරට පැවැත්වෙන ප්‍රධාන පෙළේ ප්‍රාසාංගික උත්සවයන්හි නිරන්තරයෙන් අපට දකින්නට ලැබෙනුයේ චන්දන වික්‍රමසිංහ ප්‍රමුඛ නර්තන කණ්ඩායමට බව නොරහසකි.සයුරෙන් මෙතෙර වගේම එතෙර ද චන්දන වික්‍රමසිංහයන්ගේ නර්තනයට ඇත්තේ නොමද ඉල්ලුමකි. මේ නිසාම වර්තමානයේ අතිශයින්ම කාර්යබහුල නර්තන කණ්ඩායම සතු නර්තන ශිල්පියා චන්දන වනවාට කිසිම සැකයක් නැත.මේ දවස්වල මගේ බිරිඳ දිල්හානි මගේ එක් නර්තන කණ්ඩායමක් සමඟ ඩුබායිවල ඉන්නේ. මේ දවස්වල මම දෙරණ ඩ්‍රීම්ස්ටාර් අවසන් තරගයට නර්තනය පුහුණුවීම් කරනවා. ඒ එක්කම මේ දැන් කල්කටාවල ප්‍රසංගයකට ආරාධනා ලැබුණා. 24 වැනිදා Dream Star අවසන් තරගයේ නර්තන ප්‍රසංගය අවසන් වූ සැනින් මගේ නර්තන කණ්ඩායම එක්ක මමත් කුවේට් බලා යනවා.චන්දන ප්‍රමුඛ නර්තන කණ්ඩායම මේ මස 25 වැනිදා අලුයම මෙරටින් කුවේට් රාජ්‍ය බලා පිටවන්නේ දැවැන්ත නර්තන ප්‍රසංගයක් ඉදිරිපත් කරන්නට ය. ‘ ශ්‍රී ලක් රංගන කුවේට් ‘ නම් වූ මෙම ප්‍රසංගය 26, 27 සහ 29, 30 යන සිව් දින පුරා කුවේට් රාජ්‍යයේදී වේදිකාගත වේ. මෙය සංවිධානය කරනු ලබනනේ කුවේට් තානාපති සරත් දසනායක මහතා සහ එරට සංස්කෘතික සහ කලා කවුන්සිලය විසිනි.මෙම ප්‍රසංගය අනෙකුත් ප්‍රසංගවලට වඩා බෙහෙවින්ම වෙනස් වූ එකක්. මේ ප්‍රසංගය පුරාවට ඇත්තේ සාම්ප්‍රදායික නර්තන අංග සහ ම’විසින් නිර්මාණය කරන ලද නිර්මාණාත්මක නර්තන අංග පමණයි. බටහිර ලක්‍ෂණ කොහෙත්ම නැහැ. ශ්‍රී ලක් රංගන ප්‍රසංගය සත්තකින්ම ශ්‍රී ලාංකික අපේකම විදහා පාන්නක් කිවිවොත් නිවැරැදියි.දිනු දේශයේ නැතහොත් නිදහස් නිවහල් ශ්‍රී ලංකාවේ සංචාරක ප්‍රවර්ධනය එනම් අප මාතෘ භූමිය සංචාරකයින්ගේ පාරාදීසය බවට පත් කිරීමේ ඒකායන අරමුණින් කුවෙට් රාජ්‍යයේ පැවැත්වෙන මම ප්‍රසංගයේදී සාම්ප්‍රදායික වෙස් නැටීම, තෙල්මේ නැටීම , දෙවොල් නැටීම, ගිනි සිසිල නැටීම, සාම්ප්‍රදායි භේරී වෘන්දය සහ චන්දන විසින් නිර්මාණය කරන ලද රටවල් ගණනාවක රඟ දක්වමින් අසීමිත ප්‍රතිචාර ලද ‘මොණරා‘ ‘ සලඹ ‘ ‘ දිය කිඳුරිය’ ‘ මුහුදු අශ්වයා’ ‘ සරුංගලේ’ ‘ ත්‍රී රංග ‘ ‘අග්නි’ ඇතුළු නිර්මාණාත්මක අංග විසි දෙකක් රඟ දැක්වීම සිදුවනු ඇත. එමෙන්ම ප්‍රථම වරට පේෂල මනෝජ් ඇතුළු නවක තරුණ ශිල්පීන් එක්කර ගනිමින් සජීවීව සංගීත ඛණ්ඩ හයකට නර්තන ඉදිරිපත් කිරීමත් සුවිශේෂිය. කුවේට් රටේ ප්‍රභූවරුන් සහ එහි වෙසෙන ශ්‍රී ලාංකීකයන් උදෙසා දින හතරක් පුරා පැවැත්වෙන මෙම ප්‍රසංගයේ දී අපේකම විදහා දැක්වෙන ශ්‍රී ලංකාවේ බතික් කලාව, අත්කම් කලාව සහ පිංතාරු කලාව ඇතුළත් මෝස්තර දැක්මක් ද ඉදිරිපත් වනු ඇත.මෙම ප්‍රසංගයේ ප්‍රධානම අරමුණ වන්නේ ශ්‍රී ලංකාවේ සංචාරක කටයුතු ප්‍රවර්ධනයට යම් දායකත්වයක් ලබා දීමයි. එ නිසාම තමයි මම ‘දිය කිඳුරු’ ‘ මුහුදු අශ්වයා ‘ වගේ නිර්මාණ මෙම ප්‍රසංගයට තෝරා ගත්තේ ශ්‍රී ලංකාවේ ලස්සන මුහුදක් තිබෙන බව ලෝකයට ගෙන යන්නටයි. දැන් අපි ජීවත් වන්නේ නිදහස් රටක. දිනෙන් දින සමෘධියට පත් වන රටක්. ලංකාව ඉතාම හොඳ රටක් බවට සුබවාදී ආකල්පයක් ජාත්‍යන්තරයේ තිබෙනවා. ඇත්තටම නිතර ලෝකය වටේ යන කෙනෙක් හැටියට මම සතුටු වෙනවා අපේ රට ගැන. අපේ රට දවසින් දවස දියුණු වෙනවා. ආසියාවේ බොහෝ රටවල් දිහා බලන විට අපි හැම අතින්ම පොහොසත්. ඉස්සර ලෝකය ඉදිරියේ අපට වැරැදි ඇසක් තිබුණා. නමුත් දැන් එහෙම නැහැ. නර්තන ශිල්පියෙකු හැටියට මගේ රටේ සුන්දරත්වය ලෝකයට ගෙන යෑම මගේ යුතුකමක් සහ වගකීමක්. මම ඒ කටයුත්තට නොපැකිලව ඉදිරිපත් වෙනවා.ලොව රටවල් 50කට අසීමිත වාරගණනක් තම නර්තන කණ්ඩායම සමඟ එක් වූ චන්දන සහභාගි වන 51 වැනි විදෙස් රට මෙය වෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>23</day>
    </date>
    <link>http://www.dinamina.lk/2010/04/23/_art.asp?fn=f1004235</link>
    <topic>නවක මන්ත්‍රීවරුන් සතු වගකීම්</topic>
    <author>ආරිය රූබසිංහ</author>
    <content>ශ්‍රී ලංකාව ආසියාවේ ආශ්චර්යමත් රටක් බවට පත් කිරීම සඳහා පසුගිය මහ මැතිවරණයේ දී ජනතාව රජයට අසීමිත බලයක් ලබා දීමට කටයුතු කළහ. පවතින ඡන්ද ක්‍රමය යටතේ බහුතර බලයක් ලබා ගැනීමට නොහැකි යැයි පුරසාරම් දෙඩූ අය ගේ මත ප්‍රතික්ෂේප කරමින් ද, එවැනි බලයක් ලබා ගැනීම වළක්වාලීම සඳහා ද ක්‍රියාත්මක කරන ලද දේශීය හා විදේශීය උග්‍ර බලපෑම් ද පරාජයට පත් කරමින් මහජනතාව මේ ක්‍රමය යටතේ ලබා ගත හැකි වැඩි ම ආසන සංඛ්‍යාවකින් රජය ජයග්‍රහණය කර ඇත.රටේ පැවතුණු කෲර යුද්ධයෙන් බොහෝ ප්‍රදේශ හා ජන ජීවිත විනාශ වෙමින් පවතිද්දී, 2005 සිට මේ රටේ විශාල යටිතල පහසුකම් සංවර්ධනයක් ඇති විය. නව මාර්ග, පාලම්, පාසල් ගොඩනැගිලි ආදී ඉදිකිරීම් මෙයට ඇතුළත් විය. මේ සංවර්ධන කටයුතු අගය කරමින් ඒ ගැන සිය ප්‍රසාදය පළකිරීමක් වශයෙන් නැඟෙනහිර ප්‍රදේශය මුදා ගැනීමෙන් පසු මහජනතාව විසින් නැෙඟනහිර පළාත් සභා ඡන්දයෙන් පටන් ගෙන පළාත් සභා ඡන්ද 8 ද, ජනාධිපතිවරණයෙන් ද, පසුගිය මහා මැතිවරණයෙන් ද රජයට විශිෂ්ට ජයක් අත්කර දෙන ලදී.දිස්ත්‍රික්ක 19 කින් රජය අති විශිෂ්ට ජයක් ලබා ගත් අතර මෙමඟින් මහජනතාව ලබාදුන් කැමැත්ත අනුව විශාල කාර්ය භාරයක් ඉටු කිරීමට අලුතෙන් තේරී පත්වූ මන්ත්‍රීවරු බැඳී සිටිති. මහජනයා බලාපොරොත්තු වන සේවා විශිෂ්ට හා ප්‍රමාදයකින් තොරව ඉටු කිරීම ඔවුන් ගේ වගකීම වී ඇත. (ඇත්ත වශයෙන් ම යාපනය දිස්ත්‍රික්කය හැර අනෙකුත් දිස්ත්‍රික්ක 21 ම ජය ගැනීමට රජයට හැකි වී තිබුණි. එහෙත් මඩකළපු දිස්ත්‍රික්කයේ ටීඑම්වීපී සංවිධානය ත්, වන්නි දිස්ත්‍රික්කයේ ඊපීඩීපී සංවිධානයත් සන්ධානයෙන් පිටස්තරව තරග කිරීම නිසා එම දිස්ත්‍රික්ක දෙකේ බහුතර ජයග්‍රහණ ලබාගැනීමට රජයට නොහැකි විය.සිය ගම් පළාතේ පැවැත් වූ අවුරුදු චාරිත්‍ර නිමා කළ වහාම ජනාධිපතිතුමා කාලය නාස්ති නොකර සිය කාර්ය භාරය ඉටු කිරීම සඳහා යුහුසුළු විය. මේ සඳහා එතුමා කෙලින් ම පැමිණියේ කොළඹ වරාය පුළුල් කිරීමේ ව්‍යාපෘතියේ වැඩ කටයුතු අධීක්ෂණය කිරීම සඳහා ය. ජනාධිපතිතුමා ගේ මේ ක්‍රියාව අතිශයින් ම පැසසුමට ලක් කළ යුතු කරුණකි. මෙය අලුතෙන් තේරී පත්ව ඇති මන්ත්‍රීවරුන්ට ආදර්ශයක් විය යුතුය. තවද නවක මන්ත්‍රීවරු සඳහා පසුගිය ඉරිදා පැවැත්වූ ප්‍රථම හමුවීමේ දී ජනාධිපතිතුමා නවක මන්ත්‍රීවරු සතු ඉමහත් කාර්ය භාරයත්, ඔවුන් සිය අභිමානය රැකගත යුතු අයුරුත්, වගකීම් ඉටු කළ යුතු අයුරුත් මනාව විදහා දක්වා ඇත. පටු අවශ්‍යතා වලින් තොරව ජාතියේ අභිවෘද්ධිය උදෙසා ත්, රටේ සංවර්ධනය උදෙසාත්, ඔවුන් සාමූහිකව ක්‍රියා කළ යුතු ආකාරයත් අවධාරණය කර ඇත.ජපානය, චීනය, ඉන්දියාව සහ මලයාසියාව වැනි ආසියාකරයේ බොහෝ රටවල් ආර්ථික ක්ෂේත්‍රයේ යෝධයන් බවට පත්වී ඇත්තේ එම රටවල නායකයන් සහ දේශපාලනඥයන් රටට ආදරයෙන් හා කැපවීමකින් යුතුව ක්‍රියා කළ නිසා ත්, ඔවුන් එම රටවල මහජනතාවට ලබා දුන් මඟ පෙන්වීම හා දේශපාලන නායකත්වය නිසාත් ය. මොවුන් ගේ එම කැපවීම නිසා එම රටවල මහජනතාව ද කිසි පැකිළීමකින් තොරව ඔවුන්ට අවශ්‍ය කාර්ය භාරය ඉටුකරන ලදී. ශ්‍රී ලංකාව රට වෙනුවෙන් ඕනෑම දෙයක් කිරීමට කැපවුණු රටේ අභිවෘද්ධිය සඳහා නොපැකිලිව උර දීමට කැමැත්ත දක්වන දේශප්‍රේමීන්ගෙන් පරිපූර්ණ වූ රටකි. මේ බව කුරිරු යුද්ධයට මුහුණ දුන් අපේ රණවිරුවන් මනාව ඔප්පු කර ඇත. එලෙසින් ම පසුගිය සිවු වසර තුළ සිය ප්‍රදේශයන්හි ක්‍රියාත්මක වූ යටිතල පහසුකම් සංවර්ධනයෙහි කැපවීමකින් යුතුව නිරත වෙමින් ග්‍රාමීය ජනතාව ද මේ බව සනාථ කර ඇත.මහා මැතිවරණ ප්‍රකාශයක් වශයෙන් ඉදිරිපත් කරන ලද මහින්ද චින්තන ඉදිරි දැක්ම වැඩ සටහන යටතේ මේ රට සංවර්ධනය කිරීම සඳහා වූ ප්‍රතිපත්ති හා ඉලක්ක අප ඉදිරියේ තබා ඇත. මෙරටට සුබ අනාගතයක් ඇති කිරීම මේ වැඩසටහන් මාලාව මඟින් රජය බලාපොරොත්තු වේ. අපට අවශ්‍ය වන්නේ විදේශ උපදේශකයන්ගේ මඟ පෙන්වීම් සහ ඔවුන් ගේ අදහස් උදහස් නොව අපට ම සරිලන, රටට ගැලපෙන වැඩසටහන් මාලාවක් ය. මෙය ‘මහින්ද චින්තන ඉදිරි දැක්ම’ මඟින් අපට ලබා දී ඇත. දැන් අවශ්‍ය වන්නේ මේ බලාපොරොත්තු ඉටු කරගැනීම සඳහා ඇප කැපවූ, එකා මෙන් වැඩ කරන දේශපාලන නායකත්වයකි.නවක මන්ත්‍රීවරු සඳහා ජනාධිපතිතුමා පැවැත්වූ වැඩ මුළුවේදී එතුමා විසින් ඉදිරිපත් කරන ලද මහඟු අදහසක් වන්නේ නවක මන්ත්‍රීවරුනට අමාත්‍යංශ සහ ව්‍යාපෘති අධීක්ෂණය කිරීම සඳහා ඉඩ ප්‍රස්ථාව සලසා දීම යන්නය. මේ සඳහා තමාගේ හිතුමතයට මන්ත්‍රීවරුන් පත් කරනවා වෙනුවට එක් එක් කාර්යයන් සඳහා පළපුරුදු හා හැකියා ඇති මන්ත්‍රීවරුන් ඒ ගැන තමාට හැකි ඉන්මනින් දන්වන ලෙස ද එතුමා ඉල්ලීමක් කර ඇත. මෙය ඉතාමත් අගය කළ යුතු යෝජනාවකි. නවක මන්ත්‍රීන් මේ අවස්ථාවෙන් නිසි ප්‍රයෝජන ලබා ගෙන රටේ අභිවෘද්ධිය සඳහා ඔවුන්ගෙන් දිය හැකි දායාදය ලබා දීම සඳහා යුහුසුළුව ඉදිරිපත් විය යුතුය.නිශ්චිතවම අමාත්‍ය ධූර ලැබිය හැකි සමහර ඇමැතිවරු තමන් ගේ අමාත්‍යංශ තුළින් රටේ අභිවෘද්ධිය තකා කළ හැකි වැඩ සටහන් දැනටමත් සකස් කර ඇති බවත්, නිල වශයෙන් පත්වීම් ලැබීමෙන් අනතුරුව මේ වැඩ සටහන් ක්‍රියාත්මක කිරීමට ඔවුන් බලා සිටින බවත්, ආරංචි මාර්ග සඳහන් කරයි. මෙය සුබ ආරම්භයක් වන අතර අමාත්‍යංශ ලැබීමට හැකි අනෙකුත් ඇමැතිවරු ද යුහුසුළුව මෙසේ ක්‍රියාත්මක වීම කළ යුත්තක් වන්නේය. මෙසේ ම අනෙකුත් නවක මන්ත්‍රීවරු ද සිය ප්‍රදේශවල කාලාන්තරයක් තිස්සේ පවතින අඩුපාඩු මඟ හරවා ගැනීම සඳහා ත්, එම ප්‍රදේශවල ඇති සම්පත් උපයෝගී කරගෙන ප්‍රදේශය දියුණු කිරීම සඳහාත් පිඹුරුපත් සකස් කර ප්‍රමාද නොවී වැඩට බැසීම යෝග්‍ය වන්නේය. එසේ කිරීමෙන් පමණකි ඔවුන්ට නියත වශයෙන් ම මේ රටේ සංවර්ධනයට උරදී හැකි වන්නේ ය. අනාගත නායකයන් වශයෙන් නැඟී සිටීමට හැකිවන්නේ එලෙසිනි.මේ අතරතුර රජයේ ඉදිරි වැඩ සටහන් ගැන සාකච්ඡා කිරීම සඳහා විපක්ෂ නායක රනිල් වික්‍රමසිංහ මහතා පසුගිය සඳුදා ජනාධිපති මහින්ද රාජපක්ෂ මහතා හමු වූ බව දැක්වෙන ප්‍රවෘත්ති අපි අගේ කොට සලකමු. දේශපාලන පාට, පක්ෂ භේදයකින් තොරව විපක්ෂ කණ්ඩායම් රජයේ සංවර්ධන ව්‍යාපෘති ක්‍රියාත්මක කිරීම සඳහාත්, දැනට තිබෙන ව්‍යවස්ථාමය අඩුපාඩුකම් මඟ හරවා ගැනීම සඳහාත්, රජයට සිය සම්පූර්ණ සහයෝගය ලබා දෙනු ඇතැයි යන්න මහජනතාව ගේ බලාපොරොත්තුව යි. විපක්ෂ දේශපාලනඥයන් ඔවුන් ගේ පැරැණි ජාති විරෝධි, දේශපාලනයෙන් බැහැරව අන්තර් ජාතික කුමන්ත්‍රණකරුවන් ගේ හා ඩයස්පෝරාවේ ඉත්තන් බවට පත්ව කෙරෙන ක්‍රියාදාමයන්ගෙන් වැළකී, රටේ අභිවෘද්ධිය සඳහා උරදෙනු ඇතැයි මහජනතාව බලාපොරොත්තු වෙයි.මෙසේ ක්‍රියා කිරීමෙන් පමණකි ත්‍රස්තවාදී උවදුරෙන් විනාශයට පත්වූ මේ දේශය සංවර්ධන මාවතක් කරා යොමු කිරීමට හැකි වන්නේ.තවද දේශපාලන වාසි තකා ජාති වාදය අවුස්සන කොටස් හා රටේ නොයෙකුත් කලබල ඇති කරන කොටස් මේ දුෂ්ට ක්‍රියාවලින් මිදී, රජයට සිය සම්පූර්ණ සහාය ලබා දිය යුතු යුගය දැන් උදාවී ඇත. එසේ නොකළ හොත් ත්‍රස්තවාදී උවදුර නැවතත් හිස එසවීමට ඉඩ ඇත. එයින් රටේ දැනට පවතින සාමය විනාශ වී යනු නියත ය. තිස් වසරකට පසු උතුරේ සිට දකුණටත්, නැඟෙනහිර සිට බටහිරටත් කිසිම වෙනසක් නැතිව, ප්‍රීතියෙන් හා සතුටෙන් මෙවර භුක්ති විඳීන ලද නව අවුරුද්ද නැවතත් අපට අහිමි වී යාමට ඉඩ ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>24</day>
    </date>
    <link>http://www.dinamina.lk/2010/04/24/_art.asp?fn=n1004242</link>
    <topic>අමාත්‍යාංශ කාර්යයන්ට කැබිනට් මණ්ඩලය වගකිව යුතුයි</topic>
    <author>ජයසිරි මුණසිංහ සහ ධනුෂ්ක ගොඩකුඹුර</author>
    <content>සෑම අමාත්‍යාංශයකම වැදගත්කම වටහාගත යුතුයි. සෑම ඇමැතිවරයකුම එකමුතුව සියලු දේට වගකිව යුතු බව ජනාධිපති මහින්ද රාජපක්‍ෂ මහතා ප්‍රකාශ කෙළේය.ඇමැතිවරුන් ගන්නා සියලු තීන්දු සාමුහික විය යුතු බවත් කුමන තීන්දුවක් ගත්තත් එයට කැබිනට් මණ්ඩලය වගකිව යුතු බවද ජනාධිපතිවරයා අවධාරණය කෙළේ ය.නව ඇමතිවරුන් සහ නියෝජ්‍ය ඇමතිවරුන් දිවුරුම් දීමෙන් පසුව ජනාධිපතිතුමා ඔවුන් අමතමින් මෙසේ ද ප්‍රකාශ කෙළේ ය.සෑම අමාත්‍යාංශයක්ම වැදගත් නිසා තමන් ගේ උපරිම ශක්තිය යොදවා අමාත්‍යාංශය කරගෙන ගොස් සාමුහික ගෞරවය සියලු දෙනාට ලබාගත හැකිවන බවද රාජපක්‍ෂ මහතා කීය.ජනතාව අප කෙරෙහි අතිවිශාල බලාපොරොත්තු තබා බාරදුන් කාර්ය භාරය අකුරටම ඉටු කිරීමට අද දිවුරුම් දුන් සියලු දෙනා කැපවිය යුතු බවද ජනාධිපතිතුමා කීය.ඇමැතිවරුන් පත්කිරීමේ දී හා විෂයයන් බෙදීමේදී අපි අසීරුතාවට පත්වීමු.එහෙත් රාජ්‍ය ක්‍රියාකාරිත්වය ශක්තිමත් කිරීම සඳහා මෙම අමාත්‍යංශ නිර්මාණය කර තිබෙන බව රාජපක්‍ෂ මහතා පැහැදිලි කෙළේය. ජනාධිපතිතුමා මෙසේ ද කීය. ජනතාව විශාල බලාපොරොත්තු ඇතිවයි අපට මේ කාර්යය භාර දුන්නේ. ඒ විශාල බලාපොරොත්තු අප ඉටු කළ යුතුයි.ජනතාව ඒ බලාපොරොත්තු නොයෙකුත් අවස්ථාවලදී, මැතිවරණවලදී ප්‍රකාශයට පත් කළා. අපි ඉතිහාසයේ දැක්කා පවතින රජයට විරුද්ධව විපක්ෂයට ඡන්ද ලැබෙනවා. පවතින රජයේ ක්‍රියාවලිය අනුමත කරමින් මෙතරම් ඡන්ද සංඛ්‍යාවක් ලැබුණු අවස්ථාවක් ඉතිහාසයේ තවත් නැති තරම්.පැහැදිලිවම අප ගත් ක්‍රියාමාර්ගය ජනතාව අනුමත කර තිබෙනවා. ඒ සඳහා ඔබ කැප වී වැඩ කළ යුතුයි. මේ කාලය තුළ පාර්ලිමේන්තුව තුළත් පිටතත් අපි එක හඬකින් කටයුතු කළ යුතුයි.එකිනෙකාට අපහාස නොකර සියලු දෙනා එකම කැබිනට් මණ්ඩලයක, එක රජයක කියා සිතා සාමූහිකව කටයුතු කළ යුතුයි. තරුණයන්ට ආදර්ශයක් වන පරිදි කටයුතු කරයි කියා මා විශ්වාස කරනවා. ඔබ සියලුම දෙනාට සුබ පතනවා. ඔබට සුබ අනාගතයක්.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>24</day>
    </date>
    <link>http://www.dinamina.lk/2010/04/24/_art.asp?fn=n1004244</link>
    <topic>හමුදාවේ සිවිල් සේවකයෝ 3500ක් ස්ථිර සේවයට</topic>
    <author>චන්ද්‍රිකා පෙරේරා</author>
    <content>යුද හමුදාවේ සිවිල් සේවකයන් 3500ක් ස්ථිර කිරීමට පියවරගෙන තිබේ.මේ අනුව ස්ථිර පත්වීම් දීම සංකේතවත් කරමින් යුද හමුදාපති ලුතිනන් ජෙනරාල් ජගත් ජයසූරිය විසින් ඊයේ (23) සිවිල් සේවකයන් 25කට ස්ථිර පත්වීම් ලිපි ප්‍රදානය කරන ලදී. එදින යුද හමුදා මූලස්ථානයේ පැවැති බක්මහ උළෙලේ දී යුද හමුදාපතිවරයා විසින් ලිපි ප්‍රදානය සිදුකරනු ලැබීය.කොන්ත්‍රාත් පදනම මත යුද හමුදාවට බඳවා ගෙන සිටි සිවිල් සේවකයන් සඳහා මේ ස්ථිර පත්වීම් ලබාදීම සිදුකළ අතර ස්ථිර පත්වීම සඳහා කළමනාකරණ දෙපාර්තමේන්තුවේ අනුමැතිය ලැබී තිබිණි.යුද හමුදා මූලස්ථානයේ රාජකාරි කරන සියලුම නිලධාරීන්, සෙසු නිලයන් හා සිවිල් සේවකයන්ගේ සහභාගිත්වයෙන් ඊයේ බක්මහ උළෙල පැවැති අතර අවුරුදු ක්‍රීඩා, සම්ප්‍රදායික ක්‍රීඩා ඇතුළු අලංකාර හා විචිත්‍ර වැඩසටහන් රැසක් එහිදී පැවැත්විණි. තරගවලින් ජයගත් අයට ත්‍යාග හා සහතිකපත්ද පිරිනැමුණු අතර මේ අවස්ථාවට යුද හමුදා සේවා වනිතා ඒකකයේ සභාපතිනි මංජුලිකා ජයසූරිය මහත්මියද සහභාගි වූවාය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>24</day>
    </date>
    <link>http://www.dinamina.lk/2010/04/24/_art.asp?fn=n1004245</link>
    <topic>ලෝක මැලේරියාදිනය හෙට</topic>
    <author>සන්ධ්‍යා කරුණාරත්න</author>
    <content>ලෝක මැලේරියා දිනය හෙටට (25) යෙදී ඇත. මැලේරියා පිටුදැකීම සඳහා රෝගීන් ගණනය කිරීම මෙවර ලෝක මැලේරියා දිනයේ තේමාව වේ. වසර 2014 වන විට මෙරටින් මැලේරියා රෝගය තුරන් කිරීම මහින්ද චින්තන ඉදිරි දැක්මෙහි සහ සෞඛ්‍ය අමාත්‍යාංශයෙහි ඉලක්කය වන බව සෞඛ්‍ය අමාත්‍යාංශය ප්‍රකාශ කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>24</day>
    </date>
    <link>http://www.dinamina.lk/2010/04/24/_art.asp?fn=n1004246</link>
    <topic>නැඟෙනහිර වැන්දඹු කතුන්ට ඉන්දියාවෙන් ජීවනාධාර</topic>
    <author>මඩකළපුව සමූහ</author>
    <content>නැඟෙනහිර පළාතේ වැන්දඹු කාන්තාවන්ගේ සුබසාධනය සඳහා ජීවනාධාර සැපයීමට ඉන්දියානු රජය ඉදිරිපත්ව සිටියි.ඉන්දියානු ස්වයං රැකියා කාන්තා සංගමයේ සභාපතිනී උමාදේවී ස්වාමිනාදන් මහත්මිය ඇතුළු නියෝජිතයන් සමග නැඟෙනහිර පළාත් මහ ඇමැති සිවනේසතුරෙයි චන්ද්‍රකාන්තන් මහතා මේ සම්බන්ධයෙන් පසුගියදා සාකච්ඡා පවත්වන ලදී.නැඟෙනහිර පළාතේ වැන්දඹුවන් 45644 ක් වන අතර යුද්ධය හේතුවෙන් සැමියන් අහිමි වූ කාන්තාවන්ගේ සංඛ්‍යාව 5054 කි.මඩකළපු දිස්ත්‍රික්කයෙන් 2213 ක්ද, ත්‍රිකුණාමලයෙන් 1743 ක්ද, අම්පාර ප්‍රදේශයේ 1098 ක්ද වශයෙන් යුද්ධය නිසා සැමියන් අහිමිවූ කාන්තාවෝ වෙති.නැඟෙනහිර පළාතේ සිටින වැන්දඹු කාන්තාවන්ගෙන් ස්වභාවික හේතූ®න් මත සැමියන් අහිමිවූ 37840 ක්ද, ආපදා හේතුවෙන් සැමියන් අහිමිවූ 475 දෙනකුද වන අතර සැමියන් අතුරුදන් වූ කාන්තාවෝ 1594 දෙනකුද වෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>24</day>
    </date>
    <link>http://www.dinamina.lk/2010/04/24/_art.asp?fn=n1004247</link>
    <topic>රවි කරුණානායකටරටින් පිටවීමට ඉඩ</topic>
    <author>ශිරෝමි අබයසිංහ</author>
    <content>තායිලන්තයේ අයි. ජේ. එස්. ග්ලෝබල් ඒෂියා හෝල්ඩින්ග්ස් සමාගම් සමූහයේ ආසියානු රැස්වීමට සහභාගි වීම සඳහා පාර්ලිමේන්තු මන්ත්‍රී රවි කරුණානායක මහතාට රටින් බැහැර වීමට කොළඹ මහාධිකරණ විනිසුරු දිපාලි විජේසුන්දර මහත්මිය ඊයේ (23) අවසර දුන්නාය.විනිමය පාලන පනත යටතේ සඳහන් වරදක් සිදු කිරීම සම්බන්ධයෙන් නීතිපතිවරයා කරුණානායක මහතාට එරෙහිව නඩු පවරා ඇති අතර කොළඹ මහාධිකරණය කරුණානායක මහතාගේ විදේශ ගමන් බලපත්‍රය අධිකරණයේ භාරයට ගෙන තිබිණි.2010 අප්‍රේල් 24 දා සිට 28 දා දක්වා තායිලන්තයේ පැවැත්වෙන රැස්වීමට සහභාගි වීම සඳහා විදේශ ගමන් බලපත්‍රය මැයි 03 දා දක්වා විත්තිකරු වෙත මුදා හැරීමට විනිසුරුවරිය නියම කළාය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>24</day>
    </date>
    <link>http://www.dinamina.lk/2010/04/24/_art.asp?fn=n1004248</link>
    <topic>සාර්ක් සමුළුව තිම්පු නුවරදී අද ඇරැඹේ</topic>
    <author>මහින්ද අලුත්ගෙදර</author>
    <content>දහසය වැනි දකුණු ආසියානු කලාපීය සහයෝගීතා සමුළුව (සාර්ක්) භූතානයේ තිම්පු නගරයේ දී අද (24) ආරම්භ වේ.15 වැනි සාර්ක් සමුළුව පසුගිය 2008 වර්ෂයේ දී ශ්‍රී ලංකාවේ කොළඹ දී පැවැති අතර මෙවර භූතානයේ පැවැත්වෙයි. 16 වැනි සමුළුව අදියර හතරක් යටතේ ලබන 29දා තෙක් පැවැත්වීමට කටයුතු යොදා ඇත.වැඩ සටහන් කමිටුවේ 38 වැනි සැසිවාරය අද (24) පැවැත්වීමෙන් ආරම්භ වන මෙම සමුළුවේ ස්ථාවර කමිටුවේ 37 වැනි සැසිවාරය 25 සහ 26 යන දිනයන්හි දී පැවැත්වේ. දකුණු ආසියානු කලාපීය සහයෝගීතා සමුළුවේ 32 වැනි අමාත්‍ය මණ්ඩල සැසි වාරය පැවැත්වෙන්නේ ලබන 27 දායි.ඉන් අනතුරුව මෙම සමුළුවේ වැදගත්ම අදියර වන සාර්ක් රාජ්‍ය නායකයන් ගේ 16 වැනි සැසිය 28 හා 29 යන දිනවලදී තිම්පු නගරයේ දී පැවැත්වේ.2008 වර්ෂයේ දී ශ්‍රී ලංකාවේ දී පැවැති සාර්ක් රාජ්‍ය නායක සමුළුවේ දී සභාපතිත්වයට පත් ශ්‍රී ලංකා ජනාධිපති මහින්ද රාජපක්‍ෂ මහතා ද මෙම රාජ්‍ය නායක සමුළුව සඳහා සහභාගි වීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>24</day>
    </date>
    <link>http://www.dinamina.lk/2010/04/24/_art.asp?fn=n1004249</link>
    <topic>යහපත් සමාජයක් උදෙසා මානවහිතවාදී මාධ්‍ය සංස්කෘතියක් බිහිකරනවා</topic>
    <author/>
    <content>යහපත් සමාජයක් උදෙසා මානව හිතවාදී ජනමාධ්‍ය සංස්කෘතියක් බිහිකිරීමට තමන් කැප වෙන බව ජනමාධ්‍ය නියෝජ්‍ය ඇමති මර්වින් සිල්වා මහතා පැවැසීය.පවුලේ සැමට එකට සිට නැරඹිය හැකි රූපවාහිනි නාලිකාවන් ඇති කළ යුතුª බවත් පුවත්පත්වලින් බුද්ධිය, සංස්කෘතිය, සමාජශීලි බව නැංවීමට කටයුතු කළ යුතුª බවත් නියෝජ්‍ය ඇමැතිවරයා අවධාරණය කරයි.බුද්ධිමතුන් රැසක් බිහිකර ඇති ශ්‍රී ලංකාව ලෝකයා හමුවට ගෙන යා යුතු බවත් ප්‍රබුද්ධයන්, චින්තකයන්, සමාජ සේවකයන් ඇතුළු සෑම දෙනෙකුම එකමුතු කර ගනිමින් හොඳ මාධ්‍ය සංස්කෘතියක් බිහි කළ යුතු බවත් මර්වින් සිල්වා ඇමැතිවරයා ප්‍රකාශ කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>24</day>
    </date>
    <link>http://www.dinamina.lk/2010/04/24/_art.asp?fn=n10042410</link>
    <topic>රාත්‍රී තැපැල් දුම්රියගම්පොලදී පීලි පනී</topic>
    <author/>
    <content>බදුල්ල සිට කොලඹ කොටුව බලා එන ශීඝ්‍ර ගාමී රාත්‍රී තැපැල් දුම්රිය පේරාදෙණිය හා ගම්පළ අතරදී ඊයේ (23) අලුයම පීලි ගැනීමට ලක් විය.දුම්රියේ එන්ජිම හා දෙවැනි පන්තියේ මැදිරි දෙකක් මාර්ගයෙන් ඉවතට පැණ තිබිණි.ඊයේ සවස් වන විට උඩරට දුම්රිය මාර්ගයේ දුම්රිය ධාවනය යථා තත්ත්වයට පත් කිරීමට නියමිතව තිබිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>24</day>
    </date>
    <link>http://www.dinamina.lk/2010/04/24/_art.asp?fn=n10042411</link>
    <topic>රටින් පැන්න මාධ්‍යවේදියෝතවත් කරණමකට සැරසෙති</topic>
    <author>විජයානි එදිරිසිංහ</author>
    <content>ශ්‍රී ලංකාව ජාත්‍යන්තර වශයෙන් අපකීර්තියට පත් කිරීම සඳහා විදේශ රටවලට ගොස් විවිධ කුමන්ත්‍රණකාරී සැලසුම් ක්‍රියාත්මක කරන මාධ්‍ය කණ්ඩායම ‘රටින් පිටත මාධ්‍යවේදියෝ’  (EXILE) නමින් තවත් සංවිධානයක් පිහිටුවා ගෙන තිබේ.මෙරට ආරක්ෂක හමුදා ජාත්‍යන්තර යුද අධිකරණයට ගෙනයාමට එක්තරා අවස්ථාවක ක්‍රියා කළ ජේ. පී. එස්. මාධ්‍ය සංවිධානය සමග ඒකාබද්ධව EXILE සංගමය පිහිටුවා ගෙන ඇත. මීට දින කිහිපයකට පෙර මෙරටින් පලා ගිය මාධ්‍යවේදියකු ඇතුළු කණ්ඩායමක් එම සංගමය පිහිටුවීමට මූලිකත්වය ගෙන තිබේ.මේ රටේ විවිධ ආකාරයෙන් මානව හිමිකම් කඩවන බවටත් මාධ්‍යවේදීන්ට හිරිහැර සිදුවන බවටත් සකස් කළ ව්‍යාපාර දිවුරුම් පෙත්සම් ද එම මාධ්‍යවේදීන් රැගෙන ගොස් තිබේ.ඒවා ජාත්‍යන්තර සංවිධානවලට ඉදිරිපත් කිරීමට පියවර ගෙන ඇති බවද වාර්තාවෙයි.කොටි සංවිධානයට උදව් කළ රාජ්‍ය නොවන සංවිධාන ගණනාවක් මාධ්‍යවේදීන් සඳහා රුපියල් මිලියන ගණන් වියදම් කරන බවත් හෙළි වී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>24</day>
    </date>
    <link>http://www.dinamina.lk/2010/04/24/_art.asp?fn=n10042412</link>
    <topic>වැහිලිහිණි කූඩු අලෙවිකරමින් සිටි තිදෙනකුටලක්ෂ 3ක ශරීර ඇප</topic>
    <author>රෝෂන් තුෂාර</author>
    <content>වැහිලිහිණි කූඩු කඩා එක් රැස්කැර කොළඹ විහාරමහා දේවී උද්‍යානය අසලදී විදේශීකයන්ට අලවි කරමින් සිටි පුද්ගලයන් තිදෙනකුට රුපියල් ලක්ෂ තුනක ශරීර ඇප නියම කැර, ඔවුන්ට එරෙහිව පරිසර අනපනත් යටතේ නඩුපවරන ලෙස කොළඹ ප්‍රධාන මහේස්ත්‍රාත් චම්පා ජානකි රාජරත්නම් මහත්මිය ඊයේ (23) නියෝග කළාය.බණ්ඩාරගම හා කෑගල්ල ප්‍රදේශයේ පදිංචි නලින් තිළිණ කුමාර, ප්‍රසන්න පුෂ්ප කුමාර හා තිලක් කුමාර යන (අයියා මල්ලී හා මස්සිනා) පුද්ගලයන් මෙසේ ඇප මත මුදාහල අතර මහේස්ත්‍රාත්වරිය පරිසර විනාශයෙන් සිදුවන ආදිනව පිළිබඳ පවසමින් විත්තිකරුවන්ට දැඩි ලෙස අවවාද කළාය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>24</day>
    </date>
    <link>http://www.dinamina.lk/2010/04/24/_art.asp?fn=n10042413</link>
    <topic>නායකයකු ලෙස හැඩ ගැසෙන්නහොඳම තැන කොළඹ මහ නගර සභාවයි</topic>
    <author>වයිමන් හෙට්ටිආරච්චි</author>
    <content>නායකයෙක් ලෙස හැඩ ගැසීමට සුදුසුම තැන කොළඹ මහ නගර සභාව යැයි තමා ප්‍රකාශ කරන බව නව පාර්ලිමේන්තු මන්ත්‍රී වාසුදේව නානායක්කාර මහතා එහි පැවති සමු දීමේ උත්සවයේ දී කීය.කොළඹ මහ නගර සභාවේ විපක්‍ෂ නායක ලෙස ක්‍රියා කළ වාසුදේව නානායක්කාර මහතා රත්නපුර දිස්ත්‍රික් පාර්ලිමේන්තු මන්ත්‍රීවරයකු ලෙසත් නාගරික මන්ත්‍රී දයා කාන්ත පෙරේරා මහතා බස්නාහිර පළාත් සභා මන්ත්‍රීවරයකු ලෙසත් පත්වී යාම නිමිතිකර එම දෙදෙනාට සමුදීමේ මෙම උත්සවය කොළඹ නගර ප්‍රධාන පරිපාලක අල්හාජ් ඔමාර් කාමිල් මහතාගේ මූලිකත්වයෙන් සංවිධානය කොට තිබිණි.නාගරික මන්ත්‍රීවරුන් ගේ විවේකාගාරයේ දී පැවති මෙම උත්සවයට බස්නාහිර පළාත් ආණ්ඩුකාර අල්හාජ් අලවි මවුලානා, වෘත්තීය සමිති කටයුතු පිළිබඳ ජනාධිපති උපදේශක භාරත ලක්‍ෂ්මන් ප්‍රේමචන්ද්‍ර, කොටිකාවත්ත - මුල්ලේරියාව ප්‍රාදේශීය සභාවේ සභාපති ප්‍රසන්න ගුණසිංහ සෝලංගආරච්චි මහත්වරු මෙන්ම නාගරික මන්ත්‍රීවරු සහ නිලධාරිහු පිරිසක් ද සහභාගි වූහ.පාර්ලිමේන්තුවේදීවත් තමාට ඉගෙන ගැනීමට නොලැබූ පාඩම් හා අත්දැකීම් රැසක් මෙම නගර සභාවේ දී ඉගෙන ගැනීමටත් ලබා ගැනීමටත් ලැබිණැයි කී වාසුදේව නානායක්කාර මහතා, පරස්පරතාවයන් හා මතවාදයන් ඔස්සේ මහජන සුබසිද්ධිය සඳහා අදහස් හුවමාරු කර ගනිමින් කටයුතු කර ඉන් සමුගන්නා මෙම මොහොත සතුට මෙන් සංවේගය ද මුසු සුවිශේෂ අවස්ථාවක් බවද කීය.සහෝදරාත්මක හා සොම්නසක රේඛාවක් අප හදවත් තුළ ඇදී යනවා. කාට හෝ අප වචන වලින් අදහස් වලින් වරදක් සිදු වුණා නම් එය සිතාමතා කළ දේවල් නොවෙයි. ඒ නිසාම මන්ත්‍රීවරුන් ගෙන් මම සමාව ඉල්ලන්නේ නැහැ, එහෙත් නිලධාරීන්ගෙන් සමාව ඉල්ලනවා යැයිද කීය.මාව මෙම නගර සභාව වෙත යොමු කළ ජනාධිපතිතුමාටත් එයට පත් කරගත් ජනතාවටත් මම මගේ හෘදයාංගම ස්තුතිය පළ කරනවා. අලවි මවුලානා මහතාත් මාත් එකට හිර ගෙදරත් පොලිස් කූඩුවේත් ඉඳලා තිබෙනවා. මට භාරත ලක්‍ෂ්මන් ප්‍රේමචන්ද්‍ර මහතා නිතර ශක්තිය ගෙන දුන්නා. ඔමාර් කාමිල් මහතා හොඳම සහෘදයෙක්. දයාකාන්ත පෙරේරා ට හොඳ අනාගතයක් තිබෙනවා. ඔහුට පාර්ලිමේන්තුවට යන්නට පාර කැපේවා. මාධ්‍යය ද සිහිපත් කළ යුතුයි. හැම කෙනෙකුටම මගේ හද බැති ප්‍රණාමය පුද කරනවා යැයි ද පැවැසීය.බස්නාහිර පළාත් ආණ්ඩුකාර අල්හාජ් අලවි මවුලානා මහතා - වාසු සහෝදරයා අවුරුදු 50 කට වැඩි කලක් වෘත්තීය සමිති ක්‍ෂේත්‍රයේ අවංක සටන් කාමියෙක් වුවා. කෙනෙකු මිය ගියාට පසු අක්කර ගණන් දික්කර කර කතා කරනවාට වඩා මෙසේ සේවය අගැයීම ඉතා වටිනවා. ඔහු දේශපාලනයෙන් මුදල් හම්බ කළ අයෙකු නොවෙයි. සමිති අරගලවලදී ඔහු චේන් පාර කඩුපාර පවා ලබා ගත්තා. මම එතුමාට දීර්ඝායුසත් ශක්තිය ධෛර්යයත් ලැබේවායි පතනවා.ජනාධිපති උපදේශක භාරත ලක්‍ෂ්මන් ප්‍රේමචන්ද්‍ර මහතා - වාසු සහෝදරයා වමේ ව්‍යාපාරයේ යෝධ පුරුකක්. එතුමාගේ දේශපාලනය ගැන ජනතාව දන්නවා. ඔහු පාර්ලිමේන්තුවට පත්වූ බව ඇසීමෙන් මා අසීමිත සතුටට පත්වුනා. අනූ හතරෙදිත් ඔහු පාර්ලිමේන්තුවට පත්වුනා. පාලක පක්‍ෂයේ ටික දිනක් හිටි ඒ මහතා විපක්‍ෂයට එකතු වුණා. මෙවර එහෙම කරන්න එපා. අත්දැකීම් බහුල ඔබට පාර්ලිමේන්තුව මගින් විශාල සෙතක් කළ හැකියි.කොළඹ නගර ප්‍රධාන පරිපාලක අල්හාජ් ඔමාර් කාමිල් මහතා - වාසුදේව නානායක්කාර මහතා අත්දැකීම් බහුල අයෙක්. ඔහු නගර සභාවේ නැතිවීම අපට පාඩුවක් වුවත් පොදුවේ ජනතාවට ලාභයක් සිදුවී තිබෙනවා. ඔහුට පාර්ලිමේන්තුව අලුත් තැනක් නොවෙයි අපි මුළු හිතින්ම ඔහුට ආශීර්වාද කරනවා.දයාකාන්ත පෙරේරා මහතා - කොළඹ මන්ත්‍රීකමක් ලබා ගන්නවාට වඩා එය රැක ගැනීම අමාරුයි. කොළඹ නගර සභාවට ගොළුවකු පත්වී ආවත් කතා කරන්න පුළුවන් වෙනවා. අරමුණත් අධිෂ්ඨානයත් ඇත්නම් තම ඉලක්කය සපුරාගත හැකියි. මම මෙහිදී නැගූ මහජන හඬ පළාත් සභාවේදීත් නගනවා.නාගරික කොමසාරිස් භද්‍රානි ජයවර්ධන මහත්මිය පිළිගැනීමේ කතාව පැවැත්වූ අතර නාගරික ලේකම් කේ. එම්. ඩබ්ලිව්. ප්‍රේමචන්ද්‍ර මහතා ස්තුති කතාව පැවැත්වීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>24</day>
    </date>
    <link>http://www.dinamina.lk/2010/04/24/_art.asp?fn=n10042414</link>
    <topic>ශ්‍රී ලංකා වරාය අධිකාරියේ ධාරිතාව 20%කින් ඉහළට</topic>
    <author>ප්‍රාර්ථනා වීරසිංහ</author>
    <content>ජාත්‍යන්තර ස්කොට් විල්සන් නිර්ණායකයන්ට අනුව 2012 වර්ෂය වන විට කොළඹ වරායේ ධාරිතාව බහලු මිලියන 4.5ක උපරිමයට ළඟා වන බව, වරාය අධිකාරියේ සභාපති ආචාර්ය ප්‍රියත් බන්දු වික්‍රම මහතා පවසයි.පසුගිය දෙමසක කාල සීමාව තුළ ශ්‍රී ලංකා වරාය අධිකාරියේ ධාරිතාව පසුගිය වසරේ අදාළ කාලසීමාවට සාපේක්ෂව සියයට විස්සකින් වර්ධනය වී ඇති බවද සභාපතිවරයා පැවැසීය.සභාපතිවරයා මේ අදහස් පළකළේ, පසුගියදා ශ්‍රී ලංකා වරාය අධිකාරියේ ජයබහළු පර්යන්තයේ සිට ක්‍රියාත්මක කළ නව නිටෝ බහලු නෞකා සේවාව ආරම්භ කළ අවස්ථාවට සහභාගි වෙමිනි.ලෝකයේ දැවැන්ත නෞකා සමාගම් ශ්‍රී ලංකාව කෙරෙහි දැඩි විශ්වාසයක් තැබීමෙන් කලාපයේ වෙනත් කිසිවෙකුටවත් නොදෙවෙනි කාර්යක්ෂම සේවාවක් ලබාදීමට කටයුතු කරන බවද සභාපතිවරයා කීය.කොළඹ වරායේ උපරිම ධාරිතාව ළඟා කර ගැනීමේදී සිදුවන තදබදය අවම කරනු පිණිස වරාය ව්‍යාප්ත කිරීමේ ව්‍යාපෘති දැනටමත් ආරම්භ කර ඇති බවත්, ඒ අනුව ජය බහලු පර්යන්තයේ පැරැණි පර්යන්ත මෙහෙයුම් පද්ධති වෙනුවට නව සන්නිවේදන තාක්ෂණික පද්ධතියක් ස්ථාපිත කර ඇති බවද සභාපතිවරයා සඳහන් කළේය. මේ යටතේ වරාය පරිශ්‍රය තුළ සිදු කෙරෙන සියලු මෙහෙයුම් කටයුතු ක්ෂණිකව නිරීක්ෂණය කිරීම නිර්ණය කිරීම සහ කාර්යක්ෂම කිරීමේ අවස්ථාව උදා වී ඇති බවත් පැවැසීය.හපැග් ලොයිඩ් සමාගම මඟින් නිමෝ සේවාව යටතේ එම සමාගම සහ සී.එම්.ඒ. - සී.ජී.එම්. යන සමාගම හා ඒකාබද්ධව මෙම නව බහලු ප්‍රවාහන නෞකා සේවාව ක්‍රියාත්මක කරයි.මෙම අවස්ථාව සනිටුහන් කිරීම සඳහා සභාපති ආචාර්ය ප්‍රියත් බන්දු වික්‍රම, කළමනාකාර අධ්‍යක්ෂ කපිතාන් නිහාල් කැප්පෙටිපොල හා කපිතාන් ස්වෝන්තෝ බැරැක්, ස්පෙන්ස් ෂිපින් සමාගම අතර සමරුඵලක හුවමාරුවක් ද සිදු කෙරිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>24</day>
    </date>
    <link>http://www.dinamina.lk/2010/04/24/_art.asp?fn=n10042415</link>
    <topic>මහනුවර එජාප බලකොටුවක්යකියන මතය ජනතාව මෙවර පුස්සක් කළා</topic>
    <author>ඉන්දික පොල්කොටුව</author>
    <content>මහනුවර දිස්ත්‍රික්කය එජාප බලකොටුවක්යැයි පවසමින් පැවැති මිත්‍යා මතය මුළුමනින්ම පුස්සක් බවට පත් කරමින් කන්ද උඩරට මහනුවර දිස්ත්‍රික් ජනතාව එක්සත් ජනතා නිදහස් සන්ධානයට සුවිශේෂී අයුරින් ලබාදුන් ජනවරම මධ්‍යම කඳුකරයේ අනාගත සංවර්ධනයට අති මහත් ශක්තියක් බව හිටපු අමාත්‍ය ජාතික ආරක්ෂාව පිළිබඳ මාධ්‍ය ප්‍රකාශක කෙහෙළිය රඹුක්වැල්ල මහතා පැවසීය.මහනුවර දිස්ත්‍රික්කයේ බලය ලබා ගැනීමට පමණක් නොව ආසන අටක් සහිතව සුවිශේෂ අයුරින් එම ජයග්‍රහණය ලැබීම ඉතිහාසගත වන බැව් ඒ මහතා කීය.මහනුවර දිස්ත්‍රික් සමස්ත මැතිවරණ ප්‍රතිඵලය නිකුත් කිරීමෙන් අනතුරුව මහනුවර දී පසුගියදා පැවැති මාධ්‍ය හමුවකදී ඒ මහතා මේ බැව් පැවැසීය.1999 වසරේ පළාත් සභා මැතිවරණයේ සිට තමන් මුහුණ දුන් මැතිවරණ පහේදීම ලක්ෂයකට අධික මනාප ඡන්ද ලබා දෙමින් මහනුවර දිස්ත්‍රික් ජනතාව වාර්තාගත ජයක් තමන් වෙත ලබා දුන් බවත් එ.ජා.පයේ සිටියදී මෙන්ම ශ්‍රීලනිප යට එක්වූ මොහොතේදීත් එම විශ්වාසය එලෙසම තැබූ ජනතාවට තමන් ප්‍රණාමය පුද කරන බවත් හෙතෙම කීය. එලෙස විශ්වාසය තබා ඡන්දය ලබා දුන් ජනතාවට ඡන්දය වෙනුවෙන් අනේ අපොයි කියන්නට කිසි කලෙක ඉඩ නොතබන බවද ජනතාව ලබාදුන් ඡන්දයට නිසි වටිනාකම ලබා දෙන බවද ඒ මහතා පැවැසීය.ආසියාවේ ආශ්චර්යය බවට ශ්‍රී ලංකාව පත් කරන විට මධ්‍යම කඳුකරය එහි සාධනීය තැනක තැබීමට තමන් පෙරමුණ ගන්නා බවත් ඒ උදෙසා සෑම පියවරක්ම ගනු ලබන බවත් හිටපු අමාත්‍යවරයා කීය.මහනුවර දිස්ත්‍රික්කය නිසි සංවර්ධන ක්‍රියාවලියකට යොමු කිරීමට මේ වන විටත් සැලැසුම් සකස් කැර ඇතැයිද එදිරි කාලයේදී එය ක්‍රියාවට නැන්වෙන්නේ යැයි ද රඹුක්වැල්ල මහතා පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>24</day>
    </date>
    <link>http://www.dinamina.lk/2010/04/24/_art.asp?fn=r1004241</link>
    <topic>ගල්දූව හන්දිය වෙරළේතරුණයකුගේ මළ සිරුරක්</topic>
    <author>අම්බලන්ගොඩ සමූහ</author>
    <content>ගාල්ල - කොළඹ මහා මාර්ගයේ ගල්දූව හන්දිය අසල මුහුදු වෙරළේ කලුගල් බැම්ම මත තිබූ තරුණයකුගේ මළ සිරුරක් පෙරේදා (22) උදෑසන අම්බලන්ගොඩ පොලීසිය මගින් සොයා ගෙන ඇත.මිය ගිය අය නිල්පාට දිග කලිසමකින් සහ සුදු පැහැති ටී ෂර්ටයක් ඇඳ උපැස් යුවලක් ද පැළඳ සිටි බව පොලීසිය කියයි.සිරුර අසල කුඩයක්ද තිබී පොලීසිය සොයා ගෙන ඇත.මළ සිරුර කාගේදැයි තවමත් අනාවරණය වී නොමැත.අම්බලන්ගොඩ පොලීසිය වැඩිදුර පරීක්ෂණ සිදු කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>24</day>
    </date>
    <link>http://www.dinamina.lk/2010/04/24/_art.asp?fn=r1004242</link>
    <topic>මාතර බෝධිය අසල මල් වෙළෙන්දන්ගේ කථාව</topic>
    <author>තිහගොඩ විශේෂ කැලුම් බෝධිමාන</author>
    <content>ඓතිහාසික මාතර බෝධිය සුපින්වතුන්ගේ පුණ්‍ය භූ®මියකි. බුදුන්ට පුදන්න මල් විකුණන මිනිසුන්ට ඒ මල් පුදන්නට නම් පින් මදි වෙන්නැති යැයි මල් විකුණන මිනිසුන් දුටු මට සිතිනි. මල් විකුණන මේ මිනිසුන් ගේ ජීවිත ගැන සංවේදී හදවත් ඇත්තන්ගේ නෙත නොගැටීම කනගාටුවට කරුණකි.මේ මල් අපි ඇළවල්, වැව් වලින්, තමයි කඩා ගෙන එන්නේ. එහිදී නොයෙක් කරදරවලට අපි පත් වෙනවා.කූඩැල්ලන්, පත්තෑයන් හා පොළඟුන් වැනි සතුන් අපිව අනන්තවත් කනවා. එහෙත් මේ දුක මේ අපෙන් මල් ගන්නා කිසිම කෙනෙක් දන්නේ් නැත. එසේ කීවේ පී. සෝමපාල මහතාය. මේ දුක අපි විඳින්නේ අපේ දරුවන්ට කන්න බොන්න. මගේ දරුවන් දෙදෙනා ඉස්කෝලේ යනවා. ඔහුන්ට අවශ්‍ය පොත් පත් අරන් දෙන්නත් විශාල මුදලක් වැය වෙනවා. ඒ නිසා තමයි මේ රස්සාව හොයා ගත්තේ කරන්නම දෙයක් නැති නිසා.මම නෙළුම්, මානෙල් වගේ මල් තමයි විකුණන්නෙ. එහෙත් මේ මලක් විකුණන්නත් පස්සෙන්ම යන්න වෙනවා. මේ මල් ගෙනෙනවාට වැඩිය අමාරුයි මේ මල් විකුණන එක යයි සමරසිංහ රත්නසේකර මහතා කීවේය. ඔහුද මල් වෙළෙන්දෙකි.ඉස්සර කිහිප දෙනෙක් විතරයි මේ රස්සාව මෙහි සිදු කළේ. දැන් එන පිරිස වැඩිවෙලා.මාතර නගර සභාවෙන් අපි ඉල්ලීම් කළා මේ ස්ථානයට මල් විකුණන ස්ථාන හදලා දෙන ලෙස. එහෙත් එය පිළිවෙළකට සිදුවෙලා නැහැ. ඒ නිසා අපි බොහෝ කරදරවලට මුහුණ දීලා සිටන්නේ යැයි මල් අලෙවිකරන ආරියදාස රත්නායක මහතා පැවැසුවේ කනගාටුවෙනි.මාතර බෝධිය අප පණමෙන් ආරක්ෂා කරනවා. අපි නොයෙක් දුක්ඛ දෝමනස්සයන් තුරන් කර ගත්තා මේ බෝධිය මුල වැඳ වැටිලා. එවිට ඛ්ඹ්තේ තිබෙන දුක තුනී වෙලා යනවා. මේ මල් විකුණන්න මම හරි ආස නිසා තමයි මේ රැකියාව කරන්නේ් යැයි මල් විකුණූ සුරංග ලක්මාල් පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>24</day>
    </date>
    <link>http://www.dinamina.lk/2010/04/24/_art.asp?fn=r1004243</link>
    <topic>තලාව නැණසල ආයතනයේ ගින්නෙන්සිසුන් 85ක ගේ අධ්‍යාපනය අඩාළයි</topic>
    <author>ජයගඟ සමූහ – නිරෝධනී වනසිංහ</author>
    <content>තලාව සාම සේවය නැණසල තොරතුරු තාක්ෂණ සන්නිවේදන ආයතනයේ පසුගියදා හටගත් ගින්නකින් බරපතළ හානි සිදු විය. පසුගිය 13 වැනි දින රාත්‍රියේ ගින්න ඇති විය.මේ හේතුව නිසා මේ නැණසල මධ්‍යස්ථානයේ ඉගෙනුම ලැබූ දරුවන් 85 දෙනෙකුගේ අධ්‍යාපන කටයුතු ඇන හිට ඇත.ආයතනයට සිදුවූ හානිය රුපියල් කෝටියකට අධිකය. නැණසලෙහි රුපියල් ලක්ෂ හතහමාරක වටිනා සම්පත් විනාශ වී ඇත.තලාව නැණසල මධ්‍යස්ථානය ග්‍රාමීය දරුවන්ට පරිගණක දැනුම ලබාදුන් තැනකි.ප්‍රදේශවාසී ජනතාවට අන්තර්ජාල පහසුකම් හා විද්‍යුත් තැපැල් සේවා ලබාදීම, උතුරු මැද පළාත් පාසල් දරුවන්ගේ හැඳුනුම්පත් ඡායාරූප ලබා ගැනීමේ අරමුණින් ‘සාම නැණස’ ඡායාරූප ලබා ගැනීමේ ව්‍යාපෘතිය ක්‍රියාවට නැංවීය.නැණසල නැවත ගොඩනැගීමට එහි සිසු සිසුවියන් සහ කාර්ය මණ්ඩලය උත්සාහයක නිරතව සිටිති. ඔවුහු මේ සඳහා රාජ්‍ය සහ පෞද්ගලික අංශ වලින් සහයෝගය පතති.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>24</day>
    </date>
    <link>http://www.dinamina.lk/2010/04/24/_art.asp?fn=r1004244</link>
    <topic>ආගරපතන තරුණිය ඝාතනයේසුලමුල හෙළ වූ හැටි</topic>
    <author>නුවරඑළිය විශේෂ ඇන්ටන් සමන්ප්‍රිය</author>
    <content>දරු දෙදෙනකුගේ පියෙකු සමඟ අනියම් පෙමක පැටලුණු ආගරපතන, ඩයගම ප්‍රදේශයේ පදිංචිව සිටි (20) හැවිරිදි තරුණියක් ගෙල සිරකොට ඝාතනය කර වැසිකිළි වළකට දමා තිබියදී එම මෘත ශරීරය පසුගියදා (20) නුවරඑළිය, කොට්ඨාස අපරාධ විමර්ශන අංශය මගින් සොයාගෙන ඇත.කාලයේ වැලි තලාවෙන් වැසීයාමට ඉඩ තිබුණු මේ ඝාතනයේ සුල මුල අනාවරණය කර ගැනීමට හැකි වූයේ ආගරපතන පොලිසිය සහ නුවරඑළිය විශේෂ අපරාධ විමර්ශන ඒකකය කළ පරීක්ෂණවල ප්‍රතිඵලයක් ලෙසයි. ඩයගම බටහිර අංක 20, කාමර අංක 3 වතුª නිවාසයක පදිංචිව සිටි ධනපාලන් නිලකේෂ්වරී නැමැත්තිය මෙසේ ඝාතනය කැරිණි.නුවරඑළිය මහේස්ත්‍රාත් දිසා විනිසුරු සමන් ජී. කාරියවසම් මහතා මෘත ශරීරය ගොඩ ගැණිනි. සිද්ධිය පිළිබඳ වාර්තාවක් අධිකරණයට ඉදිරිපත් කරන්නැයි නුවරඑළිය මූලික රෝහලේ විශේෂඥ අධිකරණ වෛද්‍ය ඩී. පී. ප්‍රභාත් සේනසිංහ මහතා හට මහේස්ත්‍රාත්වරයා නියෝග කෙළේ ය.ධනපාලන් නිලකේෂ්වරි තම පියා සමග ජීවත්වූවාය. තම මව සහ සහෝදරිය එතෙර රැකියාවන් සඳහා පිටත්ව ගොස් සිටියාය. මේ අතරතුර තම වසමේ පදිංචිව සිටි තරුණයකු සමඟ පෙම් සම්බන්ඳතාවයක් පැවැත් වූවාය. ඔහු විවාහකයෙකි. දෙදරු පියෙකි.අනියම් පෙම දිනෙන් දින ලියලන්නට විය. පසුගිය වසරේ ජූලි මස 28, 29 දිනවල මේ පෙම්වතාගේ නිවෙසේ ගත කළාය. එදින රාත්‍රියේ දී මේ ඝාතනය සිදුවී තිබේ. සිරුර එම වතු නිවාස ආසන්නයේ පෝට්මෝර් වත්ත පැරැණි වැසිකිළි වළකට දමා ඇත. නිලකේෂ්වරි ආගිය අතක් නැති බව දැනගත් ඥාතීහු මේ පිළිබඳව පොලිසියට පැමිණිළි කළාය.ඇය අනියම් පේ‍්‍රම සම්බන්ධයක් පවත්වාගෙන ගිය පුද්ගලයා දෙස පොලිස් ඇස යොමුවිය. සැකකරු අත්අඩංගුවට ගැනුණේ ඒ අනුවය. ඝාතනය පිළිබඳ තොරතුරු රැසක් අනාවරණය විය. නිලකේෂ්වරිගේ සිරුර ගොඩ ගැණුනේ ඒ අනුවය. අදාළ සැකකරුගෙන් ඝාතනයේ සුල මුල ඉන් අනතුරුව අනාවරණය කර ගැනීමට පොලිසිය සමත් විය. ඩයගම පදිංචි කරුවකු වන ඔහු මේ මස 30 දා දක්වා රක්ෂිත බන්ධනාගාර ගත කෙරිණි.නුවරඑළිය ජ්‍යෙෂ්ඨ පොලිස් අධිකාරි ගාමිණී මතුරට මහතාගේ උපදෙස් මත මූලස්ථාන පොලිස් පරීක්ෂක චූලනි වීරරත්න, කොට්ඨාස අපරාධ විමර්ශන අංශයේ ස්ථානාධිපති සාමවිනිසුරු වයි. කේ. මෙත්තානන්ද ආගරපතන පොලිස් ස්ථානාධිපති වයි. එම්. සෝමරත්න පො. කො. 55760 (ඩග්ලස්) පො. කො. 51284 (ශාන්ත) පො. කො. 13238 (නලින්) පො. කො. 35651 (රණසිංහ), සහ පො. කො. 57190 (ශාන්ත කුමාර) යන පොලිස් නිලධාරීහු මෙම ඝාතනය සම්බන්ධව වැඩිදුර පරීක්ෂණ පවත්වති.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>24</day>
    </date>
    <link>http://www.dinamina.lk/2010/04/24/_art.asp?fn=r1004245</link>
    <topic>දිනමිණ පුවත ඵල දරයිසතුටු දූපත යළි ඇරේ</topic>
    <author>දඹුල්ල සමූහ ආනන්ද දසනායක</author>
    <content>‘දඹුල්ල ඉබ්බන්කටුව සතුටු දූපත වසා දමලා’ යන මැයෙන් 2010 – 03 – 29 වැනි දින පළ වූ පුවත පල දරමින් ඉතාම කඩිනමින් එම සතුටු දූපත දේශීය විදේශීය සංචාරකයන් සඳහා යළි විවෘත කරන්න යැයි මහවැලි අධිකාරියෙන් බෝට්ටු සේවය අයිති ඩී. පී. තලගල මහතාට දන්වා ඇත.මහවැලි අධිකාරියේ කොට්ඨාස කළමනාකාර මහතාගේ නියෝගයක් මත දඹුල්ල ඉබ්බන්කටුව ජලාශයේ පවත්වාගෙන ගිය බෝට්ටු සේවය පුරා මාස 2 ක් පමණ වසා දමා තිබුණි.එම බෝට්ටු සියල්ල ගෙවත්තක ගාල් කර තිබුණි. මේ බෝට්ටු සේවය නිසා ස්වයංරැ කියා ලෙසට නොයෙකුත් සුළු කර්මාන්ත කරමින් දිවි රැකගත් අයට පසුගිය කාලයේ දැඩි අසීරුතාවකට මුහුණ පාන්නට සිදු වුණි.බෝට්ටු සේවය විවෘත කිරීම නිසා අසරණව සිටි එම පවුල් 15 ක් පමණ සතුටු වෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>24</day>
    </date>
    <link>http://www.dinamina.lk/2010/04/24/_art.asp?fn=r1004246</link>
    <topic>පොලුවලින් පහර දීඑක්දරු පියා මරා දමලා</topic>
    <author>මල්වාන සමූහ මහානාම විතානගේ්</author>
    <content>කිරිඳිවැල පිංගමුව ප්‍රදේශයේ නිවෙසකට සිංහල අලුත් අවුරුදු දිනට පසුදින රාත්‍රියේ ඇතුළු වූ මැර පිරිසක් නිවෙස් හිමියාට පොලු වලින් පහර දීම නිසා බරපතළ තුවාල ලැබූ ඔහු කොළඹ ජාතික රෝහලේ ප්‍රතිකාර ලබමින් සිටියදී පෙරේදා (22) මිය ගියේය.යුද හමුදා හිටපු සෙබළකු වූ බී. එම්. අජන්ත නමති (36) එක් දරු පියා මෙලෙස මිය ගියේය.පරණ කෝන්තරයක් මත සිදු වූ මේ පහරදීමෙන් බරපතළ ලෙස තුවාල ලැබ මොහු මුලින්ම වතුපිටිවල මූලික රෝහලටත් එතැනින් කොළඹ ජාතික රෝහලටත් මාරු කර යවා තිබේ.මොහුගේ මරණ පරීක්ෂණය ඊයේ (23 වැනිදා) කොළඹ ජාතික රෝහලේදී පැවැත්වීමට නියමිතව තිබිණ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>24</day>
    </date>
    <link>http://www.dinamina.lk/2010/04/24/_art.asp?fn=r1004247</link>
    <topic>කටුබැද්දේ කිඩාරම් මලක්</topic>
    <author>ඡායාරූපය දෙහිවල ගල්කිස්ස සමූහ සුරන්ජිත් පෙරේරා</author>
    <content>මොරටුව කටුබැද්ද තුඩුවම්මුල්ල ප්‍රදේශයේ වෙසෙන එම්. ඒ. බී. කොස්තා මහතාට අයිති වෙල්යායක ඉතා දුර්ලභ ගණයේ කිඩාරම් මලක් පිපී තිබේ. එය උසින් අඩියක් පමණ වේ. අගල් 9 ක් පමණ පළලය. මේ අසිරිමත් මල දැක බලා ගැනීමට ජනතාව විශාල පිරිසක් පැමිණියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>24</day>
    </date>
    <link>http://www.dinamina.lk/2010/04/24/_art.asp?fn=s1004241</link>
    <topic>11 වැනි ක්‍රීඩා ඇමැතිසී. බී. රත්නායක</topic>
    <author>ප්‍රින්ස් ගුණසේකර</author>
    <content>ශ්‍රී ලංකාවේ 11 වැනි ක්‍රීඩා ඇමැතිවරයා ලෙස සී. බී. රත්නායක මහතා ඊයේ දිව්රුම් දුන්නේය.ජනාධිපති මහින්ද රාජපක්ෂ මහතා ඉදිරියේ දිවුරුම් දුන් නව ක්‍රීඩා ඇමැති සී. බී. රත්නායක මහතා නුවරඑළිය දිස්ත්‍රික්කයෙන් පාර්ලිමේන්තුවට තේරී පත්විය.දීගලහින්න මහා විදුහලෙන් හා මහනුවර විද්‍යාර්ථ විදුහලෙන් අධ්‍යාපනය හැදෑරූ සී. බී. රත්නායක මහතා 1976 - 77 වසරවලදී විද්‍යාර්ථ රගර් පිලේ ප්‍රබල ක්‍රීඩකයෙකු විය. එමෙන්ම හොකී ක්‍රීඩාවේද මලල ක්‍රීඩාවේද දක්ෂතා දක්වා ඇත. මීටර් 100 හා 200 ධාවන ඉසව්වලින් සමස්ත ලංකා පාසල් තරගාවලි නියෝජනය කරමින් ජයග්‍රහණ අත්කර ගැනීමට ඒ මහතා සමත්ව ඇත.නව ඇමැතිධුරයේ දිව්රුම් දීමෙන් අනතුරුව ‘දිනමිණ’ ට විශේෂ ප්‍රකාශයක් කරමින් අදහස් දැක්වූ ඇමැති සී. බී. රත්නායක මහතා පැවැසුවේ ජනාධිපතිතුමා ලබාදුන් නව අභියෝගය භාරගෙන සාර්ථකව එය ඉටුකිරීම එකම බලාපොරොත්තුව බවයි.“ක්‍රීඩාවෙන් විනය ගරුක නීතිගරුක හා යුක්ති ගරුක පුරවැසියකු නිර්මාණය වෙනවා. පරිපූර්ණ තරුණ ශක්තිය ජයග්‍රහණය කරා යොමු කර ශ්‍රී ලංකාවට කීර්තියක් ගෙන දෙන වැඩ පිළිවෙළක් ඇතිකිරීමේ අභියෝගය ජයගැනීමට කැපවීමෙන් ක්‍රියා කරනවා” යැයි රත්නායක මහතා පැවැසීය.වසර 1994 දී වලපනේ ආසනය නියෝජනය කරමින් ඒ මහතා මුල්වරට පාර්ලිමේන්තුවට පිවිසියේය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>24</day>
    </date>
    <link>http://www.dinamina.lk/2010/04/24/_art.asp?fn=s1004242</link>
    <topic>තරුණ ජවය හා පළපුරුද්ද සංකලනය වූ සංගක්කාරගේ පිල අද කොදෙව් කෙළි බිමට යයි</topic>
    <author>වර්නන් ගුණසේකර</author>
    <content>යෞවනත්වයෙන් හා පළපුරුද්දෙන් සංකලනය වූ සමබර කණ්ඩායමක් ලෙසින් කුමාර් සංගක්කාරගේ ශ්‍රී ලංකා ක්‍රිකට් කණ්ඩායම 3 වැනි විස්සයි – 20 ලෝක කුසලාන තරගාවලියට සහභාගි වීම පිණිස අද බටහිර ඉන්දීය කොදෙව් දූපත් බලා පිටත්ව යයි.පසුගිය වසරේ එංගලන්තයේ පැවැති 2 වැනි විස්සයි – 20 ලෝක කුසලාන තරගාවලියේ අනුසූරතාව කරා කණ්ඩායම මෙහෙයවූ සංගක්කාර මෙවර තරගාවලියේදී තවත් එක් පියවරක් ඉදිරියට තබමින් සූරතාව දිනාගැනීමට සෑම උත්සාහයක්ම දරනු ඇත.වේග පන්දු ප්‍රහාරයේදී ලසිත් මාලිංගත්, දඟ පන්දු ප්‍රහාරයේදී අජන්ත මෙන්ඩිස් ක්‍රීඩකයාත් ඇතුළත් ශ්‍රී ලංකා කණ්ඩායමට ජාත්‍යන්තර ක්‍රිකට් ක්‍රීඩාවේ වඩාත්ම බලසම්පන්න පන්දු ප්‍රහාරය සතු කණ්ඩායම ලෙසින් ආඩම්බර විය හැක. ඊට අමතරව 2009 තරගාවලියේ වීරයා බවට පත්වූ ප්‍රහාරාත්මක ආරම්භක පිතිකරු තිලකරත්න ඩිල්ෂාන් ඔහුගේ ඒ වීර ක්‍රියා මෙවරද යළි ප්‍රදර්ශනය කරනු ඇතැයි ශ්‍රී ලංකාව බලාපොරොත්තු වේ.එංගලන්තයේ පැවැති පසුගිය විස්සයි – 20 ලෝක කුසලාන තරගාවලියට සහභාගි වූ සංගක්කාර, මුත්තයියා මුරලිදරන්, තිලකරත්න ඩිල්ෂාන්, මහේල ජයවර්ධන, ඇන්ජලෝ මැතිව්ස්, නුවන් කුලසේකර, අජන්ත මෙන්ඩිස්, ලසිත් මාලිංග හා සනත් ජයසූරිය යන ක්‍රීඩකයන් නවදෙනෙකුම මෙවර ශ්‍රී ලංකා කණ්ඩායමට ඇතුළත්ව සිටීමෙන් කණ්ඩායමේ ජ්‍යෙෂ්ඨත්වය හා පළපුරුද්ද පෙන්නුම් කරයි. මේ ජ්‍යෙෂ්ඨයන්ගේ සහායට චාමර කපුගෙදර, චින්තක ජයසිංහ, චානක වෙලගෙදර, සුරාජ් රන්දීව්, තිසර පෙරේරා හා දිනේෂ් චන්දිමාල් යන තරුණ ජවය එක්ව සිටිති.ඉන්දියාවේ පැවැත්වෙන අයි. පී. එල්. තරගාවලියට ක්‍රීඩා කළ ශ්‍රී ලංකා ක්‍රීඩකයන් දැන් විස්සයි – 20 ජාතික කණ්ඩායමට එක්ව සිටිති. ලෝක කුසලාන තරගාවලියට සහභාගි වන බොහෝ කණ්ඩායම්වල සමහර ක්‍රීඩකයන් අයි. පී. එල්. තරගාවලියට සහභාගි වූහ. දැන් ඔවුන් නැවතත් තම රටේ කණ්ඩායමට එක්ව සිටිති.අයි. පී. එල්. ක්‍රීඩකයන් හා එම තරගාවලියට සහභාගි නොවූ ක්‍රීඩකයන් තරගයේ ඕනෑම අවස්ථාවක එකට එක්වීමට සමත් වන කණ්ඩායම කුමක්ද, එම කණ්ඩායම මෙවර තරගාවලියේ සාර්ථකත්වය කරා යනු ඇතැයි ශ්‍රී ලංකා කණ්ඩායමේ කළමනාකරු අනුර තෙන්නකෝන් මහතා විශ්වාස කරයි.”විස්සයි – 20 තරග ගැන කිසිසේත්ම අනාවැකි පළකරන්න බැහැ. තරගයේ රටාව සම්පූර්ණයෙන් කණපිට හැරලීමට එක ඕවරයකට පුළුවනි. එවිට යළි තරගයට අවතීර්ණ වීම ඉතාමත් අසීරුයි. තරගයේ කෙටි ස්වභාවය ඊට හේතුවයි. එබැවින් ඕනෑම පසුපෙළ කණ්ඩායමකට පෙරැළිකාර යමක් කිරීමට මේ තරග රටාවේ හොඳටම අවස්ථාව තියෙනවා” යැයි ද තෙන්නකෝන් මහතා පෙන්වා දෙයි.අද පිටත්ව යන ශ්‍රී ලංකා කණ්ඩායම ලබන 28 වැනිදා බාබඩොස්හිදී දකුණු අපි‍්‍රකාව සමග පෙරහුරු තරගයකට සහභාගි වේ. අනතුරුව කෙළින්ම තරගාවලියට පිවිසේ.ශ්‍රී ලංකාව මෙවර තරගාවලියේදී නවසීලන්තය හා සිම්බාබ්වේ සමග “බී” කොටසට අයත්ව සිටිති. තරගාවලියේ මෙන්ම ශ්‍රී ලංකාවේද ආරම්භක තරගය ලබන 30 වැනිදා නවසීලන්තය සමග ගයනා හිදී පැවැත්වේ. ඉන්පසුව සිම්බාබ්වේ සමග මැයි 3 වැනිදා අනෙක් මූලික වට තරගයට සහභාගි වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>24</day>
    </date>
    <link>http://www.dinamina.lk/2010/04/24/_art.asp?fn=s1004243</link>
    <topic>මුම්බායි ඉන්ඩියන්ස්චෙන්නායි සුපර් කිංග්ස් ඉන්දීය පි‍්‍රමියර් ලීග් අවසන් සටනට</topic>
    <author/>
    <content>ඉන්දීය පි‍්‍රමියර් ලීග් තරගාවලියේ අවසාන තරගයට පිවිසීමට මුම්බායි ඉන්ඩියන්ස් හා චෙන්නායි සුපර් කිංග්ස් කණ්ඩායම් සමත්ව සිටිති. අවසාන තරගය හෙට (25 දා) පැවැත්වේ.චෙන්නායි සුපර් කිංග්ස් පිල අවසන් මහා තරගයට සුදුසුකම් ලබාගත්තේ පෙරේදා ඩෙකෑන් චාජර්ස් පිල ලකුණු 38 කින් පරාජය කරමිනි. මහේන්ද්‍ර සිං දෝනිගේ නායකත්වයෙන් යුත් චෙන්නායි සුපර් කිංග්ස් කණ්ඩායම දෙවැනි වරටත් මේ තරගාවලියේ අවසන් මහා තරගයට පත්වීම විශේෂිතය.පළමුව පන්දුවට පහර දුන් චෙන්නායි සුපර් කිංග්ස් කණ්ඩායම නියමිත ඕවර 20 අවසානයේ කඩුලු 7 කට ලකුණු 142 ක් ලබා ගත් අතර එයට එස්. බද්‍රිනාත් ලකුණු 37 ක්, එම්. එස්. දෝනි ලකුණු 30 ක්, එස්. අනිරුද ලකුණු 24 ක් ඇතුළත් විය.පන්දු යැවීමේදී ආර්. ජේ. හැරිස් ලකුණු 29 කට කඩුලු 3 ක් දවාලීය.පිළිතුරු ඉනිම ක්‍රීඩා කළ ඩෙකෑන් චාජර්ස් පිලේ බලාපොරොත්තු බිඳ දැමීමට දක්‍ෂ පන්දු යැවීමක නිරතවූ චෙන්නායි සුපර් කිංග්ස් ක්‍රීඩක බොලිංගර් සමත් විය. ඔහු ලකුණු 13 කට කඩුලු 4 ක් බිඳ දමන ලදී.ඕවර 19 යි පන්දු වාර 2 කදී සියලු දෙනාම දැවී ඩෙකෑන් චාජර්ස් පිලට රැස්කර ගත හැකිවූයේ ලකුණු 104 ක් පමණි. ඒ සයිමන්ස් ලකුණු 23 ක් ලබා ගත් අතර එච්. ගිබ්ස් ලකුණු 18 ක් ලබා ගත්තේය.මේ තරගාවලියේ තෙවැනි ස්ථානය තේරීම සඳහා රෝයල් චැලෙන්ජර්ස් හා ඩෙකෑන් චාර්ජර්ස් කණ්ඩායම් අතර තරගය අද පැවැත්වීමට නියමිතය.තරගාවලියේ මූලික වටයේ සිට ඉදිරියෙන් සිටින සචින් තෙන්ඩුල්කාර්ගේ නායකත්වයෙන් යුත් මුම්බායි ඉන්දියන්ස් පිල තරග 14 කට සහභාගි වී තරග 10 ක් ජයග්‍රහණය කළේය.හෙට පැවැත්වෙන අවසන් තරගයේ ප්‍රතිවාදී චෙන්නායි සුපර් කිංග්ස් නායක මහේන්ද්‍ර සිං දෝනි සඳහන් කළේ පි‍්‍රමියර් ලීග් සූරතාව තම කණ්ඩායම දිනාගන්නා බවයි.මුම්බායි ඉන්දියන් පිලට ශශ්‍රී ලංකාවේ සනත් ජයසූරිය, ලසිත් මාලිංග හා දිල්හාර ප්‍රනාන්දු ක්‍රීඩා කරති.චෙන්නායි සුපර් කිංග්ස් පිලට ශශ්‍රී ලංකාවේ මුත්තයියා මුරලිදරන්, තිසර පෙරේරා හා තිලාන් තුෂාර එක්ව සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>24</day>
    </date>
    <link>http://www.dinamina.lk/2010/04/24/_art.asp?fn=s1004244</link>
    <topic>ජර්මානු ගෝල් රකින්නා ලෝක කුසලාන පාපන්දු තරගාවලියෙන් ඉවතට</topic>
    <author>බර්ලීනය (ඒ. එෆ්. පී.)</author>
    <content>පුහුණුවීම් වල නිරතව සිටියදී ඉල ඇට පෙදෙසේ ඇතිවූ ආබාධයක් හේතුවෙන් එළැඹෙන ලෝක කුසලාන පාපන්දු තරග මාලාවෙන් ඉවත්වීමට ජර්මනියේ ගෝල රකින්නා වන රෙනී ඇඩ්ලර්ට සිදුවී තිබේ.ජර්මානු රූපවාහිනී චැනලයක් වන ‘N24’  චැනලයට අනුව ජර්මනියේ පාපන්දු පුහුණුකරු වන පෝචිම් ලෝක් ප්‍රියතම ගෝල රකින්නා වන 25 හැවිරිදි ඇඩ්ලර් මෙවර ලෝක කුසලාන තරග මාලාවට සහභාගී වීමට ඉමහත් බලාපොරොත්තු සහිතව සිටියේය. ලෝක කුසලාන තරග මාලාවේ ‘ඩී’ කොටසට ඕස්ට්‍රේලියාව, සර්බියාව, සහ ඝානා රාජ්‍ය සමග ජර්මනිය අයත් වන අතර මෝල්ටාව, හංගේරියාව සහ බොස්නියාව සමග පෙරහුරු තරග වලට ජර්මනි පිල සහභාගී වීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>24</day>
    </date>
    <link>http://www.dinamina.lk/2010/04/24/_art.asp?fn=s1004247</link>
    <topic>‘විස්සයි 20ට අපි බය නැහැ’ කියමින්කැන්ගරුවෝ කැරිබියන් බලා යති</topic>
    <author/>
    <content>ඔස්ට්‍රේලියානුවන්ගේ කුසලාන කැබිනට්ටුවේ නැති එකම වස්තුව වන විස්සයි 20 ලෝක ක්‍රිකට් කුසලානය දිනා ගැනීමේ අරමුණින් මයිකල් ක්ලාක් යටතේ අලුත් මුහුණුවලින් පිරුණු කැන්ගරු දේශයේ කණ්ඩායම කැරිබියන් දූපත් බලා සිඩ්නි නුවරින් පිටත්ව ගියහ.පසුගිය වසරේ එංගලන්තයේ පැවැති 2 වැනි විස්සයි 20 ලෝක කුසලාන තරගාවලියේදී බටහිර ඉන්දීය කොදෙව් දූපත් පිලට හා ශ්‍රී ලංකාවට පිට පිට පරාජය වී මූලික වටයෙන්ම තරගාවලියෙන් ඉවතට විසි වීමේ වාඩුව ගැනීමටද ඔස්ට්‍රේලියානු පිල මෙවර තරගාවලියේදී මාන බලනු ඇත.ඩේවිඩ් වෝනර් වැනි විස්සයි 20 ක්‍රීඩාවේ සහජ දක්ෂතාවන් ඇති ක්‍රීඩකයන් හට වඩාත් පළපුරුදු ටෙස්ට් හා ජාත්‍යන්තර එක්දින තරග නිත්‍ය ක්‍රීඩකයන් එක් කෙරෙන ඕස්ට්‍රේලියානු කණ්ඩායම මෙවර තරගාවලියේදී පරාජය කිරීමට අසීරු ප්‍රතිවාදීන් වනු ඇත.ඕස්ට්‍රේලියානු කණ්ඩායමේ පිතිකරුවන් කොදෙව් දූපත් තරග බිමට පිටත්ව යන්නේ කඩුලු රකින්නාට ඉහළින් පන්දුව එල්ල කරන පහර පුහුණු වීමට ඉතාමත් වෙහෙසකාරි අයුරින් උත්සාහ කිරීමෙන් පසුව බව වාර්තා වෙයි. ප්‍රතිවාදීන්ට වඩා පෙරමුණේ සිටීමේ අරමුණින් ඔවුන්ගේ පන්දු යවන්නන්ද නොයෙකුත් ආකාරයෙන් පන්දු යැවීමට පුහුණු වී තිබේ.විස්සයි 20 තරුණයින්ගේ ක්‍රීඩාවක් පමණක් නොවන බව ඔස්ට්‍රේලියානු ක්‍රීඩක බ්‍රැඩ් හැඩින් අවධාරණය කරයි. ටෙස්ට් හා එක්දින තරග ක්ෂේත්‍රයේ ඵලදායි වන මූලධර්ම වලට සමාන දේවල් ක්‍රියාත්මක කිරීමෙන් ඔස්ට්‍රේලියාවට මෙවර තරගාවලියේදී සාර්ථක විය හැකි යැයි 32 හැවිරිදි හැඩින් විශ්වාස කරයි.අයි. පී. එල්. තරගාවලියේදී විශිෂ්ඨ දස්කම් දක්වමින් කැපී පෙනුණු ක්‍රීඩකයන් නිසා හැඩින් තුල උනන්දුවක් හට ගෙන තිබේ. ලබන මාසයේ කොදෙව් දූපත් වලදී ඒ ආකාරයේ දස්කම් වැඩි වැඩියෙන් දක්නට ලැබෙනු ඇතැයි ඔහු බලාපොරොත්තු වෙයි.අයි. පී. එල්. තරගාවලියේදී අතේ ඇගිල්ලකට තුවාල සිදු වූ බ්‍රෙට් ලී දැන් සම්පූර්ණයෙන් සුවය ලබා තමා විස්සයි 20 ලෝක කුසලාන තරගාවලියට සූදානම් බව කළ ප්‍රකාශයෙන් ඔස්ට්‍රේලියානු කඳවුර ප්‍රාණවත්ව සිටී.ලොව පුරා සෑම කෙනෙකුම විස්සයි 20 ක්‍රිකට් ක්‍රීඩාව දැන් බැරෑරුම් ලෙසින් සලකන්නට පටන් ගෙන තිබෙන බව හැඩින් කියයි. එය තරුණයන්ගේ ච්2ඩාවක් කියා මා හිතන්නේ නැහැ. මැතිව් හේඩ්න්, ගිල්ක්‍රිස්ට්, ටෙන්ඩුල්කාර්, හා ජැක් කලිස් වැනි ක්‍රීඩකයන් අයි. පී. එල්. තරගාවලියේ ක්‍රීඩා කළ අයුරු දුටුවාම තවමත් දස්කම් දක්වන්නේ අති දක්ෂ ක්‍රීඩකයන්ම බව පේනවා ඔහු කියයි.එහෙත් හැඩින්ගේ මතය සම්බන්ධව ඔස්ට්‍රේලියාවට තිබෙන එකම ප්‍රශ්නය වී ඇත්තේ ඔවුන්ගේ වඩාත්ම පළපුරුදු පිතිකරුවන් දැන් තවදුරටත් කණ්ඩායමේ නොසිටීමයි. රිකී පොන්ටිං තරග බිමෙන් විශ්‍රාම ගෙන සිටී.ඇඩම් ගිල්ක්‍රිස්ට්, මැතිව් හේඩ්න් හා ඇන්ඩෲ සිමන්ස් ක්‍රීඩා කරන්නේ දේශීය ලීගයට පමණි.ක්‍රිකට් ක්‍රීඩාවේ අනෙකුත් ක්‍රමයන් මෙන්ම විස්සයි 20 ක්‍රීඩාවේත් මූලධර්ම තවමත් බොහෝ සමානයි. එනිසා විස්සයි 20 ක්‍රීඩාවට අපි බිය විය යුතු නැහැ. මම වුවමනාවට වඩා බය වුනොත් එයින් සිදු වන්නේ මම මගේ විනාශය කරා යාම පමණයි බ්‍රැඩ් හැඩින් කියයි.ඔස්ට්‍රේලියානු පිල පාකිස්තානය හා බංග්ලාදේශය සමග ‘ඒ’ කොටසට ඇතුළත්ව සිටිති.ඔස්ට්‍රේලියානු කණ්ඩායමමයිකල් ක්ලාක් (නායක), ඩැනියෙල් ක්‍රිස්ටියන්, බ්‍රැඩ් හැඩින්, නෝදන් හව්රිට්ස්, මයිකල් හසී, ෂෝන් ටේට්, ඩේවිඩ් වෝනර්, ඩර්ක් නේන්ස්, ෂේන් වොට්සන්, ඩේවිඩ් හසී, මිචෙල් ජොන්සන්, කැමරන්වයිට්, බ්‍රෙට් ලී, ටිම් පේන්, ස්ටීවන් ස්මිත්</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>24</day>
    </date>
    <link>http://www.dinamina.lk/2010/04/24/_art.asp?fn=s1004245</link>
    <topic>පිංවත්ත පාපැදි සවාරියේ වීරයා හරිස්චන්ද්‍ර</topic>
    <author>සුනිල් අභයවර්ධන</author>
    <content>රත්නපුර දිසා පාපැදි සංගමය පැල්මඩුල්ල පිංවත්ත මැජික් ආයතනයේ අනුග්‍රහය ඇතිව සංවිධානය කළ ස්ටැන්ඩර්ඩ් විවෘත පාපැදි තරගයේ ජයග්‍රහණය ශ්‍රී ලංකා යුද හමුදාවේ වසන්ත හරිස්චන්ද්‍ර දිනා ගැනීමට සමත් විය.මුල් පෙලේ පාපැදි තරගකරුවන් රැසක් සහභාගී වූ මේ පාපැදි සවාරිය පැල්මඩුල්ල රජමහා විහාරය අසලින් ආරම්භ කර බලංගොඩ දක්වා ගොස් නැවත එම මාර්ගයේම පැමිණ පැල්මඩුල්ල රත්නපුර හරහා අවිස්සාවේල්ල දක්වා ගොස් නැවත පැල්මඩුල්ල දක්වා කිලෝමීටර් 150 ක් දුරක පැවැත්විණි.තරගය අවසානයේදී තරගකරුවන් තිදෙනෙක් පොකුරෙන් මිදී ඉදිරියෙන්ම සිටි අතර ඒ සමග සිටි ශ්‍රී ලංකා යුද හමුදාවේ වසන්ත හරිස්චන්ද්‍ර පළමුවැන්නා ලෙසද ශ්‍රී ලංකා වරාය අධිකාරියේ ජීවන් සඳකැලුම් දෙවැන්නා ලෙසද ශ්‍රී ලංකා ගුවන් හමුදාවේ දිනේශ් ධනුෂ්ක තෙවැන්නා ලෙසද තරගය අවසන් කළහ.සමස්ත තරගයේ ජයග්‍රාහකයාට මුදලින් රුපියල් පනස්දහසක්ද, දෙවැන්නාට තිස්පන් දහසක්ද, තෙවැන්නාට රුපියල් විසිපන්දහසක් ලෙසින් දහවැන්නා දක්වා මුදලින් තිළිණ පිරිනැමිණි.ස්ප්‍රින්ටි ජයග්‍රාහකයින්ට රුපියල් පන්දහසක් බැගින් ප්‍රදානය කෙරිණ.(1) වසන්ත හරිස්චන්ද්‍ර (ශ්‍රී. ලං. යු. හ.) පැය 4 මිනි. 41 තත්. 39 (2) ජීවන් සඳකැලුම් (ශ්‍රී. වරාය ක්‍රි. ස.) (3) දිනේ්ෂ් ධනුෂ්ක (ශ්‍රී. ලං. ගු. හ.)ස්ප්‍රින්ට් ජයග්‍රාහකයෝබලංගොඩ නගරය – දිනේෂ් ධනුෂ්ක (ශ්‍රී. ගු. හ.) පැල්මඩුල්ල නගරය – වසන්ත හරිස්චන්ද්‍ර (ශ්‍රී. ගු. හ) රත්නපුර නගරය – ජීවන් සඳකැලුම් (ශ්‍රී. ලං. ව. අධි) ඇහැලියගොඩ නගරය – දිනේෂ් ධනුෂ්ක (ශ්‍රී. ගු. හ.) රත්නපුර / හිදැල්ලන – වසන්ත හරිස්චන්ද්‍ර (ශ්‍රී. ගු. හ.) රත්නපුර නගර ශාලාව - ජීවන් සඳකැලුම් (ශ්‍රී. ලං. ව. අධි.)රත්නපුර දිස්ත්‍රික්ක ජයග්‍රාහකයෝ(1) ජනක් කේ. සුමනවීර )2) ඒ. එම්. මහරුෆ් (3) චමල් රංජිත</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>24</day>
    </date>
    <link>http://www.dinamina.lk/2010/04/24/_art.asp?fn=s1004246</link>
    <topic>ලංකා ලයන්ස් කනිෂ්ඨ මලල ක්‍රීඩා තරගාවලියටඅයැදුම්පත් කැඳවයි</topic>
    <author/>
    <content>ලංකා ලයන්ස් ක්‍රීඩා සමාජයේ 12 වන ජ්‍යෙෂ්ඨ සහ 11 වන කණිෂ්ඨ මලල ක්‍රිඩා සූරතා තරගය 2010 මැයි මස 08 හා 09 යන දිනයන්හි දියගම මහින්ද රාජපක්ෂ ජාත්‍යන්තර ක්‍රීඩා සංකීර්ණයේදී පවත්වනු ලැබේ.වයස අවු. 12 න් පහළ 14 න් පහළ 16 න් පහළ 18 න් පහළ 20 න් පහළ බාලක බාලිකාවන් සහ විවෘත පිරිමි සහ කාන්තා වශයෙන් මෙම සූරතා කාණ්ඩ වෙන් කොට ඇත. වයස් සීමා තරගයන් සඳහා උපන් දිනය දෙසැම්බර් මස 31 වන දිනට අදාළ වේ.අයඳුම්පත් භාර ගැනීම අප්‍රේල් මස 30 වන දින අවසන් වන අතර අයඳුම්පත්මේජර් ජෙනරාල් පාලිත ප්‍රනාන්දු, ගරු සභාපති, ලංකා ලයන්ස් ක්‍රීඩා සමාජය, නො. 75 / 6 වත්තේගෙදර පාර, මහරගම යන ලිපිනයට එවිය යුතුය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>24</day>
    </date>
    <link>http://www.dinamina.lk/2010/04/24/_art.asp?fn=s1004248</link>
    <topic>විස්සයි 20 තරගයෙන්කොදෙව් කාන්තා පිලට ජය</topic>
    <author/>
    <content>ශ්‍රී ලංකාව හා බටහිර ඉන්දීය කොදෙව් දූපත් කාන්තා ක්‍රිකට් කණ්ඩායම් අතර තරග තුනකින් සමන්විත ඕවර විස්සයි 20 ක්‍රිකට් තරගාවලියේ ප්‍රථම තරගයෙන් කඩුළු 6ක ජයක් කොදෙව් කාන්තා ක්‍රිකට් පිලට හිමිවිය. මෙම තරගය ශාන්ත මේරි ක්‍රීඩාංගණයේදී පැවැත්විණි. පළමුව පන්දුවට පහරදුන් ශ්‍රී ලංකා කාන්තා ක්‍රිකට් පිල ආරම්භභයේ සිටම දුර්වල පිතිහරඹයක නිරත වෙමින් ලකුණු 103කට දැවී ගියේය. දුවද්දී දැවී යාම් 4 ක්ද ඇතුළුවිය.දක්ෂ පන්දු යැවීමක නිරත වූ බටහිර ඉන්දීය කොදෙව් ක්‍රීඩිකා ෂැනල් ඕලේ ලකුණු 14කට කඩුලු 3 ක් දවා ගත්තාය. ස්ටෙනෙනි ටේලර් හා අනීෂා මොහොමඩ් කඩුළු 1 බැගින් දවා ගත්හ.පිළිතුරු ඉනිම ක්‍රීඩා කළ සත්කාර බටහිර ඉන්දීය කොදෙව් කාන්තා ක්‍රිකට් පිලේ ආරම්භක පිතිකාරිනී පමෙලා ලැවීන් හත්වන පන්දු වාරයේදී ලකුණු 25ක් ලබා සිටියදී දැවී ගියාය. ඉන්පසු අගනා සම්බන්ධයක් ගොඩ නගාගත් ස්ටෙෆනි ටේලර් හා කෝචල් ජැක් තරගය ජයමාවත කරා ගෙන ගියහ.ටේලර් අගනා ලකුණු 50ක් හා ජැක් ලකුණු 23 ක් ලබා ගැනීමට සමත්විය. අඩු ලකුණු සංඛ්‍යාවක ඉලක්කයක් කරා හඹා ගිය කොදෙව් කාන්තා ක්‍රිකට් පිල ලකුණු 106ක් ලබා ගත්තේ තවත් පන්දු ඕවර් 9 ක් ඉතිරිව තිබියදීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>24</day>
    </date>
    <link>http://www.dinamina.lk/2010/04/24/_art.asp?fn=f1004241</link>
    <topic>රටට වැඩ කරන්නමේ හොඳම කාලයයි</topic>
    <author>සාකච්ඡා කෙළේ උදිත ගුණවර්ධන</author>
    <content>නව රජය අභියස ඇති අභියෝග මොනවාද, සන්ධානය ලැබූ ජයග්‍රහණය රටේ ඉදිරි යහපත සඳහා යොදා ගත හැකි ආකාරය හා තවත් කාලීන දේශපාලන හා සමාජීය කරුණු රැසක් පිළිබඳ විදුලිබල හා බලශක්ති ඇමැති , ජාතික හෙළ උරුමයේ ප්‍රතිපත්ති සම්පාදක පාඨලී චම්පික රණවක මහතා සමඟ සිදුකළ සාකච්ඡාවකි මේ!* එක්සත් ජනතා නිදහස් සන්ධානය ලැබූ විශිෂ්ට ජයග්‍රහණය ඉදිරියටත් ආරක්‍ෂා කර ගනිමින් එම ජයග්‍රහණය රටේ ජයග්‍රහණය සඳහා මෙහෙයවීමට ආණ්ඩුවට කුමන ආකාරයේ වැඩපිළිවෙළක් ද තිබෙන්නේ?ජයග්‍රහණය පිළිබඳ අපට විශාල සතුටක්, ආඩම්බරයක් තිබෙනවා. අවුරුදු තිහක් පුරා රටට, ජනතාවට කොඩිවිණයක් වෙලා තිබුණ යුද්ධය ජයග්‍රහණය කිරීමට ජනාධිපතිතුමා ලබා දුන්න දේශපාලන නායකත්වයට, කැපකිරීමට කෘතගුණ සැලකීමක් විදිහට තමයි ජනාධිපතිතුමාගේ නායකත්වයෙන් යුතු එක්සත් ජනතා නිදහස් සන්ධානයට මහජනතාව ජය ලබා දුන්නේ. මුළු රටම බහුතර සම්මුතියක් මගින් තම ජනමතය ඉදිරිපත් කරලා තිබෙනවා. රට බෙදීමේ යෝජනා, පෙඩරල් යෝජනා සියල්ල ප්‍රතික්‍ෂේප කරලා තිබෙන්නේ.ඒ සමඟම සන්ධානය රටේ යුද්ධය නිමාකිරීමට එළැඹී සිටි ප්‍රතිපත්තිය ආදී සියල්ල පිළිබඳවම මහජන සහයෝගය උපරිම ලෙස ලැබී තිබෙනවා. ඔවුන්ගේ සහයෝගය නිසි ලෙස නොලැබී ගියා නම් මේ තරම් විශිෂ්ට හා විශ්මිත වූ ජයග්‍රහණයක් අපට අත්පත් කර ගැනීමට නොහැකි වෙනවා. දැන් ජනතාවගේ පැත්තෙන් ඉෂ්ට විය යුතු සියලු දේ ඉෂ්ට කර අවසානයි. දැන් එළැඹී තිබෙන්නේ අපේ වාරය. ජනතා සේවයට රට ගොඩනැගීමට කටයුතු කළ යුතුයි. ඒක තමයි මේ මොහොතේදී රට වෙනුවෙන් අලුත් ආණ්ඩුවට තිබෙන වගකීම විදිහට හඳුන්වා දෙන්න පුළුවන්කම තිබෙන්නේ.මේ විජයග්‍රහණය නිසා අවුරුදු තිහකට කිට්ටු කාලයක් රට තුළ උද්ගත වූ දේශපාලන අස්ථාවරත්වය නැති වී තිබෙනවා. දේශපාලන ස්ථාවරත්වය මනා ලෙස ඇතිවී තිබෙනවා. මෙය රටේ ආර්ථික සමාජීය සංවර්ධනය සඳහා යොදාගැනීමට පුළුවන්කම තිබෙනවා. ඉතිහාසයේ ස්වර්ණමය අවස්ථාවෙන් ප්‍රයෝජන ගත යුතුයි.ආර්ථික සංවර්ධනය සිදුකිරීමෙන් අපේ රටට ආසියාව තුළ ඉතාමත් හොඳ තත්ත්වයක් ඇතිකර ගැනීමට පුළුවන්. පසුගිය තිස් අවුරුද්ද තුළ රටේ ආර්ථිකය ගොඩනැගීමට ස්ථාවරත්වය ඇතිකිරීමට පුළුවන්කම ලැබුණේ නැහැ. එම අවස්ථාව දැන් රටට ලැබී තිබෙනවා. අපි එම අවස්ථාවෙන් ප්‍රයෝජන ලබා ගත යුතුයි.එක්සත් ජනතා නිදහස් සන්ධාන ආණ්ඩුවට පසුගිය අවුරුදු හතරේදී දහසක් බාධා මැද විශාල සංවර්ධනයක් ආර්ථික නවෝදයක් රට තුළ ඇතිකිරීමට අවස්ථාව ලැබුණා. එදා තිබුණු බාධා සියල්ල අද දුරස් වී තිබෙනවා.මේ නිසා රටට යහපත් වැඩපිළිවෙළක් ක්‍රියාත්මක කිරීම සඳහා අලුත් ආණ්ඩුවට හොඳ ඉඩක් තිබෙනවා.මේ වෙද්දි විපක්‍ෂය සමඟත් සුහදතාවයකට පැමිණීමට පුළුවන් වීම මේ අලුත් ප්‍රවේශයට හොඳ මඟ සලකුණක් විදිහට හඳුන්වා දෙන්න පුළුවන්. ඉදිරි කාලය සුබයි. එම සුබදායී ප්‍රතිලාභ ලබාගැනීමට ඉදිරියේදී ජනතාව ඒකරාශී විය යුතුයි.* ව්‍යවස්ථා සංශෝධනය කිරීම ආදී කරුණු පිළිබඳව මේ වෙද්දි සමාජය තුළ විශේෂ කතිකාවතක් ඇති වී තිබෙනවා. මේ පිළිබඳව ඔබේ මතය කුමක්ද?අපේ ව්‍යවස්ථාව පිළිබඳ සමාජය තුළ දීර්ඝ කාලයක සිට විවිධ මතවාද විරෝධතා තිබෙනවා. අද වෙද්දි මේ ව්‍යවස්ථාව හඳුන්වා දීමට මූලික වූ දේශපාලන පක්‍ෂය වූ එක්සත් ජාතික පක්‍ෂයත් අද ව්‍යවස්ථාව තුළ සංශෝධනයන් ඇතිකළ යුතු බවට පිළිගෙන තිබෙනවා. ඒ වගේම එ. ජා. ප. ය, ශ්‍රී. ල. නි. ප, පමණක් නෙමෙයි සියලු පක්‍ෂත් එකඟතාවයෙන් මෙම සංශෝධනයන් සිදුකිරීමට අවස්ථාවක් උදාකර ගත හැකියි.මේ වෙද්දි රටේම බහුතර මතය වෙලා තිබෙන්නේ කිසියම් සංශෝධනයක් සිදුවිය යුතු බවටයි. මේ මොහොතේදී රටම අලුත් යුගයක් අරඹද්දී රටේ ඉදිරි ගමනට බාධාවක් වී ඇති ව්‍යවස්ථාව සංශෝධනය කිරීම සිදුවිය යුතුයි. ඉදිරි පාර්ලිමේන්තුවේදී මෙය මූලික කාරණයක් විදිහටයි සලකන්න පුළුවන්.* ඒත් වර්තමානයේ ක්‍රියාත්මක මැතිවරණ ක්‍රමය නිසා සුළු දේශපාලන පක්‍ෂවලටත්, පාර්ලිමේන්තුව තුළ සාධාරණ නියෝජනයක් ලැබුණා. මෙම ව්‍යවස්ථා සංශෝධනය නිසා සුළු පක්‍ෂවලට තිබෙන ඉඩකඩ ඇහිරී යාමක් ඇතිවිය ඛ්ැකියි...?මැතිවරණ ක්‍රමය පිළිබඳව තමයි අද ප්‍රධාන කතාබහ ඇතිවෙලා තිබෙන්නේ. මෙම සමානුපාතික ඡන්ද ක්‍රමය තුළ අයහපත් දේ බොහොමයක් තිබෙන අතර යහපත් දේවල් ද තිබෙනවා. ඒ නිසා මේ මැතිවරණ ක්‍රමය සංශෝධනය කිරීමෙන් පසු මිශ්‍ර මැතිවරණ ක්‍රමයක් තමයි ඇතිවිය යුත්තේ. එවැනි ක්‍රමයක් මගින් සියලු පාර්ශ්වවලට බහුතර මහජන මතයට ගරු කරන මැතිවරණ ක්‍රමයක් ඇතිවිය යුතුයි.* මනාප ක්‍රමය තුළ තරග කිරීමේදී අධික වියදමක් හා විශාල පරිසර විනාශයක් සිදුවෙනවා. ඒත් ඔබ පසුගිය මහ මැතිවරණයේදී කොළඹ දිස්ත්‍රික්කයෙන් ලක්‍ෂයකට අධික මනාප ප්‍රමාණයක් ලබා ගත්තා. ඔබට මෙවැනි ජයග්‍රහණයක් ලබාගැනීමට පුළුවන්කම ලැබුණේ කොහොමද?අපි ජනතාව සමඟ සමීපව ඉන්නවා නම් ජනතා ප්‍රසාදය පිළිබඳව බය වෙන්න ඕනෑකමක් නැහැ. මැතිවරණ ක්‍රමය තුළ මුදල් ප්‍රමුඛ සාධකයක් විදිහටයි තිබෙන්නේ. ඒත් මගේ මැතිවරණ ව්‍යාපාරය තුළ ප්‍රචාරක කටයුතු කළේ මුදල් පදනම් කරගෙන නෙමෙයි. පෝස්ටර් ගැසීම වගේ දේවල් නිසා රටේ පරිසරයට විශාල හානියක් සිදුවෙන්නෙ. ඒත් මට පුළුවන්කම ලැබුණා පෝස්ටරයක් නොගසා ශිෂ්ට සම්පන්න පරිසර හිතකාමී මැතිවරණ ව්‍යාපාරයක් සිදුකිරීමට.ඒ නිසා මුදල් විනාශ නොකර පරිසරයට හානි නොකර මහජන විශ්වාසය පමණක් පදනම් කරගෙන තමයි පසුගිය මැතිවරණයේදී විශාල මනාප ඡන්ද ප්‍රමාණයක් ලබා ගත්තේ.* කැබිනට් මණ්ඩලය සීමාකිරීමට ආණ්ඩුව තීරණය කිරීම පිළිබඳ ඔබේ අදහස කුමක්ද?පසුගිය ආණ්ඩු කාලයේදී කැබිනට් මණ්ඩලය ඇතුළු ඇමැති මණ්ඩලය විශාල වීමට බලපෑවේ එවකට තිබූ දේශපාලන අස්ථාවරත්වයයි. එය නැතිකර ගැනීමට තමයි විපක්‍ෂයේ සිට පැමිණි මන්ත්‍රීවරු ආණ්ඩුවට සම්බන්ධ කර ගත්තේ. ඒ අයට ඇමැතිකම් ලබාදීම සිදුකළ යුතු වුණා. ඒත් මෙවර මහ මැතිවරණයෙන් එක්සත් ජනතා නිදහස් සන්ධානයට 144 ක මන්ත්‍රී ධූර ප්‍රමාණයක් ලැබීම නිසා අපිට ස්ථාවර දේශපාලන තත්ත්වයක් ඇතිකර ගැනීමට පුළුවන්කම ලැබුණා. ඒ නිසා මෙවර එක්සත් ජනතා නිදහස් සන්ධාන ආණ්ඩුවට විශාල ඇමැති මණ්ඩලයක් නඩත්තු කරන්න අවශ්‍ය නැහැ. රටට හිතවත්... රටට වැඩදායී පිරිසක් සහිත ආණ්ඩුවකින් තමයි මහජනතාව බලාපොරොත්තු වන සේවාවන් ඉෂ්ට කිරීමට පුළුවන්කමක් තිබෙනවා.* ආණ්ඩු පක්‍ෂය සහ විපක්‍ෂය අතර යම් කිසි එකඟතාවයක් ඇතිවීමේ සුබදායී පෙරනිමිති දිස්වෙනවා. මේ එකඟතාවය පිළිබඳව ඔබේ අදහස මොන වගේද?එකඟතාවයක් පිළිබඳ විපක්‍ෂය හා ආණ්ඩු පක්‍ෂය අතර කතාබහ ඇතිවීම ගැන සමාජය තුළ සුබදායී බලාපොරොත්තු ඇති වී තිබෙනවා. එවැනි එකඟතාවයක් ඇතිවී තිබේ නම් එය රටට වැඩදායක නම් එයින් ජනතාවට සෙතක් ඇතිවෙනවා නම් එම එකඟතාවය යහපත් ප්‍රවේශයක් විදිහට හඳුන්වා ගත හැකියි.ඇත්තෙන්ම මේ මොහොතේදී සිදුවිය යුත්තේ බේද භින්න වී සිටීම නෙමෙයි, රටක් විදිහට එකට සිටගැනීම තමයි සිදුවිය යුත්තේ.* පසුගිය කාලයේදී දේශපාලන කරළිය තුළ ප්‍රධාන භූ®මිකාව වූ ජනතා විමුක්ති පෙරමුණ අද වෙද්දි කුඩා දේශපාලන කණ්ඩායමක් බවට පත් වී තිබෙනවා. එමෙන්ම එජාපයේ මන්ත්‍රී ධූර ප්‍රමාණයත් විශාල ලෙස අඩුවෙලා තිබෙනවා. මේ තත්ත්වය පිළිබඳව ඔබේ විග්‍රහය කුමක්ද?ඔවුන්ට මේ ඉරණමට ගොදුරු වීමට සිදුවුණේ වෙන කිසි දෙයක් නිසා නෙමෙයි, මහජන මතයට පිටුපා කටයුතු කිරීමයි. ත්‍රස්තවාදය පරාජය කිරීමේ සටනේදී ජනතාව රටට හිතවත්ව කටයුතු කරන දේශප්‍රේමී පාර්ශ්ව සමඟ එකතු වුණා. එහෙත් විපක්‍ෂය එදා ඔවුන්ගේ කාර්ය භාරය තේරුම් අරගෙන කටයුතු කළේ නැහැ. මේ අවස්ථාවේදී මහජන මතය තේරුම් අරගෙන විපක්‍ෂය කටයුතු කළා නම් මේ තත්ත්වය ඇතිවෙන්නේ් නැහැ. එමෙන්ම එදා එජාපයත්, ජවිපෙත් ඔවුන්ගේ ජාතික වගකීම තේරුම් ගත්තේ නැහැ. අද විපක්‍ෂය මේ තරම් පහළ අඩියකට වැටුණේ ඒ නිසයි. ජනතාවගේ අරමුණු තේරුම් නොගැනීම නිසා තමයි මේ සියලු දේ ඔවුන්ට වුණේ. දැන්වත් විපක්‍ෂයට පුළුවන්කම තිබෙන්න ඕනෑ ජනමතය තේරුම් අරගෙන කටයුතු කරමින් දේශප්‍රේමී විපක්‍ෂයක් ලෙස කටයුතු කිරීමට.* පසුගිය ආණ්ඩු කාලය තුළ ඔබ දැරුවේ පරිසර අමාත්‍යාංශයයි. එම කාලය තුළ ඔබේ අමාත්‍යාංශයේ වගකීමයි. මගින් ඉටු වූ සේවය පිළිබඳව ඔබ සෑහීමකට පත්වෙන්න පුළුවන්ද?අනිවාර්යයෙන් ම මම දැරූ වගකීම් නිසි ලෙස ඉෂ්ට කිරීමට පුළුවන් වීම පිළිබඳ මා සතුටට පත් වෙනවා. පරිසර අමාත්‍යාංශය කාගේත් අවධානය යොමු නොවූ අමාත්‍යාංශයක් විදිහටයි තිබුණේ. භාණ්ඩාගාරයට බරක් වූ අමාත්‍යාංශයක් විදිහටයි තිබුණේ. ඒත් මට අමාත්‍යාංශයේ වගකීම් භාරවීමත් සමඟ එම තත්ත්වය වෙනස් කිරීමට පුළුවන්කම ලැබුණා. ඉදිරියටත් මා වෙත ජනාධිපතිතුමා පවරන ඕනෑම වගකීමක් ඉතාමත් ඉහළින් ඉෂ්ට කිරීමට බලාපොරොත්තු වෙනවා.* ජාතික හෙළ උරුමය දේශපාලන පක්‍ෂයක් විදිහට අවුරුදු දහයක සිට ක්‍රියාත්මක වෙනවා. ඔබේ පක්‍ෂය රට වෙනුවෙන් ඉෂ්ට කළ කාර්ය භාරය පිළිබඳව සෑහීමකට පත්විය හැකිද?යුද්ධය යුදමය වශයෙන් පරාජය කළ හැකියි කියන වචනය තහනම් වචනයක් වෙලා තිබුණ කාලයක තමයි හෙළ උරුමය ඒක එහෙම නෙමෙයි, යුද්ධය ත්‍රස්තවාදය යුදමය විදිහට පරාජය කළ හැකියි කියන මතය රට තුළ අරගෙන ගියේ.අද වෙද්දි අපි දැරූ මතය ජය අරගෙන තිබෙනවා. යුද්ධය ත්‍රස්තවාදය යුදමය වශයෙන් පරාජය කරලා සිංහල, දෙමළ, මුස්ලිම් සමඟිය ඇතිවූ අලුත් සමාජයක්, අලුත් රටක් බිහිකිරීමට පුළුවන්කම ලැබිලා තිබෙනවා. ත්‍රස්තවාදය පරාජය කළ හැකියි කියන මතය සමාජගත කළ දේශපාලන පක්‍ෂය විදිහට අප මේ ගැන අවංකවම සතුටට පත්වෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>24</day>
    </date>
    <link>http://www.dinamina.lk/2010/04/24/_art.asp?fn=f1004242</link>
    <topic>අම්බුළුවා ගිරි හිසින් නැගි අරුණැල්ල</topic>
    <author>දුමින්ද දිසානායක හිටපු ඛනිජතෙල් සම්පත් අමාත්‍ය හාශ්‍රීලනිප තරුණ සම්මේලනයේ නියෝජ්‍ය සභාපති</author>
    <content>ගම්පොළ අම්බුළුවාව කන්ද රිවි රැසින් දැවුණේය. මහ වැස්සට තෙමුණේය. සැඩ සුළඟින් අපමණ පීඩා වින්දේය. එහෙත් නොපැලුණේ ය. එම කඳු මුදුනෙන් නැගී අරුණැල්ලක් සේ ලක් දෙරණට මහ මෙහෙවරක් කළ දිසානායක මුදියන්සේලාගේ ජයරත්න නම් වූ ප්‍රතාපවත් දේහධාරියා අම්බුළුවාව කන්ද මෙන් නොසැලී සිටිමින් දේශපාලන ගමන්මෙඟ් අපරිමිත දුක් පීඩා වින්දේය.එහෙත් වසර 58ක් මුළුල්ලේ නොසැලී නොවැටී ශ්‍රී ලංකාවේ අග්‍රාමාත්‍ය පදවිය දක්වාම ගමන් කළේය. මහින්ද රාජපක්ෂ නම් වූ ශ්‍රී ලංකා ජනපතිඳුන්ගේ “පූජාච පූජනීයානං” ගුණය තුළින් අද ශ්‍රී ලංකා අග්‍රාමාත්‍ය තනතුර හොබවන ජයරත්න මහතා ශ්‍රී ලංකා නිදහස් පක්ෂයේ 13 වෙනි සාමාජිකයා වූයේ 1951 සැප්තැම්බර් 02 වෙනිදාය. එදා මෙදාතුර ශ්‍රීලනිපයේ 58 වසරක අඛණ්ඩ සාමාජිකත්වය සුරකිමින් පැමිණි මේ පරිනත දේශපාලනඥයා මහින්ද චින්තනය වඩ වඩාත් අර්ථවත් කිරීමට ජනපතිඳුන්ට ශක්තියක් වනු නොඅනුමානය.රෝහණ දේශයේරෝහණ දේශයේ ඈත කෙළවර මැදමුලන ගම්මානයේ ගොවි බිමෙන් නැඟී දේශපාලන දුෂ්කර ක්‍රියා ඔස්සේ ශ්‍රී ලංකා ජනපති පදවියට පත් වූ මහින්ද රාජපක්ෂ නම් වූ සේනාධිනායකයාට සවියක් වන්නට අග්‍රාමාත්‍ය පදවියෙන් පිදුම් ලබන්නේ ද කන්ද උඩරට ගොවි බිමෙන් ආ සෙන්පතියෙකි. ගොවි බිමෙහි උරුමක්කාරයින් ගොවි බිමේ භාරකාරයින් වන්නේ මෙහිදීය. ඔක්ස්ෆර්ඩ් සහතික, බැරිස්ටර් විභාග හෝ රජ පෙළපත් වලින් ආඨ්‍ය නොවුණත් මේ යුග පුරුෂයින් දෙදෙනා පොදු ජනතා වරම් ලබා සිටී.ජනාධිපතිතුමන් අතින් අග්‍රාමාත්‍ය පදවිය ලැබූ දි.මු. ජයරත්න නම් වූ කඳුරට ජනනායකයා ගොවියෙකු, ගුරුවරයෙකු, තැපැල් ස්ථානාධිපතිවරයෙකු, ගම් සභා සභාපතිවරයෙකු, ප්‍රාදේශීය නායකයෙකු හා අමාත්‍යවරයෙකු වශයෙන් ආ දේශපාලන ගමන්මඟ කටුකොහොල්, ගිරිදුර්ග, වැටකඩොලු මෙන්ම මරුවැල් අතරින් ආ අති දුෂ්කර ගමනකි. 1977 වර්ෂයේ දී ශ්‍රීලනිප රජය බිඳ වැටුණු පසු එවකට පැවති රජයේ දැඩි මර්දනයට ලක් වූ ජයරත්න මහතා පස් වතාවක් බන්ධනාගාර ගත වූ අතර, අභූත චෝදනා මත නඩු 39කට මුහුණ දුන්නේය. අපරිමිත දුක්වින්දේය. දැඩි ලෙස පීඩා වින්දේය. එහෙත් ජයරත්න මහතාගේ අනගි භවනීය හඬ නිහඬ කිරීමට කිසිවෙකුටත් නොහැකි විය.ප්‍රගතිශීලී බලවේගඑවකට පරාජයේ අඳුරු නොසැලි අතර තිබූ ශ්‍රීලනිපය යළි ගොඩනැගීමට මහින්ද රාජපක්ෂ මැතිඳුන් මිනිස් දම්වැල් හා පාද යාත්‍රා තුළින් ජනතාව පෙළගස්වන විට දි.මු. ජයරත්න මහතා සියලු ප්‍රගතිශීලී බලවේග ඒකරාශී කරමින් පොදුජන එක්සත් පෙරමුණ ඔස්සේ එහි ලේකම් තනතුරට පත්වී පක්ෂයට නව ජීවයක් ලබාදුන්නේය. ඒ තුළින් පන්නරය ලද ශ්‍රීලනිපයේ ප්‍රගතිශීලී ගමන 1994 දී ජයග්‍රාහී මාවතකට පිවිසියේය. එතැන් සිට 2010 දක්වා වූ පාලන කාලය තුළ රජයේ ඇමැතිවරයෙකු වශයෙන් වරින් වර අමාත්‍යාංශ 08ක මෙහෙයුම් කටයුතු කළ එතුමා තමන් ලද කුමන අමාත්‍යාංශයක් වුවද අර්ථවත්ව, ඵලදායීව, ක්‍රියාශීලී ලෙස මෙහෙයවීය.කෘෂිකර්ම ක්ෂේත්‍රයේ විශාල දියුණුවක් ඇති කළ ජයරත්න මහතා ගොවි ජනතාවට සහන සේවා රැසක් සලසා දුන්නේය. උපන් ගම , උපන් ප්‍රදේශය නොව උපන් දේශය පුරාම දි.මු. ජයරත්න යන නමේ ගෞරවය ආදර්ශමත් කළ මේ නායකයා තනතුරු හා බලය ගැන නොව පක්ෂයේ අභිවෘද්ධිය වෙනුවෙන් බොහෝ කැපවීම් කළේය. කිසිවිටෙක පිල් මාරු නොකළ මේ යුග පුරුෂයා පක්ෂය අතහැර නොගිය අතර, පක්ෂයේ ගරුත්වය දිවිහිමියෙන් ආරක්ෂා කළේය. පක්ෂ නායකත්වයට අසීමිතව ගරු කළ උඩරට නායකයා නායකත්වයේ තීරණයට හිස නමා උපේක්ෂා සහගතව පක්ෂයේ පැවැත්ම සඳහා කටයුතු කළේය.දීර්ඝ ඉතිහාසයක්ශ්‍රීලනිපය තුළ දීර්ඝ ඉතිහාසයක් ඇති මේ පරිනත දේශපාලනඥයාගේ කැපකිරීම් හා කුසලතා මැනවින් අවබෝධ කරගත් අතිගරු ජනපතිතුමන් සුදුස්සාට සුදුසු තැනක් ලබාදීමට කටයුතු කළේය. අග්‍රාමාත්‍ය පදවියට සුදුසුම පුද්ගලයා ජයරත්න මහතා බව තීරණය කිරීමෙන් පසු එම තීරණය අකුරටම ක්‍රියාත්මක කළේය. දකුණේ ගොවි ගෙදරින් ආ රාජ්‍ය නායකයාගේ සිරිලක ආසියාවේ ආශ්චර්යය කිරීමේ ඒකායන ප්‍රාර්ථනය මල්ඵල ගන්වන්නට උඩරට ගොවි ගෙදරින් ආ පරිනත දේශපාලනඥයාට වරම් ලැබී තිබේ. ඒ ඔස්සේ මහින්ද චින්තන වැඩපිළිවෙළ අර්ථවත් වනු දැකීම සියලු ලක්වැසියන්ගේ අපේක්ෂාවයි. නව අග්‍රාමාත්‍යවරයා අතිගරු ජනාධිපතිතුමන්ට නව ශක්තියක් හා ජවයක් වේවායි ප්‍රාර්ථනා කරමි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>24</day>
    </date>
    <link>http://www.dinamina.lk/2010/04/24/_art.asp?fn=f1004243</link>
    <topic/>
    <author>සටහන ඉරෝෂිණී දීපිකා</author>
    <content>පසුගිය සතියෙන්....බීජ ලබාගෙන පැළ නිපදවා ගැනීමේ දී, හොඳින් ඉදුණු ගෙඩිවලින් පමණක් බීජ ගෙන, ජලයෙන් සෝදා, අළු සමඟ මිශ්‍ර කර, සෙවන ස්ථානයක තුනීකර තබා දින කිහිපයකට පසුව සිටුවිය යුතුයි. බීජ පැළ ලබා ගැනීමේ දී වඩාත් සාර්ථක ක්‍රමය වන්නේ පොලිතීන් බඳුන්වල බීජ තවාන් කර, පැළ නිපදවා ගැනීමයි. ඒ මගින් වඩා සාර්ථක වගාවක් සකසා ගන්න පුළුවන්.පොලිතීන් බඳුන් වෙනුවට පොල් ලෙල්ලක් මත බීජ දමා පැළ සකස් කර සිටුවීමේ හැකියාව තිබෙනවා. පොල් ලෙල්ල මත පොහොර, පස් දමා බීජ තුන හතරක් ඒ මත සිටුවා පැළ වර්ධනය වූ පසු පොල් ලෙල්ල සමඟ සිටුවීමට පුළුවන්. එසේ නොමැතිනම් වෙනත් බෝග වර්ගවල මෙන් තවානක් සකසා එහි බීජ තැන්පත් කර, පැළ නිපදවා ගන්නත් පුළුවන්. එසේ කළහොත් පැළ වැඩුණු පසු ඒවා ගලවා බිමෙහි සිටුවීමට හැකියාව තිබෙනවා. එහෙත් මේ ක්‍රමය මඟින් පැළ වැඩි සංඛ්‍යාවක් විනාශ වීමට ඉඩ තිබෙනවා.මේ ක්‍රමවලට අමතරව බද්ධ කිරීම මගින් සහ පටක රෝපණයෙන් පැළ ලබා ගන්න පුළුවන්. ඊට අමතරව පැපොල් ගස්වල හට ගන්නා පාර්ශ්වික ශාඛා ගලවා, තවාන් කර, පසුව සිටුවීමට හැකියාව තිබෙනවා.සාමාන්‍යයෙන් පැළ සිටුවිය යුත්තේ දැඩි හිරු රශ්මියෙන් තොර සවස් කාලයටයි. පැළ සිටුවන විට බඳුනේ ඇති පොලිතීන් කවරය කපා ඉවත් කිරීම අවශ්‍ය වෙනවා. එය කළ යුත්තේ බඳුනේ ඇති පස් මිශ්‍රණය ඉහිරී නොයන ආකාරයටයි. එය සිටුවීමෙන් අනතුරුව බඳුනේ තිබෙන පස් මට්ටම පොළොවේ පස් මට්ටමට සමාන විය යුතුයි. පැපොල් පැළ සිටුවීමට පෙර ඉඩම සඳහා යෝග්‍ය පස් සංරක්ෂණය කිරීම අවශ්‍ය වෙනවා.සී සාගෙන කැට පොඩිකර, මීටර් 3 ඔ 3 පරතරය අනුව සෙ. මී 45 ඔ 45 ඔ45 ප්‍රමාණයේ වළවල් කපාගත යුතුයි. මේ ආකාරයෙන් අක්කරයක ඉඩමක් සඳහා වළවල් 450ක් පමණ කපාගත හැකියි. බීජ හෝ පැළ සිටුවීමට සති දෙකකට පෙර වළවල්වලට හොඳීන් දිරාපත් වූ කාබනික පොහොර හා මතුපිට පොහොර යෙදීම වැදගත්. සිටුවීමට දින දෙකකට පෙර ඉහත සඳහන් කාබනික පොහොර ප්‍රමාණය සෑම වළකට ම දමා පස් සමඟ කලවම් කිරීම කළ යුතුයි. මේ වගාව සමඟ අතුරු වගාවක් කිරීම අපහසුයි. පොල් වගාවක් පැළ කාලෙදි, එහි අතුරු වගාවන් ලෙස පැපොල් වගා කරන්න පුළුවන්.පැළ සිට වූ විගසම වාගේ් පැළ සඳහා ජලය හොඳින් ලැබෙන්න සැලැස්විය යුතුයි. පැළ සිටුවා මාසයක් පමණ ගත වන තෙක් ජලය සැපැයීම අත්‍යවශ්‍ය වෙනවා. කොයිම මොහොතකවත් ජල ඌනතාවයකට ලක් වෙන්න ඉඩ නොතැබිය යුතුයි. පැළය වටා ඇති පස්, ඉක්මනින් වියළීයාම වළක්වා ගැනීම සඳහා පිදුරු හෝ වියළි තණකොළ ආදිය පැළය වටා යොදා ගන්න පුළුවන්. එය කළ යුත්තේ පැළයේ සිට සෙ. මී. 10 – 15 පමණ දුරකිනුයි. දැඩි හිරු රශ්මිය වැටුණහොත් පැළය වියළී යාමට ඉඩ තිබෙන නිසා, ඒ සඳහා උපක්‍රමයක් යෙදිය යුතු වෙනවා. පැළය ආරක්ෂා කර ගැනීමට නම් මෙවන් අවස්ථාවකදී කොළ අතු යොදාගෙන සිටු වූ පැළ සෙවිළි කළ යුතුයි.පැපොල් වගාවක් ආරම්භ කරන්නේ හොඳ අස්වැන්නක් ලබාගෙන, හොඳ ආදායමක් උපයා ගැනීම ප්‍රධානතම අරමුණක් කරගෙනයි. ඒ අරමුණු යථාර්ථයක් බවට පත් කර ගන්න හැකි වෙන්නෙ මුල් කාලයේ සිටම වගාව කෙරෙහි අවධානය යොමුකරගෙන කලට වෙලාවට අවශ්‍ය පරිදි සාත්තු කිරීම් නිසයි. පැපොල් වගාවක් සඳහා යොමුවන ඔබගේ මුඛ්‍ය අරමුණ විය යුත්තේ ශක්තිමත්, නිරෝගී වගාවක් ඇති කර ගැනීම හා ගසේ පහළ මට්ටමේ සිට හැකිතාක් මල් හට ගැනීම ආරම්භ කිරීමට ක්‍රියා කිරීමයි. එහි දී ක්‍රමානුකූලව වගාව සඳහා පොහොර යෙදීම කළ යුතු වෙනවා.ඒ ආකාරයටම කුඩා කාලයේ සිටම වල් පැළවලින් බෝගය ආරක්ෂා කර ගැනීම සඳහා කටයුතු කළ යුතුයි. පැළ වටා උදළුගා වල් පැළ ගලවා ගැනීම කළ යුතු වෙනවා. ගස ක්‍රම ක්‍රමයෙන් වැඩෙන විට, මුල්වලට හානි නොවීමට වග බලාගත යුතුයි. ගස් වැඩුණු පසු, ගසේ මුල සිට සෙ. මී. 90ක් පමණ ප්‍රදේශයක වල් පැළ පාලනය කරන්න ඕනෑ. ගස වටේට වසුන් දැමීම මේ සඳහා හොඳ ප්‍රතිකර්මයක්.වර්තමානය වන විට පැපොල් සඳහා ඉහළ මිලක් නියම වී තිබෙනවා. මේ නිසා පැපොල් වගාව කෙරෙහි යොමුවන ගොවීන්ගේ ප්‍රමාණය දිනෙන් දිනම වැඩි වීමක් දකින්න පුළුවන්. මේ වගාව සඳහා උනන්දු වන්නන්ගේ ප්‍රමාණය වැඩි වන බව අප ආයතනය වෙත උපදෙස් ලබා ගැනීම සඳහා එන පිරිසගෙන්ම පැහැදිලි වෙනවා. තංගල්ල, අම්පාර වැනි ප්‍රදේශවලින් පැපොල් වගාව කෙරෙහි යොමුවන පිරිස වැඩි බව දකින්න පුළුවන්. ඒ වගේ ම මෑතක සිට ශ්‍රී ලාංකේය ජනතාව තුළ පැපොල් අනුභවය සඳහා වැඩි පෙළඹීමක් දකින්න පුළුවන්. ඒ නිසා ම ඉල්ලුමෙහි වැඩි වීමක් දැකිය හැකිය.වර්තමානය වන විට පලතුරු සඳහා ප්‍රමුඛතාවක් තිබෙනවා. ආහාර පාන සැපැයීම් සේවාවලදී, ගුවන් ගමන්, නාවික ගමනාගමනයේදී සංචාරක කර්මාන්තයේ දී මේ තත්ත්වයේ වර්ධනයක් දැකිය හැකියි. පොදුවේ පලතුරුවලට තිබෙන ඉල්ලුම වැඩිවීමත් සමඟම පැපොල් සඳහා වන ඉල්ලුමද වැඩි වී තිබෙනවා. පලතුරු ආශ්‍රිත නිෂ්පාදනවල වර්ධනය පැපොල් ඉල්ලුම වර්ධනය වීම කෙරෙහි බලපා තිබෙන ප්‍රමුඛ කරුණක්. සාමාන්‍යයෙන් දැඩි පෑවීමක් ආවොත් පලදාව අඩුවන නිසා, පැපොල් නිෂ්පාදනය අඩු වෙන්න ඉඩ තිබෙනවා.තමන්ගේ ඉඩමේ එක පැපොල් ගසක් වවා ගන්න පුළුවන් නම් ඒක වඩාත් හොඳ දෙයක්. ඒකට හේතුව වෙළෙඳ පොළ මිල අඩු වැඩිවීම්වලදී එය තමන්ගේ මුදල් පසුම්බියට දැඩි බලපෑමක් නොකරන නිසයි. පලදාව තිබෙන වෙලාවට කිසි ගැටලුවකින් තොරව තමන්ගෙ අවශ්‍යතා ඉටුකර ගැනීමට ඒ මගින් ඔබට හැකියාව ලැබෙනවා. කඩෙන් මිලදී ගන්නා විටදී පැපොල් ගෙඩියේ තත්ත්වය පිළිබඳ උනන්දු විය යුතුයි. නිවැරැදි අවස්ථාවේ හොඳට පැසුණු ගෙඩියක් ද යන්න පිළිබඳ විමසා බලා මිලදී ගැනීම වැදගත්. හොඳට පැසී ඉදුණු ගෙඩියක දීප්තිමත් කහ පැහැයක් දකින්න පුළුවන්. කෘත්‍රිම රසායන ද්‍රව්‍ය යොදාගෙන, පැසුණු නැති අමු ගෙඩියක් වුණත් ඉදුණු තත්ත්වයෙන් පෙන්වීමේ හැකියාව තිබෙනවා. එවන් ගෙඩියක් හඳුනාගැනීම එතරම් අපහසු නෑ. ලෙල්ලෙන් මළානික පැහැයක් පෙනෙන්න තිබෙනවා නම් ඒවා කෘත්‍රිම ක්‍රම මගින් ඉද වූ ගෙඩි බව අවබෝධ කර ගන්න අමාරු වෙන එකක් නෑ.අපේ ආයතනය පැපොල් සංරක්ෂණය කිරීමේ කටයුතු කෙරෙහි අවධානය යොමුකර තිබෙනවා. එය අපේ රටේ අවශ්‍යතාවක් වෙනුවෙන් කැපවීමක්, දේශීය පැපොල් වර්ග අපේ රටෙන් තුරන් වේගන යන අවධානමෙන් අත්මිදීම සඳහා අවශ්‍ය කාර්යභාරය අපෙන් ඉටු වෙනවා. ඒ නිසා පැපොල් බීජ සංරක්ෂණය කිරීමට අප පෙළඹී තිබෙනවා.ඒ වගේම අප අලුත් පැපොල් ප්‍රභේද හඳුන්වාදීමේ කාර්්‍යයේ නිරතව සිටිනවා. මේ සෑම ක්‍රියාමාර්ගයක්ම ගනු ලබන්නේ අපේ රට තුළ පැපොල් වගාව තවදුරටත් ආරක්ෂා කර ගනිමින් ව්‍යාප්ත කිරීමේ අපේක්ෂාව පෙරදැරි කරගෙනයි. පැපොල් වගාව වාණිජ මට්ටමෙන් කිරීමට බලාපොරොත්තු වන අයෙකුට අප ආයතනයෙන් මෙන් ම, ව්‍යාප්ති අංශයේ කෘෂිකර්ම නිලධාරීවරයකුගෙන් උපදෙස් ලබාගත හැකියි’විශේෂ ස්තූතිය - හොරණ, කනන්විල, පලතුරු බෝග පර්යේෂණ හා සංවර්ධන මධ්‍යස්ථානයේ අභිජනන අංශයේ පර්යේෂණ නිලධාරිනී ඉන්ද්‍රානි කළුබෝවිල මහත්මිය</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>24</day>
    </date>
    <link>http://www.dinamina.lk/2010/04/24/_art.asp?fn=f1004244</link>
    <topic/>
    <author>සටහන - ලෙස්ලි කුලතුංග ඡායාරූප - අතුල මුණසිංහ</author>
    <content>ශ්‍රීලංකාවාසීන්ගෙ ප්‍රධාන ආහාරය බත්ය. එම නිසාවෙන්ම වී වගාව සඳහා අපට දිගු ඉතිහාසයක් ද ඇත. එදා පැරැණි ගොවි ගෙවිළියන් වී අටුවා පුරවාගත්තේ ද වී බිස්සේ වී තැන්පත් කළේද බට පොතුª පෙට්ටි, ලී වී පෙට්ටගන්වලට වී ගබඩා කළේ ද ගෝනි මළු පිරෙව්වේ ද පිට රටවලට සහල් අපනයනය කළේ ද ගොවියාගේ දෑතේ මහන්සියෙන් හා අපරිමිත උත්සාහයෙන් ලබාගත් වී අස්වැන්නයි.ගැමිකම සිංහලකම අමතක කර ගොවියා කම්මැලියකු බවට පත් කරමින් පිට රැටියන්ට අත දිගු කළ යුගය අවසන් කිරීමට ජනාධිපති මහින්ද රාජපක්ෂ මහතාගේ මහින්ද චින්තනයෙන් පියවර ගැණිනි. සරුසාර අස්වැන්නක් සඳහා ගොවි මහතුනට ලබා දෙන පොහොර සහනාධාරය ගොවීන් දිරිමත් කළ ප්‍රධාන සාධකයයි.මේ නිසා කම්මැලිකම පසෙකලා ගොවීහු මුඩු බිම්ව තිබූ කුඹුරු අස්වද්දා වී වගාවට නැඹුරු වූහ. එහි ප්‍රතිඵලයක් වශයෙන් මතුගම බෝපිටිය තන්තිරි කුඹුරු යායේ මෙදා කන්නයේ සරුසාර අස්වැන්න නිසා වී වගාවේ රුක්මල් හටගෙන තිබිණි.වී කරල්වල රුක්මල්පිපීම තරම් උතුම් දෙයක් තවත් නැතැයි එදා හෙළ ගොවියෝ පැවැසූහ. මුළු යායටම එය මහත් ආශීර්වාදයක් විය. මෙම බුද්ධ බෝගයෙන් හටගත් රුක්මල් රුක් දෙවියන්ට පූජා කළහ. රුක්මල් පිපී ඇති බව දැනගත් ගොවියා කිසිවෙකුටවත් නොඅගවා ඒවා එකතු කර පුද සත්කාර කළේ ය.එය හාස්කමක් ලෙස සැලකූ®හ. එහි පැරැණි මතය එසේ වූව ද විද්‍යාත්මක මතය නම් වී අස්වැන්න සරුවන විට එහි පොහොර සංයුතියට අනුව හට ගත්බීජ කිරි වැඳීම හොඳින් සිදු වෙයි. පසුව වී ඇට පුපුරා ඒ තුළ දිලීරයක් හට ගෙන ඒවා කහ පාට රුක් මල් ලෙස දිස්වේ.මෙසේ සරුසාර අස්වැන්න නිසා මතුගම තන්තිරි කුඹුරු යායේ වී කරල්වල හටගත් රුක්මල් සහිත වී කරල් ගොවීනට මහත් ආශීර්වාදයක් විය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>24</day>
    </date>
    <link>http://www.dinamina.lk/2010/04/24/_art.asp?fn=f1004245</link>
    <topic/>
    <author>සටහන මානෙල් පුෂ්පකුමාරි</author>
    <content>ශ්‍රී ලංකාවේ උඩරට ප්‍රදේශයේ ව්‍යාප්තව පවතින ඉහළ ආර්ථික වටිනාකමකින් යුතු ජනපි‍්‍රය පලතුරක් ලෙස ස්ට්‍රෝබෙරි හඳුන්වා දිය හැකිය.ඉහළ ඉල්ලුමක් සහිත දේශීය වෙළෙඳ පොළක් මෙම පලතුර සඳහා තිබුණද ඉල්ලුමට සරිලන සැපයුමක් ලබාදීමට නොහැකි තරම්ය. මෙම පලතුර සඳහා විදේශිය වෙළෙඳපොළේද ඉහළ ඉල්ලුමක් පවතී.හෝටල් කර්මාන්තයේදී පලතුරක් ලෙසටත්, අතුරුපසක් ලෙසටත්, අලංකාර කටයුතු සඳහාත් ස්ට්‍රෝබෙරි, පලතුරු යොදා ගනී. එයට අමතරව ජෑම්, සිරප්, ජෙලි, ටින් කරන ලද ස්ට්‍රෝබෙරි, පලතුරු, යෝගට් හා වයින් ආදිය සෑදීම සඳහා අමුද්‍රව්‍යයක් ලෙසත් මෙය යොදා ගනී.ස්ට්‍රෝබෙරි වගාවට බහුලව වැළඳෙන වෛරස් රෝග 02 ක් ඇති බවට පැළෑටි වෛරස් හඳුනා ගැනීමේ මධ්‍යස්ථානය මගින් සිදුකළ පර්යේෂණවලින් හඳුනා ගෙන ඇත.ස්ටෙ‍්‍රීබෙරි පත්‍ර දාර කහ වන වෛරස් රෝගය සහ දුම්කොළ ඉරි වෛරස් රෝගයයි.රෝග ලක්ෂණ – මෙම රෝග දෙකේ විශේෂ ලක්ෂණයක් වන්නේ බාහිරව රෝග ලක්ෂණ නොපෙන්වීමයි. එසේ නමුත් වෛරස් මිශ්‍රව ඇති විට ශාකයේ වර්ධනය බාලවීමත් පෙන්නුම් කරයි. තවද මෙම වෛරස් මිශ්‍රව ඇති විට ශාකයේ අස්වැන්න මෙන්ම අස්වැන්නේ ගුණාත්මයද අඩුවී යයි.මෙම රෝග ලක්ෂණ හඳුනා ගැනීමට ස්ට්‍රෝබෙරි කුලයේ දර්ශක ශාකවලට වෛරසය ඇතුළත් කළ යුතුවේ. එවිට සති දෙකක කාලයකදී රෝග ලක්ෂණ පෙන්වයි. එසේ නැතහොත් රසායනාගාර පරීක්ෂණවලට භාජනය කිරීමෙන් දින දෙකක් (02) තුළදී රෝගය වැළඳී තිබේදැයි තහවුරු කරගත හැකිවේ.රෝගය පැතිරීම - තූඩිත්තන් හා පැළ මැක්කන් ශාකයේ යුෂ උරා බීමේදී රෝගය බෝවීම සිදුවේ. එනම්, රෝගී ශාකයකින් යුෂ උරා බී නැවත නිරෝගී ශාකයට ගොස් එහි යුෂ උරාබීමේදී එම ශාකයට රෝගී වෛරසය ඇතුළත්වීම සිදුවේ.බීජ සහ පරාග මගින්ද රෝග බෝවීම සිදුවේ. සිටුවීම සඳහා රෝගී මවු ශාකවලින් ලබාගන්නා ධාවක කොටස් භාවිත කිරීම මගින්ද රෝගය පැතිරීම සිදුවේ.වෛරසයේ අන්තර් ධාරක ලෙස සැලකෙන වල් දුම්කොළ, වල් ස්ට්‍රෝබෙරි ශාක වගාව අවට තිබීම රෝගය පැතිරීමට උපකාරී වේ.දුම්කොළ ඉරි වෛරස් රෝගය ඒක බීජ පත්‍රී ශාක 30 ක පමණද ද්වි බීජ පත්‍රී ශාක බොහොමයකටද වැළඳේ.රෝග පාලනය - සාර්ථක වගාවක් සඳහා නිරෝගී මවු ශාකවලින් ලබාගන්නා ලද ධාවක පමණක් සිටුවීමට යොදා ගන්න. නිරෝගී මවු ශාකයකින් පටක රෝපණය කර ලබා ගන්නා ලද පැළ සිටුවීමට යොදා ගන්න. වෛරසයකට පාත්‍රීවන වල් දුම්කොළ, වල් ස්ටෙ‍්‍රීබෙරි වැනි වල් පැළෑටි වර්ග ක්ෂේත්‍රය අවටින් ඉවත් කර දමන්න. වර්ධනය දුර්වල වී ගිය කුරු වූ ශාක වගාවේ ඇත්නම් උදුරා විනාශ කරන්න.කූඩිත්තන් වැනි යුෂ උරා බොන කෘමි වර්ග වගාවේ බහුලව සිටීනම් සුදුසු කෘමිනාශක යොදා විනාශ කර දමන්න. ලාභදායී ලෙස තනන ලද ගෘහ තුළ ස්ට්‍රෝබෙරි වගාව කරගෙන යාමෙන් කෘමි රෝග බෝවීම පාලනය කරගත හැක. වගා භූ®මිය තුළ හා අවට ප්‍රදේශය සැමවිටම පිරිසිදුව හා වල් පැළවලින් තොරව තබා ගන්න.මෙලෙස සුදුසු පියවර ගැනීම මඟින් සාර්ථක ස්ට්‍රෝබෙරි වගාවක් තුළින් ඉහළ ගුණාත්මයෙන් යුතු වැඩි අස්වැන්නක් සහ ඉහළ ආර්ථික වාසියක් ලබාගත හැකිය.උපදෙස් - පැළෑටි වෛරස් විශේෂඥපැළෑටි වෛරස් හඳුනා ගැනීමේ මධ්‍යස්ථානය, ගබඩාවත්ත - හෝමාගම.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>26</day>
    </date>
    <link>http://www.dinamina.lk/2010/04/26/_art.asp?fn=n1004261</link>
    <topic>ආර්ථික සංවර්ධනයේ ප්‍රතිලාභගමට ගෙන යන වැඩපිළිවෙළක්</topic>
    <author>මහින්ද අලුත්ගෙදර</author>
    <content>ගෝලීය ආර්ථික අර්බුද හමුවේ රට අත්කර ගෙන ඇති ආර්ථික වර්ධනයේ ප්‍රතිලාභ ගමට ගෙන යාමේ වැඩපිළිවෙළක් සකස් කිරීමට රජය තීරණය කර තිබේ.ඒ අනුව කලාපයේ රටවල් ලබා ගෙන ඇති ආර්ථික ප්‍රගතිය ගමට ගෙනයාමේ ව්‍යූහය සකස් කිරීම පිළිබඳව මෙවර සාර්ක් සමුළුවේදී විශේෂ අවධානයට ලක් කෙරෙන බව විදේශ ඇමැති මහාචාර්ය ජී. එල්. පීරිස් මහතා පැවැසීය.අත්කරගෙන ඇති ආර්ථික ප්‍රගතිය ගමට ගෙනයාමේ වැදගත් කම මෙවර සමුළුවේදී අවධානයට ලක් කරන බවත් ශ්‍රී ලංකාවේ දැනට පවතින ග්‍රාමීය හා නාගරික ජනතාවඅතර ඇති පරතරය අවම කිරීමට ද කටයුතු කළ යුතු බවද මහාචාර්ය ජී. එල්. පීරිස් මහතා පැවැසීය.ඒ මහතා මේ බව සඳහන් කෙළේ කොළඹදී ඊයේ (25) පැවැති මාධ්‍ය හමුවකට එක් වෙමිනි. මේ වන විට සාර්ක් සංවිධානයට වසර 25ක් ගතවන බවත් මේ දක්වා ලබා තිබෙන ප්‍රගතිය හා ඉදිරි අභියෝග ජය ගන්නා ආකාරය පිළිබඳව සාර්ක් රාජ්‍ය නායකයන්ගේ අවධානය යොමු කළ යුතුව ඇති බවත් හෙතෙම සඳහන් කෙළේය.සාර්ක් සංවිධානය ආරම්භයේ දී නායකයන්ගේ අවධානය යොමු වූයේ ප්‍රතිපත්ති නිර්මාණයට බව කී ජී. එල්. පීරිස් මහතා අද වන විට එවැනි ප්‍රතිපත්ති ආදිය ක්‍රියාත්මක කිරීම කෙරෙහි අවධානය යොමු වී ඇතැයි ද කීවේය.කොළඹදී පැවැති සාර්ක් රාජ්‍ය නායක සමුළුවේදී ත්‍රස්තවාදය මර්දනය, ආහාර සුරක්ෂිතතාව හා බලශක්ති අර්බුදය කෙරෙහි පූර්ණ වශයෙන් අවධානය යොමු කළද මෙවර එම සමුළුවේදී කලාපීය ජනතාවගේ සුබ සිද්ධිය වෙනුවෙන් නායකයන්ගේ අවධානය යොමු විය යුතු බවද ඒ මහතා කීය.සාර්ක් කලාපීය රටවල දියුණු මට්ටමේ දේශපාලන, සමාජ ආයතන පවතින බව සඳහන් කළ විදේශ කටයුතු ඇමැතිවරයා එවැන්නකින් ප්‍රයෝජන ලබාගෙන කටයුතු කිරීම සාර්ක් රාජ්‍ය නායකයන්ගේ ප්‍රධාන අරමුණ බවද පැවසීය.ඊට අමතරව ප්‍රජාතන්ත්‍රවාදී ආයතන කෙරෙහිද සාර්ක් කලාපීය රටවල දේශපාලන සංස්කෘතියේ අන්තර්ගතය කෙරෙහිද අවධානය යොමු කිරීමේ වැදගත්කම ඒ මහතා පෙන්වා දුන්නේය.පසුගිය ජනාධිපතිවරණයෙන් හා මහා මැතිවරණයෙන් ජනාධිපති මහින්ද රාජපක්‍ෂ මහතා ප්‍රමුඛ එක්සත් ජනතා නිදහස් සන්ධාන රජය ලද ජයග්‍රහණය කෙරෙහි කලාපීය රටවල නායකයන්ගේ අවධානය යොමු කළ බවද හෙතෙම පැවැසීය.කිසියම් රජයක් රට පාලනය කරන විට නොයෙක් ආකාරයෙන් දුක්ගැනවිලි පැමිණෙන බව සිහිපත් කළ මහාචාර්ය ජී. එල්. පීරිස් මහතා මේ අවස්ථාවේදී වර්තමාන රජය කෙරෙහි පවතින ජනතා විශ්වාසය වර්ධනය වී තිබෙන බවද ප්‍රකාශ කෙළේය.පසුගිය මහා මැතිවරණයෙන් එක්සත් ජනතා නිදහස් සන්ධානයට පාර්ලිමේන්තුවේ තුනෙන් දෙකකට ආසන්න බලයක් හිමිව තිබෙන බව ද කීය.ත්‍රස්තවාදයෙන් ජයගත් පසුව ඇති අභියෝග හදුනාගත යුතු බවත් පසුගිය කාලය පුරා ශ්‍රී ලංකාවේ සිදු වූ දෑ පිළිබඳව සාර්ක් කලාපීය නායකයන්ගේ අවධානය යොමු වන බවත් ඇමැතිවරයා පැවසීය. විදේශ කටයුතු අමාත්‍යාංශයේ අතිරේක ලේකම් රංජිත් උයංගොඩ මහතා ඇතුළු පිරිසක්ද මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>26</day>
    </date>
    <link>http://www.dinamina.lk/2010/04/26/_art.asp?fn=n1004262</link>
    <topic>ජනපති අද සාර්ක් සමුළුවටපිටත් වෙයි</topic>
    <author>ධනුෂ්ක ගොඩකුඹුර</author>
    <content>සාර්ක් රටවල රාජ්‍ය නායකයන්ගේ දහසය වැනි සමුළුවට සහභාගිවීම සඳහා ජනාධිපති මහින්ද රාජපක්ෂ මහතා අද (26) උදෑසන භූතානය බලා යයි.භූතානයේ තිම්පු නුවර දී මෙමස 28, 29 දිනවල පැවැත්වෙන රාජ්‍ය නායක සමුළුවට ජනාධිපතිවරයා සහභාගී වෙයි.භූතානය ඇතුළු සාර්ක් රටවල රාජ්‍ය නායකයන් සමඟ සාකච්ඡාවලට ජනාධිපතිවරයා සිය සිවු දින නිල සංචාරය අතරතුර සහභාගී වීමට නියමිතය.දහසය වැනි සාර්ක් සමුළුව භූතානයේ දී පෙරේදා (24) ඇරඹිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>26</day>
    </date>
    <link>http://www.dinamina.lk/2010/04/26/_art.asp?fn=n1004263</link>
    <topic>සාරධර්ම සුරකින මාධ්‍යවේදීන්මාධ්‍ය ආයතන රැක ගන්නවා</topic>
    <author>නුවන් කොඩිකාර</author>
    <content>සාරධර්මවලින් පිරිපුන් රටක් ගොඩ නැඟීමට සහායවන සියලුම මාධ්‍ය ආයතන හා මාධ්‍යවේදීන් රැක ගැනීමට තමන් දිවි හිමියෙන් කැපවන බව ජනමාධ්‍ය නියෝජ්‍ය ඇමැති ආචාර්ය මර්වින් සිල්වා මහතා පැවසීය.මාධ්‍යවල ප්‍රශ්න විසඳීමට තම දොර පැය 24ම විවෘත බවද හෙතෙම පැවසීය. ඉදිරි කාලයේදී සාරධර්මවලින් පිරිපුන් මාධ්‍යයක් බිහිකරන්නට සහාය ලබාදෙන ලෙස මාධ්‍ය ආයතනවලින් හා මාධ්‍යවේදීන්ගෙන් ඉල්ලා සිටින බවද ඒ මහතා ප්‍රකාශ කෙළේය.ඇළකන්ද අශෝකාරාමයේ ඉදිකිරීමට නියමිත තෙමහල් ගොඩනැඟිල්ලට මුල්ගල තැබීමේ අවස්ථාවට ඊයේ (25) එක්වෙමින් නියෝජ්‍ය ඇමැතිවරයා එසේ සඳහන් කළේය.රටට අහිතකර වැඩසටහන් ප්‍රචාරය නොකරන්නැයි මාධ්‍ය ආයතන වලින් ඉල්ලා සිටින බවද මර්වින් සිල්වා මහතා පැවසීය.තමන් මාධ්‍ය ආයතන හා මාධ්‍යවේදීන්් සමඟ ඉතා මිත්‍රශීලී බව පවසන නියෝජ්‍ය ඇමැතිවරයා ඉදිරියේදී මාධ්‍ය ආයතන ප්‍රධානීන්ගෙන් උපදෙස් ගෙන ඊට අනුකූ®ලව වැඩකරන බවද හෙතෙම කීවේය.නියෝජ්‍ය ඇමැතිවරයා මෙසේද සඳහන් කෙළේය. මාධ්‍ය හරහා ජාති, කුල, ආගම් භේද ඇතිවන්න ඉඩ දෙන්නේ නැහැ.යමක් ප්‍රචාරය කරනව නම් එය රටටත්, ළමා පරපුරටත් හිතකර ලෙස ප්‍රචාරය විය යුතුයි.මේ රටේ අනාගත පරපුර දරුවන්. ඔවුන් රැක ගන්න සෑමවිටම අප වෙහෙසිය යුතුයි. සුරාව සූදුව නැතිකරන අතරතුර රට ගොඩනැඟීමට මාධ්‍ය මෙහෙයවන බවද හෙතෙම කීවේය.මෙහිදී පුෂ්පා රාජපක්ෂ මහත්මිය තෙමහල් ගොඩනැඟිල්ලට මුල්ගල් තැබුවාය. මේ අවස්ථාවට මහා සඟරුවන ද, පළාත් සභා මන්ත්‍රී රන්ද්‍රීර් රොද්‍රිගු මහතා ඇතුළු දායක සභාවේ මහත්ම මහත්මීහු රැසක් ද සහභාගී වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>26</day>
    </date>
    <link>http://www.dinamina.lk/2010/04/26/_art.asp?fn=n1004264</link>
    <topic>රජයේ සංවර්ධන ඉලක්කජය ගැනීමට ඇප - කැප වන්න</topic>
    <author/>
    <content>රජයේ අපේක්ෂිත සංවර්ධන ඉලක්ක ජය ගනිමින් ‘මහින්ද චින්තන ඉදිරි වැඩ පිළිවෙළ’ නිසි පරිදි ක්‍රියාත්මක කිරීමට කැප වන්නැයි අමාත්‍යාංශ ලේකම්වරුන්ගෙන් ජනාධිපති මහින්ද රාජපක්ෂ මහතා ඉල්ලා සිටියේ ය.තවද ජනතා අපේක්ෂාවන් ඉටු කරන්නා සේම තම මාතෘ භූමිය වෙනුවෙන් යුතුකම් ඉටුකළ යුතු බවද ජනාධිපතිතුමා සඳහන් කෙළේ ය.නව අමාත්‍යාංශ ලේකම්වරුන් ඊයේ (25) පස්වරුවේ අරලියගහ මන්දිරයේ දී ජනාධිපති මහින්ද රාජපක්ෂ මහතා අතින් පත්වීම් ලිපි ලැබූ අතර ඔවුන් අමතමින් ජනාධිපතිතුමා මේ බව සඳහන් කෙළේ ය.මෙහි දී අදහස් දැක් වූ ජනාධිපතිතුමා වැඩිදුරටත් සඳහන් කෙළේ අමාත්‍යවරුන්ට මෙන්ම අමාත්‍යාංශ ලේකම්වරුන්ටද අමාත්‍යාංශය පිළිබඳව පුළුල් වගකීමක් පැවරෙන බවයි.එමෙන්ම එක් පළාතක් හෝ එක් දිස්ත්‍රික්කයක් වෙනුවෙන් පමණක් නොව සමස්ත රටේම ජනතාවගේ සුබ සාධනය උදෙසා කටයුතු කිරීම අමාත්‍යාංශ ලේකම්වරුන්ගේ වගකීම බව පෙන්වා දුන් ජනාධිපතිතුමා විශේෂයෙන්ම නොදියුණු පළාත් සහ දිස්ත්‍රික්ක පිළිබඳව අවධානය යොමු කරමින් ඒවා නඟා සිටුවීමට කටයුතු කළයුතු බවද සඳහන් කෙළේ ය.මසකට වරක් ප්‍රගති සමාලෝචන රැස්වීම් පත්වමින් අමාත්‍යාංශයේ ක්‍රියාකාරිත්වය පිළිබඳ සොයා බැලීමේ ඇති වැදගත්කම ද ජනාධිපතිතුමා පෙන්වා දුන්නේය.අතිවිශාල ජනතා විශ්වාසයක් සමඟ රජය ලැබූ ජනවරම අනුව රට ගොඩනැඟීමේ පැහැදිලි වැඩපිළිවෙළක් ක්‍රියාත්මක කිරීමේ හැකියාව ඇති බව මෙහි දී පෙන්වා දුන් ජනාධිපතිතුමා එම ජනතා විශ්වාසය රැක ගනිමින් රට ඉදිරියට ගෙන යාමට කටයුතු කරන්නැයි අමාත්‍යාංශ ලේකම්වරුන්ට පැවැසීය.ජනාධිපති ලේකම් ලලිත් වීරතුංග, ජනාධිපති අතිරේක ලේකම් ගාමිණී සෙනරත් මහත්වරු ද මෙම අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>26</day>
    </date>
    <link>http://www.dinamina.lk/2010/04/26/_art.asp?fn=n1004265</link>
    <topic>නව ඇමැතිවරුන්ට විෂයයන්වෙන් කරන ගැසට් පත එන සතියේ</topic>
    <author>ධනුෂ්ක ගොඩකුඹුර සහ නුවන් කොඩිකාර</author>
    <content>එක්සත් ජනතා නිදහස් සන්ධාන රජයේ නව ඇමැතිවරුන්ට අදාළ විෂයය පථ වෙන් කිරීම පිළිබඳ ගැසට් පත්‍රය ලබන සතියේ නිකුත් කෙරේ.නව ඇමැතිවරුන්ට අදාළ විෂයයන් ශක්තිමත්සම්බන්ධීකරණයක් සහිතව බෙදා වෙන් කිරීමට තීරණය කර ඇතැයි ජනාධිපති ලේකම් ලලිත් වීරතුංග මහතා පවසයි. අමාත්‍යාංශ අතර මනා සම්බන්ධීකරණයක් පවත්වාගෙන යාම සඳහා අමාත්‍යාංශ සම්බන්ධීකරණ ඒකකයක් ද ස්ථාපිත කිරීමට නියමිත බව වීරතුංග මහතා ප්‍රකාශ කරයි.පසුගිය රජයේ අමාත්‍ය මණ්ඩලය ඉහළ අගයක් ගෙන තිබූ අතර ඒ නිසාම විවිධ අමාත්‍යාංශවලට සමගාමී විෂයයන් බෙදා වෙන් කිරීමේ ගැටලු පැන නැගී තිබිණ.මේ නිසා සංවර්ධන ක්‍රියාවලියට යම් යම් බාධා පැන නැගුණු බව පෙන්වා දුන් වීරතුංග මහතා මෙවර පත් කෙරුණු අමාත්‍ය මණ්ඩලයේ අමාත්‍යවරුන් 37 දෙනකු පමණක් සිටින නිසා එවන් ගැටලු පැන නොනඟින බවට විශ්වාසය පළ කෙළේය.ජනාධිපති මහින්ද රාජපක්ෂ මහතා පසුගිය මැතිවරණවල දී ජනතාවට දුන් පොරොන්දුව ඉටු කරමින් සීමිත අමාත්‍ය මණ්ඩලයක් පත් කළ අතර ඔවුහු පසුගිය 23 වැනිදා ජනාධිපති ලේකම් කාර්යාලයේ දී දිවුරුම් දුන්හ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>26</day>
    </date>
    <link>http://www.dinamina.lk/2010/04/26/_art.asp?fn=n1004266</link>
    <topic>පාලිත රංගේ බණ්ඩාරට පහර දුන් එජාප පළාත් සභා මන්ත්‍රී හඳුනාගනී</topic>
    <author>ආරච්චිකට්ටුව සමූහ අතුකෝරාළ යූ. ගුණපාල</author>
    <content>පුත්තලම දිස්ත්‍රික් පාර්ලිමේන්තු මන්ත්‍රී පාලිත රංගේ බණ්ඩාර මහතාට පහර දී තුවාල සිදු කිරීමේ සිද්ධියට අදාළව පැවැති හඳුනා ගැනීමේ පෙරට්ටුවේදී සාක්කි කරුවෝ වයඹ පළාත් සභා එජාප මන්ත්‍රී ශාන්ත සිසිර කුමාර අබේසේකර හා ඔහුගේ රියැදුරු එම්. නිශාන්ත යන අය සැකකරුවන් ලෙස හඳුනා ගත්හ.හලාවත දිසා විනිසුරු කේ. සිවපාක්‍යසුන්දරම් මහත්මියගේ නියෝග මත අතිරේක දිසා විනිසුරු හා මහේස්ත්‍රාත් දර්ශන ද සිල්වා මහතා හමුවේ පැවැති මේ හඳුනා ගැනීමේ පෙරට්ටුවේදී මේ සැකකරුවන් හඳුනා ගන්නා ලද්දේ රැස්වීම පැවැති නිවෙසේ අයිතිකරුවන ඒ. එච්. අබ්දුල් ජෙමියුන් මහතා හා පොලිස් කොස්තාපල් රත්නායක මහතා (60596) විසිනි.සාක්කිකාර ජෙමියුන් මහතා මේ සැකකරුවන් දෙදෙනාම හඳුනා ගත් අතර රංගේ බණ්ඩාර මහතාගේ ආරක්ෂක නිලධාරියා වන කොස්තාපල් වරයා පළමුවැනි සැකකාර පළාත් සභා මන්ත්‍රීවරයා හඳුනා ගත්තේය.මේ සිද්ධියට අදාළව දැනට අත්අඩංගුවේ පසුවන එම්. නිලන්ත ලක්සිරි, අනුර ශාන්ත ගුණසේකර හා එස්. නිශාන්ත පොන්සේකා යන සැකකරුවන් හඳුනා ගැනීමේ පෙරට්ටුවේදී කිසිදු සාක්කිකරුවකු හඳුනා ගත්තේ නැත.පොලිසිය අධිකරණයට කරුණු දක්වමින් කොළඹ ජාතික රෝහලේ ප්‍රතිකාර ලබන රංගේ බණ්ඩාර පාර්ලිමේන්තු මන්ත්‍රීවරයාගෙන් කෙටි ප්‍රකාශයක් ලබාගෙන ඇතත් ඔහුට අස්සන් කිරීමේ හැකියාවක් නොතිබීම නිසා විස්තරාත්මක ප්‍රකාශයක් ලබා ගත නොහැකිවූ බව කීය.සාක්කිකරුවන් වන චමින්ද කුමාර් රත්නායක හා සුරවීර යන මහත්වරුන් පොලිසියට තවත් සැකකරුවන් ගණනාවකගේ නම ලබාදී ඇති බවත් ඒවා කෙටිනම් වලින් ලබාදී ඇති සැකකරුවන් පැහැදිලිව අත්අඩංගුවට ගෙන නොහැකිවී තිබෙන බවත් කීය.සැකකරුවන් තවදුරටත් රක්ෂිත බන්ධනාගාර ගත කරන්නේ නම් පළමුවන සැකකරුට වෛද්‍ය ප්‍රතිකාර ලබාදීමට අවශ්‍ය වන බැවින් ඔහුට වෛද්‍ය ප්‍රතිකාර ලබාදීමට බන්ධනාගාර නිලධාරීන්ට නියෝග කරන්නැයි සැකකරුවන්ගේ නීතීඥ රුවන් ප්‍රනාන්දු මහතා අධිකරණයෙන් කළ ඉල්ලීම පිළිගත් දිසා විනිසුරු කේ. සිවපාක්‍යසුන්දරම් මහත්මිය බන්ධනාගාර නිලධාරින්ට එම නියෝගය කරමින් සැකකරුවන් පස් දෙනා අප්‍රේල් 30 දින දක්වා රක්ෂිත බන්ධනාගාර ගත කිරීමට නියම කළාය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>26</day>
    </date>
    <link>http://www.dinamina.lk/2010/04/26/_art.asp?fn=n1004267</link>
    <topic>මිහින්තලා සෑයේ අකුණු සන්නායක ක්‍රියාවිරහිතයි</topic>
    <author>කිත්සිරි වනසිංහ</author>
    <content>අකුණු සැර වැදීමකින් මිහින්තලා මහාසෑයේ චූඩා මාණික්‍යය, රන්කොත, කොත් කැරැල්ල, හතරැස් කොටුව සහ පේසා වළලුවලට දැඩි ලෙස හානි සිදුව ඇත.ඉකුත් 23 වැනිදා හවස 5.00 - 6.00 අතර ඇද හැලුණු මහ වරුසාවත් සමඟ ඇති වූ අකුණු සර වැදීමකින් මෙම හානිය සිදුවී තිබේ.මිහින්තලා මහා සෑයේ සවිකර ඇති අකුණු සන්නායක පද්ධතියවසර ගණනාවක සිට ක්‍රියා විරහිතව පැවැතීම මෙම විනාශයට ප්‍රධානතම හේතුව බව මිහින්තලා රජමහා විහාරාධිකාරී වලවාහැගුණ වැවේ ධම්මරතන නාහිමියෝ පැවැසූහ.මේ පිළිබඳ වගකිව යුතු අංශ කොතෙක් දැනුම්වත් කළ ද ඊට කිසිදු ප්‍රතිචාරයක් නොදැක්වීම පිළිබඳව තමන් දැඩි සේ කනගාටු වන බවද උන්වහන්සේ ප්‍රකාශ කළහ.අකුණු සර වැදීමෙන් මිහින්තලා මහා සෑයේ චූඩා මාණික්‍යය කළු පැහැ ගැන්වී ඇති අතර රන්කොත ඉරිතලා ආලේප සියල්ල කළු පැහැ ගැන්වී තිබේ.රන්කොත සවිකර ඇති බඳ පුපුරා ඉරිතලා ගොසිනි.හතරැස් කොටුව කම්පනය නිසා ඉරිතැලීමට ලක්ව ඇති බවත් වලවාහැගුණවැවේ ධම්මරතන හිමියෝ පැවැසූහ.චෛත්‍යයේ බටහිර දිශායේ පේසා වළලු තුනෙන් ඉහළ පේශා වළල්ල අඩි 20 පමණ දුරට ගල් ගැලවී විනාශයට පත්ව ඇති අතර ඉන් එහාට අඩි 15ක පමණ ප්‍රදේශයක් පිපිරීමකට ලක්ව තිබේ. මේ අතර අකුණු සන්නායක පද්ධතිය ද විනාශ වී ගොසිනි.මේ පිළිබඳව තොරතුරු සොයා බැලීම සඳහා පූරාවිද්‍යා දෙපාර්තමේන්තුවේ උතුරු හා උතුªරු මැද භාර සහකාර අධ්‍යක්ෂ මහින්ද වීරක්කොඩි මහතාද ඉකුත් 24 පෙරවරුවේ එම ස්ථානයට පැමිණ සිටියේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>26</day>
    </date>
    <link>http://www.dinamina.lk/2010/04/26/_art.asp?fn=n1004268</link>
    <topic> ‘ගුරු සේවය අවුල් කළලිපිය අවලංගු කරන්න’</topic>
    <author/>
    <content>ගුරු සේවය අවුල් කළ අංක ED/2/29/10/20/29 රැස් හා 2010/01/01 දිනැති ලිපිය වහාම අවලංගු කරන ලෙස අධ්‍යාපන වෘත්තිකයන්ගේ සංගමය අධ්‍යාපන අමාත්‍යාංශයෙන් ඉල්ලා සිටී.ගුරු සේවයේ උසස්වීම් සම්බන්ධව වැඩිමනත් උපදෙස් දීමේ අරමුණින් මේ ලිපිය නිකුත් කළ එම ලිපිය සැකසුවත් ගුරු සේවය පිළිබඳව හෝ එහි අන්තර්ග්‍රහන ක්‍රියාවලිය හා උසස් වීම් දීමේ පටිපාටිය ගැන කිසිදු අවබෝධයක් නොමැති වූවන් ලෙස පෙනී යන බවද එම සංගමය පවසයි.මේ නිසා දී ඇති උසස් වීම් පවා යළි සංශෝධනය වී වර්ෂ ගණනක් ලබමින් සිටි වැටුප් පියවර පවා පහතට හෙළීමේ පැහැදිලි අනතුරක් පවතින බවද ඔවුන් සඳහන් කරයි.ඉහත කී ලිපිය නොපමාව අවංලගු කරන ලෙස ද එසේ නොවුන හොත් අකමැත්තෙන් වුවද ගුරු අයිතීන් රැක ගැනීම සඳහා දැඩි ක්‍රියාමාර්ගයන් ගන්නා බවද එම සංගමය දන්වා සිටී.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>26</day>
    </date>
    <link>http://www.dinamina.lk/2010/04/26/_art.asp?fn=n1004269</link>
    <topic>සෑම පුරවැසියකුම පැය අටක් වැඩ කළොත්ශ්‍රී ලංකාව ආසියාවේ ආශ්චර්යය කරනඉලක්කය අසීරු වෙන්නේ නෑ</topic>
    <author>නිරුෂි විමලවීර</author>
    <content>‘අපේ රට නැවත ගොඩනගන්න හැකි එකම නායකයා ජනාධිපති මහින්ද රාජපක්ෂ මහතා පමණයි. ඒ මහතා යුද්ධය ඉතා සාර්ථකව නිමා කළා. ඒ ආකාරයට එතුමා රටේ ආර්ථික සංවර්ධනය සිදු කරන බව විශ්වාසයි.රටේ සියලු ම ජන කොටස් උදාසීන නොවී එතුමාට ඒ සඳහා සහාය දිය යුතුයි. රටේ සෑම පුරවැසියෙකු ම රට වෙනුවෙන් දිනකට පැය අටක් වැඩ කළොත් ශ්‍රී ලංකාව ආසියාවේ ආශ්චර්ය බවට පත් කරන එක අසීරු ඉලක්කයක්’ නොවන බව සිංගප්පූරුවේ උපේක්ඛා බෞද්ධ මධ්‍යස්ථානයේ විහාරාධිකාරී කොටවායේ ඛේමාරාම හිමියෝ ‘දිනමිණ’ ට ප්‍රකාශ කළහ.ශ්‍රී ලංකාව ආසියාවේ ආශ්චර්ය බවට පත් කිරීම ජනාධිපති මහින්ද රාජපක්ෂ මහතාගේ ඒකායන අපේක්ෂාවයි. ශ්‍රී ලංකාව සම්පත් අතින් අනූන රටක්. අපේ රටේ මිනිසුන්ගේ ඇති උදාසීන ගති නැති කරගෙන හැම කෙනෙක් ම රට වෙනුවෙන් වැඩ කළහොත් රට ගොඩනගන එක අසීරු නැහැ.හැම කෙනෙක් ම වැඩකරනවා කියා මා අදහස් කරන්නෙ ළමයෙක් නම් පැය අටක් ඉගෙන ගත යුතුයි. කම්කරුවෙක් නිලධාරියෙක් පැය අටක් සිය කාර්ය කළ යුතුයි. ආගමික නායකයෙක් පැය අටක්වත් ආගමික සේවයක යෙදිය යුතුයි.නැති ව රට ගොඩනගනවා කියා ඕපාදූප කියමින් කාලය කා දමා එම ඉලක්කයට යන්න බැහැ. ඒ වගේ ම රටේ දැනට තිබෙන නීති ලිහිල් වැඩියි. තද නීති පද්ධතියක් රටේ ක්‍රියාත්මක කළ යුතුයි.මැලේසියාව, සිංගප්පූරුව දියුණු වූණේ රටේ හැමෝ ම රට ගැන සිතා ක්‍රියා කළ නිසයි. අපේ රටේ අලුතින් ගුවන් තොටුපොළක්, වරායක්, අධිවේගී මාර්ග මහාමාර්ග, විදුලිබලාගාර ඉදිවෙමින් පවතිනවා.ඒ සියල්ල සමඟින් රටේ වේගවත් සංවර්ධනයක් සිදු වෙනු ඇතැයි විශ්වාස කළ හැකියි. ජනාධිපතිතුමා උතුරු - නැගෙනහිර තිබූ යුද්ධය සාර්ථකව නිමා කළා. ආර්ථිකය නඟා සිටුවීම ද ඒ මහතාට අසීරු ඉලක්කයක් නොවෙයි. රටට නව නීති පද්ධතියක් ගෙන එමින් රට ගොඩනැගීමට එතුමාට හැකියාව තිබෙන බව විශ්වාසයි.සිංගප්පූරුවේ රැෆල් සිටි සාප්පු සංකීර්ණයේ දී පසුගියදා ශ්‍රී ලංකාවේ හස්ත කර්මාන්ත ශිල්පීන්ගේ නිර්මාණ ඇතුළත් අලෙවි ප්‍රදර්ශනයක් පැවැත්වුණි.ශ්‍රී ලාංකීය හස්ත කර්මාන්ත ශිල්පීන් විසි දෙදෙනෙකු සහභාගී වූ එම ප්‍රදර්ශනය සිංගප්පූරුවේ ශ්‍රී ලංකා මහ කොමසාරිස් ජෙයත්‍රි සමරකෝන් මෙනවියගේ ප්‍රධානත්වයෙන් විවෘත කෙරුණු අතර විවෘත කිරීමේ අවස්ථාවට එක් වූ ඛේමාරාම හිමියෝ මෙසේ ද සඳහන් කළහ.ආසියාවේ දැවැන්තම වෙළෙඳ පොළවල් අතර ප්‍රමුඛ ස්ථානයේ පසුවන වෙළෙඳ පොළක් ලෙස සිංගප්පූරුව හඳුන්වන්න පුළුවන්. මෙහි රැෆල් සිටි සාප්පු සංකීර්ණය සිංගප්පූරුවේ පිහිටි බහුලව ජනතාව ගැවසෙන සාප්පු සංකීර්ණයක්.මෙවැනි ජනාකීර්ණ ස්ථානයක ශ්‍රී ලාංකික හස්ත කර්මාන්ත ප්‍රදර්ශනයක් පැවැත්වීමට ලැබීම සැබෑ වාසනාවක් ලෙස හැඳින්විය හැකියි. ශ්‍රී ලාංකික අනන්‍යතාව ලෝකයට කියා පෑමට මෙය හොඳ අවස්ථාවක්.කර්මාන්ත කරුවන්ට ඔවුන්ගේ නිර්මාණ ඉහළ මිල ගණන් යටතේ ඩොලර්වලින් අලෙවි කර ගැනීමේ හැකියාව අවස්ථාව උදා වී තිබෙනවා. ඔවුන් ඉන් උපරිම මිල නෙළාගනු ඇතැයි විශ්වාස කරනවා.අපි අවසානයේ සැබෑ දක්ෂයන් සොයා ගනිමින් මෙම ප්‍රදර්ශනය සඳහා සහභාගී වුණා. අවසන් කර්මාන්ත ශිල්පීන් 22 දෙනෙකු තෝරා ගැනීමට රැබි මහත්මියත් ශ්‍රී ලංකාවට පැමිණියා. ඇයගේ අදහස් අනුව අවසන් තෝරා ගැනීම සිදු වුණා.මම ඒ සඳහා කිසිදු මැදිහත්වීමක් කළේ නැහැ. කෙසේ හෝ අවසානයේ කර්මාන්තකරුවන් ගුවන් තොටුපොළට රැගෙන ඒම දක්වා කාර්යයට මම සහභාගී වුණා. ශ්‍රී ලංකාවේ සිට ඔවුන් සමඟ මාද සිංගප්පූරුවට පැමිණියා.මෙවර පැවැත්වෙන්නේ දෙවැනි ශ්‍රී ලාංකික හස්ත කර්මාන්ත ප්‍රදර්ශනයයි. ඒ නිසා ප්‍රථම අවස්ථාව තරම් අසීරු වුණේ නැහැ. ශ්‍රී ලාංකික හස්ත කර්මාන්ත ශිල්පීන්ට ගුවන්ටිකට්පත්, ආහාරපාන, නවාතැන් පහසුකම් ලබා දෙමින් අයි. සී. ටී. ත්‍රී ඉන්ටර්නැෂනල් ආයතනය අපේ රටෙන් අපේක්ෂා කරන්නේ මොනවාදැයි සමහරුන්ට ප්‍රශ්නයක් වී තිබෙනවා.ඔවුන් අපේ රටෙන් කිසිදු දෙයක් අපේක්ෂා කරන්නේ නැහැ. නමුත් ඔවුන් මෙම ප්‍රදර්ශනය මඟින් මාධ්‍ය හරහා ප්‍රසිද්ධියක් ලබා ගන්නවා. එය ජාත්‍යන්තර වශයෙන් එම ආයතනයට ලැබෙන හොඳ ප්‍රසිද්ධියක්.ශ්‍රී ලාංකික හිමි නමක් ලෙස මෙම කටයුතු සඳහා සතුටින් දායක වුණා. අපේ රටේ ජනතාවට සේවය කිරීමට ලැබීම මගේ ජීවිතේ මා ලබන භාග්‍යයක්. දේශපාලඥයෙක් නොවුනත් මා බෞද්ධ ශ්‍රාවකයෙක් ලාභ වාසි නොතකා ජනතාවට සේවය කිරීම මගේ දර්ශනයයි. එම දර්ශනයේ සිටිමින් රට වෙනුවෙන් මෙම කාර්යයට දායක වුණා.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>26</day>
    </date>
    <link>http://www.dinamina.lk/2010/04/26/_art.asp?fn=n10042610</link>
    <topic>‘මහින්ද චින්තනයේ’ ඉදිරි දැක්ම ක්‍රියාවට නැංවීමට එකමුතුව වැඩ කිරීම අවශ්‍යයි</topic>
    <author>හොරණ විශේෂ බුලත්සිංහල විශේෂ</author>
    <content>“මහින්ද චින්තනයේ” ඉදිරි දැක්ම ක්‍රියාත්මක කළ හැක්කේ සමගි සම්පන්නව එකමුතු වී වැඩ කළොත් පමණයි. කුමන තනතුරු දැරූවත්, නොදැරුවත් අපේ සම්පූර්ණ සවිය යොදා “මහින්ද චින්තන” වැඩපිළිවෙළ ජනතාවගේ සුබසිද්ධිය සඳහා යොදා ගැනීමට අප සියලු දෙනා කටයුතු කළයුතු බව තමන් අවධාරණය කර සිටින බව හිටපු අග්‍රාමාත්‍ය හා රාජ්‍ය කළමනාකරණ සහ ප්‍රතිසංස්කරණ අමාත්‍ය රත්නසිරි වික්‍රමනායක මහතා පැවසීය.ඒ මහතා මෙම අදහස් පළකර සිටියේ ඊයේ (25) එක්සත් ජනතා නිදහස් සන්ධානයේ ජයග්‍රහණය උදෙසා කැපවූ කළුතර දිස්ත්‍රික්කයේ ජනතාවට ස්තුති පළ කිරීම නිමිත්තෙන් හොරණ ශ්‍රී ලංකා නිදහස් පක්ෂ ප්‍රධාන කාර්යාලයේ පැවැති ජනහමුවක් අමතමිනි.මෙය කළුතර දිස්ත්‍රික් පාර්ලිමේන්තු මන්ත්‍රී විදුර වික්‍රමනායක මහතා විසින් සංවිධානය කොට තිබුණු අතර පැමිණ සිිටි පිරිසට කැවුම් කිරිබත් වලින් සංග්‍රහ කිරීමද සිදුකෙරුණි.වැඩිදුරටත් අදහස් දැක් වූ අමාත්‍ය රත්නසිරි වික්‍රමනායක මහතා හොරණ මැතිවරණ බල ප්‍රදේශයේ ජනතාව අගමැති ධූරය තුන්වතාවක් ලබාගත්තා. ඒ ලබාගත්තා වූ ගමනේ අවසානය සිදුවෙලා යැයි මම කියන්නේ නැහැ තවමත්.මම මැතිවරණ වේලාවේදී එක දෙයක් පැවසුවා. එනම්, මහින්ද චින්තනයේ ඉදිරි දැක්ම ක්‍රියාත්මක කිරීමට නම් පරිපාලන ව්‍යූහයේ විශාල වෙනසක් ඇති කිරීමට අවශ්‍ය බව. පෝරම පුරවන කාර්යාල වැඩපිළිවෙළින් අපි ඉවත්විය යුතුයි.ඒ වගකීම ඉටුකිරීමට දැන් පැවරී ඇත්තේ හොරණ ජනතාවටයි. මුළුමහත් ලංකාවටම උචිත පරිපාලන ව්‍යූහයක් සකසා එය ක්‍රියාත්මක කිරීමේ වගකීම දැන් අපිට බාරයි. ජනතාවගේ ජයග්‍රහණය රඳා පවතින්නේ ඒ මතයි.මේ ජයග්‍රහණයේ ඉස්පිල්ලක් ඇලපිල්ලක් ගානේ අයිතිය තිබෙන්නේ විදුර වික්‍රමනායකට නොවෙයි. හොරණ ඇතුළු කළුතර දිස්ත්‍රික්කයේ ජනතාවටයි. දැන් අපි සියලු වාද, භේද අමතක කර දැනට නතර වී තිබෙන සංවර්ධන යෝජනා ක්‍රම ක්‍රියාත්මක කිරීමට පෙළගැසෙන ලෙස මා ජනතාවට ආරාධනා කර සිටිනවා.හොරණ රජමහා විහාරාධිපති රයිගම් සල්පිටි හේවාගම් කෝරළයේ ප්‍රධාන සංඝනායක හොරණ ප්‍රඤ්ඤාසේකර, බටුවිට ශ්‍රී සුදර්ශනාරාමාධිපති, පාදුක්කේ ප්‍රඤ්ඤාවංශ නාහිමිපාණන් ඇතුළු මහා සංඝයා වහන්සේද මෙහිදී අනුශාසනා කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>26</day>
    </date>
    <link>http://www.dinamina.lk/2010/04/26/_art.asp?fn=n10042611</link>
    <topic>නාමල් රාජපක්‍ෂ මහතා නව මන්ත්‍රීවරයකු වශයෙන් දිවුරුම් දීමෙන් අනතුරුව............  </topic>
    <author/>
    <content/>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>26</day>
    </date>
    <link>http://www.dinamina.lk/2010/04/26/_art.asp?fn=n10042612</link>
    <topic> ඉදිරි මාස කීපය තුළ සෞඛ්‍ය ක්ෂේත්‍රයේවෙනස්කම් සිදු කර ආදර්ශයක් ලබා දෙනවා</topic>
    <author>ගාමිණී ඔබේසේකර පොළොන්නරුව විශේෂ</author>
    <content>ඉදිරි මාස කිහිපය තුළදී සෞඛ්‍ය අමාත්‍යාංශයේ ක්‍රියාකාරකම් පිළිබඳ විශාල වෙනස්කම් රැසක් සිදුකොට රටටම ආදර්ශයක් ලබාදෙන බව නව රජයේ සෞඛ්‍ය ඇමති මෛත්‍රිපාල සිරිසේන මහතා පැවසීය.2010 මහ මැතිවරණයේ ජයග්‍රහණය සැමරීම නිමිත්තෙන් පොළොන්නරුව පුලතිසි බුද්ධිමණ්ඩපයේ දී ඊයේ (25) පැවති ජනහමුවකදී ඇමතිවරයා මේ බව සඳහන් කළේය.මෛත්‍රීපාල සිරිසේන අමාත්‍යවරයා එහිදී මෙසේද කීය.පාර්ලිමේන්තු මැතිවරණ ඉතිහාසයේ පළමුවරටයි පොළොන්නරුවේ, අනුරාධපුරයේ කෙනෙකුට සෞඛ්‍ය ඇමතිකම ලැබුණේ.සෞඛ්‍ය ඇමතිකම ගැන සමහරු හිතාගෙන ඉන්නෙ එය ප්‍රභූපන්තියට අයත් තනතුරක් විදිහටයි. මේවා ගමේ අයට කරන්න බැහැ කියලා හැඟීමක් තිබෙනවා. මේ අමාත්‍යාංශය ජනාධිපතිතුමා මට භාරදුන්න වේලාවේ එය ඉතාමත්් සන්තෝෂයෙන් මම භාරගත්තා.පසුගිය කාලයේ රජයේ අමාත්‍යංශ ගණනාවක් පිළිබඳව දැඩි විවේචන තිබුණා. එහෙත් සමීක්ෂණ වාර්තාවලින් පෙන්වා දී තිබෙන්නේ, කෘෂිකර්ම අමාත්‍යාංශය රටේ සංවර්ධනයට ඉහළම දායකත්වය ලබාදී තිබූ බවයි.සෞඛ්‍ය අමාත්‍යංශය බරපතළ ප්‍රශ්න රාශියක් තිබුන අමාත්‍යාංශයක් විදියට තිබුණ බව කියවෙනවා. මේ අමාත්‍යාංශය මට භාරදෙන්න පෙර කරුණු කිහිපයක් එතුමා සඳහන් කළා. ඒ නිසාම මම එම අමාත්‍යාංශය සතුටින් භාරගත්තා.ඉදිරි මාස කිහිපය තුළ මම පොළොන්නරුව මහ රෝහල ජාතික රෝහලක් බවට පත්කරනවා. ඒ සමඟම පොළොන්නරුව දිස්ත්‍රික්කයේ අනෙකුත් රෝහල් පළාත් සෞඛ්‍ය අමාත්‍යාංශ යටතේ, වැඩිදියුණු කිරීමට කටයුතු කරනවා.ඉඩම් සහ ඉඩම් සංවර්ධන නියෝජ්‍ය ඇමති සිරිපාල ගම්ලත්, සමාජසේවා නියෝජ්‍ය ඇමති චන්ද්‍රසිරි සූරියආරච්චි, පොළොන්නරුව දිස්ත්‍රික් පාර්ලිමේන්තු මන්ත්‍රී රොෂාන් රණසිංහ මහත්වරුද මෙම අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>26</day>
    </date>
    <link>http://www.dinamina.lk/2010/04/26/_art.asp?fn=n10042613</link>
    <topic>ශක්තිමත් කිරීමට අගමැති දි.මු. ලබා දුන් දායකත්වය අගය කරනවා</topic>
    <author/>
    <content>ශ්‍රී ලංකාවේ නව අගමැති දි. මු. ජයරත්න මහතාට, ඉන්දියාවේ අගමැති ආචාර්ය මන්මෝහන් සිං මහතා ගේ සුබ පැතුම් පළ වෙයි.සමීප සහ මිත්‍රශීලි සබඳතාවන්ට හිමිකම් කියන ඉන්දීය සහ ශ්‍රී ලංකා සබඳතා ශක්තිමත් කිරීමට ජයරත්න මහතා පුද්ගලිකව දැක්වූ දායකත්වය අගය කරන බව සිං මහතා කියයි.දෙරටේ ජනතාව ගේ යහපත උදෙසා මේ සබඳතා දියුණු කිරීමට නව අගමැතිවරයා සමඟ එක්ව කටයුතු කිරීමට තමන් මහත් කැමැත්තකින් පසුවන බවත් හෙතෙම පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>26</day>
    </date>
    <link>http://www.dinamina.lk/2010/04/26/_art.asp?fn=n10042614</link>
    <topic>ස්වාභාවික විපත් සිදුවන ස්ථාන සොයා බලා ජනතාව සුරකින වැඩපිළිවෙළක් අරඹනවා</topic>
    <author>අමල් යශෝමන් ජයසිංහ</author>
    <content>රට පුරා පවතින ස්වාභාවික ආපදා ස්ථාන නිරීක්ෂණය කොට ජනතාව ආරක්ෂා කෙරෙන සවිමත් වැඩපිළිවෙළක් කඩිනමින් ආරම්භ කිරීමට පියවර ගන්නා බව ආපදා කළමනාකරණ නව අමාත්‍ය ඒ. එච්. එම්. ෆවුසි මහතා පවසයි.ශ්‍රී ලංකාවේ පාරිසරික ස්වාභාවික ආපදා සහ හදිසි ආපදාවලින් අහිංසක ජනතාව ආරක්ෂා කර ගැනීමේ නව වැඩපිළිවෙලක අවශ්‍යතාවය කඩිනමින් ඇති කළයුතුව ඇති බව ද අමාත්‍යවරයා කියයි.අමාත්‍යවරයා තවදුරටත් මෙසේ ද කීය.අප රටේ විශේෂයෙන් ගංවතුර, නාය යාම්, සුනාමි තත්ත්වයන් හා ක්ෂණික ස්වාභාවික අනතුරු පිළිබඳ ව කල් ඇති ව හඳුනාගැනීමේ හා ජනතා ආරක්ෂාව සම්බන්ධව විධිමත් ස්ථිරසාර වැඩපිළිවෙළක් යටතේ ඒ සඳහා විශේෂ නිරීක්ෂණ ඒකකයන් පිහිටුවනු ලබන බව ද අමාත්‍යවරයා කීය.ආපදා කළමනාකරණය ඉතාමත් වැදගත් කාර්යභාරයක්. එය රටට ම බලපාන වඩාත් ගැඹුරින් සලකා කටයුතු කළ යුතු විෂයක් හැටියටයි මා දකින්නේ. හැම විට ම මට බාරදුන් විෂයය මැනවින් ඉටු කිරීමේ ශක්තිය මා තුළ ඇති බව ක්‍රියාවෙන් මා ඔප්පු කර තිබෙනවා.ඒ වගේ ම මෙම විෂය බාරව සිටි හිටපු ඇමතිවරයා ගේ වැඩ සටහන් ද සැලකිල්ලට ගනිමින් නවමු වැඩපිළිවෙළක් ඉතා ඉක්මණින් ආරම්භ කරන බව ද මේ සඳහා නව යෝජනා අදහස්වලට මුල් තැනක් හිමිකරන බව ද පැවැසීය.විශේෂයෙන් ම මෙය අප රටේ අහිංසක ජනතාවට ඍජුවම බලපාන විෂයයක් හැටියටයි මා දකින්නේ. කඳු ආශ්‍රිත ප්‍රදේශවල වෙසෙන අහිංසක ජනතාව ස්වාභාවික විවිධ නොයෙක් ව්‍යසනයනට ගොදුරු වෙනවා.එය මහත් අවාසනාවක්. ඒ ඒ ප්‍රදේශයන් පිළිබඳ ව විධිමත් නිරීක්ෂණයක් කිරීම අත්‍යාවශ්‍ය මෙන් ම කල් නොයවා තිරසාර විසඳුම් ලබා දිය යුතුව ඇති බව ද ඒ සඳහා තමන් ගැඹුරින් විමසා බලා කටයුතු කිරීමට යුහුසුළු වන බව ද කීය.ශ්‍රී ලංකාවේ නොයෙක් දේශගුණික විපර්යාසවල දී රට තුළ ඇතැම් ප්‍රදේශවලට ඍජුවම බලපාන ආපදාවලින් ජනතාව වහාම ආරක්ෂා කර ගත යුතුයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>26</day>
    </date>
    <link>http://www.dinamina.lk/2010/04/26/_art.asp?fn=n10042615</link>
    <topic>ලැබූ පරාජය දරාගත නොහැකිවවිපක්ෂය බොරු චෝදනා නගනවා</topic>
    <author>අලව්ව ඒ. කීර්තිසිංහ</author>
    <content>රටේ සහ අනාගත පරපුරේ හෙට දවස වෙනුවෙන් ජනාධිපති මහින්ද රාජපක්ෂ මහතා ගෙන යන වැඩපිළිවෙළ අනුමත කරමින් මෙවර පාර්ලිමේන්තු මැතිවරණයේ දී එක්සත් ජනතා නිදහස් සන්ධානයට විශාල ජයග්‍රහණයක් මේ රටේ සියලු ජන කොටස් ලබා දුන්නේ යැයි කුරුණෑගල දිස්ත්‍රික්කයට අලුතෙන් තේරී පත් වූ පාර්ලිමේන්තු මන්ත්‍රී හා දඹදෙණිය ශ්‍රී ල. නි. ප සංවිධායක ශාන්ත බණ්ඩාර මහතා පැවැසීය.පරාජයේ විලි වසා ගැනීම සඳහා විපක්ෂය විවිධ චෝදනා නැගුවද නිදහස් හා සාමකාමී ලෙස මෙම මැතිවරණය පැවැති බවද ඔහු අවධාරණය කෙළේ ය. අන් රටවලට වඩා කෘතගුණ දන්නා ජන කොටසක් ශ්‍රී ලංකාවේ වෙසෙන බව සිහිපත් කළ ශාන්ත බණ්ඩාර මහතා එවැනි බුද්ධිමත් ජනතාව බොරු ප්‍රචාරයන්ගෙන් මුළා කළ නොහැකි බවද කීවේය.විවිධ දුෂ්කරතා මධ්‍යයේ එක්සත් ජනතා සන්ධානය දිනවීමට උරදුන් මේ රටේ සියලු ජන කොටස් කැපවීමෙන් කටයුතු කළ බව සිහිපත් කළ ශාන්ත බණ්ඩාර මහතා ඒ සියලු දේශපේ‍්‍රමී ජනතාවට සිය කෘතඥතාව පිරිනමන බවද වැඩිදුරටත් කියා සිටියේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>26</day>
    </date>
    <link>http://www.dinamina.lk/2010/04/26/_art.asp?fn=n10042616</link>
    <topic>අධ්‍යාපනය නැංවීමේ රජයේ වැඩ පිළිවෙළට විපක්‍ෂයේ සිටියත් නොමඳව සහාය ලබා දෙනවා</topic>
    <author>මහරගම විශේෂ වේහැල්ලේ පියතිලක</author>
    <content>රටක් හැදෙන්නේ ඒ රටේ අධ්‍යාපන ප්‍රතිපත්තිය නිවැරැදිවූ තරමටයි. මගේ මුළු දේශපාලන ජීවිතයේම අරමුණ තරුණ පරපුර සවිබල ගැන්විය හැකි අධ්‍යාපන රටාවක් බිහිකිරීමයි.රජය නිවැරැදිව මේ කාරිය කරනවානම් මා විපක්‍ෂයේ මන්ත්‍රීවරයෙක් වුවත් ඒ ජාතික කාර්යයට දෑතම ඔසවා සහාය ලබාදෙනවා යැයි එක්සත් ජාතික පක්‍ෂයේ මන්ත්‍රී මොහාන් ලාල් ග්‍රේරෝ මහතා ප්‍රකාශ කෙළේය. ආගමික වතාවත් ඉටුකිරීම සඳහා නුගේගොඩ සිරිධම්මාරාම විහාරස්ථානයට පැමිණි අවස්ථාවේ ඒ මහතා මේ බව පැවැසීය.තවදුරටත් අදහස් දැක්වූ ඒ මහතා මෙසේද පැවැසීය.රටක විපක්‍ෂය ඇත්තේ හොඳ දේටත් නරක දේටත් විරුද්ධවීමට නොවේ.රජය කරනු ලබන හොඳ දෙයට දෑතම ඔසවා සහායදීම හා ජනතාවට අහිතකර යමක් කිරීමට රජය සැරසේනම් එයට විරුද්ධවීම මගේ ප්‍රතිපත්තියයි. ප්‍රජාතන්ත්‍රවාදය සවිබල ගැන්වෙන්නේ එවිටය.රැකියා විරහිත උපාධිධාරීන් බිහිවන්නේ රජයේ වැරැදි අධ්‍යාපන ප්‍රතිපත්තිය නිසාය. නමට උපාධිධාරීන් බිහි කිරීමෙන් පලක් නැහැ.ලෝකයේ රටේ, රැකියා වෙළෙඳ පොළට අවශ්‍ය උපාධිධාරීන් නිර්මාණය කරනවිට රැකියා විරහිත උගතුන් නිර්මාණය නොවේ.මේ තත්ත්වය ඇතිකිරීමට අප පක්‍ෂයේත් පෞද්ගලිකව මගේත් පූර්ණ සහය ලබාදෙනවා ඇත.විහාරස්ථානයේ නායක හිමි බෝගම්බර රතනජෝති හිමියන් ඇතුළු මහා සංඝරත්නය සෙත් පිරිත් දේශනා කර මන්ත්‍රීවරයාට ආසිරි පැතූ®හ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>26</day>
    </date>
    <link>http://www.dinamina.lk/2010/04/26/_art.asp?fn=n10042617</link>
    <topic>ශ්‍රී ලංකාවේ ආර්ථිකයට සම්බන්ධ වීමටවිදේශ රටවල් දැඩි උනන්දුවක් ගන්නවා</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ ආර්ථිකයට සම්බන්ධවීම සඳහා විදේශීය රටවල් රැසක් දැඩි උනන්දුවකින් පසුවන බව විදේශ කටයුතු ඇමැති මහාචාර්ය ජී. එල්. පීරිස් මහතා පැවැසීය.වසර විස්සක පමණ කාලයක් නොලැබුණු අද්විතීය අවස්ථාවන් රැසක් අද වන විට හිමිව තිබෙන බව සිහිපත් කළ ඇමැතිවරයා ඒ සඳහා ලෝකයේ ප්‍රධාන පෙළේ රටවලආයෝජකයින් විශාල පිරිසක් ඉදිරිපත් වී සිටින බවද අවධාරණය කෙළේය.ඒ මහතා මේ බව කියා සිටියේ කොළඹ දී ඊයේ (25) පැවැති මාධ්‍ය හමුවකට එක් විමිනි.කිසිඳු රටකට හුදෙකලා වී නොසිට විදේශ රටවල් සමඟ සම්බන්ධව කටයුතු කිරීමේ අවශ්‍යතාව පෙන්වා දුන් මහාචාර්ය ජී. එල්. පීරිස් මහතා සුහදව සාකච්ඡා මඟින් අපේ ස්ථාවරය අනෙක් රටවල් වෙත පැහැදිලි කළයුතු බවද සඳහන් කෙළේය.අපේ රටේ අද පවතින අවස්ථා පිළිබඳව අවධානය යොමු කළයුතුව ඇතැයි කී ඒ මහතා උතුරේ ධීවරයන්ට තහනමක් නොමැතිව ධීවර කර්මාන්තයේ නියැළීමට හැකියාව ලැබීමෙන් ඒ ඒ ප්‍රදේශ ආර්ථික අතින් දියුණු වන බවද ප්‍රකාශ කෙළේය.විදේශ රටවල් හා සම්බන්ධවීමෙන් එවැනි අවස්ථාවන්ගෙන් විශාල ප්‍රයෝජන ලබාගත හැකි බවද ඒ මහතා පෙන්වා දුන්නේය.මෑතකදී ශ්‍රී ලංකාව ගත් පියවර රැසක් සාර්ථක වූ බව සිහිපත් කළ ඇමැතිවරයා ත්‍රස්තවාදය පරාජය කිරීමෙන් පසු රට සංවර්ධනය කරා සීඝ්‍රයෙන් ගමන් කරන බවත්, සංචාරක ක්ෂේත්‍රයේද විශාල දියුණුවක් ලබා ඇති බවත් පැවැසීය.තවද ඒ මහතා කියා සිටියේ ශ්‍රී ලංකාවේ විදේශ ප්‍රතිපත්තිය තුළ ඉන්දියාවට විශේෂ ස්ථානයක් හිමිවන බවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>26</day>
    </date>
    <link>http://www.dinamina.lk/2010/04/26/_art.asp?fn=r1004261</link>
    <topic>ඔයා මට ආදරය කළාට ස්තුතියිලබන ආත්මේදී අපි දෙන්නා හමුවෙමු</topic>
    <author>පාණදුර සමූහ</author>
    <content>පාණදුරේ වෙරළබඩ උද්‍යානය අසලට ගොඩ ගසා තිබූ නාදුනන තරුණියගේ මළ සිරුර ඇගේ පියා විසින් හඳුනාගෙන ඇත. පසුගිය මාර්තු මස 08 වැනිදා මෙම මළසිරුර පාණදුර දකුණු පොලිසියට හමුවීමෙන් පසු පාණදුර රෝහලේ මෘතශරීරාගාරයේ තබා තිබුණි.මෙසේ මිය ගොස් ඇත්තේ ලිඳමුලගේ සුජීවා ප්‍රියදර්ශනී නැමැති 24 හැවිරිදි තරුණියකි. මියගිය තරුණියගේ පියා වන මොරටුව රාවතාවත්තේ පදිංචි ජෝශප් සිල්වා නැමැති අය මියගිය තරුණිය ඇගේ ලොකු දුව බව පාණදුර වැඩබලන හදිසි මරණ පරීක්ෂක නීතිඥ සරත් සූරිය ආරච්චි මහතා විසින් පැවැත්වූ හදිසි මරණ පරීක්ෂණයේදී සාක්කි දෙමින් පැවසුවේය.සාක්ෂිකරු මෙසේද කීය.ඇය මාර්තු මස 4 වැනිදා සිට නිවසින් අතුරුදන් වී සිටියා. ඒ ගැන මොරටුව පොලිසියට පැමිණිල්ලක් කළා.කර්මාන්ත ආයතනයක රැකියාවක් කළ ඇය කෙනෙක් සමඟ ප්‍රේම සම්බන්ධතාවයක් පත්වාගෙන ගිය බවට ආරංචියක් ලැබුණා.පෙම්වතා සහ මියගිය තරුණිය අතර හුවමාරු වූ ජංගම දුරකතන හා කෙටි පණිවුඩ ගැනද මරණ පරීක්ෂණයේදී තොරතුරු හෙලිවිය.ඔයා මට ආදරය කළාට ස්තුතියි. ලබන ආත්මේදී අපි දෙන්නා එකට හමුවෙමු යැයි පෙම්වතිය පෙම්වතාට යැවූ එක කෙටි පණිවුඩයක සඳහන් වී තිබුණි.මෙම තරුණිය සහ ඇගේ පෙම්වතා අතර මෙසේ කෙටි පණිවුඩ කීපයක් හුවමාරු වී තිබුණි. ඒවායේ සඳහන් වූයේ දෙදෙනාගේ ආදර සම්බන්ධයට තරුණියගේ මවුපියන් විරුද්ධ වී ඇති බවය.මෙහිදී සාක්කි දුන් මියගිය තරුණියගේ පෙම්වතා. මගෙ පෙම්වතිය මුහුදට පැන සියදිවි නසා ගන්නට ඇති. මම ලිපිකරුවෙකි. අපි දෙදෙනාට නිතර දෙවේලේ හමුවීමට නොහැකි නිසා ජංගම දුරකතනයෙන් කෙටි පණිවුඩ හුවමාරු කර ගැනීමට පුරුදු වී සිටියා.පාණදුර මූලික රෝහලේ සහකාර අධිකරණ වෛද්‍ය නිලධාරී බන්දුල විජේසිංහ මහතා පශ්චාත් මරණ පරීක්ෂණය පැවැත්විය.අධිකරණ වෛද්‍ය වාර්තාවේ සඳහන් කරුණු අනුව මෙම තරුණියගේ මරණය දියේ ගිලී හුස්ම හිරවීමෙන් සිදුවී ඇති බවට වැඩබලන හදිසි මරණ පරීක්ෂක වරයා තීන්දු කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>26</day>
    </date>
    <link>http://www.dinamina.lk/2010/04/26/_art.asp?fn=r1004262</link>
    <topic>ඉංගිරියේ ආබාධිත පුද්ගලයන්ගේදීමනා මාස තුනකින් ලැබී නෑ</topic>
    <author>ඉංගිරිය සමූහ කුමාරි ගමගේ</author>
    <content>ඉංගිරිය ප්‍රාදේශීය ලේකම් කොට්ඨාසයේ ආබාධ සහිත පුද්ගලයින් සඳහා මාසිකව ලබා දුන් දීමනාව දැනට මාස 03ක පටන් ලබා නොදීම නිසා එම පුද්ගලයෝ ඉමහත් අසීරු තත්ත්වයට පත්ව සිටිති.ඉංගිරිය ප්‍රාදේශීය ලේකම් කොට්ඨාසයේ තෝරාගත් අසරණ ආබාධ සහිත පුද්ගලයින් පස්දෙනකු සඳහා මාසිකව රුපියල් තුන් දහස (රු:3.000) බැගින් ලබා දීමට කටයුතු කර ඇත.සමාජසේවා අමාත්‍යාංශයෙන් ලබා දෙන මෙම දීමනාව මේ වසරේ ජනවාරි සිට මේ දක්වා ලබා දී නොමැත.මේ පිළිබඳව කළ විමසුමකදී ඉංගිරිය ප්‍රාදේශීය ලේකම් කාර්යාලයේ නිලධාරියෙක් පැවසුවේ 2010 ජනවාරි මාසයේ සිට මේ දක්වා එම දීමනාව ලබා දීමට අවශ්‍ය මුදල් ලබා දී නොමැති නිසා මුදල් ලැබුණු වහාම හිග මුදල ද සමගින් සියලුම මුදල් ලබා දීමට කටයුතු කරන බවකි.කෙසේ වුවත් මෙම පුද්ගලයින් වෙනුවෙන් කඩිනමින් එම මුදල ලබා දීමට කටයුතු කරනු ඇතැයි ඔවුහු බලාපොරොත්තු වෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>26</day>
    </date>
    <link>http://www.dinamina.lk/2010/04/26/_art.asp?fn=r1004263</link>
    <topic>පොල් ඵලදාව බෙදාගන්නහැමදාම රණ්ඩු කරනවාලු</topic>
    <author>ගම්පහ සංචාරක</author>
    <content>ගම්පහ පොලිස්බල ප්‍රදේශයේ වෙසෙන එක්තරා පවුලකට අයත් නොබෙදු ඉඩමක පදිංචි එම ඥාතිවරු නිතර නිතර වත්තේ ඇති පොල්ඵලදාව බෙදාගැනීම සම්බන්‍ධව දබරකර ගැනීම ගැන ගම්පහ පොලිසියට ඒ පවුලේ කාන්තාවක විසින් පැමිණිලි කර තිබේ.එම හවුල් ඉඩමේ පදිංචි කාරියන් දෙදෙනකු හා එක් පුද්ගලයකු මෙලෙස නිතර දබරකර ගැනීම නිසා පොලීසිය කොතෙක් අවවාද කලත් පිළිනොගන්නා හෙයින්, ගම්පහ අධිකරණයට දෙපාර්ශ්වයම කැඳවා තිබුණි.පොලිසිය විසින් මහේස්ත්‍රාත්වරයා ඉදිරියේ පැමිණිල්ල ඉදිරිපත් කරමින් නොබෙදු ඉඩමේ හවුල්කරුවන් නිතර නිතර අරාවුල් කරගන්නා බවත්, මෙය විසැඳීමට අධිකරණයට යොමුකළ බවත් දන්වනු ලැබීය.පැමිණිලිකාරිය සහ චෝදනා ලැබු කාන්තාවන් ඇගේ සැමියාද ඇමතූ ගම්පහ අතිරේක මහේස්ත්‍රාත් ඉන්දික අත්තනායක මහතා සියලු පාර්ශ්වයන් සාමයෙන් සිටිය යුතු බවත්, අරාවුල් ඇතිකර නොගතයුතු බවත් කියා තරයේ අවවාද කර තිදෙනාටම රුපියල් 50000/- බැගින් පුද්ගල ඇප නියමකරන බවත්, වැඩිදුර විභාගය මැයි මස 03 දින පවත්වන බවත් දැන්වීය. පැමිණිල්ල ගම්පහ පොලිසිය ඉදිරිපත් කළේය. චෝදනා ලැබු කාන්තාව හා සැමියා වෙනුවෙන් නීතිඥ රාජිනි ද සිල්වා මහත්මිය පෙනී සිටියාය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>26</day>
    </date>
    <link>http://www.dinamina.lk/2010/04/26/_art.asp?fn=r1004264</link>
    <topic>හන්තාන චාරිකාවේ දී සරසවි සිසුවියක මිය යෑම</topic>
    <author>හෝමාගම සංචාරක - මංජුල හිරිපිටිය</author>
    <content>ශ්‍රී ජයවර්ධනපුර විශ්වවිද්‍යාලයේ කළමනාකරණ අධ්‍යයන හා වාණිජ පීඨයේ පළමු වසරේ අධ්‍යාපනය හදාරමින් සිටි, විසි එක් හැවිරිදි ඩී. ප්‍රසාදි චාමලී ශිෂ්‍යාවගේ හදිසි මරණයෙන් කම්පනයට පත් වී සිටින ඇයගේ මවුපියෝ හා කිරිවත්තුඩුව ප්‍රදේශවාසීහු මේ පිළිබඳව විධිමත් පරීක්ෂණයක් සිදුකරන ලෙස වගකිවයුත්තන්ගෙන් නැවතත් ඉල්ලති. නුගේගොඩ විශේෂ අපරාධ විමර්ශන අංශය මේ පිළිබඳ පරීක්ෂණය මේ වන විට ආරම්භ කැර ඇත.හෝමාගම කිරිවත්තුඩුව අංක 254 නිවසේ පදිංචි ප්‍රසාදි චාමලි ශිෂ්‍යාව පසු ගිය මාර්තු දහවැනි දින ශ්‍රී ජයවර්ධනපුර විශ්වවිද්‍යාලයේ ශිෂ්‍ය ශිෂ්‍යාවන් පිරිසක් සමඟ හන්තානය බලා ගිය විනෝද චාරිකාවේ දී රෝගී වී ඇය මරණයට පත්වූවාය.චාමලී ශිෂ්‍යාවගේ මව වන කේ. ජයන්තා මහත්මිය තම දියණියගේ හදිසි වියෝවෙන් තවමත් දුක්වන්නීය. ඇය මෙසේ කීවාය.දුව ආසාවෙන් සිටියා විශ්වවිද්‍යාලය මගින් සංවිධානය කර තිබූ නුවර හන්තාන ගමන යෑමට. ගෙදර අපි එයට එතරම් කැමැත්තක් තිබුණේ නැති වුණත් දුවගේ ආශාවට ඉඩ දීලා ගමන යාමට අවසර දුන්නා.දුව කොහේද සිටින්නේ කියා දැන ගැනීමට දහවල් දෙකට පමණ දුරකථනයෙන් දුවට කතා කළා. එවිට දුව කිව්වා හන්තානයේ නගින්නට පටන් ගත්තේ දැන් කියලා. අනතුරුව රාත්‍රී නවයයි තිහට පමණ නැවත දුවට කතා කළ විට ඇමතුම කට් කර දැම්මා.එවිට අපි කල්පනා කළා ඇයි කවදාවත් නැතුව ඇමතුම කට් කළේ කියලා. ඒ නිසාම නැවතත් රාත්‍රී දහයට පමණ දුවගේ යහළුවෙකුගේ දුරකථනයකට ඇමතුමක් ගෙන මම ඇසුවා කෝ ප්‍රසාදි කියලා.එවිට ඒ, යහළුවා කිව්වා ප්‍රසාදි අපට ඉදිරියෙන් තනිවම හන්තානයේ කන්ද බහිනවා කියලා. නැවතත් මඳ වේලාවකින් එම දුරකතනයට ඇමතුමක් ලබා ගැනීමට උත්සාහ කළත් එය සම්බන්ධ කර ගැනීමට නොහැකි වුණා.පසුදින උදෑසන කවුද පිරිමි ළමයෙක් දුරකථනයෙන් කථා කර කිවුවා හැකි ඉක්මනින් කළුබෝවිල රෝහලට පැමිණෙන්නට කියලා. ඒ අනුව සැමියා සමඟ අපි රෝහලට ගිය අවස්ථාවේදී රෝහල භූ®මිය පුරාම විශ්වවිද්‍යාලයේ ශිෂ්‍ය ශිෂ්‍යාවන් පිරී සිටියා.අපි ඒ අයගෙන් ඇසුවා මොකද්ද වුණේ කියලා. කිසිවෙකු මොනවත් කිව්වේ නැහැ. ඒ සමඟ දැන ගන්නට ලැබුණා දුව මිය ගොස් ඇති බව.අපේ දුවට මොකද්ද වුණේ කියලා අනතුරුව රෝහලෙන් විමසූ විට එහි කාර්ය මණ්ඩලයේ අය පැවසුවේ දුව රෝහලට ඇතුළත් කරන විටත් මිය ගොස් සිටි බවයි. දන්නා තරමින් දුවට කිසිදු අසනීපයක් තිබුණේ නැහැ.දුවට මොකක් හරි දෙයක් හන්තානයේ දී වෙලා තිබෙනවා. නුවර හන්තානයේ සිට රෝහල් රැසක් පසු කර දුවව කළුබෝවිල රෝහලට ගෙන ඒම පිළිබඳව ගමන ගිය යහළුවන්ගෙන් විමසූ විට කිසිදු දෙයක් නොකියා සිටීම පිළිබඳවත් සැකයක් තිබෙනවා.අපේ දුවට මොකද්ද හරියට මොකද වුණේ කියලා දැන ගන්නට ඕනේ. චාමලී ශිෂ්‍යාවගේ මරණ නිසා කම්පනයට පත්ව සිටින කිරිවත්තුඩුව ප්‍රදේශවාසීන් හත්සිය පනහකට අධික පිරිසක් ද මේ සම්බන්ධයෙන් විධිමත් පරීක්ෂණයක් පවත්වන ලෙස ඉල්ලමින් ජනපතිටද ලිපියක් යවා ඇත.ඇගේ පශ්චාත් මරණ පරීක්ෂණ කළුබෝවිල මහ රෝහලේ දී සිදු කර වැඩිදුර පරීක්ෂණ සඳහා මෘත දේහයේ ආමාශයේ සහ මොළයේ කොටස් රජයේ රසපරීක්ෂකවරයාට යැවීමට පියවර ගෙන ඇත. රස පරීක්ෂක වාර්තා ලැබෙන තුරු මරණ සම්බන්ධයෙන් විවෘත තීන්දුවක් ප්‍රකාශයට පත්කැර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>26</day>
    </date>
    <link>http://www.dinamina.lk/2010/04/26/_art.asp?fn=r1004265</link>
    <topic>උණුවතුර බීමෙන්සිඟිත්තිය මිය ගිහින්</topic>
    <author>මල්වාන සමූහ – මහානාම විතානගේ</author>
    <content>නොදැනුවත්කම මත රත්කරන ලද උණුවතුර බීමෙන් අවුරුද්දයි මාස තුනක් වයසැති සිඟිත්තියක් මිය යෑමේ ශෝකජනක පුවතක් කන්නිමහර ප්‍රදේශයෙන් වාර්තාවේ.එසේ මියගියේ කන්නිමහර ප්‍රදේශයේ පදිංචිව සිටි කේ. ජී. ගයනී මධුශිකා නමැති අවුරුද්දයි මාස තුනක් වයසැති ළදැරියකි. මේ පිළිබඳව මරණ පරීක්‍ෂණය ගම්පහ හදිසි මරණ පරීක්‍ෂක පී. පී. ආර්. පී. රාජපක්‍ෂ මහතා විසින් ගම්පහ රෝහලේදී පවත්වනු ලැබීය.මෙහිදී කිරිඳීවැල පොලිසියේ පොලිස් කොස්තාපල් ලක්ෂ්මන් මහතාගේ (51511) සාක්කි මෙහෙයවීම යටතේ සාක්කි දුන් මියගිය ළදැරියගේ මව වන ඩබ්ලිව්. සීතා පත්මිණී මහත්මිය සාක්කි දුන්නාය.ගම්පහ රෝහලේ අධිකරණ වෛද්‍ය නිලධාරී එම්. සිවසුබ්‍රමනියම් මහතා විසින් මළසිරුර කපා පරීක්‍ෂා කරන ලදී. ඉදිරිපත්වූ සාක්කි හා වෛද්‍ය වාර්තාව කෙරෙහි අවධානය යොමු කළ මරණ පරීක්‍ෂකවරයා උණුවතුර බීමෙන් මේ මරණය සිදුවී තිබෙන බවට නිගමනය කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>26</day>
    </date>
    <link>http://www.dinamina.lk/2010/04/26/_art.asp?fn=r1004266</link>
    <topic>දහතුන් හැවිරිදි සිසුවියළිඳට වැටී මිය යයි</topic>
    <author>නාගොඩ සමූහ – ටී. එල්. ඒ. පී. හේමපාල</author>
    <content>මුහුණ කට සෝදා ගැනීම සඳහා තම සොහොයුරා සමඟ ළිඳට ගිය දහතුන් හැවිරිදි සිසුවියක් පෙරේදා (24) සවස ළිං කණ්ඩියේ තිබූ ගලක් සමඟ ළිඳට ඇදවැටී මියගොස් ඇතැයි උඩුගම පොලිසිය කියයි.උඩුගම ජර්මන්කන්දේ පදිංචි සිසුවියක මෙසේ මරුමුවට පත්වූයේය. තෙල්ලඹුර දුටුගැමුණු විදුහලේ අටවැනි වසරේ ඉගනුම ලබන ඈපා සෙනෙවිරත්න සංජීවනී මධුෂානි සිසුවියයි. විදුලිය නොමැති අවස්ථාවේදී නිවෙසේ ජලය නොමැතිවීම නිසා දැරිය මල්ලී සමඟ ළිඳට ගිය අවස්ථාවේදී මේ අනතුර සිදුවී ඇති බවට සැකකැරේ.එම මරණය පිළිබඳ වූ හදිසි මරණ පරීක්ෂණයේදී සාක්කිදුන් සංජීවනීගේ සොයුරු ඈපා සෙනෙවිරත්න හසාන් මධුසංක (11) මෙසේ පැවැසීය. අක්කත් මමත් ගෙදර වතුර නොතිබුණ නිසා ඇඟ සෝදගන්න ළිඳට ගියා.ළිඳ අයිනෙ ගල උඩ අක්කා රෙදි ටිකත් තියාගෙන වාඩිවුණා. මම ඇඟ සෝදා ඉවර වෙද්දි අක්ක ළිඳට එන්න නැගිට්ටා. ඒ එක්කම ගල ර¼ෑටා ළිඳට වැටුණා. අක්කාත් “මල්ලී” කියාගෙන ළිඳට වැටුණා. ළිං ගැට්ටට හේත්තුවුන අක්කාගේ ඇඟට ගල ඇවිත් තදඋනා. අක්කා ඊට හිරවුණා. මම කෑ ගැහුවා.අසල හේනේ හිටිය බාප්පා ඇතුළු විශාල පිරිසක් ඇවිත් අලවංගු ලී දමා ගල එහාට කර අක්කා රෝහලට ගෙනිච්චා. අක්කා එහිදී මියගිය බව දැනගත්තා. උඩුගම හදිසි මරණ පරීක්ෂක වෛද්‍ය රංජිත් හේවාවිතාන මහතා මේ මරණය හදිසි අනතුරක් නිසා සිදුවූ මරණයක් බවට තීන්දු කෙළේය. උඩුගම පොලීසියේ සැරයන් 44248 අජින්ත මහතා සාක්කි මෙහෙයැවීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>26</day>
    </date>
    <link>http://www.dinamina.lk/2010/04/26/_art.asp?fn=r1004267</link>
    <topic>නවදගල මහ විදුහලේපන්ති කාමරයකට අකුණුසර</topic>
    <author>නෙළුව සමූහ අයි. එම්. පී. සී. ගුණසේකර</author>
    <content>ඇල්පිටිය නවදගල මහ විදුහලේ පන්ති කාමරයකට පසුගිය සිකුරාදා (23) දහවල් වැදුණු අකුණු පහරකින් ගුරු මහත්මීන් තිදෙනෙකු සහ සිසුන් දෙදෙනෙක් කම්පනයට සහ ක්ලාන්තයට පත්වූහ.විදුහලේ ගොඩනැඟිල්ලකට ද අකුණු පහරින් හානි සිදුවිය.ගුරු මහත්මීන්් තිදෙනා සහ සිසුන් දෙදෙනා ප්‍රතිකාර සඳහා ඇල්පිටිය රෝහලට ඇතුළු කැර ඇති අතර ඔවුන් ප්‍රතිකාර ලබා රෝහලෙන් පිටවී ගිය බව විදුහල්පති ගර්වින් සෙනෙවිරත්න මහතා සඳහන් කෙළේය.අකුණුසර වැදී ඇත්තේ තුන හා හතරවන පන්ති කාමරවලටත් විදුලිය පද්ධතියටත්ය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>26</day>
    </date>
    <link>http://www.dinamina.lk/2010/04/26/_art.asp?fn=r1004268</link>
    <topic>අකුණුසර වැදී නිවෙස වැනසෙයි</topic>
    <author>පෝද්දල සමූහ – ජයන්ත කල්‍යානන්ද</author>
    <content>ගිගුරුම් සහිත වැස්සත් සමග අකුණක් වැදීමෙන් අක්මීමන බෝපේ පෝද්දල කපුහෙම්පල නිවෙසක් කඩා වැටී තාප්පයක් ද විනාශ වී තිබේ. නිවෙසේ අයිතිකරු ගාමිණීමාදුගොඩ මහතා කීවේ හාස්කමකින් මෙන් තමාත් දරු දෙදෙනාත් මවත් තම බිරියත් අකුණු පහරින් බේරුනු බවයි.එදා (23) පාන්දර අකුණු ගගහා වැස්සා. එක පාරටම විශාල එළියක් එක්ක මහා ශබ්දයක් ඇහුණා. දඩපඩ ගාලා ගෙදර වහළ බිත්ති කඩා වැටෙන්න ගත්තා.මම හිතුවේ අපි ඉවරයි කියලා. නමුත් පස්සේ බලද්දි මගේ දරුවන්ට, බිරියට, අම්මට තිබුණේ සුළු සීරිම් තුවාල විතරයි. මගේ උරහිස ටිකක් තුවාල වුනා.නමුත් මේ අකුණු පහරින් ඒ මහතාගේ නිවෙසේ භාගයක්ම විනාශවී, කුස්සිය සම්පූර්ණයෙන්ම බිමට සමතලා වී තිබේ. ගෘහ භාණ්ඩ සියල්ලම වාගේ කැඩී බිඳී ගොස් ඇත. නිවෙසට සිදුව ඇති අලාභය රුපියල් ලක්‍ෂ ගණනකි.බෝපේ පෝද්දල ප්‍රාදේශීය ලේකම් මාලනී ලොකුපෝතාගම මහත්මිය සහ අදාළ නිලධාරීන් පැමිණ සිද්ධිය ගැන පරීක්‍ෂණ පවත්වා තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>26</day>
    </date>
    <link>http://www.dinamina.lk/2010/04/26/_art.asp?fn=s1004261</link>
    <topic>සුපිරි ක්‍රීඩක සචින් උපන් දිනය දාහදිසියේම ශ්‍රී ලංකාවට එයි</topic>
    <author>ප්‍රින්ස් ගුණසේකර</author>
    <content>ලොව සුපිරි ක්‍රිකට් ක්‍රීඩක සචින් තෙන්ඩුල්කාර් පෙරේදා හදිසියේම ශ්‍රී ලංකාවට පැමිණ ජනාධිපති මහින්ද රාජපක්ෂ මහතාගේ පෞද්ගලික වෛද්‍ය එලියන්ත වයිට් මහතාගෙන් ප්‍රතිකාර ලබා නැවැත ඉන්දියාව බලා ගියේය.ජනාධිපති මහින්ද රාජපක්ෂ මහතාගේ උපදෙස් මත විශේෂ ගුවන් යානයකින් පැමිණි තෙන්ඩුල්කාර්ට කටුනායක ගුවන් තොටුපළේ දීම ඉක්මන් කෙටි ප්‍රතිකාර ලබාදී එයින් සම්පූර්ණ සුවය ලබා ඇත.සචින් තෙන්ඩුල්කාර්ගේ උපන් දිනය ද එදිනට යෙදී තිබීම විශේෂත්වයක් වූ අතර ඔහුගේ බිරිය විශේෂඥ වෛද්‍ය අංජලී තෙන්ඩුල්කාර් මහත්මිය ද පැමිණියාය.ඉන්දීය ප්‍රීමියර් ලීග් තරගාවලියේ රෝයල් බැංගලෝර් සමඟ පැවැති අවසන් පූර්ව තරගයේ දී රාහුල් ඩ්‍රාවිඩ් ලබාදුන් උඩ පන්දුවක් රැක ගැනීමට යෑමේ දී සචින් තෙන්ඩුල්කාර්ගේ දකුණු අතේ ඇගිල්ලක් ආබාධයට ලක් විය.එම අවස්ථාවේදී ඉන්දීය වෛද්‍යවරුන් මැහුම් 5ක් දමා තුවාලයට ප්‍රතිකාර ලබාදුන්නද තුවාල අභ්‍යන්තරයේ ප්‍රබල වේදනා හටගෙන ඇත.මේ හේතුව නිසා ඊයේ පැවැත් වූ අවසන් මහා තරගයට සහභාගී වීමේ අවස්ථාවද සචින්ට අහිමි වන බව ඉන්දීය මාධ්‍ය වාර්තා කර තිබුණි.මේ පිළිබඳව ජනාධිපති මහින්ද රාජපක්ෂ මහතා දැනුම්වත් කිරීමෙන් අනතුරුව සචින්ගේ ආබාධය සුව කිරීමට ජනාධිපති පෞද්ගලික වෛද්‍ය ආයුර්වේද වෛද්‍ය විශේෂඥ එලියන්ත වයිට් මහතාගේ සේවය ලැබුණි.මෙයට මාස කිහිපයකට පෙර සචින් තෙන්ඩුල්කාර් පැමිණ ජනාධිපතිතුමාගේ පෞද්ගලික වෛද්‍ය එලියන්ත වයිට් මහතාගෙන් පාදයේ ආබාධයකට ප්‍රතිකාර ලබා සම්පූර්ණ සුවය ලබා ගත්තේ ය. අනතුරුව එක්දින ජාත්‍යන්තර පිටියේ වැඩිම ලකුණු ලබා වාර්තාවක් පිහිටුවීමටද සචින් සමත්විය.වාර්තාව පිහිටුවීමෙන් අනතුරුවද ජනාධිපති මහින්ද රාජපක්ෂ මහතාට විශේෂ ස්තූතිය පුද කිරීමට සචින් අමතක කෙළේ නැත.සචින් තෙන්ඩුල්කාර් මෙවර ප්‍රතිකාර ලබා සුවය ලැබීමෙන් අනතුරුව පැවැසුවේ ක්‍රීඩකයන්ට මෙතරම් සමීපව කටයුතු කරන වෙනත් රාජ්‍ය නායකයකු කිසිදා මුණගැසී නොමැති බවයි.’ක්‍රීඩකයන්ට ජනාධිපති මහින්ද රාජපක්ෂ මහතා ලබාදෙන විශේෂ සහයෝගයට මගේ නොමඳ ස්තූතිය පුද කරනවා’’ සචින් තෙන්ඩුල්කාර් පැවැසීය.ආබාධවලට ලක් වී තරග කිරීමට නොහැකිව සිටි ඉන්දීය ආරම්භක පිතිකරු ගෞතම් ගාම්බීර් හා වේගපන්දු යවන අසීස් නේරාද මෙයට පෙර වෛද්‍ය එලියන්ත වයිට් මහතාගෙන් ප්‍රතිකාර ලබා සම්පූර්ණ සුවය ලබා ගත්හ. ඒ සඳහා ද ජනාධිපති මහින්ද රාජපක්ෂ මහතාගේ සහයෝගය ලැබුණි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>26</day>
    </date>
    <link>http://www.dinamina.lk/2010/04/26/_art.asp?fn=s1004262</link>
    <topic>අන්තර් පළාත් ක්‍රිකට්වැස්සෙන් සේදෙයි</topic>
    <author>ෆවුස් මොහොමඩ්</author>
    <content>අයහපත් කාලගුණ තත්වය හේතුවෙන් මේ සතියේ පැවැති අන්තර් පළාත් සිවුදින ක්‍රිකට් තරගමාලාවේ තරග දෙකම ඊයේ (25) ජය පරාජයෙන් තොරව නිමාවට පත්විය.වර්ෂාව හරස් වුවද පිතිහරඹයෙන් දස්කම් දක්වමින් ශතක 5 ක් වාර්තා කිරීමට කණ්ඩායම් හතරේම ක්‍රීඩකයන් සමත් වූහ.බස්නාහිර උතුර-වයඹමොරටුව ද සොයිසා පිටියේ පැවැති බස්නාහිර උතුර සහ වයඹ කණ්ඩායම් අතර තරගයේ බස්නාහිර උතුර පළමු ඉනිමේ දී දිමුත් කරුණාරත්න සහ කෞශාල් සිල්වා මේ සතියේ පිතිකරුවන් අතර ඉදිරියෙන්ම සිටීමට සමත්වූහ.පන්දු 335 කට මුහුණදුන් දිමුත් කරුණාරත්න හතරේ පහර 19 ක් සහ එක් හයේ පහරක් සමඟ ලකුණු 185 ක් රැස් කළ අතර පන්දු 284 කට මුහුණ දුන් කෞශාල් සිල්වා හතරේ පහර 17 ක් සමඟ ලකුණු 158 ක් රැස් කළේය. මේ දෙදෙනා අතර 3 වැනි කඩුල්ල සඳහා වාර්තාගත ලකුණු 306 ක සම්බන්ධතාවයක් ගොඩනැංවිණි.වයඹ පළමු ඉනිවේදී මයිකල් වැන්ඩෝර්ට් පන්දු 101 කදී හතරේ පහර 14 ක් සහ හයේ පහර 4 ක් සමඟ වේගවත් ලකුණු 100 ක් රැස් කිරීමට සමත්විය.බස්නාහිර උතුර පළමු ඉනිම – 598 (ඕවර 164.1) - දිමුත් කරුණාරත්න 185, කෞශාල් සිල්වා 158, ඇන්ජලෝ පෙරේරා 71 (ජීවන්ත කුලතුංග 67/4, ඩිල්ෂාන්් විමලධර්ම 100/2) සහ දෙවැනි ඉනිම - 71/3 (ඕවර 19) ඇන්ජලෝ පෙරේරා 28, (ඉසුරු උදාන 32/3)වයඹ පළමු ඉනිම – 292 (ඕවර 74.4) - මයිකල් වැන්ඩෝට් 100, දමිත හුණුකුඹුර 46, ජීවන්ත කුලතුංග 37 (මුතුමුදලිගේ පුෂ්පකුමාර 98/3, තිළිණ කණ්ඩම්බි 22/2, සොහාන් බොරලැස්ස 31/2)රුහුණ-කඳුරටකොළඹ සරවනමුත්තු පිටියේ පැවැති රුහුණ සහ කඳුරට කණ්ඩායම් අතර තරගයේ කඳුරට පළමු ඉනිමේ දී පන්දු 238 කදී හතරේ පහර 9 ක් සහ හයේ පහර 3 ක් සමඟ ලකුණු 115 ක් රැස් කිරීමට නදීර නාවෙල සමත් විය.රුහුණ කණ්ඩායමේ පළමු ඉනිමේ දී තිලකරත්න සම්පත් ලකුණු 154ක් රැස් කළ අතර ඊට හතරේ පහර 16 ක් සහ හයේ පහර 3ක් ඇතුළත් විය.කඳුරට පළමු ඉනිම – 271 (ඕවර් 93.2) - නදීර නාවෙල 115, තරංග පරණවිතාන 64, තිලාන් සමරවීර 35, ගීත් අ ල්විස් 25/4, චානක කොමසාරු 64/3) සහ දෙවැනි ඉනිම කිසිවකු නොදැවී 44(ඕවර 12) කාංචන ගුණවර්ධන නොදැවී 26රුහුණ පළමු ඉනිම – 402/6 ඉනිම අත්හිටුවන ලදී. (ඕවර් 108.2) - තිලකරත්න සම්පත් 154, ගීත් අල්විස් 72, හර්ෂ කුරේ 54 (එස්. ප්‍රසන්න 109/4, ජීවන් මෙන්ඩිස් 39/2)</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>26</day>
    </date>
    <link>http://www.dinamina.lk/2010/04/26/_art.asp?fn=s1004263</link>
    <topic>පි‍්‍රමියර් ලීග් තෙවැනි තැන බැංගලෝර් පිලට</topic>
    <author/>
    <content>විශිෂ්ට පන්දු යැවීමක නිරතවූ රෝයල් බැංග්ලෝර් පිලේ නායක අනිල් කුම්බ්ලේ අයි. පී. එල්. තරගමාලාවේ 3 වැනි ස්ථානය සඳහා ඩෙකැන් චාර්ජර්ස් පිල සමඟ පැවැති තරගයේදී ලකුණු 16 කට කඩුලු 4ක් දවාලමින් තම පිලට කඩුලු 9ක ජයග්‍රහණයක් ගෙනදීමට සමත්විය.ඩෙකැන් චාර්ජර්ස් පිල ඕවර 18.3 කදී ලකුණු 82 කට දැවී ගියේය. අනිරාද් සිං ලකුණු 40 ක් සහ වෙනුගෝපාල් රාඕ ලකුණු 24ක් රැස් කළ අතර කුම්බ්ලේගේ විශිෂ්ට පන්දු යැවීමට අනගි සහයක් ලබාදුන් ප්‍රවීන් කුමාර් සහ ජැක් කාලිස් කඩුලු 2 බැගින් දවාලූහ.ලකුණු 83ක ඉලක්කයක් හඹා ගිය බැංග්ලෝර් පිල ඕවර 13.5 කදී ජයග්‍රණය හිමිකර ගත්තේ එක් කඩුල්ලක් පමණක් බිඳ වැටීමෙන් පසුවය.රාහුල් ඩ්‍රාවිඩ් නොදැවී ලකුණු 35ක් ද, කෙවින් පීටර්සන් නොදැවී ලකුණු 29ක් ද රැස් කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>26</day>
    </date>
    <link>http://www.dinamina.lk/2010/04/26/_art.asp?fn=s1004264</link>
    <topic>අමෙරිකා ඔලිම්පික් සූරයාටවසර 2ක තරග තහනමක්</topic>
    <author/>
    <content>මීටර් 400 ධාවන ඉසව්වේ ඔලිම්පික් සූරයකු වන අමෙරිකාවේ ලෂොන් මෙරිට් තහනම් උත්තේජන භාවිතා කිරීමේ චෝදනාවට හසුවීම නිසා වසර 2ක තරග තහනමකට මුහුණ දීමට සිදුවී තිබේ.මීටර් 400 ඉසව්වේ හිටපු ලෝක සූරයා ද වන මෙරිට් තහනම් උත්තේජන පරීක්‍ෂණ 3කින්ම අසමත්වීමෙන් පසු ඔහුගේ නීතිඥවරයා හරහා සිය කනගාටුව ප්‍රකාශ කර ඇත.“මගේ අනුග්‍රහකයන්, පවුලේ අය, මිතුරන් සහ ක්‍රීඩා බලධාරීහු මගේ මේ මෝඩ ක්‍රියාකලාපයට සමාව දෙනු ඇතැයි මං බලාපොරොත්තු වෙනවා. 23 හැවිරිදි මෙරිට් ප්‍රකාශ කළේය.පසුගිය බීජිං ඔලිම්පික් උළෙලේ රන් පදක්කම් ලාභී මෙරිට් පසුගිය වසරේ බර්ලීනයේ පැවැති ලෝක මලල ක්‍රීඩා සූරතාවලියේදී ද ජයග්‍රහණය අත්කරගත්තේය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>26</day>
    </date>
    <link>http://www.dinamina.lk/2010/04/26/_art.asp?fn=s1004265</link>
    <topic>විස්සයි 20 ලෝක කුසලාන ක්‍රිකට් තරගමාලාවට සහභාගි වීම සඳහා........  </topic>
    <author/>
    <content/>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>26</day>
    </date>
    <link>http://www.dinamina.lk/2010/04/26/_art.asp?fn=s1004266</link>
    <topic>ඩී. එස්.-නාලන්දා විස්සයි-20 අවසන් වටයට</topic>
    <author>ජගත් පේ‍්‍රමචන්ද්‍ර</author>
    <content>ශශ්‍රී ලංකා පාසල් ක්‍රිකට් සංගමය සංවිධානය කරන වයස අවුරුදු 19න් පහළ 20/විස්ස ක්‍රිකට් තරගාවලියේ අවසන් පූර්ව වටය නියෝජනය කිරීමට කොළඹ ඩී. එස්. සේනානායක විද්‍යාලය හා කොළඹ නාලන්දා විද්‍යාලය සමත්විය.ඊයේ (25) කොළඹ, එන්. සී. සී. ක්‍රීඩාංගණයේදී මොරටු විද්‍යාලය සමඟ පැවැති තරගයේදී ඔවුහු ලකුණු 9ක තියුණු ජයක් ලැබූහ.ඩී. එස්. සේනානායක විද්‍යාලය කඩුලු 9ක් දැවී 104යි. (20.0)මොරටු විද්‍යාලය සියලුදෙනාම දැවී 96යි.නාලන්දාවට ජයශ්‍රී ලංකා පාසල් ක්‍රිකට් සංගමය සංවිධාන කළ විස්සයි / 20 ක්‍රිකට් තරගාවලියේ ඊයේ (25) සවස පැවැති තරගයෙන් කඩුලු 07 කින් ජයගත් කොළඹ නාලන්දා විද්‍යාලය අවසන් වටයට සූදුසුකම් ලැබුවේ ය.මීගමු මාරිස්ටෙලා සමඟ එන්. සී. සී පිටියේ පැවැති තරගයේ දී නාලන්දා විද්‍යාලයේ නායක දිනුක් ජයසිංහ පන්දු 45කදී හතරේ පහර හතරක් සහ හයේ පහර තුනක් සමඟ නොදැවී ලකුණු 57ක් ලබාගනිමින් කැපී පෙනෙන ඉනිමක් ක්‍රීඩා කෙළේ ය.මාරිස්ටෙලා , 117 / 9, (20.0)නාලන්දා විද්‍යාලය 118 / 3 (16.5)</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>26</day>
    </date>
    <link>http://www.dinamina.lk/2010/04/26/_art.asp?fn=s1004267</link>
    <topic>විස්සයි 20 තරගාවලියේ ජයකොදෙව් කාන්තා පිලට</topic>
    <author/>
    <content>ශශ්‍රී ලංකා කාන්තා ක්‍රිකට් පිලට එරෙහිව පැවැති 3 වැනි සහ අවසාන ඕවර විස්සයි - 20 තරගයෙන් ලකුණු 28 ක ජයක් වාර්තා කළ කොදෙව් කාන්තා පිල තරග 3 කින් සමන්විත විස්සයි 20 තරගාවලිය 3 - 0 ක් ලෙස ජය ගැනීමට සමත්විය.සාන්ත කිට්ස් හී පැවැති මේ තරගයේ පළමුව පන්දුවට පහරදුන් කොදෙව් පිල කඩුලු 9ක් දැවී ලකුණු 112 ක් රැස් කළේ ය.පිළිතුරු ඉනිම ක්‍රීඩා කළ ශ්‍රී ලකා පිල ඕවර 18.2 කදී ලකුණු 84 කට දැවී ගියේය. චමරි අතපත්තු ලකුණු 27 ක් රැස් කළාය. දක්‍ෂ පන්දු යැවීමක නිරත වු අනීසා මොහම්මඩ් ලකුණු 8 කට කඩුලු 4 ක් බිඳ දැමුවාය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>26</day>
    </date>
    <link>http://www.dinamina.lk/2010/04/26/_art.asp?fn=s1004268</link>
    <topic>බෝල්ට්නැවැත ජය ගෙනෙයි</topic>
    <author/>
    <content>116 වැනි පෙන් සහාය දිවීමේ තරගාවලියේ මීටර් 100 සහාය දිවීමේ තරගයේ ජයග්‍රහණය ජැමෙයිකාවට හිමිකර දීමට මීටර් 100 ලෝක සහ ඔලිම්පික් සූර උසේන් බෝල්ට් සමත්විය.පසුගිය වසරේ මේ තරගයේ ජයග්‍රහණය හිමිකරගත් අමෙරිකානු මීටර් 100 සහාය දිවීමේ කණ්ඩායම විසින් තබන ලද වාර්තාව තත්පර දශම 02 කින් බිඳ දමමින් බෝල්ට් ප්‍රමුඛ ජැමෙයිකානු කණ්ඩායම තත්පර 37.90 කින් තරගය අවසන් කළහ.බෝල්ට්ගේ කණ්ඩායමට මාරියෝ ෆෝසිදී, යොහාන් බිලේක් සහ මර්වින් ඇන්ඩර්සන් ඇතුළත් වූහ. උසේන් බෝල්ට්ගේ දස්කම් දැකබලා ගැනීමට වාර්තාගත 54,310 ක ක්‍රීඩා ලෝලීන් සංඛ්‍යාවක් ෆ‍්‍රැන්ක්ලීන් ෆීල්ඩ් පිටියට එක්රැස් වී සිටියහ.කිසිදු පීඩනයකින් තොරව ඉතා සැහැල්ලුවෙන් මේ තරගයට ක්‍රීඩා කළ බව තරගය නිමා කළ බෝල්ට් කියා සිටියේය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>26</day>
    </date>
    <link>http://www.dinamina.lk/2010/04/26/_art.asp?fn=s1004269</link>
    <topic>සිම්බාබ්වේ පිල විස්සයි 20ට සුදානම්</topic>
    <author/>
    <content>සිම්බාබ්වේ කණ්ඩායමට 2009 විස්සයි 20 ලෝක කුසලාන ක්‍රිකට් තරගාවලියට සහභාගි වීමට නොහැකි වූ හෙයින් මෙවර තරගාවලියට එම කණ්ඩායම සහභාගි වන්නේ ඉතාමත් ආස්වාදයක් ලබමිනි.සිම්බාබ්වේ ජනාධිපති රොබට් මුගාබේ සම්බන්ධයෙන් දකුණු අප්‍රිකාවේ හා එංගලන්තයේ බලපෑම් හමුවේ සිම්බාබ්වේ පිල එම තරගාවලියෙන් ඉවත් විය. 2007 මංගල විස්සයි 20 ලෝක කුසලාන තරගාවලියේ දී සිම්බාබ්වේ පිල ක්‍රිකට් ඉතිහාසයේ වඩාත් ම විස්මිත පෙරැලිය සිදු කරමින් ඔස්ට්‍රේලියාව පරාජය කළේය.එම කණ්ඩායමේ සිටි සමහර ක්‍රීඩකයන් මෙවරත් ක්‍රීඩා කරති. කඩුලු රකින්නාද වන ටටෙන්ඩා ටයිබු වැනි ක්‍රීඩකයන් මත ලකුණු රැස්කිරීමේ බලාපොරොත්තු රැඳී තිබේ. රේ ප්‍රයිස් කෙටි ක්‍රිකට් ක්‍රීඩාවේ විශිෂ්ට කීර්තියක් තහවුරු කරගෙන සිටී.දේශපාලන අර්බුද නිසා දැඩි පරිහානියට ලක්වූ සිම්බාබ්වේ පිලේ ක්‍රීඩා කෞශල්‍ය නැවත නගාසිටුවීමට ඉතා වැදගත් අවස්ථාවක් විස්සයි/20 තරගාවලිය හරහා සිම්බාබ්වේ ක්‍රීඩකයන්ට උදාවී ඇත.2005 වසරේ සැප්තැම්බර් මාසයෙන් පසුව ටෙස්ට් ක්‍රීඩා නොකළ සිම්බාබ්වේ කණ්ඩායමට 2006දී දේශපාලන හේතු මත ටෙස්ට් අතහැර දැමීමට සිදුවී තිබිණ.සිම්බාබ්වේ කණ්ඩායම : ප්‍රොස්පර් උට්සෙයා (නායක), ඇන්ඩි බ්ලිග්නෝට්, චමු චිභාභා, එල්ටන් චිගුම්බුරා, චාල්ස් කොවෙන්ට්‍රි, ග්‍රැහැම් ක්‍රෙමර්, ක්‍රෙග් අර්වින්, ග්‍රෙග් ලෑම්බ්, ටිමයිසන් මරුමා, හැමිල්ටන් මසකඩ්සා, ක්‍රිස් පොෆු, රේ ප්‍රයිස්, වුසි සිබන්ඩා, ටටෙන්ඩා ටයිබූ, බ්‍රෙන්ඩන් ටේලර්</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>26</day>
    </date>
    <link>http://www.dinamina.lk/2010/04/26/_art.asp?fn=s10042610</link>
    <topic>සා. අන්තෝනි - ශාස්ත්‍රානන්ද එක් දින ක්‍රිකට් ගැටුම හෙට</topic>
    <author>පාණදුර උතුර සමූහ සහ අළුබෝමුල්ල සමූහ</author>
    <content>පාණදුර සාන්ත අන්තෝනි (පිරිමි) විද්‍යාලය හා දෙහිවල ශාස්ත්‍රානන්ද විද්‍යාලය අතර සම්පත් ගුණතිලක කුසලානය සඳහා ප්‍රථම වරට පැවැත්වීමට නියමිත ඕවර 50 එක්දින ක්‍රිකට් තරගය හෙට (27) මොරටුව ද සොයිසා ක්‍රීඩාංගණයේදී පැවැත්වේ.එංගලන්තයේ හෙල්ප්ලංකා සහ හෝම්පීල්ඩ් පාසල මෙම ක්‍රිකට් තරගය සඳහා අනුග්‍රහය දක්වයි. කොළඹ හා කළුතර යන දිස්ත්‍රික්ක දෙකක පිහිටි පාසල් දෙකක් අතර මෙම ක්‍රිකට් තරගය පැවැත්වීම සුවිශේෂ සිදුවීමකි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>26</day>
    </date>
    <link>http://www.dinamina.lk/2010/04/26/_art.asp?fn=f1004261</link>
    <topic>අධ්‍යාපනයට ජාතික ප්‍රතිපත්තියක් ගෙනෙනවා</topic>
    <author>සාකච්ඡා කළේ -ධම්මික සෙනෙවිරත්න</author>
    <content>අධ්‍යාපන ක්ෂේත්‍රය සම්බන්ධ ඉදිරි ප්‍රතිපත්තිමය වැඩපිළිවෙළ පිළිබඳවත්, රටක් වශයෙන් අප ජයගත යුතු අභියෝග පිළිබඳවත් අධ්‍යාපන අමාත්‍ය බන්දුල ගුණවර්ධන මහතා සමඟ කළ සාකච්ඡාවකි මේ.පසුගිය පාර්ලිමේන්තුවේ ඔබ වෙළෙඳ අමාත්‍යවරයා ලෙස රටේ වැඩි කතාබහට ලක්වුණ විෂය පථයක වගකීම් දැරුවා. මෙවර ඔබට පැවරුණේ විවිධ විචාර විවේචනවලට ලක්වූ අධ්‍යාපන ක්ෂේත්‍රය යි. රටේ අනාගතය සම්බන්ධයෙන් බෙහෙවින් වැදගත් අලුත් වගකීම් දෙස ඔබ මොන විදියට ද බලන්නෙ?අභියෝගවලට ආදරය කරන අමාත්‍යවරයෙක් හැටියට වෙළෙඳ අමාත්‍ය ධුරයේ ජනාධිපතිතුමා පවරපු වගකීම මම ඉෂ්ට කළා. ත්‍රස්තවාදයේ අභියෝගය උච්ඡම අවස්ථාවට පත්ව තිබූ සහ ලෝක ආර්ථික අර්බුදය, ආහාර අර්බුදය, බලශක්ති අර්බුදය වැනි ගෝලීය අර්බුද එකවර දැවෙමින් තිබූ වකවානුවකයි අප ඒ වගකීම් දැරුවේ.එම දරුණු ගෝලීය අර්බුද අපේ දූපතේ අර්බුද ලෙස සමහරු දැකීම නිසා විවිධ අවලාද, අපහාස, උපහාසවලට මුහුණදීමට සිදුවුණත් අපි අපිට පුළුවන් උපරිමයෙන් ජනතාව දැනුවත් කරමින් ජනතාවට ලබාදිය හැකි උපරිම සහන ලබා දුන්නා. පසුගිය අවුරුදු සමය වනවිට ඉතාම සහනශීලී වෙළෙඳපොළ ක්‍රමයක් නිර්මාණය කරගැනීමට අපට හැකිවුණා.පළමුව අපි ජනාධිපතිතුමාව රැක්කා, ආණ්ඩුව රැක්කා, ඒ නිසා රට රැකුණා. දැන් අප ඒ අසීරු යුගය පසුකර අවසන්. නව වෙළෙඳ අමාත්‍ය අප මිත්‍ර ජොන්ස්ටන් ප්‍රනාන්දු අමාත්‍යතුමාටත්, නියොමාල් පෙරේරා නියෝජ්‍ය අමාත්‍යතුමාටත් පසුගිය කාලයේ අප යළි පණගැන්වූ ලක් සතොස වැනි ආයතන වඩා කාර්යක්ෂමව ඉදිරියට ගෙනයමින් ඵලදායී මෙහෙවරක් ඉටුකළ හැකිවනු ඇතැයි මම විශ්වාස කරනවා.ඒ වගේම ඉතාමත් දරුණු ලෙස විවේචනයට හා විචාරයට ලක්වූ ක්ෂේත්‍රයක් වුණේ අධ්‍යාපනය. එය හිටපු අධ්‍යාපන අමාත්‍ය සුසිල් ප්‍රේම ජයන්ත් මැතිතුමාගේ වරදක් හෝ දුර්වලතාවක් ලෙස මම දකින්නේ නෑ.ශ්‍රී ලාංකීය අධ්‍යාපන ක්‍රමයේ නිදහස් අධ්‍යාපනය ක්‍රියාත්මක වෙලා දශක ගණනාවක් ගතවන විට එකී ක්‍රමය විසින් නිර්මාණය කළ අර්බුද රාශියක් හා දුෂ්කරතා ගණනාවක් මතුවී තිබෙනවා.ගුරුවරුන්ට, විදුහල්පතිවරුන්ට ඔවුන්ගේ පැත්තෙන් ප්‍රශ්න රාශියක් ඇතිවෙලා. මවුපියන් මෙන් ම ශිෂ්‍ය ප්‍රජාවටත් ප්‍රශ්න තියෙනවා. මේ සෑම පාර්ශවයකම ප්‍රශ්න සියල්ල කෙටිකාලීන හෝ එක් පුද්ගලයකුගේ ක්‍රියාවක ප්‍රතිඵලයක් නෙවෙයි.මේවා දීර්ඝ කාලයක් තුළ සමස්ත ක්‍රමය විසින්ම ඇතිවී ඇති සමුච්චිත තත්ත්වයක්. ඒ නිසා මේවාට විසඳුම් සෙවිය යුත්තේත් එකිනෙකා දෙසට ඇඟිල්ල දිගු කරගැනීමෙන් නොව වඩා හොඳ විද්‍යාත්මක පදනමක් යටතේ ගැඹුරින් සමාජ සංවාදයකට ලක්කර මහජනතාවගේ අදහස් - උදහස් හා බුද්ධිමතුන් හා විද්වතුන් කියන සෑම පාර්ශවයකම අදහස් ද සැළකිල්ලට ගැනීමෙනුයි. ඒ ඔස්සේ ප්‍රතිපත්තිමය විසැඳුම් මාර්ගයකට එළැඹිය යුතුයි කියල මම විශ්වාස කරනවා.මහින්ද චින්තන ඉදිරි දැක්මට අනුව පංච බල කේන්ද්‍රීය සංකල්ප යටතේ දැනුම එක් කේන්ද්‍රයක් ලෙස දක්වමින් දැනුම් සමාජයක් පිළිබඳ අදහස ඉස්මතු කෙරෙනවා...?මහින්ද චින්තන ඉදිරි දැක්මට අනුව ජාතිය ගොඩනැඟීම සඳහා උපයෝගී කරගන්නා වැඩපිළිවෙළට අදාළව පංච බල කේන්ද්‍රීය සංවර්ධන මාවතක් පිළිබඳ ඉදිරිපත් කෙරෙනවා.එහි එක් කොටසක් දැනුම කේන්්ද්‍රීය සංවර්ධනය යි. ඒ කියන්නේ මේ රටේ අනාගතය ලක්ෂ 40කට අධික දූ – දරු පිරිසකගේ අනාගතය පිළිබඳ වගකීම ජනාධිපතිතුමා විසින් මා වෙත පවරා දී ඇත්තේ මේ කාර්යය නිසි ලෙස කරයි කියන උපරිම විශ්වාසයෙන් යුතුවයි.ඒ උපරිම විශ්වාසය කඩනොකොට මට කළ හැකි උපරිම සේවය කිරීම සඳහා කැපවී වැඩකරන්න සූදානම්. එහිදී මට වැටහෙන ආකාරයට ජනාධිපතිතුමා විසින් 1930 ගණන්වල ඉදිරිපත්වුණු නිදහස් අධ්‍යාපන පනත නිදහස් අධ්‍යාපනය වඩා සුරක්ෂිත කොට පෝෂණය කිරීමට හැකිවන පරිදි එම පනතේ අවශ්‍ය වෙනස්කම් ඇතිකිරීමට විද්වත් කමිටුවක් පත්කර වාර්තා ලබාගෙන තිබෙනවා. එය තවදුරටත් පුළුල් සංවාදයකට ලක් කිරීම සඳහා උත්තරීතර ආයතනය වන පාර්ලිමේන්තුවට විශාල වගකීමක් තියෙනවා.ඒ වගකීම ඉටුකළ හැකිවන පරිදි පාර්ලිමේන්තු තේරීම් කාරක සභාවක් පත්කර, ඊට අධ්‍යාපනඥයන්, විද්වතුන්, බුද්ධිමතුන්, ගුරුවරුන්, විදුහල්පතිවරුන්, වෘත්තීය සමිති සංවිධාන, ආගමික නායකයන්, ආදි ශිෂ්‍ය සංගම්, ගුරු - දෙගුරු සංගම් යනාදීන්ගේ යෝජනා විමසා සිටිනවා. අනාගත පරම්පරාව වෙනුවෙන් ඉදිරිපත් කළ හැකි එම යහපත් යෝජනාවලට කන්දී, දේශපාලන පක්ෂ – පාට භේදයකින් තොරවතේරීම් කාරක සභාව හරහා ජාතික අධ්‍යාපන ප්‍රතිපත්තියක් සකස්කර ගැනීමට කටයුතු කරනවා.ජාතික අධ්‍යාපන ප්‍රතිපත්තියක් සකසා ඊට අවශ්‍ය යම් නීතිමය රාමුවක් ලබාදීම සඳහා පාර්ලිමේන්තුවට පනතක් ලෙස ඉදිරිපත් කරන්න අදහස් කරනවා.එම පනතට අනුව අධ්‍යාපනය මෙහෙයවීමේ වගකීම විෂයභාර අමාත්‍යවරයා හැටියට මම භාර ගත්තොත් මට එය පළාත් සභා අමාත්‍යවරුන්ගේත් සහාය ලබාගෙන අතුරු ප්‍රශ්න පැන නොනඟින පරිදි වඩා ඵලදායී ලෙස මෙහෙයවීමට හැකිවේ යැයි මම සිතනවා.නමුත්, බොහෝවිට අපි දකිනවා මේ රටේ වෙනස්කම් ඇති කරන්න ගියාම උද්ඝෝෂණ, විරෝධතා මතුවෙනවා. අධ්‍යාපන ක්ෂේත්‍රය පිළිබඳ ඔබට ඇති දැක්මත් සමඟ ඔය ආකාරයෙන් ක්‍රියාත්මක වීමේදී සමහරු කියන්න පුළුවන් ඔය හදන්නෙ නිදහස් අධ්‍යාපනය අවසන් කරන්න කියල. මේ ගැන ඔබ මොකද කියන්නෙ?ඔය සටන් පාඨ දේශපාලනයට ශ්‍රී ලංකාවේ තවදුරටත් කළ හැකි කාර්යභාරයක් තියෙනවා කියල මම විශ්වාස කරන්නෙ නෑ. මොකද මේ රටේ ලක්ෂ සංඛ්‍යාත මවුපියන් පිරිසක් අද යථාර්ථය තේරුම්ගෙන සිටිනවා.අපට බුද්ධිමත් ජනතාවක් සිටිනවා. ඒ වගේම ජනාධිපතිතුමා කිසිදිනෙක නිදහස් අධ්‍යාපනය විනාශ වීමට ඉඩ නොතබන නායකයෙක් බව රටේ සමස්ත ජනතාව දේශපාලන භේදයෙන් තොරව පිළිගන්නවා.අපි නිදහස් අධ්‍යාපනයේ ඵලයක් ලෙස මහා විද්‍යාල, මධ්‍ය මහා විද්‍යාල හරහා රුපියල් එකසිය අසූවේ බැංකු ණයට විශ්වවිද්‍යාල අධ්‍යාපනය ලබලා මෙතැනට පැමිණි අය. එනිසා අපි නිදහස් අධ්‍යාපනය විනාශ කිරීමට දායක නොවන බව මේ රටේ මවුපියෝ දන්නවා.ඒ වගේ ම ඔබ සඳහන් කළ ආකාරයේ විරෝධතා මතුවෙන්නෙ වෙනස්කම්වලට පෙර පුළුල් සංවාදයක් රට තුළ ඇති නොවුණොත්. ඒ නිසා තමයි මම මුලින් සඳහන් කළේ කිසිම භේදයකින් තොරව ශ්‍රී ලංකවේ සෑම දේශපාලන පක්ෂයක් ම නියෝජනය කරන පාර්ලිමේන්තු මන්ත්‍රීවරුන් ගේ සහභාගිත්වයෙන් තේරීම් කාරක සභාවක් ඇති කරනවා කියලා.ඒ ඔස්සේ යම් එකඟතාවකට එන්න පුළුවන්. එහෙම වුණාම ඒ එකඟතාව මත බහුතර විද්වතුන්ගේ් කැමැත්ත ද ඇතිවන රට පිළිගන්න අධ්‍යාපන ප්‍රතිපත්තියකට අපි යොමුවෙනවා. එවිට ඔය විදියේ විරෝධතා ඇති වෙයි කියලා මම සිතත්නෙ නෑ.යුද්ධය අවසන් කළ පසුබිමක ස්ථාවර හා ශක්තිමත් ආණ්ඩුවක් ද ජනතාව නිර්මාණය කර දී තිබෙනවා. රට ගොඩනැඟීම සඳහා දැන් ලැබී තිබෙන්නේ ඉතිහාසයේ නොවූ විරූ ස්වර්ණමය අවස්ථාවක්. මේ අවස්ථාව කිසි ලෙසකින් හෝ පැහැර හැරියොත් එය විශාල අපරාධයක්. අලුත් අමාත්‍ය මණ්ඩලය හා පාර්ලිමේන්තුව මේ වගකීම මොන විදියට ද තේරුම් ගන්නෙ?අලුත් ඇමැති මණ්ඩලයේ වගකීම් පවරන අවස්ථාවේ ජනාධිපතිතුමා ඉතාම පැහැදිලි ව සඳහන් කළා, මේ වගකීම් භාර දෙනවා වගේ ම අමාත්‍යවරු ඒ වගකීම් ඉෂ්ට කරන ආකාරය පිළිබඳ පසු විපරම් කරන බව.ඒ අනුව වගකීම් නිසි ලෙස ඉටු කළ නොහැකි අමාත්‍යධූර අවශ්‍යයෙන් ම එතුමා වෙනස් කරන බවත් දැනුම් දුන්නා. මොකද, ඇමැතිවරුන් හෝ පුද්ගලයන් පිනවීම නෙවෙයි ජනාධිපතිතුමාට තියෙන වගකීම. සමස්ත රට පිනවීම තමයි එතුමාට පැවරී තියෙන්නෙ.එය කළ හැක්කේ උදා වී ඇති ස්වර්ණමය අවස්ථාවේ අලුත් ශ්‍රී ලංකාවක් නිර්මාණය කිරීම සඳහා වැඩ කිරීමෙන්. ඒ නිසා එතුමා කිසිම බලවේගයකට, පුද්ගලයකුට හෝ පුද්ගල කණ්ඩායමකට යටත් නොවී අවශ්‍ය තීරණ ගනීවි.මට මේ වැඩේ කරන්න බැරිවුණොත් මාව මේ අමාත්‍යාංශයෙන් ඉවත් කරයි. මා එය දැන සිටිය යුතුයි, එය පිළිගැනීමට සුදානමින් සිටිය යුතුයි.මට මෙය කරන්න බැරිනම් කළ හැකි වෙනත් අයකුට භාරදීම තමයි මගෙත් යුතුකම.මේ වන විට ත්‍රස්තවාදයේ අභියෝගය, ස්ථාවර ආණ්ඩුවක් පිළිබඳ අභියෝගය ආදී බලවත් අභියෝග ආණ්ඩුව ජයගෙන අවසානයි. මේ ආණ්ඩුව වහා ජයගත යුතු ප්‍රමුඛතා හෝ ඉදිරි අභියෝග ලෙස ඔබ හඳුනාගන්නේ මොනවාද?අද රට මුහුණ දෙන ප්‍රධාන අභියෝගය තමයි සංවර්ධනය පිළිබඳ අභියෝගය. රැකියාවල් ඇති කිරීම, බඩගින්න – මන්දපෝෂණය නැති කිරීම, වඩා හොඳ අධ්‍යාපනයක්, සෞඛ්‍යයක් ලබා දී ජනතාවගේ එම ගුණාත්මක අගයන් වැඩිකර මේ රට ආසියාවේ ආශ්චර්යය බවට පත් කිරීම. එය වචනවලින් කියනවාට වඩා විශාල අභියෝගයක්.මේ සංවර්ධන අභියෝගය ජය ගැනීමට නොහැකි වූ ප්‍රධාන බාධකය කුරිරු ත්‍රස්තවාදය යි. ත්‍රස්තවාදය සම්පූර්ණයෙන් පරදවා ඒ අභියෝගය ජයගත් පසු සිංහල - දෙමළ - මුස්ලිම් – බර්ගර් – මැලේ සියලු ජනතාවට කැමැති තැනෙක ජීවත් විය හැකි හා ජීවනෝපාය සලසාගත හැකි අලුත් ශ්‍රී ලංකාවක් ගොඩැනැඟීම තමයි හෙට දවසේ ප්‍රධාන අභියෝගය.එය ජය ගැනීම සඳහා නිවැරැදි නායකත්වයක්, කැපවීමක්, පළපුරුද්දක්, දැනුමත්, නිර්භීතභාවයත්, ජනාධිපතිතුමා ළඟ තියෙනවා. ඔහුට සහාය දෙමින් වැඩ කරන එක ඇමැතිවරුන් ගේ පමණක් නොවෙයි රටේ සමස්ත ජනතාවගේ යුතුකම. ඒ සදහා අපි කවුරුත් වැඩි වැඩියෙන් වැඩ කළ යුතුයි.වරක් සිංගප්පූරුවේ මුදල් අමාත්‍යවරයා මෙවැනි ප්‍රකාශයක් කළා. ශිෂ්‍යයන් පාසල තුළත්, විශ්වවිද්‍යාල ශිෂ්‍යයන් සරසවි තුළත්, ගොවීන් ගොවිබිම් තුළත්, කම්කරුවන් කම්හලතුළත්, වැඩි වැඩියෙන් වැඩ කිරීම තුළින් පමණක් මේ රටට සෞභාග්‍ය උදාකරගත හැකියි කියලා.පුද්ගලයෙක් වුණත්, පවුල වුණත්, වෙනත් සංවිධානයක් වුණත්, රටක් වුණත් දියුණුව කරා ගෙනයාහැක්කේ කතා පැවැත්වීමෙන් නොව වැඩකිරීමෙනුයි.වැඩි වැඩියෙන් වැඩ කිරීමෙන් ඕනෑම අභියෝගයක් ජය ගැනීමට පුුළුන්. ත්‍රිවිධ හමුදාවේ රණවිරුවන් ඔප්පු කර ඇති සත්‍යයත් එයයි.ලෝකයේ තිබුණු දරුණුම හා ම්ලේච්ඡ ත්‍රස්තවාදී ව්‍යාපාරයට එරෙහි ව දිවිහිමියෙන්, කැපවීමෙන් වැඩ කරලා ජයග්‍රහණය ලබන්න ඔවුන්ට පුළුවන් වුණා. ඒ නිසා රටේ ජනතාව වෛරී දේශපාලනයෙන් මිදිලා, ඔබ සඳහන් කළ පරිදි මේ ස්වර්ණමය අවසථාව පාවිච්චි කරල, සියලු දෙනාම පටු දේශපාලන න්‍යයාපත්‍රවලට කොටු නොවී වැඩි වැඩියෙන් වැඩ කළොත් ඒකෙ ප්‍රතිඵලය රටටත්, ජනතාවටත්, අනාගත පරම්පරාවලටත් ලැබේවි කියලා විශ්වාස කරනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>26</day>
    </date>
    <link>http://www.dinamina.lk/2010/04/26/_art.asp?fn=f1004262</link>
    <topic/>
    <author>ගවේෂණය මෙහෙයවූයේ - නදීකා දිල්හානි ඩයස්</author>
    <content>සමානුපාතික නියෝජන ක්‍රමය හඳුන්වාදීමෙන් පසු මෙරට බලයට පත් කිසිදු දේශපාලන පක්ෂයකට ලබා නොදුන් විශාල ජයග්‍රහණයක් අප්‍රේල් 8 වැනිදා පැවැති මැතිවරණයෙන් ජනතාව එක්සත් ජනතා නිදහස් සන්ධානයට ලබා දී තිබේ.පාර්ලිමේන්තු මැතිවරණයේ සමස්ත ප්‍රතිඵලය අනුව එක්සත් ජනතා නිදහස් සන්ධානය හිමි කර ගෙන ඇති මන්ත්‍රී ආසන සංඛ්‍යාව 144 කි. එක්සත් ජාතික පක්ෂයට ලැබී ඇත්තේ ආසන 60 ක් පමණි.දෙමළ ජාතික සන්ධානය ආසන 14 ක් දිනා ඇති අතර ප්‍රජාතන්ත්‍රවාදී ජාතික සන්ධානය ආසන 7 ක් හිමි කර ගෙන තිබේ. මහ මැතිවරණයේදී එක්සත් ජාතික පක්ෂයට එක් දිස්ත්‍රික්කයක් හෝ ජයග්‍රහණය කිරීමට නොහැකි වීම කැපී පෙනෙන කාරණයකි.දිස්ත්‍රික්ක 20කම ජයග්‍රහණය එක්සත් ජනතා නිදහස් සන්ධානය සතුවූ අතර ඉලංගෙයි තමිල් අරසු පක්ෂය හෙවත් දෙමළ සන්ධානය යාපනය හා වන්නි දිස්ත්‍රික්ක දෙක ජයග්‍රහණය කිරීමෙහි සමත් විය.ජනාධිපතිවරණයට සාපේක්ෂව මේ මැතිවරණයේදී ඡන්දය ප්‍රකාශ කළ ප්‍රතිශතය පහත වැටී ඇතත් එජනිස එජාපයට වඩා ඡන්ද විසි පන් ලක්ෂයක් පමණ ලබා ගෙන තිබේ.මේ අති විශිෂ්ට ජයග්‍රහණයත් සමඟ සන්ධාන රජය පාර්ලිමේන්තු බලයේ 2 / 3 සීමාවට ළඟාවී සිටී. 2 / 3 බලයක් තහවුරු කර ගැනීම සඳහා ඔවුන්ට තවත් අවශ්‍ය කරන්නේ මන්ත්‍රී ආසන 06 ක සහයෝගය පමණි. ව්‍යවස්ථා සම්පාදන ක්‍රියාවලියේදී 2 / 3 බලයක් සඳහා අවශ්‍ය කරන්නා වූ ඉතිරි මන්ත්‍රී ධුර සංඛ්‍යාව සොයා ගැනීම රජයට අභියෝගයක් නොවේ.විපක්ෂයේ සිටින මන්ත්‍රීවරුන්ගෙන් යම් ප්‍රමාණයක් රට ගැන සිතීමට ඉඩ ඇති බැවිනි. කෙසේ වුවද වඩා වැදගත් වනු ඇත්තේ 2 / 3 බලයක් සඳහා අවශ්‍ය කරන්නා වූ ඉතිරි මන්ත්‍රී ධුර කිහිපය සොයා ගැනීමට නොව රටේ ඉදිරි අනාගතය පිළිබඳ කල්පනා කර ආණ්ඩු පක්ෂය හා විපක්ෂය යම් සම්මුතියකින් යුතුව ක්‍රියා කිරීමයි.රටේ අවාසනාවකට ආණ්ඩුව රට වෙනුවෙන් ගන්නා වූ යහපත් තීන්දු තීරණ අනුමත කරන සහ ආණ්ඩුවේ හොඳ දේ අගය කරන මෙන්ම ආණ්ඩුවට සාධනීය විවේචනයක් ගෙන එන පිළිවෙතක මෙරට විපක්ෂය අතීතයේ ක්‍රියා කර නැති තරම්ය.එබැවින් ආණ්ඩු පක්ෂයට විශාල ජනතා වරමක් ලැබී ඇති මේ අවස්ථාවේවත් එවැනි තත්ත්වයක් නිර්මාණය වන්නේ නම් එය රටට යහපතකි.ජනතාව මහින්ද රාජපක්ෂ ජනාධිපතිතුමා දෙවන වරටත් බලයට පත් කළේ ලක්ෂ 18 ක විශාල වැඩි ඡන්දයකිනි. අති විශිෂ්ට ජනවරමක් ජනාධිපතිවරයාට ලබා දෙමින්. ඔහුගේ නායකත්වය හා ඔහු රට හමුවේ තැබූ මහින්ද චින්තන ඉදිරි දැක්ම වැඩපිළිවෙළ රටේ ජනතාව ඉහළින්ම අනුමත කර තිබේ.පාර්ලිමේන්තු මැතිවරණයේදී රජයට විශාල ජයග්‍රහණයක් ලබාදීමෙන් ජනතාව දෙවනුව පිළිබිඹු කොට ඇත්තේ මහින්ද රාජපක්ෂ ජනාධිපතිවරයා පිළිබඳ ඇති විශ්වාසයයි. ජනතාව හා ජනාධිපතිවරයා මනා සම්මුතියක් ගොඩනැඟී ඇති බව ඉන් පැහැදිලි වේ.රටට ආදරය කරන මිනිසුන් අලුත් පාර්ලිමේන්තුවෙන්ද එවැනි සම්මුතියක් ඇතිවීම අපේක්ෂා කරයි. මහත් කැප කිරීමකින් යුතුව හා ආර්ථික ප්‍රශ්න ද ඇතුළුව නොයෙකුත් දුෂ්කරතා තවදුරටත් විද දරා ගනිමින් සන්ධාන ආණ්ඩුවට හා එම නියෝජිතයන්ට ඡන්දය ප්‍රකාශ කළ ජනතාව ලබාදුන් තීරණයට අලුත් පාර්ලිමේන්තුවේ ජනතා නියෝජිතයන් කිසිදු අයුරකින් පිටු නොපෑ යුතුය. ජනතාව සමඟ සම්මුතියක් ඇති කර ගැනීමට ඔවුන් කටයුතු කළ යුතුය.ලැබී ඇති විසල් ජනවරමෙන් මත්ව ඔලු කුරුවල් කරගත් ජනතා නියෝජිතයන් අලුත් ආණ්ඩුවේ සිටිනු දකින්නට ජනතාව නොකැමැති වනවා ඇත. ඔවුන් ප්‍රාර්ථනා කරනවා ඇත්තේ ලැබූ ජනවරමෙන් හිස උදුම්මවා නොගත් නිහතමානී මෙන්ම තමන් වෙත පවරා ඇති වගකීම එයාකාරයෙන් තේරුම් ගන්නා වූ ජනතා නියෝජිතයන් පිරිසකි. එහෙයින් ලැබූ ජය පිළිබඳ උදම් ඇනීමට තවත් කාලය නොගත යුතු බව අපගේ අදහසයි. ඒ වෙනුවට කළ යුතු වන්නේ නොපමාව වැඩට බැසීමයි. අවශ්‍ය කරන්නා වූ ප්‍රතිපත්තිමය දැක්ම ඉහළ ජනතා වරමක් ද සහිතව දැනටමත් ඔවුන් ඉදිරිපිට තිබේ.එය ක්‍රියාවට නැංවීම සඳහා සුදුසුම නායකත්වය ද රට බිහි කර ගෙන සිටී. මේ වැඩපිළිවෙළ පෙරට ගෙන යා හැකි යැයි ජනතාව කල්පනා කළ නියෝ්ජිතයන් පිරිසක්ද ඔවුන් විසින් පාර්ලිමේන්තුවට තෝරා පත් කරනු ලැබ තිබේ.මෙරට කැබිනට් මණ්ඩලය පත් කිරීමටද ජනාධිපතිවරයා සිදු කොට ඇත්තේ දුරදර්ශීව හා විද්‍යාත්මක පදනමකිනි. මේ සියලු කාරණා සමග රට ගොඩනැගීම සඳහා මෙතෙක් තිබූ බාධා බොහොමයක් දැනට මග හැරී ගොසිනි.යුද්ධය අවසන්ව තිබේ. ස්ථාවර හා ශක්තිමත් ආණ්ඩුවක් බලයට පත්ව තිබේ. අලුත් ආණ්ඩුව ඉදිරිපිට ඇත්තේ වල් බිහිව ගිය හෝ බොරු වළවල් සහිත මාවතක් නොවේ.දැන් එය ඉදිරියට ඇත්තේ නිසැකවම ආලෝකය දෙසට විහිද ගිය පැහැදිලි මාවතකි. කිසිදු හේතුවක් නිසා ඉන් බැහැර නොවීම සහ එහි පෙරට යාමේදී කොට හරස්කරන්නන්ට හා අගල් කපන්නන්ට ඉඩ නොදීමද රජයේ වගකීමකි.තම යුතුකම හා වගකීම නොපිරිහෙලා ඉටු කල මේ රටේ බුද්ධිමත් ජනතාව දැන් අලුත් ආණ්ඩුව දෙස අපේක්ෂා සහගතව බලා සිටී. වචනාර්ථයෙන්ම මහින්ද රාජපක්ෂ රජය යැයි හැඳින්විය හැකි මේ රජයෙන් ජනතාව බොහෝ දේ අපේක්ෂා කිරීම පිළිබඳ අප මවිත විය යුතු නැත.එහෙත් ආණ්ඩුව නොපමාව යොමු විය යුතු කාරණා කිහිපයක් පිළිබඳ ප්‍රායෝගිකවම යොමු වනු ඇතැයි බොහෝ දෙනා අපේක්ෂා කරති. ඉන් ප්‍රමුඛ කාරණා සමහරක් වත් මෙහි සඳහන් කළ යුතුය.ත්‍රස්තවාදය පරාජය කරමින් යුද්ධය ජයග්‍රාහීව නිමා කළ පරිදිම ත්‍රස්තවාදයේ ස්වරූපයෙන් මතුවූ බෙදුම්වාදී ප්‍රශ්නයට බලපෑ හේතූන් තත්ත්වාකාරයෙන් හඳුනා ගනිමින් ඒවා මුලිනුපුටා දැමීමටත් දෙමළ ජනතාවට ඇති සාධාරණ ප්‍රශ්න හඳුනා ගනිමින් ඒවාට නිසි හා කල්පවතින පිළියම් යෙදීමත් අලුත් ආණ්ඩුව හමුවේ ඇති ප්‍රමුඛ කාර්යයකි.සියලු ශ්‍රී ලාංකිකයන්ට සමගියෙන් හා සහෝදරත්වයෙන් යුතුව ජීවත් විය හැකි පරිදි සමානාත්මතා පදනමකින් යුතුව ජාතික ප්‍රශ්නයට දේශපාලන විසැඳුමක් නිර්මාණය කර ගැනීම මේ රජයට කළ හැකි දෙයකි. එහිදී විපක්ෂයේ සහායද රජයට හිමි විය යුතුය.මෙහිදී ආණ්ඩුව නොපමා විය යුත්තේ කවර හෝ විදේශ බලවතකු ‘දේශපාලන විසැඳුමක්’ ලෙස ඔවුන් අදහස් කරන විසැඳුම් නිසා නොව මුළුමනින් පරාජය කළ ත්‍රස්තවාදයට යළි කිසිදා ඉඩක් තැබිය යුතු නැති බැවිනි.මේ සමගම යොමු විය යුතු අනෙක් අභියෝගය වන්නේ ආර්ථික සංග්‍රාමය ජය ගැනීමයි. එහිදී දැනටමත් සාධනීය ප්‍රවේශයක් ලබා ගැනීමට රජය සමත්ව සිටී. ලිබරල්වාදී ආර්ථික උපාය මාර්ග වෙනුවට දේශීය නිෂ්පාදන ඉහළ නංවන ජාතික ආර්ථිකයක් පිළිබඳ විශ්වාසය තබා ක්‍රියා කරන සන්ධාන ආණ්ඩුව ආර්ථික ක්‍ෂේත්‍රය තුළ වර්ධනීය තත්ත්වයන් සටහන් කරමින් සිටී.එම ප්‍රවේශය ඔස්සේ ජනතාවට මුලික වශයෙන් බලපාන ආර්ථික ගැටලුවලට කඩිනම් විසැඳුම් ලබාදීම හා රටට ඉදිරි ආර්ථික ජයග්‍රහණ දිනාදීම සඳහා ආණ්ඩුව යොමුවිය යුතු වෙයි. මහින්ද චින්තන ඉදිරි දැක්මට අනුව ශ්‍රී ලංකාව ආසියාවේ ආශ්චර්යය බවට පත් කිරීම සඳහා එය කළ යුතුමය.දැනටමත් දැවැන්ත සංවර්ධන වැඩ පිළිවෙළක් ක්‍රියාවට නැංවෙමින් ඇත. එම සංවර්ධන ක්‍රියාවලිය වේගවත් කරන අතරම විනයගරුක හා ගුණගරුක සමාජයක් බිහි කර ගැනීම පිළිබඳ කාරණයටද මුල්තැනක් දිය යුතුය. එය ‘මහින්ද චින්තන’ මගින්ද අවධාරණය කරන කාරණයකි.ප්‍රමුඛතා පදනමක් ඔස්සේ ක්‍රියාවට නැංවිය යුතු වැඩපිළිවෙළ ‘මහින්ද චින්තන ඉදිරි දැක්ම’ ඔස්සේ හඳුනාගත හැකියි. ජනාධිපතිවරයා විසින් ඉදිරිපත් කරනු ලැබ ඇති රාජ්‍ය ප්‍රතිපත්තිය බවට පත් වන එම වැඩපිළිවෙළ ප්‍රායෝගික යථාර්ථයක් බවට පත් කිරීමේ වගකීම පැවරෙන්නේ අලුත් කැබිනට් මණ්ඩලය ප්‍රමුඛ පාර්ලිමේන්තුවටයි.එම වගකීම ඒයාකාරයෙන් සපුරාලීමට නම් සන්ධාන ආණ්ඩුවේ සෑම ජනතා නියෝජිතයකුම ‘මහින්ද චින්තන ඉදිරි දැක්ම’ ගැඹුරින් හැදෑරිය යුතු බව අපගේ අදහසයි. එබැවින් අප යෝජනා කරන්නේ අලුත් පාර්ලිමේන්තුවේ ජනතා නියෝජිතයන් පළමුව එය හොඳින් කියවා බලා අවබෝධයකින් යුතුව ඉදිරි වැඩපිළිවෙළ කරා යොමුවීම සුදුසු බවයි.දශක තුනක් තිස්සේ පැවැති විනාශකාරී යුද්ධය හේතුවෙන් ආපස්සට ගිය රට වේගයෙන් පෙරට ගනිමින් අලුත් රටක් ලෙස ගොඩ නැගීමත් විසල් මනසකින් හා හදවතකින් යුතු අලුත් මිනිසෙක් බිහි කිරීමත් සම්බන්ධයෙන් ඉදිරි වසර කිහිපය අතිශය තීරණාත්මකය. ආණ්ඩුව ඉදිරිපිට ඇති එම ස්වර්ණමය කාල පරිච්ඡේදය හා ස්වර්ණමය අවස්ථාව බිඳකුදු මඟ හැරිය යුතු නැත. රටට සුබ අනාගතයක් උදා කළ හැක්කෙ මේ අවස්ථාව නිසි පරිදි මෙහෙයවා ගැනීමෙනි.ජනාධිපති ඉල්ලූ දේ ජනතාව උපරිමයෙන්ම දී ඇත. එය ශක්තිමත් පාර්ලිමේන්තුවකි. දැනට මන්ත්‍රීවරු 144 දෙනෙකු සන්ධානයේ සිටියත් හෙට අනිද්දා වන විට එය 150 ක් වන ලකුණු පහළ වී තිබේ.ජනතාව වෙනුවෙන් ජනාධිපතිගේ සියලු අපේක්ෂා ඉටු කිරීමට දැන් ශක්තිමත් ආණ්ඩුවක් තිබේ. එබැවින් ඇමැතිවරු නියෝජ්‍ය ඇමැතිවරු වේගවත් ගමනකට බස් රියට ගොඩවී ඇත.දැනට පවතින මේ ආණ්ඩුක්‍රම ව්‍යවස්ථාව සහ පවතින දූෂිත ඡන්ද ක්‍රමය වෙනස් කිරීමට නම් තුනෙන් දෙකේ බලය අත්‍යවශ්‍යයි.එනිසා මේ තුනෙන් දෙකේ බලය ලත් පසු එය නිසියාකාරව යොදා ගැනීමත් ඉතාම වැදගත්.එසේ නොමැතිව අශ්වයාට අං ආවා වගේ කටයුතු කළොත් මේ ලැබුණු තුනෙන් දෙකේ බලයෙන් වැඩක් නෑ. රටේ යහපත උදෙසා රටේ ප්‍රජාතන්ත්‍රවාදය ආරක්ෂා කිරීම උදෙසා මේ බලය යොදාගත යුතුයි.නිදහසින් පසුව මෙතරම් ජන ප්‍රසාදයක් ලැබුණු එකම ආණ්ඩුව ලෙස වර්තමානයේ පවතින ආණ්ඩුව හඳුන්වා දිය හැකියි. මේ ලැබුණු ජන ප්‍රසාදයත් සමඟ ආණ්ඩුවට තිබෙන වගකීම තවත් විශාලයි. ආණ්ඩුව කෙරෙහි ජනතාව තැබූ මේ පුළුල් විශ්වාසය රැකීම ආණ්ඩුවේ වගකීමක්.මේ ලැබුණු බලයේ තේරුම මේ රටේ පවතින දේශපාලන ව්‍යූහයේ මූලික වෙනසක් ඇතිකළ යුතුයි කියන එකයි. මේ තුළ ප්‍රධාන ප්‍රශ්න දෙකක් තිබෙනවා.ඉන් පළමු වැන්න පවතින ආණ්ඩුක්‍රම ව්‍යවස්ථාව සංශෝධනය කිරීමයි. 1978 සිට මේ දක්වා පවතින මෙම ආණ්ඩුුක්‍රම ව්‍යවස්ථාව ව්වේචනයට ලක්වුණා. එවගේම මේ දශක ගණනාව තුළ එය වෙනස් කිරීමටත් උත්සාහ ගත්තා. නමුත් එම උත්සාහයන් සාර්ථක වුණේ් නෑ. එහෙත් වර්තමානය වන විට මෙම විවේචනවල සංධිස්ථානයකට ඇවිත්.දෙවැන්න පවතින මෙම මැතිවරණ ක්‍රමය මගේ විශ්වාසයේ හැටියට මෙවර පැවැති මහ මැතිවරණයේ දී ඡන්ද දායකයින්ගේ ඡන්දය පාවිච්චි කිරීමේ ප්‍රතිශතය අඩුයි. එයට ප්‍රධාන හේතුව පවතින මෙම මැතිවරණ ක්‍රමය සම්බන්ධයෙන් ජනතාව තුළ පවතින අප්‍රසාදයයි.මැතිවරණයේදී අපේක්ෂකයන් අතර පැවැති තරඟය ජනතාව වෙනුවෙන්මද කියලත් ප්‍රශ්නයක් මතු වුණා. එනිසා මේ පවතින මැතිවරණ ක්‍රමය මූලික වශයෙන් වෙනස් කළයුතුයි.එනිසා මෙම ලබාගන්නා තුනෙන් දෙකේ බලය ඉහතින් සඳහන් කළ කරුණු දෙක සඳහා අනිවාර්යයෙන් යොදාගත යුතුªයි. මෙය හදිසියේ කළ නොහැකියි.මේ සඳහා දීර්ඝ සාකච්ඡාවක් තිබිය යුතුයි. දේශපාලන අංශවලට බුද්ධිමතුන්ට පුළුල් මහජනයාට සහභාගී විය හැකි ප්‍රමාණවත් සාකච්ඡාවකින් මෙම වෙනස් ඇති කළයුතුයි. එතුළින් ප්‍රජාතන්ත්‍රවාදී වන තරමට ඉදිරිපත් කරන ව්‍යවස්ථා විසඳුම ස්ථාවර එකක් වෙනවා.ශ්‍රී ලංකාවේ විධායක ජනාධිපති ක්‍රමය සහ සමානුපාතික ඡන්ද ක්‍රමය ක්‍රියාත්මක වී වසර තිහකට ආසන්නයි. මෙයින් යම් යම් යහපත් ප්‍රතිඵල මෙන්ම අයහපත් ප්‍රතිඵලද අත් වී තිබෙනවා.පවතින ආණ්ඩුක්‍රම ව්‍යවස්ථාවේ සංශෝධනයක් ඇති විය යුතු බවට මේ වන විට යම්කිසි කතිකාවතක් ගොඩනැගී ඇති බව දක්නට ලැබෙනවා.මෙහි තිබෙන සාධනීය නොවන ලක්ෂණ ලෙස සමානුපාතික ඡන්ද ක්‍රමය පාලකයන්ගේ දේශපාලන බලය පවත්වා ගෙන යාමට යොදා ගෙන තිබීම පෙන්වා දිය හැකිය. මෙයින් පරමාධිපත්‍ය කියන දෙය අමූලික බොරුවක් බවට පත්වෙලා.මෙම ඡන්ද ක්‍රමය නිසා ජාතික වශයෙන් සිදුවන සම්පත් විනාශය අතිවිශාලයි. පසුගියදා පැවැති මැතිවරණයේදී ප්‍රචාරක කටයුතුවලට කෝටි ගණනින් වියදම් කළා. මෙය අපේ වගේ රටක් කිසි ලෙසකින් සාධාරණීකරණය නොකරන දෙයක්.එනිසා පවතින මෙම සමානුපාතික ඡන්ද ක්‍රමයේ වෙනසක් සිදුවිය යුතුයි. එසේ නොවුණහොත් රජ වන්නේ කැලෑ නීතිය. නියම ජනතා නියෝජනයක් මේ මැතිවරණ ක්‍රමයෙන් දකින්නට ලැබෙන්නේ නෑ.නමුත් විධායක ජනාධිපති ක්‍රමය හෝ ඊට සමාන ක්‍රමයක් පැවැතිය යුතුයි.පළමු වතාවට එක්සත් ජනතා නිදහස් සන්ධානයට මෙවර මහ මැතිවරණයෙන් තුනෙන් දෙකේ බලයක් හිමිවීම ගැන සතුටු වෙනවා. පවත්නා අර්ථ විරහිත මෙම ආණ්ඩුක්‍රම ව්‍යවස්ථාව වෙනස් කිරීමට නම් තුනෙන් දෙකේ බලය අවශ්‍ය වෙනවා.විශේෂයෙන් පවත්නා මනාප ඡන්ද ක්‍රමය වෙනස් කිරීමට තිබෙන එකම බලයත් මේ තුනෙන් දෙකේ බලයයි. මෙම මනාප ක්‍රමය නිසා කලකෝලහල මෙන්ම බුද්ධිමතුන්ට පාර්ලිමේන්තුවට ඒමට තිබෙන අවකාශයද ගිලිහී යනවා. තවද එතුළින් රට දිගින් දිගටම පිරිහීමට ලක්වෙනවා.මේ පවත්නා ආණ්ඩුක්‍රම ව්‍යවස්ථාව මුදල් අභිමුඛ සමාජයට සකස් කළ එකක්. මෙම ආණ්ඩුක්‍රම ව්‍යවස්ථාව වෙනස් කිරීමට තිබුණේ මීට කලින්. නමුත් එය කිරීමට මීට පෙර රට බාරගත් කිසිදු නායකයෙකුට හැකි වුණේ නැහැ. ඒ අවස්ථාව අද වන විට අතිගරු ජනාධිපතිතුමාට හිමි වී තිබෙනවා.පවත්නා මෙම ආණ්ඩුක්‍රම ව්‍යවස්ථාව වෙනස් කොට රටේ සංවර්ධන කටයුතුවලට ගැළපෙන ආණ්ඩුක්‍රම ව්‍යවස්ථාවක් සකස් කිරීමට ජනාධිපතිතුමාට සහ එක්සත් ජනතා නිදහස් සන්ධානයට හැකියාව ලැබෙයි කියා දැඩි සේ විශ්වාස කරනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>26</day>
    </date>
    <link>http://www.dinamina.lk/2010/04/26/_art.asp?fn=f1004263</link>
    <topic> </topic>
    <author>ශ්‍යාමා සමරසිංහ ඡායාරූප -සුලෝචන ගමගේ</author>
    <content/>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>27</day>
    </date>
    <link>http://www.dinamina.lk/2010/04/27/_art.asp?fn=n1004271</link>
    <topic>අපරාධ ජාලය විනාශ කරනදැවැන්ත පොලිස් මෙහෙයුමක්</topic>
    <author>විජයානි එදිරිසිංහ</author>
    <content>ත්‍රස්තවාදය තුළින් රටපුරා මතුවූ අපරාධ ජාලය සම්පූර්ණයෙන් විනාශ කර දැමීමට ආරක්ෂක ලේකම් ගෝඨාභය රාජපක්ෂ මහතා පොලිසියට උපදෙස් දී තිබේ.මේ සඳහා දැවැන්ත මෙහෙයුමක් ආරම්භ කිරීමට සියලු උපදෙස් ලබාදී ඇතැයි ආරක්ෂක ලේකම්වරයා ප්‍රකාශ කරයි.අවි ආයුධ හා මත්ද්‍රව්‍ය ජාවාරම, පාතාලය සහ කප්පම් ගැනීම් ඇතුළු අපරාධ රැල්ලක් රටපුරා ක්‍රියාත්මක වන අපරාධ ජාලයට ඇතුළත් වෙයි.ආරක්ෂක ලේකම් ගෝඨාභය රාජපක්ෂ මහතා මෙම තොරතුරු අනාවරණය කෙළේ පොලිස් නිලධාරීන්ට උසස් අධ්‍යාපනය හැදෑරීමට ශ්‍රී ලංකා පොලිස් විද්‍යා පීඨය කටානේ විවෘත කළ උත්සව අවස්ථාවේදීය.ත්‍රස්තවාදී උවදුරින් මතුවූ මෙම අපරාධ ජාලය විනාශ කිරීමට නොහැකි වූයේ වසර 30 ක් ආරක්ෂක හමුදාවට සහාය වීමට පොලීසියට සිදුවූ නිසයි.නොයෙක් අවස්ථාවල අපරාධ ජාලය විනාශ කිරීමට පොලීසිය කටයුතු කළත් සම්පූර්ණයෙන්ම පොලිස් බලය යෙදීමට කාලයක් නොතිබුණ බවද මෙහිදී රාජපක්ෂ මහතා කීය.දැන් ත්‍රස්තවාදය අවසන් වී ඇත. පොලීසියට දැන් අවශ්‍යතරම් කාලයද තිබේ. ඒ නිසා අපරාධ ජාලය විනාශ කර දැමීමට තමා පොලිස්පතිට උපදෙස් දුන් බවද ආරක්ෂක ලේකම්වරයා කීය.එම අපරාධ ජාලය විනාශ කර දැමීමත් සමඟම මහජනතාවට පොලීසියෙන් සිදුවන අඩුපාඩු තවදුරටත් ඇති නොවන ලෙස කටයුතු කිරීමටද ආරක්ෂක ලේකම් උපදෙස් දී තිබේ. විශේෂයෙන් පැමිණිලි විභාග කිරීම, එතුළින් නඩු ප්‍රමාද වීම නිසා මහජනතාවට සිදුවන විවිධ අපහසුතා වළක්වා ගැනීමට ක්‍රියා කළ යුතු බවද ආරක්ෂක ලේකම්වරයා මෙහිදී පෙන්වා දුන්නේය. පොලීසියේ දැනට සේවය කරන වැඩි පිරිසක් ත්‍රස්තවාදී උවදුර සමයේ සේවයට බඳවා ගත් අයයි. ඔවුන්ට ලැබුණ පුහුණුවද ත්‍රස්තවාදය මර්ධනය කිරීමේ ඉලක්කය මත ලැබුණ එකකි.සමාජයට සේවය කිරීමේදී පොලිස් නිලධාරියාට මීට වඩා විධිමත් පුහුණුවක් ලැබිය යුතු බවද රාජපක්ෂ මහතා ප්‍රකාශ කරයි. පොලිස් නිලධාරීන්ගේ අඩුපාඩු නිසා මාධ්‍ය මගින් ද ඔවුන්ට චෝදනා එල්ල වන අවස්ථා බොහෝය.ශ්‍රී ලංකා පොලිස් විද්‍යා පීඨය තුළින් පොලිස් නිලධාරීන්ගේ එම අඩුපාඩු මකාගෙන මනා අධ්‍යයනයක් ලබා ක්‍රියා කිරීමට අවස්ථාවක් හිමිවෙයි.සමාජයට වැඩදායක සේවයක් සිදු කිරීම තුළින් පොලිස් නිලධාරියා දේශීය සහ ජාත්‍යන්තර වශයෙන්ද ගෞරවයට පාත්‍ර වන බවද ආරක්ෂක ලේකම්වරයා තවදුරටත් පෙන්වා දුන්නේය.මේ අතර ඊයේ කටානේ විවෘත කළ ශ්‍රී ලංකා පොලිස් විද්‍යා පීඨයෙන් පොලිස් නිලධාරීන්ට උසස් අධ්‍යාපනයක් ලබාගත හැක. ඔවුන්ට අවශ්‍ය අධ්‍යාපනය, පුහුණුව සහ ඒ මගින් විදේශ පුහුණු ලබා ගැනීමට ද හැකි වනු ඇත. පොලිස් නිලධාරීන් 600 ක් එකවර පුහුණු කිරීමේ පහසුකම් මෙහි තිබේ.පොලිස් විද්‍යාව / ජ්‍යෙෂ්ඨ අපරාධ විමර්ශන, කණිෂ්ට අපරාධ, සුළු පැමිණිලි, නඩු මෙහෙයවීම, රිය අනතුරු අපරාධ ස්ථාන, වෝහාරික විද්‍යාව, අධිකරණ වෛද්‍ය විද්‍යාව, නඩු මෙහෙයවීම ඇතුලු ඩිප්ලෝමා පුහªුණු පාඨමාලා රැසක්ම හැදෑරීමට පහසුකම් සලසා තිබේ. කැලණිය විශ්වවිද්‍යාලයට අනුයුක්ත කර ඇති එම විද්‍යා පීඨයේ දේශන සඳහා දිවයිනේ් දක්ෂ කථිකාචාර්යවරු සම්බන්ධ කර තිබේ.පොලිස් නිලධාරීන්ට ඩිප්ලෝමා සහ උපාධි පාඨමාලාවේ සිට පශ්චාත් උපාධිය දක්වා හැදෑරීමට අවස්ථාව සලසා ඇත. ඉදිරි වසර කීපය තුළ එම විද්‍යා පිඨය පූර්ණ විශ්වවිද්‍යාලයක් බවට පත් කිරීමට සැලසුම් කර ඇති බව පොලිස්පති මහින්ද බාලසූරිය මහතා එම විවෘත කිරීමේ උත්සවයේදී ප්‍රකාශ කෙළේය.එම විවෘත කිරීමේ අවස්ථාවට ආරක්ෂක මාණ්ඩලික ප්‍රධානී එයාර් චීෆ් මාෂල් රොෂාන් ගුණතිලක, යුද හමුදාපති ලුතිනන් ජෙනරාල් ජගත් ජයසූරිය, නාවික හමුදාපති රියර් අද්මිරාල් තිසර සමරසිංහ ඇතුලු ආරක්ෂක නිලධාරීන් ද, පොලිස් දෙපාර්තමේන්තුවේ</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>27</day>
    </date>
    <link>http://www.dinamina.lk/2010/04/27/_art.asp?fn=n1004272</link>
    <topic>සාර්ක් සමුළුව හෙට - අනිද්දාභූතානයේ තිම්පු නුවරදී</topic>
    <author/>
    <content>දහසය වැනි සාර්ක් රාජ්‍ය නායක සමුළුව හෙට සහ අනිද්දා (28, 29) දිනවල භූතානයේ තිම්පු නුවරදී පැවැත්වේ. මේ වර්ෂයේ සාර්ක් සමුළුවේ සභාපතිත්වය දැරූ ශ්‍රී ලංකා ජනාධිපතිවරයා මෙවර එහි සභාපතිත්වය භූතානයේ රාජ්‍ය නායකයා වෙත බාරදීමට ද නියමිතය.මෙවර සාර්ක් රාජ්‍ය නායක සමුළුව උත්කර්ෂවත් අයුරින් පැවැත්වීමට භූතාන රාජ්‍යය මේ වන විට සියලු කටයුතු යොදා ඇත. ‘පරිසරය සහ දේශගුණය’ මෙවර සමුළුවේ තේමාවයි.සාර්ක් සමුළුවට වසර 25 ක් සපිරීම සනිටුහන් කෙරෙන  මෙවර සමුළුව කලාපයටම අතිශය වැදගත් වේ. අප්‍රේල් 28 වැනිදා ඇරඹෙන මෙවර සමුළුවේදී දකුණු ආසියානු කළාපයට බෙහෙවින් වැදගත් වන ගිවිසුම් තුනකට අස්සන් තැබීමට නියමිතය.ඊට සමගාමීව කලාපීය අවශ්‍යතාවයන් පදනම් කර ගනිමින් මූල්‍ය අරමුදලක් පිහිටුවා ගැනීමටද නියමිතය.1985 වසරේදී පිහිටුවා ගන්නා ලද සාර්ක් සමුළුවේ ප්‍රධාන අරමුණ වන්නේ කලාපීය රටවල ජනතාවගේ සාමාජීය සහ ආර්ථික අවශ්‍යතාව සුරකීමයි. දකුණු ආසියානු කලාපය කෝටි 150 කට අධික අති විශාල ජනතාවක් නියෝජනය කරන විශාල කලාපයකි.එබැවින් සමස්ත ලෝකයටම දේශගුණික විපර්යාසයන් මහත් තර්ජනයක් වී ඇති මොහොතක ‘පරිසරය සහ දේශගුණය’ තේමා කර ගත් මෙවර සමුළුව දකුණු ආසියානු කලාපයටම වැදගත් වේ.16 වැනි සාර්ක් රාජ්‍ය නායක සමුළුවේ න්‍යාය පත්‍රයට අනුව සාර්ක් ස්ථාවර කමිටුවේ 37 වැනි සැසි වාරය තිම්පු නුවර සම්මන්ත්‍රණ ශාලාවේදී පෙරේදා (25) ආරම්භ වූ අතර වැඩසටහන් මිටුවේ 38 වැනි සැසිවාරය 24 දා පැවැත්විණි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>27</day>
    </date>
    <link>http://www.dinamina.lk/2010/04/27/_art.asp?fn=n1004273</link>
    <topic>සංචාරක කර්මාන්තයේ දියුණුවටගත හැකි හැම පියවරක්ම ගන්නවා</topic>
    <author/>
    <content>ශ්‍රී ලංකාවට ඉහළම විදේශ විනිමයක් උපයා දෙන ක්ෂේත්‍රය බවට සංචාරක කර්මාන්තය පත් කිරීම සඳහා ගත හැකි සෑම පියවරක්ම ගන්නා බව ආර්ථික සංවර්ධන ඇමැති බැසිල් රාජපක්‍ෂ මහතා පැවැසීය.රටේ සංවර්ධන කටයුතු එක් ප්‍රදේශයකට පමණක් සීමා නොවී සෑම ප්‍රදේශයකටම ව්‍යාප්ත වන පරිදි සිදු කරන බව කී ඇමැතිවරයා තම අමාත්‍යාංශයේ නියෝජ්‍ය අමාත්‍යවරුනට සියලු බලතල ලබාදී මේ කාර්ය සාර්ථකව ක්‍රියාත්මක කරන බවද අවධාරණය කළේය. ඒ මහතා මේ බව කියා සිටියේ සංචාරක අමාත්‍යාංශයේදී ඊයේ (26) වැඩ බාර ගැනීමෙන් අනතුරුව මාධ්‍ය වෙත අදහස් දක්වමිනි.රාජපක්ෂ මහතා එහිදී මෙසේද කීය. පසුගිය ජනාධිපතිවරණයේදී සහ මහා මැතිවරණයේදී ජනතාව ලබාදුන් ජනවරම ඉහළ මට්ටමේ එකක්. අනුපාත මැතිවරණ ක්‍රමය තුළ මේ රටේ ජනතාව ලබාදුන් ඉහළම ඡන්ද සංඛ්‍යාව එක්සත් ජනතා නිදහස් සන්ධානයට ලබාදී තිබෙනවා.ඒ සමඟම එම සියලු මැතිවරණවලින් මේ රටේ ජනතාව බලාපොරොත්තු වුණේ ආර්ථික සමෘද්ධියයි. ඒ සඳහා අනෙක් අමාත්‍යාංශවලද සහයෝගය ඇතිව අපේ අමාත්‍යාංශය හරහා විශාල වැඩ කොටසක් සිදු කරනවා. ගොවි ජනතාව, ධීවර ජනතාව, කම්කරු ජනතාව ඇතුළු සියලු පාර්ශ්ව සම්බන්ධ කරගෙන රටේ ආර්ථිකය නැංවීමට කටයුතු කරනවා. මේ සඳහා සුළු පරිමාණ ව්‍යාපාරිකයන්ගේ සිට මහා පරිමාණ ව්‍යාපාරිකයන් දක්වා සහයෝගය ලබා ගන්නවා.ඊට අමතරව රාජ්‍ය අංශයේ මෙන්ම පෞද්ගලික අංශයේද සෑම ආයතනයකම සහයෝගය ලබා ගන්නවා. රටේ සංවර්ධන කටයුතු ක්‍රියාත්මක කිරීමේදී දේශීය අංශය සඳහා මුල්තැන ලබාදී විදේශීය අංශයේද සහාය ලබා ගන්නවා. ජනාධිපති මහින්ද රාජපක්‍ෂ මහතාගේ අරමුණ මේ රටේ සෑම පවුලක්ම, සෑම පුද්ගලයෙක්ම දියුණු කිරීමටයි. ඉදිරියේදී සංචාරක අමාත්‍යාංශය හරහා ඉදිකිරීම්, කෘෂිකර්ම, රෙදිපිළි ආදී සියලු කර්මාන්ත කෙරෙහි වැඩි අවධානයක් යොමු කරනවා. ජනාධිපති මහින්ද රාජපක්‍ෂ මහතාගේ සහයෝගය ඇතිව සෑම අමාත්‍යාංශයක් සමඟම සහයෝගීව වැඩ කරනවා.දක්ෂ නියෝජ්‍ය ඇමැතිවරු, නිලධාරීන් අපේ අමාත්‍යාංශය නියෝජනය කිරීමෙන් රටේ සංවර්ධනය වේගවත් කිරීමට හැකි වෙනවා. ප්‍රාදේශීය වශයෙන් ව්‍යාප්ත වුණු සමෘද්ධි නිලධාරීන් රට පුරා ඉන්නවා. ඊට අමතරව සෑම පළාත් පාලන ආයතනයක් සමඟම සම්බන්ධ වී වැඩ කරගෙන යනවා.ඒ වගේම ජනතාව වෙනුවෙන් වැඩ කරන්න අමාත්‍යාංශයේ සියලු නිලධාරීන් සූදානම් යැයි කීවේය. රටට යම් ඉහළ මට්ටමේ සේවාවක් සිදු කරමින් බැසිල් රාජපක්‍ෂ මහතා අමාත්‍යාංශයක් බාරගත් බවත් සියලු දෙනාම කැපවී ඒ මහතාට පූර්ණ සහයෝගය ලබා දිය යුතු බවත් මෙහිදී අනුශාසනාවක් කළ කොළඹ නව කෝරළයේ ප්‍රධාන සංඝනායක, හුණුපිටිය ගංගාරාමාධිපති පූජ්‍ය ගලබොඩ ඥාණිස්සර හිමියෝ පැවැසූහ. තවද උන්වහන්සේ අනුශාසනාවක් කරමින් ප්‍රකාශ කළේ රටේ ජනතාව බලාපොරොත්තු වන ආකාරයට ඉහළම කාර්යයක් ඉටු කිරීමට ඒ මහතාට හැකි බවයි.සබරගමුව විශ්වවිද්‍යාලයේ කුලපති මහාචාර්ය කුඹුරුගමුවේ වජිර, හිටපු පාර්ලිමේන්තු මන්ත්‍රී උඩුවේ ධම්මාලෝක යන හිමිවරු, කතානායක චමල් රාජපක්‍ෂ, කෘෂිකර්ම ඇමැති මහින්ද යාපා අබේවර්ධන, පරිසර ඇමැති අනුර පි‍්‍රයදර්ශන යාපා, ධීවර හා ජලජ සම්පත් සංවර්ධන නියෝජ්‍ය ඇමැති සුසන්ත පුංචිනිළමේ, වරාය හා ගුවන් සේවා නියෝජ්‍ය ඇමැති රෝහිත අබේගුණවර්ධන, කෘෂිකර්ම නියෝජ්‍ය ඇමැති ජගත් පුෂ්පකුමාර, වාරිමාර්ග හා ජල සම්පත් නියෝජ්‍ය ඇමැති එස්. එම්. චන්ද්‍රසේන, ආර්ථික සංවර්ධන නියෝජ්‍ය ඇමැති රංජිත් සියඹලාපිටිය, ආර්ථික සංවර්ධන නියෝජ්‍ය ඇමැති මුත්තු ශිවලිංගම්, අධිකරණ නියෝජ්‍ය ඇමැති රෙජිනෝල්ඩ් කුරේ, ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන, පුෂ්පා රාජපක්‍ෂ යන මහත්ම මහත්මීන් ඇතුළු විශාල පිරිසක් මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>27</day>
    </date>
    <link>http://www.dinamina.lk/2010/04/27/_art.asp?fn=n1004274</link>
    <topic>ජෙනරාල් අත්අඩංගුවට ගැනීමනීත්‍යනුකූලව සිදු කෙරුණා</topic>
    <author/>
    <content>ජෙනරාල් සරත් ෆොන්සේකා මහතා අත්අඩංගුවට ගැනීම මුළුමනින්ම නීතියට අනුකූලව සිදු කර ඇති බැවින් ඊට එරෙහිව ගොනුකර ඇති මූලික අයිතිවාසිකම් පෙත්සම නිෂ්ප්‍රභ කරන්නැයි මේජර් ජෙනරාල් සුමිත් මානවඩු සහ බ්‍රිගේඩියර් විජේසිරි යන මහත්වරු ශ්‍රේෂ්ඨාධිකරණයෙන් ඉල්ලා සිටිති.ජෙනරාල් ෆොන්සේකා මහතා සහ තවත් දෙදෙනකු විසින් ගොනුකරන ලද පෙත්සමට විරෝධතා ගොනු කරමින්</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>27</day>
    </date>
    <link>http://www.dinamina.lk/2010/04/27/_art.asp?fn=n1004275</link>
    <topic>බච්චන්ගේ නිවස ඉදිරිපිටකොටි උද්ඝෝෂණ</topic>
    <author>මහින්ද අලුත්ගෙදර</author>
    <content>ඉන්දීය සුපිරි සිනමා නළු අමිතාබ් බච්චන්ගේ නිවස ඉදිරිපිට උද්ඝෝෂණයක යෙදී සිටි කොටි ත්‍රස්තවාදීන් පිරිසක් ඊයේ (26) ඉන්දීය පොලීසිය විසින් විසුරුවා හැර ඇත.මේ උද්ඝෝෂණය මෙහෙයවූ ප්‍රධානීන් දෙදෙනකු ද පොලීසිය මගින් අත්අඩංගුවට ගෙන තිබේ.ඉන්දීය ජාත්‍යන්තර සිනමා ඇකඩමියේ සිනමා උළෙල ශ්‍රී ලංකාවේ පැවැත්වීමට විරෝධය දැක්වීම සඳහා මේ උද්ඝෝෂණය පවත්වා ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>27</day>
    </date>
    <link>http://www.dinamina.lk/2010/04/27/_art.asp?fn=n1004276</link>
    <topic>එජාපය ශුද්ධ කරන්නරනිල් කැමැතියි</topic>
    <author>නිරූෂි විමලවීර</author>
    <content>පක්ෂ ප්‍රතිසංවිධානය සඳහා කඩිනමින් තනතුරුවල සංශෝධනයක් කළ යුතු බවට එජාපය ජ්‍යෙෂ්ඨයන් කළ යෝජනාව විපක්ෂ නායක රනිල් වික්‍රමසිංහ මහතා පිළිගෙන ඇති බව එක්සත් ජාතික පක්ෂ අභ්‍යන්තර ආරංචි මාර්ග සඳහන් කරයි.එජාපයේ නියෝජ්‍ය නායක ධූරයට සජිත් ප්‍රේමදාස මහතාත්, උප නායක ධූරයට රවි කරුණානායක මහතාත්, ජාතික සංවිධායක ධූරයට දයාසිරි ජයසේකර මහතාත්, පක්ෂයේ සභාපති ධූරයට සාගල රත්නායක මහතාත් අලුතින් පත් කිරීමට නියමිත බවද එම ජ්‍යෙෂ්ඨ මන්ත්‍රීවරයා කීය.සජිත් ප්‍රේමදාස මහතාගෙන් දිනමිණ කළ විමසීමකදී ඒ මහතා ප්‍රකාශ කෙළේ එවැනි තනතුරක් ලබා දෙන්නේද නැද්ද යන්න තමා නොදන්නා බවය. සියල්ල මාධ්‍ය මඟින් ප්‍රකාශ වෙන බව කී ප්‍රේමදාස මහතා කිසිවක් නොදැන ප්‍රකාශයක් කිරීමට අසීරු බව කීය.පක්ෂයේ ජනපි‍්‍රය නවකයන් රැසකට ඒ අනුව තනතුරු පිරිනැමීමට යෝජනා වී ඇති බවද , බිම් මට්ටමේ සිට පක්ෂය ගොඩනැඟීමේ ක්‍රමවේදයක් පක්ෂ ජ්‍යෙෂ්ඨයන් වික්‍රමසිංහ මහතා වෙත ලබා දී ඇති බවද එම ආරංචි මඟින් දැන ගැනීමට තිබේ.ලබන සතියේ රැස්වෙන එජාප කෘත්‍යාධිකාරී මණ්ඩලයේදී නව යෝජනා රැසක් ගෙන ඒමට නියමිත බව එජාප ජ්‍යෙෂ්ඨ මන්ත්‍රීවරයෙක් ‘ දිනමිණට’ සඳහන් කෙළේ ය. මේ පිළිබඳ දයාසිරි ජයසේකර මන්ත්‍රීවරයාගෙන් කළ විමසීමකදී ඒ මහතා කියා සිටියේ පක්ෂය ගොඩනැගීම සඳහා කඩිනම් ප්‍රතිසංවිධානයක් අවශ්‍ය නමුත් තමාට තනතුරක් ලැබේවිද නැද්ද යන්න තමා නොදන්නා බවත් ය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>27</day>
    </date>
    <link>http://www.dinamina.lk/2010/04/27/_art.asp?fn=n1004277</link>
    <topic>බෞද්ධ කොඩියටවසර 125යි</topic>
    <author>උපාලි කරුණාරත්න</author>
    <content>බෞද්ධ කොඩියේ 125 වැනි සමරුව හෙට (28) උදේ 9 ට කොළඹ නිදහස් චතුරශ්‍රයේදී පැවැත්වේ.අගමැති දි.මු. ජයරත්න මහතාගේ ප්‍රධානත්වයෙන් පැවැත්වෙන මේ සමරු උත්සවයට කැලණිය විශ්වවිද්‍යාලයේ කුලපති වැලමිටියාවේ කුසලධම්ම නාහිමියන් ඇතුළු මැති ඇමැතිවරු සහභාගී වෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>27</day>
    </date>
    <link>http://www.dinamina.lk/2010/04/27/_art.asp?fn=n1004278</link>
    <topic>බස් රථවලසිඟමන්තහනම්</topic>
    <author>ශීලා උඩුවර</author>
    <content>පෞද්ගලික බස් රථවලට ගොඩවී සිඟාකෑම හා වෙළඳාම් කිරීම මැයි 1 දා සිට තහනම් වෙයි.මේ තහනම ගැන දැනුවත් කරන ලංකා පෞද්ගලික බස් හිමියන්ගේ සංගමයේ සභාපති ගැමුණු විජේරත්න මහතා - සිඟාකන එක් අයෙක් දිනකට රුපියල් 4000 ක් 5000 ක් අතර මුදලක් සොයා ගන්නා බව කියයි.ජාතික ගමනාගමන කොමිසන් සභාව මඟින් දුරගමන් බස්රථ සඳහා නිකුත් කරන මාර්ග බලපත්‍රවල සිඟාකෑම හා වෙළඳාම තහනම් බවට සඳහන් කර ඇති බවද ඒ මහතා කියයි. සිඟාකෑම සහ වෙළෙඳාම් නතර කිරීමට පොලිසියේ සහායද අවශ්‍ය බව විජේරත්න මහතා කියයි.සිඟමනේ හා වෙළඳාමේ යෙදෙන ඇතැම් අය බස් රියදුරන්ට හා කොන්දොස්තරට තර්ජනය කරන අවස්ථා පවා තිබෙන බවද මෙය මඟීන්ට මහත් කරදරයක් බවද ඔහු පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>27</day>
    </date>
    <link>http://www.dinamina.lk/2010/04/27/_art.asp?fn=n1004279</link>
    <topic>බසය ජය ගඟට පෙරැළී 38කට තුවාල</topic>
    <author>ජයගඟ සමූහ වාර්තාකාරිනී සහ කිත්සිරි වනසිංහ</author>
    <content>අනුරාධපුර තලාව සිට කුමාරඑළිය ප්‍රදේශයට යමින් තිබූ පෞද්ගලික බස් රථයක් ඊයේ (26) සවස ජයගඟට පෙරැළීමෙන් එහි ගමන්ගත් මගීහු 38 දෙනක් පමණ තුවාල ලැබූහ.සවස 5.45 ට පමණ මෙම සිද්ධිය වූ අතර අනතුරෙන් මාස තුනක කුඩා දරුවකු ඇතුළු තිදෙනකු බරපතළ තුවාල ලබා ඇතැයි රෝහල් ආරංචි මාර්ග කියයි.අධික වර්ෂාවත් සමඟම මෙම අනතුර සිදුව තිබෙන අතර බස්රථය ඊයේ රාත්‍රී වන විටත් ජයගඟ තුළ තිබිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>27</day>
    </date>
    <link>http://www.dinamina.lk/2010/04/27/_art.asp?fn=n10042710</link>
    <topic>ගිණුම් කාරක සභාසභාපතිධුරවිපක්ෂයට ඉල්ලයි</topic>
    <author>නිරූෂි විමලවීර</author>
    <content>පාර්ලිමේන්තු ගිණුම් කාරක සභාවේ සහ පොදු ව්‍යාපාර කමිටුවේ සභාපති ධූර විපක්‍ෂයට ලබා දෙන ලෙස විපක්‍ෂයේ ප්‍රධාන සංවිධායක ජෝන් අමරතුංග මහතා, කථානායක චමල් රාජපක්‍ෂ මහතාගෙන් ඉල්ලීමක් කොට තිබේ.කථානායකවරයා සහ නියෝජ්‍ය කථානායකවරයා පත් කිරීමේදී එක්සත් ජාතික පක්‍ෂය ප්‍රධාන විපක්‍ෂය රජයට පූර්ණ සහාය දුන් බව සඳහන් කරන ඒ මහතා මූල්‍යමය විනය පාලනය හරියාකාර අධ්‍යයනය සඳහා රජය මේ තනතුරු විපක්‍ෂයට ලබා දෙනු ඇතැයි තමා විශ්වාස කරන බව ද කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>27</day>
    </date>
    <link>http://www.dinamina.lk/2010/04/27/_art.asp?fn=n10042711</link>
    <topic>හකීම්ට-මනෝට වැඩි තැනක් දීමෙන්මහනුවරින් එජාපයට ඡන්ද අඩු වුණා</topic>
    <author/>
    <content>මහනුවර දිස්ත්‍රික්කයෙන් නියම නියෝජනයක් එක්සත් ජාතික පක්ෂයට අහිමි වීම පිළිබඳව පක්ෂයේ මහ ලේකම් තිස්ස අත්තනායක මහතා වගකිව යුතු බවට පාක්ෂිකයෝ චෝදනා කරති.රාවුෆ් හකීම් මනෝ ගනේෂන් වැනි වෙනත් පක්ෂවල අපේක්ෂකයන්ට වැඩි තැනක් ලබාදීමෙන් මහනුවරත් අම්පාරක් වූ බව කියන මේ පිරිස මේ නිසාම දිස්ත්‍රික්කයේ බහුතර සිංහල බෞද්ධ ජනතාව එක්සත් ජාතික පක්ෂයට ඡන්දය දීම ප්‍රතික්‍ෂේප කළ බව කියති.ඇතැම් අපේක්ෂකයන් මුදල් බෙදාදීමෙන් පමණක් ඡන්දය ලබා ගැනීමට කටයුතු කළ බවත් ලක්ෂ 9ක් වූ දිස්ත්‍රික්කයේ ඡන්දදායකයන් පක්ෂයට දිනා ගැනීමට කටයුතු නොකළ බව පෙන්වා දෙන ඔවුහු පරදින නිසා ජාතික ලයිස්තුවට ගොස් දිස්ත්‍රික්කයේ සංවිධාන කටයුතු අඩාල කර පිටස්තර පක්ෂවල අයට අවශ්‍ය පරිදි මහනුවර එක්සත් ජාතික පක්ෂයේ කටයුතු මෙහෙයවීම ඉඩදීම සම්බන්ධයෙන් තිස්ස අත්තනායක මහතාට චෝදනා කරති.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>27</day>
    </date>
    <link>http://www.dinamina.lk/2010/04/27/_art.asp?fn=n10042712</link>
    <topic> ඇමැති ජෙයරාජ් ඝාතනයට තොරතුරු සැපැයූත්‍රීරෝද රථ රියැදුරාට වසර 4ක සිර දඬුවමක්</topic>
    <author>මීගමුව විශේෂ එච්. ප්‍රනාන්දු</author>
    <content>හිටපු ඇමැති ජෙයරාජ් ප්‍රනාන්දු පුල්ලේ මහතා ඇතුළු ඇමැතිවරුන් තිදෙනෙකු සහ පාර්ලිමේන්තු මන්ත්‍රීවරයෙකු ඝාතනය කිරීම සඳහා අවශ්‍ය තොරතුරු එල්. ටී. ටී. ඊ සංවිධානයට සැපයීම පිළිබඳව වරද පිළිගත් ත්‍රීරෝද රථ රියැදුරෙකුට බරපතළ වැඩ සහිත වසර 4ක සිර දඬුවමක් සහ රුපියල් 10,000ක දඩයක්ද නියම විය. මීගමුව පළාත් බද මහාධිකරණ විනිසුරු ශිරාන් ගුණරත්න මහතා මෙම දඬුවම නියම කෙළේ ය.මීගමුව කොච්චිකඩේ වැලිහේනේ පදිංචි ඇන්ටන් රාජේන්ද්‍රන් හෙවත් ඇන්ටන් ප්‍රසන්න සුරාජ් (30) නැමැත්තාට මෙසේ දඬුවම් නියම කෙරුණි.2007 නොවැම්බර් මස පළමු වැනිදා සිට 2008 ජනවාරි මස 8 වැනිදා දක්වා කාලයේ දී එල්. ටී. ටී. ඊ සංවිධානයේ ප්‍රබල ක්‍රියාකාරිකයකු බව කියන රාසලිංගම් රාජ් කුමාර් හෙවත් දාදිනසන් හෙවත් වෙන්දතත් යන අය සමඟ එක් වී ජෙයරාජ් ප්‍රනාන්දු පුල්ලේ ඇමැතිවරයාට අමතරව නිමල් සිරිපාල ද සිල්වා, ඩග්ලස් දේවානන්දා යන ඇමැතිවරු සහ පාර්ලිමේන්තු මන්ත්‍රී ආනන්ද සංගරී යන අය ඝාතනය කිරීමට උත්සාහ කිරීමට ඔත්තු බැලීම සහ ඒ සඳහා මෙම සිද්ධියට අදාළ කොටි සාමාජිකයන්ට සහාය දීම සහ කොටි සාමාජිකයාගේ තොරතුරු වසන් කිරීම සම්බන්ධයෙන් විත්තිකරුට විරුද්ධව නීතිපතිවරයා විසින් ත්‍රස්තවාදය වැළැක්වීමේ පනත යටතේ චෝදනා නඟා තිබිණි.විත්තිකරු ත්‍රස්තවාදය වැළැක්වීමේ පනත යටතේ 5 වැනි වගන්තිය අනුව දඬුවම් ලැබිය යුතු වරදක් කර තිබෙන බව අධිකරණයේ දී අනාවරණය විණි.විත්තිකරු මෙම සිද්ධිය පිළිබඳව වසර 2ක පමණ කාලයක් රක්ෂිත බන්ධනාගාර ගතව සිටි බවද වැඩිදුරටත් අනාවරණය විණි.විත්තිකරු අදාළ චෝදනාවට වරද පිළිගත්තෙන් මහාධිකරණ විනිසුරුවරයා අදාළ දඬුවම් පැනවීය.රජයේ නීතිඥ සජිත් ද සිල්වා මහතා මෙම නඩුවේ පැමිණිල්ල වෙනුවෙන් පෙනී සිටිය අතර නීතිඥ ජානක අබේසේකර මහතා විත්තිය වෙනුවෙන් පෙනී සිටියේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>27</day>
    </date>
    <link>http://www.dinamina.lk/2010/04/27/_art.asp?fn=n10042713</link>
    <topic> අපේ ආයුර්වේද වෛද්‍ය ක්‍රමය කල් නොයවාවිශාලම විදේශ විනිමය උපයන මාර්ගය කරනවා</topic>
    <author>මානෙල් පුෂ්පකුමාරි සහවේහැල්ලේ පියතිලක මහරගම විශේෂ</author>
    <content>බටහිර වෛද්‍ය ක්‍රමය අනුගමනය කිරීමෙන් හෙම්බත් වී සිටින බටහිර විද්වතුන් පවා ආයුර්වේද වෛද්‍ය ක්‍රමය පිළිබඳව පැහැදී සංචාරකයන් ලෙස ශ්‍රී ලංකාවට පැමිණෙමින් සිටින බව දේශීය වෛද්‍ය ඇමැති පියසේන ගමගේ මහතා පවසයි.මේ රටට පමණක් සීමා වී තිබූ ආයුර්වේද සහ දේශීය වෛද්‍ය ක්‍රම අනාගතයේදී විශාල විදේශීය විනිමය උපයන මාර්ගයක් බවට පත් කිරීම මහින්ද චින්තනයේ අපේක්ෂාව බවද ඇමැතිවරයා කීය.දේශීය වෛද්‍ය ඇමැති පියසේන ගමගේ් මහතා මේ බව පැවැසුවේ ඊයේ (26) මහරගම –නාවින්නේ් පිහිටි දේශීය වෛද්‍ය අමාත්‍යාංශයේ වැඩ භාරගත් අවස්ථාවේදීය.එහිදී තවදුරටත් අදහස් දැක්වූ ඇමැතිවරයා මෙසේ ද කීය.ලෝක සිතියමේ කුඩා තිතක් බඳු වූ ශ්‍රී ලංකාවට ලෝකයට දායාද කිරීමට හැකි විශේෂ සම්පත් දෙකක් තිබෙනවා. ඉන් පළමු තැන ගන්නේ නිර්මල ථෙරවාදී බුදු දහමයි. දෙවැන්න ආයුර්වේද වෛද්‍ය විද්‍යාව සහ දේශීය පාරම්පරික වෛද්‍ය ක්‍රමයයි.දේශීයබව වගේම අපේකමත් ජීවිතය මෙන් ආරක්ෂා කරන ජනාධිපති මහින්ද රාජපක්ෂ මහතාගේ සම්ප්‍රාප්තියත් සමඟ ඒවාට නව ජීවයක් ලැබුණු අතර, ආයුර්වේද වෛද්‍ය ක්‍රමයට ද නව ආලෝකයක් ලැබූ බව නොරහසක්. එහි ප්‍රතිඵලයක් ලෙස අද රටේ ජනතාව වෙනදාට වඩා දේශීය වෙදකම කෙරෙහි උනන්දුවක් දක්වනවා. ඉකුත් දා විදේශීය ක්‍රීඩකයින් කීපදෙනකු ජනාධිපතිවරයාගේ මෙහෙයවීම යටතේ කැඳවා දේශීය ප්‍රතිකාර මඟින් සුවපත් කිරීම මෙයට කදිම නිදසුනක්.රාජාවලියේ සඳහන් වන බුද්ධදාස රජතුමා ඔහුගේ රාජ්‍ය කාලයේ සෑම ගමකටම පාරම්පරික වෛද්‍යවරයෙක් (වෙදමහතකු), බණ දහම් දන්නා පඬිවරයෙක්, නක්ශාස්ත්‍රවිද්‍යාව දන්නා නැකැත්කරුවෙක් පත් කළ බව කියවෙනවා. ඒ අනුව හිටපු දේශීය වෛද්‍ය ඇමැති තිස්ස කරල්ලියද්ද මහතා ද ඔහුගේ සංකල්පයක් අනුව ප්‍රජා වෛද්‍ය සේවාවක් ආරම්භ කර තිබුණා. මේ වැඩපිළිවෙළ යටතේ ගැමියන් යළිත් දේශීය වෛද්‍ය ක්‍රම පිළිබඳව අත්හදා බලමින් සිටිනවා.මේ වැඩපිළිවෙළ මුළු දිවයිනේම ක්‍රියාත්මක කිරීම මගේ අපේක් ෂාවයි. රටක සංවර්ධනයට බුද්ධිමතුන්, උගතුන්, කලාකරුවන් මෙන්ම නිරෝගී පරපුරක් අවශ්‍යයි. සංවර්ධනයට පෙර මෙවන් නිරෝගී ශ්‍රම හමුදාවක් නිර්මාණය කිරීම මහින්ද චින්තනය මඟින් අපට පවරා තිබෙනවා.මෙතෙක්කල් වෙන් වෙන්ව පෞද්ගලිකව කළ ඇමැතිකම් වෙනුවට රටේ සංවර්ධනයට උරදිය හැකි වන ලෙස මුළු ඇමැති මණ්ඩලයම එකම දම්වැලක පුරුක් ලෙස කටයුතු කිරීමේ වැදගත්කම අමාත්‍යාංශ භාර දෙමින් ජනාධිපතිතුමා අවධාරණය කළ බවද මා මෙහිදී සිහිපත් කිරීමට කැමැතියි.මහින්ද චින්තනයේ අපේක්ෂිත සමෘද්ධිමත්ම ආසියාවේ ආලකමන්දාව බවට ශ්‍රී ලංකාව පත් කිරීම අප කාගේත් වෑයමයි.ළමා සංවර්ධන හා කාන්තා කටයුතු පිළිබඳ ඇමැති තිස්ස කරල්ලියද්ද, දේශීය වෛද්‍ය නියෝජ්‍ය ඇමැති පණ්ඩු බණ්ඩාරනායක මහත්වරු ද මෙහිදී අදහස් ප්‍රකාශ කළහ.මේ අවස්ථාවට ක්‍රීඩා ඇමැති සී. බී. රත්නායක, හිටපු නියෝජ්‍ය ඇමැති ලයනල් ප්‍රේමසිරි, පළාත් සභා ඇමැති උපාලි කොඩිකාර, මහරගම නගර සභාපතිනි කාන්ති කොඩිකාර, ජනාධිපති උපදේශක භාරත ලක්ෂ්මන් ප්‍රේමචන්ද්‍ර, ආයුර්වේද කොමසාරිස් රමණී ගුණවර්ධන, ආයුර්වේද සංස්ථාවේ සභාපති සෝමවීර චන්ද්‍රසිරි සහ නාවින්න බණ්ඩාරනායක ආයුර්වේද පර්යේෂණායතනයේ අධ්‍යක්ෂිකා වෛද්‍ය දයාංගනී සේනාසේකර මහත්ම මහත්මීහු ද සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>27</day>
    </date>
    <link>http://www.dinamina.lk/2010/04/27/_art.asp?fn=r1004271</link>
    <topic>පිළිකුත්තුව ගුරුගෙදර සිසුවන්ගේ කළඑළි මංගල්‍යය</topic>
    <author>ඡායාරූප-ගම්පහ සංචාරක නිමල් ජයසිංහ</author>
    <content>පිළිකුත්තුව ගුරුගෙදර රංග ආයතනයේ න්‍යත්‍ය ශිල්පය හැදෑරු ශිෂ්‍යාවන් 18 දෙනෙකු සහභාගි වූ කළඑළි මංගල්‍යය පසුගියදා ඓතිහාසික පිළිකුත්තුව රජමහා විහාර භූමියේදී පැවැත්විණි.නර්තන ගුරු උපදේශිකා චම්ලි ගයානි දසනායක යටතේ ශිල්ප හැදැරූ මේ ශිල්පිනියන්ගේ කළඑළි දැක්වීමේ උත්සවයේ ප්‍රධාන ආරාධිතයා වශයෙන් ආගමික කටයුතු හිටපු ඇමැති පණ්ඩු බණ්ඩාරනායක මහතාද එක් විය.මේ ශිල්පිනියන් 18 දෙනා වෙත යක්කල මහජන බැංකුවේ කළමනාකාරිනී ශාන්ති දියවඩන මහත්මිය විසින් “සිසු උදාන” සහ යර්ස් සුපර් සිටාර්, තිළිණ පත් ප්‍රදානයක්ද සිදුවිය.සංස්කෘතික හිටපු ඇමැති පියසිරි විජේනායක, පළාත් සභා මන්ත්‍රී දිලිප් රාජපක්ෂ මහත්වරුද සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>27</day>
    </date>
    <link>http://www.dinamina.lk/2010/04/27/_art.asp?fn=r1004272</link>
    <topic>පානීය ජලය නොමැතිව කළු ගඟඅවට ප්‍රදේශවාසීහු අපහසුතාවක</topic>
    <author>කළුතර දිසා සමූහ දයාරත්න කුමාරසිංහ</author>
    <content>ගංවතුරින් යටවන අගුරුවාතොට කළු ගඟ අවට ගම්මාන වල පදිංචි දෙදහසකට අධික ජනතාව පානීය ජලය ලබා ගැනීමට නොහැකිව දුෂ්කරතාවන් රැසකට මුහුණ දී සිටිති.ගංවතුර ගලන මහවැසි පවත්නා සමයේදී කළු ගඟ උතුරා ගොස් පිට ගං ගැලූ විට තමන් පදිංචි ඉඩම් වල ඇති ළිං සියල්ලම ගංවතුරින් යටවී යන නිසා ජලය අපිරිසිදු තත්ත්වයට පත් වන බැවින් පිරිසුදු පානීය ජලය ලබා ගැනීමට මහත් වෙහෙසක් දරන්නට සිදුවී ඇති බවත් ඔව්හු පවසති.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>27</day>
    </date>
    <link>http://www.dinamina.lk/2010/04/27/_art.asp?fn=r1004273</link>
    <topic>සියවස සපිරි ඩේසි රුද්‍රිගු මාතාව</topic>
    <author/>
    <content>ජීවන ගමන් මගේ සියවන සැතපුම් කණුව පසුකරමින් පසුගිය 22 දින 100 වැනි උපන් දිනය සැමරු ඩේසි රුද්‍රිගු මාතාව දරුවන් සත් දෙනෙකුගේ ආදරණීය මවයි. මුනුපුරු මිනිපිරියන් විසිදෙනෙකුගේ සහ මී මුනුපුරු මිනිපිරියන් තිස් දෙනෙකුගේ හා එක් මී මුනුපුරකුගේ ආදරණීය අත්තම්මායි.සතුටු කඳුලු පිරි දෙනෙතින් ලද විරාමයෙන් ඩේසි අත්තම්මාගේ ජීවිතයේ අතීත ආවර්ජනය අප සමග පැවසීය.මම උපන්නේ බණ්ඩාරවෙල නගරයට කිලෝමීටර් 2ක් පමණ දුරින් පිහිටි අමුණුදෝව කියන ගමේ. පියා ව්‍යාපාරිකයෙක් අම්මා ගෘහණියක් සහෝදර සහෝදරියන් කිහිප දෙනෙකු සිටියත් අද කවුරුවත් ජීවතුන් අතර නැහැ.බණ්ඩාරවෙල නගරයට මම නිතරම ගියේ පයින් ඇවිදගෙන. ඒ කාලේ ප්‍රවාහන පහසුකම් ඉතාමත් අඩුයි කඳුපල්ලම්වල, ඒ ඇවිදපු ශක්තිය මට තවම තියෙනවා. ආගම ධර්මය අනුවයි නිතරම ජීවත් වුණේ බෞද්ධ කාන්තාවක් ලෙස බුදු ගුණ කෙරෙහි මා නිතරම විස්වාස කළා.ඩේසි මහත්මිය ඇගේ විවාහ දිවිය ගැන ද අපට කීවා.මම විවාහ වුනේ 1930 වසරේ. ස්වාමිපුරුෂයා ආතර් රුද්‍රිගු මිය ගියේ 1971 වසරේ. එතුමා මිය යන විට වසර 70යි. මියගියේ මෙහෙදී. අපි අමුණුදෝව ගමෙන් කොළඹට ආවේ 1950 වසරේ. ඒ දරුවන්ගේ අධ්‍යාපන කටයුතු සඳහායි. අපට දරුවන් 7යි. වැඩිමහල් දියණිය ඉපදුනේ 1931 වසරේ ඇය තවම හොඳින් ඉන්නවා.දුවට දැන් අවුරුදු 80ක් අනෙක් අයත් හොඳින් ඉන්නවා. එක පුතෙකු මීට ටික කලකට පෙර මියගියා. “මට එදා හිතට ගොඩාක් දුක හිතුන දවසක්” බව ද, ඩේසි මහත්මිය පැවසුවේ දරු දුකට ඇතිවූ වේදනාව නිසා නෙතු අගට ආ කඳුලක් ද සමගිනි.මද නිහැඩියාවකින් පසු අම්මා කෙනෙකු සහ ආත්තම්මා කෙනෙකු වශයෙන් පරම්පරා 3ක දරු මුණුපුරන් දැකීමේ භාග්‍යය ලැබීම ගැන ඉතාමත් සතුටට පත් වන බව ද ඇය පැවසුවාය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>27</day>
    </date>
    <link>http://www.dinamina.lk/2010/04/27/_art.asp?fn=r1004274</link>
    <topic>ගුවන් යානය තුළදීඉන්දීය කතක් මියයයි</topic>
    <author>මීගමුව විශේෂ - එච්. ප්‍රනාන්දු</author>
    <content>ක්වේට් සිට ශ්‍රී ලංකාව හරහා ඉන්දියාව බලා යමින් සිටි ඉන්දීය ජාතික ගුවන් මඟී කාන්තාවක් යානය තුළදී හදිසියේ ගිලන්ව යානය තුළදීම මියයන ලදැයි කියන සිද්ධියක් මීගමුව රෝහලේදී පැවැති මරණ පරීක්‍ෂණයකදී අනාවරණය විය.මේ බැව් අනාවරණය වූයේ මීගමුව දිස්ත්‍රික් මහ රෝහලේ නාගරික හදිසි මරණ පරීක්‍ෂක වෛද්‍ය සිරි ජයන්ත වික්‍රමරත්න මහතා ඉදිරියේ පැවති මරණ පරීක්‍ෂණයේදීය.මරණ පරීක්‍ෂකවරයා මේ මරණ පරීක්‍ෂණය පවත්වන ලද්දේ ඉන්දියාවේ වෙන්කරවේශ්, වීරපුරම්, කුඩප්පාන්, පදිංචි පෙනුත්දණ්ඩි මුනිදම්මා (39) නමැති ඉන්දීය ජාතික ගුවන් මගී කාන්තාවගේ මරණය සම්බන්ධයෙනි.ගුවන් තොටුපළ පොලිසියේ පොලිස් කොස්තාපල් ප්‍රසන්න මහතාගේ සාක්කි මෙහෙයවීම මත මරණ පරීක්ෂණයේදී ශ්‍රී ලන්කන් ගුවන් සේවයේ ගුවන් සේවා නිලධාරී අංගොඩ, උඩුමුල්ල, මුල්ලේරියාවේ පදිංචි සනෝජ් ලක්ෂිත සමරකෝන් ජයසිංහ මහතා සාක්ෂි දුන්නේය.මේ මරණය පිළිබඳව විවෘත තීන්දුවක් දුන් මරණ පරීක්‍ෂකවරයා වැඩිදුර විභාගය පසුවට කල් දැමීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>27</day>
    </date>
    <link>http://www.dinamina.lk/2010/04/27/_art.asp?fn=r1004275</link>
    <topic>ළිඳට වැටුණු අක්කාගේ ඇඟටගලක් පෙරළුණා</topic>
    <author>නාගොඩ සමූහ – ටී. එල්. ඒ. පී. හේමපාල</author>
    <content>ඉරිදා දහම්පාසල් යාමට සියල්ල සූදානම් කොට මල්ලීගේ ඇඟසෝදා ගැනීමට ළිඳට ගිය උඩුගම පුංචි අහිංසකාවිය, සංජීවනී මධුශානි (13) ගේ හදිසි මරණයෙන් පසුගිය සෙනසුරාදා හැන්දෑව මුළු උඩුගම ප්‍රදේශයම කම්පාවට පත්කරවිය.“පුංචි කෙළී හරි අහිංසකයි. නංගිටයි, මල්ලිටයි හරි ආදරෙයි. වයසෙ තරමට නෙමෙයි ඇය ගෙදර වැඩට උදව් කළේ. ඉගෙනගන්නත් හරිම දක්ෂලු. අපි හැමෝටම හරිම හිතවත්. ඇයි අනේ මේ පුංචි මල් කැකුලට මෙහෙම උනේ... මේ උඩුගම ජර්මන්කන්දේ අසල්වැසියන් සජීවනී මධුෂානිගේ දේහය අසල සිට දැක්වූ අදහස්වලින් බිඳකි.අපේ ගෙදරට ජලය ලැබෙන ටැංකිය පුරවගන්න විදුලිය නැතිනිසා අක්කයි, මමයි ළිඳට ගියේ ඇඟසෝදන්න.මම ඇඟ සෝදනකල් අක්ක ළිං කණ්ඩිය උඩ තිබූ ගල උඩ වාඩිවෙලා හිටියා. මම ඇඟ සෝදල ඉවරවෙනකොට රෙදිටිකත් අරන් නැගිටින්න හදනකොටම ගල ලිස්සා ආවා. මුලින්ම අක්ක ළිඳට වැටුණා. ඒ සමඟම අක්ක ළිං ගැට්ටට හේත්තු වුණා. ගල ඇවිත් අක්කගෙ ඇඟට තදඋනා. ‘මල්ලි’ කියල අක්කා කිව්වත් එයා වෙන මොනවත් කතා කළේ නැහැ.මම කෑගැහුව... එවිට උඩහ හේනේ හිටි බාප්පා ඇතුළු කට්ටිය ආවා යැයි කඳුළු පිරි දෙනෙතින් සජීවනීගෙ එකම මල්ලී ගයාන් මධුෂංක (11) කීවේය.මේ අතර සජීවනීගෙ මව වූ පි‍්‍රයංකා සුරේෂනීගේ විලාපය ජර්මන්කන්ද මුදුනේ සිට මුළු සතර දිග්බාගයටම ඇසෙන්නට ඇත. ඇය ඉකිගසා හඬමින් “මම මහ කළුගල එක්ක පොර බැදුවා දුවේ... මට ඒත් දූ බේරගන්න බැරි උනා. මට සමාවෙන්න මගෙ රත්තරන් දුවේයි” විලාප දුන්නේය.සජීවනීගේ පියාගේ අතේ එල්ලී යන චූටි නංගියාට මේ මොනවත් නොතේරෙනවා බඳුය. පියා කඳුළු පෙරමින් ඉකිගැසුවේ ඔහුට මුළු ලෝකය අහිමිවී ඇති බව දැනිලා මෙනි.සජීවනී දවසපුරාම නිවසේ සිට මුළු උඩුගම නගරය හා ඒ අවට මනරම් දර්ශන දුටුවා ය. ගා/තෙල්ලඹුර දුටුගැමුණු විදුහලේ අට වසරේ පන්තියේ වාඩිවී අකුරු කළාය. උඩුගම විද්‍යාකාන්ති පිරිවෙන් දහම්පාසලේ දහම් දැනුම ලැබුවාය. අද ඇය ඒ සියලු පි‍්‍රයයන්ගෙන් පි‍්‍රයමනාප දර්ශනයන්ගෙන් ඈත්වී මුළු උඩුගමම දුකට පත්කර අවසන්ගමන් ගොසිනි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>27</day>
    </date>
    <link>http://www.dinamina.lk/2010/04/27/_art.asp?fn=s1004271</link>
    <topic>සංගක්කාරගේ කණ්ඩායම මෙවර සමත් වේවිද ?</topic>
    <author/>
    <content>1996 ලෝක කුසලානය දිනා ගත් ශ්‍රී ලංකාවට ජගත් ක්‍රිකට් ක්ෂේත්‍රයේ තවත් ලෝක කිරුළක් පසුගිය වසරේදී අහිමිව ගියේ නොසිතූ විරූ අයුරෙනි. එංගලන්තයේදී පැවැති 2 වැනි විස්සයි 20 ලෝක කුසලාන ක්‍රිකට් තරගාවලියේදී පිට පිට තරග හයකින් ජයගෙන අපරාජිතව අවසාන තරගයට පිවිසි ශ්‍රී ලංකාව එහිදී අනපේක්ෂිත අයුරින් පාකිස්තානයට පරාජය විය.ශ්‍රී ලංකාවට ඒ දෙවැනි ලෝක කිරුල ලබන 30 වැනිදා බටහිර ඉන්දීය කොදෙව් දූපත්හි ඇරැඹෙන 3 වැනි විස්සයි 20 තරගාවලියේදී අත්කර දීම කුමාර් සංගක්කාරගේ කණ්ඩායමේ ඒකායන අරමුණ වී තිබේ.පසුගිය තරගාවලිය සඳහාත් අපට සිටියේ මෙවර මෙන්ම අලුත් මුහුණු සමග කණ්ඩායමක් බව පවසන සංගක්කාර කොදෙව් දුපත් කරා පිටත්ව යාමට පෙර ප්‍රකාශ කර සිටියේ මෙවර තරගාවලියේ අවසානය දක්වාම යාමේ හැකියාව හා ශක්තිය තම කණ්ඩායමට තිබෙන බවය.ශ්‍රී ලංකාව මෙවර තරගාවලියේදී නවසීලන්තය හා සිම්බාබ්වේ සමග ‘බී’ කොටසට ඇතුළත්ව සිටිති. විස්සයි 20 තරග රටාවේ සිටින ඉතාමත් භයානක කණ්ඩායමක් ලෙස සංගක්කාර නවසීලන්තය හඳුන්වයි’ විස්සයි 20 මෙන්ම ජාත්‍යන්තර එක්දින තරග බිමේ කොදෙව්වන් පරදවා ඇති සිම්බාබ්වේ දැවැන්තයන් පාගා දැමීමට සමත් පිරිසක් ලෙස ප්‍රදර්ශනය කොට තිබේ.‘මේ කණ්ඩායම් අවතක්සේරු කළ නොහැකියි. විස්සයි 20 තරග ක්‍රමය කොතරම් භයානකදැයි අප දන්නවා’ සංගක්කාර කියයි.ශ්‍රී ලංකා පිලට තිබෙන එක් ප්‍රධාන ශක්තිය දඟ පන්දු යවන්නන් බව සංගක්කාර පැවසුවේ පසුගිය වතාවේ ශ්‍රී ලංකා පිල බටහිර ඉන්දීය කොදෙව් දූපත්හි සංචාරය කළ අවස්ථාවේ එහි තිබූ බොහෝ තණතිලි දඟ පන්දුවට හිතකර ඒවා වූ බව මතක් කර දෙමිනි. විස්සයි 20 ක්‍රීඩාවේදී සාමාන්‍යයෙන් දඟ පන්දු යවන්නන් අතින් බොහෝ වැදගත් දේවල් සිදු වෙනවා. ඔවුන් ප්‍රබල තරග ජයග්‍රාහකයන් වී තිබෙනවා.කඩුලු ලබා ගෙන තරගය පාලනය කිරීමටත් තරගයේ වේගය වෙනස් කොට ප්‍රතිවාදී පිල අසරණව සිටින විට ඕවර තුළින් ඉක්මනට රිංගා යාමටත් දඟ පන්දු යවන්නන් යොදා ගත හැකි බවට සංගක්කාර විශ්වාස කරයි.අති දක්ෂ දඟ පන්දු යවන්නන් ශ්‍රී ලංකාව සතුව සිටිති. මුත්තයියා මුරලිදරන්ගේ මෙහෙයවීමෙන් යුත් දඟ පන්දු ප්‍රහාරයට අජන්ත මෙන්ඩිස්, සුරාජ් රන්දීව්, සනත් ජයසූරිය හා අවශ්‍ය වුවහොත් තිලකරත්න උල්ෂාන්ගේද සහාය ලැබේ.තරගාවලියේ වයස්ගතම ක්‍රීඩකයා වන 40 හැවිරිදි සනත් ජයසූරියගේ භූමිකාව පිළිබඳ නායක සංගක්කාර මෙසේ කියයි. ‘ඔහු තුන් ඉරියව්වෙන් කැපී පෙනෙන ක්‍රීඩකයෙකු ලෙසින් යොදවා ගැනීම රැඳී තිබෙන්නේ අපට ලැබෙන තණතිලි මත බව මගේ කල්පනාවයි.ඒ තණතිලි වල පන්දුව දඟ කැවෙන ස්වභාවයක් තිබුණොත් ඔහුට හොඳින් ක්‍රීඩා කිරීමේ අවස්ථාව ලැබේවි. අපි කුමන අවස්ථාවක හෝ ආරම්භක පිතිකරු යුගලය වෙනස් කිරීමට තීරණය කළොත් ජයසූරියට යළි ඔහුගේ පරණ ස්ථානයේ ක්‍රීඩා කළ හැකියි. එය තණතිලි මතත් ප්‍රතිවාදී පිල හා අවසානයේ ඔහුගේ දක්ෂතා මත රැඳී තිබෙන දෙයකි’.ශ්‍රී ලංකාව සිය පිති ප්‍රහාරය ආරම්භ කරනු ඇත්තේ තිලකරත්න ඩිල්ෂාන් හා මහේල ජයවර්ධන ගෙනි. අයි. පී. එල්. තරගාවලියේදී කිංග්ස් පන්ජාබ් පිල වෙනුවෙන් තරග 13 කින්ලකුණු 439 ක් ලබා ගත් ජයවර්ධන ආරම්භක පිතිකරුවකු ලෙසින් තමා පිටියට යැවුවොත් කණ්ඩායම වෙනුවෙන් බොහෝ ලකුණු රැස් කර දීමට තමා සමත් බව යළිත් වරක් ඔප්පු කර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>27</day>
    </date>
    <link>http://www.dinamina.lk/2010/04/27/_art.asp?fn=s1004272</link>
    <topic>සත්කාරකත්වයට උපදෙස් ගන්න ශ්‍රී ලංකාවේ පිරිසක් ලන්ඩනයට</topic>
    <author>ප්‍රින්ස් ගුණසේකර</author>
    <content>වසර 2018 දී පොදු රාජ්‍ය මණ්ඩලීය ක්‍රීඩා උලෙළේ නිල සත්කාරකත්වය ලබා ගැනීම උදෙසා 2011 දී පැවැත්වෙන ඡන්ද විමසීමට ශ්‍රී ලංකාව සූදානම් විය යුතු ආකාරය ගැන දැනුවත් කිරීමේ විශේෂ රැස්වීමක් ජුලි මස 24 වැනිදා ලන්ඩන් නුවරදී පැවැත්වේ.ශ්‍රී ලංකා නියෝජිතයන් පිරිසක් හා පොදු රාජ්‍ය මණ්ඩලයේ විධායක නිලධාරීන් පිරිසක් අතර පැවැත්වෙන මේ හමුවෙන් පසුව ශ්‍රී ලංකාවට එම ක්‍රීඩා උලෙළේ සත්කාරකත්වය ලබාගැනීමේ ඡන්ද සටනට අවතීර්ණ වීමට අවස්ථාව උදා වේ.ශ්‍රී ලංකා ඔලිම්පික් කමිටු සභාපති හේමසිරි ප්‍රනාන්දු මහතා විධායක සභිකයෙකු ලෙස මේ සාකච්ඡාවට එක්වන අතර ඔලිම්පික් කමිටු ලේකම් මැක්ස්වල් ද සිල්වා හා ක්‍රීඩා අමාත්‍යාංශයේ ලේකම් එස්. ලියනගම යන මහත්වරු ශ්‍රී ලංකාව නියෝජනය කරමින් මේ විශේෂ රැස්වීමට එක්වෙති.වසර 2018 දී පැවැත්වීමට නියමිත පොදු රාජ්‍ය මණ්ඩලීය ක්‍රීඩා උළෙලේ සත්කාරකත්වය සඳහා ඕස්ට්‍රේලියාවේ ගෝල්ඩ්කොස්ට් නගරය හා ශ්‍රී ලංකාවේ හම්බන්තොට නගරය නාමයෝජනා ඉදිරිපත් කර ඇත. රටවල් 71 ක නියෝජිතයන්ගේ බහුතර කැමැත්ත අනුව 2018 පොදු රාජ්‍ය මණ්ඩලීය ක්‍රීඩා තරගාවලියේ සත්කාරකත්වය පිරිනැමේ.ඡන්ද විමසීමෙන් තෝරා ගන්නා නගරය 2011 නොවැම්බර් මාසයේ බටහිර ඉන්දීය කොදෙව්හි පැවැත්වෙන පොදු රාජ්‍ය මණ්ඩලීය විශේෂ සභා රැස්වීමකදී ප්‍රකාශ කිරීමට නියමිතය.හම්බන්තොට සුරියවැව ජාත්‍යන්තර ක්‍රීඩාංගණය දැනටමත් ඉදිවෙමින් පවතින අතර 2011 ලෝක කුසලාන ක්‍රිකට් තරග පැවැත්වීමටද බලාපොරොත්තු වේ. ඉදිරි වසර කිහිපයේදී හම්බන්තොට ප්‍රදේශයේ වරාය, ගුවන්තොටුපොල හා හෝටල් ඉදි වන හෙයින් ප්‍රධාන පෙළේ ජාත්‍යන්තර ක්‍රීඩා තරගාවලියකට අවශ්‍ය පහසුකම් සැලසේ.පොදු රාජ්‍ය මණ්ඩලයීය ක්‍රීඩා උළෙල මේ වසරේ ඉන්දියාවේදී හා 2014 දී ග්ලාස්ගෝව්හිදී පැවැත්වීමට දැනටමත් තීරණය වී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>27</day>
    </date>
    <link>http://www.dinamina.lk/2010/04/27/_art.asp?fn=s1004273</link>
    <topic>ඩී. එස්-නාලන්දා, රාජකීය-ත්‍රිත්වඅද අවසන් පූර්ව වටයේ</topic>
    <author>ජගත් ප්‍රේමචන්ද්‍ර</author>
    <content>ශ්‍රී ලංකා පාසල් ක්‍රිකට් සංගමය සංවිධානය කරන වයස අවුරුදු 19න් පහළ පළමු පෙළ අන්තර් පාසල් විස්සයි/20 ක්‍රිකට් තරගාවලියේ අර්ධ අවසන් පූර්ව වටයේදී තර්ස්ටන් විදුහල කඩුලු 6කින් පරදවා රාජකීය විදුහලත්, මොරටුව වේල්ස් කුමාර විද්‍යාලය ලකුණු 24කින් පරදවා මහනුවර ත්‍රිත්ව විද්‍යාලයත් අවසන් පූර්ව වටයට සුදුසුකම් ලබා ගත්හ.නාලන්දාව ඩී. එස්. සේනානායක විදුහල සමගත් රාජකීය විද්‍යාලය ත්‍රිත්ව විද්‍යාලය සමගත් අවසන් පූර්ව වටය සදහා අද එස්. සී. සී. ක්‍රීඩාංගණයේදී තරඟ වදිති.තර්ස්ටන් - රාජකීයතර්ස්ටන් (ඕවර 20) කඩුලු 8 කට ලකුණු 90 - රාජකීය විදුහල (ඕවර් 14.2) කඩුලු 4 ක් දැවී ලකුණු 96ත්‍රිත්ව-වේල්ස් කුමාරත්‍රිත්ව විද්‍යාලය - සියලුම දෙනා දැවී 113 (19.0) - නිරෝෂන් දික්වැල්ල 31, දිනුක් වීරරත්න 24, නිපුන් පීරිස් 25/3, බුද්ධික ද අල්විස් 16/2වේල්ස් කුමාර විද්‍යාලය සියලුම දෙනා දැවී 89 (19.3) - හරින් විජේසූරිය 32, කාවින්ද ජයසූරිය 16/2, සුරේෂ් වික්‍රම 15/2, ජනිෂ්ක පේ‍්‍රමසිංහ 18/2</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>27</day>
    </date>
    <link>http://www.dinamina.lk/2010/04/27/_art.asp?fn=s1004274</link>
    <topic>චෙන්නායි පිලට සූරතාව හිමි කර දෙමින්ඉන්දීය ක්‍රිකට් සැණකෙළිය නිමා වෙයි</topic>
    <author/>
    <content>ජාත්‍යන්තර ක්‍රිකට් පිටියේ වැඩිම අවධානයට පාත්‍ර වූ ඉන්දීය ප්‍රිමියර් ලීග් ඕවර විස්සයි 20 ක්‍රිකට් තරග මාලාවේ සූරතාව මහේන්ද්‍ර සිං ද්‍රෝනිගේ චෙන්නායි පිලට හිමි කර දෙමින් නිමාවට පත් විය.ඉන්දීය භූමියේ උද්වේගකර ක්‍රිකට් සැණකෙළිය ලෙස විචාරකයන් හඳුන්වන අයි. පී. එල්. තරග මාලාවට ඉන්දීය ක්‍රීඩකයන්ට අමතරව ජාත්‍යන්තර ක්‍රීඩකයන් 50 කට අධික සංඛ්‍යාවක් සහභාගී වූහ.අමෙරිකානු ඩොලර් බිලියන ගණනින් මුදල් සංසරණය වන අයි. පී. එල්. තරග මාලාවේ අවසාන මහා තරගයේදී චෙන්නායි පිල වෙතින් ලකුණු 22 කින් පරාජයට පත්වූයේ තරග මාලාවේ ආරම්භයේ සිටම පෙරමුණේ පසුවූ සචිත් තෙන්ඩුල්කාර්ගේ ප්‍රබල මුම්බායි ඉන්දියන්ස් කණ්ඩායමය.තරගමාලාව පුරාම ලකුණු අතරේ සිටි තෙන්ඩුල්කාර් තම කණ්ඩායම අවසන් මහා තරගයට කැඳවාගෙන පැමිණියේ සූරතාව හිමි කර ගැනීමේ බලාපොරොත්තුද කරපින්නා ගෙනය.පළමු වටය නිමාවට පත්වන විට මුම්බායි පිල තරග 14 කින් 10 ක්ම ජය ගෙන තිබිණ. චෙන්නායි පිල ජයගෙන තිබුණේ තරග 14 කින් 7 ක් පමණි. කෙසේ වෙතත් මහේන්ද්‍ර සිං ද්‍රෝනිගේ උපායශීලී නායකත්වයත් උප නායක සුරේෂ් රයිනාගේ ප්‍රවේගකාරී පිති හරඹයත් චෙන්නායි පිලට සූරතාව හිමි කර දීමට සමත් විය.පළමුව පන්දුවට පහරදුන් චෙන්නායි පිල ඕවර 20 අවසානයේ කඩුලු 5 කට රැස් කළ ලකුණු සඛ්‍යාව 168 කි. වේගවත් ඉනිමක් දියත් කළ සුරේෂ් රයිනා පන්දු 35 කදී හතරේ පහර 3 ක් සහ හයේ පහර 3 ක් සමඟ නොදැවී ලකුණු 57 ක් රැස් කළේය. මහේන්ද්‍ර සිං ද්‍රෝනි ලකුණු 22 ක් ලබා ගත් අතර මුරලි විසින් රැස් කළ ලකුණු සංඛ්‍යාව 26 කි.පන්දු යැවීමේදී සාර්ථක ඵලනෙළා ගත්තේ දිල්හාර ප්‍රනාන්දු පමණි. ඔහු ලකුණු 23 කට කඩුලු 2 ක් බිඳ දැමුවේය.ලකුණු 169 ක ඉලක්කයක් හඹා ගිය මුම්බායි ඉන්දියන්ස් පිලට රැස් කර ගත හැකි වූයේ කඩුලු 9 කට ලකුණු 146 ක් පමණි.නැවත වරක් ක්‍රියාත්මක වූ සචින් තෙන්ඩුල්කාර් පන්දු 45 කදී හතරේ පහර 7 ක් සමඟ ලකුණු 48 ක් රැස් කරමින් තරග මාලාව පුරාවටම ලකුණු 618 ක් තම ලකුණු මල්ලට එකතු කර ගැනීමට සමත්වූවා පමණක් නොව තරගාවලියේ වීරයා සම්මානය ද දිනා ගත්තේය. කිරොන් හෙලාර්ඩ් සහ ඒ. එම්. ෆයර් ලකුණු 27 බැගින් රැස් කළහ. පන්දු යැවීමේදී එස්. බී. ජකාති කඩුලු 2 ක් දවාලූ අතර මුත්තයියා මුරලිදරන් සුරේෂ් රයිනා, ඇල්. බී. මෝකල් සහ බොලිංගර් එක් කඩුල්ල බැගින් දවාලූහ.තෙන්ඩුල්කාර් තරගමාලාවේ වැඩිම ලකුණු ලාභියා ලෙස පෙරමුණේ්පසුවෙද්දී බැංග්ලෝර් පිලේ ජැක් කලීස් තරග 16 කදී අර්ධ ශතක 6 ක් සමඟ ලකුණු 572 ක් රැස් කර ගනිමින් දෙවැනි තැනට පත් විය. චෙන්නායි පිලේ සුරේෂ් රයිනා තරග 16 කදී අර්ධ ශතක 4 ක් සමඟ ලකුණු 520 ක් රැස් කොට තෙවැනි ස්ථානය ලබා ගත්තේය. පන්ජාබ් පිලට ක්‍රීඩා කළ මහේල ජයවර්ධන ලකුණු 439 ක් රැස් කර තිබිණි.මේ තරගමාලාවේ වැඩිම කඩුලු ලාභියා වන්නේ ඩෙකන් පිලේ ප්‍රග්යාන් ඕජාය. ඔහු තරග 16 කදී කඩුලු 21 ක් දවාලීමට සමත් විය. දිල්ලි පිලේ අමිත් මිෂ්රා, මුම්බායි පිලේ හර්බජන් සිං, සහ බැංග්ලෝර් පිලේ අනිල් කුම්බ්ලේ කඩුලු 17 බැගින් දවාලීමට සමත් වූහ. ලසිත් මාලිංග සහ මුත්තයියා මුරලිදරන් කඩුලු 15 බැගින් දවාලූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>27</day>
    </date>
    <link>http://www.dinamina.lk/2010/04/27/_art.asp?fn=s1004275</link>
    <topic>දකුණු අප්‍රිකාව ප්‍රථම වතාවට ජනප්‍රිය නොවනකණ්ඩායමක් ලෙසින් තරග බිමට</topic>
    <author/>
    <content>කලාතුරකින් සිදුවන පරිදි දකුණු අප්‍රිකාව මෙවර විස්සයි 20 ලෝක කුසලාන ක්‍රිකට් තරගාවලියට පිවිසෙන්නේ සිය ක්‍රීඩා ලෝලීන්ගේ යථාර්ථවාදී නොවන බලාපොරොත්තු තමන්ට කරදරයක් කර නොගෙනය.ග්‍රැහැම් ස්මිත්ගේ කණ්ඩායම ජගත් ක්‍රිකට් කවුන්සලයේ ලෝක කිරුළක් දිනා ගැනීමට මෙවර තවත් උත්සාහයක් දරන්නේ තරගාවලියේ ජනප්‍රිය නොවන කණ්ඩායමක් ලෙසිනි.දකුණු අප්‍රිකානු පිලට සිටින්නේ අභ්‍යන්තර පුහුණුකරුවෙකි. නායකයා තුවාල වලින් සුව වෙමින් සිටී. ඔවුන්ගේ ක්‍රීඩකයන් අයි. පී. එල්. තරගාවලියේදී එතරම් කැපී පෙනුනේද නැත.එංගලන්තයේ පැවැති 2009 විස්සයි 20 ලෝක කුසලාන තරගාවලියේදී දකුණු අප්‍රිකාවේ සොයා ගැනීම වූ වමතින් වේග පන්දු යවන වේන් පානෙල් ද කණ්ඩායමට අහිමිව සිටී.ඉකිලියේ ආබාධයක් හේතුවෙන් ඉන්දියාවේදී එකම තරගයකට හෝ සහභාගී නොවී යළි සියරට පැමිණීමට පානෙල්ට සිදු විය.වේග පන්දු යවන ඩේල් ස්ටෙයින් හා තුන් ඉරියව්වෙන්ම කැපී පෙනන ජැක්ස් කලිස් හා ඇල්බී මෝකල් හැරුණු විට දකුණු අප්‍රිකාවේ ප්‍රධාන පන්දු යවන්නන් ඉන්දියානු ප්‍රිමියර් ලීග් තරග බිමේ බොහෝ විට සිටියේ පැත්තකිනි.දඟ පන්දුව කැරිබියන්හි වැදගත් සාධකයක් බවට පත්වීමට ඉඩ තිබෙද්දී වමතින් පන්දු යවන රෝලොෆ් වැන්ඩර් මර්ව් එක් තරගයකට පමණක් සහභාගී වීම හා පිට දඟ පන්දු යවන ජොහාන් බොතා පිටියට නොපිවිසීම පිළිබඳ ස්මිත් කලකිරීමට පත්ව සිටී. අයි. පී. එල්. තරගාවලිය පුරාම දස්කම් දැක්වූ එකම දකුණු අප්‍රිකානු පිතිකරුවා වූයේ ජැක්ස් කලිස් පමණි.රෝයල් චැලෙන්ජර්ස් බැංගලෝර් පිල වෙනුවෙන් ආරම්භක පිතිකරුවකු ලෙසින් ඔහු බොහෝ ඵලදායි පිතිකරුවෙකු විය. අයි. පී. එල්. තරගාවලියේ මුල් අවස්ථාවලදී පන්දු රකිමින් සිටියදී ඇඟිල්ල තුවාල කර ගත් ස්මිත් ඉන් පසුව යළි පිත්තක්අතට ගත්තේ අප්‍රේල් 14 වැනිදා පමණි.දකුණු අප්‍රිකානු කණ්ඩායමේ 10 දෙනෙකු සති අන්තයේ කොදෙව් දූපත් බලා පිටත්ව ගිය අතර කලිස්, ස්ටෙයින්, ඇල්බී මෝකල්, ජේ. පී. ඩුමිනි හා හර්ෂල් ගිබ්ස් යන පස් දෙනා අයි. පී. එල්. තරගාවලිය නිමා වීමෙන් පසුව කණ්ඩායමට එක්වීමට නියමිතව සිටියහ.අවම බලාපොරොත්තු සහිතව මෙවර විස්සයි 20 ලෝක කුසලාන තරගාවලියට සහභාගී වීම දකුණු අප්‍රිකාවට සමහර විට වාසිදායක වීමටද ඉඩ තිබේ. ජගත් ක්‍රිකට් කවුන්සල තරගාවලියන්හිදි ජයග්‍රහණය පෙනි පෙනී පරාජය වූ අවස්ථා දකුණු අප්‍රිකානු ඉතිහාසයේ තිබෙන නිසාවෙනි.1992 ලෝක කුසලානයේ පටන් මේ දක්වා දකුණු අප්‍රිකාව අවසන් පූර්ව වටවලදී හත් වතාවක් පරාජය වී තිබේ. ඔවුන් අවසාන තරගයකට පිවිසියේ එක් වතාවක් පමණි. එහිදී ජයග්‍රාහකයන් වූ ඔවුහු මංගල චැම්පියන්ස් කුසලානය (1998) දිනා ගත්හ. එංගලන්තයේ පැවැති 2009 විස්සයි 20 ලෝක කුසලාන තරගාවලියේ අවසන් පූර්ව වටයට පිවිසි දකුණු අප්‍රිකාව එහිදී පාකිස්තානයට පරාජය විය.කෙසේ වෙතත් මෙවර කොදෙව් දූපත්හි තරගකාරී කණ්ඩායමක් වීමට දකුණු අප්‍රිකාවට ශක්තිය තිබේ. ස්මිත්, කලිස්, ගිබ්ස්, ඒ. බී. ඩි. විලියර්ස්, ඩ්‍රම්නි හා ලුට්ස් බොස්මන් ඉක්මනින් ලකුණු රැස් කිරීමට සමත් ක්‍රීඩකයෝ වෙති. ඇල්බී මෝකල් හා කඩුලු රකින ක්‍රීඩක මාක් බවුචර් අවසන් ඕවරවලදී වේගවත් පහර එල්ල කිරීමට සමත් පිතිකරුවෝ වෙති.වැන් ඩර් මර්ව් හා ජොහාන් බොතා යන දඟ පන්දු යවන්නන් දෙදෙනාද කණ්ඩායමට ශක්තියකි. ස්ටෙයින් හා මෝන් මෝකල් නිවැරදිව වේග පන්දු යැවීමේ දක්ෂයෝ වෙති.දකුණු අප්‍රිකානු කණ්ඩායම : ග්‍රැහැම් ස්මිත් (නායක), ජැක්ස් කලිස්, ලූට්ස් බොස්මන්, ජොහාන් බොතා, මාක් බවුචර්, ඒ. බී. ඩි. විලියර්ස්, ජේ. පී. ඩුමිනි, හර්ෂල් ගිබ්ස්, රොරි ක්ලෙයින්වෙල්ඩ්ට්, චාල් ලැන්ග්වෙල්ට්, ඇල්බී මෝකල්, මෝන් මෝකල්, ඩේල් ස්ටෙයින්, ජුවාන් තෙරත්, රෝලොෆ් ව ඩර් මර්ව්</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>27</day>
    </date>
    <link>http://www.dinamina.lk/2010/04/27/_art.asp?fn=s1004276</link>
    <topic>අයි. පී. එල්. ප්‍රධානියාතනතුරෙන් නෙරපයි</topic>
    <author>නවදිල්ලි (ඒ. එෆ්. පී)</author>
    <content>දැඩි මානසික පීඩනයකට හසුවී සිටින අයි. පී. එල්. තරගාවලියේ ප්‍රධානී ලලිත් මූඩි අතිවිශාල ධනසම්භාරයකට හිමිකම් කියන මේ තරගාවලියේ සිදුවූ බව පැවසෙන මූල්‍ය වංචා හේතුවෙන් තනතුරෙන් පහ කොට ඇත.අයි පී. එල්. තරඟමාලාවේ අවසන් මහා තරගය නිමාවට පත්වීමෙන් පැය කිහිපයකට පසුව තරගමාලාවේ ප්‍රධානී ලලිත් මූඩි තනතුරෙන් පහ කළ බව ඉන්දීය ක්‍රිකට් පාලක මණ්ඩලය ප්‍රකාශයක් නිකුත් කරමින් කියා සිටී. සිය නිර්දෝෂීභාවය ඔප්පු කිරීම සඳහා මූඩිට සති දෙකක කාලයක් ලබා දුන් බවද එම නිවේදනයේ වැඩිදුරටත් දැක්වේ.ඉන්දීය ක්‍රිකට් පාලක මණ්ඩලය විසින් මූඩි තනතුරෙන් ඉවත්කිරීමට තීරණය කරනු ලැබූවේ පසුගිය සතියේ ඉන්දීය රජය විසින් අයි. පී. එල්. තරගමාලාවේ සිදුවූ බැව් කියන අයථා මූල්‍ය ගනුදෙනු සෙවීමට දියත් කරනු ලැබූ ආදායම් බදු නිලධාරීන්ගේ මෙහෙයුමෙන් පසුවය.අයි. පී. එල්. පාලන කවුන්සිලයේ ඒකමතික තීරණය අනුව බරෝඩා ප්‍රාන්ත ක්‍රිකට් සංගමයේ ප්‍රධානි සහ කර්මාන්ත ශාලා හිමියකු වන චිරායු අමින් මේ සඳහා පත්කළ අතුරු කමිටුවේ සභාපති ලෙස කටයුතු කරනු ඇත.ඉන්දිය ක්‍රිකට් පාලන මණ්ඩලයේ පරිපාලන නිළධාරී රත්නකාර් ෂෙට්ටි අයි. පී. එල්. තරගමාලාවේ ලිපිද්‍රව්‍ය සොයා බැලීමට පත්කළ බව ද ඉන්දීය ක්‍රිකට් සභාපති ශාෂන්ත් මනෝහාර් ප්‍රකාශ කළේ ය.අයි. පී. එල්. තරගමාලාවට අලුතින් එක්වූ කොචි කණ්ඩායම වෙන්දේසි කිරීමේදී සිදුවූ අක්‍රමිකතා හේතුවෙන් ඉන්දීය රජයේ විදේශ උප ඇමැති ශෂී තරූර් ඉල්ලා අස්වීමෙන් පසු රජයේ සහ විරුද්ධ පක්‍ෂයේ දැඩි අවධානය මූඩි වෙත එල්ලවී තිබිණ. ආදායම් බදු නිලධාරීහු අයි. පී. එල්. තරගාවලියට කඩා පැනීම සිදුවූයේ ඉන් අනතුරුවය. ඒ මුදල් ඇමැති ප්‍රනාබ් මුකර්ජිගේ නියෝගයක් මතය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>27</day>
    </date>
    <link>http://www.dinamina.lk/2010/04/27/_art.asp?fn=s1004277</link>
    <topic>වසරේ පාපන්දු ක්‍රීඩකයා සම්මානය රූනීට</topic>
    <author>ලංඩනය (ඒ. එෆ්. පී.)</author>
    <content>මැන්චෙස්ටර් යුනයිටඩ් පිලේ සහ එංගලන්තයේ ප්‍රහාරාත්මක ක්‍රීඩක වේන් රූනී වෘත්තීය පාපන්දු ක්‍රීඩකයන්ගේ සංගමය විසින් පවත්වනු ලැබූ උත්සවයකදී වසරේ හොඳම පාපන්දු ක්‍රීඩකයාට හිමි සම්මානය දිනා ගත්තේය.ඉකිලි පෙදෙසේ ඇතිවූ ආබාධයක හේතුවෙන් මේ වන විට ක්‍රීඩාවෙන් ඉවත්ව සිටින රූනි මෙවර ලෝක කුසලානය එංගලන්තයට ජය ගත හැකි බවට විශ්වාසය පළ කළ ක්‍රීඩකයෙකි.‘මේ වාරයේ තරග 2 ක් අහිමි වීම ගැන කණගාටුවක් ඇති වුනත් තරග වාරයේ අවසාන අදියරේදී මම නැවත ක්‍රීඩාවට එක් වෙනවා’ 24 හැවිරිදි රූනි සම්මානය හිමි කර ගැනීමෙන් පසුව මාධ්‍ය හමුවේ පවසා සිටියේය.එළැඹෙන ලෝක කුසලාන තරගාවලිය ක්‍රීඩා කිරීමට තමා සම්පූර්ණ සුවය ලබා සිටින බවද හෙතෙම වැඩි දුරටත් සඳහන් කළේය. 2006 වසරෙන් පසුව මේ සම්මානය දිනාගත් එකම ඉංග්‍රීසි ජාතිකයා රූනිය. පසුගිය වසර 2 දී මේ සම්මානයට හිමිකම් කීවේ පෘතුගාලයේ ක්‍රිස්ටියානෝ රෝනල්ඩිනෝය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>27</day>
    </date>
    <link>http://www.dinamina.lk/2010/04/27/_art.asp?fn=s1004278</link>
    <topic>කෙටි දුර පිහිනුම් සූරතාවමහනුවර මහාමායාවට</topic>
    <author>උපනන්ද ජයසුන්දරමහනුවර ක්‍රීඩා විශේෂ</author>
    <content>කනිෂ්ඨ ජාතික කෙටි දුර පිහිනුම් තරගාවලියේදී තියුණු තරගයකින් පසුව ලකුණු 152 ක් ලබා කණ්ඩායම් සූරතාවය දිනා ගැනීමට මහනුවර මහාමායා බාලිකා පිහිනුම් කණ්ඩායම සමත් විය.පසුගියදා කොළඹ දී පැවැති මේ තරගාවලියේ අනු සූරතාව ලකුණු 150 ක් ලබා ගත් කොළඹ මියුසියස් විදුහලට හිමි විය. තෙවන ස්ථානය කොළඹ විශාඛා විදුහල දිනීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>27</day>
    </date>
    <link>http://www.dinamina.lk/2010/04/27/_art.asp?fn=f1004271</link>
    <topic>සෞඛ්‍ය ඇමැතිකමඅභියෝගයක් නොවේ</topic>
    <author>සාකච්ඡා කෙළේ උදිත ගුණවර්ධන</author>
    <content>අලුත් අමාත්‍ය මණ්ඩලයේ කාර්යය භාරය නව සෞඛ්‍ය අමාත්‍යවරයා ලෙස ඉදිරියේ ඇති අභියෝග සහ තවත් කාලීන දේශපාලන හා සමාජීය කරුණු පිළිබඳ ඇමැති මෛත්‍රීපාල සිරිසේන මහතා සමඟ සිදුකළ සාකච්ඡාවකි මේ .ඔබ මෙතෙක් කල් දැරූ සුපුරුදු ඇමැති ධූරයෙන් බැහැර වූ සෞඛ්‍ය ඇමැති ධූරයයි මෙවර ඔබට ලැබී තිබෙන්නේ. මේ අලුත් ඇමැතිධූරයේ කටයුතු සාර්ථක විදිහට ඉෂ්ඨ කිරීමට ඔබට පුළුවන්ද?මම විශ්වාස කරන විදිහට මිනිසකුට අවශ්‍යතාවය ඕනෑ කම තිබෙනවානම් ඕනෑම වගකීමක් දැරීමටත් එම වගකීම සාර්ථක ලෙස ඉදිරියට ගෙනගොස් සාර්ථකත්වය වෙත ගමන් කිරීමටත් පුළුවන් කම තිබෙනවා. මට පසුගිය කාලයේ ජනාධිපතිතුමා පවරා තිබූ වගකීම් සියල්ලම වගේ මනා ලෙස ඉෂ්ඨ කිරීමට පුළුවන්කම ලැබුණා.ජනාධිපතිතුමාගේ මහින්ද චින්තන ප්‍රතිපත්ති ප්‍රකාශනයේ කෘෂිකර්මය පිළිබඳ වූ ප්‍රතිපත්ති මට ඉටුකිරීමට පුළුවන් කම ලැබුණා. අද වෙද්දී සෞඛ්‍ය ක්‍ෂේත්‍රය පිළිබඳ වගකීම ජනාධිපතිතුමා මට ලබාදී තිබෙනවා. දැන් මගේ අරමුණ හා පරමාර්ථය වී තිබෙන්නේ ජනාධිපතිතුමා මට අලුතින් ලබා දුන් වගකීම් සමුදාය සාර්ථකව ඉෂ්ඨ කිරීමයි .ශශ්‍රී ලංකා නිදහස් පක්‍ෂයේ බිම්මට්ටමේ සිට දේශපාලනය ආරම්භ කළ මට අද වෙද්දී එහි මහ ලේකම් ධූරය දක්වා පැමිණීමටත් පක්‍ෂයේ ලේකම් ධූරයේ වගකීම සාර්ථකව ඉටු කිරීමටත් මට හැකි වෙලා තිබෙනවා. ඒ නිසා මට ලැබුණේ කුමන අමාත්‍යංශය වුවත් එහි සියලු වගකීම් ඉතාමත් ඉහළින් ඉටු කිරීමට මට අවශ්‍යතාව තිබෙනවා.අද අලුත් ආණ්ඩුවේ ඇමැතිධූර වගකීම් ජනාධිපතිතුමා ඇමැතිවරුන්ට පවරා තිබෙන්නේ ජාතික සංවර්ධනය මඟින් ශශ්‍රී ලංකාව ආසියාවේ ආශ්චර්ය කිරීමේ ගමන සාර්ථක කර ගැනීමටයි. ඉදිරි දිනවලදී මගේ අලුත් විෂය ක්‍ෂේත්‍රය පිළිබඳව මනා අධ්‍යාපනයකින් පසු ඇමැතිධූරයේ වගකීම් හා කාර්යය භාරය ඉෂ්ඨ කිරීම ආරම්භ කරනවා. ඇත්තෙන්ම මට මේ ඇමැතිධූරය අභියෝගයක් නෙමෙයි.පසුගිය කාලයේ දි සෞඛ්‍ය අමාත්‍යංශයට දැඩි ලෙස විවේචනවලට බඳුන් වූ අමාත්‍යංශයක් විදිහටයි තිබුණේ. ඉදිරි කාලයේදී ඔබේ අමාත්‍යධූරය යටතේ මේ තත්ත්වය නිවැරැදි කිරීමට මොන විදියේ සැලැසුමක්ද තිබෙන්නේ?පසුගිය කාලයේ දී සෞඛ්‍ය අමාත්‍යංශයට විවිධ චෝදනා එල්ල වුණ බව ඇත්ත. ඒත් මේ චෝදනාවලට මොන තරම් දුරට පදනමක් තිබේද යන්න සලකා බැලිය යුතුයි. එහෙම නැතිව කෙනෙකු චෝදනාවක් එල්ල කළ පළියට එය පිළිගන්න බැහැනේ. මට පෙනෙන විදිහට පසුගිය කාලයේ දි එල්ල වූ බොහෝ චෝදනාවලට මූලික වුණේ දේශපාලන එදිරිවාදිකම් හා පටු දේශපාලන න්‍යාය පත්‍රයි. ඒත් එය එතරම් හොඳ දෙයක් විදිහට සලකන්න අමාරුයි.මම මේ මොහොතේදී ඔබට කියන්න කැමැතියි පසුගිය කාලයේ දී මේ අමාත්‍යාංශය මඟින් කිසියම් අතපසුවීමක් සිදුවුණා නම් එය නිවැරැදි කර රටටත් ජනතාවටත් යහපත් අමාත්‍යංශයක් විදියට මේ අමාත්‍යංශය දියුණු කරනවා කියලා.මෙවර පත් කරන ලද අමාත්‍ය මණ්ඩලය මඟින් ශශ්‍රී ලංකාව ආසියාවේ ආශ්චර්ය බවට පත් කළ නොහැකි බවටත් නව ඇමැති මණ්ඩලය පැරැණි ඇමැති මණ්ඩලයේම දිගුවක් බවට ජනතා විමුක්ති පෙරමුණ ආණ්ඩුවට චෝදනා එල්ල කරනවා. මේ පිළිබඳව ඔබේ අදහස මොන වගේද?ඕනෑම දේශපාලන පක්‍ෂයකට පුද්ගලයකුට ඕනෑම මතයක් දැරීමේ ඕනෑම අදහසක් ප්‍රකාශ කිරීමේ නිදහස තිබෙනවා. ඒත් එම මත ප්‍රකාශ කොයිතරම් දුරට සාධාරණද යථාර්ථවාදීද කියලා තේරම් ගැනීම මහජනතාවගේ වගකීමක් අද වෙද්දී ජවිපෙ දේශපාලන වශයෙන් විශාල අසරණ තත්ත්වයකට පත්වෙලා ඉන්නේ. ඒ නිසා තමයි ඒ අය මේ විදිහේ ප්‍රලාප කියන කියා ඉන්නේ. අද මේ අය විශාල සටන්පාඨ හිඟයකට මුහුණ දීලා ඉන්නේ.මම මේ දේ කියන්නේ නිකම්ම නෙමේ හේතු සාධක ඇතිව ඉස්සර ජවිපෙ සතියකට පෝස්ටර් තුන හතරක් ඇලෙව්වා විවිධ සටන්පාඨ වලට හේතු සාධකවලට ඒත් දැන් ඔවුන්ට පෝස්ටර්යක් ගහන්න ඒ විදිහේ ශක්තියකුත් නැහැ. සටන් පාඨත් නැහැ. අද ජවිපෙට තිබෙන්නේ මාධ්‍ය හමු තියලා මේ විදිහේ වැදගැම්මකට නැති දෙයක් ප්‍රකාශ කිරීම පමණයි.ඒ වගේම ජවිපෙ දේශපාලන වශයෙනුත් විශාල බිඳවැටීමකට ලක්වෙලා තියෙන්නේ. හම්බන්තොට මොණරාගල, අනුරාධපුර” පොළොන්නරුව වගේ ප්‍රදේශවල පසුගිය කාලයේ දී විශාල ඡන්ද පදනමක් ගොඩනඟා ගෙන තිබුණා. ඒත් මෙවර මහ මැතිවරණයේ ප්‍රතිඵල එද්දී ජවිපෙ ට මේ දිස්ත්‍රික්කවල තිබූ පදනම විශාල හෝදාපාළුවකට ලක්වෙලා ඉවරයි.නව රජයේ ඇමැති මණ්ඩලය සඳහා ජනාධිපතිතුමා තෝරාගෙන ඉන්නේ ඉතාමත් දක්‍ෂ වගේම අත්දැකීම් බහුල ඇමැති මණ්ඩලයක්. ඔවුන්ට ජනාධිපතිතුමාගේ මඟ පෙන්වීම හා නායකත්වය ලැබෙනවා. ඒ නිසා මට විශාල විශ්වාසයක් හා බලාපොරොත්තුවක් තිබෙනවා. ජනාධිපතිතුමාගේ නායකත්වය යටතේ ඇමැති මණ්ඩලයට රටේ සංවර්ධන සංග්‍රාමය සාර්ථක විදියට ජයගන්න පුළුවන් කියලා.පසුගිය අවුරුදු හතර ගැන සලකා බැලුවහම යුද්ධය ජයග්‍රහණය කළත් ජනතාවගේ ජීවන ගැටලු වලට විසඳුම් ලැබුණ බවක් පෙනෙන්නට නැහැ. මේ වන විට උද්ධමනය 6% සීමාවකට පැමිණ තිබෙනවා. ඒත් ජනතාව මේ සියල්ල නොතකා යළිත් එක්සත් ජනතා නිදහස් සන්ධානයට අති බහුතර ජනවරමක් ලබාදී තිබෙනවා. මේ තත්ත්වය තුළ රජයේ ඉදිරි වැඩපිළිවෙළ හා සැලසුම් මොනවගේද?ජනතාව විශාල බලාපොරොත්තුවක් ඇතිව තමයි අපිට යළි බලය ලබා දුන්නේ. ඔවුන් අපිව විශ්වාස කරලා තිබෙනවා. විපක්‍ෂය විවිධ පන්නයේ බොරු චෝදනා ටොන් ගණනකින් අත හරිද්දී ඒ ගැන කිසිදු අවධානයක් යොමු නොකර තමයි ජනතාව සන්ධානයට බලය ලබා දුන්නේ. දැන් ජනතාවගේ පැත්තෙන් ඉෂ්ඨවිය යුතු දේ ඉෂ්ඨ කර අවසානයි. දැන් එළැඹි තිබෙන්නේ අපේ අවස්ථාව. අපි දැන් දේශපාලන බේද ආගම් ජාති කුළ බේද අමතක කරලා රටේ යහපත සඳහා කටයුතු කළ යුතුයි.ජනතාව 60% වැඩි ඡන්ද ප්‍රතිශතයක් ඇතිව මන්ත්‍රීධූර එකසිය හතළිස් හතරක් තරම් විශාල ජනබලයක් ලබා දුන්නේ නිකම් නෙමෙයි. ඉතිහාසයේ මෙවැනි ශක්තිමත් පාර්ලිමේන්තු තිබිලා තිබෙන්නේ දෙකයි. ඒ 1970 දී මැතිනිය ලැබූ 2/3 බලය හා 1977 දී ජයවර්ධන මහතා ලැබූ 5/6 බලයයි. ඒත් මේ අවස්ථා දෙකේදී ම 50% ප්‍රතිශතයක් ලැබුණේ නැහැ. ඒත් මෙවර අපිට 60% ඉක්මවන තරමේ දැවැන්ත ශක්තියක් අපිට ලබාදී තිබෙනවා.ඒ නිසා අපි මේ මොහොතේදී මුලින්ම ජනතාවට බලපාන මූලික ප්‍රශ්න හඳුනාගෙන ඒවා සඳහා විසඳුම ලබා දිය යුතුයි. ඉන්පසුව ක්‍රමිකව සෙසු ප්‍රශ්න පිළිබඳ අවධානය යොමුකළ යුතුයි.මෙහිදී ව්‍යවස්ථා සංශෝධනයක් සිදු කිරීම පිළිබඳත් අවධානය යොමුවිය යුතුයි. 1978 ජේ. ආර්. ජයවර්ධන හිටපු ජනාධිපතිතුමා අත්තනෝමතික ලෙස ඇතිකළ ව්‍යවස්ථාව ඡන්ද ක්‍රමය වෙනස් කළ හැකි හොඳම අවස්ථාව තමයි දැන් එළැඹී තිබෙන්නෙ.එම වෙනස්කම් සිදුකරන්න උත්සාහ කරද්දී පසුගිය කාලයේදීනම් විපක්‍ෂය විශාල බාධා එල්ල කළා. 2000 දී මේ ව්‍යවස්ථාව සංශෝධනයට සියලු කටයුතු සූදානම් කරලා තියෙද්දී අවසන් මොහොතේදී විපක්‍ෂය එය මඟහැර ගියා. ඒත් මේ පාර විපක්‍ෂයට එහෙම මගහරින්න කර හරින්න බැරි තැනකට තමයි කටයුතු සැලසිලා තියෙන්නේ. ඒ නිසා ජනතාව බලාපොරොත්තුවන වෙනස මෙවර සිදු කිරීමට පුළුවන් කම තියෙනවා.පසුගිය මහ මැතිවරණයේ දී නාවලපිටිය හා කුඹුරුපිටිය ප්‍රදේශවල ඇති වූ තත්ත්වයන් සලකා බලද්දී මෙරට දේශපාලනයේ විනය පිරිහි ගිය තත්ත්වයක් දැකිය හැකියි. මේ ඇතැම් සිදුවීම්වලට ශ්‍රී ල නි ප ක්‍රියාකාරීත්වයේද සහභාගිත්වය සිදු වූ බවට වාර්තා පල වුණා. මේ තත්ත්වය පිළිබඳව ශ්‍රීලනිපයේ අවධානය යොමුවී නැද්ද?මෙවැනි දේවල් අපි කිසිසේත්ම පිළිගන්නේ නැහැ. එවැනි දේට අපේ අනුබල දීමකුත් නැහැ. පක්‍ෂයේ නායකයා විදියට ජනාධිපතිතුමාගේ මතය වෙලා තිබෙන්නේ මෙයම තමයි මැතිවරණයක් ජයග්‍රහණය කිරීමට බලපෑම් කිරීමේ අවශ්‍ය වෙන්නේ නැහැ. ජනතාව සමඟ සමීපව කටයුතු කරනවා නම් එම පුද්ගලයාට නිතැතින්ම ජනතා කැමැත්ත හා ආදරය ලැබෙනවා.ඔබ සඳහන් කළ ඉහත සිදුවීම්වලට ශ්‍රීලනිප ක්‍රියාකාරින් සම්බන්ධ කියලා සොයා බැලීමටත් ඒ පිළිබඳ වාර්තාවක් කැඳවීමටත් පක්‍ෂය කටයුතු කරලා තිබෙන්නේ.සමස්තයක් විදියට ගත්තහම මේ මැතිවරණය ඉතාමත් නිදහස් සාධාරණ මැතිවරණයක් විදිහටයි තිබුණේ සමහර තැන්වල මනාප තරඟයක් තිබුණත් ගම්පහ හම්බන්තොට පොළොන්නරුව වගේ තැන්වලදී මනාප පොරයකින්ද තොරව රටටම ආදර්ශයක් වන විදියට මැතිවරණය පැවැත්වීමට පුළුවන් කම ලැබුණා.මේ වෙද්දී සන්ධානයේ ජාතික ලැයිස්තුව පිළිබඳ අර්බුදකාරී තත්ත්වයක් ඇතැයි ඇතැම් මාධ්‍ය තොරතුරු පලකරනවා. සන්ධානයට සම්බන්ධ සුළු පක්‍ෂ මේ අර්බුදය ගැන ප්‍රසිද්ධියේ අදහස් පල කරනවා?ඔය විදිහේ අර්බුදයක්නම් නැහැ. ඒත් විපක්‍ෂයේ සමහරු නම් අර්බුදයක් මවාගෙන කටයුතු කරන්න උත්සාහ කරනවා. මේ වෙද්දී එජාප ලැයිස්තුව පිළිබඳව නම් මතගැටුම් තිබෙනවා. ඒත් දැන් අපේ ලැයිස්තුව ගැන එහෙම ප්‍රශ්නයක් නැහැ. සුලු සුලු ප්‍රශ්න තිබුණානම් ඒවත් ඉවරයි.පසුගිය ඡන්ද ප්‍රතිඵල අනුව ආණ්ඩු පක්‍ෂයේ ජ්‍යෙෂ්ඨයන් පහළට විත් නවකයන් ඉහළට ඒමේ ප්‍රවණතාවක් දකින්න පුළුවන් මේ පිළිබඳ ඔබේ අදහස කුමක්ද? ජ්‍යෙෂ්ඨ ද කණිෂ්ඨ ද කියන එක නෙමෙයි ප්‍රශ්නය එම අපේක්‍ෂකයා ජනතාවට සමීප ව කටයුතු කළානම් ඔහුට මනාපය ලැබෙනවා. මන්තී‍්‍රධූර ඇමැතිධූර අරගෙන ජනතාවට ලංනොවී සිටියොත් ඊළඟ මහ මැතිවරණයේදී ඔහුට ජනතාව පාඩමක් උගන්වනවා.අපිට මිනිස්සු බලය දෙන්නේ විශාල බලාපොරොත්තුවක් ඇතිව. ඒ නිසා අපි නිතරම ජනතා බලාපොරොත්තු ඉෂ්ඨ කිරීම මූලික කරගෙන කටයුතු කළ යුතුයි. එහෙම වුණොත් ජනතාව සැමදාම අප සමඟ සිටින එක වළක්වන්න බැහැ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>27</day>
    </date>
    <link>http://www.dinamina.lk/2010/04/27/_art.asp?fn=f1004275</link>
    <topic>කුරහන් සාටකයෙන් ඔපවත් වුණු කථානායක ධුරය</topic>
    <author>ඩබ්ලිව්. අජන්ත රණසිංහ ප්‍රවෘත්ති නිලධාරීජනාධිපති මාධ්‍ය අංශය</author>
    <content>ඔහු දූරදර්ශීව අනාගතය දෙස බලන්නේ අතීත සම්ප්‍රදායෙහි ස්ථාවර ලෙස පිහිටා සිටිමිනි. හෙතම කිසිසේත් පුරාණයේ කුරහන් සාටකය අමතක කරන්නේ නැත. වෙල් එළියේ හිරිපොද මැද්දේ ඇවිදිමින් මුළු ගිරුවායේත් මාගම්පත්තුවේත් ගම්මාන පුරා ආගිය හැටි ඔහුගේ මතකයෙහි තාමත් තහවුරුව රැඳී ඇත. තමන්ට ජන්ම උරුමයෙන් හිමිවුණු ගිරුවාපත්තුවේ මහිමය ඔහුට හොඳට හුරුපුරුදුය.බාල සහෝදරයා හා සමඟ කඳුහෙල්, වනගහණ මැදින්, ගුරුපාරවල් දිගේ් වනාන්තර මුල්කිරිගල රන්මලේ, වරාපිටිය, දෙබොක්කාව, පානේගම, මිද්දෙණිය ඔස්සේ මුළු හම්බන්තොට දිස්ත්‍රික්කයේ හැම ගම්මානයක් පුරාම සංචාරයේ යෙදෙමින් ඔවුහු සතා සිව්පාවා, ගහකොළ අදුනා ගත්හ.සොබාදහම හා සමඟ බැඳී දිවිපෙවෙත උපයා ගන්නා ගැමියාගේ වත-ගොත ඔහුට කිසිසේත් අමුත්තක් නොවේ. යන-එන මඟතොටදී මුණ ගැසෙන උදවියට ඔවුන්ගේ නමින් අමතමින් කතා-බහේ යෙදෙන ඔහුට, මිනිසුන්ගේ දුක-සැප ඉතා තියුණු ලෙස දැනෙයි.ළමා කාලයඔවුන්ගේ බලාපොරොත්තු, ඔවුන්ගේ සුවසෙත, ඔහුට ඉතා හොඳින් අවබෝධ වන්නේය. ඔවුන් හුස්ම ගන්නා හැටි පවා ඔහුට පැහැදිලි ය. ඔහු තමන්ගේ උපන් බිමෙන් බැහැරව වඩා විශාල සමාජයක් සහිත ලෝකයකට කෙමෙන්-කෙමෙන් අවතීරණ වූයේ ය. සිරිලකටම සිරිසෙත සලසන මේ වාසනාවන්ත ගමන ඔහු ගියේත් තමාගේ ඒ ආදරණීය මල්ලි සමඟයි.ඒ මල්ලී, අද ශ්‍රී ලංකාවේ අසහාය වාසනාවෙන් මේ දේශයට පහළ වූ මහින්ද රාජපක්ෂ ජනාධිපතිවරයායි. ඒ ජනාධිපතිවරයා හා සමඟ ළමා කාලයේ එක මඟ ගිය මේ වැඩිමහල් සහෝදරයා නම් චමල් රාජපක්ෂ කථානායකතුමායි.චමල් රාජපක්ෂ ජනනායකයාණන්ගේ දිවිපෙවෙතෙහි ප්‍රධාන ලක්ෂණය නම් සරළ බවයි. ඒ බව මනාව පැහැදිලි වන්නේ ඔහු වෙසෙන තිස්සමහාරාම නිවසයි. බාහිර අටෝපය අගය කරන්නට හෙතෙම කිසිකලෙක සැරසුනේ නැත. ඔහුගේ දේශපාලන ජීවිතයෙහි ප්‍රධාන අරමුණ ජනතාවගේ සිහින සැබෑකර ලීමයි.ජනතාවගේ සේවය සඳහා කැපවීමේ උදාර ගුණය ඔහුට උරුම වුයේ තමන්ගේ පියාණන් වූ ඩී. ඒ. රාජපක්ෂ ජනහිතකාමියාගෙනි. ජාතියක ඉරණම රැකබලා ගැනීමේ මහා වගකීමට අභීතව, අචලව මුහුණ පාන්නට මහින්ද රාජපක්ෂ ජන නායකතුමාට ආභාසය ලැබුණේ ඒ ශ්‍රේෂ්ඨ පියතුමාගෙනි. මේ සොහොයුරන්ගේ පියාණන්දෑ, ශ්‍රී ලංකාවේ දේශපාලන ක්‍ෂේත්‍රයට සපැමිණියේ දෛවයේ ඉඟියකිනි.සිය පියාණන් ඩී. ඒ. රාජපක්ෂ මහතාණන්ගේ ජනතා සේවා උරුමය චමල් රාජපක්ෂ මැතිඳුන්ට පැවරුණේ ය. පියාගේ මානව භක්තිය ඉතා හොඳින් අවබෝධ කර ගෙන සිටින පුත්‍ර රත්නය වූ චමල් රාජපක්ෂ කථානායකතුමා, තමන්ගේ හිතාදර ජනතාව සමඟ ගැවසෙන්නේ අතිශය සුහදවයි. චමල් රාජපක්ෂ කථානායකතුමා නිවසක, කාර්යාලයක සුවපහසුවෙන් වෙසෙමින් ජනතා සේවයේ යෙදෙන ආකාරයේ පාලකයෙක් නොවේ.ඔහු සිය සුහද ජනතාව හොඳින් අඳුනාගෙන, ඔවුන් සමඟ අදහස් උදහස් ගනුදෙනුවේ යෙදෙයි. කලටුවේ පොඩි මහත්තයා, පාළුගහ කඩේ කිරි අයියා, සූරියවැව කළු මහත්තයා, ඇඩ්ඩින් අයියා, උඩුපිල ප්‍රේමරත්න අයියා, සාලියපුර පියදාස ආදී සුහද නම්වලින් ජනතාවගේ ආගිය දේ දැන කියාගෙන සිටින චමල් රාජපක්ෂ මැතිඳුන්ට, ජනතා සේවයේ යෙදීම උපන්ගෙයි පුරුද්දක් වැනිය. ඒ නිසාම චමල් රාජපක්ෂ මැතිතුමන් සමඟ ගමනේ-බිමනේ යෙදෙන නිලධාරීහුද ජංගම කාර්යාලයක් වැනි ය.වහාම අවධානය යොමුවිය යුතු ජනතා ප්‍රශ්නයක් චමල් රාජපක්ෂ මැතිඳුන්ගේ ඇස ගැටුණු හැටියේ එතුමා අදාළ නිලධාරීන් අමතන්නේ ය. ඒ නිලධාරීන්ගේ නම් කී පමණින් ඔවුන් දුරකථනයෙන් සම්බන්ධ කර ගන්නට හැම තත්පරයකම සූදානම් වී සිටින තිදෙනෙක් චමල් රාජපක්ෂ මහතා හා සමඟ හැම විටම ගමන් ගනිති. ඒ ත්‍රිත්වය නම් ආරක්ෂක නිලධාරී චන්දික පි‍්‍රයන්ත, ආරක්ෂක නිලධාරී නලින් ජයසිංහ සහ රියදුරු කසුන් කිත්සිරිය.ජනතා සේවයචමල් රාජපක්ෂ මහතා රාජ සබයට එළැඹුණේ 1985 හේ මුල්කිරිගල අතුරු මැතිවරණයෙනි. එතැන් පටන් අඛණ්ඩව පාර්ලිමේන්තුව හෙබවූ චමල් රාජපක්ෂ මැතිඳු, ගම්මානයෙන් පටන් ගත් ජනතා මෙහෙය සිරිලක පුරා පැතිර වූයේය. රුහුණේ ගිරුවාපත්තුවේ ජනතාවට සැලසු සහනය මුළු සිරිලකෙහිම ජනතාව වෙත ගෙන ගියේය. චමල් රාජපක්ෂ මැතිඳු අද දවස දකින්නේ ඊයේ සිදුවූ දේ සළකමිනි.එතුමා අද දිනය වෙතට යොමු වන්නේ හෙට දිනය සාර්ථක වන ආකාරය විමසමිනි. අද ජීවිත්වන මවට, පියාට, හෙට දෙස බලන දුවට-පුතාට, ඔවුන්ගේ බලාපොරොත්තු, ඔවුන්ගේ සිහින සැබෑ කරන්නට දිවා රෑ වෙහෙසෙන චමල් රාජපක්ෂ මහතාට තමන්ගේ සැප පහසුව ගැන සිතන්නට වේලාවක් නැත. මේ වන විට සිය බාල සොහොයුරු මහින්ද රාජපක්ෂ ජනාධිපතිවරයාගේ ආශිර්වාදයෙන් චමල් රාජපක්ෂ මැතිතුමා ශ්‍රී ලංකාවට සෞභාග්‍යය උදාකරන්නට කැපවී සිටී.මෙතෙක් “වියළි කලාපය” සිත පාරන යෙදුමෙන් හැඳින් වූ සියලු පෙදෙස්වලට ජල පහසුව සලසන ව්‍යාපාර දැනටම චමල් රාජපක්ෂ මැතිඳුන් විසින් සැලසුම් කොට අවසාන ය. මව් ආර, උමා ඔය වාරි යෝජනා ක්‍රම ආදිය එතුමාගේ සංවර්ධන ව්‍යාපෘති සමූහයෙන් කිහිපයකි.ගැමියාගේ දිළිඳුකම සහමුලින්ම තුරන් කර, ඔහුගේ නිෂ්පාදන සඳහා අලෙවියක් සපයාදීම චමල් රාජපක්ෂ මැතිඳුන්ගේ ප්‍රධාන අභිලාෂයකි. හම්බන්තොට ප්‍රදේශයේ ඉටුවන මහා පරිමාණයේ සංවර්ධන ව්‍යාපෘති අධීක්ෂණය කරමින්, ඒවායේ ප්‍රගතිය ජනාධිපතිතුමන්ට දන්වා සිටීම මෙතුමා සතු ප්‍රමුඛ වගකීමකි. චමල් රාජපක්ෂ මැතිතුමන් සතු ප්‍රබල කාර්යභාරයෙන් ප්‍රධාන අංශයක් වන්නේ මහින්ද රාජපක්ෂ ජනාධිපතිතුමන්ගේ දර්ශනය මල්ඵල ගැන්වීමයි.ජනාධිපතිතුමා ස්වකීය සංවර්ධන ක්‍රියාදාමය නම් කොට තිබෙන්නේ “ආසියාවේ ආශ්චර්යය” වශයෙනි. මේ සැලැසුම සාර්ථක කර ගැනීම සඳහා ජනාධිපතිතුමාට පූර්ණ සහයෝගය සපයන්නට චමල් රාජපක්ෂ මැතිඳු කැප වී සිටී. මේ විශිෂ්ට සංවර්ධන ව්‍යාපෘති සමූහය කිසිසේත් පටු පරමාර්ථ දිනා ගන්නා පිණිස සැලසුණේ නොවේ. මේවා “ඡන්ද ව්‍යාපාර” නොවන්නේ ය.එසේ ම සංවර්ධන ඉලක්ක යම්කිසි එක් ප්‍රදේශයක දියුණුව සඳහා යොමු වූයේත් නොවේ. මේ සංවර්ධන ව්‍යාපෘති සමූහය සමස්ත දේශයේ ම ප්‍රගතිය කෙරෙහි යොමු වු ඒවා වේ. මේවායේ අරමුණ වන්නේ කිසි ම භේදයකින් තොරව, සමස්ත ජනතාවටම ශුභ සිද්ධිය ගෙන ඒමයි. ජනාධිපතිතුමාගේ දර්ශනයට අනුව පහළ වන අසිරිමත් ප්‍රගතිය ක්‍රියාත්මක කිරීමේ වගකීමෙහි විශාල කොටසක් පැවරෙන්නේත් චමල් රාජපක්ෂ මහතාටයි.ඒ ව්‍යාපෘති සමූහයෙන් එකක් වන්නේ හම්බන්තොට වරායයි. එහි භූගෝලීය පිිහිටීම හම්බන්තොට වුවද, ඉන් සිදුවන දැවැන්ත ප්‍රගතිය මුළු මහත් දේශයටම, සමස්ත ශ්‍රී‍්‍ර ලංකා ජනතාවටම පොදුය. මෙහි කටයුතු සම්පූර්ණ වූ විට එට ආසියාවේ ප්‍රබලතම වරායක් වන්නේ ය. ඉන් උද්ගත වන මහා ප්‍රතිලාභ ජාතියේ සංවර්ධනය සඳහා අවශ්‍ය සියලුම ක්‍රියාදාමවලට යොදවනු ලැබේ.සැමට රැකී රක්ෂාමේ සියල්ලේදීම පුරෝගාමී මෙහෙවරක් ඉටුකරනු ලබන්නේ චමල් රාජපක්ෂ මැතිඳුන් විසිනි. චමල් රාජපක්ෂ මැතිතුමාගේ දින චරියාව සහ එතුමා සිය රාජකාරි කෙරෙහිත්, මහජනයා මෙහෙයවීම් කෙරෙහිත් දක්වන ආකල්පය විස්මය දනවන සුළු ය. තමා අතට පත්වන ඕනෑම ලියවිල්ලක් කියවා එහි අන්තර්ගතය ග්‍රහණය කොට ගන්නට චමල් රාජපක්ෂ මැතිඳුන්ට ගත වන්නේ ඉතා සුළු කාලයකි.චමල් රාජපක්ෂ මතාගේ දර්ශනයෙහි විශේෂ ස්ථානයක් ගන්නේ, අනාගත පරපුරේ තරුණ තරුණියන්ට අවශ්‍ය මට්ටමේ රැකීරක්ෂා සම්පාදනය කිරීමයි. මෙවැනි මහා ව්‍යාපෘතිවලින් සෘජුව මෙන් ම වක්‍රවද සැලසෙන රැකීරක්ෂා ප්‍රමාණය ඉතා විශාල ය. මත්තල ඉදිකෙරෙන නවීනතම ලක්ෂණ අනූණ ජාත්‍යන්තර ගුවන්තොටුපළ ද රැකීරක්ෂා විරහිත අයට විශේෂ ආශිර්වාදයක් වෙයි.ගැමි ජන ජීවිතයේ කේන්ද්‍රීය ප්‍රධාන ජීවනෝපාය මාර්ග වන කෘෂිකාර්මික කටයුතු සහ ධීවර කර්මාන්තයන් නඟා සිටුවන්නට චමල් රාජපක්ෂ මැතිතුමා දැනටමත් සැලසුම් සම්පාදනය කර ඇත්තේය. නවීකරණය කර සකස් කරන වැව් සහ වාරිමාර්ග රටා කෘෂිකාර්මික ව්‍යාපෘතිය යෙදී සිටින ජනකායට පිරි ජාතික තිළිණයකි.රාජ්‍ය බලයේ සංකේතය පාර්ලිමේන්තුව ය. ඒ පාර්ලිමේන්තුව යැයි අසහාය පාලන බලය හිමිවන්නේ කථානායකතුමාටයි. ගිරුවා ජනපදයේ මාගම් පත්තුවේ වෙල් එළියේ වන ගහණයේ නැවුම් සුවඳින් ජනතා සේවයට පියනැඟූ® කෘතහස්ත පාලන ත්‍රන්තවේදී චමල් මැතිඳුන් කථානායක පදවියට පත්වීම ඓතිහාසික සිද්ධියකි.හත්වැනි පාර්ලිමේන්තුවේ දාහත්වන (17) කථානායකඑදා මුල් ම කථානායකවරයා ශ්‍රීමත් ප්‍රැන්සිස් මොලමුරේ, ශ්‍රීමත් ඇල්බට් ඇෆ්.පීරිස්, එච්. එන්. ඉස්මයල්, ටී. බී. සුභසිංහ, ආර්. එච්. පැල්පොල, හියූ ප්‍රනාන්දු, ශර්ලි කොරයා, ස්ටැන්ලි තිලකරත්න, ආනන්ද තිස්ස ද අල්විස්, ඇම්. ඒ. බාකීර් මාකර්, ඊ. එල්. සේනානයක, එම්. එච්. මොහොමඩ්, කේ. බී. රත්නායක, අනුර බණ්ඩාරනායක, ජෝශප් මයිකල් සිට වී.ජ.මූ. ලොකුබණ්ඩාර වැනි විශිෂ්ටයින් විසින් හොබවන ලද කථානායක අසුන, චමල් රාජපක්ෂ මැතිඳුන්ට පිරිනැමුවේය.ඒ ජාතියේත්, මේ දේශයේත්, පාලන ක්‍ෂේත්‍රයේත් භාග්‍යය නිසාමය. අපගේ මේ දේශයේ සුබ අනාගතයක් සලසන මහින්ද රාජපක්ෂ මහතාගේ රජයේ පාර්ලිමේන්තුවට චමල් රාජපක්ෂ නව කථානායකවරයාට ජනතාවගේ ආශිර්වාදය නිරන්තරයෙන් ම පිරිනැමෙන්නේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>27</day>
    </date>
    <link>http://www.dinamina.lk/2010/04/27/_art.asp?fn=f1004272</link>
    <topic>නීතිය අකුරටම ඉටුකළ සබරගමු පළාත් ආණ්ඩුකාරවරයා</topic>
    <author>කේ.පී. ගුණවර්ධන සභාපි විහාරස්ථ දායක සභාව ඓතිහාසික මහියංගනරාජ මහා විහාරය</author>
    <content>ඔහු නමින් ජානක බණ්ඩාරය. මා ඔහු හඳුනාගත්තේ උසස් පෙළ ශිෂ්‍යයෙකුව සිටියදීය. ඒ කොළඹ මහජන පුස්තකාල ශාලාවේදීය. උත්සවය මතක නැතත් යාබද අසුනේ වාඩිගෙන උන් තරුණයා මට අද වගේ මතකයි.අපට යාළුවෙන්න ගියේ විනාඩි කීපයක් පමණයි’ ශාලාවේ කොනක වාඩිගෙන උන් අප එකිනෙකා සමඟ දොඩමළු වුණේ හරිම ආශාවෙන්. රට, ජාතිය, ආගම ගැන ඔහු දැක්කුවේ පුදුම කැක්කුමක්.“කොහෙද ඉගෙන ගන්නේ ?” මම ඇහුවා.“ගල්කිස්සේ ශාන්ත තෝමස් විදුහලේ” ඔහු කිව්වේ පැහැදිලි සිංහලෙන්.“සෙන්තෝමස් කොලේජ් එකේ කොහොමද ඔයා වගේ හොඳම හොඳ සිංහලයෙක් ?” මම ඇහුවේ තරමක විමතියෙන්.“මතක තියාගන්න අපට දුටුගැමුණු කෙනෙක් හදාගන්න පුළුවන් වුණේ එළාර කෙනෙක් හිටපු හින්දා”ඔහුගේ පිළිතුර මම තේරුම් ගත්තා. සැබැවින්ම ඔහු ශාන්ත තෝමසයේ හිටපු අපූරු ශිෂ්‍යයෙක්. පාසල තුළ සිංහලකම, බෞද්ධකම ගැන හඬ නගපු ප්‍රසිද්ධ චරිතයක්. බෞද්ධ සංගමය, සිංහල සාහිත්‍ය සංගමය වැනි සංගම්වල නිලතල දරපු ඔහු සිංහල විවාද කණ්ඩායමේ නායකයා ද විය. වරෙක ඔහු විද්‍යාලයීය හොඳම සිංහල කථිකයාට හිමි සම්මානය ද දිනා ගත්තේ ය. පුදුමය එය නොවේ.කතෝලික පාසලක අකුරු කරපු එහු කිසිවිටෙක “කළු සුද්දෙකු” නොවීමය. 1986 දී ඔහු පාසල් අධ්‍යාපනය අවසන් කරන විට කලිසම්, කමිස අතහැර රෙද්ද, බැනියමට බැස තිබිණි. තම අස්වීම් සහතිකය ගැනීමට ඔහු පාසලට ගොස් තිබුණේ ජාතික ඇඳුමිනි.ඒ 1988 - 89 භීෂණ යුගයයි. අපේ රටේ බොහෝ දරුවන්ට මෙන්ම භීෂණය විසින් ඔහුටද ඔහුගේ තාත්තා අහිමි කළේය. තමන්ගේ දෑස් ඉදිරිපිට තම පියාණන් මැරී වැටෙද්දී එම මළකද උඩින් පැන, ඔහු දුෂ්කර ගමනකට මුල පිරීය. රැකියාවක් නොකරන මෑණියන්ට අත්වැලක් වෙමින් බාල සහෝදර සහෝදරියන්ට ඔහු තාත්තා කෙනෙකු විය.මෙම කාලවකවානුව තුළ ඔහු නොවිදපු දුකක් නැති තරම්ය. රු:10ක් ඉතිරි කර ගැනීමට ඔහු හැතැප්ම 05ක් 10 ක් වුවද පයින් ගියේය. ත්‍රීවිලරයකට රු:20ක් 30 ක් දෙනවා වෙනුවට ගමෙන් ගෙන ආ හාල් ;ගීනිය, පොල් ගෝනිය කර තබාගෙන ගාලු පාරේ සිට කොළඹ නිවසට පයින්ම ගියේය.ඔහු තුළ තිබූ අධිෂ්ඨානය හා කැපවීම පුදුම සහගතය. එම කාලය තුළ නිරාහාරව සිටි වේල් අපමණය. නිදි මැරූ රාත්‍රී අපමණය. පයින් ගිය ප්‍රමාණය සැතපුම් සිය ගණනකට වැඩිවනු ඇත. ඇතැම් දිනක ගමට බසයක් නොමැති වූ තැන ඔහු බස් නැවතුමේ පත්තර කොළයක් මත නිදාගෙන තිබුණි. මේ දුෂ්කර ගමනේ මා හමුවූ දිනක ඔහු කිවූ කතාවක් අද වගේ මතකයි.“දුටුගැමුණු කුමාරයා අවුරුදු 12 ක් කොත්මලේ කුඹුරු කෙටුවා. පණ්ඩුකාභය දොරමඬලාවේ හරක් බැලුවා. වළගම්බා හැදුනේ වැඩුනේ ගල් ගුහාවල. ඉතිං මම දුක්වින්ඳම මොකද ? ඉතිහාසය ගොඩනැඟුවේ දුක්විඳපු චරිත”සියලු දුක් කරදර මැද ඔහු 1990 දී සරසවියට ගියා.ඒ වෙනකොට ඔහුගේ කකුලේ සෙරෙප්පුවක්වත් තිබුණේ නැහැ. රෙදි බැනියම් ඇඟලූ සෙරෙප්පු, සපත්තු නොදා කොළඹ විශ්වවිද්‍යාලයට යන මේ තරුණයා දිහා මම බලන් උන්නේ හරිම පුදුමයෙන්. ඒ කාලයේ සමස්ත සරසවි පද්ධතිය තුළ ම ජාතික ඇඳුමින් සිටි එකම ශිෂ්‍යයා ඔහු ය. කොළඹ විශ්වවිද්‍යාලයේ නීති පීඨය ළඟදී කෙරෙණු පහරදීමකදී වරක් ඔහු රෝහල්ගතව සිටියා. එම පහරදීම නිසා ඔහුගේ එක කනක ඇසීම පවා කාලයක් ගතවන තෙක් අඩුව ගියා.වාද්දුව පොලිස් අත්අඩංගුවේදී ඔහුගේ යටිපතුල්වලට තදින් පහරදී තිබුණා. කලක් යනකල් ඔහුට ඇවිදින්න පවා අමාරු වුණා. වසර 3 ක විශ්වවිද්‍යාල ජීවිතයේ ඔහු සහභාගි වෙලා තිබුණේ දේශන දෙකකට පමණයි. ඒත් ඔහු ශාස්ත්‍රවේදී උපාධිය හොඳින් සම්පූර්ණ කළා. ඒ අතරම නීති විද්‍යාලයට ඇතුල්වී නීති අවසාන විභාගයත් සමත් වුණා. මේ තරම් දුක් කරදරවලට මුහුණදෙමින් තම අධ්‍යාපනය කඩා ඉහිරවා ගන්නේ නැතිව 1995 දී ඔහු නීතිඥයෙකු ලෙස දිවුරුම් දුන්නා.අවුරුදු 7 1/2ක් පමණ ඔහු ඇඹිලිපිටිය දිසා මහේස්ත්‍රාත් අධිකරණයේ නීතිඥයෙකු ලෙස කටයුතු කළා. කිසිවිටෙක ඔහු මුදල් පසුපස හඹාගියේ නැහැ. දුගී දුප්පත් අයගේ නඩුවලට නොමිලේ පෙනී සිටියා විතරක් නොවෙයි. ඇතැම්විට ඔවුන්ට මඟ වියදම්ද දී පිටත් කළා. ජීවිතය ගෙවුණේ ණය තුරුස් බේරන්න කිව්වොත් නිවැරදියි.2002 දී පමණ ඔහු අධිකරණ සේවයට බැඳුණේ රටට වැඩ කිරීමේ දැඩි අධිෂ්ඨානයකින්. කිසිවෙකුගේ තරාතිරම නොබලා සැමට එකසේ නීතිය ක්‍රියාත්මක කිරීමටත් නීතියේ ආධිපත්‍ය හා බලය පිහිටුවීමටත් ඔහුට තිබුණේ පුදුමාකාර උවමනාවක්.පැල්මඬුල්ල මහේස්ත්‍රාත්වරයාව සිටියදී ඔහු කළ වික්‍රමය මට අද වගේ මතකයි. පොලිසිය විසින් අත්අඩංගුවට නොගන්නා හරක් ලොරි 2 ක් අල්ලන්න මහ රෑ එකොළහේ ඉඳන් පාන්දර හතර වෙනකම් මහ පාරේ මඟ රැක සිටි එකම මහේස්ත්‍රාත්වරයා ඔහු වෙන්නැති.ලොරි දෙක අත්අඩංගුවට ගත්ත ඔහු එතනින් නතර වෙන්නෙ නැතිව එම ලොරිවල තිබුණ එවකට පැවැති ආණ්ඩුවේ ප්‍රබල ඇමැතිවරු දෙදෙනෙකුගේ ලිපි පදනම් කර ගනිමින් එකී ඇමතිවරු අත්අඩංගුවට ගැනීම සඳහා නියෝගයක් කිරීමට තරම් එඩිතර වුණා. අදහාගත නොහැකිව භය බිරාන්ත වූ මම ඒ ගැන ඔහුගෙන් ප්‍රශ්න කළා.“උසාවි ගේන්න බැරි ජනාධිපති විතරයි” ඔහු උත්තර දුන්නේ සිනාසෙමිනි. මැතිවරණ සමයේදීද ඔහු නීතිය ක්‍රියාත්මක කළ අයුරු හරිම අපූරුයි.“මැතිවරණ ප්‍රචණ්ඩ ක්‍රියාවලට මැතිවරණය අවසන් වනතාක් ඇප නෑ” ඒ ඔහුගේ ප්‍රතිපත්තිය විය. ඒ අනුව මැතිවරණ ප්‍රචණ්ඩ ක්‍රියාවලට හසුව අධිකරණයට ගෙන ආ කීපදෙනෙක්ම ඔහු මැතිවරණය අවසන් වන තෙක්ම රක්ෂිත භාරයේ තැබීය. එහෙයින් ඔහුගේ අධිකරණ කාල සීමාව තුළ ප්‍රචණ්ඩ ක්‍රියා නොවීය. අඩුම තරමින් පෝස්ටරයක්වත් නොවීය. මැතිවරණය අවසන්වනවාත් සමඟම ඔහුට පැල්මඬුල්ලේ සිට වැල්ලවායට මාරුවීමක් ලැබුණි.මහියංගණයේ සිටින මම ඒ ගැන සතුටුවීමි. වැල්ලවායට පැමිණියත් ඔහුගේ අධිකරණ පිළිවෙතේ වෙනසක් නොවීය. මැදගම පොලිසියේ ස්ථානාධිපතිට තර්ජනය කළ ඌව මහ ඇමැතිවරයා අත්අඩංගුවට ගැනීමට ඔහු වරෙන්තුවක් නිකුත් කළේය. කලබල වූ මහ ඇමැතිවරයා අධිකරණයට පැමිණ බාර විය. පැය කීපයක් ඔහු කූඩුකර තිබූ විනිසුරු බණ්ඩාර මහතා ඇප නියම කරමින් කියා සිටියේ “ස්ථානාධිපතිට නෙවෙයි රාළහාමි කෙනෙකුට හරි තර්ජනය කරලා උසාවි ආවොත් නඩුව ඉවර වෙනකම් කූඩුවේ තියනවා” යනුවෙනි.වැල්ලවායේ මහේස්ත්‍රාත්වරයා ලෙස සේවය කළ මාස 04ක කාලය තුළ පොදු දේපල පනත යටතේ එන වැරදි සම්බන්ධයෙන් වර්තමාන ආණ්ඩුවේ නියෝජ්‍ය ඇමැතිවරයෙකුට හා ඌව මහ ඇමැතිවරයාටද එරෙහිව නියෝග නිකුත් කිරීමට තරම් ද ඔහු අදීන විය. පැල්මඬුල්ල හා වැල්ලවාය මහේස්ත්‍රාත්වරයා ලෙස කටයුතු කළ කාලයේ ඔහු කෝටි ගණන්දඩ ගැසුවේය.වාහන 07 , 08 ක් රාජසන්තක කළේය. අපරාධකරුවන් සියගණනකට බරපතල වැඩ සහිත සිර දඬුවම් නියම කළේය. ඔහු ඉදිරියේ වරදකරු වන කිසිවෙකුට අත්හිටවූ සිර දඬුවම්දීම ඔහුගේ පිළිවෙත නොවීය. පැල්මඬුල්ල, වැල්ලවාය ප්‍රදේශවල ඩෝප්කාරයෙක් සොයාගත නොහැකි විය. කසිප්පු ටිකක්, රා ටිකක් බෙහෙතකටවත් සොයාගත නොහැකි වටපිටාවක් නිර්මාණය විය. අතිශයින්ම සංවේදී අහිංසක හදවතක් ඇති මොහු විනිසුරුවෙකු ලෙස මෙතරම් දරුණු ඇයිදැයි මම වරෙක ප්‍රශ්න කළෙමි.“නඩුකාර හාමුදුරුවෝ කියන්නේ පන්සලේ හාමුදුරුවෝ නෙවෙයි. නඩුකාර හාමුදුරුවෝ පන්සලේ හාමුදුරුවෝ වගේ වෙන්න ගියොත් නීතිය බල්ලට යනවා. උසාවිය හෑල්ලු වෙනවා. නීතිගරුක, සාමකාමී මිනිසුන්ට යන්න තියෙන අවසාන තැන උසාවිය. ඒ ගැන මිනිසුන්ගේ විශ්වාසය නැති වුණොත් සොත්ති උපාලිලගේ, මාළු නිහාල්ලගේ, මෝර සුනිල්ලගේ තුවක්කු කතා කරන්න පටන් ගනීවි.ඔහුගේ උත්තරය එය විය.වර්තමාන ජනාධිපති මහින්ද රාජපක්ෂ මහතා බලයට පත්වීමෙන් පසුව එතුමන්ගේ අවධානය බණ්ඩාර මහතා වෙත යොමුවීම වාසනාවකි. ඒ අනුව “ශ්‍රී ලංකාවේ මහා භාරකාර” ධූරය බාරගන්නැයි ජනාධිපතිතුමන් විසින් 2006 මැයි මාසයේදී පමණ ඔහුට ආරාධනා කර තිබුණි.“ඕක හොර ගුහාවක්. මට ලැජ්ජයි ඕක බාරගන්න” ඔහු කීවේය.“ඒ හින්දා තමයි ඔයාට ඒක හදලා ගන්න බාරදෙන්නෙ” ජනාධිපතිතුමා කීවේය.කෙසේ හෝ අවසානයේ ඔහු ශ්‍රී ලංකාවේ ලාබාලම මහාභාරකාරතුමා විය. ඔහු මුණ ගැසීම සඳහා මහාභාරකාර දෙපාර්තමේන්තුවට ගිය අවස්ථාවක මහාභාරකාරතුමාගේ කාර්යභාරය කුමක්දැයි මම වරෙක ඇසුවෙමි.“එක අතකින් අරගෙන අනික් අතින් දෙන එක” ඔහු සරල උත්තරයක් දුන්නේය.“ඒ කිව්වේ” මම නැවත ඇසීමි.“තියෙන අයගෙන් අරගෙන නැති අයට දෙන එක” එවර පිළිතුර පැහැදිලි විය.“එක අතකින් අරගෙන අනික් අතින් දෙනකොට සාක්කුවටත් ටිකක් යනවද ?” මම විහිළුවක් කළෙමි.“නෑ... සාක්කුවෙනුත් ටිකක් යනවා” ඔහු සිනාසෙමින් කීවේය.ඔහු කීවේ ඇත්තය. විහාරාධාර රැගෙන යෑමට වඩින භික්ෂූන් වහන්සේ සතුව මුද්දරයක් නොමැති නම් ඔහුගේ මුදලින් මුද්දර ගෙන්වා දුන්නේය. එලෙස මුද්දරවලට පමණක් ඔහුට සෑම මසකම රු:500.00ක් පමණ වැයවේ. දානේ වේලාව තුළ වඩින කිසිම භික්ෂුවකට ඔහු දානය වැරැද්දුවේ නැත. දෙපාර්තමේන්තුවේ දානය සඳහා ප්‍රතිපාදන නොමැති නිසා තම අතේ මුදලින් කෑම ගෙන්වා හාමුදුරුවන්ට දානය පිළිගැන්වීම ඔහුගේ සිරිත විය. තමන් හමුවීමට පැමිණි යාචකයෙකු පැමිණ දුක්ගැනවිලි කියා සිටි විට තම අතේ මුදලින් රු :100ක් 200ක් වියදමට දුන් අවස්ථා අනන්තය.ඉකුත් වූ වසර 2කට අඩු කාලය තුළ අනුන්ගේ මහා ධන සම්භාරයන් පරිපාලනය කරමින් ඒවායේ ප්‍රතිලාභ රටට ලබාදීම සඳහා ඔහු ගත් වෙහෙස අනන්තය. “සියක් වෙහෙර - දහසක් මල්” වැඩසටහන තුළින් ජාතියේ දරු දැරියන් දහසකට ශිෂ්‍යත්ව ලබා ජන් අතර වෙහෙර විහාර 100ක් පිළිසකර කිරීමට මුදල් ආධාර දෙන ලදී. “මුරදෙවි – මුරවැට” වැඩසටහන තුළින් උතුරු නැඟෙනහිර අනාරක්ෂිත ගම්මානවල විහාරස්ථාන 25ක නඩත්තුව මුළුමනින්ම භාරගන්නා ලදී.“අරන්තලාවෙන් මිහින්තලාවට” වැඩසටහන තුළින් අරන්තලාවේදී ඝාතනය කළ භික්ෂූන් වහන්සේලා 31 නම වෙනුවට කුල දරුවන් 31 ක් සසුන්ගත කොට, උන්වහන්සේලාගේ නඩත්තුවද බාරගන්නා ලදී. “දහම් සවිය” වැඩසටහන තුළින් දහම් පාසල් දරුවන් සඳහා වන ශිෂ්‍යත්ව වැඩපිළිවෙළක් ආරම්භ කරන ලදී. “සැරයටියෙන් - සරසවියට” වැඩසටහන මඟින් සියලුම විශ්වවිද්‍යාලවල සිටින දෘශ්‍යාබාධිත උපාධි අපේක්ෂකයින්ට ශිෂ්‍යත්ව වැඩපිළිවෙළක් ආරම්භ කරන ලදී.“දෙපා වාරු” වැඩසටහන මඟින් ආබාධිතයින්ට රෝද පුටු ප්‍රදානය කරන ලදී. “ගමින් ගමට” වැඩසටහන තුළින් මහාභාරකාර දෙපාර්තමේන්තුව ශිෂ්‍යාධාර, වෛද්‍යාධාර, අසරණාධාර, විහාරාධාර වැනි සේවාවන් ගමට ගෙන යන ලදී. වසර 139ක් වල් බිහිවී තිබූ පානදුරාවාද භූ®මිය සංරක්ෂණය කොට අනුස්මරණ ශාලාවක් ඉදිකිරීමට කටයුතු ආරම්භ කරන ලදී.“දියසෙන් – දියගොස” වැඩසටහන තුළින් සිරිලක සිවිදිග විහාරස්ථාන, දහම් පාසල් හා පාසල්වලට යමින් සුරාසූදුවෙන්, දුරාචාරයෙන් තොර බෞද්ධ රාජ්‍යයක් ගොඩනැඟීම සඳහා ජාතිය දැනුවත් කරන ලදී. වසර 75ක කාලයක් තුළ මහාභාරකාර දෙපාර්තමේන්තුව ඉටු නොකළ වැඩ කොටසක් ඔහු පසුගිය වසර 1 1/2ක තුළ ඉටුකළා යැයි කිවහොත් එය අතිශයෝක්තියක් නොවේ. ඔහු තම සේවය ගැන අතිශයින්ම තෘප්තිමත් විය.තරුණවියේ සිට මා දැන හඳුනාගත් ඔහු ආදර්ශමත් චරිතයකි. පිරිසිදු සිංහල බෞද්ධයෙකි. අව්‍යාජ මිනිසෙකි. මහාභාරකාරත්වය නොවේ රටේ රජකම ලැබුණ ද උතුම් වූ ගරුතර සංඝරත්නයට ගරු කරන්නෙකි. ඒ බැව් මහාභාරකාර දෙපාර්තමේන්තුවට ඔහු හමුවීමට පැමිණෙන ලොකු කුඩා හාමුදුරුනමක් දුටු සැණින් ඔහුගේ අසුනෙන් නැඟිට බිම මත දණ බිම ගසා පායුග නැමදීමෙන් මනාව පිළිබිඹු වේ.අප ඓතිහාසික මහියංගණ රාජමහ විහාරස්ථානයේ කළ ආගමික හා ශාසනික කටයුතු කිහිපයකටමද ඔහු සහභාගි විය. රට ජාතිය වෙනුවෙන් ඔහු කරන්නා වූ අමිල මෙහෙය අගයමින් මහියංගණ රාජමහා විහාරස්ථානය මඟින් ඔහුට උපහාර පිරිනැමීමක්ද අස්ගිරි විහාර පාර්ශවයේ අතිගරු මහානායක හිමිපාණන් හා මයියංගණ රාජමහ විහාර භාරකාරධූර හිමිපාණන් වහන්සේගේ හා ආදිවාසී නායක උරුවරිගේ වන්නියලැත්තන්ගේ අස්සනින් යුක්තව සිහිවටනයක්ද නොබෝදා ලබාදුණි.“අනුන්ගේ සල්ලි වලින් වැඩියෙන්ම පිං කරන්නේ මම” ඔහු වරෙක මා වෙත පැවසීය. ජනාධිපතිතුමා ඔහුව එක්සත් අරාබි එමීර් රාජ්‍යයේ තානාපති ධූරයට පත් කර යැවීය. රටට සැබවින්ම ආදරය ඇති මිනිසුන්ගේ සේවය රටට අත්‍යවශ්‍ය බව වටහාගත් ජනාධිපතිතුමන් ඔහු නැවත ආපසු ගෙන්වා සබරගමුව පළාතේ නව ආණ්ඩුකාරවරයා ලෙස පත් කරන ලදී.යමක් ලැබිය යුත්තේ නම් ලැබිය යුත්තේ සුදුස්සාටමය. එය පසක් කරමින් සබරගමු ආණ්ඩුකාරවරයා හැටියට පත්කළ ජානක බණ්ඩාර මැතිදුන්ට ජනාධිපතිතුමාගේ දූරදර්ශී දැක්ම මත උත්තරීතර මැතිසබයට යාමේ වරම් ලැබී ඇත. සැබවින්ම පාර්ලිමේන්තුව යනු රටේ උත්තරීතරම ආයතනයයි. රට ගොඩනැඟීම සඳහා ප්‍රතිපත්ති සම්පාදනය කරනු ලබන මේ උත්තරීතර ආයතනයට යා යුත්තේ බුද්ධිමතුන්ය. ප්‍රබුද්ධයන්ය. උගතුන්ය. රට ජාතියට ආදරේ ඇති සැබෑ මිනිසුන්ය. එය වචනයේ පරිසමාප්තාර්ථයෙන්ම ඉටුවීමක් සේ ජානක බණඩාර මැතිදුන්ගේ සම්ප්‍රාප්තිය මා දකිමි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>27</day>
    </date>
    <link>http://www.dinamina.lk/2010/04/27/_art.asp?fn=f1004273</link>
    <topic>සාලියපුර ළමා නිවාසයසතුටින් පිරී ගිය දවසක්</topic>
    <author>චිත්‍රාරත්න කළුආරච්චි හිඳෙීගම සමූහ</author>
    <content>ප්‍රදානය කිරීම තුළින් සෑම දෙයක්ම කිරීම සඳහා දරුවා යමක් බලාපොරොත්තු වීමට පුරුදු වේවි යැයි මවුපියන්ට බියක් ඇතිවන්න පුළුවන්. දරුවාගේ අවශ්‍යතාව නිසි අන්දමින් සපිරෙනවා නම් මෙය සිදුවන්නේ නැහැ. දරුවන්ගේ උවමනාව සම්පූර්ණ වන විට ඔවුන් තව තෑගි ඉල්ලා වද දෙන්නේ නැත. ඔවුන්ගේ වුවමනාව ලැබෙනවා නම් ඔවුන් සතුටින් සහයෝගයෙන් ක්‍රියා කරනවා. මෙය ළමා ලොවේ විදිය යි.ප්‍රදානය කිරීම මගින් දරුවාව නැවත ළමා ලොවට ගෙන යනවා. ළමා ලොවේදී දරුවාට අවශ්‍ය සියල්ල පහසුවෙන් ලැබෙනවා. වුවමනාව ලැබෙන දරුවා සතුටින් සිටිනවා. එවැනි දරුවන් වැඩිහිටියන්ට සහයෝගය දක්වනවා.වැඩිහිටියන්ට සහයෝගය දැක්වීමේ වුවමනාව දරුවකුගෙන් ඉවත් වන්නේ, යම් පීඩනයකට, වේදනාවකට, අපහසුවකට හෝ වෙනත් දෙයකට දරුවාගේ සිත යොමු වී ඇති විටයි.වරක් දෙවරක් උත්සහ කිරීමෙන් දරුවා සහයෝගය නොදක්වන්නේ දරුවා ළමා ලොවේ නැති වීමයි. මෙය තේරුම් ගෙන සුදුසු අන්දමේ ප්‍රදානයන් කිරීමෙන් දරුවා නැවත ළමා ලොවට පැමිණෙනවා.ළමා ලොවට පැමිණෙන දරුවා පහසුවෙන්ම හැමෝටම සහයෝගය දක්වනවා. දරුවාට අවශ්‍ය ප්‍රමාණයට වඩා ප්‍රදානයන් කිරීමෙන්, අනවශ්‍ය ආකාරයට ප්‍රදානයන් කිරීමෙන් සහ අනවශ්‍ය වේලාවට ප්‍රදානය කිරීමෙන් එහි වැදගත්කම දරුවාට නොදැනී යනවා.ප්‍රදානය කරන ඵලදායක ආකාරය දැනගැනීමෙන් දරුවන්ට සහ වැඩිහිටියන්ට ඵලදායක වන අන්දමට ප්‍රදානය කරන්නට ඔබට හැකි වනවා. නියම අන්දමට ප්‍රදානය කිරීමෙන් දරුවන් තමන්ගේ වුවමනාව මෙන්ම අන් අයගේ වුවමනාව පිළිබඳ වැටහීම ඇතිකර ගන්නවා. එමඟින් ඔවුන් තමන් පිළිබඳ මෙන්ම අන් අය පිළිබඳ සිතන්න පුරුදු වෙනවා.අනුරාධපුර, සාලියපුර, පානියන්කඩවල පාරේ ටික දුරක් යන විට සාලියපුර බාලිකා ළමා නිවාසය හමු වේ. මෙහි සිටින දැරියන් දෙමාපියන් විසින් දමා ගොස් ය. මේ දරුවන්ට අවුරුදු, ඇඳුම් පැළදුම්, රසවත් ආහාර ලබා දීම එම ආයතනයට අපහසු වී තිබිණි.අනුරාධපුර මිරිසවැටිය චෛත්‍යාරාමාධිපති ඊතලවැටුණුවැව ඥාණතිලක නාහිමිපාණන්ගේ ඉල්ලීම පරිදි කොල්ලුපිටිය ඊවිස් ආයතනයේ කළමනාකාර අධ්‍යක්‍ෂිකා සංජීව වික්‍රමනායක මහත්මිය එම දැරියන් දැක බලා ඔවුන් සමඟ අනුරාධපුර නගරයට පැමිණ ප්‍රධාන පෙළේ රෙදිපිළි මධ්‍යස්ථානයට ගොඩවැදී දරුවන්ට අවශ්‍ය ඕනෑම ඇඳුමක් ඕනෑම මිලකට ලබාගැනීමට අවස්ථාව ලබා දුනි.දැරියන් සියලු දෙනාම එම වෙළඳසැල පුරා ඇවිද තමන්ට අවශ්‍ය ඇඳුම් පැළඳුම් ලබා ගත්තාය. මෙම ඇඳුම් පැළඳුම්වලට මුදල් ගෙවූ සංජීව වික්‍රමනායක මහත්මිය එම දරුවන් රැගෙන ප්‍රධාන පෙළේ හෝටලයකට ගොස් ඔවුන්ට අවශ්‍ය පරිදි රසවත් ආහාර ලබාගැනීමට අවස්ථාව ලබා දුන්නාය.මෙවන් අති විශාල පින්කමක් කළ මේ සද්කාරය පිළිබඳව කතා පුවත ඔබ හමුවේ තැබීමට අපද වාසනාවන්ත විමු. ඒ මහත්මිය අප සමග පැවසුවේ මේ දරුවන්ගේ සතුට මාගේද සතුටකි. මේ සතුට කිසිදා මිල මුදලට ලබා ගත නොහැකි බව ද ඇය පැවසුවාය.එම බාලිකා ළමා නිවාසයේ දරුවන් කිහිප දෙනෙකුගේ අදහස් ද ලබාගැනීමට අප අමතක නොකළෙමු.බාලිකා ළමා නිවාසයේ ප්‍රධාන පාලිකා චන්ද්‍රලතා වීරක්කොඩි මහත්මිය,මගේ සහායට එස්. ඩබ්. කේ. ඒ. ජී. කුමාරිහාමි, කේ. කේ. දයාවතී, ඩී. ඩී. එම්. චන්ද්‍රවතී යන මහත්මීන් සිටිනවා. අම්මා හෝ තාත්තා නැති පරිවාස දෙපාර්තමේන්තුවේ රැකවරණය ලබන මේ දරුවන් සියලු දෙනාම පාසල් යනවා. සංජීව මහත්මිය අපට කවදාවත්ම කළ නොහැකි කාර්යයක් ඉටු කළා. දරුවන් සතුටු කළා.ඇත්තටම මේවාගේ පින්බර අය අපි අගය කරන්න ඕන. අපි හතරදෙනාටත්, වටිනා සාරි ඇතුළු සියලු ඇඳුම් ආයිත්තම් අරගෙන දුන්නා. මිරිසවැටිය හාමුදුරුවන් මේ හඳුනාගැනීම සිදුකළා. හාමුදුරුවන්ටත්, ඒ මහත්මියටත් අපි නිතරම පින් දෙනවා.මේ කරන ලද සද්කාරය ඉතා වටිනවා. මිල කළ නොහැකියි. මේ සද්කාරය මුළු රටටම ආදර්ශයක්. මෙවැනි පින්කම් කිරීමට ඔබටත් සිදුවුණොත් ඒ සඳහා අවස්ථාවක් ලබා දිය හැකියි. ඔබට පින්බර සිතක් පහළ වුවහොත් 025- 2237544 මේ දුරකථන අංකයට අමතා විස්තර දැනගත හැක.”දීපිකා චතුරාංගනී (අවු.17)”මගේ අම්මා තාත්තා කවුද කියා මා දන්නේ නෑ. අපි එදා අනුරාධපුරයට ගිහිල්ලා අපිට අවශ්‍ය ඇඳුම් පැළඳුම්, සපත්තු මේස් සියල්ලම ලබා ගත්තා. මම කැමති ඇඳුම් මම තෝරා ගත්තා. කවදාවත් නොදුටු ලස්සන ඇඳුම් ආසාවෙන් මා බලන විට ඒ නෝනා කිව්වා ඔයා කැමති ඕනෑම ඇඳුමක් තෝරාගන්න කියලා.ඉතින් හරිම සතුටුයි. අපේ ජීවිතේට ඇන්ද නැති ඇඳුම් එදා අපි ඇන්දා. ඒ නෝනලාට පින් දෙනවා. මගේ අම්මා වගේ කියලා මට හිතෙනවා. අපි සියලු දෙනාම ඒ අලුත් ඇඳුම් ඇඳගෙන අවුරුදු දා අවුරුදු චාරිත්‍ර වාරිත්‍ර ඉටු කළා. මෙදා අවුරුද්ද නම් අපිට හරිම ජයයි.”බී. එම්. ශි‍්‍රයානි (අවු.16)”මම කැකිරාවේ. අපි කවදාවත්ම නොගිය රෙදි කඩයකට ගියා. කවදාවත්ම නොගිය හෝටලයකට ගිහිල්ලා බඩ පිරෙන්න හොඳට කෑවා. හරිම සතුටක් දැනුණා. ඒ කඩවල් ඇතුළට ගියාම මුළු ඇඟම කූ®ල් වෙලා ගියා. (වායු සමනය කර ඇති වෙළඳසල්) අපි සුරංගනා ලෝකයකට ගියා වගේ දැනුණා.මෙහෙම උදව් කරන නෝනලා මේ පුංචි ලංකාවේ ඉන්නවාද කියලා හිතුණා. අපේ අම්මලා ගැන පොඩි දුකකුත් ඇතිවුණා. දුකක් නැතිව අවුරුදු කෑවා. ජනාධිපතිතුමා කියන විදිහට දරුවන්ට හොඳම දේ දෙන අය ඉන්නා බව අපට තේරුණා.”නිසංසලා සඳරේණු (අවු. 14)”මම ශ්‍රාවස්තිපුර. මම මට අවශ්‍ය සියලුම ඇඳුම් සපත්තු මේස් ඔක්කොම ඒ කියන්නේ, සාය, බ්ලව්ස්, යට ඇඳුම්, මේස්, සපත්තු මේ ඔක්කොම එකම දවසේ ගත්තේ අද තමයි. වෙනදා අපි ගන්නකොට මොනවා හරි එකයි ගන්නේ. මේ ඇඳුම් ටික ඔක්කොම ගන්න කිවුවහම අපිට හිතාගන්නවත් බැරි වුණා. මොන ඇඳුම් ද තෝරාගන්නේ කියන ප්‍රශ්නයකටත් අපි මුහුණ දුන්නා. අපිට දවල් කෑමත් දුන්නා. බඩ පිරෙන්නම කෑවා.අනේ ඒ අයට ගොඩක් පින් දෙනවා. අම්මා තාත්තා හිටියා නම් කියලා හිතෙනවා. අපේ ළමා නිවාසයේ අපි ඔක්කොම පාසල් යනවා. මම ඉගෙන ගත්තේ 07 වසර. මම ඉදිරියේදී යුද හමුදාවට බැඳීමට ආසාවෙන් සිටිනවා. යුද හමුදාවට සෙබළියක් සේ බැඳී මේ රට සංවර්ධනය කිරීමට දායක වීම තමයි මගේ බලාපොරොත්තුව. මගේ ඒ පැතුම ඉටුකර ගැනීමට හැමෝගෙම උදව් දෙන්න.අනුරාධපුරයේ ආවාම අපේ ළමා නිවාසයට පැමිණ අපව බලලා යන්න කියලා මා ආරාධනා කරනවා. අප ළමා නිවාසයට ආහාර, ඇඳුම් පැළඳුම් වාගෙම වියළි ආහාරත් ලබා දෙන්න පුළුවන්. පත්තර කන්තෝරුවේ නැන්දලා මාමලාටත්, අපට උදව් කළ මිරිසවැටියේ ලොකු හාමුදුරුවන්ටත්, සංජීව නෝනටත් අප සියලුම දෙනා පින් දෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>27</day>
    </date>
    <link>http://www.dinamina.lk/2010/04/27/_art.asp?fn=f1004274</link>
    <topic/>
    <author>සටහන සන්ධ්‍යා කරුණාරත්න</author>
    <content>සරසවි ජීවිතයේ අවසන් වසරේ දී මට එක්තරා ඇබැද්දියකට මුහුණදෙන්න සිදුවුණා. මේ ඇබැද්දියට හේතුවුණේ 1953 පැවැති හර්තාලය. 52 දී මං කැම්පස් එකට ඇතුළු වුණා. 56 දී තමයි මට මේ ඇබැද්දිය සිදුවුණේ.මං මුහුණදුන් ඇබැද්දියේ ආරම්භය සිදුවුණේ මෙහෙමයි. 53 දී හර්තාලය පටන්ගත්තා. මහනුවර හර්තාල් අංශුවක්වත් තිබුණෙ නැහැ. වමේ සිසුන් හැටියට මහනුවරදී අපි හර්තාලයට පණපෙව්වා. හර්තාලය මට තදින්ම දැණුනා. වාමාංශික දේශපාලනය දිගින් දිගටම කරගෙන යන්න මට හයියක් ලැබුණෙ ඒකෙන් පස්සෙ කිව්වොත් නිවැරැදියි.53 හර්තාලය පටන්ගත්තෙ අගෝස්තු 12 වැනිදා’ එදා ඉඳලා තමයි මට යම් යම් ඇබැද්දිවලට මුහුණදෙන්න සිදුවුණේ. අගෝස්තු 12 වැනිදා සරසවි සිසුන් පේරාදෙණියෙ සිට නුවරට පෙළපාළි යන්න සූදානම් කර තිබුණා. එදාට පොලිස් අවහිරකම් තිබිය හැකියි කියලා අපට හිතුණු නිසා, අපි සද්ද නැතුව හර්තාලයට පෙර දවසේ 11 වැනිදා හවස පේරාදෙණියෙ සිට නුවරට කෝච්චියෙන්් ගියා. පොලිසියේ කුරුමානම වැරැදුණා.පොලීසිය හිතුවේ 12 වැනිදා අප පේරාදෙණියෙ ඉඳලම හර්තාලයට පෙළපාළි යයි කියලයි. ඔවුන් පේරාදෙණියෙදි අපව මර්දනය කරන්න සූදානම් වෙලා හිටියෙ. 12 වැනිදා නුවර ප්‍රධාන වීථිවල සංචාරය කරමින් හර්තාලයට අප සහභාගී වීම ගැන, පොලීසිය අදහා ගන්න බැරිව හිටියා.පොලිසියට අපව මර්දනය කරන්න විදිහක් නැතිවුණා. අපි දිගටම අපේ හර්තාල් ව්‍යාපාරය කරගෙන ගියා. නුවර සිට පේරාදෙණිය දක්වාම පෙළපාළියෙන් ගිහිං මේ හර්තාලයට සහාය ලබාදෙන්න අපට ලොකු වුවමනාවක් තිබුණා. එහෙත් එසේ සිදුකරන්න අපට හැකි වුණේ නැහැ.නුවර පොලීසිය ඉදිරිපිටින් අප පෙළපාළියෙන් ගමන් කරන විට, පොලීසිය අපට පහර දුන්නා. අපේ සිසුන් පසුබැස්සෙ නෑ. කිසිම කෙනෙක් විසිර ගියේ නෑ. අපට කරන්න වෙන විකල්පයක් නොතිබුණ නිසා, නුවර ඉඳලා පේරාදෙණියට අපේ කට්ටිය හැමෝම බස්වල එල්ලිලා ගියා.පේරාදෙණිය කැම්පස් එක ළඟදි නැවතත් අපි හැමෝම එක්වුණා. එක්වෙලා පෙළපාළියෙන් ම කැම්පස් එක ඇතුළට යන්න ගියා. අපි අරගල කරයි කියලා කැම්පස් එක ළඟ පොලීසිය හිටියා. පොලීසියෙ මහත්වරු අපත් සමඟ ඒ වෙලාවෙ හොඳින් කතාබහ කළා. අපිත් කිසිදු විප්ලවයක් නොකර සාමකාමී පෙළපාළියක් කළා. කැම්පස් එකට ඇතුළු වෙන්න හදනවාත් සමඟම විසිල් පාරක් ඇහුණා.මෙතෙක්වෙලා අපත් සමඟ හොඳින් කතාබහ කරමින් ගිය පොලීසිය එකපාරට ම අපට පහරදෙන්න පටන් ගත්තා. මොකද වුණේ කියලා අපට හිතාගන්න බැරිවුණා. ළඟ ම තිබුණ ජයතිලක නේවාසික ශාලාවට සිසුන් හැමෝම දුවගෙන ගිහිං, එහි උඩ තට්ටුවට වෙලා පොලීසියට ප්‍රතිප්‍රහාර එල්ල කළා. විප්ලවවාදී පක්ෂයක සාමාජිකයන් විදියට අප සහභාගි වූ ප්‍රථම සටන වුණේ මේ සිදුවීමයි. හර්තාල් පරම්පරාවෙ මූලාරම්භකයෙක් විදියට මට මේ සිදුවීමත් සමඟ ලොකු ආඩම්බරයකුත් ඇතිවුණා. ඒ ගැන මට දැන් තියෙන්නෙ විශාල සතුටක්.53 හර්තාලයෙන් පස්සෙ ටික දවසක් ගතවුණා. පසුව ඩඩ්ලි සේනානායක මහතා අගමැති ධුරයෙන් ඉවත්වීමත් සමඟ සර් ජෝන් කොතලාවල මහතා අගමැති ලෙස පත්වුණා. ඔහුගේ පාලන කාලය ටිකක් මර්දනකාරී වුණා. වමේ දේශපාලකයන් වූ අපට එය රිස්සුවේ නැහැ. එහෙත් අපේ සමසමාජ පක්ෂ දේශපාලන කටයුතු නතර කළෙත් නැහැ.අගමැති සර් ජෝන් කොතලාවල මහතාට ගෞරව ආචාර්ය උපාධියක් පිරිනැමීමට අපේ විශ්වවිද්‍යාල පාලක සභාව තීරණය කර තිබුණා. මේ අවස්ථාව නිකම්ම සිදුකිරීමට ඉඩ නොතැබිය යුතුයි කියලා අපේ වාමාංශික කණ්ඩායම තීරණය කළා. ඒ අනුව සර් ජෝන් කොතලාවල මහතාට මේ අවස්ථාවේදී යම් අකරතැබ්බයක් කිරීමට අප කටයුතු කළා. විශ්වවිද්‍යාල කුලපතිවරයාව සිටියේ සර් නිකලස් ආටිගම මහතා.උත්සව දිනය එළැඹුණා. ජෝන් කොතලාවල මහතාට පැළැඳවීම සඳහා මල් මාලයකුත් සකස් කෙරුණා. කුලපති නිකලස් මහතා, සර් ජෝන්ට මල් මාලය පැළැඳවීමට නියමිතව තිබුණා. මල් මාලය පළඳවන අවස්ථාවේදි තමයි අපේ වැඩසටහන ක්‍රියාත්මක කිරීමට සැලැසුම් කර තිබුණෙ. මල් මාලය පළඳවන අවස්ථාව එළැඹුණා. කුලපතිතුමා සර් ජෝන්ට මල්මාලය පළඳන විට ම, “ඕකා හොරා” කියලා විශාල කෑගැසීමක් සමඟම රතිඤ්ඤාත් පිපිරුණා. අපේ වැඩසටහන සාර්ථකව නිමා කිරීමෙන් පසුව අපි සද්දෙ නැතිව පැත්තකට වෙලා හිටියා.“සා දුකින් පෙළෙනවුන් – දැන් ඉතිං නැගිටියවු” පක්ෂ ගීතය ගායනා කරමින් අපි කැම්පස් එකේ එහෙට මෙහෙට ගියා. විශ්වවිද්‍යාලයේ මාර්ෂල්වරුන් අප කිහිපදෙනෙකුගේ නම් සටහන් කරගෙන, අපේ නම් ටික විශ්වවිද්‍යාල පාලක සභාවට ලබාදී තිබුණා. සර් ජෝන් කොතලාවල මහතාට මල්මාලය පළඳවන අවස්ථාවේ කඩාකප්පල්කාරී විදියට අප හැසිරුණා කියන චෝදනාව මත අපට දින නියමයක් නොමැතිව විශ්වවිද්‍යාල තහනමක් පැනවූවා.විශ්වවිද්‍යාල තහනමට ලක්වූ කිහිපදෙනාගෙන් එක්කෙනෙක් මං. අපේ විශ්වවිද්‍යාල තහනමට එරෙහිව කැම්පස් සිසුන් බොහෝ දෙනෙක් පන්ති වර්ජනය කළා. කෙසේ හෝ අපට මාස හයක් පමණ කැම්පස් එකට යාමට නොහැකි වුණා. මාස හයකට පස්සේ අපේ විශ්වවිද්‍යාල තහනම ඉවත් වුණා. අප නැවතත් කැම්පස් ගියා.උප කුලපතිව සිටි සර් නිකලස් ආටිගල මහතා දිනක් මට කතාකරලා, “අර යකා හිතාගෙන ඉන්නෙ මගේ කීමකට අනුව මේ කඩාකප්පල්කාරී වැඩේ සිසුන් ලවා කෙරෙව්වා කියලයි” කියා මාත් සමඟ කිව්වා. සර් ජෝන්ට ආචාර්ය උපාධිය පිරිනැමීමේ උත්සවයෙන් පසුව සර් ජෝනුත්, සර් නිකලසුත් අතර පැවැති සබඳතාව, මිත්‍රත්වයෙන් තොර එකක් වූවා යැයි අපට ආරංචි වුණා.විශ්වවිද්‍යාලයෙන් පිටවුණාට පස්සෙ නුවරට ගුරු පත්වීමක් ලබාගන්න මං තීරණය කළා. ඒකෙ අරමුණ වුණේ නුවර සමසමාජ බලය ගොඩනැංවීමයි. මගේ බලාපොරොත්තුව අනුව මට කටුගස්තොට ශ්‍රී රාහුල විදුහලට පත්වීමක් ලබාගන්න හැකිවුණා. රාහුල විද්‍යාලයේ සිසුන් ඉංගී‍්‍රසි උගන්වන ගමන්ම මං දේශපාලන කටයුතුවලත් නියැලුණා.‘ඔතන ඉඳලා වැඩක් නැහැ, පක්ෂයේ දේශපාලන කටයුතුවලට කොළඹට එන්න’ කියලා ඩොරික් ද සූසා සහෝදරයා මට කතා කළා. ඇන්. ඇම්. ගේ වුවමනාවක් තිබෙනවා විපක්ෂයේ ලේකම් තනතුරට බැටීව පත්කරන්න, ඒ නිසා ඇන්. ඇම්.ගෙ ඒ ඉල්ලීම ඉටුකරන්න කොළඹට ඇවිත් ඒ තනතුර භාරගන්න’ කියලත් ඩොරික් සහෝදරයා මට කියා සිටියා. මේ තනතුරට මාව සුදුසුයි කියා යෝජනා කර තිබුණෙ ඩොරික් සහෝදරයා.මගේ අදහස නුවරදී සමසමාජ දේශපාලනය කරන්න කියලා මං ඩොරික් සහෝදරයාට කිව්වහම, ඔහු ගත් කටටම කිව්වේ, ‘ඔබට ලේකම් ධුරය භාරගන්න කියා ඉල්ලීම සිදුකරන්නෙ විපක්ෂයේ නායකයා.අප නුවර දේශපාලන කටයුතු බලාගන්නම්, බැටී මේ තනතුර භාරගන්න’ කියලා කිව්වා. ඒ අනුව 1958 දී විපක්ෂයේ ලේකම් තනතුර මං භාරගත්තා. ඉන්පසුව මට පාර්ලිමේන්තු වැඩ කටයුතුවලටත් සහභාගි වීමට සිදුවුණා. 1960 වනතුරු මං ලේකම් තනතුරේ කටයුතු කළා.බණ්ඩාරනායක මහතාගේ ඝාතනයෙන් පස්සේ ඩබ්ලිව්. දහනායක මහතා අගමැති ධුරයට පත් කළා. ඒත් සමඟම ශ්‍රී ලංකා නිදහස් පක්ෂය කෑලි කෑලිවලට බෙදුණා. ඒවගේම භාෂා ප්‍රශ්නයත් උග්‍ර වුණා. පාර්ලිමේන්තු කටයුතු සිදුකිරීමේ දී චෙල්වනායගම් වැනි උගතුන් ආශ්‍රය කරන්න මට ඉඩ ලැබුණා. ඔවුන් ඇසුරූ කිරීමෙන් මං හොඳ පන්නරයක් ලැබුවා.පාර්ලිමේන්තුව රැස්වන දිනවලදී පමණයි මට වැඩ තිබුණෙ. අනෙක් දවස්වලදි මට කරන්න වැඩක් තිබුණෙ නැහැ. දවසක් ඇන්. ඇම්’ සහෝදරයා මට කතාකරලා “නීතිඥයෙක් වෙන්න උඹ නීති විද්‍යාලයට ඇතුළත් වෙන්නෙ නැත්තෙ ඇයි?” කියලා මගෙන් ඇහුවා. නීති විද්‍යාලයට ඇතුළත් විය යුතුයි කියා පසුව මටම හිතුණා. ඊටපසුව 58 දී නීති විද්‍යාලයට ඇතුළත් වීමට මං උත්සාහ කළත්, සාමාන්‍ය පෙළ සිංහල භාෂාවට සම්මාන සාමාර්ථයක් නැතිව ඇතුළත් කරගත්තෙ නැහැ.සිංහල සාහිත්‍ය සඳහා මට සම්මාන සාමාර්ථයක් තිබුණත්, සිංහල භාෂාව සඳහා තිබුණෙ සාමාර්ථයක් පමණයි. ඒ නිසා නීති විද්‍යාලයට ඇතුළත් වෙන්න නම් මට සාමාන්‍ය පෙළ සිංහල භාෂාව සඳහා සම්මාන සාමාර්ථයක් ලබාගන්න සිදුවුණා. වසරක් පමණ ගතවුණාට පස්සෙ සාමාන්‍ය පෙළ විභාගයට පෙනීසිටලා, සම්මාන සාමාර්ථයක් ලබාගත්තා. නීති විද්‍යාලයට ඇතුළත් වෙලා 1962 දී මං අධිනීතිඥවරයෙක් ලෙස දිවුරුම් දුන්නා. පසුව නීතිඥ වෘත්තියේ වැඩකටයුතුවල නියැලුණා.ඉතිරිය ලබන සතියට</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>27</day>
    </date>
    <link>http://www.dinamina.lk/2010/04/27/_art.asp?fn=f1004276</link>
    <topic>ජන සුබසෙත සැලැසීමමගේ ප්‍රධානම අරමුණක්</topic>
    <author>චිත්‍රාරත්න කළුආරච්චි හිඳෙීගම සමූහ</author>
    <content>රජරටට සුවිශේෂී වූ චරිතයන්හි තුන්වැනි පුරුකක් මෙවර දේශපාලනයට පිවිස, ඉතා විශිෂ්ට ජයක් අත්පත් කරගෙන ඇත. ඒ කවුරුන් නොව, රජරට කවුරුත්ම ආදරය කළ, එක්සත් ජනතා නිදහස් සන්ධානයෙන් අනුරාධපුර දිස්ත්‍රික්කයට තරග කර ජයග්‍රහණය කළ ශෙහාන් සේමසිංහ නම් උගත් තරුණයාය. ඔහුගේ ඉදිරි දේශපාලන ගමන පිළිබඳ සහ රජරටට ඔහුගෙන් ලබාදෙන සේවය පිළිබඳ කළ කතාබහකි මේ.ඔබ දේශපාලනයට පිවිසීමට හේතු වූයේ කුමනාකාරයේ හේතු සාධක ද?අනුරාධපªුර දිස්ත්‍රික්කයේ, විශේෂයෙන් ම අනුරාධපුර නැඟෙනහිර ආසන ගොවි ජනතාව බලාපොරොත්තු වන සේවාවක් කිරීමට හැකිවේවි යැයි මට විශ්වාසයක් ඇතිවුණා. කෙතරම් කාර්ය බහුල වුණත්, දැඩි වගකීමක් වූවත් මං එය සතුටින් බාරගෙන මෙවර මැතිවරණයට ඉදිරිපත් වුණා.අනුරාධපුර දිස්ත්‍රික් ප්‍රගතිශීලී ජනතාවටත්, විශේෂයෙන්ම ජනාධිපතිතුමාටත්, අපේ පක්ෂයටත් මගේ ගෞරවයත්, ප්‍රණාමයත් පුද කරන්න මං මෙය අවස්ථාවක් කර ගන්නවා.ඉදිරියේදී ප්‍රදේශය වෙනුවෙන් කිරීමට බලාපොරොත්තු වන මෙහෙවර කොයි වගේද?අනුරාධපුර දිස්ත්‍රික්කයේ ප්‍රධාන නගරය වන අනුරාධපුර නගරය අතිපූජනීය වශයෙන්ද, භෞතික වශයෙන්ද, වෙළෙඳ මධ්‍යස්ථාන නගරයක් වශයෙන්ද දියුණු කිරීම මගේ එක ම අරමුණයි. ආගමික වශයෙන් ප්‍රධාන තැනක් ගන්නා මේ නගරයට, දේශීය – විදේශීය වශයෙන් පැමිණෙන සංචාරක පිරිසට කරදරයකින් තොරව ආගමික සිද්ධස්ථාන වැඳපුදා ගැනීමට, නැරැඹීමට පහසුකම් සපයන්න ඕනෑ. දැනට අඩු-පාඩු එමටයි. ඒ පැමිණෙන අයට වැසිකිළි - කැසිකිළි පහසුකම් වාගේම, නවාතැන් පහසුකම්වල අඩු-පාඩු තිබෙනවා. ඒවා හරියට සකස්කර කරදරයකින් තොරව, පැමිණෙන අයට පහසුකම් සපයාදීම අපගේ යුතුකම වෙනවා.සංචාරක ව්‍යාපාරයේ දියුණු කළ හැකි ප්‍රධාන නගරයක් ලෙස එස්. ඩබ්ලිව්. ආර්. ඩී. බණ්ඩාරනායක මහතා සමඟ හිටපු කථානායක කේ. බී. රත්නායක මහතා මේ නගරය නිර්මාණශීලී නගරයක් බවට පත් කිරීමට සැලැසුම් සකස් කර තිබුණා. ඒත් එම සැලැසුම් සහගත නගරය කුමන හේතුවක් නිසා හෝ අඩු-පාඩු ඇති නගරයක් වී තිබෙනවා. ආසියාවේ විශාලතම සහල් සැකැසුම් නිෂ්පාදන ආයතනය, අනුරාධපුරයේ ස්ථාපිත කළා. ඒත් දැන් ඒවා වැඩ නොගෙන දිරා යනවා. මේවා නැවත සැකසීම අවශ්‍යයි.ජනාධිපතිතුමා ඕනෑම කටයුත්තක් ආරම්භ කරන්නේ අනුරාධපුරය කේන්ද්‍ර කරගෙන. මේ නගරය එතුමාට ලොකු විශ්වාසයක් තිබෙන, එතුමා කැමැති ම නගරය. අද වනවිට යුද්ධය අවසන් වෙලා. එම නගරය දියුණු කිරීමට හැකි මට්ටමක පවතිනවා. මෙවැනි පූජනීය ස්ථානවලට යාමට ඒමට පහසුකම් ලබාදීම අපගේ යුතුකමක්. අනුරාධපුර නගරය සංචාරක මධ්‍යස්ථානයක් කර විශාල ආදායමක් ලබා ගැනීම මගේ එක් අරමුණක්.ගොවි ජනතාව වෙනුවෙන් මොනවගේ සේවයක් කරන්නද බලාපොරොත්තු වෙන්නෙ?ප්‍රධාන වශයෙන් ගත්තොත් මේ ප්‍රදේශය ගොවිතැන් කරලා ජීවත්වන ජනතාව වැඩි වශයෙන් ඉන්නා ප්‍රදේශයක්. අනුරාධපුර දිස්ත්‍රික්කයේ බොහෝ වැව් රොන්මඩවලින්, පාසිවලින්, පන්වර්ගවලින් පිරිලා. එම වැව් ටික පිළිසකර කර, ගොවියාට අවශ්‍ය ජලය රැස්කර දීම ප්‍රධානතම වගකීමක් වෙනවා. රජරට ජනතාව කම්මැලි නැහැ. ඔවුන්ට නිසි වේලාවට ජලය ටික ලබා දෙන්න නම් වැව් ටික සැකැසිය යුතුයි.එහෙම කළොත් රට ආර්ථික වශයෙන් දියුණු කිරීම සඳහා ගොවියාගේ සහයෝගය ලබාගත හැකි වෙනවා. ඔවුන්ගේ දායකත්වය මේ රට දියුණු කිරීමට බෙහෙවින් ඉවහල් වෙනවා. ඉදිරි වර්ෂ 6 ඇතුළත ජනාධිපතිතුමාගේ විශේෂ වැඩපිළිවෙළ යටතේ වැව් ටික සැකැසීමට හැකියාව ලැබෙනවා. ඒ වාගේම ගොවි ජනතාව වී සහ අතිරේක භෝග වගා කරන අය. අනුරාධපුර දිස්ත්‍රික්කයේ එළවළු සහ පලතුරු විශාල ලෙස වගා කරනවා.ඒත් පසු අස්වැන්න විනාශ වෙනවා. එළවළු ගත්තොත් සමස්ත නිෂ්පාදනයෙන් 60% ක් පමණම විනාශ වෙනනවා. වගා කළාට පසු 40%ක් වත් ප්‍රයෝජනයට ගන්නේ නැහැ. ගොවියා මහන්සි වනවා විතරයි.ආදායම ලැබෙන්නෙ අඩුවෙන්. එයට පිළියමක් ලෙස අනුරාධපුර දිස්ත්‍රික්කයේ කිහිප පොලකම සියලුම එළවළු වර්ග, විජලනය කිරීමේ මධ්‍යස්ථාන පිහිටුවන්න අප බලාපොරොත්තු වෙනවා. එමගින් විනාශ වී යන එළවළු විජලනය කර, එම එළවළු වර්ග හොඳ අසුරනවල බහා ලෝක වෙළෙඳ පොළට යැවීමට කටයුතු කරන්න ඕනෑ.එවිට ගොවියාට විශාල ආදායමක් ලබාදිය හැකියි. එමගින් රැකියා අවස්ථා රාශියක් බිහිකර ගන්න පුළුවන්.මුරුංගා, බටු, මාළුමිරිස්, වට්ටක්කා, කැකිරි, ආදී ඕනෑම භෝගයකින් ලැබෙන අස්වැන්න විජලනය කර, කල් තබා ගැනීමේ තාක්ෂණය තිබෙනවා.එම ක්‍රම හඳුන්වා දී, ගොවියාගේ අස්වැන්න ආරක්ෂා කර දිය යුතුයි. එම විජලන මධ්‍යස්ථාන පිහිටුවීම අනිවාර්්‍යයම කටයුත්තක් ලෙස මා දකිනවා.ඒවාගේම අප පළාත තුළ සියඹලා, තක්කාලි, නෙල්ලි, අඹ, දිවුල්, දෙහි, කෙසෙල්, කොපමණ තිබෙනවාද? ඒවායින් 80% ක්ම විනාශ වී යනවා. පලතුරු විනාශ වී යන්නට පෙර එහි සාරය ගෙන නිෂ්පාදන සැකැසීම සඳහා කර්මාන්තශාලා ආරම්භ කිරීම වැදගත්.ඒ මගින් කුණුවී යන, ගස්යට විනාශ වන පලතුරු සඳහා හොඳ මිලක් ලබාගත හැකි වෙනවා. එවිට ජනතාවගේ ආදායම ඉහළ යනවා. එමෙන්ම එම අස්වැන්න එකතු කරන අයටත් වක්‍රව ආදායමක් ලැබෙනවා.කර්මාන්තශාලා මගින් ඍජුවම රැකියා බොහෝ ප්‍රමාණයක් ලබාදිය හැකියි. ජනාධිපතිතුමා මේ වැඩපිළිවෙළ ඉදිරියට ගෙන යාමට මට සහාය ලබා දෙයි කියා මා තුළ විශ්වාසයක් තිබෙනවා.අනුරාධපුරය කෘෂිකර්මයට ප්‍රසිද්ධයි. ඉදිරියේදී ‘අපි වවමු - රට නඟමු’ වැඩපිළිවෙළ ඉදිරියට ගෙනියන්නෙ කොහොමද?ජනාධිපතිතුමාගේ ‘මහින්ද චින්තන ඉදිරි දැක්ම’ වැඩපිළිවෙළ යටතේ ඉදිරි වර්ෂ 6 තුළ සියලු ම නිවාසවල ජනතාව කැමැත්තෙන් හෝ අකමැත්තෙන් වුවද තම ගෙවත්ත තුළ එළවළු වර්ග 10 ක්, පලතුරු වර්ග 05 ක්, කොළ වර්ග 5 ක් හදා ගැනීම ජාතිය අවශ්‍යතාවක්.ඒ නිසා එම වැඩසටහන සෑම නිවසක්ම මුල්කරගෙන කෘෂිකර්ම නිලධාරීන්, සමෘද්ධි නිලධාරීන්, ග්‍රාම නිලධාරීන්, ග්‍රාම සංවර්ධන නිලධාරීන් ගේ සහාය ලබාගෙන බලෙන් හෝ කළ යුතු වෙනවා.එසේ වගා කිරීමෙන් වසවිස නැති ආහාර ප්‍රයෝජනයට ගත හැකියි. එමගින් නිරෝගී අනාගත පරපුරක් බිහිකිරීමට හැකිවනවා. සෑම දෙනාගේම මනස දියුණු වෙනවා. ඒ වගේම හැමෝගෙම ආදායම වැඩිකර ගන්නත් පුළුවන්. නීරෝගී පරපුරක් බිහිකිරීම ජනාධිපතිතුමාගේද අරමුණයි.මේ ගෙවතු වගා ක්‍රමය එකදිගටම නොකඩවාම වසර හයක් දුරට හැමගේම සහාය සහ අධීක්ෂණය යටතේ කළ යුතු වෙනවා. එහෙම වුණොත් හැමෝගෙම ආදායම දෙගුණ කර ගැනීමේ විශේෂ වැඩපිළිවෙළක් බවට එය පත්වේවි. රට ගොඩනැගීමට නම් මේ වැඩපිළිවෙළ බලෙන් හෝ කිරීම අවශ්‍යයි. අනුරාධපුර නැඟෙනහිර ආසනයේ සෑම නිවසක්ම මුල්කරගෙන මෙය ක්‍රියාවට නැංවීමට සැමගේම සහාය මා බලාපොරොත්තු වෙනවා.කුඹුරේ ඇති පිදුරු ටික - ගෙවත්තේ ඇති කුණු රොඩු ටික පිළිස්සීම සම්පූර්ණයෙන්ම තහනම් කරනවා. එම කුණු රොඩුවලින් කොම්පෝස්ට් පොහොර සාදා කුඹුරට සහ ගෙවත්තට දමා ගැනීම කළ යුතුයි. මේ රට සශ්‍රීක කිරීම අප හැමගේම යුතුකම වනවා.මීට අමතරව ප්‍රදේශයේ මාර්ග පිළිසකර කිරීම, නිවාස, විදුලිය ප්‍රශ්න මඟහැර ගැනීම, අධ්‍යාපනය විධිමත් කිරීම, මහා සංඝරත්නයේ සහ වැඩිහිටි විශ්‍රාමිකයන්ගේ උපදෙස් ලබා ගැනීමටත්, ඔවුන්ගේ සහාය සමඟ විද්වතුන්ගේ සහාය ලබාගෙන මේ වැඩසටහන් ක්‍රියාවට නැංවීමට මා කටයුතු කරනවා. ශ්‍රී ලංකාව ආසියාවේ ආශ්චර්යමත් රට වන විට, අනුරාධපුරයට අභිමානය ගෙනදීමට ක්‍රියාකිරීමට මා කටයුතු කරනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>28</day>
    </date>
    <link>http://www.dinamina.lk/2010/04/28/_art.asp?fn=n1004281</link>
    <topic>ඇමැතිවරුන් හොඳයි-දක්ෂයි:දැන් ඉතින් වැඩ කරමු</topic>
    <author>ඉන්දික පොල්කොටුව, අසේල කුරුළුවංශ සහ සංජය අසේල මතුරට</author>
    <content>මෙවර මහා මැතිවරණයෙන් පසු දූරදර්ශීව කල්පනා කැර ජනාධිපතිතුමන් ඉතාමත් දක්ෂ හොඳ අමාත්‍ය මණ්ඩලයක් පත් කැර ඇතැයි සියම් මහා නිකායේ අස්ගිරි පාර්ශ්වයේ මහ නායක උඩුගම ශ්‍රී බුද්ධරක්ඛිත මහා නාහිමියෝ පැවසූහ.එනිසා එම අමාත්‍ය මණ්ඩලයේ මූලික වගකීම හා යුතුකම වන්නේ රට ගොඩනැංවීමේ ජනාධිපතිතුමාගේ වැඩපිළිවෙළට දියහැකි උපරිම සහාය ලබාදීමයැයි ද උන්වහන්සේ කීහ.ඉදිකිරීම් ඉංජිනේරු සේවා නිවාස හා පොදු පහසුකම් අමාත්‍ය විමල් වීරවංශ, කෘෂිකර්ම අමාත්‍ය මහින්ද යාපා අබේවර්ධන, ක්‍රීඩා අමාත්‍ය සී.බී. රත්නායක යන මහත්වරුන් අමාත්‍යවරුන් ලෙස පත්වීමෙන් අනතුරුව මහා නාහිමියන් බැහැදැක ආශිර්වාද ලබාගැනීමට ඊයේ (27) පැමිණි අවස්ථාවේ අස්ගිරි මහා නාහිමියෝ මේ බැව් පැවසූහ.රට ගොඩනැංවීම සඳහා වූ ඉතාමත් යහපත් කාලයක් මේ වන විට උදා වී ඇතැයි ද එනිසා මහජනතාවගේ සහයෝගය ද උපරිමයෙන් ලබාගෙන ඒ වෙනුවෙන් දැඩි කැපවීමෙන් ක්‍රියා කිරීමට නව අමාත්‍ය මණ්ඩලය අදිටන් කැර ගත යුතුව ඇතැයිද උන්වහන්සේ කීහ.සිංගප්පූරුව වැනි රටවල් මැතිවරණ කාලයන්හි පක්ෂ ලෙස මැතිවරණ සඳහා මුහුණ දුන්නද ඉන් පසු එකට එක්ව රට ගොඩනැංවීමට ක්‍රියා කළ නිසා එම රටවල් දියුණු වූ බවත් එය ආදර්ශයට ගෙන අප රටක් ලෙස එකට එක්ව ක්‍රියා කළ යුතු බවත් මහා නාහිමියෝ පැවසූහ. කෘෂිකර්මාන්තය දියුණු කිරීම සඳහා මහජනතාවගේ සහාය උපරිමයෙන් ලබා ගෙන රටට සරිලන ලෙස කෘෂිකර්මාන්තය දියුණු කිරීමට ක්‍රියා කළ යුතුව ඇතැයිද නව කෘෂිකර්ම අමාත්‍යවරයාට අස්ගිරි මහා නාහිමියෝ මෙහිදී කීහ.ආණ්ඩුව සිදු කරන යහපත් දේ මෙන්ම අයහපත් දේ පෙන්වා දීම ආණ්ඩුවේ සිටින පිරිස්වල යුතුකම යැයිද ඒ සඳහා මහා සංඝරත්නයේ ආශිර්වාදය හිමිවන්නේ යැයිද අස්ගිරි මහා නාහිමියෝ මෙහිදී පැවසූහ. ජනතාව කොතරම් වැඩිවුවත් රටෙහි භූමි ප්‍රමාණය වැඩි නොවන බැවින් ජනතාවට අවශ්‍ය නිවාස පහසුකම් ලබාදීමේදී ඒ සඳහා සාර්ථක වැඩපිළිවෙළක් අවශ්‍යයැයි උන්වහන්සේ කීහ.සියලු දෙනා එකට එක්ව රට පිළිබඳ හැඟීමෙන් ක්‍රී‍්‍රඩා කළහොත් ඉදිරි වසර පහ තුළ රට ගොඩනැංවිය හැකියැයිද මහා නාහිමියෝ මෙහිදී පෙන්වා දුන්හ. සාම්ප්‍රදායික කර්මාන්ත හා කුඩා ව්‍යවසාය සංවර්ධන නියෝජ්‍ය අමාත්‍ය වීර කුමාර දිසානායක හිටපු පාර්ලිමේන්තු මන්ත්‍රීවරුන් වන නිමල් ප්‍රේමවංශ, මොහොමඩ් මුසම්මිල්, මධ්‍යම පළාත් සභා මන්ත්‍රී එස්.බී. රත්නායක යන මහත්වරුද මෙයට එක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>28</day>
    </date>
    <link>http://www.dinamina.lk/2010/04/28/_art.asp?fn=n1004282</link>
    <topic>බෞද්ධ කොඩියට වසර 125යි</topic>
    <author/>
    <content>බෞද්ධ කොඩියේ 125 වැනි සමරුව අදයි. 1885 අප්‍රේල් 28 දා අධි වෙසක් පුර පසළොස්වක පොහෝ දා කොටහේන දීප දුත්තාරාමයේ දී බෞද්ධ කොඩිය මුල් වරට ගුවනට එසවිණි. ඒ වාදීභසිංහ මොහොට්ටිවත්තේ ගුණානන්ද නාහිමිපාණන්ගේ සුරතිනි.මෙදින සිට වෙසක් පොහෝ දින රජයේ නිවාඩු දිනයක් බවට පත් කිරීමද තවත් සුවිශේෂී සිදුවීමකි. අදින් වසර 125 කට පෙර සිදුවූ මේ ඓතිහාසික සිදුවීම සැමරීම සඳහා කොළඹ පරම විඥාානාර්ථ බෞද්ධ සමිතියේ මෙහෙයවීමෙන් රට පුරා විවිධ ආගමික වැඩසටහන් සංවිධානය කර ඇත.මෙහි ප්‍රධාන ජාතික සැමරුම් උත්සවය අග්‍රාමාත්‍ය දි. මු. ජයරත්න මහතාගේ ප්‍රධානත්වයෙන් කොළඹ නිදහස් චතුරශ්‍රයේදී පැවැත්වේ. මේ උත්සවයට සමගාමීව නව සමරු මුද්දරයක් නිකුත් කිරීමටද තැපැල් දෙපාර්තමේන්තුව කටයුතු යොදා ඇත.මේ නව මුද්දරය බෞද්ධ කොඩියට සමාන මුද්දරයක් බව තැපැල්පති එම්. කේ. බී. දිසානායක මහතා දිනමිණට පැවසීය.  </content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>28</day>
    </date>
    <link>http://www.dinamina.lk/2010/04/28/_art.asp?fn=n1004283</link>
    <topic>16 වැනි සාර්ක් සමුළුව අද භූතානයේ දී</topic>
    <author>මහින්ද අලුත්ගෙදර</author>
    <content>දහසය වැනි සාර්ක් රාජ්‍ය නායක සමුළුව භූ®තානයේ තිම්පු නුවර දී අද (28) ආරම්භ වේ.‘පරිසරය හා දේශගුණය’ යන්න තේමාව කැරගෙන පැවැත්වෙන මෙවර සමුළුව සඳහා සියලු කටයුතු සූදානම් ව ඇති අතර එය හෙට (29) අවසන් වීමට නියමිතය.මෙවර සාර්ක් රාජ්‍ය නායක සමුළුවේ දී දකුණු ආසියානු කලාපීය රටවලට ඉතාම වැදගත් වන ගිවිසුම් තුනකට අස්සන් කිරීමට නියමිත අතර කලාපීය අවශ්‍යතාවන් පදනම් කරගනිමින් අරමුදලක් පිහිටුවා ගැනීමට ද අපේක්ෂා කෙරේ.ශ්‍රී ලංකාවේ දී පැවැති 15 වැනි රාජ්‍ය නායක සමුළුවේ දී ආහාර සුරක්ෂිතතාව, ත්‍රස්තවාදය තුරන්කිරීම හා බලශක්ති අර්බුදය කෙරෙහි වැඩි අවධානයක් යොමු කරන ලද අතර කලාපීය ජනතාවගේ සුබ සාධන කටයුතු වෙනුවෙන් මෙවර රාජ්‍ය නායක සමුළුවේ දී අවධානය යොමු කෙරෙනු ඇත.16 වැනි සාර්ක් රාජ්‍ය නායක සමුළුවට සහභාගි වීම සඳහා භූතානයේ තිම්පු නගරයට ළඟා වූ ශ්‍රී ලංකා ජනාධිපති මහින්ද රාජපක්ෂ මහතා සමුළුව අතරවාරයේ දී ඉන්දීය අගමැති ආචාර්ය මන් මෝහන් සිං මහතා හමු වී විශේෂ සාකච්ඡාවක නිරත වීමට නියමිතය.මේ සාකච්ඡාවේ දී ශ්‍රී ලංකාවේ අනාගත අභිප්‍රායන් පිළිබඳව ඉන්දීය අග්‍රාමාත්‍යවරයා දැනුම්වත් කිරීමට ජනාධිපතිවරයා බලාපොරොත්තු වේ. ශ්‍රී ලංකාව නියෝජනය කරමින් මේ සාර්ක් සමුළුව සඳහා ශ්‍රී ලංකා විදේශ කටයුතු ඇමැති මහාචාර්ය ජී. එල්. පීරිස් හා එම අමාත්‍යාංශයේ ලේකම් රොමේෂ් ජයසිංහ යන මහත්වරුන් ඇතුළු පිරිසක් ද සහභාගි වී සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>28</day>
    </date>
    <link>http://www.dinamina.lk/2010/04/28/_art.asp?fn=n1004285</link>
    <topic>පරිපූර්ණ මාධ්‍ය ගම්මානයක් බිහි කිරීම මාගේ සිහිනයක්</topic>
    <author>සම්පත් දිප්පිටිගොඩ</author>
    <content>ජනමාධ්‍යවේදීන් උදෙසා සියලු පහසුකම් සපිරි අංග සම්පූර්ණ මාධ්‍ය ගම්මානයක් බිහිකිරීම තමාගේ දීර්ඝ කාලීන සිහිනයක් බව වැඩබලන ජනමාධ්‍ය ඇමැති ආචාර්ය මර්වින් සිල්වා මහතා පැවසීය.ඇමැතිවරයා මේ බව පැවසුවේ ලේක්හවුස් ආයතනයේ විශේෂ නිරීක්ෂණ චාරිකාවකට ඊයේ එක්වීමෙන් අනතුරුව වෘත්තීය සමිති නියෝජිතයන් හමුවේ අදහස් දක්වමිනි.පෑන අතින් ගත් හැම දෙනාම ජනමාධ්‍යවේදීන් හැටියට හැඳින්විය නොහැකියි. මාධ්‍යවේදීන් විදිහට පෙනී සිටි ඇතැමුන් පසුගිය කාලේ ක්‍රියා කළ ආකාරය පිළිබඳ රටම දනී. සමහරුන් පිටරට පදිංචියට යාමට අවශ්‍ය වූ විට තමන් විසින් තමන්ටම ප්‍රහාර එල්ල කර ගන්නා බවද ආචාර්ය මර්වින් සිල්වා මහතා කීය.අවස්ථාවාදය බලලෝභය වෛරය ක්‍රෝධය සිතින් ඉවත් කර ගෙන පෑන හැසිරවීම සියලු මාධ්‍යවේදීන්ගේ වගකීමක් බවත් සැබෑ මාධ්‍ය කලාවක් ගොඩනැගෙන්නේ එවිට බවත් පැවසූ ඇමැතිවරයා සදාචාර සම්පන්න මාධ්‍යවේදියා අහසින් ගමන් නොකළත් රහතන් වහන්සේ නමකට දෙවැනි නැතැයි පැවැසීය.ඇමැතිවරයා මෙසේද කීය.ගුණාත්මක සදාචාරසම්පන්න මාධ්‍ය කලාවක් ගොඩනංවන්න නම් ප්‍රථමයෙන් මාධ්‍යවේදියාගේ පවුල් පසුබිම, සමාජ තත්වය ඉහළ නැංවිය යුතුයි.  යමක් ලියන්නට පෑන අතට ගන්නා මාධ්‍යවේදියාට පවුලේ ප්‍රශ්නයක් දරුවන්ගේ ගැටලුවක් සිතට නැගුණොත් තම අදහස් නිරවුල්ව නිදහස්ව සමාජයට ලබාදීමට නොහැකි වෙනවා. ඒ නිසා සියල්ලට පෙර මාධ්‍යවේදීන්ගේ සමාජ තත්ත්වය ඉහළ දැමීම ඔහු ආර්ථික අතින් සවිබල ගැන්වීම වැදගත්.මහින්ද රාජපක්ෂ ජනාධිපතිතුමා බුදු දහමින් පෝෂණය ලැබූ අසහාය නායකයෙක්. ඒ නායකත්වය තුළ මෘදු ගුණයත් සෘජු ගුණයත් නොඅඩුව තිබෙනවා. තම මෘදු ගුණය පෙන්වමින් එතුමා සියලු හිතවතුන්ට කළගුණ දැක්වූවා.සෘජු ගුණය පෙන්වමින් මා වැන්නකු තම නියෝජ්‍ය ඇමැතිවරයා විදිහට පත් කර ගත්තා. එවැනි එඩිතර නායකයකු යටතේ කටයුතු කිරීමට ලැබීම අප සියලු දෙනා ලද වාසනාවක්.ලේක්හවුස් සභාපති බන්දුල පද්මකුමාර, අධ්‍යක්ෂ මණ්ඩල සාමාජිකයන් වූ නිහාල් රත්නායක, උපුල් දිසානායක හා සාමාන්‍යාධිකාරී අභය අමරදාස මහත්වරුන් ඇතුළු පිරිසක් මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>28</day>
    </date>
    <link>http://www.dinamina.lk/2010/04/28/_art.asp?fn=n1004284</link>
    <topic>ධනුන තිලකරත්න සොයා මිහින්තලේ මෙහෙයුමක්</topic>
    <author>කිත්සිරි වනසිංහ හා සම්පත් සංජීව නාච්චාදූව සමූහ</author>
    <content>හිටපු යුදහමුදාපති පාර්ලිමේන්තු මන්ත්‍රී සරත් ෆොන්සේකා මහතාගේ බෑණා වන දනුන තිලකරත්න සොයා ඊයේ (27) පෙරවරුවේ දී රහස් පොලිස් කණ්ඩායමක් මිහින්තලා පුදබිම පුරා හදිසි සෝදිසි මෙහෙයුමක් අරඹා තිබිණි.කොළඹ කොටුව මහේස්ත්‍රාත් අධිකරණයෙන් ලබාගත් විශේෂ සෝදිසි වරෙන්තුවක් මත එදින පැය හතරකට වැඩි කාලයක් පුරා දනුන අත්අඩංගුවට ගැනීමේ මෙහෙයුම පැවැති අතර ඔහු එම ප්‍රදේශයේ ස්ථානයක සැඟවී සිටින බවට රහස් පොලිසියට තොරතුරු ලැබී තිබේ.පුදබිමේ මැද මලුවේ පිහිටි විහාරස්ථාන ආවාසය, පිරිවෙන් ගොඩනැගිල්ල හා සෙසු ගොඩනැගිලි මෙන්ම ඊට අමතරව මිහිඳු ගුහාව ඇතුළු පුදබිමේ සියලු ස්ථානයන් මෙසේ රහස් පොලිසිය දැඩි පරීක්ෂාවට ලක් කර තිබේ.දීර්ඝ වේලාවක් සිදුකළ මෙහෙයුමෙන් කිසිදු සැකකරුවෙකු සොයාගැනීමට රහස් පොලිසියට නොහැකි විය. මීට පෙරද අධිකරණ නියෝග මත දනුන තිලකරත්න මහතා සොයා රහස් පොලිසිය මෙහෙයුම් සිදු කළේය.  </content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>28</day>
    </date>
    <link>http://www.dinamina.lk/2010/04/28/_art.asp?fn=n1004286</link>
    <topic>බැලුම්මහර බස් රථ අනතුරකින්දැරියක් මරුට</topic>
    <author>නිට්ටඹුව සමූහ සහ ගම්පහ සංචාරක</author>
    <content>කොළඹ නුවර පාරේ බැලුම්මහර හන්දියේදී ඊයේ (27) සවස පෞද්ගලික බස් රථයකට යටවීමෙන් සිවුු හැවිරිදි දැරියක් මියගියාය.මියගොස් ඇත්තේ මනීෂා නමැති ගම්පහ මුදුන්ගොඩ පදිංචි දැරියකි.සවස 4.45 ට පමණ නිට්ටඹුවේ සිට කොළඹ බලා ධාවනය වූ බස් රථයකට යටවීමෙන් දැරිය මියගිය අතර, සිද්ධියෙන් පසු ඇතිවූ කලබලයේදී කිසියම් පිරිසක් විසින් බස් රථය ගිනිතැබීමට තැත් කර තිබේ.පසුව පොලීසිය මැදිහත්වී එය වළක්වා තිබේ. මේ සිද්ධියත් සමගම නුවර පාරේ අධික වාහන තදබදයක් ද ඇති විය. සිය මව සමග පාරේ ගමන් කරමින් සිටියදී මෙම අනතුර සිදුව ඇති අතර, දැරියගේ මව ද අනතුරෙන් තුවාල ලබා රෝහල් ගතකර තිබේ.බස් රථයේ රියදුරුට ද අවට පිරිස් පහර දීමෙන් වූ තුවාල හේතුවෙන් රෝහල්ගත කර තිබේ. සිද්ධිය සම්බන්ධයෙන් ගම්පහ පොලීසිය වැඩිදුර පරීක්‍ෂණ පවත්වයි.  </content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>28</day>
    </date>
    <link>http://www.dinamina.lk/2010/04/28/_art.asp?fn=n1004287</link>
    <topic>ඡන්ද ශූන්‍ය කිරීමේ සිද්ධියවිමර්ශන කමිටුවනාවලපිටියේ නිරීක්‍ෂණයක</topic>
    <author>වයිමන් හෙට්ටිආරච්චි</author>
    <content>නාවලපිටිය මැතිවරණ කොට්ඨාසයේ මධ්‍යස්ථාන තිස් හතක ඡන්ද විමසීම ශුන්‍ය කිරීමට අදාළ සිද්ධිය පිළිබඳව විමර්ශනය කිරීම සඳහා ජනාධිපතිවරයා විසින් පත්කරන ලද විමර්ශන කමිටුව අද (28) හා හෙට (29) දිනවල ඒ සිද්ධීන් ඇතිවූ ප්‍රදේශවල සංචාරය කිරීමට නියමිතය.නීතිඥ ඩබ්ලිව්. කරුණාජීව මහතාගේ සභාපතීත්වයෙන් යුත් මෙම විමර්ශන කමිටුව පෙරේදා (26) සහ ඊයේ (27) කොළඹ ටී. බී. ජයා පාරේ පිහිටි ශ්‍රී. ල. නි. ප. මූලස්ථානයේදී රැස්වූ අතර, පෙරේදා මහින්දානන්ද අලුත්ගමගේ, ආචාර්ය සරත් අමුණුගම, ෆායිස් මුස්තාපා මහත්වරුන්ගෙන් කරුණු විමසා සටහන් කර ගෙන තිබේ.දිලුම් අමුණුගම, කෙහෙළිය රඹුක්වැල්ල මහත්වරුන්ගෙන් ඊයේ (27) උදෑසනත්, එස්. බී. දිසානායක, ලොහාන් රත්වත්තේ මහත්වරුන්ගෙන් ඊයේ සවසත් කරුණු විමසන ලදී. විමර්ශන කමිටුවේ වාර්තාව තව සතියකින් පමණ බාරදීමට කමිටුව අපේක්‍ෂා කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>28</day>
    </date>
    <link>http://www.dinamina.lk/2010/04/28/_art.asp?fn=n10042810</link>
    <topic>ත්‍රස්තවාදය පරදවා සාමය උදාකළජනපතිට භූතාන අගමැතිගෙන් පැසසුම්</topic>
    <author/>
    <content>ජනාධිපති මහින්ද රාජපක්ෂ මහතා සිය අධිෂ්ඨානයෙන් සහ තීක්ෂණ දැනුමෙන් ශ්‍රී ලංකාවට සාමය උදා කිරීමට ගත් ක්‍රියාමාර්ගය භූ®තාන අග්‍රාමාත්‍ය ජිග්මි තිත්ලේ මහතාගේ ඉමහත් පැසසුමට ලක් වෙයි.වසර 30කට අධික කාලයක් ශ්‍රී ලාංකීය ජනතාව පීඩාවට පත් කළ ත්‍රස්තවාදය පරාජය කොට රටේ තිරසාර සාමයක් සහ සංවර්ධනයක් උදා කරමින් මෙරට ජනතාවට ලබාදුන් නිදහසේ සුවය විඳීමට භූතාන ජනතාව ද ශ්‍රී ලාංකික ජනතාව සමඟ එක්වන බව ද භූතාන අග්‍රාමාත්‍යවරයා පවසා ඇත.16 වැනි සාර්ක් රාජ්‍ය නායක සමුළුවට සහභාගි වීම සඳහා භූතානයට ගොස් සිටින ජනාධිපති මහින්ද රාජපක්ෂ මහතා සහ භූතාන අගමැති ජිග්මි තිත්ලේ මහතා අතර ද්වීපාර්ශ්වික සාකච්ඡා පෙරේදා (27) පැවැති අවස්ථාවේ දී භූතාන අග්‍රාමාත්‍යවරයා මේ බව පැවසූ බව ජනාධිපති මාධ්‍ය අංශය පවසයි.කෘතඥතාවභූ®තානයේ තිම්පු නුවර සාර්ක් ගම්මානයේ පිහිටි ‘ශ්‍රී ලංකා හවුස්’ හිදී පැවැති මෙම හමුවේ දී දෙරටට වැදගත් වන කරුණු රැසක් පිළිබඳ අවධානය යොමු කොට ඇත.භූතාන රජතුමා සහ ජනතාව වෙනුවෙන් භූතාන අග්‍රාමාත්‍යවරයා ජනාධිපති මහින්ද රාජපක්ෂ මහතා උණුසුම් අයුරින් පිළිගෙන ඇති අතර ජනාධිපතිතුමන්ගේ සම්ප්‍රාප්තිය පිළිබඳ සිය කෘතඥතාව පළ කොට ඇත.මිත්‍ර සබඳතාබෞද්ධ රටවල් වශයෙන් ශ්‍රී ලංකාව සහ භූතානය අතර පවතින ආගමික මෙන් ම සංස්කෘතික බැඳීම ඉදිරියේ දී වඩාත් තහවුරු කර ගැනීමේ අවශ්‍යතාව පිළිබඳව ද මෙහි දී සාකච්ඡා කොට ඇත.ඒ අනුව බෞද්ධාගමික වටිනාකම්වලට මුල්තැන දෙමින් දෙරට අතර සංචාරක කර්මාන්තය නගා සිටුවීම පිළිබඳ දෙපාර්ශවයේ අවධානය යොමුවී තිබේ. මේ තුළින් දෙරට අතර මිත්‍රත්වය වඩාත් තහවුරු වන බව ජනාධිපති මහින්ද රාජපක්ෂ මහතා පෙන්වා දී ඇත.වෛද්‍ය ක්‍ෂේත්‍රය ඇතුළු ක්‍ෂේත්‍ර ගණනාවක මානව සම්පත් සංවර්ධනයට භූතානයට ශ්‍රී ලංකාවෙන් ලැබෙන සහයෝගය අගය කර ඇති භූ®තාන අග්‍රාමාත්‍යවරයා ඒ වෙනුවෙන් ජනාධිපති මහින්ද රාජපක්ෂ මහතා වෙත ස්තූ®තිය පිරිනමා ඇත.ශ්‍රී ලංකා ජනාධිපතිවරයා සහ භූතාන අග්‍රාමාත්‍යවරයා අතර පැවැති එම ඛ්මුවේ දී සාකච්ඡා කෙරුණ කරුණු පිළිබඳ ජනාධිපති මාධ්‍ය අංශය මගින් නිකුත් කළ නිවේදනයේ මෙසේ ද සඳහන් වේ.පසුගිය සාර්ක් සමුළුවේ සභාපතිත්වය දරමින් ජනාධිපති මහින්ද රාජපක්ෂ මහතා සාර්ක් සංවිධානය වෙනුවෙන් ඉටුකළ කාර්යභාරය පිළිබඳව ද මෙහි දී භූතාන අගමැතිවරයා සිය ප්‍රශංසාව පළ කළේය.සාර්ක් සංවිධාන ජනතා අභිලාෂයන් ඉටු කරන ජනතාහිතවාදී සංවිධානයක් ලෙස ඉදිරියේ දී පවත්වාගෙන යාමේ අවශ්‍යතාව මෙහි දී පෙන්වා දුන් ජනාධිපති මහින්ද රාජපක්ෂ මහතා සාර්ක් සංවිධානය නියෝජනය කරන සියලු දෙනාගේ සහය ඒ සඳහා අවශ්‍ය බව ද පෙන්වා දුන්නේ ය.සුබ පැතුම්එමෙන් ම සාර්ක් සංවිධානය ග්‍රාමීය ජනතාවගේ අභිවෘද්ධිය සඳහා විශේෂ අවධානය යොමු කළ යුතු බවත් ඒ තුළින් ගෝලීයකරණයේ ප්‍රතිලාභ ග්‍රාමීය ජනතාව වෙනුවෙන් වඩාත් තහවුරු වන බවත් මෙහි දී අවධාරණය කෙරිණි.ව පාර්ලිමේන්තු මන්ත්‍රීවරයෙකු වශයෙන් තේරී පත් වූ නාමල් රාජපක්ෂ මහතාට ද මෙහි දී භූතාන අග්‍රාමාත්‍යවරයා සිය සුබපැතුම් පිරිනැමීය. මෙවන් තරුණ නායකත්වයකින් ශ්‍රී ලංකාවේ මෙන් ම කලාපයේ ම ඉදිරි අනාගතය වෙනුවෙන් යහපත් මෙහෙවරක් ඉටුවනු ඇති බවට ද විශ්වාසය පළ කළේය. එමෙන් ම තරුණ දේශපාලනඥයෙකු වශයෙන් නාමල් රාජපක්ෂ මහතා ලැබූ සුවිසල් ජනවරම පිළිබඳ මෙහි දී අගමැතිවරයා සිය ප්‍රශංසාව පළ කළේය.සත්කාරපසුගිය ජනාධිපතිවරණය සහ පාර්ලිමේන්තු මැතිවරණයේ දී ජනාධිපති මහින්ද රාජපක්ෂ මහතා ප්‍රමුඛ රජය ලැබූ අතිවිශිෂ්ට ජයග්‍රහණය පිළිබඳව ද මෙහි දී භූතාන අගමැතිවරයා ජනපති මහින්ද රාජපක්ෂ මහතාට සුබ පැතීය.භූතානයට පැමිණි තමන් ඇතුළු නියෝජිත පිරිස වෙනුවෙන් ලැබුණු ඉහළ පිළිගැනීම සහ ආගන්තුක සත්කාර වෙනුවෙන් මෙහි දී ජනාධිපති මහින්ද රාජපක්ෂ මහතා භූතාන අග්‍රාමාත්‍යවරයා වෙත ස්තූතිය පල කළේය.සාර්ක් සමුළුවට වසර 25ක් සපිරීම සනිටුහන් කෙරෙන මෙවර සමුළුව අති උත්කර්ෂවත් අන්දමින් පැවැත්වීමට කටයුතු කිරීම පිළිබඳ භූතාන රජතුමා ඇතුළු රජයට ප්‍රශංසාව පළ කර සිටියේ ය.විදේශ කටයුතු ඇමැති ජී. එල්. පීරිස්, පාර්ලිමේන්තු මන්ත්‍රී නාමල් රාජපක්ෂ, පාර්ලිමේන්තු මන්ත්‍රී සජින් වාස් ගුණවර්ධන, ජනාධිපති ලේකම් ලලිත් වීරතුංග, විදේශ කටයුතු අමාත්‍යාංශයේ ලේකම් රොමේෂ් ජයසිංහ, ශ්‍රී ලංකාවේ ඉන්දියන් මහකොමසාරිස් ප්‍රසාද් කාරියවසම් යන මහත්වරු මේ අවස්ථාවට එක්ව සිටියහ.  </content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>28</day>
    </date>
    <link>http://www.dinamina.lk/2010/04/28/_art.asp?fn=n1004289</link>
    <topic>නිවැරැදි කටයුතුවලදී එජාපයරජයට උපරිම සහාය දෙනවා</topic>
    <author>අසේල කුරුළුවංශ හාඉන්දික පොල්කොටුව</author>
    <content>පාර්ලිමේන්තුවේ කතානායකවරයා පත්කිරීමේ දී රජය සමඟ එකඟතාවකින් කටයුතු කළා සේ ඉදිරියේ දීත් එකඟවිය හැකි නිවැරැදි කටයුතුවලදී එජාපයේ සහය රජයට ලබා දෙන බව එක්සත් ජාතික පක්ෂයේ නියෝජ්‍ය නායක කරූ ජයසූරිය මහතා පැවැසීය.කථානායක ධූරය වැනි දෙයකට පුද්ගලයකු පත්කිරීමේ දී රජයට හා විපක්ෂයට එකඟතාවකට පැමිණ කටයුතු කිරීමට හැකි වීම ප්‍රජාතන්ත්‍රවාදයේ වර්ධනීය තත්ත්වයක් බවද ඒ මහතා කීය.මල්වතු අස්ගිරි මහා නාහිමිවරුන් ඊයේ (27) බැහැ දැක ආශීර්වාද ලැබීමෙන් පසු මාධ්‍යවේදීන් හමුවේ අදහස් දක්වමින් කරූ ජයසූරිය මහතා මේ බව කීවේ ය.ප්‍රජාතන්ත්‍රවාදය ස්ථාපිත කිරීමටත් රටේ යහ පාලනයක් ඇති කිරීම සඳහාත් වගකිව යුතු විපක්ෂයක් ලෙස පාර්ලිමේන්තුව තුළ එක්සත් ජාතික පෙරමුණ ක්‍රියාත්මක වන බවද හෙතෙම ප්‍රකාශ කෙළේ ය.පවතින මැතිවරණ ක්‍රමය සංශෝධනය කිරීම සඳහා පත්කළ පාර්ලිමේන්තු තෙරීම් කාරක සභාවේ නිර්දේශ සම්බන්ධව ප්‍රධාන පක්ෂ අතර බරපතළ ගැටුම් නොමැති බවත් සුළු පක්ෂ හා සාකච්ඡා කර එළඹෙන පළාත් පාලන මැතිවරණයේ දී හෝ නව මැතිවරණ ක්‍රමය ක්‍රියාත්මක කිරීමට උනන්දු විය යුතු බවත් ඒ මහතා පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>28</day>
    </date>
    <link>http://www.dinamina.lk/2010/04/28/_art.asp?fn=n10042811</link>
    <topic>නැඟෙනහිර සරසවි පීඨ 2ක් හෙට යළි අරී</topic>
    <author>ත්‍රිකුණාමලය විශේෂ ඒ. ටී. එම්. ගුණානන්ද</author>
    <content>සතියකට වැඩි කාලයක් වසා දමා තිබූ නැඟෙනහිර විශ්වවිද්‍යාලයේ ජනසන්නිවේදන හා ව්‍යාපාර අධ්‍යයන පීඨය යළි හෙට (29) විවෘත කරන බව එම විශ්වවිද්‍යාලය කියයි.අධ්‍යාපන කටයුතු සඳහා සියලුම සිසුන්ට අද (28) නේවාසිකාගාරවලට පැමිණෙන ලෙස දැනුම් දුන් බව මණ්ඩපාධිපති එස්. ලෝගේස්වරන් මහතා පැවැසීය.විශ්වවිද්‍යාලයේ ජනසන්නිවේදන හා ව්‍යාපාර අධ්‍යයන පීඨයේ පවතින අඩුපාඩු සම්බන්ධයෙන් සිසුන් විසින් පාලනාධිකාරිය සමග ඇතිවූ අර්බුදයක් හේතුවෙන් ඉකුත් 20 දා දින නියමයක් නොමැතිව වසා දමනු ලැබීය. පසුව සිසුන් විසින් ඉකුත් 21 හා 23 දෙදින තුළ විශ්වවිද්‍යාලය විවෘත කරන ලෙස බලකරමින් නේවාසිකාගාර ඉදිරිපිට උද්ඝෝෂණ පවත්වනු ලැබීය.මෙසේ තිබියදී පෙරේදා (26) විශ්වවිද්‍යාලයේ පත්කළ විශේෂ මණ්ඩලය රැස්වී විශ්වවිද්‍යාලය නැවත විවෘත කිරීම සම්බන්ධයෙන් සාකච්ඡා කර මේ තීරණයට එළඹ තිබේ.සාකච්ඡාවේදී ගත් තීරණය විශ්වවිද්‍යාල ප්‍රතිපාදන කොමිසමට හා උප කුලපතිට දැනුම් දී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>28</day>
    </date>
    <link>http://www.dinamina.lk/2010/04/28/_art.asp?fn=n10042812</link>
    <topic>නැඟෙනහිර පාසල් කොටස් 4කට වර්ග කෙරේ</topic>
    <author>ත්‍රිකුණාමලය විශේෂ ඒ.ටී.එම්.ගුණානන්ද</author>
    <content>රේඛීය අමාත්‍යාංශය ලබා දුන් නිර්නායක මත නැඟෙනහිර පළාතේ පාසල් කොටස් හතරකට වර්ගීකරණය කළ බව පළාත් අධ්‍යාපන අමාත්‍යංශය කියයි.අතිදුෂ්කර, දුෂ්කර, පහසු හා වඩා පහසු පාසල් යනුවෙන් මේ වර්ගීකරණය මේ වසරේ මුල් මාස කිහිපය තුළ සිදු කළ බව පළාත් අධ්‍යාපන ලේකම් උපුල් වීරවර්ධන මහතා පැවැසී ය.නැඟෙනහිර පළාතේ මධ්‍යම රජය යටතේ පවතින ජාතික පාසල් 31ක් හැර පළාත් සභාව සතු පාසල් 1020ක් මේ යටතේ වර්ගීකරණයට යටත් කර තිබේ. මේ යටතේ නැඟෙනහිර පළාතේ අති දුෂ්කර පාසල් 392 ක්ද දුෂ්කර පාසල් 192ක්ද පහසු පාසල් 135ක් ද වඩාාපහසු පාසල් 301ක්ද ඇති බව පළාත් අධ්‍යාපන ලේකම්වරයා පෙන්වා දුන්නේ ය.මාර්ග පහසුකම් පාසල්වල පවතින යටිතල පහසුකම් හා ප්‍රවාහන පහසුකම් ආදිය නිර්නායකයන් ලෙස යොදාගෙන මේ පාසල් වර්ගීකරණයට ලක් කළ බව අධ්‍යාපන ලේකම්වරයා පැවැසී ය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>28</day>
    </date>
    <link>http://www.dinamina.lk/2010/04/28/_art.asp?fn=n10042813</link>
    <topic>විල්පත්තුව හරහා නව මාර්ගයට අතුරු තහනමක් සලකා බලයි</topic>
    <author>නෙල්කා මැදගෙදර</author>
    <content>විල්පත්තු ජාතික වනෝද්‍යානය හරහා මහාමාර්ගයක් ඉදිකිරීම හෝ සංවර්ධනය කිරීම වළක්වන අතුරු තහනම් නියෝගයක් නිකුත් කරනවාද, නැද්ද යන්න පිළිබඳව සලකා බැලීම මැයි මස 07 දින සිදුකිරීමට ශ්‍රේෂ්ඨාධිකරණය ඊයේ (27) තීරණය කෙළේය.ජාතික වෘක්‍ෂලතා පනතට පටහැනි වන අයුරින් පුත්තලම – මන්නාරම මහාමාර්ගය ඉදිකිරීමට එරෙහිව ගොනු කළ මූලික අයිතිවාසිකම් පෙත්සමක් විභාගයට ගත් අවස්ථාවේදී ශ්‍රේෂ්ඨාධිකරණය මේ බව සඳහන් කෙළේය.ආචාර්ය ශිරාණී බණ්ඩාරනායක, ජගත් බාලපටබැඳි, එස්. අයි. ඉමාම් යන ශ්‍රේෂ්ඨාධිකරණ විනිසුරු මඩුල්ල ඉදිරියෙහි මේ පෙත්සම කැඳවීය. සීමාසහිත පාරිසරික පදනම සහ තවත් තිදෙනකු විසින් මේ පෙත්සම ගොනු කර තිබිණි. වනජීවී අධ්‍යක්‍ෂ ජෙනරාල් ආනන්ද විජේසූරිය, පාරිසරික ඇමැතිවරයා, ශශ්‍රී ලංකා නාවික හමුදාව ඇතුළු 7 දෙනකු වගඋත්තරකරුවෝ කර සිටිති.පෙත්සම්කරුවන් අධිකරණයට සඳහන් කළ පරිදි පැරණි මන්නාරම පාර විල්පත්තු අභය භූමිය හරහා පැවතිණි. එසේ තිබියදී කිලෝමීටර් 35 ක් දිග පුත්තලම මන්නාරම මහාමාර්ගය ඉකුත් ජනවාරි මස 26 දින විවෘත කරන ලදී. එසේම වෙරළට මායිම්ව මාර්ග 2 ක් ඉදිකර තිබේ.මෙය විල්පත්තු අභය භූමියට හානිදායක තත්ත්ව ඇතිකරන බවට පෙත්සම්කරුවෝ පැමිණිලි කර සිටිති.එබැවින් එම මාර්ගය සංවර්ධනයට අදාළ කිසිදු කටයුත්තක් සිදුකිරීම වළක්වන අතුරු නියෝගයක් නිකුත් කරන්නැයි පෙත්සම්කරුවෝ අධිකරණයෙන් ඉල්ලා සිටිති.නීතිඥ රුවානා රාජපක්‍ෂ මෙනෙවිය පෙත්සම වෙනුවෙන් පෙනී සිටියාය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>28</day>
    </date>
    <link>http://www.dinamina.lk/2010/04/28/_art.asp?fn=n10042814</link>
    <topic>මුදල් ගෙවා තර්ජන ලැයිස්තුවට නම් දාගනිති</topic>
    <author>විජයානි එදිරිසිංහ</author>
    <content>මෙරට මාධ්‍යවේදීන්ට තර්ජන ඇති බවට එක්තරා පිරිසක් විසින් සකස් කොට ජාත්‍යන්තරයට ඉදිරිපත් කර ඇති ලේඛනයට නම් ඇතුළත් කිරීම සඳහා ඔවුන්ගෙන් ලක්‍ෂ ගණන් මුදල් අයකර ඇති බව හෙළිවී තිබේ.තවද මාධ්‍යවේදීන් යැයි එහි සඳහන් කර ඇති පුද්ගලයන්ගෙන් වැඩි පිරිසක් කිසිම දිනයක මාධ්‍ය ආයතනයක සේවය කර නොමැති අය වෙති. තවත් පිරිසක් රාජ්‍ය නොවන සංවිධානවලට සම්බන්ධ වී කටයුතු කළ පුද්ගලයෝ වෙති.ව්‍යාජ නම් ගණනාවක් ද එම ලේඛනයේ සඳහන් වෙයි. ඒ ආකාරයෙන් කූඨ ලෙස සකස් කළ ව්‍යාජ ලේඛනයට 27කගේ නම් ඇතුළත් කර ඇත. එම ලේඛනයේ අඩංගු නම්වලින් 9 දෙනෙකු පසුගිය යුද සමයේ හොර රහසේ විදේශ ගතවූ අය බව ඒ සම්බන්ධව පරීක්‍ෂණ පැවැත්වූ බුද්ධි අංශ මගින් අනාවරණය කරගෙන තිබේ.එම කූඨ ලේඛනය ජාත්‍යන්තර සංවිධානවලට ඉදිරිපත් කර තිබෙන්නේ එහි නම් සඳහන් පිරිසට විදේශ ගතවීමට අවශ්‍ය වීසා පහසුකම් ලබාගැනීම සඳහාය. තවද ඔවුහු ජීවිත තර්ජන ඇති බවට පොලිසියක කිසිම සඳහනක් නොමැති අය වෙති.එම කූඨ ලේඛනය සකස් කළ ප්‍රධානීන් කිහිප දෙනා නම් ඇතුළත් පිරිසෙන් මුදල් ලබාගෙන ඇති බව බුද්ධි අංශ මගින් අනාවරණය කරගෙන තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>28</day>
    </date>
    <link>http://www.dinamina.lk/2010/04/28/_art.asp?fn=n10042815</link>
    <topic>අක්කරපත්තුවේ අනතුරකින්දෙදෙනෙක් මරුට:තිදෙනකුට බරපතළයි</topic>
    <author>දිගාමඩුල්ල විශේෂ වසන්ත චන්ද්‍රපාල</author>
    <content>පොතුවිල් - අක්කරපත්තුව මාර්ගයේ සංගමන්කන්ද ප්‍රදේශයේදී ඊයේ සවස 4.40 ට පමණ වෑන් රථයක් සහ ත්‍රීවීලරයක් ගැටීමෙන් මුස්ලිම් ජාතිකයන් දෙදෙනකු මියගොස් තවත් තිදෙනකු බරපතල තුවාල ලැබූහ.පොතුවිල් සිට අක්කරපත්තුව බලා වෑන් රථය ධාවනය වී ඇති අතර ත්‍රිවීල් රථය අක්කරපත්තුව සිට පොතුවිල් බලා ධාවනය වී ඇත. මෙම අනතුරින් ත්‍රීවීල් රථයේ රියදුරු සහ එහි ගමන් ගත් කාන්තාවක් මියගොස් ඇත. වෑන් රථයේ ගමන් ගත් තිදෙනෙක් බරපතල තුවාල ලබා තිරුක්කෝවිල් රෝහලට ඇතුළත්කර වැඩිදුර ප්‍රතිකාර සඳහා අක්කරපත්තුව මූලික රෝහලට යවා ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>28</day>
    </date>
    <link>http://www.dinamina.lk/2010/04/28/_art.asp?fn=n10042816</link>
    <topic>ශ්‍රී ලන්කන් ඉංජිනේරු අංශයෙන් වෙබ් අඩවියක්</topic>
    <author>ශීලා උඩුවර</author>
    <content>ශ්‍රී ලන්කන් ඉංජිනේරු අංශය නව වෙබ් අඩවියක් ආරම්භ කර තිබේ.ශ්‍රී ලන්කන් සේවා හා භාණ්ඩ සම්බන්ධව සවිස්තරාත්මක තොරතුරු සැපයීමට හා ඔවුන් නගන ප්‍රශ්න සඳහා වේගවත් ප්‍රතිචාර දැක්වීම සඳහා මේ වෙබ් අඩවිය ඇරැඹූ බව එම සමාගමේ වැඩබලන ඉංජිනේරු අංශ ප්‍රධාන ප්‍රියන්ත රෝස් මහතා පැවැසීය.මේ වෙබ් අඩවිය සම්බන්ධව අනිකුත් පාරිභෝගික ගුවන් සේවාවන්ගෙන් අතිවිශිෂ්ට අන්දමේ ප්‍රතිචාර ලැබී ඇති අතර එමගින් මේ වෙබ් අඩවිය තවදුරටත් වර්ධනය කරන බවද ඒ මහතා කීය.භාවිතයට පහසු මේ වෙබ් අඩවියෙහි ශ්‍රී ලන්කන් ඉංජිනේරු අංශයේ සේවාවන් පිළිබඳව සවිස්තරාත්මක කරුණු අන්තර්ගතය. www.srilankan.acrolmro එම වෙබ් අඩවියයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>28</day>
    </date>
    <link>http://www.dinamina.lk/2010/04/28/_art.asp?fn=n10042817</link>
    <topic>28 හැවිරිදි තරුණයා මුදා හරින්නලක්ෂ හයක කප්පමක් ඉල්ලලා</topic>
    <author>චන්ද්‍රිකා පෙරේරා</author>
    <content>රුපියල් ලක්ෂ හයක කප්පමක් ඉල්ලා හොර කල්ලියක විසින් පැහැරගෙන ගොස් රඳවාගෙන සිටි 28 හැවිරිදි තරුණයකු වවුනියාව පොලිසිය පෙරේදා (26) මුදාගෙන තිබේ.තරුණයා රඳවාගෙන සිටි කල්ලියේ කාන්තාවක හා පිරිමි අයකුද පොලිසිය මඟින් අත්අඩංගුවට ගෙන ඇත. වවුනියාව රෝහල අසලදී ඉකුත් 24 දා මේ තරුණයා පැහැරගැනීමට ලක්වී තිබෙන බව පොලිසිය පැවැසීය.පසුව තරුණයා මුදාහැරීමට නම් රුපියල් ලක්ෂ හයක මුදලක් ගෙවන ලෙස නිවැසියන්ට කිසියම් පුද්ගලයකු විසින් දැනුම් දී ඇති අතර මුදල් නොගෙවන්නේ නම් තරුණයා මරා දමන බවට තර්ජනය කැර තිබේ.වවුනියාව පොලිසියට මේ පිළිබඳ ලැබුණු තොරතුරක් මත ආවේෂණ නිලධාරින් යොදවා සිදුකළ රහසිගත මෙහෙයුමකින් පුවරසකුලම් ප්‍රදේශයේ නිවසක තරුණයා රඳවා සිටියදී මුදාගෙන ඇත. සිද්ධිය පිළිබඳ වවුනියාව පොලිසිය පරීක්ෂණ පවත්වයි. අත්අඩංගුවට ගත් සැකකරු හා සැකකාරිය අධිකරණය වෙත ඉදිරිපත් කිරීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>28</day>
    </date>
    <link>http://www.dinamina.lk/2010/04/28/_art.asp?fn=n10042818</link>
    <topic>කළුතර විදුහලක විදුහල්පතිනියගේ අපූරු නියෝගයෙන්සිසු දරුවෝ කැළැඹෙති</topic>
    <author>අමල් යශෝමන් ජයසිංහ</author>
    <content>කළුතර දිස්ත්‍රික්කයේ රයිගම් පුරයට අයත් මහා විදුහලක සිසු දරු දැරියෝ අලුත් අවුරුදු නිවාඩුවේ නිමාවත් සමග පාසලට පැමිණියේ තම ගුරු මවුපියවරුනට බුලත් දී දෙපා නැමැද ආශිර්වාද ලබාගැනීමටය. එහෙත් එහි දූ දරුවන් වික්ෂිප්ත වූයේ විදුහල්පතිනිය විසින් නිකුත් කොට තිබූ එක්තරා නියෝගයක් ඇසීමෙනි.සෑම ළමයෙක්ම ගුරු මහත්වරුනට පළමුවෙන් වැඳ දෙවනුව ගුරු නෝනාවරුනට බුලත් දී වැඳ අවසානයේ විදුහල්පතිනිය වන තමන්ට බුලත් දී වැඳිය යුතුය. බුලත් අත් බාගයක් නොගෙනා යුතු බවද බුලත් අතක්ම දී වැඳ එම බුලත් අත් කිසිවකු ආපසු රැගෙන පිටතට නොගිය යුතු අතර සෑම බුලත් අතක්ම තමන් ගේ මේසය මත තබා යා යුතු බවද ඇය නියෝග කොට තිබීමෙන් ළමුන් ගේ මවුපියන් පත්වූයේ මහත් විමතියකටය. “අද බුලත් අතක් ගන්නම ඕනෙ කියන එක අපට හිතාගන්නවත් බෑ. බුලත් අතක් රුපියල් 75 ක් විතර වෙනවා” මව්පියෝ දොඩමලු වූහ.අවසානයේ සෑම ළමයෙකුම විදුහල්පතිනිය කළ නියෝගය අකුරටම පිළිපදිමින් බුලත් අත බැගින් දෝත තබා වැඳ අවුරුදු චාරිත්‍රයන් ඉෂ්ඨ සිද්ධ කළහ.පසුව මවුපියන් යළිත් දොඩමලු වෙමින් කසුකුසුවකට යොමු වූයේ එම බුලත් අත් සියල්ල බුලත් කඩයකට ගියේය යන අපූල පුවතකිනි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>28</day>
    </date>
    <link>http://www.dinamina.lk/2010/04/28/_art.asp?fn=n10042819</link>
    <topic>නාගරික මන්ත්‍රී ශාන්ත ෆොන්සේකාගේ නිවෙසට බෝම්බ ගැසුවේ යැයි 2 ක් සැකපිට</topic>
    <author>සුරන්ජිත් පෙරේරා දෙහිවල ගල්කිස්ස සමූහ</author>
    <content>මොරටුව නගර සභාවේ එ.ජා.ප. නාගරික මන්ත්‍රී ශාන්ත ෆොන්සේකා මහතාගේ නිවෙසට පෙට්රල් බෝම්බ ප්‍රහාරයක් එල්ල කිරීම සම්බන්ධයෙන් සැකපිට පුද්ගලයින් දෙදෙනකු ගල්කිස්ස පොලිසිය මගින් ඊයේ (27) දින පෙරවරුවේ අත්අඩංගුවට ගෙන ඇත.එ.ජා.ප. පළාත් සභා මන්ත්‍රීවරයෙකු වූ සේනක දමයන්ත මහතාගේ ආධාරකරුවන් දෙදෙනකු වූ මෙම පුද්ගලයින් දෙදෙනා මෙම ප්‍රහාරයට සම්බන්ධ යැයි සැකකරන බවට නාගරික මන්ත්‍රීවරයාගේ බිරිය ගල්කිස්ස පොලිසියට කළ පැමිණිල්ලකට අනුව ඔවුන් අත්අඩංගුවට ගත් බව පොලිසිය පැවැසීය.පසුගිය 18 වනදා අලුයම මෝටර් රථයකින් පැමිණි මෙම පුද්ගලයන් නිවසට ප්‍රැට්‍රල් බෝම්බ ප්‍රහාරය එල්ල කර පළා ගොස් ඇති අතර ප්‍රහාරයෙන් නිවසට සුළු හානි සිදුවී තිබුණි.මෙම ප්‍රහාරය සම්බන්ධයෙන් පළාත් සභා මන්ත්‍රීවරයෙකු වූ පසුගිය මහ මැතිවරණයේ මොරටුව ආසනයෙන් තරග කළ එ.ජා.ප. අපේක්ෂකයකු වූ සේනක දමයන්ත මහතාගෙන් පොලිසිය ප්‍රකාශයක් සටහන් කරගෙන ඇති අතර ඒ මහතා ප්‍රකාශ කර ඇත්තේ මෙම සිද්ධිය සම්බන්ධයෙන් කිසිවක් නොදන්නා බවයි. සැකකරුවන් ඊයේ මොරටුව අධිකරණයට ඉදිරිපත් කිරීමට නියමිතව තිබුණි. පොලිස් පරීක්ෂක කුමාර තලවංශ මහතාගේ උපදෙස් මත පො.කො. 34879 හේමන්ත හෙට්ටිආරච්චි මහතා පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>28</day>
    </date>
    <link>http://www.dinamina.lk/2010/04/28/_art.asp?fn=n10042820</link>
    <topic>රත්නපුර අවිස්සාවේල්ල බස්වලරියැදුරන්ගේ ‘ජරා වැඩක්’</topic>
    <author>අමල් යශෝමන් ජයසිංහ</author>
    <content>රත්නපුරයෙන් සහ අවිස්සාවේල්ල නගරයෙන් කොළඹ දක්වා පැමිණිය යුතු පෞද්ගලික බස් රථ කොළඹට නොපැමිණ අතරමගදී වෙනස් බස්රථවලට මගීන් මාරුකිරීමේ ක්‍රියාවෙන් මගීහු දැඩි අපහසුතාවට පත්වෙති.කොළඹ දක්වා ටිකට් පත් නිකුත් කරන මොවුන් කොළඹ ආසන්නයට නොපැමිණෙමින් ඇතැම් විට බසයේ කාර්මික දෝෂ හටගත් මුවාවෙන් මගීන් බස්සවා වෙනත් බස්රථවලට නංවන අතර ඇතැම් රියැදුරන් කොළඹට ආසන්න වීමේදී මගීන් බස්සවා වෙනත් මාර්ග ඔස්සේ කොළඹට ළඟාවෙති.මෙවැනි නොමනා ක්‍රියා සිදුකරන බස්රථ රියැදුරන් පිළිබඳව තමන්ට දැනුම් දෙන ලෙසට රත්නපුර මගී ප්‍රවාහන කාර්යාලය නිවේදනයක් ද නිකුත් කොට කියා සිටී. කොළඹ නගරයට නොපැමිණෙන්නේ එම පෞද්ගලික බස් රථ සඳහා මාර්ග ධාවන බලපත් නොමැති නිසා බවද දැනගන්නට තිබේ.ඇතැම් පෞද්ගලික බස් රියදුරු කොන්දොස්තරවරුන්ගේ මෙම ක්‍රියාව හේතුවෙන් බඩු බාහිරාදිය ද ඔසවා ගනිමින් මගීහු බසයෙන් බසයට දිව යනු දක්නට ලැබිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>28</day>
    </date>
    <link>http://www.dinamina.lk/2010/04/28/_art.asp?fn=r1004281</link>
    <topic> මරදන්කඩවල රෝහලට භික්ෂු වාට්ටුවක්</topic>
    <author>උතුරුමැද පළාත් විශේෂ</author>
    <content>මරදන්කඩවල ග්‍රාමීය රෝහලේ අලුතින් ඉදි කැරුණු භික්‍ෂු වාට්ටු සංකීර්ණය උතුරු මැද පළාත් ප්‍රධාන ඇමැති බර්ටි ප්‍රේමලාල් දිසානායක මහතා අතින් පසුගියදා විවෘත කැරිණ. උතුරු මැද පළාත් සභාව මේ සඳහා රුපියල් ලක්‍ෂ දහයක් වැය කර ඇත.මරදන්කඩවල ප්‍රදේශය ආශි‍්‍රතව පිරිවෙන් හා ආරන්‍ය සේනාසනයන්හි භික්ෂුන් වහන්සේ විශාල පිරිසක් වැඩවසන අතර උන්වහන්සේට අවශ්‍ය සෞඛ්‍ය පහසුකම් බාධාවකින් තොරව සැලසීම අරමුණු කොටගෙන මෙම භික්ෂු වාට්ටු සංකීර්ණය ඉදි කැරිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>28</day>
    </date>
    <link>http://www.dinamina.lk/2010/04/28/_art.asp?fn=r1004282</link>
    <topic>උතුරුමැද පළාතේ මිරිදිය ධීවර කර්මාන්තය නඟා සිටුවීමට වැඩපිළිවෙළක්</topic>
    <author>අනුරාධපුර අතිරේක දිස්ත්‍රික් සමූහ නිමල් විජේසිංහ</author>
    <content>උතුරු මැද පළාතේ මිරිදිය ධීවර කර්මාන්තය නඟා සිටුවීමේ වැඩපිළිවෙළක් ක්‍රියාත්මක කොට ඇත. උතුරු මැද පළාත් මාර්ග සංවර්ධන ග්‍රාමීය යටිතල පහසුකම් , විදුලිබල හා ධීවර සංවර්ධන ඇමැති ආර්. එම්. පී. බී. රත්නායක මහතාගේ පුරෝගාමිත්වයෙන් ව්‍යාපෘතිය ආරම්භ කර ඇත.පළාතේ ජනතාවගේ පෝෂණ තත්ත්වය නංවාලීම, ජීවනෝපාය සංවර්ධනය හා සවිබලගැන්වීම, පාසල් හැරයන තරුණ පිරිස් සඳහා ඉහළ ආදායම් උපදේශක ස්වයං රැකියාවක් වශයෙන් හඳුන්වාදීමට හැකිවීම යනාදි කරුණු සලකා බලා මෙම මිරිදිය ධීවර සංවර්ධන වැඩසටහන සැලසුම් කළ බව ඇමැතිවරයා පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>28</day>
    </date>
    <link>http://www.dinamina.lk/2010/04/28/_art.asp?fn=r1004283</link>
    <topic>පොළොන්නරුව දිසාවේ යල කන්නයට වැව් ජලය නිකුත් කළත්ඇතැම් ගොවීන් වගා කටයුතු අරඹා නෑ</topic>
    <author>පොළොන්නරුව විශේෂ, ගාමිණී ඔබේසේකර</author>
    <content>පොළොන්නරුව දිස්ත්‍රික්කයේ ජනතාවගේ ප්‍රධාන ජීවන වෘත්තිය ගොවිතැනවුවත් මෙවර යල කන්නයේ වගාකටයුතු සඳහා වැව් ජලය නිකුත් කොට මාසයකට ආසන්න කාලයක් ගතවී තිබුණත් ඇතැම් ගොවීන් තවමත් වගා කටයුතු අරඹා නැතැයි පොළොන්නරුව දිස්ත්‍රික් ලේකම් නිමල් අබේසිරි මහතා පැවැසීය.ඒ මහතා එසේ පැවසුවේ පොළොන්නරුව දිස්ත්‍රික් ලේකම් කාර්යාලයේදී (20) පැවැති දිස්ත්‍රික් කෘෂිකර්ම කමිටු රැස්වීමේ දීය.ඒ මහතා මෙසේද කීය. පොළොන්නරුව පරාක්‍රම සමුද්‍රය ව්‍යාපාරයේ අක්කර 30000ක වී වගාව සඳහා ගොවිසංවිධාන නියෝජිතයන් ගේ සහභාගිත්වයෙන් පැවති කන්න රැස්වීමේ තීරණය පරිදි මාර්තු 28 දින සිට ජලය නිකුත් කළා.මම තීරණය ගනු ලැබුවේ ඉදිරියේදී ඇතිවන ජල හිඟයෙන් ගොවීන් බේරාගැනීමේ අරමුණ ඇතිවයි.එහෙත් ගොවීන් වැඩිදෙනෙක් තවම යළ කන්නයේ වගාකටයුතු ආරම්භ කොට නැහැ. පසුගිය මහ කන්නයේ ගොවීන්ගේ වී මිලදී ගැනීමට සමූපකාර සමිති සඳහා ලක්ෂ 200ක මුදලක් රජයෙන් වෙන්කර දුන්නා.නමුත් සමූපකාර සමිති වී මිලදී ගැනීම සිදුකළේ නැහැ. ඉදිරියේදී මේ පිළිබඳව දැඩිලෙස සොයාබැලිය යුතුයි.පොළොන්නරුව දිස්ත්‍රික්කයේ ගොවි ජනතාව තමන්ගේ ජීවිතය පවත්වාගැනීමේ අදහස නිසිපරිදි ක්‍රියාවට නංවන්නේ නැහැ.කුඹුරු වැඩ කරන්න ජලය ලබා දුන්නත් ඒ ගැන නොසලකා තමන්ගේ කුඹුර නිසිකලට වගා කරන්නේ නැහැ. පොළොන්නරුව දිස්ත්‍රික්කයේ ගොවිජනතාව පසුගිය වසරේ දී කෝටි 211ක මත්පැන් පානය කර ඇති බව සුරාබදු කොමසාරිස් වරයාගේ වාර්තාවක සඳහන් වනවා.මෙවැනි ඉහළ මිලක මත්පැන් පානය කරනවිට ඊට සමගාමීව බෝ නොවන රෝග හා අපචාර ප්‍රමාණයද ඉහළ මට්ටමක පවතිනවා.මෙම දිස්ත්‍රික් කෘෂිකර්ම කමිටු රැස්වීමේදී ගොවි සංවිධාන නියෝජිතවරු රැසක්ම අදහස් දැක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>28</day>
    </date>
    <link>http://www.dinamina.lk/2010/04/28/_art.asp?fn=r1004284</link>
    <topic>රජරට ග්‍රාමීය රෝහල් නැංවීමටමිලියන 35ක් වෙන් කර තිබෙනවා</topic>
    <author>එප්පාවල සමූහ</author>
    <content>රජරට ප්‍රදේශවල පිහිටි ග්‍රාමීය රෝහල්වල සෞඛ්‍ය සේවාවන් නගා සිටුවීමට රුපියල් මිලියන 35ක් වෙන්කර ඇතැයි උතුරුමැද පළාත් සෞඛ්‍ය - දේශීය වෛද්‍ය ක්‍රීඩා යෞවන කටයුතු පරිවාස හා ළමා රක්ෂක සේවා ඇමැති පේශල ජයරත්න බණ්ඩාර මහතා පැවසීය. ඇමැතිවරයා එසේ පැවසුවේ අනුරාධපුර සෞඛ්‍ය අමාත්‍යාංශයේ දී පැවැති මාධ්‍ය හමුවේදීය.ඇමැතිවරයා මෙසේද කීය.පොළොන්නරුව දිසාවේ අරලගංවිල වැලිකන්ද - බකමුණ - දියබෙදුම - මැදිරිගිරිය රෝහල්වලද අනුරාධපුර දිසාවේ පදවිය - කැබිතිගොල්ලෑව - මැදවච්චිය - කැකිරාව - හොරොව් පොතාන - ගලෙන් බිඳුණු වැව - මිහින්තලේ - තලාව - එප්පාවල - ගල්නෑව යන රෝහල්වලද රසායනාගාර ඇති කිරීමට මෙම මුදල් යෙදවීමට පියවර ගෙන තිබෙනවා.පසුගිය කාල පරිච්ඡේදය තුළ මම කරන ලද නිරීක්‍ෂණයන්ට අනුව අනුරාධපුර මහ රෝහලේ රෝගී තදබදය වැඩිවීමට එක් ප්‍රධාන හේතුවක් වී ඇත්තේ ග්‍රාමීය රෝහල්වලින් රෝගීන්ට සලසා දිය හැකි පහසුකම් ඉටු නොවන නිසා බව පෙනී ගොස් තිබෙනවා.මේ නිසා මේ අවුරුද්දේ, පළාතේ ග්‍රාමීය රෝහල් 14කට රසායනාගාර පහසුකම් ලබාදීමට පියවර ගෙන තිබෙනවා.අද පවතින තත්ත්වයන් අනුව ලේ - මුත්‍රා පරීක්ෂා කර ගැනීමට වුවත් රෝගීන්ට අනුරාධපුරයට ඒමට සිදුවෙලා. රෝග විනිශ්චය කිරීමේ එක් ප්‍රධාන සාධකයක් වන රුධිර පරීක්ෂාව ග්‍රාමීය රෝහල්වලින් කරගත හැකි නම් කාලය හා මුදල් වැයකරගෙන රෝගීන් අනුරාධපුරයට පැමිණියයුතු නැහැ. ගම්වල වෙසෙන දුගී දුප්පත් ජනතාව වෙනුවෙන් ග්‍රාමීය මහජන සෞඛ්‍ය සේවයේ සුබ අනාගතයක් ඇති කරනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>28</day>
    </date>
    <link>http://www.dinamina.lk/2010/04/28/_art.asp?fn=r1004285</link>
    <topic>මාතලේ වැව් රැසක් සැල්වීනියාවලින් වැසී ගිහින්</topic>
    <author>මාතලේ දිස්ත්‍රික් සමූහ</author>
    <content>දිගුකලක සිට පැතිර යමින් පවතින සැල්වීනියා උවදුර නිසා මාතලේ දිස්ත්‍රික්කයේ වැව් රැසක් විනාශ වී යාමේ තර්ජනයට ගොදුරු වී ඇත.මේ තත්ත්වය දිස්ත්‍රික්කයේ කෘෂි කාර්මික කටයුතුවලට බාධාවක් වී ඇතැයි ප්‍රදේශයේ ගොවි සංවිධාන පවසයි.දිස්ත්‍රික්කයේ ග්‍රාමීය වැව් හාරසීයකට (400) අධික සංඛ්‍යාවක් ඇති අතර එයින් අඩකටත් වඩා මේ වන විට සැල්වීනියා ශාකයෙන් වැසී ගොස් ඇති බව වාර්තා වේ. උද්ගතව පවත්නා මෙම තත්ත්වය යටතේ වැව් වැඩි ප්‍රමාණයක් රොන් මඩින් පිරී යෑම නිසා වැව්වල ජල ධාරිතාවද බොහෝ සෙයින් අඩුවී යාම මේ තත්ත්වයට ප්‍රධානතම හේතුව වී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>28</day>
    </date>
    <link>http://www.dinamina.lk/2010/04/28/_art.asp?fn=r1004286</link>
    <topic>කඹුරුපිටිය-ඊරියතොටවේවැල් කර්මාන්තයට කණකොකා</topic>
    <author>තිහගොඩ විශේෂ කැලුම් බෝධිමාන</author>
    <content>වේවැල් කර්මාන්තයෙන් දිවි ගැටගසා ගන්නා කඹුරුපිටියේ , ඊරියතොට ‘වේවැල්කරුවන්ගේ ‘ ජීවන තොරතුරු පසුගියදා සොයා ගියෙමි.“අපි මේවා වලස්මුල්ලේ ඉඳලා තමයි බොහෝම අමාරුවෙන් ගෙන එන්නේ. මේ ඉඩම් බලන්න කෝ මහත්තයෝ, වේවැල් ඕන තරම් තියෙනවා.ඒත් මේ නරවැල් තමයි හිඟ. ඒ නිසා තමයි අපේ කර්මාන්තයට මේ හෙණේ ගැහිලා තියෙන්නේ යැයි වේවැල් කර්මාන්තයෙන් දිවිගෙවන ධර්මසේන මහතා කීවේ ය. මේ කර්මාන්තය මේ ගම්මානය පුරා ව්‍යාප්ත කිරීමට මගේ අරමුණක් තිබුණා.එහෙත් මේ භාණ්ඩවලට නියමිත වෙළෙඳපොළක් නොමැති වීම මහත් ගැටලුවක්. අපේ බඩු පවා ගෙදර වේලෙනවා. මේ වෘත්තිය ඉතා හොඳ වෘත්තියක්. තවමත් මේ කර්මාන්ත සඳහා විධිමත් සැලැසුමක් නොමැතිවීම නිසා බොහෝ අය මේ කර්මාන්තය අද ඉගෙන ගන්න කැමැත්තක් නෑ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>28</day>
    </date>
    <link>http://www.dinamina.lk/2010/04/28/_art.asp?fn=r1004287</link>
    <topic>මාළු අල්ලන්න ගිහින්ඔරුව පෙරැළී මරුට</topic>
    <author>ජයසිරි වනසිංහ සහ නාච්චාදූව සමූහ සම්පත් සංජීව</author>
    <content>වෙල්ලමුදාව, පුංඩිකුලම පදිංචි පුද්ගලයකු ඊයේ (27) නාච්චාදූව වැවේ මාළු ඇල්ලීමට ගොස් සිටියදී ඔරුව පෙරළීමෙන් මරණයට පත්ව ඇත.මෙසේ මරණයට පත්ව ඇත්තේ එල්. විජේසිංහ නමැති 38 හැවිරිදි දෙදරු පියෙකි.අලුයම පහයි තිහට පමණ මාළු ඇල්ලීම සඳහා ගොස් ඇති මොහුගේ ඔරුව පෙරවරු 11ට පමණ පාවෙමින් තිබෙන අයුරු මාළු අල්ලමින් සිටි තවත් පිරිසක් දැක ඔහු පිළිබඳව සෝදිසි කර තිබේ. පසුව ගම්වාසීන් සමඟ එක්ව සෝදිසි කිරීමේ දී ඔහුගේ සිරුර හමුවී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>28</day>
    </date>
    <link>http://www.dinamina.lk/2010/04/28/_art.asp?fn=r1004288</link>
    <topic>බස් රථයකට යට වූ දරුවාගේ දිවි බේරේ</topic>
    <author>දික්වැල්ල සමූහ යු. එම්. රුවන්</author>
    <content>මාතර – ගාල්ල ප්‍රධාන මාර්ගයේ වැලිගම නගරයේදී පෞද්ගලික බස් රථයක රෝද හතරට මැදි වූ කුඩා දරුවෙක් සුළු තුවාල ලබා ජීවිතය බේරීමේ පුවතක් වැලිගමින් වාර්තා වේ.මෙසේ බසයට යට වී සුළු තුවාල ලබා මාතර මහ රෝහලේ ප්‍රතිකාර ලබන්නේ බලංගොඩ බටුවත්ත පදිංචි මදුෂ ප්‍රභාත් සුබසිංහ (4) හැවිරිදි දරුවාය.තුවාල ලැබූ දරුවා මවුපියන් ඇතුළු ඥාතීන් සමඟ බලංගොඩ සිට කතරගම වන්දනාවේ වෑන් රථයකින් පැමිණ තිබේ. එන අතර වැලිගම නගරයේ වෑන් රථය නතර කළ අවස්ථාවේ මාර්ගය අයිනේ සිටි මේ දරුවා ගාල්ල සිට මාතර බලා ධාවනය වූ පෞද්ගලික බස් රථයට ඉකුත් 24 වන දින යට විය.මෙම අනතුර සම්බන්ධව වැලිගම පොලිසිය පරීක්ෂණ මෙහෙයවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>28</day>
    </date>
    <link>http://www.dinamina.lk/2010/04/28/_art.asp?fn=s1004281</link>
    <topic>නෙට්බෝල් සභාපතිනිය ඉල්ලා අස්වෙයි</topic>
    <author>පි‍්‍රන්ස් ගුණසේකර</author>
    <content>ශ්‍රී ලංකා නෙට්බෝල් සම්මේලනයේ සභාපති තනතුරට මෙයට දින 6කට කලින් නිතරගයෙන් තේරී පත්වූ පාර්ලිමේන්තු මන්ත්‍රී විශේෂඥ වෛද්‍ය සුදර්ශනී ප්‍රනාන්දුපුල්ලේ මහත්මිය එම සභාපති තනතුරෙන් ඊයේ ඉල්ලා අස්වූවාය.පෞද්ගලික හේතුවක් මත නෙට්බෝල් සභාපති තනතුරෙන් ඉල්ලා අස්වීමට තීරණය කළේ යැයි ප්‍රනාන්දුපුල්ලේ මහත්මිය ‘දිනමිණ’ ට ප්‍රකාශ කළාය. ඇයගේ ඉල්ලා අස්වීමේ ලිපිය නෙට්බෝල් අතුරු කමිටුවේ හිටපු නිලධාරිණියක් මගින් ක්‍රීඩා අධ්‍යක්‍ෂ ජෙනරාල් වෙත යැවීමට කටයුතු කොට තිබුණි.පසුගිය 22 වැනිදා නෙට්බෝල් සම්මේලනයේ නිලවරණයට අදාළ නාම යෝජනා භාර ගැනීම අවසන්වූ අතර, එහිදී ගම්පහ දිස්ත්‍රික් නෙට්බෝල් සම්මේලනය මගින් සභාපති තනතුරට ප්‍රනාන්දුපුල්ලේ මහත්මියගේ නම යෝජනා කර තිබුණි.මේ අතර උප සභාපති තනතුරකට නාම යෝජනා ඉදිරිපත් කර තිබූ චාන්දනී ගුණතිලක එදිරිවීර මහත්මියද සිය නාමයෝජනාව ඉල්ලා අස්කරගැනීමට තීරණය කර ඇත. චාන්දනී ගුණතිලක එදිරිවීර මහත්මිය කළුතර දිස්ත්‍රික් නෙට්බෝල් සංගමයෙන් නාම යෝජනාව ඉදිරිපත් කර තිබුණි. ඇය සඳහන් කළේ නෙට්බෝල් සම්මේලනයේ තනතුරු බෙදා ගැනීමට පොරයක් ඇති නිසා මේ තීරණය ගත් බවයි.“තරග කිරීමට බයක් නෑ. නමුත් කල්ලිවාදය මා ප්‍රතික්ෂේප කරනවා. ක්‍රීඩාවට ආදරය කරන අය මේ තත්ත්වය තුළ ඉදිරියට එන්නේ නෑ” එදිරිවීර මහත්මිය පැවැසුවාය.මේ අතර නෙට්බෝල් නිලවරණයට අදාළ නාම යෝජනා 6ක් ප්‍රතික්ෂේප කිරීමට ක්‍රීඩා සංවර්ධන දෙපාර්තමේන්තුව පියවර ගෙන ඇතැයි ද වාර්තා විය. උප සභාපති තනතුරු 5 කට නාමයෝජනා 10ක් ලැබී තිබුණු අතර එයින් 4ක් ද නියෝජ්‍ය තරග ලේකම් තනතුරකට නාමයෝජනා 4ක් ලැබී තිබුණු අතර එයින් එක් නාමයෝජනාවක්ද ප්‍රතික්ෂේපවී ඇත.උතුරු ප්‍රදේශයෙන් නියෝජ්‍ය තරග ලේකම් තනතුර සඳහා නාමයෝජනා ඉදිරිපත් කළ මුහුනාදන් මහතාගේ අයැදුම්පත නාමයෝජනා කාලයෙන් පසුව ලැබීමෙන් ප්‍රතික්ෂේපවී ඇත. රංජනී හෑගොඩ, චාන්දනී ගුණතිලක එදිරිවීර, චන්ද්‍රාණි පතිරාජ හා එන්. එම්. නිශාන්ති යන මහත්මීන්ගේ උප සභාපති නාමයෝජනා ප්‍රතික්ෂේපවී ඇත.නාමයෝජනා සමඟ සහතිකපත් ඉදිරිපත් කර නොතිබීම හා යෝජනා ස්ථිර කිරීම්වල අඩුපාඩු ප්‍රතික්ෂේපවීමට හේතුවී තිබේ.නියෝජ්‍ය තරග ලේකම් තනතුරට නාමයෝජනාදී තිබූ පි‍්‍රයංගනී වික්‍රමසිංහ මහත්මියගේ නාමයෝජනාව ප්‍රතික්ෂේපවී ඇත්තේ ද අවශ්‍ය සහතිකපත් ඉදිරිපත් කිරීමට අපොහොසත්වීමෙනි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>28</day>
    </date>
    <link>http://www.dinamina.lk/2010/04/28/_art.asp?fn=s1004286</link>
    <topic>2010 කැල්ටෙක්ස් අන්තර් සමාජ ලීග්රගර් තරගාවලිය 30 වැනිදා ඇරැඹේ</topic>
    <author>සුනිල් අබේවර්ධන</author>
    <content>ශ්‍රී ලංකා රගර් අතුරු කමිටුව මෙහෙයවන 2010 කැල්ටෙක්ස් ලීග් අන්තර් ක්‍රීඩා සමාජ රගර් තරගාවලිය මේ මස 30 වැනි දින සිට ආරම්භ වේ. මෙවර තරගාවලියට ප්‍රමුඛ පෙලේ රගර් ක්‍රීඩා සමාජ අටක් ඇතුළත්ව සිටිති.මහනුවර ක්‍රීඩා සමාජය, සී. ආර්. ඇන්ඩ්, එන්. සී. නාවික හමුදාව, සී. එච්. ඇන්ඩ් එෆ්. සී., යුද හමුදාව, ගුවන් හමුදාව, පොලිස් ක්‍රීඩා සමාජය සහ හැව්ලොක්ස් ක්‍රීඩා සමාජය මෙවර තරගවදින කණ්ඩායම් වෙති.තරගාවලියේ පලමුවටය මේ මස 30 වැනි දින සිට ජූනි මස 13 වැනි දින දක්වාද දෙවැනි වටය ජූනි 18 වැනි දින සිට ජූලි 4 වැනි දින දක්වාද පැවැත්වෙයි. දෙවැනි වටයේ සිට තරග කුසලානය සහ පළිහවශයෙන් අංශ දෙකකින් යුතුව පැවැත්වීමට නියමිතය.පසුගියදා පැවැති ආසියානු පළමු කොටසේ රගර් සූරතාව දිනාගත් ජාතික කණ්ඩායමේ ක්‍රීඩකයින් මේ තරගාවලියේදී තම ක්‍රීඩා සමාජ නියෝජනය කරමින් තරග වදින අතර, මෙවර තරගාවලිය උද්යෝගිමත් සහ ප්‍රබල තරගකාරී මුහුණුවරක් ගනු ඇතැයි ශ්‍රී ලංකා රගර් අතුරු කමිටුවේ සභාපති වෛද්‍ය මයියා ගුණසේකර මහතා රගර් සම්මේලන මූලස්ථානයේදී පැවැති මාධ්‍ය හමුවකදී සඳහන් කැර සිටියේය.තරගාවලිය ආරම්භ කරමින් පැවැත්වෙන තරග මෙසේය.අපේ‍්‍රල් 30 - සී. එච්. ක්‍රීඩා සමාජය සහ යුද හමුදා ක්‍රීඩා සමාජය පස්වරු 4.45ට මේට්ලන්ඩ් පෙදෙසේ දී. සී. ආර්. ක්‍රීඩා සමාජය සහ පොලිස් ක්‍රීඩා සමාජය පස්වරු 4.30 ට ලොන්ඩස් පෙදෙසේදී.මැයි 2දා – ගුවන් හමුදාව සහ නාවික හමුදාව පස්වරු 4.45 ට රත්මලානේදී, මහනුවර ක්‍රීඩා සමාජය සහ හැව්ලොක්ස් ක්‍රීඩා සමාජය පස්වරු 4.30 ට මහනුවර නිත්තවෙලදී.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>28</day>
    </date>
    <link>http://www.dinamina.lk/2010/04/28/_art.asp?fn=s1004282</link>
    <topic>බංග්ලාදේශයට අසීරු ඉලක්කයක්</topic>
    <author/>
    <content>පසුගිය වසරේ එංගලන්තයේ පැවැති විස්සයි 20 ලෝක කුසලාන තරගාවලියේදී ටෙස්ට් ක්‍රීඩා නොකරන අයර්ලන්තය වෙතින් පරාජය ලැබ තරගාවලියේ ආරම්භක අවස්ථාවේදීම ඉවතට විසි වු බංග්ලාදේශය මෙවර කැරිබියන් හිදී ඊට වඩා තරගකාරී වීමේ දැඩි අධිෂ්ඨානයෙන් පසු වෙයි.එහෙත් මෙවර තරගාවලියේ මූලික වටයෙන් ඔබ්බට යාමට නම් බංග්ලාදේශය ඔවුන්ගේ ‘ඒ’ කොටසේ ප්‍රතිවාදීන් වන පාකිස්තානය හෝ ඕස්ට්‍රේලියාව පැරදවිය යුතුය.කෙසේ වෙතත් 2007 දී දකුණු අප්‍රිකාවේ පැවැති මංගල විස්සයි 20 ලෝක කුසලාන තරගාවලියේදී බටහිර ඉන්දීය කොදෙව් දුපත් පිල අනපේක්ෂිත අයුරින් පරාජය කොට දෙවැනි වටයට පිවිසි හපන්කමට සමාන දෙයක් මෙවරද කිරීමට තමන්ට හැකි වනු ඇතැයි බංග්ලාදේශය නිෂ්ශබ්දව සිහින මවමින් සිටිනවා විය හැක.බංග්ලාදේශයේ සාර්ථකත්වය වැඩි වශයෙන් රඳා පවතින්නේ ආක්‍රමණශීලී ආරම්භක පිතිකරු ටමිම් ඉක්බාල්, වේග පන්දු යවන මෂ්රෆි මොටාසා, පළපුරුදු පිතිකරු මොහොමඩ් අෂ්රෆුල් හා නායක ෂකීඩ් අල් හසන්ගේ ක්‍රීඩා කුසලතා මතය.ප්‍රයෝජනවත් අග පෙල පිතිකරුවකුද වන 26 හැවිරිදි මෂ්රෆි ඔහුගේ දණිසට කළ ශල්‍යකර්මයකින් පසුව දැන් සම්පූර්ණ සුවය ලබමින් සිටින බවක් දිස්වේ. දේශීය විස්සයි 20 තරගාවලියකදී ඔහු හොඳින් ක්‍රීඩා කොට තිබේ.25 හැවිරිදි අෂ්රෆුල් මේ දින වල ලකුණු අතර නොසිටී. පිත්තෙන් නිරතුරුවම අසාර්ථක වීම නිසා මෑතකදී එංගලන්තයට එරෙහිව පැවැති තරගාවලියේදී ඔහුට කණ්ඩායමේ ස්ථානය අහිමි විය.නායක ෂකිබ් ද පසුවන්නෙ තමන්ගේ පිතිකරණය පිළිබඳ අසතුටෙනි. එහෙත් ‘අපි හොඳින් සුදානම්. ලකුණු අතර සිටින ක්‍රීඩකයන් කිහිප දෙකුම අපට සිටිනවා. අපිට එසේ ක්‍රීඩාව කර ගෙන යාමට හැකි වුණොත් සමහර විට අපට දෙවැනි වටයට සුදුසුකම් ලබා ගැනීමට හැකි වේවි’ යැයි ඔහු කියයි.21 හැවිරිදි ආරම්භක පිතිකරු ටමිම් ඉක්බාල් දේශීය විස්සයි 20 තරගාවලියේදී ආබාධයකට ලක්වීම පිළිබඳවද බංග්ලාදේශ නායකයා අසතුටින් පසුවෙයි. ‘අපට මේ අවස්ථාවේ ඔහුව නැති කර ගන්න බැහැ. තරගාවලියට පෙර ඔහු යථා තත්ත්වයට පත් වේවි යැයි මා ප්‍රාර්ථනා කරනවා’ ෂකිබ් කියයි.බංග්ලාදේශය මේ තරගාවලිය වෙනුවෙන් අලුත් මුහුණු දෙකක් කණ්ඩායමට ඇතුළත් කර තිබේ. පිතිකරු හා අතිරේක කඩුලු රකින ක්‍රීඩක 23 හැවිරිදි ජහුරුල් ඉස්ලාම් මෑතකදී පැවැති දේශීය තරගාවලියේදී වැඩිම ලකුණු ලබා ගත් ක්‍රීඩකයා විය. කණ්ඩායමේ අනෙක් අලුත් ක්‍රීඩකයා තුන් ඉරියව්වෙන්ම කැපී පෙන සොරාවොඩ් ෂුවෝය.දකුණු ආසියාතික රටක් වන බංග්ලාදේශයට විස්සයි 20 ක්‍රිකට් යනු ඔවුනට මනාව ගැලපෙන ක්‍රීඩාවකි. එබැවින් මෙවර තරගාවලියේදී ඔවුන් පෙරලිකාර යමක් කිරීමට හොදටම ඉඩ තිබේ.බංග්ලාදේශ කණ්ඩායම ෂකිබ් අල් හසන් (නායක), මුෂ්ෆිකර් රහිම්, අබ්දුර් රසාක්, අෆ්ටබ් අහමඩ්, ඉම්රුල් කේයිස්, ජහුරුල් ඉස්ලාම්, මහමුදුල්ලා, මෂ්රෆි මොටාසා, මොහමඩ් අෂ්රෆුල්, නයීම් ඉස්ලාම්, රුබෙල් හුසේන්, ෂෆියුල් ඉස්ලාම්, සුරවාඩි ෂුවො, සයිඩ් රසල්, ටමිම් ඉක්බාල්</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>28</day>
    </date>
    <link>http://www.dinamina.lk/2010/04/28/_art.asp?fn=s1004283</link>
    <topic>ශ්‍රී ලංකාව අද ද. අප්‍රිකාව සමග පෙරහුරු තරගයට</topic>
    <author/>
    <content>3වැනි විස්සයි20 ලෝක කුසලාන ක්‍රිකට් තරගාවලියට සහභාගී වීම පිණිස බටහිර ඉන්දීය කොදෙව් දූපත්වලට ගොස් සිටින ශ්‍රී ලංකා කණ්ඩායම අද දකුණු අප්‍රිකාව සමග පෙරහුරු තරගයකට සහභාගි වේ.තරගාවලියට පෙර ශ්‍රී ලංකාව සහභාගි වන එකම පෙරහුරු තරගය මෙය වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>28</day>
    </date>
    <link>http://www.dinamina.lk/2010/04/28/_art.asp?fn=s1004284</link>
    <topic>සෆීනාගේ ටෙනිස් දිවියනිමාවේද?</topic>
    <author>ජර්මනිය (ඒ.එෆ්.පී.)</author>
    <content>ආබාධයක් හේතුවෙන් පසුගිය ජනවාරි මාසයේ සිට ටෙනිස් පිටියෙන් ඉවත්ව සිටින ජගත් ටෙනිස් පිටියේ හිටපු අංක 1 ක්‍රීඩිකා ඩිනාරා සෆීනාට ඇයගේ ටෙනිස් දිවියට සමුදීමේ තත්ත්වයක් උදාවී ඇත.24 හැවිරිදි සෆීනාට පසුගිය ජනවාරි මස ඕස්ට්‍රේලියානු විවෘත ටෙනිස් තරගාවලියේ සිවුවැනි වටයේදී ඇතිවූ ආබාධයක් හේතුවෙන් ටෙනිස් පිටියෙන් ඉවත්වීමට සිදුවිය.ඇයගේ පාදයේ පසුපස මස්පිඩුවල පටක ඉරීයාමකට ලක් වී ඇතැයි වෛද්‍ය පරීක්ෂණ මගින් තහවුරු වී තිබෙන අතර එය ඇයගේ සමස්ත ටෙනිස් දිවියටම බලපාන කරුණක් බවට පත්වී තිබේ.වත්මන් ශ්‍රේණිගත කිරීම්වල තුන්වැනි ස්ථානයේ පසුවන මේ රුසියානු ක්‍රීඩිකාව ආබාධයට ලක්වීමෙන් පසු මෙල්බෝර්න් නුවර පෞද්ගලික රෝහලකදී ප්‍රතිකාර ලබා ගත්තා ය.‘මේ වනවිට සුව අතට පත්වෙමින් තිබුණත් යලිත් මේ ආබාධ තත්ත්වය ඇතිවිය හැකියි. එහෙම වුනොත් මගේ වෘත්තීමය ටෙනිස් දිවියේ ඉදිරි අනාගතයට එය තදින්ම බලපාවි’ සෆීනා ප්‍රකාශ කරන්නීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>28</day>
    </date>
    <link>http://www.dinamina.lk/2010/04/28/_art.asp?fn=s1004285</link>
    <topic>නාලන්දා-ත්‍රිත්ව අවසන් තරගයට</topic>
    <author>ජගත් ප්‍රේමචන්ද්‍ර</author>
    <content>ප්‍රබල ඩී. එස්. සේනානායක විද්‍යාලයීය ක්‍රීඩකයන් ලකුණු 45 කට සීමා කරමින් ජයග්‍රාහී ඉලක්කය කඩුල්ලක් පමණක් දැවී ලබාගත් නාලන්දා විද්‍යාලයීය ක්‍රීඩකයෝ සහ කොළඹ රාජකීය විද්‍යාලයීය කණ්ඩායම ලකුණු 29කින් පරාජය කළ මහනුවර ත්‍රිත්ව විද්‍යාලයීය ක්‍රීඩකයෝ වයස අවුරුදු 19 න් පහළ අන්තර් පාසල් විස්සයි / 20 ක්‍රිකට් තරගාවලියේ අවසාන තරගයට සුදුසුකම් ලැබූහ.කොළඹ එන්. සී. සී. ක්‍රීඩාංගණයේ පැවැති ඩී. එස්. සහ නාලන්දා තරගයේ දී දකුණතින් මද වේග පන්දු යවන රංගන කුරේ (12 / 5) සහ අදීශ නානායක්කාර (9 / 3) සුවිශේෂී දක්ෂතා දැක්වූහ.ඩී. එස්. සේනානායක විද්‍යාලය - සියලුම දෙනා දැවී 45 (14.2) - මල්ෂාන් ගුණසිංහ 14, රංගන කුරේ 12 / 5, අදීෂ නානායක්කාර 9 / 3නාලන්දා විද්‍යාලය – කඩුල්ලක් දැවී 46 (7.5) - නිපුන් කරුණානායක 21, ප්‍රශාන් වික්‍රමසිංහ නොදැවී 15මේ අතර එන්.සී.සී. පිටියේ පැවැති රාජකීය - ත්‍රිත්ව තරගයේදී විශිෂ්ට පිතිහරඹයක නිරත වූ ත්‍රිත්ව පිලේ නිරෝෂන් දික්වැල්ල ලකුණු 44 ක් රැස් කළේය.ත්‍රිත්ව පිල – 125/9 (ඕවර 20) - නිරෝෂන් දික්වැල්ල 44, දුෂාන් රණසිංහ 21, (සම්පත් ද සිල්වා 16/3)රාජකීය පිල 96 ඕවර (16.5) - මනීෂ තන්ත්‍රීගොඩ 23 (කාවින්ද ජයසූරිය 12/3), ධනුෂ්ක පේ‍්‍රමසිංහ 19/2, හේෂාන් වන්නිආරච්චි 10/2)නාලන්දා සහ ත්‍රිත්ව පිල අතර අවසන් මහා තරගය 29 දා එන්.සී.සී. පිටියේදී පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>28</day>
    </date>
    <link>http://www.dinamina.lk/2010/04/28/_art.asp?fn=s1004287</link>
    <topic>ඩයන් ගෝමස් බොක්සිං සූරතාවස්ලිම්ලයින් පිලට</topic>
    <author>ෆවුස් මොහොමඩ්</author>
    <content>මාස් හෝල්ඩිංග්ස් සමාගම ප්‍රථම වරට සංවිධානය කරනු ලැබූ ඩයන් ගෝමස් අභියෝගතා කුසලාන බොක්සිං තරගාවලියේ සූරතාව දිනාගැනීමට පන්නල ස්ලිම්ලයින් ක්‍රීඩා සමාජය සමත්විය.මේ තරගාවලියේ දක්‍ෂතම ක්‍රීඩකයා ලෙස යුනිචෙලා ක්‍රීඩා සමාජයේ පී. එච්. පී. සමරසිංහ සම්මාන දිනූ අතර ස්ලිම්ලයින් ක්‍රීඩා සමාජයේ එම්. එම්. වී. ප්‍රබාධි දක්‍ෂතම ක්‍රීඩිකාවට හිමි සම්මානය දිනාගත්තේය.ස්ලිම්ලයින් බොක්සිං පිටියේ දී පැවැති මේ තරගාවලියේ ජයග්‍රහණ ලැබූ ක්‍රීඩක ක්‍රීඩිකාවෝ මෙසේය.පිරිමිලයිට්ෆ්ලයිවේට් – ඒ. එස්. වී. වික්‍රමගේ – (ස්ලිම්ලයින්), ෆ්ලයිවේට් – ඩබ්. ඩී. මෙන්ඩිස් (ස්ලිම්ලයින්), බැන්ටම්වේට් – පී. එච්. පී. සමරසිංහ (යුනිචෙලා), ලයිට්වේට් – ඒ. වී. පී. කුමාර (මාස් සදර්න්), ලයිට් වෙල්ටර්වේට් – ආර්. එස්. නවරත්න (ස්ලිම්ලයින්), මිඩ්ල් වේට් – ඩබ්. ඩබ්. ඒ. ඩී. ප්‍රනාන්දු (ස්ලිම්ලයින්), ලයිට් හෙව්වේට් – එස්. ඒ. අයි. ෂෙහාන් (යුනිචෙලා)කාන්තාපින්වේට් – ඩී. අනුරාධා (තුරුලී), ලයිට් ෆ්ලයිවේට් – ආර්. ලක්මාලි (මාස් සදර්න්), ෆ්ලයිවේට් – එම්. එම්. වී. ප්‍රභාදි (ස්ලිම්ලයින්), බැන්ටම් වේට් – එස්. සමරකෝන් (ලීනියා), ෆෙදර්වේට් – එල්. කේ. එම්. පි‍්‍රයදර්ශනී (ලීනියා), ලයිට්වේට් – අභයවර්ධන (තුරුලී), ලයිට් වේල්ටර්වේට් – ඩබ්. ඒ. එච්. දිල්ෂාරා (ස්ලිම්ලයින්)</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>28</day>
    </date>
    <link>http://www.dinamina.lk/2010/04/28/_art.asp?fn=s1004288</link>
    <topic>බ්‍රිතාන්‍ය රජ කුමරියකගෙන්මැරතන් තරග වාර්තාවක්</topic>
    <author>ලන්ඩනය (ඒ. එෆ්. පී)</author>
    <content>ලන්ඩන් මැරතන් තරගය නියෝජනය කළ බ්‍රිතාන්‍ය රාජකීය පවුලේ පළමුවැන්නා ලෙස වාර්තාවක් තැබීමට බ්‍රියට්‍රිස් කුමරිය සමත්වූවාය. ලන්ඩන් මැරතන් තරගයේ අතිවිශාල තරගකරුවන් පිරිසක් සහභාගිවූ “හියුමන් කැටපිලර්” තරගයට සහභාගි වෙමින් ඇය මේ වාර්තාව තැබුවාය.පැය 5කුත් මිනිත්තු 15ක් සහ තත්පර 57 කින්, කිලෝමීටර් 42 කින් යුත් තරගය නිමා කිරීමෙන් අනතුරුව ඇයගේ දෙමාපියන් වන ඇන්ඩෲ කුමරු සහ සාරා ෆර්ගියුසන් ආර්යාව ඇයට සුබ පැතූහ.21 හැවිරිදි බ්‍රියට්‍රිස් කුමරිය සහභාගි වූ මේ තරගයට පුද්ගලයන් 24 දෙනකු සම්බන්ධ වූ අතර වැඩිම ධාවකයන් පිරිසක් එකට එක්වී තරගයකට සහභාගි වීමේ හේතුවෙන් ගිනස් වාර්තා පොතට ඇතුළත් වීමට ද ඔවුනට වාසනාව අත්විය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>28</day>
    </date>
    <link>http://www.dinamina.lk/2010/04/28/_art.asp?fn=f1004281</link>
    <topic>කලාපීය සහයෝගීතාව වඩනසාර්ක් රාජ්‍ය නායක සමුළුව</topic>
    <author>සටහන මහින්ද අලුත්ගෙදර</author>
    <content>සාමය, සහජීවනය හා සංවර්ධනය සාක්ෂාත් කර ගැනීම හැම දේශයකම,හැම ජාතියකම පරම අභිලාෂයයි. මේ අරමුණින් ක්‍රියා කිරීමේදී සියලු ජාතීන්ට කණ්ඩායම් වශයෙන් එකට එකතු වන්නට සිදු වේ. සම පරමාර්ථ හා පොදු අවශ්‍යතා ක්‍රමවත්ව ඉටු කර ගැනීම පිණිස ඇතැම් ජාතීන්ට ඒකාබද්ධ සංවිධාන පිහිටුවා ගැනීමටද සිදු වන්නේය.ලෝකයේ විවිධ පැතිවල පිහිටි මෙවැනි සංවිධාන ප්‍රධාන වශයෙන් හැඳින්වෙන්නේ කලාපීය සංවිධාන වශයෙනි. දකුණු ආසියානු කළාපීය සහයෝගිතා සංගමය (සාර්ක් සංවිධානය) තරමක් දිගු කලක් මුළුල්ලේ පැවතෙන කලාපීය සංවිධානයකි. ‘ආසියා’ යන නාමය නිර්මාණය වන්නේ ‘ඇසෝෂියේෂන් ඔෆ් සවුත් ඊස්ට් ඒෂියන් නේෂන්’ (Association of South East Asian Nation) යන්නෙහි සංකලනයකිනි. සාර්ක් සංවිධානයද මේ ආකාරයේ කලාපීය සංවිධානයකි.කලාපීය සහයෝගීතාව පිළිබඳ දකුණු ආසියානු සංවිධානය, බංග්ලාදේශය, ශ්‍රී ලංකාව, ඉන්දියාව, පාකිස්තානය, භූතානය, මාලදිවයින, නේපාලය සහ ඇෆ්ඝනිස්ථානය යන රටවල සාමාජිකත්වයෙන් සැදුම්ලත් සංවිධානයකි. මිත්‍රත්වය, විශ්වාසය හා අන්‍යෝන්‍ය හඳුනා ගැනීම තුළින් කලාපයේ පොදු ප්‍රශ්න සඳහා විසැඳුම් සොයා ගැනීම, එකිනෙකා කෙරෙහි ගරු කිරීම, විශ්වාසය, හඳුනාගැනීම හා ප්‍රතිලාභ බෙදා හදා ගැනීම මේ සංගමයේ ප්‍රධාන අරමුණු අතර වේ.එකඟත්වයට පත් වූ කරුණු අතර ආර්ථික හා සමාජ දියුණුව වර්ධනය කිරිම, කඩිනම් කිරීම මේ සාමාජික රටවල ප්‍රධාන අපේක්ෂාව වේ. සාර්ක් සංවිධානය අද ලෝකයේ ප්‍රබල සංවිධානයක් බවට පත්ව ඇතැයි කීම අතිශයෝක්තියක් නොවේ. හුදෙක්ම ඒ තත්ත්වය කරා ළඟාවී ඇත්තේ කලාපීය රටවල එකමුතුවෙන් ගොඩ නඟා ගන්නා ලද ක්‍රමවේදයන් හා ක්‍රියාකාරකම් හේතුවෙනි.සාර්ක් සංවිධානය යන්නෙන් හැඳින්වෙන්නේ කුමක්ද යන්න මෙහිදී සලකා බැලීම වටී. එකඟතාවයන් ඇති කර ගත් සහයෝගීතා විෂය කරුණු පදනම් කර ගෙන, කලාපීය ආර්ථික හා සමාජීය සංවර්ධනයක් අපේක්ෂාවෙන් ඉහතින් නම් කරන ලද රටවල් අට එකතුවී ඇතිකර ගත් කලාපීය සංවිධානයකි. කලාපීය රටවල පොදු ප්‍රශ්න නිරාකරණය කර ගැනීමට එමගින් මිත්‍රත්වය, අවබෝධය, එකිනෙකා කෙරෙහි ගෞරවනීය සබඳතා ඇති කර ගැනීමද අදහස් වේ.දකුණු ආසියානු කලාපීය සහයෝගීතාව පිළිබඳ අදහස මුලින්ම ඉදිරිපත් වූයේ 1980 වසරේදීය. මේ පිළිබඳ අදහස් හුවමාරු කර ගැනීමෙන් අනතුරුව මේ රටවල විදේශ ලේකම්වරු 1981 දී කොළඹ දී රැස් විය. ඉන් මාස කීපයකට පසුව රැස් වූ මණ්ඩලය, කලාපීය සහයෝගීතාව සඳහා වූ පුළුල් කරුණු 5 ක් හඳුනා ගත්හ. 1983 අගෝස්තු මස නවදිල්ලියේදී රැස් වූ මේ රටවල විදේශ ඇමැතිවරුන් විසින් කලාපීය සහයෝගීතාව පිළිබඳ දකුණු ආසියානු සංගමය පිහිටුවීම ප්‍රකාශයට පත් කරන ලදී.ඉහතින් හඳුනා ගන්නා ලද කරුණු පහ වූ කෘෂිකාර්මික, ග්‍රාම සංවර්ධන, විදුලි සංදේශ, කාලගුණය හා සෞඛ්‍ය පිළිබඳ ක්‍රියාකාරකම් මෙහිදී ආරම්භ කෙරිණි. පසුව ඒ සඳහා ජනගහන ගැටලුවද එක් කළේය. කල්ගතවත්ම මේ සහයෝගිතා වැඩසටහනට ප්‍රවාහන, තැපැල්, විද්‍යා හා තාක්ෂණ, ක්‍රීඩා, කලා හා සංස්කෘතික ආදී අංශ ද ඇතුළත් කර ගැනිණි.ඉන් පසුව සාර්ක් රාජ්‍ය නායකයන්ගේ පළමු ඉහළ මට්ටමේ සමුළුව 1985 දෙසැම්බර් මස 7 හා 8 යන දිනයන්හිදි බංග්ලාදේශයේ ඩකා අගනුවරදී පැවැත්වීය. එම සමුළුවේදී සංගමයේ ප්‍රඥප්තිය තීරණය කර, නිල වශයෙන් සංගමය ආරම්භ කෙරිණි. මේ සාර්ක් ප්‍රඥප්තියට අනුව කරුණු කීපයක් පහතින් දැක්වේ.මේ ආකාරයට කලාපීය සංවිධානයන්ගේ ප්‍රභවය පිළිබඳ න්‍යායික පක්ෂය දෙස අවධානය යොමු කිරීමේදී ඉතා පැහැදිලිව පෙනෙන ප්‍රබල ප්‍රවණතාවක් දැකිය හැකි වේ. කලාපීය සංවිධානයක් තුළ ජාතීන් කීපයක් එකාබද්ධ වන්නේ ප්‍රාථමික වශයෙන්ම බැහැරින් එල්ල වන කිසියම් තර්ජනයකට මුහුණ පෑමේ ක්‍රමෝපායක් වශයෙනි.අපි මේ න්‍යාය ආසියානු සංවිධානයේ ප්‍රභවය විග්‍රහ කිරීම සඳහා උපයෝගී කර ගත්තොත්, ඒ කලාපීය සංවිධානය බිහි වූයේ සෘජුවම ඒ දේශයන්ට එල්ල වූ බාහිර තර්ජනයකට මුහුණ පානු පිණිස බැව් මැනවින් විද්‍යාමාන වේ. මේ කලාපීය සංවිධානයේ ප්‍රභවයට හේතු වූ බාහිර සතුරෙක් හෝ බාහිර තර්ජනයක් නොවීය. එහෙත් කලාපයේ සියලු රටවලට පොදුවේ බලපාන අභියෝගයක් එල්ලවී තිබේ. හුදෙක්ම එය ඒ ඒ රටවල අභ්‍යන්තර අභියෝගයකි.සාර්ක් සංවිධානයේ කලාප සියල්ලටම පොදුවේ එල්ලවී තිබෙන තර්ජනය නම්, ඌන සංවර්ධිතභාවයත්, ඒ සමඟ බැඳුණු දරිද්‍රතාවත් ය. මේ රාජ්‍යයන් සියල්ලේම පොදු සතුරා වන ඌන සංවර්ධිතභාවය හා දරිද්‍රතාව මැඩලනු පිණිස එක්ව කටයුතු කිරීම අවශ්‍ය වුවකි. එසේ ඒකාබද්ධ වනු පිණිස අවශ්‍ය වන සංවිධානමය රාමුව පිළිබඳ මූලික චින්තනය ඉදිරිපත් කළ සාර්ක් පාලන තන්ත්‍රවේදියා වශයෙන් සලකනු ලබන්නේ, බංග්ලාදේශයේ හිටපු ජනාධිපතිවරයෙකු වූ සියාඋල් රහ්මාන්ය.1979 දී බංග්ලාදේශයේ පැවැති මහා මැතිවරණයෙන් ජනාධිපති පදවිය ලැබූ රහ්මාන්ගේ අනු දැනුම යටතේ, 1980 නොවැම්බර් මාසයේදී ප්‍රථම වරට සාරක් සංවිධානය පිළිබඳ අදහස් ඉදිරිපත් කෙරිණි. එදා මෙදා තුර සාර්ක් සංවිධානය පැමිණි ගමන් මඟ දෙස ආපසු හැරී බැලීම ඉතාම වැදගත්ය. එහි යම් ප්‍රගතියක් ලබා තිබෙනවාද ? නොඑසේ නම් අඩු පාඩු සකසා ගත යුතුද ? ආදී සියලු කරුණු කෙරෙහිම කලාපීය රටවල් අවධානය යොමු කළ යුතු වේ.සාර්ක් මහ ලේකම් කාර්යාලය නේපාලයේ කත්මණ්ඩු නුවර පිහිටා තිබේ. එහි ප්‍රධානියා වන්නේ මහ ලේකම්වරයායි. මෙහිදී සෑම රටකම නිලධාරියෙක් මාරුවෙන් මාරුව වසර දෙකක පමණ කාලයක් මේ තනතුර දරයි. එසේම එහි අධ්‍යක්ෂවරුද වන්නේය.දකුණු ආසියානු කලාපීය සහයෝගීතා සමුළුව (සාර්ක්) මේ දක්වා රාජ්‍ය නායක මට්ටමේ සැසි වාර 15 ක් පවත්වා ඇත. ඒ සියලු සමුළු සාර්ථක ලෙස නිමාවට පත්ව තිබේ.මේ දක්වා සාර්ක් සමුළු පැවැති ආකාරය මෙසේ ය.1) 1985 දී බංග්ලාදේශය (ඩැකා) (2) 1986 දී ඉන්දියාව (බැංගලෝර්) (3) 1987 දී නේපාලය (කත්මණ්ඩු) (4) 1988 දී පාකිස්තානය (ඉස්ලාමාබාද්) (5) 1990 දී මාලදිවයින (මාලේ) (6) 1991 දී ශ්‍රී ලංකාව (කොළඹ) (7) 1993 දී බංග්ලාදේශය (ඩැකා) (8) 1995 දී ඉන්දියාව (නවදිල්ලි) (9) 1997 දී මාලදිවයින (මාලේ) (10) 1998 දී ශ්‍රී ලංකාව (කොළඹ) (11) 2002 දී නේපාලය (කත්මණ්ඩු) (12) 2004 දී පාකිස්තානය (ඉස්ලාමාබාද්) (13) 2005 දී බංග්ලාදේශය (ඩැකා) (14) 2007 දී ඉන්දියාව (නවදිල්ලිය) (15) 2009 දී ශ්‍රී ලංකාව (කොළඹ)මේ ආකාරයට සාර්ක් රාජ්‍ය නායක සමුළු එක් එක් රටවල පැවැත්වීමෙන් රටවල් අතර සහයෝගීතාව තුළින් අනාගත අපේක්ෂා ඉටු කර ගැනීමට හැකියාව ලැබේ. පසුගිය වසරේදී කොළඹ පැවැති 15 වැනි සාර්ක් රාජ්‍ය නායක සමුළුව කෙරෙහි දකුණු ආසියානු කලාපයට අයත් රටවල පමණක් නොව, සමස්ත ලෝකයාගේම අවධානය යොමු කෙරිණි.ඒ මන්ද යත්, ඒ කාල වකවානුව තුළ ශ්‍රී ලංකාවේ දරුණු ත්‍රස්ත ගැටුම් පැවැතීමයි. කෙසේ නමුත් කිසිදු හානියක් ඇති නොවී, ඉතා ම සාර්ථක සමුළුවක් ලෙස එය නිමාවට පත් විය. එම සමුළුවේදී කලාපීය රටවල අවධානය යොමු කරන ලද්දේ ආහාර සුරක්ෂිතතාව, ත්‍රස්තවාදය පිටු දැකීම හා බලශක්ති පරිභෝජනය ආදී කරුණු කෙරෙහිය.මෙවර 2010 දී පැවැත්වීමට නියමිත 16 වැනි සාර්ක් රාජ්‍ය නායක සමුළුව භූතානයේ තිම්පු නගරයේදී අද (28) ආරම්භ වේ. මෙහිදී කලාපීය රටවල ජනතාවගේ සුබ සාධන කටයුතු කෙරෙහි රාජ්‍ය නායකයන්ගේ අවධානය යොමු වනු ඇත.සාර්ක් සංවිධානයේ අනාගත ප්‍රගතියේදී කලාපීය ජනතාව අතර සම්බන්ධතා තව තවත් වර්ධනය විය යුතු වේ. මේ සහයෝගය හුදෙක්ම ඉහළ මට්ටමේ ක්‍රියාදාමයන්ට පමණක් සීමා නොවී, ජනතාවගේ ද සහයෝගය වැඩි වැඩියෙන් ලැබිය යුතු වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>28</day>
    </date>
    <link>http://www.dinamina.lk/2010/04/28/_art.asp?fn=f1004282</link>
    <topic/>
    <author>මනෝලි සුබසිංහ ඡායාරූප- මාලන් කරුණාරත්න</author>
    <content>‘පින්වත් මහණෙනි, යමක් බොහෝ කොට වැඩූ කල්හි, බහුල වශයෙන් වැඩූ කල්හි, මහත් වූ යහපත පිණිස පවතී ද, එනම් මේ සිතයි, එබඳු වූ වෙනත් කිසිඳු ධර්මයක් තථාගතයන් වහන්සේගේ බුදු ඇසට නොපෙණේගුත්තර නිකායේ’ සඳහන් වන අප නිර්මල බුදු දහමේ ‘සිත’ පිළිබඳ වූ බුද්ධ වචනය මා ඇස ගැටුණේ ‘මෙත් මල් උයන’ දහම් ග්‍රන්ථයේ පසු කවරයෙනි. පූජ්‍ය කිරිබත්ගොඩ ඤාණානන්ද ස්වාමීන් වහන්සේගේ අනුශාසනා ඇසුරින් ප්‍රවීණ මාධ්‍යවේදිනී තනුජා ධර්මපාල විසින් සංස්කරණය ලද තෙවැනි බෞද්ධ ග්‍රන්ථය මෙය වෙයි.කාව්‍ය, කෙටිකතා, යොවුන් නව කතා, ළමා කතා, සුරංගනා කතා, උපමා කතා පරිවර්තන කතා ආදී විවිධ ඉසව් ඔස්සේ ලේඛනයෙහි නිරත වන තනුජා ධර්මපාල මෑත කාලයේ වඩ වඩාත් සිය ලේඛනය මෙහෙය වනු ලබන්නේ සදහම් සිසිලෙන් සුපෝෂිත පාඨක සමාජයක් බිහිකරනු උදෙසායි. එහි ආරම්භක අවස්ථාව වූයේ ‘සදහම් සිත් මල් යාය’ -I ග්‍රන්ථයයි.ඒ සමඟම ‘සඳහම් සිත් මාල් යාය-II ‘ ග්‍රන්ථය ඈ විසින් ලියන ලදී. පිරිසුදු බුද්ධ වචනය නිවැරැදිව සහ සරලව ඇය මෙවර ගෙන එන්නේ මිහිර පොත් ප්‍රකාශයන් වෙතින් මුද්‍රණය වූ මෙත් මල් උයන ග්‍රන්ථයෙනි. දීර්ඝ කලක් සිළුමිණ පුවත්පතේ මාධ්‍යවේදිනියක ලෙස කටයුතු කළ තනුජා ධර්මපාල රුසියාවේ ටෂ්කන්ට් රාජ්‍ය විශ්වවිද්‍යාලයේ ජනසන්නිවේදනය ශාස්ත්‍රපති උපාධිධාරිනියකි.*වර්තමානයේ පාඨක සමාජය දහම් කරුණු සහිත පොත පත කියවන්නට වඩාත් නැඹුරු වී සිටිනවා. මෙම ප්‍රබෝධය ඔබ දකින්නේ කොහොමද ?මට හිතෙන හැටියට නම් මෑත කාලයේ මේ දකින්නට තිබෙන ප්‍රබෝධයට ප්‍රධානම හේතුව වී ඇත්තේ පිරිසුදු බුද්ධ වචනය ඉතාම සරල බසින් ඉදිරිපත් කරන්නට කිරිබත්ගොඩ ඤාණානන්ද ස්වාමීන් වහන්සේ දැක් වූ සමර්ථකමයි. පුංචි කාලේ අපි ධර්ම කරුණු ඉගෙන ගන්නට කොපමණ අසා කළත් අපට දකින්නට තිබුණේ පැටලුම් සහිත ලිපි ලේඛනයි. දහම් කරුණු පටලවා මහා ගැඹුරක් ඒ ලියවිලිවල මවා පා තිබුණා. නමුත් බුදුන් වහන්සේගේ මේ පිරිසුදු බුද්ධ වචනය ඉතාම නිරවුල් වූ එකක්. ඒ ධර්මය වහා වැටහෙන අයුරින් ඉදිරිපත් කළ හැකි එකක්.නමුත් බොහෝ දෙනෙක් ඒ ක්‍රමය නිවැරැදිව අල්ලාගෙන තිබුණේ නැහැ. නමුත් කිරිබත්ගොඩ ඤාණානන්ද ස්වාමීන් වහන්සේ ඒ තත්ත්වය වෙනස් කළා. චතුරාර්ය සත්‍ය පවා සරල ලෙස වටහා ගත හැකි අයුරින් සැදැහැවතුන්ට අනුශාසනා කළා. මෙතරම් සරල බසින් දහම් සිසිල බෙදා දෙන්නට උන්වහන්සේ සතු ප්‍ර‍්‍රධාන හේතුවක් මම දකිනවා. උන් වහන්සේ සිංහල විශේෂවේදී උපාධිධාරියෙක්. ඒ වගේම පාලි පිළිබඳ විශාරදවරයෙක්.මේ භාෂා ද්වයේ ඇති ප්‍රාමාණික දැනුම නිසා උන්වහන්සේට මෙම ජයග්‍රහණය ලබන්නට පහසු වෙනවා. සංවෘතව පැවැති සද්ධර්මය විවෘත කර දුන් මහා පුණ්‍යය තීර්ථය මහ මෙව්නාවයි.*තරුණ පරපුරේ මෙම පිබිදීම ප්‍රථමයෙන් අපි දැක්කේ සෝම ස්වාමීන් වහන්සේගෙන් නොවෙද ?ඇත්තටම ඒ ගෞරවය ප්‍රථමයෙන් හිමි වන්නේ සෝම ස්වාමීන් වහන්සේටයි. මෑත කාලයේ බෞද්ධ ජනතාව අතර ලොකු පිබිදීමක් ඇති කෙළේ උන්වහන්සේයි. සෝම ස්වාමීන් වහ්නසේගේ හදිසි අපවත් වීමත් සමඟ ඒ ඇති වී තිබූ ඒ බලවේගය සම්පූර්ණයෙන්ම මහ මෙව්නා අසපුව වටා එක්රොක් වුණා. ඒ නිසා මට හිතෙනවා ඒ තරුණ පරම්පරාවේ ප්‍රබෝධය අඩු වැඩි වශයෙන් කිරිබත්ගොඩ ඤාණානන්ද ස්වාමීන් වහන්සේ වටා රොද බැඳගෙන ඇතැයි කියා.මෙතෙක් කල් සංවෘතව තිබූ ධර්මය විවෘත කර පැටලලි සහගත බවින් මුදාගෙන නිවැරැදි ලෙස තේරුම් ගැනීමට උන් වහන්සේ ඉඩ සලසා දී තිබෙනවා. තේරෙන බසින් සරලව රසවත්ව කියවන්නට සලසා දුන්නේ මහ මෙව්නාව යි. ඒ ගෞරවය අපි මහ මෙව්නාවට දුන්නේ නැත්නම් ඒක අපේ කුහකකමක්.පොඩි ළමයෙකුට වුණත් තේරුම් ගත හැකි විදියට සුන්දරව රසවත්ව ලියන ලද මේ ධර්ම කරුණු සහිත පොත් පිංචවල් ඉතා සහනදායි මිලකට ලබා දෙන නිසා ඉතා ඉක්මනින් ප්‍රචලිත වුණා. කිරිබත්ගොඩ ඤාණානන්ද ස්වාමීන් වහ්නසේ අනුශාසනා කරන්නේ පිරිසුදු බුද්ධ වචනයම පමණයි.*දහම් කරුණු සහිත ලිපි ලියන තරමට පොත් පළවන තරමට යහගුණ පිරි සමාජයක් දකින්නට ලැබෙනවා යැයි හිතන්න පුළුවන් ද ?මට තේරිලා තියෙන දෙයක් තමයි; මහ මෙව්නා අසපුව වටා අද ලක්ෂ සංඛ්‍යාත සැදැහැවත් පිරිසක් එක් වී සිටිනවා. මේ අය ප්‍රදර්ශනාත්මකව වත්පිළිවෙත් කරන පිරිසක් නෙමෙයි. බුද්ධ වචනය සැබෑ ලෙස වටහා ගෙන තමා දෙසම ඇරුණු නෙත් දෙකින් යුතුව බොහෝම නිසංසලව ගමන් කරන විශාල ගිහි පිරිසක් බිහි වී සිටීම ඇත්තටම සතුටක්. ඒක ඉතාම පැහැදිළියි. ඒ හැරුණම බහුතර සමාජය අතර විශාල පරිවර්තනයක් සිද්ධ වෙලා නැහැ. ඒ වෙනෙස පොත්පත් කොපමණ මුද්‍රණය වුණත් කරන්නත් බැහැ. බුදුන් වහන්සේ දේශනා කර තිබෙනවා ; මගේ ධර්මය වූ කලී ප්‍රඥාවන්ත එකක්ය යනුවෙන්.ඒ වගේම ඒ ධර්මය වැළඳ ගන්නේ මේ මහ පොළොවෙන් නිය ගහලා පස් අහුරක් ගත් විට ඒ අතරේ ඇති වැලි ටිකක් වැනි ඉතාම සුළු පිරිසක් බුද්ධ වචනය වැළඳ ගන්න බවයි. ඒ වගේ ඉතාම සුළු පිරිසකට තමා මේ භාග්‍ය උදාවෙන්නේ. හිතා ගන්න බැරි තරම් සංසාර ගමනක් ගෙවා අපිට මනුෂ්‍ය ජීවිතයක් ලැබී තිබෙනවා. ඒ ගමන තුළ පුද්ගලයකුට ලැබිය හැකි මුදලින් තක්සේරු කළ නොහැකි වටිනාම සම්පත මේ ධර්මය වැටහීමයි. ඒ දුර්ලභ සම්පත අප හඳුන්වන්නේ ක්ෂණ සම්පත්තිය කියලයි. ඒ තත්ත්වයට මනුෂ්‍යයකුට ළඟා විය හැකි නම් ඊට වඩා උතුම් දෙයක් තවත් නැහැ.*සමහර ලේඛකයන් පමණක් නොව මාධ්‍යවේදීන් පවා පොත් මුද්‍රණය කිරීමේ දී පුවත්පත් හී පළ වූ විශේෂාංග ඇසුරින් පොත් වෙළෙඳපොළට නිකුත් කිරීම අද බහුල ලෙස දකින්න ලැබෙනවා. ‘සදහම් සිත්මල් යාය ධ් ‘ සහ ‘ධ්’ ද මෙත්මල් උයනද එවැනි සතිපතා පුවත්පත් හි පළ වූ ලිපි ඇසුරෙන් පළ වූ මුද්‍රණයි. මේ ක්‍රමය ඔබ දකින්නේ කොහොමද ?පුවත්පත්වල පළ වන හැම ලිපියක්ම, විශේෂාංගයක් ම පොත්බවට පත් වීමට සුදුසු යැයි මම හිතන්නේ නැහැ. අපි කොච්චර නම් පත්තරවලට ලිපි ලියා ඇද්ද ? මම කලාව, පරිසරය, විචාර, සංචාර ආදී විවිධ ක්ෂේත්‍ර අළලා විශාල වශයෙන් ලියා තිබෙනවා. නමුත් මම ඒ සියල්ල පොත් වශයෙන් එළිදක්වා නැහැ. නමුත් මගේ අතින් පුවත්පත්වලට ලියූ දහම් කරුණු පොත් වශයෙන් එළි දැක් වී තිබෙනවා.ඒකට හේතුව වුණේ පුවත්පතක ලිපි පළ වන විට පොතක් වශයෙන් එළි දක්වන්නට පාඨකයන්ගෙන් විශාල ඉල්ලුමක් තිබෙනවා. ඇත්තටම වර්තමානයේ ධර්ම සාහිත්‍යයට විශාල ඉල්ලුමක් සකස් වී තිබෙනවා. පූජ්‍ය කිරිබත්ගොඩ ස්වාමීන් වහන්සේගේ ධර්ම කරුණුවලට ආසක්තව ලක්ෂ තිහකට පමණ ආසන්න පිරිසක් මහ මෙව්නාව වටා රැඳී ඉන්නවා. අමෙරිකාව, ජර්මනිය, ඉන්දියාව වගේ ජාත්‍යන්තරවත් මෙම අසපු ව්‍යාප්තයි. දේශීය සහ විදේශීය මහමෙව්නා අසපුව වටා සිටින පිරිසගේ දැඩි ඉල්ලීම නිසා ඒ ලිපි පොත් වශයෙන් එළි දක්වන්න මටත් සිද්ධ වුණා. එහෙම නැතිව පත්තරේ ලිපිවලින් පොත් කළා නෙමෙයි.ලේඛකයෙක් මූලික වශයෙන් පොතකට සුදුසු ලිපි තෝරා ගැනීමේ දී හොඳ වැටහීමක් වගේම තමා පිළිබඳ හොඳ තක්සේරුවකින් සිටිය යුතුයි. පුවත්පතට ලිපි රචනා කළ පමණින් පසු කාලයේ එය පොතක් වශයෙන් සංග්‍රහ කිරීම කෙතරම් දුරට සාර්ථක සහ පාඨකයාට ප්‍රයෝජනවත් යන්න තමා මුලින් සිතිය යුතුයි. ඒ නිසා හරවත් නොවන එවැනි ලිපි මුද්‍රණය කළ පමණින් පිළිගන්නට පාඨකයා සූදානම් නැහැ. කොහොමටත් ජීවිතේ ඕනෑම තැනකදී තමා පිළිබඳ තක්සේරුව ඉතා වැදගත්.*දැන් ඔබ ලියන්නේ ධර්මය පිළිබඳ පොත් විතර ද ?එහෙම එකක් නැහැ. අනෙක් සාහිත්‍ය කටයුතුවලත් නිරත වෙනවා. දැනට මා ලියූ ‘දේවදාරු මාවත දැන් කලුවරයි’ යොවුන් නව කතාව ගොඩගේ සමාගමේ මුද්‍රණය වෙමින් තිබෙනවා. මේ කතාවට පසුබිම් වුණේ රුසියාවේ දී මා දුටු දේවදාරු මාවතක සිදුවීමක්. ඊට අමතරව රුසියානු බසින් සිංහලට පරිවර්තනය කරමින් ගීත සංයුක්ත පටයක් කළා. එහි නම ‘ලවන්දා’. රුසියානු සාහිත්‍ය මෙරට රසිකයන්ට අලුත් නොවුණත් ‘ලවන්දා’ කරන තුරුම අපට රුසියානු ගීත සාහිත්‍ය පිළිබඳ ව්‍යාප්ත වීමක් අපගේ සාහිත්‍ය තුළ දකින්නට තිබුණේ නැහැ.රුසියානු නවකතා, කෙටිකතා, ළමා කතා වගේම සාහිත්‍ය අතින් මහත්සේ පෝෂණය වූ රුසියානු ගීතයේ පැතිකඩක් මෙරට ශ්‍රාවකයාට ලබා දීම අපගේ අරමුණ වුණා. ඒ අරමුණ ඇතිව තමයි ‘ලවන්දා’ සංයුක්ත තැටිය කළේ. මෙහිදී මම විශේෂයෙන් මතක් කළ යුතුª පිරිසක් ඉන්නවා. ‘ලවන්දා’ සමඟ එක් වූ සියලුම ගායක ගායිකාවන්, සංගීතඥයන් ඉතාම නම්‍යශීලීව මේ කටයුත්ත සමඟ බැඳි සිටියා. මෙය මුදල් මුල් කරගෙන ඔවුන් කෙළේ නැහැ.රුසියානු ගීත සාහිත්‍යයේ පැතිකඩක් මුල්වරට මෙරටට හඳුන්වා දීම සිද්ධ වුණේ ‘ලවන්දා’ හරහායි. මෙය අපගේ ශ්‍රාවකයන්ට වගේම නිර්මාණකරුවන්ට ආගන්තුක වූවක්. ඒ නිසා මේ කටයුත්තට දායක වූ අපගේ ප්‍රවීණ සංගීතඥයන් පවා රුසියානු ගීත සාහිත්‍යයේ නාද මාලා සංගීත වාදන පිළිබද හැදෑරීමක් කරමින් රුසියානු ගීතයේ නියම හැඩතල ලබා දෙන්නට දැක් වූ සහය මට වචනයෙන් විස්තර කරන්නට බැරි තරම්. ‘ලවන්දා’ ගීත එකතුව පර්යේෂණ මට්ටමෙන් කළ වැඩක් වුණත් අද වන විට ඉතාම හොඳ ප්‍රතිචාර ලැබෙමින් පවතිනවා. විද්්‍යුත් නාළිකාවල මෙහි ගීත දැන් නිතර නිතර ප්‍රචාරය වෙනවා. සමහර නාළිකාවල ජනප්‍රිය ගීත දර්ශකවලටත් ‘ලවන්දා’ ගීත ඇතුළත් වෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>28</day>
    </date>
    <link>http://www.dinamina.lk/2010/04/28/_art.asp?fn=f1004283</link>
    <topic>සමාජවාදයේ උතුරුකුරුව වාසු</topic>
    <author>සුමින්ද කිත්සිරි ගුණරත්න ඇහැලියගොඩ</author>
    <content>යම් විශිෂ්ටයෙකු හඳුනාගත හැකි සරල විධික්‍රමයක් නම් ඔහුගේ නම කෙතරම් කෙටි යෙදුමක් වී ඇත්දැයි සොයා බැලීම ය. ඩී. එස්, ඇන්. ඇම්, ජේ. ආර්. වි. ජ. මු, මහින්ද, දිනේෂ්, දි. මු, ලෙස්ටර්, ජෝ, ෆ්‍රෙඩී , විජය, ජේ. බී. ජී. බී., මේ ආදී ක්‍ෂේත්‍ර ගණනාවකින් තව උදාහරණ සපයා ගත හැකිය. මේ අතරින් ‘වාසු’ කී සැණින් අපට සිහිපත් වන්නා වූ දේශපාලන චරිතය සුවිශේෂි ය. පසු ගියදා ටී. එන්. එල්. රූපවාහිනියේ ජනහඬ වැඩ සටහනකට වාසු පැමිණ තිබීමත් එහිදී ඔහු පළ කළ අදහස් සහ ඔහු පිළිබඳ මේ ලියුම්කරුගේ මතකයන් මේ ලිපිය මඟින් ඉදිරිපත් කෙරේ.ජනහඬ වැඩසටහනේ ප්‍රශ්න විචාරකගේ සිට (රංගන) ඊට සහභාගි වූ දයාසිරි, විජිත හේරත් සහ හෙළ උරුමයේ සඟරුවනට ද වාසු පරිණත දේශපාලන වාග් විලාසය යනු කුමක්දැයි පෙන්වා දුන්නේ ය. වාසු කතා කරන්නේ ඔහුටම ආවේනික ව්‍යංජන ශක්තියෙන් පොහොසත් දේශපාලන භාෂාවකිනි. එය වඩාත් ලංවන්නේ දේශපාලනයට වඩා කවියට යි. තතනමින් ආයාසයෙන්, වාත්තුකරමින් ඇස් ලොකු කරමින් අදහස් කළ කරන්නට කොළ ගොඩවල් පහුරු ගෑ දේශපාලන ආධුනිකයනට වාසු හැදෑරීම තරම් ඔසුවක් තවත් නැත.වාසුදේව, නන්ද එල්ලාවල, මහින්ද රාජපක්‍ෂ ත්‍රීමූර්තිය රුවන්පුරයේ දේශපාලන අත්දැකීම් ඇති අයට අමතක වන්නා වූ චරිත නොවේ. මේ අතරින් අද දිරිමත්ව ඇත්තේ වාසු සහ මහින්දය. මහින්ද රටේ ජනාධිපති ය. වාසු ජානාධිපති ලඟින් ම සිටින ඔහු සමඟ සංවාදී ද විසංවාදීද වන ඔහු ගේ සමීපතම දේශපාලන සගයා ය. වාසුගේ මෙවර ජයග්‍රහණය ගැන වඩාත්ම සතුටු වන්න අතර මහින්ද ජනාධිපතිතුමා ඉහළින්ම ඇත.හැත්තෑව දශකයේ දේශපාලන ලෝකයට ප්‍රවිෂ්ට ව පාර්ලිමේන්තුවට තේරි පත්වන වාසු එවකට කිරිඇල්ල ආසනය වෙනුවෙන් මන්ත්‍රීධූරයකට තරඟ කර ජයග්‍රහණය කළේ ඔහු සතු වූ සුවිශද දේශපාලන කුසලතාවය පළ කරමිනි. එදා මෙදා තුර කිරිඇල්ල අසුනත් වාසුත් අතර වූයේ අවියෝජනීය බැඳීමකි. ඔහු මැති, ඇමැතිකම් නැති දු ද ඇති දුද එකම සමාජ බදුමයකින් ජන හදවත බැඳතබා ගත්තේ අපූරු මිනිස්කමක් පෙන්වමිනි. 1977 මහ මැතිවරණයේ දීත් 1983 ලාම්පු කළගෙඩි සෙල්ලමේදීත් වාසු තම සටන අතනොහැර කරගෙන ගියේ ය. එදා ඔහුට රැස්වීමක් තබන්නට තම ඉඩම ලබාදුන් කෙනෙකුට සිදුවූ අකරතැබ්බයක් මට මෙහිදී සිහිපත් වේ. වාසු මේ වැඩිහිටි පුද්ගලයාට සැලකුවේ “තාත්තා” යන ආමන්ත්‍රණ පදයෙනි.පැමිණි වහාම මේ මහලු පුද්ගලයාට ද වාසු වේදිකාවට ආරධනා කළේ ව්‍යාජ කපටි කමකට නොව අවංක මානවීය ගුණාංගයක් විෂද කරමිනි. මේ වයස්ගත පුද්ගලයාගේ ඉඩම (පාර පළල් කිරීම යන හේතුව යොදා ගෙන) විශාල පෙදෙසක් ඩොසර් කිරීමට ජයග්‍රාහී එක්සත් ජාතික පක්‍ෂ රජයේ දේශපාලන හෙංචයියන් ක්‍රියා කළ ආකාරය මට තවමත් සිහිපත් වේ. කෙසේ වෙතත් ඉඩමක් නැති මිනිසුන් ට වාසු ඉඩම් ලබා දුන්නේ පළමුව පදිංචි කොට දෙවනුව ඔප්පුව ප්‍රදානය කිරීමෙනි. ප්‍රදේශයේ දුප්පතුන්ගේ නඩු දහස් ගණනකට ඔහු නොමිලේ පෙනී සිට ඇත. හොරුන් තක්කඩින්, මිනීමරුවන්, කුල පීඩිතයන් සමඟ මතු කොට එවකට අප වැනි කුඩා දරුවන්ටද ‘වාසු’ මහා මානවීය රැඩිකල් රූපකායකි.ඔහු දේශපාලන සම්මතයේ අසම්මතවාදියෙකි. ගතානුගතික චින්තනයේ දී විප්ලවීය අදහස් පළකරන්නෙකි. අද කවුරුත් පිළිගන්නේ මෙරට සිටින ආකර්ශනීයම දේශපාලන වේදිකා කථිකයා විමල් වීරවංශ බවයි. එහෙත් වාසුදේවගේ කතාවක තරම් න්‍යායික බවක් හා ව්‍යක්ත බවක්, විනිවිද බවක් ඔහුගේ කතාවල තිබේද? විමල් උපහාසය, උත්ප්‍රාසය තම ප්‍රබලතම අවිය ලෙස ජනතා ආකර්ශනය දිනා ගැනීමට භාවිත කරද්දී ඔහු අතින් ගිලිහෙන දේශපාලන ගාම්භීරාර්ථයන් බහුල ය.වාසු එක් අතකින් තම න්‍යායික ආස්ථානයද අනෙක් පසින් රැස්ව සිටින ජන සමූහයේ සාමුහික විඥානයද යන ද්වන්ධය අතරින් තම කතාව කරගන යන්නේ මනස්කාන්ත රිද්මයකටද අනුවය. “වාසු නැති පාර්ලිමේන්තුව පාර්ලිමේන්තුවක් දැයි” වරෙක මා මිත්‍රයෙකු පැවසූ අයුරු මෙහිදි මට සිහිපත් වේ. කෙසේ හෝ වේවා වාසු නැවතත් මැති සබයට පා තබා ඇත. ඒ කොතෙක් කළකට ද යන්න දන්නේ ඔහුම පමණයි.හොරකමට හොරකම කියන “පාවාදීමට” පාවාදීම කියන නිර්භීත පුරුද්ද වාසුට ඇත. ජනතාවාදී සමාධියක් සඳහා දේශපාලන උතුරුකුරුව ලෙස වාසු භාවිත කරන්නේ නම් මහින්ද රාජපක්‍ෂ ජනාධිපතිතුමන්ට මේ රට යහපත් මාර්ගයකට අවතීර්ණයන් කළ හැකිම ය. මක්නිසා ද යත් ඔහු දේශපාලනයෙන් උපයාගෙන ඇත්තේ ද මහජනයා ම මිස අන් කිසිවක් නොවන බැවිනි. වාසු ඔබට සුභ ගමනක්!</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>28</day>
    </date>
    <link>http://www.dinamina.lk/2010/04/28/_art.asp?fn=f1004284</link>
    <topic>බොදු අනන්‍යතාවයේ සංකේතය බෞද්ධ කොඩිය</topic>
    <author>මහාචාර්ය හඟුරන්කෙත ධීරානන්ද හිමි ඉතිහාස අංශය පේරාදෙණිය විශ්වවිද්‍යාලය පේරාදෙණිය</author>
    <content>බෞද්ධාගමට හා පැවැති සාම්ප්‍රදායිකත්වයට එරෙහි ව දියත් වූ ක්‍රියා මාර්ගත් සමඟ දේශීයත්වයට හා දේශීය චින්තනයේ පැවැත්මට එල්ල වූ සීමාවන් හා බාධාවන් යටත්විජිතකරණයේ එක් ඵලයක් ලෙසින් ඉතිහාසය තුළ අනාවරණය වේ. වර්ෂ 1796 ඉංග්‍රීසින්ගේ ආගමනයත් 1815 වන විට උඩරට ඇතුළු අනෙකුත් සියලු ප්‍රදේශ සිය අධිරාජ්‍යවාදී හස්තයට නතුකර ගැනීමට හැකිවිය. සිය විජිතවාදී සංකල්පය හා ධනේශ්වර ආර්ථික ප්‍රතිපත්තිය හරහා මුළු ශ්‍රී ලංකාව ම නතුකර ගැනීමට ඉංග්‍රීසීනට හැකිවීම ශ්‍රී ලංකාව තුළ ඔවුන් ලත් විශාල ජයග්‍රහණයක් විය.මෙතෙක් පෘතුගීසි හා ලන්දේසි වැනි අපරදිග පාලකයනට ලක්දිව මුහුදු බඩ පළාත් සිය පාලනයට නතු කර ගත හැකි වූව ද දේශීය පාලකයන් වෙතින් එල්ල වූ ආක්‍රමණ හා බලපෑම් හමුවේ සිය අනන්‍යතාව දේශය තුළ ස්ථාපිත කිරීමට ඔවුනට තිබූ අවකාශය සීමා සහිත විය. එහෙත් උඩරට ඇතුළු සියලු ප්‍රදේශයන්හි බලය ඉංග්‍රීසිනට නතුකර ගැනීමට හැකිවීම එක් අතකින් ඔවුන්ගේ ජයග්‍රහණයනට හේතු වූවක් මෙන් ම දේශීයන් වෙතින් වසර දහස් ගණනක් රැකගත් සිය අනන්‍යතාවය ගිලිහීයාමට මෙන් ම විදේශීය ජාතියක් හමුවේ පරාධීනත්වය භාර ගැනීමට ද හේතුකාරකයක් විය.නැවත සිය අනන්‍යතාවය රැක ගැනීම අරභයා වර්ෂ 1818 හා 1848 දී දේශීයයන් කැරළි මාර්ග ඔස්සේ ද දේශීයත්වය සුරැකීමට ප්‍රයත්නය දැරුව ද ඒ සියල්ල ඉංග්‍රීසීන්ගේ බයිනෙත්තුව අබියස කඩා වැටුණි. ඉංග්‍රීසින්ගේ ආගමික හා ආර්ථික ප්‍රතිපත්තීන් හමුවේ අසරණව ගිය දේශීය ජන ජීවිතය දෙස සානුකම්පිතව බලන භික්ෂුව 1840 – 1850 අතර දශකවල සක්‍රිය ලෙසින් ඉදිරියට ඒමක් සනිටුහන් කරයි.මෙලෙසින් ශ්‍රී ලාංකේය භික්ෂුව සමාජයේ ඉදිරියට ඒම වඩාත් සනිටුහන් වනුයේ නැවත පිරිවෙන් අධ්‍යාපනය ආරම්භ කිරීමත් සමඟය. පිරිවෙන් ආරම්භ කිරීමත් සමඟ දේශීය ආගමික චින්තනයට ඉඩක් ලැබුණු අතරම දේශීය සංස්කෘතිය ඉදිරියට ගෙනයාමට පමණක් නොව ආධිරාජ්‍යවාදීන් විසින් යටපත් කිරීමට උත්සාහ ගෙන තිබූ දේශීය සංස්කෘති හා අධ්‍යාපනය නැවත නඟාලීමටත් ජනතාව ඊට බද්ධකොට ගෙන දේශීයත්වය පිළිබඳව යථාර්ථය ඔවුනට පැහැදිලි කරදීමට ඒමඟින් අවස්ථාව සැලසිනි.පිරිවෙන් ආයතන ආරම්භ කළා පමණක් නොව බුද්ධිමය කාර්භාරයක් ඔස්සේ සමාජය තුළ පැන නැඟුණු විවිධ ප්‍රකාශන හා විජාතික මතවාදවලට පිළිතුරු දීමට භික්ෂුව ප්‍රමුඛ කොටගත් දේශීය ව්‍යාපාරයට හැකිවීම පුනර්ජීවන ව්‍යාපාරයට ජීවශක්තියක් ඇති කිරීමට හේතුවක් විය.පරමවිඥානාර්ථ සංගමයලක්දිව පවත්වන ලද පානදුරාවාදය වැනි වාද ලේඛන ලෙසින් ද ප්‍රසිද්ධියට පත් කෙරිණි. දෙස් විදෙස් බුද්ධිමතුනට සිය දෙනෙත් ඇර බෞද්ධයන් දෙස බැලීමට අවස්ථාවක් ද මෙමඟින් උදාවීම වැදගත් ය. පානදුරාවාදය කියවා ලක්දිව පිළිබඳත් බෞද්ධ තර්ක විතර්කවල ඇති තාර්කික බවට පැහැදී මිගෙට්ටුවත්තේ ගුණානන්ද හිමි ඇතුළු පිරිස සමඟ ලිපි මඟින් පළමුවෙන් සබඳතා පවත්වා ගැනීමට අමෙරිකාවේ හෙන්රි ස්ටිල් ඕල්කොට් තුමා ඇතුළු පිරිස කටයුතු කළහ.ඒ අනුව ශ්‍රී ලංකාවේ ද පරමවිඥානාර්ථ සංගමයක් ආරම්භ කිරීමට කටයුතු කළ අතර එහි මුල් සාමාජිකයන් බවට මිගෙට්ටුවත්තේ ගුණානන්ද හිමි, හික්කඩුවේ ශ්‍රී සුමංගල නාහිමි, ජෝන් රොබට් ද සිල්වා, තෝමල් ද සිල්වා, අමරසූරිය යන අය ප්‍රභූ පිරිසක් එක් වූ අතර 1880 දී හික්කඩුවේ ශ්‍රී සුමංගල නාහිමියන් එහි උප සභාපති ධූරයට ද පත්විය. ශ්‍රී ලංකාව පිළිබඳ සුබවාදී අදහස් දැරු හෙන්රි ස්ටිල් ඕල්කොට් තුමා හා හෙලෙනා බ්ලැවැට්ස්කි මැතිනිය ද 1880 දී ශ්‍රී ලංකාවට පැමිණියහ. ඔහුන් දෙදෙන ගාල්ලේ විජයානන්ද පිරිවෙනේ දී පන්සිල් සමාදන්ව බෞද්ධාගම වැළඳ ගැනීම පානදුරා වාදයෙන් පසු ඉස්මතුවෙමින් පැවැති දේශීය බෞද්ධ ප්‍රබෝධය තවදුරටත් ජාතික හා ජාත්‍යන්තරිකව ඉස්මතුවීමකට මඟ එළිකිරීමක් විය.බෞද්ධයන් සමාජයෙන් කොන්කර තිබීම හා සමාජයේ වරප්‍රසාද අහිමිවීමට බලපෑ ප්‍රශ්න කවරේ ද යන්න පිළිබඳව ද සිය අවධානය යොමු කරමින් ඊට නිසි පිළිතුරු ලබා ගනු වස් පරමවිඥානාර්ථ සංගමය ඇති කොට ශක්තිමත් කිරීමට පියවර රැසක් ගනු ලැබීය. මෙහි ප්‍රතිඵලයක් ලෙසින් ‘සරසවි සඳරැස’ පුවත් පත ආරම්භ කිරීමටත් The Buddhist  නම් ඉංග්‍රීසි පුවත් පතක් ආරම්භ කිරීමටත් කටයුතු යොදන අතර බෞද්ධයන් සඳහා වෙන් වූ ඉංග්‍රීසි පාඨශාලා ආරම්භ කිරීමටත් ඔවුන්ගේ ආගමික පරිසරයට ගැලපෙන අධ්‍යාපන ක්‍රමයකට පදනම සකස් කිරීමටත් පළමුවෙන් ඔවුන් විසින් ක්‍රියා කරනු ලැබීය.එතෙක් පැවැති සමාජ හා සංස්කෘති ප්‍රශ්නයනට පිළිතුරක් එමඟින් ලබාගත හැකිවන අතර බෞද්ධයන් අතර ශක්තිමත් ව්‍යාපාරයක් ගොඩනැඟිය හැකි යැයි ද ඔවුහු කල්පනා කරමින් ඊට අදාලව කටයුතු කළහ. එහි එක් පියවරක් ලෙසින් ඕල්කොට් තුමා විසින් බෞද්ධ අධ්‍යාපනික අරමුදල පිහිටුවන ලද අතර කෙටි කලක් ඊට බෞද්ධයන්ගෙන් විශාල ලෙසින් ආධාර ලැබුණි.ඒ අනුව බෞද්ධයන් සඳහා වෙන්වූ පාඨශාලාවන් ලංකාවේ ප්‍රධාන නගරවල ආරම්භ කළ අතර ඒ සඳහා විදේශයන්ගේ සිට මෙහි පැමිණි ජේ. බොල්ස් ඩැලි, සී. ඩබ්ලිව්. ලීඩ් බීටර්, එෆ්. එල්. වුඩ්වර්ඩ්, ප්‍රින්ටර් කුන්ස් ඩබ්. යූ. මුවර්, මියුසියස් හිඟින්ස්, ඒ. ඊ. ප්‍රෙස්ටන් වැනි පුද්ගලයන්ගේ සහාය ද නොමඳව ඕල්කොට් තුමාට ලැබුණි. ලීඩ් බීටර් විසින් කොළඹ ආනන්ද විද්‍යාලය ආරම්භ කිරීමට මූලිකත්වය දුන් අතර ගාල්ලේ මහින්ද විද්‍යාලය හා මහනුවර ධර්මරාජ විද්‍යාලය ද ආරම්භ කිරිමට ඔහු පුරෝගාමී විය. මේ අනුව 1892 පමණ වන විට පරමවිඥානාර්ථ සංගමය හා එහි සමාජික පිරිසගේ ක්‍රියාකාරිත්වයෙන් පිරිමි පාසල් 25ක් ද ගැහැණු පාසල් 11 ක් ද පිහිටුවා තිබුණි. 1899 වන විට බෞද්ධ පාසල් සංඛ්‍යාව 134 දක්වා ඉහළ ගොස් තිබුණු අතර 1914 වන එහි සංඛ්‍යාතය 236 දක්වා වැඩි විය.බෞද්ධ කොඩිය නිර්මාණයඅධ්‍යාපනයට පමණක් සීමා නොවී පරමවිඥානාර්ථවාදීන් බෞද්ධයන්ගේ අයිතිය හා අනන්‍යතාවය වෙනුවෙන් ද තවත් කාර්යයන් රැසක් ඉටු කොට ඇත. 1883 දී බෞද්ධ පෙරහැරකට පහරදීමේ දී ඕල්කොට් තුමා සක්‍රීය ලෙසින් ඊට මැදිහත්විය. ඒ අනුව අනාගතයේ දී මෙවන් සිද්ධින් වළක්වා ගැනීම පිණිස ‘බෞද්ධ ආරක්ෂක කමිටු’ ආරම්භ කිරිමට ද ඔහු විසින් ක්‍රියා කොට ඇත. එම ආරක්ෂිත කමිටුව සඳහා හික්කඩුවේ ශ්‍රී සුමංගල නාහිමි, මිගෙට්ටුවත්තේ ගුණානන්ද නාහිමි, හෙන්රි ස්ටිල් ඕල්කොට්, දොන් ඩේවිඩ් හේවාවිතාරණ, ඒ. ඒ. ගුණවර්ධන, විලියම් ද ආබෲ. සී. පූජිත ගුණවර්ධන, චාල්ස් ඒ ද සිල්වා, ඇන්. ඇම්. ප්‍රනාන්දු, සීටර් ද ආබෲ, එන්. විලියම් ද ප්‍රනාන්දු ආදින් ඇතුළත් විය.එමෙන් ම වෙසක් දිනය පළමුවෙන් නිවාඩු දිනයක් බවට පත් කළ යුතුය යන යෝජනාව ද ඇතුළත් තවත් යෝජනා සයක් ඕල්කොට් තුමා විසින් යටත් විජිතභාර ලේකම් ඩර්බී සාමීවරයා වෙත ඉදිරිපත් කිරීමේ ප්‍රතිඵලයක් ලෙසින් ලන්දෙසීන් විසින් 1770 නොවැම්බර් මස දී අහෝසි කොට තිබූ වෙසක් දින නිවාඩුව නැවත ලබාදීමට 1885 මාර්තු මස ගැසට් නිවේදනයක් නිකුත් කිරීමෙන් එකඟත්වය පළ කිරීම බෞද්ධයන් දිනාගත් සිය අයිතිවාසිකමක් විය. ඒ අනුව එම වර්ෂයේ අප්‍රේල් මස 28 වැනි දිනට යෙදී තිබූ වෙසක් දිනය මහත් උත්සව ශ්‍රීයෙන් සැමරීමට බෞද්ධ ප්‍රජාව පෙළ ගැසිනි.එහෙත් බෞද්ධ අනන්‍යතාවය ප්‍රකාශ කිරීම්වස් සුදුසු පොදු සංකේතයක් නොමැතිවීම බලවත් අඩුපාඩුවක් විය. ඒ අනුව බෞද්ධ ආරක්ෂක කමිටුව මඟින් 1885 මාර්තු මස 25 වැනි දින පවත්වන ලද බෞද්ධ ආරක්ෂක කමිටුවේ දී බෞද්ධ කොඩියක් නිර්මාණය කිරීම සඳහා බුදුරැස් වර්ණ යොදා ගැනීම සුදුසුයි තීරණය කළ අතර ම එම නිර්මාණයේ වගකීම ද සිය කමිටුව මඟින් ම භාරගන්නා ලදී.ඒ අනුව කේතුමාලාකාර බුදුරදුන්ගේ නීල (නිල්) පීත (කහ) ලෝහිත (රතු) ඕදාත (සුදු) මාංජෙෂ්ඨ (තැඹිලි පාට) ප්‍රභාෂ්වර (සියලු පාට සංකලය) යන වර්ෂයන් තීරු ආකාරයට යොදා ගෙන පළමු කොඩියේ ආකෘතිය නිර්මාණය කළ අතර එම කොඩිය පළමුවෙන් බෞද්ධයන් හමුවට ගෙන එනු ලැබුවේ පරමවිඥාණාර්ථ සංගමය මඟින් 1885 අප්‍රේල් මස 17 වැනි දින ප්‍රකාශයට පත් කළ ‘සරසවි සඳරැස’ පුවත්පතිනි.යෝජිත වැඩපිළිවෙලට අනුව මෙහි පළමු කොඩිය එසවීම කොළඹට තදාසන්න විහාරස්ථාන කීපයක එම වර්ෂයේ වෙසක් දිනය එළඹ තිබූ අප්‍රේල් මස 28 වැනි දින සිදු කෙරිණි. ඒ අනුව කොටහේන දීපදුත්තාරාමය, මාළිගාකන්ද පිරිවෙන, පරමවිඥානාර්ථ මූලස්ථානය හුණුපිටිය ගංගාරාමය හා කැලණිය රජමහාවිහාරය යන ස්ථානයන්හි පළමුවෙන් බෞද්ධ ධජය ඔසවන ලද අතර පසුව ලක්දිව අනෙකුත් ස්ථානවල ද එසවීමට අවස්ථාව ලබාදුනි. 1885 දීම පළමුවතාවට සෑම නිවසකම එය එල්ලා ප්‍රදර්ශනය කිරීමට ද කටයුතු යෙදීය.කොඩියේ නිර්මාපකයා කවුරුන් ද යන්න පිළිබඳ ද විවිධ මතවාද පවතින බව අමතක කල යුතු නොවේ. ඇතැම්හු හික්කඩුවේ ශ්‍රී සුමංගල හිමියන්ගේ නිර්මාණයක් ලෙසින් එළිදැක්වීමට උත්සාහ කරති. එවකට බෞද්ධ ආරක්ෂක කමිටුවේ ලේකම් ධූරය දරන ලද සී. පූජිත ගුණවර්ධනයන් විසින් බෞද්ධ කොඩියේ පළමු නිර්මාණය කරන ලදැයි 1928 ‘සුදනමිණ’ පුවත් පත ප්‍රකාශයකට පත් කෙරිනි. එමෙන් ම හෙන්රි ස්ටිල් ඕල්කොට්තුªමාගේ අදහසකට අනුව බෞද්ධ කොඩිය නිර්මාණයවීය යන අදහසක් ද පවතියි. එනමුත් බෞද්ධ කොඩිය නිර්මාණයකරන අවධියවන විට ඕල්කොට්තුමා ලක්දිවින් බැහැරව සිටි නිසා එතුමාගේ සම්බන්ධයක් මීට නොමැති බව පැහැදිලිය. එනමුත් ආරක්ෂක කමිටුව නියෝජනය කළ සැමදෙනගේ ම දායකත්වයෙන් එවකට පළමු බෞද්ධ කොඩිය නිර්මාණය වීය යන අදහස ගැනීම වඩාත් උචිතය.පළමු බෞද්ධ කොඩියට යොදන ලද දිග පළල ගැන ලක්දිවට පැමිණි ඕල්කොට් තුමාගේ ප්‍රසාදයක් නොවීය. ඒ අනුව මෙහි දිග පළල ජාතික කොඩිය විශේෂයෙන් එවකට පැවැති ඉංග්‍රීසි ධජයට සමාන ආකාරයෙන් වියයුතු යැයි යෝජනා කළ අතර එම ප්‍රමිතියට සකසන ලද බෞද්ධ කොඩිය පළමුවෙන් 1886 වෙසක් පුණු පොහෝ දින සිට භාවිතයට ගැනිණි. අද ද දක්නට ලැබෙන්නේ එලෙසින් සකසන ලද කොඩිය වේ. මෙම සමස්ත බෞද්ධයන් ම එක්කරනු ලබන සංකේතය බෞද්ධ කොඩිය යැයි වරෙක ඕල්කොට්තුමා විසින් ප්‍රකාශයට පත් කෙරිනි.1889 වර්ෂයේ දී අනගාරික ධර්මපාලතුමා ද සමඟින් ඕල්කොට්තුමා ජපානයට ගිය අවස්ථාවේ දී බෞද්ධ කොඩියේ අනුරුවක් ද රැගෙන ගොස් ජපන් අධිරාජයාට පිළිගන්වන ලද අතර පසුව ජපන් අධිරාජයා විසින් ජපන් බෞද්ධ ජනතාවගේ කොඩිය බවට ද මෙම ධජය පත්කරනු ලැබීය. 1950 දී ලක්දිව දී පවත්වන ලද ලෝක බෞද්ධ සම්මේලනයේ දී 1885 දී නිර්මාණය කරනු ලැබූ බෞද්ධ කොඩිය ලෝක බෞද්ධ ජනතාවගේ ම කොඩිය බවට පත්කිරීම ද ශ්‍රී ලංකාවට ලැබුණු මහත් අභිමානයකි. කොළඹ දී පවත්වන ලද එම මහා සම්මේලන සැසිවාරයේ දී එවකට එහි සභාපතිව සිටි ගුණපාල මලලසේකර ශූරින් විසින් ලක්දිව නිර්මාණය කළ බෞද්ධ කොඩිය ලෝක බෞද්ධ කොඩිය ලෙසින් පිළිගැනීමට කළ යෝජනාව ඒකමතිකව තීරණය කරනු ලැබූ අතර අද දක්වා ම එම අන්තර්ජාතික පිළිගැනීම එලෙසින් ම පවත්වාගෙන යනු ලැබේ.සංකල්පීය අර්ථයබුදුරදුන් බුද්ධත්වයට පත්වීමත් සමඟ ශරීරයෙන් නිකුත් ව ගිය ෂඩ් වර්ණය පදනම් කොට බෞද්ධ කොඩිය නිර්මාණය කෙරුණ බව සරල අර්ථයෙන් විග්‍රහ කළ ද එම වර්ණ හරහා බෞද්ධාගම තුළින් අර්ථ ගැන්වෙන යථාර්ථවත් ගුණාංග සමුදායකින් යුක්ත බව ද පැහැදිලිය. නීලවර්ණය තුළින් කරුණාව, විශ්ව කෙරෙහි පැතිරුණ මෛත්‍රීයත් සාමයත් අර්ථගැන් වේ. කහ වර්ණය මධ්‍යම ප්‍රතිපදාව, අන්තගාමිත්වයෙන් වැළකීම හා පිරිපුන් බව හැ¼ඟවේ. ආශිර්වාදාත්මක ප්‍රායෝගික කාර්යසාඵල්‍ය බව, ප්‍රඥාව, සදාචාරය හා උදාරත්වය රතුපාටින් එළිදක්වයි.සුදු පාටින් ධර්මයේ පාරිශුද්ධ බව කාලයට සහ අවකාශයට සීමා නොවූ අපරිමිත නිදහස ඉන් අර්ථවත් කෙරේ. තැඹිලි පාටින් ප්‍රඥාව හා බෞද්ධ දේශනයත් වර්ණ පහෙන් සමන්විත තීරුව තුළින් එකම සත්‍යත් අර්ථ ගැන්වෙන බව දැක්වේ. ශ්‍රී ලංකා ප්‍රමිති කෙටුම්පතේ ලක්දිව ස්වභාවිකව වැඩෙන මල්වර්ග කීපයකට ද බෞද්ධ කොඩියේ වර්ණය ගලපා තිබේ. නීල වර්ණය නිල්මානෙල්, පීත කිණිහිරියා මල්, ලොහිත වදමල, ඕදාත ඉද්ද හා සමන් මල් වලට ද ගැලපුම් කොට ඇත. බෞද්ධාගම අර්ථ ගැන්වීම මේ මඟින් ඉටුවන බව දැක්වීම සාධාරණය. මෙහි හැඩය ඍජූකොණාශ්‍රාකාර විය යුතු වන අතර කොඩියේ දිග පළල 2 : 3 විය යුතු බවත් දිග මැනිය යුතුවන්නේ විල්ල ඇතුළත් නොවන පරිදි බවත් ප්‍රමිති කෙටුම් පතේ දක්වා තිබේ.බෞද්ධ කොඩිය නිර්මාණය කොට එළඹෙන 2010 අප්‍රේල් විසි අටවැනි දින වර්ෂ 125 ක් සම්පූර්ණවන අතර එම වසර එකසිය විසිපහ පුරාම ශ්‍රී ලාංකේය දෙරණ මත ළෙල දෙන ජාතික ධජයට සමගාමීව ශ්‍රී ලාංකේය සංස්කෘතියේ ප්‍රෞඩත්වය ලොවට කියා පෑ අභිමානීය ධජය ලෙසින් හා සියලු ලෝවැසි බොදු දනන්ගේ මහත් ගෞරවාදරයෙන් හා භක්තියාදරයෙන් යුතු බෞද්ධ ධජය ලෙසින් ද ජාතික තලය තුළ මෙන්ම ජාත්‍යන්තරයේ ද වත්මනවන විට වැජඹෙන බව පැහැදිලි කරුණකි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>29</day>
    </date>
    <link>http://www.dinamina.lk/2010/04/29/_art.asp?fn=n1004291</link>
    <topic>අධිෂ්ඨානයෙන් ප්‍රගතියට</topic>
    <author/>
    <content>ලොව පැරැණිම සහ ශ්‍රේෂ්ඨතම ශිෂ්ටාචාරයක නිජබිම වන දකුණු ආසියාවෙන්, ලොව ශ්‍රේෂ්ඨතම ශාස්තෘවරුන්, විද්‍යාඥයන්, දේශපාලන විශාරදයන්, කවියන් සහ කලාකරුවන් බිහිවී ඇත. “කෙනෙක් අසතුටින් සිටී නම් ඔහු කන්ද හරහා උමඟක් තැනිය යුතුය” යන්න භූතානයේ ප්‍රචලිත කියමනකි. මෙයින් පැහැදිලි වන්නේ අධිෂ්ඨානය තිබේ නම් ඕනෑම ප්‍රගතියක් ළඟාකර ගත හැකි බව යැයි ශ්‍රී ලංකා ජනාධිපති මහින්ද රාජපක්‍ෂ මහතා ප්‍රකාශ කරයි.අපට අධිෂ්ඨාන ශක්තියක් තිබේ නම් කලාපයක් ලෙස අපේ පූර්ණ හැකියාවන්ගෙන් අපට නැගී සිටීමට පුළුවන. බුදුන් වහන්සේ වදාළ “තමාට පිහිට තමාමය” (අත්ථාහි අත්තනෝ නාථෝ) යනුවෙන්, කියැවෙන ශ්‍රේෂ්ඨ දර්ශනය අප කලාපයේ දෛවය ලෙස යොදා ගනිමු යනුවෙන් ශ්‍රී ලංකා රාජ්‍ය නායකයා සාක් සාමාජිකයන්ට යෝජනා කෙළේය.භූතානයේ තිම්පු නුවර පැවති 16 වැනි සාක් සමුළුව සමුගෙන යන සභාපති ලෙස සභාව ඇමතූ ශ්‍රී ලංකා ජනාධිපතිවරයා නව සභාපති පදවිය භූතාන අගමැති රිශ්මි වයි නික්ලි මහතාට පිරිනැමීය.ශ්‍රී ලංකාවත්, භූතානයත් අතර ඓතිහාසික බැඳීමක් සහ දැඩි මිත්‍රත්වයක් පවතින බැවින් භූතානයට පැමිණීමට ලැබීම තමාට ඉමහත් පී‍්‍රතියක් බව සාක් සමුළුව අමතා මහින්ද රාජපක්‍ෂ මහතා ප්‍රකාශ කෙළේය.එහිදී දශක තුනක දරුණු ත්‍රස්තවාදය නිසා මුහුණ දුන් අභියෝගය ගැන සිහිපත් කළ රාජපක්‍ෂ මහතා බෙදුම්වාදය සහ ත්‍රස්තවාදය පරාජය කර සිටින අපට දැන් තුවක්කුවේ අභියෝගයකින් තොරව විවෘත සංවාදයකින් එකඟතාවයකට එළැඹීමේ හැකියාව ඇතැයි ද කීය.ජනාධිපතිවරණයෙන් සහ පාර්ලිමේන්තු මැතිවරණයෙන් උපරිම ජනවරමක් ලබා දැන් ශ්‍රී ලංකාවත් එහි ජනතාවත්, ඉදිරි පරපුරක් සඳහා සුබ අනාගතයක් ගොඩනැගීමේ කාර්යයට සූදානමින් සිටින බව කීය.ශ්‍රී ලංකාවේ කිට්ටු අසල්වැසියන් වන ඔබ සැමගේ පූර්ණ සහායත්, දිරියත් ලැබෙන බවට ශ්‍රී ලංකා රාජ්‍ය නායකයා විශ්වාසය පළ කෙළේය.සමුළුවේ තේමාව වන “කාලගුණික විපර්යාසය” ගැන සඳහන් කළ රාජපක්‍ෂ මහතා දකුණු ආසියා කලාපයේ හිම ශිඛර සහිත නේපාලය සහ භූතානයේ සිට රන්වන් වෙරළවල් සහිත මාලදිවයින දක්වා කලාපයේ සියලු දෙනාටම එක ලෙස බලපාන ප්‍රශ්නයක් බව කීය.ලෝක ආර්ථික තත්ත්වය ගැන කරුණු දැක්වූ ජනාධිපතිවරයා මෙසේ සඳහන් කෙළේය.ප්‍රජාතන්ත්‍රවාදී පාලනයට පූර්ණ කැපවීම දැන් අප මුළු කලාපයටම පොදු පිළිවෙතකි. ඉන්දියාවේ පුළුල් වර්ධනය සමග සවිමත් වූ අප ආර්ථිකයන්ට ලෝක ආර්ථික අවපාතයන්ට සාර්ථක ලෙස මුහුණ දීමට හැකියාව ලැබුණි. ලෝක ආර්ථිකයේ හානිකර බලපෑම් තිබුණද ශ්‍රී  ලංකාවේ අපට සියයට 6 කට ආසන්න ආර්ථික වර්ධන වේගයක් පවත්වා ගත හැකි විය. පස් වසරකට පෙර ඩොලර් 1060 ක් වූ ඒක පුද්ගල ආදායම අද ඩොලර් 2050 දක්වා ඉහළ ගොස් ඇත.මම වඩාත් සතුටට පත්වන්නේ මේ සාර්ථකත්වයේ ප්‍රතිඵල ගම් මට්ටම දක්වා විහිදී යාම පිළිබඳවයි. ආර්ථික ප්‍රගතිය සංඛ්‍යාලේඛනවලට සීමා නොවිය යුතුය. එය ජනතාවට දැනෙන පරිදි ඔවුන්ගේ ජීවිතයට වඩා පහසු ධනවත් සහ තෘප්තිමත් එකක් බවට පත් විය යුතුය. මාර්ග සංවර්ධනය, වාරිමාර්ග ක්‍රම ඇතිකිරීම, විදුලි බලය සැපයීම, පානීය ජලය ලබාදීම, අධ්‍යාපන සඳහා පහසුකම් ලබාදීම හා සෞඛ්‍ය සේවා නංවාලීම යනාදී වශයෙන් ජනතාව සියලුම ක්ෂේත්‍රයන්ගෙන් වඩාත් තෘප්තිමත් ප්‍රගතියක් ලබා සිටී. ත්‍රස්තවාදයට එරෙහිව පුළුල් ආරක්‍ෂක මෙහෙයුම් යෙදවූ කාලයේ පවා අප සංවර්ධනයට තිබූ අවධානය අඩු කෙළේ නැත.ආර්ථික ප්‍රගතිය උදෙසා ගම්වලින් නගරයට විශාල ජන සංක්‍රමණයක අවශ්‍යතාවක් නොමැති බවට වූ විශ්වාසය මත අප ක්‍රියාත්මක කළ ප්‍රතිපත්තිය සාර්ථක වී ඇත. මගේ රජය නිවාස, ජලය හා සනීපාරක්‍ෂක පහසුකම් ආදී ප්‍රශ්න තීව්‍ර වන නාගරික සංක්‍රමණය මත පදනම් වූ පිළිවෙත් වෙනුවට ග්‍රාමීය ජනතාවට සම්පත් ලබාදීමේ පිළිවෙතක් අනුගමනය කරයි. මගේ රජයට ග්‍රාමීය ජනතාවගෙන් විශාල වැඩි ඡන්ද සංඛ්‍යාවක් ලැබීමට හේතුව ද මෙයයි.දේශපාලන ප්‍රතිසංශෝධනයන් ගෙන ඒමට මගේ රජය කැපවී ක්‍රියා කරන අතර ආර්ථික තෘප්තිය හා දේශපාලන නව නිමැවුම් අතර සමීප සබඳතාවක් තිබෙන බව මගේ විශ්වාසයයි. දරිද්‍රතාව සහ නොදියුණු බවින් යුතු වාතාවරණයකට වඩා සමෘද්ධිය සහ තෘප්තිය සහිත පරිසරයක දේශපාලන ප්‍රතිසංශෝධන හොඳින් කළ හැකි වේ. දේශපාලන ප්‍රතිසංශෝධනයකට පෙර අර්බුද පැවැති ප්‍රදේශවල ජනතාව පුනරුත්ථාපනය කිරීම, ඔවුන්ට ජීවන මාර්ග ලබාදීම හා එම ප්‍රදේශවලට ප්‍රමාණවත් යටිතල පහසුකම් ලබාදීම සඳහා මගේ රජය ප්‍රමුඛත්වය ලබා දෙයි.සිය කතාවේදී ජනාධිපතිතුමා මෙසේ ද කියා සිටියේය.අප ප්‍රගතියක් ලබා ඇති බව සත්‍යයක් බවත්, දකුණු ආසියාව ඇතැම් අවස්ථාවල සිය සාමූහික ශක්තිය තක්සේරු කරන්නේ අඩුවෙනි. අපගේ තාක්ෂණික හැකියාවන් අපගේ සම්පත් තුළින් සංවර්ධන අභියෝගයන්ට මුහුණ දීමටත් සමාජ හා ආරක්‍ෂණ අවස්ථා ස්ථාපිත කිරීමටත් හැකියාව තිබෙන බව සමහර විට අප සිතන්නේ නැත. ඒ වෙනුවට අප කරන්නේ කලාපයෙන් පිට බලවේගයන් කෙරෙහි ප්‍රමුඛත්වයක් දැක්වීමය. අප කළ යුත්තේ කලාපය තුළින් සංවර්ධන හා සබඳතා තර කර ගැනීමය.අප සාර්ක් සංවිධානයේ සභාපතිත්වය දැරූ පසුගිය මාස 18 ක කාලය තුළ වැදගත් ක්ෂේත්‍ර ගණනාවක කලාපීය සහයෝගීතාවය නංවාලීම සඳහා පියවර ගත්තෙමු. බලශක්ති, උසස් අධ්‍යාපන ළමයින්, ප්‍රවාහන, විද්‍යා හා තාක්ෂණය හා පාර්ලිමේන්තු කටයුතු පිළිබඳ ඇමැති රැස්වීම් හයක් අප රටේ පවත්වන ලදී. අධිෂ්ඨානය තිබේ නම් සාර්ථක ක්‍රියාකාරී ප්‍රගතියක් ලද හැකි බව මේ කාලය තුළදී අත්දැකීම්වලින් අප වටහා ගත්තෙමු. උදාහරණයක් වශයෙන් 2009 පෙබරවාරි යෙදුනු සාර්ක් විදේශ ඇමැතිවරු ගෝලීය ආර්ථික අවපාතය සම්බන්ධව කලාපීය ඒකාබද්ධ සැසිවාරයක් ගැන එකඟ වී ඒකාබද්ධ නිවේදනයක් කළහ.ශ්‍රී ලංකාව මුල් වී ගත් එම පියවර කලාපීය සංවිධානයක ප්‍රථම පියවරකි. එහෙත් එවැනි ප්‍රශංසාත්මක ප්‍රයත්නයන් ගෝලීය වශයෙන් තබා කලාපීය වශයෙන් ද මුලින්ම ක්‍රියාත්මක නොවීමේ අවස්ථා තිබේ. ක්‍රියාත්මක කිරීම සඳහා අවශ්‍ය රාජ්‍ය මට්ටමේ පියවර ප්‍රමාදයට හේතුවකි.අප සාමුහික වශයෙන් සංවිධානය දෙස හැරී බැලිය යුතුය. එහි කටයුතු විග්‍රහ කර ප්‍රායෝගික හා නව ජීවයකින් යුක්ත ලෙස එය වඩා ක්‍රියාකාරී කළ යුතුය. සාර්ක් සංවිධානයේ උපරිම ප්‍රතිඵල සඳහා නව ආයතන හා ක්‍රමවේදයන් අවශ්‍ය නම් ඒවා ස්ථාපිත කිරීමට අප නොපසුබට විය යුතුය. බලශක්ති කෘෂිකර්ම ග්‍රාමීය සංවර්ධනය, ආහාර සුරක්‍ෂිත බව දරිද්‍රතාව තුරන් කිරීම විද්‍යාව හා තාක්ෂණය ප්‍රවාහන කටයුතු කාන්තා හා ළමා කටයුතු යන ක්ෂේත්‍රයන්ගේ සහයෝගිතාවය අතිශයින් ශක්තිමත් කිරීමේ මාර්ග සෙවිය යුතුව ඇත.කලාපයෙන් පිටත කටයුතුවලදී ගෝලීය කරුණු ගැන සාමූහික පිළිවෙත් ගොඩනඟා ගැනීම අත්‍යාවශ්‍යය. ජාත්‍යන්තර හා බහුපාක්ෂික සංවිධානවලදී අප කලාපයේ පොදු යහපත උදෙසා එක් හඬකින් කථා කළ යුතුය. අප අපට වඩා හොඳ යැයි සිතන තීරණ ගැනීමට ඇති ස්වෛරී අයිතිය රැකගත යුතුය. පිටතින් බිහිවන විසඳුම් අපට ගැලපේ දැයි තදින් සොයා බැලිය යුතුය.අප කලාපය තුළින් බිහිවන අපගේම ආවේනික ක්‍රමවේද සෙවිය යුතුය. ජාත්‍යන්තර වේදිකාවලදී විශේෂයෙන් එක්සත් ජාතීන් හිදී අප කලාපයේ පොදු ප්‍රශ්න ගැන එක හඬින් කතා කිරීමේ ක්‍රමවේදයක් ස්ථාපිත කර ගත යුතුව ඇත.අප ජනතාවගේ අපේක්‍ෂාවන් මුදුන්පත් ගැන්වෙන පරිදි කලාපීය සහයෝගීතාවය කාර්යක්‍ෂම ලෙස ක්‍රියාවට නැගීම සඳහා වූ ක්‍රියාමාර්ගයේ ඇති බාධක හා හිඩැස් ඉවත් කිරීමට ප්‍රායෝගික තීරණ ගැනීම අවශ්‍යය. සාර්ක් ප්‍රගතිය උදෙසා එසේ කාර්යක්‍ෂමතාවය තරකිරීමට නම් දැන් කලාපයටම පැතිරී ඇති දකුණු ආසියානු කලාපීය පාර්ලිමේන්තු තුළින් ප්‍රජාතන්ත්‍රවාදී වශයෙන් සාමුහික තීරණ ක්ෂණිකව ගැනීමට ක්‍රියා කළ යුතුය.නුදුරු අනාගතයේදී සාර්ක් කලාපීය පාර්ලිමේන්තු සැසිවාර පැවැත්විය හැකි වෙතැයි මම විශ්වාස කරමි. එමඟින් ජනතා නියෝජිතයින්ගේ සහයෝගය සහ කැපවීම කලාපීය මට්ටමට ගෙන ආ හැකිය. එය සාර්ක් සංවිධානය කලාපය පුරා ජනපි‍්‍රය කිරීමටත්, ජනතාවට කෙලින්ම සම්බන්ධ සංවිධානයක් බවට පත්කිරීමටත් හේතු වේ.මා කලින් යෝජනා කළ සාර්ක් කලාපීය පොදු මුදලක් හඳුන්වා දීම ගැන ඔබේ අවධානය යළි යොමුකිරීමට මම කැමැත්තෙමි. කලාපීය ප්‍රාග්ධනය භාණ්ඩ හා සේවාවන් කලාපය පුරා ශීඝ්‍රයෙන් හුවමාරු කිරීමට එය උපකාරී වෙයි. එය කලාපීය සාමාජිකයින් අතර වෙළෙඳ හා වානිජ කටයුතු සඳහා විශාල දිරියකි.මෙවර සමුළුවේදී වෙළෙඳ හා සේවා ගිවිසුම සහ පරිසර සහයෝගිතා ප්‍රඥප්තිය යන කලාපීය ගිවිසුම් දෙක අප කලාපීය ජනතාවට සෘජුව බලපාන වැදගත් ක්ෂේත්‍රයන් තුනකට අදාළය. ශ්‍රී  ලංකාව මේ ගිවිසුම් තුන ශීඝ්‍රයෙන් ක්‍රියාත්මක කිරීමට අනුමැතිය පළකිරීමට සූදානම්ය.සාර්ක් ජාතීන් අතර කලාපීය සම්බන්ධතාවයේ දශකය ලෙස නම්ව ඇති මේ දස වසර තුළ අප රටවල් සහ ජනතාව අතර ගමනාගමනය සෘජු සබඳතා තර කර ගැනීමට අවශ්‍ය සෑම පියවරක් ම ගත යුතුය. ඒ අතරතුර ත්‍රස්තවාදයට එරෙහි සාර්ක් සම්මුතියේ වගන්ති මුළුමනින්ම ක්‍රියාත්මක කිරීමට අවශ්‍ය ප්‍රායෝගික පියවර සොයා බැලිය යුතුය. කලාපීය සංවිධානයක් ලෙස සාර්ක් සංවිධානයට තනිව ප්‍රගතියක් ලැබිය නොහැක. එබැවින් අපි හඳුනා ගත් නිරීක්‍ෂක රටවල් සහ ජාත්‍යන්තර සංවිධාන සමග ප්‍රායෝගික සහයෝගීතාව තර කර ගැනීමට කටයුතු කළ යුතුය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>29</day>
    </date>
    <link>http://www.dinamina.lk/2010/04/29/_art.asp?fn=n1004292</link>
    <topic>අපරාධ මඬින මෙහෙයුමටපොලීසිය සූදානම්!</topic>
    <author>විජයානි එදිරිසිංහ</author>
    <content>කොටි ත්‍රස්තවාදයත් සමග හටගත් දැවැන්ත අපරාධ ජාලය සම්පූර්ණයෙන්ම විනාශ කර දැමීමේ මෙහෙයුම ක්‍රියාත්මක කිරීමට පොලිස්පතිවරයා දිවයිනේ සියලුම ජ්‍යෙෂ්ඨ පොලිස් නිලධාරීන් කැඳවා ක්ෂණිකව පියවර ගෙන තිබේ. පොලිස් මාධ්‍ය ප්‍රකාශක පොලිස් අධිකාරී ප්‍රශාන්ත ජයකොඩි මහතා මේ බැව් ප්‍රකාශ කෙළේය.ආරක්ෂක ලේකම් ගෝඨාභය රාජපක්ෂ මහතා අපරාධ ජාලය විනාශ කිරීමට ක්‍රියා කරන්නැයි පොලීසියට උපදෙස් දී පැය කිහිපයක් ඇතුළත පොලිස්පති මහින්ද බාලසුරිය මහතා දිවයිනේ සියලුම ජ්‍යෙෂ්ඨ පොලිස් නිලධාරීන්ට කැඳවා විශේෂ සාකච්ඡාවක් පැවැත්විය.පසුගියදා (26) කටාන පොලිස් විද්‍යාපීඨය විවෘත කිරීමට ගිය ආරක්ෂක ලේකම්වරයා කොටි ත්‍රස්තවාදයත් සමග උපන් අපරාධ ජාලය තවමත් රට පුරා පැතිරී ඇති බැවින් එම ජාලය සම්පූර්ණයෙන්ම විනාශ කර දැමීමට පියවර ගන්නැයි පොලිසියට උපදෙස් දුන්නේය.උත්සවය අවසන් වීමත් සමගම පොලිස්පති මහින්ද බාලසුරිය මහතා දිවයිනේ සියලුම පළාත් භාර පොලිස්පතිවරුන් එම උත්සවය පැවැති විද්‍යා පීඨය වෙත කැඳවනු ලැබීය.එම උත්සව අවස්ථාවට පැමිණ සිටි නියෝජ්‍ය පොලිස්පතිවරුන්ට අමතරව තවත් කිහිප දෙනෙක්ද ඒ අවස්ථාවේ එම ස්ථානයට කැඳවනු ලැබූහ.පොලිස්පතිවරයාගේ මූලිකත්වයෙන් එහිදී සාකච්ඡාව ආරම්භ කෙරුණු අතර නියෝජ්‍ය පොලිස්පතිවරුන්ගෙන් එම පළාත් වල තත්ත්වය විමසා බලා අනතුරුව ආරක්ෂක ලේකම්වරයා උපදෙස් දුන් එම අපරාධ ජාලය විනාශ කිරීමේ මෙහෙයුම සිදුකළ යුතු ආකාරය විමසා සාකච්ඡා කෙරිණි.එම අපරාධ ජාලයේ බුද්ධි තොරතුරු හෙළි කර ගැනීම සැකකරුවන් අත් අඩංගුවට ගැනීම සඳහා සිදු කළ යුතු යූක්ෂ්ම මෙහෙයුම් පිළිබඳව නියෝජ්‍ය පොලිස්පතිවරුද එම මෙහෙයුම සිදු කළ යුතු ආකාරය පිළිබඳව මෙහිදී සාකච්ඡා කෙරිණි.එම මෙහෙයුමට විශේෂ පොලිස් කණ්ඩායම් යොදා ගැනීම සම්බන්ධවද පොලිස්පතිවරයා උපදෙස් ලබා දුන්නේය.පසුගිය කාලයේ කොටි ත්‍රස්තවාදී සැකකරුවන් අත්අඩංගුවට ගෙන ෂ;ශ්ෂ දක්ෂතා පෙන්වූ පොලිස් නිලධාරීන් විශේෂයෙන් එම මෙහෙයුම්වලට සම්බන්ධ කර ගැනීමටද තීරණය කෙරුණි.ද්ශීය හා ජාත්‍යන්තර වශයෙන් සිදු වෙන අවි ආයුධ ජාවාරම විශේෂයෙන් මත්ද්‍රව්‍ය, මත්කුඩු, මෙන්ම නීති විරෝධී මත්පැන් නිපදවීම අලෙවිය කප්පම් ගැනීම ව්‍යාජ මුදල් නෝට්ටු ක්‍රෙඩිට් කාඩ් වංචා මංකොල්ල කෑම් පාතාලය ඇතුළු සියලුම අපරාධ සම්බන්ධව වැටලීම්ද මීට අමතරව රථ වාහන අපරාධ පිළිබඳවද විශේෂ අවධානය යොමුකිරීමටද පොලිස්පතිවරයා උපදෙස් ලබා දුන්නේය.පැය හතරකට අධික කාලයක් මෙම සාකච්ඡාව පැවැත්විණි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>29</day>
    </date>
    <link>http://www.dinamina.lk/2010/04/29/_art.asp?fn=n1004293</link>
    <topic>මැයි 1 වැනිදා වැටුප් සහිතනිවාඩු දිනයක් කරන්න</topic>
    <author>නුවන් කොඩිකාර</author>
    <content>මැයි දිනය වැටුප් සහිත නිවාඩු දිනයක් බවට පත් කරන්නැයි කම්කරු සබඳතා හා ඵලදායිතා සංවර්ධන ඇමැති ගාමිණී ලොකුගේ මහතා පෞද්ගලික අංශයෙන් ඉල්ලා සිටී.වැඩකරන ජනතාවට එදින නිදහසේ සිය අයිතිවාසිකම් භුක්ති විඳීමට අවස්ථාව ලබාදිය යුතු යැයි ද ඇමැතිවරයා පැවසීය.කොළඹ මහවැලි කේන්ද්‍රයේ පෙරේදා (27) පැවැති මාධ්‍ය සාකච්ඡාවේදී ඇමැතිවරයා එසේ ප්‍රකාශ කළේය. පඩිපාලක සභාවක් සමඟ සාකච්ඡා කර පෞද්ගලික අංශයේ වැටුප් ඉහළ දැමීම ඇතුළු වැඩ කරන ජනතාව වෙනුවෙන් ගන්නා තීරණ රැසක් මැයි දින රැලියේදී ප්‍රකාශ කරන බවද ඒ මහතා කීවේය.ඇතැම් ආයතන සිය ආයතනයේ සේවාවන් කොන්ත්‍රාත් ක්‍රමයට වෙනත් ආයතනවලට බාරදී ඇති බව පවසන ඇමැතිවරයා ඒ මගින් එහි යෙදී සිටින සේවකයින්ට අසාධාරණයක් සිදුවන බවද කීවේය.එවැනි ක්‍රමවේදයන් සීමා කිරීමට අවශ්‍ය පියවරයන් කඩිනමින් ගන්නා බවද ගාමිණී ලොකුගේ මහතා පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>29</day>
    </date>
    <link>http://www.dinamina.lk/2010/04/29/_art.asp?fn=n1004294</link>
    <topic>නිවැරැදිව කටයුතු කරන මාධ්‍යවේදීන්රැක ගන්න පැය 24 පුරාම කැප වෙනවා</topic>
    <author>නුවන් කොඩිකාර</author>
    <content>මාධ්‍ය ආයතනයක වගකීම විය යුත්තේ රටත්, ජනතාවත් නිවරැදි මාර්ගයට ගෙනයා හැකි වැඩ සටහන් ඉදිරිපත් කිරීම යැයි වැඩ බලන ජනමාධ්‍ය ඇමැති ආචාර්ය මර්වින් සිල්වා මහතා පැවැසීය.එසේ නොවුනහොත් මාධ්‍යයන් කෙරෙහි ජනතාව තුළ තිබෙන ප්‍රසාදය අඩුවී යන බවද ඇමැතිවරයා කීවේය. කොළඹ මහවැලි කේන්ද්‍රයේ පෙරේදා (27) පැවැති මාධ්‍ය සාකච්ඡාවේදී ඇමැතිවරයා එසේ පැවැසීය.ඇතැම් මාධ්‍ය ආයතන රජයේ අඩුපාඩු පමණක් පෙන්වන බව පවසන මර්වින් සිල්වා මහතා අඩුපාඩු මෙන්ම රජය කරන සංවර්ධනයන්ද පෙන්වන්නයි කියා සිටියේය.මාධ්‍යවේදීන්ගේ සුබසාධනය ඉහළ නැංවීමට තමා වැඩසටහන් රැසක් සැලසුම්කර ඇතැයි ද ඒ මහතා ප්‍රකාශ කෙළේය. මාධ්‍යයන් සිය ගෞරවය රැක ගනිමින් කටයුතු කිරීමට පියවර ගන්න යැයි ද හෙතම ප්‍රකාශ කෙළේය.නිවරැදිව වැඩ කරන ආයතන හා මාධ්‍යවේදීන් රැක ගැනීමට තමන් පැය 24 පුරාවට කැපවී සිටින බව ඇමැතිවරයා කීවේය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>29</day>
    </date>
    <link>http://www.dinamina.lk/2010/04/29/_art.asp?fn=n1004295</link>
    <topic>ආචාර්ය මර්වින් සිල්වාඅද වැඩ බාර ගනී</topic>
    <author/>
    <content>වැඩ බලන ජනමාධ්‍ය ඇමැති ආචාර්ය මර්වින් සිල්වා මහතා සිය ධූරයේ වැඩ බාරගැනීම අද (29) පෙරවරුවේ ජනමාධ්‍ය අමාත්‍යාංශයේදී සිදුකෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>29</day>
    </date>
    <link>http://www.dinamina.lk/2010/04/29/_art.asp?fn=n1004296</link>
    <topic>බළංගොඩ බස්-ලොරි ගැටුමෙන්4ක් මරුට 20කට තුවාල</topic>
    <author>මහින්ද කුලතුංග සහ රත්නපුර දිසා විශේෂ එස්. ඒ. එල්. නිරෝෂණ</author>
    <content>බලංගොඩ ඉඹුල්පේ පාලම අසලදී ඊයේ (28) සවස 2.00 ට පමණ ලංගම බස් රථයක් සහ ලොරියක් එකට ගැටීමෙන් සිවුදෙනෙකු මියගොස් තවත් විසිදෙනෙක් තුවාල ලැබූහ.මියගිය අය අතර කාන්තාවන් දෙදෙනකුද සිටින බව පොලිසිය සඳහන් කරයි. උඩහමුල්ල ඩිපෝවට අයත් බස් රථයක් මෙම අනතුරට ලක්ව ඇති අතර තුවාලකරුවන් බලංගොඩ සහ රත්නපුර රෝහල්වලට ඇතුළත් කර ඇතැයි පොලිසිය පවසයි.බස් රථය බදුල්ල සිට කොළඹ බලා ධාවනය වෙමින් තිබියදී අනතුරට ලක්ව තිබේ. තුවාලකරුවන් අතරින් දස දෙනෙකුගේ තත්ත්වය බරපතළ බව රෝහල් ආරංචිමාර්ග සඳහන් කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>29</day>
    </date>
    <link>http://www.dinamina.lk/2010/04/29/_art.asp?fn=n1004297</link>
    <topic>පුංචි උපාසක! පව් නෑ</topic>
    <author>ඡායාරූපය - සමන් ශ්‍රී වෙදගේ</author>
    <content>කැටවලමුල්ල සදාචාර දහම් පාසලේ සිසු සිසුවියෝ පන්සලේ හාමුදුරුවන්ට දානය බෙදන්න හරි ආසාවක් දක්වති. හාමුදුරුවන්ට ඒ තරමටම ගෞරව කරති. එහෙත් ඒ සිසු සිසුවියෝ ඊයේ අධි වෙසක් පෝයට සිල් සමාදන් වූ පුංචි උපාසකයෝ සහ උපාසිකාවෝ වූහ. ඊයේ පනස්දෙනකුම සිල් සමාදන් වූයේ කොළඹ 10 ආනන්දාරාම විහාරාධිපති ගම්මැද්දේගොඩ විමල හිමියන්ගේ ආරාධනයෙනි. නායක හාමුදුරුවන් ඔවුන්ට දන් බෙදන්නේ ඒ නිසාය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>29</day>
    </date>
    <link>http://www.dinamina.lk/2010/04/29/_art.asp?fn=n1004298</link>
    <topic>ගිගුරුම් වැසි සමඟ අකුණු අවදානමක්</topic>
    <author>සුභාෂිනී සේනානායක</author>
    <content>ඉදිරි දිනවලදී රට අභ්‍යන්තරයේ ප්‍රදේශ රැසක තැනින් තැන ගිගුරුම් සහිත වැසි ඇතිවිය හැකි බව කාලගුණ විද්‍යා දෙපාර්තමේන්තුව පවසයි. රට අභ්‍යන්තරයේ කඳුකරය ආශ්‍රිතව ඇතිවන වැසි බස්නාහිර වයඹ ප්‍රදේශවලට ද පැතිර යාමට ඉඩ ඇති අතර අපරභාගයේදී වැසි සහිත තත්ත්වය වර්ධනය විය හැකි බවද ප්‍රකාශ කරයි.ගිගුරුම් සහිත වැසි සමග ඇතිවන අකුණුවලින් ආරක්ෂාවීමට කටයුතු කරන ලෙසද කාලගුණ විද්‍යා දෙපාර්තමේන්තුව ජනතාවට අවධාරණය කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>29</day>
    </date>
    <link>http://www.dinamina.lk/2010/04/29/_art.asp?fn=n1004299</link>
    <topic>භූතාන රජතුමාසාර්ක් රාජ්‍ය නායකයන් හමුවෙයි</topic>
    <author/>
    <content>භූතාන රජතුමා සහ සාර්ක් රාජ්‍ය නායකයන් අතර විශේෂ හමුවක් භූතානයේ තිම්පු නුවර දී අද (29) පැවැත්වේ.ශ්‍රී ලංකා ජනාධිපති මහින්ද රාජපක්ෂ මහතාද මෙම හමුවට සහභාගි වීමට නියමිත අතර සතුරු බලවේගයන්ට එරෙහිව ජයග්‍රහණය සංකේතවත් කරනඹ්ඩච – ච්ඩචප නම් වු භූතාන ධජය එසවීමේ උත්සවයක්ද මේ රාජ්‍ය නායකයන්ගේ සහභාගීත්වයෙන් සිදු කෙරේ.ඊට අමතරව 16 වැනි සාර්ක් රාජ්‍ය නායක සමුළුව සංකේතවත් කරමින් සමුළුව පැවැත්වෙන ශාලා පරිශ්‍රයේ දී පැළ රෝපණයක් ද සිදුකිරීමට බලාපොරොත්තු වන අතර සාර්ක් ව්‍යාපාරික සමුළුව සංවිධානය කළ සාර්ක් කළාපීය රටවල නිර්මාණ ඇතුළත් ප්‍රදර්ශනයක් නැරැඹීමටද රාජ්‍ය නායකයෝ සහභාගි වෙති.16 වැනි සාර්ක් රාජ්‍ය නායක සමුළුව අද (29) අවසන් වන අතර මේ සඳහා සහභාගි වූ දූත පිරිස භූතාන අගමැති ජිග්මි වයි කිත්ලි මහතා විසින් සංවිධානය කරන රාත්‍රී භෝජන සංග්‍රහයකටද සහභාගි වීමට නියමිතයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>29</day>
    </date>
    <link>http://www.dinamina.lk/2010/04/29/_art.asp?fn=n10042910</link>
    <topic>රට පුරා දිස්ත්‍රික් නිවාස උපදේශන සේවා</topic>
    <author/>
    <content>රට පුරා දිස්ත්‍රික් නිවාස උපදේශන සේවාව ආරම්භ කිරීමට ජාතික නිවාස සංවර්ධන අධිකාරිය කටයුතු යොදා තිබේ.දිවයින පුරා ක්‍රියාත්මක කරන නිවාස වැඩපිළිවෙළ නිවාසලාභීන් සඳහා වඩාත් ඵලදායී අයුරින් ක්‍රියාවට නැංවීමේ අරමුණින් අධිකාරිය මෙම පියවර ගෙන තිබේ.2010 වසර ඇතුළත අදාළ වැඩසටහනට අනුව අධිකාරියේ දිස්ත්‍රික් කාර්යාලවලට අනුබද්ධිතව මෙම උපදේශන සේවා ස්ථාපිත කරනු ලැබේ.මහින්ද චින්තන ඉදිරි දැක්මට අනුව නිවාස අවශ්‍යතාව පවත්නා සෑම පවුලකටම ස්ථිර නිවෙසක් ඉදිකර ගැනීමේදී අවශ්‍ය කරන සියලු සේවාවන් එකම මධ්‍යස්ථානයකින් ලබාදීම මෙහි අරමුණ වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>29</day>
    </date>
    <link>http://www.dinamina.lk/2010/04/29/_art.asp?fn=n10042911</link>
    <topic>ළමා කුසලතාසංවර්ධන වැඩසටහනක්</topic>
    <author/>
    <content>පෙර පාසල් හා පාසල් ගුරුවරුන්ටද සිසුන්ටද සහභාගි විය හැකි විදේශීය අධ්‍යාපනික හා සංස්කෘතික වැඩසටහනක් ළමා කුසලතා සංවර්ධන වැඩසටහන මගින් ආරම්භ කර තිබේ.මැලේසියාවේ හා ඉන්දියාවේ පැවැත්වෙන මෙම වැඩසටහන් සඳහා ගුරුවරුන් 50 ක්ද වයස අවුරුදු 18 අඩු සිසුන් ද සහභාගී කර ගැනේ්. සාම්ප්‍රදායික අධ්‍යාපන රටාවෙන් බැහැරව තමා සතු කුසලතා තුළින් දූ දරුවන් සඳහා ලබා දී ඇති සේවය හා ඔවුන් සතු විවිධ බාහිර කුසලතාවයන් මේ සඳහා සහභාගී වීමට සුදුසුකම් වේ.මේ පිළිබඳ වැඩි විස්තරළමා කුසලතා සංවර්ධන වැඩසටහන අංක 70 / ජ් / 6 රොඩ්නි වීදිය කොටාපාර කොළඹ 08 යන ලිපිනයෙන් ලබා ගත හැක.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>29</day>
    </date>
    <link>http://www.dinamina.lk/2010/04/29/_art.asp?fn=n10042912</link>
    <topic>නෙදර්ලන්තයේදී අත්අඩංගුවටගත් අය අතර මුල් පෙළේ කොටියෙක්</topic>
    <author>මහින්ද අලුත්ගෙදර</author>
    <content>නෙදර්ලන්තයේදී අත්අඩංගුවට ගත් එල්. ටී. ටී. ඊ. සැකකරුවන් අතර කොටි සංවිධානයේ ප්‍රබලම සාමාජිකයෙකු සිටින බවට වාර්තා වෙයි.නෙදර්ලන්තයේදී කොටින්ට මුදල් එකතු කළ දමිළ ජාතිකයින් 7 දෙනෙකු පසුගිය (26) දා එරට පොලිසිය මගින් අත්අඩංගුවට ගෙන ඇත.මේ පිරිස නෙදර්ලන්තයේ ක්‍රියාත්මක විවිධ දෙමළ සංවිධානවල ක්‍රියාකාරීන් බව ද, දෙමළ පුනරුත්ථාපන සංවිධානය, දෙමළ සම්බන්ධීකරණ කමිටුව, දෙමළ තරුණ සංවිධානය, දෙමළ කාන්තා සංවිධානය, නෙදර්ලන්තයේ දෙමළ කලා හා සංස්කෘතික සංසදය ආදිය ඒ අතර වන බව ද තානාපති ආරංචි මාර්ග සඳහන් කරයි.මෙම ප්‍රබල සාමාජිකයා අත්අඩංගුවට ගන්නා අවස්ථාවේදී ප්‍රංශ ගමන් බලපත්‍රයකින් පෙනී සිට ඇතැයි ද සඳහන් වේ.මෙම සැකකරුවන්ගේ නිවාස හා ව්‍යාපාර පරීක්‍ෂා කිරීමේදී යූරෝ 40000 ක මුදලක් පොලිසිය මගින් සොයාගෙන ඇති අතර පරිගණක, ලිපි ද්‍රව්‍ය, ජංගම දුරකථන, ඩී. වී. ඩී. තැටි ආදී උපකරණ කීපයක් ද සොයාගෙන ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>29</day>
    </date>
    <link>http://www.dinamina.lk/2010/04/29/_art.asp?fn=n10042913</link>
    <topic>භෞතික විද්‍යා ආයතනයේනව නිලධාරි මණ්ඩලය</topic>
    <author/>
    <content>ශශ්‍රී ලංකා භෞතික විද්‍යා ආයතනයේ 30 වන වාර්ෂික මහ සමුළුව හා භෞතික විද්‍යාඥයින් විසින් සිදුකළ පර්යේෂණ පත්‍රිකා ඉදරි පත් කෙරුණු තාක්ෂණ සැසිවාරය පසුගිය 20 දා කොළඹ විශ්වවිද්‍යාලයේ භෞතික විද්‍යා අංශයේදී පැවැත්විණ. එහිදී 2010 වසර සඳහා පත්වූ නව නිලධාරි මණ්ඩලය මෙසේය.ආචාර්ය චන්දන ජයරත්න (සභාපති), මහාචාර්ය ඩී. යූ. ජේ. සොන්නාදර (හිටපු සභාපති), මහාචාර්ය එස්. ආර්. ඩී. කාලින්ගමුදලි (උපසභාපති), ආචාර්ය ඩී. ඩී. එන්. බී. දයා (උප සභාපති), ආචාර්ය වී. පී. එස්. පෙරේරා (සම ලේකම්), කථිකාචාර්ය එන්. ඩබ්ලිව්. කේ. ජයතිස්ස (සම ලේකම්), ඒ. එස්. පන්නිල (භාණ්ඩාගාරික), යූ. පී. ජයසේකර (සහකාර භාණ්ඩාගාරික), ආචාර්ය යූ. කේ. අඹේවරණ මහත්මිය (සම සංස්කාරක), ආචාර්ය එල්. එම්. ඩී. ආර්. පී. විජේසුන්දර (සම සංස්කාරක), හා කාරක සභිකයන් ලෙස ආචාර්ය ජේ. ආර්. පී. ජයකොඩි, ආචාර්ය එස්. ආර්. ඩී. රෝසා, එම්. සී. ප්‍රනාන්දු, එල්. එම්. ඒ. ගුණවර්ධන, ආචාර්ය ආර්. වී. කුරේ, ආචාර්ය සී. එල්. රණතුංග සහ නිහාල් ගුණසේකර යන මහත්ම මහත්මීන් තේරී පත්විය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>29</day>
    </date>
    <link>http://www.dinamina.lk/2010/04/29/_art.asp?fn=n10042914</link>
    <topic>සමුපකාර විශ්‍රාම වැටුප් ක්‍රමයපිළිබඳ දැනුම්වත් කිරීමක්</topic>
    <author>මානෙල් පුෂ්පකුමාරි</author>
    <content>බස්නාහිර පළාත් සමුපකාර විශ්‍රාම වැටුප් ප්‍රඥප්තිය පිළිබඳව දැනුම්වත් කිරීමේ වැඩමුළුවක් හෙට (30) පෙරවරු 10.00 සිට පස්වරු 3.30 දක්වා බත්තරමුල්ල පැලවත්ත නිවාස සැළසුම් හා ගොඩනැගිලි මධ්‍යස්ථානයේදී පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>29</day>
    </date>
    <link>http://www.dinamina.lk/2010/04/29/_art.asp?fn=n10042915</link>
    <topic>රට සංවර්ධනය කිරීමට නම්ජනපතිගේ නායකත්වය අත්‍යවශ්‍යයි</topic>
    <author/>
    <content>ජනාධිපතිවරණය, පාර්ලිමේන්තු මැතිවරණය මෙන්ම සියලු මැතිවරණවලදී ජනාධිපති මහින්ද රාජපක්ෂ මැතිතුමා ප්‍රමුඛ රජය ලැබූ අතිවිශිෂ්ට ජයග්‍රහණ තුළින් ත්‍රස්තවාදය පරාජය කර දැමීමට මෙන්ම රටේ සංවර්ධනයට ද ජනාධිපති මහින්ද රාජපක්ෂ මැතිතුමාගේ් නායකත්වය අත්‍යවශ්‍යම බව ශ්‍රී ලාංකික ජනතාව සනාථ කර ඇතැයි මාලදිවයින් ජනාධිපති මොහමඩ් නසීඩ් මහතා පවසයි.16 වන සාර්ක් සමුළුවට සහභාගීවීමට භූ®තානයේ තිම්පු නුවරට පැමිණ සිටින මාලදිවයින ජනාධිපති මොහමඩ් නසීඩ් මහතා සහ ජනාධිපති මහින්ද රාජපක්ෂ මැතිතුමා අතර පැවති ද්විපාර්ශවික සාකච්ඡාවලදී මාලදිවයින් ජනාධිපතිවරයා මේ බව පැවැසීය.ශ්‍රී ලංකාවේ වත්මන් රජය ගෙන යන ප්‍රගතිශීලී වැඩපිළිවෙළ වටහාගත් රටේ ජනතාව ඒ වෙනුවෙන් තම උපරිම සහය දක්වා ඇති බවද මෙහිදී පෙන්වා දුන් මාලදිවයින ජනාධිපතිවරයා රටට තිරසාර සාමයක් උදා කළා මෙන්ම රට සංවර්ධනය කිරීමටද ජනාධිපති මහින්ද රාජපක්ෂ මැතිතුමාට ශක්තිය ඇතැයි පැවැසීය.දෙරටටම වැදගත් කරුණු රැසක් පිළිබඳ මෙහිදී රාජ්‍ය නායකයන් දෙපළගේ අවධානය යොමු කෙරිණි.දෙරටේම ධීවර කර්මාන්තය නඟා සිටුවීම සඳහා එක්ව වැඩපිළිවෙළක් ක්‍රියාත්මක කිරීමටද මුහුදු මාර්ග ඔස්සේ දෙරට අතර ප්‍රවාහන කටයුතු ආරම්භ කිරීමට ද මෙහිදී රාජ්‍ය නායකයන් අතර අදහස් හුවමාරු කෙරිනි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>29</day>
    </date>
    <link>http://www.dinamina.lk/2010/04/29/_art.asp?fn=n10042916</link>
    <topic>යළි පදිංචි කිරීමටඉතිරිව ඇත්තේ 45,000 ක් පමණයි</topic>
    <author>මහින්ද අලුත්ගෙදර</author>
    <content>අභ්‍යන්තර වශයෙන් අවතැන් වූවන්ගෙන් යළි පදිංචි කිරීම සඳහා ඉතිරිව ඇත්තේ පුද්ගලයින් 45000 ක් පමණ බව උතුරු පළාත් ආණ්ඩුකාර මේජර් ජනරාල් ජී. ඒ. චන්ද්‍රසිරි මහතා පැවැසීය.නැවත පදිංචි කිරීමේ කටයුතු ආරම්භ කළ දිනයේ සිට මේ දක්වා පුද්ගලයින් 245000 ක් පමණ නැවත පදිංචි කර ඇතැයි සඳහන් කළ ආණ්ඩුකාරවරයා ඉතිරි වී සිටින පිරිස ඉදිරි මාස දෙක ඇතුළත යළි පදිංචි කිරීමට හැකි වෙතැයි විශ්වාසය පළ කළේය. මැතිවරණ කටයුතු හා අලුත් අවුරුදු කටයුතු වෙනුවෙන් නැවත පදිංචි කිරීමේ කටයුතු තාවකාලිකව අත්හිටුවා තිබූ අතර පසුගිය 22 දා සිට මැයි මස 01 දා තෙක් කාලය තුළ පුද්ගලයින් 10000 ක් යළි පදිංචි කිරීමට අපේක්ෂිත බවද හෙතෙම අවධාරණය කෙළේය.මේ වනවිට මුලතිවු දිස්ත්‍රික්කයට අයත් වට්ටපලෙයි, මුතියන් කට්ටුව හා අක්කරායන්කුලම් ප්‍රදේශවල නැවත පදිංචි කිරීම සිදුකෙරෙන බව කී ආණ්ඩුකාරවරයා දැනටමත් 1200 ක පමණ පිරිසක් යළි පදිංචි කැර තිබෙන බව කීවේය. මේ නැවත පදිංචි කිරීමට ප්‍රථම මුලතිව්, කරච්චි ප්‍රදේශවල බිම්බෝම්බ ඉවත් කිරීම සිදුකරන බවද පැවැසීය.මැතිවරණ කටයුතු හා අලුත් අවුරුදු කටයුතු වෙනුවෙන් නැවත පදිංචි කිරීමේ කටයුතු යළි ආරම්භ කිරීම සුබවාදී කටයුත්තක් බව එක්සත් ජාතීන්ගේ සරණාගතයින් පිළිබඳ සංවිධානය සඳහන් කරයි. තවද මේ කටයුතු වෙනුවෙන් පූර්ණ සහයෝගය ලබාදෙන බවද එම සංවිධානය කියයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>29</day>
    </date>
    <link>http://www.dinamina.lk/2010/04/29/_art.asp?fn=n10042917</link>
    <topic> ගෑස් මිල ඉහළ දැමීමේ යෝජනාව ගැන අද සාකච්ඡාවක්</topic>
    <author>විජයානි එදිරිසිංහ</author>
    <content>ලබන 1 වැනිදා සිට ගෑස් මිල ඉහළ දැමීමට අදාළ සමාගම් කර ඇති යෝජනාව සම්බන්ධයෙන් සාකච්ඡා කිරීමට සමූපකාර හා අභ්‍යන්තර වෙළඳ කටයුතු ඇමැති ජොන්ස්ටන් ප්‍රනාන්දු මහතා ඇතුළු නිලධාරීහු අද එම අමාත්‍යාංශයේදී රැස්වෙති.මිල සූත්‍රයට අනුව මාස දෙකකට වරක් ගෑස් මිල සම්බන්ධව සංශෝධනයක් සිදුවන බැවින් මැයි 1 වැනිදා සිට ගෑස් මිල ඉහළ දැමීමට ලාෆ්ස් සහ ෂෙල් ගෑස් සමාගම් අවසර ඉල්ලා තිබේ.ඇමැති ජොන්ස්ටන් ප්‍රනාන්දු මහතා සමග ලේකම් අනුර සිරිවර්ධන, පාරිභෝගික අධිකාරියේ සභාපති රූමි මර්ෂුක් සහ එම අධිකාරියේ මිල කමිටුව අතර සාකච්ඡාව අද පැවැත්වෙයිඑම සාකච්ඡාවෙන් පසු ඇමැතිවරයාගේ තීරණය ගෑස් සමාගම්වලට දැනුම් දෙනු ලබයි. ගෑස් මිල ඉහළ දැමීම තවත් කාලයකට නවත්වා, පවතින තත්ත්වයෙන්ම තබාගැනීමට උත්සාහ ගන්නා බව අමාත්‍යාංශ ලේකම් අනුර සිරිවර්ධන මහතා පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>29</day>
    </date>
    <link>http://www.dinamina.lk/2010/04/29/_art.asp?fn=n10042918</link>
    <topic>කොළඹ පිටකොටුවේ අනවසර කඩ ඉවත් කෙරේ</topic>
    <author>මහින්ද කුලතුංග, නුවන් කොඩිකාර</author>
    <content>පිටකොටුව ඕල්කොට් මාවතේ පදික වේදිකාවේ තනා තිබූ අනවසර තාවකාලික වෙළෙඳසල් (තට්ටු) ඊයේ (28) අලුයම පොලීසිය මගින් ඉවත් කොට ඇත.තම වෙළෙඳසල් ඉවත් කරගන්නා ලෙසත්, නොඑසේ නම් පොලීසිය ඒවා ඉවත්කරන බවත් එම වෙළෙඳසල් පවත්වාගෙන ගිය වෙළෙඳුනට කලින් දිනයේදී දැනුම්දුන් බව පොලිස් මාධ්‍ය ප්‍රකාශක පොලිස් අධිකාරී ප්‍රශාන්ත ජයකොඩි මහතා දිනමිණට කීය.එහෙත් කඩ ඉවත් කිරීමට ලක් වූ පදික වෙළෙඳුන් කියා සිටියේ තට්ටු ඉවත් කිරීම සම්බන්ධයෙන් පොලීසිය තමන්ට කලින් දැනුම්නොදුන් බවයි.පොලිස් මාධ්‍ය ප්‍රකාශක පොලිස් අධිකාරී ප්‍රශාන්ත ජයකොඩි මහතාගෙන් දිනමිණ කරන ලද විමසීමේදී ඒ මහතා තවදුරටත් කියා සිටියේ මෙම අනවසර වෙළෙඳසල් ඉවත් කළේ මහජනතාව පීඩාවට පත්වන ආකාරයෙන් ඒවා පවත්වාගෙන යාම හේතුවෙන් මහජනයාගේ පහසුව තකා බවයි.පිටකොටුව මල්වත්ත පාර සිට බෝගහ හන්දිය දක්වා ඇති තාවකාලික වෙළෙඳසල් මෙසේ ඉවත් කළ බව ඒ මහතා කීය.පදික වේදිකාවේ වෙළෙඳාමේ යෙදෙන උපුල් වීරතුංග මහතා කීවේ කිසිම දැනුම්දීමක් නොකළ බවයි. මෙහි වෙළඳාම් කළ කේ. ඩී. ඒ. පාල, නිහාල් ඊදැල්ලගේ, එම්. කේ. සිරිපාල, සුනිල් ගුණතිලක යන අයද කඩ ඉවත් කිරීම ගැන නොසතුට පළ කළහ.මේ ක්‍රියාව දැන ගත්තම මා දැඩිසේ කම්පාවට පත්වුණා. මෙය ඉතා අසාධාරණ ක්‍රියාවක්. යම් වැරැද්දක් තියෙනව නම් ඒ පිළිබඳ සොයා බලා නීති මාර්ගයෙන් කටයුතු කළයුතුයි.මෙය තනිකරම හොරකමක් විදියටයි කරලා තියෙන්නේ. පොලීසියෙන් මා සිද්ධිය පිළිබඳ විමසුවම ඔවුන් කොළේ වහලා තමයි කතා කරන්නේ.අද බෞද්ධයන්ට ඉතා වැදගත් දවසක්. ඒ වගේම කම්කරු ජනතාවගේ දිනයක් පැමිණ තිබෙනවා. ආණ්ඩුකාරවරයා විදියට නොවෙයි කම්කරු ජනතාවගේ නායකයෙක් විදියට මා මීට විරුද්ධව පදික වේදකාවේ මිනිසුන් සමඟ එකතු වෙලා රැස්වීමක් පවත්වනවා.සටන් කරලා නියත වශයෙන්ම පදික වෙළෙඳුන්ට ජයග්‍රහණය ලබා දෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>29</day>
    </date>
    <link>http://www.dinamina.lk/2010/04/29/_art.asp?fn=r1004291</link>
    <topic>අරුම පුදුම දස්කම් පෙන්වනපුත්තලමේ විජිතකුමාර</topic>
    <author>පුත්තලම දිසා විශේෂ ලංසගේ සිරිවර්ධන</author>
    <content>පුත්තලම වැටියපහලගම ගම්මානයේ පදිංචි තරුණයෙක් පසුගියදා අපූරු හපන්කමක් කළේය. ඒ අඩි 06 ක් ගැඹුරු වළක පැය 06 ක් වැළලී සිටිමින් නැවත නිරුපද්‍රිතව ගොඩට පැමිණීමයි.අපේ රටේ මෙතෙක් වැඩිම කාලයක් මහ පොළව යට වැළලී සිටිය මේ තරුණයා ඩී. බී. ඒ. විජිත කුමාර ජයවර්ධනයි. වයස අවුරුදු 28 කි. එක්දරු පියෙකි. පූනෑව හමුදා කඳවුරේ සිවිල් ඉංජිනේරු අංශයේ සේවයේ නිරතව සිටි. මොහු ඊළඟ හපන්කම පෙන්නුවේ කළුගල් සමඟය.කිලෝ 45 ක් බර කළු ගල් 25 ක් විනාඩි 15 ක් ඇතුළත එකින් එක පපුව උඩ තබාගෙන රාත්තල් 14 රේ මිටියකින් ගසා කඩා දැමීය. එහිදී ඔහු සිටියේ පිටට ඇණ ගැසූ ලෑල්ලක් තබා ගෙනය.ඉන් පසු කඹ 05 ක් එකට ඇඹරූ යෝධ කඹයක් ඉනේ බැඳ කඩා දැමීම සිදු විය. මෙය සිදු වූයේ කඹේ එක් කොනක් කොන්ක්‍රීට් කණුවක බැඳ මැදින් ඔහුගේ ඉන වටා පටලවා අනෙක් පසින් සවි ශක්තිය ඇති 10 දෙනෙක් ලව්වා කඹය කැඩෙන තෙක් ඇදීමය.මේ විජිත ඊළඟට ගිනිසිසිල් ලෙස හැඳින්වූ තවත් අරුම පුදුම කටයුත්තක නියැලුණි.අඩි 08 ක් පමණ දිග පන්දම් දෙකකට ගිනිතබා ඒ යටින් බඩගා යෑමත් වනැවත උඩු බැලි අතට ආපසු ඒමත් සිදු කෙරුණි.මේ හපන්කම් 04 ම මෙතාක් කිසිම කෙනෙක් කර නැති බව විජිත කුමාර කීය. මේ සියලු ශිල්ප ඔහු විසින්ම ප්‍රගුණ කළ ඒවාය. තමන්ගේ මේ හපන්කම් ගිනස් පොතට ගෙන යෑමට විජිත කුමාර බලාපොරොත්තුවෙන් සිටී.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>29</day>
    </date>
    <link>http://www.dinamina.lk/2010/04/29/_art.asp?fn=r1004292</link>
    <topic>හදිසි ආපදාවකදී කඩිනමින් අවශ්‍ය පියවර ගැනීමට සූදානම්</topic>
    <author>කළුතර සමූහ දිවාකර මොහොට්ටි</author>
    <content>ස්වාභාවික විපත් වශයෙන් ගැනෙන වැසි, සුළං, ගංවතුර, නායයෑම වැනි විපතකට මුහුණපාන ගැමි ජනතාව වෙනුවෙන් ඕනෑම මොහොතක කඩිනම් පියවර ගැනීමට සූදානම් බව කළුතර දිසාපති එස්. හපුආරච්චි මහතා “දිනමිණ” ට පැවැසීය.හදිසි ගංවතුරකදී අවශ්‍ය ඔරු, බෝට්ටු, කිමිදුම් උපකරණ වැනි අත්‍යාවශ්‍ය උපකරණ සහ ඒවා පරිහරණය කරන පුද්ගලයන් ඒ ඒ ස්ථානවල යොදවා ඇති බවත් හෙතෙම පැවැසීය. ඒ අනුව හදිසි ආපදාවකදී ප්‍රයෝජනයට ගතහැකි පරිදි එම උපකරණ කළුතර ප්‍රාදේශීය ලේකම්, බණ්ඩාරගම ප්‍රාදේශීය ලේකම් මදුරාවල, පාලින්දනුවර සහ බුලත්සිංහල ප්‍රාදේශීය ලේකම් කොට්ඨාස නිලධාරීන් යටතේ තබා තිබේ.එසේම ප්‍රාදේශීය ලේකම් කොට්ඨාසවල සහයෝගය ඇතිව දැනට ග්‍රාමීය කමිටු 56ක් ද පිහිටුවා ඒ තුළ ක්‍රියාශීලී පුද්ගලයන් නම්කර ඕනෑම අවස්ථාවක ඔවුන් සේවයට සූදානම් කර තිබෙන බවත් දිස්ත්‍රික් ලේකම්වරයා පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>29</day>
    </date>
    <link>http://www.dinamina.lk/2010/04/29/_art.asp?fn=r1004293</link>
    <topic> පාලින්ද නුවර කලාකරුවන්ටදීමනාවක්</topic>
    <author>ගුරුලුබැද්ද සමූහජී. එස්. සිල්වා</author>
    <content>පාලින්ද නුවර ප්‍රාදේශීය ලේකම් බල ප්‍රදේශයේ වයෝවෘද්ධ කලාකරුවන් සඳහා සංස්කෘතික දෙපාර්තමේන්තුව මඟින් දීමනාවක් ලබාදීමට පාලින්ද නුවර සංස්කෘතික නිලධාරී ජේ. ඩී. ජනක මහතා කටයුතු යොදා තිබේ.එහි ප්‍රථම පියවර වශයෙන් බල ප්‍රදේශයේ කලාකරුවන් 9 දෙනකු තෝරාගෙන එම කලාකරුවන් උදෙසා රුපියල් තුන්දහසක වාර්ෂික දීමනාවක් ලබාදෙන බව සංස්කෘතික නිලධාරී මහතා දිනමිණට පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>29</day>
    </date>
    <link>http://www.dinamina.lk/2010/04/29/_art.asp?fn=r1004294</link>
    <topic>බේබද්දන්ගේ සහ සල්ලාලයන්ගේ රජදහනක්</topic>
    <author>හෝමාගම සංචාරක – මංජුල හිරිපිටිය</author>
    <content>බොරැල්ල හා ඒ අවට ප්‍රදේශවල දරුවන්ගේ විනෝදාස්වාදය වෙනුවෙන් කොළඹ මහ නගර සභාව ඉදිකළ “කොටා ළමා උද්‍යානය” අද බේබද්දන්ගේ සහ සල්ලාලයන්ගේ රජදහනක් බවට පත්වීමත් සමඟ දරුවන්ගේ විනෝදාස්වාදයට, ක්‍රීඩා කිරීමට ස්ථානයක් නොමැති වී තිබේ.ශ්‍රී ජයවර්ධනපුර පාර්ලිමේන්තු ප්‍රධාන මාර්ගය අභියස අක්කර දෙකක පමණ භූමියක ඉදිකර ඇති මේ උද්‍යානය බොරැල්ල හා ඒ අවට ප්‍රදේශවල දරුවන් වෙනුවෙන් පවතින එකම ළමා උද්‍යානයයි.කොළඹ මහ නගර සභාව මඟින් 1998 වසරේදී පමණ පෞද්ගලික සමාගමකට උද්‍යානය පවරාදීමෙන් අනතුරුව නිසි පාලනයක් නොකිරීමත් සමඟ මේ තත්ත්වය උදාවී ඇති බව කොටා ප්‍රදේශවාසීහු පවසති.උද්‍යානයට පැමිණෙන දරුවන්ගේ විනෝදාස්වාදය සඳහා සවිකර ඇති ඔන්චිල්ලා, ලිස්සන බෝට්ටු, සීසෝ ඇතුළු උපකරණ මත්ද්‍රව්‍ය ඇබ්බැහි වූවන් විසින් කොටස් ගලවාගෙන ගොස් ඇති අතර, බොහෝ උපකරණ කඩා බිඳ දමා ඇති බව දක්නට තිබේ. දරුවන්ට උද්‍යානයේ දී ආහාර ගැනීමට ඉදිකර ඇතිගොඩනැගිල්ල පුරා මත්පැන් බෝතල් දුම්වැටිවල කොටස්, විවිධ මත්ද්‍රව්‍යවල කොටස් දක්නට ලැබේ. දරුවන්ගේ වැසිකිළි පද්ධතිය එවැනි ද්‍රව්‍යවලින් පිරී පවතී.බොහෝ දිනවලදී දිවා කාලයේදී විවිධ පුද්ගලයින් උද්‍යානයට පැමිණ මත්ද්‍රව්‍ය පානය කිරීමට සහ එහි ගැවසීමට හුරුවී තිබේ. උද්‍යානය පවරා දුන් සමාගම විදුලි බිල්පත් නොගෙවීම නිසා වසර දෙකක පමණ කාලයක සිට එහි විදුලිය විසන්ධි කර ඇත.මේ නිසා රාත්‍රී කාලයට දැඩි අඳුරක් පවතින බැවින් විශේෂයෙන් සල්ලාලයන්ගේ රජදහනක් වී තිබේ. මේ පිළිබඳව පොලිසියට දැනුම්දීමට කටයුතු කළත් එයට විධිමත් පියවරක් නොගැනීම නිසා තත්ත්වය වර්ධනය වී ඇතැයි කොටා ප්‍රදේශවාසීහු සඳහන් කරති.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>29</day>
    </date>
    <link>http://www.dinamina.lk/2010/04/29/_art.asp?fn=r1004295</link>
    <topic>පගා මරුවකුට හොඳ පාඩමක්</topic>
    <author>ජා - ඇළ සමූහ – ඩබ්ලිව්. විල්ප්‍රඩ් සිල්වා</author>
    <content>මහත්තයා රස්තියාදු වෙන්න ඕන නැහැ. දවසින් වැඩේ කර දෙන්නම් රුපියල් 2000ක් දෙන්න. මේ රජයේ කාර්යාලයකට මසකට වරක් දෙකක් වැඩ කරවා ගැනීමට යනෙන අයකුට එම කාර්යාලයේ සේවකයකු කළ යෝජනාවකි මේ ප්‍රශ්නය ලැව් ගින්නක් සේ ඇවිලී යෑමෙන් බියට පත්වූ සේවකයා රුපියල් 2000ක මුදලක් දී ප්‍රශ්නය සමතයකට පත්කර ගැනීමේ සිද්ධියක් බත්තරමුල්ල රජයේ කාර්යාලයෙන් වාර්තාවෙයි.විදේශ රැකියාවකට යෑම සඳහා උප්පැන්න සහතිකය ඉංගිරිසියට පරිවර්තනය කිරීම සඳහා එහි ගිය තැනැත්තා ඒකළ ප්‍රදේශයේ අයෙකි. මොහු මේ කාර්යාලයට පැමිණි විගස ඔහුගේ විස්තර සටහන් කරගත් විමසීම් කාර්යාලය විදුලි සෝපානයෙන් තුන්වෙනි තට්ටුවට යන්න කියා උපදෙස් දුන්නේය.මොහු රැගත් විදුලි සෝපානය කෙලින්ම උඩට ගොස් 5 වැනි තට්ටුවේ නතර විය. ඉන් ඉවතට ආ සේවකයා උප්පැන්නය ලබාගැනීමට ආ පුද්ගලයා පාළු තැනකට කැදවාගෙන ගොස් අදම උප්පැන්නෙ වැඩේ ඉවර කර දෙන්නම් රස්තියාදු වෙන්න ඕන නැහැ. සන්තෝසම් ලෙස රුපියල් 2000ක් ඉල්ලා සිටියේය.උප්පැන්නය ලබාගැනීමට පැමිණි අය ටිකක් තැලී පෙලී රට තොට හා මේ කාර්යාලය ගැන දන්නා අයකු නිසා මොහුට හොඳ පාඩමක් උගන්වන්නැයි සිතා සේවකයා සමඟ කුළුපගවිය. සේවකයාගෙ වතගොත හා ජංගම දුරකථන අංක ලබා ගත්තේය.මොහොතක් පමණ ගතවූ පසු සේවකයාට තර්ජනය කළ උප්පැන්නකරු තමුසෙ මාව හදුනන්නෙ නැහැ. මෙතෙන්ට එන අයට තමුසෙල සලකන්නෙ මෙහෙමද? මම දැන් ලොකු මහත්තයා ළඟට ගොස් කියා පොලීසියට ගොස් පැමිණිලි කරනව.මේ ප්‍රශ්නෙන් බේරෙන්න නම් මට රුපියල් 2000ක් ඕන. දෙකොන ගිණිගත් විලක්කුවක් සේ කලබලයට පත්වූ සේවකයා මහත්තයා යන්න කලින් සල්ලි හොයා ගෙනත් දෙන්නම්. ලොක්කට කියන්න එපා.වැඩි වේලාවක් යන්නට ප්‍රථම උප්පැන්නයෙ වෙනස්වීම් කරවාගෙන විදුලි ;සීපානය වෙතට පැමුණුනාම රුපියල් 2000 අර පුද්ගලයා අතට දී සේවකයා සමාව ඉල්ලා ඇවිටිලි කැර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>29</day>
    </date>
    <link>http://www.dinamina.lk/2010/04/29/_art.asp?fn=r1004296</link>
    <topic>ව්‍යාජ යතුරු යොදා වාහනපැහැරගත් තිදෙනකු දැලේ</topic>
    <author>මල්වාන සමූහමහානාම විතානගේ</author>
    <content>වසරක පමණ කාලයක සිට දිවයිනේ නොයෙකුත් පළාත්වලට යමින් ව්‍යාජ යතුරු යොදා, නවතා තිබෙන වාහන පැහැර ගැනීමේ නිරත වූ තිදෙනකු පැහැරගත් වාහන දෙකක් හා වාහන අමතර කොටස් සමග රාගම පොලිසිය මගින් අත්අඩංගුවට ගනු ලැබූහ.ගම්පහ, ලුනුවිල හා කහතුඩුව යන පළාත්වල පදිංචිකරුවන් වන මේ තිදෙනා දැනට රඳවාගැනීමේ නියෝගය මත රඳවාගෙන තවදුරටත් ප්‍රශ්න කරගෙන යන අතර, මොවුන් මේ වන විට වාහන පැහැර ගැනීම් 11 කට පමණ සම්බන්ධ බවට ද තොරතුරු අනාවරණය වී තිබේ.මොවුන් විසින් පිටකොටුව, සීදූව, තලංගම, නුගේගොඩ, මිරිහාන, බොරලැස්ගමුව හා කොම්පඤ්ඤවීදිය යන පළාත්වල නවතා තිබූ වාහන මෙසේ පැහැරගෙන ඇතැයි ද කියති.කැලණිය ජ්‍යෙෂ්ඨ පොලිස් අධිකාරි කිත්සිරි ගනේගම මහතාගේ අධීක්‍ෂණය මත මේ වැටලීමට රාගම පොලීසියේ නිලධාරීහු සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>29</day>
    </date>
    <link>http://www.dinamina.lk/2010/04/29/_art.asp?fn=r1004297</link>
    <topic>ජා-ඇළ ඇළේ ඉවුරු ඛාදනයෙන්මාර්ග පුපුරා ගිහින්</topic>
    <author>ජාඇළ සමූහඩබ්ලිව්. විල්ප්‍රඩ් සිල්වා</author>
    <content>ජාඇළ ඇළේ අනවසර වැලි හාරා ගොඩ දැමීම හේතුවෙන් ඇළේ ඉවුරු ඛාදනයට ලක්වීමෙන් තුන්මෝදර ප්‍රදේශයේ නගර සභාවට අයත් පාර මැදින් පුපුරා ගොස් තිබේ.පවත්නා වර්ෂාවට ඇළේ ජල මට්ටම ඉහළ ගියහොත් අවට පවුල් තුන් හාරසීයකට පමණ උන්හිටි තැන් අහිමි වීමේ අවදානමකට ලක්වන බව ප්‍රදේශවාසීහු පවසති.ජාඇළ නගර සභාව මගින් පාලම ළඟ සිට ක්‍රීඩා පිට්ටනිය හා නිවෙස් ආරක්ෂාකරලීම සඳහා පළාත් සභා මන්ත්‍රී මෙරිල් පෙරේරා මහතාගේ හා නගර සභාවේ ප්‍රතිපාදන යොදා බැම්මක් බැඳ ඇත. එම බැම්මේ කෙළවර සිට වැලිි ගොඩ දැමූ ස්ථාන 24ක් දැක ගැනීමට හැකි අතර ගොඩ දැමූ වැලි ගොඩවල් කීපයක්ද ඇළ ඉවුරේ කීපපොළෙකදී දැක ගත හැකිවේ.මෙසේ අනවසර වැලි ගොඩ දමද්දී ප්‍රදේශවාසීන් ඒ බව පොලීසියට දන්වා සිටියත්, ඵලක් නොවුණ බව ප්‍රදේශවාසීහු පවසති. ක්‍රීඩාංගණය අසළ අලංකාර කර ඇති විදුලි කණු ප්‍රදේශයේ අනවසර කඩයක්ද ඇළ ඉවුරේ ඉදිකරගෙන යති.හෙට අනිද්දා වනවිට තව අනවසර කඩ ඉදිවීමට ඉඩ ඇතැයි ජාඇළ නගර සභාවේ වගකිවයුතු නිලධාරියකු කීවේය. අනවසර වැලි ගොඩ දැමීම නිසා අඩි 20ක් පමණ ප්‍රමාණයේ ඇළ බැම්ම පුපුරා පාර ඉරිතලා ඇති බවත් ඉදිරි දිනවල ගංවතුර තර්ජනයක් ඇති වුවහොත් පාරත් සමඟ බැම්ම කැඩීයෑමට බොහෝදුරට ඉඩකඩ ඇති බවත් ප්‍රදේශවාසීහු කීහ.මේ පාර ජාඇළ නගර සභාවට අයත් එකක් බවත් ඇළ හා ඉවුරේ අයිතිය පිළිබඳ වාරිමාර්ග දෙපාර්තමේන්තුව කිසිදු සොයා බැලීමක් සිදුකර නැති බව ජාඇළ නගර සභාවේ සභාපතිි උපාලි අරඹවත්ත මහතා කීවේය. </content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>29</day>
    </date>
    <link>http://www.dinamina.lk/2010/04/29/_art.asp?fn=r1004298</link>
    <topic>පොලිස් මුරපොළ නොමැතිවමොරකැටියේ අපරාධ රැසක්</topic>
    <author>කොට්ටාව විශේෂ</author>
    <content>පන්නිපිටිය - මොරකැටිය මංසන්ධිය අසල පවත්වාගෙන ගිය පොලිස් මුරපොළ මේ දිනවල ඉවත් කර ඇත. මේ පොලිස් මුරපොළ නිසා ප්‍රදේශයේ ඇතිවූ විවිධ අපරාධ හා අපචාර කි‍්‍රයා පසුගිය කාලයේ විශාල වශයෙන් අඩුවී තිබූ බව ප්‍රදේශවාසීහු පෙන්වා දෙති.නමුත් දැන් මේ ප්‍රදේශ අවට සිදුවෙන විවිධ අපරාධ ක්‍රියා විශාල වශයෙන් ඉහළ ගොස් ඇතැයි ප්‍රදේශවාසීහු කියති.පොලිස් මුරපොළ අසල තිබූ බස් මගී ආවරණය ද නැත.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>29</day>
    </date>
    <link>http://www.dinamina.lk/2010/04/29/_art.asp?fn=s1004291</link>
    <topic>3වැනි විස්සයි 20 ලෝක කුසලාන තරගාවලිය හෙට ඇරැඹේ</topic>
    <author>වර්නන් ගුණසේකර</author>
    <content>ක්ෂණික ක්‍රිකට් ක්‍රීඩාවේ ජගත් සැණකෙළිය හෙට ආරම්භ වේ. ගයානා, සාන්ත ලුසියා හා බාබඩෝස් යන බටහිර ඉන්දීය කොදෙව් දූපත්හි හෙට සිට ලබන මැයි 16 දක්වා තරගාවලිය පැවැත්වේ.3 වැනි විස්සයි 20 ලෝක කුසලාන ක්‍රිකට් තරගාවලිය හෙට ඇරැඹෙන්නේ පසුගිය තරගාවලියේ අනු සූරයන් වූ ශ්‍රී ලංකාව හා නවසීලන්තය අතර ගයානාහි පැවැත්වෙන ‘බී’ කොටසේ තරගයෙනි.සිම්බාබ්වේ එම කොටසට අයත් අනෙක් කණ්ඩායම වෙයි.ගයානාහිදී ම හෙට තවත් තරගයක් පැවැත්වේ. තරගාවලියේ මේ දෙවැනි තරගය පැවැත්වෙන්නේ ‘ඩී’ කොටසට අයත්ව සිටින මෙවර තරගාවලියේ සත්කාරක රට වන බටහිර ඉන්දීය කොදෙව් දූපත් පිල හා අයර්ලන්තය අතරය. එංගලන්තය එම කොටසට ඇතුළත්ව සිටින අනෙක් කණ්ඩායම වෙයි.ටෙස්ට් ක්‍රීඩා කරන රටවල් දහය සමග එකම ජාත්‍යන්තර කෙළිබිමේ තරග වැදීමට අයර්ලන්තය පිවිසෙන්නේ් පසුගිය පෙබරවාරියේ එක්සත් අරාබි එමීර් රාජ්‍යයේ රටවල් අටක සහභාගීත්වයෙන් පැවැති සුදුසුකම් ලබා ගැනීමේ තරගාවලියේදී දෙවැනි ස්ථානය ලබා ගැනීමෙන් පසුවය.අයර්ලන්තයට අමතරව ඇෆ්ගනිස්තානය, කැනඩාව, කෙන්යාව, නෙදර්ලන්තය, ස්කොට්ලන්තය, එක්සත් අරාබි එමීර් රාජ්‍යය හා අමෙරිකාව එම සුදුසුකම් ලබා ගැනීමේ තරගාවලියට සහභාගී වූ.එම තරගාවලියේදී මේ සියලු කණ්ඩායම් අබිබවා ප්‍රථම ස්ථානයට පත් වූයේ ඇෆ්ගනිස්ථානයයි.ඒ දිරිය ක්‍රීඩකයෝ මෙවර ලෝක කුසලාන තරග බිමේදී 2007 මංගල විස්සයි 20 සූර ඉන්දියාව හා දකුණු අප්‍රිකාව සමග ‘සී’ කොටසෙන් එක්ව සිටිති.එංගලන්තයේදී 2009 වසරේ පැවැති තරගාවලියේ සූරයන් වූ පාකිස්තානය, බංග්ලාදේශය හා ඕස්ට්‍රේලියාව සමග ‘ඒ’ කොටසට ඇතුලත්ව සිටිති.තරගාවලියේ මූලික වටය හෙට (30) සිට මැයි 5 වැනිදා තෙක් පැවැත්වේ. අනතුරුව ඇරැඹෙන සුපිරි කණ්ඩායම් අටේ (SUPER EIGHT) තරග වටය මැයි 6 සිට මැයි 11 දක්වා පැවැත්වේ.තරගාවලියේ පළමු අවසන් පූර්ව තරගය මැයි 13 වැනිදාත් දෙවැනි අවසන් පූර්ව තරගය මැයි 14 වැනිදාත් සාන්ත ලුසියාහිදී පැවැත්වෙන අතර අවසාන මහා තරගය මැයි 16 වැනිදා බාබඩොස්හි පැවැත්වෙනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>29</day>
    </date>
    <link>http://www.dinamina.lk/2010/04/29/_art.asp?fn=s1004298</link>
    <topic>ප්‍රශ්න සියල්ල වල දමා විස්සයි20 ලෝක කිරුළ යළි රැක ගැනීම පාකිස්තානයේ අරමුණයි</topic>
    <author/>
    <content>ක්‍රීඩකයන් ආබාධයන්ට හා නොයෙකුත් මතභේදවලට ලක්වූ පාකිස්තාන කණ්ඩායමට ඔවුන්ගේ ප්‍රශ්න සියල්ල වල දමා මෙවරත් තමන්ගේ විස්සයි 20 ලෝක ක්‍රිකට් කුසලානය සාර්ථකව රැක ගැනීමට හැකි වනු ඇතැයි ෂහිඩ් අෆ්රිඩි නායකයා විශ්වාස කරයි.තරග බිමේ මෙන්ම ඉන් පිටතත් නිරන්තරයෙන්ම ප්‍රශ්න මතු වීම වසර ගණනාවක් තිස්සේම පාකිස්තාන ක්‍රිකට් ක්ෂේත්‍රයේ කොටසක් බවට පත්ව තිබේ.බටහිර ඉන්දීය කොදෙව් දූපත්හි හෙට (30) ඇරැඹෙන 3 වැනි විස්සයි 20 ලෝක කුසලාන තරගාවලිය දක්වා වූ කාලයද එපරිද්දෙන්ම ඔවුනට ප්‍රශ්නකාරී වකවානුවක්ම විය.ඕස්ට්‍රේලියාවේ කළ සංචාරයේදී පාකිස්තානුවනට අත්වූ නින්දා සහගත පරාජය හේතුවෙන් පාකිස්තාන පිලේ ඉහළම ක්‍රීඩකයන් හත් දෙනෙකුට දඬුවම් පමුණුවා තිබේ.මේ අතර විස්සයි 20 විශාරද උමාර් ගුල් හා තුන් ඉරියව්වෙන්ම කැපී පෙනෙන ක්‍රීඩක යසිර් අරෆත් තුවාල ලබා සිටීම මත තරගාවලියෙන් ඉවත්ව සිටිති.ගුල් නැතිවීම ලොකු පාඩුවක් වූවත් මොහොමඩ් අසිෆ් මොහොමඩ් ආමිර් හා මොහොමඩ් සාමි (ගුල් වෙනුවට ආදේශය) යන ක්‍රීඩකයන් තුළ විස්සයි 20 ලෝක කුසලානය යළි පාකිස්තානයට රැගෙන ඒමේ ශක්තිය ඇති බවට ෂහිඩ් අෆ්රිඩි විශ්වාස කරයි.විනාශකාරී ඕස්ට්‍රේලියානු සංචාරයෙන් දඩ කෑ ක්‍රීඩකයන්ගෙන් අෂ්රිඩි ද කෙනෙකි. පසුගිය පෙබරවාරියේ ඕස්ට්‍රේලියාවට එරෙහිව පැවැති ජාත්‍යන්තර එක් දින තරගයකදී පන්දුවට සිය දත් වලින් හානි කිරීම මත පාකිස්තාන ක්‍රිකට් මණ්ඩලය අෆ්රිඩිට රුපියල් මිලියන තුනක් (ඩොලර් 35000) දඩ ගැසුවේය. ඊට අමතරව අෆ්රිඩි හට මාස හයක පරිවාස කාලයක් ද පැනවිණි.විස්සයි 20 නමැති ක්ෂණික ක්‍රිකට් ක්‍රීඩාවෙන් සමු ගැනීමට පෙර පසුගිය වසරේ එංගලන්තයේදී පාකිස්තාන කණ්ඩායම විස්සයි 20 ලෝක කුසලානය කරා මෙහෙය වූ යුනූස් ඛාන් සහ හිටපු තවත් නායකයකු වන මොහමඩ් යුසූෆ් Qඅභ්‍යන්තර ගහ ගැනීම්’ හේතුවෙන් දින නියමයක් නොමැති කාල වකවානු තරග තහනමකට ලක්ව සිටිති.මෑතකදී ඉන්දියාවේ සුපිරි ටෙනිස් ක්‍රීඩිකා සානියා මිර්සා විවාහ කර ගත් ෂොයිබ් මලික් හා රතා නවීඩ් උල් හසන් යන ක්‍රීඩකයිනට වසරක තරග තහනමක් පැනවූවා මෙන්ම ඔවුනට රුපියල් මිලියන දෙකක (ඩොලර් 24000) බැගින් දඩයක්ද ගසනු ලැබූහ.කම්රාන් අක්මාල් හා ඔහුගේ බාල සොහොයුරු උමාර් හටද විශාල මුදලක් දඩ ගසනු ලැබූ අතර ඔවුන් හය මසක පරිවාස කාලයකටද යටත් කරනු ලැබූහ.මේ දඩ ගැසීම් හා දඬුවම් ක්‍රියාත්මක කරනු ලැබුවේ පාකිස්තාන කණ්ඩායමේ ඕස්ට්‍රේලියානු සංචාරයේදී ඔවුන් ටෙස්ට් තරග තුනම ජාත්‍යන්තර එක් දින තරග පහම හා ජාත්‍යන්තර විස්සයි 20 තරගයක් පරාජය වීමෙන් පසුවය.මේ අන්ත පරාජයෙන් පසුව ඉන්ටිකාබ් අලාම් පුහුණුකරු තනතුරෙන් නෙරපා ඔහු වෙනුවට හිටපු ලෝක පූජිත වේග පන්දු යවන්නකු වූ වකාර් යුනුස් එම තනතුරට පත් කරනු ලැබීය.පාකිස්තානය කුමන කණ්ඩායමක් මේ තරගාවලියට ඉදිරිපත් කළද සියලු දෑස් යොමුව තිබෙන්නේ ඔවුන්ගේ එකම එක ක්‍රීඩකයෙකු කෙරෙහිය. ඒ නායක ෂහිඩ් අෆ්රිඩිය.පාකිස්තාන කණ්ඩායම:- ෂයිඩ් අෆ්රිඩි (නායක), අබ්දුල් රසාක්, අබ්දුර් රහ්මාන්, ෆවාඩ් අලාම්, හමාඩ් අසාම්, කම්රාන් අක්මාල්, ඛාලිඩ් ලතිෆ්, මිස්බා උල් හක්, මොහමඩ් ආමිර්, මොහමඩ් අසිෆ්, මොහමඩ් හෆීස්, මොහමඩ් සාමි, සයිඩ් අජ්මාල්, සල්මන් බට්, උමාර් අක්මාල්.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>29</day>
    </date>
    <link>http://www.dinamina.lk/2010/04/29/_art.asp?fn=s1004292</link>
    <topic>නෙට්බෝල් නිලවරණයට්‍රික්සිත් ඉල්ලා අස්වෙයි</topic>
    <author>ප්‍රින්ස් ගුණසේකර</author>
    <content>ශ්‍රී ලංකා නෙට්බෝල් සම්මේලනයේ ලේකම් තනතුරට නාමයෝජනා ලබාදුන් ට්‍රික්සි නානායක්කාර මහත්මිය සිය නාමයෝජනාව ඉල්ලා අස්කර ගැනීමට තීරණය කර ඇත. මේ පිළිබඳව ලිපිය අද (29) ක්‍රීඩා අධ්‍යක්ෂ ජෙනරාල්වරයාට භාරදීමට සූදානම් වේ.නිතරගයෙන් සභාපති ධූරයට තේරීපත් වූ පාර්ලිමේන්තු මන්ත්‍රී විශේෂඥ වෛද්‍ය සුදර්ශිනී ප්‍රනාන්දුපුල්ලේ මහත්මිය ඉල්ලා අස්වීම හේතුවෙන් ට්‍රික්සි නානායක්කාර මහත්මියද මේ තීරණයට එළැඹ ඇත.ප්‍රනාන්දුපුල්ලේ මහත්මිය සමඟ එක්ව වැඩ කිරීමේ අපේක්ෂාවෙන් සිටි තමාට එම අවස්ථාව මගහැරී යාම නිසා ඉල්ලා අස්වීමට තීරණය කළේ යැයි නානායක්කාර මහත්මිය තම හිතවතුන්ට පවසා ඇත.නෙට්බෝල් සම්මේලනයේ තනතුරුවලට නිතරගයෙන් පත්වීමට කලින් සියලු පාර්ශ්වයන් අතර එකඟතාවක් තිබුණද එය බිඳ දමා කීපදෙනෙකු තනතුරු බෙදා ගැනීමට පොරකෑමේ හේතුවද බලපෑ බව ඇය වැඩිදුරටත් ප්‍රකාශ කර ඇත.ඒ අනුව ලබන 11 වැනිදා පැවැත්වෙන නෙට් බෝල් නිලවරණයේ දී ලේකම් තනතුරට දෙදෙනකු තරග කරති. ඉන් එක් අයෙකු අවසන් මොහොතේ ඉල්ලා අස්වීමට සූදානමක් ඇතැයිද වාර්තා වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>29</day>
    </date>
    <link>http://www.dinamina.lk/2010/04/29/_art.asp?fn=s1004293</link>
    <topic>ක්‍රීඩාව අපකීර්තියට ලක්කිරීමටඋත්සාහ කළ අය හෙළිදරව් කරනවා</topic>
    <author>නවදිල්ලිය (ඒ. එෆ්. පී.)</author>
    <content>තහනමට ලක්වූ ඉන්දීය පි‍්‍රමියර් ලීග් තරගමාලා ප්‍රධානී ලලිත් මූඩි, තරගාවලියේ ඇතිවූ අයථා මුදල් පරිහරණ චෝදනාවෙන් නිදොස් වීමට තමාට ලබා දුන් කාලය තුළ තම නිර්දෝෂීභාවය තහවුරු කරන බව ක්‍රීඩාලෝලීන් හමුවේ ප්‍රකාශ කළේය.”තහනමකට ලක්වුවත් තවමත් අයි. පී. එල්. ප්‍රධානියා මමයි. ඉවසාගෙන ඉන්න. අපි තවම ආරම්භයේ ඉන්නේ.” වෙබ් අඩවියකට ලිපියක් ලියමින් මූඩි ප්‍රකාශ කර තිබේ.කීර්තිමත් ව්‍යාපාරිකයෙක් ලෙස තමා ඉපැයූ ගෞරවය තවදුරටත් රැකගැනීමේ අරමුණින් ඔහු වෙබ් අඩවියට සඳහන් කළේ තමා තනතුරෙන් පහකෙරුණු දිනයේ ඉතා විවේක සුවයෙන් සුපිරි ආයුර්වේද සම්බාහන ආයතනයකදී වෙහෙසවූ මනසට සහ ශරීරයට ප්‍රතිකාර (SPA) ලබමින් සිටි බවය.46 හැවිරිදි මූඩි අයි. පී. එල්. තරගමාලාවේ සභාපති ධූරයෙන් පමණක් නොව ඉන්දීය ක්‍රිකට් පාලක මණ්ඩලයේ උපසභාපති ධූරයෙන් ද, ඉන්දියාව, ඕස්ට්‍රේලියාව සහ දකුණු අපි‍්‍රකාව එක්ව සංවිධානය කරනු ලබන ඕවර විස්සයි – 20 චැම්පියන්ස් ලීග් තරගමාලාවේ සභාපති ධූරයෙන් ද ඉවත් කරනු ලැබීය.ක්‍රීඩාවට අපකීර්තිය අත්කර දීමට උත්සාහ කළ පුද්ගලයන් හෙළිදරව් කරන බවට එම වෙබ් අඩවියට මූඩි විසින් තර්ජනාත්මක අවවාදයක් කරනු ලැබීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>29</day>
    </date>
    <link>http://www.dinamina.lk/2010/04/29/_art.asp?fn=s1004294</link>
    <topic>මහනුවර CIS ක්‍රීඩකයෝ 15න් පහළ ‘බී’ කොටසේ සූරයෝ වෙති</topic>
    <author>වර්නන් ගුණසේකර</author>
    <content>කොළඹ ජාත්‍යන්තර පාසල් (CIS) සමූහයේ මහනුවර ශාඛාව සමස්ත ලංකා පාසල් බාස්කට්බෝල් වයස අවුරුදු 15න් පහළ ‘බී’ කොටසේ සූරතාව දිනා ගැනීමට පෙරේදා සමත් විය.කාළඹ මෝදර ඩිලාසාල් විදුහල් බාස්කට්බෝල් පිටියේ පැවැති අවසාන තරගයේදී මහනුවර CIS කණ්ඩායම ලකුණු 85 – 71 කින් මෝදර ඩිලාසාල් විදුහල් පිල පරාජය කරමින් ‘බී’ කොටසේ සූරයෝ බවට පත්වූහ. තරගයේ පළමු භාගය අවසන් වන විට මහනුවර CISක්‍රීඩකයෝ ලකුණු 45 – 25 කින් පෙරමුණ ගෙන සිටියහ.තරගයේ මුල සිටම ඉදිරියෙන් සිටියේ මහනුවර ක්‍රීඩකයෝ ය. ඔවුන්ගේ උසින් වැඩිම ක්‍රීඩකයන් වන සලිම් ඛාන් හා නායක ලහිරු කරල්ලියද්ද රිසිසේ ලකුණු රැස් කරන්නට වූයේ ප්‍රතිවාදී ඩිලාසාල් පිලේ ආරක්‍ෂාකාරී ක්‍රීඩාව ඉතාමත් දුර්වලව තිබූ බැවිනි.ඩිලාසාල් පිලේ යම් නැගිටීමක් දක්නට ලැබුණේ තරගයේ තෙවැනි කාර්තුවේදී පමණි. එම කාර්තුවේදී ඔවුන් ලකුණු 24 ක් එක් කර ගත් අතර මහනුවර ඛ්ධ්ඉ පිලට රැස්කර ගත හැකි වූයේ ලකුණු 13ක් පමණි. තෙවැනි කාර්තුව අවසන් වන විට ඩිලාසාල් පිල පිටුපසින් පිටියේ ලකුණු 4කින් පමණි. (CIS 53 - ඩිලාසාල් 49)එහෙත් එයින් කලබලයට පත් නොවූ මහනුවර ක්‍රීඩකයෝ ඔවුන්ගේ දක්‍ෂ ක්‍රීඩාව නොවෙනස්ව පවත්වා ගෙන යාමට සමත් වූහ. කුඩා උමාසිර්ගේ ශක්තියේ සීමාවක් තිබුණේ නැත. ඔහු ඉතා කඩිසරව තම කණ්ඩායම උනන්දු කරවන්නට විය.උප නායක මාක් ජෝර්ජ් තරගය පාලනය කළේ එවැනි තරුණ ක්‍රීඩකයකු තුළ කලාතුරකින් දක්නට ලැබෙන පරිණත බුද්ධියක් ප්‍රදර්ශනය කරමිණි. ඔහු දිගින් දිගටම ඉතාමත් දර්ශනීය අයුරින් හිරුට පන්දුව ‘පාස්’ කළ අතර ලහිරු ප්‍රතිවාදී ආරක්‍ෂක වලල්ලෙන් රිංගමින් පන්දුව දැල වෙත විදිමින් ඛ්ධ්ඉ ලකුණු සංඛ්‍යාව සෑම විටම උලාසාල් පිලට වඩා ඉදිරියෙන් තබා ගැනීමට වගබලා ගත්තේය.මහනුවර CIS කණ්ඩායමේ මෙන්ම සමස්ත තරගාවලියේම උසින් වැඩිම ක්‍රීඩකයා වූ අඩි හයයි අඟලක් උස 13 හැවිරිදි සලීම් ඛාන් ලකුණු 24ක් කණ්ඩායමට එක් කළේය. ඔහු මාක් ජෝර්ජ් හට පන්දුව ‘පාස්’ කළ අතර මාක් ප්‍රතිවාදී ආරක්‍ෂක වලල්ල අභිබවා යමින් ලබාදුන් පන්දුව උමායිර් හා ලහිරු බාස්කට්ටුවට දමමින් මහනුවර CIS කණ්ඩායමේ ජයග්‍රහණය තහවුරු කළහ.සලීම් ඛාන්ට අමතරව ලහිරු ලකුණු 26ක් ද මාක් ලකුණු 16ක් ද ලබා ගනිමින් ජයග්‍රාහී කණ්ඩායමේ වැඩිම ලකුණු ලබාගත් ක්‍රීඩකයෝ බවට පත්වූහ.පරාජිත ඩිලාසාල් පිල වෙනුවෙන් මොහමඩ් ෆඩිල් ලකුණු 40ක් ද නිපුන් ලක්ෂිත ලකුණු 13ක් ද සන්ජුල හේෂාන් ලකුණු 6ක් ද රැස් කළහ.“මෙය අපට ඓතිහාසික ජයග්‍රහණයක් ම ය” හිටපු ජාතික බාස්කට්බෝල් පුහුණුකරු හා මහනුවර ඛ්ධ්ඉ පුහුණුකරු ඩී. එස්. පින්ගමගේ මහතා තරගයෙන් පසුව පැවැසීය.“අපි මුලින්ම කොළඹ ආවේ සූරයන් වෙන්න බලාගෙන නෙවෙයි. අපි ආවේ සමස්ත ලංකා තරගාවලියකට සහභාගි වෙන්නයි. නමුත් ළමයින් ඉතාමත් දක්‍ෂ ලෙසින් ක්‍රීඩා කළා. අන්තිමේදී අපි අවසාන තරගයට පිවිසුනාම මේ තරගය අපි දිනන බවට මට විශ්වාසයක් ඇති වුනා. අපේ ළමයින් තුළ හොඳ සටන්කාමී ජීවයක් තිබීම ඊට හේතුවයි.”“අනෙක් පාසල් සමඟ සන්සන්ධනය කරන විට අපට තිබෙන මිනිස් බලය අඩුයි. පාසලේ ඉන්නේ ළමයින් 600ක් පමණයි. එයින් හරි අඩක් පිරිමි ළමයි. එයිනුත් මේ වයස් කාණ්ඩයේ බාස්කට්බෝල් ක්‍රීඩකයන් සිටින්නේ 20 දෙනෙකු පමණයි. එයිනුත් මේ පහළොස් දෙනාගේ ජයග්‍රාහී කණ්ඩායමේ වයස අවුරුදු 15න් පහළ ළමයි හිටියේ 8 දෙනෙක් පමණයි.ඉතිරි ළමයි 7 දෙනාම වයස අවුරුදු 13න් පහළ අයයි.”“අප සමඟ තරග වැදුනු අනෙක් පාසල්වල ශිෂ්‍යයන් 3000ක් පමණ සිටිනවා. ඔවුන් ඔවුන්ගේ කණ්ඩායම් තෝරා ගන්නේ ඒ අතරිනුයි.”“අපේ ළමයින්ට පුහුණු වෙන්න තියෙන්නේ කුඩා ප්‍රමාණයේ පිටියකි. එවැනි කුඩා පිටියක සුළු පිරිසක් පුහුණුවී අගනුවරට ඇවිත් මිනිස් බලයෙන් මෙන්ම පහසුකම් අතිනුත් අපට වඩා පොහොසත් පාසල් පරදවා සූරයන් වීම ගැන මට හරි ආඩම්බරයි” වර්තමාන ජාතික පිරිමි බාස්කට්බෝල් කණ්ඩායමේ කළමනාකරුද වන පින්ගමගේ මහතා ‘දිනමිණ’ ට කියා සිටියේය.කුඩා ප්‍රමාණයේ බාස්කට්බෝල් පිටියකින් පැමිණ වැඩි පහසුකම් තිබෙන පාසල් පැරදවීමෙන් පෙනී යන්නේ එම පාසල්වල ක්‍රීඩාවේ තත්ත්වය පහළ වැටී ඇති බව යැයි පැවසූ පින්ගමගේ මහතා ශ්‍රී ලංකා පාසල් පැසිපන්දු සංගමය මේ පිළිබඳ ඔවුන්ගේ අවධානය යොමු කළ යුතුව ඇති බව වැඩිදුරටත් කියා සිටියේය. </content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>29</day>
    </date>
    <link>http://www.dinamina.lk/2010/04/29/_art.asp?fn=s1004295</link>
    <topic>තරග පාවාදීම සම්බන්ධචෝදනා ගී‍්‍රක පාර්ලිමේන්තුවට</topic>
    <author>ඇතෑන්ස් (ඒ. එෆ්. පී.)</author>
    <content>සැකයට තුඩුදුන් තරග පාවාදීම සම්බන්ධව දැනට ශ්‍රේෂ්ඨාධිකරණයේ විභාග වෙමින් පවතින පාපන්දු තරගවල නම් ලැයිස්තුවක් පාර්ලිමේන්තුවට ඉදිරිපත් කිරීමට ගී‍්‍රක පාර්ලිමේන්තු මන්ත්‍රී ඇතනේසියස් ප්ලෙව්රිස් පියවර ගෙන ඇත.අල්ලස් චෝදනාවට සම්බන්ධ ෆ්ලයිට් සුපර් ලීග් තරග 2ක්, ගී‍්‍රක කුසලාන තරග 3ක් සහ දෙවැනි කොටසේ පාපන්දු තරග 22ක් ඇතුළු තරග 27ක තොරතුරු ඔහු විසින් පාර්ලිමේන්තුවට ඉදිරිපත් කරන ලදී.රජය විසින් ප්‍රසිද්ධියට පත්කිරීමට අසමත්වූ මේ තරග ලැයිස්තුවට යුරෝපා පාපන්දු සංගමය ගී‍්‍රක බළධාරීන්ට ලබාදුන්නේ පසුගිය මාසයේදීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>29</day>
    </date>
    <link>http://www.dinamina.lk/2010/04/29/_art.asp?fn=s1004296</link>
    <topic>ලන්ඩන් මැරතන් ජය ඉතියෝපියාවට</topic>
    <author>ලන්ඩනය (ඒ. එෆ්. පී)</author>
    <content>ලන්ඩන් මැරතන් තරගයේ සය වසරක කෙන්යානු ඒකාධිකාරය බිඳ දමමින් ජයග්‍රහණය හිමි කර ගැනීමට පසුගිය වසරේ අනුසූරතාව දිනූ ඉතියෝපියාවේ ඔලිම්පික් ලෝකඩ පදක්කම් සූර සෙගායේ කෙංබිඩේ සමත් වූවේය.පැය 2 කුත් මිනිත්තු 5ක් සහ තත්පර 19 කින් තරගය අවසාන කිරීමට ඔහු සමත්වූ අතර, අනුසූරතාව දිනාගනු ලැබූවේ කෙන්යාවේ එමානුවෙල් මුතායි විසිනි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>29</day>
    </date>
    <link>http://www.dinamina.lk/2010/04/29/_art.asp?fn=s1004297</link>
    <topic>සිම්බාබ්වේ ලකුණකින් ජය ගනිමින්ඕස්ට්‍රේලියාව මවිත කරයි</topic>
    <author>බාබඩොස් (ඒ. එෆ්. පී.)</author>
    <content>විස්සයි – 20 ලෝක කුසලාන ක්‍රිකට් තරගාවලියේ සිම්බාබ්වේ සමග සාන්ත ලුසියා හි පැවැති ආරම්භක පෙරහුරු තරගයෙන් ඕස්ට්‍රේලියාව එක් ලකුණක විස්මිත පරාජයක් ලැබීය.එල්ටන් චිගුම්බුරාගේ ලකුණු 76 ක වේගවත් පිතිහරඹය මත ඕවර 20 තුළදී කඩුලු 7 කට ලකුණු 173 ක් රැස්කළ සිම්බාබ්වේ කණ්ඩායම අනතුරුව ඕස්ට්‍රේලියාව කඩුලු 7 කට ලකුණු 172 කට සීමා කළේය.ආරම්භක පිතිකරු ඩේවිඩ් වෝනර් ඕස්ට්‍රේලියාව වෙනුවෙන් වැඩිම ලකුණු වාර්තා කරමින් ලකුණු 72 ක් හා විස්සයි – 20 නායක මයිකල් ක්ලාක් ලකුණු 49 ක් ලබා ගත්හ. එහෙත් වමතින් වේග පන්දු යවන මිචල් ජොන්සන් ඊට පෙර ලකුණු 23 කට කඩුලු 4 ක් ලබා ගත්තද ඕස්ට්‍රේලියාවට තරගය ජය ගැනීමට සිම්බාබ්වේ ඉඩ නොදුන්නේය.අවසාන ඕවරයේදී ලකුණු 13 ක් ඕස්ට්‍රේලියාවට අවශ්‍යව තිබිණි. එහෙත් තරගයේ අවසන් පන්දුවට පෙර පන්දුවේදී ක්ලාක් දැවී ගිය අතර ඊළඟ වයිඩ් පන්දුවේදී ජොන්සන් දැවී ගියේය.ඕස්ට්‍රේලියානු ක්‍රීඩකයන් කිහිප දෙනෙකුම දැවී ගියේ ලකුණු කරා දුවද්දීය. අවසන් පන්දුවේදී බ්‍රෙට් ලී ලබා ගත් “ලෙග් බයි” ලකුණ ඕස්ට්‍රේලියාවට ප්‍රමාණවත් නොවීය.ඊට කළින් චිගුම්බුරාගේ ලකුණු 76 පන්දු 35 කින් වාර්තා වූ අතර ඊට හයේ පහර හයක් හා හතරේ පහර 5 ක් ඇතුළත් විය. එම ඉනිමේදී ඕස්ට්‍රේලියානු පිලේ තුන් ඉරියව්වෙන්ම කැපී පෙනෙන ක්‍රීඩක ෂේන් වොට්සන්ගේ ඕවර දෙකේදී ලකුණු 34 ක් උදුරා ගැනිණි. ඕස්ට්‍රේලියානු පිලේ වේග පන්දු යවන ෂෝන් ටේට් හා උපනායක කැමරන් වයිට් විවේක ගැන්වීම මත තරගයට සහභාගි නොවිණි.පෙරේදා පැවැති අනෙකුත් පෙරහුරු තරගවල ප්‍රතිඵල මෙසේය.පාකිස්තානය ලකුණු 68 කින් වින්ඩ්වර්ඩ් දූපත් පැරදවීය.පාකිස්තානය කඩුලු 7 ට 160 යි. වින්ඩ්වර්ඩ් දූපත් කඩුලු 4 ට 92 යි.බංග්ලාදේශය ලකුණු 36 කින් බාබඩොස් පැරදවීය.බංග්ලාදේශය කඩුලු 5 ට 166 යි. බාබඩොස් කඩුලු 3 ට 130 යි.නවසීලන්තය ලකුණු 40 කින් අයර්ලන්තය පැරදවීය.නවසීලන්තය කඩුලු 5 ට 187 යි. අයර්ලන්තය කඩුලු 9 ට 147 යි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>29</day>
    </date>
    <link>http://www.dinamina.lk/2010/04/29/_art.asp?fn=s1004299</link>
    <topic>කපුගෙදරගේ ඉනිම අපතේ යයි</topic>
    <author/>
    <content>විස්සයි 20 ලෝක කුසලානයට පෙර සහභාගී වූ එකම පෙරහුරු තරගයෙන් කඩුලු 5 ක පරාජයක් විඳ දරා ගැනීමට ශ්‍රී ලංකා පිලට සිදුවිය.දකුණු අපි‍්‍රකානු පිලේ මැද පෙළ පිතිකරුවන් වන මාර්ක් බවුචර් සහ ජොහාන් බෝතා වේගවත් පිති හරඹයක් දියත් කරමින් පන්දු 3 ක් ඉතිරිව තිබියදී තම කණ්ඩායමට ජයග්‍රහණය හිමිකර දුන්හ. බවුචර් පන්දු 20 කදී හතරේ පහර 3 ක් සහ හයේ පහරක් සමග නොදැවී ලකුණු 33 ක් රැස් කළ අතර බෝතා ලකුණු 29 ක් ලබා ගත්තේ පන්දු 17 කදීය. ඔහුගේ ඉනිමට ද හයේ පහරක් සහ හතරේ පහර 3 ක් ඇතුළත් විය. පන්දු යැවීමේදී චානක වෙලගෙදර, නුවන් කුලසේකර, තිසර පෙරේරා, සනත් ජයසූරිය සහ සුරාජ් රන්දීව් කඩුල්ල බැගින් දවා ගත්හ.කාසියේ වාසිය දිනූ ශ්‍රී ලංකා පිල පළමුව පන්දුවට පහර දී ඕවර 20 අවසානයේ කඩුලු 8 කට ලකුණු 137 ක් රැස් කළහ. විශිෂ්ට පිිතිහරඹයක යෙදුණු චාමර කපුගෙදර පන්දු 35 කදී නොදැවී ලකුණු 61 ක් රැස් කිරීමට සමත්විය. ඊට හතරේ පහර 3 ක් සහ හතරේ පහර 5 ක් ඇතුළත් විය. ශ්‍රී ලංකා ඉනිම ආරම්භ කළේ මහේල ජයවර්ධන සහ තිලකරත්න ඩිල්ෂාන් විසිනි. නමුත් අයි. පී. එල්. තරගාවලියේදී එක දිගටම අසාර්ථක වූ තිලකරත්න ඩිල්ෂාන් ඊයේ තරගාවලියේදී මුහුණ දුන් පළමු පන්දුවෙන්ම ලකුණු නොලබා දැවී ගියේය.ශ්‍රී ලංකා ඉනිමේ පළමු කඩුලු 5 ලකුණු 42 ක් තුළ බිඳ හෙලීමට දකුණු අපි‍්‍රකානු පන්දු යවන්නන් සමත් වූහ. ශ්‍රී‍්‍ර ලංකා පිලට එක් වූ නවක පිතිකරු දිනේෂ් චන්දිමාල් ද මුහුණ දුන් දෙවැනි පන්දුවේදී ලකුණු නොලබා දැවී ගිය අතර නායක කුමාර සංගක්කාර රැස්කරනු ලැබූවේ ලකුණු 15 ක් පමණි.නමුත් මැද පෙළ පිතිකරුවකු ලෙස ක්‍රීඩා කළ සනත් ජයසූරිය චාමර කපුගෙදර සමග එක්ව හයවන කඩුල්ල සඳහා ලකුණු 52 ක සම්බන්ධතාවක් ගොඩනැගීමට සමත් විය. ජයසූරිය ලකුණු 33 කට දැවී යන විට පන්දු 41 කට මුහුණ දී තිබුණි. ඔහුගේ ඉනිමට හතරේ පහර 2 ක් හා හයේ පහරක් ඇතුළත් විය. සංගක්කාර, ජයසූරිය හා කපුගෙදර හැරුණු විට ශ්‍රී ලංකා පිලේ කිසිදු පිතිකරුවකුට ලකුණු හයේ සීමාව ඉක්මවීමට හැකි වූයේ නැත. පන්දු යැවීමේදී රෝරි ක්ලිංග්වෙල්ට්, කාල් ලැංගවෙල්ට් සහ එම්. මෝකල් කඩුලු 2 බැගින් දවාලීමට සමත්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>29</day>
    </date>
    <link>http://www.dinamina.lk/2010/04/29/_art.asp?fn=f1004291</link>
    <topic>ආසියාවේ ආශ්චර්ය සහපුංචි කැබිනට් එක</topic>
    <author>රාමන්</author>
    <content>නව ඇමැතිවරුන්ගේ දිවුරුම් දීමත් සමඟම ඊට පෙර පැවැති සද්ධන්ත ඇමැති මණ්ඩලයේ අඩුවීමක් දක්නට ලැබුණා. එය මේ මැතිවරණයෙන් පසු ජනතාව බලාපොරොත්තු වූවක්.මැතිවරණ පොරොන්දුවක්. ආණ්ඩුව එම බලාපොරොත්තුව හා පොරාන්දුව ඉටුකර තිබෙනවා.සාමාන්‍යයෙන් අපේ රටේ මැතිවරණ පොරොන්දු කාපූ බීපු වෙලාවට කියන කරන දේවල් වගේ කියලයි සමහරු කියන්නේ. එහෙත් 2004 න් පසු එම පසුබිමේ යම් වෙනසක් දක්නට ලැබුණා.යුද්ධය අවසන් කර රටට සාමය ගෙන ඒම එදා ජනතාව හමුවේ තැබූ එවන් ප්‍රබල පොරොන්දුවක්. එය ජනාධිපති මහින්ද රාජපක්ෂ අකුරටම ඉටු කළා. තිස් වසරක යුද්ධය අවසන් කළා. සාමය ගෙනාවා.යුද්ධය සමඟ සංවර්ධනය එකවර ඉටුකර නොහැකියි කිව්වා. ඒකත් කරලා පෙන්නුවා. මේ නිසා දශක ගණනාවකට පස්සේ රටේ යටිතල පහසුකම් ව්‍යුහය වෙනස් වෙමින් තිබෙනවා.මේ මැතිවරණයේ දී ප්‍රකාශ කෙළේ සංවර්ධනය වේගවත් කරන බවයි. ආසියාවේ ආශ්චර්යමත් රාජ්‍යය ශ්‍රී ලංකාවේ ගොඩ නගන බවයි. එම කාර්ය කුඩා කැබිනට් මණ්ඩලයකින් ඉටු කිරීමට බලාපොරොත්තු වන බවත් ජනාධිපතිවරයා සඳහන් කළා.මීට ඉහත දි පැවැති කැබිනට් මණ්ඩලය වැඩි කිරීමට සිදු වූයේ 2004 ලැබුණු ආණ්ඩුවේ සංයුතිය අනුවයි. තමන්ගේ කාථානායකවරයෙක් පත්කර ගැනීමට නොහැකි වූ ආණ්ඩුවක් 2005 දී ජනාධිපතිතුමාට ලැබුණේ. තනි කණ්ඩායමක් ලෙස ආණ්ඩු පක්ෂයේ සංයුතියට වඩා විපක්ෂයේ සංයුතිය වැඩි වී තිබුණා.මේ නිසා ශක්තිමත් ආණ්ඩුවක් ගොඩ නඟා ගැනීමට විපක්ෂයේ අයට රජයට සම්බන්ධ වීමට ආරාධනා කළා. එසේ සම්බන්ධ වන අයට කැබිනට් වගකීම් පවරන්නේ නැතුව ආණ්ඩු පක්ෂයට සම්බන්ධ කර ගැනීම ව්‍යවස්ථාමය ප්‍ර‍්‍රශ්නයක්. මේ නිසා අනිවාර්යයෙන්ම කැබිනට් මණ්ඩලය පුළුල් කිරීමට සිදු වුණා.විමර්ශනාත්මකව සොයා බලන්නේ නම් කැබිනට් මණ්ඩලය පුළුල් වුවත් ඉටුකිරීමට ඇති කාර්යයන් රැසක් ඕනෑම ඇමැතිවරයෙක් යටතට පත් වෙනවා. නිර්මාණශීලීව කල්පනා කරන්නේ නම් කුඩා අමාත්‍යාංශයක වුවද ඉටුකිරීමට ඇති කාර්යයන් රැසක් හඳුනාගත හැකියි. සමහර අය ඒ සම්බන්ධයෙන් කල්පනා කරන බවක් පෙනෙන්නේ නැහැ. කාර්ය පටිපාටින් දෙස බලන විට කුඩාවට පෙනුනත් සමාජ සේවා බුද්ධශාසන වැනි අමාත්‍යාංශවල කාර්ය පටිපාටිය සුවිශාලයි. අවශ්‍ය වන්නේ විමර්ශනාත්මකව හා නිර්මාණාශීලීව කල්පනා කිරීමයි.අමාත්‍යාංශවලට වෙන්වන මුදල් ප්‍රමාණය මත යැපී ඊට සරිලන වියදම් රටාවක් සකස් කරගෙන ඒ. ආර්. එෆ්.ආර්වලට යට වුණොත් දැවැන්ත අමාත්‍යාංශ වුණත් කුඩාවට පෙනෙන්නට පුළුවන්. කළ හැකි දෙයක් නොමැති විය හැකියි. මුදල් නැහැ කියා නිසොල්මනේ ඉන්නත් පුළුවන්. තමන්ගේ වැඩක් බලාගෙන හැංගිලා ඉන්නත් පුළුවන්. එහෙම නම් ආසියාවේ අශ්චර්ය සිහිනයක් වෙයි. තම තමන්ට ජාම බේරාගෙන සිටීමට හැකිවෙයි.ජනාධිපතිතුමා ජනතාවට වූ පොරොන්දුව ඉටු කිරීම තුළින් සමහර අමාත්‍යාංශවලට පැවැරී තිබෙන කාර්ය පුළුල් වෙලා. වපසරිය වැඩි වෙලා. මෙතැන් සිට ජනතාව බලාපොරොත්තු වන්නේ ඒවායින් තමන්ට ඉටුකරනු ලබන සේවාවන්. දේශපාලනය කරන අය තමන් වෙත පැවරෙන ඕනෑම වගකීමක් ඉටු කිරීමට සූදානම් විය යුතු බව අමුතුවෙන් කිවයුතු නැහැ.මේ කිසිවෙක් අදාළ ක්ෂේත්‍රයට පිවිසෙන්නේ ජනතා සේවයට කැපවෙලයි. වැටුප් දීමනා හා වරප්‍රසාද ලැබෙන්නේ ජනතාවගේ මුදලින්. ජනතා සේවයට කැප වූ දේශපාලනඥයන් අදාළ ක්ෂේත්‍රවල විශේෂඥයන් විය යුතු නැහැ. හැම විටම විශේෂඥ සේවාවන්වල නිතර වූ අය දේශපාලනයේ දී හමු වෙන්නේ නැහැ.එහෙම හමුවන අය වුණත් පොතේ ගුරුවරුන් විය හැකිය. ඔවුන් සතු විෂයානුබද්ධ දැනුම දේශපාලනය හා ජනතා සේවය සමඟ මුසු කිරීමේ දී ප්‍රායෝගික නොවිය හැකියි. සමහර ආචාර්ය මහාචාර්යවරු දේශපාලනයේ දී අසමත් චරිත වන්නේ ඒ නිසයි. අවශ්‍ය වන්නේ දන්න අය ළඟ තබාගෙන අවශ්‍ය කර්යය ඉටුකර ගන්නා දේශපාලන කළමනාකරණයයි.එය නිවැරැදිව හඳුනා ගන්නේ නම් ඕනෑම දේශපාලනඥයකුට කිසිම අමාත්‍යාංශයක් ප්‍රශ්නයක් වන්නේ නැහැ. පසුගිය මහා මැතිවරණ ප්‍රතිඵලයත් සමඟ මුළු රටම එක්සත් ජනතා නිදහස් සන්ධානයට විවෘත වෙනවා. මේ වන විට ජනතාව ආණ්ඩු කරන අය වෙනුවෙන් කළ යුතු සියල්ල ඉටුකර අවසන්. උපහාර දැක්වීම් සියල්ල අවසන්, ජනතාව ප්‍රාදේශීය සභා බලය, පළාත් සභා බලය, ජනාධිපති බලය, පාර්ලිමේන්තු බලය මේ ආදී වශයෙන් සෑම බලයක්ම එක්සත් ජනතා නිදහස් සන්ධානයට ලබා දී අවසන්. පාර්ලිමේන්තුවේ තුනෙන් දෙකක් ඉල්ලුවා. ඊට ළඟට ගෙනත් දුන්නා. මීට අමතරව රටේ යහපත වෙනුවෙන් පනවනු ලබන සෑම බද්දකම බදු බර ද ඉවසමින් කටයුතු කර තිබෙනවා.ආණ්ඩුවක් ජනතා සේවයට කැපවීමේ දී ඒ සඳහා මුදල් සොයා ගන්නේ ක්‍රම දෙකකින්. ජනතාවගෙන් බදු අය කිරීමෙන් හා ණය ගැනීමෙන්. අවසානේ ගත් ණය පොලිය සමඟ ගෙවීමට ද සිදු වන්නේ ජනතාවගෙන් අය කරන ගන්නා බදුවලින්. 2004න් පසු රටේ ආදායමට වඩා ණය හා පොලියට ගෙවනු ලබන මුදල වැඩි වුණේ නැහැ. එය පසුගිය සමයේ පැවතුණේ 80%ක 85%ක ප්‍රතිශතයක.එය 60% දක්වා අඩුකර ගත යුතුයි. එසේ අඩුකර ගැනීම ජනතාවගේ ප්‍රශ්නයක් නොව රජයේ ප්‍රශ්නයක්. යුද්ධය, ලෝක ආර්ථික අර්බුදය හා දැවැන්ත සංවර්ධන යෝජනා ක්‍රම අභියස රටේ ණය ප්‍රමාණය ආදායමට වඩා වැඩියෙන් තබා නොගැනීම පසුගිය සමයේ ලත් තවත් ජයග්‍රහණයක්. එය ආර්ථික කළමනාකාරණයේ ජයග්‍රහණයක් ලෙසයි සටහන් වෙන්නේ. 2004 ට පෙර මෙවන් හොඳ මට්ටමක අපේ ආර්ථිකය පවත්වාගෙන යෑමට නොහැකි වුණා.දැවැන්ත සංවර්ධනයක් හෝ යුද ජයග්‍රහණ නොමැතිව 2001 දී රටේ ආදායම ගත් ණය වල වාරිකය හා පොලිය ගෙවා ගැනීමට නොහැකි තැනකට වැටී තිබුණා. ඊට සාපේක්ෂව කල්පනා කිරීමේ දී වර්තමාන වර්ධනය පවතින්නේ ප්‍රසස්ත තැනක. මේ සමඟම රටේ ආර්ථිකය වර්ධනය දල දේශීය නිෂ්පාදිතයේ ප්‍රතිශතයක් ලෙස වසර 3ක්ම 6%ක මට්ටමකට පවත්වාගෙන යෑමට හැකි වීමද ජයග්‍රහණයක්. එවන් ජයග්‍රහණයක් නිදහසින් පසු උදා වී නැතැයි ආර්ථික විද්‍යාඥයින් සඳහන් කරනවා.උදා වී ඇත්තේ මෙම ජයග්‍රහණ ආරක්ෂා කර ගනිමින් ජනතාවගේ බලාපොරොත්තු ඉටුකරන සමයයි. මෙහි දී ජනතාව සාමාන්‍ය සිල්ලර කාරණා ගැන කල්පනා කරන්නේ නැති බවයි පසුගිය මැතිවරණ ප්‍රතිඵල වලින් පේන්නේ. කාර්යක්ෂමව ජනතාව වෙනුවෙන් වැඩ කරන්නේ නම් ඇමැතිවරයෙකුගේ නිවසක කුලිය, ගමන් ගන්නා වාහනයේ වටිනාකම හා විවිධ දීමනා එතරම් වැදගත් සාධක වන්නේ නැහැ.එසේ ම ජනතාව අතර නොසිටි මහජන මුදල් අනිසි ලෙස කාබාසිනියා කළ දේශපාලනඥයන් මේ මැතිවරණයේ දී පරාජයට පත්කර තිබෙනවා. සමහර මධ්‍යම පාන්තිකයන්ගේ අප්‍රසාදයට ලක් වූ දේශපාලනඥයන් ඉහළින් ජයග්‍රහණය කර තිබීමද විශේෂත්වයක්. ඊට හේතුව ඔවුන් සාමාන්‍ය ජනතාව අතර සිටින වැඩකාරයන් වීමයි. නැතිනම් ජනතාව අතර සිටීමයි.ටිකක් සැර පරුෂ ලෙස හැසිරී රජය වෙනුවෙන් පොදු ජනාතවට ඉටුවිය යුතු සේවාවන් ඉටුකර දීමයි. සාමාන්‍යයෙන් රජයේ දේශපාලනඥයකුට පාරට තාර ටිකක් හෝ කොන්ක්‍රී ටිකක් ඇතිරීමට, ඇළ මාර්ගයක් සුද්ධ පවිත්‍ර කර ගැනීමට වෙනත් පොදු පහසුකමක් ඉටුකරවා ගැනීමට නිලධාරීන්ට කීප වතාවක් ඇවිටිලි කිරීමට සිදුවෙන අවස්ථා තිබෙනවා. මේ පින්සේන්ඩු වීම තර්ජනාත්මක ඉටු කිරීමට සිදු වෙනවා.එහෙම දේශපාලන නායකයන් සැර වැඩිය යන මතය සමාජය තුළ පැතිරීම ස්වාභාවිකයි. එහෙත් අදාළ කාර්යය සමහර නිලධාරීන් ලවා ඉටු කරවා ගැනීමට එසේ සැර පරුෂ නොවී බැහැ. එහෙත් ජනතාව පසුගිය පාර්ලිමේන්තු මැතිවරණයේ දී එවන් දේශපාලනඥයන්ට ඉහළ මට්ටමේ ජයග්‍රහණයක් ලබා දුන්නා. එසේම ජනතාව අතර අඩුවෙන් ගැවසෙන ජනතා සේවය කුසීත වූ සමහර පිරිස් පහළින් ජයග්‍රහණය කරවීමට මෙවර ඡන්ද දායකයා පෙළඹිලා.මේ ජයග්‍රහණ සියල්ල අභියස පිළිබිඹු වන සත්‍යය ජනතාව බලාපොරොත්තු රැසක් ඉටුකරවා ගැනීමට සැදී පැහැදී සිටින බවයි. ඊට රටේ සමස්ත ආර්ථික සංවර්ධනය ඉහළ මට්ටමකට ගෙන ආ යුතුයි. ඇති නැති පරතරය අඩුවන ඉසව්වකට එම සංවර්ධන ක්‍රියාදාමය ගමන් කරවිය යුතු වෙනවා.එම පුළුල් ක්‍රියාදාමයට බලපාන ප්‍රශ්න සම්බන්ධයෙන් ඔවුන් විසඳුම් බලාපොරොත්තු වෙනවා. මේ සඳහා සුද්දන්ගේ කාලයේ සිට පැවැත එන ඒ. ආර්. එෆ්. ආර්. වලට ගැති නොවු නිලධාරි පැලැන්තියක් හා ඔවුන් විසින් මෙහෙයවනු ලබන ශක්තිමත් රාජ්‍ය යාන්ත්‍රණයක් රටට ඇවැසියි. පවතින රාජ්‍ය යන්ත්‍රයේ ගොළු බෙලි ගමන වේගවත් කිරීම අනිවාර්ය සාධකයක් වෙලා.මෙවර අමාත්‍යාංශ ලේකම්වරුන් පත් කිරීමේ දී රජය ඒ ගැන සැලකිලිමත් වී තිබෙන බවයි පෙනෙන්නේ. විශේෂයෙන්ම ස්වාධීන රූපවාහිනී සේවයේ හිටපු සභාපති අනුර සිරිවර්ධන මහතා වැනි අභියෝගවලට බිය නැති පරිපාලන සේවයෙන් පිටස්තර අයෙක් පරිපාලන සේවයට පත් කිරීම වැදගත්. ඔහු ජනමාධ්‍ය වේදියෙක් මෙන්ම අලුතින් යමක් කිරීමේ වුවමනාවන් ඇති අයෙක්.එසේම ජනමාධ්‍ය අමාත්‍යාංශයේ ලේකම් ඩබ්ලිව්. බී. ගනේගල මහතා වැනි නිර්මාණශීලී දක්ෂ පළපුරුදු රාජ්‍ය නිලධාරින් ද නැවත පත් වීමද වැදගත්. මීට අමතරවද අලුත් මුහුණු රැසකට පැරැණි අය සමගින් අමාත්‍යාංශ ලේකම්වරුන්ගේ වගකීම පැවරිලා. ඒ අය අතර දක්ෂ කාන්තා චරිතද දක්නට ලැබෙනවා.ඇය ධීවර හා ජලජ සම්පත් අමාත්‍යාංශයේ ලේකම් ආචාර්ය දමිතාද සොයිසා මහ්තමියයි. පරිපාලන සේවයෙන් පිටස්තරව ඇති මෙම ලේකම් ධූරවලට අලුතින් එක්ව සිටින ඉදිරිගාමී කාන්තා චරිතයක්. එසේම පරිසර අමාත්‍යාංශයේ ලේකම් ආචාර්ය ආර්. එස්. එස්. සමරතුංග වැනි දක්ෂ නවක මුහුණු අතරට එච්. ඩී. ෆර්ඩිනැන්ඩස්, අශෝක පීරිස්, මහින්ද මඩිහේවා, වෛද්‍ය නිහාල් ජයතිලක වැනි පළපුරුදු ලේකම්වරුන්ද සිටීම තුළින් නව මිශ්‍ර සංයුතියක් සකසා තිබෙනවා.කාර්යක්ෂම ඇමැතිවරයෙක් හා ලේකම්වරයෙක් සිටි පමණින් සියල්ල සම්පූර්ණ වේ යැයි තක්සෙරුවකට පැමිණීම වැරැදි කල්පනාවක්. ඉහළ සිට පහළටම වැඩ කිරීමේ රටාව ජනතාවගේ බලාපොරොත්තුව ඉටු වන ආකාරයෙන් සැකසිය යුතුයි.මේ කාටත් ගෙවීම් කරනු ලබන්නේ මහජන මුදලින්. ජනතාවගේ සම්පත් සාංගික දේපල තරම් වැදගත්. ඒවා පරිහරනය කරන්නේ නම් ඊට සරිලන ප්‍රශස්ථ සේවයක් ඔවුන් වෙත ලබාදිය යුතුයි. ජනමාධ්‍යවලට කළ හැක්කේ රටේ සිදුවන දේවල් ගැන විමර්ශනයක යෙදෙමින් පලදායි විවේචනයක් එක් කිරීම පමණයි. නැතිනම් හොඳ වැඩ අගය කරමින් නරක වැඩ ගැන පලදායී විවේචනයක යෙදීම පමණයි. අඩුපාඩු පෙන්වාදීම මේ සඳහා ජනමාධ්‍යවලට ජනතාව හා රාජ්‍ය තන්ත්‍රය අතර පාලමක් විය හැකියි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>29</day>
    </date>
    <link>http://www.dinamina.lk/2010/04/29/_art.asp?fn=f1004292</link>
    <topic>ආසියාව ආශ්චර්ය කරනඅධ්‍යාපන පුනරුදය</topic>
    <author>ප්‍රාර්ථනා වීරසිංහ සහචින්තා රණසිංහ</author>
    <content>අධ්‍යාපන ක්ෂේත්‍රය වෙනුවෙන් රජය කරන ආයෝජන අද - හෙටට පමණක් නොව දශක ගණනාවක් සඳහා කරන ආයෝජනයක් බව රහසක් නොවේ. ඒ අනුව දැනට පවතින අධ්‍යාපන ආයතන වැඩිදියුණු කිරීම හා ග්‍රාමීය ප්‍රදේශවල නව මධ්‍යස්ථාන ඇතිකරමින්, රජය උසස් අධ්‍යාපනයට ඇති අවස්ථාවන් වැඩි කරයි.දශක ගණනාවක් කුඩම්මාගේ සැලකිලි ලැබූ දුෂ්කර ග්‍රාමීය ප්‍රදේශවල සමාජ, ආර්ථික තත්ත්වය නංවාලීමෙන් උසස් අධ්‍යාපනය සඳහා යොමුවිය හැකි නව ඉඩ ප්‍රස්ථා විවර කිරීමේ අවස්ථාව රජය විසින් ක්‍රියාත්මක කර තිබේ.ඒ අනුව පසුගිය කාලය තුළ රජය අධ්‍යාපන ක්ෂේත්‍රය වෙනුවෙන් රුපියල් මිලියන 32,370.5 ක ආයෝජනයක් සිදුකර තිබේ. 2008 වසරේදී කළ නවෝද්‍යා පාසල් ව්‍යාපෘතිය වෙනුවෙන් මිලියන 8450 ක් ද, ඉසුරු පාසල් ව්‍යාපෘතිය සඳහා රුපියල් මිලියන 11,550 ක් ද, දකුණු නැඟෙනහිර සහ උතුරු පළාත්වල උසස් අධ්‍යාපන ආයතන පුනරුත්ථාපනය හා ප්‍රතිසංස්කරණය වෙනුවෙන් මිලියන 1787.5 ක් ද, මට්ටක්කුලිය සහ ලබුදූව උසස් තාක්ෂණ ආයතන සංවර්ධනය කිරීම සහ වැඩිදියුණු කිරීම වෙනුවෙන් මිලියන 3713 ක් ද, කාර්මික අධ්‍යාපන සංවර්ධන ව්‍යාපෘතිය යටතේ මිලියන 2670 ක් ද, අග්නිදිග විශ්වවිද්‍යාල ව්‍යාපෘතිය වෙනුවෙන් මිලියන 4200 ක ආයෝජනයක් ද සිදුකර ඇත.මේ අනුව පසුගිය කාලවකවානුව තුළ ගුරු වෘත්තිය සඳහා 50000 කට වැඩි සංඛ්‍යාවක් බඳවා ගැනීම මෙන්ම මානව හා භෞතික සම්පතින් සපිරි පාසල් බිහිකිරීම සඳහා අවශ්‍ය ගුරුවරු, ඉගෙනුම් උපකරණ, ගොඩනැගිලි, විද්‍යාගාර, පුස්තකාල, පරිගණක, ක්‍රීඩා පිටි, ක්‍රීඩා උපකරණ යනාදිය ප්‍රමාණවත් පරිදි ලබා දීමට පියවර ගෙන ඇත.සුනාමියෙන් විනාශ වූ පාසල් හා දරුවන්ගේ පවුල්වල ජීවන තත්ත්වය නඟාසිටුවමින් අධ්‍යාපනය ලබාගැනීමට අවශ්‍ය පරිසරය නිර්මාණය කිරීම මෙන්ම උතුරු - නැඟෙනහිර පළාත්වල දරුවන්ටද අධ්‍යාපනයේ ඵල ලබාගැනීමට අවශ්‍ය කටයුතු සලසමින් පවතියි.ඉසුරු පාසල්ඉතා දිළිඳු ප්‍රාදේශීය ලේකම් කොට්ඨාසවල පිහිටි ද්විතීයික පාසල් 150 ක ඉගෙනුම ලබන සිසුන් වෙනුවෙන් ඉසුරු පාසල් ව්‍යාපෘතිය ආරම්භ කෙරුණි.ආරම්භක පාසල් 66 ක් ඉසුරු පාසල් වශයෙන් සංවර්ධනය කිරීම සඳහා තෝරාගෙන ඇති අතර කුලියාපිටිය, මිනිපේ සහ සූරියවැව ප්‍රාදේශීය ලේකම් කොට්ඨාසවල පිහිටි ඉසුරු පාසල් 3 ක ඉදිකිරීම් අවසන් කර ඇත. සියඹලාණ්ඩුව, රිදීමාලියද්ද, ඇලපාත, පදවිය, මතුගම, ත්‍රිකුණාමලය හා වවුනියාව පිහිටි පාසල් 07 ක සංවර්ධන කටයුතු සිදුකෙරේ.ශ්‍රම බලකාය සවිබල ගැන්වීම සඳහා තෝරාගත් පාසල් 66 ක විදුහල්පතිවරු සහ අධ්‍යයන කාර්ය මණ්ඩලය සඳහා විශේෂ පුහුණු වැඩසටහනක් ද ඉසුරු පාසල් ව්‍යාපෘතිය යටතේ ආරම්භ කිරීමට රජය විසින් පියවර ගෙන ඇත.එමෙන්ම තෝරාගත් පාසල් 40 ක විද්‍යාගාර, පානීය ජලය, සනීපාරක්‍ෂක පහසුකම්, පරිගණක විද්‍යාගාර, පුස්තකාල ඉදිකිරීම් කටයුතු සිදුකරමින් පවතී.තෝරාගත් පාසල්වල තොරතුරු හා සන්නිවේදන තාක්ෂණ පහසුකම් නැංවීම සඳහා අවශ්‍ය මූලික කටයුතු අවසන් කර ඇති අතර එම පාසල් සඳහා අන්තර්ජාල පහසුකම් ලබාදීමේ කටයුතු සිදුකරමින් පවතී.සෑම පාසලක් සඳහාම වෙන් වෙන් වශයෙන් වෙබ් පිටුවක් නිර්මාණය කිරීම හා තොරතුරු තාක්ෂණය පිළිබඳ ගුරුවරු පුහුණු කිරීම ද සිදුකෙරේ.සක්‍රීය මට්ටමේ පවතින ඉසුරු පාසල් ව්‍යාපෘතිය තුළින් මෙරට අධ්‍යාපන ක්ෂේත්‍රයට සිදුවන සේවය අති මහත්ය. විද්‍යාව, ඉංගී‍්‍රසි, තොරතුරු තාක්ෂණය හා කාර්මික පුහුණු වැනි ප්‍රධාන විෂයන් සඳහා ඉහළ මට්ටමේ දැනුමක් මෙම සංවර්ධනය කළ පාසල් ඔස්සේ ලැබෙනු ඇත.පරිගණක 6000 ක්, මුද්‍රණ යන්ත්‍ර 2000 ක් සහ අන්තර්ජාල පහසුකම් ද්විතීයික මට්ටමේ පාසල් 2215 ක් සඳහා ලබාදීම තුළින් පරිගණක සාක්ෂරතාවය පිළිබඳ මූලික දැනුම ලබා දෙමින් ගුරුවරු 10,600 ක් පුහුණු කිරීමත් මගින් තොරතුරු හා සන්නිවේදන තාක්ෂණය පිළිබඳ සිසුන්ට දැනුම ලබාදීම වේගවත් වනු ඇත.නිපුණතා පාදක අධ්‍යාපනය සම්බන්ධව ගුරුවරු 18,000 ක් හා ඉංගී‍්‍රසි භාෂාව සඳහා ගුරුවරු 7000 ක් පුහුණු කිරීමෙන් ද අධ්‍යාපනයට සිදුවන සේවය ඉහළය. නාගරික ප්‍රදේශවල ජාතික පාසල් සඳහා පවත්නා ඉහළ ඉල්ලුමද ක්‍රමයෙන් අඩුවීම ද මේ තුළින් ඇතිවන යහපත් ප්‍රතිඵලයකි.නවෝද්‍යා පාසල්නවෝද්‍යා පාසල් ව්‍යාපෘතිය සඳහා 2008 වසරේදී රුපියල් මිලියන 8450 ක් පමණ දේශීය අරමුදල් වශයෙන් යොදවා ඇති අතර දිවයින පුරා පාසල් 516 ක සංවර්ධන කටයුතු මේ යටතේ සිදුකෙරිණි. ද්විතීයික පාසල් 1 ඒඕ වර්ගයට (උසස් පෙළ විද්‍යාව හා ගණිතය විෂය සහිත පාසල්) ගෙන ඒම සඳහා එම පාසල්වලට විද්‍යාගාර පුස්තකාල හා අනෙකුත් අවශ්‍ය පහසුකම් සමග අධ්‍යාපනයට අවශ්‍ය ද්‍රව්‍ය සම්පාදනය සඳහා කටයුතු සම්පාදනය කෙරිණ.ව්‍යාපෘතිය ක්‍රියාත්මක කිරීමෙන් යටිතල පහසුකම්, පාසල්වල ඉගෙනුම් පරිසරය හා අධ්‍යාපනයේ ගුණාත්මකභාවය ඉහළ නැංවීම සඳහා ප්‍රමුඛව කටයුතු කෙරෙන අතර සිසුන් රඳවා ගැනීමේ මූලික ප්‍රතිශතය ඉහළ මට්ටමක රඳවා ගැනීමද නවෝද්‍යා පාසල් ව්‍යාපෘතිය යටතේ ක්‍රියාවට නැංවීය.ජාතික පාසල්”මහින්ද චින්තන” ජාතික වැඩසටහන යටතේ දිවයිනේ ප්‍රධාන ජාතික පාසල් පද්ධතිය සංවර්ධනය කිරීම සඳහා වැඩසටහන් රැසක් ක්‍රියාත්මක කරයි. දීප ව්‍යාප්ත ජාතික පාසල් වෙනුවෙන් රුපියල් දසලක්‍ෂ 3708 ක් වැනි සුවිශාල මුදලක් වෙන්කරමින් නව ගොඩනැගිලි ඇතුලුව යටිතල පහසුකම් සහ අවශ්‍ය උපකරණ රැසක් ලබා දී ඇත. ඒ අනුව ජාතික පාසල් පද්ධතියේ සංවර්ධනය හේතුවෙන් සිසු පරපුරට ගුණාත්මක අධ්‍යාපනයක් හිමිවිය.උසස් අධ්‍යාපන ක්ෂේත්‍රයකාර්මික හා වෘත්තීය පුහුණු අධ්‍යාපනයේ නියැළෙන දරුවන්ට එම ක්ෂේත්‍රයන්ට උපාධියක් ලබාගැනීමට වෘත්තීය හා තාක්ෂණ විශ්වවිද්‍යාලයක් ප්‍රථම වතාවට රත්මලානේ පිහිටුවනු ලැබීය.ගාල්ල, මරදාන, රත්නපුර, අනුරාධපුරය, අම්පාර, යාපනය, කුරුණෑගල, බදුල්ල හා මහනුවර පිහිටි කාර්මික විද්‍යාල ජාත්‍යන්තර මට්ටමේ දැනුම හා පුහුණුව ලබාදෙන උසස් තාක්ෂණ විද්‍යාල බවට ද පත් කරනු ලැබීය. එමෙන්ම කාර්මික හා වෘත්තීය අධ්‍යාපනය මෙන්ම තාක්ෂණික හා දුරස්ථ අධ්‍යාපනය ලබාදීම තුළින් තරුණ පරම්පරාව දේශීය හා විදේශීය රැකියාවලට යොමු වූහ.පුනරුත්ථාපනය සහ ප්‍රතිසංස්කරණය2004 වසරේ මෙරට විශ්වවිද්‍යාල හා උසස් තාක්ෂණ ආයතන විශාල සංඛ්‍යාවක් සුනාමි ව්‍යසනයෙන් හානියට පත් විය. එම ආයතනයන්හි පුනරුත්ථාපනය හා ප්‍රතිසංස්කරණ ව්‍යාපෘතිය සක්‍රීය කිරීම සඳහා 2008 වසරේදී දේශීය අරමුදල් රුපියල් මිලියන 1430 ක් වැය කෙරිණ. විදේශීය මුදල් රුපියල් මිලියන 1430 ක් ද ආයෝජනය කෙරිණි.මේ ව්‍යාපෘතිය යටතේ රුහුණු විශ්වවිද්‍යාලයේ සහ යාපනය විශ්වවිද්‍යාලයේ වෛද්‍ය පීඨයේ සිසුන් සඳහා නේවාසිකාගාර ගොඩනැගිලි, නැඟෙනහිර විශ්වවිද්‍යාලය හා අග්නිදිග විශ්වවිද්‍යාලය සඳහා ගොඩනැගිලි, උසස් තාක්ෂණ ආයතන වූ ගාල්ල, ලබුදූව, අම්පාර, ත්‍රිකුණාමලය, යාපනය උසස් තාක්ෂණ ආයතනවල ඉදිකිරීම් හා උපකරණ සඳහා මේ ව්‍යාපෘතිය මගින් ප්‍රතිපාදන සැලසේ.මේ වන විට රුහුණු විශ්වවිද්‍යාලයේ නේවාසිකාගාරයේ ඉදිකිරීම් 90% ක් පමණ ඉදිකර ඇති අතර නැඟෙනහිර විශ්වවිද්‍යාලයේ ඉදිකිරීම් අවසන් කර ඇත. අග්නිදිග විශ්වවිද්‍යාලයේ ඉදිකිරීම් 75% ක් අවසන් අතර ලබුදූව, අම්පාර උසස් තාක්ෂණ ආයතනයන්හි ගොඩනැගිලි ඉදිකිරීම් අවසන් කර ඇත. යාපනය උසස් තාක්ෂණ ආයතනයේ ඉදිකිරීම් අවසන් කර ඇති අතර කලුවැල්ල උසස් තාක්ෂණ ආයතනයේ ඉදිකිරීම් ආරම්භ කර ඇත.මේ අනුව දකුණ, නැඟෙනහිර සහ උතුරු පළාත්වල උසස් අධ්‍යාපන ආයතන පුනරුත්ථාපනය කිරීම ඉතා සාර්ථක මට්ටමක පවතින බව මෙරට අධ්‍යාපනය වෙනුවෙන් වත්මන් රජය ක්‍රියාත්මක කර ඇති සුවිශාල මෙහෙවරකි.මට්ටක්කුලිය සහ ලබුදූව උසස් තාක්ෂණ ආයතන සංවර්ධනය කිරීම සහ වැඩිදියුණු කිරීම.රුපියල් මිලියන 3713 ක ආයෝජනයක් වන මෙම ව්‍යාපෘතිය, නිපුණතාව පාදක කරගෙන අධ්‍යාපනයේ විශිෂ්ටතා මධ්‍යස්ථානයක් ලෙස පරිවර්තනය කෙරේ. ඒ අනුව පුළුල් මිනිස් බල අවශ්‍යතාවන් හා ඊට අදාළ විශේෂඥතාවන් ඉටුකර ගත හැකි වේ.කාර්මික ක්‍ෂේත්‍රයේ ජාත්‍යන්තර ප්‍රමිතීන්ට අනුකූල වන අයුරින් වෘත්තීය උපාධිධාරීන් විශාල පිරිසක් බිහිවනු ඇත.කාර්මික අධ්‍යාපනසංවර්ධන ව්‍යාපෘතියකාර්මික අධ්‍යාපනයේ ගුණත්වය, ප්‍රවේශය, අදාළත්වය සහ කාර්යක්‍ෂමතාවය ඉහළ නැංවීම සඳහා කාර්මික අධ්‍යාපන සංවර්ධන ව්‍යාපෘතිය ආරම්භ කෙරිණ. මේ අරමුණට ළඟාවීම සඳහා ඩිප්ලෝමා, උසස් ඩිප්ලෝමා සහ උපාධි මට්ටම්වලට අයත් පාඨමාලා පැවැත්වීමට තාක්ෂණ විද්‍යාල ස්ථාපිත කිරීම හා වෘත්තීය තාක්ෂණ විශ්වවිද්‍යාලයක් නිර්මාණය කිරීම මේ ව්‍යාපෘතියට ඇතුළත් වේ.විශ්වවිද්‍යාල අධ්‍යාපන ක්ෂේත්‍රයඋසස් අධ්‍යාපනයට සිසුන් වැඩි ප්‍රමාණයක් යොමු කරවීමට රජරට විශ්වවිද්‍යාලයේ වෛද්‍ය පීඨය, ඌව වෙල්ලස්සේ විශ්වවිද්‍යාලය හා පේරාදෙණිය සෞඛ්‍ය පීඨය අලුතින් පිහිටුවීමට, විශ්වවිද්‍යාල නේවාසික ගැටලුව විසඳමින් පේරාදෙණිය, ශශ්‍රී ජයවර්ධනපුර, රජරට, සබරගමුව සහ රුහුණු විශ්වවිද්‍යාලය සඳහා සිසු සිසුවියන්ට අවශ්‍ය නේවාසික පහසුකම් ද ලබාදෙන ලදී. 2005 වර්ෂයේදී විශ්වවිද්‍යාලවලට ඇතුළත් වූ 16,292 ක් වූ ශිෂ්‍ය සංඛ්‍යාව 2009 වර්ෂයේදී 20360 ක් වූහ.අග්නිදිග විශ්වවිද්‍යාලයරුපියල් මිලියන 4200 ක ආයෝජනයක් වන අග්නිදිග විශ්වවිද්‍යාල ව්‍යාපෘතිය 2012 දී අවසන් කිරීමට නියමිතව ඇති මෙරට උසස් අධ්‍යාපනයේ සංවර්ධනය සඳහා ගෙන ඇති වැදගත් පියවරකි.මූලික පිරිවැය රුපියල් මිලියන 1018 වූ ව්‍යාපෘතියේ මුල් අදියරේ ඉදිකිරීම් ක්‍රියාත්මක වෙමින් පවතී. ශිෂ්‍ය නේවාසිකාගාර, සෞඛ්‍ය මධ්‍යස්ථාන, ආපනශාලා ඇතුළු ඒකක 22 කින් යුත් ගොඩනැගිල්ලක් මේ යටතේ ඉදිවේ. නැඟෙනහිර පළාතේ අංග සම්පූර්ණ විශ්වවිද්‍යාලයක් ගොඩනැගීම තුළින් එම පළාතේ ග්‍රාමීය ප්‍රදේශයන්හි සිසුන්ට උසස් අධ්‍යාපන පහසුකම් හිමිවීම මෙහි විශේෂත්වය වේ.ඉතිහාස පොත කියවන විට අතීතය ගැන අභිමානයක් නොදැනෙන, මුල් පොත කියවන විටම මව් බස එපා කරවන, ඉංගී‍්‍රසි පොත කියවන විට දෙවන බස තිත්ත වන, පෙළපොත්, විෂය නිර්දේශ සහ පාසල්වල නාමකරණ වෙනස් කිරීම්වලට පමණක් සීමා වූ අධ්‍යාපන ප්‍රතිසංස්කරණ ගණනාවක් අපි පසු කර සිටිමු.එහෙත් දේශීයත්වයේ මුල් සිඳුණු පරපුරක් නිර්මාණය වීමත් අධ්‍යාපනය නිමාකිරීමටත් පෙර රට හැර යන උගතුන් බිහිවීමත් හැර අන් ප්‍රතිඵලයක් මම එම ප්‍රතිසංස්කරණවලින් නොදැක්කෙමි.ඒ වෙනුවට නිර්මාණශීලී ශශ්‍රී ලාංකිකයෙකු බිහිකිරීම සඳහා වන ආකල්පමය වෙනස්කම් පදනම් කර ගත් නිසි සැලැස්මක් සහිත ජාතික අධ්‍යාපන ප්‍රතිසංස්කරණයක් මම යෝජනා කරමි.ලෝක සංවර්ධනය ආසියාව දෙසට හැරෙමින්, මේ උදා වී ඇත්තේ ආසියාවේ යුගය බව පවසන උද්දාමයේදී, ශශ්‍රී ලංකාව ගෝලීය ආර්ථික කේන්ද්‍රස්ථානයක් බවට පත්කිරීමේ ප්‍රථම ඉලක්කය ද නව රජයේ බලාපොරොත්තුවයි.- මහින්ද චින්තනයේ ඉදිරි දැක්ම</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>30</day>
    </date>
    <link>http://www.dinamina.lk/2010/04/30/_art.asp?fn=n1004302</link>
    <topic>ලෝක කම්කරු දිනය හෙට</topic>
    <author>අනුර ප්‍රේමලාල්</author>
    <content>ලෝක කම්කරු දිනය නිමිත්තෙන් මැයිදින සැමරුම්, පෙළපාළි සහ ජනරැලි රැසක් රටපුරා හෙට (01) පැවැත්වෙයි.මෙරට ප්‍රධාන පෙළේ දේශපාලන පක්ෂ, වෘත්තීය සමිති රැසක් මේ වන විටත් මැයි දිනය සැමරීමට ලහි ලහියේ සූදානම් වෙති.වතු, ධීවර, ගොවි, කාර්මික, ඇඟලුම් යනාදී ක්ෂේත්‍ර රැසක වැඩකරන ජනතාව දිවයිනේ ප්‍රධාන නගර කීපයක් කේන්ද්‍ර කරගෙන ජනරැලි සහ පෙළපාලි පවත්වති.ලෝක කම්කරු දිනය සමරන හෙට කොළඹ නගරයේ පමණක් මැයි රැලි දොළහක් පැවැත්වීමට කටයුතු සංවිධානය කර ඇත. දේශපාලන පක්ෂ හා වෘත්තීය සමිති මේ මැයි දින සැමරුම් රැස්වීම් සංවිධානය කරයි.රාජ්‍ය බලය හිමි එක්සත් ජනතා නිදහස් සන්ධානයද තමන් සමග එක්ව සිටින සියලුම දේශපාලන පක්ෂ හා ඊට අයත් වෘත්තීය සමිති 72 ක් හවුල් කර ගෙන දැවැන්ත මැයි රැලියක් කොළඹ නගර සභා පිටියේදී ජනාධිපති මහින්ද රාජපක්ෂ මහතාගේ ප්‍රධානත්වයෙන් පැවැත්වීමට කටයුතු සංවිධානය කර ඇත.ආණ්ඩුවේ හවුල්කාර වමේ දේශපාලන පක්ෂ වන ලංකා සම සමාජ පක්ෂය ශ්‍රී ලංකාවේ කොමියුනිස්ට් පක්ෂය, ප්‍රජාතන්ත්‍රවාදී වාමාංශික පෙරමුණ, ශ්‍රී ලංකා මහජන පක්ෂය දේශ විමුක්ති ජනතා පක්ෂය සමාජවාදී ජනතා පෙරමුණ ලෙස එක් වී වෙනම පෙළපාලියක් හා මැයි රැළියක් පවත්වයි.පෙළපාළිය සවස 1.00 ට නාරාහේන්පිට ශාලිකා ශාලාවෙන් ආරම්භ වෙන අතර මැයි රැස්වීම කිරුළපන ඇතුළත්මුදලි ක්‍රීඩාංගණයේදී සවස 3.00 වමේ පක්ෂ පහේ නායකයන්ගේ හා ඒ පක්ෂවලට අයත් වෘත්තීය සමිතිවල නියෝජිතයින් ප්‍රධානත්වයෙන් පැවැත්වේ.වාමාංශික විමුක්ති පෙරමුණද මෙවර මැයි දිනය උත්කර්ෂවත් අන්දමින් සමරයි. ඒ පක්ෂයේ පෙළපාළිය දහවල් 1.00 ට කොටුව දුම්රියපොළ අසලින් ඇරඹෙන අතර මැයි රැළිය සවස 3.00 ට පිටකොටුව ප්‍රයිස්පාක් පිටියේදී පැවැත්වෙනු ඇත.එක්සත් සමාජවාදී පක්ෂය සංවිධානය කරන මැයි දින රැළිය සවස 3.00 ග්‍රෑන්ඩ්පාස් කොස්ගස් හන්දියේදී පැවැත්වෙන අතර පෙළපාළිය ඔරුගොඩවත්ත රජයේ ගබඩා සංකීර්ණය අසලින් ආරම්භ කරයි.සමාජවාදී පක්ෂය පෙළපාළියක් නොපත්වන අතර මරදාන ජයන්ත වීරසේකර මාවතේ් පිහිටි ප්‍රජා ශාලාවේදී ඒ පක්ෂයේ සාමාජිකයින්ගේ සහභාගිත්වයෙන් පෙරවරු 10.00 ට රැස්වීමක් පවත්වයි.ක්‍රිස්තියානි කම්කරු සහෝදරත්වයද මෙවරත් මැයි දින සැමරීමට එක් වී සිටියි. කොල්ලුපිටිය ශාන්ත මයිකල් දේවස්ථානයට පෙරහැරකින් ගමන් කොට පෙරවරු 10.00 ඒ දේවස්ථානයේදී දේව මෙහෙයක් පවත්වමින් ඔවුන් මැයි දිනය සමරයි.නිදහස් වෙළෙඳ කලාප සහ පොදු සේවා සේවක සංගමය සංවිධානය කරනු ලබන මැයි දින පෙළපාළිය සවස 1.00 පිටකොටුව බෝධිය අසලින් ආරම්භ වෙන අතර මැයි රැළිය මාළිගාවත්ත පී. ඩී. සිරිසේන ක්‍රීඩාංගණයේදී සවස 3.00 ආරම්භ කරනු ඇත. සමාජවාදී සමානතා පක්ෂය මෙවර මැයි රැළියක් පමණක් පවත්වන අතර එය සවස 3.00 නව නගර ශාලාවේදී පැවැත්වේ.වෙනදා මෙන් සරු බවක් නොමැතිව ජනතා විමුක්ති පෙරමුණ ද මැයි දින සැමරීමට මෙවර එක්වෙයි. ඒ අනුව පෙළපාළියක් පවත්වන්නේ නොමැතිව මැයි රැස්වීමක් පමණක් සවස 3.00 ට කැම්බල් පිටියේදී පැවැත්වේ.ලංකා වෙළෙඳ කාර්මික සහ පොදු කම්කරු සංගමය සවස 3.00 ට හයිඩ්පාක් පිටියේදී මැයි රැළිය පවත්වන අතර ඔවුන්ගේ පෙළපාළිය සවස 1.00 ට කොළඹ 03 සිනමන් ග්‍රෑන්ඩ් හෝටලය අසළින් ආරම්භ කරනු ඇත.ජූලි වර්ජකයන්ගේ ඒකාබද්ධ සංවිධානය මෙහෙයවන මැයි දින රැස්වීම සවස 3.00 ට කොළඹ මහජන පුස්තකාල ශ්‍රවණාගාරයේදී පැවැත්වේ.එමෙන්ම රජයේ ලිපිකරු සේවක සංගමයේ මැයි දින සැමරුම් රැස්වීම කොළඹ කොටුවේ එම සංගම් මූලස්ථානයේදී පෙරවරු 10.00 ට පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>30</day>
    </date>
    <link>http://www.dinamina.lk/2010/04/30/_art.asp?fn=n1004303</link>
    <topic>ආරක්ෂක ලේකම්යාපනයේ සංචාරයක</topic>
    <author>භක්ති මෙන්ඩිස් යාපනේ සිට</author>
    <content>ආරක්ෂක ලේකම් ගෝඨාභය රාජපක්ෂ මහතා ඊයේ (29) පෙරවරුවේ යාපනය ප්‍රදේශයේ සංචාරයක නිරත විය.පලාලි ගුවන්තොටුපළට පැමිණි ඒ මහතා යාපනය ආඥාපති මේජර් ජනරාල් මහින්ද හතුරුසිංහ මහතා විසින් පිළිගනු ලැබීය.පසුව යාපනය සේනා මූලස්ථානයේදී මහින්ද හතුරුසිංහ මහතා විසින් වර්තමානයේ යාපනයේ ආරක්ෂක තත්ත්වය සහ හමුදාව විසින් සිදුකරන සංවර්ධනය ගැන දැනුම්වත් කෙළේය.ආරක්ෂක ලේකම්වරයා යාපනය නාවික හමුදා මූලස්ථානය වෙතට ගොස් එහි නිලධාරින් සමඟද සාකච්ඡාවක නිරතවිය. පසුව යාපනයේ හමුදා සෙබළුන් මුණගැසුණු ආරක්ෂක ලේකම්වරයා ඔවුන්ගේ සුවදුක් විමසීමටද අමතක නොකළේය. අනතුරුව නාගදීපයට ගිය ගෝඨාභය රාජපක්ෂ මහතා නාගදීපය වැඳ පුදා ගත්තේය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>30</day>
    </date>
    <link>http://www.dinamina.lk/2010/04/30/_art.asp?fn=n1004304</link>
    <topic>රාජ්‍ය විරෝධී කුමන්ත්‍රණයට සැකහිටපු හමුදා ලොක්කන් දෙපළ යළි රිමාන්ඩ්</topic>
    <author>සිරිසේන රාජපක්ෂ</author>
    <content>රජය පෙරළීමට කුමන්ත්‍රණය කිරීම සම්බන්ධයෙන් අත්අඩංගුවට ගෙන රඳවා ගෙන සිටින යුද හමුදාවේ සේවය කළ මේජර් ජෙනරාල් උපාලි එදිරිසිංහ හා බ්‍රිගේඩියර් දුමිදු කැප්පෙටිවලාන යන සැකකරුවන් දෙදෙනා අද (30) දක්වා රිමාන්ඩ් භාරයේ තබන ලෙස කොළඹ ප්‍රධාන මහේස්ත්‍රාත් චම්පා ජානකී රාජරත්න මහත්මිය නියම කළාය.මේ සැකකරුවන් හදිසි නීති රෙගුලාසි යටතේ රඳවා ගෙන තිබුණි. මොවුන් ඊයේ අධිකරණය වෙත ඉදිරිපත් කළ අවස්ථාවේදී පැමිණිල්ල වෙනුවෙන් පෙනී සිටි රජයේ ජ්‍යෙෂ්ඨ නීතිඥ ලක්මාලි කරුණානායක මහත්මිය කරුණු දක්වමින් සැකකරුවන් රඳවා තබා ගැනීමේ කාලසීමාව අවසන් නිසා ඔවුන් රිමාන්ඩ් භාරයට පත්කරන ලෙස ඉල්ලා සිටියේය.ඒ අවස්ථාවේ පළමුවන සැකකරු වෙනුවෙන් පෙනී සිටි නීතිඥවරයා තම සේවා දායකයාට ඇපදීම පිළිබඳ නීතිපතිවරයාගේ අදහස් හෙට දින ඉදිරිපත් කරන බව රජයේ නීතිඥවරිය දන්වා සිටි නිසා අද දින ඔහුට ඇප ඉල්ලීමක් තමා නොකරන අතර හෙට දිනයේ ඔහුට ඇපදීමට විරුද්ධ වුවහොත් ඇප ඉල්ලීම සඳහා අධිකරණයට කරුණු ඉදිරිපත් කරන බව කියා සිටියේය.අනතුරුව තුන්වන සැකකරු වෙනුවෙන් පෙනී සිටි නීතිඥවරයා අධිකරණය වෙත කරුණු දක්වමින් තම සේවාදායකයා ජනරාල් සරත් ෆොන්සේකා මහතාගේ රටපුරා සිටි නියෝජිතන් 130 දෙනෙකු සම්බන්ධීකරණය කළ අයකු වන අතර, එයින් 90 දෙනෙකුගෙන් පමණ රහස් පොලීසිය කටඋත්තර ගෙන ඇති බවත් එසේ ලබා ගන්නා ලද කටඋත්තර එකකින්වත් තම සේවා දායකයා රජය පෙරළීමේ කුමන්ත්‍රණයකට කිසිම අයුරකින් සම්බන්ධ නොවූ බව හෙළි වී ඇතැයි කීය.කිසිම සාක්කියක් හෝ පදනමක් නැතිව ඔහු රිමාන්ඩ් භාරයට පත් නොකර ඔහු නිදහස් කරන්නැයි නීතිඥවරයා වැඩිදුරටත් ඉල්ලා සිටියේය. අද දින ඉදිරිපත් කළ වැඩිදුර වාර්තාවෙන් සැකකරුවන් රිමාන්ඩ්භාරයට පත්කරන ලෙස ඉල්ලීමට ප්‍රමාණවත් සාක්කි තිබේදැයි ප්‍රධාන මහේස්ත්‍රාත්වරිය අසන ලද ප්‍රශ්නයකට පිළිතුරු දුන් රහස් පොලීසිය ප්‍රමාණවත් සාක්කි ඇති බවත් දැනට කරන ලද පරීක්ෂණවල උධෘත නීතිපතිවරයා වෙත යවා ඇති බව කීය.අනතුරුව සැකකරුවන්ගේ නීතිඥවරු නීතිපති වෙත යවන ලද උධෘත පිටපතක් අධිකරණයට ඉදිරිපත් කරන්නැයි ඉල්ලා සිටියේය. පළමුවන සැකකරුගේ නීතිඥවරයා අධිකරණයට කරුණු දක්වමින් සිය සේවා දායකයා සෑහෙන කාලයක් යුද හමුදාවේ සේවය කර ඇති බවත් ඔහු දැනට බරපතල කොන්දේ ආබාධයකින් පෙළෙන නිසා ඔහුට බන්ධනාගාරය මගින් අවශ්‍ය ප්‍ර‍්‍රතිකාර ලබාදෙන ලෙස ඉල්ලා සිටියේය.එම සැකකරුට අවශ්‍ය ප්‍රතිකාර බන්ධනාගාරය මගින් ලබාදෙන ලෙස ප්‍රධාන මහේස්ත්‍රාත්වරිය බන්ධනාගාර අධිකාරිවරයාට දැන්වීය. නලින්ද ඉන්දතිස්ස, ප්‍රසාද් ලියනආරච්චි, ගුණරත්න වන්නිනායක, චන්ද්‍ර අබේරත්න, කැලුම් කුමාරසිංහ, මර්වින් ද සිල්වා, සබීරා මෝහන කාන්ති, හුසේන් අසාර් යන නීතිඥ මණ්ඩලය සැකකරුවන් වෙනුවෙන් පෙනී සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>30</day>
    </date>
    <link>http://www.dinamina.lk/2010/04/30/_art.asp?fn=n1004305</link>
    <topic>මුහුදුබඩ ධාවනයටඅලුතින් දුම්රිය 20ක්</topic>
    <author>ශීලා උඩුවර</author>
    <content>මුහුදුබඩ දුම්රිය මාර්ගයේ ධාවනයට යෙදවීම සඳහා තවත් දුම්රිය බලවේග කට්ටල 20 ක් ඉන්දියාවෙන් ගෙන්වීමට යයි.මෙම වසර අවසානවීමට පෙර එම දුම්රිය කට්ටල ගෙන්වනු ලබන බව දුම්රිය සාමාන්‍යාධිකාරී ජී. පී. විජේසේකර මහතා ප්‍රකාශ කරයි. මෙහි ප්‍රථම තොගය වන බලවේග කට්ටල තුනක් ජුනි මස මුල් සතියේදී ගෙන්වීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>30</day>
    </date>
    <link>http://www.dinamina.lk/2010/04/30/_art.asp?fn=n1004306</link>
    <topic>රාජ්‍ය වැවිලි සමාගම් ලාභය මිලියන 51යි</topic>
    <author>සිතාරා සේනානි</author>
    <content>රාජ්‍ය වැවිලි සමාගම් ඉකුත් වසරේ ලැබූ ලාභය වන රුපියල් මිලියන 51ක මුදල රාජ්‍ය සම්පත් සහ ව්‍යවසාය සංවර්ධන අමාත්‍යාංශයේ ප්‍රථම කාර්යය ලෙස ජනාධිපති මහින්ද රාජපක්ෂ මහතා වෙත භාරදීමට කටයුතු කරන බව එම අමාත්‍යාංශයේ ලේකම් ආචාර්ය විලී ගමගේ මහතා පවසයි.කඩා වැටීමට ගිය ලක්සල හා සළුසල යන රාජ්‍ය ආයතන උපායමාර්ගික ව්‍යවසාය කළමනාකරණ ආයතනයේ (සෙමා) මැදිහත්වීම මත ළාභ ලබන තත්ත්වයට පත්ව ඇති බව කී ගමගේ මහතා ලක්සල සිවුවැනි ශාඛාව රත්නපුරේදී ලබන සතියේ විවෘත කරන බවද පැවැසීය.මාස 4ක් ඇතුළත ලක්සල ශාඛාවක් අම්පාරේ විවෘත කිරීමට කටයුතු කරන බවද ඒ මහතා සඳහන් කෙළේ ය. ආචාර්ය විලී ගමගේ මහතා මේ කරුණු හෙළි කෙළේ රාජ්‍ය සම්පත් හා ව්‍යවසාය සංවර්ධන ඇමැති පී. දයාරත්න මහතා එම අමාත්‍යාංශයේ රාජකාරී කටයුතු ඊයේ (29) ආරම්භ කිරීමෙන් පසු පැවැති සේවක හමුවේ දීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>30</day>
    </date>
    <link>http://www.dinamina.lk/2010/04/30/_art.asp?fn=n1004307</link>
    <topic>ලබන මාසය ලංගමයේ ඵලදායිතා වසරයි</topic>
    <author>ශීලා උඩුවර</author>
    <content>ලංකා ගමනා ගමන මණ්ඩලය මැයි මාසය ඵලදායිතා හා තත්ත්ව සංවර්ධන මාසය ලෙස නම්කර තිබේ. නව ක්‍රමවේදය ඔස්සේ ශ්‍රී ලංගම අපේක්ෂිත ඉලක්ක කරා ගෙනයෑම මෙහි අරමුණ වේ. ඒ සඳහා වැඩ සටහනක් අරඹා ඇතැයි ශ්‍රී ලංගම ප්‍රධාන විධායක නිලධාරි විජය වික්‍රමරත්න මහතා පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>30</day>
    </date>
    <link>http://www.dinamina.lk/2010/04/30/_art.asp?fn=n1004308</link>
    <topic>ජනපති සංචාරය නිමවා අද එයි</topic>
    <author>ධනුෂ්ක ගොඩකුඹුර</author>
    <content>ජනාධිපති මහින්ද රාජපක්‍ෂ මහතා සිය සිවුදින නිල සංචාරය නිමවා අද (30) යළි මෙරටට පැමිණීමට නියමිතයි.භූතානයේ තිම්පු නුවරදී 28, 29 දිනවල පැවැති 16 වැනි සාක් රාජ්‍ය නායක සමුළුවට සහභාගි වීම සඳහා ජනාධිපතිවරයා මේ සංචාරයේ නිරත විය.සාක් රාජ්‍ය නායක සමුළුවට සපැමිණි රාජ්‍ය නායකයන් රැසක් සමඟ ජනාධිපතිවරයා මෙහිදී ද්විපාර්ශ්වික සාකච්ඡාවල නියැළුණේය. ඉන්දියාව, පාකිස්තානය, රටවල අගමැතිවරුන් සහ භූතානයේ රජතුමා අතර පැවැති සාකච්ඡා ඒ අතර කැපී පෙනෙයි.ශ්‍රී ලංකාවට වාසිදායක වන එකඟතාවන් රැසකට එළඹීමට ජනාධිපතිවරයාගේ මේ සිවු දින නිල සංචාරය ඉවහල් විය. ජනාධිපති ආර්යා ශිරන්ති රාජපක්‍ෂ මහත්මිය සහ විදේශ ඇමැති මහාචාර්ය ජී. එල්. පීරිස්, පාර්ලිමේන්තු මන්ත්‍රීවරුන් වන නාමල් රාජපක්‍ෂ, සජින් ද වාස් ගුණවර්ධන යන මහත්වරු ද මේ සංචාරයට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>30</day>
    </date>
    <link>http://www.dinamina.lk/2010/04/30/_art.asp?fn=n1004309</link>
    <topic>පලාලි ගුවන් තොටත්කන්කසන්තුරේ වරායත් නැංවීමට ඉන්දියාවේ සහාය</topic>
    <author>ධනුෂ්ක ගොඩකුඹුර</author>
    <content>යාපනයේ පලාලි ගුවන්තොටුපළ සහ කන්කසන්තුරේ වරාය සංවර්ධනය කිරීමේ කටයුතු සඳහා ඉන්දීය රජයේ එකඟතාව පළ වෙයි. ශ්‍රී ලංකාවේ ඉන්දීය මහ කොමසාරිස් අශෝක් කේ. කාන්තා මහතා, ඇමැති දි. මු. ජයරත්න මහතා අගමැති කාර්යාලයේදී ඊයේ (29) හමු වූ අවස්ථාවේදී මේ එකඟතාව පළ කෙරිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>30</day>
    </date>
    <link>http://www.dinamina.lk/2010/04/30/_art.asp?fn=n10043010</link>
    <topic>රක්ෂණ සංස්ථාවේ ආදායම අහිමි කිරීමේ කුමන්ත්‍රණයක්</topic>
    <author>සන්ධ්‍යා කරුණාරත්න</author>
    <content>රජයට පවරාගත් රක්ෂණ සංස්ථාවෙන් ලැබෙන විශාල ආදායම රජයට ලැබීම වැළැක්වීමේ කුමන්ත්‍රණකාරී වැඩපිළිවෙළක් ගැන ප්‍රජාතන්ත්‍රවාදී වාමාංශික පෙරමුණේ නායක පාර්ලිමේන්තු මන්ත්‍රී වාසුදේව නානායක්කාර මහතා හෙළි කරයි.පුද්ගලයන් පිරිසක් එක්වී මෙම ආදායම රජයට ලැබීම වළක්වන බවද මන්ත්‍රීවරයා කීය. මේ පිළිබඳ තොරතුරු තමාට ලැබී ඇතැයිද රක්ෂණ සංස්ථාවේ සේවකයන් ඒ ගැන දන්නේ යැයි ද නානායක්කාර මහතා පැවසීය. මෙම කුමන්ත්‍රණකාරී වැඩ පිළිවෙළ නතර කිරීමට රජය මැදිහත් විය යුතු බවද ඒ මහතා කීය.මෙවර පැවැත්වෙන මැයි දින රැලිය පිළිබඳව අදහස් දැක්වීමේ මාධ්‍ය හමුවකදී මන්ත්‍රීවරයා එම තොරතුරු හෙළි කෙළේ ය. බොරැල්ල ඇන්.ඇම්.කේන්ද්‍ර ශ්‍රවණාගාරයේදී එය පැවැත්විණි.මෙම අවස්ථාවට ශ්‍රී ලංකා කොමියුනිස්ට් පක්ෂයේ ප්‍රධාන ලේකම් පුනරුත්ථාපන හා බන්ධනාගාර ප්‍රතිසංස්කරණ ඇමැති ඩිව් ගුණසේකර , ලංකා සමසමාජ පක්ෂයේ නායක මහාචාර්ය තිස්ස විතාරණ, සමාජවාදී ජනතා පෙරමුණේ ප්‍රධාන ලේකම් රාජා කොල්ලුරේ යන මහත්වරු ද සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>30</day>
    </date>
    <link>http://www.dinamina.lk/2010/04/30/_art.asp?fn=n10043011</link>
    <topic>රිය අනතුරකින්පාපැදිකරුමිය යයි</topic>
    <author>තෙන්නකෝන් කුලසේකර</author>
    <content>කැකිරාව පොලිස් වසමේ කොටාගල දී (28දා) උදේ සිදු වූ රිය අනතුරකින් පාපැදියක ගමන් කරමින් සිටි 72 හැවිරිදි පුද්ගලයකු මිය ගොස් ඇත.එසේ මිය ගොස් ඇත්තේ කොටාගල පදිංචිව සිටි කළුබණ්ඩාගේ හේරත් නැමැත්තෙකි.අනුරාධපුරයේ සිට කොළඹ බලා ධාවනය වූ සුඛෝපභෝගි බස් රථයකට මෙම පුද්ගලයා යට වී මිය ගොස් ඇති බව කැකිරාව පොලිස් ස්ථානාධිපති පොලිස් පරීක්ෂක රුක්මල් රත්නායක මහතා කියයි.මෙම බස් රථය උතුරේ සේවය කරන උසස් හමුදා නිලධාරියකු ගමන් ගත් කැබ් රථයකද එම අවස්ථාවේ ගැටී ඇත.සිද්ධිය පිළිබඳ පොලිස් ස්ථානාධිපති පොලිස් පරීක්ෂක රුක්මල් රත්නායක පොලිස් පරීක්ෂක තුසිත සෙනවිරත්න පො. සැ. රණසිංහ මහත්වරු වැඩිදුර පරීක්ෂණ පවත්වමින් සිටී.බස් රථයේ රියැදුරු කැකිරාව මහේස්ත්‍රාත් අධිකරණයට ඉදිරිපත් කිරීමෙන් පසු ලබන 31 දින දක්වා රක්ෂිත බන්ධනාගාර ගත කැර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>30</day>
    </date>
    <link>http://www.dinamina.lk/2010/04/30/_art.asp?fn=n10043012</link>
    <topic>ජනපතිවරණ ඡන්ද පෙත්සමපංච පුද්ගල විනිසුරු මඩුල්ලකට</topic>
    <author>නෙල්කා මැදගෙදර</author>
    <content>ජනාධිපතිවරණ ප්‍රතිඵල අභියෝගයට ලක් කරමින් ගොනු කළ ඡන්ද පෙත්සම පංච පුද්ගල ශ්‍රේෂ්ඨාධිකරණ විනිසුරු මඩුල්ලක් හමුවෙහි ජූලි මස 05 වැනිදා කැඳවීමට ශ්‍රේෂ්ඨාධිකරණය තීරණය කර තිබේ.අගවිනිසුරු අශෝක ද සිල්වා, ආචාර්ය ශිරාණි බණ්ඩාරනායක, කේ. ශ්‍රීපවන්, පී. ඒ. රත්නායක, එස්. අයි. ඉමාම් යන ශ්‍රේෂ්ඨාධිකරණ විනිසුරුවන්ගෙන් එම විනිසුරු මඩුල්ල සමන්විත වනු ඇත. ඡන්ද පෙත්සමට සම්බන්ධ පාර්ශ්වයන්ගේ නීතිඥවරු සමඟ අගවිනිසුරු අශෝක ද සිල්වා මහතා පැවැත්වූ සාකච්ඡාවකින් අනතුරුව මේ බව තීරණය කර තිබේ.අගවිනිසුරු නිල කාමරයේදී ඊයේ (29) සවස 3.00 ට මෙම විශේෂ සාකච්ඡාව පැවැත්විණි.එම පෙත්සම සම්බන්ධයෙන් වන විරෝධතා එදින හෝ ඊට පෙර ගොනු කරන ලෙස වගඋත්තරකරුවන්ට නියෝග කර ඇත.එම විරෝධතා පිළිබඳ විභාගයක් පැවැත්වීම සහ පෙත්සම විභාග කිරීම සඳහා දිනයක් ලබාදීම එදින සිදු කිරීමට ද තීරණය කර තිබේ.මේ අතර යුද හමුදා නීතිය යටතේ අත්අඩංගුවට ගෙන රඳවා සිටින ජෙනරාල් සරත් ෆොන්සේකා මහතා හමුවී සාකච්ඡා කිරීම සඳහා ඔහුගේ නීතිඥවරුන්ට අවශ්‍ය පහසුකම් සලසන ලෙස නීතිපතිවරයාට ද මෙහිදී නියෝග කර තිබේ.ඒකාබද්ධ විපක්ෂයේ පොදු අපේක්ෂකයා ලෙස ජනාධිපතිවරණයට තරග කළ ජෙනරාල් සරත් ෆොන්සේකා මහතා විසින් මෙම ඡන්ද පෙත්සම ඉදිරිපත් කර තිබිණි. එක්සත් ජනතා නිදහස් සන්ධානයෙහි අපේක්ෂකයා ලෙස ජනාධිපතිවරණයට තරග කළ ජනාධිපති මහින්ද රාජපක්ෂ මහතා, ජනාධිපතිවරණයට තරග කළ සියලු අපේක්ෂකයන්, ජාතික නිදහස් පෙරමුණෙහි නායක විමල් වීරවංශ, නීතිඥ සරත් කෝන්ගහගේ, හඩ්සන් සමරසිංහ, නීතිඥ රසීක් සරූක් මේ පෙත්සම මගින් වගඋත්තරකරුවෝ කොට සිටිති.ඉකුත් ජනවාරි 26 දින පැවැති ජනාධිපතිවරණ ඡන්ද විමසීමේදී විවිධ අක්‍රමිකතා, දූෂණ, බලපෑම් සහ රාජ්‍ය දේපළ අයුතු ලෙස පරිහරණය කිරීම් බිය වැද්දීම් ආදිය සිදු වූ බවට පෙත්සම්කරු පෙත්සම මගින් පැමිණිලි කර සිටියේය.එබැවින් ජනාධිපතිවරයා ලෙස මහින්ද රාජපක්ෂ මහතාගේ පත්වීම අහෝසි කර නිසි පරිදි තේරී පත් වූ ජනාධිපතිවරයා ලෙස තමන් නම් කරන ලෙස මැතිවරණ කොමසාරිස්වරයාට නියෝග කරන්නැයි පෙත්සම්කරු අධිකරණයෙන් ඉල්ලා සිටී.එසේම අදාළ ඡන්ද විමසීමේදී ප්‍රකාශිත ඡන්ද නැවත ගණන් කරන ලෙස නියෝග කරන්නැයි ද පෙත්සම්කරු අධිකරණයෙන් ඉල්ලා සිටී.අශෝක සමරරත්න, අශෝක සමරරත්න යන නීතිවේදීහු සරත් ෆොන්සේකා මහතා වෙනුවෙන් මේ සාකච්ඡාවට සහභාගි වූහ.නීතිඥ අතුල ද සිල්වා මහතාගේ උපදෙස් මත, ජනාධිපති නීතිඥ ඩී. එස්. විජේසිංහ, නිහාල් ජයමාන්න, ඩී. පී. මෙන්ඩිස් යන ජනාධිපති නීතිඥවරු සමඟ රසාංග හරිස්චන්ද්‍ර, චන්දන ලියනපටබැඳි ඇතුළු නීතිවේදීහු පිරිසක් වගඋත්තරකාර ජනාධිපති මහින්ද රාජපක්ෂ මහතා වෙනුවෙන් මේ විශේෂ සාකච්ඡාවට එක් වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>30</day>
    </date>
    <link>http://www.dinamina.lk/2010/04/30/_art.asp?fn=n10043013</link>
    <topic>ආරක්ෂක ලේකම් ඝාතන තැත:සැකකරුවෝ මැයි 16 තෙක් රිමාන්ඩ්</topic>
    <author>රෝෂන් තුෂාර සහසිරිසේන රාජපක්ෂ</author>
    <content>කාල්ලුපිටිය පිත්තල හන්දියේ දී ආරක්ෂක ලේකම් ගෝඨාභය රාජපක්ෂ මහතා ඉලක්ක කරමින් මරාගෙන මැරෙන බෝම්බ ප්‍රහාරයක් එල්ල කැර යුද හමුදා නිලධාරින් තිදෙනකු ඝාතනය කිරීම හා තවත් යුද හමුදා නිලධාරීන් දෙදෙනකුට බරපතළ තුවාල සිදුකිරීම හා රාජ්‍ය දේපළ විනාශ කිරීම සම්බන්ධ සැකකරුවන් මැයි 16 දක්වා බන්ධනාගාර ගත කරන ලෙස කොළඹ ප්‍රධාන මහේස්ත්‍රාත් චම්පා ජානකි රාජරත්නම් මහත්මිය නියෝග කළාය.සිද්ධිය සම්බන්ධයෙන් වූ රස පරීක්ෂක වාර්තාව කැඳවීමට නියමිත බවත් ඊට අදාළ සියලු කරුණු නීතිපතිවරයාට යොමුකැර ඇති බවත් වැඩිදුර වාර්තාවක් ඉදිරිපත් කළ කොටහේන පොලිසිය අධිකරණයට කරුණු ඉදිරිපත් කරමින් සඳහන් කළේ ය.චන්ද්‍රබෝස් සෙල්වචන්ද්‍රන් සෙල්වරාසා, පොන්නසාමි කීර්තිගේසු සිවාජි, පද්මනාදන් අයියර් ශ්‍රී ස්කන්ධරාජා ශර්ම, ශිවලිංගම්, ආර්දරන්, නන්ද කුමාර් හා ලෆීෂ් තාසීර් බන්ධනාගාරය මගින් අධිකරණයට ඉදිරිපත් කළ අතර පළමු සැකකරු වූ අරුණාචලම් ආරුමුගම් පෙරමාල් රවි කුªමාර් ඇප මත අධිකරණයේ පෙනී සිටියේ ය.2006 දෙසැම්බර් 01 දින කොල්ලුපිටිය කුරුඳුවත්ත පොලිස් බල ප්‍රදේශයේ පිත්තල හන්දියේ මරාගෙන මැරෙන බෝම්බ ප්‍රහාරයක් එල්ල කිරීම සම්බන්ධයෙන් මේ සැකකරුවන්ට නඩු පවරා ඇති අතර කුරුඳුවත්ත පොලිසිය, අපරාධ පරීක්ෂණ දෙපාර්තමේන්තුව හා කොළඹ අපරාධ කොට්ඨාසය මේ සම්බන්ධයෙන් අධිකරණයට වාර්තා ගොනු කැර තිබිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>30</day>
    </date>
    <link>http://www.dinamina.lk/2010/04/30/_art.asp?fn=n10043014</link>
    <topic>ආයෝජකයන්ට හිතකර වටපිටාවක්ශ්‍රී ලංකාවේ දැන් පවතිනවා</topic>
    <author>මහින්ද අලුත්ගෙදර</author>
    <content>ගතවූ පස් වසර තුළ ශ්‍රී ලංකාව ශීඝ්‍ර සංවර්ධනයක් ලබා ඇතැයි බ්‍රිතාන්‍ය රජය සඳහන් කරයි.දශක තුනකට ආසන්න කාලයක් මේ රටේ පැවැති ත්‍රස්තවාදී අරගලය සම්පූර්ණයෙන්ම සමථයකට පත් කිරීමට හැකිවීම ඒ සඳහා බලපෑ ප්‍රධානතම සාධකය බව ශ්‍රී ලංකාවේ බ්‍රිතාන්‍ය මහ කොමසාරිස් ආචාර්ය පීටර් හේන්ස් මහතා කියයි.අද වන විට ලංකාව පුරා සාමකාමී වාතාවරණයක් පවතින බව පෙන්වා දෙන මහ කොමසාරිස් වරයා එවන් පරිසරයක් තුළ විදේශීය ආයෝජකයන්ද වැඩි වැඩියෙන් ශ්‍රී ලංකාවට පැමිණීමට උත්සාහ කරන බවද කීවේය.රටේ පැවැති අර්බූදකාරී තත්ත්වය අවසන් කිරීම සඳහා ජනාධිපති මහින්ද රාජපක්ෂ මහතා ප්‍රමුඛ රජය විශාල පරිශ්‍රමයක් ගත් බවත්, එය සැබැවින්ම සාර්ථක එකක් බවට පත් වී තිබෙන බවත් ආචාර්ය පීටර් හෙන්ස් මහතා සඳහන් කළේය.රටේ සාමකාමී වාතාවරණයක් පැවැතීම ආර්ථික වර්ධනයට මනා පිටුවහලක් බව පෙන්වා දෙන ඒ මහතා නිසි කළමනාකරණයකින් යුතුව රජයේ වැඩපිිළිවෙළ ක්‍රියාත්මක කිරීමත් සමග ශ්‍රී ලංකා ආර්ථිකය ඉදිරියටම ගමන් කරන බවද කියා සිටියේය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>30</day>
    </date>
    <link>http://www.dinamina.lk/2010/04/30/_art.asp?fn=n10043015</link>
    <topic>වැලිගම ප්‍රාදේශීය සභා සභාපතිමැයි 10 තෙක් රක්ෂිතයට</topic>
    <author>බන්ධුල ගුණසේකර මාතර විශේෂ දික්වැල්ල සමූහ මාලිම්බඩ සමූහ</author>
    <content>පොලිස් අත්අඩංගුවට ගනු ලැබූ වැලිගම ප්‍රාදේශීය සභාවේ සභාපති දික්කුඹුරගේ කුලවීර (55) හා සිද්ධියට සම්බන්ධ ප්‍රධාන සැකකරු ලබන මැයි මස 10 වන දින දක්වා රක්ෂිත බන්ධනාගාර ගත කරන ලෙස මාතර ප්‍රධාන මහේස්ත්‍රාත් උදේශ් රණතුංග මහතා නියෝග කළේ ය.ඉකුත් අප්‍රේල් 24 දින මාතර වල්ගම ප්‍රදේශයේ දී සිදුවු වෙඩිතැබීමක් සම්බන්ධයෙන් අත්අඩංගුවට ගනු ලැබූ ප්‍රධාන සැකකරුගේ ප්‍රකාශයක් මත සභාපති වරයා සැකපිට අත්අඩංගුවට ගනු ලැබූ අතර මාතර පොලිසිය මගින් මෙම සැකකරුවන් දෙදෙනා ඉකුත් (27දා) අධිකරණය වෙත ඉදිරිපත් කැරිණි.වැලිගම ප්‍රාදේශීය සභාවේ මන්ත්‍රීවරයෙකුට ගිනි අවියක් පෙන්වා මරණීය චෝදනා කිරීම සහ එම ප්‍රාදේශීය සභාවේ ගිණුම් ලිපිකාරිණියකට පහරදීම යන චෝදනාවක්ද සභාපතිවරයාට එරෙහිව එල්ල වී ඇත.මේ අතර සිද්ධියට සම්බන්ධ හඳුනා ගැනීම් පෙරෙට්ටුවද ලබන මස (10දා) දහවෙනිදා සිදු කිරීමට නියමිතය.මාතර මූලස්ථාන පොලිස් පරීක්‍ෂක එච්. එම්. එස්. කල්දේරා මහතාගේ උපදෙස් මත සැකකරුවන් අධිකරණ හමුවට ඉදිරිපත් කිරීම උ. පො. ප. ලක්ෂ්මන් මල්ලිකාරච්චි පො. සැ. ජයතිස්ස පො. කො. විජේතිලක රංජිත් නන්ද යන නිලධාරීන් විසින් සිදු කෙරිණ.පසුගිය මැතිවරණ සමයේ දී වැලිගම හා මාතර පොලිස් බල ප්‍රදේශවලදී කීප දෙනෙකුට පොලු මුගුරුවලින් පහරදී තුවාල සිදු කිරීම කාන්තාවකගේ නිවෙසකට පැන රුපියල් 80000/- ක් පමණ වටිනා දේපලවලට අලාභ හානි සිදු කිරීම යන චෝදනාවන්ද මෙම සැකකරුට විරුද්ධව එල්ල වි තිබිණ.මෙම චෝදනා යටතේ 26 දින පොලිස් අත්අඩංගුවට ගැනුණු ප්‍රාදේශීය සභාවේ සභාපතිවරයා 27 දින පස්වරු 12.30 ට පමණ මාතර මූලස්ථාන පොලිසිය මගින් අධිකරණයට ඉදිරිපත් කෙරුණේ දැඩි ආරක්ෂාවන් මධ්‍යයේය. සැකකරුට ඇප ලබා දෙන මෙන් නීතීඥයන් කණ්ඩායමක් කළ ඉල්ලීම්ද අධිකරණයෙන් ප්‍රතික්ෂේප කෙරිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>30</day>
    </date>
    <link>http://www.dinamina.lk/2010/04/30/_art.asp?fn=n10043016</link>
    <topic>පාසල් සිසුන්ටමත් ද්‍රව්‍ය විකුණු 24 දෙනෙක් දැලේ</topic>
    <author>අමල් යශෝමන් ජයසිංහ</author>
    <content>කොළඹ සහ අවට නගරවල පාසල් සිසුනට නොමිලේ සහ සුළු මුදලට බාබුල් මත්ද්‍රව්‍ය අලෙවි කරමින් සිටි කුඩා වෙළෙඳසල් හිමියන් 24 දෙනකු සමඟ බාබුල් මත්ද්‍රව්‍ය කිලෝග්‍රෑම් 30ක් අත් අඩංගුවට ගැනීමට පාණදුර වලාන දූෂණ මර්ධන මධ්‍යම ඒකකය සමත් වී ඇත.පොලිස්පති මහින්ද බාලසූරිය මහතාගේ නියෝගයක් අනුව මේ ක්ෂණික සෝදිසි වැටලීම සිදුකර ඇති අතර මේ සැකකාර වෙළෙඳුන් අතර ප්‍රධාන පෙලේ බීඩි නිෂ්පාදන ආයතනයක හිමිකරුවකු ද අත්අඩංගුවට ගෙන තිබේ.ඉකුත් 27දා සිදු කරන ලද මෙම සෝදිසියේ දී වැල්ලවත්ත ප්‍රදේශයේ කළ වැටලීමකදී ලැබුණු ඔත්තුවක් මත පිටකොටුව, මරදාන, බොරලැස්ගමුව, ගල්කිස්ස ආදි ප්‍රදේශවල පාසල් ආසන්නයේ කුඩා වෙළෙඳ සැල් තුළ මේ බාබුල් මත්ද්‍රව්‍ය අලෙවි කිරීමේ දී අල්ලාගෙන ඇත.පිටකොටුව ගෑස්පහ හන්දියේ දෙමහල් ගොඩනැඟිල්ලක පහත මාලයේ බීඩි නිෂ්පාදනය මුවාවෙන් ඉන්දියාවෙන් බාබුල් ගෙන්වා ඊට රසායනික ද්‍රව්‍ය මුසුකර නිෂ්පාදනය කර ඇත. එහි හිමිකරුවාද මේවනවිට අත්අඩංගුවට ගෙන තිබේ.පළමුවෙන් සිසු සිසුවියනට නොමිලේ ලබා දී පසුව ග්‍රෑම් 10 හා ග්‍රෑම් 20 පැකට්වල අසුරා රු. 20 ක මිලට අලෙවි කොට ඇති බවද පරික්ෂණවල දී හෙළි වී ඇත.සැකකරුවන් අත්අඩංගුවට ගත් ප්‍රදේශභාර පොලිස් ස්ථානවලට වැඩිදුර පරීක්ෂණ සඳහා බාර දී තිබේ.පොලිස්පති මහින්ද බාලසූරිය මහතාගේ උපදෙස් මත නියෝජ්‍ය පොලිස්පති සිසිර මෙන්ඩිස්, පොලිස් අධිකාරි ඩී. එච්. කරුනානායක මහත්වරුන්ගේ අධික්ෂණය යටතේ වලාන දූෂණ මර්ධන ඒකකයේ ස්ථානාධිපති පො. ප. දුමින්ද බාලසූරිය මහතා ප්‍රධාන නිලධාරීන් 20 දෙනකුගෙන් යුත් නිලධාරීන් කණ්ඩායමක් මෙ වැටලීම සිදු කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>30</day>
    </date>
    <link>http://www.dinamina.lk/2010/04/30/_art.asp?fn=n10043017</link>
    <topic>පළාත් සභාවල පුරප්පාඩු පිරවීමටඑජනිසයෙන් විශේෂ කමිටුවක්</topic>
    <author>හොරණ සමූහ බන්ධුල ආර් ගුලවත්ත</author>
    <content>එක්සත් ජනතා නිදහස් සන්ධානය නියෝජනය කරමින් කළුතර දිස්ත්‍රික්කයෙන් වැඩිම මනාප ලබාගත් අපේක්ෂකයන් හත්දෙනාගෙන් තිදෙනෙකුට කැබිනට් ඇමැති පදවිද තිදෙනෙකුට නියෝජ්‍ය ඇමැති පදවිද හිමිවී ඇත.කුමාර වෙල්ගම මහතා ප්‍රවාහන ඇමැති, මහින්ද සමරසිංහ මහතා වැවිලි කර්මාන්ත ඇමැති සහ දොස්තර රාජිත සේනාරත්න මහතා ධීවර හා ජලජ සම්පත් සංවර්ධන ඇමැති වශයෙන් පත්ව සිටිති.නිර්මල කොතලාවල මහතා මහාමාර්ග , රෝහිත අබේගුණවර්ධන මහතා වරාය සහ ගුවන් සේවා, රෙජිනෝල්ඩ් කුරේ මහතා අධිකරණ නියෝජ්‍ය ඇමැතිවරු ලෙස පත්ව සිටිති.බස්නාහිර පළාත් සභාව නියෝජනය කළ (එ.ජ.නි.ස.) රෙජිනෝල්ඩ් කුරේ, විධුර වික්‍රමනායක මහත්වරු පාර්ලිමේන්තුවට තේරීපත්ව සිටීමත් එ.ජා.ප. නියෝජනය කරමින් පාර්ලිමේන්තුවට තේරීපත් වූ හිටපු පළාත් සභා මන්ත්‍රීවරුන් වන පාලිත තෙවරප්පෙරුම, අජිත් පී. පෙරේරා මහත්වරුන් නිසාත් බස්නාහිර පළාත් සභාවේ මන්ත්‍රිධූර හතරක් පුරප්පාඩු වී ඇත.ඒ අතර මහ මැතිවරණයට දින කීපයකට පළමු අභාවප්‍රාප්ත වූ හිටපු පළාත් සභා මන්ත්‍රී චන්ද්‍රසිරි කරුණාරත්න මහතාගේ ධූරයත් හිස්ව පවතී.2009 බස්නාහිර පළාත් සභා මැතිවරණ ප්‍රතිඵල අනුව එ.ජ.නි.ස. ලැයිස්තුවේ ඊළඟට වැඩි මනාප සංඛ්‍යාවක් ලබාගෙන සිටින්නේ තෙබුවන පියනන්ද හිමියන් සහ එම්. එම්. එම්. අම්ජාඩ්, මතුගමගේ පේ‍්‍රමසුගත් මහත්වරුන්ය.එජාප ලැයිස්තුවේ 6 හා 7 වශයෙන් අමීර් යුසුප් සහ එච්. විජිත් ප්‍රියන්ත ද සිල්වා මහත්වරු මනාප ලබාගෙන සිටිති. ඒ. ඇම්. යුසුප් මහතා හිටපු පළාත් සභා මන්ත්‍රීවරයෙකි.2010 මහ මැතිවරණය සඳහා තේරීපත් වූ සියලුම පළාත් සභා මන්ත්‍රීවරුන්ගේ හිස්වූ පුරප්පාඩු පිරවීම සඳහා විශේෂ කමිටුවක් එ.ජ.නි.ස.ය මගින් පත්කර ඇති බවත් වාර්තා වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>30</day>
    </date>
    <link>http://www.dinamina.lk/2010/04/30/_art.asp?fn=n10043018</link>
    <topic>අකුරට වැඩ හේතුවෙන් හානියට පත්දුම්රිය එන්ජින් අලුත්වැඩියාවට</topic>
    <author>ශීලා උඩුවර</author>
    <content>දුම්රිය තාක්ෂණ ශිල්පීන්ගේ අකුරට වැඩ කිරීමේ කාලය තුළදී නඩත්තු කටයුතු හරිහැටි සිදුනොවීමෙන් හානියට පත්වූ දුම්රිය එන්ජින් දැන් කඩිනමින් අලුත්වැඩියා කරගෙන යන බව දුම්රිය සාමාන්‍යාධිකාරී පී. පී. විජේසේකර මහතා පැවසීය.දුම්රිය තාක්ෂණ ශිල්පීන්ගේ සංගමය හා නව ප්‍රවාහන ඇමැති කුමාර වෙල්ගම මහතා අතර පැවැති සාකච්ඡාවකින් පසුව ඇතිවූ එකඟතාවයක් මත දුම්රිය තාක්ෂණ ශිල්පීහු අකුරට වැඩ කිරීමේ වෘත්තීය සමිති ක්‍රියාමාර්ගය අත්හැර තිබේ.සති ගණනක් පුරා පැවැති මෙම අකුරට වැඩ කිරීම නිසා දුම්රිය ධාවනයද මන්දගාමී තත්ත්වයකින් පැවැති අතර ඊයේ වනවිට එය සාමාන්‍ය තත්ත්වයට පත්වෙමින් තිබිණි.එසේ වුවද කොළඹ කොටුව සිට මාතලේ හා වවුනියාව තාණ්ඩිකුලම් දක්වා යන හා තාණ්ඩිකුලම් හා මහනුවර සිට පැමිණෙන ශීඝ්‍රගාමී දුම්රිය හතර තාවකාලිකව ධාවනය අත්හිටුවා තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>30</day>
    </date>
    <link>http://www.dinamina.lk/2010/04/30/_art.asp?fn=n10043019</link>
    <topic>විදුලිබල මණ්ඩල සේවකයකු ට්‍රාන්ස් ෆෝමරයක් සවි කරද්දීවිදුලි සර වැදී මිය ගිහින්</topic>
    <author>චමීර ඇල්ලදෙණිය</author>
    <content>කොට්ටාව රත්මල්දෙණිය ප්‍රදේශයේ ට්‍රාන්ස්ෆෝමරයක් සවිකිරීමට ගිය විදුලි බල මණ්ඩලයේ සේවකයකු විදුලිසර වැදී ඊයේ (25) මියගොස් ඇත.හෝමාගම විදුලිබල මණ්ඩලයට අනුයුක්තව සේවය කරන ලක්ෂ්මන් (26) නමැති අවිවාහක තරුණයකු මෙසේ මියගොස් තිබේ.කොට්ටාව රත්මල්දෙණිය ප්‍රදේශයේ ට්‍රාන්ස්ෆෝමරයක් සවිකරන අතර තුර, ඊට ඉහළින් තිබෙන වොට් 33,000 විදුලි රැහැනක ගැටී මේ අනතුර සිදුව ඇත. අනතුරට ලක් වූ ලක්ෂ්මන් මහතා දකුණ කොළඹ ශික්ෂණ රෝහලට ඇතුළත් කිරීමෙන් පසුව මියගොස් තිබේ. මේ අනතුරෙන් පසුව කොට්ටාව බෝගහවිල ප්‍රදේශයේ විදුලිය විසන්ධිවී ඇති අතර ඊයේ (25) සවස් වන විට එය යථාතත්ත්වයට පත් කිරීමට විදුලිබල මණ්ඩලය පියවරගෙන තිබුණි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>30</day>
    </date>
    <link>http://www.dinamina.lk/2010/04/30/_art.asp?fn=n10043020</link>
    <topic>පෞද්ගලික බස් රථ හිමියන්ටවිද්‍යුත් ප්‍රවේශ පත් යන්ත්‍ර ලබා දෙනවා</topic>
    <author>ශීලා උඩුවර</author>
    <content>පෞද්ගලික බස් රථ හිමියන්ට ඉදිරියේ දී විද්‍යුත් ප්‍රවේශපත්‍ර යන්ත්‍රයක් නොමිලයේ ලබාදෙන බව ලංකා පෞද්ගලික බස් හිමියන්ගේ සංගමයේ සභාපති ගැමුණු විජේරත්න මහතා කීවේ ය.මේ සඳහා ආයතන ගණනාවක් සමඟ සාකච්ඡා කර ඇති බවත්, එම සාකච්ඡාවලින් සාර්ථක ප්‍රතිඵල ලැබී ඇති බවත් ඔහු සඳහන් කෙළේ ය.එසේම පෞද්ගලික බස් මගින් සඳහා ද පෙර ගෙවුම් කාඩ්පතක් ලබාදීමටද කටයුතු කරන බවත් එමගින් මුදල් භාවිතාවක් නොමැතිව කාඩ්පත මගින් බස් ගාස්තු ගෙවීමට සලසන බවත් මෙයින් රජයටද ආදායමක් ලැබෙන බවත් විජේරත්න මහතා කීය.බස් සේවකයන් සඳහා අර්ථසාධන අරමුදල් ලබාදීමටද පියවර ගැනෙන අතර එමගින්ද රජයට ආදායමක් ලැබෙන බවද ඔහු සඳහන් කෙළේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>30</day>
    </date>
    <link>http://www.dinamina.lk/2010/04/30/_art.asp?fn=r1004301</link>
    <topic>හසලක බූරු ගැසූ 10ක් අත්අඩංගුවට</topic>
    <author>හසලක සමූහ – බන්දුල ගොඩකුඹුර</author>
    <content>හසලක පොලිස් වසමට අයත් උඩවෙල කිඹුලා ඇළ ප්‍රදේශයේ බූරු පොළක් වටලා එහි බූරු ගසමින් සිටි සැකකරුවන් දහතුන් දෙනෙක් පසුගියදා හසලක පොලිසිය මගින් අත්අඩංගුවට ගෙන ඇත. සැකකරුවන් අත්අඩංගුවට ගැනීමේදී බූරු පොළේ රුපියල් පහළොස් දහසක මුදලක් තිබූ බව හසලක පොලිසිය පවසයි.සැකකරුවන් මැයි 3 දා මහියංගණ මහේස්ත්‍රාත් හමුවට ඉදිරිපත් කිරීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>30</day>
    </date>
    <link>http://www.dinamina.lk/2010/04/30/_art.asp?fn=r1004302</link>
    <topic>කුඹුක්කන් ඔයේ ගසා ගෙන ගිය කාන්තාව තවම හමුවී නෑ</topic>
    <author>ඌව වෙල්ලස්ස විශේෂ ස්ටැන්ලි රොමේශ් ගුණතිලක</author>
    <content>සැමියා සමඟ කුඹුක්කන් ඔයෙන් එගොඩ වීමට ගිය විසි හැවිරිදි කාන්තාව මෙතෙක් සොයා ගැනීමට නොහැකි වූ බව මැදගම පොලිස් ස්ථානාධිපති යූ. කේ. බර්ටි අරුණසිරි මහතා පැවැසීය.ඉකුත් 26 දා සවස කුඹුක්කන් ඔයෙන් එගොඩවීමට යෑමේදී බිරිය වන මැදගම කොටබෝව පාර 3 කණුව අසල පදිංචිව සිටි ශි‍්‍රයානී හේමලතා යන අය දිය පහරට ගසාගෙන ගියාය.පරීක්‍ෂණ ආරම්භ කළ මැදගම පොලිසිය ගම්වාසීන් එක්ව කුඹුක්කන් ඔයේ කිලෝ මීටර් දෙකක් පමණ සෝදිසි කිරීමෙන් අනතුරුව මළ සිරුර සොයා ගැනීමට නොහැකි වී ඇත.තමාත් බිරියත් තැන්නේයායේ පිහිටි නිවසට ගිය බවත් කුඹුක්කන් ඔයෙන් දෙදෙනා අතින් අල්ලාගෙන එගොඩ වෙද්දී තමා ජල පහරට ගසා ගෙන ගොස් ගසක රැදුණවිට බිරියගේ අත ගිලිහී ඇයව පහළට ගසාගෙන ගිය බව සැමියා පැවැසීය.මොනරාගල පොලිස් අධිකාරී විජිත ඩී. කොමසාරු මහතාගේ උපදෙස් පිට බිබිල මැදගම පොලිසිය කුඹුක්කන් ඔයේ පරීක්‍ෂා කිරීම් සිදුකරනු ලබයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>30</day>
    </date>
    <link>http://www.dinamina.lk/2010/04/30/_art.asp?fn=r1004303</link>
    <topic>මහවැලි සී කලාපයේ වල් අලි උවදුර:පවුල් රැසක ජීවිත අනතුරේ!</topic>
    <author>බිබිල මධ්‍යම විශේෂ – වීගොඩ හේමපාල</author>
    <content>මහවැලි සී කලාපයේ වල් අලි උවදුර දරුණු වීම නිසා ගොවි පවුල් රාශියක් අසරණ තත්ත්වයට පත්ව ඇත. ඔවුන්ගේ වගා බිම් විනාශ වීමේ තර්ජනයකට ලක්ව තිබේ. පසුගිය සිංහල අලුත් අවුරුදු උදාවත් සමඟ වල් අලීන් ගම්වැදී ගිරාදුරුකෝට්ටේ මහවැලි කොට්ඨාසයට අයත් මිල්ලත්තාව, වීරානගම, සී. ටී. සී. රොටලවෙල හා දිවුලපැලැස්ස යන මහවැලි ගම්මානවලට වැදුණු වල් අලින් වගාබිම් විනාශ කොට නිවාස හතක් විනාශ කොට ඇත.මේ දිනවල මහවැලි කලාපයේ ගොවීන් වී අස්වනු නෙළා නිවෙස්වල ගබඩාකර ඇති බැවින් එම ඉවට ගම්වදින වල් අලින් වී කෑමට පුරුදුව නිවාස කඩා ඇතුළුවී වී විනාශ කොට ඇත. මීට වසර තුනක කාලයක සිට වල් අලින් ගම්වැදීමට පටන්ගෙන ඇත්තේ වස්ගමුව වන උද්‍යානයේ සිට මහවැලි ගඟට ජලය සොයා යන වල් අලින්ට උල්හිටිය ජලාශය දක්වා යාමට ඇති අලි පාරට අයත් මහවැලි රක්‍ෂිත ඉඩම් බදුදීමෙන් අලි ගමන්ගත් පාරවල් වසා දැමීමෙන් මේ තත්ත්වය උද්ගතවී ඇත.මේ වල් අලි උවදුර මහවැලි සී කලාපයේ අලි - මිනිස් ගැටුම දක්වා වර්ධනය වී ඇත. මේ වසර තුනක කාලය මිනිස් ජීවිත වල් අලින් විසින් බිලිගන්නාවිට මිනිසුන් වල් අලින්ද සිවුදෙනකු මේ වන විට මරා දමා ඇත.මාදුරාඔය කලාපය භාර වනජීව නිලධාරී ජේ. වික්‍රමසිංහ මහතාගෙන් විමසීමේදී ඔහු සඳහන් කෙළේ වල් අලින් මහවැලි ඉඩම්වලට ඒම වැළැක්වීමට තිබුණ විදුලි අලි වැට කඩා දැමීමද වල් අලි උවදුරට හේතුවී ඇති බවයි.මේ සම්බන්ධයෙන් ශ්‍රී ලංකා මහවැලි අධිකාරියේ ගිරාඳුරු කෝට්ටේ කොට්ඨාස කළමනාකාර සේනක බණ්ඩාර මහතා සඳහන් කෙළේ වල් අලින් මහවැලි ගම්මානවලට ගම්වැදීම නතර කිරීමට විදුලි අලිවැට ඉදිකරගෙන යන බවකි.විදුලි වැට ඉදිවීම පේනතෙක් හරියක නොමැති බව මහවැලි ගැමි ගොවි දිවි සුරැකුම් සංවිධානයේ සභාපති බී. ඇම්. කුලතුංග මහතා කියා සිටියේය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>30</day>
    </date>
    <link>http://www.dinamina.lk/2010/04/30/_art.asp?fn=r1004304</link>
    <topic>ඉංගිරිය ඩෙංගු රෝගයයළිත් හිස ඔසවයි</topic>
    <author>ඉංගිරිය සමූහ</author>
    <content>ඉංගිරිය ප්‍රාදේශීය සෞඛ්‍ය වෛද්‍ය නිලධාරී කොට්ඨාස බල ප්‍රදේශයේ ඩෙංගු රෝගය ව්‍යාප්ත වීමේ වැඩි ප්‍රවණතාවයක් පෙන්නුම් කර ඇති හෙයින් රෝගය ව්‍යාප්ත වීම වැළැක්වීම සඳහා විශේෂ වැඩ පිළිවෙළක් ක්‍රියාත්මක කර ඇති බව ඉංගිරිය ප්‍රාදේශීය සෞඛ්‍ය වෛද්‍ය නිලධාරී මහේෂ් කරුණාතිලක මහතා පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>30</day>
    </date>
    <link>http://www.dinamina.lk/2010/04/30/_art.asp?fn=r1004305</link>
    <topic>රුපියල් ලක්ෂයක් පමණ වටිනාසුවඳ විලවුන්–කිරිපිටි සොරාගෙන</topic>
    <author>මල්වාන සමූහ – මහානාම විතානගේ</author>
    <content>හේනේගම හන්දියේ ඔසුහලකින් රුපියල් ලක්ෂයක් පමණ වටිනා සුවඳවිලවුන් හා කිරිපිටි සොරකම් කරගෙන ගොස් ඇත.මෙම ඔසුහල වසා තිබූ අවස්ථාවේදී දොරවල්වල ඉබි යතුරු කඩා සොරුන් එයට ඇතුලු වී තිබෙන බවට පොලිස් පරීක්‍ෂණවලදී හෙළිවී තිබේ.මේ පිළිබඳව තවම කිසිවෙකු අත්අඩංගුවට ගෙන නැති අතර වැලිවේරිය පොලිස් ස්ථානාධිපති ප්‍රධාන පොලිස් පරීක්‍ෂක රොශාන් රාජපක්ෂ මහතා වැඩිදුර පරීක්‍ෂණ මෙහෙයවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>30</day>
    </date>
    <link>http://www.dinamina.lk/2010/04/30/_art.asp?fn=r1004306</link>
    <topic>ගෝනපොළ නගරයේ වෙළෙඳ සල්වලටසොර සතුරු කරදර</topic>
    <author>හොරණ සමූහ</author>
    <content>හොරණ මැතිවරණ බල ප්‍රදේශයේ උප නගරයක් වන ගෝනපොළ හන්දියෙහි වෙළඳ සල් කිහිපයක් ඇතුළට සිංහල අවුරුදු සමයේ රාත්‍රි කාලයෙහි ඇතුල් වූ කිසියම් පිරිසක් එම වෙළඳ සල් වල තිබූ භාණ්ඩ හා මුදල් සොරා ගෙන ඇතැයි වෙළඳ සල් හිමියෝ පවසති.මොරගහහේන පොලිස් සේවා ස්ථානයට පැමිණිලි කිරීමෙන් පසු පරීක්ෂණ පවත්වා ඇත. වෙළඳ සල් කීපයකම අයිතිකරුවෝ රාත්‍රි කාලයට නිවෙස් බලා යති. මෙම සොර කණ්ඩායම එම වෙළෙඳ සල් වලට ඇතුලු වන්නේ එම අවස්ථාවන්හි හෙයින් රාත්‍රි කාලයට විශේෂ ආරක්ෂක මෙහෙයුමක් ක්‍රියාත්මක කරන්න යැයි වෙළඳ සල් හිමියෝ පොලිසියෙන් ඉල්ලති.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>30</day>
    </date>
    <link>http://www.dinamina.lk/2010/04/30/_art.asp?fn=r1004307</link>
    <topic>මාලපල්ල ප්‍රදේශයේ නිවෙසක හොර අරක්කු පෙරලා</topic>
    <author>මහරගම විශේෂ - වේහැල්ලේ පියතිලක</author>
    <content>මාලපල්ල ප්‍රදේශයේ පවත්වාගෙන ගිය දැවැන්ත කසිප්පු ස්කාගාරයක් වටලා රුපියල් ලක්ෂ 2 ක් පමණ වටිනා කසිප්පු ගෝඩා, කසිප්පු පෙරීමේ උපකරණ තොගයක් කොට්ටාව පොලීසිය මගින් අත් අඩංගුව ගනු ලැබ ඇත.මීට සති තුනකට පෙරාතුව කුලියට ගත් දැවැන්ත නිවසක ඇතුළු කුමාර දෙකක ගෑස් උදුන් උපයෝගී කර ගෙන මේ නීති විරෝධී මත්පැන් පෙරීම කර ගෙන ගොස් ඇත.හබරකඩ ප්‍රදේශයේ පදිංචි ගජසිංහ පෙරේරා නැමැති සැකකරු ඉස්කාරගාර හිමියා සහ ඔහුගේ සහායකයෙක් මෙසේ අත් අඩංගුවට ගෙන ඇත.ගෝඩා බැරල් 20 ක්, නීති විරෝධී මත්පැන් බෝතල් 50 ක්, හිස් බෝතල් මලු හයක්, මත්පැන් පෙරීමේ උපකරණ තොගයක් සහ ගෑස් උඳුන් කිහිපයක් අත් අඩංගුවට ගෙන ඇත. මීට පෙරද මේ සැකකරු අතුරුගිරිය ප්‍රදේශයේ මෙවැනිම ඉස්කාගාරයක් පවත්වාගෙන ගිය බවට පොලීසියට තොරතුරු ලැබී ඇත.මීටසති තුනකට පෙර නවාතැන් පොළක් පවත්වාගෙන යෑමට යැයි පවසා මේ ගොඩනැගිල්ල කුලියට ගෙන ඇත. මාසික කුලිය රුපියල් 15000 කි. සැකකරු ගොඩනැගිල්ලට මාස හයක අත්තිකාරම් මුදලක්ද ගෙවා ඇතැයි වාර්තා වේ.සැකකරුවන් දෙදෙනා හෝමාගම මහේස්ත්‍රාත් උසාවියට ඉදිරිපත් කිරීමෙන් පසු දෙදෙනා රක්ෂිත බන්ධනාගාර ගත කර ඇත.කොට්ටාව අපරාධ අංශයේ ස්ථානාධිපති උ. පො. ප. රේමන්, උ. පො. ප. කොතලාවල, පො. සැ. 834836, පො. සැ. 30566, පො. කො. 41031 සහ පො. කො. 14965 යන නිලධාරීන් මෙහෙයුමට සහභාගී වී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>30</day>
    </date>
    <link>http://www.dinamina.lk/2010/04/30/_art.asp?fn=r1004308</link>
    <topic>වසර 146ක් ඉපැරැණි හෙනරත්ගොඩ දුම්රිය ස්ථානය රැකගැනීම වටී</topic>
    <author>යක්කල විශේෂ රුවන් සමන්ත</author>
    <content>ශ්‍රී ලංකාවේ දුම්රිය ගමනා ගමනය ආරම්භ වීමත් සමඟම ඉදිකළ දුම්රිය ස්ථානයන්ගෙන් වැදගත් තැනක් ගත් ගම්පහ හෙනරත්ගොඩ දුම්රිය ස්ථානයේ අද දක්නට ඇති ශෝචනීය තත්ත්වය පිළිබඳව ප්‍රදේශවාසීහු සිය අප්‍රසාදය පළකර සිටිති.මේ පෞරාණික දුම්රිය ස්ථානය ස්ථාපිත කොට මේ වන විට වසර 146ක් ඉක්ම ගොස් ඇත. ගම්පහ නව දුම්රිය ස්ථානය ආරම්භ වීමට මත්තෙන් සියලු දුම්රිය අවශ්‍ය කටයුතු සිදු වුණේ මේ ස්ථානයෙනි.මෙයට වසර ගණනාවකට පෙර මේ ගොඩනැඟිල්ල පුරා විද්‍යා දෙපාර්තමේන්තුව යටතට ගෙන අනාගත පරපුරට දැක බලා ගත හැකි ලෙස සංරක්ෂණය කිරීමට කටයුතු කෙරුණ ද එය ද අතරමඟ ඇන හිට ඇත. කිසිදු ආරක්ෂිත වැඩපිළිවෙළක් මෙහි නැත.අද මේ දුම්රිය ස්ථානය යාචකයන්ගේ නවාතැන් පොළක් මෙන්ම බීමත් පුද්ගලයන්ගේ රජ දහනක් වී තිබේ. සියනෑ පුරවරයෙන් බිහිවන අනාගත දරු පරපුරට දැක බලා ගත හැකි ලෙස මෙවැනි පෞරාණික ස්ථාන රැක බලා ගත යුතු බව පවසන ප්‍රදේශවාසීහු මේ සඳහා වගකිව යුත්තන්ගේ කඩිනම් අවධානයට යොමු වෙතැයි අපේක්ෂා කරති.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>30</day>
    </date>
    <link>http://www.dinamina.lk/2010/04/30/_art.asp?fn=r1004309</link>
    <topic>අකුරැස්ස දෙණියාය මාර්ගයේඅවදානම් බෝක්කුවක්</topic>
    <author>දෙණියාය සමූහ එච්. ජී. මිත්‍රදාස</author>
    <content>අකුරැස්ස - දෙණියාය ප්‍රධාන මාර්ගයේ ගොරකවෙල, "කෝප්වින්" තේ කම්හල අසල බෝක්කුව ඉතා අබලම් තත්ත්වයක පවතී.මෙහි දෙපස ආරක්ෂිත අඳිි ගැලවී ගොස් ඇත. ඒ වෙනුවට ඉදිකළ උණ ලීී වැටද විනාශ වී ඇත.ඒ ත්‍රිරෝද රථයක් ගැටී ප්‍රපාතයට ඇද වැටීමෙනි.මේ අවදානම් බෝක්කුව පිහිටියේ විශාල වංගුªවකය. යටි බෑවුම ප්‍රපාතයකි. මෙය ඉංගී‍්‍රසි පාලන සමයේ ඉදිකරන ලද්දක් වන අතර කළු ගලින් නිමකර ඇත. බෝක්කුවේ යට ගල් ගැලවී ගොසිනි.මේ බෝක්කුව ඉදිකිරීම සඳහා පසුගිය කාලයේ කොන්ක්‍රීට් ගල් හා යකඩ තහඩු ගෙනැවිත් ගොඩගසා තිබිණි.ඒවා සති කීපයකට පසු වෙනත් ස්ථානයකට ගෙනගිය බව ප්‍රදේශවාසීහු කියති.පසුගිය කාලයේ ත්‍රිරෝද රථ කීපයක් හා යතුරුපැදි කරුවන් කීපදෙනකුම මේ අනාරක්ෂිත බෝක්කුවෙන් පහළට ඇදවැටී අතපය තුවාල ලබා ඇත.විනාශයක් සිදුවීමට පෙර මේ අවදානම් බෝක්කුව අලුත්වැඩියා කිරීමට බලධාරීන්ගේ අවධානය යොමුකළ යුතුව ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>30</day>
    </date>
    <link>http://www.dinamina.lk/2010/04/30/_art.asp?fn=r10043010</link>
    <topic>කඩුව අතැතිවඅවුරුදු උලෙළට ඇවිත්</topic>
    <author>ආණමඩුව විශේෂ – ඊ.එම්.තිලකවර්ධන</author>
    <content>ආණමඩුව නගරාසන්නයේ ගමක (තලාකොලවැව) පසුගිය දා පැවති බක්මහ උළෙලට අඩි දෙකක් දිගැති කඩුවක් රැගෙන පැමිණ සිටි අයෙකු ආණමඩුව පොලිස් නිලධාරීන් විසින් අත්අඩංගුවට ගෙන ඇත.කඩුව ද ඇතැතිව උත්සව භූමියේ සැරි සරමින් සිටිය දී අත්අඩංගුවට ගන්නා ලද සැකකරු අධිකරණයට ඉදිරිපත් කිරීමෙන් පසුව පුත්තලම අතිරේක දිසා විනිසුරු හෙෂානන්ද මෙල් මහතා විසින් හෙතෙම රිමාන්ඩ් භාරයට පත් කරන ලදී.පොලිස් නිලධාරීන් ගේ දුර දක්නා නුවණ නිසා සිදුවීමට ගිය විශාල ගැටුමක් වැළකී ගියේය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>30</day>
    </date>
    <link>http://www.dinamina.lk/2010/04/30/_art.asp?fn=r10043011</link>
    <topic>‘ප්‍රාදේශීය ලේකම් කාර්යාලයේබීමටවත් ජලය නැහැ’</topic>
    <author>ජේ. බණ්ඩාර - හේවාහැට සමූහ</author>
    <content>බහුලව ජලය පවතින ජල පෝෂක ප්‍රදේශයක් වන දෙල්තොට නගරය ආශි‍්‍රත ප්‍රාදේශීය ලේකම් කාර්යාලයේ 200 කට ආසන්න සේවක පිරිසට බීමට හා වැසිකිළි කැසිකිිළි භාවිතයටවත් ජලය නැත. ග්‍රේට්වැලි කඳු මුදුනේ උල්පත් වලින් ජලය නළ මඟින් ගෙනඑන ලද අතර දැනට වසර දෙකක පමණ සිට මේ ගැටලුව පවතී.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>30</day>
    </date>
    <link>http://www.dinamina.lk/2010/04/30/_art.asp?fn=s1004301</link>
    <topic>අනු සූරයන් වූ ශ්‍රී ලංකාව සූරයන් වී මේ සටනට පිවිසෙයි</topic>
    <author>වර්නන් ගුණසේකර</author>
    <content>3 වැනි විස්සයි 20 ලෝක කුසලාන ක්‍රිකට් තරගාවලිය බටහිර ඉන්දීය කොදෙව් දූපත්හී ආරම්භ කරමින් ශ්‍රී ලංකාව අද නවසීලන්තය සමඟ ගයානාහි තරග වදී.කුමාර් සංගක්කාර ඔහුගේ කණ්ඩායම පසුගිය 2009 විස්සයි 20 ලෝක කුසලාන තරගාවලියේ දී අවසාන වටයට ගෙන ගොස් අනුසූරයෝ වූහ. මෙවර ඊට වඩා තවත් එක් පියවරක් ඉදිරියට තබමින් සූරයන් වී ශ්‍රී ලංකාවට දෙවැනි ක්‍රිකට් ලෝක කුසලානයක් දිනා දීමට ඔහු අද ඇරැඹෙන තරගාවලියේ දී උපරිම උත්සාහ දරනු නොඅනුමානය.විස්සයි 20 ක්‍රිකට් ක්‍රීඩාව සඳහා වඩාත්ම සමබර කණ්ඩායමක් ඇත්තේ ශ්‍රී ලංකාවට බව දිස්වෙයි. ලසිත් මාලිංගගේ පන්දුවේ වේගයත් මුත්තයියා මුරලිදරන් හා අජන්ත මෙන්ඩිස්ගේ පන්දුවල දඟ කැවීමත් එක් වූ විට මේ තරගාවලියේ අනෙකුත් කණ්ඩායම්වලට වඩා ඉතාමත්ම බල සම්පන්න පන්දු ප්‍රහාරය සතුව සිටින්නේ ශ්‍රී ලංකාවයි. බොහෝ විට මේ පන්දු ප්‍රහාරය ප්‍රතිවාදී බොහෝ පිතිකරුවන්ට ඉමහත් අභියෝගයක් වී තිබේ.පන්දුවට පහර දීමේ දී ආරම්භක පිතිකරු තිලකරත්න ඩිල්ෂාන් 2009 එංගලන්තයේ පැවැති 2 වැනි විස්සයි 20 ලෝක කුසලාන තරගාවලියේ වීරයා වෙමින් දැක් වූ වීර ක්‍රියා මෙවරද ප්‍රදර්ශනය කරනු ඇතැයි ක්‍රීඩා ලෝලීන්ගේ බලාපොරොත්තුවයි. එහෙත් ඔහු මේ දිනවල ලකුණු අතර නොසිටීම ශ්‍රී ලංකා කඳවුරට මහත් ප්‍රශ්නයක් වී තිබේ.පසුගියදා ඉන්දියාවේ නිමා වූ අයි. පී. එල් තරගාවලියේ දී ඩිල්ෂාන්ගේ පිත්ත ඉස්මතු වූයේ නැත. පෙරේදා දකුණු අපි‍්‍රිකාවට එරෙහිව පැවැති පෙරහුරු තරගයේද ඔහු පළමු පන්දුවෙන්ම දැවි ගියේ ය. ඩිල්ෂාන් අද ශ්‍රී ලංකා ඉනිමට ප්‍රවේගකාරී ආරම්භයක් ලබා දෙමින් නැවතත් සිය සුපුරුදු දස්කම් අතරට පැමිණෙනු ඇතැයි යන්න කාගේත් බලාපොරොත්තුව වෙයි.මෙවර අයි. පී. එල් තරගාවලියේ දී ශ්‍රී ලංකා පිලට ඇතුළත් ක්‍රීඩකයන්ගෙන් හපන්කම් පෑමට සමත් වූයේ මහේල ජයවර්ධන, ලසිත් මාලිංග, කුමාර් සංගක්කාර, මුත්තයියා මුරලිදරන් හා ඇන්ජලෝ මැතිව්ස් පමණි. එම තරගාවලියට සහභාගී වීමෙන් ශ්‍රී ලංකා ක්‍රීඩකයන් ලත් අත්දැකීම් මෙවර ලෝක කුසලාන තරගාවලියේ දී ඔවුන්ට ප්‍රයෝජනවත් වනවාද ? නැද්ද ? යන්න කාලය විසින් පෙන්වා දෙනු ඇත.කෙසේ වෙතත් 2007 වසරේ බටහිර ඉන්දීය කොදෙව් දූපත්හී පැවැති ලෝක කුසලාන තරගාවලියේද අවසාන තරගයට පිවිසි ශ්‍රී ලංකාවට එම රටේදීම අද ඇරැඹෙන තරගාවලිය සම්බන්ධයෙන් කුමන ආකාරයක හෝ බියජනක සිතුවිලි පහළ වීමට කොහෙත්ම ඉඩක් නැත. එදා තරගාවලියේ දී ගයානාහිදී ලසිත් මාලිංග දකුණු අපි‍්‍රකාවට එරෙහිව පන්දු 4කදී කඩුලු 4ක් බිඳ හෙලමින් ඉතිහාසගත විය.දකුණු අප්‍රිකාවට එරෙහිව පෙරේදා පැවැති පෙරහුරු තරගයේ දී සනත් ජයසූරිය මැද පෙලෙන් පැමිණ ලකුණු 33ක් රැස් කිරීම ශ්‍රී ලංකා පිලට එක් සහනයකි. පන්දු යැවීමෙන්ද දස්කම් දැක් වූ ඔහු සිය ඕවර හතරේදී ලකුණු 18ක් පමණක් ලබා දෙමින් එක් කඩුල්ලක්ද ලබා ගැනීමට සමත් විය. කෙසේ වෙතත් ශ්‍රී ලංකාව එම තරගයේ දී කඩුලු 5 ක පරාජයක් ලැබීය.එහෙත් හිටපු නායක මහේල ජයවර්ධනට සිතෙන කාරණයක් වී ඇත්තේ තරගාවලියේ ආරම්භක තරගයේ දී ශ්‍රී ලංකාවට මීට වඩා පහසු කණ්ඩායමක් මුණ ගැසෙන්නට තිබුණා නම් වඩා හොඳ බවය. තුන් ඉරියව්වෙන්ම දක්ෂ කණ්ඩායමක් වන නවසීලන්තය ඉතාමත් භයානක එකක් වීමට ඉඩ ඇතැයි ජයවර්ධන කියයි.ඔහුගේ ඒ අදහස් තහවුරු කරන්නාක් මෙන් නවසීලන්තය පෙරේදා පැවැති පෙරහුරු තරගයකදී බටහිර ඉන්දීය කොදෙව් දූපත් පිල ලකුණු 7කින් පරාජය කළේ ය. ඊට පෙර දින පෙරහුරු තරගයේ දී ඔවුහු ලකුණු 40කින් අයර්ලන්තය පරාජය කළහ.මෙවර ලෝක කුසලාන තරගාවලියේ සැලකිය යුතු කණ්ඩායමක් බවට පත්ව සිටින ඩැනියල් වෙටොරිගේ නවසීලන්ත කණ්ඩායම තමන්ට ප්‍රථම වතාවට ලෝක කුසලානයක් මෙවර දිනාගැනීමට හැකි වෙතැයි දැඩි විශ්වාසයකින් සිටින කණ්ඩායමකි.බ්‍රෙන්ඩන් මැකලම් අද ජාත්‍යන්තර ක්‍රිකට් පිටියේ සිටින සූරත්වයෙන් පිරුණු පිතිකරුවෙකි. නවසීලන්ත පිල කැරිබියන් දූපත් බලාගියේ ඔවුන්ගේ ජ්‍යෙෂ්ඨ ක්‍රීඩකයන් කිහිප දෙනෙකුගේම ශරීර යෝග්‍යතාවය පිළිබඳ සැකයක්ද සමගිනි. එහෙත් ජෙසී රයිඩර් ඔහුගේ ඉකිලියේ ආබාධයෙන් සුවය ලබා සිටින බවට ප්‍රකාශ කර තිබේ.බ්‍රෙන්ඩන් සමග ජෙසී එක්වූ විට එතැන ඇත්තේ දැඩි ආක්‍රමණශීලී ආරම්භක පිතිකරණයකි. ක්ෂණික ක්‍රිකට් ක්‍රීඩාවේ අද ලොව සිටින භයානකම පිතිකරුවන්ගෙන් බ්‍රෙන්ඩන් කෙනෙකි. "පිතිකරු පෙලේ මුල බ්‍රෙන්ඩන් සිටිනවා කියන්නේ අපේ සාර්ථකත්වයේ යතුරයි. ඔහුට මෙය හොඳ තරගාවලියක් වුණොත් කණ්ඩායම කුසලානය දිනාගනීව් කියා මා හිතනවා" යැයි නායක වෙටෝරි පවසයි.බ්‍රෙන්ඩන් මෙන්ම ඔහුගේ වැඩිමහල් සොහොයුරු නේදන් මැකලම්ද මෙවර තරගාවලයේදී වැදගත් කාර්යභාරයක් ඉටුකිරීමට ඉඩ තිබේ.මෙතෙක් පැවැති පෙරහුරු තරගවලින් පෙනී ගොස් ඇත්තේ තණතිලි දඟ පන්දුවට වඩාත් හිතකර බවකි. එබැවින් පිට දඟ පන්දු යවන නේදන් මැකලම් ඉදිරියේ ඉතාමත් වැදගත් ඕවර ගණනාවක්ම තිබේ.අයර්ලන්තයට එරෙහිව නවසීලන්තය ලකුණු 40කින් ජය ගත් පෙරහුරු තරගයේදී නේදන්ට අළුත් පන්දුව ලබා දුන්නේය. එය 1992 ලෝක කුසලාන තරගාවලියේදී ඉනිම ආරම්භ කිරීමට පිට දඟ පන්දු යවන දිපක් පටෙල් එවකට නායකයාව සිටි මාටින් ක්‍රෝ විසින් යොදා ගැනීම යළි මතකයට නංවන්නක් විය. ඒ උපක්‍රමය මත නවසීලන්තය එම තරගාවලියේ අවසන් කණ්ඩායම් හතරට පිවිසියේය.අයර්ලන්තයට එරෙහි තරගයේදී මැකලම් ලකුණු 25 කට කඩුලු 3 ක් ලබාගැනීමට සමත් විය. ඩැනියල් වෙටෝරිද වසර ගණනාවක් තිස්සේම ඔහුගේ වමත් දඟ පන්දු යැවීමෙන් ජගත් මට්ටමින් පෙළහර පාමින් සිටී.නවසීලන්ත වේග පන්දු ප්‍රහාරය ක්‍රියාත්මක වන්නේ හිටපු පොලිස් නිලධාරියකු වන ෂේන් බොන්ඩ්ගේ මූලිකත්වයෙනි.අද ඇරැඹෙන තරගාවලියේ අදට නියමිත අනෙක් තරගය සත්කාරක බටහිර ඉන්දීය කොදෙව් දූපත් පිල හා අයර්ලන්තය අතර ගයානාහි ප්‍රොවිඩන්ස් ක්‍රීඩාංගණයේදීම පැවැත්වේ.ශ්‍රී ලංකාව කුමාර් සංගක්කාර (නායක) මුත්තයියා මුරලිදරන්, තිලකරත්න ඩිල්ෂාන්, මහේල ජයවර්ධන, දිනේෂ් චන්දිමාල්,, ඇන්ජලෝ මැතිව්ස්, තිසර පෙරේරා, නුවන් කුලසේකර, සුරාජ් රන්දිව්, අජන්ත මෙන්ඩිස්, ලසිත් මාලිංග, චානක වෙලගෙදර, චාමර කපුගෙදර, සනත් ජයසූරිය, චින්තක ජයසිංහ.නවසීලන්තයඩැනියල් වෙටෝරී, (නායක) බ්‍රෙන්ඩන් මැකලම්, ජෙසී රයිඩර්, මාටින් ගෆ්ටිල්, රොස් ටේලර්, ස්කොට් ස්ටයිරිස්, ඒරන් රෙඩ්මන්ඩ්, ජේකබ් ඔරාම්, ගැරත් හොප්කින්ස්, රොබ් නිකොල්, නේදන් මැකලම්, කයිල් මිල්ස්, ටීම් සදී, ෂේන් බොන්ඩ්, ඉයන් බට්ලර්.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>30</day>
    </date>
    <link>http://www.dinamina.lk/2010/04/30/_art.asp?fn=s1004302</link>
    <topic>ඇෆ්ගනිස්තානයට ජය</topic>
    <author/>
    <content>විස්සයි 20 ලෝක කුසලාන ක්‍රිකට් තරගාවලියේ පැවැති අයර්ලන්තය හා ඇෆ්ගනිස්තානය අතර පෙරහුරු තරගයෙන් කඩුලු 5 ක ජයක් වාර්තා කිරීමට ඇෆ්ගනිස්තාන ක්‍රිකට් පිල සමත්විය.පළමුව පන්දුවට පහරදුන් අයර්ලන්ත පිල නියමිත ඕවර 20 අවසානයේ කඩුලු 9 කට ලකුණු 133ක් ලබාගත්තේය. ඇෆ්ගනිස්තාන පිලේ වේග පන්දු යවන දවුලට් අහමඩ්සායි ලකුණු 15කට කඩුලු 4 ක් දවාලීමට සමත්විය.ඇෆ්ගනිස්තාන ක්‍රිකට් පිල ඕවර 19.3කදී ජයග්‍රහණය කරා ළඟා විය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>30</day>
    </date>
    <link>http://www.dinamina.lk/2010/04/30/_art.asp?fn=s1004303</link>
    <topic>විස්සයි 20 පාසල් සූරතාවකොළඹ නාලන්දාවට</topic>
    <author>ජගත් ප්‍රේමචන්ද්‍ර</author>
    <content>ශ්‍රී ලංකා පාසල් ක්‍රිකට් සංගමය මෙහෙය වූ විස්සයි 20 ක්‍රිකට් තරගාවලියේ සූරතාව දිනා ගැනීමට කොළඹ නාලන්දා විදුහල සමත්විය. ඊයේ එන්. සී. සී. ක්‍රීඩාංගණයේ පැවැති අවසන් තරගයේ දී නාලන්දාව වෙතින් කඩුලු 10කින් මහනුවර ත්‍රිත්ව විදුහල පරාජය විය.මුලින් පන්දුවට පහරදුන් ත්‍රිත්ව විදුහල ඕවර 16.1 කදී ලකුණු 71කට දැවී ගියහ.චමීර විජේසූරිය ලකුණු 24ක් ලබාගත් අතර අදීෂ නානායක්කාර කඩුලු 2ක්, නිපුන් කරුණානායක හා දිනුක් ජයසිංහ කඩුලු 3 බැගින් බිඳහෙලූහ. පිළිතුරු ඉනිම ක්‍රීඩා කළ නාලන්දාව ඕවර 9.1 කදී කිසිවෙකු නොදැවී ලකුණු 72ක් ලබාගත්තේය.ප්‍රශාන් වික්‍රමසිංහ නොදැවී ලකුණු 33ක් හා නිපුන් කරුණානායක නොදැවී ලකුණු 39ක් ලබා ගත්තේය.තෙවැනි තැන රාජකීය පිලටවයස 19න් පහළ පළමු පෙළ අන්තර් පාසල් ඕවර් විස්සයි/20 ක්‍රිකට් තරගාවලියේ තෙවෙනි ස්ථානය තෝරාගැනීම සඳහා පැවැති තරගයෙන් කොළඹ රාජකීය විද්‍යාලය පරදවා ඩී. එස්. සේනානායක විද්‍යාලය කඩුළු 06ක ජයක් ලැබුවේය.රාජකීය විද්‍යාලය කඩුළු හතක් දැවී 116 යි. (20.0)කේ. අයි. පී. එච්. රුවන් විතානගේ 29, වර්ණ දිසානායක 33, මල්ෂාන් ගුණසිංහ 17/2ඩී. එස්. සේනානායක විද්‍යාලය කඩුලු 04ක් දැවී 117 යි (18.2)අකිල වීරසිංහ 42, ප්‍රභාත් 22/2</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>30</day>
    </date>
    <link>http://www.dinamina.lk/2010/04/30/_art.asp?fn=s1004304</link>
    <topic>නෙට්බෝල් නාම යෝජනා වංචාවක් ගැන පැමිණිල්ලක්</topic>
    <author>පි‍්‍රන්ස් ගුණසේකර</author>
    <content>ශ්‍රී ලංකා නෙට්බෝල් සම්මේලනයේ ලේකම් තනතුරට නාමයෝජනා ලබාදී ඇති ට්‍රික්සි නානායක්කාර මහත්මියගේ නාමයෝජනාව නීත්‍යානුකූල නොවේ යැයි ක්‍රීඩා සංවර්ධන දෙපාර්තමේන්තුවට ඊයේ පැමිණිල්ලක් ලැබී ඇත.බස්නාහිර පළාත් නෙට්බෝල් සංගමයේ ලේකම් රියෝ රාම්ලාන් හා සභාපති ඇලෙක්ස්ද සිල්වා යන මහත්මීන් මේ පැමිණිල්ල ඉදිරිපත් කර ඇති අතර එම පැමිණිල්ලේ දැක්වෙන්නේ ට්‍රික්සි නානායක්කාර මහත්මිය බස්නාහිර පළාත් සංගමයෙන් නාමයෝජනාව ඉදිරිපත් කර ඇතත් ඇය එම සංගමයේ සාමාජිකාවක් නොවන බවයි. නානායක්කාර මහත්මිය ව්‍යාජ ලෙස තම සංගමයේ නම භාවිත කරමින් නාමයෝජනාව ඉදිරිපත් කිරීම නීති විරෝධී බවට එම පැමිණිල්ලේ දැක්වේ.මේ පැමිණිල්ල ඉක්මනින් විභාග කොට දින දෙකක් ඇතුළත තීන්දුව ප්‍රකාශ කරන බව නියෝජ්‍ය ක්‍රීඩා අධ්‍යක්‍ෂ ඩර්වින් පෙරේරා මහතා ' දිනමිණ'ට පැවැසීය.මේ අතර නාමයෝජනා රැසක්ම වංචනික ආකාරයට ලබාදී ඇතැයි පැමිණිල්ලක් කොළඹ දිස්ත්‍රික්කයේ තවත් සංගමයක් අද භාරදීමට සූදානමින් සිටී.වැටුප් නොමැතිව ස්වෙච්ඡාවෙන් කටයුතු කරන මේ නිලතලවලට වංචා සහගතව පත්වීම් ලැබීමේ අවශ්‍යතාව ගැන සොයා බලන ලෙස ක්‍රීඩා අමාත්‍යවරයා වෙත ද පැමිණිල්ලක් කිරීමට තවත් පිරිසක් සූදානම් වේ. නෙට්බෝල් නිලවරණය මැයි 11දා පැවැත්වීමට දින නියම කර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>30</day>
    </date>
    <link>http://www.dinamina.lk/2010/04/30/_art.asp?fn=s1004305</link>
    <topic>ලෝක කුසලානයටමැන්ඩෙලා එන්නේ නෑ</topic>
    <author>නව දිල්ලිය (ඒ. එෆ්. පී.)</author>
    <content>ජුනි මස දකුණු අප්‍රිකාවේ පැවැත්වෙන ලෝක කුසලාන පාපන්දු තරගමාලාවේ සමාරම්භක උත්සවයට සහභාගී නොවීමටත්, සමස්ත තරගාවලිය නිවසේ සිට රූපවාහිනිය ඔස්සේ නැරඹීමටත් නෙල්සන් මැන්ඩෙලා අදහස් කොට ඇතැයි ඔහුගේ මුණුපුරු ඒ. එෆ්. පී. පුවත් සේවයට පැවසුවේය.අප්‍රිකානු භූ®මියේ ප්‍රථම වරට පවත්වනු ලබන ලෝක කුසලාන පාපන්දු තරගමාලාවට මැන්ඩෙලා සහභාගි නොවීම ජගත් පාපන්දු සම්මේලනයට සහ තරගාවලි සංවිධායකයන්ට මෙන්ම ලක්ෂ සංඛ්‍යාත දකුණු අප්‍රිකානු ක්‍රීඩා ලෝලීන්ට ද දැඩි කනස්සල්ලක් ඇති කරන හේතුවක් වනු ඇත.91 හැවිරිදි මැන්ඩෙලාගේ අදහස්වලට ප්‍රතිවිරුද්ධවීමට පවුලේ සාමාජිකයන් තුල කැමැත්තක් නැති බැවින් ඔහු ඔහුට රිසි පරිදි නිවසේ සිට රූපවාහිනිය ඔස්සේ පාපන්දු තරගාවලිය නරඹනු ඇතැයි මැන්ඩෙලාගේ මුණුපුරු මැන්ඩිලා මැන්සේලා ප්‍රකාශ කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>30</day>
    </date>
    <link>http://www.dinamina.lk/2010/04/30/_art.asp?fn=s1004306</link>
    <topic>ක්‍රීඩා අමාත්‍යාංශය මෙහෙයවද්දී මා පෙනේරයක් වෙන්නේ නෑ: කුල්ලක් වෙනවා</topic>
    <author>ප්‍රින්ස් ගුණසේකර</author>
    <content>ක්‍රීඩා අමාත්‍යාංශය මෙහෙයවද්දී මා පෙනේරයක් වන්නේ නෑ. කුල්ලක් වනවා. ඇමැති වෙනස් වුවත් වැඩපිළිවෙළ වෙනස් නොවන ජාතික ක්‍රීඩා ප්‍රතිපත්තියක් නිර්මාණය කොට වේගවත් සංවර්ධනයකට ගමන් ඇරැඹිය යුතුයි. අවංක ක්‍රියාශීලී ගමනක් යෑමට අපහසු නිලධාරීන් සිටීනම් අදම තීන්දුවක් ගෙන ඉවත්වන ලෙස ඉල්ලා සිටිනවා යැයි නව ක්‍රීඩා ඇමැති සී. බී. රත්නායක මහතා පැවැසීය.රීඩ් මාවතේ පිහිටි ක්‍රීඩා අමාත්‍යාංශයේදී ඊයේ සුබ මොහොතින් වැඩ භාර ගැනීමෙන් අනතුරුව පැවැති ප්‍රවෘත්ති සාකච්ඡාවේදී ඇමැතිවරයා මේ බව පැවැසීය. විසි එක්වැනි ශතවර්ෂයට ගැලපෙන ආකාරයට ක්‍රීඩා පනත සංශෝධනය කිරීමත් ක්‍රීඩා අරමුදල ශක්තිමත් කොට ක්‍රීඩක ක්‍රීඩිකාවන් ඉදිරියට ගැනීම අරමුණු කරගත් වැඩපිළිවෙළක් සැකසීමත් තම අරමුණ බව ක්‍රීඩා ඇමැතිවරයා සඳහන් කළේය.ක්‍රීඩා කුසලතා ඇති බිම් මට්ටමේ සිටින දරුවා ඉදිරියට ගැනීමට නිවැරදි උපදේශකත්වයක් අවශ්‍ය හෙයින් ඒ සඳහා කැපවීමෙන් හා අවංකව වැඩ කිරීමේ අවශ්‍යතාවද ක්‍රීඩා ඇමැති සී. බී. රත්නායක මහතා අවධාරණය කළේය.වැරදි උපදෙස් දුන්නොත් වැරදි මාර්ගයක යනවා. එවිට ක්‍රීඩාව අතරමග නවතිනවා. එය ඉදිරියට එන ක්‍රීඩක ක්‍රීඩිකාවන්ට විශාල අසාධාරණයක්. ඒ වාගේම එය ජාතික අපරාධයක්. ඒ නිසා හැමවිටම නිවැරදි උපදේශකත්වය මා අපේක්ෂා කරනවා.දේශපාලනයෙන් හා ක්‍රීඩාවෙන් තරු බිහිවෙනවා. රටේ ඉතිහාසයට එක් වෙනවා. ක්‍රීඩාවෙන් ලෝකය ජයගන්නා තරුණයා රැකගැනීම අපේ ජාතික යුතුකමක්. අධ්‍යාපනය සෞඛ්‍ය හා ක්‍රීඩා අමාත්‍යංශය එක්ව වැඩ පිළිවෙළක් සකස් කිරීමට බලාපොරොත්තු වෙනවා. ක්‍රීඩක ක්‍රීඩිකාවන්ට අතදීම උදෙසා රාජ්‍ය ආයතනවලට මෙන්ම පෞද්ගලික අංශයටත් ආරාධනා කරනවා.ක්‍රීඩා පනත සංශෝධනයේදී ක්‍රීඩක ක්‍රීඩිකාවන්ගේ, විද්වතුන්ගේ හා ක්‍රීඩා ක්ෂේත්‍රයේ ප්‍රවීනයන්ගේ අදහස් ලබාගැනීමට කටයුතු කර එය ඉක්මනින් සංශෝධනය කිරීමට පියවර ගන්නවා. ක්‍රීඩා අමාත්‍යාංශයේ කටයුතු මාසික ප්‍රගති සමාලෝචනයක් මගින් ක්‍රමවත් කිරීමට බලාපොරොත්තුවන බවද ක්‍රීඩා ඇමැති සී. බී. රත්නායක මහතා පැවැසීය.ලබන මැයි මස 13 වැනිදා ක්‍රීඩා විෂයට සම්බන්ධ ප්‍රධානීන් කැඳවා ප්‍රශ්න හා ගැටළු හඳුනාගැනීමට තීරණය කර ඇතැයි ද ඇමැතිවරයා පැවැසීය. පළාත් සභා ක්‍රීඩා ඇමැතිවරු, ලේකම්වරු හා ක්‍රීඩා අමාත්‍යාංශය යටතේ සිටින ආයතන ප්‍රධානීහු එම සාකච්ඡාවට කැඳවා ඇත.ක්‍රීඩා අමාත්‍යාංශ ලේකම් එස්. ලියනගම, ජාතික ඔලිම්පික් කමිටු සභාපති හේමසිරි ප්‍රනාන්දු ක්‍රීඩා සංගම් ප්‍රධානීහු, ක්‍රීඩක ක්‍රීඩිකාවන් ඇතුළු විශාල පිරිසක් ක්‍රීඩා ඇමැතිවරයා පිළිගැනීමට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>30</day>
    </date>
    <link>http://www.dinamina.lk/2010/04/30/_art.asp?fn=s1004307</link>
    <topic>ක්‍රීඩා ඇමැති පදවි ප්‍රාප්තිපාපැදි ජය හරිස්චන්ද්‍රට</topic>
    <author>සුනිල් අභයවර්ධන</author>
    <content>නව ක්‍රීඩා ඇමැති සී.බී.රත්නායක මහතාගේ පදවි ප්‍රාප්තිය නිමිත්තෙන් ශ්‍රී ලංකා පාපැදි සම්මේලනය පැවැත්වූ විවෘත රේසිං පාපැදි තරගයේ ජයග්‍රහණය ශ්‍රී ලංකා යුද හමුදාවේ වසන්ත හරිස්චන්ද්‍රට හිමිවිය.දිවයිනේ ප්‍රමුඛ පෙලේ තරගකරුවන් පනස්දෙනෙක් සහභාගි වූ මෙම විවෘත රේසිංහ පාපැදි තරගය ඊයේ උදේ කොළඹ රීඩ් මාවත ක්‍රීඩා අමාත්‍යංශය ඉදිරිපිටින් ආරම්භ වූයේ නව ක්‍රීඩා අමාත්‍ය සී.බී.රත්නායක මහතාගේ ආරම්භක සංඥවෙනි. තරගය නුගේගොඩ හෝමාගම , මීපේ , හොරණ , පානදුර මොරටුව දෙහිවල බම්බලපිටිය ඔස්සේ නැවත රීඩ් මාවත දක්වා කිලෝ මීටර් 108ක් දුර ගෙවමින් පැවැත්වුණි.ජයග්‍රාහකයින්ට සී.බී.රත්නායක අභියෝග කුසලානය සමග මුදලින් පනස්දහසක් ද, දහවැන්න දක්වා මුදල් තිළිණ පිරිනැමින.තරග ප්‍රතිඵල1.වසන්ත හරිස්චන්ද්‍ර (යුද හමුදාව) (පැ.2 වි.46, තත්.55) 2.ජීවන් සඳ කැලුම් (වරාය අධිකාරිය) 3.නිහාල් සිල්වා (නාවික හමුදාව) 4.ජානක විජේසිංහ (යුද හමුදාව) 5.සනත් ජයසිංහ(යුද හමුදාව)</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>30</day>
    </date>
    <link>http://www.dinamina.lk/2010/04/30/_art.asp?fn=f1004301</link>
    <topic>කරපු හැම අමාත්‍යංශයෙන්ම මම පාස්</topic>
    <author>සටහන :- සන්ධ්‍යා එම්. වීරතුංග</author>
    <content>අපේ රටේ හත්වැනි පාර්ලිමේන්තුව සඳහා මහජන නියෝජිතයන් තෝරාපත් කැර ගනු ලැබුණි. එහි නව අමාත්‍ය මණ්ඩලයේ සුවිශේෂී අමාත්‍යාංශයක් වූ වාරිමාර්ග හා ජල කළමනාකරණ අමාත්‍යාංශයේ ඉදිරි වැඩ පිළිබඳව නියෝජ්‍ය අමාත්‍ය එස්. එම්. චන්ද්‍රසේන මහතා සමඟ දිනමිණ කළ සාකච්ඡාවකි මේ.* රජ රට නියෝජනය කරමින් සන්ධාන ආණ්ඩුවෙන් දියවන්නාවට පැමිණි ඔබ, අද නියෝජ්‍ය අමාත්‍යවරයෙක් .. ?ඔව් වාරිමාර්ග සහ ජල සම්පත් කළමනාකරණ නියෝජ්‍ය ඇමැතිවරයා.* ඔබ මෙයින් සෑහීමකට පත් වෙනවාද ?ඇයි නැත්තේ, මම සාමාන්‍ය පවුලක ගොවිපුතෙක්. රජ රට ගොවීන්ගේ දහදිය සුවඳ හඳුනන, ඔවුන්ගේ ප්‍රශ්න අඳුනන කෙනෙක්. මේ වගේ අමාත්‍යාංශයක් තුළින් විශාල සේවාවක් කළ හැකියි.* එය තවත් පැහැදිළි කළොත්?වාරිමාර්ග අමාත්‍යාංශයෙන් මහවැලියට අයත් ජල සම්පත කළමනාකරණය වෙනවා. ඒ විතරක් නොවෙයි, මේ රටේ සියලුම වැව් අමුණු, ඇළ වේලී කළමනාකරණ කටයුතු මේ අමාත්‍යාංශය යටතට ගැනෙනවා. කෘෂිකාර්මික රටකට ජල කළමනාකරණ සුවිශේෂයි. මේ රටේ ඉතිහාසය දිහා බැලුවිටත් සාර්ථක රාජ්‍ය නායකත්වය විසින් වාරිමාර්ග දියුණු කැර තිබෙනවා. රටක් ස්වයංපෝෂිත කිරීමට අත්‍යවශ්‍ය සාධකය වාරි කර්මාන්තයයි.ඒ නිසා ම පරාක්‍රම රජතුමා පවසා තිබෙන්නේ අහසින් වැටෙන දිය බිඳක්වත් මුහුදට නොදිය යුතුය කියා. ඒ නිසාම තමයි එදා රජරට, වැව්බැදි රාජ්‍ය බවට පත්ව ඇත්තේ. එයින් රට ස්වයංපෝෂිතව තිබෙනවා. එය අදටත් වලංගුයි. සෑම සාර්ථක රාජ්‍ය නායකයෙක්ම වාරි කර්මාන්තයට අත ගසා තිබෙනවා. ජනාධිපති මහින්ද රාජපක්ෂයන් මොරගහකන්ද වැනි ජලාශ වගේම, උමා ඔය, දැදුරු ඔය, යාන් ඔය වැනි වාරි කර්මාන්ත ආරම්භ කළේත් ඒ නිසායි. මේ රටේ යුද්ධයක් තියෙන අවස්ථාවේත් මේ වාරි කර්මාන්ත නැංවීමට මුදල් වෙන් කෙළේ මේ රට ස්වයං පෝෂිත ආර්ථිකයක් කරා ගෙන යාමට පාර කැපීමටයි.* වාරි කර්මාන්තය සංවර්ධනය කළ පමණින් මේ රට ස්වයං පෝෂිත කළ හැකියි කියා ඔබ හිතනවද ?මා ඉහතින් කියූ පරිදි මේ රට කෘෂිකාර්මික රටක්. අපට අවශ්‍ය ආහාර අපම සකසා ගැනීම රටේ සංවර්ධනයට අත්‍යවශ්‍ය සාධකයක්. ඊට ප්‍රධාන සාධයක වාරි කර්මාන්තය. මීට වසරකට පමණ පෙර ලෝක ආහාර අර්බුදයක් පැවතුණා. ඒත් ඒක අපේ රටට දැනුණේ නැහැ. ඊට හේතුව මහින්ද රාජපක්ෂයන් ‘තමුන්ගේ ආහාර තමුන්ම සකසා ගත යුතුයි’ යන ආකල්පය මේ රටේ ජනතාවට ලබා දුන්නා. ඒ විතරක් නොවෙයි, එය ක්‍රියාවටත් නැංවුවා. එහෙම නම් වාරි කර්මාන්තය නංවා, මේ රට කෘෂිකාර්මික සංවර්ධනය කරා යොමු කළ යුතුයි. ආසියාවේ දියුණු රට අපේ රට බවට පත් කරන විට, වාරි කර්මාන්තයත් ඊට දායක කරගත හැකියි. ඒ මඟින් ශ්‍රී ලංකාව ආශ්චර්යමත් රට බවටත් පත් කළ හැකියි.* එය අභියෝගයක් නොවේ ද ?මම පිළිගන්නවා ජ්‍යෙෂ්ඨ අමාත්‍යවරයෙක් වන නිමල් සිරිපාල ද සිල්වා අමාත්‍යතුමාටත්, නියෝජ්‍ය අමාත්‍යවරයා ලෙස මටත්, ඒ අභියෝගයට මුහුණ දෙන්න පිළිවන්. මේ ඇළවේලි, වැව් අමුණු අවුරුදු ගණනාවකින් ප්‍රතිසංස්කරණය වෙලා නෑ. ඒවා ක්‍රමවත්ව ප්‍රතිසංස්කරණය කළ යුතුයි.* ඔබ එසේ කිව්වත් පසුගිය කාලයේදි ජවිපෙ, එක්සත් ජනතා නිදහස් සන්ධාන රජයේ අමාත්‍යධූර දරද්දී වැව් දහසක් ප්‍රතිසංස්කරණ ව්‍යාපෘතියක් ක්‍රියාවට නැංවුවා නොවේ ද ?එහෙම වැඩපිළිවෙළක් ආරම්භ කර ක්‍රියාවට නැංවුවත්, එහි ප්‍රතිඵල පිළිබඳව සෑහීමකට පත්විය නොහැකියි. බොහෝ වැව් රොන් මඬවලින් ගොඩ වෙලා. වැහි ජලය ඒකරාශී වෙනවා වෙනුවට ඒවා දෝරේ ගලා ගොසින් ඇළ දොළ, ගංඟා මගින් මුහුදට ගලාගෙන යනවා. දැන් කළ යුත්තේ විවේචනවලට වඩා කළ යුතු දේ කිරීමට පටන් ගැනීමයි. මේ වැසි ජලය රට මැද රදවා ගනිමින්, කෘෂිකර්මාන්තය නඟා සිටුවීමයි.* ඔබ නියෝජ්‍ය අමාත්‍යවරයෙක්. මේ වැඩකරන්න පිළිවන් වෙයිද ?ඇයි බැරි , ඇයි මේ සේරම කරන්නේ රට නඟා සිටුවීමට. මේවා අපේ පෞද්ගලික බූදලයක් නොවෙයි. මේ සියල්ල ජනතාවගේ දේපළ අපි ජනතාවගේ සේවකයන්. ජනතාව වෙනුවෙන් හරි දේ කළ යුතුයි. අනික නිමල් සිරිපාල ද සිල්වා අමාත්‍යතුමාටත් මටත් එකට වැඩ කිරීමේ හැකියාව තිබෙනවා. එතුමන් බදුල්ලේ ගොවිජනතාව හොඳින් හඳුනන කෙනෙක්. මමත් ගොවි කම දන්න ගොවි පවුලක ගොවිජන සිතුම් පැතුම් හඳුනන කෙනෙක්.* මේ නියෝජ්‍ය අමාත්‍යධූරයෙන් ජනතාවට වැඩි වැඩක් කරන්න පුළුවන් කියලා ඔබ හිතනවාද?පුළුවන්, මා මෙතෙක් දැරූ සියලු අමාත්‍යාංශවලින් ජනතාවට හොඳ සේවාවක් ලබා දුන්නා. මේ අමාත්‍යාංශයේ දීත් මට එසේම කළ හැකියි යන විශ්වාසය තිබෙනවා. හරියට පීනන්න දන්නවානම් වක්කඩත් ඇති පීනන්න .* අනුරාධපුර නගරය සැලැසුම් සහගතව ඉදිවුණු නගරයක්. වර්තමානයේ සැලැසුමින් තොරව මේ නගරයේ ගොඩනැගිලි ඉදිවෙන බවට චෝදනා තිබෙනවාද?අතීත ශ්‍රී විභූතිය කියාපාන නගරයක්. පැරැණිම වාස භූමිය අනුරාධපුරය. පළමුව වැව් අමුණු ඉදිකිරීම ආරම්භ වුණේ අනුරාධපුරයෙන්. සඳකඩ පහන, සමාධි පිළිමය, යෝධ ඇළ වැනි විශ්මිත වාරිකාර්මාන්ත වගේම ලෝකයේ ඉපැරැණිම ශාඛය වන ශ්‍රී මහා බෝධිය ඇත්තේත් මේ අනුරාධපුර නගරයේ. ඒ නිසා මේ ශ්‍රී විභූතියට හානි කරවන අයුරින් ඉදිකිරීම් කටයුතු කිරීමට කිසිසේත් ජනාධිපතිතුමන් කටයුතු කරන්නේ නෑ. එතුමන් බලාපොරොත්තු වන්නේ මේ රට ආශ්චර්යමත් රටක් බවට පත් කරමින්, ලෝක වාසීන්ට මේ නගරය බැතිබරව නැරැඹීමටත්, වැඳ පුදා ගැනීමටත් පුළුවන් ස්ථානයක් බවට පරිවර්තනය කිරීමයි. මා මේ දිස්ත්‍රික්කයේ නියෝජ්‍ය අමාත්‍යවරයා ලෙස එතුමන්ට උපරිම සහාය ලබා දෙනවා.* ඡන්දය ඉවරයි. ඒත් මනාප නිසා එක ම ගෙදර උදවියගෙත් අමනාපකම් වැඩි වෙලා නේද ?ඒ මේ ක්‍රමයේ වැරැද්දයි. පුද්ගලයන්ගේ නොවෙයි. ජේ. ආර්. හදපු ව්‍යවස්ථාව නිසා තමයි මේ අවුල ඇතිව තිබෙන්නේ.* එහෙමනම් මේ ක්‍රමය වෙනස් කරන්න පුළුවන් නේද ?පැහැදිලිවම ඔව්, ජේ. ආර්. 78 ව්‍යවස්ථාව ගෙනාවේ ඔවුන් දීර්ඝ කාලීනව බලයේ රැදෙන්න. කිසිම දවසක, කිසිම පක්ෂයක් 2/3ක බලයක් ලබා නොගන්න විදියට හදපු මේ ව්‍යවස්ථාව, එ. ජා. ප යටම අද පාරාවලල්ක් වෙලා. අද ඔවුන්ට යන එනමන් නැතිවෙලා. එක්සත් ජනතා නිදහස් සන්ධානය 2/3ක බලයක් ලබා ගත්තා.* ඔබ එසේ උදම් ඇනුවත් එය දියවන්නාවට පත් වූ නියෝජිතයන්ගේම ජයග්‍රහණයක් ලෙස භුක්ති විඳීමට පිළිවන්ද ?කිසිසේත් නෑ, එහි ගෞරවය යන්නේ ජනාධිපති මහින්ද රාජපක්ෂයන්ට. මේ රටේ තිස් වසරක යුද්ධය නිවා දමා නිදහස් රටක් ලෙස මවුබිම මුදා ගත්තේ මහින්ද රාජපක්ෂයන්. ඒ අභිමානය මේ රටේ ජනතාවට ලබාදීම නිසා ජනතාව පෙරලා කෘතවේදීත්වය එතුමන්ට පුද කළා. ඒ වගේ මේ රටේ කඩා වැටුණු සංස්කෘතිය අපේකම ශ්‍රී ලාංකිකකමට එතුමන් පණ දුන්නා. නගරයේ සංවර්ධනය ගමට දෝලනය කළා. මෙන්න මේ හේතු රාශිය නිසා මෙවර අපේ ආණ්ඩුවට 2/3ක් බලය ලබා දුන්නා.* එසේ නම් ව්‍යවස්ථාව වෙනස් කරන්න පුළුවන් ?ජනාධිපතිතුමන් කිසිවිටකත් කරන්න බැරි දේ කිව්වෙත් නෑ. කියන්න බැරි දේ කෙරුවෙත් නෑ. සමානුපාතික ඡන්ද ක්‍රමය වෙනුවට ඡන්ද කොට්ඨාස නියෝජනයක්, දිස්ත්‍රික් නියෝජනය ඇතිවෙන ආකාරයට මහජන නියෝජිතයන් තෝරා ගැනීමට මැතිවරණ ක්‍රමයක් ගේනවා. මෙයින් සුළු පක්ෂවලටත්, සාධාරණයක් ඉටුවෙනවා. එසේම එකම පක්ෂයේ උදවිය භේද බින්න කරන මනාප පොරයත්, මැතිවරණ වියදමත් අඩුවෙනවා.* ඔබ මීට පෙර අමාත්‍යාංශ ගණනාවක අමාත්‍යවරයෙක් ලෙස කටයුතු කළා. ඒ අමාත්‍යාංශ තුළ ඔබගේ කාර්ය සාධනය ඇගැයීමට ලක් කළොත් ?මම පාස්.මුලින්ම මා ගොවිජන සේවා සහ ගොවිජනතාව නඟා සිටුවීමේ අමාත්‍ය ධූරයේ සිටියේ. එහිදී ගොවිජනතාවට අවශ්‍ය යටිතල පහසුකම් නඟා සිටුවීමටත්, ඔවුන්ගේ නිෂ්පාදන අලෙවි කිරීමේ වෙළෙඳපොළ පවා ක්‍රියාත්මක කළා. ගොවිජනතාවගේ ප්‍රශ්නවලට සෘජුවම මැදිහත් වුණා.මාවිල් ආරු ගොවීන්ට වතුර නොදීම LTTE  කටයුතු කරද්දී ගොවීන් උපවාස කිරීම නිසා යුද හමුදාවට  LTTE මර්දනය කිරීම සඳහා ප්‍රහාර එල්ල කිරීමට නොහැකි වුණා. එහි දී මා සෘජුව මැදිහත් වෙමින් ඔවුන්ව ඒ උපවාසයෙන් ඉවත්කරන්න යුද හමුදාවට සහාය ලබා දුන්නා. එහි කීර්තිය මාවෙත එයි කියා සැලැසුම් සහගතව කණ්ඩායමක් මා අපකීර්තියට පත් කිරීම සඳහා විවිධ චෝදනා එල්ල කිරීමට කටයුතු කළා. හැබැයි මගේ හෘද සාක්ෂියට එකඟව කටයුතු කළ නිසා මා වැටුණේ නෑ.රජ රට ජනතාවටත් එය පිළිගත්තා. ඒ පිළිගැනීම මෙවර ඔප්පුකර පෙන්නුවා. ඒක තමයි මට ඔවුන් මනාප එක් ලක්ෂ දොළොස්දහස් තුන්සිය හැටපහක් ලබා දෙමින් මෙවර ඔසවා තැබුවේ. ජාතිය ගොඩනැඟිීමේ අමාත්‍යාංශය තුළින් ද මා ජනතාවට විශාල සේවාවක් ඉටු කළා.* අමාත්‍යධූරයක කටයුතු කළ ඔබ නියෝ්ජ්‍ය අමාත්‍ය වරයෙක්. අනුරාධපුර දිස්ත්‍රික්කයේ වැඩිම මනාප ලාභියා. එසේනම් මේ තනතුරින් ඔබ සැනසෙනවාද ?මා මීට ඉහතදී කිව්වේ පීනන්න පුළුවන්නම් වක්කඩත් ඇති. මට ගොවි ජනතාවට සේවය කරන්න මේ තනතුර හොඳටම ඇති. අනික ජනතා විමුක්ති පෙරමුණ ආණ්ඩුවෙන් ඉවත් වී ගිය අවස්ථාවේ දී ආණ්ඩුව බේරා ගැනීමට එ. ජා. ප නියෝජ්‍ය නායක කරු ජයසූරිය ඇතුළු 18 දෙනා අපේ ආණ්ඩුවට ගෙන ඇවිත් මේ යුද්ධ ජයග්‍රහණය ලබා ගැනීමට අවශ්‍ය දේශපාලන පසුබිම සකස් කර දුන් කෙනෙක්.වෙන කෙනෙක් නම් ඒ හේතු දක්වමින් විවිධ වරප්‍රසාද හා වරදාන ඉල්ලනවා. මම එහෙම කෙනෙක් නොවෙයි. මොකද එතුමා බුද්ධිමත්ව හිතමින් කටයුතු කරන කෙනෙක්. මම මට වඩා හිතන්නේ රට ගැන. වත්මන් ජනාධිපතිතුමන් තරම් රටට සේවය කළ රටට ආදරය කරන නායකයන් බිහි වී නෑ. මේ තනතුරින් මගේ ගොවි ජනතාවට සේවාවක් කිරීමට පුළුවන්.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>30</day>
    </date>
    <link>http://www.dinamina.lk/2010/04/30/_art.asp?fn=f1004302</link>
    <topic/>
    <author>මනෝලි සුබසිංහ ඡායාරූපය - නෙළුම් මුදලිගේ</author>
    <content>ප්‍රදීපා ධර්මදාස නම් වූ හෘද්‍යාංගම ගායිකාවගේ සොඳුරු ගී මගේ අප ඇසූ හැම ගීතයක් ම මනබඳිනා අරුතින් සුපෝෂිත වූවකි. ප්‍රදීපා ඇරැඹුමේ සිටම හුදු රසාස්වාදය උදෙසා ගී ගැයුවේ නැත. ප්‍රදීපාගේ හඬ නිරන්තරයෙන් අවධි වූයේ ආනන්දයන් සමඟ ප්‍රඥාව පෙරදැරි කොටගෙන ය. ප්‍රදීපා ප්‍රේම ගීයක් ගැයූව ද එකී පද සුන්දරය. ඇගේ හඬ අපගේ හදවතෙහි ගැඹුරුම තැනට ආමන්ත්‍රණය කරන්නට තරම් ආදරණීය ය.ඊටත් වඩා ගයන පද අරුත්බර ය. අර්ථයෙන් තොර ගීතයක් ප්‍රදීපාගේ නිර්මාණ දිවිය තුළ අප කිසිදා අසා නැත. ප්‍රදීපා ධර්මදාස නම් වූ ඒ මේ හෘද්‍යාංගම ළෙංගතු ගී ගයන්නිය ගීතය මෙහෙය වූයේ සමාජයේ යහපත උදෙසා ම පමණි. ඇය ගීත ක්‍ෂේත්‍රය තුළ සුවිශේෂි ගායිකාවක් වන්නේ ද එනිසා ය. එළැඹෙන නුදුරු දිනයක දී කළඑළි දක්වන්නට සූදානම් වන නවතම සංයුක්ත ගී පද එකතුව කේන්ද්‍ර කොට ගනිමින් ප්‍රදීපා සමඟ අපි කතා කළෙමු.*ඇමැති බිරියක ලෙස පෞද්ගලික ජීවිතය පැත්තෙන් ඔබ කෙතරම් කාර්යබහුල වුණත් නවතම සංයුක්ත පටය එළි දක්වන්නට සූදානම් වන බව අපට දැන ගන්නට ලැබුණා. නවතම ගී එකතුවත් සමඟ ආදරණීය ශ්‍රාවකයන් අතරට ඔබ මේ එන්නේ දීර්ඝකාලයකට පසුව යි. ඒ දිනය කවදාද?මා ගීත ගායනා කරන්නට පටන් ගත් කාලයේ ඉදලම එක් නිර්මාණ එකතුවක් කරලා තවත් නිර්මාණ එකතුවකට එන්නට සෑහෙන කාලයක් ගන්නවා. ඒ විරාමය ඉතාම දිගුයි. මම අවසන්වරට කැසට් එකක් කළේ 2005 අවුරුද්දේ යි. හරියටම අවුරුදු පහකට පස්සේ තමයි මගේ නවතම සංයුක්ත පටයට මම දැන් සුදානම් වන්නේ. දැනටමත් මෙහි ගීත බොහෝමයක් පටිගත කොට අවසන්. කපිල කුමාර කාලිංග, නාලක අංජන, කරුණාරත්න විජේවර්ධන, විශාරද රෝහණ වීරසිංහ, නවරත්න ගමගේ වැනි ප්‍රවීණ වගේ ම නවක ගී පද රචකයින් සහ සංගීතඥයින් මේ කටයුත්තට දායක වුණා.මගේ මේ සංයුක්ත තැටියට මම සුපුරුදු විදියට නවක පද රචිකාවියකගේ ගීත ගායනා කරන්නට තෝරා ගත්තා. හැමදාවත් නවක ගී පද රචකයින් සමඟ මම සම්බන්ධ වුණා. ආරම්භයේ සිට ම ඒ පුරුද්ද මගේ තිබුණා. නමුත් නවක පද රචකයකුගේ ගීත හයක් වැනි විශාල ප්‍රමාණයක් එකවර සංයුක්ත පටයකට එක් කර ගත් ප්‍රථම අවස්ථාව මේයයි. ඇත්තට ම මට කියන්න සතුටුයි කේමදාස මාස්ටර් සංගීතවත් කළ ගීතයකුත් මෙහි තිබෙනවා.මේ ගීත එකතුව මේ වසර අවසන් වන්නට පෙර නිකුත් කරනවා.*ඔබේ හදවතට එතරම් දැනෙන ලෙස ගී ලියූ ඒ නවක පද රචිකාවිය ගැන දැන ගන්නට රසිකයිනුත් කැමැති වේවි?ඇය නෙළුම් මුදලිගේ. දීර්ඝ කාලයක් තිස්සේ ඈ පදිංචිව ඉන්නේ ලන්ඩන්වලයි. නෙළුම් ගීත කීපයක් ලියලා මට දුන්නා. මම ඇයට පොරොන්දු වුණේ, ඒ අතරින් හොඳම ගීතය ගන්නම් කියලයි. නමුත් ඒ ගීත කියවා බලන විට මට ඇය ගැන ඇත්තට ම පුදුම හිතුණා. මේ වගේ පුංචි කෙල්ලක් අතින් මෙච්චර ලස්සන පද බිහි වුණේ කොහොමද කියලා මට හිතා ගන්න බැරි වුණා. ඈ ලියූ හැම ගීතයකින් ම සමාජයට කිසියම් විදියක පණිවුඩයක් ලබාදෙනවා. එනිසා මට නෙළුම් ලියූ ඒ ගීත හයෙන් එකක් තෝරා ගැනීම අසීරු වුණා. මුලින් එක ගීතයක් ගන්න පොරොන්දු වුණාට අන්තිමේ ගීත හයම ගත්තා. මගේ නවතම සංයුක්ත ගී එකතුව නෙළුම්ගේ ගීත හයකින් ම හැඩ වෙන බව කියන්නේ හරිම සතුටකින්.නෙළුම් ගීත ලිවීම පිළිබඳ හැදෑරීමක් කළ කෙනෙක් නෙමෙයි. නමුත් ඇගේ අදහස් හරිම ලස්සනයි. එංගලන්තය වගේ සුපිරි රටක ජීවත් වන නෙළුම්ගේ ගීතවල මම දකින්නේ අපේකමයි. ඇය සමාජයට යමක් කියන්නට උත්සහ ගන්නවා. වාසනාවකට වගේ ඒ ගීත සියල්ලම විරිතකට අනුව ලියැ වී තිබෙනවා. එවගේ ම සංගීතඥයින්ගේ අතිනුත් හොඳ තනු නිර්මාණය වුණා.*ඔබ පද රචනය ගැන ඉතාම සැලකිලිමත් වන ගායිකාවක්. එ වගේ ම ඔබ දිගුකලක ඇවෑමෙන් ගී එකතුවක් තිළිණ කරන ගායිකාවක්. නෙළුම් වැනි ආධුනික ගී පද රචිකාවියගේ ගීත මෙතරම් ප්‍රමාණයක් සංයුක්ත පටයට එක් කර ගැනීම අවධානමක් නොවෙද?මගේ නිර්මාණ ජීවිතය පුරාම මම ආවේ නවකයන් සමඟ අත්වැල් බැඳ ගත් ගමනක්. මගේ පළමු වන කැසට් පටයේ ‘දූවිල්ලෙන් සැඳුණු ලියේ බාලොලියේ බාලලියේ’ ගීතයේ පද රචනය නිලාර් එන්. කාසිම් ගේ. ඒ වෙන කොට නිලාර් කියන නම අහලවත් තිබුණේ නැහැ. රත්මලේ බන්දුල ගුණවර්ධන කියන පද රචකයා ගැන බොහෝ දෙනෙක් දැන ගෙන හිටියේ නැහැ. එවැනි ගීත රචකයන් මම මගේ ප්‍රථම කැසට්පටයට නොබියව එකතු කර ගත්තා. දෙවැනි තුන්වැනි කැසට් පටවලදීත් එහෙමයි. සමහර නවක ගායකයන් යුග ගීත ගායනයට හවුල් කර ගත්තා. නිසා නෙළුම් ගැනත් මට අමුතු බියක් හෝ හැඟීමක් දැනුණේ නැහැ.ඇත්තටම මම ගීතයක් ගායනා කිරීමේ දී පද රචනය ගැන වඩාත් ම සැලකිලිමත් වන කෙනෙක්. හොඳ සිංදුවක් නොලැබුණොත් අවුරුදු ගණනාවක් හරි මම සිංදු නොකියයි. ‘මම ගීතයක් ගායනා කරන්නට යෑමේ දී බොහෝ දේ ගැන හිතනවා. මේ ගීතයෙන් මගේ සැමියාට හානියක් වේවිද, මගේ දරු පවුලට හානියක් වේවිද, මගේ ගුරුවර මාපියන්ට හානියක් වේවිද, මගේ රටට අයහපතක් වේවිද මේ වගේ සමස්ථ වටපිටාව ගැන ම හිතලා තමයි මම ගීතයක් ගායනා කරන්නට තෝරා ගත්තේ. මේ සියලු කාරණා එක්ක නෙළුම්ගේ ගීත ගැලපුණා.නෙළුම් කොයිතරම් ගී පිපාසාවෙන් පෙළෙනවා ද කිව්වොත් මම ඇමෙරිකාවේ ජීවත්වන බව දැනගෙන මගේ දුරකතන අංකය හොයාගෙන මට කතා කරලා මාව හොයාගෙන ආවා. මට දැනෙනවා ඇයට ඉතාම හොඳ අනාගතයක් තිබෙන බව.ඇගේ ගීතවල වචන හරි සරලයි. හැබැයි ගැඹුරු අර්ථයක් ගැබ් වී තිබෙනවා. නෙළුම් මම දකින්නේ ඇත්තට ම ස්වභාව ධර්මයාට බෙහෙවින් ම ආදරය කරන කෙනෙක් හැටියටයි. ඒ බව ඕනෑවටත් වඩා ඇගේ ගීත තුළින් ඉස්මතු වෙනවා. විශේෂයෙන් ඈ ලියූ ‘පෘථිවිය’ වගේ ගීතයක් ගත්තොත් ඇගේ සිතිවිලි හරිම වෙනස්. බොහෝ දෙනෙක් ‘හඳ’ දකින්නේ ලස්සනට. නමුත් නෙළුම්ට හඳට වඩා ලස්සනට පෙනෙන්නේ ‘පෘථිවියය’යි. ඇය පෘථිවිය සමාන කරන්නේ කඩවසම් තරුණයකුට.මේ ගීතය සංගීතවත් කළේ කේමදාස මාස්ටයි. ඒක මට විශාල සතුටක්. ඈ ලියූ බොහෝ ගීතවල ඒ සෞන්දර්ය මනාව ගැබ් වී තිබුණා. මේ පුංචි පද රචිකාවිය අතින් ලියැ වී තිබුණු ඉතාම ලස්සන ගීතයක් ‘මව් උකුලෙන්’. ඒ ගීතය අහද්දී මට හිතුණේ ආචාර්යය මහාචාර්යවරයෙකුට වඩා හරිම අපූරුවට මවක විසින් තම දරුවාට සාරධර්ම පහදා දෙන ආකාරය නෙළුම් වචන බවට පෙරලා තිබූ හැටියි. ඒ වචන මට දැනුත් මතක් වෙනවා. ‘පුතුට මගේ දෙන්නට දායාද නැහැ අතේ – ඊට වඩා මේ යහගුණ අගෙයි මගේ පුතේ’ඇත්තට ම අම්මා කෙනෙකුට මීට වඩා දෙයක් දරුවෙකුට දෙන්න තියෙනවාද? මේ ගීතය මට ගායනා කරන්න ලැබීමත් වාසනාවක්. සැන්දෑවට ඇවිදින්, පියාසලන රන්මලී මේ හැම ගීතයක් ම එක වගේ්ම ලස්සනයි. ඇගේ ගීත තුළින් මම දකින විශේෂත්වය වන්නේ නවකයකුගෙන් දක්නට නොලැබෙන අමුතු ප්‍රාතිහාර්යක් මේ ගීත තුළ ගැබ් වී තිබෙන බවයි. නෙළුම්ට මේ ගීත ලිවීමේ වරම උත්පත්තියෙන් ම හිමි වූ වාසනාවක් ද කියලා මට හිතෙනවා. මොකද සමහර ගායක ගායිකාවන් කිසිම දවසක සංගීතය ඉගෙනගෙන නැහැ.නමුත් හොඳ හඬක් තියෙනවා. මමත් එහෙම කෙනෙක්. මම කිසිම දවසක සංගීතය විෂයයක් විදියට ඉගෙන ගෙන නැහැ. නමුත් මොකක්දෝ උත්පත්ති වාසනාවකට හඬක් තියෙනවා. ඒ වගේ තමයි නෙළුම් කියන චරිතයත්. නෙළුම් පද රචනය පිළිබඳ හදාරා නැතත් මොකක්දෝ පෙර වාසනාවක් නිසා ලස්සනට ගී පද නිර්මාණය කිරිමේ පිං මහිමය තියෙනවා. ඉදිරියේදීත් නිරන්තරයෙන් ඇයත් සමඟ මම ගී පද ගැන කතා කරාවි. මේ වන විට ඇය ඉරාජ්, සන්තුෂ්, භාතිය, දයාන් විතාරන වැනි ගායකයන්ට ගී පද ලියා තිබෙනවා.*ඔබේ සැමියා ඩලස් අලහප්පෙරුම, දේශපාලනමය වශයෙන් අතිශය කාර්යබහුල වීම ඔබගේ සෞන්දර්යය චාරිකාව මන්දගාමී කරන්නට ප්‍රධාන සාධකයක් වූවා යැයි කිව්වොත්?ඩලස් සමඟ විවාහ වී දේශපාලනයට සම්බන්ධ වුණාට පස්සේ මගේ නිර්මාණ ජීවිතය නැවතිලා කියලා බොහෝ දෙනෙක් මට චෝදනා කරනවා. නමුත් ඇත්තට ම එහෙම එකක් වුණේ නැහැ. ළමයි දෙන්නගේ කටයුතු එක්ක මගේ කලා කටයුතු මඟ හැරෙනවා. ඒ හැරුණම ඩලස්ගෙන් මගේ කලා කටයුතුවලට ඇත්තේ අප්‍රමාණ උනන්දුවක් සහ කැමැත්තක්. හැබැයි ඒක පෙනුමට නැහැ.*ඔබේ කලා ජීවිතයට සැමියාගෙන් උදව් ලැබෙනවා වගේ ම සැමියාගේ දේශපාලන කටයුතුවලට ඔබත් උදව් කරනවාද?කියන්න කනගාටුයි; කිසිම සහයෝගයක් නැහැ. මම කවදත් ඩලස්ගේ පෞද්ගලික ලේකම්වරිය වෙලා හිටයේ නැහැ. නමුත් එයාගේ අමාත්‍යාංශවල සේවා වනිතා ඒකකයේ කටයුතුවලට සම්බන්ධ වෙලා සහය දක්වනවා. කොහොමටත් දේශපාලන මාතෘකාව මට දුරස්ථයි වගේ.*ඒ වුණාට පහුගිය සමයේ මැතිවරණ වේදිකාවල දී කලාකරුවන් සමඟ ඔබත් සහභාගි වුණා නේද?කලා ශිල්පීන් හැටියට මම විතරක් නොවේ, මේ රටේ සමස්ථ කලාකරුවන් බහුතරයක් පසුගිය ජනපතිවරණයේ දී වේදිකාවට නැග්ගා. අපට එවැනි තීරණයකට එන්න සිද්ධ වුණේ් එවකට පැවැති දේශපාලන වාතාවරණය නිසයි. ඒ තීරණාත්මක මොහොතේ කලාකරුවන් බහුතරයක් ජනපති වටා ඒකරාශි වුණා. ජනාධිපතිවරණය ඉවර වෙලා නිදහසේ හුස්ම ගත්තත් කලින් මහ මැතිවරණය ආවා. දැන් මේ සියල්ල අවසන්. දැන් ඉතිං දේශපාලන කලබලය අවසානයි. මට හිතෙන්නේ හෙට එච්චර කලුවර නැහැ කියලයි.*බහුතරයක් පෞද්ගලික රූපවාහිනි නාලිකා සහ ගුවන්විදුලි නාලිකාවලින් දැන් දැන් ඇහෙන ගීත ගැන සතුටු වෙන්න පුළුවන් ද?අපි ගීත ගායනා කරන කාලේ ගායකයා, පද රචකයා, සංගීතඥයා යන ත්‍රිපුද්ගල සුසංයෝගය ගැන හිතුවා. නමුත් අද ඉන්න අලුත් පරපුර හොඳ ගී පද රචනය ගැන සැලකිලිමත් වෙනව ද කියලා හිතන්න අමාරුයි. මට ඒ අයගේ ගීත ගැන දැනෙන්නේ ‘විෂුවල්’ විතරයි. අද සිටින පරපුර ගීතයේ පදවලට වඩා හිතන්නේ රූප රාමු (Visual)  ගැනයි. මොනවා හරි වචන ටිකක් සංගීතයකට දමලා ‘විෂුවල්’ එකක් කරනවා. ඕක තමයි සිංදුව කියලා නව පරපුර හිතන්නේ.නමුත් අදටත් හොඳ සිංදුවක් කළොත් හොඳ ප්‍රතිචාර ලැබෙනවා.අද ප්‍රශ්නේ වෙලා තියෙන්නේ හොඳ දෙයක් දෙන්නේ නැතිකමයි. හොඳ දෙයක් කළොත් අහන්න පිරිස ඉන්නවා. මම නම් හැමදාමත් කළේ, ටිකක් කල් අරගෙන හොඳ දෙයක් සමාජයට ලබා දීමයි. මේ හඬින් මම කවදාවත් ම සමාජයට අයහපතක් කරලා නැහැ. මගේ හඬින් කවදාවත් වස්කවි කියලා නැහැ. කිව්වේ හැමදාමත් සෙත්කවි විතරයි. මැරෙන තුරාවටත් මම එහෙමයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>30</day>
    </date>
    <link>http://www.dinamina.lk/2010/04/30/_art.asp?fn=f1004303</link>
    <topic>ජවිපෙ එල්ලෙන දේශපාලන පිදුරු ගස</topic>
    <author>කීර්ති දුනුවිල</author>
    <content>ශ්‍රී ලාංකීය දේශපාලන භූමිය තුළ ඉතා වැදගත් වන්නාවූ තවත් පාර්ලිමේන්තු මැතිවරණයක් පසුගියදා නිමාවට පත් විය. එය හුදෙක් මහ මැතිවරණයකට වඩා එහාට ගිය ඓතිහාසික වැදගත්කම් ගණනාවකින් යුක්ත වූ මහ මැතිවරණයකි. දශක තුනක කුරිරු ත්‍රස්තවාදයෙන් බැට කෑ ලාංකීය මහජනයා මේ පාර්ලිමේන්තු මැතිවරණයේදී ඉතා නිදහසේ තම සර්වජන ඡන්ද බලය භාවිතා කරමින් තම මහජන නියෝජිතයෝ රටේ උත්තරීතර සභාවට තෝරා එවන්නට කටයුතු කළහ.වෙනදා මෙන් නොව මෙවර පාර්ලිමේන්තුවට මන්ත්‍රීවරුන් තෝරා එවීමේදී ජනතාව ඉතා බුද්ධිමත්ව තීරණ ගෙන ඇති බව අපට එසේ තේරී පත්ව ඇති නියෝජිතයන් දෙස බලන විට ඉතා හොඳින් පෙනේ. වෙන කවරදාකටත් වඩා බහු ආගමික, බහු ජාතික, බහුපාක්‍ෂික ප්‍රජාතන්ත්‍රවාදී පාර්ලිමේන්තුවක් රටට ලබා දීමට රටේ ජනතාව තීරණය කර තිබීම රටේ සුබ අනාගතයට ඉතා හොඳ පෙර නිමිත්තකි.මීට පෙර පැවතියා වූ ජනාධිපතිවරණයද ඉතා තීරණාත්මක එකක් වූ අතර එහිදී දෙස් විදෙස් සියලු කුමන්ත්‍රණකරුවන් තීරණාත්මක ලෙස පරාජය කරන්නට රටේ මහජනයා සමත් වූහ.ජවිපෙ දේශපාලන දිශානතියමේ රටේ පසුගිය කාලයන් තුළදී විවිධාකාරයේ දේශපාලන විපරියාස ගණනාවක් සිදු වූ බව කවුරුත් දන්නා පොදු සත්‍යයකි. ඒ අතර ජනරාල් සරත් ෆොන්සේකා සාධකය හා ජනතා විමුක්ති පෙරමුණේ දේශපාලන දිශානතිය කා අතරත් කතාබහට ලක්විය. ජනතා විමුක්ති පෙරමුණ 2004 මහ මැතිවරණයේදී එක්සත් ජනතා නිදහස් සන්ධානයෙන් තරග කොට අන් කවරදාටත් වඩා විශාල පාර්ලිමේන්තු ආසන ගණනක් ලබා ගත්තේය.එදා ජ. වි. පෙ. ට ඡන්දය දුන් බහුතරය බලාපොරොත්තු වූයේ තමන් ජ. වි. පෙ. ට ලබා දුන් ජනවරමින් ඔවුන් රටට වැඩක් කරනු ඇත යන්නයි. නමුත් ජනතාවගේ අපේක්‍ෂාව ජවිපෙ නායකයන් විසින් තිඹිරිගෙයිදීම ගෙල මිරිකා මරා දැමුවේය. පක්‍ෂ කිහිපයක් එකට එකතු වී ගොඩනඟන ලද සන්ධානයක් තුළ එක් පක්‍ෂයකට අභිමත දේ පමණක් කළ නොහැකි බව උකුණු තල්ලක මොළයක් ඇති ඕනෑම කෙනකු සරලව අවබෝධ කරගන්නා සත්‍යයකි. ජ. වි. පෙ. නායකයින් මේ සරල ඇත්ත තේරුම් ගැනීමට සමත් වූයේ නැත.අවසන් ගමනඔවුන් තමන්ට ජනතාව විසින් විශ්වාසයෙන් ලබා දුන් කැමැත්තට පයින් ගසා විපක්‍ෂයේ අසුන් ගත්තේය. එදා සිට රටටත්, රජයටත් විරුද්ධ මත දරන්නන් හා එකතු වී රජය පෙරළා දමන්නට නොයෙක් උත්සහයන් ගත්තද ඒවා සාර්ථක වූයේ නැත. ඒ අතර ප්‍රධාන අවස්ථා කිහිපයක් ලෙස ප්‍රවාහන වර්ජනයක් සිදුකිරීමට උත්සාහ දැරීම හා අසාර්ථක ලෙස ඒවා දියත් කොට තමන්ගේ නොහැකියාව පෙන්වීම, අයවැය යෝජනා ඡන්ද විමසීමේදී රජය අපහසුතාවට පත් කොට දේශපාලන වශයෙන් තම බංකොළොත්භාවය පෙන්වීම ප්‍රධාන වේ.මෙකී සියලු ක්‍රියාවන් හේතුවෙන් රටේ බහුතර මහජනයා ජනතා විමුක්ති පෙරමුණ කෙරෙන් ඈත්වන්නට වූහ. ඉන්පසුව පවත්වන ලද සෑම මැතිවරණයකම ප්‍රතිඵල නිරීක්‍ෂණය කොට බැලීමේදී ඒ බව ඉතා හොඳින් ගම්‍ය වේ. ජනතා විමුක්ති පෙරමුණ ජාතික මතවාදයේ සිට කෙමෙන් කෙමෙන් අති දක්‍ෂිණාංශික ලිබරල්වාදය දක්වා විතැන් වූයේ රටත්, ජාතියත් විජාතික කුමන්ත්‍රණකරුවන්ට පාවා දෙමිනි. එය රටේ ජනයා ඉතා හොඳින් තේරුම් ගනිමින් ජනතා විමුක්ති පෙරමුණේ දේශපාලන ගමන අවසාන කරන්නට තීරණය කළේය.මා මීට පෙරද මගේ ලිපියකින් පෙන්වා දුන්නේ මීළඟ මැතිවරණයේදී (පසුගිය මැතිවරණය) ජනතාව විසින් ජනතා විමුක්ති පෙරමුණේ අවසාන ගමන තීන්දු කරනු ඇති බවයි. ඒ ආකාරයෙන්ම රටේ බහුතර ජනතාව විසින් ජනතා විමුක්ති පෙරමුණේ අවස්ථාවාදී දේශපාලන ගමන අවසාන කොට ඇත. පසුගිය මහ මැතිවරණයේදී ප්‍රජාතන්ත්‍රවාදී ජාතික සන්ධානයට ලැබුණු මන්ත්‍රී ආසන සුළු ගණන ජ. වි. පෙ. සඳහා ලැබුණු ඒවා ලෙස ඔවුන් කිසිදු හිරිකිතයකින් තොරව ප්‍රකාශ කිරීමට ඔවුන්ගේ දේශපාලන බංකොළොත් බවට හොඳ සාධකයකි.ජනතා විමුක්ති පෙරමුණේ නායකයින් වෙනදා නම් මැතිවරණයක් ආසන්න වන විට ජාතිකත්වය ගැන කතා කරයි. කම්කරු අයිතීන් ගැන කතා කරයි. වැටුප් වැඩිවීම ගැන, රටේ සම්පත් විකිණීම ගැන, පෞද්ගලීකරණය ගැන මේ ආදී විවිධ දේ ගැන වේදිකා දෙවනත් වෙන්න කෑ කෝ ගසති. නමුත් මෙවර ජනතා විමුක්ති පෙරමුණට එකී සටන් පාඨ සියල්ල අහිමිව ගොස් තිබුණි. මක්නිසාදයත් ජවිපෙ කතාවට සීමා වී තිබූ එකි සටන් පාඨ, අතිගරු ජනාධිපතිතුමන් ප්‍රායෝගිකව ක්‍රියාවට නඟා තිබූ හෙයිනි. මෙවර ජනතා විමුක්ති පෙරමුණේ එකම සටන් පාඨය බවට පත්ව තිබුණේ් හිටපු ජනරාල් සරත් ෆොන්සේකාය.මුළු මැතිවරණ ව්‍යාපාරය පුරාම ජවිපෙ විසින් ජනරාල්වරයා හා ඔහුගේ දුක විකුණුවේය. ලංකාව වැනි රටක ජීවත්වන සංවේදී මිනිසුන් දුක හිතෙන කතාවලට හඬා වැටෙන හදවත් ඇත්තන් බව ජවිපෙ හොඳින් දනී. සෝමවංශ මහතා රටින් පැන ගොස් ලංකාවට පැමිණ ස්වාධීන රූපවාහිනිය හරහා කඳුළු වගුරවමින් හඬන්නේ ද රට ගිනි තැබීම විශාල වරදක් බව තම හදවත දන්නා බැවිනි. ඒ සඳහා රටේ ජනතාවගේ අනුකම්පාව ලබාගැනීම උදෙසාය. නමුත් කූඩැල්ලා මෙට්ටයේ තැබිය නොහැකි සේම ඔවුන්ටද රාජ්‍ය පාලනයට හවුල් වී ජනතාවට වැඩක් කළ නොහැකිය. ජනතා විමුක්ති පෙරමුණට දේශපාලන වශයෙන් පවතින්නට නම් ගැටුමක් අත්‍යාවශ්‍යය. ඔවුන්ට වැඩබිමේ, වීදියේ හෝ විශ්වවිද්‍යාලයේ ගැටුම් නිර්මාණය කරන්නැතිව පැවැත්මක් නැත.ජනතා විමුක්ති පෙරමුණ වෙනත් මැතිවරණවලදී වේදිකාව මතට රටේ සිටින බුද්ධිමතුන්, කලාකරුවන් ගෙනවිත් රටේ ජනයා දැනුවත් කිරීමට පියවර ගනී. නමුත් මෙවර මුළු මැතිවරණ ව්‍යාපාරය පුරාම වෛරයත්, ක්‍රෝධයත් වැපිරූහ. මීට අමතරව අනෝමා ෆොන්සේකා මහත්මිය වේදිකාවට ගෙන්වා ඇගේ කඳුළු කැට සරුවට විකුණුයේය. මැතිවරණය ආසන්න දිනයන්හිදී අනෝමා ෆොන්සේකා මහත්මිය ප්‍රකාශ කළේ ජනරාල්ට හුස්ම ගන්නට බැරි බවකි. කතා කරගන්නවත් ඔහුට බැරි බව ප්‍රකාශ කළාය. නමුත් මැතිවරණයත් සමඟම මේ කතා නැවතිණි. දැන් රූපවාහිනියෙන් අපට එවැනි දර්ශන දකින්නට නැතිවීම විසින් කියාපාන්නේ කුමක්ද? දේශපාලන අවස්ථාවාදයයි. වෙන කිසිවක් නොවේ.දේශපාලන පිදුරු ගසපසුගිය මහ මැතිවරණයේදී ජනතා විමුක්ති පෙරමුණේ ග්‍රාමීය ඡන්ද පදනම සම්පූර්ණයෙන්ම දෙදරා ගොස් තිබුණි. හම්බන්තොටින් ඔවුන්ට කිසිදු මන්ත්‍රී ආසනයක් දිනාගන්නට හැකි වූයේ නැත. අනුරාධපුරයෙන් පොලොන්නරුවෙන් ද කිසිදු මන්ත්‍රී ආසනයක් දිනාගන්නට සරත් ෆොන්සේකා ප්‍රමුඛ ජවිපෙට හැකියාවක් ලැබී නැත. ජනතා විමුක්ති පෙරමුණේ අනුරාධපුර කම්කරු නායකයා ද, පොළොන්නරුවේ ගොවි නායකයා ද, මාතර ධීවර නායකයා ද යන තුන්දෙනාම ජනතාව විසින් පරාජය කොට තිබේ. මීට අමතරව ජනතා විමුක්ති පෙරමුණේ ශිෂ්‍යයන් බාර මන්ත්‍රීතුමා ද පරාජය කරන්නට ජනතාව කටයුතු කොට තිබීම දෛවෝපගත සිදුවීමකි.1971 දී සහ 1988/89 කාලයේදී අහිංසක තරුණ තරුණියන්ට ජනතා විමුක්ති පෙරමුණ ධනපති ආණ්ඩු විසින් සමාජ සාධාරණත්වයක් ඇතිනොකරන නිසා ජනතා විමුක්ති පෙරමුණ වැනි මාක්ස්වාදී පක්‍ෂයක් බලයට ගෙන එන ලෙස පන්ති පවත්වමින් කියා සිටියේය. ඒ අහිංසකයෝ ඒ සඳහා දිවි හිමියෙන් කැප වූහ. එක්සත් ජාතික පක්‍ෂ ආණ්ඩුව විසින් එකී තරුණ පරපුරම සමූල ඝාතනය කළේය. එදා හමුදා කඳවුරේ සිට ගෙදර එන ගමේ හමුදා නිලධාරියා ගමේ කෝපි කඩේ ළඟදී හිසට වෙඩි තබා මරා දැමුවේය. එදා හමුදා නිලධාරියා ජවිපෙ නායකයන් දුටුවේ ධනපති ආණ්ඩුවේ මිලිටරි ජුන්ටාව ලෙසය. අද ඔවුන් හමුදා නායකයෙකුගේ පිහිටෙන් පාර්ලිමේන්තුවට ගොස් ඇත.වැරදුණු කරණමපසුගිය ජනාධිපතිවරණයේදී තමන් සමග එක පෙරමුණක සිටි එක්සත් ජාතික පක්‍ෂයේ නායකයාට දැන් දැන් ජනතා විමුක්ති පෙරමුණේ නායකයින් හට උපහාසාත්මක බැන වැදීම් කරති. විපක්‍ෂයේ නායකයා ලෙස ජනරාල් පත් කළ යුතු බවට ගෝරනාඩු කරති. මෙය හාස්‍යයට කාරණයකි. මක්නිසාදයත් විපක්‍ෂයේ බහුතරය සිටින පක්‍ෂයේ නායකයාට විපක්‍ෂනායකකම දිය නොහැකි බව පවසමින් මන්ත්‍රීන් අතේ ඇඟිලි ගණනටවත් නැති පක්‍ෂයක් විපක්‍ෂ නායකකම ඉල්ලා සිටීම ප්‍රජාතන්ත්‍රවාදය දැයි විමසිය යුතුය.කෙසේ නමුදු ජනතා විමුක්ති පෙරමුණ මීට පෙර පාර්ලිමේන්තුවේ සිටි වාමාංශික අදහස් දැරූ මන්ත්‍රීන්ට කියා සිටියේ ඔවුන් සාම්ප්‍රදායික වාමාංශික නියෝජිතයන් බවයි. ජවිපෙ විසින් ඔවුන් හඳුන්වා ගත්තේ රැඩිකල් වාමාංශිකයන් ලෙසටයි. දැන් රටේ ජනතාවට ප්‍රශ්නයක් ඇත. එනම් දැන් ජවිපෙ කවුරුන්ද යන්නයි. ජනතා විමුක්ති පෙරමුණ නම් ලාංකීය භූමිය තුළ දේශපාලන කරණම් ගැසූ ව්‍යාපාරය මින් මතුවට මතවාදීව හෝ ක්‍රියාකාරීව අපට ශශ්‍රී ලාංකීය පාර්ලිමේන්තුව තුළ දක්නට නොලැබෙනු ඇත. ඒ වෙනුවට බටහිර අධිරාජ්‍යවාදයේ බළල් අතක් වූ ප්‍රජාතන්ත්‍රවාදී ජාතික සන්ධානය නැමැති පුද්ගල ප්‍රතිරූප කිහිපයක් අපට දකින්නට ලැබෙනු ඇත.ජනතා විමුක්ති පෙරමුණ ජාතිකත්වයෙන් හා දේශීයත්වයෙන් සිය කැමැත්තෙන් ඉවත්ව සිය බිම් මට්ටමේ සාමාජිකයා මංමුලා කොට සිය දේශපාලන කවන්දය සොහොන්ගත කොට ඒ මත ෆොන්සේකා නම් ප්‍රතිමාව ගොඩනඟා ඇත. මේ බොල් ප්‍රතිමාව ගල් ප්‍රතිමාවක් නොවන බව ජනතා විමුක්ති පෙරමුණ නොදැන සිටියාට රටේ බහුතර ජනයා ඉතා හොඳින් දනී.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>01</day>
    </date>
    <link>http://www.dinamina.lk/2010/05/01/_art.asp?fn=n1005012</link>
    <topic>යුද ජයග්‍රහණය සමරා රණවිරු සතියක්</topic>
    <author>භක්ති ධර්මප්‍රිය මෙන්ඩිස් යාපනයේ සිට...</author>
    <content>ත්‍රස්තවාදය පරාජය කොට ලැබූ යුද ජයග්‍රහණයේ දිනය සමරමින් “රණවිරු සතියක්” නම් කිරීමට රජය තීරණය කර තිබේ.මැයි 12 වැනිදා සිට 18 වැනිදා දක්වා වූ සතිය රණවිරු සතිය ලෙස නම් කරන බව ආරක්ෂක ලේකම් ගෝඨාභය රාජපක්ෂ මහතා පවසයි. මෙම සතිය ඇතුළතදී රණවිරුවන්ගේ සුබසාධනය වෙනුවෙන් විවිධ වැඩසටහන් ක්‍රියාත්මක කෙරෙනු ඇත.වසර තිහක් පැවැති ත්‍රස්තවාදය පරාජය කර යුද විජයග්‍රහණය ලැබූ මැයි 18 වැනිදා සමරු උත්සවයක් වාර්ෂිකව පැවැත්වීමට ද රජය තීරණය කර තිබේ. සියලු ආරක්ෂක අංශ නියෝජනය වන පරිදි සහභාගි කරගෙන ගාලු මුවදොර පිටියේදී උත්කර්ෂවත් සමරු උළෙලක් පැවැත්වීමට ද කටයුතු කරන බව ගෝඨාභය රාජපක්ෂ මහතා ප්‍රකාශ කළේය.අලිමංකඩ ඉදිකළ රණවිරු ස්මාරකය විවෘත කළ ගෝඨාභය රාජපක්ෂ මහතා මාධ්‍යවේදීන් හමුවේ මෙම අදහස් ඊයේ (30) ප්‍රකාශ කර සිටියේය.රණවිරු සැමරුම් උළෙල මෙවර පැවැත්වෙන්නේ මැයි 20 වැනිදාය.ත්‍රස්තවාදය පරාජය කර නිදහස ලැබීමේ පළමු විරු සමරුව මෙරට සිංහල, දෙමළ, මුස්ලිම්, බර්ගර් සියලු ජන කොටස්වලට වැදගත් දිනයක් වනු ඇතැයි ද ආරක්ෂක ලේකම්වරයා පැවසීය. යාපනයේ අලිමංකඩ ඉදිකළ රණවිරු උපහාර ස්මාරකය ආරක්ෂක ලේකම්වරයා අතින් ඊයේ (30 දා) පෙරවරුවේ විවෘත කෙරිණි. යුද හමුදාවේ සෙබළුන් ඉතා අලංකාර ලෙස ස්මාරකය නිර්මාණය කර තිබේ.යුද ජයග්‍රහණය සඳහා දිවි පිදූ හමුදාවේ සහ ආරක්ෂක අංශවල සියලු වීරෝදාර රණවිරුවන් වෙනුවෙන් ඉදිකරන ලද රණවිරු ස්මාරකය ඊයේ (30 දා) පෙරවරුවේ විවෘත කිරීමෙන් අනතුරුව ආරක්ෂක ලේකම්වරයා රණවිරුවන් සිහිකර ගෞරව දැක්වීය.යුද ජයග්‍රහණය සඳහා දායක වූ හමුදා සේනාංකවල සේනාංකාධිපතිවරු ද මේ අවස්ථාවට එක්ව සිටියහ. ආරක්ෂක ලේකම්වරයා යාපනය ප්‍රදේශයේ ස්ථාන කිහිපයක ඊයේ (30) සංචාරය කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>01</day>
    </date>
    <link>http://www.dinamina.lk/2010/05/01/_art.asp?fn=n1005013</link>
    <topic>තිස් වසරකට පසු ඒකීය රටකපළමු මැයි දින සැමරුම අද</topic>
    <author>ධනුෂ්ක ගොඩකුඹුර</author>
    <content>දසක තුනක් ශ්‍රී ලංකාවේ පැවැති කුරිරු ත්‍රස්තවාදය නිම කිරීමෙන් අනතුරුව උදා වන ප්‍රථම ලෝක කම්කරු දිනය අද (01) උත්සවාකාරයෙන් සැමරෙයි.‘කම්හලට බලය, වැඩ බිමට ජවය, මවුබිමට සාමය’ තේමාව ඔස්සේ එක්සත් ජනතා නිදහස් සන්ධානය ජනාධිපති මහින්ද රාජපක්ෂ මහතාගේ ප්‍රධානත්වයෙන් කොළඹ නගර සභා ක්‍රීඩාංගණයේදී අද (01) මැයි දිනය සමරයි.වසර තිහකට පසු ඒකීය මවුබිමක සැමරෙන ප්‍රථම මැයි දින රැලිය අභිමානවත් අයුරෙන් පැවැත්වීමට එක්සත් ජනතා නිදහස් සන්ධානය කටයුතු යොදා ඇත.මවුබිම ත්‍රස්තවාදයෙන් මුදා ගත් නායකයාගේ ප්‍රධානත්වයෙන් පැවැත්වෙන මැයි දින රැලියට සන්ධානයේ සහෝදර දේශපාලන පක්ෂ වෘත්තීය සමිති 70 ක සාමාජික සාමජිකාවෝ එක් වෙති.එක්සත් ජාතික පක්ෂය මෙවරත් මැයි රැලි හෝ පෙළපාළිනොපැවැත්වීමට තීරණය කර ඇති අතර පක්ෂයේ නායකයෝ පිළියන්දල රජ මහා විහාරස්ථානයේදී ආගමික වතාවත් වල නියැළෙති.ප්‍රජාතන්ත්‍රවාදී ජාතික සන්ධානයේ මැයි දින රැලිය බොරැල්ල කැම්බල් පිටියේදී සවස තුනට පැවැත්වෙයි. එම සන්ධානය ද මැයි දින පෙළ පාලියක් නොපවත්වයි.වාමාංශික දේශපාලන පක්ෂ වන ලංකා සම සමාජ පක්ෂය, ශ්‍රී ලංකාවේ කොමියුනිස්ට් පක්ෂය, ප්‍රජාතන්ත්‍රවාදී වාමාංශික පෙරමුණ, ශ්‍රී ලංකා මහජන පක්ෂය සහ දේශ විමුක්ති ජනතා පක්ෂය සමාජවාදී ජනතා පෙරමුණ ලෙස එක්ව මැයි දින පෙළපාලියක් හා මැයි /ලියක් පවත්වයි.ම පෙරමුණේ පෙළ පාලිය සවස එකට නාරාහේන්පිට ශාලිකා ශාලාව අසලින් ආරම්භ වී කිරුලපන දක්වා ගමන් කරන අතර කිරුළපන, ලලිත් ඇතුලත්මුදලි ක්‍රීඩාංගණයේදී රැලිය පැවැත්වෙයි.වාමාංශික විමුක්ති පෙරමුණේ මැයි පෙළ පාලිය දහවල් එකට කොටුව දුම්රිය පොළ අසලින් ඇරඹෙන අතර රැලිය පිටකොටුව ප්‍රයිස්පාක් පිටියේදී පැවැත්වෙයි.සමාජවාදී පක්ෂය මෙවර මැයි දින පෙළපාලියක් නොපවත්වන අතර එම පක්ෂයේ මැයි දින රැලිය පැවැත්වෙන්නේ මරදාන ප්‍රජා ශාලාවේදීය.නිදහස් වෙළඳ කලාප සහ පොදු සේවා සේවක සංගමයේ් මැයි දින පෙළපාලිය සවස එකට පිටකොටුවෙන් ඇරඹෙන අතර මැයි රැලිය මාලිගාවත්ත පී. ඩී. සිරිසේන ක්‍රීඩාංගණයේදී පැවැත්වේ.ජුලි වර්ජකයන්ගේ ඒකාබද්ධ සංවිධානය මෙහෙයවන මැයි දින රැලිය කොළඹ මහජන පුස්තකාල ශ්‍රවණාගාරයේදී පැවැත්වෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>01</day>
    </date>
    <link>http://www.dinamina.lk/2010/05/01/_art.asp?fn=n1005014</link>
    <topic>කොළඹ මැයි රැලි 11ටමවිශේෂ පොලිස් ආරක්ෂාව</topic>
    <author>විජයානි එදිරිසිංහ</author>
    <content>අද පැවැත්වෙන මැයි දින සමරු උත්සව සඳහා පූර්ණ ආරක්ෂාව සැපයීමට පොලිසිය සැලසුම් කර තිබේ.කොළඹදී පැවැත්වෙන මැයි දින රැලි 11ක් සහ පෙළපාළි හයක් සඳහා පූර්ණ පොලිස් ආරක්ෂාව සැපයීමට ඒ අනුව පියවර ගෙන ඇති බව පොලිස්පති මහින්ද බාලසූරිය මහතා පවසයි. මැයි දින ආරක්ෂක වැඩපිළිවෙළ සඳහා වෙනත් පළාත්වලින් පොලිස් නිලධාරීන් කැඳවා ඇත. පොලිසියට අමතරව යුද හමුදාවේ සහයද ලබාගැනේ.කොළඹ පැවැත්වෙන මැයි දින රැලි සහ පෙළපාළිවලට පූර්ණ ආරක්ෂාව සැපයීමත්, රථවාහන හැසිරවීමත් නිලධාරීන්ට පැවරෙන ප්‍රධාන රාජකාරිය බව පොලිස් මාධ්‍ය ප්‍රකාශක පොලිස් අධිකාරී පි‍්‍රශාන්ත ජයකොඩි මහතා ප්‍රකාශ කරයි.එක්සත් ජනතා නිදහස් සන්ධානයේ මැයි දින රැලිය පැවැත්වෙන කොළඹ නගර සභා පිටිය හා ඒ අවට ප්‍රදේශයේ ආරක්ෂාව තර කර තිබේ. එම ස්ථානය අසලින් දිවෙන එෆ්. ආර්. සේනානායක මාවත පෙරවරුවේ සිටම වසා තැබෙන බවද පොලිස් අධිකාරීවරයා පැවැසීය. මැයි පෙළපාළි පැවැත්වෙන මාර්ග වසා තබන්නේ නැත. එක් පැත්තකින් පෙළපාළියද අනෙක් පැත්තෙන් රථවාහන ධාවනයද සිදුවිය හැකි ආකාරයට රථවාහන සැලැසුම් සකස් කර තිබේ.යම් කිසි හදිසි කලබලකාරී තත්ත්වයක් ඇතිවුවහොත් ඒ සඳහා කටයුතු කිරීමට විශේෂ පොලිස් කණ්ඩායම් ජංගම පොලිස් රථවාහන ආදියද යොදවා තිබේ.මැයි පෙළපාළි සහ රැලිවලට සහභාගි වන පුද්ගලයන් අතර නීතිය හා සාමය ආරක්‍ෂා වන පරිදි කටයුතු කිරීමට විශේෂයෙන් අවධානය යොමු කරන්නැයි පොලිස්පතිවරයා අදාළ නිලධාරීන්ට උපදෙස් දී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>01</day>
    </date>
    <link>http://www.dinamina.lk/2010/05/01/_art.asp?fn=n1005015</link>
    <topic>වැඩ කරන ජනතාවට ඉදිරියේ දීවැඩි වැඩියෙන් සහන</topic>
    <author/>
    <content>ත්‍රස්තවාදය විසින් අවහිර කළ සංවර්ධනයේ මාවත් සියල්ල අද අපේ රටේ කම්කරු ජනතාව වෙනුවෙන් විවෘතව ඇතැයි ද මේ තත්ත්වය යටතේ ආර්ථික සංවර්ධනය වෙනුවෙන් ඉදිරි වර්ෂයන්හිදී රජය වැඩ කරන ජනතාවට වඩාත් සහන ලබාදීමට බලාපොරොත්තු වන බවද ජනාධිපති මහින්ද රාජපක්ෂ මහතා මැයි දින පණිවිඩයෙන් කියයි.එම මැයි දින පණිවිඩයේ මෙසේ ද සඳහන් වෙයි.ලෝක කම්කරු දිනය සමරමින් කම්කරු ජනතාව සමඟ එක්වන මොහොතේ අපේ රටේ වැඩ කරන ජනතාවට මගේ ඉමහත් සතුට හා සුබ පැතුම් එක් කරමි. අපේ රටේ වැඩ කරන ජනතාව හමුවේ පැවැති ප්‍රධානතම අභියෝගය වුයේ ත්‍රස්තවාදයයි. දසක තුනකට පසුව අපි ඒ දැවැන්ත අභියෝගය ජය ගත්තෙමු. ඒ වෙනුවෙන් මේ රටේ සමස්ත වැඩ කරන ජනතාවම යෝධ ශක්තියක් විය.රටේම වැඩ කරන ජනතාව මේ වසරේ කම්කරු දිනය සමරන්නේ සාමය හා සංවර්ධන මාවත සඳහා පිය නැඟීමට ලැබීමේ උද්යෝගයෙන් යුතුවයි. වැඩ කරන ජනතාව සමඟ ඉදිරියට පැමිණි නායකයකු ලෙස වැඩ කරන ජනතාවගේ අභිලාෂයන් ආරක්ෂා කිරීමට හැකි වීම ගැන සතුටු වෙනවා.වැඩ කරන ජනතාවගේ ජීවන තත්ත්වය නංවාලමින් ඔවුන් වෙත සමීපව සිතුම් පැතුම් වටහා ගැනීමට හැකි වීම අපි ලද ජයග්‍රහණයක් වන්නේ ය. ජාතික සම්පත් සියල්ල සුරක්ෂිත කරමින් රටට අහිමි වීමට තිබූ සම්පත් රැක දීමත් පිළිබඳ මේ රටේ වැඩ කරන ජනතාව තුළ ප්‍රසාදය අප තව තවත් දිරිමත් කරනවා.ජාතික සංවර්ධනය තුළින් ආසියාවේ ආශ්චර්ය බවට මේ රට පත් කිරීමට ලෝක කම්කරු දිනයේ දී අපි අධිෂ්ඨානයෙන් යුතුව ප්‍රාර්ථනා කරමු.වැඩ කරන ජනතාවට ජයෙන් ජය වේවා !</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>01</day>
    </date>
    <link>http://www.dinamina.lk/2010/05/01/_art.asp?fn=n1005016</link>
    <topic>අලුත් රටක් හදන්නකම්කරු සහාය අත්‍යවශ්‍යයි</topic>
    <author/>
    <content>නිදහස්, නිවහල් රටක සැමරෙන මේ මැයි දිනය අනාගත අභියෝග ජය ගැනීමේ අධිෂ්ඨානය වැඩ කරන ජනතාවගේ හදවත්හි සනිටුහන් කරන දිනය බව අගමැති දි. මු. ජයරත්න මහතා පවසයි.දහදිය හෙළමින් වැඩ කරන සියලු ජනතාවගේ අයිතීන් ආරක්ෂා කරමින් ශ්‍රී ලංකාව ආසියාවේ ආශ්චර්ය බවට පත් කිරීමේ අභියෝගය ජය ගැනීමට දායක වීම සිය බලාපොරොත්තුවක් බවත් අගමැතිවරයා පවසයි.අගමැතිවරයා මේ අදහස් පළ කරන්නේ ලෝක කම්කරු දිනය වෙනුවෙන් පණිවිඩයක් නිකුත් කරමිනි.අපේ රට අසීරුවට පත් වූ සෑම අවස්ථාවකදීම කැපවීමෙන් වැඩ කරමින් වැඩ කරන ජනතාව ලෝකයට සැපයූ ආදර්ශය වෙනුවෙන් සිය කෘතඥතාව පිරිනැමීමට මෙය අවස්ථාවක් කර ගන්නා බවත් අගමැතිවරයා කියයි.අලුත් ශ්‍රී ලංකාවක් ගොඩනැගීම වෙනුවෙන් රජය කෙරෙහි තැබූ විශ්වාසය සුරකින බව කියන අගමැතිවරයා ඒ සඳහා වැඩ කරන ජනතාවගේ සහාය අන් කවරදාටත් වඩා අවශ්‍ය බවත් රට වෙනුවෙන් යුතුකම ඉටු කරන්නට අදිටන් කර ගන්නා ලෙස ඉල්ලා සිටිනබවත් වැඩිදුරටත් කියයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>01</day>
    </date>
    <link>http://www.dinamina.lk/2010/05/01/_art.asp?fn=n1005017</link>
    <topic>මෙරට තෙල් කැණීම් ලබන වසරේ ඇරැඹේ</topic>
    <author>සුභාෂිණී සේනානායක</author>
    <content>ශ්‍රී ලංකාවේ තෙල් කැණීම් කටයුතු ලබන වසරේදී ආරම්භ කෙරේ.තෙල් කැණීම් සඳහා සිදුකරන ලද පරීක්ෂණ කටයුතු සදහා ගවේෂණ කටයුතු සියල්ල සිදු කොට අවසන් බව ඛනිජ තෙල් කර්මාන්ත ඇමැති සුසිල් ප්‍රේමජයන්ත් මහතා දිනමිණ ට ප්‍රකාශ කෙළේය.තෙල් කැණීම් කටයුතුවලදී මේ රටේ වාසනාවට තෙල් ලැබුණහොත් ඉදිරි කැණීම් කටයුතු පුළුල් කරන බවද හෙතෙම ප්‍රකාශ කෙළේය.මුහුදේ සිදුකරන ලද පරීක්ෂණ කටයුතු මුළුමනින්ම අවසන් බව පැවසූ ඇමැතිවරයා දිනකට තෙල් බැරල් ලක්ෂයක් පිරිපහදු කළ හැකි බවත් තෙල් ධාරිතාවය දෙගුණ කර ගත හැකි බවද පැවැසීය.මෙමගින් තාර, ගෑස්, රසායනික ද්‍රව්‍ය වැනි අතුරු නිෂ්පාදනද දෙගුණයක් පමණ ලබා ගතහැකි වන බව අවධාරණය කළ ඇමැතිවරයා ශ්‍රී ලංකාවේ ඉදිරි සංවර්ධනයට විශාල දායකත්වයක් ලබාදිය හැකි වන බවද කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>01</day>
    </date>
    <link>http://www.dinamina.lk/2010/05/01/_art.asp?fn=n1005018</link>
    <topic>රුපියල් කෝටි 12ක කංසාතොගයක් අත්අඩංගුවට</topic>
    <author>නිමල් රාජපක්‍ෂ</author>
    <content>රුපියල් කෝටි දොළහක් වටිනා කංසා තොගයක් සුරාබදු නිලධාරීහු ඊයේ (30) අත්අඩංගුවට ගත්හ.තණමල්විල, මහපැලැස්ස, අඹකොළආර ප්‍රදේශයේ රජයේ රක්ෂිතයේ හේන් පහක මේ කංසා තොගය වගා කර තිබුණි.කංසා තොගය සමඟ සැකකරුවන් දෙදෙනකුත් අත්අඩංගුවට ගෙන තිබේ.මහජනයාගෙන් ලැබුණ පැමිණිල්ලකට අනුව දින තුනක් තිස්සේ කළ සෝදිසි මෙහෙයුමකින් පසු මෙම කංසා හේන් සොයාගෙන තිබේ.වල් අලින්ගෙන් හා මර උගුල්වලින් බේරී දින තුනක් සැතපුම් හයක දුර ප්‍රමාණයක ගොස් මෙම වැටලීම සිදුකළ බව බස්නාහිර පළාත් භාර සහකාර සුරාබදු කොමසාරිස් වසන්ත කුමාර මහතා කීය.අඩි හයක් අටක් උසට වැඩී තිබුණ කංසා ගස් 36000 ක් සහ පැල්කොට පහක් සුරාබදු නිලධාරීන් විසින් විනාශ කරන ලදී. කොළඹට රැගෙන ඒමට සූදානම් කර තිබූ කොලිටි වර්ගයේ වියළි කංසා කිලෝ විසි එකක් පනාඩුව ප්‍රදේශයෙන් සොයාගෙන ඇත.අත්අඩංගුවට ගත් සැකකරුවන් දෙදෙනා වැල්ලවාය මහේස්ත්‍රාත්වරයා වෙත ඊයේ (30) ඉදිරිපත් කිරීමෙන් පසු වරද පිළිගත් සැකකරුවන් දෙදෙනාට රුපියල් දහතුන්දහස් පන්සියයක දඩ මුදලක් ගෙවන ලෙස නියම කළේය.බස්නාහිර පළාත භාර සහකාර සුරාබදු කොමසාරිස් වසන්ත කුමාර, සබරගමුව සහකාර සුරාබදු කොමසාරිස් චන්ද්‍රසිරි සිල්වා, සුරාබදු අධිකාරිවරුන් වන රෝයි ප්‍රනාන්දු, උපුල් කුමාර, පරීක්‍ෂකවරුන් වන රොෂාන් පෙරේරා, ජයසිංහ, සරත්චන්ද්‍ර, සෝමරත්න, වී. පී. ගාමිණී යන මහත්වරු ගම්පහ, පූගොඩ, මීරිගම, රත්නපුර, බලංගොඩ, රුවන්වැල්ල, ඇඹිලිපිටිය යන සුරාබදු ස්ථානවල නිලධාරීන්ගේ සහාය ඇතිව මෙම වැටලීම සිදුකළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>01</day>
    </date>
    <link>http://www.dinamina.lk/2010/05/01/_art.asp?fn=n1005019</link>
    <topic>මුසම්මිල්ට අල්ලස් දීම</topic>
    <author>ශිරෝමි අබයසිංහ</author>
    <content>හිටපු පාර්ලිමේන්තු මන්ත්‍රී මොහමඩ් මුසම්මිල් මහතාට රුපියල් ලක්ෂ 42ක අල්ලසක් දුන්නේ යැයි අධිචෝදනා ලැබ සිටින මයෝන් මුස්තාපා මහතාට මැයි 31 දා අධිකරණයේ පෙනී සිටින ලෙස දන්වා කොළඹ මහාධිකරණ විනිසුරු දීපාලි විජේසුන්දර මහත්මිය ඊයේ (30) නොතිසි නිකුත් කළාය.පසුගිය ජනාධිපතිවරණයේදී විපක්ෂ අපේක්ෂක ජනරාල් සරත් ෆොන්සේකා මහතාට සහයෝගය පළ කිරීමට සහායක් වශයෙන් මුදල් ලබා දුන්නේ යැයි 1981 අංක 15 දරන ජනාධිපතිවරණ පනතේ 79 ඈ වගන්තිය සමග කියැවෙන 80 (1) (ආ) වගන්තිය යටතේ මුස්තාපා මහතාට අධිචෝදනා ඉදිරිපත් වී තිබේ.පැමිණිල්ල වෙනුවෙන් සාක්කිකරුවන් 21 දෙනෙකුගේ නම් අධිචෝදනා පත්‍රය සමග ගොනු කර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>01</day>
    </date>
    <link>http://www.dinamina.lk/2010/05/01/_art.asp?fn=n10050110</link>
    <topic>ජනපති පේ‍්‍රමදාස සමරුවට පවුල් 50කට වියළි ආහාර</topic>
    <author>බිංගිරිය මධ්‍යම සමූහ</author>
    <content>දිවංගත හිටපු ජනාධිපති ආර්. පේ‍්‍රමදාස මහතාට පින් පිනිස බිංගිරිය ගැටුලාව එක්සත් තරුණ කැළ සංවිධානය කරනු ලබන ප්‍රදේශයේ අඩු ආදායම් ලාභී පවුල් 50කට වියළි ආහාර ප්‍රදානය කිරීමේ උත්සවයක් අද (1) පෙරවරු 10.00 ට බිංගිරිය එ. ජා. ප. ප්‍රධාන සංවිධායක නලින් බණ්ඩාර ජයමහ මහත්මාගේ ප්‍රධානත්වයෙන් ගැටුලාව පණ්ඩුකාභය ප්‍රජා ශාලාවේදී පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>01</day>
    </date>
    <link>http://www.dinamina.lk/2010/05/01/_art.asp?fn=n10050111</link>
    <topic>ඈත දියඹේ මසුන් අල්ලන්නනවීන පන්නයේ බහුදින යාත්‍රා</topic>
    <author/>
    <content>නවීන තාක්ෂණයෙන් හා පහසුකම්වලින් යුතු ඈත දියඹේ මසුන් අල්ලන බහුදින යාත්‍රා මෙරට ධීවර කර්මාන්තයට එක් කිරීමේ වැඩපිළිවෙළක් ධීවර හා ජලජ සම්පත් ඇමැති වෛද්‍ය රාජිත සේනාරත්න මහතා සැලසුම් කර ඇත.මේ සඳහා රුපියල් බිලියනයක මුල්‍ය ආධාර ලබාගැනීමට ලංකා බැංකුව සම්ග සාකච්ඡා කර ඇතැයි ඇමැතිවරයා කියයි.මේ නවීන තාක්ෂණ පහසුකම්වලින් සමන්විත නොවීම නිසා බහුදින ධීවර යාත්‍රා විශාල වශයෙන් විදෙස් රටවල මුහුදු තීරයන්හිදී එම රටවල වෙරළ ආරක්ෂිත බළකායන්හි අත්අඩංගුවට පත්වන බවත් මේ තත්ත්වය දිගින් දිගටම ඇති නොවී ධීවරයින්ගේ සුරක්ෂිත බව තහවුරු කිරීමටත් නව වැඩපිළිවෙළ ඉවහල් වනු ඇතැයි ධීවර ඇමැතිවරයා විශ්වාසය පළ කරයි.එමෙන්ම මසුන් බහුලව ගැවසෙන මත්ස්‍ය බිම් සොයා ගොස් මත්ස්‍ය අස්වැන්න වැඩිකර ගැනීමටද මේ නවීන තාක්ෂණයෙන් යුතු ධීවර යාත්‍රා යොදාගත හැකි අතර එමගින් වාර්ෂික මත්ස්‍ය අස්වැන්න වැඩිකර ගැනීමටද හැකිවන බව ඇමැතිවරයා පවසයි.මීට අමතරව යාත්‍රා අධීක්ෂණ පද්ධතියක් ක්‍රියාත්මක කිරීමටත් පියවර ගෙන ඇති අතර මසුන් අල්ලන මවු යාත්‍රා 02 ක් මෙරටට ලබාගැනීමටද මේ වනවිට පියවර ගෙන ඇත. චීනයේ නිෂ්පාදනය කෙරෙන මෙම මවුයාත්‍රාවලින් එක් යාත්‍රාවක් ලබන වසරේදී දියඹට එක් කිරීමටද අපේක්ෂිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>01</day>
    </date>
    <link>http://www.dinamina.lk/2010/05/01/_art.asp?fn=n10050112</link>
    <topic>අඟුලාන ඝාතන සිද්ධියට සැක පොලිස් නිලධාරීන් තිදෙනෙක් නිදහස්</topic>
    <author>සුරන්ජිත් පෙරේරා දෙහිවල - ගල්කිස්ස සමූහ</author>
    <content>අඟුලාන පොලිස් අත්අඩංගුවේ සිටිය දී වෙඩි තබා තරුණයන් දෙදෙනෙකු ඝාතනය කිරීමේ සිද්ධියේ සැකකරුවන් ලෙස රක්ෂිත බන්ධනාගාර ගතකර සිටි පොලිස් නිලධාරීන් තිදෙනෙකු නීතිපතිතුමාගේ උපදෙස් අනුව නිදහස් කරන ලෙස ගල්කිස්ස ප්‍රධාන මහෙස්ත්‍රාත් හර්ෂ සේතුංග මහතා නියෝග කළේය.පසුගිය වසරේ අගෝස්තු මාසයේ 13 දින අළුයම සිදුවූ මේ සිදුවීමෙන් අඟුලාන ප්‍රදේශයේ පදිංචි ඥාති සහෝදරයන් දෙදෙනෙකු වූ දිනේෂ් තරංග සහ අනුෂ්ක අපොන්සු නැමැති තරුණයින් දෙදෙනා ඝාතනය කර තිබුණි. සිද්ධිය සම්බන්ධයෙන් රහස් පොලිසිය සිදුකළ පරීක්ෂණවලදී අඟුලාන පොලිසියේ එවකට ස්ථානාධිපති කුබේදොර පීට් නිව්ටන් නැමැත්තා ඇතුළු පොලිස් කොස්තාපල් වරුන් 9 දෙනෙකු අත්අඩංගුවට ගෙන රක්ෂිත බන්ධනාගාරගත කර තිබුණි.සැකකරුවන් නැවත ඊයේ (30) අධිකරණයට ඉදිරිපත් කිරීමෙන් පසු මේ නඩුවේ ප්‍රගතිය සම්බන්ධ වැඩිදුර වාර්තාවක් රහස් පොලිසිය මඟින් අධිකරණයට ඉදිරිපත් කරමින් කියා සිටියේ නීතිපතිතුමාගේ උපදෙස් අනුව පිළිවෙළින් 1, 4, 6 සැකකරුවන් වන රොෂාන් බණ්ඩාර නවරත්න,ඩී. එම්. නිස්සංක දිසානායක සහ චමින්ද තුෂාර කුලසිංහ යන අයට නීතිය මගින් කටයුතු නොකරන බවයි.ඉදිරිපත් වූ කරුණු අනුව සැකකාර පොලිස් නිලධාරීන් තිදෙනා නිදහස් කළ අතර නඩුවේ අනෙක් විත්තිකරුවන් වන අඟුලාන පොලිසියේ හිටපු ස්ථානාධිපති කේ. නිව්ටන් පීට්, ඉන්ද්‍රවංස කුමාරසිරි, ධම්මික නිහාල් ජයරත්න, ජනප්‍රිය සේනාරත්න යන අය තවදුරටත් මැයි මස 14 දින දක්වා රක්ෂිත බන්ධනාගාර ගතකරන ලෙස මහේස්ත්‍රාත් වරයා නියෝග කළේය.රහස් පොලිසිය අධිකරණයට ඉදිරිපත් කළ වාර්තාවේ වැඩිදුරටත් සඳහන් වූයේ රාගම මහ රෝහලේ අනුක වෛද්‍ය ඒකකයේ අංශ ප්‍රධානි මහාචාර්ය ඩබ්ලිව්. අබේවික්‍රම මහතාට ගල්කිස්ස අධිකරණය මඟින් ලබාදුන් සිතාසි බාර දුන් බවයි. මේ නඩුවට අදාළ රස පරීක්ෂක වාර්තා හෝ ඩී. එන්. ඒ. වාර්තා මෙතෙක් ලැබී නොමැති බවද එම වාර්තාවේ සඳහන්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>01</day>
    </date>
    <link>http://www.dinamina.lk/2010/05/01/_art.asp?fn=n10050113</link>
    <topic>අධ්‍යාපන ඇමැති බන්දුලපළාත් ඇමැතිවරුන් හමුවේ</topic>
    <author>දයා පෙරේරා - මංජුල හිරිපිටිය</author>
    <content>අධ්‍යාපන ක්ෂේත්‍රය පිළිබඳව නව අධ්‍යාපන ඇමැති බන්දුල ගුණවර්ධන මහතා සහ පළාත් මහ ඇමැතිවරුන් අතර පළමු සාකච්ඡාව ලබන සතියේ පැවැත්වේ. පළාත් සභා සහ රේඛීය අමාත්‍යාංශය අතර සුහදත්වය වර්ධනය කොට අධ්‍යාපනයේ ඉදිරි වැඩපිළිවෙළ ක්‍රියාත්ක කිරීම උදෙසා මේ සාකච්ඡාව පැවැත්වෙන බව අධ්‍යාපන ඇමැති බන්දුල ගුණවර්ධන මහතා පැවැසීය.ඇමැතිවරයා එම අදහස් පළකෙළේ හෝමාගම නව රංග ශාලාවේදී පැවැති පිළිගැනීමේ උත්සවයකදීය. ශශ්‍රී ලංකා නිදහස් ගුරු සංගමය මේ උත්සවය සංවිධානය කර තිබිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>01</day>
    </date>
    <link>http://www.dinamina.lk/2010/05/01/_art.asp?fn=n10050114</link>
    <topic>දසක පහක අත්දැකීම්වලින්උපරිම මෙහෙවර ඉටුකරනවා</topic>
    <author>ඉන්දික පොල්කොටුව</author>
    <content>අභියෝග හමුවේ නොසැළී ක්‍රියා කරමින් දසක පහක කාලයක් ශ්‍රී ලංකා නිදහස් පක්ෂය ඔස්සේ ලබාගත් දේශපාලන අත්දැකීම් මත ඉදිරියේදී රට වෙනුවෙන් කළහැකි උපරිම මෙහෙවර සිදු කරන බව පාර්ලිමේන්තු මන්ත්‍රිනී කමලා රණතුංග මෙනවිය පැවසුවාය.තනතුරුවලින් උඩඟු නොවී ක්‍රියාකිරීම තමන්ට පාර්ලිමේන්තු මන්ත්‍රී තනතුරු දක්වා පැමිණීමට හේතුවන්නට ඇතැයි ද ඇය කීවාය.මන්ත්‍රීවරිය මේ බැව් පැවසුවේ මල්වතු පාර්ශ්වයේ මහා නායක තිබ්බටුවාවේ ශ්‍රී සිද්ධාර්ථ සුමංගල මහා නාහිමියන් බැහැදුටු අවස්ථාවේදීය.එහිදී වැඩිදුරටත් කතාකළ මන්ත්‍රීවරිය මෙසේ ද පැවැසුවාය.තනතුරු ලැබුණත් නොලැබුණත් මා පක්ෂය මෙන්ම රට වෙනුවෙන්ද කළහැකි උපරිම සේවය කරනවා. එදා බණ්ඩාරනායක අගමැතිතුමාගේ කාලයේ සිට ශ්‍රී ලංකා නිදහස් පක්ෂ වේදිකාවේ මගේ හඬ අවදි කළා. එදා සිට ගත වූ දසක පහ පුරාම මා පක්ෂය වෙනුවෙන් කළ හැකි උපරිම මෙහෙවර සිදු කළා. නායක නායිකාවන් කිහිපදෙනෙකුම සමග පක්ෂයේ දේශපාලනය කළ තමන්ට නිසි තැන ලබා දුන්නේ පක්ෂයේ වත්මන් නායක ජනාධිපති මහින්ද රාජපක්ෂ මහතා බවද ඇය පැවසුවාය.දෙස් විදෙස් ජනතාවගෙන් ලැබෙන දුරකථන ඇමැතුම් ප්‍රතිචාරවලින් ජනාධිපතිතුමාගේ කෘතවේදිත්වය මනාව පැහැදිලි වෙනවා. “කමලා අක්කාට” නිසි තැන ලබාදුන්නේ ජනාධිපති මහින්ද රාජපක්ෂ මහතා කියා ඒ හැම දෙනාම කියනවා.කමලා අක්කා’ කිසි කලෙක දේශපාලන නම විකුණා කිසිවක් හම්බ කැර නැහැ. හැම දේම කැප කළේ දේශපාලනය වෙනුවෙන්. එදා වගේම අදත් අද වගේම හෙටත් මා අසාධාරණය වෙනුවෙන් හඬ නඟනවා. රට වෙනුවෙන් කළ හැකි මෙහෙවර උපරිමයෙන් සිදු කරනවා. මේ වන විට අපි රටක් ලෙස ජයග්‍රහණ රැසක් ලබා තිබෙනවා. දැන් තිබෙන්නේ රට ගොඩ නන්වන යුගයයි. එනිසා මේ යුගයේ මහජන නියෝජිතවරියක ලෙස මා පාර්ලිමේන්තුවට පිවිසීම වාසනාවක් බවද ඇය කීවාය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>01</day>
    </date>
    <link>http://www.dinamina.lk/2010/05/01/_art.asp?fn=n10050115</link>
    <topic>තේමීය හුරුල්ලේගේ මූලික අයිතිවාසිකම් පෙත්සම ඉවතට</topic>
    <author>නෙල්කා මැදගෙදර</author>
    <content>කොළඹ අපරාධ කොට්ඨාශයේ නියෝජ්‍ය පොලිස්පති අනුර සේනානායක මහතාට එරෙහිව එක්සත් ජාතික පක්ෂයේ හිටපු පාර්ලිමේන්තු මන්ත්‍රී තේමීය හුරුල්ලේ මහතා ඉදිරිපත් කළ මූලික අයිතිවාසිකම් පෙත්සම විභාගයට නොගෙනම ඉවත දැමීමට ශ්‍රේෂ්ඨාධිකරණය ඊයේ (30) තීරණය කෙළේය.සේනානායක මහතා එම තනතුරින් ඉවත් කරන ලෙස ඉල්ලා ගොනු කළ එම පෙත්සම විභාග කිරීමට තරම් පදනමක් නැතැයි තීරණය කළ ශ්‍රේෂ්ඨාධිකරණය එය ගාස්තු රහිතව නිෂ්ප්‍රභා කෙළේය.අගවිනිසුරු අශෝක ද සිල්වා, නිමල් ගාමිණී අමරතුංග, කේ. ශ්‍රීපවන් යන ශ්‍රේෂ්ඨාධිකරණ විනිසුරු මඩුල්ල හමුවේ මේ පෙත්සම කැඳවිණි.මෙහිදී වගඋත්තරකරුවන් වෙනුවෙන් පෙනී සිටි රජයේ නීතිඥ නෙරිල් පුල්ලේ මහතා සඳහන් කෙළේ මේ සිද්ධියට සම්බන්ධ ප්‍රධාන පොලිස් පරීක්ෂක ඕ. ඩී. ගැමුණු අදාළ මුද්‍රණාලය පරීක්ෂා කර ඇත්තේ සෝදිසි වරෙන්තුවකින් තොරව බවයි. එසේම කිසිදු ඉහළ නිලධාරියකුගේ උපදෙසකින් තොරව සිය අභිමතය පරිදි ඔහු එම මුද්‍රණාලය පරීක්ෂා කර ඇතැයි ද ඔහුට එරෙහිව විනය පරීක්ෂණයක් මේ වන විට පැවැත්වෙන බවද රජයේ නීතිඥවරයා කීය.එසේම පෙත්සම්කරු පොලිස් දෙපාර්තමේන්තුවට සම්බන්ධ අයකු නොවේ. ඔහු මෙම සිදුවීමට ද සම්බන්ධ නැත. එබැවින් තෙවන පාර්ශවකරුවකු ලෙස පෙනී සිටින පෙත්සම්කාර තේමීය හුරුල්ලේ මහතාට මේ පෙත්සම පවත්වාගෙන යාමට තරම් නීතිමය අයිතියක් නැතැයි ද රජයේ නීතිඥවරයා ශ්‍රේෂ්ඨාධිකරණයට කීය.කොළඹ අපරාධ කොට්ඨාසයෙහි නියෝජ්‍ය පොලිස්පති අනුර සේනානායක සහ නීතිපතිවරයා පෙත්සමෙහි වගඋත්තරකරුවෝ වෙති.පෙත්සම්කරුගේ නීතිඥවරයා අධිකරණයට අනාවරණය කළ පරිදි මරදාන, දේවානම්පියතිස්ස මාවතෙහි පිහිටි මුද්‍රණාලයක ජනාධිපති මහින්ද රාජපක්ෂ මහතාගේ කීර්තියට හානිවන පෝස්ටර් තොගයක් මුද්‍රණය කරන බවට පොලිසියට තොරතුරු ලැබී ඇත.ඒ අනුව ප්‍රධාන පොලිස් පරීක්ෂක ඕ. ඩී. ගැමුණු ඇතුළු පිරිසක් එම මුද්‍රණාලය 2010 ජනවාරි 16 දින පරීක්ෂා කර ඇත.මේ මුද්‍රණාලය පිළිබඳ විමර්ශන කටයුතු නතර කරන ලෙස උපදෙස් දීමෙන් වගඋත්තරකරු සිය මූලික අයිතීන් උල්ලංඝනය කර ඇති බව සඳහන් කරන පෙත්සම් කරු අනුර සේනානායක මහතා එම තනතුරින් ඉවත් කරන ලෙස ඉල්ලා සිටියේය.නීතිඥ ඒ. පී. නයිල්ස් මහතා පෙත්සම්කරු වෙනුවෙන් පෙනී සිටියේය.රජයේ නීතිඥ නෙරිල් පුල්ලේ මහතා වගඋත්තරකරුවන් වෙනුවෙන් පෙනී සිටියේය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>01</day>
    </date>
    <link>http://www.dinamina.lk/2010/05/01/_art.asp?fn=n10050116</link>
    <topic>සියලු අමාත්‍යාංශවල උපදේශකවරුන්ගේසේවා කාලය අවසන්</topic>
    <author/>
    <content>අමාත්‍යාංශවල දැනට සේවය කරන උපදේශකවරුන්ගේ සේවා කාලය ඊයේ (30) සිට අහෝසිකොට ඇත.ඇමැති මණ්ඩලය සඳහා අලුතින් පත් කරනු ලැබූ ඇමැතිවරුන් විසින් තම අමාත්‍යාංශ වෙත පවරනු ලැබූ විෂයයන් හා කාර්යයන් සැලකිල්ලට ගනිමින් තම අමාත්‍යාංශ සඳහා උපදේශකවරුන් පත් කිරීම අවශ්‍ය වන්නේද යන්න සමාලෝචනය කරන තෙක් අමාත්‍යාංශවල දැනට සේවයේ යෙදී සිටින උපදේශකවරුන්ගේ සේවය ඊයේ සිට අවසන් වන බව දන්වා ඇමැති මණ්ඩල ලේකම් සුමිත් අබේසිංහ මහතා විසින් සියලුම අමාත්‍යාංශ ලේකම්වරුන් වෙත චක්‍රලේඛයක් නිකුත් කර ඇත.වෙනත් රාජ්‍ය ආයතනවලින් ද්විතීය පදනම මත පත් කරන ලද උපදේශකවරුන් වෙතොත් අද (01) සිට කලින් සේවය කළ රාජ්‍ය ආයතනයට ඔවුන් ආපසු යැවිය යුතු බවද තව දුරටත් එහි සඳහන් කර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>01</day>
    </date>
    <link>http://www.dinamina.lk/2010/05/01/_art.asp?fn=r1005011</link>
    <topic>ඇලිමුල්ල වෙල්යායට ජලය සපයන‘කළුදිය අමුණ’ කැඩී ගිහින්</topic>
    <author>ඇහැලියගොඩ සමූහ එච්. ඇම්. කිත්සිරි රූපසිංහ</author>
    <content>ඇහැලියගොඩ – පලීගල ඇලිමුල්ල වෙල්යායට ජලය සැපයෙන ‘කළුදිය අමුණ’ කැඩී වසර දෙකක් පමණ ගෙවී ඇතත් එම අමුණ ප්‍රතිසංස්කරණය නොකිරීම හේතුවෙන් පලීගල ප්‍රදේශයේ කුඹුරු අක්කර 50 ක් පමණ වගා කිරීමට නොහැකිව පුරන්වී පවතී.මේ අමුණ ප්‍රතිසංස්කරණය කර දෙන ලෙස ගොවීන් විසින් අදාළ ආයතන බලධාරීන්ට දැනුම් දී ඇතත් මෙතෙක් කිසිදු ප්‍රතිචාරයක් ලැබී නොමැති බව ඔවුහු පවසති.2008 වසරේ මැයි මාසයේ 30 වන දින ඇදහැළුණු අධික වර්ෂාවෙන් මේ කළුදිය අමුණ පිටාර දමා අධික ජල පහරට කැඩී යාමත් සමඟ ඒ අවට සහ පලීගල හල්ගස්පුරණ දක්වා කුඩා ඇළ වේලි සහ මාර්ග රැසකට බරපතළ ලෙස හානි සිදුවූ බව ඇලිමුල්ල යාය කෘෂි නිෂ්පාදන සමිතියේ සභාපති කේ. ඩී. වික්‍රමසිංහ මහතා පැවසීය. මෙවර යල මහ දෙකන්නය මේ කුඹුරු අස්වැද්දීමට නොහැකි වීමෙන් ගොවීහු දැඩි අපහසුතාවයකට පත්ව සිටිති.මේ සම්බන්ධව ගොවිජන සංවර්ධන නිලධාරී, කෘෂිකර්ම උපදේශක, පළාත් කෘෂිකර්ම දෙපාර්තමේන්තුව රත්නපුර ප්‍රාදේශීය ලේකම් වරයාට හා ග්‍රාම නිලධාරීවරයාටද දැනුම් දී මේ අමුණ ප්‍රතිසංස්කරණය සඳහා අනුමැතිය ලැබී ඇතත් මෙතෙක් එය ඉටු නොමැති බව ගොවීහු පවසති.පලීගල බී. පී. ආරියසිංහ මහතාඅපට මේ අමුණ කැඩී යාම නිසා කුඹුරු වැඩ කරන්න නොහැකි වෙලා තියෙනවා. කුඹුරු අක්. 50 කට ආසන්න ප්‍රමාණයක් යල මහ දෙකන්නයේම පුරන් වෙලා. වතුර ටික ගන්න මොනම ක්‍රමයක්වත් නැහැ. මෙය කඩිනමින් ඉදි කරල දෙනවා නම් අපට කුඹුරු වැඩ කරන්න පුළුවන් වෙනවා.ඇලිමුල්ල වෙල්යාය යල මහ දෙකන්නයේම වී වගා කර අස්වනු නෙළීමෙන් පසුව සෑම වසරකදීම පලීගල රජමහා විහාරස්ථානය මූලික කරගනිමින් ප්‍රදේශයේ කිරිඅම්මාවරු 137 දෙනකුට කිරිදානය පිරිනැමීම ද මෙහි සුවිශේෂයක් ලෙස සිදු කෙරෙන කාර්යයකි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>01</day>
    </date>
    <link>http://www.dinamina.lk/2010/05/01/_art.asp?fn=r1005012</link>
    <topic>මුතු කණ්ඩිය වැසියන්ට තවම ඉඩම් නෑ</topic>
    <author>සියඹලාණ්ඩුව විශේෂ</author>
    <content>සියඹලාණ්ඩුව මුතුකණ්ඩිය ජලාශය ඉදිකිරීමේදී අවට ගම්මානවල ජනතාවගේ ජීවනෝපාය සැලැසූ වගාබිම් යටවීම නිසා ඔවුනට යන එනමං නැති විය. එසේ පීඩාවට පත්වූ ගම්වැසියනට විකල්ප ඉඩම් හෝ වන්දි නොගෙවීම නිසා මුතුකණ්ඩිය ජලාශය ඉදිකර වසර 16ක් ගෙවී යන මේ මොහොතේදීත් ඔවුහු ඒ පිළිබඳව කම්පාවෙන් පසුවෙති.මුතුකණ්ඩිය ජලාශයේ ජලයෙන් වී වගා කළේ අක්කර දෙදහසකි. වැව ඉදිකිරීමේදී තම වගාබිම් යටකළ බවට චෝදනා කරන බලානගම, බලහත්කාර ප්‍රදේශවල පවුල් 30 ක සින්නක්කර ඉඩම් හිමි අයයි. මස්තැන්න, පුස්සැල්ල, පොල්ගහගම මාරි අරාව ප්‍රදේශවල රජයේ බලපත්‍ර ලාභින් ඒවා වගාකරගෙන දිවි ගැට ගසා ගත්හ.මුතුකණ්ඩිය ජලාශයේ ජලයෙන් පෝෂිත ඉඩම් බෙදා දීමේදී ඉඩම් අහිමි වූවන් නොසලකා හැරීම ඔවුන් පමණක් නොව ඔවුනගේ දෙවන තෙවන පරම්පරාවේ අය මුතුකණ්ඩිය ජලාශයේ පැවැත්මට බාධා කරමින් වැව් රක්ෂිත වගා කළහ.මේ ඉඩම් සඳහා වන්දි ගෙවීමට නිලධාරින් උදාසීන බවක් දක්වතියි ඉඩම් අහිමිවූවෝ චෝදනා කරති.ටී.වි.යු.නිස්සංක මහතාවැව් රක්ෂිතයට වැව ජලයෙන් වගා කරන බිම් ප්‍රමාණයම වැනි රක්ෂිතයක් එදා වෙන් කළා. එය මෙතෙක් නිත්‍යානුකූල කර නැහැ. ජලාශයට ඉඩම් යටවූ අය රක්ෂිතය වගා කිරීම එදා පටන් අද දක්වාම සිදු කරනවා.සියඹලාණ්ඩුව අනිල් කුමාර මහතාරබර් වගා කරන මුවාවෙන් ඉතිරිව තිබූ රක්ෂිතයත් විනාශ කරලා අද රක්ෂිතයක් නැහැ. මුතුකණ්ඩිය ජලාශය අවදානමකට මුහුණ දීලා. රක්ෂිතයේ ජීවත් වූ අලින්ට වෙනත් සතුනට ඔවුන්ගේ නිජබිම අහිමි කරලා. අක්කර දෙදහස කුඹුරු බිම් , ධීවර පවුල් සියයකගේ ජීවනෝපාය අහිමි වෙනවා. මිරිදිය ධීවර ගම්මානයේ කේ.එම්.සිංහපාල මහතා වැව ගොඩවීම පිළිබඳව අපි හොඳින් දන්නවා. රොන්මඩ නිසා මාළු කරමලවලට හානිවෙලා. කෘෂි රසායන ද්‍රව්‍ය සේදී විත් ජලයට මිශ්‍රවි මත්ත්ස්‍ය සම්පත විනාශ වෙනවා. වී වගාකරන ගොවි ජනතාව සේම ධීවරයන්ද අනාගත අවදානමකට මුහුණ දීලා. නිලධාරින්ට කොතෙක් කීවත් එය තේරුම් ගෙන නැහැ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>01</day>
    </date>
    <link>http://www.dinamina.lk/2010/05/01/_art.asp?fn=r1005013</link>
    <topic>නිලධාරීන්ගේ නොසැලකිල්ලෙන් අක්කර 40ක කුඹුරු යායක් පුරන්වෙලා</topic>
    <author>හක්මන සමූහ එච්. එම්. විතාරණ හක්මන විශේෂ ආර්. පීරිස්</author>
    <content>හක්මන ගොවිජන සේවා බලප්‍රදේශයේ ඇල්ලවෙල ඉහළවත්ත කුඹුරුයාය දීර්ඝ කලක් තිස්සේ වගා කළ නොහැකිව තිබේ. මීට හේතු වී ඇත්තේ නිලධාරීන්ගේ කඹ ඇදීමක් බව එම යායේ ගොවීහු පවසති.ඇල්ලවෙල විහාර කැළේ උල්පත් දියෙන් සහ අහස් දියෙන් මේ කුඹුරු යාය වගාකර ඇත.එම උල්පත්, ජලය කුඹුරු යාය මැදින් ඇල්ලවෙල වැව දක්වා ගමන් කරනුයේ කුඹුරු යායද පෝෂණය කරමිනි. එම ඇළේ එක් කොටසක පැතිබැම්මක් බැඳීමට තිබේ. මේ පිළිබඳව ප්‍රාදේශීය ලේකම් මහතා ඇස්තමේන්තුවක් සාදා එකී පැතිබැම්ම බැඳීමට පියවර ගත්තත් නිලධාරීන්ගේ නොසැලකිල්ල නිසා එය නතර වී ඇත.පැති බැම්ම නොබැඳීමෙන් අක්කර හතළිහක පමණ කුඹුරුයාය වගාකළ නොහැකි වී තිබේ. මේ නිසා අනාදිමත් කාලයක සිට එම කුඹුරු අස්වැන්නෙන් යැපෙන පවුල් පණහක පමණ පිරිස අසරණ වී සිටිති. දැනට මේ යායේ කිසිම කුඹුරක් වගාකර නැත. යායේ ඇනිකට් එකේ ලෑලි ද නැත. කිසිදු නිලධාරියෙක් මේ ගැන සොයා බලා අවශ්‍ය කටයුතු කර නැත.මේ කුඹුරු යාය වගා කිරීමට පහසුකම් සලසා දෙන මෙන් අදාළ බලධාරීන්ගෙන් ගොවියෝ ඉල්ලා සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>01</day>
    </date>
    <link>http://www.dinamina.lk/2010/05/01/_art.asp?fn=r1005014</link>
    <topic>හමුදා කෝප්‍රල්වරයකු ලෙස රඟපෑ අනංගයා දැලේ</topic>
    <author>සීගිරිය විශේෂ</author>
    <content>යුද හමුදා කෝප්‍රල්වරයකු ලෙස පෙනී සිටිමින් කාන්තාවන් රවටා මුදල් හා රන් භාණ්ඩ සොරා ගන්නා සංවිධානාත්මක කණ්ඩායමක නායකයා බව කියන අයකු දඹුල්ල පොලිසිය මගින් (22) සැකපිට අත්අඩංගුවට ගෙන තිබේ. මේ පුද්ගලයා ළඟ තිබී ව්‍යාජව සැකසූ යුද හමුදා හැඳුනුම්පතක් නිවාඩු පිටවීම් ලිපියක් හා දිවයිනේ විවිධ ප්‍රදේශවල කාන්තාවන්ගේ නම් හා දුරකථන අංක රැසක් පොලිස් භාරයට ගෙන තිබේ.දඹුල්ල පොලිසියේ විවිධ පැමිණිලි අංශයේ ස්ථානාධිපති පොලිස් පරීක්ෂක වජිර අතපත්තු මහතාට ලැබුණු තොරතුරක් මත දඹුල්ල නගරයේදී මේ තරුණයා අත්අඩංගුවට ගෙන තිබේ. දඹුල්ල මූලස්ථාන පොලිස් පරීක්ෂක තිස්ස ලාල් ද සිල්වා මහතාගේ උපදෙස් පරිදි පොලිස් පරීක්ෂක වජිර අතපත්තු මහතා ඇතුළු පොලිස් කණ්ඩායමක් පරීක්ෂණ පවත්වති.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>01</day>
    </date>
    <link>http://www.dinamina.lk/2010/05/01/_art.asp?fn=r1005015</link>
    <topic>උඩුරාවනසෞඛ්‍ය මධ්‍යස්ථානයටපිවිසෙන මාර්ගය අබලන්</topic>
    <author>වත්තේගම සමූහ</author>
    <content>වත්තේගම ප්‍රාදේශීය සෞඛ්‍ය සේවා අධ්‍යක්ෂ බල ප්‍රදේශය ඇතුළත පිහිටි උඩුරාවන පුවක්ගහදෙණිය ග්‍රාමීය සෞඛ්‍ය මධ්‍යස්ථානය අභාවයට යමින් තිබේ.උඩුරාවන, පුවක්ගහදෙණිය, දේවාලගම්මැද්ද, කෝන්ගස්තැන්න, දොරගමුව, තුංකඳුර ආදී ගම්මාන රැසකට සේවය සැලසෙන මේ ස්ථානයට පිවිසීමට ඇති එකම මාර්ගය දැඩිසේ අබලන්ව ඇත.එහි ඇති ගල් පඩි සියල්ලම සෝදා පාලුවට ලක්වී ඇත. ත්‍රිරෝද රියකට යා හැකි පරිදි සංවර්ධනය කරන්නේ නම් එය ගැබිනි මවුවරුන්ට හා කුඩා දරුවන්ට විශාල සෙතක් බව ප්‍රදේශවාසීහු පවසති.මේ ස්ථානයට ජලය ලබාගැනීමට තිබූ එකම නළ ලිඳත් අබලන්ව ඇත. මෙහි සෞඛ්‍ය සායන පැවැත්වෙන දින වලදී ගැබිනි මවුවරුන්ට සිය නිවෙස් වලින් ජලය ගෙන ඒමට සිදුවී ඇත. මේ ගොඩනැගිල්ල මෙසේ අභාවයට යාමට ජලය නොමැතිකම ප්‍රධාන හේතුවක් වූ බව ගම්මු පවසති. ජලය නොමැති නිසා මෙහි ඇති සියලුම වැසිකිළි හා කැසිකිළි භාවිත කිරීමට නොහැකිය.මෙහි එක් කාමරයක් බෙහෙවින් දිරාපත්ව ඇත. එහි වහළ අබලන්වීම නිසා එය කඩා හැලීමට ආසන්න බවද කියති. මෙහි ඇති විදුලි රැහැන් කීපයක්ද අනාරක්ෂිතව පවතී. මෙකී අඩු පාඩු නිසා කාර්ය මණ්ඩලය හා සායන සඳහා එන ගැබිණි කාන්තාවන් දුෂ්කරතා රැසකට මුහුණ දෙති. එබැවින් උඩුරාවන පුවක්ගහදෙණිය ග්‍රාමීය සෞඛ්‍ය මධ්‍යස්ථානය කඩිනමින් පිළිසකර කිරීමට පාතදුම්බර ප්‍රාදේශීය සභාවේ හා අදාළ සෞඛ්‍ය බලධාරීන්ගේ අවධානය යොමු විය යුතුව ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>01</day>
    </date>
    <link>http://www.dinamina.lk/2010/05/01/_art.asp?fn=r1005016</link>
    <topic>සීදූව දෙව්මැඳුර ඉදිරිපිට කහඉරි මැකිලා</topic>
    <author>කටාන සමූහ රංජිත් ලොකුපෝතාගම</author>
    <content>කොටුගොඩ – සීදූව මහා මාර්ගයේ සීදූව දෙව්මැඳුර ඉදිරිපිට පදික මාරුවේ කහ ඉරි මැකීගොස් තිබේ. ඒ අසලම පිහිටි ප්‍රාථමික විදුහලේ ශිෂ්‍ය, ශිෂ්‍යාවනටද මාර්ගය හරහා ගමන් කිරීම මේ නිසා අනතුරුදායකවී තිබේ.මේ ස්ථානයේ කහඉරි නැවත සළකුණු කිරීමට අදාළ අංශ පියවර ගනු ඇතැයි ජනතාව බලාපොරොත්තු වෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>01</day>
    </date>
    <link>http://www.dinamina.lk/2010/05/01/_art.asp?fn=r1005017</link>
    <topic>පස්සැන්න - කිත්තම්පහුව ඇළ මාර්ගයේවැසි ජලය ගලා බහින්නේ නෑ</topic>
    <author>කොළොන්නාව සමූහ ඒ. සුමනසේන</author>
    <content>කොළොන්නාවේ ගම් 18ක වැසි ජලය කැලණි ගඟට ගලා යෑමට ඇති ප්‍රධානතම වාරිමාර්ග පද්ධතිය වූ පස්සැන්න හා කිත්තම්පහුව ඇළ මාර්ග දෙක රුපියල් කෝටි එකහමාරකට වඩා වැඩි මුදලක් වැය කොට ශුද්ධ පවිත්‍ර කළත් ජලය රැදී පල්වීම මිස ගලායන ක්‍රමයක් නොමැති හෙයින් ඒ සඳහා තවදුරටත් වැය කරන මුදල් ගඟට ඉනිකපනවාසේ මුදල් අපතේ යන ක්‍රියාවක් බව ඒ අවට ගම්වල පදිංචිකරුවෝ පවසති.කොළොන්නාව ප්‍රාදේශීය සංවර්ධන කමිටුව හරහා ආපදා කළමනාකරණ අමාත්‍යාංශය මඟින් රුපියල් හැට දහසක් වැයකොට 2008 - 2009 වසරවල අවසන් වතාවට මේ ඇළ මාර්ග ශුද්ධ පවිත්‍ර කර ඇති බවද කියන එම ජනතාව එතරම් වියදමක් දැරුවත් අදත් එම ඇළ මාර්ගවල පවතින අපිරිසිදුතාව පිළිබඳව තමන් කනගාටුවට පත්වන බවද කියති.පස්සැන්න ඇළ අඹතලේ සිට කොටිකාවත්ත වැලිවල හරහාවිත් මෙගොඩ කොළොන්නාව පාලම අසලින් ගොතටුව " හාවර්ඩ් බැම්ම" පහළින් කිත්තම්පහුව ඇළ (කලින් දියවන්නා ඇළේ කොටසක්) මාර්ගයට යාවී වැල්ලම්පිටිය, කොටුවිල, කුරුණියාවත්ත, ඔරුගොඩවත්ත, වෙලේවත්ත ප්‍රදේශ ඔස්සේ පැමිණ සේදවත්ත කළුපාළම අසළින් කැලණි ගඟට සමබන්ධවේ.කළු පාලමේ යට කොටසද අදාළ ඇළ මාර්ගවලින් පිරී ගලා එන අනවශ්‍ය ජලය කැලණි ගඟට යැවීමත්, අවශ්‍ය වූ විට රදවා තැබීමත් කළහැකි පරිදි උඩ යට තට්ටු දෙකකින් 5ය 5 බැගින් කොටස් දෙකකින් සමන්විත දිය දොරටු 10 කින්ද යුක්තවූ එකකි.මෙවැනි පහසුකම් තිබියදීත් අඩුතරමින් කැලණි ගඟේ ජල මට්ටම අඩු කාල වලදීවත් මේ දිය දොරටු විවෘත කොට ගඟට ජලය ගලා යෑමට අදාළ වගකිවයුත්තන් ක්‍රියා නොකිරීම පිළිබඳවද කණස්සල්ල පළකරන එම ජනතාව එසේ කරනවා නම් ඇළ මාර්ග ශුද්ධ කිරීමෙන් පසුව එහි ඉතිරිවන සැල්වීනියා වැනි විනාශකාරී පැළැටිවල බීජ පවා ගඟ දිගේ මුහුදට පාවී ගොස් විනාශ වී යාමට ඉඩ තිබෙන බවද පෙන්වා දෙති.මේ සම්බන්ධව මෙගොඩ කොළොන්නාව ගොවි සංවිධානයේ ලේකම් ඕ. ඹ්. එන්. පෙරේරා මහතා මෙසේ අදහස් දැක්වීය.මේ ප්‍රදේශයේ හොඳට ගොවිතැන් කරලා පළපුරුද්දක් තියෙන ගොවියෙක්, මේ ඇළවල් දෙකක් වතුරින් අක්කර 1700ක සරුසාර වී වගාවක් ඒ කාලේ කළා. නමුත් ජේ. ආර්. ජයවර්ධන පාලන කාලයේ ඔරුගොඩවත්තේ තෙල් ගබඩා සංකීර්ණය ඉදිකිරීමත් සමග ඇළ හරස් කරලා කොන්ක්‍රීට් බැම්මක් දැමීම නිසා ඇනිකට් එක ඇරියත් ජලය ගලා යාම නතර වෙලා වතුර එකතැන පල්වෙන තත්ත්වයක් උදාවුණා.කාලෙකට පස්සේ ගොවි ජනතාවගේ උද්ඝෝෂණ නිසා බැම්මේ කොටසක් කඩා ඉවත් කොට දැමුවත් බිම් මට්ටමේ කොන්ක්‍රීට් තට්ටුව ගගේ ජල මට්ටමට ඉහළිනුයි තියෙන්නේ. එම නිසා ඈතින් ගලා එන ජලය ගලා යන්නේ නැහැ. මේ ඇළ මාර්ගවල ජලය ගලා යන්න ක්‍රමයක් හදනවා නම් අඹතලේ ඇනිකට් එකේ සිට සේදවත්ත කළු පාලම ඇනිකට් එක දක්වා කැලණි ගඟට සම්බන්ධ ඇළ මාර්ග එකම මට්ටමකින් පවත්වා ගෙන යන ක්‍රමයකට සකස් විය යුතුයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>01</day>
    </date>
    <link>http://www.dinamina.lk/2010/05/01/_art.asp?fn=r1005018</link>
    <topic>හෙක්ටයාර් 2000ක්මත්තල ගුවන් තොටුපළට</topic>
    <author>ලුණුගම්වෙහෙර සමූහ ආර්. පියසේන</author>
    <content>ශ්‍රී ලංකාවේ දෙවැනි ගුවන් තොටුපළ වන මත්තල ගුවන් තොටුපළ ඉදිකිරීමට හෙක්ටයාර් 2000ක භූමි ප්‍රදේශයක් වෙන්කර ඇත.ඉන් සංවර්ධනය කලාපය ලෙස හෙක්ටයාර් 800ක්ද ආරක්ෂිත කලාපය ලෙස හෙක්ටයාර් 1200ක්ද වෙන් කර තිබේ.ගුවන් තොටුපළ සතු හා අවශ්‍ය මාර්ග පද්ධතිය, යටිතල පහසුව හා සෞඛ්‍ය පහසුකම් ඇති කිරීම දැනට කරගෙන යයි.මේ ආශ්‍රිතව මත්තල, පහළ මත්තල, ලුණු ගම්වෙහෙර, පඩම්කෙම, පහළ අන්දර වැව යන උප නගර ඉදිකිරීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>01</day>
    </date>
    <link>http://www.dinamina.lk/2010/05/01/_art.asp?fn=r1005019</link>
    <topic>සීගිරියේ නැවතත් බඹරු</topic>
    <author>දඹුල්ල සමූහ ආනන්ද දසනායක</author>
    <content>සීගිරි ගලේ සිටි බඹරු පුලුස්සා විනාශ කර මාසයක් යන්නට පෙර නැවැත බඹරු විශාල ප්‍රමාණයක් සීගිරිය ගලට පැමිණ තිබේ.දැනට ගලේ බඹර වද 9ක් 10ක් දක්නට තිබෙන බවද පැවැසේ.බඹරු ඇවිස්සී සීගිරිය නැරැඹීමට පැමිණි දේශීය – විදේශීය සංචාරකයිනට පහර දුන් අවස්ථාද බොහෝ ය. පසුගිය කාලයේ සීගිරි ගලේ සිටි බඹරු පුලුස්සා බඹර වද ද විනාශ කොට දැමීය.බඹරු විනාශ කිරීම පිළිබඳව රජය මගින් පරීක්‍ෂණද පවත්වා ගෙන යයි. සීගිරියේ ඓතිහාසික අගය ආරක්‍ෂා වීම සඳහා බඹරු සීගිරියේ සිටිය යුතු බවත් බඹරු සිටීම විශාල හාස්කමක් බව ප්‍රදේශවාසීහු පවසති.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>01</day>
    </date>
    <link>http://www.dinamina.lk/2010/05/01/_art.asp?fn=r10050110</link>
    <topic>ගතට සිසිල ගෙන දෙනසුව බර ගිමන් හල බඩගමුවවන උයන</topic>
    <author>කුරුණෑගල දිස්ත්‍රික් සංචාරක ගුණරත්න ලියනආරච්චි</author>
    <content>කොළඹ සිට කුරුණෑගල හරහා උතුරු නැගෙනහිරට යන කවුරුත් ගිමන් නිමාගන්න බඩගමුව පාරිසරික සංචාරක කලාපයට දිනකට දහස් ගණනක ජනයා ඇදී එති. සති අන්ත නිවාඩු දිනවලද දස දහස් ගණනක් මෙහි සුන්දරත්වය අතිවිදින අයුරු දැකිය හැකිය.කුරුණෑගල නගරයේ සිට දඹුල්ල මාර්ගයේ කි.මී. 3 ක් ගිය පසු බඩගමුව පාරිසරික රක්ෂිත සංචාරක කලාපය හමුවේ 17 වැනි ශතවර්ෂයේ ස්වාභාවික වනාන්තරයක් වන මෙය 1994 ජූනි මස 01 වැනි දින අංක 5270 දරන රජයේ ගැසට් පත්‍රය මඟින් රක්ෂිත වනාන්තරයක් ලෙස ප්‍රකාශයට පත් කර වන සංරක්ෂණ දෙපාර්තමේන්තුවට පාලනයට පත් කර ඇත. අක්කර 507 ක් (හෙක්ටයාර් 217) විශාලත්වය ඇති මෙහි ඉතා දුර්ලභ ගස්වැල් පැළෑටි මෙන්ම සමනල විශේෂ තිත්මුවන්, වැලිමුවන්, මීමින්නන්, කුරුළු විශේෂ දැක චිත්ත සුවයත්, වනාන්තරයක ගුප්ත බවත්, ජෛව විවිධත්වයත්, පිළිබඳ දැනුම අවබෝධව වර්ධනය කර ගත හැකිය.කුරුණෑගල අඩවි වන නිලධාරි ඒ. එන්. ඇල්ලේවෙල මහතා - පරිසර භට කණ්ඩායම් හා පාසල් සිසුන් සංවිධානය කරන විවිධ වැඩමුළු වනය තුළ පවත්වනවා. පාසල් හා වෙනත් ආයතන ඉල්ලුම් කළහොත් පරිසර අධ්‍යාපනයට ඉඩ ලබාදෙනවා.ප්‍රධාන මාර්ගයේ එක් පැත්තක පමණයි කඩ තිබෙන්නේ. අනික් පැත්තේ වනය වෙළෙඳ සල් හිමියන් හා සංචාරකයින් අපිරිසිදු කරනවා. අපද්‍රව්‍ය දමනවා. නීති විරෝධි ලෙස ඇතුල් වී අනවසරයෙන් දර කපන් යනවා. ඔවුන් අත්අඩංගුවට ගෙන අධිකරණයට ඉදිරිපත් කිරීමට කටයුතු කරගෙන යනවා.නරඹන්නන්ගෙන් විශේෂයෙන් ඉල්ලා සිටින්නේ වනය ආරක්ෂා වන ලෙස කටයුතු කරමින් එහි සුන්දරත්වය අත්විඳින ලෙසයි. බඩගමුව වනය අසල වෙළඳාම් කරන එම්. ඩී. පියසේන මහතා (62) - යුද්ධය නැති උනාට පසු උතුරට යන පිරිස වැඩිවෙලා. ඔවුන් මෙහි නැවතිලා. බෙලිමල්, තැඹිලි බීලා බඩ ඉරිඟු කාලා යනවා. අපේ පවුල් ජීවත් කරවන්න මෙයින් ලැබෙන මුදල ප්‍රමාණවත්.එම්. ඩී. ඉරේෂා (17) යි සුදේශ් (21) යි - අපි දෙන්නා මේ කඩේ කරගෙන යනවා. තාත්තා අවු. 20 ක් විතර මෙතන වෙළෙඳාම් කළා. දැන් වෙළෙඳාම හොඳයි. ජනයා දවසකට 1000 ක් විතර එනවා. පොළොන්නරුව, අනුරාධපුර, ත්‍රිකුණාමලය, යාපනය යන අය මෙහි නතර වෙලා තමා යන්නේ.මෙහි වෙළඳාමේ නිරත අය කියන්නේ ආදායම හොඳයි. ඒත් පහසුකම් මදියි. විදුලිය, ජලය නැහැ කියාය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>01</day>
    </date>
    <link>http://www.dinamina.lk/2010/05/01/_art.asp?fn=s1005011</link>
    <topic>ඇෆ්ගනිස්තානය අද ප්‍රථම වතාවට ජගත් ක්‍රිකට් කෙළිබිමේ</topic>
    <author>වර්නන් ගුණසේකර</author>
    <content>ක්‍රිකට් ක්‍රීඩාවේ සුරංගනා කතාවලට අලුත් පරිච්ඡේදයක් එක්කරමින් ඇෆ්ගනිස්තානය අද සාන්ත ලුසියා කැරිබියන් දූපතේදී ප්‍රථම වතාවට ජාත්‍යන්තර ක්‍රිකට් තරග බිමට පිවිසෙයි. ඔවුන්ගේ ප්‍රතිවාදීන් වන්නේ ඉන්දියාවයි.පසුගිය පෙබරවාරියේ පැවැති සුදුසුකම් ලබාගැනීමේ තරගාවලියේ සූරයන් බවට පත්වූ ඇෆ්ගනිස්තානය ප්‍රතිවාදී ඉන්දියාව හා දකුණු අපි‍්‍රකාව සමග තරග කිරීමේ අයිතිය දිනාගනිමින් මෙවර විස්සයි - 20 ලෝක කුසලාන ක්‍රිකට් තරගාවලියේ ‘සී’ කොටසින් ජගත් ක්‍රිකට් පොර පිටියට එක්වෙයි.බටහිර ඉන්දීය කොදෙව් දූපත්හි පැවැත්වෙන 3 වැනි විස්සයි - 20 ලෝක කුසලාන ක්‍රිකට් තරගාවලියට ඇෆ්ගනිස්තානයේ මංගල ප්‍රවිශ්ටය යුද්ධයෙන් විනාශයට පත්ව සිටින එරට ජාත්‍යන්තර ක්‍රිකට් ක්‍රීඩාවේ කෙටි එහෙත් අපූර්ව ඉතිහාසයේ ඔවුන්ගේ විශාලම ජයග්‍රාහී ක්‍රියාව වෙයි.ජගත් ක්‍රිකට් කවුන්සලය විසින් ඇෆ්ගනිස්තානය පිළිගනු ලැබුවේ 2001 වසරේදීය. ලෝක ක්‍රිකට් ලීගයේ 5 වැනි කොටසේ ජර්මනිය, වනුආටු හා නෝර්වේ වැනි කණ්ඩායම් සමග මීට දෙවසරකටත් අඩු කාලයකදී ක්‍රීඩා කළ ඇෆ්ගනිස්තානය මෙවර ලෝක කුසලාන තරගාවලියේ සිටින අසමාන කණ්ඩායම වෙයි. අමෙරිකාව හා නේටෝ හමුදාවෝ තලෙයිබාන්වරුන්ට එරෙහිව ගෙන යන යුද්ධය තවමත් එරට පවතී.බලාපොරොත්තු සුන්ව, නොනැසී ජීවත්වීම සඳහා අතට අසුවන දෙයක් කුසට දමාගෙන අපිරිසිදු අනාථ කඳවුරුවල කල් ගෙවමින් ක්‍රිකට් ක්‍රීඩාව ඉගෙන ගැනීමේ සිට මිලියන ගණනින් පොහොසත්ව අතුරු සිදුරු නැතිව පිරුණු ලෝක කුසලාන සූරතාවලියක් දක්වා ඇෆ්ගන් ක්‍රිකට් ක්‍රීඩකයෝ පැමිණ ඇත්තේ ඉතා දුර ගමනකි.අනෙක් සෑම ක්‍රීඩාවක් මෙන්ම ක්‍රිකට් ක්‍රීඩාවද තලෙයිබාන්වරුන් විසින් තහනම් කිරීම නිසා ඇෆ්ගන් ක්‍රීඩකයන්ට ක්‍රිකට් පුහුණු වීමට සිදුවූයේ සිය මව් රටෙන් පලා ගොස් පාකිස්තානයේ අනාථ කඳවුරුවලට පැමිණීමෙන් පසුවය.එක් ඇෆ්ගන් ක්‍රීඩකයෙකුගේ සාමාන්‍ය වැටුප මසකට අමෙරිකානු ඩොලර් 300 කි.ඉන්දියා ක්‍රිකට් නායක මහේන්ද්‍ර සිං දෝනි 2008 වසරේදී බැංකුවට දැමූ මුදල අමෙරිකානු ඩොලර් මිලියන 10 කි.ඇෆ්ගනිස්ථානුවන්ගේ කරදරවල අමිහිරි මතකයන් කිසි විටෙකත් තිබුනේ වැඩි ඈතක නොවේ.2008 වසරේ 5 වැනි කොටසේ ක්‍රිකට් සූරතාව දිනා ඔවුන් යළි සියරට පැමිණි අවස්ථාවේදී ඔවුන් පිළිගැනීමේ නිල උත්සවය පැවතියේ තලෙයිබාන් පාලන සමයේ ප්‍රසිද්ධියේ මිනිසුන් මරා දැමීම සිදුකළ කාබුල් හි ජාතික ක්‍රීඩාංගණයේය.දැනුත් එරට ආරක්‍ෂක තත්ත්වය කොතරම් භයානකදයත් ඇෆ්ගනිස්තාන කණ්ඩායමට ඔවුන්ගේම රටේදී සත්කාරක තරග ක්‍රීඩා කළ නොහැක. කැරිබියන්හි ලෝක කුසලාන තරගාවලිය සඳහා ඔවුන් සූදානම් වූයේ කුවේට්, ලාහෝර් හා සාජා යන රටවලදීය.පසුගිය වසරේ ඇෆ්ගන්වරුන්ට 2011 ලෝක කුසලාන තරගාවලියට සුදුසුකම් ලබාගැනීම අහිමි වූයේ යාන්තමිනි. කෙසේ වෙතත් දකුණු අපි‍්‍රකාවේ පැවැති සුදුසුකම් ලබාගැනීමේ තරගාවලියේදී ඔවුන් දැක්වූ දස්කම් හේතුවෙන් ඇෆ්ගනිස්තානයට එක්දින ජාත්‍යන්තර තත්ත්වය හිමි විය.පසුගිය පෙබරවාරියේ අයර්ලන්තය හා එක්සත් අරාබි එමීර් රාජ්‍යය පරදවා මෙවර තරගාවලියට සුදුසුකම් ලබා ගත් අවස්ථාවේ ඇෆ්ගන් ක්‍රීඩකයන් කාබුල් අගනුවර වීදිවලදී දහස් සංඛ්‍යාත ක්‍රීඩාලෝලීන් විසින් පිළිගනු ලැබුවේ උතුරා යන ජාතික ආඩම්බරයකින් යුතුවය.එමඟින් ක්‍රිකට් පිති නොව තුවක්කු අත තබාගෙන සිටීමට පුරුදුව සිටි බොහෝ ඇෆ්ගන් තරුණයන් තුළද ක්‍රිකට් ක්‍රීඩා පිළිබඳ උනන්දුවක් හට ගත්හ. සමහර තරුණයන් දැන් තුවක්කු පසෙක දමා පිත්ත හා පන්දුවට අතට ගෙන සිටිති. පිත්තක් අල්ලා ගැනීමට නොදන්නා අය පවා දැන් එරට ක්‍රිකට් සමාජවලට බැඳීම සඳහා දිනපතා පැමිණෙමින් සිටිති.මෙවැනි කාරණා නිසා ඇෆ්ගනිස්තානය දිනුවත් පැරදුනත් මෙවර තරගාවලියේ ඔවුන් සිටීම ම ඉතාමත් වැදගත් වෙයි.අනේක විධ බාධක මැදින් ඇෆ්ගනිස්තානයට මෙවර ලෝක කුසලාන තරගාවලියේ මංගල තරගය අද ජගත් ක්‍රිකට් බිමේ සිටින දක්‍ෂතම මෙන්ම 2007 මංගල විස්සයි 20 ලෝක සූරයන් වන ඉන්දියාව සමග යෙදී තිබීම දෛවය ඔවුනට කළ සරදමකි.එහෙත් ඇෆ්ගනිස්තාන කණ්ඩායම කිසි විටෙකත් අවතක්සේරු නොකරන ලෙසට ඉන්දියා නායක මහේන්ද්‍ර සිං දෝනි සිය කණ්ඩායමට අවධාරණය කර තිබේ. මෙවර කුසලානය දිනා ගැනීමේ ජනපි‍්‍රයම කණ්ඩායමක් ලෙසින් ඉන්දියාව සලකනු ලැබේ.“ඇෆ්ගනිස්තානය සමඟ අපේ ආරම්භක තරගය පුහුණු තරගයක් ලෙසින් අපි සලකන්නේ නැහැ” යැයි දෝනි කියයි.“මම ඔවුන් ගැන වැඩි යමක් දන්නේ නැහැ. එය එක අතකින් හොඳයි. හේතුව, අපි කණ්ඩායමක් ගැන ඕනවට වැඩිය දන්නා විට ඔවුන් ගැන වුවමනාවට වඩා සිතන්න වෙනවා. කෙසේ වෙතත්, ලෝක ක්‍රිකට් ක්‍රීඩාවේ හොඳම ප්‍රතිවාදීන් සමග ක්‍රීඩා කරනවා මෙන්ම අපි මේ තරගය සඳහාත් සූදානම් වෙනවා.”ඉන්දියා කණ්ඩායම පිවිසෙන්නේ 2007 ඕවර 50 ලෝක කුසලාන තරගාවලියේ දී බංග්ලාදේශය වෙතින් පරාජය වී තරගාවලියේ පළමු වටයෙන්ම ඉවතට විසිවූ කැරිබියන් දූපත් භූමියටය.මේ අතර ඇෆ්ගනිස්තානුවන්ගේ මීළඟ ප්‍රතිවාදීන් වන දකුණු අපි‍්‍රකාවේ ක්‍රිකට් නායක ග්‍රැහැම් ස්මිත් පවසා ඇත්තේ මෙවර ලෝක කුසලානය දිනා ගැනීමේ තම කණ්ඩායමේ බලාපොරොත්තුවලට වැඩි තර්ජනයක් එල්ල වීමට ඉඩ තිබෙන්නේ අනෙකුත් ප්‍රධාන කණ්ඩායම්වලට වඩා, යුද කලාපයක සිට සිය ක්‍රිකට් ක්‍රීඩාව මුවහත් කර ගත් ඇෆ්ගනිස්තානයෙන් විය හැකි බවයි.“ඔවුන් ගැන නොදන්නා නිසාම ඔවුන් ශක්තිමත් කණ්ඩායමක් බවට පත්ව සිටිනවා. ඔවුන් සතුව දක්‍ෂ ක්‍රීඩකයන් සිටිනවා. ඇෆ්ගනිස්තානුවන් සමඟ ක්‍රීඩා කිරීම හද ගැහෙන තරගයක් විය හැකියි” ස්මිත් පවසා තිබේ.“අපේ ඩේල් ස්ටෙයින් ගේ පන්දුවලට මුහුණ දීමට තමන් බිය නැතැයි ඔවුන්ගේ ආරම්භක පිතිකරුවකු වන කරිම් සදික් කියා තිබෙනවා. යුද කලාපයක හැදී වැඩුනා නම් මමත් බිය වන්නේ නැහැ. කාරණාව එයයි. ඔවුන්ට බය දැනෙන්නේ නැහැ. ඔවුන්ට නැති වෙන්න දෙයක් නැහැ. ඒ නිසාම ඔවුන් හරිම භයංකාර කණ්ඩායමක් වීමට ඉඩ තිබෙනවා” ග්‍රැහැම් ස්මිත් ප්‍රකාශ කොට තිබේ.ඇෆ්ගනිස්තානය - නව්රොස් මන්ගල් (නායක) මොහමඩ් නබි, කරිම් සදික්, මිර්වයිස් අෂ්රෆ්, රයිස් අහමඩ්සායි, ඩව්ලට් අහමඩ්සායි, මොහමඩ් ෂාසාඩා, හමිඩ් හසන්, සමියුල්ලා ෂින්වාරි, නූර් අලි, අස්ගාර් ස්ටනික්සායි, ෂාපූර් සඩ්රාන්, ෂබිර් නූරි, සයිඩ් නස්රත්, ෂෆික් ෂෆාක්.ඉන්දියාව - මහේන්ද්‍ර සිං ද්‍රෝනි (නායක) මුරලි විජේ, ගෞතම් ගම්භිර්, යුවරාජ් සිං, සුරේෂ් රයිනා, යූසුෆ් පතන්, දිනේෂ් කර්තික්, රවීන්ද්‍ර ජඩේජා, සහීර් ඛාන්, ප්‍රවීන් කුමාර්, අශිෂ් නේරා, හර්බජන් සිං, පියුෂ් චව්ලා, විනේ කුමාර්, රෝහිත් ෂර්මා.තරගාවලියේ අදට නියමිත අනෙක් තරගය පාකිස්තානය හා බංග්ලාදේශය අතර පැවැත්වේ.හෙට (2) පැවැත්වෙන තරග: ඉන්දියාව - දකුණු අප්‍රිකාව (සාන්ත ලුසියා) ඔස්ට්‍රේලියාව - පාකිස්තානය (සාන්ත ලුසියා)</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>01</day>
    </date>
    <link>http://www.dinamina.lk/2010/05/01/_art.asp?fn=f1005011</link>
    <topic>පෞද්ගලික අංශයේ සේවකයන්ටත් විශ්‍රාම වැටුපක් ඕනෑමයි</topic>
    <author>අනුර ප්‍රේමලාල් ඡායාරූප - සුලෝචන ගමගේ</author>
    <content>එක්සත් ජනතා නිදහස් සන්ධානය පිහිටු වූ නව රජයේ කම්කරු සබඳතා හා ඵලදායිතා ප්‍රවර්ධන ඇමැති ධුරය දරන ගාමිණී ලොකුගේ මහතා සමඟ කම්කරු අයිතිවාසිකම්, වෘත්තීය සමිති ක්‍රියාකාරකම් ආදි කම්කරුවනට හා ආයතනවලට බලපාන කරුණු රැසක් සම්බන්ධයෙන් සිදු කළ සාකච්ඡාවකි මේ.* අද දිනයේදී ලෝකවාසී කම්කරු ජනතාව විසින් එකසිය විසි හතරවැනි ලෝක කම්කරු දිනය සමරනවා. අපි එය සමරන්නේ හැත්තෑ හත්වෙනි වතාවටයි. එල්. ටී. ටී. ඊ. ත්‍රස්තවාදය පරදවමින් සිදුකළ යුද්ධයෙන් පසු සමරන පළමු කම්කරු දිනයේදී නව කම්කරු ඇමැතිවරයා හැටියට අපේ රටේ කම්කරුවන්ට ලබා දෙන පණිවුඩය කවරේද?සුවිශේෂී අවස්ථාවක තමයි මෙවර අපි කම්කරු දිනය සමරන්නේ. එ. ජ. නි. ස. හැටියට වැඩ බිමට බලය, කම්හලට ජවය හා මව්බිමට සාමය යන තේමාව යටතේ මැයි දිනය සමරන අතර මේවා හුදෙක්ම වචනවලට සීමා නොකර සැබෑ ලෙස අර්ථ ගන්වමින් ඒවයේ ප්‍රතිලාභ සමස්ත ශ්‍රී ලාංකික කම්කරුවන්ට ලබාදීමයි මගේ අරමුණ.ඒ අනුව සියලු පඩි පාලක සභා සමග සාකච්ඡා කරමින් ඒ ඒ සියලු තනතුරුවල වැටුප් වැඩි කර පෞද්ගලික අංශයේ සේවකයින්ටත් යහපතක් කිරීමට මේ මැයි දිනය මම උපයෝගී කර ගන්නවා.එමෙන්ම මැයි දිනය වැටුප් සහිත නිවාඩු දිනයක් හැටියට සලකන මෙන් පෞද්ගලික අංශයෙන් මා ඉල්ලා සිටිනවා.* මේ රටේ විශාලම සේවක පිරිසක් සේවයෙන් දොට්ට දැමුවේ එජාප පාලන සමයක් වූ 1980 දී පැවැති වැඩ වර්ජනයේදීයි. මේ ජූලි වර්ජකයින්ගෙන් සමහරෙකුට තවමත් සහන ලැබී නැහැ නේද?මේ පිරිසට එ. ජ. නි. ස. රජය යටතේ සහන ලැබී තිබෙනවා. නමුත් ඇතැමෙකුට ලැබුණු මුදල්වල ප්‍රමාණ අඩුයි කියන ගැටලුවක් තමයි තිබෙන්නේ. රජයේ අයට මුදල් ලැබී තිබෙන අතර පෞද්ගලික අංශයේ අයට නිසි ලෙස මුදල් ලැබී නැති බවයි ආරංචි.* පෞද්ගලික අංශයේ සේවකයින්ගෙන් 70% කට පමණ සේවක අර්ථසාධක අරමුදලේ ප්‍රතිලාභ අහිමි වී තිබෙන බවට චෝදනාවක් තිබෙනවා. ඔබතුමාගේ පාලන සමයේවත් මීට විසඳුම් ලැබේද?මෙය පෞද්ගලික අංශයේ තිබෙන එක් ගැටලුවක් ඊට ප්‍රධාන හේතුව වී ඇත්තේ සංවිධානය නොවූ ආයතන නිසයි. නමුත් කම්කරුවාගේ යහපතට වැඩපිළිවෙළක් සකස් විය යුතුයි යන්න මගේ පෞද්ගලික හැඟීම. එමෙන්ම අර්ථසාධක අරමුදලේ සාමාජිකත්වය ලබා තිබෙන අයටත් ගැටලු තිබෙනවා. එනම් සාමාජිකයා විශ්‍රාම ගිය විගස මුදල් අතට ලැබෙනවා.එය පවුලේ උදවිය සමග බෙදා හදා ගත් පසු ඔහුට හෝ ඇයට ඉදිරියට ජීවත් වෙන්න මගක් නැහැ. දරුවන් හා පවුලේ වෙනත් උදවිය සලකන්නේ නැහැ. එබැවින් ඊට විසඳුමක් ලබාදීමටත් රජය මේ දිනවල අවධානය යොමු කර තියෙනවා.මේ පිළිබඳ විශේෂඥයන් සමග සාකච්ඡා කොට ලෝකයේ අනෙක් රටවල් මීට විසඳුම් ලබා දී තිබෙන ආකාරයන් අධ්‍යයනය කිරීමක් සිදුකොට මේවාට විසඳුම් සෙවීමට බලාපොරොත්තු වෙනවා.මේ ක්ෂේත්‍රයේ තිබෙන තවත් ගැටලුවක් තමයි රාජ්‍ය හා පෞද්ගලික අංශවලට අයත් ආයතන සඳහා මිනිස් බල සමාගම් මගින් ටෙන්ඩර්වලින් සේවකයින් ලබා ගැනීම. මෙහිදී වැඩ කරන සේවකයාට ඉතාම අසාධාරණයක් සිදුවෙනවා. ලැබිය යුතු ගෙවීම් නිසියාකාරව ලැබෙන්නේ නැහැ. ඒ නිසා ඉදිරියේදී තෝරාගත් තනතුරු කිහිපයකට හැරෙන්න කොන්ත්‍රාත් පදනම මත සේවකයන් මිනිස් බල සමාගම් මගින් රාජ්‍ය හෝ පෞද්ගලික අංශවල ආයතනවල සේවයට ගැනීම තහනම් කිරීමට කටයුතු කළ යුතු යැයි මා සිතනවා.* රාජ්‍ය හා පෞද්ගලික අංශයේ සේවකයින්ගේ වැටුප් අතර විශාල පරතරයක් තිබෙන බවට මැසිවිල්ලක් තිබෙනවා. ඒ ගැන ඔබ කුමක් කිරීමට බලාපොරොත්තු වෙනවාද?මෙය සුහදත්වයකින් යුතුව විසඳිය යුතු ප්‍රශ්නයක් හාම්පුතුන්, සේවකයින් හා අමාත්‍යාංශය හැටියට මීට ත්‍රයි පාර්ශ්වීය සාකච්ඡාවක් සිදුකිරීමට මම බලාපොරොත්තු වෙනවා. නමුත් ඊට විසඳුමක් ලබාගත නොහැකි වුවහොත් නීතිමය උපදෙස් ගෙන නීතියෙන් කටයුතු කිරීමට බලාපොරොත්තු වෙනවා.මෙහිදී කම්කරුවාගේ සුරක්‍ෂිත බව වගේම ආයතනය පවත්වා ගැනීමට අපට උපකාර කිරීමට සිදුවෙනවා. මේ දෙපිරිසගේම සහයෝගය ඇතිව ඔවුනොවුන් අතර අවබෝධයෙන් කටයුතු කිරීමේ වැඩපිළිවෙළක් හඳුන්වා දිය යුතු වෙනවා.* කම්කරුවන්ට බලපාන ප්‍රශ්න විසඳීමේදී ඒ ක්ෂේත්‍රයේ යම් යම් කටයුතු කරද්දී වෘත්තීය සමිතිවල අදහස් ගනු ලැබුවේ නැති බවට වෘත්තීය සමිතිවලින් කම්කරු අමාත්‍යාංශයට චෝදනාවක් තිබෙනවා නේද?වෘත්තීය සමිතිවල හොඳ අදහස් අප ලබාගත යුතුයි. එහි විවාදයක් නැහැ. නමුත් අගතිකාමී අදහස් නැතිව කම්කරුවන්ගේ සැබෑ යහපතට අවශ්‍ය තීන්දු තීරණ ගනිද්දී ඒ අයගේ අදහස් අනිවාර්යයෙන් ගත යුතුයි. වෘත්තීය සමිතිවලින් අදහස් ලබාගන්නේ නැතිව කම්කරුවන්ගේ ගැටලු හඳුනාගන්න පුළුවන්කමක් නැහැ. එමෙන්ම අද වෘත්තීය සමිති කේවල් කිරීමට එන්නේ නැහැ. එසේ කිරීමෙන් තමයි දෙපාර්ශ්වයටම මේ ප්‍රශ්න සමබරව විසඳාගත හැකිවන්නේ.* කම්කරු ආරවුල් විසඳීම තවමත් ඉතාම අප්‍රාණික අන්දමින් සිදුවන්නේ මේවා විධිමත් කරමින් කාර්යක්‍ෂම කිරීම සිදුවිය යුතුයි නේද?ඇත්තෙන්ම මෙය සිදුවිය යුතු දෙයක්. කම්කරු විනිශ්චය සභාවලින් ලබා දෙන තීන්දු සමහර ඒවා අභියාචනාවලට යනවා. කෙසේ වෙතත් කම්කරුවකුට ඇතිවන ආරවුලක් අවම වශයෙන් මාස දෙක තුනක් තුළදී විසඳාගැනීමේ වැඩපිළිවෙළක් අවශ්‍යයි. සමහර විශාල සමාගම් කම්කරු ආරවුල් ඇතිවුණාම කම්කරුවා හෙම්බත් වෙනකල්ම දීර්ඝ කාලයක් නඩු ඇදගෙන යනවා. මේ ක්‍රියාව වහාම අවසන් කළ යුතුයි. නැත්නම් සමාගම විසින් කම්කරුවාගේ නීතිඥ ගාස්තුත් ගෙවිය යුතු ක්‍රමයක් ඇතිකරනවා. එමෙන්ම කම්කරු උසාවි ප්‍රමාණය ද වැඩි කළ යුතුයි. අද පැමිණෙන කම්කරු පැමිණිලි වැඩි බව මට දැනගන්න ලැබී තියෙනවා.* සේවක අර්ථ සාධක අරමුදල රජයේ විවිධ කාර්යයන් සඳහා ලබාගැනීම නිසා සාමාජිකයන්ට ඒ මුදල් විශ්‍රාම යෑමේදී නිසි කලට නොලැබේ යන්න බියක් ඉකුත් කාලයේ ඇතිවුණා. ඒ ගැන ඔබේ අදහස කුමක්ද?කව්රු මොනවා කිව්වත් මේ රටේ අර්ථසාධක අරමුදලේ සාමාජිකයින්ට ඔවුන් විශ්‍රාම යෑමේදී තවමත් මුදල් කලට වේලාවට ගෙවා තිබෙනවා. නමුත් අපි විවිධ සහන ලබා දී තිබෙන නිසා සාමාජිකයන් මේ මුදල් ඇපයට තබා ණය රැගෙන තිබෙන හෙයින් විශ්‍රාම යන විට සාමාජිකයින්ට ලැබෙන්නේ බොහෝම කුඩා මුදලක්. ඒ නිසා අපි ඊට වැඩපිළිවෙළක් සකස් කරන්න ඕනේ.සේවක අර්ථ සාධක අරමුදලේ සාමාජිකයකු සතුව තිබෙන මුදල කොටස් තුනකට බෙදා එක් කොටසක් ණයක් ගැනීමට ඇපයට තැබීම, අනෙක් කොටස ගෙදර යන විට අරගෙන යෑම හා ඉතිරි කොටස විශ්‍රාම වැටුප් අරමුදලකට බැර කර විශ්‍රාම වැටුපක් ලබාගැනීම වැනි වැඩසටහනක් හඳුන්වා දිය යුතුයි. ඒ අනුව පෞද්ගලික අංශයේ සේවකයින්ටත් විශ්‍රාම වැටුපක් ලබාදිය යුතු ආකාරය ගැන රජයේ අවධානයට ලක්වී තිබෙනවා. සේවකයකු සේවය කරන කාලයට වඩා විශ්‍රාම ගියාම ජීවත්වන්නේ කොහොමද යන්න සොයා බැලිය යුතුයි.* ඉකුත් ජනාධිපතිවරණයේදී රාජ්‍ය සේවකයින් සඳහා වැඩි කළ රුපියල් දෙදහස් පන්සිය ලබා දෙන්නේ කවදාද? ඒ දීමනාව සංස්ථා හා ව්‍යවස්ථාපිත මණ්ඩලවලට හා පෞද්ගලික අංශයේ සේවකයින්ට ලබා දෙන ආකාරය විස්තර කරනවාද?මේ පිළිබඳ රජයත් සමග සාකච්ඡා කළ යුතුයි. හේතුව මේ දීමනාව ලබා දෙන්න තීරණය කර තිබෙන්නේ කම්කරු අමාත්‍යාංශයෙන් නොවන නිසා.* බේරුම්කාර මණ්ඩලයක් පිහිටුවීම පිළිබඳ මැසිවිල්ලක් රාජ්‍ය අංශයේ සේවකයන්ගෙන් තිබෙනවා නේද?මේ සියලු ගැටලු හා තිබෙන දුර්වල ස්ථාන පිළිබඳ හොඳින් අධ්‍යයනය කොට ස්ථිරසාර විසඳුම් ලබාදීමයි මගේ අරමුණ. මේ ගැටලු සඳහා පැලැස්තර විසඳුම් ලබා දීමට මම බලාපොරොත්තු වෙන්නේ නැහැ.මහින්ද චින්තන ඉදිරි දැක්ම ජාතික වැඩපිළිවෙළේ අරමුණ කම්කරුවාගේ ජීවන තත්ත්වය උසස් කිරීමයි. ඒ සඳහා ඔහුට හොඳ ආදායමක් ලැබිය යුතුයි. එමෙන්ම හාම්පුතුන්ගේ හා කම්කරුවන්ගේ සමඟි සන්ධානයක් ඇතිකර ඒ පිරිසට අවබෝධයෙන් කටයුතු කරගෙන යෑමේ වැඩසටහනක් හඳුන්වා දිය යුතුයි.* ඔබතුමා වෘත්තීය සමිති නායකයකු නිසා කම්කරුවන් ඔවුන්ගේ සුබසෙත පිළිබඳ තවත් බලාපොරොත්තු සහගතව සිටිනවා නේද?ඒ විශ්වාසය කඩ නොකර අපේ අත්දැකීම් ප්‍රයෝජනයට ගෙන මේ ක්ෂේත්‍රයේ සංවර්ධනයට කටයුතු කිරීමට බලාපොරොත්තු වෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>01</day>
    </date>
    <link>http://www.dinamina.lk/2010/05/01/_art.asp?fn=f1005012</link>
    <topic/>
    <author>අනුර ප්‍රේමලාල්</author>
    <content>ලෝකවාසි ජනතාව කම්කරු දිනය මෙවර සමරන්නේ එකසිය විසි හතර වැනි වරටය. 1886 දී අමෙරිකාවේ චිකාගෝ නගර යේ පැවැති වැඩ වර්ජනය එදා පැවති තත්ත්වයන් යටතේ ලොව පුරා දෝංකාරය දුන් දැවැන්ත කම්කරු අරගලයක් විය. ඒ අරගලය සිහි කැඳවමින් බිහිවූ ලෝක කම්කරු දිනය පිළිබඳ පොදු කරුණු විමසා බලමින් ශ්‍රී ලංකාවේ කොමියුනිස්ට් පක්ෂයේ නියෝජ්‍ය ලේකම් එස්.සුදසිංහ මහතා සමඟ කළ සාකච්ඡාවකි මේ.1886 වන විට ධනවාදය බිහිවී වසර තුන්සීයක් පමණ ගෙවීගොස් තිබුණද, නිර්දය ලෙස කුරිරු ලෙස සූරා කෑමට ගොදුරු වී සිටි කම්කරු පන්තියට එදිනෙදා ජීවිතය ගැට ගසා ගැනීම සඳහා දිනකට පැය 12 - 16 දක්වා වූ කාලයක් ශ්‍රමය විකිණීමට සිදුවුණි. වහල් ක්‍රමය හා වැඩ වසම් ක්‍රමය සමඟ සසඳන විට ධනපති ක්‍රමය වඩා ප්‍රගතිශීලී වුවද, ධනවාදය යටතේ දුෂ්කර තත්ත්වයන් මැද දවසේ පැය 24න් 12 - 16ක් තරම් කාලයක් ජීවත්වීම සඳහා කම්කරුවන්ට වැඩවල යෙදීමට සිදුවිය. ඔවුන් එසේ ශ්‍රමය වැය කළේ තම පවුලේ ආදායම වැඩිකර ගැනීමට නොව ධනපති පන්තිය ලද ලාභ ප්‍රමාණය වැඩි කරදීම වෙනුවෙන් ය.ධනවාදය ප්‍රථමයෙන්ම බිහි වූ බ්‍රිතාන්‍යයේ ද, ධනවාදය පසුව වේගයෙන් වර්ධනය වූ ප්‍රංශය , ජර්මනිය ප්‍රධාන සෙසු යුරෝපා රටවලද, ඊට පසු අමෙරිකාවේද කම්කරු පන්තියට වැඩි වැටුපක් සහ අඩු පැය ගණනක වැඩ දිනයක් ඇතුළු මූලික වෘත්තීය අයිතීන් ලබාගැනීම වෙනුවෙන්, ශතවර්ෂ ගණනාවක් තිස්සේ දැඩි , බිහිසුණු කම්කරු අරගලවල යෙදෙන්නට සිදුවිය.ඒ අනුව කම්කරු පන්තිය සංවිධානය විය යුතු හැඟීම සහ වෘත්තීය සමිති ගොඩනැඟීමේ අවශ්‍යතාව ඇතිවූයේ මේ තත්ත්වය යටතේ ය.කම්කරු ජනතාවට පැය අටේ වැඩ දිනයක් ලබා ගැනීමට අරගලයකින් තොර මඟක් නොතිබුණි. පරාජයන් අත්වුවද, පසුබැසීම් සිදු වුවද, අසීමිත මර්දනයන්ට ලක්වුවද, කම්කරුවන්ට දිවි පිදීමට , සිර ගෙවල්වල ළඟින්නට සිදුවුවද, ඉන් කම්කරු පන්තියේ අරගලය තව තවත් ශක්තිමත් වූවා මිස දුර්වල වූයේ නැත.1886 දී මැයි 1 දින අමෙරිකාවේ චිකාගෝ නගරයේ ඇතිවූ පැය අටේ වැඩ දිනයක් සඳහා වූ මහ වැඩ වර්ජනය, කම්කරු පන්ති ව්‍යාපාරයේ ඉතිහාසයේ තීරණාත්මක අවස්ථාවක් විය. ඒ වැඩ වර්ජනය අමෙරිකානු කම්කරු පන්තිය වෙනුවෙන් පමණක් නොව, මුළු මහත් ලෝක කම්කරු පන්තිය සඳහා වූ පන්ති අරගලයක් විය.අද මැයි අරගලය සමරන්නේ නැති රටක් නැත. සියලු ජාතින්ට හා ජනවර්ගවලට අයත්, සියලු භාෂා, ආගම්, වර්ණ සහ දේශපාලන මතවලට අයත් සමස්ත වැඩ කරන ජනතාවම මැයි දිනය සමරති. ඊට අමතරව ගොවීන් තරුණයන්, ශිෂ්‍යයන් , කාන්තාවන්, බුද්ධිමතුන්, සංවිධානාත්මකව, එක්සත්ව සමරන එක ම දින ය මැයි දිනයයි.එදා මැයි දිනය සැමරුවේ කොමියුනිස්ට්වාදින් ඇතුළු වාමාංශික මත දැරූ පුද්ගලයින් සහ ඔවුන්ගේ නායකත්වය ලැබූ වෘත්තීය සමිති පමණි. අද මැයි දිනය නොපවත්වන කම්කරු සමිතියක් හෝ දේශපාලන පක්ෂයක් ඇත්තෙන්ම නැත. මැයි දිනය ජාත්‍යාන්තර දිනයක් වශයෙන් පමණක් නොව, ජාතික දිනයක් වශයෙන්ද සලකනු ලබයි.ධනපති පන්තියට එරෙහිව දියත් කළ සටනක් තුළින් බිහිවූ ජාත්‍යන්තර කම්කරු පන්ති සහෝදරත්වයේ දිනය වන මැයි දිනය සැමරීමට අද ධනපති පන්තියේ දේශපාලන පක්ෂ පවා පෙලඹි සිටිති. ඒ අනුව වැඩ කරන ජනතාව තුළ මැයි දිනය කොයිතරම් කාවැදී, ප්‍රචලිතවී ගොස් තිබේද යන්න ධනපති පන්තිය පවා එය සැමරීමට ඉදිරිපත් වීමෙන් පැහැදිලි වේ.ඉන් පැහැදිලි වන්නේ ධනපති පන්තියේ සාහසිකත්වය නැගී එන කම්කරු පන්ති බලවේගය හමුවේ තම ස්වභාවය වසන් කරලීමට හා කම්කරු පන්තිය නොමඟ යැවීමට ධනපති පන්තිය දරන ගුප්ත වෑයමයි. කම්කරු පන්තිය අද භුක්ති විඳින සෑම අයිතියක්ම, වරප්‍රසාදයක්ම , සටන් තුළින් ලබාගත් ඒවා ය. ධනපති පන්තිය බන්දේසියක තබා පිළිගැන්වූ අයිතියක්, වරප්‍රසාදයක් ඇත්තේ නැත. පැය අටේ වැඩ දිනය සටන් තුළින් ලබාගත් එවැනි ජයග්‍රහණයකි. ඒ ජයග්‍රහණය ලබාදුන් අයිතිය සැමරීමේ 124 වැනි සංවත්සරය මේ මැයි 1 දිනට යෙදී තිබේ.මෙය සැමැරීම ශ්‍රමයෙන් ජීවත්වෙන හැම දෙනකුගේම පරම යුතුකමකි. වගකීමකි.ශ්‍රී ලංකාවේ මුල්වරට මැයි දිනය පවත්වා ඇත්තේ 1933 වසරේදී ය. එය ඒ.ඊ.ගුණසිංහ මහතාගේ මූලිකත්වයෙන් සිදුකොට ඇත. ඔහු ඉංගී‍්‍රසි ගුරුවරයෙකි. 1923 පෙබරවාරි 15 වැනි දින මරදාන යන්ත්‍රාගාරයේ කම්කරුවන් 1800ක් පමණ සහභාගිවූ වැඩ නැවැත්වීමට හේතුවූ කරුණ, ඉංගී‍්‍රසි ජාතික දුම්රිය නිලධාරියාට පහදා දීමට අතර මැදියකු ලෙස ඉදිරිපත් වීමෙන් ඒ මහතා වෘත්තීය සමිති නායකයකු ලෙස මතුවිය.වාමාංශික ව්‍යාපාරය ආරම්භවීමත් සමඟ කම්කරු පන්තියේ ඉදිරි දැක්මක් පැවැත්වූ ප්‍රථම මැයි දිනය මාක්ස්වාදින්ගේ සංගමය මගින් සංවිධානය කරනු ලැබූ, 1934 දී කොළඹ ප්‍රයිස්පාක් පිටියේ පැවැති මැයි දිනයයි. දොස්තර සරවනමුත්තු මහතාගේ ප්‍රධානත්වයෙන් පැවැති මේ මැයි දින රැළියේදී, ඒ වනවිට රාජ්‍ය මන්ත්‍රණ සභාවේ සමාජවාදී මන්ත්‍රිවරයකු ලෙස තේරී පත්ව සිටි දොස්තර එස්.ඒ.වික්‍රමසිංහ මහතා ප්‍රබල කතාවක් කරමින්, පැය අටක වැඩ දිනයක්, සමාන සේවයට සමාන වැටුප්, රැකියා අහිමි වන කම්කරුවන්ට සහන දීමනාවක් ලබාදිය යුතු බවත්, බ්‍රිතාන්‍ය යටත් විජිත පාලනයෙන් පූර්ණ නිදහස ඉල්ලා සිටීමේ යෝජනාවක් මේ මැයි රැළියේ දී සම්මත වී ඇත.ඒ.ඊ.ගුණසිංහ මහතාගේ යටත් විජිත පාලනයට ගැති ප්‍රතිපත්තියද එහිදී විවේචනයට ලක්වී තිබේ. 1934 දී මැයි 5 දින ‘ස්වදේශ මිත්‍රයා’ පුවත් පතේ ඒ ගැන වාර්තාවක්ද පළ වී තිබිණ. 1934 දී ඒ.ඊ.ගුණසිංහ මහතා පවත්වා තිබෙන මැයි රැළියේ තේමාව වී ඇත්තේ ‘රාජ්‍ය පාක්ෂික වෙමු ‘ යන්නයි. බ්‍රිතාන්‍ය පාලනයේ නිලධාරින් හා ඔවුන්ගේ බිරියන් ප්‍රධාන අමුත්තන් ලෙස ඊට සහභාගි වී ඇත.1935 පැවැත්වූ වාමාංශික මැයි දිනය ලංකා සම සමාජ පක්ෂය ආරම්භ කිරීමට පෙර පැවැත්වූ මැයි දින සැමැරීමයි. එය අති විශාල ජන සහභාගිත්වයක් තිබූ පෙළපාලියක් සහිත මැයි දින රැළියකි. එය බ්‍රිතාන්‍ය යටත් විජිත පාලනයට අභියෝගයක් වූ ප්‍රථම මැයි දිනයයි. ලංකාවේ වාමාංශික ව්‍යාපාරය ශක්තිමත් වීමක් සමඟ , ඒ.ඊ. ගුණසිංහ මහතාගේ වෘත්තීය සමිති ව්‍යාපාරය දියවීම ආරම්භ වී ඇත.වතුකරයේ ප්‍රථම වෘත්තීය සමිතිය පිහිටුවීමට එම්.ජී.මෙන්ඩිස් මහතා සමත් වීමත් සමඟ වතු කම්කරුවන් කොළඹ පැවැති මැයි දින සැමරුම්වලට සහභාගි වූහ.ඒ සමඟම ග්‍රාමීය ප්‍රදේශවල ගොවි ජනයා ද මැයි දින සැමරුම්වලට සහභාගිවීමට පටන් ගෙන තිබේ.දොස්තර එස්.ඒ.වික්‍රමසිංහ, උඩුකැන්දවල සිරි සරණංකර හිමි, පිලිප් ගුණවර්ධන, ඇන්.ඇම්.පෙරේරා, කොල්වින් ආර් ද සිල්වා, පීටර් කෙනමන් , ඇම්.ජී.මෙන්්ඩිස්, ජී.ජී.විලියම්, ඇල්.ඩබ්ලිව්.පණ්ඩිත ආදී නායකයින්ගේ මඟ පෙන්වීම අනුව ක්‍රියාත්මක වූ වාමාංශික වෘත්තීය සමිති, වැඩ කරන ජනතාවට බලපාන ප්‍රශ්න වෙනුවෙන් ගෙනගිය දීර්ඝ කාලීන කම්කරු ව්‍යාපාරයේ ප්‍රතිඵලයක් ලෙස පැය අටේ වැඩ දිනයක් හා 1956 සිට මැයි දිනය රජයේ හා පෞද්ගලික අංශයේ නිවාඩු දිනයක් ලෙස ප්‍රකාශයට පත් කෙරිණි.1957 සිට සේවක අර්ථසාධක අරමුදල ඇති කරන ලද්දේ එම්.ජී.මෙන්ඩිස් හා පීටර් කෙනමන් යන මහත්වරු මෙහෙයවූ තේ, රබර් ඇසුරුම් කම්කරු වැඩ වර්ජනයේ ප්‍රතිඵලයක් ලෙසය.වාමාංශික ව්‍යාපාරය පවත්වනු ලැබූ වැඩ කරන ජනතාවගේ සහයෝගිතා දිනය වූ මැයි දිනය 1956න් පසු සියලුම දේශපාලන පක්ෂ තම දේශපාලන පක්ෂවල බලය ප්‍රදර්ශනය කරන දිනයක් ලෙස පත්කර ගෙන, තම පක්ෂයට අදාළ වර්ණ භාවිත කරමින් මේ දිනය පැවැත්වීමට කටයුතු කරයි.එහෙත් කම්කරු පන්තියේ අරමුණ එහි නැත. අද අප පවත්වනු ලබන්නේ ලෝක 124 වැනි මැයි දිනය මෙන් ම, 77 වැනි ශ්‍රී ලංකාවේ මැයි දිනයයි. ශ්‍රී ලංකාවේ වැඩ කරන ජනතාව, මැයි දිනයේ සැබෑ අරුත තේරුම් ගෙන කටයුතු කිරීමට, මෙවර මැයි දින අරමුණ කර ගනිමු. එමෙන්ම, සිංහල, දෙමළ ජාති භේද වාදයෙන් හෙම්බත් වී සිටි සිංහල, දෙමළ, මුස්ලිම් ආදි සියලු ශ්‍රී ලාංකික ජනතාව අතර එක්සත්කම ගොඩනැගීමේ දිනය ලෙස යොදා ගැනීමටද අධිෂ්ඨාන කරගනිමු.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>01</day>
    </date>
    <link>http://www.dinamina.lk/2010/05/01/_art.asp?fn=f1005013</link>
    <topic/>
    <author>සුගත් ආණමඩුව හිටපු වෘත්තීය සංගම් නියෝජිත සරසවි මිතුරෝ සංවිධානයේ ප්‍රධාන ලේකම්</author>
    <content>වැඩ කරන ජනතාව පිළිබඳ මහ ඉහළින් කතා කරන මැයි 01 දා ජාත්‍යන්තර කම්කරු දිනය ලෙස වෙන්වී ඇත.එදා වැඩ කරන ජනතාව නගා සිටුවීමටත්, කම්කරු පන්තිය වඩා හොඳින් සංවිධානය කිරීමටත්, කතා කරනුයේ මැයි 01 දිනයේ දීය.එදා මෙන්ම අද සමාජයේ කම්කරුවන්ගේ ශ්‍රමය සූරා කෑම ඉතා අඩු වැඩි වශයෙන් අප රට තුළ දක්නට ඇති බව වැඩ කරන කම්කරුවන් දන්නා සත්‍ය සිදුවීමකි.මාක්ස්වාදී අර්ථ කථනයට අනුව ඕනෑම පුද්ගලයෙකු වැටුප මූලික කරගෙන සිය ශ්‍රමය හෝ බුද්ධිය යොදවා සේවය කරන්නෙකු කම්කරුවෙකු ලෙස හඳුන්වා දී ඇත.අමෙරිකාවේ චිකාගෝ නගරයේ් කම්කරුවන් තම දිනක සේවය පැය 10 ක සේවයකට සීමා කළ යුතු යැයි 1791 වර්ෂයේ දී හඬ නැගීය. එහෙත් ඒ සඳහා පාලක පක්ෂය ඒ සඳහා අවධානය යොමු කළේ නැත. පසුව කම්කරුවෝ විශාල පිරිසක් එක්ව 1886 මැයි 01 දා අමෙරිකාවේ චිකාගෝ නගරයේ දිනකට පැය 08 ක වැඩ මුරයක් ඉල්ලා කරන ලද උද්ඝෝෂණයක දී එල්ල කළ පොලිස් මැර ප්‍රහාරයකදී කම්කරුවෝ පිරිසක් මරුමුවට පත්වූහ.සැබෑ කම්කරු නායකයින් ලෙස කම්කරු සහෝදරත්වය එකතු කළ කම්කරු නායකයන් සංවිධානාත්මක ලෙස කම්කරුවෝ සමරනුවස් 1890 මැයි 01 වැනිදා මුල්වරට මැයි දිනයක් පවත්වනු ලැබීය. වැඩ කරන සැබෑ කම්කරුවන්ගේ අයිතීන් වෙනුවෙන් දිවි පූජා කළ, කම්කරු අයිතීන් වෙනුවෙන් සටන්කළ කම්කරු සහෝදරත්වය සමරනු වස් මැයි 01 දා (කම්කරු දිනයට) මේ වන විට වසර 124 ක් ගතවී ඇත.වසර 124 ක ඉතිහාසයක් ඇති ජාත්‍යන්තර කම්කරු දිනය නිමිති කර ගෙන ඇතැම් වෘත්තීය සමාගම් දේශපාලන පක්ෂ හා නියෝජිතයින් එක්ව තම දේශපාලන පක්ෂවල ප්‍රචාරක රැළියක් බවට මේ දිනය පත් කර තිබීම ඉතාමත් කනගාටුදායක තත්ත්වයකි.එවැනි කම්කරුවන් තම පක්ෂයේ කොඩිය යට බත් පැකැට්ටුව හා මත් වතුර බෝතලය තුරුළු කරගෙන දේ්ශපාලන නියෝජිතයින් එක්ව කම්කරු දිනයට වීදි බසින බත් බැලයින් සමහරෙක්ට දවසේ වියදම ලබාදීමට දේශපාලකයින් පෙලඹී ඇත.එමෙන්ම කම්කරුවන් තම පක්ෂයේ කොඩිය යට බත් පැකැට්ටුව හා මත් වතුර බෝතලය තුරුළු කර ගෙන දේශපාලන නියොි්ජිතයින් එක්ව කම්කරු දිනයට වීදි බසින බත් බැලයින් සමරෙක්ට දවසේ වියදම ලබාදීමට දේශපාලකයින් පෙළඹි ඇත.එමෙන්ම රාජ්‍ය හා රාජ්‍ය නොවන ආයතන වල එක් එක් වෘත්තීයට වෘත්තීය සංගම් පිහිටුවාලමින්, කම්කරුවන්ගේ ශක්තිය බිඳ දැමීමට ඉතා වක්‍ර අන්දමින් රාජ්‍ය පාලකයින් මෙන්ම හාම්පුතුන් සේවකයින් පොලඹවා ඇත. මේ වන විට වැඩ බිම් වල (ආයතන තුළ) වෘත්තීය සංගම් වශයෙන් සේවකයින් එක් රැස් කිරීමට වෘත්තීය සංගම් නායකයින් හට නොහැකි වී ඇත. එදා සිටි සැබෑ කම්කරු නායකයින් හිමි කර ගත් වෘත්තීය අයිතීන් , වත්මන් ඇතැම් වෘත්තීය සමිති නායකයින්ගේ නොදැනුවත් භාවය නිසා වෘත්තීය අයිතීන් අහිමි කර ගෙන ඇත.කම්කරු අයිතීන් අහිමිකර දෙමින් හාම්පුතුන්ට කඩේ යන වත්මන් ඇතැම් වෘත්තීය සමිති නායකයින් මැයි 01 දා ජාත්‍යන්තර කම්කරු දිනයේ දී අති කාල ලෙස සේවය කිරීමට ආයතන වල පැමිණෙන වෘත්තීය සමිති නායකයින් හා සාමාජිකයින් අප සමාජයේදක්නට ඇත. රාජ්‍ය හා රාජ්‍ය නොවන ආයතන වල දිනෙන් දින පිහිටුවන වෘත්තීය සංගම් , පිට්ටනියක හතු පිපෙන්නා සේ දක්නට ඇත. ඒ මගින් සේවකයින්ගේ සැබෑ කම්කරු ශක්තිය දිනෙන් දින පහළ බැසීම නිසා, කම්කරු දිනය දේශපාලනඥයින්ට පිදීමට වත්මන් කම්කරුවෝ කටයුතු යොදා අවසන්ය.වසර 124 කට පෙර ඇරැඹුණු කම්කරු දිනය දේශපාලන පක්ෂවල ප්‍රචාරක රැළියකට සීමා වීමත් බෙල්ජියම් ජාතික වඩු කාර්මික ර්‍ථ. අ. ච්. ගොයිමාර් නැමැති කම්කරුවා විසින් නිර්මාණය කළ කම්කරු ගීතය ලෙස ‘සාදුකින් පෙළෙන වුන් දැන් ඉතින් නැගිටියව්’ පද රචනා කර 1888 ජුනි මාසයේ දී ලීල් නම් ප්‍රදේශයේ දී පැවැති උත්සවයකදී කම්කරු ගීතය ගායනා කර වසර 122 ක් නිම වී ඇතත්, අද සමාජයේ සිටින වෘත්තීය සමිති නායකයින් කීයෙන් කීදෙනාද කම්කරු ගීතය දන්නෙහිද ?1994 වර්ෂයේදී පැවැති මහ මැතිවරණයේදී ජය ගත් පොදු ජන එක්සත් පෙරමුණ රජය යටතේ ජනාධිපති ලෙස සේවය කළ චන්ද්‍රිකා කුමාරතුංග මහත්මියගේ පාලන සමයේ අප රටෙහි සැබෑ ජන නායකයෙකු ලෙස කම්කරු ජනතාව සමග එක්ව කටයුතු කිරීමට කම්කරු හා වෘත්තීය පුහුණු අමාත්‍යවරයා ලෙස පත් වූ අප රටේ වත්මන් ජන නායක ජනාධිපති මහින්ද රාජපක්ෂ මහතා ක්‍රියා කළේය. ඔහු විසින් ක්‍රියාත්මක කිරීමට නියමිතව තිබූ කම්කරු ප්‍රඥප්තියට එවකට සිටි ජනාධිපතිවරිය හා අනිකුත් ජන නායකයන් විසින් සහයෝගය නොදී කම්කරු හා වෘත්තීය පුහුණු අමාත්‍යවරයා ධීවර කටයුතු සම්බන්ධ අමාත්‍යවරයා ලෙස පත් කිරීමට එවකට සිටි රාජ්‍ය පාලක පක්ෂය තීරණය කළේය.එදා ක්‍රියාත්මක කිරීමට නොහැකි වූ කම්කරු ප්‍රඥප්තිය මෙන්ම රාජ්‍ය භාෂාව ලෙස පිළිගෙන ඇති සිංහල හා දෙමළ භාෂා රාජ්‍ය හා රාජ්‍ය නොවන ආයතනවල නිසි ලෙස ක්‍රියාවට නැංවීම සේවය ආරම්භ වීමට පෙර දැනට ඇතැම් රාජ්‍ය ආයතනවල විකාශනය කරන ජාතික ගී මෙන්ම කම්කරු ගීතය ද වාදනයට සලස්වා වැඩ කරන කම්කරුවා තුළ කායික ධෛර්ය මෙන්ම චිත්ත ධෛර්ය නගා සිටුවීමට වත්මන් ශ්‍රී ලාංකේය ජන රජයේ ජනාධිපති වශයෙන් ජාත්‍යන්තර කම්කරු දිනයේ දී දැඩි අවධානය යොමු කිරීම සැබෑ කම්කරුවන්ලෙස අපේ පැතුමද වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>01</day>
    </date>
    <link>http://www.dinamina.lk/2010/05/01/_art.asp?fn=f1005014</link>
    <topic/>
    <author>ජස්ටින් වැලිකන්ද</author>
    <content>මෙරට වැඩ කරන පන්තිය ඇතුළු පොදු ජනතාවගේ පැතුම් සපුරාලමින්, අලුත් රටක් උදෙසා කැපවුණු නව රජය යටතේ තවත් මැයි දිනයක් අද උදාවෙයි. ශ්‍රමයේ අගයත්, දහඩිය කඳුළුවල සුවඳත් හඳුනන සැබෑ ගොවි කම්කරු නායකත්වයක් ඇති රජයක් අද බිහිවී තිබීම සැබවින්ම මෙරට වැඩ කරන ජනතාවගේ අනාගත බලාපොරොත්තු වර්ජන – තර්ජනවලින් තොරව, සාකච්ඡාවෙන් සම්මුතියෙන් මුදුන්පත් කරවා ගත හැකි බවට සාධකයෙකි. වරක් කම්කරු ඇමැති පදවිය හෙබවීමෙන්ද, කවදත් වැඩ කරන ජනතාව සමඟ දේශපාලනයේ නියැලෙමින්ද මානව හිතවාදී පොදු ජන හදගැස්ම අනුව කටයුතු කළ නායකයකු වන මහින්ද රාජපක්ෂ මැතිතුමා, රාජ්‍ය නායකයා හැටියට බලයේ සිටීම හැම අතින්ම මෙරට වැඩ කරන ජනතාවට මහත් අස්වැසිල්ලක් හා ආස්වාදයක් ගෙන දෙනු නොඅනුමාන ය.අද ලෝක කම්කරු දිනය මෙරට සැමරෙන්නේ වැඩ කරන ජනතා ඉතිහාසයේ පමණක් නොව, දේශපාලන ක්‍ෂේත්‍රය ප්‍රධාන රටේ සියලුම අංශයන්හි සුවිශේෂී ජයග්‍රහණ රැසක් අත් විඳින්නට වරම් ලැබූ ඓතිහාසික ජන යුගයක ආරම්භය සනිටුහන් කෙරෙමින් නව පිටුවක් ලියැවෙන අතිශය වැදගත් අවස්ථාවකය. මහජනතාවට එසේ හැඟෙන්නටත් දැනෙන්නටත් හේතුවන කරුණු ගණනාවකි. ඒවා සියල්ලම මෙහි දැක්වීමට අදහස් නොකරමු. එහෙත් මූලික කරුණක් දෙකක් පමණක් සඳහන් කිරීම ප්‍රමාණවත්ය.ලෝකයේ දරුණුතම මිනීමරු ත්‍රස්තවාදියා වූ ප්‍රභාකරන්ගේ ඊළාම් සිහින රාජ්‍යය නන්දිකඩාල් කළපුව තුළදී සහමුලින්ම සුනු විසිනු කර, තිස් වසක් පුරා, රටේ සියලු ජන කොටස් දැවුණු ගින්දර නිවුණු නිවහල් නිදහස් රටක අද මහජනතාවට බියෙන් සැකෙන් තොරව සැනසිල්ලේ ජීවත් වීමට ලැබීම ඉන් ප්‍රධානය. විශේෂයෙන් මේ රටේ ප්‍රගතිශීලී බලවේගයෙන් පන්නරය ලැබූ සියලු වැඩ කරන ජනතා කොටස් සිය ජීවිතයේ අනුස්මරණීය දිනය සේ සලකන මැයි දිනය ඉහළින් සැමරීම පුරුද්දක් කරගෙන ඇත.එහෙත් කොටි උවදුර නිසා පසුගිය කාලයේ මැයි දිනය සැමරුවේ කොයි මොහොතේ බෝම්බයක් පිපිරේදැයි යන හිතේ ගින්දර ඇතිවය. ඇතැම් වසරවල මැයි දිනය නොපැවැත්විණි. එවැනි අඳුරු අතීතයක් පසු කරමින් වැඩ කරන ජනතාව ඇතුළු මුළු මහත් රටවැසියාටම කිසිදු භේදයකින් තොරව හිතේ හැටියට මැයි දිනය සැමරීමට අවස්ථාව උදාවී ඇත්තේ වත්මන් ජනාධිපති මහින්ද රාජපක්ෂ මැතිතුමාගේ අභීත – අදීන - නොසැලෙන – දූරදර්ශී නායකත්වය නිසාවෙන් බව අමුතුවෙන් කිව යුතු නැත.එබැවින් දශක ගණනාවක් වැඩ කරන ජනතාවගේ හදවත් තුළ එළියට නෑවිත් තෙරපෙමින් තිබුණු ජාතියේ ඉදිරි ගමන් මඟ පිළිබඳ රටට ඇහෙන්නට හඩ නඟා කිව යුතු ඉල්ලීම් සහිත සටන් පාඨ මෙවර මැයි රැළිවලදී යළි හඬ නැඟෙන්නට ඉඩ හසර ලැබී තිබේ.එපමණක් නොව ‘ඉහළ යන ජීවන වියදම් බරට සහනයක් හැටියට පඩි වැඩි කරන්නැයි’ ඉල්ලමින් මේ රටේ කම්කරු පන්තිය 1980 ජුලි මාසයේදී ආරම්භ කළ වැඩ වර්ජනය ජේ. ආර්. ජයවර්ධන ආණ්ඩුව විසින් ඉතාමත් අමානුෂික අන්දමට මර්දනය කර වසර තිහක් සපිරෙන්නේද මේ අවුරුද්දේය. වැඩ කරන ජනතා සටන් ඉතිහාසයේ මින් පෙර නොවූ විරූ නින්දිත ආකාරයට කම්කරු පන්තියෙන් එළව එළවා පළිගත්තේය.යු. ඇන්. පී. ධනපති පාලකයෝ වැඩ වර්ජනයට සහභාගී වූ ලක්ෂ ගණනක් රාජ්‍ය හා පෞද්ගලික අංශයේ සේවකයන් රැකියාවෙන් නෙරපා දැමූහ. වැඩ වර්ජිත ආයතනවල වැඩ වර්ජකයින්ට වධ හිංසා කළහ. වෘත්තීය සමිති නායකයින් අත් අඩංගුවට ගත්තේය. හොරිකඩ මැර හමුදා රජයේ අනුග්‍රහය ලබමින් අහිංසක වැඩ වර්ජකයින් කළු තෙල් වලින් නාවා බයිසිකල් චේන්වලින් හා යකඩ පොලුවලින් පහර දුන්හ. ජේ. ආර්. ආණ්ඩුවේ මැරයෝ සෝමපාල සහෝදරයාව අමානුෂික ලෙස මරා දැමූහ. විවිධාකාරයෙන් වැඩ වර්ජනය කඩාකප්පල් කරන ලද අතර වෘත්තීය සමිති ව්‍යාපාරයද විනාශ කිරීමට ක්‍රියා කළේය.මැතිවරණ කාලයේදී පමණක් ප්‍රජාතන්ත්‍රවාදය මානව නිදහස කම්කරු පන්තියේ අයිතිවාසිකම් ආදී සුරංගනා කතාවල් ඇදගෙන බෙරිහන් දෙන යූ. ඇන්. පී. නායකයින්ද, ඊනියා වෘත්තීය සමිති ලොක්කන්ද ඔවුන්ගේ කම්කරු ද්‍රෝහී දෙබිඩි පිළිවෙත නිසා මේ වන විට වැඩ කරන ජනතාවගේ පිළිකුලටත්, අප්‍රසාදයටත් ලක්වී හමාරය.මේ සියලු බාධක හමුවෙහි නොසැලෙමින් ප්‍රගතිශීලී වෘත්තීය සමිති ව්‍යාපාරය රටේ පැවැති දුෂ්කර කාල පරිච්ඡේදයන් තුළ වුවත් ජනතා සටන් මඟ අත් නොහැර, ප්‍රතිගාමීත්වයට විරුද්ධව ජනතාව පෙළ ගැස්වීමට පෙරමුණ ගත්තේය. අද වැඩ කරන ජනතාව විසින් ලෝක කම්කරු දිනය සමරන්නේ ගෙවුණු අමිහිරි අතීතයෙන් ලත් ජීවමාන පාඩම්වලින් හා අත්දැකීම්වලින් වඩාත් සන්නද්ධ වූ ජයග්‍රාහී වාතාවරණයක් තුළය.එදා අප රටේ කම්කරු ජනතා සටනට නායකත්වය දුන් ආචාර්ය එන්. එම්. පෙරේරා, පීටර් කෙනමන්, දොස්තර එස්. ඒ. වික්‍රමසිංහ, ආචාර්ය කොල්වින් ආර්. ද සිල්වා, ටි. බි. ඉලංගරත්න වැනි දේශප්‍රේමී දේශපාලඥයින්ද, කම්කරු සටනේ ජීවය රැක දුන් ඩී. ජී. විලියම්, ඇම්. ජී. මැන්ඩිස්, ඇල්. ඩබ්ලිව්. පණ්ඩිත, ජේ. ඒ. කේ. පෙරේරා, පියදාස ආදිපොල, ජී. ඊ. එච්. පෙරේරා, ජේම්ස් කාරියවසම්, අයි. ජේ. වික්‍රම, ගුණදාස වර්ණසුරිය, එච්. ඩබ්ලිව්. පියදාස, අලෙවි මවුලානා, ලෙස්ලි දේවෙන්ද්‍ර වැනි වෘත්තීය සමිති නායකයින්ද, අද තිබෙන සවිමත් ඉහළ තැනට වෘත්තිය සමිති ව්‍යාපාරය ගෙන ඒමට ඔවුන් කළ කැප කිරීම් මිල කළ නොහැකිය.අද එසැවෙන සෑම මැයි දින ධජ පතාකයකම ‘පොදු ජන යහපතට සැලැසුම් සහගත සමාජවාදී අර්ථ ක්‍රමයක් ඇති කළ යුතුයයි’ එකී උදාර වීරයින් විසින් නිරන්තරයෙන් කියන ලද හරවත් කතා බහ වැදගත් දේශන මෙන්ම අදටත් වලංගු අදහස් සමුදායන් රටට නොකියා අඟවන්නාක් මෙන් සුළගේ ලෙල දෙනවා නිසැකය.අධිරාජ්‍යවාදයට නව යටත් විජිතවාදයට හා ගරා වැටෙන ධනපති ක්‍රමයට එරෙහිව නිර්ධන පන්තියේ විමුක්තිය වෙනුවෙන් ඔවුන් එදා ඉටු කළ යුග මෙහෙවර මැයි දිනයට පමණක් නොව මෙරට දේශපාලන – ආර්ථික - සමාජ සංවර්ධනය හා වැඩ කරන ජනතා ඉතිහාසයේ නව පිටු ලියැවෙන හැම අවස්ථාවකදීම යළි යළිත් අපට නිසැකයෙන්ම සිහියට නැගෙනු ඇත. ජාතික සැබෑ නිදහස් සටනේ සෙන්පතියන් සේ පිදුම් ලැබිය යුතු මොවුන් එදා පැතූ නව ලොව මේ වන විට නිර්මාණය වෙමින් තිබෙනු ඇස් හමුවෙහි පෙනෙන්නට තිබේ. එය ඔවුන්ට කෙරෙන උපහාරයකැයි සිතේ.බණ්ඩාරනායක ශ්‍රීමතාණන් විසින් බිහි කරන ලද පනස් හයේ ජනතා යුගයේ පළමු බල ඇණිය වූයේද සඟ - වෙද – ගුරු - ගොවි – කම්කරු පංච මහා බලවේගය බව රහසක් නොවේ. මහින්ද රාජපක්ෂ ජනාධිපතිතුමා විසින් ගොඩනගන ලද නව රජයේ විජයග්‍රහණය වෙනුවෙන් සම්ප්‍රදායික පංචමහා බලවේගයට රණවිරු බලවේගයද එක්වී තිබේ.ඒ අනුව රාජ්‍ය බලය කිසි දිනෙක යු. ඇන්. පී. පාලනයෙන් වෙන පක්ෂයකට නොයන සේ ජේ. ආර්. ජයවර්ධන විසින් සකස් කරන ලද විධායක ජනාධිපති ආණ්ඩු ක්‍රම ව්‍යවස්ථාව ප්‍රතික්ෂේප කරමින් ඉකුත්දා පැවැත්වුණු පාර්ලිමේන්තු මහා මැතිවරණයෙන් තුනෙන් දෙකකට ආසන්න අති විශිෂ්ට ජයක් එක්සත් ජනතා නිදහස් සන්ධානය හිමි කර ගත්තේය. යු. ඇන්. පී. බලය දෙදරා ගියේය. සියලු ප්‍රතිගාමීන්ට කනේ පහර වැදුනේය.කරුණු එසේ වුවත් පොදු ජනතාවගේ අරමුණු ඉටු කෙරෙන නව දැවැන්ත සංවර්ධන යෝජනා ක්‍රියාත්මක කෙරෙන වත්මන් රජයට විරුද්ධව නැගෙන දෙස් - විදෙස් ප්‍රතිගාමී කුමන්ත්‍රණ අවසන් වී නැත. කොටි ත්‍රස්තවාදය රටින් තුරන් කළත් කොටින් වෙනුවෙන් කඩේ යන කණ්ඩායම් හා පිරිස් නිදි නැත. සකල විධ ප්‍රතිගාමී බලවේග නව රජයට හිතේ හැටියට කටයුතු කරන්නට ඉඩ දී බලා සිටිවී යැයි මොහොතකට හෝ සිතිය යුතු නැත. සතුරා අවස්ථාවට ඔබින මුහුණුවලින් ක්‍රියාත්මක වනවාට සැක නැත. මැතිවරණ වලට පෙරත් පසුවත් මේ රටේ ප්‍රතිගාමීත්වය හා ජාත්‍යන්තර බටහිරට ගැති රටවල් ක්‍රියා කළ ආකාරය අමතක නොකළ යුතුය. එබැවින් මෙවර ජයග්‍රාහී මැයි දිනය සමරණ අවස්ථාවෙහි මේ කරුණු කෙරෙහි විශේෂ අවධානයකින් කටයුතු කිරීම බෙහෙවින් පලදායකය.රට යා යුතු මඟ වත්මන් ජනාධිපතිතුමා මැනවින් තේරුම් ගෙන ඇත. පත්වූ නව රජයේ නව ඇමැති මණ්ඩලයද ඒ සම්බන්ධයෙන් දැනුවත් කර තිබේ. මුළු රටටම සුබ අනාගතයක් උදෙසා උපයෝගී වන ‘මහින්ද චින්තන ඉදිරි දැක්ම’ නිසියාකාරයෙන් ක්‍රියාත්මක කරවීමට සහ වත්මන් රජය සතුරු බලවේග – බලපෑම් හා ආණ්ඩු විරෝධී දුෂ්ට ක්‍රියා වලින් ආරක්ෂා කිරීමට පූර්ණ ශක්තිය රජයට ලබාදීම අද කම්කරු ජනතාව ඉදිරියෙහි ඇති වගකිව යුතු ප්‍රමුඛ කාර්යභාරයයි.ප්‍රතිගාමීත්වය ඉස්මතු නොවන තැනට වෘත්තීය සමිති ව්‍යාපාරය සවියෙන් දැනුමෙන් අවබෝධයෙන් පෝෂණය වීම යුගයේ අවශ්‍යතාවකි. රජය නිසි මගේ මෙහෙයවීමට හැකි වන්නේද අවබෝධයෙන් හා අවදියේ සිටීමෙන් පමණි. ඒ අනුව බලන විට තිස් වසරකට පසු මුළු රටම දිනාගත් නිදහස, උරුමය, සහ ජයග්‍රහණය කිසිදු පටු අරමුණක් වෙනුවෙන් හෑල්ලුවට ලක් නොවන සේ මහින්ද චින්තන ඉදිරි දැක්ම තුළින් මේ රට ආසියාවේ ආශ්චර්යමත් දේශය බවට පත් කරවා ගැනීමට ඇප කැපවීම මෙවර මැයි දිනයේ උතුම් අධිෂ්ඨානය විය යුතුය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>01</day>
    </date>
    <link>http://www.dinamina.lk/2010/05/01/_art.asp?fn=f1005015</link>
    <topic/>
    <author>එස්. එච්. ආරියසේන ශ්‍රී ලංකා නිදහස් පක්ෂයේ පරිපාලන ලේකම්</author>
    <content>මෙයට වසර 124 කට පෙර 1886 වසරේ අද වැනි දිනෙක අමෙරිකාවේ චිකාගෝ නගරයේ කර්මාන්ත ශාලාවක වැඩ දිනය පැය අටකට සීමා කරන ලෙස ඉල්ලා සාමකාමී උද්ඝෝෂණයක නිරත වූ කම්කරුවන් පිරිසක් පොලිස් ප්‍රහාරයකින් මිය ගියේය. ඒ නිසා ලෝකයට එකතු වූ අන්තර්ජාතික කම්කරු දිනය 124 වැනි වරටත් මෙවර මැයි 1 දින ලෝක ප්‍රජාව සමරති.වර්තමාන සමාජයේ ‘කම්කරුවා’ යන වචනය සේම එහි සංකල්පමය අර්ථයද වෙනස් වෙමින් පවතී. ගෝලීය ධනවාදී සමාජ ක්‍රමයේ ‘කම්කරුවා’ යනු විවිධ භූමිකාවන්ගෙන් යුක්ත වූවෙකි. අතීත සමාජයේ මේ භූමිකාව දැකිය හැකි වූවත් ඒවා අදට වඩා අතිශයින් සංකීර්ණ ස්වරූපයක් ගත්තේය. වර්තමානයේ කම්කරුවා විග්‍රහ කිරීමට සිදුව ඇත්තේ අතිශයින් දියුණු කාර්මික තාක්‍ෂණික වටපිටාවකය.මානව සමාජ ඉතිහාසයේ මුල් අවදියේ සිටම මිනිසුන් විවිධ කරුණු මත සමාජ ස්ථරවලට බෙදී සංවිධානය වූහ. ඒ හැම ස්ථරයකම ක්‍රමයකම දැකිය හැකි ලක්ෂණයක් වන්නේ උස් පහත් වශයෙන් බෙදී සංවිධානයවී සිටීමයි. එකිනෙකාට ඇති ආර්ථික, සමාජීය, දේශපාලනික හෝ කායික හැකියාව මත මේ වෙනස්කම් සහ ධූරාවලී ගතවීම තීරණයවී තිබේ.ආර්ථික වශයෙන් බෙදුණු සමාජ පන්ති අතර පීඩනයට පත් වූවන්ගේ හඬ නූතන ලෝකයේ ප්‍රබලවී තිබේ. එයට හේතුවී ඇත්තේ සමාජ පීඩනයට පත් පිරිස තම අයිතිය වෙනුවෙන් සටන්කොට තම බලය තහවුරු කරගත් අවස්ථා මෑත ඉතිහාසයේ තිබෙන නිසාය. මැයි දිනය එය සනිටුහන් කරන්නකි. එයට නව ජීවයක් ලබාදී ඇත්තේ සමාජයේ පීඩිත පන්තිය වෙන් වෙන්ව පෙනී සිටින සමාජ න්‍යායක් වන මාක්ස්වාදයෙන් හෝ ඉන් එහාට ගිය නව මාක්ස්වාදී මතවාද වලිනි.ප්‍රථම මැයි රැළියලංකාවේ ප්‍රථම වරට අන්තර්ජාතික කම්කරු දිනය සමරන ලද්දේ 1934 වසරේදීය. රක්ත වර්ණයෙන් සැරැසුණු කම්කරුවන් දහස් ගණනක් එදා ගාලු මුවදොර පිටියෙන් පිටත්වී වික්ටෝරියා උද්‍යානයට පැමිණ මැයි දින රැළිය පවත්වනු ලැබීය.මෙවර 124 වැනි වරටත් පවත්වනු ලබන මැයි දිනය ශ්‍රී ලංකාවාසී ජනතාව වන අපට සුවිශේෂී සන්ධිස්ථානයක් වේ. එයට හේතුව මෙරටේ 30 වසරක් පුරා පැවැති කුරිරු එල්. ටී. ටී. ඊ. ත්‍රස්ත ග්‍රහණයෙන් මෙරට මුදා ගෙන, එක්සත් ජාතියක් ලෙස පවත්වන ප්‍රථම මැයි දිනය මෙය වීමයි. මහින්ද රාජපක්ෂ ජනාධිපතිතුමා මේ රට කුරිරු ත්‍රස්තවාදය නිසා මුහුණ දී තිබූ බැරෑරුම් තත්ත්වය ගැඹුරින් අවබෝධ කර ගෙන මූලිකවම උතුරු නැෙඟනහිර ත්‍රස්තවාදය මර්දනය කර ලක්වාසීන්ට බියෙන් හා සැකෙන් තොරව ජීවත්වීමට සුදුසු පරිසරයක් සකස් කිරීමට ප්‍රමුඛස්ථානය දෙන ලදී.බියෙන් තොර සමාජයක්මේ හේතුව නිසා අද රටේ ඕනෑම තැනක කිසිදු බියකින් සැකයකින් තොරව ජීවත් වීමට ලක්වාසි ජනතාවට ඉඩ කඩ ලැබී තිබේ. එතැනින් නොනැවතුණු මහින්ද රාජපක්ෂ ජනාධිපතිතුමා රට සංවර්ධන ක්‍ෂේත්‍රය අතින් ඉදිරියට ගෙන යාමට කටයුතු කර ඇත. මේ වන විට මෙරටේ වරායන්, ජල විදුලි බලාගාර, මහා මාර්ග, පාලම්, ජලාශ ආදිය ඉදිකර සංවර්ධනයට අවශ්‍ය යටිතල පහසුකම් සලසා ඇත.රටක් සංවර්ධනය වීමට නම් එම රටේ යටිතල පහසුකම් දියුණු කළ යුතුය. මේ බව ජනාධිපතිතුමා ක්‍රියාවෙන්ම ඔප්පු කර තිබේ. සංවර්ධන ක්‍රියාවලියේදී ඒ සඳහා ශ්‍රමිකයන් අවශ්‍ය වේ. මේ නිසා මෙරටේ විරැකියාවෙන් බැට කන තරුණ තරුණියන් සඳහා රැකියා අවස්ථා උදාවීම මගින් යහපත් ශ්‍රම බළකායක් බිහි වේ. කිසිම රටක මෙවන් දරුණු යුද්ධයක් පැවතෙද්දී රටේ සංවර්ධනය පිළිබඳ උත්සුක වීම අඩුය. එහෙත් අපගේ ජනාධිපතිතුමාගේ දූරදර්ශී නායකත්වය නිසා මවුබිම ශීඝ්‍ර සංවර්ධනයකට යොමුව ඇත.කම්කරු ජනතාව යනු කම්කරුවන් ලෙස සේවය කරන පිරිස පමණක් නොව, සිය ශ්‍රමය, දහදිය කාලය කැප කරමින් කටයුතු කරන සියලුම දෙනා වැඩ කරන ජනතාව ලෙස හැඳන්වේ.ජනාධිපති මහින්ද රාජපක්ෂ මැතිතුමා සිය මහින්ද චින්තන වැඩපිළිවෙළ ඔස්සේ කම්කරු ජනතාවට වැඩි ඉඩක් ලබාදී තිබේ.සියලුම කම්කරුවන් සියලුම ජනතාව එක්සත් කිරීම, සමගි කිරීම, ඒකරාශී කිරීම මහින්ද චින්තන වැඩපිළිවෙළේ ප්‍රධාන අරමුණයි. කම්කරුවාට ජාති භේදයක්, ආගම් භේදයක්, පක්ෂ, පාට භේදයක් තිබිය යුතු නැත. එක් එක් පුද්ගලයාට පොදු වූ දේශපාලන මත කවරෙකුට වුණත් තිබිය හැකි වූවත් වැඩ කරන ජනතාවගේ අවශ්‍යතා ඉල්ලීම් අයිතිවාසිකම් දිනා ගැනීම සඳහා ඔවුන් ඒකරාශී විය යුතුය.සමාජ පරිවර්තනයන්අති විශාල පුළුල් සමාජ පරිවර්තනයක සටහනක් වශයෙන් ඉදිරිපත් වූ මහින්ද චින්තන ප්‍රතිපත්තිය මගින් වැඩ කරන ජනතාවට වැඩි ඉඩක් ලබාදී ඇත. කම්කරු ජනතාවගේ දහදිය සුවඳ ආඝ්‍රාණය කරමින්, ඔවුන් සමඟ අරගල කළ වෘත්තීය සමිති නායකයෙකු ලෙස ද දිගු කාලීන ඉතිහාසයක් ජනාධිපතිතුමා සතුව ඇත. එබැවින් මෙරටේ වැඩ කරන ජනතාව වෙනුවෙන් ක්‍රියාත්මක විය යුතු ආකාරය මෙන්ම සැලැසුම් සකස් කළ යුතු ආකාරය පිළිබඳ එතුමා සතුව ඇත්තේ පරිණත රාජ්‍යතාන්ත්‍රිකයෙකු ලෙස ලබා ඇති අත්දැකීම් සමුදායකි. ඒ නිසාම සේව්‍ය සේවක දෙපක්ෂයේම අයිතිවාසිකම් සුරක්ෂිත කරමින් අලුත් ශ්‍රී ලංකාවක් නිර්මාණය කරලීමේ පාර්ලිමේන්තු ජනවරම එතුමාට මෙවර උත්කෘෂ්ට ලෙස ජනතාව ලබාදී තිබේ.ජනාධිපතිතුමා ‘කම්කරු පන්තියේ සටන්’ නායකයෙකු ලෙස සිටි යුගය ශ්‍රී ලංකා නිදහස් පක්ෂයේ නව පුනරුදයක් හා ජවයක් ගෙන දුන් කාලයකි. එතුමාට කම්කරු ප්‍රඥප්තියක් සකස් කොට රට හමුවේ තැබීමට හැකි විය. මේ රටේ වැඩ කරන ජනතාව හමුවේ පවත්නා වූ අභියෝග ඔවුන් සමඟ අත්වැල් බැඳ ගනිමින් කටයුතු කිරීම ජනතාව ලැබූ භාග්‍යයකි.1983 කළු ජූලියේදී ද කම්කරු දඩයමේ යෙදුණු එ. ජා. ප. හිතවාදීන්, 1987 මැයි දිනය තහනම් කරන ලදී. ඊට විරෝධය දැක්වූ කොල්වින්, බර්නාඩ්, විජය, වාසු ආදි නායකයන් ප්‍රමුඛ පිරිසටද පොලිසියෙන් පහර දුන් ආකාරය අප සිත්හි සනිටුහන්වී තිබේ. කම්කරුවන්ට පහරදීමත්, ඔවුන් රැකියා ස්ථානවලින් නෙරපා දැමීමෙන් ඔවුන්ගේ දරු පවුල්වල සාමාජිකයන් විඳින ලද දුක් කම්කටොළු අපට මේ මොහොතේ සිහියට නැඟෙයි.උද්ඝෝෂණ ව්‍යාපාර, වැඩ වර්ජනය කිරීම, වැඩ කරන ජනතාවගේ අයිතිවාසිකමකි. එහෙත් ආර්ථික අපහසුකම් ඉදිරිපත් කරමින් වැඩ වර්ජන ව්‍යාපාරවල නියුතු සමහර පිරිස පිටුපස සිටින්නේ පටු දේශපාලන මෙහෙයවීම් ය. මේ තත්ත්වය ජනතාව ඉතා බුද්ධිමත්ව තේරුම් ගත යුතුය.වගකීම් හා යුතුකම්එමෙන්ම සේව්‍ය - සේවක පිරිස අතර අන්‍යෝන්‍ය සම්බන්ධතා තිබීම වැදගත්ය. මේ දෙපිරිසම තම තමන්ගෙන් ඉටු විය යුතු යුතුකම් කොටස නොපිරිහෙලා ඉටු කරන්නේ නම් රට සංවර්ධනය කරා ඉදිරියට යන ගමනේදී වැදගත්ය. තම අයිතිවාසිකම් වලට වඩා තමන් විසින් ඉටු විය යුතු යුතුකම් පිළිබඳ අවබෝධයෙන් යුක්තව කටයුතු කරන්නේ නම් එය වෙසෙසින් අගය කළ යුතු වේ.අප ඉදිරියේ ඇති අභියෝගවලට සාර්ථක ලෙස මුහුණ දෙමින් ජාතික සංවර්ධනය වඩ වඩාත් දියුණු කිරීමටත්, රටේ භෞමික අඛණ්ඩතාව මෙන්ම ජාතික සමගිය ආරක්ෂා කර ගනිමින් ඉදිරියට යන මේ මොහොතේ ජනාධිපතිතුමා ප්‍රමුඛ වත්මන් රජයට සහායවීම මෙරටේ වැඩ කරන ජනතාවගේ වගකීම මෙන්ම යුතුකම ද වේ. මේ නිසා අප ‘ආසියාවේ ආශ්චර්ය’ කරා ගමන් කරන මොහොතේ ශ්‍රී ලංකාව සංවර්ධනය කරා රැගෙන යාමට මෙරටේ වැඩ කරන ජනතාව ලෙස අප සතුව විශාල කාර්යභාරයක් ඇත. ඉදිරියේදී මේ සංවර්ධන වැඩපිළිවෙළ සාර්ථකවී නව යුගයක් උදාවීම අපේ ප්‍රාර්ථනයයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>03</day>
    </date>
    <link>http://www.dinamina.lk/2010/05/03/_art.asp?fn=n1005031</link>
    <topic>රාජ්‍ය සේවක දිරි දීමනාකප්පාදු කරන්නේ නැහැ</topic>
    <author>සුභාෂිනී සේනානායක සහ අනූෂා ගුරුසිංහ</author>
    <content>ජාත්‍යන්තර මූල්‍ය අරමුදලේ ණය ගෙවා දැමීමට රාජ්‍ය සේවක දිරි දීමනා කප්පාදු කරන බවට ජනතා විමුක්ති පෙරමුණ ගෙන යන ප්‍රචාරය ආණ්ඩුව මුළුමනින්ම ප්‍රතික්ෂේප කරයි. එම දිරි දීමනා කපාදැමීමේ කිසිදු සූදානමක් නැතැයි මහ බැංකු අධිපති අජිත් නිවාඩ් කබ්රාල් මහතා ‘දිනමිණ’ට ප්‍රකාශ කෙළේය.රාජ්‍ය වියදම් කපාදැමීමට රජය සූදානම් වන බවට ජනතා විමුක්ති පෙරමුණ ගෙන යන ප්‍රචාරය සම්බන්ධයෙන් දිනමිණ කළ විමසීමකදී මහ බැංකු අධිපතිවරයා එසේ ප්‍රකාශ කෙළේය.දේශීය ආදායම් දෙපාර්තමේන්තුවේ, විගණකාධිපති දෙපාර්තමේන්තුවේ සහ ශ්‍රී ලංකා රේගුවේ සේවකයන් මාස දොළහේ වාර්ෂික වැටුපට අමතරව වසරකට වැටුප් නවයක් ලබා ගන්නා බව පැවසූ මහ බැංකු අධිපතිවරයා එම අමතර දීමනා කිසිසේත් කපා හරින්නේ නැති බව අවධාරණය කෙළේය.ජාත්‍යන්තර මූල්‍ය අරමුදලේ ණය ලබා ගැනීම සහ ඒවා ආපසු ගෙවීම සම්බන්ධව සියලු තොරතුරු මහ බැංකුවේ වෙබ් අඩවියට අවතීර්ණ වීමෙන් දැන ගත හැකි බවත් ඒ මහතා කියයි. ජාත්‍යන්තර මූල්‍ය අරමුදල සම්බන්ධයෙන් ජනතා විමුක්ති පෙරමුණ විවිධ ප්‍රකාශ නිකුත් කරන බව මහ බැංකු අධිපතිවරයා කියයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>03</day>
    </date>
    <link>http://www.dinamina.lk/2010/05/03/_art.asp?fn=n1005032</link>
    <topic>සීමාවාසික වෛද්‍යවරුන්782කට පත්වීම් දීම අද</topic>
    <author>සන්ධ්‍යා කරුණාරත්න</author>
    <content>සීමාවාසික වෛද්‍යවරුන් හත්සිය අසූ දෙදෙනෙකුට පත්වීම් ලබාදීමට සෞඛ්‍ය අමාත්‍යාංශය තීරණය කර තිබේ.මෙම පත්වීම් අද (03) උදේ 9.30 ට බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේ දී පිරිනැමේ.සෞඛ්‍ය ඇමැති මෛත්‍රීපාල සිරිසේන, නියෝජ්‍ය ඇමැති මහින්ද අමරවීර යන මහත්වරුන්ගේ ප්‍රධානත්වයෙන් මෙම පත්වීම් ලබාදීම සිදු කෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>03</day>
    </date>
    <link>http://www.dinamina.lk/2010/05/03/_art.asp?fn=n1005033</link>
    <topic>ආසියාවේ විශාලම ස්නායු ශල්‍යඒකකය කොළඹ දී විවෘත වේ</topic>
    <author>සන්ධ්‍යා කරුණාරත්න, ප්‍රාර්ථනා වීරසිංහ</author>
    <content>නවීන පහසුකම්වලින් සමන්විත ආසියාවේ විශාලම ස්නායු ශල්‍ය වෛද්‍ය ඒකකය මේ මාසයේ කොළඹ දී විවෘත කෙරේ.සවුදි අරාබියෙන් ලැබුණු රුපියල් මිලියන 2,500 ක ණය මුදලින් මෙම ඒකකය ඉදිකෙරෙනු ඇත. ලෝකයේ දියුණු රටවල ඇති ස්නායු ශල්‍ය වෛද්‍ය ඒකක සතු සියලු පහසුකම් මෙයට ඇතුළත් බවකොළඹ ජාතික රෝහලේ අධ්‍යක්ෂ වෛද්‍ය හෙක්ටර් වීරසිංහ මහතා කියයි. නවීන පහසුකම්වලින් සමන්විත ස්නායු ශල්‍ය වෛද්‍ය ඒකකයක් පිහිටුවීමේ අවශ්‍යතාව මුලින්ම පෙන්වා දී ඇත්තේ විශේෂඥ වෛද්‍ය සුනිල් පෙරේරා මහතාය.හිටපු සෞඛ්‍ය ඇමැති නිමල් සිරිපාල මහතාට දැනුම් දීමෙන් පසු ඒ මහතා මෙය ක්‍රියාත්මක කළ බවද වීරසිංහ මහතා කියයි. මෙම ඒකකය ඇඳන් 280 – 300 අතර ප්‍රමාණයකින් සමන්විත වේ. එයින් ඇඳන් 66 ක් දැඩි සත්කාර ඒකකය සඳහා වෙන්කර ඇත. කාර්ය මණ්ඩලය 700 කින් සමන්විත වේ.මෙම ඒකකයෙන් ප්‍රතිකාර ගැනීමට ශ්‍රී ලංකාවේ ඕනෑම රෝගියකුට හැකි බවද වීරසිංහ මහතා කියයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>03</day>
    </date>
    <link>http://www.dinamina.lk/2010/05/03/_art.asp?fn=n1005034</link>
    <topic>ඒකීය මවුබිමේ පළමු මැයි දිනය ජනපති ප්‍රධානත්වයෙන් සැමරේ</topic>
    <author>ධනුෂ්ක ගොඩකුඹුර සහ නුවන් කොඩිකාර</author>
    <content>රුදුරු ත්‍රස්තවාදයෙන් තොර ඒකීය මවුබිමේ, ඓතිහාසික ප්‍රථම මැයි දිනය ජනාධිපති මහින්ද රාජපක්ෂ මහතාගේ ප්‍රධානත්වයෙන් කොළඹ, නගර සභා ක්‍රීඩාංගණයේ දී පෙරේදා (01) සවස අභිමානවත් අයුරින් සැමරිණි.කම්හලට බලය, වැඩබිමට ජවය මවුබිමට සාමය තේමාව ඔස්සේ එක්සත් ජනතා නිදහස් සන්ධානය සිය සහෝදර පක්ෂ වෘත්තීය සමිති සමඟ එක්ව සංවිධානය කළ මේ රැලියට දහස් සංඛ්‍යාත ජනකායක් එක්ව සිටියහ.දශක තුනකට අධික කාලයක් තිස්සේ ත්‍රස්තවාදය නිසා මෙරට කම්කරු ජනතාවට අහිමිව තිබූ ‘ලෝක කම්කරු දිනය’ නිදහසේ සැමරීමේ අවස්ථාව මෙවර උදා වී තිබීම නිසා කම්කරු දිනය මහ ඉහළින් සැමරීමටඔවුන් තුළ තිබූ දැඩි උනන්දුව සන්ධාන මැයි රැලියෙන් ප්‍රකට විය. නිල් පැහැය වට කොටගත් රතු පැහැයෙන් සැරසුණු නගර සභා ක්‍රීඩාංගණයට එක් වූ වැඩ කරන ජනතාව මවු බිමටත් තමන්ටත් උදා වූ නිදහසේ අගය ලොවට ම හඬ ගා කීහ. ශ්‍රී ලංකා නිදහස් පක්ෂය ප්‍රමුඛ එක්සත් ජනතා නිදහස් සන්ධානයේ සහෝදර දේශපාලන පක්ෂ, වෘත්තීය සමිති 72 ක නියෝජිතයෝ මැයි රැලිය වර්ණවත් කළහ.කම්කරු අයිතීන් වෙනුවෙන් දිවි පුද කළ කම්කරු නායකයන්, සහෝදරවරුන්, මාතෘභූ®මිය නිදහස් කර ගැනීමට ජීවිතය පූජා කළ අභීත රණවිරුවන්, සන්ධානයේ සහ සෙසු පක්ෂවල නායකයන් සිහිපත් කරනු වස් මිනිත්තු දෙකක නිහඬතාවක් සුරකිමින් මේ අභිමානවත් මැයි රැලිය ඇරඹිණ.අනතුරුව එළැඹුණේ එක්සත් ජනතා නිදහස් සන්ධානයේ සහෝදර පක්ෂවල සුබ පැතුම් එක් කිරීමේ මොහොතයි.දේශවිමුක්ති ජනතා පෙරමුණේ නායක පී. එම්. පොඩිඅප්පුහාමි, ශ්‍රී ලංකා මහජන පක්ෂයේ නායක රංජිත් නවරත්න, සිංහලේ මහා සම්මත භූ®මි පුත්‍ර පක්ෂයේ නායක ආචාර්ය හරිශ්චන්ද්‍ර විජේතුංග, ශ්‍රී ලංකා රජයේ නිදහස් වෘත්තීය සමිතියේ ලේකම් සී. සී. වීරසිංහ, කම්කරු පක්ෂයේ නායක ඒ. එස්. පී. ලියනගේ මහත්වරු ප්‍රථම වටයේ දී සුබ පැතුම් එක් කළහ.රාජ්‍ය සේවා වෘත්තීය සමිති සම්මේලනයේ ප්‍රධාන ලේකම් ඩබ්ලිව්. එච්. පියදාස, ඊ. පී. ඩී. පී. නායක ඇමැති ඩග්ලස් දේවානන්දා, මහජන එක්සත් පෙරමුණේ නායක දිනේෂ් ගුණවර්ධන, කම්කරු සබඳතා සහ ඵලදායිතා ප්‍රවර්ධන ඇමැති ගාමිණී ලොකුගේ, ශ්‍රී ලංකා නිදහස් පක්ෂයේ මහ ලේකම් මෛත්‍රීපාල සිරිසේන මහත්වරු දෙවන වටයේ දී සුබ පැතුම් එක් කළහ.ජනතාවගේ උණුුසුම් ප්‍රතිචාර මැද සභාවට සපැමිණි අගමැති දි. මු. ජයරත්න මහතා මීළඟට සභාව ඇමතීය. මීළඟට උදා වුණේ එක්සත් ජනතා නිදහස් සන්ධානයේ ඓතිහාසික මැයි දින රැලිය බවට යෝජනා ඉදිරිපත් කිරීමේ මොහොතයි.උපහාර යෝජනාව, ජාත්‍යන්තර යෝජනාව, සංවර්ධන යෝජනාව, ආර්ථික යෝජනාව සහ ජනවාර්ගික යෝජනාව වශයෙන් වූ පස්වැදෑරුම් යෝජනා මෙහි දී ඉදිරිපත් කෙරිණ.උපහාර යෝජනාව ශ්‍රී ලංකා නිදහස් පක්ෂයේ උප සභාපති, ඇමැති නිමල් සිරිපාල ද සිල්වා මහතා විසින් ද ජාත්‍යන්තර යෝජනාව, එක්සත් ජනතා නිදහස් සන්ධානයේ මහ ලේකම් ඇමැති සුසිල් ප්‍රේමජයන්ත මහතා විසින් ද, සංවර්ධන යෝජනාව ලියාපදිංචි සහකාර වෛද්‍ය නිලධාරි සංගමයේ සභාපති මහින්ද ලියනගේ මහතා විසින් ද, ආර්ථික යෝජනාව ශ්‍රී ලංකා නිදහස් ජාතික ප්‍රවාහන සේවක සමිතියේ ප්‍රධාන ලේකම් නිමල් අබේසිරි මහතා විසින් ද ජනවාර්ගික මිත්‍රත්වය පිළිබඳ වූ යෝජනාව රාජ්‍ය සේවා එක්සත් හෙද සංගමයේ උප ලේකම් සුබාෂිනී පරමනාදන් මහත්මිය විසින් ද ඉදිරිපත් කෙරිණි.රැස්ව සිටි ජනතාවගේ අතිශය උණුසුම් ප්‍රතිචාර මධ්‍යයේ වේදිකාවට සපැමිණි ජනාධිපති මහින්ද රාජපක්ෂ මහතා ජනතාවට ආචාර කෙළේය. අනතුරුව එක්සත් ජනතා නිදහස් සන්ධාන මැයි දින කමිටුවේ ලේකම්, බස්නාහිර පළාත් ආණ්ඩුකාර අලවි මවුලානා, ජාතික නිදහස් පෙරමුණේ නායක , ඇමැති විමල් වීරවංශ මහත්වරු සභාව ඇමතූහ.ජනාධිපතිවරයා සභාව ඇමතුවේ මින් අනªතරුවයි. ජාතික ගීය ගැයීමෙන් පසු සභාවේ කටයුතු නිම කෙරිණ.එක්සත් ජනතා නිදහස් සන්ධාන මැයි දින කමිටුවේ සභාපති තරුණ කටයුතු ඇමැති ඩලස් අලහප්පෙරුම මහතා ප්‍රමුඛ මැති ඇමැතිවරු, පළාත් ආණ්ඩුකාරවරු, මහ ඇමැතිවරු, මැති ඇමැතිවරු ඇතුළු පිරිසක් ද මේ අවස්ථාවට එක් වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>03</day>
    </date>
    <link>http://www.dinamina.lk/2010/05/03/_art.asp?fn=n1005035</link>
    <topic>ඇමැති විෂයයන් වෙන් කිරීමේගැසට් පත්‍රය අද නිකුත් වේ</topic>
    <author>ධනුෂ්ක ගොඩකුඹුර සහ නුවන් කොඩිකාර</author>
    <content>නව අමාත්‍ය මණ්ඩලයේ ඇමැතිවරුන්ට අදාළ විෂයයන් වෙන් කිරීම පිළිබඳ ගැසට් පත්‍රය අද (03) නිකුත් කිරීමට නියමිතය.අදාළ ගැසට් පත්‍රය මුද්‍රණය කිරීම සඳහා රජයේ මුද්‍රණාලය වෙත ඊයේ (02) භාර දී තිබේ.අද (03) දවස ඇතුළත ගැසට් පත්‍රය නිකුත් කෙරෙන බව ජනාධිපති ලේකම් ලලිත් වීරතුංග මහතා ප්‍රකාශ කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>03</day>
    </date>
    <link>http://www.dinamina.lk/2010/05/03/_art.asp?fn=n1005036</link>
    <topic>පළාත් සභා මන්ත්‍රී ධුරවලටසුදුස්සන් තේරීමට කමිටුවක්</topic>
    <author>ධනුෂ්ක ගොඩකුඹුර සහ නුවන් කොඩිකාර</author>
    <content>මහ මැතිවරණයෙන් පාර්ලිමේන්තුවට තේරී පත් වූ පළාත් සභා මන්ත්‍රීවරුන් නිසා පුරප්පාඩු වී ඇති පළාත් සභා මන්ත්‍රීධූරවලට සුදුස්සන් තේරීම සඳහා පංච පුද්ගල කමිටුවක් පත් කර තිබේ.ජනාධිපති මහින්ද රාජපක්ෂ මහතා විසින් පත් කර ඇති මේ කමිටුවේ සභාපති ධූරය දරන්නේ ශ්‍රී ලංකා නිදහස් පක්ෂයේ මහ ලේකම්, සෞඛ්‍ය ඇමැති මෛත්‍රීපාල සිරිසේන මහතා ය.එක්සත් ජනතා නිදහස් සන්ධානයේ මහ ලේකම්, ඛනිජ තෙල් කර්මාන්ත ඇමැති සුසිල් ප්‍රේමජයන්ත, වාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා, තරුණ කටයුතු ඇමැති ඩලස් අලහප්පෙරුම, ආර්ථික සංවර්ධන ඇමැති බැසිල් රාජපක්ෂ මහත්වරු මෙහි සෙසු සාමාජිකයෝ වෙති.මහ මැතිවරණයට තරග කර ජයගත් පළාත් සභා මන්ත්‍රීවරුන් පාර්ලිමේන්තු යාම නිසා දිවයිනේ සියලු පළාත් සභාවල මන්ත්‍රීධූර 36ක් පමණ පුරප්පාඩු වී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>03</day>
    </date>
    <link>http://www.dinamina.lk/2010/05/03/_art.asp?fn=n1005037</link>
    <topic>රුවන්වැල්ලේ නිවෙසකට පස් කන්දක් කඩා වැටී දෙදෙනෙක් මරුට</topic>
    <author>සබරගමුව සමූහ, රුවන්වැල්ල සමූහ</author>
    <content>රුවන්වැල්ල, ගෝනගල්දෙණිය ප්‍රදේශයට ආසන්න මහකන්ද ගම්මානයේ නිවෙසකට පස් කන්දක් සහ විශාල ගල් දෙකක් ඇද වැටීමෙන් නිදා සිටි දෙදෙනෙක් මිය ගියහ.මිය ගොස් ඇත්තේ ලුනුගමරාලලාගේ සුනිල් ජයසිංහ (48) සහ ලුනු ගමරාලලාගේ සුසන්ත පුෂ්පකුමාර (28) යන අය වෙති.පසුගිය 30 වැනිදා රාත්‍රී 9.00 ට පමණ මේ අනතුර සිදුවී ඇති අතර එම අවස්ථාවේ මියගිය අයගේ මව වන 68 හැවිරිදි ජී. ආර්. රම්මැණිකේ මහත්මිය දිවි ගලවාගෙන ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>03</day>
    </date>
    <link>http://www.dinamina.lk/2010/05/03/_art.asp?fn=n1005038</link>
    <topic>ශ්‍රී ලංකාවේ නව මාධ්‍ය සංස්කෘතියක ආරම්භයක්</topic>
    <author/>
    <content>ලෝක පුවත්පත් නිදහස් දිනය ශ්‍රී ලංකාවේ නව මාධ්‍ය සංස්කෘතියක ආරම්භය සනිටුහන් කිරීමට යොදා ගන්නා ලෙස ජනමාධ්‍ය හා ප්‍රවෘත්ති නියෝජ්‍ය ඇමැති මර්වින් සිල්වා මහතා සියලු මාධ්‍යවලින් ඉල්ලා සිටී.අදට (මැයි 03) යෙදී ඇති ලෝක පුවත්පත් නිදහස් දිනය නිමිත්තෙන් පණිවිඩයක් නිකුත් කරන නියෝජ්‍ය ඇමැතිවරයා වසර 30 ක යුද්ධය නිමා කර රටට සාමය උදාකර ගැනීමෙන්පසු ප්‍රථම වරට සමරන ලෝක පුවත්පත් නිදහස් දිනය මෙය බව කියා සිටී. 1993 දෙසැම්බර් 20 වැනි දින එක්සත් ජාතීන්ගේ සංවිධානයේ මහා මණ්ඩලය විසින් ලෝක පුවත්පත් නිදහස් දිනය ප්‍රකාශයට පත් කර තිබේ.1991 මැයි 03 වැනි දින නැමීබියාවේදී පැවැත් වූ අපි‍්‍රකානු මුද්‍රිත මාධ්‍යවේදීන්ගේ සමුළුවේදී වින්ඩ්හොක් ප්‍රකාශය සම්මත කර ගත් බව නියෝජ්‍ය ඇමැතිවරයා නිකුත් කළ නිවේදනයේ දැක්වේ.එම නිවේදනයේ මෙසේද දැක්වේ.එම ප්‍රකාශනය මඟින් ප්‍රජාතන්ත්‍රවාදය හා මූලික මානව හිමිකම් සඳහා නිදහස් මාධ්‍යයක අවශ්‍යතාව අවධාරණය කළ අතර ජාත්‍යන්තර මට්ටමින් නිදහස්, ස්වාධීන හා බහුවිධ මාධ්‍යයක් පවත්වාගෙන යෑමේ අවශ්‍යතාව අවධාරණය කෙරිණි.යුනෙස්කෝ සංවිධානයේ 26 වැනි මහ සමුළුවේදී වින්ඩ්හොක් ප්‍රකාශනය අනුමත කළ අතර එම ප්‍රකාශනය එක්සත් ජාතීන්ගේ සංවිධානය විසින් පිළිගැනීමේ හේතුවෙන් ජාත්‍යන්තර පුවත්පත් නිදහස් දිනය ප්‍රකාශයට පත් කිරීමට හැකි විය.ජාත්‍යන්තර පුවත්පත් දිනය මඟින් අපේක්ෂිත අරමුණු ඉටුකර ගැනීම සඳහා ශ්‍රී ලංකාවාසී අප කවර පිළිවෙතක් අනුගමනය කළයුතුද යන්න පිළිබඳව මැදිහත් සිතින් විමසා බැලීමේ අවස්ථාවක් දැන් අපට උදා වී තිබේ.එයට හේතුව වසර තිහකට ආසන්න කාලයක් ශ්‍රී ලංකාව තුළ ක්‍රියාත්මක වූ යුද්ධය අවසන් කිරීමට හැකිවීම තුළින් මහජනතාවගේ ප්‍රජාතන්ත්‍රවාදී අයිතිය වඩාත් සුරක්ෂිත කරන පසුබිමක් රට තුළ නිර්මාණය වී තිබීමයි. යුද්ධයක් පවතින රටක ක්‍රියාත්මක වන මාධ්‍ය පිළිවෙතක සිට නිදහස් රටක ක්‍රියාත්මක වන මාධ්‍ය පිළිවෙතක් වෙත අපි අවතීර්ණය වෙමින් සිටිමු.එක්සත් ජාතීන්ගේ සංවිධානයේ විශ්ව මානව හිමිකම් ප්‍රකාශනයේ 19 වැනි ඡේදය මඟින් සියලුම ජනකොටස්වලට නිදහස් මත දැරීමේ හා ප්‍රකාශ කිරීමේ අයිතිය තහවුරු කර තිබේ.ශ්‍රී ලංකාව පසුගිය කාල පරිච්ඡේදය තුළ විවිධ දුෂ්කරතාවලට මුහුණ දුන්නද ඉතිහාසයේ තීරණාත්මක අවස්ථාවලට මුහුණ දුන්නද එම අයිතීන් සුරක්ෂිත කිරීමට උත්සහ කර ඇත.යුද්ධය නිම කිරීමෙන් පසු බිහිව තිබෙන නව තත්ත්වය ශ්‍රී ලංකාව තුළ මාධ්‍ය නිදහසට ඇති බාධාවන් ඉවත් කිරීම සඳහාත් නව මාධ්‍ය සාදාචාරයක් ඇති කිරීම සඳහාත් ආධාර කරගත හැකිය යන්න මගේ විශ්වාසයයි.එක අතකින් ජනමාධ්‍ය නිදහස තවදුරටත් තහවුරු කෙරෙන ආකාරයේ පිළිවෙතක් අනුගමනය කෙරෙන අතර අනෙක් අතින් ජනමාධ්‍යවේදීන් සඳහා වන පුහුණුව සඳහා වන පහසුකම් පුළුල් කිරීම, පුහුණු ආයතන පිහිටුවීම, නිවාස යෝජනා ක්‍රම ආරම්භ කිරීම, විශ්‍රාම වැටුප් ක්‍රමයක් ක්‍රියාත්මක කිරීම වැනි අවශ්‍යතාද සම්පූර්ණ කළයුතු යැයි සිතමි. එසේම ජනමාධ්‍ය නිදහස සේම මේ රටේ සදාචාරාත්මක හරයන්ද අප විසින් ආරක්ෂා කළයුතු බව අමතක නොකළ යුතුය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>03</day>
    </date>
    <link>http://www.dinamina.lk/2010/05/03/_art.asp?fn=n1005039</link>
    <topic>එජාප පළාත් සභා මන්ත්‍රී ඇතුළු පිරිසට ඇප</topic>
    <author>කට්ටුව සමූහ, මුන්නේශ්වරම් සමූහ</author>
    <content>එජාප පාර්ලිමේන්තු මන්ත්‍රී පාලිත රංගේ බණ්ඩාර මහතාට පහරදීමේ සිද්ධිය සම්බන්ධයෙන් සිටි සැකකරුවෝ ඇප මත මුදාහැරෙති.අපේ‍්‍රල් 30 වැනිදා උදේ හලාවත ප්‍රධාන දිසා විනිසුරු කේ. සිවපාක්‍ය සුන්දරම් මහත්මිය හමුවේ නඩුව කැඳවූ අවස්ථාවේදී සැකකරුවන්ගේ නීතිඥ රුවන් ප්‍රනාන්දු මහතා හඳුනාගැනීමේ පෙරෙට්ටුවකින් සැකකරුවන් දෙදෙනෙකු හඳුනාගෙන තිබීමත් පොලිස් විමර්ශන කටයුතු බොහෝදුරට අවසන්ව තිබීමත් සැකකරුවන් රක්ෂිත බන්ධනාගාර ගතව සිටි කාලයත් සලකා ඇප නියම කරන ලෙස ඉල්ලා සිටියේය.සැකකරුවන් හලාවත ප්‍රදේශයේ ස්ථිර පදිංචිකරුවන් වන බැවින්, ඇපකරුවන් ලෙස හලාවත පදිංචිකරුවන් ඉදිරිපත් කළ හැකි බවද නීතිඥවරයා අධිකරණයට කීය.රංගේ බණ්ඩාර මහතා වෙනුවෙන් පෙනී සිටි නීතිඥ සංජීව සෙනෙවිරත්න මහතා, තුවාලකරුවන රංගේ බණ්ඩාර මහතා මෙතෙක් පොලිසියට ප්‍රකාශයක් නොදීමත් ඔහු තවමත් ප්‍රතිකාර ලැබීමත් හේතුවෙන් සැකකරුවන්ට ඇප ලබාදීම ගැන තමා විරුද්ධ වන බව කීය.මෙම සිද්ධියේදී රංගේ බණ්ඩාර මන්ත්‍රීවරයාගේ ආරක්ෂක පොලිස් නිලධාරියාගේ රාජකාරියට බාධා කරමින් ඔහු අතතිබූ තුවක්කුව මංකොල්ල කා ඇති බවද පොදු දේපළ පනත යටතට ගැනෙන මෙම නඩුවට මෙම අධිකරණයෙන් ඇපදීමේ හැකියාවක් නැති බවද පැමිණිල්ලේ නීතිඥවරයා කීය.එමෙන්ම පැමිණිල්ල සඳහන් කර ඇති ආකාරයට පොලිසියට තවත් සැකකරුවන් අත්අඩංගුවට ගැනීමට තිබෙන බවත් නීතිඥ සංජීව සෙනෙවිරත්න මහතා පැවසීය.ඊට පිළිතුරු දෙමින් සැකකරුවන්ගේ නීතිඥ රුවන් ප්‍රනාන්දු මහතා පැමිණිල්ල සඳහන් කරන අනෙක් සැකකරුවන් පොලිසිය කවර දිනයක අත්අඩංගුවට ගනීදැයි යන්න කිව නොහැකි බැවින් සැකකරුවන් රක්ෂිත බන්ධනාගාර ගතව සිටි කාලය සලකා සුදුසු ඇපයක් මත මුදාහරින්නැයි ඉල්ලීය.දෙපක්ෂයේම නීතිඥයන් ඉදිරිපත් කරුණු කෙරෙහි අවධානය යොමුකළ දිසා විනිසුරුවරිය නඩුව පසුව කැදවන බව දන්වා විභාගය පස්වරුවට තැබුවාය.ඒ අනුව එදින පස්වරුවේ නඩුව නැවත කැඳවූ අවස්ථාවේ රංගේ බණ්ඩාර මහතාගේ නීතිඥ සංජීව සෙනෙවිරත්න මහතා පැමිණිල්ලේ පළමුවන සාක්ෂිකරු වන හලාවත සිංහපුර පාරේ පදිංචි අබුල් හසන් අබ්දුල් ජෙමියුන් මහතා අධිකරණයේ අවසරය මත ඉදිරිපත් කළේය.තමාගේ පැමිණිල්ලේ උදයංග නමැති සැකකරුවකු ගැන සඳහන් කර ඇති නමුත් පොලිසිය ඔහු අත්අඩංගුවට ගෙන නැති බව සාක්ෂිකරු කීය. උදයංග යන අය හලාවත අයකු බවද ඔහුගේ පදිංචිය තමා නොදන්නා බවද කී සාක්ෂිකරු පළමුවන සැකකරුගේ රියැදුරෙකු ලෙස තමා ඔහුව දන්නා බවද කීවේය.ස්ථිර පදිංචියක් නොදන්නා කෙටි නම්වලින් හැදින්වෙන පුද්ගලයින්ව අත්අඩංගුවට ගැනීමට නොහැකි බව පොලිසිය අධිකරණයට පෙන්වා දුන්නේය.සැකකරුවන්ට ඇපදීම කෙරෙහි පොලිසියේද විරෝධතාවයක් නොවූයෙන් හලාවත ප්‍රධාන දිසා විනිසුරු කේ. සිවපාක්‍ය සුන්දරම් මහත්මිය එක් සැකකරුවෙකුට මුදලින් රුපියල් 10,000 බැගින් හා රුපියල් ලක්ෂය බැගින් වන ශරීර ඇප නියම කළාය.ඊට අමතරව ඇප කොන්දේසිද පනවමින් සතියේ සෑම ඉරිදාවකම පෙරවරු 9.00ත් දහවල් 12.00 ත් අතර කාලයේ හලාවත පොලිසියට වාර්තා කිරීමටත් සාමය රකින ලෙසටත් නියම කෙරිණි.නැවත කැදවීම අගෝස්තු මස 20 දිනට නියැම කළ විනිසුරුවරිය පොදු දේපළ පනත යටතේ සැකකරුවන්ට එරෙහිව චෝදනා ඉදිරිපත් කළ හැකිද යන්න එදිනට වැඩිදුර වාර්තාවක් මගින් කරුණු දක්වන ලෙස පොලිසියට නියම කළාය.නඩුවේ පළමු වැනි සැකකරු වනුයේ වයඹ පළාත් සභාවේ එ. ජා. ප. මන්ත්‍රීවරයකු වන ශාන්ත අබේසේකර යන අය වෙති. හෙතෙම මෙවර පැවති පාර්ලිමේන්තු මැතිවරණයේදී පාලිත රංගේ බණ්ඩාර මහතාගේ නායකත්වයෙන් පුත්තලම දිස්ත්‍රි‍්‍රක්කයට තරග කර පරාජය විය.සෙසු සැකකරුවන් වනුයේ එම්. නිලන්ත ලක්සිරි, අනුර ශාන්ත ගුණසේකර, සුනිමල් නිශාන්ත ෆොන්සේකා සහ මංජුල නිශාන්ත යන අය වෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>03</day>
    </date>
    <link>http://www.dinamina.lk/2010/05/03/_art.asp?fn=n10050310</link>
    <topic>බිලිඳකු වඩාගෙන හෙරොයින්විකුණූ කතක් අත්අඩංගුවට</topic>
    <author>සිරි වාව්වගේ – මාතර සංචාරක</author>
    <content>බිලිදකු වඩාගෙන හෙරොයින් විකිණීමේ යෙදී සිටි කාන්තාවක් මාතර පොලිසියේ දූෂණ මර්දන අංශයේ නිලධාරින් විසින් අත්අඩංගුවට ගන්නා ලදී.කිසිවෙකුටත් සැක නොසිතන අයුරින් බිලිදා වඩාගෙන ගමනක් යන මුවාවෙන් කාලයක් තිස්සේ මේ කාන්තාව හෙරොයින් විකිණීම කර ඇති බවට පොලිසියට ලැබුණු තොරතුරක් මත කාන්තාව අත්අඩංගුවට ගෙන ඇත.ඇය අත්අඩංගුවට ගන්නා විට මිලිග්‍රෑම් 25 ක හෙරොයින්ද අත්අඩංගුවට ගත් බව මාතර පොලිසියේ දූෂණ මර්දන අංශයේ ස්ථානාධිපති පොලිස් පරීක්ෂක සංජීව මහතා කීවේය.මේ අතර මාතර වල්ගමදී හෙරොයින් මත්කුඩු මිලිග්‍රෑම් 35 ක් ළඟ තබාගෙන සිටි පුද්ගලයකුද අත්අඩංගුවට ගෙන ඇත.මේ වැටලීම් සඳහා මාතර පොලිසියේ දූෂණ මර්දන අංශයේ උ.පො.ප. ලසන්ත, පොලිස් සැරයන්වරුන් වන (42025) නිලන්ත (55910) කරුණාසේන නිලධාරිහු වැටලීමට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>03</day>
    </date>
    <link>http://www.dinamina.lk/2010/05/03/_art.asp?fn=n10050311</link>
    <topic>රට ගොඩනඟන සංවර්ධන ගමනේ මහා බළකාය වැඩ කරන ජනතාවයි</topic>
    <author>ධනුෂ්ක ගොඩකුඹුර සහ නුවන් කොඩිකාර</author>
    <content>නිදහස් කර ගත් මවුබිමේ ඵලදායිතාව ගොඩ නඟමින් සංවර්ධනය කරා ගෙන යන ගමනේ මහා බළකාය වන්නේ මේ රටේ වැඩ කරන පන්තිය බව ජනාධිපති මහින්ද රාජපක්ෂ මහතා පැවසීය.රට හදන සටනේ සෙබළුන් හා නායකයන් වන්නේ කම්කරු පන්තිය බව පැවැසූ ජනාධිපතිතුමා ඒ සටන ජය ගැනීමේ වගකීම යුගයේ වීරයන් වන කම්කරු ජනතාවට හිමි බවත් ප්‍රකාශ කළේය.ජනාධිපතිවරයා මේ අදහස් පළ කළේ ලෝක කම්කරු දිනය සමරමින් එක්සත් ජනතා නිදහස් සන්ධානය කොළඹ නගර සභා ක්‍රීඩාංගණයේදී පෙරේදා (01) පැවැත්වූ දැවැන්ත මැයි දින රැලියට එක්වෙමිනි.‘කම්හලට බලය, වැඩ බිමට ජවය, මවුබිමට සාමය’ තේමාව ඔස්සේ සන්ධානය මෙවර මැයි දින රැලිය සංවිධානය කර තිබිණි.අපේ රටේ සියලු ජාතීන් එක් කර බිඳී ගිය සිත් සතන් එක් කළ හැක්කේ මේ රටේ කම්කරු පන්තියට යැයි තමා දැඩි ලෙස විශ්වාස කරන බව කී ජනාධිපතිවරයා තමන්ට කුමන ප්‍රශ්න තිබුණත් මේ රටේ කම්කරු පන්තිය අමතක කරන්නේ නැතැයි කීවේය.ජනාධිපති මහින්ද රාජපක්ෂ මහතා එහිදී වැඩිදුරටත් මෙසේද පැවසීය.අද අපි මැයි දිනය සමරන්නේ නිහතමානීත්වය, මුසු ආඩම්බරයකින් යුතුවයි. අපේ පක්ෂවලට, වෘත්තීය සමිතිවලට අද මැයි දිනය ආඩම්බරයෙන් සමරන්නට අයිතිය තිබෙනවා. රටක යුද්ධයක් තිබෙන වෙලාවක මුලින්ම පහර වදින්නේ කම්කරු පන්තියටයි.මේ රටේ වසර තිහක් තිබූ යුද්ධය අවසන් කර රට එක්සේසත් කරමින් රණවිරුවන් ලැබු ජයග්‍රහණයට අපි ලබා ගත් ජයග්‍රහණයට මුල පිරූ අඩිතාලම දැමූ පිරිස ලෙස මේ රටේ කම්කරුවන් ඉතිහාසගත වෙනවා.මේ රටේ කම්කරු පන්තිය, තමන්ට මොන ප්‍රශ්න තිබුණත් මේ කාලය තුළ ආණ්ඩුව සමග ඒවා සාකච්ඡා මාර්ගයෙන් විසඳන්න ඉදිරිපත් වුණා. යම් යම් අවස්ථාවල මොන යුද්ධය තිබුණත් පඩි වැඩි කරන්න ඕනෑ වෙලාවට ඒක කරන්න අපි පසුබෑවේ නැහැ.රාජ්‍ය සේවය අඩු කරන්න කියලා ලෝක බැංකුව, ජාත්‍යන්තර මූල්‍ය අරමුදල නියම කළ වෙලාවෙත් රාජ්‍ය සේවය වැඩි කරන්න අපට ශක්තිය තිබුණා. අපි කිසි වෙලාවක රාජ්‍ය සේවය කප්පාදු කළේ නැහැ.රජය පසුගිය කාලයේ වැඩ කළේ මේ රටේ සම්පත් විකුණලා නොවෙයි. රටේ ප්‍රශ්න වලට මුදල් හොයන්න අපි සම්පත් වික්කේ නැහැ. අපි එයාර් ලංකා වික්කේ නැහැ. බැංකු වික්කේ නැහැ. අපි ඒවා රැක ගත්තා.මුළු ලෝකයේම ආර්ථිකය කඩා වැටෙද්දී අමෙරිකාවේ එංගලන්තයේ බැංකු සිය ගණන් කඩා වැටී මිලියන සිය ගණනක් රැකියා වලින් එළියට දමද්දී අපි බැංකු රැක ගත්තා විතරක් නොවෙයි ඒවායේ රැකියා සුරක්ෂිත කරන්න පියවර ගත්තා. වැටෙන්න තිබූ ආයතන නැවත ගොඩ නගන්න අපි කටයුතු කළා.අපි මේ රටේ කම්කරු පන්තිය සමඟ හිටපු මිනිස්සු. අපේ ජීවිත පටන් ගත්තේ කම්කරු පන්තිය සමග. වෘත්තීය සමිතිවල ඉඳලා හැම මැයි රැලියකටම ගොස් කම්කරු පන්තිය සමඟ ලබා ගත් පන්නරය තමයි අපට ශක්තිය වුණේ.අපට මොන තරම් ප්‍රශ්න ආවත් අපි මේ රටේ වැඩ කරන පන්තිය අමතක කරන්නේ නැහැ. මේ රටේ සියලු ජාතීන් එක් කරලා බිඳී ගිය හදවත් නැවත යා කරන්න පුළුවන් කම්කරු පන්තියට බව අපි අවබෝධ කර ගෙන තිබෙනවා.ඒ වගේම රට සංවර්ධනය කරා යන ගමනේදී ඔබ මහා බළකායක්. ඵලදායිතාව ගොඩ නගන්නට මේ රටේ සංවර්ධනයට ඔබගේ සහාය අපි එකසිතින් බලාපොරොත්තු වෙනවා. ඔබ තමයි මේ යුගයේ වීරත්වය. මේ සටනේ සෙබළු, නායකයන් ඔබයි. මේ සටන ජයග්‍රහණය කිරීම ඔබට බාරයි.අද මේ රටේ ඉතිහාසය රන් අකුරෙන් ලිය වෙන යුගයක්. අපි අනාගතයේදී මේ රටේ සිතියම වෙනස් කරනවා. මේ අලුත් සංවර්ධන යෝජනා එන විට අනාගතයේ ගෝල්ෆේස් පිටියේ මැයි රැළිය තියන විට තව වසර දෙක තුනකින් ඔබට ගෝල්ෆේස් පිටිය ඉදිරියේ අක්කර 500 ක නව නගරයක් දකින්නට ලැබේවි. එවිට ලංකා සිතියම මීට වඩා වෙනස්.මේ රටේ වරායන් පහක් හැදෙන්නේ නිකම් නොවෙයි. මහා යුද්ධයක් තියෙන විට මේ රටේ සංවර්ධනයට දායක වෙන්න අපි ඒ වරායන් හැදුවා. විදුලි බල යෝජනා ක්‍රම හදලා, අධිවේගී මාර්ග හදලා මේ රටේ ජනතාවගේ ජීවන තත්ත්වය ගොඩ නගන්න ජනතාවට වඩා සැපවත් ජීවිතයක් ගත කරන්න අවශ්‍ය පසුබිම හදන්න අපි පසුබට වුණේ නැහැ. එයයි අපගේ ඊළඟ කාර්යය. මේ රටේ ජනතාව අපෙන් බලාපොරොත්තු වන්නේ එයයි.ම් රටේ බිදුණු හදවත් එක් කරන්න රටේ නැවතුණු ආර්ථිකය ගොඩ නඟලා මිනිසුන්ට නිදහසේ ජීවත් වෙන්න පුළුවන් රටක් බිහි කිරීම අපගේ වගකීමයි. අද ඇමැති මණ්ඩලයට ඒ මහා වගකීම පැවරී තිබෙනවා. රජයට ඒ මහා වගකීම පවරාගෙන තිබෙනවා. තමන්ට වඩා රට ගැන හිතන්න. ඒ කාර්යභාරයට ඔබ අපිත් සමග අත්වැල් බැඳගෙන එක්වන්න කියන ආරාධනාවයි මම අද කරන්නේ.මේ අයිතිවාසිකම් රැකගෙන ලබා ගත් අයිතිය රැක ගෙන කටයුතු කරමු. අපට තිබෙනවා ලොකු ශක්තියක්. වැඩ කරන පන්තියට ලොකු අවියක් තිබෙනවා. ඕනෑම බලවේගයක් දණ ගස්වන්න පුළුවන් අවියක් තිබෙනවා. ඒ අවි මොට කර ගන්නේ නැතුව අපේ වෘත්තීය සමිති නායකයන් කටයුතු කරන්න ඕනෑ.රටේ ආර්ථිකය බිඳ දමලා රටේ හොඳ නම විනාශ කරලා මේ කාර්යය කරන්න බැහැ. අපේ දේශපාලන මිත්‍රයෝ ඉන්නවා. විපක්ෂයේ මිත්‍රයෝ ඉන්නවා. අපි ඔවුන්ට කියන්නේ රට ගැන හිතන්න. ජනතාව පැහැදිලි වරමක් දීලා තිබෙනවා මේ ආණ්ඩුවට.අද අපි විපක්ෂයට කියනවා මේ රට බාල්දු කරන්න එපා. රටේ සංවර්ධනය අඩ පණ කරන්න සූදානම් වන්න එපා. මේ රටේ කම්කරු පන්තිය අපි සමඟ ඉන්නවා. මේ රටේ ජනතාව අපි සමඟ ඉන්නවා.අද ඔවුන්ට තියෙන්නේ සියල්ල අමතක කර රටේ ජනතාව ගැන හිතලා මාතෘ භූමිය ගැන හිතලා අපත් සමග අත්වැල් බැඳගෙන මේ රට ගොඩනැගීමයි. හැම දෙයකටම විරුද්ධ වීම නොවෙයි විරුද්ධ පක්ෂයේ වගකීම.බොහොම පැහැදිලි ජනවරමක් සමඟ මේ රටේ ජනතාවගේ බලාපොරොත්තු ඉටු කරන්න මේ රජය කැප වෙනවා. ජාත්‍යන්තර වේවා දේශීය වේවා මොන බාධා ආවත් ඒ සියලු බාධා මැඬගෙන මේ රටේ ජනතාවගේ කම්කරු ජනතාවගේ සුබ සිද්ධිය උදෙසා කැප වෙනවා. මේ රට සංවර්ධනය කරන්න කැප වෙනවා කියන ප්‍රතිඥාාව මම ඔබට දෙනවා.අගමැති දි. මු. ජයරත්න මහතාචිකාගෝ නගරයේදී කම්කරුවන් තම අයිතිවාසිකම් ඉල්ලා කළ සටනේදී ඇතිවූ ගැටුමේදී කම්කරුවන් රැසක් ජීවිතක්‍ෂයට පත්වුණා. එහි ප්‍රතිඵලයක් ලෙස තමයි වැඩ කරන ජනතාව එදින සමරා වීදි බසින්න පටන් ගත්තේ.ඒ අනුව අපේ ජනාතාවත් සිය ශක්තිය පෙන්වන්න පාරට බැස්සා. අදත් එය ඒ අයුරින් ඉටු වෙමින් තියෙනවා.ශශ්‍රී ලංකාවේ කම්කරු අයිතීන් ක්‍රියාත්මක වෙනවද කියලා සැකයක් ජනතාව අතර තියෙනවා. මේ සැකය දුරු කරන්න වත්මන් රජය සැලසුම් හදමින් සිටිනවා.දේශපාලන පක්ෂ සැමදා තමන්ගේ අරමුණු ඉටුකර ගන්න කම්කරු ජනතාව යොදා ගත්තා. ඊට පසු ඔවුන් පැත්තකට විසි කළා. ඒ තත්ත්වය වෙනස් කළ එකම පක්ෂය ශශ්‍රී‍්‍ර ලංකා නිදහස් පක්ෂය පමණයි.යුද්ධයේදී අපේ කම්කරු ජනතාව, නායකයෝ බැට කෑවා. පසුගිය කාලයේ සැකයකින් තොරව රැස්වීමක් පවත්වන්න හැකියාව ලැබුණේ නැහැ. මැයි දින සමරද්දී පෙළපාළි යද්දී කම්කරු ජනතාව වගේම දේශපාලන නායකයොත් ත්‍රස්තවාදියාගේ බෝම්බයට හසුවෙලා මිය ගියා.ඒ තත්ත්වය සහමුලින්ම වෙනස් කර ජනතාවට රිසි සේ ඇවිදින්න, ගමන් බිමන් යන්න අවස්ථාව උදාකර දුන්නේ වත්මන් නායකයායි.අද ඔබට තවත් යුතුකමක් තියෙනවා. ත්‍රස්තවාදය නිම කරන්න සහය දුන්න වගේම ආර්ථික යුද්ධයත් ජයගන්න සහය ලබාදීමට. ඔබ නිවැරැදිව හා අවංකව සේවය ලබාදුනහොත් තව වසර තුනක් හතරක් යනවිට මෙරට ආර්ථික සංවර්ධනයක් ඇතිකර ගත හැකියි.අපිට පසුගිය කාලයේ විවිධ බලපෑම් පැමිණියා. දේශීය මෙන්ම විදේශීය ලෙසත් පැමිණියා. ඇතැම් අය මානබලමින් සිටිනවා අපේ දුර්වලකම් වලින් ප්‍රයෝජන ගන්න.මෙරට සිටින ජනතාවගෙන් 98% ක් හොද අයයි.එහෙත් 2%ක් සිටිනවා වැරැදි දේ කරන පිරිස මේ අයගේ වැරැදි නිසා සමස්ත රටටම ගැටුම්වලට මුහුණ දෙන්න සිදුවී තියෙනවා.දැන් අප සිටින්නේ ඒකීය රටක. මේ රටට ඇඟිලි ගසන්න කිසිවෙකුට අයිතියක් නැහැ. එසේ ඇඟිලි ගසන්න කවුරුන් හෝ පැමිණෙනවානම් ඔවුන්ට එරෙහිව නැගී සිටින්න වැඩ කරන ජනතාව වගබලා ගත යුතුයි.ශ්‍රී ලංකා නිදහස් පක්ෂයේ මහ ලේකම් ඇමැති මෛත්‍රීපාල සිරිසේන මහතාමුළු ලොව පුරා ජනතාව කම්කරු දිනය සමරනවා. ඒ දශක තුනක් තිබූ යුද්ධය, ජනාධිපතිතුමාගේ නායකත්වයෙන් අවසන් කර වැඩ කරන ජනතාවගේ ශක්තිය මැයි දිනයේ ලෝකයට පෙන්වනවා. පසුගිය කාලයේ මැයි දිනය සැමරීම නවත්වන්න සිදුවුණා තිබුණු ආරක්ෂක තත්ත්වය සමඟ. ජනාධිපතිතුමාගේ නායකත්වය යටතේ අපට අද හැකි වී තිබෙනවා නිදහසේ මැයි රැලිය පවත්වන්න.ශශ්‍රී ලංකා නිදහස් පක්ෂය ප්‍රමුඛ එක්සත් ජනතා නිදහස් සන්ධානය අද මිත්‍රශිලි දේශපාලන පක්ෂ සමඟ එක්ව එක පෙරමුණක් ලෙස මැයි දිනය සමරනවා. එදා ශශ්‍රී ලංකා නිදහස් පක්ෂය පිහිටු වූ දා පටන් වැඩ කරන ජනතාවගේ අයිතීන් ලබා දීමට සුවිශේෂී වැඩ කොටසක් ඉටු කර තිබෙනවා.පසුගිය කාලයේ වැඩ කරන ජනතාව තමන්ට ප්‍රශ්න රැසක් තිබියදී පවා සාමකාමී රටක් ගොඩ නගන්න අපේ ජනාධිපතිතුමාට සහාය දුන්නා. ඒ ගැන ගෞරවණීය ප්‍රණාමය පුද කරන්න ඕනෑ. ආණ්ඩුවක් ගෙනියද්දී සෑම දෙනාගේම සහාය අවශ්‍ය වෙනවා. ඉදිරි සංවර්ධන දශකයේදී සමෘද්ධිමත් රටක් ගොඩ නැංවීමට ප්‍රමුඛතාව ලැබෙන්නේ් වැඩ කරන ජනතාවටයි.සදහා කැපවීමෙන් වැඩ කළ යුතුයි. රජය වැඩකරන ජනතාවගේ රාජ්‍ය සේවකයාගේ අයිතිවාසිකම් ලබා දෙමින් ඔවුන් සුරක්ෂිත කරමින් කටයුතු කරනවා. ඒ වෙනුවෙන් සියලු දෙනාම සහය දෙමු. අභිමානවත් මැයි රැලියක් සංවිධානය කළ සියලු දෙනාටම ස්තුතිවන්ත වෙනවා.කම්කරු සබඳතා හා ඵලදායිතා සංවර්ධන ඇමැති ගාමිණී ලොකුගේ මහතාකම්කරු දිනය සමරන අද වැනි දවසකදී කම්කරු ජනතාවගේ ප්‍රණාමය ඇමැතිවරයා ලෙස මා ජනාධිපතිතුමාට පුදකර සිටිනවා.පසුගිය කාලයේ පැවැති යුද්ධයේදී වැඩබිමේ ගොවිබිමේ වැඩ කළ ජනතාව ත්‍රස්තවාදියාගේ ප්‍රහාරයන්ට ලක් වුණා. එයින් ජීවිත නැති වුණා. ආබාධිතයන් බවට පත් වුණා. එහෙතත් අද බියක් සැකයක් නොමැතිව වැඩකරන්න අවස්ථාව ලැබී තියෙනවා.ආසියාවේ දියුණුම රට බවට මෙරට පත්කරන්න අප ජනතා වරමක් ඉල්ලා සිටියා.රජයේ මෙන්ම පෞද්ගලික අංශවල සේවකයොත් එම වරම ලබාදෙන්න කැපවුණ හැටි අපි දැක්කා.ඔබ කම්කරුවෝ ලෙස දකින්න අපේ රජය සූදානම් නැහැ. මෙරට නිෂ්පාදනය, ඵලදායිතාව වැඩි කරන්න එකතුවුණ කොටසක් ලෙසයි අප හඳුනාගෙන තියෙන්නේ.වත්මන් ජනාධිපතිතුමා එවකට කම්කරු ඇමැතිවරයා ලෙස පත්ව සිටියදී කම්කරු ජනතාව වෙනුවෙන් සුවිශේෂී වැඩ කොටසක් කළා. ඔවුන් නඟාසිටුවන්න සුභ සාධන රැසක් එදා එතුමා ක්‍රියාත්මක කළා.පෞද්ලික අංශයේ වැටුප වැඩි කර ගැනීමට අප සාකච්ඡා ආරම්භ කර තියෙනවා. කෙටි කාලයකදී ඊට විසඳුම් ලබාදිය හැකියි කියා අප විශ්වාස කරනවා.පුද්ගලික අංශයේ සේවක සුරක්‍ෂිතාවය පිළිබඳ සැකයක් තියෙනවා. කොන්ත්‍රාත් පදනම මත සේවයට ගන්නා සේවකයෝ බියකින් වැඩ කරනවා. එවැනි පිරිස්ගේ සේවය සුරක්ෂිත කිරීමට අවශ්‍ය සැලසුම් රජය සකස් කරමින් යනවා.පෞද්ගලික අංශයේ සේවකයකු විශ්‍රාම ගියාම ඔවුන්ට සැදෑ සමය ගත කරන්න හැකියාවක් නැහැ. අද තිබෙන වැඩිහිටි නිවාස වල සිටින පිරිසගෙන් 30% - 40% ක් පෞද්ගලික අංශවල වැඩකළ අයයි. ඒ අයටත් විශ්‍රාම වැටුපක් ඇති කරන්න අප සාකච්ඡා කරමින් යනවා. සැදෑ සමය සතුටෙන් ජීවත්විය හැකි පරිසරයක් අප නිර්මාණය කරනවා.කම්කරු ඇමැතිවරයා ලෙස මට පාලක පන්තිය දෙසත් බලන්න සිදුවී තියෙනවා. ඔවුන්ගේ ප්‍රශ්න ගැනත් අවධානය යොමුකරන්න සිදුවී තියෙනවා. මගේ ඉලක්කය සේවකයාත්, පාලකයාත් අතර හොඳ සම්බන්ධතාවක් ගොඩනඟා එහි ප්‍රතිඵල දෙපාර්ශ්වයටම ලබාදීමයි. එය ඉටු කළ හැකියි යන විශ්වාසය මා සතුව තියෙනවා.කම්කරු ජනතාවගේ ප්‍රශ්න විසඳා සුබ අනාගතයක් ඉටුකර දෙන්න ඇමැතිවරයා ලෙස මා කැපවෙන බව මෙහිදී පොරොන්දු වෙනවා.මහජන එක්සත් පෙරමුණේ නායක, ජලසම්පාදන හා ජල ප්‍රවාහන ඇමැති දිනේෂ් ගුණවර්ධන මහතාවැඩ කරන ජනතාවට රට ගොඩනැඟිය හැකියි. ආර්ථිකය නඟාසිටුවිය හැකියි. මවුබිම ශක්තිමත් කළ හැකියි. එම නිසා මේ මැයි දිනයේ සිට අප තීරණය කළ යුතුයි ඒ මහා වගකීම අප ඉටුකරනවා කියලා.වැඩකරන අප දිනාගත් දේ සේම දිනා ගැනීමට තියෙන දේ බොහෝමයි. හැමදා වෘත්තීය සමිති එකතු වෙලා රජයන් බිහිකළා. එය ආරක්ෂා කළා. ආණ්ඩුවක් හදනවද, නැද්ද කියන බලය තියෙන්නේ වැඩ කරන ජනතාව සතුවයි.ඉතිහාසය දිහා බැලුවම වෘත්තීය සමිති පැමිණිලා තියෙන්නේ දුෂ්කර ගමනකයි. ඒ දුෂ්කර ගමනේ ඇවිත් සිය යුතුකම් ඉටු කරන්න සියලුම වෘත්තීය සමිති කටයුතු කළා.වැඩකරන ජනතාවගේ සිතුම්, පැතුම් තේරුම් ගෙන ඒවා ඉෂ්ඨ කරන්න රජය අද සිට කටයුතු කළ යුතුයි. ඔවුන්ගේ දරුවන්ගේ සිහින මල්ඵල ගැන්විය යුතුයි.වැඩ කරන ජනතාව, ශ්‍රමය හා ප්‍රාග්ධනය අතර සැමදා ගැටුමක් තිබුණා. එය වෙනස්කර මහන්සියට ගැලපෙන වැටුපක් ගැන අප සිතිය යුතුයි.මවැනි බොහෝ දේ අද සිට අප ක්‍රියාවට නංවන්න, එය ඉෂ්ඨ වෙන තෙක් පසුපස හඹා යන්න කටයුතු කළ යුතුයි.අපේ ආණ්ඩුව හැමදාම ආරක්ෂා කළේ පොඩි මිනිසායි. ඔවුන්ව තලා පෙලා අපට ගමනක් යා නොහැකියි. ඇතැම් අය පොඩි මිනිස්සු තලා පෙලා, ගමනක් යන්න හදනවා. එවැනි ගමනක් යන්න උත්සාහ කළහොත් වැඩිදුර යා නොහැකියි.කවුරුන් හෝ පොඩි මිනිසාට එරෙහිව කටයුතු කරනව නම් ඔහුට හෝ එම කණ්ඩායමට එරෙහිව අප නැගිටිය යුතුයි. ඒ මතින් පොඩි මිනිසාගේ ශක්තිය පෙන්විය යුතුයි. ඊට එකතුවන්නයි මා පෑගෙන, තැලෙන ජනතාවගෙන් ඉල්ලා සිටිනවා.ජාතික නිදහස් පෙරමුණේ නායක ඉදිකිරීම් ඉංජිනේරු සේවා නිවාස සහ පොදු පහසුකම් ඇමැති විමල් වීරවංශ මහතාමේ රටේ වැඩ කරන ජනතාව, මිනීමරු ත්‍රස්තවාදය පරාජය කළාට පසු පවත්වන පළමු කම්කරු දිනය මෙයයි. මීට පෙර වැඩ කරන ජනතාව කම්කරු දිනය සමරන්න පාරට ආවේ මරණ බිය තුරුළු කරගෙනයි. ජනාධිපතිතුමාගේ නායකත්වය යටතේ වීරෝදාර රණවිරුවන් දියත් කළ මෙහෙයුම නිසා අද හැකිවී තිබෙනවා සාමයෙන් බැබළෙන රටක කම්කරු දිනය සමරන්න.ත්‍රස්තවාදය පරාජය කර වසරක් පිරෙන මොහොතකයි මේ අභිමානවත් මැයි රැලිය පවත්වන්නේ. වැඩ කරන ජනතාවට හතුරු කිසිදු ක්‍රියාමාර්ගයක් නොගත්, රාජ්‍ය සම්පත් නොවිකිණු ආණ්ඩුවක් ගැනයි විරුද්ධ පක්ෂයට අද තමන්ගේ වේදිකාවල කතා කරන්න වෙලා තියෙන්නේ.වැඩ කරන ජනතාවගේ අයිතීන් උල්ලංගණය කළේ නෑ. වර්ජන කඩාකප්පල් කළේ නෑ. ඒ අපකීර්තිමත් ඉතිහාසය ආපසු හරවා වැඩ කරන ජනතාව සම¼ඟ අත්වැල් බැඳගෙන සංවර්ධන සංග්‍රාමයක් අරඹා තිබෙනවා. එදා ත්‍රිවිධ හමුදාව පෙරමුණ ගත්තා වගේ අද වැඩ කරන ජනතාව සමඟ එක්ව රට හදන්නට පියවර තබා තිබෙනවා. ඒ සඳහා අත්වැල් බැඳගමු. ඒ සඳහා පෙළ ගැසෙමු.ඊ. පී. ඩී. පී. පක්ෂයේ නායක, සම්ප්‍රදායික කර්මාන්ත හා කුඩා ව්‍යවසාය සංවර්ධන ඇමැති ඩග්ලස් දේවානන්ද මහතාජනාධිපතිතුමා වසර 30 ක යුද්ධය වසර හතරක වැනි කෙටි කාලයකින් නිම කළා. වැඩකරන ජනතාවත් ඒ සඳහා සිය දායකත්වය ලබාදුන්නා. එම නිසා තමයි රජයත්, කම්කරු ජනතාවත් අතර බැඳීම වැඩිවෙලා තියෙන්නේ.අනාගතයේදී යම් දේශපාලන විසඳුමකට රජය යද්දී එයටත් වැඩකරන ජනතාව සහය දේවි කියලා මගේ දැඩි විශ්වාසයක් තියෙනවා. එයට සහය දෙන්න එක්වන්නැයි කම්කරු ජනතාවගෙන් ඉල්ලා සිටිනවා.සිංහල මහා භූමිපුත්‍ර පක්ෂයේ නායක ආචාර්ය හරිස්චන්ද්‍ර විජේතුංග මහතාලෝකයේම වැඩ කරන ජනතාව අද සිය මැයි දිනය සමරනවා. ඊට එක්වුණ අපිත් එම දිනය සමරනවා. කය, මනස වෙහෙසලා වැඩ කරපු ජනතාව තමන් වෘත්තීය අරගල ගෙන යන්න මේ දිනය යොදා ගන්නවා.කම්කරු ප්‍රශ්න අප හඳුනාගත යුතුයි. ඒ වගේම ඊට විසඳුම් දෙන්නත් අප සූදානම් විය යුතුයි.රජයක් ලෙස පක්ෂයක් බලයට ගෙන එන්නෙත්, එය රඳවා ගන්නෙත් කම්කරු ජනතාවයි. එම ජනතාවගේ සිතුම් පැතුම් බලයට එන රජය තේරුම් ගත යුතුයි.රාජ්‍ය සේවා වෘත්තීය සමිති සම්මේලනයේ ලේකම් ඩබ්ලිව්. එච්. පියදාස මහතාමහින්ද රාජපක්ෂ මහතා බලය ලබා ගත්තේ ත්‍රස්තවාදය අවසන් කරනවා කියලා. එය ඒ ආකාරයෙන්ම එතුමා ඉටු කළා. දැන් ආර්ථික යුද්ධය ජයගන්නවා කියලා ප්‍රතිඥාවක් දී තියෙනවා.යුද්ධය ජය ගන්න හමුදා සෙබළා ජීවිත පරිත්‍යාග කර සටන් කළා වගේ ආර්ථික යුද්ධය ජය ගන්න අප කැපවිය යුතුයි.අපි නිදහස ලබන විට සිටියේ ආසියාවේ දෙවැනි පොහොසත් රට ලෙසටයි. එහෙත් එම තත්ත්වය කඩා බිම දමන්න බලයට පත්වූ රජයන් සියල්ලම කටයුතු කළා.ශශ්‍රී ලංකා කම්කරු පක්ෂයේ නායක ආචාර්ය ඒ. එස්. පී. ලියනගේ මහතාඅවුරුදු තිහක් තිස්සේ රටට පිලිලයක් වෙලා තිබුණු ත්‍රස්තවාදය අවසන් කරලා තමයි අප මේ මැයි රැලිය පවත්වන්නේ.මේ මැයි දිනයේදී අප එක් දෙයක් අධිෂ්ඨාන කර ගත යුතුයි. ඒ අප වැඩ කරන පැය ගාන හරියට වැඩකළ යුතුයි කියලා. පැය හතර වෙනුවට පැය 08ක් වැඩ කළ යුතුයි කියලා.ශ්‍රී ලංකා රජයේ නිදහස් වෘත්තීය සමිති ලේකම් ඩී. සී. වීරසිංහ මහතාඅපේ රටේ ගොවි කම්කරු ජනතාව වටිනා වස්තුවක්. ඔවුන් මෙරට නඟාසිටුවන්න, ආර්ථික ශක්තිය ලබාදෙන්න විශාල සේවයක් කරනවා.අපි වැඩ කරන කාලය ගැන කතා කළ යුතුයි. පැය අටක් වැඩ කළ යුතු වූවත් එය සිදුවන්නේ නැහැ. හරියට ගණන් බැලුවහොත් පැය 04 යි වැඩ කරලා තියෙන්නේ. මෙය වෙනස් කළ යුතුයි.ශ්‍රී ලංකා මහජන පක්ෂයේ නායක රංජිත් නවරත්න මහතාත්‍රස්තවාදය මුලින් උපුටා දැමූ සාමකාමී නිවහල් රටක පවත්වන පළමු මැයි රැලියයි මේ. මේ සාපරාධී යුද්ධය අවසන් කිරීමට සියලුම පාර්ශ්ව එකතු වුණා. තුවක්කුව අතට ගෙන සටන් කළ සෙබළා වගේම උදැල්ල අතට ගත්ත කම්කරුවාත් සිය සහය ලබාදුන්නා.දේශ විමුක්ති ජනතා පෙරමුණේ නායක පොඩි අප්පුහාමි මහතාවත්මන් ජනාධිපතිතුමා විශ්වවිද්‍යාලයේ රැකියාව කරන කාළේ එහි වෘත්තීය සමිති සමඟ එකතු වී සිටියා. එදා එතුමා එතනින් ඉවර වෙලා ;ද්ශපාලනයට යන වෙලාවේ අප සමඟ කියා සිටියා තමන් කිසිදාක වෘත්තීය සමිති අතහරින්නේ නෑ කියලා. ඒ වගේම එතුමා වෘත්තීය සමිති වෙනුවෙන් විශාල සේවයක් කළා.වසර 2005 දී ජනාධිපතිවරණයට මහින්ද රාජපක්ෂ මහත්තයා ඉදිරිපත් වෙනකොට වැඩ කරන ජනතාව එතුමා සමඟ සිටියා. එතුමා කියන දේ කරන නායකයකු ලෙස ජනතාව හඳුනාගෙන සිටියා.කැබිනට් ඇමැතිවරු, නියෝජ්‍ය ඇමැතිවරු, මහ ඇමැතිවරු, ආණ්ඩුකාරවරු, පාර්ලිමේන්තු මන්්ත්‍රීවරු, පළාත් සභා මැති ඇමැතිවරු, නිලධාරීහු රැසක් මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>03</day>
    </date>
    <link>http://www.dinamina.lk/2010/05/03/_art.asp?fn=n10050312</link>
    <topic>ප්‍රචණ්ඩත්වයෙන් තොර සාමකාමීසමාජයක් බිහි කිරීමට කි‍්‍රයා කරනවා</topic>
    <author>මානෙල් පුෂ්ප කුමාරි</author>
    <content>අපේ සංස්කෘතියට ගරු කරමින් වංචාවෙන්, දූෂණයෙන් තොරව නිර්ව්‍යාජව කටයුතු කිරීමටත්, ප්‍රචණ්ඩත්වයෙන් තොර සමාජයක් බිහි කිරීමටත් තමා බලාපොරොත්තු වන බව අධ්‍යාපන ඇමැති බන්දුල ගුණවර්ධන මහතා පැවැසීය.උසස් පෙළ වාණිජ විෂය ධාරාව පළමුවරට ඉංගී‍්‍රසි මාධ්‍යයෙන් ඉගැන්වීම කොළඹ ලුම්බිණි විද්‍යාලයෙන් ආරම්භ කිරීමට පියවර ගන්නා බවත් ඒ සඳහා ඉංගී‍්‍රසි මාධ්‍ය ගුරුවරුන් බඳවා ගැනීමට අනුමැතිය ලබා දෙන බවත් හෙතෙම අවධාරණය කෙළේය.ඒ මහතා මේ බව කියා සිටියේ කොළඹ ලුම්බිණි විද්‍යාලයේ පැවැති උත්සවයකට සහභාගි වෙමිනි. එහිදී වැඩිදුරටත් කතා කළ බන්දුල ගුණවර්ධන මහතා -“ලෝක ආර්ථික අර්බුදය හමුවේ මාහට ලබාදුන් වෙළෙඳ අලෙවි සංවර්ධන සමුපකාර හා පාරිභෝගික සේවා අමාත්‍ය ධුරය නිසි ලෙස ඉටු කිරීම නිසා ඥානාන්විත දරු පිරිසක් බිහි කිරීමට අධ්‍යාපන ඇමැති ධූරය මෙවර මාහට ජනාධිපති මහින්ද රාජපක්ෂ මහතා ලබා දී තිබෙනවා.මාහට ගුරුවරයෙක් වීමට පන්නරය ලැබුණේ ලුම්බිණි විද්‍යාලය තුළිනුයි. මුහුකුරා ගිය මගේ බුද්ධිය නිසා පාසලේ ඉගෙන ගන්නා කාලයේ දීම පහළ ශ්‍රේණිවලට ඉගැන්වීමේ කටයුතුවලට මගේ විදුහල්පතිතුමා මා යොමු කළා.ලුම්බිණි රඟහලේ රඟදක්වන ලද බොහෝ නාට්‍ය නැරඹීමෙන් මම ලත් ශික්ෂණය නිසා මනුස්සකම පිළිබඳ පැහැදිලි අවබෝධයක් මාහට ලැබුණා. ඒ අත්දැකීම් පාදක කරගනිමින් සුද්දීලාගේ කතාව, අයෝමා සහ සිරිමැදුර වැනි කතා අනුසාරයෙන් චිත්‍රපටකරණයට මා පිවිසුණා.ශ්‍රී ජයවර්ධනපුර විශ්වවිද්‍යාලයේ උප කුලපති මහාචාර්ය බෙල්ලන්විල විමලරතන නාහිමි -නව අධිරාජ්‍යවාදය යටතේ විදේශයට අවශ්‍ය වී ඇත්තේ විදේශ චින්නය තුළින් අපගේ දරුවන්ගේ අධ්‍යාපනය පෝෂණය කිරීමටයි. මේ හේතුවෙන් රේස් එකට දුවන අධ්‍යාපන ක්‍රමයක් මෙරට බිහි වී ඇත. එදා අප සංස්කෘතිය තුළ ගොඩනැගී තිබුණේ නිර්මල අධ්‍යාපන ත්‍රමයකි. එය තවකෙකු අභිභවා යන අධ්‍යාපන ක්‍රමයක් නොවේ.නිදහස ලබා වසර 60කට ආසන්න කාලයක් ගතවී ඇතත් මේ වනතෙක් නිසි ජාතික අධ්‍යාපන ප්‍රතිපත්තියක් සකස් වී නැත.ඒ වගකීම ඉටු කිරීම දැන් ඔබට බාරයි. අද ඔබට ලැබී තිබෙන්නේ්ද මොළය පෝෂණය කිරීමේ වගකීමයි. මෙය රටක අනාගතයයි.ඔබට බාර වී ඇත්තේ ද රටේ අනාගතයයිද මහාචාර්ය බෙල්ලන්විල විමලරතන හිමි අවධාරණය කළහ.අප රටේ පාසල් අධ්‍යාපනය වෙනත් රටවලට වඩා ඉහළ මට්ටමක පවතිනවා. මෙරට තුළින්ම ප්‍රාථමික සහ ද්විතියික අධ්‍යාපනය ලැබිය යුතුයි. එවිටයි ඒ දරුවා දේශීය සංස්කෘතියට අනුව හැඩ ගැසීමට පුරුදු පුහුණු වන්නේ. රටේ ප්‍රශ්න හඳුනාගත හැකි, රටට ආදරය කරන පිරිසක් ගොඩනගාගත යුතුයි.සමහර දරුවන් උපතේ සිටම විදේශ රටවල අධ්‍යාපනය සඳහා යොමු කරනවා. එවිට ඒ දරුවා හැදී වැඩෙන්නේ විදේශීය සංස්කෘතියට අනුකූලවයි.මෙරට පාසල්වලට දරුවන් ඇතුළත් කිරීමේ දී ශ්‍රේෂ්ඨාධිකරණ නායකයාට තීන්දු දෙන තත්ත්වයට එය පත් නොකළ යුතුයි.අධ්‍යාපනය සියුම් ක්ෂේත්‍රයක්. එය හරියාකාරව මෙහෙය වුවහොත් දක්ෂ දරුවන් දහස් ගණනින් බිහි කළ හැකි බව ද පැවසූහ.මේ අවස්ථාවට ස්වාමීන්වහන්සේලා ඇතුළු විදුහල්පති ජේ. ජී. අමරජීව, රාජ්‍ය ඖෂධ නීතිගත සංස්ථාවේ සභාපති සෝමවීර චන්ද්‍රසිරි, නීතිඥ ජයන්ත චන්ද්‍රසිරි, සුනිල් සරත් පෙරේරා, නීතිඥ අජිත් සමරනායක යන මහත්වරු සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>03</day>
    </date>
    <link>http://www.dinamina.lk/2010/05/03/_art.asp?fn=n10050313</link>
    <topic>ජාතික උද්භිද උද්‍යාන 7ක් අලුතින්</topic>
    <author>අසේල කුරුළුවංශ</author>
    <content>මෙරට ජාතික උද්භිද උද්‍යාන සංඛ්‍යාව දහය දක්වා වැඩි කෙරේ.සඳහා යෝජිත වැඩපිළිවෙළ කඩිනමින් ක්‍රියාත්මක කරන බව ජාතික ආර්ථික සංවර්ධන අමාත්‍ය බැසිල් රාජපක්‍ෂ මහතා පවසයි.සංචාරක ව්‍යාපාර ක්ෂේත්‍රයේ ප්‍රගමනය අරමුණු කර ගනිමින් මෙම වැඩපිළිවෙළ ක්‍රියාත්මක කරන බවද ඒ මහතා කීය.පේරාදෙණිය ජාතික උද්භිද උද්‍යානයේ නිරීක්ෂණචාරිකාවකට ඊයේ (02) සහභාගි වෙමින් ඇමැතිවරයා මේ බව ප්‍රකාශ කළේය.දැනට ශශ්‍රී ලංකාවේ ජාතික උද්භිද උද්‍යාන තුනක් පමණක් ඇති අතර ඒවා පේරාදෙණිය, ගම්පහ හා හග්ගල පිහිටා තිබේ.පේරාදෙණිය උද්භිද උද්‍යානයට පැමිණි අමාත්‍ය බැසිල් රාජපක්‍ෂ මහතා එහි ඇති අක්කර 147ක භූමි ප්‍රමාණය ආවරණය වන සේ ඇවිද ගොස් එහි තත්ත්වය සියැසින් දැක බලා ගනිමින් පැය තුනකට ආසන්න කාලයක් එහි ගත කළේ ය.ජාතික උද්භිද උද්‍යාන දෙපාර්තමේන්තුව මගින් මෙරට සංචාරක ව්‍යාපාරික ක්ෂේත්‍රයට ලබාගත හැකි දායකත්වය පිළිබඳවවිමසා බැලූ ඇමති බැසිල් රාජපක්‍ෂ මහතා සත්ත්ව උද්‍යාන හා උද්භිද උද්‍යාන අතර ඒකාබද්ධ වැඩසටහනක් ඇතිකර ඒ ඔස්සේ මෙරට ජාතික ආර්ථිකය වර්ධනය සඳහා පුළුල් දායකත්වයක් ලබාගැනීම තම අරමුණ බව ප්‍රකාශ කළේය.විසිතුරු මල් හා ශාඛ වර්ගත් ඖෂධ ශාරයන් අපනයනය කිරීමෙන් මෙරටට විදේශ විනිමය විශාල ලෙස උපයා ගත හැකි බවත්, එම වැඩසටහන ගම නැගුමට හා සමෘද්ධියට මෙන් විශේෂ කාර්යසාධක බලකායක් ඇතිකර ඒ ඔස්සේ ප්‍රවර්ධනය කරන බවත් කී ඒ මහතා, තම අමාත්‍යාංශය භාණ්ඩාගාරයට බරක් නොවන සේ පවත්වාගෙන යෑමට අපේක්ෂා කරන බවත් අවධාරණය කළේය.ජාතික උද්භිද උද්‍යාන අධ්‍යක්‍ෂ ජනරාල් ආචාර්ය සිරිල් විජේසුන්දර මහතා ද මෙම අවස්ථාවට සහභාගි විය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>03</day>
    </date>
    <link>http://www.dinamina.lk/2010/05/03/_art.asp?fn=n10050314</link>
    <topic>වත්මන් ජනපති තරුණසේවා සභාවෙන්තරුණ පරපුරේ අභිවෘද්ධිය ඇති කළා</topic>
    <author>මහරගම විශේෂ වේහැල්ලේ පියතිලක</author>
    <content>තරුණ පරපුර වහ කදුරු වූ පාලකයින් සිටි සමයක් අපේ රටේ තිබුණා. තරුණ තරුණියන් බුරුතු පිටින් ටයර් සෑයවල අළුකළ යුගයක් මේ රටේ තිබුණා. තරුණ පරපුරේ ප්‍රශ්න පිළිබඳව කටයුතු කිරීමට තියෙන එකම රාජ්‍ය ආයතනය වන ජාතික තරුණ සේවා සභාවට ස්වාභාවික මරණයක් අත්කරදීමට එයට දියයුතු මූල්‍ය ප්‍රතිපාදන නවතාදමා තිබුණා.අද තරුණයා හෙට මේ රටේ පාලකයා හා උරුමක්කාරයා බව තේරුම්ගත් ජනාධිපති මහින්ද රාජපක්‍ෂ මහතා තරුණ සේවා සභාවට නව යුගයක් උදාකළා යැයි හිටපු තරුණ කටයුතු පිළිබඳ ඇමැතිනී සහ නව ජාතික උරුමයන් හා සංස්කෘතික කටයුතු ඇමැතිනී පවිත්‍රා වන්නිආරච්චි මහත්මිය කීවාය.ඇමැතිවරිය මෙසේ පළකළේ තමන්ට සහායවූ ජාතික තරුණ සේවා සභාවේ නිලධාරීන්ට ස්තුති කිරීම සඳහා ඉකුත්දා මහරගම ජාතික තරුණ මධ්‍යස්ථානයේදී පැවැති සමුගැනීමේ සාදයේදීය.තවදුරටත් අදහස් දැක්වූ ඇමැතිනිය මෙසේද පැවසුවාය. මගේ දේශපාලන ජීවිතයේදී මා ඇමැතිකම් රාශියක කටයුතු කළා. එහෙත් මා ඉතාමත් තෘප්තිමත් සේවය කළේ තරුණ කටයුතු පිළිබඳ අමාත්‍යාංශයෙයි.තරුණ තරුණියන් ආවේගශීලී බව සැබෑය. එහෙත් ඔවුන් කුහක නැත. ආත්ම වංචනිකයෝ නොවෙති. අසාධාරණය දුටු තැන නැගී සිටීමත්, සාධාරණය දුටු තැන හිසනැමීමත් ඔවුන්ගේ විශේෂ ලක්‍ෂණයයි.ස්වාභාවික මරණයක් අත්කරදී ජාතික තරුණ සේවා සභාව අභාවයට යමින් තිබුණු සමයකයි මා මේ අමාත්‍යාංශ භාරගත්තේ.තරුණයා හෙට දින මේ රටේ උරුමක්කාරයන් බව වටහා ගත් ජනාධිපති මහින්ද රාජපක්‍ෂ මහතා මරණ මංචකයේ සිටි තරුණ සේවා සභාව තරුණ පරපුරේ තෝතැන්න බවට පත්කළා.දේශපාලන භූමියේ තමන්ගෙන් පසු දෙවන පෙළ නායකයන් බිහිකිරීම කළ ජනාධිපතිවරයා තරුණ නායකයින් බිහි කිරීමේ පුරෝගාමී වුණා. එම නිසා නව පාර්ලිමේන්තුව නව යොවුන් තරුණ මන්ත්‍රීවරු රාශියක් නියෝජනය කරනවා. තරුණ සේවා සභාවේ ප්‍රධාන ජාතික උත්සව දෙක වන යෞවන සම්මාන උළෙල හා යෞවන ක්‍රීඩා උළෙල නවතාදමා තිබුණා.ජනාධිපතිවරයාගේ විශේෂ අනුග්‍රහය යටතේ අපි ඒවා ආරම්භ කළා. යෞවන මාධ්‍ය ආයතනය, යෞවන දේශපාලන ශිල්පායතනය, රට දිනවන විශිෂ්ටයෝ, යොවුන් රියැදුරු පාසල, තරුණ ව්‍යවසායකයින් සඳහා ව්‍යාපාරික පුහුණු පාසල, යොවුන් නාට්‍ය පාසල වැනි නව වැඩ සටහන් රාශියක් ක්‍රියාත්මක වුණා.මෙම ආයතනයට නිර්මාණාත්මක පොතට නීතියට සීමා නොවූ භාෂ්වර සේනාංක ගුණරත්න වැනි යොවුන් සභාපතිවරයෙක්, එස්. විරිතමුල්ල වැනි ලේකම්වරයෙක් ලැබීම අප ජයග්‍රහණවලට හේතු සාධක වුණා.වෙන කිසිදු අමාත්‍යාංශයකට ආයුබෝවන් කියද්දී මගේ ඇසට කඳුළු ඉනුවේ නැහැ. එහෙත් මිත්‍රවරුනි, අද මගේ ඇසට කඳුළු ඉනුව හේතුව මා තරුණයින් වෙනුවෙන් උපරිම සේවය කළා යනු හැ¼ගුම නිසයි.ජාතික තරුණ සේවා සභාවේ සභාපති හා අධ්‍යක්‍ෂ ජනරාල් භාෂ්වර සේනාංක ගුණරත්න මහතා පිළිගැනීමේ කතාව කෙළේය. මෙහිදී කරණ ලද සේවයට උපහාර පිදීමක් ලෙස තරුණ සේවා සභාව විසින් සිහිවටන තිළිණයක් ඇමැතිනියට පිරිනැමීමද සිදු කෙරිණ.මේ අවස්ථාවට ඇමැතිතුමාගේ පෞද්ගලික ලේකම් හා ජාතික වොලිබෝල් සංගමයේ උප සභාපති මෙන්ම සබරගමු පළාත් සභා මන්ත්‍රී කාංචන ජයරත්න මහතා ද සහභාගි විය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>03</day>
    </date>
    <link>http://www.dinamina.lk/2010/05/03/_art.asp?fn=n10050315</link>
    <topic>ජලාශ ආශ්‍රිතව ආපදා ඇතිවන අවස්ථාවලදීඊට මුහුණ දීමට විශේෂ ආරක්ෂක බළකායක්</topic>
    <author/>
    <content>ජලාශ ආශ්‍රිත සිදුවන හදිසි ආපදා තත්ත්වයන්ට මුහුණදීම සඳහා විශේෂ ආරක්ෂක බළකායක් ස්ථාපිත කිරීමට වාරිමාර්ග හා ජල සම්පත් කළමනාකරණ අමාත්‍යාංශය තීරණය කර ඇත. ශ්‍රී ලංකාවේ ප්‍රධාන ජලාශ්‍ර ආශ්‍රිතව ඇතිවිය හැකි හදිසි ආපදා අවස්ථාවකදී ඊට අවශ්‍ය පියවර ගැනීම සඳහා මෙතෙක් සුදුසු පියවරක් ගෙන නොතිබීම නව වාරිමාර්ග හා ජල කළමනාකරණ ඇමැති නිමල් සිරිපාල ද සිල්වා මහතාගේ අවධානයට යොමුවී තිබේ.පසුගියදා මහවැලි සංවර්ධන අධිකාරියේ සියලුම නිලධාරින් සමඟ සාකච්ඡා කළ ඇමැතිවරයා ප්‍රධාන ජලාශ ආශ්‍රිතව උද්ගතවිය හැකි හදිසි අවස්ථාවකදී ඊට මුහුණදීම සඳහා විශේෂ ආරක්ෂක බළකායක අවශ්‍යතාව අවධාරණය කෙළේය.මහවැලි ජලාශවලට දැනට ආරක්ෂාව සපයනු ලබන්නේ මහවැලි ආරක්ෂක සංවිධානය සහ යුද හමුදාවේ ආරක්ෂක භට පිරිස් ය. එහෙත් මහවැලි ආරක්ෂක සංවිධානයේ ආරක්ෂකයින් හට පිහිනීම සහ කිමිදීම පිළිබඳවත්, හදිසි ආපදාවකදී මිනිස් ජීවිත ආරක්ෂා කිරීම සඳහාත්, මෙතෙක් විධිමත් පුුහුණුවක් ලබාදී නැත.ජල කාන්දුවීමක් හෝ වෙනත් එම ජලාශ ආශ්‍රිතව ඇතිවිය හැකි ආපදාවකදී මහජනතාවගේ ජීවිත ආරක්ෂාව උදෙසා පියවර ගැනීම මෙම ආරක්ෂක බළකායේ වගකීම වේ. මේ වනවිට මහවැලි ආරක්ෂක සංවිධානයේ ආරක්ෂකයෝ 600 ක් සේවය කරති.මාසයක් තුළ මෙම ආරක්ෂකයින් වරකට 100 ක් බැගින් තෝරාගෙන ඔවුන්ට කිමිදීම, පිහිනීම සහ ජීවිතාරක්ෂක කටයුතු පිළිබඳ මාස 06 ක විශේෂ පුහුණුවක් ලබාදීමට වහාම පියවර ගන්නා ලෙස ඇමැතිවරයා අමාත්‍යාංශයේ ලේකම් අයිවන් සිල්වා මහතාට උපදෙස් දුන්නේය. මේ කටයුතු අනිවාර්යයෙන්ම මාසයක් තුළ ආරම්භ කරන ලෙස ද, ඇමැතිවරයා නියෝග කෙළේය.මහවැලි සංවර්ධනය යටතේ ක්‍රියාත්මක වන ජලාශවල සංචාරක ප්‍රවර්ධන වැඩපිළිවෙළක් වශයෙන් දේශීය සහ විදේශීය සංචාරකයින්ට එම ජලාශවල සංචාරය කිරීම සඳහා විශේෂ බෝට්ටු සේවාවක් ද, ආරම්භ කරන අතර, එම බෝට්ටු සේවාවේ කටයුතු කිරීම මහවැලි ආරක්ෂක සංවිධානයට පැවරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>03</day>
    </date>
    <link>http://www.dinamina.lk/2010/05/03/_art.asp?fn=r1005031</link>
    <topic>මොරගල්ල සංචාරක වෙරළ තීරයකුණු කසළවලින් වැසී ගිහින්</topic>
    <author>කළුතර දිස්ත්‍රික් සංචාරක</author>
    <content>බේරුවල මොරගල්ල සංචාරක මුහුදු වෙරළ තීරය සම්පූර්ණයෙන්ම කුණු රොඩු වලින් වැසී ගොස් තිබේ.මේ සම්බන්ධයෙන් වහාම ක්‍රියාත්මක වූ බේරුවල ප්‍රාදේශීය සභාවේ වගකිවයුත්තෝ ප්‍රාදේශීය සභාවේ යන්ත්‍ර සූත්‍ර හා සියලු සේවකයන් සහභාගී කරවාගෙන කුණු රොඩු ඉවත් කළහ. මොරගල්ල වෙරළ තීරයේ සංචාරකයෝ විශල පිරිසක් දිනපතා ගැවසෙති.ගංවතුර තත්ත්වයක් ඇති වීමෙන් පසු මෙසේ මේ වෙරළට කුණු රොඩු ගසාගෙන එන බව ප්‍රදේශවාසීහු කියති.මේ කසළ ඉවත් කිරීමේ කටයුතු දින තුනකින් පමණ අවසන් කිරීමට හැකිවෙතැයි බේරුවල ප්‍රාදේශීය සභාවේ සභාපතිවරයා කීය.බීච් ක්ලීනින් නමැති යන්ත්‍රය තිබුණා නම් මේ මුහුදු වෙරළ නිතර පිරිසුදු කිරීම සිදුකල හැකි බවද සභාපතිවරයා පෙන්වා දුන්නේය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>03</day>
    </date>
    <link>http://www.dinamina.lk/2010/05/03/_art.asp?fn=r1005032</link>
    <topic>මොල්ලිගොඩ සුසාන භූමියවල්බිහි වෙලා</topic>
    <author>වාද්දූව සමූහ එස්. ආර්. පියදාස</author>
    <content>පාණදුර ප්‍රාදේශීය සභාවට අයිති වාද්දූව මොල්ලිගොඩ සුසාන භූ®මිය වල්බිහිවීම නිසා එහි සිරුරු භූ®මදානය කිරීමේදී විවිධ අවහිරතා වලට මුහුණපෑමට සිදුවී ඇතැයි ප්‍රදේශවාසීහු පවසති.මොල්ලිගොඩ පවුල් දෙදහසකට පමණ තිබෙන මේ එකම සුසාන භූ®මිය ඉදිරිපස මැද දැවැන්ත ලෙස වැවී ඇති රූස්ස නුග ගසේ සුසාන භූ®මිය හරහා පාත්වී වැවීම නිසා මළ සිරුරු ආදාහන වේදිකාවට ගැනීමට පවා අසීරු බව ඒ අසල ජීවත්වන ව්‍යාපාරිකයකු වන සම්පත් පෙරේරා මහතා ‘දිනමිණ’ට කීවේය.එහි ආදාහන වේදිකාවට ඔබ්බෙන් ඇති බිම්කොටසේ ඝණ සැරේට ගස්කොළන් වැවී ඇති අතර එහි ඇති විදුලිය බුබුළු සියල්ලම දැවී ඇති බවද ඒ මහතා කීවේය.එම සුසාන භූමියේ තිබෙන රැස්වීමේ ගෘහයද අබලන් වී කඩාවැටීමට ආසන්නව පවතී.මේ සුසාන භූමිය ශුද්ධ පවිත්‍ර කර යථා තත්වයට පත්කර දෙන්නැයි ඉල්ලා පාණදුර ප්‍රාදේශීය සභාවට යෝජනාවක් ඉදිරිපත් වී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>03</day>
    </date>
    <link>http://www.dinamina.lk/2010/05/03/_art.asp?fn=r1005033</link>
    <topic>බේරුවල මාතෘ සායනවලඅඩුපාඩු සොයා බැලේ</topic>
    <author>කළුතර දිස්ත්‍රික් සංචාරක</author>
    <content>බේරුවල සෞඛ්‍ය වෛද්‍ය නිලධාරී කොට්ඨාසයේ පිහිටි මාතෘ හා ළමා සායනවල අඩුපාඩු සොයා බැලීමක් බේරුවල ප්‍රාදේශීය සභාවේ සභාපති ප්‍රසන්න සංජීව මහතා විසින් ක්‍රියාවට නංවා තිබේ.මේ අනුව බේරුවල ප්‍රදේශයේ මාතෘ සායනවලට ගිය සභාපතිවරයා එහි අඩු පාඩු සොයා බැලූහ. එහි දැනට පවතින අඩුපාඩු වහාම සපුරාලීමට පියවර ගන්නා බවද ඒ මහතා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>03</day>
    </date>
    <link>http://www.dinamina.lk/2010/05/03/_art.asp?fn=r1005034</link>
    <topic>අක්කර 29ක වගුරුබිමජාත්‍යන්තර ක්‍රීඩා පිටියක් වෙයි</topic>
    <author>කඩවත විශේෂවිජය ශ්‍රී ගම්මන</author>
    <content>මහින්ද චින්තනය අනුව ජනාධිපති ජ්‍යෙෂ්ඨ උපදේශක බැසිල් රාජපක්ෂ මහතාගේ සහායෙන් නි. ඇමති ගම්පහ දිස්ත්‍රික් පාර්ලිමේන්තු මන්ත්‍රී ලසන්ත අලගියවන්න මහතාගේ ඉල්ලීමෙන් මහර මැතිවරණ කොට්ඨාසයේ එඩේරමුල්ල ප්‍රදේශයෙන් පවරාගත් අක්කර 29ක වගුරු බිමෙන් අක්කර 9 ක ජාත්‍යන්තර මට්ටමේ ක්‍රීඩා පිටියක් ඉදිකිරීමට කටයුතු අරඹා ඇත.එහි අක්කර 9 ක ක්‍රීඩාපිටිය හා ඉතිරි අක්කර 20 නිවාස, ගෘහස්ථ ක්‍රීඩාංගණ වෙළෙඳසල් ආදිය ගොඩ නැගීමට නියමිතයි. මේ බිම ගොඩකිරීමට වෙන්කර ඇති මුදල මිලියන 300කි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>03</day>
    </date>
    <link>http://www.dinamina.lk/2010/05/03/_art.asp?fn=r1005035</link>
    <topic>මේ මාර්ගයේ ගමන් යෑම හරි භයානකයි</topic>
    <author>හල්තොට සමූහ විනිතා මානෙල් ගමගේ</author>
    <content>මිල්ලනියේ සිට අටුලුගම දක්වා දිවෙන මාර්ගයේ රද්දෙගොඩ ප්‍රදේශය ඉතා අවදානම් බව ප්‍රදේශවාසීහු පවසති. ඒ මෙතෙක් ගමන් කිරීමට තිබූ මාර්ගය වෙනුවට වංගු මාර්ගයකින් බෝක්කුවක් යටින් ගමන් කිරීමට සිදුව තිබෙන නිසාවෙනි.දක්ෂිණ ලංකා අධිවේගී මාර්ගය ගැලනිගම සිට පරගස්තොට දක්වා දිවෙන්නේ මේ මාර්ගය ඔස්සේය.නමුත් එහි ඉදිකර තිබෙන බෝක්කුව යටින් මේ වන විට මගීන්ට ගමන් කිරීමට සිදුව ඇත. විශාල වංගුවක් සහිත ස්ථානයක් වන මේ ඔස්සේ ගමන් කිරීමේදී ඉදිරියෙන් පැමිණෙන වාහන නොපෙනෙන බව මගීහු පවසති. මෙම ස්ථානයේ සිට අටුලුගම දෙසට කි.මී 1/2ක පමණ දුර කැලෑ ප්‍රදේශයක් වන අතර සොර සතුරු කරදරවලට මඟ පාදා දෙන ස්ථානයකි.පාන්දර හා රාත්‍රී කාලයේ රැකියාවට යන එන තරුණියන්ගේ ආරක්ෂාවටද මේ නිසා විශාල තර්ජනයක් වී ඇති බව ප්‍රදේශවාසීහු කියති.ඉදිකිරීම් ආරම්භයේ දී මෙය ජලය බැස යෑමට යොදන බෝක්කුවක් යැයි පැවසූ නමුත් මේ වන විට මාර්ගයක් ලෙසට භාවිතා කිරීමට සිදුවීම කනගාටුවට කරුණක් බවද ඔවුහු පවසති.මේ පිළිබඳ බණ්ඩාරගම ප්‍රාදේශීය සභාවට ද දන්වා ඇති බවත් පෙර තිබූ මාර්ගයම යළි සකස් කර දෙන ලෙසත් රද්දෙගොඩ වැසියෝ අදාළ බලධාරීන්ගෙන් ඉල්ලා සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>03</day>
    </date>
    <link>http://www.dinamina.lk/2010/05/03/_art.asp?fn=r1005036</link>
    <topic>පුරා විද්‍යා බලධරයනි මේ ඔබේ අවධානය පිණිසයි</topic>
    <author/>
    <content>සීගිරිය ඓතිහාසික පුරවරයේ පිහිටි ලෝක ප්‍රකට සිතුවම් ගුහාවේ පිහිටි චිත්‍ර කෘමීන් විසින් මහා පරිමානයෙන් විනාශ කරමින් පවතී. මේ හානිය කඩිනමින් නවත්වා නොගත හොත් ඉදිරියේදී සීගිරි චිත්‍ර දැකබලා ගැනීමට නොහැකි වන නිසා කඩිනමින් විසැඳුමක් ලබා ගැනීමට අවධානය යොමු කරන ලෙස දඹුල්ල ප්‍රාදේශීය සභාවේ ප්‍රාදේශීය සභා මන්ත්‍රී‍්‍ර සමන් බණ්ඩාර මොරේමඩ මහතා පැවැසීය.දඹුල්ල ප්‍රාදේශීය සභාවේ සභාපති කේ. ජී. සෝමතිලක මහතාගේ ප්‍රධානත්වයෙන් පැවැති මාසික රැස්වීමේදී සමන් බණ්ඩාර මොරේමඩ මහතා එසේ ප්‍රකාශ කෙළේය.එහිදී වැඩිදුරටත් අදහස් දැක්වූ සමන් බණ්ඩාර මොරේමඩ මහතා සිතුවම් ගුහාවේ ඇති ලලනා චිත්‍රවල බදාම කෘමීන් විසින් කඩා විනාශ කරමින් පවතින බවත්, සීගිරියේ බලධාරීන් මේ විනාශය දැක මුනිවත රකිමින් සිටින බව ද පැවැසීය.එමෙන්ම චිත්‍ර ගුහාවට අව් රස්නය වැදීම වලක්වා ගන්නට රෙදි ආවරණයක් යොදා තිබුණා. දැනට එම රෙදි ආවරණය ඉරී විනාශ වෙලා. අලුත් රෙදි ආවරණයක්ද යොදන්න හැකියාවක් තිබුණත් ඔවුන් ඒ සඳහා කටයුතු කරන්නේ නැහැ.වෙළෙඳ පොළේ එම රෙදි අවරණය රු. 12000/- පමණ වෙනවා. දිනකට විදේශීය සංචාරකයෙකුට සීගිරිය නැරැඹීම සඳහා රු. 3000/- කට ආසන්න මුදලක් අය කරනවා.විදේශීය සංචාරකයන් 4 දෙනෙක් සීගිරිය නැරඹුවහොත් මේ රෙදි ආවරණයද නැවැත සවි කරන්න හැකියි. නමුත් එසේ නොකර චිත්‍ර විනාශ වීමට හැර තිබීම කනගාටුවට කරුණක් වෙනවා.එමෙන්ම චිත්‍ර ගුහාවේ ප්‍රධාන දොර දැනට කැඩී තිබෙනවා. රිලවුන් දොර නැති නිසා රාත්‍රි කාලයට ඇතුළට රිංගනවා. ඔවුන් චිත්‍රවලට හානියක් සිදු කරන්නත් ඉඩ තිබෙනවා. ලෝක ප්‍රසිද්ධ සීගිරි චිත්‍ර ආරක්‍ෂා කර ගන්නට විශේෂ වැඩ සටහනක් කරන්න යැයි මා වගකිවයුත්තන්ගෙන් ඉල්ලා සිටිනවා.නැතිනම් සීගිරි චිත්‍ර කියා දෙයක් අනාගත පරපුරට දැක ගන්නට අවස්ථාවක් නොලැබී යැයි සමන් බණ්ඩාර මොරේමඩ මහතා වැඩිදුරටත් පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>03</day>
    </date>
    <link>http://www.dinamina.lk/2010/05/03/_art.asp?fn=r1005037</link>
    <topic>බුලත්විට මෙන් හැපී ඇඹරීපඩික්කමට වැටෙන අක්මීමන බුලත් ගොවියෝ</topic>
    <author/>
    <content>මගුල් ගෙදරට, මළගෙදරට, දානේ ගෙදරට, පිරිත් ගෙදරට ආදී සෑම කටයුත්තකටම ‘බුලත්’ නැතිවම බැරිය. උපතේ සිට විපත දක්වාම බුලත් අපේ ජීවිතය හා බැඳී පවතී.ගාල්ල දිස්ත්‍රික්කයේ අක්මීමන, හියාරේ, කදුරුගස්හේන ප්‍රදේශය බුලත් වගාකරුවන් විශාල පිරිසක් ජීවත්වන ගම්මානයකි. බුලත් දඬු සිටුවා මාස හයකින් පමණ අස්වනු නෙලිය හැකිය.නමුත් වතුරත් පොහොරත් බුලත් වගාවට නැතිවම බැරිය. අවුරුදු කාලයට තරමක් මිල වැඩිවෙතත් මහන්සියේ තරමට ආදායමක් නොලැබෙතැයි, එහි නියුතු අය පවසති. මේ ඔවුන් කියන කතාවයි.ජී. එච්. අමරතුංග (55) මහතා -බුලත් වගාවටත් සෑහෙන මහන්සියක් ගන්න ඕනෑ. කඳු අතර දෙණිවල සරුවට බුලත් වැවෙනවා බුලත් දඬු හිටවලා වතුර දාලා පෝර දාලා සාත්තු කරන්න ඕනෑ.මාස හයකින් තමයි පළමු අස්වැන්න ලැබෙන්නේ. ලොකු බුලත්වලට කියන්නේ ‘ඇස්කොළ’ කියලා. ඊළඟ කොළ ‘ඉහකොළ’ පුංචි කොළ ‘මද්දිම’ කියලා හඳුන්වනවා. ලොකු බුලත් 100 මිටිය.අවුරුදු කාලෙට රුපියල් 90/- 100/-ටත් විකුණන්න පුළුවන්. නමුත් අනික් කාලෙට රුපියල් 60/-ට 50/-ට මිල බහිනවා. මම පොළවල් වලටත් බඩු දානවා. මහන්සි වුනොත් තමයි ප්‍රතිඵල හොඳ.ඩී. එච්. විමලා ගුරුමාතාව (52) -මම ගුරු වෘත්තියට අමතරව බුලත් කොරටුවක් කරනවා. බුලත් හිටවන කෝටු මිල හරි ඉහළයි. පහසු මිලට ඒ කෝටු ලබාගන්න ක්‍රමයක් තියෙනවා නම් හොඳයි.පායන කාලෙට තමයි බුලත් මිල නගින්නේ. නමුත් හොඳට වතුර දැම්මොත් තමයි අස්වැන්න හොඳ. ඉහකොළ, මද්දිම කොළ අඩු මිලට තමයි විකිණෙන්නේ.පී. එච්. සරත්චන්ද්‍ර (46) මහතා -මට නම් හිතෙන්නේ බුලත් වගාවේ ලොකුම ලාභය හොයන්නේ අතර මැදි වෙළෙන්ඳයි. මාස්පතා අස්වනු නෙලන බුලත් වගාවට ඇල්බීසියා, කැකිල්ල, ඇට්ටෝනියා කොලත් පෝර වෙනවා. බුලත් පොහොර කියලා වෙළෙඳ පොළේ වෙනම පෝරත් තියෙනවා.කොහොම වුනත් බුලත් කන මිනිස්සු තවමත් ලක්ෂ ගානක් ඉන්න මේ රටේ අපේ දකුණේ බුලත් වලටත් වඩා ‘ගම්පහ බුලත්’ ජනප්‍රියයි. ඒ බුලත් කොළේ මෘදුයි. වැඩිය සැර නැහැ. ජනතාව වැඩිය කැමති ඒ බුලත් වලටයි. බුලත් විටක් හපන ගමන්ම සරත්චන්ද්‍ර මහතා පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>03</day>
    </date>
    <link>http://www.dinamina.lk/2010/05/03/_art.asp?fn=r1005038</link>
    <topic>දිගම දළ යුගළ හිමි මිල්ලංගොඩ දළ රාජා</topic>
    <author>සටහන හා ඡායාරූප -පී. සෙනෙවිරත්න-මාවනැල්ල සමූහ</author>
    <content>ශ්‍රී ලංකාවේ සබරගමුව පළාත් සභා බල ප්‍රදේශයේ කෑගල්ල මාවනැල්ල ප්‍රධාන මාර්ගයේ මොලගොඩ කඩ මණ්ඩියට ආසන්න මිල්ලංගොඩ වලව්වේ වතුයායේ ලෝකයේ දිගම දළ ඇතා වාසය කරනු ලබයි.මීට වසර ගණනාවකට පෙරදී මිල්ලංගොඩ අලි මහත්මයා යන නමින් කවුරුත් හඳුන්වනු ලබන අප්පුහාමි මිල්ලංගොඩ මහතා විසින් පොලොන්නරුවට ආසන්න මහ කැලෑවේදී අල්ලාගෙනවුත් හීලෑ කර ඇති මේ ඇතාට “ මිල්ලංගොඩ දළ රාජා” නමින් නම තබා ඇත.ශ්‍රී ලංකාව තුළ සිටින සත්ව විද්‍යාඥ පිරිසක් විසින් පරික්ෂාකර බලා මේ ඇතා ලෝකයේම සිටින දිගම දළ ඇති ඇතා ලෙසට නම්කර ඇති බව අද එම ඇත් රජු බලා කියා ගන්නා සබරගමුව පළාත් සභා මන්ත්‍රී ආනන්ද මිල්ලංගොඩ මහතා සඳහන් කරනු ලබයි.ඉතිං ඔබටත් මේ ඇත් රජු බලන්න අවශ්‍යනම් මිල්ලංගොඩ අපේ ගෙදරවත්තට ඇවිත් බලන්න පුළුවන්. රටටම කීර්තිමත් ගෞරවයක් ලබා දෙන මේ ගුණ ගරුක ඔද තෙද බලයකුත් ඇති දිගම දළ ඇති ඇතා ඔබත් පැමිණ නරඹන්න කියා අපි සැමට ඇරැයුම් කරමු.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>03</day>
    </date>
    <link>http://www.dinamina.lk/2010/05/03/_art.asp?fn=s1005031</link>
    <topic>ශ්‍රී ලංකාව-සිම්බාබ්වේ තීරණාත්මක තරගය අද</topic>
    <author>වර්නන් ගුණසේකර</author>
    <content>බටහිර ඉන්දීය කොදෙව් දූපත්හි පැවැත්වෙන 3 වැනි විස්සයි 20 ලෝක කුසලාන ක්‍රිකට් තරගාවලියේ ශ්‍රී ලංකාව අද (3) ඉතාමත් තීරණාත්මක තරගයකට සිම්බාබ්වේ සමග ගයානාහිදී සහභාගී වේ.ශ්‍රී ලංකාවට අද තරගය තීරණාත්මක එකක් වන්නේ මේ තරගාවලියේ මූලික වටයේදී කණ්ඩායමක් මුහුණ දෙන තරග දෙකෙන් පළමු තරගයෙන් ශ්‍රී ලංකාව නවසීලන්තයට පරාජය වූ බැවිණි. එබැවින් තරගාවලියේ තවත් ඉදිරියට යාමට නම් ශ්‍රී ලංකාවට අද තරගය ‘ජය ගත යුතුම’ එකක් බවට පත්ව තිබේ.ශ්‍රී ලංකාව හා නවසිලන්තය අතර පසුගිය සිකුරාදා ගයානාහි ඉතාමත් තියුණු මුහුණුවරකින් පැවැති මෙවර තරගාවලියේ ආරම්භක තරගයෙන් ශ්‍රී ලංකාවට කඩුලු 2 ක පරාජයක් අත් විය.කාසියේ වාසිය දිනා ප්‍රථමයෙන් පන්දුවට පහර දුන් ශ්‍රී ලංකා කණ්ඩායමට ඕවර 20 අවසානයේ රැස් කර ගත හැකි වූයේ කඩුලු හයක් දැවී ලකුණු 135 ක් පමණි. නවසිලන්තය තරගයේ තවත් පන්දුවක් පමණක් ඉතිරිව තිබියදී කඩුලු 8 කට ලකුණු 139 ක් ලබා ගනිමින් තරගයේ තියුණු ජයක් වාර්තා කළේය.ලෝක කුසලාන තරගාවලියක ආරම්භක පිතිකරුවකු ලෙසින් ප්‍රථම වතාවට පිටියට පිවිසි පළපුරුදු පිතිකරු මහේල ජයවර්ධන අගනා ලකුණු 81 ක් රැස් කර ගනිමින් ශ්‍රී ලංකාව වෙනුවෙන් වැඩිම ලකුණු ලබා ගත් ක්‍රීඩකයා බවට පත් වූවද අනෙක් ආරම්භක පිතිකරු තිලකරත්න ඩිල්ෂාන් පිතිකරණයේ අසාර්ථක විය.නේදන් මැකලම්ගේ සිට දඟ පන්දු වලටත් ෂේන් බෝන්ඩ්ගේ වේග පන්දු වලටත් පිළිතුරක් දීමට අසමත් වූ ඩිල්ෂාන් ලකුණු 3 ක් ලබා ගත්තේද පන්දු 19 කට මුහුණ දීමෙනි.එහෙත් ශ්‍රී ලංකා පුහුණුකරු ට්‍රෙවර් බේලිස් ප්‍රකාශ කළේ ඉදිරි තරග වලදී ඩිල්ෂාන්ගෙන් යළි විශිෂ්ට දස්කම් මතුවනු ඇතැයි තමා විශ්වාස කරන බවයි.පසුගිය දහඅට මාසය තුළ ඩිල්ෂාන්ගේ දස්කම් තිබුණේ ඇදහිය නොහැකි මට්ටමේයි. එවැනි දක්ෂතාවයක් තියෙන කෙනෙකුට යළි ලකුණු අතරට පිවිසීම එතරම් අමාරු කාර්යයක් නොවේ බේලිස් කියයි.ජයග්‍රහණය සඳහා පන්දු දෙකකින් ලකුණු තුනක් අවශ්‍යව සිටි නවසීලන්තයේ ජය තහවුරු කළේ දඟ පන්දු යවන්නෙකු ලෙසින් වඩාත් ප්‍රසිද්ධ නේදන් මැකලම්ය. ඔහු ලසිත් මාලිංගගේ වේග පන්දුවට ‘ලෝන්ග් ඕෆ්’ හරහා හයේ පහරක් එල්ල කළේය.‘තරගයේ වීරයා’ බවට පත් වූ මැකලම්ගේ ඒ පහරත් සමග නවසීලන්තයට මෙවර තරගාවලියේ ප්‍රථම ජයග්‍රහණය මෙන්ම ඊළඟ ‘සුපිරි අට’ වටයට පිවිසීමේ දොරටුවද විවෘත විය.මේ තරගය ජෝන් මැකලම්ට අමතක නොවන දිනයක් වනු ඇත. ඔහුගේ නොදැවුණු ලකුණු 16 වාර්තා වූයේ පන්දු හයකිනි. ඉන් ලකුණු 13 ක්ම ඔහු ලබා ගත්තේ හතරේ පහරක් හා හයේ පහරක්ද සමගින් තරගයේ අවසන් ඕවරයේදීය.ඊටත් ඔහුගේ මේ ඉනිම වාර්තා වූයේ ලොව සිටින විස්සයි 20 හොඳම පිතිකරුවකු ලෙසින් නම් දරා සිටින ඔහුගේ බාල සොහොයුරු බ්‍රෙන්ඩන් ‘බින්දුවට’ දැවී ගොස් සිටියදී වීම තවත් විශේෂත්වයකි. නේදන් ඕවර 3 කදී ලකුණු 17 කට කඩුල්ලක් බිඳ හෙලමින් පන්දු යැවීමෙන්ද දස්කම් දැක්වීය.කෙසේ වෙතත් ශ්‍රී ලංකාව ලත් පරාජයට මාලිංගට දොස් පැවරීම ට්‍රෙවර් බේලිස් ප්‍රතික්ෂේප කළේය. මාලිංගගේ කරපිට සියලු වගකීම් පැවරෙන පරිද්දෙන් තරගය අවසන් ඕවරය දක්වා නොයා යුතුව තිබුණා. ස්ථිර වශයෙන්ම එය ඔහුගේ් වැරැද්ද නොවේ යැයි බේලිස් පවසා සිටියේය.නවසීලන්තයට එරෙහි තරගයේදී ශ්‍රී ලංකාව ක්‍රීඩාවේ සෑම අංශයකින්ම සිටියේ පසුබෑමකිනි. පිතිකරුවෝ වුවමනා පරිදි පළමු ඕවර හය තුළදී ලකුණු ලබා ගැනීමට අසමත් වූහ. සාමාන්‍යයෙන් අපේ පිතිකරුවන් ක්‍රීඩා කරන ඒ විලාසය මේ තරගයේදී සිදු නොවිණි. පන්දු රැකීමද මීට වඩා උසස් මට්ටමක පැවතිය යුතුව තිබිණි.මෙතැන් පටන් සෑම තරගයක්ම අපි දිනුවොත් අපි සූරයෝ වේවි. නමුත් තවත් මෙවැනි වැරදිවලට නම් කොහෙත්ම ඉඩක් නැහැ බේලිස් කියා සිටියේය.මේ පරාජය නිසා අද ශ්‍රී ලංකාව හා සිම්බාබ්වේ අතර ශ්‍රී ලංකා වේලාවෙන් අද පස්වරු 7.00 ට ඇරැඹෙන තරගය දෙපිලේ මානසික සටනක්ද වනු ඇත. එම සටනෙන් පොහොසත්ව සිටින්නේ සිම්බාබ්වේ පිලයි.හේතුව ඔවුන් මේ තරගයට මුහුණ දෙන්නේ පෙරහුරු තරග වටයේදී ඔස්ට්‍රේලියාව පරාජය කිරීමෙන් පසුව වීමය. ඊටත් මෙවර තරගාවලියේ ඔවුන්ට තවත් තරගයක්ද (නවසීලන්තය සමග) ඉතිරිව තිබේ. ශ්‍රී ලංකා පිල අද තරගයෙන් යම් හෙයකින් පරාජය වූවොත් ඔවුනට යළි මව්රට පැමිණීමට සිදු වනු ඇත.සිම්බාබ්වේ කණ්ඩායම සුළුවෙන් තැකිය හැකි පිරිසක් නොවේ. 2007 මංගල විස්සයි 20 ලෝක කුසලාන තරගාවලියේදීද ඔස්ට්‍රේලියාව සිය ආරම්භක තරගයේදීම එය හොඳින් වටහා ගත්තේය. ඒ තරගයේ තවත් පන්දුවක් පමණක් ඉතිරිව තිබියදී සිම්බාබ්වේ කඩුලු 5 කින් තරගය ජය ගත්තේය.එවැනි පෙරැලියක් මෙවර තරගාවලියේදීද සිදු කළ හැකි බවට සිම්බාබ්වේ නව පුහුණුකරු ඇලන් බ්‍රචර් විශ්වාස කරයි.නවසීලන්තය හා ශ්‍රී ලංකාව සමග ඔවුන් ඇතුළත්ව සිටින ‘බී’ ;කාටසේ මූලික තරග දෙකම පැවැත්වීමට නියමිත ගයානාවේ ප්‍රොවිඩන්ස් ක්‍රීඩාංගණයේ විකට්ටුව සිම්බාබ්වේ දඟ පන්දු යවන්නන්ට වාසිදායක එකක් වීමට බොහෝ දුරට ඉඩ තිබේ.ඔවුන්ගේ ඒ පන්දු ප්‍රහාරය කොතරම් ප්‍රබලද යන්න සිම්බාබ්වේ පිල ඉතාමත් මෑෑතකදී පෝට් ඔෆ් ස්පේන්හි පසුගිය පෙබරවාරියේ කොදෙව් දූපත් පිලට එරෙහිව පැවැති විස්සයි 20 ජාත්‍යන්තර තරගයේදී දිස්විණි.සිම්බාබ්වේ පිල එම තරගයේදී ලබා ගත් ලකුණු 105 ට පිළිතුරු වශයෙන් කොදෙව්වන්ට ලබා ගත හැකි වූයේ කඩුලු 7 කට ලකුණු 79 ක් පමණි. එම තරගයේදී ඕවර දෙකක් හැරෙන්නට අනෙක් සියලුම සිම්බාබ්වේ ඕවර යවනු ලැබුවේ ඔවුන්ගේ දඟ පන්දු යවන්නන් විසිනි.ඊට දින හතරකට පසුව ඔවුන්ගේ දඟ පන්දු යවන්නන්ගේ සාර්ථකත්වය යළිත් ප්‍රදර්ශනය වෙමින් ප්‍රොවිඩන්ස් ක්‍රීඩාංගණයේදී කොදෙව් දූපත් පිලට එරෙහිව පැවැති පළමු එක් දින ජාත්‍යන්තර තරගය සිම්බාබ්වේ ජයග්‍රහණය කළේය. කෙසේ වෙතත් එම සාර්ථකත්වය දිගටම පවත්වාගෙන යාමට අසමත් වූ ඔවුහු ඉතිරි තරග හතරෙන්ම පරාජයට පත් වූහ.කෙසේ වෙතත් මෙවර තරගාවලියේ අන් සියලු ප්‍රතිවාදීන්ට වඩා සිම්බාබ්වේ වඩා හොඳින් කොදෙව් දූපත් පරිසරයට හුරුව සිටි.පෙබරවාරි හා මාර්තු වකවානුවේ පැවැති ඒ විස්සයි 20 හා ජාත්‍යන්තර එක් දින තරග සංචාරයෙන් පසුව සිම්බාබ්වේ කණ්ඩායම මේ ලෝක කුසලාන තරගාවලිය ආරම්භයට සති දෙකක කාලයකටත් පෙර යළි කැරිබියන් දූපත් වලට පැමිණියේය.එසේ පැමිණි ඔවුහු ඔස්ට්‍රේලියාව හා පාකිස්තානය සමග නිල පෙරහුරු තරග වලට පෙර බටහිර ඉන්දීය කොදෙව් දුපත් ‘ඒ’ කණ්ඩායමට එරෙහිව සිවු දින තරගයකට හා එක් දින තරග දෙකකට සහභාගී වූහ.අනෙකුත් සියලුම කණ්ඩායම් මෙන් සිම්බාබ්වේ පිලට මේ තරගාවලියට සූදානම් වීමේදී ඉන්දියා ප්‍රිමියර් ලීග් තරගාවලිය බාධකයක් වූයේ නැත. ඒ ඔවුන්ගේ ක්‍රීඩකයන් එම තරගාවලියට සහභාගී නොවූ බැවිණි.සිම්බාබ්වේ කණ්ඩායම තුළ ඕනෑ තරම් දස්කම් තිබෙන බව පුහුණුකරු බ්‍රචර් කියයි. ‘මම ලොකු ප්‍රකාශ කරන්නේ නැහැ. නමුත් මේ තරගාවලියේදී අපේ කණ්ඩායමේ අනාගතයක් ගැන මට විශ්වාසයක් තියෙනවා.පෙරැලියක් කිරීමේ හැකියාව සෑම කණ්ඩායමකටම තියෙනවා. වුවමනා වන්නේ කෙනෙක් ඉක්මනින් ලකුණු 50 ක් හෝ 60 ක් ලබා ගැනීමත්, ඉලක්කයට පන්දු යැවීමත් හෝ සමහර විට එක් දක්ෂ උඩ පන්දු රැකීමක් පමණයි. එවිට තරගය සම්පූර්ණයෙන් කණපිට පෙරැලෙන්න පුළුවනි’.වමතින් පන්දු යවන රේ ප්‍රයිස් සිම්බාබ්වේ පිලේ සිටින වඩාත්ම පළපුරුදු දඟ පන්දු යවන්නා වෙයි. ඔහුගේ සහායට පිට දඟ පන්දු යවන නායක ප්‍රොස්පර් උට්සෙයා, නවක ක්‍රීඩක ග්‍රෙග් ලෑම්බ් ද පා දඟ පන්දු යවන ග්‍රැහැම් ක්රේමන්ද සිටිති.පන්දු රැකීම බොහෝ කල් සිටම සිම්බාබ්වේ කණ්ඩායම් වල ශක්තිය බවට පත්ව තිබේ. එහෙත් පිතිකරණය ඔවුනට ප්‍රශ්නයක් වී තිබේ.කඩුලු රකින්නා ලෙසද ක්‍රීඩා කරන ටටෙන්ඩා ටයිබු වැදගත් තරග ජයග්‍රාහකයෙකි. ට්‍රේලර්, වුසි සිබන්ඩා සහ හැමිල්ටන් මසකඩ්සා වැනි ක්‍රීඩකයන්ටද පිත්තෙන් දස්කම් දැක්වීමේ හැකියාව තිබේ.පන්දුවට ප්‍රබලව පහර දෙන වමත් පිතිකරු ඇන්ඩි බ්ලිග්නෝට් අවුරුදු පහකට පසුව යළි කණ්ඩායමට කැඳවා තිබේ. ඔහු සහ එල්ටන් චිගුම්බුරා ඉනිමක අවසානයේදී ආක්‍රමණශීලී පිති හරඹයන්හි නියැලෙනු ඇතැයි සිම්බාබ්වේ කඳවුර අපේක්ෂා කරයි.අදට නියමිත අනෙක් තරගය සත්කාරක කොදෙව් දූපත් හා එංගලන්තය අතර ගයානාහිදීම පැවැත්වීමට නියමිතය.ශ්‍රී ලංකා - නවසීලන්ත තරගයේ ප්‍රතිඵලශ්‍රී ලංකා - නවසීලන්ත තරගයේ විස්තර කෙටියෙන් මෙසේය.ශ්‍රී ලංකාව: කඩුලු 6ට 135 (ඕවර 20)එම්. ජයවර්ධන 81, ඩී. චන්දිමාල් 29 (බොන්ඩ් 35 ට 2)නවසීලන්තය: කඩුලු 8 ට 139 (ඕවර 19.5)ජේ. රයිඩර් 42 (මුරලිදරන් 25 ට 2)</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>03</day>
    </date>
    <link>http://www.dinamina.lk/2010/05/03/_art.asp?fn=s1005032</link>
    <topic>ඇමැති මෛත්‍රිපාල සිරිසේනනිතරගයෙන් ජල ක්‍රීඩා මුල් පුටුවට</topic>
    <author>පි‍්‍රන්ස් ගුණසේකර</author>
    <content>ශ්‍රී ලංකා ජල ක්‍රීඩා සංගමයේ සභාපති තනතුරට නිතරගයෙන් සෞඛ්‍ය ඇමැති මෛත්‍රීපාල සිරිසේන මහතා තේරී පත්විය. එමෙන්ම ලේකම් තනතුරට නේතෘ නානායක්කාර මහතා ද නිතරගයෙන් තේරී පත්ව ඇත.ඇමැති මෛත්‍රිපාල සිරිසේන මහතා හා නේතෘ නානායක්කාර මහතා ජල ක්‍රීඩා අතුරු කමිටුවේ සාමාජිකයන් ලෙස කටයුතු කළහ. හිටපු අතුරු කමිටු ලේකම් කිරාන් අතපත්තු මහතා භාණ්ඩාගාරික තනතුරට නාම යෝජනා භාරදී ඇති අතර ඔහුට ෂෙහාන් ඇන්තනී ෆර්ඩිනැන්ඩස් මහතා සමඟ තරග කිරීමට සිදුව ඇත.එමෙන්ම උප සභාපති තනතුරු 4ක් සඳහා නාමයෝජනා 6 ක් ලැබී ඇති බැවින් තරගයක් පවතී. උප ලේකම් තනතුරට අක්‍රීර් අමීර් මහතා නිතරගයෙන් තේරී පත්ව ඇත.සභාපති තනතුරට නිතරගයෙන් තේරී පත්වූ ඇමැති මෛත්‍රිපාල මහතා ග්‍රාමීය පෙදෙස්වල ජල ක්‍රීඩාව ප්‍රචලිත කිරීමට සැලසුම් රැසක් ඉදිරිපත් කළේය. කොළඹට සීමාවී තිබූ ජල ක්‍රීඩා සමාජ ගමට ගෙන යමින් පසුගිය කාලයේ දී පිට පළාත්වල ජල ක්‍රීඩා සමාජ කිහිපයක්ම ඇති කළේ ය.ඒ අනුව මෙවර ජල ක්‍රීඩා නිලවරණයේ දී පිට පළාත් ක්‍රීඩා සමාජ කිහිපයකට ද අළුතින් ඡන්ද අයිතිය හිමිවීමට නියමිතය.ජල ක්‍රීඩා සංගමයේ නිලවරණය මැයි 17 වැනිදා පෙරවරු 9.00 ට ක්‍රීඩා සංවර්ධන දෙපාර්තමේන්තුවේ දී පැවැත්වීමට නියමිතය.ජල ක්‍රීඩා සංගමයේ නාම යෝජනා මෙසේ ය.සභාපති – ඇමැති මෛත්‍රිපාල සිරිසේන (නිතරගයෙනි), ලේකම් - නේතෘ නානායක්කාර (නිතරගයෙනි), භාණ්ඩාගාරික (තනතුරු 1 යි) – කිරාන් අතපත්තු, ෂෙහාන් ඇන්තනී ෆර්ඩිනැන්ඩස්, උප සභාපති (තනතුරු 4 යි) - ප්‍රේමසිරි දයානන්ද, එච්. ඒ. ගමගේ, එච්. එම්. චූලසිරි, පී. ආර්. අබේවර්ධන, එස්. එම්. මුබාරක්, එස්. පී. ද අල්විස්. උප ලේකම් – අක්‍රිර් අමීර් (නිතරගයෙනි)</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>03</day>
    </date>
    <link>http://www.dinamina.lk/2010/05/03/_art.asp?fn=s1005033</link>
    <topic>නෙට්බෝල් නාමයෝජනා වංචා ගැන තවත් පැමිණිලි</topic>
    <author>ප්‍රින්ස් ගුණසේකර</author>
    <content>ශ්‍රී ලංකා නෙට්බෝල් සම්මේලනයේ ලේකම් තනතුරට තරග වැදී සිටින ට්‍රික්සි නානායක්කාර මහත්මියට එරෙහිව බස්නාහිර පළාත් නෙට්බෝල් සංගමය ඉදිරිපත් කර තිබූ චෝදනා වලින් ඇය නිදොස් කොට ඇත.ඒ අනුව ට්‍රික්සි නානායක්කාර මහත්මිය ලේකම් තනතුරට ඉදිරිපත් කර තිබූ නාම යෝජනාව තවදුරටත් බලාත්මක බව ක්‍රීඩා නියෝජ්‍ය අධ්‍යක්‍ෂ ඩර්වින් පෙරේරා මහතා පැවසීය.එහෙත් චෝදනා වලින් නිදහස් වූ ට්‍රික්සි නානායක්කාර මහත්මිය වෙනත් නාම යෝජනා වංචා රැසක් පිළිබඳ පරීක්ෂණයක් පවත්වන ලෙස ඉල්ලීමක් කර ඇතැයි ඒ මහතා පැවසීය. නෙට්බෝල් සම්මේලනයේ නිල වරණය ලබන 11 වැනිදා පැවැත්වෙන බැවින් විරෝධතා පිළිබඳ පරීක්ෂණ කඩිනමින් නිම කිරීමට ක්‍රීඩා සංවර්ධන දෙපාර්තමේන්තුව බලාපොරොත්තු වේ.නෙට්බෝල් සම්මේලනයේ උප සභාපති තනතුරට නිතරගයෙන් තේරී පත්ව සිටින යසා රාමචන්ද්‍ර මහත්මිය නිදහස් වෙළඳ කලාප සංගමයේ සාමාජිකාවක් යැයි පවසමින් නාම යෝජනා ඉදිරිපත් කළද ඇය එම සංගමයේ සාමාජිකාවක් නොවන බව විරෝධතාව මගින් දක්වා ඇත.ඇය නිදහස් වෙළඳ කලාප ක්‍රීඩාංගණය භාර නිලධාරිණිය බවත් එම සුදුසුකමෙන් නෙට්බෝල් සම්මේලනයේ නිලයක් ලබා ගැනීමට නොහැකි බව පැමිණිල්ලේ සඳහන් කර ඇත.නෙට්බෝල් ලේකම් තනතුරට තරග කරන දමයන්ති ජයතිලක මහත්මිය ගම්පහ දිස්ත්‍රික් සංගමයෙන් නාම යෝජනා ඉදිරිපත් කළද ඇය එම සංගමයේ සාමාජිකාවක් නොවන බවට ද චෝදනා ගොනු කර ඇත. වරාය අධිකාරියට ක්‍රීඩා කරන ඇය ගම්පහ දිස්ත්‍රික්කයෙන් නාම යෝජනා ඉදිරිපත් කිරීම වංචා සහගත බවට එම චෝදනාවෙන් දක්වා ඇත.එමෙන්ම සංවිධායක තනතුරට නිතරගයෙන් තේරී පත්වූ ඔලිවියා ගමගේ මහත්මිය නියෝජනය කරන කොළඹ සංගමය අක්‍රීය සංගමයක් බවත් වාර්ෂික මහ සභාව හෝ පවත්වා නොමැති බවත් දක්වා ඇත.කොළඹ සංගමය අවසන් වරට මහ සභාවක් කැඳවා ඇත්තේ 2008 වසරේදී බැවින් එවැනි අක්‍රීය සංගමයකින් නෙට්බෝල් සම්මේලනයේ නිලතල සඳහා තෝරා ගැනීම නීති විරෝධී බවද දක්වා ඇත.මේ අතර නෙට්බෝල් දිස්ත්‍රික් සංගම් කිහිපයක ඡන්ද අයිතිය අහිමි කිරීම පිළිබඳ පැමිණිලි රැසක් ද ක්‍රීඩා අමාත්‍යාංශයට ලැබී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>03</day>
    </date>
    <link>http://www.dinamina.lk/2010/05/03/_art.asp?fn=s1005034</link>
    <topic>රාජකීය-සා.තෝමස්-කිංග්ස්වුඩ්ධර්මරාජ විදුහල් ජය ලබති</topic>
    <author>ප්‍රින්ස් ගුණසේකර</author>
    <content>ජනාධිපති කුසලාන අන්තර් පාසල් රගර් තරගාවලියේ පසුගිය සති අන්තයේ නිමා වූ තරග වලදී රාජකීය, සාන්ත තෝමස්, කිංග්ස්වුඩ් හා ධර්මරාජ විදුහල් ජයග්‍රහණ වාර්තා කළහ.රාජකීය-වෙස්ලිරාජකීය ක්‍රීඩා සංකීර්ණ පිටියේ පැවැති මේ තරගයේ දී ලකුණු 12 - 0ක ජයක් රාජකීය විදුහල වාර්තා කළේ ය. ප්‍රථම භාගයේ දී 5 - 0ක් ලෙස ඉදිරියෙන් සිටි රාජකීය විදුහල තරගයේ දී ට්‍රයි 2ක් හා ගෝල් 1ක් වාර්තා කෙළේ ය. පසුගිය වසරේ සූරයන් වු රාජකීය විදුහල මේ තරගවාරයේ මෙතෙක් සහභාගී වූ තරග දෙකම ජයග්‍රහණය කෙළේ ය.සා. තෝමස්-අන්තෝනිගල්කිස්සේ දී පැවැති සා. තෝමස් හා සාන්ත අන්තෝනි අතර තරගයෙන් ලකුණු 15 - 12ක තියුණු ජයක් සාන්ත තෝමස් විදුහලට හිමි විය. ප්‍රථම භාගය දෙපිලම ලකුණු 12 බැගින් ලබා නිම වූ අතර තරගයේ අවසන් විනාඩි කිහිපයේ දී සාන්ත තෝමස් පිල දඩුවම් පහරක් ලබා ජයග්‍රහණය කරා ළඟා විය.සාන්ත තෝමස් විදුහල මේ තරගාවලියේ මෙතෙක් සහභාගී වූ තරග දෙකේම ජය ලබා ගත්තේය.ධර්මරාජ-වේල්ස් කුමාරසී ආර්. පිටියේ දී නිමා වූ ධර්මරාජ වේල්ස් කුමාර අතර තරගයෙන් ධර්මරාජ විදුහලට ලකුණු 29 - 11ක පහසු ජයක් හිමි විය. පසුගිය සතියේ දී ත්‍රිත්ව විදුහල වෙතින් ලකුණු 44 - 5ක දරුණු පරාජයක් ලැබූ ධර්මරාජ විදුහල වේල්ස් කුමාර විදුහල සමඟ පැවැති තරගයේ දී ප්‍රබල ක්‍රීඩා විලාශයක් දැක්විය.තරගයේ ප්‍රථම භාගයේ දී ලකුණු 15 - 3 ක් ලෙස ධර්මරාජ විදුහල ඉදිරියෙන් සිටියේ ය.කිංග්ස්වුඩ්-ඉසිපතනප්‍රබල ඉසිපතන විදුහල ලකුණු 22 - 15 කින් පරාජය කරමින් කිංග්ස්වුඩ් විදුහල දෙවැනි ජයග්‍රහණය වාර්තා කෙළේ ය. හැව්ලොක් පිටියේ දී ඉසිපතනය මෙවර කිංග්ස්වුඩ් විදුහලට පරාජය වීමත් සමඟ දෙවැනි පරාජය ලැබීය. පසුගිය සතියේ දී ලකුණු 27 - 8කින් සාන්ත පීතර විදුහලට ඉසිපතන විදුහල පරාජය විය.කිංග්ස්වුඩ් - ඉසිපතන අතර තරගයේ ප්‍රථම භාගය ලකුණු 12 - 15ක් ලෙස කිංග්ස්වුඩ් ඉදිරියෙන් සිටියේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>03</day>
    </date>
    <link>http://www.dinamina.lk/2010/05/03/_art.asp?fn=s1005035</link>
    <topic>දකුණේ ක්‍රීඩා සංවර්ධනයටපස් අවුරුදු සැලැස්මක්</topic>
    <author>ගාල්ල උතුර විශේෂකුසුම් තිරාණගම</author>
    <content>දකුණු පළාතේ ක්‍රීඩා සංවර්ධනයට පස් අවුරුදු සැලැස්මක් ක්‍රියාත්මක කෙරේ.දකුණු පළාත් ක්‍රීඩා, තරුණ කටයුතු, සංචාරක, සමාජ සේවා කටයුතු ඇමැති යූ. ජී. ඩී. ආරියතිලක මහතා මෙහෙයවීම අනුව මෙම සැලැස්ම ක්‍රියාත්මක කෙරේ. දකුණු පළාතේ ගාල්ල, මාතර හා හම්බන්තොට යන දිස්ත්‍රික්කයන්හි සියලුම ක්‍රීඩා කටයුතු නංවාලීම මෙම සැලැස්ම තුලින් අපේක්ෂා කෙරේ.දකුණු පළාතේ ගම්බද ප්‍රදේශවල ක්‍රීඩාවට උනන්දුවක් දක්වන තරුණ තරුණියන් ක්‍රීඩාව කෙරෙහි යොමු කිරීම, ක්‍රීඩක ක්‍රීඩිකාවන් පුහුණු කිරීම, ක්‍රීඩා විනිශ්චයකරුවන් පුහුණු කිරීම, ක්‍රීඩා පුහුණුකරුවන් පුහුණු කිරීම, ක්‍රීඩාවලට අවශ්‍ය පහසුකම් සැලසීම, ක්‍රීඩාපිටිවල කටයුතු සංවර්ධන කටයුතු සිදුකිරීම, ක්‍රීඩකයින්ට අවශ්‍ය ක්‍රීඩා උපකරණ භාණ්ඩ ලබාදීම අවශ්‍ය පියවර ගැනීම.ගම්බද ක්‍රීඩකයන් ජාතික හා ජාත්‍යන්තර මට්ටමේ ක්‍රීඩා තරගවලට යොමු කිරීමට අවශ්‍ය පහසුකම් ලබාදීමත් යොමු කිරීමත් මෙම පස් අවුරුදු සැලැස්ම තුලින් අපේක්ෂා කෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>03</day>
    </date>
    <link>http://www.dinamina.lk/2010/05/03/_art.asp?fn=s1005036</link>
    <topic>සා. පීතර්ට ජය</topic>
    <author>උපනන්ද ජයසුන්දරමහනුවර ක්‍රීඩා විශේෂ</author>
    <content>පසුගිය සෙනසුරාදා (1 වනදා) පල්ලකැලේදී පැවති ඒ කොටසේ පාසල් රගර් තරගයකින් කොළඹ සාන්ත පීතර විදුහල විසින් මහනුවර ත්‍රිත්ව විදුහල පරදවා ලකුණු 31 (ගෝල් 4යි පෙනල්ටි 1) – 10 (ට්‍රයිස් 2 යි) ක ජයක් වාර්තා කරන ලදී.පළමු භාගය අවසානයේ සාන්ත පීතර විදුහල ලකුණු 10 – 5 වශයෙන් ඉදිරියෙන් සිටියේය. පළමුවන ලකුණු ආරම්භ කළේ ත්‍රිත්ව විදුහල වින්ගර් ක්‍රීඩක එම්. ෂේශාන් විසින් ලබාගත් ට්‍රයි එකෙනි.ඉන්පසුව පළමු භාගයේදී සාන්ත පීතර විදුහල සෙන්ටර් ක්‍රීඩක ඩී. රන්ජන් මගින් ට්‍රයි එකක් ලබා එය ගෝල් බවට පත්කර ලකුණු 7 – 5 බවට පත් කළේය. ඉන්පසුව ඩී. පෙරේරා ක්‍රියාත්මක වී සාන්ත පීතර විදුහල වෙනුවෙන් පෙනල්ටි එකක් ලබා ලකුණු 10 – 5 බවට පත් කළේය.දෙවන භාගයේ දී එස්. ඇන්තනි ට්‍රයි එකක්ද රන්ජන් ට්‍රයිස් දෙකක්ද, සාන්ත පීතර විදුහලට ලබාදුනි. ඉන් එක් ට්‍රයි එකක් ගෝල් බවට පත් කළේ ඩී. පෙරේරා විසිනි. අනෙක් ට්‍රයි දෙක ආර්. මී. දීන් ගෝල් බවට පත් කළේය. දෙවන භාගයේ දී ඒ. දිසානායක ත්‍රිත්ව පිලට ට්‍රයි එකක් ලබා දුන්නත් එය ගෝල් බවට පත් කිරීමට කේ. සෙනවිරත්න අසමත් විය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>03</day>
    </date>
    <link>http://www.dinamina.lk/2010/05/03/_art.asp?fn=s1005037</link>
    <topic>ඉන්දියාවට කඩුලු 7ක ජයක්</topic>
    <author/>
    <content>ඉන්දියාව කඩුලු 7 කින් ඇෆ්ගනිස්තානය පැරදවීය.ඇෆ්ගනිස්තානය : කඩුලු 8 ට 115 (20)ඉන්දියාව : කඩුලු 3 ට 116 (14.5)පාකිස්තානය ලකුණු 21 කින් බංග්ලාදේශය පැරදවිය.පාකිස්තානය : කඩුලු 3 ට 172 (20)බංග්ලාදේශය : කඩුලු 7 ට 151 (20)බටහිර ඉන්දීය කොදෙව් දූපත් ලකුණු 70 කින් අයර්ලන්තය පැරදවීය.කොදෙව් දූපත් : කඩුලු 9 ට 138 (20)අයර්ලන්තය : 68 (16.4)</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>03</day>
    </date>
    <link>http://www.dinamina.lk/2010/05/03/_art.asp?fn=s1005038</link>
    <topic>ශ්‍රී ලංකා ගුවන් හමුදාව සහ නාවික හමුදාව අතර  පැවැති රගර් තරගය......  </topic>
    <author/>
    <content/>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>03</day>
    </date>
    <link>http://www.dinamina.lk/2010/05/03/_art.asp?fn=s1005039</link>
    <topic>සුරේෂ් රයිනාගේ විශිෂ්ට පිතිහරඹය ඉන්දියාවට ජය ගෙනෙයි</topic>
    <author/>
    <content>දකුණු අප්‍රිකාව හා ඉන්දියාව අතර පැවැති තරගයේ කාසියේ වාසිය දිනූ දකුණු අපි‍්‍රකානු ක්‍රිකට් පිලේ නායක ග්‍රැහැම් ස්මිත් පන්දු රැකීමේ අවස්ථාව උදාකරගත් නිසාවෙන් මීට පෙර ඇෆ්ගනිස්තානය පරදවා ජයගත් ජයග්‍රාහී මානසිකත්වයකින් යුතුව පන්දුවට පහරදීම ආරම්භ කළ ඉන්දීය ක්‍රිකට් පිල නියමිත පන්දුවාර 20 අවසානයේදී කඩුළු 5ක් දැවී ලකුණු 186ක් රැස්කර ගත්හ.ආරම්භක පිතිකරු යුගලය වූ මුරලි විජේ (0) හා දිනේෂ් කර්තික් (16) අඩු ලකුණු සංඛ්‍යාවකට දැවී ගියත් අගනා පිතිහරඹයක නියැලුණු සුරේෂ් රයිනා (101) හා යුවරාජ් සිං (37) තුන්වන කඩුල්ල සඳහා අගනා ලකුණු 88ක සම්බන්ධතාවක් ගොඩනගා ගත්හ.රයිනාගේ අගනා ඉනිමට හතරේ පහර 9ක් හා හයේ පහර 5ක් ඇතුළත් වූ අතර යුවරාජ්ගේ ඉනිමට හතරේ පහර 3ක් හා හයේ පහර 2ක් ඇතුළත් විය.මැද පෙළ පිතිකරුවකු ලෙස පිටියට පිවිසි යූෂුෆ් පතාන් රයිනාට අගනා සහයක් සපයමින් සිටියදී ලකුණු 11කට දැවී ගියේ ස්ටෙයින්ගේ පන්දුවකට ඩර් මර්විට උඩපන්දුවක් ලබා දෙමිනි.දැනට මෙම තරගාවලියේ පිතිකරුවකු ලබාගත් වැඩිම ලකුණු (101) ලබාගැනීමට රයිනා සමත්විය.පිළිතුරු ඉනිම ක්‍රීඩා කළ දකුණු අපි‍්‍රකානු පිල නියමිත ඕවර 20 අවසානයේදී කඩුලු 5 ක් දැවී රැස්කර ගත හැකි වූයේ ලකුණු 172 පමණි.ලකුණු 73ක් ලබාගත් ජැක් කලිස්ගේ ඉනිමට හතරේ පහර 3ක් හා හයේ පහර 3ක් ඇතුළත් විය. ස්මිත් 36, විලියර්ස් 31, ඒ මොරකල් 12, බොස්මන් 8 ලෙස ලකුණු පුවරුව සටහන් විය.පන්දු යැවීමේදී පතාන් ලකුණු 42 කඩුලු 2 ක් දවාගත් අතර අශිෂ් නේ්රා හා පියුෂ් චව්ලා කඩුලු 1 බැගින් දවා ගත්හ.මේ අනුව ලකුණු 14 ක ජයක් ඉන්දියාවට හිමි විය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>03</day>
    </date>
    <link>http://www.dinamina.lk/2010/05/03/_art.asp?fn=f1005031</link>
    <topic>විවේචනවලට-කාටුන්වලට මම හරි කැමැතියි</topic>
    <author>සාකච්ඡා කෙළේ -විජයානි එදිරිසිංහ</author>
    <content>එක්සත් ජනතා නිදහස් සන්ධාන රජයේ සමූපකාර හා අභ්‍යන්තර වෙළෙඳ කටයුතු පිළිබඳ අමාත්‍ය ජොන්ස්ටන් ප්‍රනාන්දු මහතා තම අමාත්‍යාංශය මගින් ජනතාවගේ අභිවෘද්ධිය උදෙසා කරන ලද වැඩපිළිවෙළ පිළිබඳ දිනමිණ සමඟ කළ සාකච්ඡාවකි මේ. නව අමාත්‍යධූරය ලැබීමෙන් අනතුරුව ජෝන්ස්ටන් ප්‍රනාන්දු මහතා පුවත්පතකට කළ ප්‍රථම සාකච්ඡාව මෙය වේ.පාරිභෝගික ජනතාවගේ ජීවිතවලට බෙහෙවින් සම්බන්ධ අමාත්‍යංශයේ ඔබතුමා කටයුතු කරන්නේ. කොහොමද ඔබ ජනතාවට සහන සලසන්නේ ?මගේ පළවැනි පරමාර්ථය ජනතාවට සාධාරණ මිලකට භාණ්ඩ ලබාදී එතුළින් විශාල සහනයක් ලබා දීමයි. විශේෂයෙන් අත්‍යාවශ්‍ය භාණ්ඩ සහන මිලකට ලබාදීම ඉතාම වැදගත් වෙනවා.භාණ්ඩ මිල වැඩි කරන්නේ පෞද්ගලික ව්‍යාපාරිකයන්. ඔවුන් හිතූ ආකාරයට භාණ්ඩ මිල වැඩි කරනවා. අප ඒ තත්ත්වයට මැදිහත් විය යුතුයි. රජය මැදිහත් වී අත්‍යාවශ්‍ය භාණ්ඩවලට ස්ථාවර මිලක් යෙදීම තුළින් පෞද්ගලික ව්‍යාපාරිකයන්ට හිතුමතේට මිල වැඩිකරන්න බැහැ.සමූපකාර තොග වෙළෙඳ සංස්ථාව එනම් ස.තො.ස. හරහා මෙම කර්තව්‍යයට ඉතාමත් යහපත් වැඩපිළිවෙළක් යෙදිය හැකියි. පුද්ගලික අංශයත් රජයත් අතර තරගකාරීත්වයක් ඇතිවන විට ඉබේම භාණ්ඩ මිල පහල යනවා.වෙළෙඳ අමාත්‍යාංශය බාර ඇමැතිවරයා බොහෝ විට පාරිභෝගිකයාගේ විවේචනයට ලක්වෙනවා. කාටුන් මඩ ප්‍රහාරවලට ලක්වෙනවා. ඔබ ඊට මුහුණ දෙන්නේ කොහොමද ?විවේචන මඩ නින්දා ප්‍රශංසා ඔය හැම දෙයකටම හොඳට මුහුණ දී පුරුදු කෙනෙක් මම. කොහොම වුණත් දේශපාලනයේ යෙදෙන විට ඒ හැම දෙයකටම මුහුණ දෙන්න හොඳ ශක්තියක් තියෙන්න ඕනෑ. ඇත්ත වශයෙන්ම විවේචන, කාටුන් සිදු වෙනවා මම ඊට ඉතාම කැමැතියි.මෙරට සෑම මාධ්‍ය ආයතනයක්ම කරන්නේ ව්‍යාපාරයක්. මිනිසුන්ගේ සිත ඇදී යන විවේචනයට ලක්වෙන දේවල් ඉදිරිපත් කිරීම තුළින් ඔවුන්ගේ ව්‍යාපාරය සාර්ථක වෙනවා. විශේෂයෙන් හොඳ දෙයකට වඩා වැරදි දේ දිහා බලලයි එවැනි ප්‍රහාර එල්ල වෙන්නේ.එවැනි දේ ඉදිරිපත් කරන අයට මම හොදින් සලකනවා. එවැනි දේ එල්ල වන විට කාර්යක්ෂමතාව වැඩි වෙනවා. එල්ල කරන ප්‍රහාර කාටුන් විවේචන මම ඉතාමත් ආදරයෙන් පිළිගන්නවා.වෙළෙඳ අමාත්‍යාංශය යටතේ තිබෙන ආයතනවල දූෂණ තිබෙන බවට මහජනතාව අතර මතයක් තිබෙනවා. ඔබ ඊට දක්වන ප්‍රතිචාරය කුමක්ද?එම ආයතන කිහිපයකටම දූෂණ වංචා තිබෙන බවට තොරතුරු මට ලැබී තිබෙනවා. ඒ පිළිබඳව සාකච්ඡාවටත් භාජනය කළා. ජනතාවට සහන සලසන්න, ඔවුන් වෙනුවෙන් කටයුතු කරන්නට තිබෙන ආයතනවල දූෂණ සිදුවෙන්න මා කිසිසේත්ම ඉඩ තබන්නේ නැහැ.මා අමාත්‍යාංශය බාර ගැනීමෙන් පසු යම් නිලධාරියෙක් හෝ පුද්ගලයෙක් මොනයම් ආකාරයක හෝ දූෂණ වංචාවක් සිදුකළ බවට තහවුරු වුවහොත් අනිවාර්යයෙන්ම ඊට විරුද්ධව දැඩි ක්‍රියාමාර්ග අනුගමනය කරනවා. දූෂණයට වංචාවට මගෙන් සමාවක් නැහැ.පවතින නීතිරීතිවලට පිටින් ගොස් හෝ මහජනතාවට සුබදායී යමක් ඇතොත් එය කරන බව ඔබ ප්‍රකාශ කළා. ඉන් අදහස් කළේ කුමක්ද ?මේ රටේ නීති රීති පනවලා තිබෙනවා බොහෝ දේ ආරක්ෂා කිරීමට. හැබැයි මේ රටේ ඕනතරම් ඉඩ තිබෙනවා නීතියට පිටින් ගොස් හෝ ජනතා සුබ සිද්ධිය වෙනුවෙන් වැඩ කිරීමට.ඒ නිසයි මම කියන්නේ ජනතා සුබ සිද්ධියේදී චක්‍රලේඛන අල්ලගෙන දඟලන්න එපා. යහපත් දේ ඊට පිටින් ගොස් හෝ කරන්න කියලා. හරි දේ කරන නිලධාරීන් මම හැම විටම ආරක්ෂා කරනවා.ඔබ ප්‍රකාශ කළා ජනාධිපතිතුමා කියන එක පමණයි කරන්නේ එතුමා පමණයි විශ්වාස කරන්නේ කියලා ?මම දන්නවා. ඒ වගේම මේ රටේ ලෝකේ ජනතාව සෑම කෙනකුම දන්නවා ජනාධිපති මහින්ද රාජපක්ෂ මැතිතුමා නිවැරැදි නායකයෙක් කියලා. මම එක්සත් ජාතික පක්ෂයේ සිට එක සිතින් තීන්දුවක් අරගෙන ජනාධිපතිතුමා වෙත පැමිණියේ එතුමා කෙරෙහි වූ ඒ විශ්වාසය නිසයි.ඒ වගේම එතුමා මා කෙරේ දැඩි විශ්වාසයක් තබා මෙම අමාත්‍යාංශය බාර කළා. එතුමා බලාපොරොත්තු වෙනවා මම මේ අමාත්‍යාංශ කටයුතු ඉතාමත් හොඳින් කැපවීමෙන් කරගෙන යයි කියලා. විශේෂයෙන් වෙළෙඳ අමාත්‍යාංශ තුළින් බොහේවිට රජයට නින්දා ප්‍රශංසා වගේම අප්‍රසාදය ඒ සෑම දෙයක්ම හිමිවෙනවා.නමුත් මා මේ අමාත්‍යාංශයේ තුළින් කිසිම අවස්ථාවක රජය අප්‍රසාදයට පත්වීමට ඉඩ තබන්නේ නැහැ. ඒ වගේම මේ අමාත්‍යාංශය රජයේ හොඳම අමාත්‍යාංශය බවට පත් කරනවා.ලෝක වෙළෙඳපොළේ ඉහළ යන බඩුමිල වැළැක්විය නොහැකියි. ඉන් මෙරටට ඇතිවෙන බලපෑම පාලනය කළ හැකිද ?ඒක ඇත්ත. ලෝක වෙළෙඳ පොළේ බඩුමිල ඉහළයාම අපට පාලනය කරන්න බැහැ. නමුත් අපි ඒ පිළිබඳ විශේෂ අවධානය යොමු කර ක්‍රියා කළහොත් ඉන් සිදුවන හානිය අවම කර ගත හැකියි. ඒ සඳහා සැලසුම් සහගතව වැඩකළ යුතුයි. අපේ ඉලක්කය එයයි.මේ රටේ දැවැන්ත පෞද්ගලික ව්‍යාපාරිකයන් සමඟ තරග කරන්නේ කුමන ආකාරයටද?ඒක සුළු දෙයක්. අපේ ලොකුම සම්පත තමයි සමූපකාර තොඟ වෙළෙඳ සංස්ථාව හෙවත් ස.තො.ස. 2002 වර්ෂය ආරම්භයට පෙර ස.තො.ස ඉතාමත් ඉහළ ලාබ ඉපැයූ ආයතනයක්. නමුත් 2002 එක්සත් ජාතික පක්ෂ ආණ්ඩුව ස.තො.ස. විනාශ කළා.එදා වෙළෙඳ ඇමැතිවරයා ලෙස කටයුතු කළ පුද්ගලයා සතොස සූරගෙන කෑවා. සාමාන්‍ය පාරිභෝගිකයන්ට බඩු මිලදී ගැනීමට තිබූ එකම ආයතනය එය නැත්තටම නැතිවෙන තැනට කටයුතු කළා.අවසානයේදී ස.තො.ස.ගොඩනැගිලි පවා විකුණගෙන කෑවා. ස.තො.ස. සේවකයන් තුන්දහස් පන්සියයක් මහපාරට ඇද දැම්මා. අදටත් ඔවුන් දුක් විඳිනවා. ආර්ථික ප්‍රශ්නවලින් පෙළෙනවා.අපි ඒ රත්තරන් සම්පත දියුණු කරනවා. 2002 ට පෙර තිබූ තත්ත්වයටත් වඩා ඉහළ තත්ත්වයකට ගෙන එනවා. එපමණක් නොවේ. ස.තො.ස හරහා බඩු මෙරටට ආනයනය කිරීමත් ආරම්භ කරනවා.ලෝක වෙළෙඳපොළේ බඩුමිල තීරණය වෙන්නේ කොහොමද කියලා සොයා බැලීමට කමිටුවක් පත්කරනවා. එම කමිටුව දිනපතා ලෝක වෙළෙඳපොළ පිළිබඳ අධ්‍යයනයක් කරල එය අපට දැනුම් දෙනවා. ඒ ගැන මම ලේකම්වරයාටත් උපදෙස් දී තිබෙනවා.ඒ විදියේ එක්තරා සැළසුමක් මත භාණ්ඩ ආනයනය කරල රටපුරා ඇති ස.තො.ස ශාඛා සියල්ල විවෘත කරල භාණ්ඩ බෙදාහැරීම සිදු කරනවා. ඒ අනුව රජය භාණ්ඩ ආනයනය කර එක්තරා සහන මිලකට භාණ්ඩ අලෙවි කරනවිට පෞද්ගලික ව්‍යාපාරිකයන්ට හිතුමතේට භාණ්ඩ මිල වැඩි කරන්න බැහැ.ඔවුන් මේතාක් කල් කළේ පාරිභෝගිකයා සූරා කෑමයි. ලෝක වෙළෙඳපොලේ අර ව්‍යසනය මේ ව්‍යසනය කියල බොරු හේතු පෙන්වල බඩුමිල වැඩිකරනවා. ඒ තත්ත්වයට තවදුරටත් පාරිභෝගිකයන්ට මුහුණ දෙන්න අප ඉඩ තියන්නේ නැහැ.ජනාධිපතිතුමා සෑම විටම අපට උපදෙස් දෙන්නේ මහජනතාවට සහනයක් සිදු වෙන දේවල් කරන්නයි. එතුමාගේ ඒ උපදෙස් පිළිපදිමින් ක්‍රියා කරනවා.ඔබ එක්සත් ජාතික පක්ෂයෙන් එක්සත් ජනතා නිදහස් සන්ධානයට එකතු වුණත් මැතිවරණයේ දී කුරුණෑගලින් වැඩිම මනාප ලබාගත්තා. ඒ ගැන යමක් කීවොත් ?තමන් ජනතාව සමඟ ජීවත් වෙනවා නම් ඔවුන් වෙනුවෙන් පෙනී සිටිනවා නම් අවංකව ජනතාවට ආදරය කරනවා නම්, කවදාවත් ඔවුන් අපව ප්‍රතික්ෂේප කරන්නේ නැහැ. මම එක්සත් ජාතික පක්ෂයෙන් පැමිණියා. සමහරු එය විවේචනය කළා.නමුත් අද ඒ සෑම කෙනෙකුම පිළිගන්නවා මා ගත් තීන්දුව නිවැරැදි බව. ඔවුන් මට ඉහළම මනාප ලබා දීම තුළින් පැහැදිලි වෙන්නේ මා ගත් තීන්දුව ඔවුන් පිළිගත් බවයි. ජනාධිපතිතුමා මේ රට ස්වයංපෝෂිත කිරීමට ආසියාවේ ආශ්චර්යය බවට පත් කිරීමට කරන දැවැන්ත සංවර්ධන කාර්යයට අප දායක වෙනවා. ජනතාවත් ඒකට එකතුවුණා. දැන් අවශ්‍ය අප සෑම දෙනාගේම කැපවීම පමණයි. ජනාධිපතිවරණයට දවස් 35ක් තිබියදී මම එතුමාට සහාය වෙන්න එකතු වුණේ. මගේ තීරණය ගැන මම අද සතුටට පත්වෙනවා.ඔබ මේ වනවිට එක්සත් ජාතික පක්ෂයේ සිටියා නම් කෙබඳු තත්ත්වයකට පත්ව සිටීමට ඉඩ තිබුණද?මම ඉහළ මනාපවලින් මැතිවරණය ජයග්‍රහණය කරයි . එහෙත් මට ජීවත්වෙන්න වෙන්නේ කනගාටුවෙන් ඊට ප්‍රධාන හේතුව මට ඡන්දය දුන්න අයට සිදුවන ඉරණමයි. ඒ අය මට ඡන්දය දුන්නත් ඔවුන් වෙනුවෙන් කිසිම දෙයක් කරන්න මට බැරි වෙනවා.රනිල්ගේ බොරුව, ප්‍රෝඩාව එක්ක එකතුවෙලා ජනතාව රැවටු දේශපාලනඥයෙක් බවට මා පත්වෙනවා.වෙළෙඳ අමාත්‍යාංශයේ ඇමැතිවරයා එක ගොඩනැඟිල්ලකත් එහි ලේකම්වරයා තවත් ගොඩනැඟිල්ලකත් සිට රාජකාරිවල යෙදෙන බව සත්‍යයක්ද ?ඇත්තවශයෙන්ම ඔව්. පසුගිය කාලයේ මේ දෙදෙනා ඒ විධියටයි රාජකාරි කටයුතුවල යෙදිල තිබෙන්නේ. එහෙත් මේ තත්ත්වය වහාම වෙනස් කරන්නට මා උපදෙස් දුන්නා. ඇමැතිවරයාත් අමාත්‍යාංශ ලේකම්වරයාත් දෙතැනක සිට රාජකාරි කටයුතු කිරීම අපහසුයි.අප සෑම දෙනාම එකට එකතුවී සහයෝගයෙන් කටයුතු කරනවිට දියුණුව කරා යාම පහසුයි. මගේ බලාපොරොත්තුව සහයෝගයෙන් සමගියෙන් දියුණුවේ ඉලක්කය ජය ගැනීමයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>03</day>
    </date>
    <link>http://www.dinamina.lk/2010/05/03/_art.asp?fn=f1005032</link>
    <topic>ඡාතික ගීය කියද්දීකතා කලා දඬුවම දණ ගසා ගෙන සිටීමයි</topic>
    <author>ශ්‍යාමා සමරසිංහ ඡායාරූප - සුලෝචන ගමගේ</author>
    <content>හිරු අවරට යෑමට ආසන්න ය. අම්මාත් තාත්තාත් තවමත් ගෙදරට පැමිණ නැත. හින්නි කොලු කුරුට්ටන් රෑනක් යමකට කසු කුසු ගාති. හුරේ දමති. අත්පුඩි තලති. උදේ පටන් කළ කෙළි සෙල්ලම් වල අවසන් සෙල්ලම කිරීමට දැන් සුදුසුම මොහොත එළැඹ ඇත.රෑනේ දඟ මල්ල මුලින්ම ඉස්සර විය. වත්ත පහළ පිහිටි ළිඳ වෙත එක එල්ලේ ඔවුහු දිව යති. ළිඳේ පැහැදිලි නිල් ජල තටාකය මත ඔවුන්ගේ රුව සිත්තම් මවා ඇත. එකායි. . . දෙකායි. . . තුනයි. . . ජබොග්. . .මේ ආකාරයට කොලු රෑනේ හය දෙනාම අඩි 6 ක් 7 ක් ගැඹුරු ළිඳට පැන්නහ. බලා සිටින්නන්ට නම් මෙය ඇඟ කිලි පොලා යන දර්ශනයකි. එහෙත් මොවුන්ට නම් මෙය තමන් කැමැතිම ක්‍රීඩාවයි. දැන් ඔවුහු දිය බුන් ගසති. පීනති. ගොඩ එති. නැවත එයටම පනිති.මෙහි එන අම්මා නයනා නන්දනී ගුණසේකරය. තාත්තා රෙජී පත්මසේන රණතුංගය. කුඩා කොලු රෑන පිළිවෙලින් ධම්මික රණතුංග, අර්ජුන රණතුංග, නිශාන්ත රණතුංග, ප්‍රසන්න රණතුංග, සංජීව රණතුංග සහ රුවන් රණතුංග ය.ගම්පහ දිස්ත්‍රික්කයේ උඩුගම්පොළ පිහිටි පියාගේ මහ ගෙදර මොවුන්ගේ කුඩා කළ දිවියේ කේන්ද්‍රස්ථානය යි. සුන්දර ගැමි පරිසරයකින් හෙබි මේ වටා පිටාවට මේ දරුවෝ දැඩි ලෙස ඇලුම් කළහ. මේ පවුලේ හතර වැනි පිරිමි දරුවා අප් කතානායකයායි. ඔහු ප්‍රසන්න රණතුංගය. හේ වර්ෂ 1967 දුරුතු මස පළමු වැනිදා මෙලොව එළිය දිටීය.‘ඉස්සර අපේ ගෙදර ජනෙල් වල වීදුරු තිබුණේ නෑ. ඒවා කැඩිලා. අම්මලා ඒවා හදන්නෙත් නෑ. මොකද ආයෙමත් කැඩෙන නිසා. පස්සේ වීදුරු වෙනුවට අම්මා කාට්බෝට් සවි කළා’වීදුරු වෙනුවට කාඩ්බෝඩ් සවි කිරීමට මේ අම්මාට සිදු වූයේ තම දරුවන්ගේ දඟ වැඩවල කෙළවරක් නැති නිසාම ය. පුතුන්ම සය දෙනෙක් මෙල්ල කර ගැනීම ලෙහෙසි පහසු කාර්යයක් ද නොවේ.මොවුන්ගේ දින චර්යාවේ ප්‍රධාන කාර්යය ක්‍රිකට් ගැසීම ය. ‘අපේ ආච්චිලාගේ ගෙදර තිබුණෙත් අපේ ගෙවල් කිට්ටුවමයි. අපේ ආච්චිටයි සීයටයි පොළක් තිබුණා. එතැන තමයි අපි ක්‍රිකට් ගහන්නේ’ක්‍රිකට් ක්‍රීඩාව මේ පවුලේ උදවියට ඉතාම සමීප ය. ගමේ අහළ පහළ ළමුන් නැතිවාට මේ සහෝදර පිරිසම ක්‍රීඩාවට ප්‍රමාණවත්ය. කෙළි කවටකම් අතරේ අඬ දඹර සහ ගුටි කෙළි ද නැතුවා නොවේ.දෙන්නා දෙන්නා පිල්වලට බෙදී එකිනෙකාට අභියෝග කර ගනිමින් යන ගුටි කෙළිවල අවසානය බරපතළය. ඒ අවසානයේ සියල්ලෝම අම්මාගෙන් ද ගුටි කන බැවිනි. මව නිවසෙහි නොවන අවස්ථා මේ ක්‍රීඩාවලට හොඳ තෝතැන්නකි.හැබැයි මව නිවසට පැමිණි පසුව සියල්ල අවසන්ය. මේ දරුවන් ගෙදර බඩු මුට්ටු කණපිට පෙරළා ඇත. ඒ ඔවුන්ගේ හැටිය. ඔවුන්ට ගෙදර දොර බඩු මුට්ටු පිළිබඳ තැකීමක් අවශ්‍ය නැත. ඔවුන්ගේ එකම ඉලක්කය සෙල්ලම් කිරීමත් ජය ලැබීමත් වන බැවිනි.‘අපි හය දෙනාම ඉස්කෝලේ යන්නේ එකටයි. අම්මාත් අපිත් එක්කමයි යන්නේ. අම්මා කොළඹ ආනන්දයේ ගුරුවරියක්. අපි ඔක්කෝම ගම්පහෙන් උදේ 6.00 ට කෝච්චියෙන් කොළඹ යනවා. ඒ කාලේ හරිම සුන්දරයි.අපි හැමදාම යන්නේ එකම පෙට්ටියේ. අපේ පෙට්ටියේ යන එන අනෙක් අයත් අපි හොඳට හඳුනනවා. ඒ අය අපට හරිම ආදරෙයි. කෝච්චියේදී අපට නින්ද ගිහින් හිටියොත් ඒ අය අපිව අවදි කරලා කෝච්චියෙන් බස්සවනවා’කෝච්චියෙන් ගම්පහ සිට දිනපතාම කොළඹට එන සහ යන ඔවුන්ට එක්තරා ආකාරයකට මෙය හොඳ විනෝදාස්වාදයක් සපයයි. එහෙත් දඟ වැඩවලට නම් වැට කඩොළු බැදෙන්නේය. මව නිතරම ඔවුන් අසලය. මව නොමැති වුවද දඩබ්බර වැඩක් කළොත් සැඟවීමක් නම් නැත.‘අර්ජුන අයියා කොහොමත් දඟකාරයා. අපි ඔක්කොම එයාගේ පැත්තේ. නිවාඩු දවස්වලටත් අම්මා අපි ගෙදර කට්ටිය දාලා කොහේවත් යන එක නැවැත්තුවා.මොකද ගමන යනවට වඩා ගෙදර ඉන්න එක එයාට පහසු හින්දා. මට මතකයි අහල පහල මඟුල් ගෙයක් තිබුණොත් අපි දෙන්නා දෙන්නා තමයි එකතු කර ගෙන යන්නේ. . . .’කුඩා කල කළ කෙළි කවටකම් දඟකාරකම් මතක් වී ඔහුගේ මුව මඬලේ සිහින් සිනාවක් ඇදී යයි. ඔහු තම කුඩා අවදියට සිතින් පිවිසියාක් වැන්න.‘අපේ තාත්තා වැඩිපුර ගෙදර හිටියේ නෑ. එයා දේශපාලන රාජකාරීවල නිතරම නිරත වෙලයි හිටියේ. තාත්තා අපේ දඟ වැඩවලට තරවටු කරන්නේ නෑ. ඒ සියල්ලම පැවැරී තිබුණේ අම්මාටයි.අම්මා ඉස්කෝලේ ඕනෑම ගුරුවරයෙකුට අපට ගහන්න අයිතියක් පවරලයි තිබුණේ. අපි මග තොටේ යන කොට දඟ වැඩක් කළොත් අම්මා සෙනඟ ඉස්සරහ සෙරෙප්පුව ගලවලා ගහනවා. අපේ තාත්තා වැඩිපුර අපි පස්සෙන් නෑ. එයා අපට තරවටු කරන්නේ නෑ. ‘අම්මව තරහ ගස්වන්න එපා ප්‍රසන්න’ කියලා ආදරයෙන් කියනවා.මවුපියන් දරුවන්ට ගහන්නේ බනින්නේ ඔවුන්ව හොඳ මිනිසුන් කරන්නට බව මේ දරුවෝ දනිති. මවගේ උත්සාහය සහ මග පෙන්වීම දරුවන්ගේ ජීවිත වලට මහත් ආලෝකයක් සැපැයීය. එබැවින් සියල්ලෝම ඉගෙනීමට හපන්නු වූහ.‘මට මතකයි මම පහේ පන්තියේ ඉන්න කාලේ අපි කට්ටියක් එකතු වෙලා ත්‍රාසජනක පොත් කියෙව්වා. අනෙක් අය අපට කිව්වේ ‘මර්ජුවානා’ කල්ලිය කියලයි’පහේ පන්තියේ පොඩිත්තන්ගේ එකතුව හරිම විනෝදජනක විය. එක් අයෙකුට දුකක් කරදරයක් වූ අවස්ථාවක එකාවන්ව උදව් කළහ. පොඩිත්තන්ගේ කෑ කෝ ගැසීම්, සෙල්ලම් අඬ දබර මේවාද නැතුවා නොවේ.‘අශෝකේ ඉගෙන ගන්නා කාලේ ධර්මසේන කියලා සර් කෙනෙක් හිටියා. උදේට ජාතික ගීය කියන වෙලාවකදී මම තව කෙනෙක් එක්ක කතා කර කර හිටියා. සර් මේක දැක්කා.සර් මට දුන්නු දඬුවම තමයි කොඩි ගහ ළඟ දණ ගහගෙන සෑහෙන වෙලාවක් ඉන්න කියපු එක. ජාතික ගීය කියන කොට අදටත් මට ඒ සිදුවීම මතකෙට එනවා. මම අදත් ජාතික ගීය හඬ නගලා ගායනා කරනවා.මම පාසලේදී ශිෂ්‍ය නායකයෙක්. උදේට පාසලේ අධ්‍යාපන කටයුතුත් හවසට ක්‍රිකට් පුහුණුවීමත් අපේ ජීවිතයේ අනිවාර්යය සිදුවීමක්. කොලු කමට දඟ වැඩ කළාට අපි කිසිදාක නරක වැඩවලට යොමු වෙලා නෑ’.මිනිස් ජීවිත වලට දුක් කරදර කම්කටොලු පැමිණෙන්නේ පුර්ව දැනුම්දීමකින් නොවේ. දරුවන්ගේ දඟකාරකම්වලින් පිරී ගිය මේ පවුලට 1977 වර්ෂය එතරම් සාධාරණයක් ඉටු කළේ නැහැ.‘එදා අපි හැමෝම ගෙදර හිටියා. කවුරුහරි කෙනෙක් අපේ ගෙට ගිනි තියලා. තාත්තා අපිව බේර ගන්න අහසට වෙඩි තියලා ඒ අය පලවා හැරියා. අපේ ගේ පිච්චුණා. ඒ සිද්ධියෙන් අපි පාරටම වැටුණා.ඒත් අපි මානසිකව වැටුණේ නෑ. එකම කාමරේ නිදාගෙන හිටපු අපි හය දෙනා ඒ සිදුවීමෙන් පස්සේ සී සී කඩට ගියා. අර්ජුන කොළඹ හඳුනන ඇන්ටි කෙනෙකුගේ ගෙදර නතර කළා. අපි නෑදෑ ගෙවල්වල හිටියා. මරදානේ ගෙදර අපට ලැබුණට පස්සේ තමයි අපි නැවතත් එකතු වුණේ’.වර්ෂ 1985 දී ප්‍රසන්න තරුණ ගැටවරයාට ඕස්ට්‍රේලියාවේ ඔරාරා උසස් පාසලේ අධ්‍යාපනය වෙනුවෙන් ශිෂ්‍යත්වයක් හිමි විය. වසරක පමණ අධ්‍යාපනය හමාර කර ලංකාවට පැමිණි ඔහු අන්තර් පාසල් ක්‍රිකට් සංචිතයට බැඳිණි.ක්‍රිකට් ක්‍රීඩාවත් සමගම සමීපව කටයුතු කළ ‘මර්කන්ටයිල්’ ආයතනයෙන් රැකියාවකට මොහු කැඳවන්නේ මෙකලදීය. එහි මුදල් අංශයට බැඳුණු ඔහු රැකියාව වෙනුවෙන් තම සේවය අකුරටම ඉටු කළේය.මිනිස් දිවියේ පසු කළ යුතු කඩ ඉම් කිහිපයකි. ප්‍රසන්නගේ ජීවිතයේ ප්‍රධාන කඩ ඉමක් එසැවිණි. ඈ සුන්දර හුරු බුහුටි තරුණියකි. ප්‍රසන්නගේ සිත් පැහැර ගැනීමට ඒ රුව සමත් විය. ඔවුහු එකිනෙකා හඳුනා ගත්හ. ඈ මොරීන් ය.රෝමානු කතෝලික පවුල් පසුබිමකින් යුතු ඈ පිළිබඳ ගෙදරට පැවැසූ දින එතරම් යහපත් ප්‍රතිචාරයක් ලැබුණේ නැත. ඇගේ නිවසින් ද එතරම් යහපත් ප්‍රතිචාරයක් ලැබුණේ නැත.කාලය දින සති මාස ගණන් බවට පත් විය. දෙදෙනාගේම සිත් සතන් වල ඉපදුණු සෙනෙහස කුමන බලවේගයකටවත් නතර කර දැමිය නොහැකි බව දෙදෙනාම වටහා ගත්හ.‘අපි දෙන්නාම බදින්න කැමැත්තෙන් ඉන්නවා. ජීවිතේ ප්‍රශ්න ඒවි. අපි ඒවාට මුහුණ දෙනවා’ප්‍රසන්න සෘජු ලෙසම පියාට පැවසීය. ‘ඔයාලගේ ජීවිතේ ඔයාලා ගෙනියන්න. හැබැයි දරුවන්ට ප්‍රශ්න ඇති වෙයි’ පියා පැවසීය.‘ඒ කාලේ රටේ පැවැති වාතාවරණයත් එතරම් යහපත් නෑ. ඒක අපි දෙන්නටම බලපෑවා. එයාලගේ අම්මලත් විරුද්ධ වුණා. මේක කෙරෙන එකක් නොවෙයි කිව්වා. මේ ඔක්කෝටම අපි මුහුණ දෙනවයි කියලා හිතා ගත්තා’බාධාවල් එන තරමට ප්‍රේමය ශක්තිමත්ය. වැඩිහිටියෝ ඔවුන්ට අවසර දුන්හ. වසරක් ඇවෑමෙන් වර්ෂ 1991 මැයි 10 වැනිදා ඔවුහු අතිනත ගත්හ. කාලයාගේ ඇවෑමෙන් ප්‍රසන්න දරුවන් තිදෙනෙකුගේ පියෙකු විය.වැඩිමලා අර්චනා රණතුංගය. දෙවැනියා පවිත්‍රා රණතුංගය. තෙවැනියා උදාරා රණතුංග ය. ප්‍රේමය සෙනෙහස, දයාව කැටි වුණු කැදැල්ල සුන්දරය. ප්‍රසන්නගේ අවිවේකී ජීවිතයට සතුට සැනසුම ගෙන එන්නට ප්‍රිය බිරියත් දරු තිදෙනාත් සමත් වූහ.‘මම රැකියාව වෙනුවෙන් කරන කැපවීමත්, කරන කාර්යයේ නිවැරැදිතාවයත් නිසා මට උසස් වීම් ලැබුණා. කවුරුත් සහතික කලා මම ක්‍රිකට් ගැහුවට රැකියාවේ වැඩ හරියට කරනවා කියලා’රැකියාවේ පුහුණුවක් ද සමගින් කුරුණෑගල ශාඛාවට මාරු වූ ප්‍රසන්නට ටික කලකින් නැවතත් කැඳවීමක් ලැබුණේ ගම්පහ ශාඛාවක් ඇරැඹීමටය. සියල්ල සිදු වන්නේ හොඳට යැයි කියමන සනාථ වෙමින් ප්‍රසන්නගේ ජීවිතයේ වෙනත් ඉසව් කිහිපයකට එම මාරුවීම අඩිතාලමක් සැපැයීය.‘මම රැකියාව කරන ගමන් ව්‍යාපාරත් කළා. මෝටර් සයිකල් බිස්නස් කළා. ඒ වෙන කොට මට හොඳ ආදායම් තත්ත්වයක් ද ගොඩ නැගුණා. 88 - 89 කාලයේදී මම තාත්තත් එක්ක දේශපාලනයට කිට්ටු වුණා.මේ වන විට මම බිරියත් සමඟ ඕස්ට්‍රේලියාවේ ටික කලකට පදිංචියට යන්නයි හිතාගෙන හිටියේ. චන්ද්‍රිකා මැතිණිය කිව්වා මහ මැතිවරණයක් එනවා ඒකට ඉඳලා යන්න කියලා.ඊට පස්සේ මම පළාත් සභාවේ හොඳට වැඩ කළා. සෙනඟ අතරේ හොඳ ප්‍රසාදයක් දිනා ගත්තා. 94 පළාත් සභා මැතිවරණයට ඉදිරිපත් වුණේ දින්නත් අයින් වෙනවා කියලා හිතා ගෙනයි. මම දිනුවා. දිස්ත්‍රික්කයෙන් 4 වැනියා වුණා’.ප්‍රසන්න දිනක් තම පියාත් කැටුව හොරගොල්ල වලව්වට ගියේ දේශපාලනයෙන් අයින් වෙනවා කියලා මැඩම්ට කියන්නය.‘එදා සෙනඟ පිරිලා. මට මැඩම්ව හමුවන්න විදිහක් නෑ. පස්සේ කොහොම හරි මුණ ගැහුණා. ඇයි ප්‍රසන්න දිවුරුම් දුන්නේ නැද්ද කියලා මැඩම් ඇහුවා. මම ඇහුවා මොකටද කියලා.ඒ වෙනකොට මම මන්ත්‍රී කමට දිවුරුම් දීලයි හිටියේ. මැඩම් කිව්වා ඇමැතිකමට කියලා. මම තාත්තගේ මුහුණු දිහා බැලුවා. තාත්තා මා දිහා බැලුවා. මම කියලා තියෙනවා ෆවුසි ඇමැතිතුමාගේ ඇමැතිකම ඔයාට දෙන්න කියලා.ඇයි ඔයා දිවුරුම් දුන්නේ නැද්ද ? මැඩම් ආයෙත් ඇහුවා. මම කිව්වා මැඩම් මට එක පාරටම එහෙම වචනයක් දෙන්න බෑ අම්මගෙනුයි තාත්තගෙනුයි අහන්න ඕනෑ කියලා. මට එතකොට වයස 26 වෙනවා.මොනවා අහන්නද රෙජී පුතාට කියන්න ගිහින් දිවුරුම් දෙන්න කියලා මැඩම් නැවතත් කිව්වා. මම එළියට ඇවිත් තාත්තට කිව්වා මට ඇමැතිකමක් කරන්න බෑ. අත්දැකීමක් නෑ කියලා. හැමෝටම එහෙම අවස්ථාවක් ලැබෙන්නේ නෑ. ඕක පුරුදු වෙයි. ඔයා භාර ගන්න. අපි මෙච්චර දේශපාලනය කරලත් අපට ඔහොම අවස්ථාවක් ආවේ නෑ. තාත්තා කිව්වා.කවදාවත් බලාපොරොත්තු නොවුණු අහඹු ඇමැතිකමකින් දේශපාලනයට ප්‍රවිශ්ට වීමට ප්‍රසන්නට සිදු විය. ප්‍රවාහන, මහාමාර්ග, ක්‍රීඩා, යෞවන කටයුතු, නිවාස, ජලය, විදුලිය යනාදී ක්‍ෂේත්‍ර ගණනාවක වැඩ බැලීමට සිදු විය.මේ ආකාරයට දේශපාලනයට ප්‍රවිශ්ට වූ ඔහු පසුකාලීනව පැවැති 99 සිට 2005 ඡන්දයෙන් තේරී සෞඛ්‍ය ඇමැති ධුරයට පත් විය. වර්ෂ 2009 පැවැති පළාත් සභා ඡන්දයට මුහුණ දුන් ඔහු අද බස්නාහිර පළාත් මහ ඇමැතිවරයා ලෙස කටයුතු කරන්නේය.මොන තරම් රාජකාරී තිබුණත් අපි පවුලේ කට්ටිය සුමානෙකට සැරයක් හමු වෙනවා. බැරි වෙලාවත් මට කතා කරන්න බැරි වුණොත් කතා කරපු වෙලාවක අපේ අම්මා අහනවා මහ ඇමැති තුමාට දැන්ද මතක් වුණේ කියලා.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>03</day>
    </date>
    <link>http://www.dinamina.lk/2010/05/03/_art.asp?fn=f1005033</link>
    <topic>   </topic>
    <author>ධම්මික සෙනෙවිරත්න</author>
    <content>(-මහින්ද චින්තන ඉදිරි දැක්ම)ජනාධිපති මහින්ද රාජපක්‍ෂ මහතා 2005 දී පළමු වරට ජනාධිපති ධූරය සඳහා තරග කරන විට රට හමුවේ තැබූ ප්‍රතිපත්තිමය වැඩපිළිවෙළ වූයේ “මහින්ද චින්තන” යයි. එය කෙරෙහි මේ රටේ ජනතාව තැබූ විශ්වාසය එතුමා ලැබූ ජනවරමෙන් පැහැදිලි වෙයි.ත්‍රස්තවාදය පරදවා රට සුරකින බවට එමඟින් රට හමුවේ තැබූ ප්‍රමුඛතම ප්‍රතිඥාව ද ඇතුළුව එහි සඳහන් යෝජනා වැඩිම ප්‍රමාණයක් ප්‍රායෝගික ව ක්‍රියාත්මක කිරීමෙන් පසු පසුගිය ජනාධිපතිවරණය සඳහා ජනාධිපතිවරයා ඉදිරිපත් කළ වැඩපිළිවෙළ “මහින්ද චින්තන ඉදිරි දැක්ම” යි.එය එක් අතකින් මහින්ද චින්තනයේම දිගුවකි. එසේම ත්‍රස්තවාදය ජය ගත් ශ්‍රී ලංකාව සංවර්ධනය ද ඇතුළුව අනාගත අභියෝග ජය ගන්නා ආකාරය ඇතුළත් ඉදිරි වැඩපිළිවෙළ ද වේ.දෙවන වරටත් ජනාධිපති ධූරය සඳහා තරග කළ මහින්ද රාජපක්‍ෂ මහතා ලැබූ අති විශිෂ්ට ජනවරමෙන් පිළිබිඹු වන එක් ප්‍රධාන කාරණයක් වන්නේ ඔහු රට හමුවේ තැබූ ප්‍රතිපත්තිමය වැඩපිළිවෙළට අවංක වී ඇති ප්‍රමාණය පිළිබඳ ජනතාවගේ ප්‍රතිචාරයයි. තවත් කාරණයක් වන්නේ “මහින්ද චින්තන ඉදිරි දැක්ම” පිළිබඳ ජනතාව තබා ඇති විශ්වාසයයි.මෙවර පාර්ලිමේන්තු මැතිවරණය සඳහා ද විය යුතු පරිද්දෙන්ම එක්සත් ජනතා නිදහස් සන්ධානය ඉදිරිපත් කළ වැඩපිළිවෙළ වූයේ ද “මහින්ද චින්තන ඉදිරි දැක්ම” යි.සන්ධාන ආණ්ඩුවට විශාල බලයක් ලබා දෙමින් ජනතාව දෙවන වරටත් එකී වැඩපිළිවෙළ රට ගොඩනඟන වැඩපිළිවෙළ වශයෙන් පිළිගෙන ඉහළින් අනුමත කර තිබේ. මෙරට දේශපාලන ඉතිහාසයේ පළමුවරට මැතිවරණ ප්‍රතිපත්ති ප්‍රකාශනයක් රාජ්‍ය ප්‍රතිපත්තිය බවට පත්විණි නම් ඒ “මහින්ද චින්තන” යයි. අලුත් ආණ්ඩුවේ ප්‍රතිපත්තිමය ලියැවිල්ල බවට පත්වන්නේ ද මහින්ද චින්තන ඉදිරි දැක්මය. රටේ ඉදිරි වැඩපිළිවෙළ සියල්ල දිගහැරෙන්නේ එය පදනම් කර ගනිමිනි.”මහින්ද චින්තන ඉදිරි දැක්ම” ඔස්සේ අලුත් ශශ්‍රී ලංකාවක අභියෝගය ජය ගනිමින් එය ප්‍රායෝගිකව ක්‍රියාවට නැංවීමේ වැඩි වගකීම පැවරී ඇත්තේ අලුත් ඇමැති මණ්ඩලයටයි. මේ කාරණය පිළිබඳ මනා සංවේදී බවකින් හා අවබෝධයකින් යුතුව අලුත් ඇමැති මණ්ඩලය පත්කිරීමට ජනාධිපතිවරයා වගබලා ගෙන ඇති බව පෙනෙන්නට තිබේ.ඒ අනුව අලුත් ඇමැතිවරුන්ට හා නියෝජ්‍ය ඇමැතිවරුන්ට විශාල වගකීමක් පැවරී ඇති අතර තමන් කෙරෙහි ජනාධිපතිවරයා තබා ඇති විශ්වාසයට ගරු කිරීම ද ඔවුන්ගෙන් සිදුවිය යුතුය.එසේම අලුත් පාර්ලිමේන්තුවට තේරී පත්වූ ජනතා නියෝජිතයන් කා පිළිබඳත් ජනතාව තැබූ විශ්වාසයට කැළලක් ඇතිනොකිරීම හා තමන් වෙත පැවරී ඇති කාර්ය භාරය රට වෙනුවෙන් අකුරට ඉටුකිරීම ද ඔවුන්ගෙන් සිදුවිය යුතුය.අතීතයේදී මෙන් තම ඡන්දයෙන් නියෝජිතයන් පත්කර යවා ඒ බව අමතක කරන ඡන්දදායකයන් දැන් සිටින්නේ යැයි අලුත් මැති ඇමැතිවරු කල්පනා නොකළ යුතුය.තමන්ගේ ඡන්දයෙන් පත්ව යන මැති – ඇමැතිවරු රට වෙනුවෙන් කරන්නේ කුමක්දැයි දැන් බොහෝ දෙනා අවදියෙන් සිටී. ඡන්දය ප්‍රකාශ කිරීමේදී ඔවුන්ගේ ප්‍රගති වාර්තාව දෙස ද බලන හොඳ ප්‍රවණතාවක් ඇතිවෙමින් තිබීම සතුටට කාරණයකි.ඉකුත් මහ මැතිවරණය සමානුපාතික නියෝජන ක්‍රමය යටතේ පැවැත්වෙන අවසන් පාර්ලිමේන්තු මැතිවරණය බව සඳහන් වන නිසා එය තවත් වැදගත් ය. නව අමාත්‍යවරුන් වෙත වගකීම් පවරමින් ජනාධිපතිතුමා සඳහන් කොට තිබුණේ සෑම අමාත්‍යාංශයක්ම වැදගත් අමාත්‍යාංශ බවයි.ඒවා වඩා වැදගත් වන තවත් කාරණයක් වන්නේ මෙවර ජනතා අපේක්‍ෂාවන් සපුරාලමින් කැබිනට් මණ්ඩලය දැනට 37 දක්වා සීමා වී ඇති නිසා සෑම අමාත්‍යවරයකුටම වැඩි වගකීම් සම්භාරයක් ද පැවරී ඇති බැවිනි.එහෙයින් තමන් වෙත ලැබී ඇත්තේ නොවැදගත් හෝ වැඩක් කළ නොහැකි අමාත්‍යාංශයක් යැයි මැසිවිලි නැඟීමට කිසිදු ඇමැතිවරයකුට නොහැකිය. තමන්ට පවරා ඇති විෂයය පථයන්ට අනුව ශ්‍රී ලංකාව ආසියාවේ ආශ්චර්යය බවට පත් කරන ඉලක්කය කරා යාමට තම තම වැඩ කොටස ඔවුහු සපුරාලිය යුතු වෙති.අලුත් ඇමැති මණ්ඩලයේ වැඩිම පිරිස පරණ මුහුණු වුවද වැදගත් වන්නේ එය නොව අලුත් සිතුම් – පැතුම් සමඟ රට ගොඩනඟන අලුත් ගමනක් යාමට ඔවුන් අලුත්මිනිසුන් ලෙස වැඩට බසින්නේ ද යන කාරණයයි. එවිට වඩාත් නිර්මාණාත්මක භූමිකාවක් ඔස්සේ තව තව වගකීම් සපුරාලන්නට ඔවුනට හැකිවෙයි.අලුත් අමාත්‍යවරු හා නියෝජ්‍ය අමාත්‍යවරු බොහෝ දෙනෙක් දැනටමත් තම රාජකාරි කටයුතු ආරම්භ කර ඇත. තමන්ගේ ඉදිරි වැඩපිළිවෙළ පිළිබඳ ඇතැම් ඇමැතිවරු දැනටමත් මූලික අදහස් දැක්වීමක් කර තිබිණි.තවත් අය අලුත් විෂයයන් පිළිබඳ මූලික හැදෑරීමකින් පසු වැඩ පටන් ගන්නට සූදානම් ය. කවර අමාත්‍යවරයකුවත් තමන් වෙත පැවරී ඇති විෂයය පිළිබඳ විශේෂඥයකු විය යුතු යැයි අදහස් නොකෙරේ.එහෙත් එම වගකීම් පිළිබඳ පැහැදිලි අවබෝධයක් හා දැනුමක් ඔවුනට තිබිය යුතුය. එය වඩා පුළුල් දැක්මක් වන විට කරන්නට හැකි වැඩ කොටස ද පුළුල් වෙයි. රටට වන යහපත ද වැඩි වෙයි.තම වැඩ කොටස ඉටුකිරීම කැබිනට් අමාත්‍යවරුන්ට පමණක් තනිව කළ හැක්කක් ද නොවේ. ඊට නියෝජ්‍ය අමාත්‍යවරයාගේද, අමාත්‍යංශ ලේකම් ඇතුළු අමාත්‍යාංශ හා දෙපාර්තමේන්තු කාර්ය මණ්ඩලවල සහාය ද අවශ්‍යයෙන්ම ලැබිය යුතුය.තවදුරටත්, ඊට ගැළපෙන දක්‍ෂ, අවංක හා කාර්යක්‍ෂම අමාත්‍ය කාර්ය මණ්ඩලයක් ද සිටිය යුතුය. කොපමණ දක්‍ෂ අමාත්‍යවරයකු වුවද ඉහත කාරණා ඔහු වටා නොපිහිටියේ නම් ඵලදායක හා සාර්ථක ප්‍රතිඵලයක් අත්කර දීමට නොහැකි විය හැකි බැවිනි.මේ නිසා විශේෂයෙන්ම අමාත්‍යවරයා සහ නියෝජ්‍ය අමාත්‍යවරයා අතර මනා සම්බන්ධතාවක් හා සමීප අවබෝධයක් තිබීම ද, දක්‍ෂ ලේකම්වරයකු සිටීම ද බෙහෙවින් වැදගත් ය. මෙවර එම පත්කිරීම් සිදුව ඇත්තේ මේ බොහොමයක් කාරණා පිළිබඳ සැලකිලිමත්ව බව පෙනෙන්නට තිබේ.මේ රටේ ජනතාව සහ ජනාධිපතිවරයා අතර බෙහෙවින් විශ්වාසනීය හා ගෞරවනීය සම්මුතියක් ඇති වී ඇති බව ආසන්න මැතිවරණ ප්‍රතිඵල විග්‍රහ කරන විට හොඳාකාරව පැහැදිලිය.ජනාධිපතිවරයා සහ ජනතාව අතර සිටින තලය වන අමාත්‍ය මණ්ඩලය මේ කාරණය පිළිබඳ සංවේදී විය යුතුය. නාස්තිය – දූෂණය – අකාර්යක්‍ෂමතාව ආදී කාරණා සම්බන්ධයෙන් තමන් වෙත ඇඟිලි දිගු වීමට ඉඩ නොලැබෙන පරිදි තම මෙහෙවර සම්පූර්ණ කිරීමට ද ඔවුන් වගබලා ගත යුතුය.ඒ අතරම සිය වගකීම් පෙරට ගෙන යාමේදී තමන් වෙත එල්ල වන සාධනීය විවේචනයන් පිළිබඳ සැලකිළිමත් වීමද අවශ්‍ය කරයි.ජාතික න්‍යාය පත්‍රයට මුල් තැන දීම මිස පටු - පෞද්ගලික න්‍යාය පත්‍රවලට කොටුවීම අලුත් ඇමැති මණ්ඩලයෙන් ජනතාව අපේක්‍ෂා නොකරයි. අලුත් ඇමැති මණ්ඩලය නවීන කාර්යාල - සුඛෝපභෝගී යාන වාහන ආදිය සොයමින් සිටින පිරිසකට වඩා සීමිත හා පවතින සම්පත්වලින් උපරිම වැඩ කොටසක් කරන්නට හැකි ඇමැතිවරු පිරිසක් වනවාට ජනතාව වඩා කැමැතියි.ශශ්‍රී ලංකාව යනු දශක තුනක් තිස්සේ පැවැති බෙදුම්වාදී ත්‍රස්තවාදී අර්බුදය නිසා දශක ගණනාවක් ආපස්සට ගිය රටකි. ත්‍රස්තවාදය පරාජය කිරීමෙන් පසු අප රටක් ලෙස සතුටුදායක අන්දමින් පෙරට එමින් ඇත. අලුත් ඇමැති මණ්ඩලය ප්‍රමුඛ අලුත් ආණ්ඩුවට පැවරී ඇති මූලික වගකීමක් වන්නේ රටේ සංවර්ධන ක්‍රියාවලිය වඩා වේගවත් කරමින් ආර්ථික සංග්‍රාමය ජය ගැනීම සඳහා ක්‍රියා කිරීමයි.ඊට යොමුවූ මහා මෙහෙයුමේ බලඇණි ලෙස ක්‍රියා කරන්නේ ඔවුන්ය. ත්‍රස්තවාදය පරාජය කිරීමේ මහා අභියෝගය ජය ගැනීමට රණවිරුවන් දැක්වූ දායකත්වය ආදර්ශයට ගැනීම සෙසු අභියෝග ජය ගැනීම සඳහා ඔවුන්ට පිටුබලයක් වනු ඇත.රටට සුබ අනාගතයක් උදාකිරීමට නම් අනලස්ව - නොපමාව - කැපවීමෙන් හා අවංකව වැඩ කළ යුතුය. කොපමණ උතුම් අදහසක් වුවද මල්ඵල හට ගනු ඇත්තේ වෙහෙස වී වැඩ කරන තරමටයි.කිසිදු හේතුවක් නිසා දැන් පමා විය යුතු නැත. දැනටමත් තම අමාත්‍යාංශවල වගකීම් පෙරට ගෙන යාමට අවශ්‍ය මූලික ප්‍රතිපත්ති රාමුව ලෙස “මහින්ද චින්තන ඉදිරි දැක්ම” වැඩපිළිවෙළ රට හමුවේ ඇත.ඒ මත පදනම්ව ඒ ඒ අමාත්‍යාංශවල ඉදිරි සැලසුම් ක්‍රියාවට නැංවිය හැකිය. ජාතික ප්‍රතිපත්ති සම්පාදනය කළ යුතුය. එහිදී සඳහන් කළ යුතු කාරණයක් වන්නේ ආණ්ඩු හෝ ඇමැතිවරුන් වෙනස් වන වාරයක් පාසා වෙනස්වන ප්‍රතිපත්ති වෙනුවට අවශ්‍යම ක්ෂේත්‍රවලින් පටන්ගෙන අවශ්‍ය සෑම ක්ෂේත්‍රයකටම “ජාතික ප්‍රතිපත්ති” පිළියෙළ කිරීම මේ වතාවේදීවත් සිදුවිය යුතු බවයි.දැන් ජනතාව තමන්ට කළ හැකි යුතුකම් කොටස ඉටුකොට හමාරය. ඔවුන් එසේ කළේ මහත් සේ කැපකිරීම් සහගතවය. දහසක් අපේක්‍ෂාවන් දල්වාගෙනය.ඔවුන් කළ කැපකිරීමට ගරු කිරීම ද, ඔවුන් වෙනුවෙන් පෙරළා තම යුතුකම් කොටස ඉටුකිරීම ද, ඔවුන්ගේ අපේක්‍ෂාවන් යථාර්ථයක් බවට පත් කිරීම ද අලුත් ඇමැති මණ්ඩලයෙන් අපි අපේක්‍ෂා කරමු. අලුත් ඇමැතිවරු ලබාගන්නා අලුත් ආරම්භය දෙස අප බලන්නේ සුබවාදීවය.ජේ. ආර්. ජයවර්ධනගේ 1978 ව්‍යවස්ථාව යටතේ කිසිම දේශපාලන පක්ෂයකට නොලැබුණු දැවැන්ත බලයක් එක්සත් ජනතා නිදහස් සන්ධානයට හිමි කරදී තිබේ. එනිසා අද ඇත්තේ ශක්තිමත් පාර්ලිමේන්තුවකි.ජනතාව අත දිගහැර මෙවැනි බලයක් දුන්නේ මහින්ද චින්තන ඉදිරි දැක්ම තුළින් ශශ්‍රී ලංකාව ආසියාවේ ආශ්චර්යය බවට පත් කිරීමටයි. ඒ අධිෂ්ඨානය ප්‍රගතිය කරා ගෙනයාමට ආණ්ඩුවට පූර්ණ ශක්තිය ලැබේවායි ප්‍රාර්ථනා කරනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>03</day>
    </date>
    <link>http://www.dinamina.lk/2010/05/03/_art.asp?fn=f1005034</link>
    <topic>රැකියාවට එන්නේ පිදුරු ගහේ එල්ලිලා ටික දවසක් යන කොට සමහරුන්ට මුල අමතක වෙනවා</topic>
    <author>සාකච්ඡා කළේ අයන්තී විතාන ඡායාරූප -සමන් ශ්‍රී වෙදගේ</author>
    <content>කළගුණ සැලකීම මුලින්ම ලොවට කියා දුන්නේ බුදුරජාණන් වහන්සේයි. ඒ අනිමිස ලෝචන පූජාව පවත්වමිනි. වසර දෙදහස් පන්සියයකට අධික කාලයක් පුරා බුදු දහම පවතින රටේ ජීවත්වන මිනිසුන් දිනෙන් දින කළගුණ සැලකීම අමතක කිරීම පිළිබඳ සාකච්ඡා කිරීමට අද ධර්ම සභාවට වැඩම කරන්නේ මහනුවර ගලගෙදර මැදගොඩ ශ්‍රී සිද්ධාර්ථොදය පිරිවෙන් විද්‍යායතනයේ නියෝජ්‍ය පරිවේණාධිපති දිඹුල්කුඹුරේ විසුද්ධානන්ද හිමියෝයි.කළගුණ සැලකීම පිළිබඳ බුදු දහමේ හැඳින්වීම සහ ඊට ලබා දී ඇති වටිනාකම පැහැදිලි කරමින් මෙම සාකච්ඡාව ආරම්භ කරමු.අපගේ ලොව්තුරු බුදුරජාණන් වහන්සේ තරම් කළගුණ සැලකීමේ ගුණයට ගරු කරපු තැන දුන්නු එහි වටිනාකම අගය කරපු වෙනත් ශාස්තෘවරයෙක් ලොව නැති තරම්.තමන් වහන්සේට බුදු පදවිය ලැබීමට සෙවණ ලබා දුන් උතුම් ඇසතු වෘක්ෂයට සතියක් මුළුල්ලේ අනිමිස ලෝචන පූජා පැවැත්වූයේ බුදුරජාණන් වහන්සේ කිසිදු දෙයක් බලාපොරොත්තුවෙන් නොවෙයි. මේ කළගුණ සැලකීම පිළිබඳ ජාතක පාලියේ සරභංග ජාතකය තුළ බොහෝම ලස්සන ඉගැන්වීමක් තියෙනවා.යෝ වේ කතඤ්ඤූ කතවේදී ධීරෝකලසාතා මිත්තෝ දල්හ භත්තීච හෝතිදුක්චිතස්ස සක්කච්ච කරෝති කිච්චංතථාවිධං සප්පුරිසං වදයතිමේ ගාථාව තුළින් බොහෝම වැදගත් උපදේශනා පෙළක්ම උගන්වනවා. බෞද්ධ ඉගැන්වීම් තුළ හරිම ගැඹුරු එහෙත් බොහෝ ප්‍රායෝගික කරුණු රැසක් මේ ගාථාව තුළින් ප්‍රකාශිතයි. මෙහිදී සත්පුරුෂයකු තුළ පවතින ලක්ෂණ හයක් දේශනා කරල තියෙනවා.කළගුණ දන්නා බවතමන්ට උපකාර කළ අයට ප්‍රත්‍ය උපකාර කිරීමනුවණින් යුතු බවකල්‍යාණ මිත්‍ර ගුණයෙන් යුතු බවමිත්‍රයන්ට විශ්වාසවන්ත හා භක්තිමත් වීමදුකට පත් මිතුරා ඉන් මුදා ගැනීමට කටයුතු කිරීමමේ කියන කරුණු වලින් යුතු පුද්ගලයා ශ්‍රේෂ්ඨ මිනිසෙකු බව බෞද්ධ ඉගැන්වීමයි. ඔහු සත්පුරුෂයකු ලෙස තථාගතයන් වහන්සේ පෙන්වා දී තිබෙනවා. උන්වහන්සේ ඒ අජීවී වස්තුවට උනත් එහෙම ගෞරවයක් දැක්වූයේ තමන්ට සෙවණ, සිසිලස වගේම ඒ තුළින් තමන්ට පුදුම ශාන්ත සුවයක් ලබා දුන් නිසයි. එහෙම නැතිව වෙනත්ලාබ බලාගෙන නොවෙයිනේ.ඒත් අද මිනිසුන් ලාබයක් බලාගෙන පමණයි නේද ඇතැම් ගුණ පෙන්වන්නේසහතික ඇත්ත. අද ඇතැම් මිනිස්සු සෙවණ දුන්න ගහ ළඟින් යන්නේ ගහට පොඩි තට්ටුවක් දාල ඉරන්ට පුළුවන් රීප්ප ගණනත් ගණන්කරලයි. අද අපේ මිනිස්සු අතරේ කළගුණ සැලකීම කෙසේ වෙතත් ගුණමකුකම් නම් ඉහවහ ගිහින් තියෙන්නේ.අපි පුංචි කාලේ ඉඳල ඉගෙන ගන්නවා අම්මට තාත්තට වැඩිහිටි ගුරුවරු සැමට ගෞරව කරන්න කියල. තමන්ට ඒ උතුම් වැඩිහිටියන් කළ උපකාර වලට ප්‍රත්‍ය උපකාර කරන්න කියල මොන තරම් ඉගෙන ගන්නවද ? ඒත් පුදුමේ කියන්නේ අපේ මිනිස්සු ළඟ බොහෝ විට නැති දේත් කළගුණ සැලකීමයි.අද ලාංකීය ජන සමාජයම වසා ගෙන මුදල ඉහළට ඇවිත්. මුදල් කවුළුවක් කරගෙන ලෝකය බලන පුරුද්ද අපේ සම්භාවනීය සිතුම් පැතුම් සියල්ලම අඳුරු කරල ඉවරයි.අද බලන්න ගමේ පළාතේ හරි ආයතනයක හරි කෙනකුට ඉහළට යන්න උදව් කරන්නකෝ. අපි මිනිස්සුන්ට තමන්ගේ කම අපේකම හිත හොඳකම මනුස්සකම හින්දා අපේ වැඩත් පැත්තකින් තියල උදව් කරනවා. නැති ගුණත් කියල ලොකු කතා පවත්වල බොහොම ඉහළට යන්න පාර කපනවා. අපේ කරපිටින් ඉහළට ගිය මිනිහ උඩට ගිහින් මුලින්ම කරන්නේ තමන්ගේ කියාගෙන හිටපු මිනිස්සුන්ට ගහන එකයි. නිකන් නොවේ, පන්න පන්න ගහල වැටුනට පස්සේ තවම පණ තියෙනවද කියල බලල පණ තියේ නම් පණ යන කම් ආයෙත් ගහනව. ඕක ඉතින් රට හැම තැනම හැමදාම තියෙන දෙයක්.තමන් මහා ගුණවතෙක් කියල මිනිස්සුන්ට පෙන්වන්න පහුගිය දවස්වල පුදුම පොරයක් ඇල්ලුවේ. පහුගිය දවස්වල අනාථ පිණ්ඩිකලා, විශාකා මහෝපාසිකාවෝ වෙලා නකුල මාතලා, නකුල පිතාලා, බෝධිසත්ව ගුණෝපේත උත්තමයන් බිහිවෙලා හිටියා.එසේ බැබලුන සියලු පිනැතියෝ පෙර සේ සෘෂිවරුන් වැඩ වසන ඉසිගිලි පර්වතයට හෝ හිමාල පර්වත රාජයා වෙත වැඩ වසර හයකින් ලුණු ඇඹුල් සොයා ලංකාවට පැමිණෙන ඉසිවර පිළිවෙත අත්හැර දැමිය යුතුමයි.තමන්ට ඉගිලෙන්න වරම් දුන් හෙළ රටවැසි සැමට කළගුණ සැලකීම නායක කාරකාදින් ප්‍රායෝගිකත්වයට ගෙන ආ යුතුයි. එහෙම නැතිව තම ලාභය සිතයට තියාගෙන මිනිස් සිතක බිහිවන උදාර සත්පුරුෂ ගුණ වංචනික ලෙස පිරුවටයක් කරගන්න නම් එහි ඵල විපාක බොහෝ වේදනාකාරී ලෙස දෙලොවදීම ලැබීම වළක්වන්න බෑ.ලංකා දේශපාලනයේ මෑත යුගයේ පවතින්නේ මම මුලින් කීවා වගේ ඉසිවර පිළිවෙතක්. ඒ කීවේ සෘෂිවරු වසර ගණනකට සැරයක් ලුණු ඇඹුල් සොයා ගෙන මිනිස්සු ළඟට එනවා.මිනිසුන්ගෙන් තමන්ට අවශ්‍ය දේ ලැබුණම ආයෙත් පෙනෙන්නවත් නොසිට වනගත වෙනවා. ආයේත් ලුණු ඇඹුල් ඉවර වුණාම අවුරුදු කීපයකට පස්සේ එනවා. මිනිසුත් ආයෙත් සෘෂිවරුන්ට පොර කකා ලුණු ඇඹුල් දෙනවා. ඕකම තමා ලංකාවේ දේශපාලනයට වෙලා තියෙන්නේ. ඒ රටාව මේ පාරවත් වෙනස් වෙයිද කියල සෘෂිවරුම තමා දන්නේ.මේ තරම් ඉක්මනට මිනිස්සු කළගුණ අමතක කරන්නේ ඇයි ?මම මුලින්ම කිව්වා කළගුණ මතක තියෙන්නේ සත්පුරුෂයන්ට පමණයි කියලා. ඒක නැත්තේ තියෙන අසත්පුරුෂකමටයි. ගැහැණු පිරිමි කියල ඒකෙ වෙනසක් නැහැ. අසත්පුරුෂකම ඇතැමුන් උපතින්ම අරගෙන එන්නේ.ලේ මස් නහරවල පවා ඒ පහත් ගතිය දුවනවා. බලන්ට ඇතැම් විට අපේ ඇතැම් හාමුදුරුවරුන් වහන්සේලාටත් මහා විපත් වවලට අසත්පුරුෂ දායකයෝ නිසා පත් වෙන්න වෙනවා.හාමුදුරුවන් වහන්සේලා ළඟ ඇතැම් අය නතර වෙලා පන්සලෙන් හොඳට කාලා හාමුදුරුවන්ට ලැබෙන පඬුරු පවා ඉල්ලගෙන ඉගෙන ගෙන තැනකට ආවම ඉස්සරවෙලාම ගමේ හාමුදුරුවන්ට විරුද්ධව අත උස්සන්නේ ඒ මනුස්සයා. හාමුදුරුවන්ට විරුද්ධව ගම අවුස්සල ඇතැම් විට පන්සලේ හාමුදුරුවෝ සිවුර තියල යනතුරු විරුද්ධවාදිකම් කරනවා.ඔය වගේ දේවල් හැම හාමුදුරු නමකටම වාගේම ජීවිතයේදී අත්විඳින්න වෙනවා. ගිහි පැවිදි කියල භේදයක් නැහැ. මේ දෙගොල්ලොම අසත්පුරුෂ මිනිසුන් නිසා විපතට පත් වෙනවා.රාජ රාජමහා අමාත්‍යාදීන්ගේ ඉඳල පහළම දුගී දුප්පතා දක්වා විතරක් නොවේ ගුණයක් නැතිකම තිරිසන් ගති සිතක උනත් උපදිනවා. කන්ට දුන්නු අත හපාකන ජාතියේ මිනිස්සු සත්තු තුන්කාලයටම පොදු දෙයක්. අසත්පුරුෂ මවුපියෝ, ගුරුවරු වගේම ශිෂ්‍යයෝ දායකයෝ නායකයෝ රට වැසියෝ අප අතරේ පිරිලා.කුහකයන්ගෙන් පීඩාවට පත්වීම නිසා බොහෝ යහපත් මිනිසුන් තමාගේ ගුණධර්ම සියල්ල අමතක කොට යහපතින් දුරස්වී නිහඬව සිටීමට උත්සාහ කරනවා නේද?කෙනෙක් ඔබට අසත්පුරුෂකමක් ගුණමකුකමක් කළොත් ඔබෙන් උදව් අරන් ඉහළට ගිහින් ඔබට රිදවන්න, පහරදෙන්න පටන් ගත්තොත් ඒකට ඔබත් වෛර කරන්න පහර දෙන්න යන්න එපා. ඒකට හේතුව තමා මුල අමතක වීම, කෙනකුගේ විනාශය ළං වුණාම මතුපිට පෙනෙන රෝග ලක්ෂණයක් තමයි ඒක. වැනසෙන්න ළඟ අයට අපි මොකටද කරදර කරන්නේ.බොහෝ වෙලාවට අපි අපිටම බැන ගන්නවා. මොකද කළගුණ නොදත් දුර්ගුණ ඇති මිනිස්සුන්ට අපිව හූරගෙන කන්න බලාන ඉන්න අයට උදව් කරල කරල අන්තිමට අපි මැරෙන්න ළං වෙලා කෑ ගැහුවත් පැත්තවත් බලන්නේ නෑ. ඒත් අසත්පුරුෂයාට කියල දැන දැනත් අපි ආයෙත් ඒ විදිහටම ඒ මිනිස්සුන්ට උදව් කරනව.හොඳට හිතට ගන්න අසත්පුරුෂයා ඒ පවිටු සිත නිසා පව් පුරව ගන්න දෙන්න සතෙක් වගේ ජීවත් උනදෙන්, ඒ අය එහෙම උනාය කියල අපි අපේ සත්පුරුෂ බව අත් හරින්න ඕන නෑ.අපේ රටේ හුඟක් ආයතන වල කළගුණ නොදත් පවිටු චරිත ඕන තරම් ඉන්නවා. ආයතනයට එන්නේ් පොල්කෙන්දක එල්ලිලා. ඒ පොල්කෙන්ද හරි දෙන්නේ කවුද ? අර මිනිහ ගැහැණිය ආයතනයට ඇවිත් පය ගහල ඉස්සරවෙලාම බෙල්ල මිරිකන්නේ ඒ පුංචි හරි උදව්වක් දුන්න කෙනාගෙයි එහෙම නේද ?.ආයතන වලත් ඇතැම් විට ගෙවල් වලත් වැඩියෙන්ම බැනුම් අහන්නේ අඩන්තේට්ටම් වලට ලක් වෙන්නේ හිතහොඳ මිනිස්සු. මොනතරම් වැඩ කළත් මොන තරම් යුතුකම් කළත් කවදාවත් හොඳක් නම් අහන්න බෑ.අතේ කර ගැට එනකල් අනුන් වෙනුවෙන් වෙහෙස වෙලත් එහෙම නැති නම් තමන්ගේ සතුට ගැන නොසිතා අනුන් වෙනුවෙන් කැපවුණු මිනිසුන්ට බොහෝ විට ඇගයීමක් වටිනාකමක් කළගුණ සැලකීමක් තියා අහවල් කෙනා මට මේ වගේ උපකාරයක් කළා කියන්නත් ලැජ්ජයි. මොන දේ කීවත් පෙන්වලා දුන්නත් මේ ගති මිනිස් සමාජයෙන් ඉවත්කරන්න බෑ.හොඳම දේ තමා මේ වගේ අසත්පුරුෂයන්ගෙන් දුරස්ව ඉන්න එක. මේ වගේ සමාජයකදී හිතන්න හොඳ නැති වැදගත්ම කාරණය තමා හැමෝම මං වගේ කියල හිතන එක. වැරදුණ ගොඩක් අයට දෙලොව රත් වෙන්න වරදින්නෙ හැමෝම හිතන්නේ මට වගේ කියල හිතල කරපු කියපු දේවල් නිසයි.ලැබූ නව වසරේ ඔබ වහන්සේ සමාජයට දෙන පණිවිඩය කුමක්ද ?අපේ රටේ මිනිසුන් බහුතරයක් හරි අහිංසක මිනිස්සු. ගමක් ගත්තොත් වැඩි හරියක් බොහොම හොඳ මිනිස්සු. ඔය අතරට එක් කෙනෙක් දෙන්නෙක් අසත්පුරුෂයෝ ඉන්නවා.ආයතනයක් ගෙදරක් පවුලක් ගත්තත් එහෙමයි. හුඟක් මිනිස්සු ජීවිතේ බොහොම දුක් විඳල තියෙනවා. මේ ලැබූ නව වසරේදීවත් විපත් කරදර වලින් නිදහස්ව සැපසේ ඉන්න අසත්පුරුෂයන්ගෙන් ඈත් වෙන්න.හිතන්න එපා කවදාවත් හැමෝම එක වගේ කියල. මං හිතන විදිහටමයි ලෝකේ ඉන්න හැම දෙනාම හිතන්නේ කියල. හැමෝම මට ආශිර්වාද කරනවා කියල හිතන්න එපා. අපි ජීවත් වුණ කාලයට වඩා බොහෝ විට තව ඉන්නට තියෙන කාලය හරි අඩුයි.හතර වටේටම ඉන්න නෑසිය මිතුරන්ට වෛරකර කර ඉඳල කුහකකම් අසත්පුරුෂකම් කරල මොකටද ? තමන්ගේ මවුපියන්ට දරුවන්ට සහෝදරයන්ට ගමට පන්සලට සමාජයට මහ මෙහෙවරක් නොකළත් පුළුවන්දේ හරි කරන්න. කරන්නට බැරි නම් වැඩ කරන මිනිසුන්ට අකුල් නොහෙලා ඉන්න උත්සාහ කරන්න. ඒක වැඩ කළාටත් වැඩිය වටිනවා.පසුගිය වසරේ කළ කී දෑ නිසා වුණු දේවල් හින්දා ඔබ තවමත් ඒ දේවල් ම මතක් කර කර සිටිනවාද ? එහෙම නම් ජීවිතේ ගොඩ නැගෙන්නේ නැත්තේ දියුණු නොවන්නේ දෛවය නිසා දෙවියන් නිසා අපල ග්‍රහ දෝෂ නිසා ලැබීම අඩු නිසා කාලේ හොඳ නැති නිසා දැන් මම අසරණයි අනාථයි කියල ඔබට හිතෙනවාද ? කිසි කෙනෙක් මට නෑ කියල විඳවන හිතන අය මතක තියා ගන්න මහ සයුර මැද ගෙවල් බිඳුණහම දෙවියන් යැදීම පසෙක තබා දෑතින් හෝ හබල් ගෑම ඥාාණාන්විත බව.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>04</day>
    </date>
    <link>http://www.dinamina.lk/2010/05/04/_art.asp?fn=n1005041</link>
    <topic>ජනාධිපති සමාව යටතේතිස්සනායගම් නිදහස්</topic>
    <author>මහින්ද අලුත්ගෙදර</author>
    <content>අත්අඩංගුවේ පසුවූ මාධ්‍යවේදී තිස්සනායගම් මහතා නිදහස් කිරීමට ජනාධිපති මහින්ද රාජපක්‍ෂ මහතා පියවර ගෙන තිබේ. ජනාධිපතිවරයා සතු විධායක බලතල ප්‍රයෝජනයට ගෙන මේ මාධ්‍යවේදියා නිදහස් කැර ඇතැයි විදේශ ඇමැති මහාචාර්ය ජී. එල්. පීරිස් මහතා අවධාරණය කෙළේය.ප්‍රජාතන්ත්‍ර‍්‍රවාදය හා සමාජ සාධාරණත්වය ක්‍රියාවෙන් ද ලෝක ප්‍රජාව හමුවේ ඔප්පු කිරීමට හැකි වූ බවද ජී. එල්. පීරිස් මහතා පැවසීය. ඇමැතිවරයා මෙසේ කියා සිටියේ විදේශ කටයුතු අමාත්‍යාංශ ශ්‍රවණාගාරයේදී ඊයේ (3) පෙරවරුවේ පැවැති මාධ්‍ය හමුවකට සහභාගි වෙමිනි.එල්. ටී. ටී. ඊ. ත්‍රස්තවාදීන්ට හිතවාදී ලෙස කටයුතු කිරීමේ චෝදනාව මත ත්‍රස්ත විමර්ශන අංශය මගින් අත්අඩංගුවට ගත් මේ මාධ්‍යවේදියා විසි අවුරුදු සිර දඬුවමකට යටත්ව සිටි අතර ජනාධිපති මහින්ද රාජපක්‍ෂ මහතාගේ නියමය පරිදි ඊයේ (3) නිදහස් කෙරිණි. ජනාධිපති මහින්ද රාජපක්‍ෂ මහතා ඉතා වැදගත් තීරණයක් ගනිමින් මාධ්‍යවේදී තිස්සනායගම් මහතා නිදහස් කළ බව කී විදේශ ඇමැතිවරයා එය ඉතාම කාලෝචිත ක්‍රියාවක් බවත් “ලෝක පුවත්පත් නිදහස් දිනය” සමරමින් එවැන්නක් සිදු කිරීම අතිශය වැදගත් බවත් කීය.ජනාධිපති මහින්ද රාජපක්‍ෂ මහතාගේ නායකත්වය යටතේ වර්තමාන රජය මාධ්‍ය නිදහස උපරිමයෙන් ආරක්ෂා කරන බව කී මහාචාර්ය ජී. එල්. පීරිස් මහතා ඔවුන්ගේ රාජකාරි කරගෙන යාම සඳහා පූර්ණ සහයෝගය ලබා දෙන බවද ප්‍රකාශ කෙළේය.විදේශ කටයුතු අමාත්‍යාංශයේ ලේකම් රොමේෂ් ජයසිංහ, අතිරේක ලේකම් රංජිත් උයංගොඩ යන මහත්වරු ඇතුළු පිරිසක් මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>04</day>
    </date>
    <link>http://www.dinamina.lk/2010/05/04/_art.asp?fn=n1005042</link>
    <topic>හදිසි නීතිය ලිහිල් කෙළේ බලපෑමකට නොවේ</topic>
    <author>මහින්ද අලුත්ගෙදර</author>
    <content>රටේ අවශ්‍යතාව අනුව අනවශ්‍ය හදිසි නීති රෙගුලාසි වහාම ක්‍රියාත්මක වන පරිදි ඉවත් කිරීමට යයි.රටේ සුබසිද්ධිය පදනම් කැරගෙන එවැන්නක් සිදු කිරීම ජනාධිපති මහින්ද රාජපක්‍ෂ මහතාගේ අවශ්‍යතාව බවත් කිසිවෙකුගේ බලපෑමක් නොමැතිව එවැන්නක් ක්‍රියාත්මක කරන බවත් විදේශ කටයුතු ඇමැති මහාචාර්ය ජී. එල්. පීරිස් මහතා සඳහන් කළේය. ඇමැතිවරයා මේ බව අවධාරණය කෙළේ විදේශ කටයුතු අමාත්‍යාංශයේ දී ඊයේ (03) පෙරවරුවේ පැවැති මාධ්‍ය හමුවකට එක්වෙමිනි.හදිසි නීතිය සම්බන්ධයෙන් විස්තර සහිත ප්‍රකාශයක් අද (04) පාර්ලිමේන්තුවේදී ඉදිරිපත් කිරීමට බලාපොරොත්තු වන බව සඳහන් කළ විදේශ කටයුතු ඇමැතිවරයා ඒ සම්බන්ධයෙන් වන යෝජනාව අගමැති දි. මු. ජයරත්න මහතා පාර්ලිමේන්තුවට ඉදිරිපත් කිරීමට නියමිත බවද කීවේය.සාමාන්‍යයෙන් හදිසි නීතිය දීර්ඝ කිරීම දිනකට පමණක් සීමා වුවද මෙවර දින දෙකකින් දීර්ඝ කිරීමට ඉඩ දෙන ලෙස ඉල්ලීමක් කළ යුතු බවත් අවශ්‍යතාවට වඩා හදිසි නීති රෙගුලාසි ක්‍රියාත්මක කිරීමට ජනාධිපති මහින්ද රාජපක්‍ෂ මහතා කිසිදු මොහොතක අපේක්‍ෂා නොකරන බවත් සිහිපත් කෙළේය.දශක තුනකට  ආසන්න කාලයක් අපේ රටේ පැවැති ත්‍රස්තවාදය සම්පූර්ණයෙන්ම අවසන් කරමින් නිදහස් හා සාමකාමී රටක් නිර්මාණය වී තිබෙන බව පැවසූ ඇමැතිවරයා හදිසි නීති රෙගුලාසි නොතිබුණා නම් රටට සාමය උදා කැර ගැනීමට නොහැකි බවද කීය. හදිසි නීතිය කාලයෙන් කාලයට වෙනස් වන නමුත් ත්‍රස්තවාදය වැළැක්වීමේ පනත එසේ වෙනස් කිරීමේ අවශ්‍යතාවයක් නොමැති බව කී විදේශ කටයුතු ඇමැතිවරයා අනවශ්‍ය හදිසි නීති රෙගුලාසි ඉවත් කිරීම කාලෝචිත පියවරක් බවද පැවසීය.විදේශ කටයුතු අමාත්‍යාංශයේ ලේකම් රොමේෂ් ජයසිංහ, අතිරේක ලේකම් රංජිත් උයංගොඩ යන මහත්වරු ඇතුළු පිරිසක් ද මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>04</day>
    </date>
    <link>http://www.dinamina.lk/2010/05/04/_art.asp?fn=n1005043</link>
    <topic>ණයට දුන් තෙල් වෙනුවෙන්බිලියන 55ක් අය කර ගනී</topic>
    <author>සුභාෂිනී සේනානායක</author>
    <content>ලංකා විදුලි බල මණ්ඩලය ඇතුළු රජයේ ආයතනවලට තෙල් සංස්ථාවෙන් සැපයූ ඉන්ධන වෙනුවෙන් අය විය යුතු රුපියල් බිලියන 55ක මුදලක් කඩිනමින් අය කර ගැනීමට පියවර ගැනේ.එම මුදල් අය කරගෙන කෙටි කාලීන සැලසුම් මගින් තෙල් සංස්ථාව ලාභ ලබන ආයතනයක් බවට පත් කිරීමට අපේක්ෂා කෙරේ.ඛනිජ තෙල් කර්මාන්ත ඇමැති සුසිල් පේ‍්‍රමජයන්ත මහතා මෙම කරුණු අනාවරණය කෙළේ සංස්ථා සේවකයන් ඊයේ (3) හමු වූ අවස්ථාවේදීය. 2009 වසරේ දී තෙල් සංස්ථාව ලැබූ පාඩුව රුපියල් බිලියන 12.2කි. මේ සම්බන්ධ ගිණුම් වාර්තාව ලබා ගෙන පාඩු වළක්වා ගැනීමට පියවර යොදන බවද ඇමැතිවරයා කීය. ශ්‍රී ලංකාව වසරකට අමෙරිකානු ඩොලර් බිලියන 2ක පමණ තෙල් ආනයනය කරයි. ඒ සඳහා සමස්ත අයවැයෙන් තුනෙන් එකකට වැඩි ප්‍රමාණයක් වැය කෙරේ.රාජ්‍ය ආයතනවලට ණය දීම පමණක් පාඩුවට හේතු නොවන බව පැවැසූ ඇමැතිවරයා නිසි කළමනාකාරීත්වයක් නොමැති වීම එයට බලපෑ බවත් කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>04</day>
    </date>
    <link>http://www.dinamina.lk/2010/05/04/_art.asp?fn=n1005044</link>
    <topic>රටට ජනතාවට සෙත් පතාකොළඹ දී 22දා ජය පිරිත් දේශනා</topic>
    <author>සංජය අසේල මතුරට</author>
    <content>ත්‍ර‍්‍රස්තවාදය සහමුලින්ම පරාජය කොට වසරක් සම්පූර්ණ වීම නිමිත්තෙන් රටටත් ජනතාවටත් ආශිර්වාද පළ කිරීම සඳහා දිවයිනේ සියලු ප්‍රදේශ නියෝජනය වන පරිදි තුන් දහසක සඟරුවනගේ සහභාගීත්වයෙන් මෙම මස 22 වැනිදා කොළඹ බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලා පරිශ්‍රයේ දී ජය පිරිත් දේශනයක් පැවැත්වීමට ආරක්ෂක අමාත්‍යාංශය කටයුතුª යොදා ඇත.මෙම ජය පිරිත් දේශනයට වැඩමකරවන ලෙස මල්වතු පාර්ශ්වයේ තිබ්බටුවාවේ ශ්‍රී සිද්ධාර්ථ සුමංගල නාහිමියන්ටත් අස්ගිරි පාර්ශ්වයේ උඩුගම ශ්‍රී බුද්ධරක්ඛිත නාහිමියන්ටත් ආරක්ෂක ලේකම් ගෝඨාභය රාජපක්ෂ මහතා විසින් ඊයේ (3) පෙරවරුවේ එම මහ නාහිමිවරුන්ගේ නිල ආරාමවලදී ඇරැයුම් කරන ලදී.උතුරු නැඟෙනහිර ප්‍රදේශවල පැවැති කුරිරු ත්‍රස්තවාදය සහ මුලින්ම පරාජය කිරීම සඳහා ජනාධිපති මහින්ද රාජපක්ෂ මහතාගේ සේනාධිනායකත්වය යටතේ වීරෝදාර රණවිරුවන් විසින් ක්‍රියාත්මක කළ මානුෂීය මෙහෙයුම සාර්ථක කර ගැනීමටත් හමුදා සෙබළුන්ගේ චිත්ත ධෛර්යය වර්ධනය කරලීමේත් අරමුණින් 2008 වසරේ මැයි මස 3වන දින ප්‍රථම වරට මෙම ජය පිරිත් දේශනය පවත්වන අතර එම ජය පිරිත් දේශනයේ අනුභාවය හා ආශිර්වාදයද යුද ජයග්‍රහණය ලබා ගැනීම උදෙසා බොහෝසේ ඉවහල් වූ බව එහිදී ආරක්ෂක ලේකම්වරයා පැවැසීය.පසුගිය වසරවල පැවැති මෙම ජයපිරිත් දේශනය සඳහා සාමාන්‍ය ජනතාවට සහභාගී වීමට ඉඩ ප්‍රස්ථාව නොලැබුණු අතර මෙවර ඒ සඳහා ජනතා සහභාගීත්වය වෙනුවෙන් සියලු පහසුකම් සළසා ඇතැයි ද ආරක්ෂක ලේකම් ගෝඨාභය රාජපක්ෂ මහතා එහිදී ප්‍රකාශ කළ අතර එම අවස්ථාවට ජනාධිපති ආගමික කටයුතු උපදේශක ගැටමාන්නේ ගුණානන්ද නාහිමි සහ ජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්ෂ ජෙනරාල් ලක්ෂ්මන් හුළුගල්ල මහතා ද සහභාගී වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>04</day>
    </date>
    <link>http://www.dinamina.lk/2010/05/04/_art.asp?fn=n1005045</link>
    <topic>ලක්‍ෂ 5ක් උස්සද්දීඅතටම අල්ලාගනී</topic>
    <author>භක්ති ධර්මපි‍්‍රය මෙන්ඩිස් සහ වැලිමඩ සමූහ</author>
    <content>බණ්ඩාරවෙල නගරයේදී පුද්ගලයකුගේ රුපියල් ලක්ෂ පහක මුදලක් පැහැරගෙන යමින් සිටි පුද්ගලයකු වහාම අත්අඩංගුවට ගැනීමට බණ්ඩාරවෙල පොලිසියේ නිලධාරීහු පිරිසක් ඊයේ (03) සමත්වූහ.සැකකරු මුදල් රැගෙන බසයකින් පලායමින් සිටින අවස්ථාවේ බණ්ඩාරවෙල පොලිසියේ නිලධාරීන් මාර්ගබාධක යොදමින් වහාම සෝදිසි මෙහෙයුමක් ආරම්භ කර සැකකරු අත්අඩංගුවට ගෙන තිබේ.ලක්ෂ පහක මුදල තම පුතාගේ ගිණුමට දැමීම සඳහා මුදල් හිමිකරු බණ්ඩාරවෙල නගරයේ පිහිටි බැංකුවකට ඇතුළුවූ අවස්ථාවේ මුදල් පැහැර ගෙන ඇත.බණ්ඩාරවෙල පොලිසියේ විශේෂ පොලිස් කණ්ඩායමක් සිද්ධිය සම්බන්ධයෙන් වැඩිදුර පරීක්‍ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>04</day>
    </date>
    <link>http://www.dinamina.lk/2010/05/04/_art.asp?fn=n1005046</link>
    <topic>කාන්තාවෝ 2ක් සහ දරුවෙක්සීත ගඟුලේ සැඩ පහරකට බිලි</topic>
    <author>කුරුවිට සමූහ රූපිකා කේ. බණ්ඩාර</author>
    <content>සිරිපා වැඳීමට ගොස් ආපසු එමින් සිටි පිරිසක් සීත ගඟුලේදී සැඩපහරකට හසුවීමෙන් තිදෙනෙක් දියේ ගිලී මියගියහ.කාන්තාවන් දෙදෙනකු හා කුඩා දරුවකු මෙසේ දියේ ගිලී මියගොස් ඇත.නම්මුනි ඉනෝකා පි‍්‍රයදර්ශනි සොයිසා (28) විජේරත්න මුදියන්සේලාගේ ප්‍රාඥා පාරමී (1 1/2) නම්මුනි දුලීකා සුදර්ශනි සොයිසා (30) (මාස 4ක ගැබිනියකි) මෙසේ මිය ගියහ.කාන්තාවන් දෙදෙනාගේ මළසිරුරු ඊයේ (3) උදේ වන විට සොයාගෙන ඇති අතර දරුවාගේ මළසිරුර හමුවී නැත. මෙම සැඩපරහට හසුවීමෙන් තවත් දෙදෙනකු දිවි බේරාගෙන සිටිති.දරුවා සෙවීමේ කටයුතු සිදුකරන බවද පොලිසිය කියයි.අහුන්ගල්ලේ සිට සිරිපා වැඳීමට පැමිණි මෙම නඩයට පිරිමි 2ක් කාන්තාවෝ 2 ක් හා දරුවෙක් ඇතුළත් වූහ.එරත්න මාර්ගය ඔස්සේ ආපසු එමින් සිටියදී පිරිස සීත ගඟුලෙන් එගොඩවීමට යද්දී හදිසියේ ආ සැඩ පහරට හසුවී ඔවුන් ගසාගෙන ගිය බව දිවි බේරාගත් පුද්ගලයෝ දෙදෙනා පැවසූහ.මියගිය පිරිස කුරුවිට යුද හමුදා කඳවුරේ නිලධාරියකුගේ ඥාතීන් බවට තොරතුරු තිබෙන බව කුරුවිට පොලිස් ස්ථානාධිපති සේනක වීරසිංහ මහතා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>04</day>
    </date>
    <link>http://www.dinamina.lk/2010/05/04/_art.asp?fn=n1005047</link>
    <topic>ෆොන්සේකාගේ මූලික අයිතිවාසිකම් පෙත්සමට විරෝධතා ඉදිරිපත් කිරීම මැයි 21 දා</topic>
    <author/>
    <content>විශ්‍රාමික ජනරාල් සරත් ෆොන්සේකා මහතා අත්අඩංගුවෙන් නිදහස් කරන ලෙස ඉල්ලමින් අනෝමා ෆොන්සේකා මහත්මිය ඉදිරිපත් කර ඇති හබයාස් කෝපුස් පෙත්සම විභාගයට ගැනීම සඳහා වගඋත්තරකරුවනට නොතිසි නිකුත් කිරීම මේ අවස්ථාවේදී සිදුනොකරන බව අභියාචනාධිකරණය ඊයේ (03) දැනුම් දුන්නේය.ෆොන්සේකා මහතා අත්අඩංගුවට ගෙන රඳවාගෙන සිටීම නීතිවිරෝධී යැයි සඳහන් කරමින් ශ්‍රේෂ්ඨාධිකරණයට ඉදිරිපත් කර ඇති මූලික අයිතිවාසිකම් පෙත්සම විභාගයට ගෙන තීන්දුව ප්‍රකාශ වීමෙන් පසුව නොතිසි නිකුත් කිරීම පිළිබඳව සලකා බැලීමට විනිශ්වය මණ්ඩලයේ තීරණය කර ඇත.මෙම හබයාස් කෝපුස් පෙත්සමේ සඳහන් කරුණුවලට විරෝධතා ඉදිරිපත් කිරීම මැයි 21 දා සිදුකරන්නැයි අධිකරණය නියෝග කෙළේය.යුද හමුදාපති ලුතිනන් ජනරාල් ජගත් ජයසූරිය, මේජර් ජනරාල්වරුන් වන එච්. එල්. වීරතුංග, ඒ. එල්. ආර්. විජේතුංග, ඩී. ආර්. බී. ජයතිලක සහ රියර් අද්මිරාල් ඩබ්ලිව්. ඩබ්ලිව්. ජේ. එස්. ප්‍රනාන්දු යන මහත්වරු මේ නඩුවේ වග උත්තර කරුවෝ වෙති.මෙම නඩුව නැවත විභාග කිරීම මැයි 21 දාට සිදුකෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>04</day>
    </date>
    <link>http://www.dinamina.lk/2010/05/04/_art.asp?fn=n1005048</link>
    <topic>රෝහල්වල ඖෂධ හිඟය සොයා බැලීමටවිශේෂ කමිටුවක්</topic>
    <author>සන්ධ්‍යා කරුණාරත්න</author>
    <content>රජයේ රෝහල්වල පවතින ඖෂධ හිඟය පිළිබඳව සොයාබැලීමට විශේෂ කමිටුවක් සෞඛ්‍ය ඇමැති මෛත්‍රීපාල සිරිසේන මහතා විසින් පත්කර තිබේ.මේ කමිටුවේ ක්‍රියාකාරිත්වය අනුව ඉදිරි මාස දෙක, තුන කාලය ඇතුළත දී ඖෂධ හිඟය මඟ හැරවීමට සෞඛ්‍ය ඇමැති මෛත්‍රීපාල සිරිසේන මහතා උපදෙස් ලබාදී ඇත. මහජන සෞඛ්‍ය නියෝජ්‍ය අධ්‍යක්‍ෂ ජනරාල් වෛද්‍ය පාලිත මහීපාල මහතා මේ කමිටුවේ ප්‍රධානත්වය දරන අතර සෞඛ්‍ය අමාත්‍යාංශය, රාජ්‍ය ඖෂධ සංස්ථාව, ලංකා බැංකුව, වෛද්‍ය සැපයීම් අංශය යන අංශවල නියෝජිතයන්ද කමිටුවට ඇතුළත් වේ.මුදල් අමාත්‍යාංශයේ ලේකම් ආචාර්ය පී. බී. ජයසුන්දර මහතා සමඟ ඊයේ (03දා) සවස සෞඛ්‍ය අමාත්‍යාංශයේ දී සෞඛ්‍ය ඇමැති මෛත්‍රීපාල සිරිසේන මහතා සාකච්ඡාවක් පැවැත්වීය. එම සාකච්ඡාවේදී මේ විශේෂ කමිටුව පත්කර ඇත.රජයේ රෝහල්වල දැනට හිඟව පවතින ඖෂධ පිළිබඳව සොයාබලා ලබන බදාදාට (05දාට) පෙර වාර්තාවක් තමාට ලබාදෙන ලෙසද මෙහිදී උපදෙස් ලබාදීම සිදුකෙරිණි.කිසිදු හිඟයකින් තොරව ඖෂධ සැපයීම සඳහා අවශ්‍ය මූල්‍ය ප්‍රතිපාදන ලබාදීම සිදුකරන බවත්, මීට පෙර ඖෂධ හිඟයක් ඇති නොවන පරිදි ඖෂධ සැපයීමට මහා භාණ්ඩාගාරයෙන් මුදල් ප්‍රතිපාදන ලබාදී තිබුණත් සම්බන්ධීකරණයේ පැවැති දුර්වලතා නිසා මෙවැනි ඖෂධ හිඟයක් ඇතිවී තිබෙන බවත් මුදල් අමාත්‍යාංශයේ ලේකම් ආචාර්ය පී. බී. ජයසුන්දර මහතා පැවැසුවේය.ඖෂධ හිඟය මුළුමනින්ම තුරන් වන තෙක් සෞඛ්‍ය අමාත්‍යාංශය සහ මුදල් අමාත්‍යාංශය එක්ව කටයුතු කිරීමට ද මෙම සාකච්ඡාවේදී තීරණය කෙරිණි.මේ සාකච්ඡාවට සෞඛ්‍ය අමාත්‍යාංශයේ ලේකම් විශේෂඥ වෛද්‍ය රවීන්ද්‍ර රුබේරු, සෞඛ්‍ය සේවා අධ්‍යක්‍ෂ ජනරාල් වෛද්‍ය අජිත් මෙන්ඩිස් මහත්වරු ද ඇතුළුව සෞඛ්‍ය ක්‍ෂේත්‍රයේ නිලධාරීහු ද සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>04</day>
    </date>
    <link>http://www.dinamina.lk/2010/05/04/_art.asp?fn=n1005049</link>
    <topic>ඩෙංගු මර්දනයටජනාධිපති කාර්ය සාධන බළකායක්</topic>
    <author>සන්ධ්‍යා කරුණාරත්න</author>
    <content>ඩෙංගු වසංගත රෝගය මර්දනය කිරීම සඳහා ජනාධිපති කාර්ය සාධන බළකායක් පිහිටුවීමට සෞඛ්‍ය අමාත්‍යාංශය තීරණය කර ඇත.මේ කාර්ය සාධන බළකායට සෞඛ්‍ය, පරිසර, අධ්‍යාපන සහ පළාත් පාලන අමාත්‍යාංශවල නිලධාරිහූ ඇතුළත් වෙති.ඩෙංගු මර්දනය කිරීම සඳහා පළාත් සභා, පළාත් පාලන ආයතනවල සහ ප්‍රජාවගේ ද දායකත්වය ලබාගත යුතු යැයි සෞඛ්‍ය ඇමැති මෛත්‍රීපාල සිරිසේන මහතා පවසයි. සෞඛ්‍ය අමාත්‍යාංශයේ පැවැති මාධ්‍ය හමුවක් අමතමින් ඇමැතිවරයා මේ බව ඊයේ (03 දා) සඳහන් කෙළේය.මෙම සතිය ජාතික ඩෙංගු මර්දන සතිය බවත්, මෙම සතිය තුළදී ඩෙංගු මර්දනය කිරීම සඳහා වැඩසටහන් කිහිපයක් හඳුන්වාදී ක්‍රියාත්මක කරන බවත් ඇමැතිවරයා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>04</day>
    </date>
    <link>http://www.dinamina.lk/2010/05/04/_art.asp?fn=n10050410</link>
    <topic>හිලරි ක්ලින්ටන් ගෙන් ඇමැති ජී. ඇල්. ට සුබ පැතුම්</topic>
    <author/>
    <content>ශ්‍රී ලංකාවේ සාමය හා සමෘද්ධිය වෙනුවෙන් එක්සත් ජනපද - ශ්‍රී ලංකා සහයෝගීතාව තවදුරටත් වර්ධනය කැර ගැනීමට අපේක්ෂා කරන බව අමෙරිකා එක්සත් ජනපද රාජ්‍ය ලේකම් හිලරි රොඩ්හැම් ක්ලින්ටන් මහත්මිය සඳහන් කරයි. මේ කාර්්‍යභාරයේ දී මහාචාර්ය ජී. එල්. පීරිස් මහතා සමඟ එක්ව කටයුතුª කිරීමට අපේක්ෂා කරන බවද ඇමැතිවරයා නව ධූරයේ වැඩ බාර ගැනීම නිමිත්තෙන් සුබ පැතුම් පණිවුඩයක් නිකුත් කරමින් කියා සිටී. එම සුබ පැතුම් පණිවුඩයේ මෙසේ ද සඳහන් වේ.මෑතදී මා විසින් ජනාධිපති රාජපක්ෂ මහතාට ලියා දන්වා එවූ පරිදි ජනාධිපතිවරණය සහ පාර්ලිමේන්තු මැතිවරණය ප්‍රථම වරට දිවයින පුරා බොහෝ සෙයින් සාමකාමීව පැවැත්වීමට හැකිවීම ශ්‍රී ලංකාව ලැබූ ජයග්‍රහණයකි. ශ්‍රී ලාංකිකයන්ට අනාගතයේ දී සාමය හා සෞභාග්‍යය උදාවන පරිදි ප්‍රජාතන්ත්‍රීය මාර්ගය ඔස්සේ ගොස් සැබෑ ජාතික ප්‍රති සන්ධානය කරා පිය නැගීම සඳහා වන අද්විතීය අවස්ථාවක් වන්නේය.දුෂ්කර වුවද, ශ්‍රී ලංකාව දීර්ඝ කාලයක් අත්විඳි ගැටුම සඳහා නිශ්චිත නිමාවක් අත්කර ගැනීමට මෙම පියවර උපකාරී වනු ඇත. එක්සත් ජනපදයේ අවංක අභිලාෂය වනුයේ ශ්‍රී ලංකාව සමඟ ශක්තිමත් සම්බන්ධතා පවත්වා ගැනීම වන අතර ඔබ රටේ අනාගත සුබ සිද්ධිය වෙනුවෙන් මෙම වැදගත් හා අභියෝගාත්මක කර්තව්‍යයේදී මාගේ උපරිම සහාය ඔබ වෙත ලබා දෙන්නෙමි. යනුවෙන් එම ප්‍රකාශයේ සදහන්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>04</day>
    </date>
    <link>http://www.dinamina.lk/2010/05/04/_art.asp?fn=n10050411</link>
    <topic>සියලු ආර්ථික මධ්‍යස්ථාන නඟා සිටුවීමට පියවර</topic>
    <author>විජයානි එදිරිසිංහ</author>
    <content>දිවයින පුරා ඇති සියලුම ආර්ථික මධ්‍යස්ථාන සැලසුම් සහගත තත්ත්වයකට පත්කර රජයට විශාල ආදායමක් ලබාදීමටත්, පාරිභෝගිකයාට අඩුමිලට භාණ්ඩ ලබාදීමට හැකි ස්ථාන බවට පත් කිරීමට සමුපකාර හා අභ්‍යන්තර වෙළෙඳ කටයුතු පිළිබඳ අමාත්‍යංශය තීරණය කරයි.ඒ සඳහා සෑම ආර්ථික මධ්‍යස්ථානයකටම බලධාරියෙකු බැගින් පත්කිරීමටත්, තීරණය කළ බව ඇමැති ජොන්ස්ටන් ප්‍රනාන්දු මහතා පැවසීය.ලබන සතියේ සිටම එම වැඩපිළිවෙළ ක්‍රියාත්මක කරවන බව ඇමැතිවරයා පැවසුයේ ඊයේ (03) පස්වරුවේ නාරාහේන්පිට ආර්ථික මධ්‍යස්ථානයේ නිරීක්ෂණ චාරිතාව යෙදුණ අවස්ථාවේදීය.ඇමැතිවරයා ඇතුළු නිලධාරීන් එම ආර්ථික මධ්‍යස්ථානයේ වෙළෙඳාම් කටයුතු පිළිබඳ සොයා බැලූහ. එහිදී විශේෂයෙන් පෙනී ගොස් ඇත්තේ එම මධ්‍යස්ථානවල වෙළෙඳාම් කටයුතු මීට වඩා ලාභ ලබන ස්ථාන බවට පත් කිරීමට බොහෝ ඉඩකඩ තිබෙන බවයි.පුද්ගලික අංශයකට මෙවැනි අලෙවි මධ්‍යස්ථාන තිබුණා නම් කෝටි ගණන් ලාභ උපයන තත්ත්වයකට පත්වන බවද ඇමැතිවරයා පැවැසීය.ඒ අතර එම මධ්‍යස්ථානයේ වසා තිබූ කඩසාප්පු වහාම විවෘත කිරීමටත් මීට වඩා පිරිසිදු තත්ත්වයකින් මධ්‍යස්ථානය පවත්වාගෙන යාමටත් ඉඩකඩ සලසන ලෙස ඇමැතිවරයා නිලධාරීන්ට උපදෙස් දුන්නේය.නිරීක්ෂණ චාර්කාවේ යෙදෙන අතර පාරිභෝගිකයෝ සහ ව්‍යාපාරිකයෝ විවිධ අදහස් සහ යෝජනා ඉදිරිපත් කර තිබුණි. එහිදී විශේෂයෙන් ඉල්ලා තිබුණේ එම මධ්‍යස්ථාන පස්වරු 4.00 ට නොව ඊට පැය කිහිපයකට කලින් විවෘත කිරීමට කටයුතු කරන ලෙසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>04</day>
    </date>
    <link>http://www.dinamina.lk/2010/05/04/_art.asp?fn=n10050412</link>
    <topic>හැඳල ලාදුරු රෝහල කෞතුක වස්තුවක් ලෙස සංරක්ෂණය කරනවා</topic>
    <author>සන්ධ්‍යා කරුණාරත්න</author>
    <content>හැඳල ලාදුරු රෝහල ජාතික කෞතුක වස්තුවක් බවට පත්කර සංරක්ෂණය කිරීමට යයි.වසර 300 ක් පමණ පැරණි මේ රෝහල කෞතුක වටිනාකමකින් යුක්ත බැවින් එම රෝහල කෞතුක වස්තුවක් බවට පත්කිරීමට යෝජනා වී ඇත. මේ රෝහල කෞතුක වස්තුවක් බවට පත්කිරීම සඳහා සෞඛ්‍ය අමාත්‍යාංශය මගින් ලෝක සෞඛ්‍ය සංවිධානය සමඟ සාකච්ඡා පැවැත්වීමට ද නියමිතය. සෞඛ්‍ය අමාත්‍යාංශයේ පැවැති මාධ්‍ය හමුවක් අමතමින් සෞඛ්‍ය ඇමැති මෛත්‍රීපාල සිරිසේන මහතා මේ බව ඊයේ (03 දා) අනාවරණය කෙළේය.ශ්‍රී ලංකාවෙන් ලාදුරු රෝගය තුරන් කිරීමේ වැඩසටහනක් ක්‍රියාත්මක කිරීම සඳහා ලෝක සෞඛ්‍ය සංවිධානයේ ලාදුරු රෝග මර්දනය පිළිබඳ මිත්‍රත්ව තානාපතිවරයා වන ජපානයේ නිපොන් පදනමේ සභාපති යෝහි සසකාවා මහතා සමඟ අමාත්‍යාංශයේ දී ඊයේ (03 දා) කළ සාකච්ඡාවකදී ඇමැතිවරයා මේ පිළිබඳවද සාකච්ඡා කර තිබේ.මෙරටට පැමිණි යෝහි සසකාවා මහතා හැඳල ලාදුරු රෝහල නිරීක්ෂණය කිරීමේ චාරිකාවකද ඊයේ (03 දා) යෙදිණි.1995 වසරේදී මෙරටින් ලාදුරු රෝගය තුරන් කිරීම සඳහා වැඩසටහන් අරඹා තිබුණද, මේ වනවිටත් වසරකට ලාදුරු රෝගීන් 2000 ක් පමණ වාර්තා වන්නේ යැයි සෞඛ්‍ය ඇමැතිවරයා පැවැසුවේය.ලාදුරු තුරන් කිරීම සඳහා වැඩසටහන් ආරම්භ කිරීමේදී ආසියානු රටවලින් ශ්‍රී ලංකාවට ප්‍රථම ස්ථානය ලැබෙන බව ද ඇමැතිවරයා කීය.ලාදුරු රෝග මර්දනයට ජපානයේ නියෝන් පදනමේ සහාය මෙරටට ලබාදෙන අතර මේ සඳහා සෞඛ්‍ය අමාත්‍යාංශයේ පැවැති සාකච්ඡාවට ලෝක සෞඛ්‍ය සංවිධානයේ මෙරට නේවාසික නියෝජිත වෛද්‍ය ෆිර්දෝසි රූස්ටම් මහතා, සෞඛ්‍ය අමාත්‍යාංශයේ ලේකම් විශේෂඥ වෛද්‍ය රවීන්ද්‍ර රුබේරු, සෞඛ්‍ය සේවා අධ්‍යක්ෂ ජනරාල් වෛද්‍ය අජිත් මෙන්ඩිස් යන මහත්වරුද සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>04</day>
    </date>
    <link>http://www.dinamina.lk/2010/05/04/_art.asp?fn=n10050413</link>
    <topic>හෙන්නායක බණ්ඩාරජාතික ඉතිරි කිරීමේ බැංකුවේසාමාන්‍යාධිකාරී තනතුරට</topic>
    <author/>
    <content>ජ්‍යෙෂ්ඨ වරලත් ගණකාධිකාරිවරයකු වන හෙන්නායක බණ්ඩාර මහතා හෙට (05) සිට ජාතික ඉතිරි කිරීමේ බැංකුවේ සාමාන්‍යාධිකාරී, ප්‍රධාන විධායක නිලධාරී තනතුරට පත් කොට ඇත.ශ්‍රී ලංකා ගණකාධිකරණ ශිල්පීන්ගේ ආයතනයේ (AATSL) හිටපු සභාපති වන හෙන්නායක බණ්ඩාර මහතා ශ්‍රී ලංකා වරලත් ගණකාධිකාරී ආයතනයේ (ICASL) පාලක මණ්ඩලයේ ජ්‍යෙෂ්ඨ සාමාජිකයෙක් ද විය.එමෙන්ම හෙතෙම ශ්‍රී ලංකා ගණකාධිකරණ ශිල්පීන්ගේ ආයතනය හා ශ්‍රී ලංකා වරලත් ගණකාධිකාරි ආයතනය නියෝජනය කරමින් ජාත්‍යන්තර ගණකාධිකාරිවරුන්ගේ සම්මේලනයේද (IFAC), ආසියා ශාන්තිකර ගණකාධිකාරි සම්මේලනයේද (CAPA) දකුණු ආසියානු ගණකාධිකාරිවරුන්ගේ සංගමයේ ද (SAFA), අධ්‍යක්‍ෂ මණ්ඩල රැස්වීම්වලට සිය දායකත්වය සැපයූ නියෝජිතයෙකු ලෙස කටයුතු කර ඇත. තවද හෙතෙම දකුණු ආසියානු ගණකාධිකාරිවරුන්ගේ සංගමයේ තාක්ෂණික උපදේශකයෙකු වශයෙන් හා ව්‍යාපාර කටයුතු සම්බන්ධයෙන් වෘත්තීය ගණකාධිකාරින්ගේ කමිටු සාමාජිකයෙකු ලෙස කටයුතු කර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>04</day>
    </date>
    <link>http://www.dinamina.lk/2010/05/04/_art.asp?fn=n10050414</link>
    <topic>ජී. එස්. පී සහනය ශ්‍රීලංකාවටලබා ගැනීමට කළ කතා පලදායකයි</topic>
    <author>මහින්ද අලුත්ගෙදර</author>
    <content>ජී. එස්. පී සහනය යළිත් වරක් ශ්‍රී ලංකාවට ලබා ගැනීම සම්බන්ධයෙන් යුරෝපා සංගමය සමඟ මේ දක්වා පැවැති සාකච්ඡා ඵලදායි එකක් වූ බව විදේශ කටයුතු ඇමැති මහාචාර්ය ජී. එල්. පීරිස් මහතා සඳහන් කෙළේ ය.බ්‍රසල්ස් නුවරදී මේ සාකච්ඡා පැවැති අතර ඒ සඳහා විදේශ කටයුතු අමාත්‍යාංශයේ ලේකම්වරයා ඇතුළුව රජයේ නියෝජිතයින් සිවු දෙනකු සහභාගී වූ බවද හෙතෙම අවධාරණය කෙළේ ය.ඇමැතිවරයා මේ බව ප්‍රකාශ කෙළේ විදේශ කටයුතු අමාත්‍යාංශයේ දී ඊයේ (3) පැවැති මාධ්‍ය හමුවකට සහභාගි වෙමිනි. විදේශ කටයුතු අමාත්‍යාංශයේ ලේකම් රොමේෂ් ජයසිංහ මහතාට අමතරව මහා භාණ්ඩාගාර ලේකම් ආචාර්ය පී. බී. ජයසුන්දර, අධිකරණ අමාත්‍යාංශයේ ලේකම් සුහද ගම්ලත් හා නීතිපති මොහාන් පීරිස් යන මහත්වරුද මෙම නියෝජිත කණ්ඩායමට ඇතුළත් වෙති. ඉදිරියේ දී බ්‍රසල්ස් නුවරට රැස් වී මෙම සහනය ශ්‍රී ලංකාවට ලබා ගැනීම උදෙසා සාකච්ඡා කිරීමට නියමිත බව සඳහන් කළ විදේශ කටයුතු ඇමැතිවරයා ඒ තුළින් ශ්‍රී ලාංකීය ආර්ථිකයට විශාල දායකත්වයක් සැපයෙන බවද පෙන්වා දුන්නේ ය.විදේශ කටයුතු අමාත්‍යාංශයේ ලේකම් රොමේෂ් ජයසිංහ, අතිරේක ලේකම් රංජිත් උයංගොඩ යන මහත්වරු ද මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>04</day>
    </date>
    <link>http://www.dinamina.lk/2010/05/04/_art.asp?fn=n10050415</link>
    <topic>සිසුන් දෙදෙනෙකුට පහර දුන් සිද්ධියටසැක සිසුන් 8ක් රිමාන්ඩ්</topic>
    <author>දෙහිවල ගල්කිස්ස සමූහසුරන්ජිත් පෙරේරා</author>
    <content>දෙහිවල උසස් තාක්ෂණික විදුහලේ පාඨමාලා හදාරණ සිසුන් දෙපිරිසක් අතර පෙරේදා (2) දින සවස ඇතිවූ ගැටුමකදී සිසුන් දෙදෙනෙකුට පහරදීම සම්බන්ධව සැකපිට දෙහිවල පොලිසිය මගින් අත්අඩංගුවට ගෙන අධිකරණයට ඉදිරිපත් කළ සිසුන් 8 දෙනෙකු මැයි 13 දින දක්වා රක්ෂිත බන්ධනාගාරගතකරන ලෙස ගල්කිස්ස ප්‍රධාන මහේස්ත්‍රාත් හර්ෂ සේතුංග මහතා නියෝග කෙළේය.ප්‍රහාරයට ලක්වූ උසස් ජාතික ව්‍යාපාර අධ්‍යාපන පාඨමාලාව හදාරණ රත්මලාන වලව්වත්තේ පදිංචි ඩබ්ලිව්. ඒ. අමිල ඉෂාන් හා යක්කල ගණේමුල්ල පදිංචි බී. ඒ. විමුක්ති බෝගහගොඩ නැමැති සිසුන් දෙදෙනා බරපතළ තුවාල සහිතව කළුබෝවිල ශික්ෂණ රෝහලේ ප්‍රතිකාර ලබන බව පොලිසිය අධිකරණයට පැවැසීය.පහරදුන් බවට සැකකරන අත්අඩංගුවට පත් උසස් ගණකාධිකරණ පාඨමාලාව හදාරණ සුසින් 8 දෙනාට අමතරව, 40 ක පමණ ප්‍රමාණයක් මේ ප්‍රහාරය සඳහා සහභාගි වූ බවත් විදුහල් භූමිය තුළදීම මේ සිසුන් පිරිස එකතු වී තමන්ට බරපතළ ආකාරයෙන් පහර දුන් බව රෝහල්ගතව සිටින සිසුන් දෙදෙනා පොලිසියට ප්‍රකාශයක් දුන් බව ද පහරදීමට සම්බන්ධ ප්‍රධාන සිසුන් තිදෙනෙකු නේවාසිකාගාරවලින් පලාගොස් ඇති බවද පොලිසිය කියයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>04</day>
    </date>
    <link>http://www.dinamina.lk/2010/05/04/_art.asp?fn=n10050416</link>
    <topic>බස්නාහිරට වායුසමීකරණය කළ ත්‍රිරෝද රථ</topic>
    <author>ජීවනී පතිරණ</author>
    <content>බස්නාහිර පළාතට නවීන පහසුකම් සහිත වායුසමීකරණය කළ ත්‍රිරෝද රථ 500 ක් ගෙන්වීමට පියවර ගැනේ. මේ සඳහා වන අවබෝධතා ගිවිසුම පසුගියදා (30) බස්නාහිර පළාත් සභාවේ ආර්ථික ප්‍රවර්ධන කාර්යාංශය හා බෝම්බායේ ඔටෝ ඉනෝවේටිව් (Auto Innovative) සමාගමට අනුබද්ධිත ඔටෝ ඉනෝවේටිව් ලංකා (පුද්ගලික) සමාගම අතර අස්සන් තැබිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>04</day>
    </date>
    <link>http://www.dinamina.lk/2010/05/04/_art.asp?fn=n10050417</link>
    <topic>ජනතා සත්කාරකසේවය ඇරැඹේ</topic>
    <author>චන්දිමා එදිරිමාන්න</author>
    <content>ජනතා සත්කාරක සේවාව ආරම්භ කෙරේ.ජනතා සත්කාරක සේවාව හරහා ජනතාවට කඩිනමින් කාර්යක්ෂම සේවයක් සැපයිය හැකි බව රාජ්‍ය පරිපාලන හා ස්වදේශ කටයුතු ඇමැති ඩබ්ලිව්.ඩී.ජේ.සෙනෙවිරත්න මහතා කියයි.රාජ්‍ය පරිපාලනයේ හා විවිධ ක්ෂේත්‍රවල සේවා ලබා ගැනීමේදී ජනතාව මුහුණපාන ගැටලු අවම කර නිවැරැදි මඟ පෙන්වීමක් යටතේ සේවය ලබා දීමට ජනතා සත්කාරක වැඩසටහන මඟින් හැකියාව ලැබෙන බවත් කී ඇමැතිවරයා එම වැඩසටහන යළිත් ඇති කිරීමට අවශ්‍ය කටයුතු සම්පාදනය කරන බවද පැවසීය.උතුරු - නැඟෙනහිරද ඇතුළු සියලුම දිස්ත්‍රික්ක නියෝජනය වන අයුරින් වැඩසටහන ක්‍රියාත්මක කරන බවත් ඇමැතිවරයා පෙන්වා දුන්නේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>04</day>
    </date>
    <link>http://www.dinamina.lk/2010/05/04/_art.asp?fn=r1005041</link>
    <topic>මාරක අනතුරකට අතවනනගම්පහ මගී පාලම</topic>
    <author>නිට්ටඹුව සමූහ ජෙනට් ජයසිංහ</author>
    <content>මේ නිසා දැනට වසර ගණනාවක සිට දිනපතා සිදුවන අනතුරු සංඛාවද ඉහළගොස් ඇත.මේ ස්ථානය මෙසේ මාර්ග අනතුරකට අතවනන ස්ථානයක් වීමට හැර තිබීම ගැන ජනතාව විමතිය පළ කරති.මගී පාලමෙහි සිමෙන්ති පඩි දිගු කාලීනව ආරක්ෂාවීම සඳහා පියගැට පෙළෙහි සෑම සිමෙන්ති පඩියක්ම නැගීමට නිතර පිය තබන දාරය ඝණ යකඩ පටියකින් ආවරණය කර තිබුණි.අද එම ඝණ යකඩ පටි කැඩී බිඳී මගී ජනතාවට අනතුරු ළඟා කර දෙමින් ඉතා තියුණු ලෙස උඩට ඉල්පී තිබේ.මේ යකඩ පටි කැඩී බිඳීම නිසා දිනපතා එක් අයෙක් හෝ තුවාලකර ගැනීමට සිදුවන බව අවට ව්‍යාපාරික ජනතාව පවසති.මේ අනාරක්ෂිත මගී පාලම අයත් මාර්ග සංවර්ධන අධිකාරියටයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>04</day>
    </date>
    <link>http://www.dinamina.lk/2010/05/04/_art.asp?fn=r1005042</link>
    <topic>පිටවල සුසානභූ®මියජාවාරම්කරුවන්ගේ රජදහනක්</topic>
    <author>කටුකුරුන්ද සමූහ – කපිල කුලසිංහ ඡායාරූප – කටුකුරුන්ද සමූහ</author>
    <content>බේරුවල නගර සභාවට අයත් පිටවල පොදු සුසාන භූමිය වල් වැදී විනාශ වී යාමෙන් ගැටලු රැසක් පැනනැගී ඇතැයි ප්‍රදේශවාසීහු පෙන්වා දෙති.වසර කිහිපයකින් සොහොන් භූමිය එළිපෙහෙළි නොකිරීම නිසාත්, මුරකරුවන් නොමැතිකම නිසාත් විවිධ සොරකම්, මත්ද්‍රව්‍ය ජාවාරම් හා අපචාර ක්‍රියා රැසක් සුසාන භූමිය ආශි‍්‍රතව සිදුවන බව ද ඔව්හු පවසති.අවට ප්‍රදේශ රැසක ජනතාව මේ සොහොන් භූමිය ප්‍රයෝජනයට ගත්තද නගර සභාව විසින් නිසි ලෙස නඩත්තු නොකිරීමෙන් සුසාන භූමියට අයත් ගොඩනැඟිලි විනාශ වෙමින් පවතී. ලක්‍ෂ ගණන් මුදලක් වැය කොට දර භාවිතයෙන් ක්‍රියාත්මක වීමට සකසා ඇති ආදාහනාගාරය මේ වන විට විනාශ වී ගොසිනි. එහි විවිධ උපාංග සොරුන් විසින් ගලවා ගෙන ගොස්ය. ඉතිරි කොටස් දිරාපත්වී ඇත. මේ වන විට අපචාර මධ්‍යස්ථානයක් බවට මේ ස්ථානය පත්ව ඇතැයි ප්‍රදේශවාසීහු පවසති.සුසාන භූමිය අසල පදිංචිකරුවකු මෙසේ කීය.රාත්‍රියේදී නීතිවිරෝධී සදාචාර විරෝධී දේවල් මේ ස්ථානයේ සිදුවෙනවා. සමහරදාට පොලීසියෙන් එනවා. එතකොට කාගෙ හරි සොහොනක් ළඟට ගිහිල්ලා ඉටිපන්දම් පත්තු කරනවා. බොහෝ පිරිස් සොහොන් භූමියේ රාත්‍රිය ගත කරනවා. අවට තියෙන වීථි ලාම්පු කඩා බිඳ දමනවා. ඉස්සර මේ සොහොනට මුරකරුවො හිටියා. දැන් නැහැ.තාප්ප කඩාදාලා, සොහොන් කොත් කඩාදාලා. දැන් මදුරු රජදහනක්.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>04</day>
    </date>
    <link>http://www.dinamina.lk/2010/05/04/_art.asp?fn=r1005043</link>
    <topic>ශබ්දයක් ඇසී බලද්දී සැමියාලේ පෙරාගෙන බිම වැටී සිටියා</topic>
    <author>කළුතර මධ්‍යම සමුහ</author>
    <content>නිවාඩු ලබා ගෙදර සිටි සැමියා අඹ ගසට නැග අඹ කඩන්න පටන් ගත්තා. එකපාරට “ඩෝං” ගාන ශබ්දයක් ඇසී මා දුවගොස් බලන විට සැමියා ලේ පෙරාගෙන බිම වැටී සිටියා යැයි අඹ ගසකින් වැටී මියගිය එක්දරු පියකුගේ මරණ පරීක්‍ෂණයේදී සාක්කි දෙමින් තෝල්කමුදලිගේ දෝන ශාමලී සුජීවා (අවු. 25) නමැති අය කීවාය.මේ සිද්ධියෙන් මියගියේ මහ වස්කඩුවේ පදිංචිව සිටි දේමුනි තිස්ස විජේරත්න නැමැති (49) හැවිරිදි අයෙකි.කළුතර බද්ද මරණ පරීක්‍ෂක ඩබ්ලිව්. රෝයි ඒ ද සිල්වා මහතා ඉදිරියේ හදිසි මරණ පරීක්‍ෂණයේ කළුතර නාගොඩ මහ රෝහලේ පැවැත්විණි.සාක්කිකාරිය මෙසේද කීවාය.මිය ගොස් ඇත්තේ මගේ සැමියායි.සිද්ධිය වූ දින මොහු වැඩට ගියේ නැහැ. ඔහු අඹ කඩන්න ගහට නගිනවා දැක්කා.එක්වරම “ඩෝං” ගාන ශබ්දයක් ඇසුණා. මා ගොස් බලන විට මගේ සැමියා අඹ ගසෙන් බිමට වැටී සිටියා.ඔහුගේ හිසෙන් ලේ ගලමින් තිබුණා.මා ඉක්මනට ඔහුව කළුතර නාගොඩ මහ රෝහලට ගෙන ගියා. එහි ප්‍රතිකාර ලබමින් සිටියදී පසුදින ඔහු මියගියා.චමින්ද ප්‍රනාන්දු (අවු. 33) යන අයද මෙහිදී සාක්කි දුන්නේය.කළුතර මහ රෝහලේ විශේෂඥ අධිකරණ වෛද්‍ය නිලධාරී එන්. එල්. එල්. ජයසිංහ මහතා ඉදිරිපත් කළ පශ්චාත් මරණ පරීක්‍ෂණ වාර්තාව සහ ඉදිරිපත්වූ සාක්කි සලකා බැලූ මරණ පරීක්‍ෂකවරයා මෙය ගසෙන් වැටීමෙන් සිදුවූ තුවාල හේතුකොටගෙන සිදුවූ මරණයක් බව නිගමනය කෙළේය.උතුරු කළුතර පොලිසියේ කොස්තාපල් චමින්ද මහතා මෙහිදී සාක්කි මෙහෙයවීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>04</day>
    </date>
    <link>http://www.dinamina.lk/2010/05/04/_art.asp?fn=r1005044</link>
    <topic>පොතුපිටිය සුසාන භූමි හා හෝටල්මුහුදු රකුසාට බිලිවෙන්න ළඟයි</topic>
    <author>කළුතර සමූහ – දිවාකර මොහොට්ටි</author>
    <content>කළුතර පොතුපිටිය වෙරළබඩ තීරයේ මුහුදු ඛාදනය ශීඝ්‍රයෙන් උත්සන්න වෙමින් පවතී. මේ නිසා දැනට පොදු සුසාන භූමි හා සංචාරක හෝටල් කීපයකට ද තර්ජනයක් එල්ලවී ඇත.මෙම අවදානම ව්‍යාප්ත වීමට පෙරාතුව වහාම පියවර ගත යුතුව ඇති බැවින් ඒ සඳහා වෙරළ සංරක්ෂණ අධ්‍යක්ෂවරයා සහ වරාය අධීක්ෂණ සභාපති දෙපළ වෙත දිසාපතිවරයා විසින් දැනුම් දෙනු ලැබ ඇත.ක්ෂණික පියවරක් වශයෙන් ආරක්‍ෂක පියවරක් ලෙස දැනට වැලි බැම්මක් කරගෙන යන බව කළුතර දිසාපති එස්. හපුආරච්චි මහතා “දිනමිණ” ට පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>04</day>
    </date>
    <link>http://www.dinamina.lk/2010/05/04/_art.asp?fn=r1005045</link>
    <topic>නව නිවාස සැලැසුම්වල වැසි ජල ටැංකියක් අනිවාර්යයි</topic>
    <author>බුලත්සිංහල විශේෂ මිල්ටන් ධර්මසිංහ,බුලත්සිංහල සමූහ</author>
    <content>ඉදිරි වසර දහයේදී ශ්‍රී ලංකාවේ නගරබද මෙන්ම ගම්බද ප්‍රදේශවල ජීවත් වන ජනතාවට පානීය ජල හිඟයකට මුහුණ දීමට සිදුවේවි. දැනට ස්වභාවික භූගත ජල සම්පත් මගින් ලැබෙන ජලය පවා විවිධ අයුරින් දුෂණයට පත් වෙමින් පවතිනවා.මින් ඉදිරියට ඉදිවන නව නිවාස හා නිවාස සැලැසුම්වලට වැසි ජලය එකතු කිරීමේ ටැංකියක් ඉදිකිරීම අනිවාර්ය යැයි ජල සම්පත් අමාත්‍යාංශයේ සැලසුම් අධ්‍යක්ෂ කුමාර එදිරිමාන්න මහතා පැවැසීය.ඒ මහතා එසේ කීවේ පසුගියදා අඟුරුවාතොට, මදුරාවල ප්‍රාදේශීය ලේකම් කොට්ඨාසයේ බැල්ලපිටිය වේරවත්ත ගම්මාන සඳහා කළුගඟ ජල යෝජනා ක්‍රමයේ ජල සම්පාදන ඒකකයට භූගත නළ එලීමේ අවස්ථාවට සහභාගී වෙමිනි.ඒ මහතා මෙසේ ද කීය.කඳාන, වේරවත්ත, මල්පිට, බැල්ලපිටිය, යාල ගඟ ආසන්න ගම්වල ජනතාව පිරිසුදු පානීය ජල ප්‍රශ්නයට මුහුණ දී සිටිනවා.ඔවුන්ගේ නිවාස ආසන්නයේ අඩි 30, 40ක් ගැඹුරු ළිං හෑරුවද පිරිසුදු ජලය ලබා ගැනීමට නොහැකියි දින කීපයක් වැසි ජලය නොලැබුණහොත් ඔවුන්ටත් අවශ්‍ය ජලය පිටතින් ගෙන ඒමට සිදු වෙනවා. මේ පිළිබඳව නිතරම මැති ඇමැතිවරුන් මගීන් අමාත්‍යාංශයට පැමිණිලි ලැබුණා.මෙම රැස්වීම අමතා වේරවත්ත පුරාණ විහාරයේ අධිපති මාදන්වල සරණපාල හිමි මහින්ද සමරසිංහ මහතාගේ සම්බන්ධීකරණ ලේකම් පී. බී. දර්ශන, ඩී. ගුණසේන මහත්වරුද කතා කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>04</day>
    </date>
    <link>http://www.dinamina.lk/2010/05/04/_art.asp?fn=r1005046</link>
    <topic>ජපන් චිත්‍ර තරගයකින්ලාංකික සිසුන් 5කට මුල් තැන</topic>
    <author>ගම්පහ සංචාරක නිමල් ජයසිංහ</author>
    <content>ජපානයේ නරිටා නගරයේ හයිඩ්‍රින්ජියා ජාත්‍යන්තර චිත්‍ර තරගයේ සහ ජාත්‍යන්තර චිත්‍ර ප්‍රදර්ශන තරගයේ අවුරුදු 5 - 15 වයස් කාණ්ඩයේ තරගයෙන් ශ්‍ර‍්‍රී ලංකාවේ ශිෂ්‍ය ශිෂ්‍යාවන් 05 දෙනෙක් ප්‍රථම ස්ථානය දිනා ගත්හ.ප්‍රථම ස්ථාන ලැබූ අය මෙසේ ය. ගම්පහ තක්ෂිලා මහා විද්‍යාලයේ කේ. ආර්. සන්ජුල හසන්ත ගම්පහ සිරිකුරුස බාලිකා විද්‍යාලයේ ෂහේනි නිමාෂා මෙන්ඩිස්, ගම්පහ යශෝධරා දේවි බාලිකා විද්‍යාලයේ අයි. ඩී. සසිනි දුලාංජලි, ගම්පහ තක්ෂිලා මහා විද්‍යාලයේ චතුරංගිකා සත්සරණී සේනාධීර සහ ගම්පහ ශ්‍රී බෝධි විද්‍යාලයේ වයස 8ක දැරියක් වූ ඉසුරි අංජානි කහවෙවිතාන ශිෂ්‍ය ශිෂ්‍යාවෝයි.මෙම දරු දැරියන් පස් දෙනාම ගම්පහ ජේ. ඊ. එස් ජාත්‍යන්තර චිත්‍ර පාසලින් චිත්‍ර කර්මය හදාරමින් මෙම තරගයට ඉදරිපත් වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>04</day>
    </date>
    <link>http://www.dinamina.lk/2010/05/04/_art.asp?fn=s1005041</link>
    <topic>ශ්‍රී ලංකා පිල දෙවැනි වටයේ දොරටුව අභියසට</topic>
    <author/>
    <content>ශ්‍රී ලංකාව සහ සිම්බාබ්වේ පිල අතර ඊයේ පැවැති තීරණාත්මක විස්සයි 20 තරගයෙන් ඩක්වර්ත් ලුවිස් ක්‍රමවේදය අනුව ලකුණු 14 ක ජයක් හිමි කර ගැනීමට ශ්‍රී ලංකා පිළ සමත් විය.මේ අනුව ප්‍රසාද ලකුණු 2 ක් ලබා ගනිමින් ශ්‍රී ලංකා පිලට “සුපිරි අට” දෙවැනි වටය සඳහා පිවිසීමේ බලාපොරොත්තු ඉහළ නංවා ගැනීමට හැකිවිය.කෙසේ වෙතත් අද (04) පැවැත්වෙන නවසීලන්ත සිම්බාබ්වේ තරගයේ ප්‍රතිඵලය ශ්‍රී ලංකා කණ්ඩායමට සුපිරි අට දෙවැනි වටයට පිවිසීමට ප්‍රබල සාධකයක් වීමට ඉඩ තිබේ.සිම්බාබ්වේ ඉනිම ආරම්භයේදීම වර්ෂාව ඇදහැලීම නිසා ප්‍රථම ඕවරය අවසානයේ තරගය මද වේලාවකට නවතාලීමට විනිසුරුවන්ට සිදුවිය. නමුත් ඩක්වර්ත් ලුවිස් ක්‍රමය අනුව තරගයේ ප්‍රතිඵලයක් ලබා ගැනීමට නම් අවම වශයෙන් ඕවර 5 ක් හෝ යැවිය යුතුව තිබිණි.කාලගුණය යහපත් වූ වහාම තරගය නැවත ආරම්භ කළ අතර ඩක්වර්ත් ලුවිස් ක්‍රමය අනුව තරගය ජය ගැනීමට නම් සිම්බාබ්වේ පිලට ඕවර් 11 කදී ලකුණු 106 ක් ලබා ගත යුතු විය. පළමු ඕවර 5 අවසානයේ නැවත වරක් පිටියට ඇදහැලුනු ධාරානිපාත වර්ෂාව නිසා තරගය සම්පූර්ණයෙන්ම අත්හිටුවීමට විනිසුරුවන්ට සිදුවිය. ඩක්වර්ත් ලුවිස් ක්‍රමය අනුව ඕවර 5 අවසානයේ සිම්බාබ්වේ පිල රැස් කළ යුතුව තිබූ ලකුණු සංඛ්‍යාව 43 ක් විය. නමුත් ඒ වනවිට ඔවුන් රැස් කර තිබුණේ එක් කඩුල්ලක් දැවී ලකුණු 29 ක් පමණි.කාසියේ වාසිය දිනූ ශශ්‍රී ලංකා පිල පළමුව පන්දුවට පහර දී ඕවර 20 අවසානයේ කඩුලු 7 කට ලකුණු 173 ක් ලබා ගත්තේය. ශ්‍රී ලංකා ඉනිමේ වීරයා වූ මහේල ජයවර්ධන සමඟ පිටියට පැමිණි තිලකරත්න ඩිල්ෂාන්ට මේ තරගයේදීත් ලකුණු අතරට පැමිණීමට නොහැකි වූ අතර රැස්කර ගැනීමට හැකිවූයේ ලකුණු 2ක් පමණි.කෙසේ වෙතත් ඩිල්ෂාන්ගේ ලකුණු අහේනිය අකා මකා දැමූ මහේල ජයවර්ධනගේ පිත්ත යළිත් වතාවක් ක්‍රියාත්මක වීමට පටන්ගත් අතර තිසර පෙරේරා සමඟ එක්වී දෙවැනි කඩුල්ල සඳහා ලකුණු 56 ක සම්බන්ධතාවයක් ගොඩනැංවීමටද මහේල සමත් විය. ශ්‍රී ලංකා ඉනිමේ පළමු ලකුණු 50 වාර්තා වූයේ පන්දු 33 කදීය. මහේල පන්දු 27 කදී අර්ධ ශතකය රැස් කරමින් මේ තරගමාලාවේ වේගවත්ම අර්ධ ශතකයට හිමිකම් කීමට සමත් විය.තිසර පෙරේරා අවාසනාවන්ත ලෙස ලකුණු 23 කට දැවීයාමෙන් පසුව මහේලට සහයක් ලබාදීමට කිසිදු පිතිකරුවකු සමත්වූයේ නැත.නවසීලන්තය සමඟ පැවති තරගයේදී ලකුණු 4 කට දැවීගිය නායක කුමාර් සංගක්කාරට ඊයේ තරගයේදී ද රැස් කිරීමට හැකිවූයේ ලකුණු 3 ක් පමණි. හුදෙකලා ඉනිමක් දියත් කළ මහේල මෙවර ලෝක කුසලාන තරගමාලාවේ වාර්තා වු දෙවැනි ශතකයට හිමිකම් කියමින් තරගමාලාවේ වැඩිම ලකුණු ලාභියා ලෙස පෙරමුණ ගැනීමට සමත් විය. ඔහුගේ ශතකය වාර්තා වූයේ පන්දු 63 කදීය. ඊට හතරේ පහර 10 ක් සහ හයේ පහර 4ක් ඇතුළත් වී තිබිණි. මහේලගේ ශතකය වනාහී ශ්‍රී ලංකා පිතිකරුවකු විස්සයි 20 ජාත්‍යන්තර තරගයකදී රැස් කළ ප්‍රථම ශතකය ද වේ.ඊට පෙර තිලකරත්න ඩිල්ෂාන් කොදෙව්වන්ට එරෙහිව 2009 විස්සයි 20 ලෝක කුසලාන තරගමාලාවේදී නොදැවී ලකුණු 96 ක් රැස් කළේය. එමෙන්ම ශ්‍රී ලංකාව වෙනුවෙන් විස්සයි 20 ජාත්‍යන්තර තරගවලදී වැඩිම ලකුණු ප්‍රමාණයක් රැස් කළ පිතිකරුවා බවට ද මහේල පත්විය. ඔහු මේ වනවිට තරග 25 කදී ලකුණු 622 ක් රැස් කර තිබේ. තිලකරත්න ඩිල්ෂාන් තරග 25 කදී ලකුණු 612 ක් ද, සනත් ජයසූරිය තරග 25 කදී ලකුණු 609 ක්ද ලබාගෙන ඇත.නවසීලන්තය සමඟ පැවැති තරගයේදී ආබාධයකට ලක්වීම නිසා මුත්තයියා මුරලිදරන් ඊයේ තරගයට ක්‍රීඩා නොකළ අතර ඔහු වෙනුවට සුරාජ් රන්දීව් කණ්ඩායමට ඇතුළත් විය.එමෙන්ම චානක වෙලගෙදර වෙනුවට ඊයේ තරගයේදී තිසර පෙරේරා ක්‍රීඩා කළේය.පන්දු යැවීමේදී සිම්බාබ්වේ පිලේ රේ ප්‍රයිස් සහ ග්‍රෙග් ලෑම්බ් කඩුලු 2 බැගින් දවා ගත්හ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>04</day>
    </date>
    <link>http://www.dinamina.lk/2010/05/04/_art.asp?fn=s1005042</link>
    <topic>ආසියානු සුදුසුකම් ලැබීමේ තරගාවලියටශ්‍රී ලංකා හොකී පිල ඩකා යයි</topic>
    <author>චන්ද්‍ර ශ්‍රී අසෝක බණ්ඩාර මාතලේ දිසා විශේෂ</author>
    <content>චීනයේදී පැවැත්වෙන 2010 ආසියාතික ක්‍රීඩා උළෙලේ හොකී තරගාවලියට ආසියාතික රටවල හොකී කණ්ඩායම් තෝරාගැනීම සඳහා පැවැත්වෙන ආසියාතික ක්‍රීඩා සුදුසුකම් ලැබීමේ පිරිමි හොකී තරගාවලිය සඳහා සහභාගී වන ශශ්‍රී ලංකා පිරිමි හොකී පිල ශ්‍රී ලංකා හොකී සම්මේලනය මගින් නම්කර තිබේ.මෙම තරගාවලිය මැයි මස 7 වනදා සිට 16 වනදා දක්වා බංගලාදේශයේ ඩකා නුවරදී පැවැත්වේ.මෙම තරගාවලිය සඳහා සහභාගී වන 18 දෙනකුගෙන් සමන්විත ශ්‍රී ලංකා පිරිමි හොකී පිල පසුගිය අපේ‍්‍රල් මස 29 වනදා පුහුණු තරග මාලාවකට සහභාගිවීම සඳහා ඉන්දියාවේ චෙන්නායි නගරය බලා පිටත්ව ගියහ.එහිදී පුහුණු තරග අවසන් කිරීමෙන් පසු මෙම තරගාවලියට සහභාගිවීම සඳහා ශ්‍රී ලංකා පිරිමි හොකී ජල ඉන්දියාවේ චෙන්නායි සිට මැයි මස 3 වනදා බංගලාදේශයේ ඩකා නුවර බලා පිටත්ව යාමට නියමිතය.එම තරගාවලියේදී බංගලාදේශය, සිංගප්පූරුව, චීන තායිපේ, හොංකොන්, ඕමාන්, තායිලන්තය සහ ශ්‍රී ලංකාව යන රටවල් තරග වදිති.මෙම තරගාවලිය සඳහා නම්කර සිටින ශ්‍රී ලංකා හොකී පිලේ නායකයා විසිනව හැවිරිදි සමීර පෙරේරායි. ශ්‍රී ලංකා ගුවන් හමුදාව නියෝජනය කරන සමීර ඌව මහ විදුහලේ ආදි ශිෂයෙකි.ශශ්‍රී ලංකා හොකී පිලේ මැදපෙළ ආරක්‍ෂ ක්‍රීඩකයකු ලෙස මෙවර කණ්ඩායමට එක්ව සිටින සමීර මෙයට පෙර පසු ගිය වසරේදී ශ්‍රී ලංකා හොකී පිලේ උප නායකයා ලෙසද කටයුතු කෙළේය.මෙවර ඌව පළාතේ බදුල්ල දිසාවට ශ්‍රී ලංකා හොකී පිලේ නායකත්වය හිමිවීම ද විශේෂත්වයෙකි.27 හැවිරිදි දිලූක වීරසූරිය කණ්ඩායමේ උප නායකයායි. සම්පත් බැංකුව නියෝජනය කරමින් කණ්ඩායමට එක්ව සිටින දිලූක මාතලේ ක්‍රිස්තුදේව ජාතික පාසලේ ආදි ශිෂ්‍යයෙකි. මැදපෙළ ආරක්‍ෂක ක්‍රීඩකයෙකු ලෙස මෙවර කණ්ඩායමට එක්ව සිටිති.ශ්‍රී ලංකා පිරිමි හොකී කණ්ඩායමේ පුහුණුකරු එස්. එම්. මුලාෆර් මහතායි. ලීලානන්ද ඉත්තෑපාන මහතා සහාය පුහුණුකරු ලෙස කටයුතු කරති.මෙවර ශශ්‍රී ලංකා හොකී පිල නියෝජනය කරන ක්‍රීඩකයන් දහඅට දෙනා අතුරින්, දහතුන් දෙනෙකුම දිවයිනේ හොකී නිජබිම ලෙස සැලකෙන මාතලේ පුරවරයෙන් බිහිවූ ක්‍රීඩකයන් වීම විශේෂත්වයෙකි.මෙවර කණ්ඩායමට වැඩිම ක්‍රීඩකයන් පිරිස වූ අටදෙනෙකු ශ්‍රී ලංකා ගුවන් හමුදාව නියෝජනය කරමින් තේරී සිටී.ශ්‍රී ලංකා හොකී පිල නියෝජනය කරන ක්‍රීඩකයන් මෙසේයි.සමීර පෙරේරා (නායක - ශ්‍රී ලංකා ගුවන් හමුදාව), දිලූක වීරසූරිය (උප නායක - සම්පත් බැංකුව), තුසිත් දර්ශන රත්නසිරි, අනුර බණ්ඩාර කරුණාරත්න, ධම්මික අබේරත්න, ඩී. ටී. පණ්ඩිතරත්න, එල්. ජී. වීරසූරිය, එන්. ඩී. බී. දිසානායක, එම්. එම්. මුලාෆර්, (ශශ්‍රී ලංකා ගුවන් හමුදාව), ඉසංක ජයසුන්දර, එම්. ජී. එච්. පී. ධර්මරත්න, ඩී. එම්. එස්. බී. විජේකෝන් (ශ්‍රී ලංකා යුද හමුදාව) එම්. එම්. ගසාලී (හැටන් නැෂනල් බැංකුව), නුවන් අංජු හේවගේ (කොමර්ෂල් බැංකුව), එච්. එස්. හෙට්ටිආරච්චි (සම්පත් බැංකුව), ඩබ්. අයි. යූ. එෆ්. ධනුෂ්ක, රන්දික ප්‍රනාන්දු, එම්. ජී. සංජීව (ශ්‍රී ලංකා නාවික හමුදාව)</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>04</day>
    </date>
    <link>http://www.dinamina.lk/2010/05/04/_art.asp?fn=s1005043</link>
    <topic>මුරලි වෙනුවටතුෂාර ?</topic>
    <author/>
    <content>සුපිරි පිට දඟ පන්දු යවන ක්‍රීඩක මුත්තයියා මුරලිදරන් ආබාධයක් හේතුවෙන් ශ්‍රී ලංකාවට පැමිණීමට නියමිත බව වාර්තා වේ. ඒ වෙනුවට වේග පන්දු යවන ක්‍රීඩක තිළිණ තුෂාර මිරැන්ඩෝ බටහිර ඉන්දීය කොදෙව් බලා පිටත්වීමට සූදානමින් සිටී.ශ්‍රී ලංකා ක්‍රිකට් තේරීම් කමිටු සභාපති අසන්තා ද මෙල් මහතා පැවැසුවේ මුත්තයියා මුරලිදරන්ගේ ආබාධය සුව වීමට තවත් කෙටි කාලයක් ලබාදී එය අසාර්ථක වුවහොත් තිළිණ තුෂාර යැවීමට කටයුතු කරන බවයි.මුත්තයියා මුරලිදරන් ඊයේ තරගයට සහභාගී නොවූ අතර සති දෙකක් හෝ තුනක් ක්‍රීඩා කිරීමට නොහැකි වනු ඇතැයි බටහිර ඉන්දීය කොදෙව් ආරංචි මාර්ග පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>04</day>
    </date>
    <link>http://www.dinamina.lk/2010/05/04/_art.asp?fn=s1005044</link>
    <topic>ඕස්ට්‍රේලියාවට ලකුණු 34ක ජයක්</topic>
    <author>සාන්ත ලුසියා (ඒ.එෆ්.පී.)</author>
    <content>විස්සයි 20 ලෝක සූරයන් වන පාකිස්තානය පරදවා ලකුණු 34 ජයග්‍රහණයක් අත්පත් කර ගැනීමට ඕස්ට්‍රේලියානු කණ්ඩායම සමත් විය.විශිෂ්ට පිතිහරඹයක නිරත වූ ඕස්ට්‍රේලියාවේ ෂේන් වොට්සන් පන්දු 49 කදී හතරේ පහර 7ක් සහ හයේ පහර 4ක් සමඟ වේගවත් ලකුණු 81 ක් රැස් කරමින් ඕස්ට්‍රේලියානු ඉනිම 191 ක් දක්වා ගොඩනැංවීමට දායක විය. ඔහුට අනගි සහයක් ලබාදුන් ඩේවිඩ් හසී ලකුණු 53 ක් රැස් කළේ ය.පිළිතුරු ඉනිම ක්‍රීඩා කළ පාකිස්තානුවන් ලකුණු 157කට දවාලීමට ඕස්ට්‍රේලියානු වේග පන්දු යවන ඩර්ක් හැනීස්, ෂෝන් ෙටිට් සහ මිචෙල් ජොන්සන් සමත් වූහ.ඕස්ට්‍රේලියා - 191 (ඕවර 20)ෂේන් වොට්සන් 81, ඩේවිඩ් හසී 53(මොහොමඩ් අමීර් 23/3, සයීඩ් අජ්මල් 34/3)පාකිස්තානය - 157 (ඕවර 20)මිස්බා උල් හක් 41, ෂයීඩ් අෆ්රිඩ් 33(ෂෝන් ටේටි 20/3, ඩර්ක් නැනීස් 41/3, මිචේල් ජොන්සන් 21/2)</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>04</day>
    </date>
    <link>http://www.dinamina.lk/2010/05/04/_art.asp?fn=s1005045</link>
    <topic>අගාසිගේ වාර්තාව නඩාල් සම කරයි</topic>
    <author>රෝමය (ඒ. එෆ්. පී.)</author>
    <content>ජගත් ටෙනිස් ශ්‍රේණිගත කිරීම්වල අංක 3 ස්ථානයේ පසුවන රෆායල් නඩාල් රෝම ‘මාස්ටර්ස් 1000’ ටෙනිස් තරගාවලියේ අවසන් මහා තරගයෙන් ස්පාඤ්ඤයේ ඩේවිඩ් ෆෙරර් 7 – 5 ක් සහ 6 – 2 ක් වශයෙන් පරාජයට පත් කරමින් මාස්ටර්ස් සූරතා 17 කට හිමිකම් කියන දෙවැනි ක්‍රීඩකයා බවට පත් විය.මීට පෙර ඇන්ඩෲ අගාසි ද මාස්ටර්ස් සූරතා 17 ක් ජය ගැනීමට සමත් විය. අගාසි සිය 17 වැනි මාස්ටර්ස් සූරතාව ජය ගැනීමට සමත්වූයේ 34 වැනි වියේදීය. නමුත් එම වාර්තාව සම කිරීමට නඩාල්ට හැකි වූයේ 23 වැනි වියේ සිටියදීය.‘අවුරුදු 23 දී මේ වාර්තාව සම කිරීමට ලැබීම මට විශාල සතුටක්. 17 කියන්නේ් මට හුඟක් වැදගත් අංකයක්. මේ වාර්තාව ඉදිරියට පවත්වාගෙන යාමට මා බලාපොරොත්තු වෙනවා’. සතුටින් උද්දාමයට පත් නඩාල් ප්‍රකාශ කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>04</day>
    </date>
    <link>http://www.dinamina.lk/2010/05/04/_art.asp?fn=s1005046</link>
    <topic>ඉන්දු-ලංකා බෝල් බැඩ්මින්ටන් සූරතාව ශ්‍රී ලංකාවට</topic>
    <author/>
    <content>ඉන්දියාවේ චෙන්නායිහි පැවැති ඉන්දු - ලංකා බෝල් බැඩ්මින්ටන් තරගාවලියේ සූරතාව ශ්‍රී ලංකාවට හිමිවිය.එම සූරතාව හිමිකර ගනිමින් දස්කම් දැක්වූ ශ්‍රී සංඝරාජ පුහුණු මධ්‍යස්ථානයේ ක්‍රීඩකයන්ට උපහාර දැක්වීමේ උත්සවයක් බස්නාහිර පළාත් ආණ්ඩුකාර අලවි මවුලානා මහතාගේ ප්‍රධානත්වයෙන් හා බස්නාහිර ක්‍රීඩා ඇමැති උපාලි කොඩිකාර පළාත් සභා මන්ත්‍රී රේනුක පෙරේරා යන මහත්වැන්ගේ සහභාගිත්වයෙන් මේ උපහාර උළෙල ශ්‍රී සංඝරාජ මධ්‍ය මහා විදුහලේදී හෙට පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>04</day>
    </date>
    <link>http://www.dinamina.lk/2010/05/04/_art.asp?fn=s1005047</link>
    <topic>ක්‍රිකට් තරු 2ක් HP පරිගණක සමාගමේ ශ්‍රී ලංකා තානාපතිවරු වෙති</topic>
    <author/>
    <content>ජාත්‍යන්තර පරිගණක තාක්ෂණයේ දැවැන්ත වෙළෙඳ සමාගමක් වනHP සමාගමේ ශ්‍රී ලංකා වෙළෙඳ නාම තානාපතිවරුන් ලෙස ඇන්ජලෝ මැතිව්ස් සහ ජෙහාන් මුබාරක් පසුගියදා ගිවිසුම් අත්සන් කරනු ලැබීය.වත්මන් ශ්‍රී ලංකා පිලේ විශිෂ්ටතම ක්‍රීඩකයෙක් වන ඇන්ජලෝ මැතිව්ස් තුන් ඉරියව් ක්‍රීඩකයෙක් ලෙස කණ්ඩායම නියෝජනය කරන අතර ජෙහාන් මුබාරක් ශ්‍රී ලංකා පිලේ හිටපු ටෙස්ට් ක්‍රිකට් ක්‍රීඩකයෙකු වේ. අන්තර් පළාත් ක්‍රිකට් තරගමාලාවේ දස්කම් දක්වමින් සිටින වයඹ කණ්ඩායමේ නායකත්වය දරන්නේ ද මුබාරක්ය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>04</day>
    </date>
    <link>http://www.dinamina.lk/2010/05/04/_art.asp?fn=s1005048</link>
    <topic>පෙරහුරු තරගයෙන්ශ්‍රී ලංකා කාන්තා පිලටකඩුලු 4ක ජයක්</topic>
    <author/>
    <content>විස්සයි 20 කාන්තා ලෝක කුසලාන තරගමාලාව යටතේ දකුණු අප්‍රිකාව සමග පැවැති පෙරහුරු තරගයෙන් කඩුලු 4 ක ජයග්‍රහණයක් ලබා ගැනීමට ශ්‍රී ලංකා පිල සමත් විය.විශිෂ්ට පන්දු යැවීමක නිරත වූ ඉෂානි කෞශල්‍යා ලකුණු 7 කට කඩුලු 4 ක් දවාලමින් දකුණු අප්‍රිකානු පිල ලකුණු 93 කට සීමා කිරීමට සමත් වූවාය.පන්දු 10 ක් ඉතිරිව තිබියදී කඩුලු 6 කට ලකුණු 94 ක් ලබා ගැනීමට ශ්‍රී ලංකා පිලේ පිතිකාරිනියන්ට හැකි විය.සුවිනි ද අල්විස් ලකුණු 31 ක් රැස් කරමින් ශ්‍රී ලංකා පිලේ ජයග්‍රහණයට අඩිතාලම දැමුවාය.දකුණු අප්‍රිකානු පිල – 93 / 9 (ඕවර 20) ට්‍රීෂා චේට්ටි 34, සුසාන් බෙනාඩි 20 (ඉෂානි කෞශල්‍යා 7/ 4, චාමනී සෙනෙවිරත්න 15 / 2)ශ්‍රී ලංකා පිල – 94 / 3 (ඕවර 18.2) සුවිනිද අල්විස් 31, ඉෂානි කෞශල්‍යා 18, දීපිකා රසාංගිකා 16 (චෝලී ට්‍රයොන් 12 / 3, ඇන්ජලිකා තායි 10 / 2)</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>04</day>
    </date>
    <link>http://www.dinamina.lk/2010/05/04/_art.asp?fn=s1005049</link>
    <topic>ශෂිකලා වෙනුවට චමරි</topic>
    <author/>
    <content>විස්සයි 20 කාන්තා ලෝක කුසලාන තරගාවලිය සඳහා සහභාගි වන ශ්‍රී ලංකා කණ්ඩායමේ පිට දඟ පන්දු යවන ක්‍රීඩිකා ශෂිකලා සිරිවර්ධන අසනීප තත්ත්වයේ පසුවන නිසා තරගාවලියෙන් ඉවත් කොට තිබේ. ශෂිකලා වෙනුවට පසුගිය විස්සයි 20 ලෝක කුසලාන තරග මාලාවට සහභාගි වූ දකුණතින් මද වේග පන්දු යවන චමරි පොල්ගම්පොල කණ්ඩායමට එක් කර ගැනීමට ජගත් ක්‍රිකට් කවුන්සිලයේ තරගාවලි තාක්‍ෂණික කමිටුව අනුමැතිය ලබාදී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>04</day>
    </date>
    <link>http://www.dinamina.lk/2010/05/04/_art.asp?fn=f1005041</link>
    <topic>යුද්ධයේ සාර්ථකත්වයදේශපාලන අධිෂ්ඨානයයි</topic>
    <author/>
    <content>එල්. ටී. ටී. ඊ. ය පරාජය කිරීමට යුද හමුදාවට අවසාන වශයෙන් උපකාර වූයේ ජනාධිපති මහින්ද රාජපක්ෂ මහතා ගේ අධිෂ්ඨාන ශක්තිය බව ගෝඨාභය රාජපක්ෂ මහතා පවසයි.‘ජනාධිපති මහින්ද රාජක්ෂ මේ සම්බන්ධයෙන් නිර්භීත තීරණ රැසක් ම ගැණිනි. ශ්‍රී ලංකා යුද හමුදාවට අවසානයේ දී එල්. ටී. ටී. ඊ. ය මුලිනුපුටා දැමීමට හැකි වූයේ මෙම තීරණාත්මක, නිර්භීත තීරණ නිසයි’.‘දේශීය වශයෙන් හෝ විදේශීය වශයෙන් සිදු කරන යුද ගැටුමක දී පිටස්තර ලෝකයට සාමාන්‍යයෙන් දක්නට ලැබෙන්නේ හමුදාව සටන් වදින ආකාරය යි. ඔවුන්ට පෙනෙන්නේ යුද ටැංකි, තුවක්කු, යුද හමුදා වාහන, අවි ආයුධ සහ යුද බිමේ සටන් වදින මිනිසුන් සහ ගැහැනුන් ය.‘බාහිර ලෝකයට නො පෙනෙන්නේ එය පිටු පස ඇති ක්‍රමෝපාය යි. තවද වත්මන් යුද මෙහෙයුම්වලට තුඩු දුන් ඓතිහාසික ක්‍රියාදාමය ක්ෂණිකව දැකගත නොහැකිය. එය කුමක්ද ? ජනාධිපතිවරු හතර දෙනෙක් යටතේ ඉහත තිබූ රජයන් අටක් විසින් මෙම යුද්ධය අවසන් කිරීමට අපොහොසත් වූ අතර ඔවුනට එල්. ටී. ටී. ඊ. ය පරාජය කිරීමටද නො හැකි විය. මෙම රජයන් අට සහ ජනාධිපතිවරුන් හතර දෙනා යටතේ හොඳ යුද හමුදා නායකයන් සහ සෙබළුන් නොසිටියා නොවේ. ජනාධිපති රාජපක්ෂ ගේ රජය 2005 දී පාලනය අතට ගන්නා විට හමුදා භටයන් 26,000 පමණ යුද්ධය වෙනුවෙන් දිවි පුදා තිබුණි’ යැයි ඔහු වැඩිදුරටත් කියා සිටියේය.දේශපාලන අධිෂ්ඨානය මෙහිදී අතිශය වැදගත් බව ගෝඨාභය රාජපක්ෂ මහතා අවධාරණය කරයි. හමුදාවේ අඩු පාඩුවක් නො තිබුණු බව පෙන්වීමට, 1987 මැයි - ජූනිවලදී පැවති වඩමාරච්චි මෙහෙයුම සහ 1995 ඔක්තෝබර් දෙසැම්බර් රිවිරැස මෙහෙයුම ඔහු හුවා දක්වයි.‘වඩමාරච්චි මෙහෙයුමෙන් එල්. ටී. ටී. ඊ. පාලනය යටතේ පැවති වඩමාරච්චිය යළිත් අල්ලා ගැනීමට හැකි විය. බ්‍රිතාන්‍ය යටත් විජිත පාලන සමයෙන් පසුව යුද හමුදාවන් මුලින් ම සිදු කළ ප්‍රථම සම්ප්‍රදායික යුද මෙහෙයුම මෙයයි. රිවිරැස මෙහෙයුමේ දී ශ්‍රී ලංකා ගුවන් හමුදාව යාපනයේ බලය අත්පත් කර ගැනීමට සාර්ථක මෙහෙයුමක් දියත් කරනු ලැබු අතර එමඟින් යාපනය අර්ධද්වීපයේ සෙසු ප්‍රදේශ ද එල්. ටී. ටී. ඊ. ග්‍රහණයෙන් මුදා ගනු ලැබුණි’.මෙම උදාහරණ හුවා දක්වමින් ගෝඨාභය රාජපක්ෂ මහතා යම් අඩුපාඩුවක් තිබුණා නම් එය දේශපාලන අධිෂ්ඨානයේ අඩුපාඩුවක් බව පෙන්වා දෙයි.2005 ජනාධිපති රාජපක්ෂ බලයට පත්වීමෙන් අනතුරුව කලින් සිදු කළ යුද මෙහෙයුම් පිළිබඳ අප අධ්‍යයනය කළා. එනම් I ඊළාම් යුද්ධය (1976, 1987, වඩමාරච්චි ක්‍රියාන්විතය, ඉන්දීය හමුදා පැමිණීම, II වන ඊලාම් යුද්ධය (1990, 1995) ‘සීබ්‍රීස්’ මෙහෙයුම, ත්‍රිවිධ බලය මෙහෙයුම, බලවේගය, I, II මෙහෙයුම්, III වන ඊලාම් යුද්ධය (1995 - 2002), රිවිරැස මෙහෙයුම, ජයසිකුරු මෙහෙයුම, රිවිබල මෙහෙයුම, රණගෝස මෙහෙයුම, රිවිකිරණ මෙහෙයුම, සහ I, II, III / IV, V, VI, VII, VIII, IX, කිණිහිර මෙහෙයුම යනාදියයිමෙම සියලු නිදසුන් ගෙන හැර පෑමේ අරමුණ වූයේ තිස් වසරක් පුරා එල්. ටී. ටී. ඊ. ය සමඟ පැවැති යුද්ධය සාර්ථක ලෙස නිම කිරීමට නො හැකි වූ බව පෙන්වීමටයි. ‘කලින් සිටි ජනාධිපතිවරුන් හතර දෙනාම එල්. ටී. ටී. ඊ. මර්ධනය කිරීමට යුද ක්‍රියාමාර්ග අනුගමනය කළා. ඒ සියලු දෙනාම අසාර්ථක වුණා. එම නිසා කලින් සිදු කළ මෙම සියලුම යුද මෙහෙයුම් අසාර්ථක වීමට හේතුව සොයා බැලීමට ජනාධිපති රාජපක්ෂ විසින් සංකීර්ණ අධ්‍යයනයක් සිදු කළා. ඒ අනුව, සියලුම අසාර්ථක වීම් සහ යුද්ධ ජයග්‍රහණ ලබා ගැනීමට නොහැකි වීමට හේතුවූ කරුණු පිළිබඳ නිගමනයන්ට අප එළඹුණා’ යයි ඔහු කීවේය.‘මේ අනුව, මෙම අසාර්ථකත්වයන්ට හේතුව හමුදාව නොවන බව අප විසින් සොයා ගනු ලැබුවා. 2005 දී අප එල්. ටී. ටී. ඊ. යට එරෙහිව සටනට පිවිසියේ පසුගිය වසර 30 තුළම එල්. ටී. ටී. ඊ. යට විරුද්ධව සටන් වැදි හමුදාව සමඟමයි. එම හමුදාව, විශේෂ කාර්ය බලකාය සහ කමාන්ඩෝ බලකාය, යොදා ගෙන යුද්ධය ජයග්‍රහණය කළ හැකි බවට අප තුළ විශ්වාසයක් තිබුණා.මේ සියලු පහසුකම් කලිනුත් අප සතුව තිබුණත් කලින් සිටි ජනාධිපතිවරුන්ට මෙම යුද්ධයෙන් ජය ගැනීමට නොහැකි වූයේ යුද හමුදා ශක්තිය සාර්ථක ලෙස ප්‍රයෝජනයට ගැනීමට නොහැකි වූ නිසාද ?’.‘මීට විසඳුම යුද හමුදාවේ ශක්තිය වැඩි කිරීම බව අප තීරණය කළා. මෙම යුද්ධය මීට කලින් නිම කිරීමට නොහැකි වූ ප්‍රධාන සාධකය වූයේ අවශ්‍ය තරම් භට හමුදාවක් අප සතු නොවීමයි. යුද හමුදාවේ ශක්තිය වැඩි කිරීමෙන් එල්. අ. ටී. ඊ. ය පරාජය කිරීමේලා දැඩි බලපෑමක් සිදු කළ හැකි බව අපට වැටහී ගියා’.එම නිසා දෙවන තීරණාත්මක දේ්ශපාලන තීරණය වුයේ හමුදා ශක්තිය වැඩි කිරීම බව ඔහු පැවසීය.කලින් කල යුද මෙහෙයුම් පිළිබඳ අධ්‍යයනය කළ ජනාධිපති රාජපක්ෂ සහ ඔහුගේ උපදේශකයන් තීරණාත්මක සාධක දෙකක් හඳුනා ගත්තා.එකක් නම්, සියලුම සවිස්තරාත්මක කරුණු පිළිබඳ අවධානය යොමු කිරීම සහ දෙවැන්න නොපැකිළි ඉක්මන් තීරණවලට එළඹීමයි. තුන්වැනි වැදගත් දේශපාලන තීරණය වූයේ හමුදා ශක්තිය පුළුල් කිරීම අත්‍යවශ්‍ය යන්නයි.මෙසේ හමුදා ශක්තිය වැඩි කිරීම නිසා, කලින් මුහුණ දුන් අසාර්ථකත්වයන් දෙකකට සාර්ථක ලෙස මුහුණ දීමට හමුදාවට හැකි වූ බව ආරක්ෂක ලේකම්වරයා කියයි. ‘පළමුවැන්න දැනටමත් ම’විසින් සාකච්ඡා කර තිබෙනවා. දෙවැන්න නම් පුළුල් පරාසයක් තුළ යුද මෙහෙයුම් එකවර කිරීමට හමුදාවන්ට තිබූ නො හැකියාවයි’.‘අප නැඟෙනහිර පළාත අල්ලා ගත් පසුව එල්. ටී. ටී. ඊ. ය කීවේ ඔවුන් පරාජය නොවූ බවයි. ඔවුන් පැවසුවේ ඔවුන් උපක්‍රමික වශයෙන් පසුබෑ බවයි’.‘නැඟෙනහිර පළාත දිගින් දිගට අල්ලාගෙන සිටීමට තරම් හමුදා ශක්තියක් නොතිබූ බව එල්. ටී. ටී. ඊ. ය විශ්වාස කළා. එමනිසා උතුරු ප්‍රදේශවල තැනින් තැන සටන් දියත් කළ විට නැෙඟනහිර පළාත්වල සිටින හමුදා ඒ ප්‍රදේශවලට ගෙන යාමට සිදුවනු ඇතැයි ඔවුන් විශ්වාස කළා. එවිට ඔවුන්ට යළිත් නැඟෙනහිර පළාත අල්ලා ගත හැකි බවට ඔවුන් විශ්වාස කළා. නැඟෙනහිර යුද මෙහෙයුම් තිරසාර ඒවා නොවන බවට විරුද්ධ පක්ෂයේ බොහෝ නායකයන් පවා විවෘතවම අදහස් ප්‍රකාශ කළා. කෙසේ වෙතත් අප ඔවුන්ට මෙම අදහසේ එල්බ සිටීමට ඉඩ හැරියා. එනම් එල්. ටී. ටී. ඊ. යෙන් අල්ලාගත් ප්‍රදේශ නැවත ඔවුන් අල්ලා ගනු ඇති බවට ඔවුන් තුළ විශ්වාසයක් තිබුණා. උතුරු ප්‍රදේශවලට හමුදාව නැවත සේවයට යෙදවූ විට එල්. ටී. ඊ. යට නැතිවූ ප්‍රදේශ ඔවුන් යළිත් අල්ලා ගන්නා බවට ඔවුන් විශ්වාස කළා. කෙසේ වෙතත් අප නව යුද උපක්‍රම අනුව යුද මෙහෙයුම් සකස්කර තිබූ බව එල්. ටී. ටී. ඊ. ය දැන සිටියේ නැහැ. වඩාත් පුළුල් පරාසයක් තුළ එක වර යුද මෙහෙයුම් කළ හැකි ආකාරයට අපගේ ක්‍රමෝපායන් සකස් කරගෙන තිබුණා’.‘හතර වන තීරණාත්මක දේශපාලනික සාධකය වූයේ හමුදාවන්ට නව යුද ක්‍රමෝපායන් හඳුන්වා දීමයි’.කුඩා හමුදාවන් ඇති කුඩා රාජ්‍යයන් නාවුක හමුදාවේ සහ ගුවන් හමුදාවේ කාර්යභාරය අලුතින් නිර්මාණය කරගැනීමට කටයුතු කළ යුතු බව රාජපක්ෂ මහතා කියයි.‘හමුදාවේ ශක්තිය වැඩි කිරීමට අප විසින් තීරණයක් ගෙන තිබුණා. එහෙත් එය එක් රැයකින් සිදු කිරීමට පුළුවන් දෙයක් නොවේ. එමනිසා නාවික හමුදාවේ සහ ගුවන් හමුදාවේ කාර්ය භාරයන් අලුත් ක්‍රමයට ප්‍රතිනිර්මාණය කිරීමට අප තීරණය කළා. ඔවුන්ගේ සාම්ප්‍රදායික කාර්යය භාරයන්ට අමතරව, බිම් මට්ටමේ කාර්යභාරයන් ද ඔවුන්ට පැවරුවා. බිම් මට්ටමේ කාර්යභාරයන් අප ඔවුන්ට පුහුණු කළා. මේ අනුව අපට බිම් මට්ටමින් හමුදා ශක්තිය ක්‍ෂ්ණිකව වැඩි කර ගැනීමට හැකියාවක් ලැබුණා. විශේෂ කාර්ය බළකාය ද මෙම කටයුතුවලට අප යොදා ගත්තා. එමෙන්ම, එල්. ටී. ටී. ඊ. යෙන් අල්ලා ගත් ප්‍රදේශ රැක ගැනීමේ නියැළී සිටින හමුදාවන්ට අතිරේක ශක්තියක් ලබා දීමට පොලිස් බළකායද අප යොදා ගත්තා’ යයි ඔහු කීවේය.‘එමෙන්ම ‘සිවිල් ආරක්ෂක හමුදාව‘ වශයෙන් හැඳින්වූ නව අතුරු හමුදාවක්ද අප ඇති කළා. එල්. ටී. ටී. ඊ. තර්ජනයට ලක්ව තිබූ ගම්මානවල ශක්තිමත් තරුණයන් 42,000 ක් පමණ මෙම හමුදාවට බඳවා ගත්තා. මොවුන්ට අප පුහුණුවක් ලබා දුන්නා. එමෙන්ම ස්වයංක්‍රීය අවි ආයුධ ද ලබා දුන්නා. ඔවුන්ට පැවරුණ කාර්යය භාරය වූයේ එල්. ටී. ටී. ඊ. ය යළි පහර දුන්නහොත් තමන්ගේ ගම්මාන ආරක්ෂාකර ගැනීමයි.‘ඇත්තවශයෙන්ම පසුගිය වසරේ මැයි මාසයේ අවසන් සටනට සිවිල් ආරක්ෂක හමුදාවේ සාමාජිකයන් 5000 ක් පමණ අප යුද්ධ හමුදාවට අනුයුක්ත කළා’ යයි ඔහු පැවසුවේය.‘හතරවන ඊළාම් යුද්ධය ජයග්‍රහණය කිරීමට හේතු සාධක වූ පස්වන තීරණාත්මක දේශපාලන සාධකය මෙයයි. මේ අනුව, ආරක්ෂක හමුදා යුද ජයග්‍රහණයේ නිශ්චිත දිශානතියකට අප යොමු කළා. මේ නිසා උතුරු වනාන්තර ප්‍රදේශයන්හි එල්. ටී. ටී. ඊ. යට එරෙහිව සිදු කළ යුද මෙහෙයුම්වලට සිය පූර්ණ අවධානය යොමු කිරීමට යුද හමුදාවට හැකියාව ලැබුණා’.පුළුල් පරාසයක් තුළ සටන් මෙහෙයවීමට හමුදාවට හැකි වූ බව රාජපක්ෂ මහතා කියයි. අපට උපක්‍රමික වශයෙන් එල්. ටී. ටී. ඊ. ය විවිධ දිසාවලින් වට කිරීමට හැකියාවක් ලැබුණා. නාවික හමුදාවට සහ ගුවන් හමුදාවට නව කාර්යභාරයන් පවරා අලුතින් ප්‍රතිනිර්මාණය කිරීමත්, පොලිස් හමුදාවත් මෙවැනි කටයුතුවලට යොදවා ගැනීමත් නිසාත් අලුතින් හමුදාවට බඳවා ගත් අයට පුහුණුවක් ලබාදීමට අපට කාලයක් ලැබුණා.නැෙඟනහිර ප්‍රදේශයේ භූමිය ආරක්ෂා කරන අතරවාරයේ දී යුද හමුදාව උතුරු ප්‍රදේශයේ නොයෙකුත් දිසාවලින් සිය යුද මෙහෙයුම් කරගෙන ගියා. මේ ආකාරයෙන් අප එල්. ටී. ටී. ඊ. ය දැඩි පීඩනයට ලක් කළා. මේ අතර අපගේ හමුදාව පුළුල් කර ගැනීමට අපට කාල වේලාවක් ද ලබා ගැනීමට හැකි වුණා.සෑම මසක ම අතිරේක භටයන් 5000 බැගින් බඳවා ගනිමින් නව හමුදා ඛණ්ඩයන් සහ කාර්යසාධක බලකා පිහිටුවා ගැනීමට අපට හැකි වුණා. මේ ආකාරයට වසර තුනක් ඇතුළත 100,000 ව පැවති හමුදාව 300,000 දක්වා වැඩිකර ගැනීමට අපට හැකි වුණා.1980 දී ත්‍රිවිධ හමුදාවල සිටියේ 30,000 ක භට හමුදාවක් පමණයි. 2005 දී ජනාධිපති රාජපක්ෂ බලයට පත් වන අවස්ථාවේ දී හමුදා ශක්තිය 1,25,000 යි. 2005 සිට 2009 අතර හමුදා ශක්තිය 300,000 සිට 450,000 දක්වා වැඩි කළා.‘මෙසේ හමුදා ශක්තිය වැඩි කරගැනීම නිසා සටන්වලදී අනතුරට ලක්වන අය වෙනුවෙන් ඉක්මනින්ම අලුතින් අය අනුයුක්ත කිරීමට අපට හැකි වුණා. එමෙන්ම සටන් වැද සිටින සෙබළුන්ට අවශ්‍ය තරම් විවේකයක් ලබාදීමටත්, ඔවුන් පුනරුත්ථාපනය කිරීමටත් අපට කල් වේලා ලැබුණා. මේ අනුව අපට එල්. ටී. ටී. ඊ. ය යුද පීඩනයකට ලක් කිරීමට හැකි වුණා’ යයි ඔහු වැඩිදුරටත් පැවසීය.අවසාන තීරණාත්මක සාධකය වූයේ යුද පිටියේ අණ දෙන නිලධාරී සටන්. කෙසේ වෙතත්, යුද්ධයක සාර්ථකත්වයේ හෝ අසාර්ථකත්වයේ තීරණාත්මක සාධකය දේශපාලන අධිෂ්ඨානයයි. යුද පිටියේදී අණ දෙන නිලධාරියා පාවා දෙන්නේ නම්, යුද ජයග්‍රහණ අත් කර ගැනීම කිසි සේත්ම කළ නොහැකි වනවා’.‘මීට අදාළ සියලුම තීරණ ගනු ලැබුවේ සේනාධිනායක වශයෙන් කටයුතු කළ ජනාධිපතිවරයායි. මෙම තීරණ ගනු ලැබුවේ හමුදාපති හෝ යුද පිටියේ සටන් වැදි අණ දෙන නිලධාරීන් විසින් නොවේ. යුද්ධය පිළිබඳ තීරණ ගනු ලබන්නේ රාජ්‍ය නායකයා විසින්ය. එමෙන්ම, යුද මෙහෙයුම්වල දිශානතිය තීරණය කරනු ලබන්නේත් රාජ්‍ය නායකයායි’ ගෝඨාභය රාජපක්ෂ මහතා පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>04</day>
    </date>
    <link>http://www.dinamina.lk/2010/05/04/_art.asp?fn=f1005042</link>
    <topic/>
    <author>සටහන සන්ධ්‍යා කරුණාරත්න</author>
    <content>“එක අතකින් ඇඳුම් බෑගය රැගෙන, අනෙක් අතින් නළලට නැඟුණු දැඩිය බිඳු පිහදමමින් මං බෝඩිං කාමරයට ඇතුළු වුණා. නුවර දේශපාලනයේ ආරම්භය එය වුණා. මං විශ්වවිද්‍යාලයෙන් පිටවෙනවාත් සමඟ ම දේශපාලනයට හවුල් වුණා.විශ්වවිද්‍යාලයේ සිටියදීත් දේශපාලන ක්‍රියාකාරකම්වලට සහභාගී වූ නිසා, මට දේශපාලනය අරුම පුදුම දෙයක් වුණේ නෑ. වාමාංශික දේශපාලකයෙක් විදියට කටයුතු කළ මට, මහනුවර නගර සභා මැතිවරණයේ දී කටුකැලේ හෙවත් සුදුහුම්පොළ වාමාංශික අපේක්ෂකයා ලෙස ඉදිරිපත් වෙන්නට සිදු වුණා. මේ අවස්ථාව කැමැත්තෙන් ම මං භාර ගත්තා.කටුකැලේ නගර සභා ඡන්දයට සම සමාජ අපේක්ෂකයා විදියට ඩොරික් ද සූසා සහෝදරයා ඉදිරිපත් කිරීමට පක්ෂය තීරණය කර තිබුණා. එහෙත් ඩොරික් සහෝදරයා ඊට අකමැති වුණා. කටුකැලේ අපේක්ෂකයා වී ඡන්දයට ඉදිරිපත්වීමෙන් තමාට පරාජය හිමිවන බව ඩොරික් දැන ගත්තා.විශ්වවිද්‍යාල කථිකාචාර්යවරයෙකුද වන ඔහු, එම පරාජය සුදුසු නෑ කියන මතයේ හිටියා. ඒ අනුව තමයි මට කටුකැලේ සමසමාජ අපේක්ෂකයා ලෙස මැතිවරණයට ඉදිරිපත් වීමට වරම් ලැබුණේ.දවසක් ආචාර්ය ඇන්. ඇම්. පෙරේරා සහෝදරයාට විරුද්ධව නුවර වටේ පෙළපාළි යාමට කණ්ඩායමක් සූදානම් වෙලා හිටියා. ඇන්. ඇම්. ගේ පින්තූරවලට ගිනි තැබීම වගේ දේත් කළා. ත්‍රි සිංහලයේ නායකයා නමින් පුද්ගලයෙක් නුවර හිටියා. ඔහු තමයි මේ පෙළපාළි සංවිධානය කර තිබුණේ. ‘ඇන්. ඇම්. ට විරුද්ධව කට්ටියක් පෙළපාළි යන්න සූදානම් වෙලා සිටිනවා. ඒ පෙළපාළි යන්න නොදී වළක්වන්න’’ කියලා ඩොරික් සහෝදරයා නුවර පොලිසියට දන්වලා තිබුණා.ඒ නිසා විරුද්ධ පාක්ෂිකයන්ගෙ පෙළපාළි යන එක ටිකක් මර්දනය වෙලා තිබුණා. මේ පෙළපාළිය නවත්වලා, අපට පෙළපාළියක් යන්න තමයි වුවමනා කරලා තිබුණෙ. විරුද්ධ පාක්ෂිකයන් අපේ නායකයන්ගේ නම් ලියා තිබූ බෝඩ් ලෑලි සහ පින්තූර අරගෙන එම පෙළපාළියට යාමට සූදානම් වී හිටියා. නුවර වාමාංශික දේශපාලනයේ යෙදී සිටියේ සුළු කොටසයි.ඒ වුණත් අප තීරණය කළා විරුද්ධ පාක්ෂිකයන් වෙනුවට මේ පෙළපාළිය අපි යනවා කියලා. ගහ ගන්න හරි, ගුªටි කන්න හරි වුණත් ඒ සඳහාත් මුහුණ දෙනවා කියලා හිතාගෙන අප එතැනට ගියා. එහෙ යන විට එතැන හිටි විරුද්ධ පාක්ෂික නායකයන් ටික බෝඩ් දමා ගිහින් තිබුණා. ඇන්. ඇම් ගේ විශාල පිළිරුවක් සහිත බෝඩ් එකකුත් එතැන තිබුණා. අපත් සමඟ හැඩි දැඩි සහෝදරයෙක් හිටියා.ඔහුට ඒ පිළිරුව රැගෙන ඉදිරියෙන් යන්න කියා අනෙක් බෝඩ් අප අරගෙන පෙළපාළිය ගියා. පස්ස හැරිලා මං බලනකොට අදහාගන්නත් බැරි විදියට විශාල පෙළපාළියක් අප පිටුපස එනවා. පෙළපාළිය සාර්ථකව අවසන් කරලා, නුවර ඔර්ලෝසු කණුව යට රැස්වීමකුත් පැවැත්වූවා. ත්‍රිසිංහලයේ නායකයා ඇතුළු පිරිස අප එනවා දැක අතුරුදන් වී ඇත්තේ අපට බයේ කියලා පසුව ආරංචි වුණා. ඔවුන් හිතලා තිබෙන්නේ අප වරායේ යුනියන්කාරයො කියලයි. ඉස්සර වරායේ අයට එයාලා හරි බයයි. ඒ නිසයි ඔවුන් බෝඩ් ලෑලි එතැනට දමා අතුරුදන් වෙලා හිටියෙ.මේ කිසිම දෙයක් නොදන්නා අහිංසක මිනිස්සු ටිකක් තමයි ඇන්. ඇම් ගෙ බෝඩ්ලෑලි ටික උස්සගෙන අපි පස්සෙ පෙළපාළියෙ ඇවිත් හිටියෙ. අප බය වුණේ ත්‍රිසිංහලෙ නායකයා ඇතුළු පිරිස අපට ගහයි කියලයි. ඔවුන් හිතලා තියෙන්නෙ අප ඔවුන්ට ගහයි කියලා. ඒ කොහොම වුණත් අවසානයෙදී අපේ පෙළපාළිය සාර්ථකව අවසන් කරන්න අපට පුළුවන් වුණා.මේ කාලයේ දී ම මට කටුකැලේ නගර සභා ඡන්දයටත් සූදානම් වෙන්න වුණා. මාත් සමඟ තරගයට සිටි අනෙක් පුද්ගලයා තමයි දියවඩන නිලමේ කෙනෙක් වන උඩුරාවණ මහතා. ඔහු ස්වාධීන අපේක්ෂකයෙක් විදියට ඉදිරිපත්ව හිටියා. ඔහුගෙ දරුවො සමහරෙක් මාව හොඳටම හඳුනනවා. විශ්වවිද්‍යාලෙයදි අප එකට හිටියා. හමු වුණා. කතාබහ කළා. ඒ නිසා අප අතර සුහදතාවයක් ගොඩනැඟී තිබුණා.ඒ වගේම උඩුරාවණ මහතාගේ පවුලේ බොහෝ දෙනෙක් මං ත්‍රිත්ව විද්‍යාලයෙ සිටින කාලයෙදීම හඳුනනවා. උඩුරාවණ මහතාට කිසිම අපේක්ෂකයෙක් සමඟ තරගයක් තිබුණේ නැහැ. ඔහු මැතිවරණය සඳහා වියදම් කළේ නෑ. හේතුව ඔහු මැතිවරණයට පෙර ප්‍රදේශයේ පුද්ගලයන්ට නොයෙක් විදියේ ආධාර උපකාර කර තිබුණා. ඒ නිසා ප්‍රදේශයේ වැසියන් මැතිවරණයේ දී ඔහුට සහාය ලබාදුන්නා.ඩොරික් සහෝදරයා මේ නිසා තමයි මැතිවරණයට ඉදිරිපත් නොවුණෙ. උඩුරාවණ මහතා ජයග්‍රහණය කර, තමා පරාද වෙන බව ඔහු දැනගෙන සිටියා. ඒ නිසා මට අපේක්ෂකයෙක් විදියට ඉදිරිපත් වෙන්න අවස්ථාව ලබාදුන්නා. පැරැදුණාට ප්‍රශ්නයක් නෑ කියල හිතලා, මාත් මැතිවරණයට ඉදිරිපත් වුණා.කටුකැලේ පේළි ගෙවල්වල සිටි රාජ්‍ය හා වාණිජ සේවා ආයතන සේවකයන්ගේ මනාප ලබා ගැනීමට මං කටයුතු කළා. ඔවුන්ගෙන් වැඩි දෙනෙක් ද්‍රවිඩ ජාතිකයන්. ඒ අයගෙනුත් බොහේ දෙනෙක් ත්‍රිත්ව විද්‍යාලයේ සිට මා හඳුනන අයයි. පාර අයිනේ ගෙවල්වල සිටි අය ‘කන්දක්කා දෙබිච්චිය’ වැනි දෙමළ නම් දැරූ මුඩුක්කු ජීවිත ගත කරන අය. ඔවුන් සමඟ තමයි මට මේ මැතිවරණය කරන්න තිබුණේ. ඔවුන් එතරම් සිංහල දන්නේ නෑ. මං ඔවුන්ගේ ගෙවල්වලට ගියාම එතැන මාව හඳුනන අය මං පිළිබඳ හඳුන්වාදෙන්නේ ‘නල්ල පඩිච්චාල්’ (හොඳට උගත් අයෙක්) කියලයි.එහෙත් මට දැනගන්න ලැබුණා ඔවුන්ගේ ඡන්දත් දියවඩන නිලමේතුමාට ලබාදෙන බව. මං පසුබැස්සේ නැහැ. මගේ දේශපාලන ප්‍රචාරණ දිගටම කළා. ඒ කාලයේ දී ජාති භේදවාද ප්‍රශ්නත් උග්‍ර වෙමින් තිබුණා. මැතිවරණයෙන් උඩුරාවණ මහතා ජය ගත්තා. ඒ ලැබූ පන්නරයෙන් දේශපාලනය කෙරෙහි මගේ උනන්දුවත් වැඩි වුණා. මැතිවරණයෙන් මං පරාජය වුණත්, දිගට ම දේශපාලනය කරන්න මං හිතුවා.ඒ කාලයේදී ම තමයි මට විරුද්ධ පාර්ශ්වයේ ඇන්. ඇම් පෙරේරා මහතා නායකත්වය දරන අවධියේ, එම පක්ෂයේ ලේකම් ධූරය භාර ගන්නා ලෙස මට ආරාධනා ලැබුණෙ. දිගට ම දේශපාලනය කළ යුතු නිසා, එම ධූරය භාර ගැනීමට මං එකඟ වුණා. මේ කාලයේ දී ජාතිභේදවාද ප්‍රශ්නත් උග්‍ර අතට හැරෙමින් තිබුණා.ශ්‍රී ලංකා කොමියුනිස්ට් පක්ෂය කොළඹ නගර සභා ශාලාව තුළ රැස්වීමක් පවත්වන්නට සංවිධානය කළා. මේ රැස්වීම කඩාකප්පල් කිරීමට ජාති භේදවාදීන් පහර ගැසුවා. සමහර පුවත්පත්වල මේ ප්‍රවෘත්තිය විකෘති කර පළ කළා. ශාලාව තුළදී කොමියුනිස්ට් පක්ෂයේ අය සංඝයා වහන්සේට පහර දුන්නා යැයි අසත්‍ය ප්‍රචාරයක් ගෙන ගියා. ‘ කොම්සාර්වරු වේදිකාවේ බලා සිටියදී, සගයෝ මහා සංඝයාට පහරදුන්නා’’ යැයි මාතෘකාවෙන් ප්‍රධාන ප්‍රවෘත්ති පළ වුණා. එම ප්‍රවෘත්ති අසත්‍ය වුවත් , මිනිසුන් අතරට ගියේ සත්‍ය විදියටමයි.ඉන් සති දෙක තුනකට පසුව සම සමාජ පක්ෂයේ රැස්වීමකුත් තිබුණා. මේ රැස්වීමට කොල්වින් සහෝදරයාත් සහභාගී වුණා. වාමාංශික පක්ෂයන්ට ආදරය කරන ජනතාව සමසමාජ කාර්යාලයෙන් පිටත රැස්ව සිටියා. මේ රැස්වීමට බොහෝ පිරිසක් සහභාගී වුණා. රැස්වීම කඩාකප්පල් කරන්න පිරිසකුත් සහභාගී වෙලා හිටියා. ඔවුන් සමසමාජ කාර්යාල ශාලාවෙන් පිටත කෑ කෝ ගසමින් රැස්ව සිටියා.රැස්වීම අවසන් වී පිටතට යන අපේ පාක්ෂිකයන්ට පහර දීමට ඔවුන් සැරසුණා. රැස්වීම තිබෙන අතරතුරදී කොල්වින් සහෝදරයා වෙතට බෝම්බයක් ගසා තිබුණා. රෙජිනෝල්ඩ් මෙන්ඩිස් සහෝදරයාත් එතැන හිටියා. කොල්වින්ට දමා ගැසූ බෝම්බය, රෙජිනෝල්ඩ් සහෝදරයා අතින් ඇල්ලුවා, බෝලෙ වාගේ ආව බෝම්බය අතින් ඇල්ලූ නිසා, රෙජිනෝල්ඩ් සහෝදරයාගේ අත අහිමි වුණා. මාත් ඒ රැස්වීමට සහභාගී නොවුණත් ඒ සිද්ධි ගැන අත්දැකීම් තිබෙනවා.මං ඒ රැස්වීමට ගියේ ඇන්. ඇම් සහෝදරයා හමුවීමටයි. මගේ යාළුවෙක් සමඟ ගියේ. මට දැමූ විශ්වවිද්‍යාල තහනම ගැන ඇන්. ඇම්. සහෝදරයාට කරුණු පැහැදිලි කරලා තහනම ඉවත්කරවා ගැනීමේ අදහසින් තමයි මං ඔහුව හමුවීමට ගියේ. මං මගේ යාළුවොත් සමඟ ටවුන් හෝල් අසලින් යනවිට මගේ ඇස්වලට අමුත්තක් දැණුනා. ඒ වන විට මං කඳුළු ගෑස් ප්‍රහාරයකට මූණ දීලා හිටියේ නෑ. මට තේරුම් ගන්න නොහැකි වුණා.ඇස්වලට දැනෙන මේ අමුත්ත මොකද්ද කියලා. ඇන්. ඇම්. හමුවීම සඳහා අප ඉදිරියටම ගියා. කදුළු ගෑස් ප්‍රහාරයට අපටත් මුහුණ දෙන්න වුණා. කඳුළු ගෑස් ප්‍රහාරයට ලක් වුණ අපට ඇසුත්, බඩත් දැවිල්ල ගත්තා. මං මගේ එක අතකින් ඇසුත් වසාගෙන, අනෙක් අතින් පාර අයිනෙ තිබුණ තාප්පයක් අල්ලමින් දිගටම ගියා. රැස්වීමට සහභාගී නොවී මට කඳුළු ගෑස් ප්‍රහාරයකට මුහුණ දෙන්න සිදුවුණා. ඒකත් හොඳ අත්දැකීමක්.ජේ. ආර්. ජයවර්ධන ජනාධිපතිවරයාගේ කාලයේ මැයි දින පෙළපාළි තහනම් කර තිබුණා. ඒ නිසා සමසමාජ පක්ෂ කාර්යාලය තුළ රැස්වීමක් පවත්වන්න පක්ෂයේ සාමාජිකයන් තීරණය කළා. ඒ අනුව මැයි දින රැස්වීම පක්ෂ කාර්යාලය තුළ පවත්වන්න කටයුතු කළා. මේ රැස්වීමට කොල්වින් සහෝදරයාත්, වාසුදේව සහෝදරයාත් සහභාගී වුණා. කොල්වින් සහෝදරයා මේසයක් උඩට නැඟලා රැස්ව සිටි සහෝදරයන්ට ආමන්ත්‍රණය කළා. මේ රැස්වීම මර්දනය කිරීමට පොලිසියත් දාලා තිබුණා.එතැන පොලිසියේ උසස් නිලධාරියෙක් හිටියා. එයා මං හඳුනන කෙනෙක්. මං ගිහිං ඔහුට කීවා, තව විනාඩි පහකින් කොල්වින් සහෝදරයා රැස්වීම අමතා රැස්ව සිටින පිරිස විසුරුවා හරින්න කටයුතු කරනවා. ඒ වනතුරු ප්‍රහාර එල්ල නොකර ඉවසන්න කියලා. ඔහුත් ඊට එකඟ වුණා. තව විනාඩි පහක් ගතවන විට කොල්වින් සහෝදරයා වෙනුවට මේසයට නැංගේ වාසුදේව සහෝදරයා. ඔහු නඟිනවාත් සමඟ පොලිසිය කඳුළු ගෑස් ප්‍රහාර එල්ල කළා. ඒ ප්‍රහාර කොල්වින් සහෝදරයාටත් වැදුණා. ඔහුගේ කකුලේ පිළිස්සීම් පවා සිදුවුණා. කොල්වින් සහෝදරයා මියයන තුරුම ඒ ප්‍රහාරය හේතුවෙන් අසනීපවලට ගොදුරු වුණා.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>04</day>
    </date>
    <link>http://www.dinamina.lk/2010/05/04/_art.asp?fn=f1005043</link>
    <topic/>
    <author>සටහන බුද්ධික සමන් ගුණවර්ධන</author>
    <content>ශ්‍රී ලංකාවේ මැයි දිනය ඇරැඹීමේ පුරෝගාමියා වූ ඒ.ඊ ගුණසිංහ මහතාගේ 119 වැනි ජන්ම දිනය පසුගිය 01 වැනි දිනට යෙදී තිබිණි. මේ සැමරුම ඒ නිමිත්තෙනි.“ඇලෙක්සැන්ඩර් ඒකනායක ගුණසිංහ’ යනු කවුරුන්දැයි වර්තමානයේ ඇතැමි දෙනා නොදන්නවා විය හැකිය. එහෙත් ‘ඒ . ඊ ගුණසිංහ ‘ යයි කිවහොත් බොහෝ දෙනා ඔහු හඳුනනවා විය හැකිය. තවද වතු පාලකයකු වූ ‘ජෝර්ජ් එඩ්වඩ් ඒකනායක ගුණසිංහ ගේ තෙවැනි පුත්‍රයා නමින් ද දහනව වැනි සියවසේ මුල්භාගයේ සිටි ඇතැම් දෙනා ඔහුව හඳුන්වන්නට ඇත.මේ කිසිවකින් ඔහුව නොහඳුනන කෙනෙක් වේ නම් ඔහු ගුණසිංහයන්ගේ පිළිරුව දැක ඇතිවාට සැකයක් නැත. කොළඹ ගුණසිංහපුර මංසන්ධියේ කලිසම් කෝට් ඇඳ මිටියක් අතින්ගෙන කළුගල් කඩන මිනිසෙකුගේ පිළිරුවක් ඔබ දැක නැතිවාට සැකයක් නැත. ඔහුගේ ඇඳුමත් ක්‍රියාවත් අතර ඇත්තේ පරස්පර බවකි. ඒ පරස්පර බව කියාපාන්නේ ඔහුගේ ජීවිත යථාර්ථයම ය. පැළැන්තිය අමතක කර, වැඩ කරන ජනතාව වෙනුවෙන් පාරේ ගල් කැඩූ කම්කරු නායකයා ඔහු ය.වර්ෂ 1891 කම්කරු දිනය හෙවත් මැයි මස පළමුවැනි දින උපත ලැබූ ඒ.ඊ.ගුණසිංහයන් මහනුවර ධර්මරාජ විද්‍යාලයේ ආදි සිසුවෙකි. අධ්‍යාපනය අවසන් කර දුම්රිය දෙපාර්තමේන්තුවේ ලිපිකරුවකු ලෙස රැකියාව කළ ඔහු අතින් කම්කරුවනට සිදුවූ සේවය අතිමහත් ය. එකල ඉංගී‍්‍රසි උගත් එක්තරා පැළැන්තියක් හා ඉංගී‍්‍රසි නොදත් නූගත් යයි සම්මත පැළැන්තියකුත් ,සිංහලය ගරු කළ ඉංගී‍්‍රසි උගත් පිරිසකුත් පැහැදිලිව දක්නට ලැබුණි.මා තෙවනුවට සඳහන් කළ පිරිස නියෝජනය කළ ගුණසිංහයන් ඉංගී‍්‍රසි උගත් පැලැන්තියේ තරුණ තරුණියන් තුළ ජාතික හැඟීම් ඇති කිරීමට මහත් වෙහෙසක් දැරීය. 1911 දී දෙහිවල තරුණ සංගමය අරඹා ඉංගී‍්‍රසි උගත් සිංහල තරුණ පිරිසට ‘සර්ච්ලයිට්’ නම් ඉංගී‍්‍රසි පුවත්පත ඇරැඹීම උක්ත කාරණය සනාථ කරන්නකි. එමෙන්ම නිර්ධන පාන්තික කම්කරු ජනයාගේ කියැවීමේ රුචිය වර්ධනය කරනු පිණිස ‘වීරයා’ පුවත්පත අරඹා ශතයක් වැනි සුළු මුදලකට අලෙවි කිරීමට ද ඔහුට හැකියාව ලැබුණි.‘තරුණ ලංකා සංගමය’ හරහා හඬනැගූ ගුණසිංහයන් 1915 දී හටගත් ජාතිවාදී කෝලහලය හරහා සිරභාරයට පත්වූවේ ය. 1915 ජුනි මාසයේ සිට අගෝස්තු 12 දින දක්වා දින 52 ක කාලයක් වැලිකඩ බන්ධනාගාරයේ සිරබත් කෑ ඔහු සමඟ සී.බී.ජයතිලක , එෆ්.ආර්.සේනානායක, ඩී.එස්.සේනානායක , ඩී.එම්.පේද්‍රිස් , නීතිඥ ජොන් ද සිල්වා , මුහන්දිරම් සී.පී. විජේවර්ධන යන අය මෙන් ම, බත්තරමුල්ලේ සුභූති හිමියන් ද විය.මොවුන්ගේ මේ ව්‍යාපාරය තර්ජන , ගර්ජන හා මිනීමැරුම්වලින් හෝ නවතා දැමීමට පෙලඹුන අධිරාජ්‍යවාදීන් හෙන්රි පේද්‍රිස් තරුණයාට මේ පිරිස ඉදිරියට ගෙනැවිත් වෙඩි තබා මරා දැමීය. ඒ මොහොතේ ගුණසිංහයන්ටද පවසා සිටියේ මේ ව්‍යාපාරය නවතා නොදැමුවහොත් තමන්ටත් ඒ ඉරණම අත්වන බවයි. එමෙත් මොවුන්ගේ ගමනට ඒ තර්ජන එතරම් තර්ජනයක් නොවූ බව පසුකාලීනව දක්නට ලැබුණි. එකල පාලනය කළ බ්‍රිතාන්‍යයන් කම්කරු ජනතාව මෙන් ම, සාමාන්‍ය සියලු ජනයා තලාපෙලා ඔවුන්ගේ අභිමතාර්ථ ඉටුකර ගැනීමට කිසිදු පැකිලීමක් නොදැක්වූහ. ඒ අනුව සියලු තරුණ තරුණියන්ගෙන් වාර්ෂිකව රුපියල් දෙකක ඇඟබද්දක් අය කළේ ය.කම්කරු නායකයාමෙයට විරුද්ධව 1918 දී කම්කරුවන් පෙළගැස්සූ ගුණසිංහ නම් කම්කරු නායකයාට දෙදහසක් පමණ කම්කරුවන් පොරොන්දු වූයේ ඇඟ බද්ද නොගෙවා පාරේ ගල් කැඩීමට ඔහු සමඟ එන බව යි. එසේ දෙදහසකින් යුතු කණ්ඩායම මරදාන ඩීන්ස් පාරේ වෙළෙඳ පොළ ඉදිරිපිට මාර්ගයේ ගල් කැඩීම සඳහා උදෑසන අටට වාර්තා කිරීමට නියමිතව තිබුණි.අවසන් තත්පරය වන තුරුත් සිය සගයන් ඒවිදෝ බලා සිටි ඒ.ඊ.ගුණසිංහ කම්කරු නායකයා අවසානයේ ඒ බලාපොරොත්තුව අතහැර දමා තමාගේ ඉලක්කය වෙතට යොමු විය. එදින උදෑසන අටේ සිට සවස 4.30 වනතුරු ඔහු තනිවම කළු ගල් කැඩී ය. පැය දෙක තුනක් වැඩ කරනවිට දෙඅත්ලෙන් ලේ ගලන්නට විය. එහෙත් පැය අටේ වැඩ මුරයටත් හෘදය සාක්ෂියටත් සාධාරණයක් කළ යුතුව තිබූ බැවින් ඔහු සිය කටයුත්ත නැවතුවේ නැත.දිවා ආහාරය සඳහා වූ පැය භාගය හැර අනෙක් සෑම විනාඩියකදීම ඔහු වැඩ කළේ ය. ඔහුගේ අප්‍රතිහත වීර්යය ඉදිරියේ ඔහුට එක් වූ කම්කරු පිරිසක් සමඟ වසර හතරක් පුරාවට පාරවල් ගානේ කළු ගල් කැඩීමට ඔහුට සිදුවිය. එහි අග්‍රඵලය වූයේ 1924 දී කොළඹිනුත්, 1925 දී ශ්‍රී ලංකාද්වීපයෙනුත් ඇඟ බද්ද මුළුමනින් ම ඉවත් කර දැමීම ය.1922 සැප්තැම්බර් 03 වැනි දින ලංකා කම්කරු සමිතිය අරඹා කම්කරුවන් ගේ අයිතිවාසිකම් වෙනුවෙන් තවදුරටත් සටන් කිරීමට ඒ.ඊ.ගුණසිංහයන්ට හැකි විය. එහි පළමු වෙඩිමුරය තැබුණේ දුම්රිය වැඩවර්ජනයකිනි. එක්තරා දුම්රිය සේවකයකුගේ විවාහ උත්සවය සඳහා පාලකයන් නිවාඩු අනුමත නොකළේ ය. එවකට දුම්රිය ජෙනරාල් මැනේජර්ව සිටි ඊ.පී. ගී‍්‍රත් සමඟ ඒ.ඊ.ගුණසිංහයන් සාකච්ඡා කර සේවකයාට නිවාඩු ලබාදීමට උත්සාහ කළත් එය සාර්ථක නොවීය.ගී‍්‍රත් හට තදින් බැන වැදුන ගුණසිංහයන්, සියලු දුම්රිය සේවකයන් එක්කර වැඩ වර්ජනයක් ආරම්භ කළේ ය. මෙය කොතරම් දුරදිග ගියා ද කිවහොත් මේ වර්ජනයට මුළු රටේම කම්කරුවන් එක්විය. උසාවිය පවා දින දෙකක් වසා තැබීමට සිදුවිය. මේ මහා වැඩවර්ජනයේ ප්‍රතිඵල ලෙස කම්කරු පඩි වැඩි කිරීම් , අඛණ්ඩව සේවය පවත්වාගෙන යාම්, පාරිතෝෂික ගෙවීම්, විශ්‍රාම වැටුප් ගෙවීම්, වෛද්‍යාධාර ගෙවීම්, අනියම් නිවාඩු, මාසික පඩි, අතිකාල දීමනා වැනි සහන රැසක් හිමි විය.මැයි දිනයඒ.ඊ.ගුණසිංහ විසින් 1928 දී ශ්‍රී ලංකාවේ කම්කරුවන් වෙනුවෙන්ම දේශපාලන පක්ෂයක් ගොඩනැගීය. ඒ ශ්‍රී ලංකා කම්කරු පක්ෂයයි. එහි ලාංඡනය වූයේ බයිසිකලය යි. එකල ශ්‍රී ලංකාවේ ඡන්ද බලය හිමිව තිබුණේ සීමිත පිරිසකට පමණි. ලිවීමට කියවීමට හැකි එමෙන් ම රුපියල් පනහකට වඩා වැඩි ආදායමක් ඇති පිරිමින්ට පමණක් ඡන්ද බලය හිමිව තිබුණි. එනම් මුළු ජනගහනයෙන් 4% කට පමණ මේ පිළිබඳ ඩොනමෝර් කොමිසමට කරුණු පැහැදිළි කර එතුමා 1931 දී ශ්‍රී ලංකාවට සර්වජන ඡන්ද බලය හිමිකැර දුන් හ.ශ්‍රී ලංකාවේ මැයි දිනය ආරම්භ කරන ලද්දේ ද ඒ.ඊ.ගුණසිංහ මහතා විසිනි. ඒ 1933 මැයි පළමු වැනිදා ය. කොළඹ කොටුව කැනල්රෝ පාරේ පිහිටි ලංකා කම්කරු සමිති කාර්යාලයෙන් ආරම්භ වී කොළඹ මහ නගර සභා පිටියට පෙළපාළිය ගමන් කර, එහි රැස්වීමක් පැවැත්වීම ප්‍රථම කම්කරු දින සැමරීම විය. එහි මූලාසනය දැරුවේ ද ගුණසිංහයන්ම ය. පෙළපාළිය ආරම්භයට පෙර සියලු සාමාජිකයන් අමතා මත්පැන් පානය නොකර සිටීමටත්, අසභ්‍ය වචන හෝ සටන් පාඨ කීමෙන් වැළකීමටත් උපදෙස් ලබාදීමට ගුණසිංහයන් අමතක නොකළේ ය.ඒ.ඊ.ගුණසිංහයන් කම්කරු නායකයෙකුව සිට දේශපාලනයට ප්‍රවිශ්ට වීම සමඟ කම්කරුවන්ට තව තවත් ප්‍රතිලාභ ලබා දීමට හැකිවිය. 1931 දී පළමු රාජ්‍ය මන්ත්‍රණ සභාවට කම්කරු පක්ෂයෙන් තේරී පත් වූ ඔහ,ු 1936 දී දෙවැනි රාජ්‍ය මන්ත්‍රණ සභාවටත්, 1947 දී ප්‍රථම පාර්ලිමේන්තුවේ නියෝජිත මන්ත්‍රී මණ්ඩලයටත් තේරී පත්විය.එමෙන් ම 1943 දී කොළඹ නගරාධිපතිවරයා වූයේ ද ගුණසිංහයන් ය. ඒ කොළඹ ප්‍රථම සිංහල බෞද්ධ නගරාධිපතිවරයා ය. 1947 ඩී.එස්.සේනානායක රජයේ කම්කරු හා සමාජ සේවා අමාත්‍ය ධූරය හෙබ වූ ඔහු, කම්කරු හා සමාජ සේවා අමාත්‍යතුමාගේ පාර්ලිමේන්තු ලේකම් තනතුරත්, ආණ්ඩු පක්ෂයේ ප්‍රධාන සංවිධායක ධූරයත් හොබවා ඇත.1948 මැයි 17 වැනි දින කාර්යය නියමයක් නැති අමාත්‍යධූරයක් ද 1950 ජූලි 26 රාජ්‍ය අමාත්‍ය හා ආණ්ඩු පක්ෂයේ ප්‍රධාන සංවිධායක ධූරයත් එතුමාට ලැබිණි. එමෙන්ම ඉන්දුනීසියාව, බුරුමය යන රටවල තානාපති ලෙසද කටයුතු කළ ඔහු, ජාතික හා ජාත්‍යන්තර මට්ටමේ සේවාවක් සිදු කිරීමට හැකියාව ලැබුණි. සිංහල අවුරුද්ද ජාතික උත්සවයක් බවට පත් කළේ ද එතුමාගේ මූලිකත්වය නිසා ය.එතුමා අතින් සිදු වූ සේවය අගයා 1969 දී එතුමාගේ රුවින් මුද්දරයක් ද නිකුත් කෙරිණි. එමෙන්ම ජේ.ආර්.ජයවර්ධන ජනාධිපතිතුමාගේ ප්‍රධානත්වයෙන් හා ප්‍රේමදාස අග්‍රාමාත්‍යතුමාගේ අනුග්‍රහයෙන් 1978 දී ගුණසිංහපුර මංසන්ධියේදී ඔහුගේ පිළිරුවක් නිර්මාණය වන්නේ ඔහු සමාජයට කළ සේවාව ඇගැයීමක් වශයෙනි.කෙසේ වෙතත් මේ උදාර මිනිසා 1967 අගෝස්තු 01 වැනි දින කොළඹ මහ රෝහලේ මෙමෝරියල් වාට්ටුවේදී කීර්තිශේෂ භාවෝපගත විය. ලෝක කම්කරු දිනය සමරන සෑම අවස්ථාවකදීම ඒ කම්කරු නායකයා පිළිබඳ සිහිකිරීමටත් ගුණ සැමරීමටත් කෘතහස්ත කම්කරුවෝ අමතක නොකරති.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>04</day>
    </date>
    <link>http://www.dinamina.lk/2010/05/04/_art.asp?fn=f1005044</link>
    <topic>දේශීය වෙදකම ජාත්‍යන්තරයටගෙන යෑම අපගේ අරමුණයි</topic>
    <author>සටහන ජීවනී පතිරණ</author>
    <content>පයබර වායට පිටිකර බෙහෙත් බඳීන යුගයක රෝග සුව කිරීම සඳහා වසර 5000ක ඉතිහාසයක් ඇති අපේම දේශීය ඖෂධ භාවිතා කළ හැකිනම් එය කොතරම් භාග්‍යයක්ද ?එහෙත් අපේ ඇත්තෝ එහි වටිනාකමක් නොදකිති. අගය නොකරති. මූල්‍ය වටිනාකමට අද සමාජය හූරු වී ඇති නිසා වැඩි මුදලක් ගෙවා බටහිර ඖෂධ භාවිතයට මිනිස්සු පුරුදු වී සිටිති.කාලය ඉතිරිකර ගැනීමට ඔවුන් එසේ කළ ද එහි ඵලය භුක්ති විඳින විට බොහෝ දේ සිදු වී අවසන් ය.එදා අපේ මුතුන් මිත්තන් ලෙඩ රෝග සුව කර ගත්තේ නිවසේ දී සාදා ගන්නා අත් බෙහෙත් වලිනි. එයින් ක්ෂණිකව ගුණ නොදුන්නද නිට්ටාවට රෝග සුව වීම ඔවුන්ට ඉමහත් අස්වැසිල්ලක් විය. කුඩා දරුවාගේ සිට මහල්ලා දක්වාම දේශීය ඖෂධ භාවිතා කළ අතර , එදා පාරම්පරික වෛද්‍යවරුන්ගෙන් වූ සේවය අසීමිතය.විදේශීකයන් අපේ රටට හඳුන්වා දුන් බටහිර වෛද්‍ය විද්‍යාවට දැන් බහුතර ජනතාවක් යොමු වී හමාරය. එයින් ඇතිවන අතුරු ආබාධ පිළිබඳව ඔවුන්ට නිසි වැටහීමක් නොමැත.මෑත යුගයේ සිට ඒ නැඹුරුතාවය ටිකෙන් ටික ක්ෂය වෙමින් යන බව පෙනී යන්නට තිබේ. ඊට ප්‍රධාන හේතුව ලෙස සඳහන් කළ හැකි එක් කරුණක් වන්නේ වත්මන් රජය දේශීය වෛද්‍ය ක්‍රමය ප්‍රචලිත කිරීමට ගන්නා උත්සාහයන් විය හැකිය.ඊට හොඳම නිදසුන ලෙස පෙන්වා දිය හැක්කේ ‘මහින්ද චින්තනය’ යන මහින්ද චින්තන ඉදිරි දැක්ම ප්‍රතිපත්ති ප්‍රකාශ තුළින් දේශීය වෛද්‍ය ක්‍රමය නඟා සිටුවීමට හඳුන්වාදී ඇති ක්‍රමවේදයන්ය.මේ මගින් පෙර අපර දෙදිග වෛද්‍ය ක්‍රමවලට සම තැනක් ලබා දෙමින් ජනතාවට රුචි අයුරින් සිය වෛද්‍ය ක්‍රම තෝරා ගැනීමට අවස්ථාව සැලසීමය.නුවනැත්තා රෝග නිට්ටාවට සුව කර ගන්නවාද ක්ෂණික ප්‍රතිකාර ලබා ගන්නවාද යන්න පිළිබඳ සිතා තම තීරණය ගනු ඇත.අපේ දේ අපි පන මෙන් රැක ගත යුතුව ඇත. මෙම උදාර සංකල්පය පෙරදැරි කරගෙන බස්නාහිර පළාත් ආයුර්වේද දෙපාර්තමේන්තුව සුවපත් නිරෝගීමත් පරපුරක් ඇති කිරීම සඳහා පමා නොවී තම රාජකාරී ආරම්භ කර ඇත.ඒ සඳහා දෙපාර්තමේන්තුවට සෙවනැල්ලක් සේ ශක්තියක් වී ඇත්තේ බස්නාහිර පළාත් දේශීය වෛද්‍ය අමාත්‍යාංශයයි.මෙහි ප්‍රතිඵලයක් ලෙස ලංකාවේ ප්‍රථම වතාවට මිලියන 50ක් වැයකොට පංච කර්ම ආයුර්වේද රෝහලක් කිරිබත්ගොඩ නගරය ආශ්‍රිතව ස්ථාපනය කිරීමට පියවර ගෙන තිබේ.මේ යටතේ තවත් පංචකර්ම රෝහල් නවයක් ඉදිකිරීමට බස්නාහිර පළාත් ආයුර්වේද දෙපාර්තමේන්තුව පියවර ගෙන ඇති අතර, මධ්‍යම බෙහෙත් ශාලා 16ක් ද ස්ථාපනය කිරීමට ද කටයුතු යොදා ඇත.කෙසේ වුණද ආයුර්වේද වෛද්‍ය ක්ෂේත්‍රය තවත් දෙස් විදෙස් පිළිගැනිමට ලක් කිරීම සඳහා වෘත්තීමය නිපුණතාවයට මුල් තැනක් දෙමින් වෛද්‍ය උපාධිය දක්වා උසස් මට්ටමකට ගෙන ඒමට දැන් හැකි වී තිබේ.පාරම්පරික වෙදකම උරුම කරගත් අය වුවද වර්තමානයේ දේශීය වෛද්‍ය විද්‍යාව විශ්වවිද්‍යාල මට්ටමින් ඉගෙනීමට නැඹුරු වී තිබීම වර්තමානයේ අපි දකින විශේෂත්වයකි.අද වන විට බස්නාහිර පළාතෙන් දේශීය වෙදකම ශීඝ්‍ර ලෙස ප්‍රචලිත වෙමින් පවතී. ආයුර්වේද රෝහල්, මධ්‍යම බෙහෙත් ශාලා සැලකියයුතු ලෙස ඉහළ ගොස් ඇති අතර පාරම්පරික වෛද්‍යවරුන්ගේ සේවය ඇගයීම හා ලබා ගැනීමත් බස්නාහිර පළාත් සෞඛ්‍ය අමාත්‍යාංශයෙන් සිදුවන කාර්යයන් අතර කැපී පෙනේ.වෙදකමත් හෙදකමත් එක සේ සුරැකිමින් හෙළ සංස්කෘතියේ එක් අංගයක් වන දේශීය වෛද්‍ය විද්‍යාව සුරැකීමට සුවිශේෂී කාර්යභාරයක් ඉටුකරන බස්නාහිර පළාත් ආයුර්වේද කොමසාරිස් ම. හේ නිමල් කරුණාසිරි මහතා තම අදහස් දැක් වූයේ මේ අයුරිනි‘’කියන්න සතුටුයි, මහින්ද චින්තන ඉදිරි දැක්ම තුළින් දේශීය වෛද්‍ය ක්ෂේත්‍රයේ ප්‍රගමනය උදෙසා වැඩසටහන් කීපයක් හඳුන්වාදී තිබෙනවා. පසුගිය අවුරුදු 2 තුළදී මේ ක්ෂේත්‍රයේ සැලකිය යුතුª වර්ධනයක් දක්නට ලැබුණා.සායනික අංශයේ වෛද්‍යවරු 81ක් හා ප්‍රජා සෞඛ්‍ය අංශයේ වෛද්‍යවරු 40ක් දැනට බස්නාහිර පළාතේ සේවය කරනවා. පසුගිය අපේ‍්‍රල් මාසයේ සායනික අංශය සඳහා ඩිප්ලෝමාධාරීන් 40ක් අපි බඳවාගෙන තිබෙනවා.දැනුම හා පළපුරුද්ද ඇති ආයුර්වේද දේශීය වෛද්‍යවරුන් අද අපේ රටට අවශ්‍යම යුගයකි. ඒ වෙන කිසිවක් නොව අධික රුධිර පීඩනය, දියවැඩියාව, කොලෙස්ට්‍රීල් වැනි විවිධ රෝගයන්ට ගොදුරුවන්නන්ගේ ප්‍රමාණය ශීඝ්‍ර වනවාත් සමඟම තම ඉඩකඩම් පවා උගස් කරමින් බහු ජාතික සමාගම්වලට තුට්ටු දෙක වැය කරන අපේම ජනතාව ඉන් මුදා ගැනීමේ අවශ්‍යතාවය නිසාය.ලූනාව ආයුර්වේද රෝහල අද එම සේවාවන් නොඅඩුව සපයන ආයුර්වේද රෝහලක් බවට පත් වී තිබේ. මොරටුව ආශ්‍රිතව ඉදිකර ඇති මේ රෝහලට ලංකාවේ සතර දිග්බාගයෙන්ම රෝගීන් පැමිණේ. ඔවුන් අද එයින් පිටව යන්නේ හෙළ වෛද්‍යවරුන්ට පින් දෙමිනි.දැනටමත් එහි ශල්‍ය වෛද්‍ය අංශය ද දියුණු කර ප්‍රතිකාර සඳහා විවෘත කිරීමට බලාපොරොත්තුවෙන් සිටී. රෝගී සත්කාරක සේවාවන් තවදුරටත් ව්‍යාප්ත කරමින් මහල් තුනකින් යුත් ගොඩනැඟිල්ලක් ඉදිකිරීමටද බස්නාහිර පළාත් දේශීය වෛද්‍ය අමාත්‍යාංශය පියවර ගෙන තිබේ. වෛද්‍ය නිල නිවාසය, වෛද්‍ය විවේකාගාරය, ප්‍රධාන කාර්යාලය හා නේවාසික පිරිමි වාට්ටුවක්ද එහි සැලසුම් කර තිබෙනවා.2010 වසරේ බස්නාහිර පළාත් ආයුර්වේද දෙපාර්තමේන්තුවේ සැලසුම් අතරට බොල්ගොඩ සංචාරක කලාපය ආශ්‍රිතව පංචකර්ම ආයුර්වේද රෝහලක් ඉදිකිරීමත්, මොල්ලිගොඩ ආයුර්වේද රෝහලේ පංචකර්ම ඒකකයත් ස්ථාපනය කිරීමත් හා උද්‍යාන ආයුර්වේද ප්‍රතිකාර මධ්‍යස්ථානයක් ඇති කිරීමත් සිදු කරනවා.අපේ දේශීය වෙදකම ජාත්‍යන්තරයටද හඳුන්වා දීමට බස්නාහිර පළාත් ආයුර්වේද දෙපාර්තමේන්තුවේ අරමුණ වේ. ආදායම් උත්පාදන මාර්ගයක් ලෙස ආයුර්වේද ක්‍රමය උපයෝගි කර ගැනීමට මෙයින් අපේක්ෂා කරනවා.බස්නාහිර පළාත් ආයුර්වේද කොමසාරිස්වරයා ඇතුළු නිලධාරීන්ගේ නව සැලසුම් අතරට දේශීය වෛද්‍ය ක්‍රමයට ගෝලීය වටිනාකමක් ලබා දීමත්, උද්‍යාන ආයුර්වේද ප්‍රතිකාර මධ්‍යස්ථා ඇති කිරීමත් වැදගත්ය. මේ අනුව සුවය ලබමින් පසුවන තැනැත්තාගේ මානසික තත්ත්වය වර්ධනය කිරීමෙහිලා දිස්ත්‍රික් මට්ටමින් උද්‍යාන ආයුර්වේද ප්‍රතිකාර මධ්‍යස්ථාන ඉදිකෙරෙනවා.මෙහි දී නිදහසේ හැසිරෙන රෝගියා තිදෝශ සමන කළාප මගින් මානසික ආතතිය අවම කරවා රෝග නිවාරණය සිදු කිරීම අභිලාෂය වෙනවා.තවත් නවතම අදහසක් බස්නාහිර පළාත් ආයුර්වේද දෙපාර්තමේන්තුව මගින් ආරම්භ කර ඇති බව ආයුර්වේද කොමසාරිස් නිමල් කරුණාසිරි මහතා පවසයි. ඒ අදහස් මෙසේය.ඇත්තටම අද ගෝලීය බලශක්ති අර්බුදය හමුවේ චිකිත්සීය සේවාවන් අභියෝගයට ලක් වෙලා. ඒ නිසා පළාත් ආයුර්වේද දෙපාර්තමේන්තුව මගින් පොශිල බලශක්තියෙන් තොර හෝ පොශිල බල ශක්තියට අවම වශයෙන් වැය වන්නාවූ චිකිත්සීය ක්‍රමයන් ආයුර්වේද වෛද්‍ය තාක්ෂණය සඳහා යොදා ගැනීමට අපේක්ෂා කරනවා.අපි ලුනාව ආයුර්වේද රෝහලේ සියලුම චිකිත්සීය ක්‍රම ක්‍රියාත්මක කිරීම ආරම්භ කළා. ඒ අනුව තමයි ශල්‍ය, ශාලක්‍ය හා රක්ති මෝක්ෂණ චිකිත්සාව පසුගිය මාස හය කාලයක සිට ආරම්භ කෙළේ.අපේ සැලැසුම් අතරට පළාතේ අංග සම්පූර්ණ ආයුර්වේද ඖෂධ නිෂ්පාදනාගාරයක් ඉදිකිරීමටත් බලාපොරොත්තු වෙනවා. ඒ යටතේ අරිෂ්ඨ හා ආසව නිෂ්පාදනය කිරීමේ තාක්ෂණය නවීකරණයත් දැනට භාවිතා වන බුද්ධ රාජ හා නවරත්න කල්ක නව තාක්ෂණික ක්‍රමෝපායන් යටතේ වැඩිදියුණු කිරීමත් මේ වසරේ දී සිදු වේවි.ඈත අතීතයේ වගේම අදත් ඇතැම් ග්‍රාමීය ප්‍රදේශවල තම ගෙවත්තේ ඖෂධීය පැළෑටියක් හෝ කීපයක් රෝපණය කිරීමට අපේ මිනිසුන් අමතක නොකරයි. මේ සඳහා ග්‍රාමීය මෙන්ම නාගරික ජනතාවත් පෙළඹවීම සිදුවිය යුතුයි. ‘’ගෙවත්තේ ෆාමසිය’’ ව්‍යාපෘතියට බස්නාහිර පළාත් සභාව විසින් ආරම්භ කිරීම මගින් අපේක්ෂිත අරමුණු සඵල කර ගැනීමට නියමිතය. මේ හේතුවෙන් අත් බෙහෙත් සඳහා වන ඖෂධ වගා කිරීමට ජනතාව උනන්දු වනු ඇත.තවත් සත් කාර්යයන් අතරට පාරම්පරික වෛද්‍ය ක්‍රම ප්‍රචලිත කරවීම සඳහා සුවපස් වැඩසටහන ද පාරම්පරික වෛද්‍යවරුන්ට මහත් අත්වැලක් සපයා තිබේ. සම්ප්‍රදායික සුවිශේෂී වට්ටෝරු ආශ්‍රයෙන් ඖෂධ නිෂ්පාදනය කිරීම හා සහතික මිලක් යටතේ රෝග ප්‍රතිකාර සේවාව සඳහා යොදා ගැනීම මෙමගින් සිදු වනු ඇත.කොතරම් මිල මුදල් තිබුණ ද නිරෝගී භාවය මනුෂ්‍යයෙකුට මුදලට ලබාගත නොහැකිය. වශයෙන් බුදු දහමේ සඳහන් වන්නේද එහෙයිනි. ඒ නිසා නිරෝගීමත් ජාතියක් රටක සංවර්ධනයට වැදගත් වන්නා සේම ඒ රටෙන් බිහි වූ අපේම දේ සුරැකිමින් පෙර රජ දරුවන් පවා භාවිතයට ගත් දේශීය වෛද්‍ය ක්‍රමය මතු පරපුර උදෙසාත් සුරැකීමට දේශයට හිතැති මිනිසුන් වශයෙන් අපේ යුතුකමක්.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>04</day>
    </date>
    <link>http://www.dinamina.lk/2010/05/04/_art.asp?fn=f1005045</link>
    <topic>දකුණු ලක සංවර්ධනයඋරදෙන දක්ෂිණ සංවර්ධන අධිකාරිය</topic>
    <author>සටහන හා ඡායාරූප ජස්ටින් කොඩිකාර මාතර දිසා විශේෂ</author>
    <content>අපේ රටට නිදහස ලැබුණු පසු රට පාලනය කළ පාලකයන් දකුණට දැක්වූයේ කුඩම්මාගේ සැලකිල්ලක් බව ප්‍රචලිත මතයකි. ඒ කාල වකවානුවල පැවති සෑම මැතිවරණ වේදිකාවක ම ඒ මතය ප්‍රධාන මාතෘකාවක් වූ බවද අපට අමතක වී නැත.එවකට රටේ සමස්ත ආර්ථික හා භෞතික සම්පත් වලින් වැඩි ප්‍රමාණයක් හිමිවූයේ බස්නාහිර පළාතටය.දීර්ඝ කාලයක් තිස්සේ මෙවන් තත්ත්වයක් පැවතිණි. දකුණේ ග්‍රාමීය ප්‍රදේශයක ඉපිද හැදී වැඩී ගැමි ජනතාවගේ දුක සැප අපේක්ෂාවන් හා හද ගැස්ම හොඳින් හඳුනාගත් ජනනායකයකු අතට රට පත්වී ගතවූ වසර හතර පුරා බස්නාහිරට හිමිව තිබූ එකී සම්පත් ක්‍රම ක්‍රමයෙන් සමස්ත රට පුරා ග්‍රාමීය ප්‍රදේශවලට බෙදී යාම ආරම්භ වී ඇත.ඒ හා සමගාමීව දකුණු පළාත පුරා සංවර්ධනයේ අරුණලු උදාවෙමින් ගම් නියම් ගම් සිසාරා රජය හරහා ක්‍රියාත්මක වන දැවැන්ත සංවර්ධන යෝජනා ක්‍රමවලින් ලැබී ඇති සම්පත් ප්‍රමාණය විස්මිතය.ඒ අතුරින් දකුණේ අධිවේගී මාර්ග, මහ මාර්ග, ග්‍රාමීය මාර්ග පද්ධතීන් රෝහල් පාසල් පානීය ජල ව්‍යාපෘති මහා පරිමාණ ජලාශ වාරිමාර්ග ඉන්න හිටින්න තැනක් නොතිබූ දහස් සංඛ්‍යාත පවුල්වලට නව නිවාස, දස දහස් සංඛ්‍යාත පිරිසකට විදුලිබලය, හම්බන්තොට නව වරාය ජාත්‍යන්තර ගුවන් තොටුපළ, තෙල් පිරිපහදු මධ්‍යස්ථාන කෘෂිකර්මාන්තයේ පුනර්ජීවනයක් උදාකිරීම ආදී අති දැවැන්ත සංවර්ධන ක්‍රියාවලියකින් ජන ජීවිතය නගා සිටුවීමට ඔවුනගේ ආර්ථිකය වැඩි දියුණු කිරීමට ජනාධිපති මහින්ද රාජපක්ෂ මැතිතුමාගේ මහින්ද චින්තන ජාතික වැඩපිළිවෙළ යටතේ හැකි වී තිබේ.රජයේ ඒ දැවැන්ත සංවර්ධන ක්‍රියාවලියට ශ්‍රී ලංකා දක්ෂිණ සංවර්ධන අධිකාරියද පසුගිය තෙවසර තුළ රුපියල් මිලියන 350ක පමණ මුදලක් වැය කරමින් මහින්ද චින්තන ජාතික ප්‍රතිපත්තියට අනුව යමින් ගමනැගුම සංවර්ධන වැඩසටහන යටතේ දකුණු පළාතේ ගම්මාන රැසක තෙවදෑරුම් සංවර්ධන ක්‍රියාවලියක් ක්‍රියාත්මක කරමින් දායක වී ඇත.ඒ අනුව දකුණු පළාත් දක්ෂිණ සංවර්ධන අධිකාරියට අයත් බල ප්‍රදේශ වූ ගාල්ල මාතර හම්බන්තොට දිස්ත්‍රික්ක හා මොනරාගල සහ රත්නපුර දිස්ත්‍රික්කයේ ඇඹිලිපිටිය හා කොලොන්න ප්‍රාදේශීය ලේකම් කොට්ඨාසවල තෝරාගත් නොදියුණු ගම්මාන 150ක තිර සාර සංවර්ධන වැඩ සටහන්රැසක් ක්‍රියාත්මක කර ඇත.ඒ අනුව එම යටිතල පහසුකම් සංවර්ධන ව්‍යාපෘතිය යටතේ මේ ග්‍රාමීය නිෂ්පාදනයන්ට මෙන්ම ජනතාවට නව සංවර්ධන ප්‍රවේශ වෙත යොමු වීම පහසු වී ඇත.එම ප්‍රදේශවල විදුලිබලය උත්පාදනය, වාරිමාර්ග ව්‍යාපෘති, සනීපාරක්ෂක පහසුකම්, ක්‍රීඩා පිටි, ප්‍රජාශාලා පානීය ජල සම්පාදන ව්‍යාපෘති, ප්‍රවාහන පහසුකම් නව නිවාස ග්‍රාමීය මාර්ග ආදී වශයෙන් සංවර්ධන කටයුතු රැසක් සිදු වෙමින් තිබේ.ජීවනෝපාය මාර්ග සංවර්ධන ව්‍යාපෘතිය යටතේ රැකියා විරහිත තරුණයන්ට බර වාහන පුරුණුව, හෙද හෙදි සහයක පුහුණුව, වඩු හා පෙදරේරු පුහුණුව ඉදිකිරීම් කර්මාන්ත, පරිගණක පුහුණුව, මැහුම් සමඟ අත්කම් රටා පුහුණුව, විසිතුරු මත්ස්‍ය වගා රසායනික පොහොර භාවිතයෙන් තොර ගෙවතු වගා, නව පළතුරුවගාවන්, කුකුල් පාලන ව්‍යාපෘති, කිරි ගව පාලන ඒකක, බුලත් වගා ඒකක, පුරන් කුඹුරුවගාව, තේ වගා කිරීමේ පුනරුත්ථාපන කටයුතු, පොල් වගා සංවර්ධන ය රබර් වගා සංවර්ධනය ආදිය සිදුවේ.ආධ්‍යාත්මික හා සමාජීය සංවර්ධනය යටතේ ජනතාවගේ මත්ද්‍රව්‍ය හා සමාජ අපචාර මැඩලීමේ ආකල්පමය සංවර්ධන වැඩ සටහන් ග්‍රාමීය ජනතාවගේ සෞඛ්‍ය නඟා සිටුවීමේ වෛද්‍ය සායන, කලා රසවින්දන වැඩ සටහන්, පුස්තකාල සඳහා පොත් පත් සහ උපකරණ ලබාදීම සිදු වේ.මහින්ද රාජපක්ෂ ජනාධිපතිතුමාගේ මහින්ද චින්තන ජාතික වැඩපිළිවෙළට උර දෙමින් දක්ෂිණ ප්‍රදේශයේ ගම නැගුම වැඩසටහන යථාර්ථයක් බවට පත්කරමින් බල ප්‍රදේශයේ ගම්මාන සංවර්ධනයේ පෙර ගමන් කරුවකු බවට දක්ෂිණ සංවර්ධන අධිකාරිය පත්ව ඇතැයි එහි සභාපති හා අධ්‍යක්ෂ ජෙනරාල් නීතිඥ රන්ජිත් ගුණසේකර පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>05</day>
    </date>
    <link>http://www.dinamina.lk/2010/05/05/_art.asp?fn=n10050517</link>
    <topic>අමාත්‍යවරු සහ නියෝජ්‍ය අමාත්‍යවරු දිවුරුම් දෙති</topic>
    <author/>
    <content>නව අමාත්‍යවරු සිව් දෙනෙක් සහ නියෝජ්‍ය අමාත්‍යවරු සය දෙනෙක් අද (05) පෙරවරුවේ ජනාධිපති මන්දිරයේ දී අතිගරු ජනාධිපති මහින්ද රාජපක්ෂ මැතිතුමා ඉදිරියේ දිවුරුම් දුන්නේය.ගරු කැබිනට් අමාත්‍යවරු1. කෙහෙලිය රඹුක්වැල්ල මහතා - තොරතුරු හා ජනමාධ්‍ය අමාත්‍ය2. මහාචාර්ය තිස්ස විතාරණ මහතා - තාක්ෂණ හා පර්යේෂණ අමාත්‍ය3. ආරුමුගන් තොණ්ඩමන් මහතා - පශුසම්පත් හා ග්‍රාමීය ප්‍රජා සංවර්ධන අමාත්‍ය4. එස්.බී. දිසානායක මහතා - උසස් අධ්‍යාපන අමාත්‍යගරු නියෝජ්‍ය අමාත්‍යවරු1. ආචාර්ය මර්වින් සිල්වා මහතා - මහා මහාර්ග නියෝජ්‍ය අමාත්‍ය2. ආචාර්ය සරත් අමුණුගම මහතා - මුදල් හා ක්‍රම සම්පාදන නියෝජ්‍ය අමාත්‍ය3. මහින්දානන්ද අලුත්ගමගේ මහතා - යෞවන කටයුතු නියෝජ්‍ය අමාත්‍ය4. ෆයිසර් මුස්තාෆා මහතා - පරිසර නියෝජ්‍ය අමාත්‍ය5. එම්.කේ.ඒ.ඩී.එස්. ගුණවර්ධන මහතා - බුද්ධ ශාසන හා ආගමික කටයුතු නියෝජ්‍ය අමාත්‍ය6. ආචාර්ය ජගත් බාලසූරිය මහතා - කම්කරු සබඳතා හා ඵලදායිතා ප්‍රවර්ධන නියෝජ්‍ය අමාත්‍ය</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>05</day>
    </date>
    <link>http://www.dinamina.lk/2010/05/05/_art.asp?fn=n1005052</link>
    <topic>සභානායක-ආණ්ඩු පක්ෂසංවිධායක වැඩ අරඹති</topic>
    <author/>
    <content>පාර්ලිමේන්තුවේ සභානායක, වාරිමාර්ග හා ජල කළමනාකරණ ඇමැති නිමල් සිරිපාල ද සිල්වා සහ ආණ්ඩු පක්ෂයේ ප්‍රධාන සංවිධායක ජලසම්පාදන හා ජලපවහන ඇමැති දිනේෂ් ගුණවර්ධන මහත්වරු ඊයේ් (4) පෙරවරුවේ රාජකාරී ආරම්භ කළහ.පාර්ලිමේන්තු සංකීර්ණයේ සභානායක කාර්යාලයේදී හා ආණ්ඩු පක්ෂ ප්‍රධාන සංවිධායක කාර්යාලයේදී ඔවුන් සුබ මොහොතින් රාජකාරි ඇරඹුවේ මහා සංඝරත්නයේ සෙත් පිරිත් සජ්ඣායනා මධ්‍යයේය.අගමැති දි. මු. ජයරත්න, කතානායක චමල් රාජපක්ෂ, නියෝජ්‍ය කතානායක ප්‍රියංකර ජයරත්න, ආර්ථික සංවර්ධන ඇමැති බැසිල් රාජපක්ෂ, යන මහත්වරුන් ඇතුළු මැති ඇමැතිවරු රැසක් මේ අවස්ථාවට සහභාගී වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>05</day>
    </date>
    <link>http://www.dinamina.lk/2010/05/05/_art.asp?fn=n1005053</link>
    <topic>මටත් වඩා වයසින් වැඩි හදිසි නීතියලිහිල් කිරීමට පියවර ගැනීම සතුටක්</topic>
    <author/>
    <content>ගරිල්ලා සටන්කරුවන්ට හා ත්‍රස්තවාදීන්ට සොල්දාදුවන් එකතු කරන තැනක් බවට ගම පත් කර ගැනීමට තවදුරටත් ඉඩ නොලැබෙන බව හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතා ඊයේ (04) පාර්ලිමේන්තුවේ දී කීය.හදිසි නීතිය දීර්ඝ කිරීමේ යෝජනාව පිළිබඳ විවාදයට එක්වෙමින් පාර්ලිමේන්තුවේ සිය මංගල කතාව කරමින් එසේ ප්‍රකාශ කළ නාමල් රාජපක්ෂ මහතා ගරිල්ලා සටන්කරුවන්ට ත්‍රස්තවාදීන්ට තිඹිරිගෙයක් බවට ගම පත්වීමට ඉඩ නොතබා ගම සංවර්ධනය කළ යුතු බවත් ඒ සඳහා රජය අවශ්‍ය පියවර ගෙන ඇති බවත් කීය.හදිසි නීතිය තවදුරටත් ලිහිල් කිරීමට රජය ගෙන ඇති තීරණය පිළිබඳව සිය ප්‍රසාදය පළකළ නාමල් රාජපක්ෂ මහතා තමාටත් වඩා වයසින් වැඩි හිදිසි නීතිය යටතේ මේ රටේ උතුරේ දකුණේ කඳුකරයේ සියලු තරුණ පරපුර හැදී වැඩුණු බව පෙන්වා දුන්නේ ය.පාර්ලිමේන්තුව අමතා තවදුරටත් කතා කළ හම්බන්තොට දිස්ත්‍රික් මන්ත්‍රී නාමල් රාජපක්ෂ මහතා මෙසේ ද කීය.පාර්ලිමේන්තුවේ සිටින ලාබාලතම මන්ත්‍රීවරයා ලෙස සභාව ඇමැතූ 23 හැවිරිදි නාමල් රාජපක්ෂ මහතා මෙයට පෙර හම්බන්තොටින් පාර්ලිමේන්තුවට පැමිණි ළාබාල මන්ත්‍රීවරුන් වූ සිය පියා මහින්ද රාජපක්ෂ ඔහුගේ ඥාති සොහොයුරා එනම් සිය ලොකු තාත්තා කෙනකු වූ ලක්ෂ්මන් රාජපක්ෂ යන මහත්වරුන් සිහිපත් කරමින් හදිසි නීතිය මුළුමනින්ම රටෙන් ඉවත් විය යුතුය යන මතය දරන බව ප්‍රකාශ කළේය.භීෂණයේ භයානක බව ළදරු වියේ දී තමන් මුහුණ දුන් ආකාරය හෙළිකළ රාජපක්ෂ මහතා 1989 දී තරුණ තරුණියන් වෙනුවෙන් තම පියා නැඟූ හඬට පොලිසිය බෝම්බ ප්‍රහාරයකින් පිළිතුරු දුන් බවත් එම බෝම්බ ප්‍රහාරය නිසා දැන් නාවික හමුදාවේ සේවය කරන තම සහෝදරයා වසර 8ක් 9ක් කතා කර ගන්නට බැරිව සිටි බවත් සිහිපත් කෙළේය.රටේ ඇති වූ තරුණ අරගල දෙකට මූලික වූ වස්තු බීජ සෙවීමට කොමිෂන් සභාවක් පිහිටුවීමට කාලය උදා වී ඇති බව කී රාජපක්ෂ මහතා චේගුවේරා ගේ ගරිල්ලා සටන් කෘතියෙන් උපුටා කරුණු කීය.ගම සංවර්ධනය කිරීමට තම පියා මෙන් ම තම සීයා ඩී. ඒ. රාජපක්ෂ මහතා කටයුතු කළ අයුරු සිහිපත් කළ රාජපක්ෂ මහතා හම්බන්තොට ජනතාවගේ හඬ මැතිසබේ නැඟූ අයුරු පැරණි හැන්සාඩ් වාර්තාවලින් උපුටා දැක්වීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>05</day>
    </date>
    <link>http://www.dinamina.lk/2010/05/05/_art.asp?fn=n1005054</link>
    <topic>ශ්‍රී ලංකාවේ උද්ධමනය පහත වැටිලා</topic>
    <author>මහින්ද අලුත්ගෙදර</author>
    <content>ශ්‍රීලංකාවේ උද්ධමනය සැළකිය යුතු අගයකින් පහත වැටී ඇතැයි ශ්‍රී ලංකා මහ බැංකුව සඳහන් කරයි.ඒ අනුව මේ වසරේ මාර්තු මාසයේ දී සියයට 6.3 ක්ව පැවැති උද්ධමන අනුපාතය පසුගිය අප්‍රේල් මාසය වන විට සියයට 5.8 දක්වා පහත වැටී ඇතැයි ශ්‍රී ලංකා මහ බැංකුවේ සංඛ්‍යා ලේඛන දෙපාර්තමේන්තුව කියයි.කෙසේ වුවද වාර්ෂික උද්ධමන අනුපාතය සැළකිල්ලට ගැනීමේදී මාර්තු මාසයේ පැවැති සියයට 3.2 ක උද්ධමන අනුපාතය අප්‍රේල් මාසය වන විට සියයට 3.4 දක්වා සීමිත වැඩිවීමක් දක්නට ඇත.ආහාර ද්‍රව්‍යවල සහ මධ්‍යසාර නොවන බීම වර්ග වල මිල ගණන් පහත වැටීම මේ ආකාරයෙන් උද්ධමනය පහත වැටීමට හේතු වී ඇති බවද ශ්‍රීී ලංකා මහ බැංකුව පෙන්වා දෙයි. සහල්, රතුළූණු, ලොකු ළූණු, පරිප්පු, සීනි, ඇතැම් එළවළු වර්ග, මාළු, පොල් හා පොල් තෙල් ආදියේ මිල ගණන් මෙලෙස පහත වැටී ඇත.තවද ආර්ථිකයේ ප්‍රගතිය ඇති වීමත් සමඟ උද්ධමන අනුපාතය සියයට 10 කට වඩා අඩු ප්‍රමාණයක රඳවා තබා ගැනීමේ මුල්‍ය ප්‍රතිපත්තිය අඛණ්ඩව පවත්වාගෙන යාමට අපේක්‍ෂා කරන බවද සංඛ්‍යා ලේඛන දෙපාර්තමේන්තුව අවධාරණය කරයි.  </content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>05</day>
    </date>
    <link>http://www.dinamina.lk/2010/05/05/_art.asp?fn=n1005055</link>
    <topic>රාජ්‍ය සේවයට-ණය පියවීමටඒකාබද්ධ අරමුදලින් මිලියන 4,40,147ක්</topic>
    <author>දයා පෙරේරා, දුමින්ද ගුරුගේ සහ ස්වර්ණා විජේකෝන්</author>
    <content>රාජ්‍ය සේවය සහ ණය පියවීම සඳහා ඒකාබද්ධ අරමුදලින් රුපියල් මිලියන 4,40,147 ක මුදලක් නිකුත් කිරීමට ජනාධිපති මහින්ද රාජපක්‍ෂ මහතා බලය ලබා දී ඇති බව කතානායක චමල් රාජපක්‍ෂ මහතා පාර්ලිමේන්තුවට ඊයේ (4) නිවේදනය කෙළේය.මේ වසරේ අප්‍රේල් 22 වැනිදා සිට ජූලි මස 22 වැනිදා දක්වා තුන් මාසයක කාලයක් උදෙසා එය බලපැවැත්වෙන බව ද ජනාධිපතිතුමා දැනුම් දී ඇති බව ද, කතානායකවරයා ප්‍රකාශ කෙළේය.කථානායකවරයා එසේ දැනුම් දුන්නේ ජනාධිපති මහින්ද රාජපක්‍ෂ මහතා විසින් එවන ලද ඒ පිළිබඳව වූ ලිපිය සභාවට නිවේදනය කරමිනි. ඒකාබද්ධ අරමුදලින් මුදල් වෙන්කිරීමට අවසර නැති බව රීති ප්‍රශ්නයක් මතුකරමින් විපක්‍ෂයේ මන්ත්‍රීවරු කිහිපදෙනෙක් ප්‍රකාශ කළහ. විපක්‍ෂනායක රනිල් වික්‍රමසිංහ, විජේදාස රාජපක්‍ෂ, දයාසිරි ජයසේකර යන මහත්වරු එසේ කරුණු දැක්වූහ.එම අවස්ථාවේ නැගී සිටි සභානායක, වාරිමාර්ග හා ජල කළමනාකරණ ඇමැති නිමල් සිරිපාල ද සිල්වා මහතා ආණ්ඩුක්‍රම ව්‍යවස්ථාවේ 150 (3) වගන්තිය යටතේ ජනාධිපතිතුමා ඒ බැව් කථානායකවරයාට දැනුම් දී ඇතැයි ද, රජයට නීතිය පිළිබඳ උපදෙස් ලබා දෙන නීතිපතිවරයා, නීතිමය තත්ත්වය ඉතා පැහැදිලි කර තිබෙන්නේ යැයි ද, නීතිපතිවරයාගේ අර්ථ නිරූපණය පිළිගන්නේ නැත්නම් ශ්‍රේෂ්ඨාධිකරණය හමුවට යා හැකි යැයි ද කීවේය. ”රජයට විජේදාස රාජපක්‍ෂ මහතාගේ නීති උපදෙස් අවශ්‍ය නැහැ” යි ද සභානායකවරයා පැවැසීය.ජනමාධ්‍ය නියෝජ්‍ය ඇමැති ආචාර්ය මර්වින් සිල්වා මහතා - වෙනදා වගේ මේ ගොල්ලන්ට බඹරේ කරකවන්න දෙන්න බැහැ” ලලිත් දිසානායක මහතා - රාජ්‍ය සේවාව නිකම් තියන්න බැහැ. 150 වගන්ති දෙකක් තිබෙනවා. ආණ්ඩුක්‍රම ව්‍යවස්ථාවෙන් ජනාධිපතිතුමාට පැහැදිලිව බලය දී තිබෙනවා. හැම මුදලක්ම හොරෙන් අරන් යන්නෙ නැහැ. පාර්ලිමේන්තුවෙ සම්මත වෙනවා.විපක්‍ෂනායක රනිල් වික්‍රමසිංහ මහතා - ජනාධිපතිතුමාගේ ලිපියෙන් පිටපතක් අපට දෙන්න පුළුවන් ද? පාර්ලිමේන්තුවේ බලතල හෑල්ලු කරන්න දෙන්න බැහැ. කථානායක - සොයා බලා අවශ්‍ය නියෝගය ලබා දෙන්නම්. විවාදයක් කර ගන්න අවශ්‍ය නැහැ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>05</day>
    </date>
    <link>http://www.dinamina.lk/2010/05/05/_art.asp?fn=n1005056</link>
    <topic>ජාතික පිළිකා රෝහලේ නව ශල්‍යාගාර අද ජනපති අතින් විවෘත වේ</topic>
    <author>සන්ධ්‍යා කරුණාරත්න</author>
    <content>මහරගම ජාතික පිළිකා රෝහලේ නව ශල්‍යාගාර දෙකක් ජනාධිපති මහින්ද රාජපක්ෂ මහතා අතින් අද (05) විවෘත කෙරේ.මෙම ශල්‍යාගාර දෙක ඉදිකිරීම සඳහා රුපියල් මිලියන 70 ක මුදලක් වැයකර තිබේ.මෙමගින් සැත්කම් කඩිනම් කළ හැකි බවද, ශාන්ත ඇත්තනීස් සමූහ ව්‍යාපාරයෙන් මේ සඳහා සහාය ලැබුණ බවත් අමාත්‍යාංශය ප්‍රකාශ කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>05</day>
    </date>
    <link>http://www.dinamina.lk/2010/05/05/_art.asp?fn=n1005057</link>
    <topic>ජෙනරාල් අද යුද අධිකරණයටකැඳවයි</topic>
    <author/>
    <content>ජෙනරාල් සරත් ෆොන්සේකාට එරෙහිව නගා ඇති චෝදනා විභාග කිරීමට ඊයේ (04) පස්වරුවේ දී දෙවැනි යුද අධිකරණය රැස්විය.ජෙනරාල් සරත් ෆොන්සේකා දෙවන යුද අධිකරණය හමුවට පමුණුවන ලෙස ආරක්ෂක නිලධාරින්ට උපදෙස් ලැබී තිබේ. කෙසේ වුවද ජෙනරාල් සරත් ෆොන්සේකා යුද අධිකරණයේ ඊයේ පෙනී නොසිටියේය.මේ යුද අධිකරණය හෙට (05) පස්වරු 2.30ට නැවත කැඳවීමට තීරණය වූ අතර, විත්තිකරු එදිනට යුද අධිකරණය වෙත ඉදිරිපත් කිරීමට ආරක්ෂක නිලධාරි හට උපදෙස් දෙන ලදී. ඔහුගේ නොපැමිණීම සම්බන්ධව නිල වශයෙන් දැනුම්දීමක් යුද අධිකරණය වෙත කර නොමැති බව පෙන්වා දෙන ලදී.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>05</day>
    </date>
    <link>http://www.dinamina.lk/2010/05/05/_art.asp?fn=n1005058</link>
    <topic>ලංගම ගැනඅධ්‍යයනයක්</topic>
    <author>ශීලා උඩුවර</author>
    <content>ලංගම බස් සේවා වැඩිදියුණු කිරීමේ පුළුල් වැඩ සටහනක් ප්‍රවාහන ඇමැති කුමාර වෙල්ගම මහතා අරඹා තිබේ. මේ සඳහා ගතයුතු ක්‍රියාමාර්ග හඳුනාගැනීම සඳහා ඩිපෝ මට්ටමෙන් අධ්‍යයනයක් කරගෙන යයි.ඒ යටතේ දිස්ත්‍රික්ක මට්ටමෙන් ප්‍රාදේශීය කළමනාකරුවන්, ඩිපෝ කළමනාකරුවන්, කාර්මික ඉංජිනේරුවන් හා ලංගම සභාපතිවරයාද සමග සාකච්ඡා කෙරේ. මේ වන විට කොළඹ, ගම්පහ හා කළුතර දිස්ත්‍රික්කවල පරීක්ෂණ කටයුතු අවසන් කර තිබේ. ධාවනය වියයුතු කිලෝ මීටර් ප්‍රමාණය ධාවනය වන්නේද යන්න පිළිබඳව මෙහිදී වැඩි අවධානය යොමු කෙරේ.එසේ ධාවනය නොකරන්නේ නම් ඊට හේතු, බස්රථ සංඛ්‍යාව සේවක පිරිස්, දුරගමන් සේවා, බස් ධාවනය නොවන මාර්ග රාත්‍රී සේවා, පාසල් සේවා, කාර්යාල සේවා දුම්රිය ඒකාබද්ධ සේවා අර්ධ සුඛෝපභෝගී සේවා ඇතුළු සියලු දේ පිළිබඳව මෙහිදී සාකච්ඡා කෙරේ.බස් රථ ප්‍රමාණය මදිනම් ඒවා ගෙන්වා ගැනීමට, රියදුරු කොන්දොස්තර හිඟයක් වෙතොත් නිත්‍යානුකූ®ල ලෙස අලුතින් බඳවා ගැනීමට ද පියවර ගන්නා බව ශ්‍රීලංගම නියෝජ්‍ය සාමාන්‍යාධිකාරී බී. ඒ. ලිව්නිස් මහතා කීය. ධාවනයට නොගෙන තිබෙන අබලන් බස්රථ අලුත්වැඩියා කිරීමට ද මේ යටතේ පියවර ගැනේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>05</day>
    </date>
    <link>http://www.dinamina.lk/2010/05/05/_art.asp?fn=n1005059</link>
    <topic>තිස්සනායගම් නිදහස් කිරීමඅමෙරිකාවෙන් පැසසුම්</topic>
    <author/>
    <content>අධිකරණය මඟින් වරදකරු වූ මාධ්‍යවේදී ජේ. එස්. තිස්සනායගම් මහතාට, නිදහස ලබාදීමට, ජනාධිපති මහින්ද රාජපක්‍ෂ මහතා ගත් තීරණය අමෙරිකානු රජයේ පැසසුමට ලක් වේ. ලෝක පුවත්පත් නිදහස් දිනය දා, මෙම තීරණය ගැනීම ඉතා කාලෝචිත හා ප්‍රජාතන්ත්‍රවාදී යැයි, ශ්‍රී ලංකා අමෙරිකානු තානාපති කාර්යාලය නිවේදනයක් නිකුත් කරමින් කියා සිටියි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>05</day>
    </date>
    <link>http://www.dinamina.lk/2010/05/05/_art.asp?fn=n10050510</link>
    <topic>කොළඹ ජලයෙන් යටවීම පාලනයට පෙර සූදානමක් විය යුතුයි</topic>
    <author>උදුලා පීරිස්</author>
    <content>ඉදිරි මාසවලදි ඇතිවිය හැකි වැසි සහිත තත්ත්වය හේතුවෙන් කොළඹ නගරය ජලයෙන් යටවීම පාලනය කිරීම සඳහා පෙර සූදානමක් විය යුතුව ඇතැයි ආපදා කළමනාකරණ ඇමැති ඒ. එච්. එම්. ෆවුසි මහතා පැවැසීය.වැස්සෙන් පසුව ඇතිවන ලෙඩ රෝග වැළැක්වීම සඳහා ද විශේෂ අවධානයක් යොමුකළ යුතු බවද ඇමැතිවරයා අවධාරණය කෙළේ ය.කොළඹ මහ නගර සභාව, මධ්‍යම පරිසර අධිකාරිය, නාගරික හා පළාත් සභා මන්ත්‍රීවරු, ගුවන් හමුදා නියෝජිතයින් නාවික හමුදා නියෝජිතයන් ඇතුළු අමාත්‍යාංශ නිලධාරීන් සමඟ පෙරේදා (3) ආපදා කළමනාකරණ අමාත්‍යංශයේ පැවැති සාකච්ඡාවේදී ඇමැතිවරයා එසේ පැවැසීය.ආපදා කළමනාකරණ ඇමැති ඒ. එච්.එම්. ෆවුසි මහතා මෙසේ ද කීය. ජූනි, සැප්තැම්බර්, ඔක්තෝබර් මාසවන විට වැසි සහිත තත්ත්වය වර්ධනය විය හැකි බැවින් ඒ සඳහා අපි සැවොම පෙර තියා සුදානම් විය යුතුයි.මේ නිසා ගංවතුර ඇතිවීම වැළැක්වීම සඳහා කාණු පද්ධති ඇළවේලී ශුද්ධ පවිත්‍රකිරීම කඩිනම් කළ යුතුව ඇතැයිද කීය.වැස්සෙන් පසුව රඳා පවතින ජලය ශුද්ධ පවිත්‍ර කිරීම තම ගෙවත්තෙන්ම ආරම්භ කළ යුතුයි. එසේ නොවුනහොත් ඩෙංගු වැනි භයානක රෝග යළිත් ව්‍යාප්ත විය හැකියි.ආපදා අවම කිරීමේ කාර්ය නිලධාරීන් වෙතම නොපවරා හැම කෙනෙක්ම ඒ සඳහා පෞද්ගලිකවම දායක විය යුතුයි.මේ නිසා ආපදා ඇති විය හැකි දිරාපත් වූ ගොඩනැඟිලි, ගස් කොළන් වතුර බැස නොයන කාණු පද්ධති පිළිබඳව අපව නිරන්තරයෙන් දැනුම්වත් කළ යුතුයි.ලෝකයේ කාලගුණය වෙනස් වීම නිසා ස්වභාවික විපත් සිදුවීම සාමාන්‍ය දෙයක් වූවද මිනිසා විසින් සිදුකරන ලද වැරැදි ක්‍රියා පිළිවෙත් නිසා රටට දැයට අහිමි වෙන මිනිස් ජීවිත පිළිබඳව විශේෂ අවධානයකින් කටයුතු කළ යුතුයි. එසේම අනාගතය විපත් වලින් අවම කර සෞඛ්‍ය සම්පන්න පරිසරයක් බිහි කිරීම සඳහා ගස්වැල් රෝපණය පරිසරය ශුද්ධ පවිත්‍ර කිරීම පිළිබඳව පාසල් ළමයින් මෙන්ම මහජනතාවද දැනුම්වත් කිරීම් ද අඛණ්ඩව සිදුකළ යුතුයි.නාගරික මන්ත්‍රී ගාමිණී රම්‍ය කුමාර මහතා- කොළඹ නගරය ගංවතුරෙන් යටවීමට ප්‍රධාන හේතුව ලෙස අනවසර ඉදිකිරීම් බලපා තිබෙනවා. සර්පන්ටයින් පාර මඟ දෙපස ඉදිකර ඇති අනවසර ඉදිකිරීම් නිසා වැසි ජලය ගලා යෑම ඇනහිට තියෙනවා. ඒ නිසා සුළු වැස්සක් සමඟ ගංවතුර තත්ත්වයක් ඇති වීමක් සිදු වෙනවා.කොළඹ මහ නගර සභාවේ සේවක පුරප්පාඩු 4000ක් පමණ ඇති වී තිබෙනවා. කෙනෙකු විශ්‍රාම ගිය විට ඒ වෙනුවට කිසිදු බඳවා ගැනීමක් වසර ගණනාවකින් සිදු වී නැහැ.කොළඹ මහ නගර සභාවේ වෛද්‍ය ප්‍රදීප් කාරියවසම් මහතා- පසුගිය කාලයේ කොළඹ මහ රෝහලට වෙනත් රෝග සඳහා රෝහල්ගත වූ අසූ දෙනෙක් ඩෙංගු රෝගය හේතුවෙන් මිය ගිහින් තිබෙනවා. මේ නිසා රෝහල අවට පරිසරය ඩෙංගුවලින් තොරව ආරක්ෂා කරගත යුතුයි. ඒ සඳහා රෝහල අවට අනවසර කඩ කාමර වල වහලවල් වල රැඳී ඇති ජලය ඉවහල් වනු ඇතැයි ද ඒ සඳහා කඩිනම් විසඳුම් ලබාදිය යුතුව ඇතැයි ද කීය.නාගරික මන්ත්‍රීනි සුනේත්‍රා වික්‍රමසිංහ- බොරැල්ල ලෙස්ලි රණගල පාර, ගුවන් හමුදා පිහිනුම් තටාකය ප්‍රදේශයේ මළ, නළ පද්ධතියට මුදා හැරීම හේතුවෙන් ප්‍රදේශයේ වැසිකිළි උතුරා යෑමක් සිදු වෙනවා.නාවික හමුදා කපිතාන්වරයෙක්- ඡනාධිපති ලේකම් ලලිත් වීරතුංග මහතාගේ උපදෙස් මත අපි ඇළවේලි ශුද්ධ පවිත්‍ර කිරීම් ආරම්භ කැර තිබෙනවා. ඒ අනුව කිරුළපන, දියවන්නාව පිළිසකර අවසන් කර නගරය අලංකාරවත් වන පරිදි බෝට්ටු සේවයක් පවත්වාගෙන යනවා ඇළ මාර්ග පවිත්‍රව තබා ගැනීමේ කටයුත්ත සඳහා සම්පත් අවම මට්ටමකයි තියෙන්නේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>05</day>
    </date>
    <link>http://www.dinamina.lk/2010/05/05/_art.asp?fn=n10050511</link>
    <topic>ගුවන් හමුදා නිලධාරියාඝාතන කළැයි සැකකරු රිමාන්ඩ්</topic>
    <author>දෙහිවල ගල්කිස්ස සමූහ සුරන්ජිත් පෙරේරා</author>
    <content>රත්මලාන ගුවන් හමුදා කඳවුරේ බුද්ධි අංශ නිලධාරියකු කැඩුණු වීදුරු බෝතෙලයකින් පහරදී මරණයට පත්කිරීමේ සිද්ධියේ ප්‍රධාන සැකකරු ඊයේ 4 දින අධිකරණයට ඉදිරිපත් කිරීමෙන් පසු මැයි 17 දින දක්වා රක්ෂිත බන්ධනාගාර ගතකරන ලෙස ගල්කිස්ස ප්‍රධාන මහේස්ත්‍රාත් හර්ෂ සේතුංග මහතා නියෝග කෙළේය.ගල්කිස්ස පොලිසියේ අපරාධ අංශය මගින් ඊයේ (4) දින රත්මලාන ප්‍රදේශයේදී සැකකරු අත්අඩංගුවට ගෙන තිබුණි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>05</day>
    </date>
    <link>http://www.dinamina.lk/2010/05/05/_art.asp?fn=n10050512</link>
    <topic>කොටි හිතවාදි විදේශ සැලැසුම්පරාජය කිරීමට සූදානම්</topic>
    <author>මහින්ද අලුත්ගෙදර</author>
    <content>කොටි හිතවාදී පිරිස් විසින් ශ්‍රී ලංකාවට එරෙහි ව විදේශ රටවල කරනු ලබන විවිධ ව්‍යාපාරික කටයුතුවලට සාර්ථකව මුහුණදීමට තම අමාත්‍යාංශය සූදානම් බව විදේශ කටයුතු ඇමැති මහාචාර්ය ජී. එල්. පීරිස් මහතා පැවැසීය.කොටි හිතවාදී පිරිස් සැළසුම් සහගත ලෙස විදේශ රටවල විවිධ ක්‍රියාකාරකම්වල නියැළෙන බවත් විදේශීය වශයෙන් රජයක් පිහිටුවීමට ද ඔවුන් උත්සාහ ගන්නා බවත් හෙතෙම අවධාරණය කළේය.ඇමැතිවරයා මේ බව කියා සිටියේ විදේශ කටයුතු අමාත්‍යාංශයේ දී (3) පැවැති මාධ්‍ය හමුවකට සහභාගි වෙමිනි.ත්‍රස්තවාදය පරාජය කළ ද වෙනත් ආකාරයේ අභියෝග අපි ඉදිරියේ පවතින බව ආරක්ෂක ලේකම් ගෝඨාභය රාජපක්ෂ මහතා මාධ්‍යයට කරන ලද ප්‍රකාශය සමඟ තමා සම්පූර්ණයෙන් ම එකඟ වන බව කී විදේශ කටයුතු ඇමැතිවරයා එවැනි අභියෝගයන්ට සාර්ථකව මුහුණ දීම සඳහා තම අමාත්‍යාංශය වෙත වැදගත් කාර්යභාරයක් පැවරෙන බව ද කීවේ ය.ප්‍රායෝගිකව මෙවැනි අභියෝගයන්ට මුහුණ දීම සඳහා එවැනි රටවල තානාපති කාර්යාලවලට අවශ්‍ය කරන තොරතුරු සියල්ල ලබාදෙන බවත් ඒ තුළ තානාපතිවරුන්ට විශාල ශක්තියක් ලැබෙන බවත් හෙතෙම පෙන්වා දුන්නේ ය. තවද කිසිදු රටක තානාපති සේවයේ සියල්ලන්ම පැසසුමට ලක් නොවන බව කී විදේශ කටයුතු ඇමැතිවරයා යම් දෝෂයක් දුටු විට ඒවා නිවැරදි කළ යුතුව ඇතැයි ද කියා සිටියේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>05</day>
    </date>
    <link>http://www.dinamina.lk/2010/05/05/_art.asp?fn=n10050513</link>
    <topic>ගම්පහ පරිසර හිතකාමී දිස්ත්‍රික්කයක්කිරීමට සියලු දෙනාගේම සහයෝගය ඕනෑ</topic>
    <author>ගම්පහ සංචාරක නිමල් ජයසිංහ</author>
    <content>ගම්පහ දිස්ත්‍රික්කය යනු විදේශිකයින් මෙරටට ගොඩ බසින දිස්ත්‍රික්කයයි. ගුවන් යානයෙන් බැහැපු අයට, ගුවන්තොටුපළෙන් පිටතට එනවිට නෙත ගැටෙන්නේ ගම්පහ දිස්ත්‍රික්කයේ වටපිටාවයි, පරිසරයයි. ඒ නිසා ගම්පහ දියුණුව ගම්පහට පමණක් නොව රටටම වැදගත්ය. රටේ ආර්ථිකයට ද වැදගත්ය. මා ගම්පහ දිස්ත්‍රික්කය පරිසර හිතකාමී සුන්දර දිස්ත්‍රික්කයක් කිරීමට ක්‍රියා කරන්නේ ඒ නිසා යැයි ගම්පහ දිස්ත්‍රික් පාර්ලිමේන්තු මන්ත්‍රී, ආර්ථික සංවර්ධන කටයුතු ඇමැති, ජනාධිපති ජ්‍යෙෂ්ඨ උපදේශක බැසිල් රාජපක්‍ෂ මහතා පැවසීය.ඒ මහතා එසේ පැවසුවේ “ගම්පහ පරිසර හිතකාමී සුන්දර දිස්ත්‍රික්කයක් කරමු” යන වැඩ පිළිවෙළ සම්බන්ධව ගම්පහ දිස්ත්‍රික් පාර්ලිමේන්තු මැති ඇමැතිවරු, ප්‍රාදේශීය ලේකම්වරු, පළාත් පාලන ආයතන ප්‍රධානීන්, රාජ්‍ය නිලධාරීන් දැනුවත් කිරීමේ හා ගැටලු සාකච්ඡා කිරීමේ විශේෂ රැස්වීමක් අමතමිණි. ගම්පහ දිසාපති පී. ඒ. අබේසේකර මහතාගේ සහභාගිත්වයෙන් මේ රැස්වීම ගම්පහ දිසාපති කාර්යාලයේ දී මැයි මස 03 දින පස්වරුවේ පැවැත්විණි.එහිදී වැඩි දුරටත් අදහස් දැක්වූ ඇමැති බැසිල් රාජපක්‍ෂ මහතා, ගම්පහ දිස්ත්‍රික්කය පරිසර හිතකාමී සුන්දර දිස්ත්‍රික්කයක් කිරීමට දිස්ත්‍රික්කයේ සෑම පුරවැසියෙකුම තම නිවසින් එම කටයුත්තට දායකවීමේ වැදගත්කම ද පෙන්වා දුන්නේය. අපේ පාසල, අපේ වැඩපොළ, කර්මාන්ත ශාලාව, සේවය කරන රජයේ කාර්යාලය, පෞද්ගලික ආයතනය වශයෙන් සුන්දරව, පරිසර හිතකාමීව පවත්වා ගැනීමෙන් මෙයට දායකවිය හැකි බවද පැවසීය.ප්‍රදේශයේ මාර්ග අපිරිසිදු නොකොට අලංකාරව තබා ගැනීම, නිවෙස්වලින් බැහැර කරන දේ ද පාරවල් අසලට නොදමා කටයුතු කරන්නේ නම් පරිසරය ආරක්‍ෂාවීම, සේම සුන්දරත්වයද ලැබෙන බව පෙන්වා දුන්නේය. ඉතා උග්‍ර ලෙස පරිසර හානියට බලපා ඇති ඝන අපද්‍රව්‍ය කළමනාකරණය පිළිබඳ වැඩ සටහනක් දැනටම ආරම්භ කර ඇති බව ද කීය.පසුගිය මැතිවරණ සමයේ ප්‍රචාරක දැන්වීම් ඇලවීමෙන් අපවිත්‍රව ඇති සියලු ස්ථාන පිරිසුදු කළ යුතු අතර ඒ සඳහා අපේ සියලු දෙනාම සහාය ලබා දෙනවා. මේ රැස්වීමට සහභාගි වන සියලු දෙපාර්තමේන්තු, ආයතන ප්‍රධානීන් ගම්පහ දිස්ත්‍රික්කය පරිසර හිතකාමී සුන්දර දිස්ත්‍රික්කයක් කිරීමට දායකත්වය ලබාදෙනවා. මැතිවරණ සමයේ මා ඡන්ද මධ්‍යස්ථාන පරීක්‍ෂා කිරීමේ දී දුටු දෙයක් නම් ඇතැම් පාසල් අලංකාරව, පවිත්‍රව තිබූ අතර ඇතැම් ඒවා ඉතා අපිරිසුදුව තිබුණා. මල් ගසක් වවා හෝ අලංකාර කර නැත.කසළ ප්‍රශ්නය අපේ විදේශ ආයෝජකයින්ගේ පැමිණීමට බාධාවන අවස්ථා තිබෙනවා. ආයෝජකයින් ගේ සේවා ස්ථාන ආසන්නයේ නිරන්තර කැළි කසළ රැඳී තිබෙන්නේ නම් පරිසරය සුන්දරත්වය අගයන විදේශිකයින් ශ්‍රී ලංකාවේ එවැනි තත්ත්වයන් සැලකිල්ලට ගනු ඇත.ඒ ඒ නිලධාරීන්ට පැවරී ඇති යුතුකම් හරි හැටි ඉටු කරන්නේ නම්, පරිසර ගැටලු, සෞඛ්‍ය ගැටලු ආදිය ඉබේම නැතිවනු ඇත. සුන්දර ගම්පහක්, ගම්පහ රන්බිමක් කරන්න වගකිවයුතු සැමගේ සහයෝගය අපේක්‍ෂා කරමි යැයි ද පැවසීය. ග්‍රාම සේවා නිලධාරී, සමෘද්ධි නිලධාරි, පවුල් සෞඛ්‍ය සේවිකාවගේ පටන් ප්‍රාදේශීය ලේකම්වරුන්ගේ මට්ටමින් විශාල පිරිසකගේ සහාය ලබා කොට්ඨාස මට්ටමින් ගම්, නගර පවිත්‍රව අලංකාරව, පරිසර හිතකාමිව පවත්වා ගෙන යන්නේ නම් අපේ ඉලක්කය, අරමුණ සාර්ථක වන බවද පැවසීය.පරිසර ගැටලු ඇතිනොවීමට, කසළ ප්‍රශ්නය විසඳීමට, ගංවතුර ප්‍රශ්නය විසඳීමට, මාර්ග ප්‍රතිසංස්කරණ වැඩ ආදිය නිසි ලෙස පවත්වාගෙන යෑමට හොඳ කළමනාකරණයක් කරන බවත්, නිවැරදි දත්තයන් අවශ්‍ය බවත්, සියලු අංශවලින් තොරතුරු ලබා කඩිනමින්ම කටයුතු කරන බවද ප්‍රකාශ කළේය. මේ රැස්වීම පස්වරු 4.00 ආරම්භ කර පස්වරු 7.30 දක්වාම පැවැති අතර සියලු නිලධාරීන්, මැති ඇමැතිවරු එතෙක් රැදී සිටීම විශේෂත්වයකි.ගම්පහ දිසාපති පී. ඒ. අබේසේකර මහතා - අද රැස්වීම ආරම්භ කිරීමට පෙර පෙරවරු කාලයේ ගරු ඇමතිතුමන් ඇතුළු දෙපාර්තමේන්තු ප්‍රධානීන්, ඉංජිනේරුවරුන් ඇතුළු බලධාරීන් සමඟ ගම්පහ දිසාවේ මාර්ග, ඉඩම්, ජලනළ, විදුලිය, සම්බන්ද දත්ත රැස්කර සාකච්ඡා කිරීම් කළා. නිරීක්‍ෂණය කළා. ගම්පහ දිස්ත්‍රික්කය පරිසර හිතකාමී සුන්දර ප්‍රදේශයක් කිරීම අපේ අරමුණයි.පසුගිය ඉරිදා දිනයේදී ද, නිලධාරීන් කැඳවා සැලසුම් හැදුවා. ඉදිරි වසර කිහිපය තුළ ගම්පහ දිස්ත්‍රික්කය කෙසේ දියුණු කළ යුතුද කියා සාකච්ඡා කළා. විදුලිය නැති නිවාස, පානීය ජල පහසුකම් නැති නිවාස, ආදී සංඛ්‍යා ලේඛන රැස්කර ඒවාට විසඳුම් ලබාදී පරිසර හිතකාමී දිස්ත්‍රික්කයක් කිරීම ඇමැති බැසිල් රාජපක්‍ෂ මහතාගේ අරමුණයි.ගම්පහ දිසාව සුන්දර දේශයක් කිරීමට ඇති බාධා ගැටලු අද සාකච්ඡා කර කඩිනමින් විසඳුම් ලබාදීමට ඇමැතිවරයාගේ අරමුණ සාර්ථක කරදීමට අද පැමිණ ඇති බලධාරීන්ගේ සහාය අවශ්‍ය වෙනවා. මේ රැස්වීමේ දී සියලුම දෙපාර්තමේන්තු ප්‍රධානීන් ගෙන් ඒ ඒ දෙපාර්තමේන්තුවලට “ගම්පහ පරිසර හිතකාමී සුන්දර දිස්ත්‍රික්කයක් කිරීමට දායකත්වය ලබාදිය හැකි අයුරු ඒ ඒ අංශ ප්‍රධානීන් විසින්ද, ප්‍රාදේශීය ලේකම් වරුන් විසින් ද ඇමැති බැසිල් රාජපක්‍ෂ මහතාට දන්වන ලදී. ජුනි 30 වන විට කාර්යාල භූමියත්, ගොඩනැගිලි තීන්ත ආලේප කර, අලංකාරව තබා ගැනීමටත්, රුක් රෝපණ ආදී වැඩසටහන් ක්‍රියාත්මක කිරීමටත් ප්‍රතිඥා දුන්හ.රැස්වීමේ කටයුතු මෙහෙයවීම ගම්පහ දිස්ත්‍රික් සැලසුම් අධ්‍යක්‍ෂ ලක්‍ෂමන් හේවාපන්න මහතා කළ අතර, ලසන්ත අලගියවන්න, පණ්ඩු බණ්ඩාරනායක, සරත් ගුණරත්න, සරණ ගුණවර්ධන නියෝජ්‍ය ඇමැතිවරු ද ඇමැති ෆීලික්ස් පෙරේරා, ප්‍රධාන ඇමැති ප්‍රසන්න රණතුංග, ගම්පහ දිස්ත්‍රික් පාර්ලිමේන්තු මන්ත්‍රීනි සුදර්ශනී ප්‍රනාන්දු පුල්ලේ මහත්ම මහත්මීහු ද අදහස් පළ කළහ. දෙපාර්තමේන්තු ප්‍රධානීන්, ජ්‍යෙෂ්ඨ පොලිස් අධිකාරීවරු, ඇතුළු බස්නාහිර පළාත් සභාවේ ඇමැති නිමල් ලන්සා මහතා ද සහභාගී වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>05</day>
    </date>
    <link>http://www.dinamina.lk/2010/05/05/_art.asp?fn=n10050514</link>
    <topic>පාර්ලිමේන්තු ක්‍රමවේදය හැදෑරීමට භූතාන නිලධාරීන් පිරිසක් අද පැමිණෙති</topic>
    <author/>
    <content>භූතානයේ පාර්ලිමේන්තු මහ ලේකම් ඇතුළු උසස් නිලධාරි පිරිසක් ශ්‍රී ලංකාවේ පාර්ලිමේන්තු ක්‍රමවේදය හැදෑරීම සඳහා ශ්‍රී ලංකාවට අද (5) පැමිණෙති. ශ්‍රී ලංකා රජයේ ආරාධනයකින් පැමිණෙන මේ පිරිස දින හතරක කාලයක් ශ්‍රී ලංකාවේ අධ්‍යයන කටයුතුවල නිරත වීමට නියමිතය.ජනාධිපති මහින්ද රාජපක්ෂ මහතාගේ සභාපතිවත්වයෙන් මේ කණ්ඩායමේ පැමිණීම දෙරටේ සුහදත්වය හා පාර්ලිමේන්තු ක්‍රමවේද තවත් ශක්තිමත් කර ගැනීමටත් මෙය විශේෂ අවස්ථාවක කර ගැනීමට අදහස් කර ඇතැයි පාර්ලිමේන්තු කටයුතු ඇමැතිනි සුමේධා ජී. ජයසේන මහත්මිය ප්‍රකාශ කරන්නීය.ශ්‍රී ලංකාවේ පාර්ලිමේන්තු කටයුතු අමාත්‍යාංශයේ ලේකම් ඇතුළු නිලධාරීන් සිව් දෙනෙකු පසුගිය වසර අග භූ®තානයේ සංචාරයක නිරත වූහ.පාර්ලිමේන්තු කටයුතු අමාත්‍යාංශය ඉතිහාසයේ ප්‍රථම වතාවට මෙහෙයවන වැඩසටහන් සාර්ථක කර ගැනීමට සියලු කටයුතු යොදා ඇතැයි එම අමාත්‍යාංශයේ ලේකම් සීතා විතානආරච්චි මහත්මිය කීවාය.ඉකුත් වසරේ මෙරට පැවැති සාර්ක් සමුළුවට සමගාමීව පාර්ලිමේන්තු කටයුතු අමාත්‍යාංශය කලාපිය පාර්ලිමේන්තු කටයුතු ඇමැතිවරුන් සඳහා යහපාලනය තුළින් පාර්ලිමේන්තු ප්‍රජාතන්ත්‍රවාදය මැයෙන් තෙදින සමුළුවක් පවත්වන ලදී. සාර්ක් කලාපයේ රටවල පාර්ලිමේන්තු කටයුතු අධ්‍යයනය කිරිම සඳහා අදාළ නිලධාරි හුවමාරු කර ගැනීමට වැඩසටහන් ක්‍රියාත්මක කිරීම එහි දී ගනු ලැබූ තීරණය පරිදි මේ කණ්ඩායම මෙහි පැමිණෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>05</day>
    </date>
    <link>http://www.dinamina.lk/2010/05/05/_art.asp?fn=n10050515</link>
    <topic>තෙල් සංස්ථාව පාඩු ලැබීමේ හේතුව සොයා බැලීමට පියවර</topic>
    <author>සුභාෂිනී සේනානායක</author>
    <content>තෙල් සංස්ථාව අලාභ ලැබීමට හේතුව රාජ්‍ය ආයතනවලට ණයට තෙල් ලබාදීම පමණක් ද එසේ නැතිනම් වෙනත් කාරණා තිබේ ද යන්න සොයා බැලීමට ඛනිජ තෙල් කර්මාන්ත ඇමැති සුසිල් ප්‍රේමජයන්ත් මහතා පියවර ගෙන තිබේ.සංස්ථාව 2009 වසරේදී පමණක් රුපියල් බිලියන 12කට අධික මුදලක් අලාභ ලබා තිබෙන බව පෙන්වා දෙන ඇමැතිවරයා තමා වැඩභාරගත් දිනට සංස්ථාවේ අවසන් ගිණුම සකස් කරන ලෙස සංස්ථාවට නියෝග කර තිබේ.මේ අලාභයට හෙජින් ගනුදෙනුවත් යම් ආකාරයකින් බලපා තිබෙන බව සැකකරන ඇමැතිවරයා සංස්ථාව අලාභ ලබන බැවින් අලුතින් ව්‍යාපාර හා වැඩසටහන් ආරම්භ කිරීම යහපත් නොවන බවද පෙන්වා දෙයි.2005 වසරේදී රුපියල් මිලියන 3000ක මුදලක් සංස්ථාව සතුව තිබුණත් මේ වන විට රුපියල් බිලියන 12කට අධික මුදලක් අලාභ බව පවසන ඇමැතිවරයා අවශ්‍ය වුවහොත් ගත වූ වසර හතරේ ගිණුම් ද පරීක්ෂා කර බලන බවද කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>05</day>
    </date>
    <link>http://www.dinamina.lk/2010/05/05/_art.asp?fn=n10050516</link>
    <topic>පේරාදෙණිය සරසවියේසඳුන් ගස හොරු කපලා</topic>
    <author>මහනුවර දකුණ විශේෂ ආර්. එම්. රත්නායක</author>
    <content>පේරාදෙණිය විශ්වවිද්‍යාලයීය නඩත්තු සේවා අංශය අසල සරුවට වැඩී තිබූ වටිනා සුදු සඳුන් ගස පසුගියදා (2) රාත්‍රී හොරෙන් කපාගෙන ගොස් තිබේ.සරසවි ආරක්‍ෂක අංශය පවසනුයේ සිද්ධිය වූ දින මැදියම් රැයේ “සුදු සඳුන් ගස” හොරෙන් කපා ඇති බවයි.මීට පෙර මේ සුදු සඳුන් ගසේ අත්තක් සරසවි සේවකයකු විසින් කැපීම නිසා ඔහුගේ සේවා තහනම් කොට කළ පරීක්‍ෂණවලදී වරද පිළිගැනීමෙන් නැවත සේවයේ පිහිටවූ මුත් සේවකයකුටවත් අත නොතැබිය හැකි අයුරින් ආරක්‍ෂා කරගෙන ආ වටිනා සුදු සඳුන් ගස මෙසේ හොරෙන් කපාගෙන ගොස් ඇති බව වැඩ අංශයේ ප්‍රකාශකයෙක් “දිනමිණ” ට පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>05</day>
    </date>
    <link>http://www.dinamina.lk/2010/05/05/_art.asp?fn=r1005051</link>
    <topic>ඇඹරුම් ගලට ඇඹරෙන මීමැඩුමේ ගල් වඩුවෝ</topic>
    <author>සටහන හා ඡායාරූප පෝද්දල සමූහ ජයන්ත කල්‍යානන්ද</author>
    <content>ගාල්ල, බද්දේගම, ‘මීමැඩුම’ ගම්මානය රට පුරා ප්‍රකටව ඇත්තේ ගලින් කෙරෙන විවිධ භාණ්ඩ නිසාය. ගල් වංගෙඩි, ඇඹරුම් ගල්, කුරහන් ගල්, මිරිස් ගල්, පමණක් නොව ගල් උළුවහු, නාම පුවරු, ගලින් නෙලූ බුද්ධ ප්‍රතිමා, දේව ප්‍රතිමාද කළ හැකි විවිධ නිර්මාණකරුවන් මීමැඩුමෙන් බිහිවී ඇත.නමුත් අද දවසේ ඔවුන් විවිධ ගැටලු රැසකට මුහුණ පා ඇතැයි මීමැඩුම ගම්වාසීහු පවසති. මේ ඔවුන් හා කළ කථා බහකි.එම්. ඒ. ආරියනන්ද මහතා (59)කළුගල් එක්ක හැපෙන අපේ ජීවිත තවම අඳුරේ. එම්. ඒ. ඩව්නිස් හාමි (මියගිය) මගේ තාත්තා කළු ගලෙන් ‘විස්මිත නිර්මාණ’ කළ ශිල්පියෙක්. සන්දරවල අසල ඓතිහාසික දුටුගැමුණු මහා විහාර සාංචි තොරණ කළේ අපේ තාත්තා.දිවංගත ජනපති ප්‍රේමදාස මහත්මයා අපේ තාත්තාට ‘කලා භූෂණ’ ගෞරව නාමය දුන්නෙත් තාත්තගේ දස්කම් දැකලයි.මමත් ගලෙන් බුද්ධ ප්‍රතිමා නෙළලා තියෙනවා. විහාරස්ථාන කිහිපයකම මගේ නිර්මාණ දකින්නටත් පුළුවන්.චානක මාපලගම (31) මහතා මගේ ළඟ තරුණයන් කිහිප දෙනෙක් වැඩ කරනවා. ගල් වංගෙඩි මිරිස් ගල්, කුරහන් ගල්, අපි ඔප දමනවා.අලුතෙන්ම වැඩ පුහුණුවෙන අයත් ඉන්නවා. ස්ථිර වෙළඳ පොළක් හා ස්ථිර මිලක් ලැබෙනවා නම් හොඳයි.තවමත් එහෙම නැති එක ප්‍රශ්නයක්.එම්. ඒ. ගයාන් (29) මහතා අපේ ගමේ සියයට අසූවක් කරන්නේ ගලෙන් කරන වැඩ තමයි.ගල් ලබාගන්නට අපට ඉඩමක් දුන්නේ ගුණරත්න වීරකෝන් ඇමැතිවරයායි. නමුත් තවමත් ආයුධ රත්කරන ගල් අඟුරු මිල සැරයි.ඒ ගැනත් බලනවා නම් හොඳයි. කළු ගලේ හැපෙමින් ජීවිතය ගැට ගහගන්න හදන මේ දිරිය මිනිසුන්ට අත හිත දීමට වගකිව යුත්තන්ගේ නෙත් සිත් විවර වේවා යනු අපගේද පැතුමයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>05</day>
    </date>
    <link>http://www.dinamina.lk/2010/05/05/_art.asp?fn=r1005052</link>
    <topic>සිංහල අවුරුදු චාරිත්‍රවලින් පසු පැවැත්වෙනශ්‍රී ලංකාවේ ප්‍රථම පෙරහර</topic>
    <author/>
    <content>සිංහල හා හින්දු අලුත් අවුරුදු චාරිත්‍ර වාරිත්‍ර සිදු කිරීමෙන් අනතුරුව ලංකාවේ පවත්වනු ලබන පෙරහර උත්සව මාලාවේ ප්‍රථම පෙරහර මංගල්‍යය ලෙස රඹුක්කන කඩිගමුව ශ්‍රී නාගවනාරාම පුරාණ රජ මහ විහාරස්ථානයට අනුබද්ධිත ශ්‍රී සිද්ධ පත්තිනි දේව මන්දිර පෙරහර සැලකේ.මේ පෙරහර උත්සව මාලාවේ ප්‍රථම පෙරහර ඉකුත් 24 දා පෙරවරු 1.00 ට ආරම්භ කරමින් වීථි සංචාරය කෙරිණි. මේ පූජනීය වාර්ෂික පෙරහර වෙනුවෙන් කප් සිටුවීමේ මංගල්‍යය ඩබ්ලිව්. එම්. සෙනෙවිරත්න ප්‍රධාන කපු මහතාගේ්ප්‍රධානත්වයෙන් පැවැත්විණි.කඩිගමුව ශ්‍රී නාගවනාරාම පුරාණ විහාරාධිපති අල්කේගම ධම්මරතන නායක හිමිපාණන්ගේ අනුශාසකත්වයෙන් සහ උඩුගම එක්සත් වීර සහන සේවා පදනමේ නිර්මාතෘ එච්. පී. උපාලි විජේවික්‍රම මහතාගේ ප්‍රධානත්වයෙන් පෙරහර හා පින්කම පැවැත්විණි.ඓතිහාසික වටිනාකමක් ඇති මේ පෙරහර හා පුද බිම පිළිබඳව තොරතුරු ගවේෂණය කිරීමේදී ඒ හා බැඳුණු තොරතුරු රැසකි. මේ පුරාණ විහාරස්ථානයේ ආරම්භය පොළොන්නරුව යුගය තෙක් විහිදෙයි.කඩිගමුව නාගවනාරාම විහාර භූමි පෙදෙස පුරාණයේ නාගස් උයනක් පැවතිණි. මේ පුධ බිමේ පළමුවැනි භාරකාරත්වය හිමි වූ කාංචිපුර ධම්මානන්ද නාහිමි මේ නාගස් උයන භාවනා කිරීම සඳහා තෝරාගෙන ඇත.ඒ අනුව නාගවනාරාමය නමින් නම් කර තිබේ. මේ විහාරස්ථානය අතීතයේ සිටම ජාත්‍යන්තර බෞද්ධාගමික සම්බන්ධතා සහිත මහනුවර ශ්‍රී දළදා මාලිගය සමග අඛණ්ඩ සම්බන්ධතා පවත්වන පුද බිමකි.මේ පෙරහරේ සර්වඥ ධාතූන් වහන්සේ තැන්පත් කළ කරඬුව ඇතෙකු පිට වැඩැම්මුවද පත්තිනි දේවාභරණ වැඩමවීම සිදු කරන්නේ ඇතින්නකගේ (කෙණර) පිට මතින්ය.ඒ සඳහා සම්බන්ධ කරගන්නා ඇතින්න දේවාලය ඉදිරිපිටට පැමිණ යාතිකා කිරීමෙන් පසු පෙරහරේ ගමන් කිරීමට නියමිතයි.වීථි සංචාරය කිරීමෙන් පසු ආපසු විහාරස්ථානයට ගෙවදීමෙන් දේවාලය ඉදිරිපිටින් තුන් වතාවක් ගමන් කිරීමද එකල සිට පැවති සිරිතකි.ප්‍රථම පෙරහර සංවිධාන සිදු කරන උඩුගම එක්සත් වීර සහන සේවා පදනමේ සභාපති අධ්‍යක්‍ෂක එච්. පී. උපාලි විජේවික්‍රම මහතා -විහාරාධිපති අල්කේගම ධම්මානන්ද නායක හිමියන්ගේ අනුශාසකත්වයෙන් ඉතාම කෙටි කාලයකදී මෙවර පෙරහර සංවිධාන කිරීමට අවස්ථාව ලැබුණේ.උඩුගම ගොන්දෑවල යන ගම්මාන වල සහ අවට ගම්වාසීන්ගේ සහයෝගය මේ පෙරහරට හැමදාම ලැබෙනවා.සිංහල හින්දු අලුත් අවුරුදු චාරිත්‍ර වාරිත්‍ර සිදු කිරීමෙන් පසු ලංකාවේ දළදා මාලිගාවේ පෙරහර ඇතුළු දිවයිනේ වෙහෙර විහාරස්ථාන වල සහ දේවාල වල පවත්වන පෙරහර උත්සව මාලාවේ ප්‍රථමයෙන්ම පැවැත්වෙන්නේ මේ පෙරහරයි.ඒ නිසා අපිට එය ලොකු ආඩම්බරයක්.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>05</day>
    </date>
    <link>http://www.dinamina.lk/2010/05/05/_art.asp?fn=r1005053</link>
    <topic>දිනෙන් දින පරිහානියට යනමාදම්පාගම මැදි විදුහල</topic>
    <author>සටහන හා ඡායාරූප අම්බලන්ගොඩ සමූහ ආර්. ඤාණදාස</author>
    <content>අම්බලන්ගොඩ කලාප අධ්‍යාපන කාර්යාලයෙන් පාලනය වන හික්කඩුව කොට්ඨාස අධ්‍යාපන කාර්යාල බල ප්‍රදේශයේ පිහිටි මාදම්පාගම මධ්‍ය මහා විද්‍යාලය ප්‍රදේශයේප්‍රමුඛ පෙලේ විදුහල් අතරින් ප්‍රධාන තැනක් ගනී.එහෙත් එම විද්‍යාලය පිළිබඳ වගකිව යුත්තන්ගේ අවධානය යොමු නොවීම හේතුකොට ගෙන විදුහල දිනෙන් දිනම පරිහානිය කරා ළඟා වෙමින් පවතී.ශිෂ්‍ය ශිෂ්‍යාවන් දහසක් පමණ ඉගෙනුම ලබන මේ විදුහලේ කාලයක සිට විදුහල්පතිවරයෙකු ද නැත.පළමු වසරේ සිට උසස් පෙළ දක්වා මෙහි පන්ති පැවැත්වෙයි. හයවැනි ශ්‍රේණියේ සිට ඉහළ පන්ති දක්වා සිංහල හා බුද්ධාගම යන විෂයයන් සඳහාද ගුරුවරුන් පත් කොට නැත.දහසක් පමණ දෙනාට අසුන් ගත හැකි වන සේ ඉදිකර ඇති ප්‍රධාන රැස්වීම් ශාලාවේ වහළ සෙවිලි කොට ඇති සෙවිලි තහඩු අබලන් වීම නිසා වර්ෂා දිනවලදී රැස්වීම් ශාලාව තුළට ජලය කාන්දු වෙයි.පරිගණක මධ්‍යස්ථානයේ තිබූ පරිගණක සියල්ල අක්‍රීය වීම හේතු කොට ඉන් ඵලක් ගැනීමට සිසුන්ට නොහැකි වී තිබේ. ප්‍රමාණවත් ඩෙස් බංකු මේ විද්‍යාලයට සපයා නැත.මේ නිසා උසස් පෙළ පන්තියේ ඉගෙනුම ලබන ශිෂ්‍ය ශිෂ්‍යාවන්ට සිදුවී ඇත්තේ පහළ ශ්‍රේණිවල සිසුන් වෙනුවෙන් තනා ඇති කුඩා ඩෙස් බංකු ප්‍රයෝජනයට ගැනීමටය.මේ විද්‍යාලයට දහවල් කාලය සඳහා මුරකරුවකු පත් කොට නැත. මේ නිසා විද්‍යාලයේ ගොඩනැගිලිවල ජනෙල් සවි කොට තිබූ පිත්තල සරනේරු පවා ගලවා ගෙන ගොස් තිබේ. මේ නිසා ජනෙල් එල්ලා වැටෙමින් තිබේ.බහුකාර්ය මධ්‍යස්ථානය සඳහා මෙයට වසර හතරකට පමණ ඉහතදී ඉදි කිරීම් ආරම්භ කළ දෙමහල් ගොඩනැගිල්ලේ මෙතෙක් ඉදි කොට ඇත්තේ පහළ මාලය පමණි. එහිද ඉදිකිරීම් අතරමග නතර කොට ඇත.වසර ගණනාවකට පෙර ඉතා ජනප්‍රිය එමෙන්ම ප්‍රසිද්ධ විද්‍යාලයක්ව පැවති මේ විදුහලේ දැනට තිබෙන අඩු පාඩු සම්පූර්ණ කොට විද්‍යාලය යථා තත්ත්වයට පත් කිරීමට පියවර ගන්නා ලෙස ප්‍රදේශවාසීහු වගකිවයුත්තන්ගෙන් ඉල්ලා සිටී.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>05</day>
    </date>
    <link>http://www.dinamina.lk/2010/05/05/_art.asp?fn=r1005054</link>
    <topic>‘මුන්දෙණිආර ඔය’ වේල්ලට යාබදනළ ළිඳ කැඩී ගිහින්</topic>
    <author>සටහන හා ඡායාරූප මහඔය විශේෂ ඇල්. එච්. චන්ද්‍රරත්න</author>
    <content>අම්පාර දිස්ත්‍රික්කයට අයත් මහඔය ප්‍රාදේශීය ලේකම් කොට්ඨාසයේ පිහිටි ‘මුන්දෙණි ආර’ ඔය වේල්ල සමීපයේ අඩි 180 යටට කණින ලද නළ ළිඳක් කැඩී වසරකට වැඩි කාලයක් නිරන්තරයෙන් ම විශාල ජල කඳන් නිරපරාදේ අපතේ යමින් තිබේ.ජල හිඟයෙන් පීඩාවට පත්වන මහඔය ප්‍රදේශයේ ගම්මානවලට ජලය සැපයීමට යැයි කියා මීට වසර හත 8 කට උඩදී ජාතික ජලසම්පාදන හා ජලපවාහන මණ්ඩලය මගින් කණින ලද මේ නළ ළිඳෙන් පැයකට භූගත ජලය ලීටර් 12000 ක් පමණ නිකුත් වන බව මේ ගැන කළ විමසීමකදී මහඔය ප්‍රාදේශීය සභාව පැවසුවේ පානීය ජලය ලබා ගැනීම සඳහා කණින ලද මේ නළ ළිඳෙ ජලය පරිභෝජනයට නුසුදුසු නිසා ජලසම්පාදන මණ්ඩලය මගින් මේ නළ ළිඳ මෙසේ අත්හැර දමා ඇති බවය.කෙසේ වෙතත් ජල කළමනාකරණය ගැන කතා කරන ආයතනයක් මගින් මේ අන්දමට මහඔය ප්‍රදේශයේ භූ ගත ජලය විනාශ කිරීම ජාතික අපරාධයක් බැවින් වහාම මේ නළ ළිඳ වසා දැමීමට හෝ එහි ජලය පිරිසිදු කොට ජනතාවගේ ප්‍රයෝජනය සඳහා බෙදා හැරීමට හෝ පියවර ගන්නැයි මහඔය ප්‍රදේශවාසීහු රජයෙන් ඉල්ලා සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>05</day>
    </date>
    <link>http://www.dinamina.lk/2010/05/05/_art.asp?fn=r1005055</link>
    <topic>පුහුල්වැල්ල පූර්වාරාම පිරිවෙනේ ගුරු දැක්ම සහ මාපිය වන්දනාව</topic>
    <author>සටහන හා ඡායාරූප මාතර දිස්ත්‍රික් සමූහ ඩබ්ලිව්. කේ. උපසේන</author>
    <content>කිරින්ද – පුහුල්වැල්ල, පූර්වාරාම පිරිවෙන් විහාරස්ථානයේ වාර්ෂිකව පැවැත්වෙන ගුරු දැක්ම සහ මාපිය වන්දනා චාරිත්‍ර වැඩසටහන පසුගියදා එම දහම් පාසලේදී පැවැත්විණි.ඒ සඳහා 800 ක් පමණ දහම් පාසල් දූ දරුවෝ ගුරු භවතුන්ට සහ දෙමාපියන්ට බුලත් හුරුළු පිරිනමා චාරිත්‍රානුකූලව එම වැඩසටහන නිමාවට පත් කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>05</day>
    </date>
    <link>http://www.dinamina.lk/2010/05/05/_art.asp?fn=r1005056</link>
    <topic>මිල්ලනිය කිඹුලවිල කන්ද ජනපදයේජල යෝජනා ක්‍රමය අසාර්ථකයි</topic>
    <author>විනීතා මානෙල් ගමගේ</author>
    <content>මිල්ලනියේ 642 නැගෙනහිර ගල්පාත ග්‍රාමසේවා වසමට අයත් කිඹුලවිල කන්ද ජනපදයේ පානීය ජල යෝජනා ක්‍රමය අසාර්ථක වීමෙන් ජනපද වැසියෝ අසීරුතාවට පත්ව සිටිති.මෙම ප්‍රදේශයේ පවුල් 60 ක් පමණ පදිංචිව සිටින අතර ඔවුන් උග්‍ර ජල හිඟයකට මුහුණ පා සිටිති. මෙයට විසඳුමක් වශයෙන් ආසියානු සංවර්ධන බැංකු ආධාර හත් ලක්ෂ තිස් හතර දහස් අසූ අටක් වටිනා ජල යෝජනා ක්‍රමයක් 2004 වසරේදී ලැබුණු අතර ජාතික ජල සම්පාදන හා ජලාපවහන මණ්ඩලයේ අධීක්ෂණය මත පසුගිය පෙබරවාරි මස ආරම්භ කෙරිණි.එය මැයි මාසයේ අවසන් කිරීමට නියමිතව තිබුණද එම කටයුතු අඩ පණ වීම කඳු මුදුනේ පවුල් කීපයකට තදින්ම බලපාන ගැටලුවක් විය.මේ ජල යෝජනා ක්‍රමයට අනුව කිඹුලවිල කඳු පාමුල අඩි 25 ක් පමණ ගැඹුරු ළිඳක් ඉදිකෙරුණේ මඩහැල කුඹුරු යායේ කෙළවරකය. මේ ළිඳෙන් ලබා ගන්නා ජලය කඳු මුදුනේ ඉදි කෙරුණු ටැංකියකට එක් රැස් කර බෙදා දීමට කටයුතු කෙරිණි.ජලය බෙදා දීම සඳහා මෝටර් දෙකක් ද සවි කර ජල නළද එලන ලදී. එහෙත් ජලය ලබාදීමට කටයුතු කිරීමේදී මේ ජලය රතු පාටට තිබූ බැවින් පාරිභෝගිකයෝ ජලය ලබා ගැනීම ප්‍රතික්ෂේප කළහ. ජලයේ යකඩ සාන්ද්‍රණය වැඩි වීම නිසා මළකඩ පැහැයෙන් යුතු බව කරන ලද පරීක්ෂණ වලදී හෙළි විය.ආර්. ඒ. කමලාවතී මහත්මියඅපට වතුර හිඟ හින්දයි මෙසේ ජලය දුන්නේ. ළිඳ හදන්න ඉස්සෙල්ලයි පස්සෙයි වතුර පරීක්ෂණ තුන හතරක්ම කළා. ගැළපෙන්නෙ නෑ. රතුපාටයි. කාමරේ මෝටර් දෙකක් තියෙනවා. මෝටර් වලට අඟලේ බට දාලා උඩට අඟල් දෙකේ බටයි දාල තියෙන්නේ.ඒකෙන් වතුර ඇදෙන්නේ නෑ. පවුල් 30 ක් විතර වතුර ගත්තා. වතුර ඇදෙන්නෙ හිමින් හින්ද දරන්න බැරි තරම් ලයිට් බිලක් ආවා. සමහර අය මේ නිසා වතුර නොගෙන අත් ඇරියා. දැන් මෝටර් කාමරේ ලයිට් ඇත්තෙත් නැ. මීටරේත් ගලවගෙන ගියා.ටී. ඩබ්. ජයතිලක මහතාළිඳ කපපු අලුත වතුර මඩ පාටට තිබුණා. මාසයක් විතර යන කොට ඒක ඇරුණා. පායන කොටත් සමහර ළිංවල වතුර මඩ පාට වෙනවා.කේ. එම්. රම්‍යලතා මහත්මියඉස්කෝලේ යන ළමයි තුන් දෙනෙක් ඉන්නවා. පායන කාලෙට වතුර හොයා ගන්න හරිම අමාරුයි. පහළින් වතුර ඇදලා තමයි සේරම කරන්නේ.අනුර පුෂ්පකුමාර මහතාඅපි වතුර වලට නං හරියට දුක් විඳිනවා. ජල ව්‍යාපෘතියෙන් දාපු බට තියෙනවා. ගෙවල් වල, පාරට කොන්ක්‍රීට් දාල තියෙන්නේ බට වලට උඩින්. ළිඳ හදන්න අපි රෑ දවල් නැතුව වැඩ කර මහන්සි වුණා.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>05</day>
    </date>
    <link>http://www.dinamina.lk/2010/05/05/_art.asp?fn=r1005057</link>
    <topic>තුරුවිල වැවේ සිටි ඇතින්න සහ පැටවාවනජීවී නිලධාරීන්ගේ භාරයට</topic>
    <author>අනුරාධපුර සමූහ – අශෝක සේනාරත්න</author>
    <content>තුරුවිල වැව් ඉස්මත්තේ වෙඩි වැදී සිටි ඇතින්න සමග සිටි මාස තුනක් පමණ වයසැති අලි පැටියා ඉතා අසාධ්‍ය තත්ත්වයේ සිටියදී අනුරාධපුර වනජීවී දෙපාර්තමේන්තුවේ නිලධාරීන් පෙරේදා (3) අනුරාධපුරයට ගෙන ආවේය.අලි මව සහ අලි පැටවා දින 20 ක් පමණ වේ. මේ අකරතැබ්බියට මුහුණ දුන් බව ‘දිනමිණ’ පෙන්වා දීමෙන් පසු නිලධාරීහු වහා ක්‍රියාත්මක වූහ.ඇතින්න සමග සිටි අලි පැටවාගේ සුවදුක් විචාරීමට වනජීවී නිලධාරීන් ගිය විටත් අලි පැටවා කිරි නොමැතිව දින ගණනක් තිස්සේ සිටීමෙන් සිහි මද ගතියකින් සිටි බව වයඹ කලාපය භාර පශු වෛද්‍ය චන්දන ජයසිංහ මහතා පැවසීය.ඊයේ (4) පෙරවරුවේ අලි බබා කිරිබෝතල් 7 ක් බීවා දැන් ඔහු හොඳ තත්ත්වයේ පසුවනවා.වෙඩි වැදී සිටින ඇතින්න ගේ තත්ත්වයද බරපතළ බව කී ඇතින්නට ප්‍රතිකාර කළ බවත් පශු වෛද්‍ය චන්දන ජයසිංහ මහතා පැවසීය.අලි පැටියා උඩවලව ඇත් අතුරු සෙවණට ගෙන යාමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>05</day>
    </date>
    <link>http://www.dinamina.lk/2010/05/05/_art.asp?fn=r1005058</link>
    <topic>මාතර දිස්ත්‍රික්කයේ පාසල්වලටජංගම දන්ත ශල්‍ය ඒකකයක්</topic>
    <author>ජයසිරි පේදුරුආරච්චි – ගන්දර සමූහ</author>
    <content>මාතර දිස්ත්‍රික්කයේ පාසල්වල ඉගෙනුම ලබන දූදරුවන් වෙනුවෙන් පහසුකම් සපිරි විශේෂිත ජංගම දන්ත ශල්‍ය ඒකකයක් දකුණු පළාත් ප්‍රධාන ඇමැති ෂාන් විජේලාල් ද සිල්වා මහතාගේ මඟපෙන්වීම යටතේ දකුණු පළාත් සෞඛ්‍ය අමාත්‍යාංශය විසින් ආරම්භ කර ඇත.රුපියල් ලක්ෂ හතළිහක වියදමින් ආරම්භ කරන ලද මේ ජංගම දන්ත ශල්‍ය ඒකකය බස් රථයක සකස්කර ඇති අතර එහිදී පාසල් දරුවන්ගේ දත් සුද්ද කිරීම, නැවත පිරවීම හා දිරාගිය දත් ඉවත් කිරීම ආදී කාර්යයන් ඉතා පහසුවෙන් ඉටුකළ හැකිවන සේ නවීනතම උපකරණ සවිකොට තිබේ.ඉකුත් තුන්වැනිදා (3) මාතර අධ්‍යාපන කලාපයේ පාලටුව ගුණරතන විද්‍යාලයේදී දකුණු පළාත් ප්‍රධාන ඇමැති ෂාන් විජේලාල් ද සිල්වා මහතා අතින් ජංගම දත්ත ශල්‍ය ඒකකය විවෘත කර සිසු අයිතියට පත්කරන ලදී.නව දන්ත ශල්‍ය ඒකකයේ විවෘත කිරීමත් සමඟ මින් ඉදිරියට දිස්ත්‍රික්කයේ සියලු පාසල් දරුවන්ට තම පාසලේදීම දන්ත සෞඛ්‍ය සේවා සලසා ගත හැකිය. විද්‍යාල මගින් කරන ඉල්ලීම් අනුව ඒකකයේ සහය ලබාගත හැක.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>05</day>
    </date>
    <link>http://www.dinamina.lk/2010/05/05/_art.asp?fn=s1005051</link>
    <topic>නවසීලන්තයට ලකුණු 7ක ජයක්</topic>
    <author/>
    <content>බටහිර ඉන්දීය කොදෙව් දූපත්හී පැවැත්වෙන තෙවැනි පන්දුවාර 20 විස්ස ලෝක කුසලාන ක්‍රිකට් තරගාවලියේ නවසීලන්තය හා සිම්බාබ්වේ අතර පැවැති තරගයෙන් ලකුණු 7ක ජයක් (ඩක්වරත් ඇන්ඩ් ලුවිස් ක්‍රමයට) නවසීලන්ත පිලට හිමිවිය.මෙම තරගයේදී පළමුව පන්දුවට පහර දුන් සිම්බාබ්වේ පිල ඕවර 15.1 ක් ඇතුළත සියලුම ක්‍රීඩකයන් දැවී ලබා ගැනීමට හැකිවුයේ ලකුණු 84 ක් පමණි. මෙම තරගාවලියේදී දැනට එක් කණ්ඩායමක් ලබා ගත් අඩුම ලකුණු සංඛ්‍යාව මෙය වීමද විශේෂත්වයකි.සිම්බාබ්වේ පිල වෙනුවෙන් වැඩිම ලකුණු ලබාගත්තේ ටටෙන්ඩා ටයිබු ය. ඒ ලකුණු 21 කි. හැමිල්ටන් මසකඩ්සා 20, ග්‍රෙග් ලැම්බ් 14 ක් ලෙස ලකුණු රැස් කර ගත්හ.පන්දු යැවීමේදී විශිෂ්ට පන්දු යැවීමක නිරත වූ ස්කොට් ස්ටයිරිස් ලකුණු 5 කට කඩුලු 3 ක් ලබා ගත්තේ එක් ඕවරයකදී වීම විශේෂත්වයකි.ඊට අමතරව නේදන් මැකලම් ලකුණු 16 කට කඩුලු 3ක, ඩැනියෙල් විටෝරි ලකුණු 10 කට කඩුලු 2 ක් හා ටී. ජී. සවුති ලකුණු 18 කට එක් කඩුල්ලක්ද දවා ගත්හ.නවසීලන්තය පහසු ඉලක්කයක් කරා හඹායාමේදී ඕවර 8.1 කදී කඩුලු 1 ක් දැවී ලකුණු 39 ලබා තිබියදි වර්ෂාවෙන් බාධා එල්ල විය.පසුව ඩක්වර්ත් ඇන්ඩ් ලුවිස් න්‍යායට අනුව ජයග්‍රහණය නවසීලන්ත පිලට ලබාදුනි. නවසීලන්ත පිල වෙනුවෙන් බී. බී. මැකලම් නොදැවී ලකුණු 22ක් හා මාටින් ගෆ්ටීල් නොදැවී ලකුණු 6ක් ලබා සිටියේ ය. මේ තරගය ශ්‍රී ලංකා කණ්ඩායමට තීරණාත්මක තරගයක් විය. සහභාගී වූ තරග දෙකෙන්ම පරාජයට පත් වූ සිම්බාබ්වේ පිල තරගාවලියෙන් ඉවත් වූ අතර බී කාන්ඩයේ සුපිරි 8 වටය සඳහා නවසීලන්තය හා ශ්‍රී ලංකාව සුදුසුකම් ලැබීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>05</day>
    </date>
    <link>http://www.dinamina.lk/2010/05/05/_art.asp?fn=s1005053</link>
    <topic>කොදෙව්වන්ට ජය</topic>
    <author/>
    <content>විස්සයි – 20 ලෝක කුසලාන තරගාවලියේ එංගලන්තය පරදා කඩුලු 8 ක ජයක් ලබාගැනීමට බටහිර ඉන්දීය කොදෙව් පිල සමත් විය.ගයානා ප්‍රොවිඩන්ස් ක්‍රීඩා පිටියේදී පෙරේදා රාත්‍රියේ නිමාවූ මේ තරගයට වර්ෂාවෙන් බාධා සිදුවී ඩක්වර්ත් ලුවිස් න්‍යාය අනුව ජය තීන්දු විය.මුලින් පන්දුවට පහර දුන් එංගලන්ත පිල ඕවර් 20 කදී කඩුලු 5 කට ලකුණු 191 ක් ලබාගත් අතර බටහිර ඉන්දීය කොදෙව් පිලට ඕවර් 6 කදී ලකුණු 60 ක ඉලක්කයක් එල්ල වී එය සාර්ථක කර ගත්තේය.ජයග්‍ර‍්‍රාහී බටහිර ඉන්දීය කොදෙව් පිලේ නායක ක්‍රිස් ගේල් හොඳ ආරම්භයක් ලබා දෙමින් පන්දු 12 කදී හතරේ 2 ක් හා හයේ 2 ක් සමඟ ලකුණු 25 ක් ලබා ගත්තේය.චන්ද්‍රපෝල් නොදැවී ලකුණු 15 ක් ලබා ගත් අතර ෆ්ලෙචර් නොදැවී ලකුණු 12 ක් ලබා ගත්තේය.බටහිර ඉන්දීය කොදෙව් පිලේ බිඳවැටුණු ගේල්ගේ හා පොලාර්ඩ්ගේ කඩුලු දෙකම ස්වාන් බිඳ හෙළීය.එංගලන්ත ඉනිමේදී එම්. ජේ. ලුම්බ් පන්දු 18 කදී ලකුණු 28 ක් ද, කිස්වේටර් පන්දු 14 කදී ලකුණු 26 ක් ද, පීටර්සන් පන්දු 20 කදී ලකුණු 24 ක් ද, ලබා ගත්හ.එංගලන්ත ඉනිමට ජීවයක් ගෙන ආ මෝර්ගන් පන්දු 35 කදී හතරේ 3 ක් හා හයේ 3 ක් සමග ලකුණු 55 ක් ද, රයිට් පන්දු 27 කදී හතරේ 1 ක් හා හයේ 4 ක් සමග ලකුණු 45 ක් ද ලැබීය.තරගයේ වීරයා සම්මානය ලකුණු 22 කට කඩුලු 2 ක් දවාගත් බටහිර ඉන්දීය කොදෙව් පිලේ ඩැරන් සමී දිනා ගත්තේය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>05</day>
    </date>
    <link>http://www.dinamina.lk/2010/05/05/_art.asp?fn=s1005054</link>
    <topic>ඉන්දීය පාපන්දු පුහුණුකරු ඉල්ලා අස්වෙයි</topic>
    <author>නවදිල්ලිය (ඒ. එෆ්. පී.)</author>
    <content>ආසියානු කුසලාන පාපන්දු තරගමාලාව ආසන්නව තිබුණ ද තම ගිවිසුම් දීර්ඝය ප්‍රමාද කිරීමේ හේතුවෙන් ඉන්දීය පාපන්දු පුහුණුකරු බොබ් හවුටන් ඉල්ලා අස්වී තිබේ. 62 හැවිරිදි හවුටන් දකුණු අප්‍රිකාවේ විවේකය ගත කරමින් සිටින අතරතුරදීම තම ඉල්ලා අස්වීමේ ලිපිය ඉන්දීය පාපන්දු සම්මේලනය වෙත යවා ඇත.2006 වසරේදී ඉන්දීය පාපන්දු පිලේ පුහුණුකරු ලෙස වැඩ භාරගත් හවුටන් ඔහුගේ අමෙරිකානු ඩොලර් 10000 ක මාසික වැටුප ඩොලර් 20000 දක්වා වැඩි කරන ලෙස ඉන්දීය පාපන්දු බලධාරීන්ගෙන් ඉල්ලා ඇතැයි ටෙලිග්‍රාෆ් පුවත්පත පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>05</day>
    </date>
    <link>http://www.dinamina.lk/2010/05/05/_art.asp?fn=s1005055</link>
    <topic>විස්සයි-20 කාන්තා ලෝක කුසලාන ක්‍රිකට් තරගමාලාව අද ඇරැඹේ</topic>
    <author>ෆවුස් මොහොමඩ්</author>
    <content>විස්සයි – 20 ලෝක කුසලාන ක්‍රිකට් තරගමාලාවට සමගාමීව පවත්වනු ලබන විස්සයි – 20 කාන්තා ක්‍රිකට් තරගමාලාව අද (05) කොදෙව් දූපත් හිදී ආරම්භ වේ.ටෙස්ට් ක්‍රීඩාවේ නියුතු රටවල් 8 ක කණ්ඩායම් ‘ඒ’ සහ ‘බී’ යන කොටස් දෙක යටතේ තරග වදින මේ තරගමාලාව මෙවර පවත්වනු ලබන්නේ දෙවැනි වතාවටය.පසුගිය වසරේ ප්‍රථම වරට පැවැති විස්සයි – 20 කාන්තා ක්‍රිකට් ලෝක කුසලාන තරගමාලාවේ සූරතාව දිනාගැනීමට සමත් වූයේ එංගලන්ත කණ්ඩායමය. එංගලන්තයේ පැවැති මේ තරගමාලාවේ අවසන් මහා තරගය සඳහා සුදුසුකම් ලැබුවේ එංගලන්තය සහ නවසීලන්තයයි. එහිදී කඩුලු 6 කින් නවසීලන්ත පිල පරදවා සූරතාව දිනාගැනීමට එංගලන්ත කාන්තා ක්‍රිකට් පිල සමත් විය.පසුගිය තරගමාලාව නියෝජනය කළ ශ්‍රී ලංකා කාන්තා ක්‍රිකට් පිලට ජය ගත හැකි වූයේ එක් තරගයකින් පමණි. පළමු වටයේ පැවැති තරගවලදී පකිස්තානය පරාජය කිරීමට සමත් වූ ශ්‍රී ලංකා පිල එංගලන්තය හා ඉන්දියාව හමුවේ පරාජයට පත් වූහ. පසුගිය තරගමාලාව නියෝජනය කළ ශ්‍රී ලංකා පිලට ඇතුළත්ව සිටි ශ්‍රීපාලි වීරක්කොඩි, උදේශිකා ප්‍රබෝධනී, චමරි පොල්ගම්පොළ, ඉෂානි කෞශල්‍යා, ඉනෝකා ගලගෙදර, දීපිකා රසාංගිකා, දිලිනි මනෝදරා සහ සඳමාලි දොලවත්ත මෙවර තරගමාලාව නියෝජනය කිරීමට ද අවස්ථාව ලබාගෙන සිටිති.ශ්‍රී ලංකාව සමඟ පකිස්තානය, ඉන්දියාව සහ නවසීලන්තය මෙවර තරගමාලාවේ ‘බී’ කොටසට අයත් වන අතර කොදෙව් පිල දකුණු අපි‍්‍රකාව, ඕස්ට්‍රේලියාව සහ එංගලන්තය ‘ඒ’ කොටසෙන් තරග වදිති.මූලික වටයේ සියලු තරග සා. කිට්ස් හී වෝනර් ක්‍රීඩාංගණයේ පැවැත්වෙන අතර අවසන් පූර්ව තරග පැවැත්වීමට නියමිතව ඇත්තේ සා. ලුසියා හී බියුසේජෝර් ක්‍රීඩාංගණයේදීය. බාබඩෝස් හී කෙංසින්ටන් ඕවල් පිටියේදී අවසන් මහා තරගය පැවැත්වෙනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>05</day>
    </date>
    <link>http://www.dinamina.lk/2010/05/05/_art.asp?fn=s1005056</link>
    <topic>වෙස්ලි - සාන්ත අන්තෝනි රගර්ගැටුම හෙට හැව්ලොක් පිටියේදී</topic>
    <author>ප්‍රින්ස් ගුණසේකර</author>
    <content>ජනාධිපති කුසලානය සඳහා පැවැත්වෙන අන්තර් පාසල් රගර් තරගාවලියේ තෙවැනි සතියේ තරග හෙට ආරම්භ වේ.පසුගිය සියලු තරගවලදී පරාජයට පත්ව සිටින වෙස්ලි විදුහල හා මහනුවර සාන්ත අන්තෝනි විදුහල අතර හෙට හැව්ලොක් ක්‍රීඩාංගණයේ ඇතිවන තරගයේ ප්‍රතිඵලය කාගේත් අවධානයට යොමුවනු ඇත. දෙපිලම තරග 2 කට සහභාගි වී එම තරග දෙකම පරාජයට පත්ව සිටිති.වෙස්ලි විදුහල පසුගිය සතියේදී රාජකීය පිල වෙතින් ලකුණු 12 – 0 කින්ද එයට පෙර සාන්ත තෝමස් වෙතින් ලකුණු 29 – 5 කින්ද පරාජයට පත්ව සිටී. පසුගිය වසරේදී අන්තර් පාසල් රගර් තරගාවලියේ ‘බී’ කොටසේ සූරතාව දිනාගැනීමේ හේතුවෙන් ‘ඒ’කොටසට උසස්වීම් ලද වෙස්ලි විදුහල හෙට පැවැත්වෙන තරගයේදී සාන්ත අන්තෝනි විදුහලට ප්‍රබල තරගයක් ලබාදෙනු ඇතැයි විශ්වාස කළ හැක.සාන්ත අන්තෝනි විදුහල පසුගිය සතියේදී ලකුණු 22 – 15 කින් සාන්ත තෝමස් විදුහලට පරාජය වූ අතර එයට පෙර කිංග්ස්වුඩ් වෙතින් ලකුණු 23 – 10 ක පරාජයක් ලැබීය.මෙතෙක් පැවැති තරගවලිදී සාන්ත පීතර, රාජකීය, සාන්ත තෝමස් හා කිංස්වුඩ් විදුහල් සහභාගි වූ තරග දෙකම ජයගෙන සිටිති.ත්‍රිත්ව හා ධර්මරාජ විදුහල් තරගයක් ජයගෙන තරගයක් පරාජය වී පස්වැනි හා හයවැනි ස්ථානවල පසුවෙති.ලකුණු සටහනේ මුල් තැන සිටින සාන්ත පීතර විදුහල හා වේල්ස් කුමාර විදුහල අතර තරගය අනිද්දා හැව්ලොක්ස් ක්‍රීඩා පිටියේදී පැවැත්වේ. මේ තරගයේ වැඩි වාසි සාන්ත පීතර් විදුහලට ඇත.වේල්ස් කුමාර විදුහල පසුගිය සති අන්තයේදී ලකුණු 29 – 11 කින් පරාජය කළ ධර්මරාජ විදුහලට 8 වැනිදා රාජකීය ක්‍රීඩා පිටියේදී තවත් ප්‍රබල තරගයකට එක්වීමට සිදුවේ. තමන්ට හුරු ක්‍රීඩා පිටියකදී වුවද රාජකීය ක්‍රීඩකයන්ට පහසුවෙන් ජයග්‍රහණය ලබා ගැනීමට ධර්මරාජ ක්‍රීඩකයෝ ඉඩ ලබා නොදෙනු ඇත.එමෙන්ම එදිනම ප්‍රබල සාන්ත තෝමස් විදුහල හා ඉසිපතන අතර තරගය ගල්කිස්සේ සාන්ත තෝමස් පිටියේදී පැවැත්වේ.මෙවර ඉසිපතන විදුහල තරගාවලිය ආරම්භයේ සිටම දුර්වල තත්ත්වයක පවතින අතර සාන්ත තෝමස් විදුහල පිට පිට ජය ලබා උසස් මානසික මට්ටමකින් පසුවේ.මේ සතියේ තරග6 වැනිදා - වෙස්ලි - සා.අන්තෝනි-හැව්ලොක් පිටියේදී. 7 වැනිදා - වේල්ස් කුමාර - සා.පීතර්-හැව්ලොක් පිටියේදී. 8 වැනිදා – රාජකීය - ධර්මරාජ රාජකීය පිටියේදී. සා. තෝමස් - ඉසිපතන ගල්කිස්සේදී. කිංග්ස්වුඩ් – ත්‍රිත්ව බෝගම්බර පිටියේදී.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>05</day>
    </date>
    <link>http://www.dinamina.lk/2010/05/05/_art.asp?fn=s1005057</link>
    <topic>ගුවන් හමුදා රගර් ක්ෂේත්‍රයේඓතිහාසික සිදුවීමක්</topic>
    <author>ෆවුස් මොහොමඩ්</author>
    <content>දියතලාව ගුවන් හමුදා කඳවුරු කණ්ඩායමට පිට පිට තෙවැනි වතාවටත් රගර් සූරතාව හිමිකර දෙමින් ශ්‍රී ලංකා ගුවන් හමුදාවේ අන්තර් රෙජිමේන්තු රගර් තරගාවලිය නිමාවට පත්විය. රත්මලාන ගුවන් හමුදා කඳවුරු පිටියේ පැවැති මේ තරගයේ ප්‍රධාන ආරාධිත අමුත්තා ලෙස වැඩබලන ආරක්ෂක මාණ්ඩලික ප්‍රධානී සහ ගුවන් හමුදාපති එයාර් චීෆ් මාෂල් රොෂාන් ගුණතිලක මහතා සහභාගි වූ අතර ගුවන් හමුදා ඉංජිනේරු අධ්‍යක්ෂ ගුවන් කොමදෝරු වසන්ත බාලසූරිය, රත්මලාන ගුවන් හමුදා කඳවුරේ අණදෙන නිලධාරී ගුවන් කොමදෝරු සුමංගල ඩයස්, ශ්‍රී ලංකා ගුවන් හමුදා රගර් සංගමයේ සභාපති ගුවන් කොමදෝරු විජිත ගුණරත්න යන මහත්වරුද මේ අවස්ථාවට එක්වී සිටියහ.මේ තරගයේ සුවිශේෂී සිදුවීම වූයේ ඉතිහාසය නැවත පෙළ ගස්වමින් ගුණතිලක පරම්පරාව ගුවන් හමුදා ක්‍රීඩා වංශ කතාවට නව පිටුවක් එක් කරලීමය. එදා එනම් වසර 31 කට පෙර 1979 වසරේ කටුනායක ගුවන් හමුදා කඳවුරු පිටියේදී පැවැති එම වසරේ අන්තර් රෙජිමේන්තු අවසන් රගර් තරගයේදී දියතලාව ගුවන් හමුදා කඳවුරු කණ්ඩායමේ නායකයාව සිටි (කෙඩෙට් නිලධාරී) වත්මන් ගුවන් හමුදාපතිවරයා එවකට ගුවන් හමුදාපතිවරයා ලෙස කටයුතු කළ ඔහුගේ පියාණන් වන එයාර් වයිස් මාෂල් හැරී ගුණතිලක මහතාව හඳුන්වා දුන් අයුරින්ම මෙදා රත්මලාන ගුවන් හමුදා කඳවුරු පිටියේ පැවැති අවසන් තරගයේ දී දියතලාව ගුවන් හමුදා කඳවුරු කණ්ඩායමේම ක්‍රීඩක (කෙඩෙට් නිලධාරී) රෙහාන් ගුණතිලක ඔහුගේ පියාණන් වන වත්මන් ගුවන් හමුදාපති වරයාට හඳුන්වා දෙනු ලැබීම එම ඓතිහාසික සිදුවීමය.  </content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>05</day>
    </date>
    <link>http://www.dinamina.lk/2010/05/05/_art.asp?fn=s1005058</link>
    <topic>ස්නූකර් ලෝක සූරතාව රොබට්සන්ට</topic>
    <author>එංගලන්තය (ඒ. එෆ්. පී.)</author>
    <content>ස්කොට්ලන්තයේ ග්‍රීම් ඩොට් 18 – 13 ක් වශයෙන් පරාජයට පත් කළ ඕස්ට්‍රේලියාවේ නීල් රොබට්සන් ස්නූකර් ලෝක සූරතාව දිනා ගැනීමට සමත් විය.1980 වසරේ කැනඩාවේ ක්ලිෆ් තෝබන්ගෙන් පසු මහ බ්‍රිතාන්‍යයෙන් පිට ක්‍රීඩකයකු ස්නූකර් සූරතාව දිනූ ප්‍රථම අවස්ථාව මෙය වේ.28 හැවිරිදි වික්ටෝරියානු ප්‍රාන්ත ක්‍රීඩකයා ස්නූකර් සූරතාවලියේ අවසන් මහා තරගයට ක්‍රීඩා කිරීම ඕස්ට්‍රේලියානු රූපවාහිනියේ විකාශය වූ අතර ස්නූකර් අවසන් මහා තරගයක් ඔස්ට්‍රේලියානු රූපවාහිනියේ සජීවි ලෙස විකාශය කෙරුණු මුල්ම අවස්ථාව ලෙස ද ඉතිහාසගත විය. 1983 වසරෙන් පසු ස්නූකර් අවසන් මහා තරගයකට මහ බ්‍රිතාන්‍යයෙන් පිට ක්‍රීඩකයකු සුදුසුකම් ලැබූ ප්‍රථම අවස්ථාව ද මෙය විය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>05</day>
    </date>
    <link>http://www.dinamina.lk/2010/05/05/_art.asp?fn=f1005051</link>
    <topic>ඉන්දියාවේ සහායඅපේ ගමනට ශක්තියක් වුණා</topic>
    <author/>
    <content>යුද ජයග්‍රහණය කෙරෙහි බලපෑ තීරණාත්මක දේශපාලන කරුණු දහයක් පිළිබඳ සහ යුද ක්‍රමෝපායයන්, ජයග්‍රහණයේ නිශ්චිත දිශානතියකට යොමුකළ ආකාරය පිළිබඳ ආරක්ෂක ලේකම් ගෝඨාභය රාජපක්ෂ මහතා සමඟ ඉන්දියානු ලේඛක වී. කේ. ශශිකුමාර් විසින් සිදු කළ සාකච්ඡාවක් ඇසුරින් Indian Defence Review and Sify News India  පුවත්පතට සැපයූ ලිපියේ පරිවර්තනය 2010. 04. 26 / 27 දිනවල ඩේලි නිව්ස් පත්‍රයේ පළ විය. මේ එහි සිංහල පරිවර්තනයයි. මෙහි මුල් කොටස ඊයේ පළ විය.කලින් සිටි ජනාධිපතිවරුන් හතර දෙනාම නිර්භීත තීරණ ගැනීමට අපොහොසත් වුණා. ඔවුන් අවිනිශ්චිත ස්වරූපයෙන් කටයුතු කළා. නිර්භීත තීරණ ගනු ලැබුවහොත්, කුඩා ආර්ථිකයක් හිමි අප රටට අනර්ථකාරී බලපෑම් ඇති විය හැකි යැයි ඔවුන් කල්පනා කළා.යුද හමුදාව විශාල වශයෙන් පුළුල් කිරීම අපගේ ආර්ථිකයට දරාගත නොහැකි වනු ඇතැ’යි ඔවුන් කල්පනා කළා. ඇත්තවශයෙන්ම කියනවා නම් කලින් සිටි ජනාධිපතිවරුන් සහ දේශපාලන නායකයන් යුද හමුදාව ශීඝ්‍රයෙන් පුළුල් කිරීමට නො කමැත්තක් දැක්වූවා. මක් නිසාද යත්, දේශපාලනික වශයෙන් යම් බලපෑම් ඇති වේය යන බිය නිසයි.2005 දී කොළඹ දී පැවැති ආරක්ෂක කවුන්සල රැස්වීම මේ අවස්ථාවේ දී මගේ මතකයට නැෙඟනවා. හැකි ඉක්මනින් ම හමුදා ශක්තිය 50,000 කින් වැඩි කළ යුතු බව ඒ අවස්ථාවේ දී මම ජනාධිපතිතුමාට කිව්වා.එය යුද්ධය ජයග්‍රහණය කිරීමට අත්‍යවශ්‍ය සාධකයක් බව මම කිව්වා. යුද්ධය නිම කිරීමට මෙය අවශ්‍ය සාධකයක් නම් හමුදාවට අවශ්‍ය අතිරේක ශක්තිය වහාම ලබා දෙන ලෙස ජනාධිපතිවරයා නියෝගයක් ලබා දුන්නා.ඒ සඳහා අවශ්‍ය ප්‍රතිපාදන වහාම ලබා දීමට නියෝග කළා. මෙවැනි දැඩි ක්‍ෂ්ණික තීරණ ගැනීම අවසාන වශයෙන් අප යුද ජයග්‍රහණය කරා ගෙන යාමට ඉවහල් වුණා’.තමා ඇතුළු හමුදා නායකයන් සෑම දිනකම පැයෙන් පැයටම හමුදා මෙහෙයුම් පිළිබඳ සොයා බලමින් ඒවා විශ්ලේෂණය කළ බව ආරක්ෂක ලේකම්වරයා පැවසීය’.මේ අනුව අවශ්‍යතා පිළිබඳව මට හොඳ අවබෝධයක් ලබා ගැනීමට හැකි වුණා. ‘ඕනෑම හමුදා නායකයෙක් තමන්ට අවශ්‍ය සියලු ම අවි ආයුධ සහ වෙනත් අවශ්‍ය දෑ සියල්ලම ලබා දෙන ලෙස ඉල්ලා සිටිනවා. මගේ කාර්යය වුණේ ප්‍රමුඛතා හඳුනාගෙන, ඒ අනුව යුද ජයග්‍රහණය සඳහා අත්‍යවශ්‍ය දේ පමණක් ලබා දී, අනිත් දේ කපා හැරීමයි.හමුදා භටයන් තම නිවෙස්වලට ගිය අවස්ථාවේ දී ඒ අයගේ හෙට දින වෙනුවෙන් ඔබේ අද දින කැප කරන බව මන්ත්‍රයක් වශයෙන් ජප කරන්නට’ හමුදාව ඒත්තු ගැන්වූවා.හමුදාවේ මිය ගිය සහ තුවාල ලැබූ අය වෙනුවෙන් වගකීම තනිවම භාර ගැනීමට ජනාධිපති රාජපක්ෂට ශක්තිය තිබුණා. හමුදා ජයග්‍රහණවලට හේතු වූ හත්වැනි දේශපාලන සාධකය මෙයයි.වසර තුනහමාරක් ඇතුළත හමුදා භටයන් 6000 ක් පමණ මිය ගියා. යුද බිමේ සිට හමුදා භටයන්ගේ මළ සිරුරු ඔවුන්ගේ නිවෙස්වලට ගෙනෙන අවස්ථාවලදී ජනාධිපතිවරයාට දරාගන්නට තිබූ පීඩනය කෙතරම්දැයි ඔබට අවබෝධ කරගන්නට පුළුවන්.යුද බිමේ මිය යන සහ අනතුරට ලක්වන අය සම්බන්ධයෙන් මතුකළ දේශපාලන පීඩනය විඳ දරා ගැනීමට ජනාධිපතිවරයා දැඩි අධිෂ්ඨානයෙන් කටයුතු කළා. යුද ජයග්‍රහණ වෙනුවෙන් ඔහු තම ජනාධිපති ධූරය මෙන් ම, රජය ද පරදුවට තැබුවා.අවසන් යුද ජයග්‍රහණය ලබා ගන්නා තුරු ස්වකීය අරමුණු ඉදිරියට ගෙන යාමට ඔහුට ධෛර්යයක් තිබුණ බව ඔහු මැනවින් පෙන්නුම් කළා. කලින් සිටි ජනාධිපතිවරුන්ගෙන් ඔහු වෙනස් වන්නේ මේ නිසයි.ජනාධිපතිවරයා සෑම විටම ජනතාවට වගකිව යුතුයි. එමෙන් ම, යළිත් වරක් තේරී පත් වීමට නම් ඔහුට ජනතාවගේ සහාය අවශ්‍ය වෙනවා. මේ තීරණ නිසා තමාගේ දේශපාලන දිවියට හානිකර විය හැකි බව ඔහු දැනගෙන සිටියා.යුද මෙහෙයුම් දිනෙන් දිනම වැඩි වන අනතුරු සංඛ්‍යාව සහ මිය ගිය අයගේ සංඛ්‍යාව වැඩි වීමෙන් එල්ල වූ දේශපාලන පීඩනයට වෙනත් ඕනෑම ජනාධිපතිවරයෙක් යට වෙන්නට ඉඩ තිබුණා.2008 අප්‍රේල් 23 වැනි දින මුහමලේ සිද්ධියෙන් එක් දිනයක් ඇතුළත හමුදා භටයන් 120 දෙනෙක් එල්. ටී. ටී. ඊ. ය විසින් මරා දමනු ලැබුවා. මෙවැනි සිද්ධියකින් ඕනෑම ජනාධිපතිවරයෙක් කම්පනයට පත් වෙනවා’.‘මේ අවස්ථාවේ දී මිය ගිය හමුදා භටයන් ගේ මළ සිරුරු පවා එල්. ටී. ටී. ඊ. ය රැගෙන ගියා. මෙවැනි අවස්ථාවක දී ඕනෑම ජනාධිපතිවරයෙක්ට තම ක්‍රියා කලාපය පිළිබඳ සැක සංකා මතු වනවා.කෙසේ වෙතත් ජනාධිපතිතුමා තම අරමුණ අත් හැර දැමුවේ නෑ. යුද්ධය අවශ්‍යයෙන්ම ජයග්‍රහණය කළ යුතු ය යන තම රජයේ අරමුණ ඔහු අත හැරියේ නෑ. වසර තුනහමාරක් තුළ පැවැති යුද්ධය අතරවාරයේ දී කිසිදු මොහොතක යුද්ධය පිළිබඳ කරුණු අධ්‍යයනය කිරීමෙන් ඔහු වැළකී සිටියේ නෑ.සෑම බදාදා දිනයකදී ම උදෑසන සිට හවස් වන තුරු පැවති ආරක්ෂක කවුන්සල රැස්වීම්වලට ඔහු නොකඩවාම සහභාගී වුණා.‘ඉන්දියාව අප සමඟ සිටීමේ වැදගත්කම ජනාධිපතිවරයා මැනවින් වටහා ගෙන තිබුණා.1987 වඩමාරච්චි මෙහෙයුම අපට ජයගත නොහැකි වූයේ මන්ද යන්න පිළිබඳ අප සවිස්තරාත්මකව අධ්‍යයනයක් කළා’ යැයි ගෝඨාභය රාජපක්ෂ මහතා පැවසීය.අපගේ යුද විරුවන් දෙදෙනකු වන ඩෙන්සිල් කොබ්බෑකඩුව සහ කර්නල් විජය විමලරත්න එවකට සිටි ජනාධිපති ජූනියස් රිචඩ් ජයවර්ධන මහතා සහ ජාතික ආරක්ෂක ඇමැති ලලිත් ඇතුලත්මුදලි මහතා එල්. ටී. ටී. ඊ. ය යුදමය වශයෙන් පරාජය කරන බවට සහතික වී තිබුණා.කෙසේ වෙතත්, ඉන්දියානු ගුවන් හමුදාව විසින් 1987 ජූනි 04 දින ගුවනින්, පරිප්පු යාපනයට දැමීමෙන් ඉන්දියාව යුද මෙහෙයුමට මැදිහත් වුණා.ඉන්දියාවේ පීඩනයට ඔරොත්තු දිය නොහැකිව ජනාධිපති ජයවර්ධන ඉන්දු-ශ්‍රී ලංකා ගිවිසුම අස්සන් කළා. ඒ අනුව ඉන්දීය හමුදාවට අප රට තුළට පැමිණීමට ඉඩ කඩ සැලැස්සුවා.කෙසේ වෙතත්, ජනාධිපති රාජපක්ෂ තීරණයකර තිබුණේ එල්. ටී. ටී. ඊ. ය සමඟ යුද වදින අවස්ථාවේ දී, ඉන්දීය රජය අප හා එක්ව කටයුතු කරන බවට වගබලා ගැනීමටයි. යළිත් වරක් වඩමාරච්චි මෙහෙයුමක් ඇති නොවන බවට ඔහු වග බලා ගත්තා.2008 සිට 2009 අවුරුදු තුනහමාර තුළ යුද මෙහෙයුම් පැවැති වකවානුවේ දී, විවිධ අවස්ථාවල ඉන්දියාවට මැදිහත්වීමටත්, එම යුද මෙහෙයුම් නතර කරන ලෙස බල කිරීමටත් ඉඩ කඩ තිබුණා’.මේ සම්බන්ධයෙන් ඉන්දියාව හොඳින් දැනුවත් කර තිබූ නිසා, එවැනි තත්ත්වයක් උදා නොවන බවට වගබලාගන්නට අපට පුළුවන් වුණා. ආචාර්ය මන්මෝහන් සිං ගේ රජය සභාග රජයක්. එම නිසා විශේෂයෙන්ම ඩී. එම්. කේ. පක්ෂයෙන් කෙරෙන බලපෑම්වලට එම රජය නතු වෙනවා.එමෙන්ම, යුද බිමේ සාමාන්‍ය වැසියන් මිය යෑම් සම්බන්ධයෙන් තමිල්නාඩු ප්‍රාන්ත රජයේ සංවේදීතාව පිළිබඳ අප හොඳින්ම දැන සිටියා. මේ සම්බන්ධයෙන් ද ජනාධිපති රාජපක්ෂ ඉන්දීය නායකත්වයට කරුණු පහදා දී තිබුණා. එමෙන් ම අප දෙරට අතර ඉතා හොඳ සන්නිවේදනයක් දිගින් දිගටම පවත්වාගෙන යාමට ද අප කටයුතු කළා’.‘ශ්‍රී ලංකාවේ පාර්ශ්වයෙන් බැසිල් රාජපක්ෂ, ලලිත් වීරතුංග සහ මම ඉන්දීය ජාතික ආරක්ෂක උපදේශක එම්. කේ. නාරායන් සමඟ දීර්ඝ වශයෙන් සාකච්ඡා පැවැත්වූවා. එමෙන් ම එවකට ඉන්දියාවේ විදේශ ලේකම්ව සිටි ශිව ශංකර් මෙනන් සහ එවකට සිටි ඉන්දීය ආරක්ෂක ලේකම් විජය සිං සමඟ ද අප නිරතුරුව ගනුදෙනු කළා.අප හය දෙනා නිරතුරුව එකිනෙකා සමඟ සාකච්ඡා පැවැත්වූවා. කිසියම් සංවේදී අවස්ථාවක් උද්ගත වූ විට අප සාකච්ඡා කොට එය විසඳා ගැනීමට කටයුතු කළා. මේ නිසා යුද හමුදාවට කිසිඳු බාධාවකින් තොරව තම යුද මෙහෙයුම් කරගෙන යාමට ඉඩ කඩ සැලසුණා’.ද්‍රවිඩ මුන්නේත්‍ර කසාගම්  (D. M. K.) පක්ෂයේ නායක සහ තමිල්නාඩු ප්‍රධාන අමාත්‍ය කරුණානිධි මහතා 2009 අප්‍රේල් 27 දින අප හමුදා මෙහෙයුමට එරෙහිව අන්නා අනුස්මරණ ශාලාවේ දී උපවාසයක් ආරම්භ කිරීමට ඔන්න මෙන්න තිබිය දී, මෙනන් මහතා පස්වරු 4.30 ට පමණ ජංගම දුරකථනයෙන් මට ඇමතුමක් ලබා දුන්නා.‘හදිසි සාකච්ඡා සඳහා ඉන්දියානු කණ්ඩායමක් කොළඹට පැමිණීමට සූදානම්ව සිටියා. මම වහාම ජනාධිපති කාර්යාලයට ගොස් ජනාධිපතිතුමාගේ අවසරය ගෙන විනාඩි 5 ක කාලයක් ඇතුළත මෙනන් මහතාට ආපසු ඇමතුමක් ලබා දුන්නා.යුද මුක්ත කලාපයේ සන්නද්ධ මෙහෙයුම් අවසන් කළ බවට සහ කලාපයේ ෂෙල් වෙඩි ප්‍රහාර නොකරන බවට ප්‍රකාශයක් නිකුත් කිරීම තුළින් උපවාසය ආරම්භ කර පැය 06 ක් ඇතුළත දී එය නතරකර දැමීමට කටයුතු කිරීමට අපට හැකි වුණා. මේ අනුව තමිල්නාඩු ප්‍රධාන අමාත්‍ය කරුණානිධි සිය උපවාසය අත්හැර දැමුවා.මෙය නිවැරැදි රාජතාන්ත්‍රික ක්‍රියාමාර්ග පිළිබඳ හොඳ නිදසුනක්’ යයි ආරක්ෂක ලේකම්වරයා පැවසීය.‘ජනාධිපතිතුමා ඉන්දියාව සමඟ ගනුදෙනු කළ ආකාාරය අපගේ යුද ජයග්‍රහණවලට බලපෑ ප්‍රධාන සාධකයක් වුණා. යුදමය වශයෙන් අප රටට බලපෑම් කළ හැක්කේ ඉන්දියාවට පමණක් බව අප වටහා ගෙන තිබුණා. ඉන්දියාව අප කලාපය තුළ විශාල බලවතෙක්.මේ අතර මිලියන් හැටක දෙමළ ජනතාවක් වෙසෙන තමිල්නාඩුව අප රටේ කටයුතු සම්බන්ධයෙන් විශේෂ සංවේදීතාවක් දක්වනවා. මේ නිසා අපගේ කටයුතු වඩාත් සංකීර්ණ බවට පත් වුණා.වෙනත් රටවල් මගින් ආර්ථික සම්බාධක පැනවීමට ඉඩ කඩ තිබුණත්, යුදමය මෙහෙයුම්වලින් අපට බලපෑම් කිරීමේ බලයක් තිබුණේ ඉන්දියාවට පමණක් බව අප හොඳින් අවබෝධ කරගෙන සිටියා. අපගේ යුදමය අරමුණු ඉෂ්ට කර ගන්නා අතරවාරයේ දී නවදිල්ලි රජය අප සමඟ සිටින බව තහවුරු කිරීම ජනාධිපති රාජපක්ෂගේ විශේෂ දක්ෂතාවක් ලෙස සැලකිය යුතුයි.‘දීර්ඝ කාලීන යුද මෙහෙයුමක් පවතින අතරවාරයේ දී මහජනතා සහයෝගය ලබා ගැනීම අත්‍යවශ්‍ය යන්න ජනාධිපතිවරයා ජාතික ආරක්ෂක මණ්ඩල රැස්වීම්වලදී සෑම විටකම අවධාරණය කළා.එම නිසා යුද මෙහෙයුම වෙනුවෙන් ජනතාවගේ සහයෝගය ලබා ගන්නා බවට සහතික වීමට කටයුතු කරන ලෙස රජයේ නිලධාරීන්ට සහ අමාත්‍යවරුන්ට ඔහු උපදෙස් දුන්නා.කෙසේ වෙතත්, යහ පාලනයක් ඇති කිරීමටත්, සංවර්ධන කටයුතු ඉදිරියට කර ගෙන යාමටත් නොහැකි වීමට යුද්ධය හේතුවක් නොකර ගත යුතු බව ඔහු කියා තිබුණා. මෙය ඔහු දුන් පැහැදිලි නියෝගයක්’.වසර තුනහමාරක යුද මෙහෙයුමක් පවතින අතරවාරයේ දී, ජනාධිපතිවරයා රජයේ සේවකයන්ට වැටුප් වැඩි කිරීමක් ද ලබා දුන්නා. යුද මෙහෙයුම්වලට ලබා දෙන මහජන සහාය අඩු නොවන ආකාරයට දිගින් දිගටම පවත්වාගෙන යාමට හැකි වන පරිදි ආර්ථික වර්ධනයක් ඇති කිරීමට ද ඔහු සමත් වුණා.අවසන් තීරණාත්මක සාධකය වූයේ ජනාධිපතිතුමා ගත් අභ්‍යන්තරික දේශපාලන තීරණයක්. 2005 දී ඔහු ජනාධිපති ධුරයට පත් වන අවස්ථාවේ දී දේශපාලනික ස්ථාවරත්වය උදෙසා සභාග රජයක් ඇති කර ගැනීමේ වගකීම ද ඔහු පිට පැවරුණා. විශාල කැබිනට් මණ්ඩලයක් පත් කර ගැනීමට ඔහු යොමු වූයේ මේ නිසයි.ඔහු යටතේ පැවැති කැබිනට් මණ්ඩලය ශ්‍රී ලංකා ඉතිහාසයේ පැවැති විශාලතම කැබිනට් මණ්ඩලයයි. දේශපාලන සභාගයේ සිටි සියලු ම පක්ෂ නායකයන්ට ඔහු තනතුරු ලබා දුන්නා. ඔහුගේ එක ම කොන්දේසිය වූයේ යුද්ධය අවසන් වන තුරු ස්ථාවර රජයක් පිහිටුවා ගැනීමට සහාය ලබා දීම බව ආරක්ෂක ලේකම් වරයා පැවසූවා.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>05</day>
    </date>
    <link>http://www.dinamina.lk/2010/05/05/_art.asp?fn=f1005052</link>
    <topic>මාධ්‍යයේ වගකීම බාර දුන්නේසුදුසු ම පුද්ගලයාටයි</topic>
    <author>සුනිල් චන්ද්‍රසිරි පෙරේරා</author>
    <content>මාධ්‍යය රටක පැවැත්ම කෙරෙහි බලපවත්වන්නකි. කඩුවට වඩා පෑන බලවත් බව පවසන පැරැණි කියමනක් ද ඇත්තේ එනිසා බව අපට හැඟේ. එහෙයින් මාධ්‍යකරුවා මෙන් ම මාධ්‍ය ආයතන රටක පැවැත්මට වගකිව යුතුය.පසුගිය දිනවල කොටි ත්‍රස්තවාදීන්ගෙන් අප රට නිදහස්කර ගත්තේ බලවත් සටනකින් පසු බව මුළු ලොව ම දන්නා කරුණකි. එහෙත් අපේ ම රටේ තිබෙන එක්තරා මාධ්‍ය ආයතනයක් සමහර තොරතුරු විකෘති කරමින් අසත්‍ය තොරතුරු ලොවට කියන විට අප තුෂ්ණිම්භූතව බලා සිටියෙමු.එදා ප්‍රසිද්ධියේ ම එම මාධ්‍ය ආයතනයට ඇඟිල්ල දිගුකර එම වැරැද්ද පෙන්වාදීමට තරම් එඩිතර වූ අභීත මහජන නියෝජිතවරයකු අපට සිටින බව දැකීම මාධ්‍යකරුවකු වශයෙන් මාද සමස්ත ශ්‍රී ලාංකික ජනතාව ද එදා සතුටු වූ බව මෙහි දී පළමුව මතක් කර සිටින්නෙමු.එම අභීත මහජන නියෝජිතවරයා වෙනින් කවුරුත් නොව, කම්කරු ජනතාව වෙනුවෙන් විශාල මෙහෙවරක් ඉටුකරමින් කැලණිය යළිත් පින්බිමක් බවට පත්කළ හිටපු කම්කරු අමාත්‍ය ආචාර්ය මර්වින් සිල්වා මහතාය.දේශපාලන විරුද්ධවාදීන්, ඔහු මාධ්‍යයට අවනීතියෙන් කටයුතු කරනවා යැයි ප්‍රසිද්ධ කළා පමණක් නොව, මාධ්‍යකරුවන්ට එල්ල වූ විවිධ තර්ජන ගර්ජන ඔහු ගේ කරපිටින් යැවීමට කටයුතු කරවන ලද්දේ රජය අපහසුතාවට පත්කරවීමට බව අප දැනගෙන සිටියෙමු.පෞද්ගලිකව මා එදා ඒ ගැන අතිශයින් කනගාටුවට පත්වූයෙමි. මේ රටේ මාධ්‍යය ඔහුට භාර දුන්නොත් සදාචාරාත්මක මාධ්‍යයක් ඇතිකරාවී යන හැඟුම ඇතිවිය. ශ්‍රී ලංකාව පිළිබඳ විකෘති තොරතුරු උත්පාදනය කිරීම ද නවතා ගත හැකි වන බව යි.අද ඒ සිතුවිල්ල සැබෑ වී ඇත. ජනාධිපතිතුමා අලුත් ශ්‍රී ලංකාවට සුබ අනාගතයක් උදාකරදීම උදෙසා සුදුස්සාට සුදුසු තැන ලබාදීම තුලින් ශක්තිමත් අමාත්‍ය මණ්ඩලයක් පත්කරගෙන ඇත.ඒ අනුව රටේ පැවැත්මට වගකිව යුතු ජනමාධ්‍යයේ නියෝජ්‍ය ඇමැතිකම භාර දී ඇත්තේ ඒ සඳහා ඉතා සුදුසු ආචාර්ය මර්වින් සිල්වා ඇමැතිතුමාටය.ජනාධිපතිතුමාට ඒ වෙනුවෙන් අපගේ ගෞරවය හිමිවිය යුතුය. ඔහුටත් නව ජනමාධ්‍ය නියෝජ්‍ය අමාත්‍ය ආචාර්ය මර්වින් සිල්වා මහතාටත් පිදෙන උපහාර සටහන යි මේ.ඔහු මහජන දුක හඳුනන මානව හිතවාදියෙකි. අවස්ථාවට උචිතව එඩිතර තීන්දු ගන්නා නායකයෙකි. ඉන්න හිටින්නට ගෙයක් දොරක් නැති අසරණ වූ ජනතාවට ගෙයක් සාදා ගන්නට මහ පොළොවේ අයිතියක් ලබාදුන් පරිත්‍යාගශීලියෙකි.කලාකරුවා ගේ මෙන් ම මාධ්‍යකරුවා ගේ සහෘදයෙකි. විටෙක් ඔහු දක්ෂයන් තෝරා රටට හඳුන්වා දෙන්න තීන්දු දෙන විනිශ්චයකරුවෙකි. එමෙන් ම ජනතා සේවයට කැපවීමට බලාපොරොත්තු වන නවකයන්ට ගුරුහරුකම් ලබාදෙන සැබෑ මිත්‍රයෙකි. මේ සියල්ල අභිභවා ලක්ෂ එකහමාරකට වැඩි ජනතාවගේ කැමැත්ත දිනාගත් මහජන නියෝජිතයෙකි.අප රට බුදුන් වැඩිය දේශයකි. මෙහි සිටින බොහෝ පිරිසක ගේ ආගමික ශාස්තෘවරයාණන් වූයේ ගෞතම බුදුරජාණන් වහන්සේ ය. පසුගිය දිනක එක්තරා මාධ්‍ය ආයතනයක් බුදුන් වහන්සේට නිගාදෙන සංදර්ශනයක් පැවැත්වීමට සූදානම් වෙද්දි ජනතාව ඊට විරෝධය පෑම හේතුවෙන් ඔවුනට එය පැවැත්වීමට නොහැකි විය.එහෙත් ජනතාවට මෙය හැමදාමත් කළ නොහැකිය. ඔවුන් දැන් ජනාධිපතිතුමා ගෙනයන ශීඝ්‍ර සංවර්ධන ක්‍රියාදාමයේ කොටස්කරුවන් වී ඇත. එහෙයින් ඔවුනට මාධ්‍ය මඟින් රටට සිදුකරනු ලබන අයහපත් කටයුතුවලට එරෙහිව නැගී සිටීමට තරම් කාලයක් ඉතිරිවන්නේ නැත.එහෙත් දැන් ඒ සඳහා බිය විය යුතු නැත. සමස්ත ජනතාව වෙනුවෙන් ඒ අභීත මිනිසා ඔහුට භාරදුන් වගකීම ඒ අයුරින් ම ඉටුකර දෙන බව සැබෑ ය.රටක ඉදිරි පැවැත්ම රඳා පවතින මාධ්‍යවේදීන් හා මාධ්‍ය ආයතන දිවිහිමියෙන් රකින බව ඔහු පවසා සිටී. අසභ්‍ය දේ පෙන්වීම නතර කර රටට වැඩදායක හොඳ දේ පමණක් ජනතාවට පෙන්වන්නට කටයුතු කරන්නෙමියි පවසමින් ඇරඹු මාධ්‍ය මෙහෙවරට සමස්ත ජනතාව ගේ ආශිර්වාදය පුදකරමු.මාධ්‍යකරුවකු වශයෙන් මා ඔහුට ලබාදිය හැකි විශිෂ්ටතම උපහාරය ලබාදීමේ කටයුත්ත ආරම්භ කර ඇත. ඒ ඔහු ගේ චරිතාපදානය ග්‍රන්ථාරූඪ කර ඉතිහාසයට එක් කිරීම ය. “කැලණි මිටියාවතේ මානව හිතවාදියා හෙවත් මර්වින් සිල්වා චරිතාපදානය” කියවනු ලබන ඔබටත් සමස්ත ශ්‍රී ලාංකිකයන්ටත් නුදුරේදී සැබෑ මිනිසෙකු හඳුනා ගැනීමට හැකිවනු ඇතැයි විශ්වාස කරමි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>05</day>
    </date>
    <link>http://www.dinamina.lk/2010/05/05/_art.asp?fn=f1005053</link>
    <topic>මගේ අරමුණ ග්‍රාමීය ජනතාව නඟාසිටුවීමයි</topic>
    <author>ඡායාරූප හා සටහන චිත්‍රාරත්න කළුආරච්චි හිදෝගම සමූහ</author>
    <content>පුලතිසි ජාතික සංවර්ධනයට විශාල දායකත්වයක් ලබාදෙන, ආගන්තුක සත්කාරතා අගයන, මත්පැන් - දුම්වැටි භාවිතයෙන් වැළකී සිටින, උතුරු මැද පළාත් සෞඛ්‍ය - දේශීය වෛද්‍ය සමාජ ශුභසාධක - පරිවාස හා ළමා රක්ෂක සේවා ක්‍රීඩා හා යෞවන කටයුතු පිළිබඳ අමාත්‍ය පේෂල ජයරත්න බණ්ඩාර මහතා සමඟ කළ සාකච්ඡාවකි මේ.මින්නේරිය ආයුර්වේද රෝහල වල් බිහිවෙලා තිබුණේ. එය නවීකරණය කර, අද එහි රෝගීන් විශාල ප්‍රමාණයක් ප්‍රතිකාර ලබන ප්‍රධානතම දේශීය ආයුර්වේද මධ්‍යස්ථානයක් බවට පත්කර තිබෙනවා. හිඟුරක්ගොඩ රෝහල වගේම රෝහල් කීපයකටම රසායනාගාර පහසුකම් ලබාදී තිබෙනවා.අත්තනකඩවල දන්ත චිකිත්සක මධ්‍යස්ථානයක් ආරම්භ කරලා තිබෙනවා. පොළොන්නරුව මහ රෝහලට මහල් තුනක නව ගොඩනැගිල්ල දැන් වැඩ අවසන් වෙමින් තිබෙන්නේ.හිඟුරක්ගොඩ ළමා නිවාසය නවීකරණය කර ඒ සඳහා අවශ්‍ය පහසුකම් මේ වන විට ලබාදී තිබෙනවා. පොළොන්නරුව ජාතික ක්‍රීඩාංගණයේ වැඩ ආරම්භ කළා. පොළොන්නරුව ජාතික බැඩ්මින්ටන් ගෘහස්ථ ක්‍රීඩාගාරයක් ඉදිකර, දැනට පුලතිසි දරුවන්- වැඩිහිටියන් එහි සාර්ථකව පුහුණුව ලබනවා.උතුරු මැද පළාත තුළ කුඩා ග්‍රාමීය රෝහල් කීපයක් මූලික රෝහල් බවට පත්් කරනවා. සෞඛ්‍ය දියුණු කිරීමට ප්‍රධාන එක රෝහලක් දියුණු කිරීමෙන් ප්‍රතිඵල නැහැ. ගම්වල තිබෙන ග්‍රාමීය රෝහල්වලට මූලික පහසුකම් ටිකවත් දෙන්න ඕන.වැරැදි උපාය මාර්ග ඉවතහෙලා, ග්‍රාමීය රෝහල් දියුණු කිරීම අනිවාර්යෙන්ම කළයුතුයි. ජනාධිපතිතුමාගේ අරමුණ වන්නේ් ග්‍රාමීය ප්‍රදේශ වාගේම, ග්‍රාමීය ජනතාව නගාසිටුවීමයි.මේ වන විට උතුරු මැද පළාත තුළ වෛද්‍යවරුන් 15 ක් පමණ හිඟයි. ශෛල්‍ය වෛද්‍යවරුන්, හෙදියන්, සේවක-සේවිකාවන් හිඟයි. පවුල් සෞඛ්‍ය සේවිකාවන් අඩුවීම බරපතළ ප්‍රශ්නයක්. අවුරුදු 21 ක පැරැණි ක්‍රම තමයි මේ වන විටත් බඳවා ගැනීමේ පටිපාටිය ලෙස තිබෙන්නේ. එම පැරැණි ක්‍රමයට සේවක ප්‍රශ්න විසඳා ගන්න බැහැ.ක්‍රීඩා අංශයෙන් ඉතා දක්ෂ දරුවන් ගම්වල සිටිනවා. ඔවුන්ට අවශ්‍ය පහසුකම්, පුහුණුවීම් ලබා දෙන්න ඕනෑ. මේ වන විට මම අමාත්‍යවරයා හැටියට අනුරාධපුර දිස්ත්‍රික්කයට ක්‍රීඩා භාණ්ඩ රුපියල් පනස් ලක්ෂයක් (5000000) සහ පොළොන්නරුව දිස්ත්‍රික්කයට රුපියල් ලක්ෂ තිස්හතරක් (3400000) ලබාදී තිබෙනවා.පළාත් සෞඛ්‍ය සේවා අධ්‍යක්ෂ කාර්යාල සමඟ එක්ව, රෝහල්වලට ප්‍රතිකාර කරන ක්‍රීඩා කීපයක් හඳුනාගෙන තිබෙනවා. ක්‍රීඩාව මගින් සුවකළ හැකි රෝග හඳුනාගෙන ඒවා ක්‍රියාවට නැංවීමට පියවර ගත්තා. ගම්වල ස්වේච්ඡා සෞඛ්‍ය නියාමකවරුන් පත්කර තිබෙනවා.ප්‍රජා සෞඛ්‍ය පිළිබඳ දැනුවත් කිරීමේ කටයුතු ඔවුන් සිදුකරමින් සිටින්නේ. රෝහල් සුවසේවා පදනම පිහිටුවලා, රෝහල්වල සංවර්ධන වැඩ සඳහා ඔවුන්ගේ සේවාව ලබා ගන්නවා. දේශීය ආයුර්වේද සඳහා දේශීය බෙහෙත් වර්ගවල විශාල හිඟයක් පවතිනවා.දේශීය වෛද්‍ය ක්‍රම භාවිත කිරීමට ඒ ප්‍රතිකාර ලබා ගැනීමට දැන් බොහෝ රෝගීන් පැමිණෙනවා. ආයුර්වේද රෝහල්වල නේවාසිකව ප්‍රතිකාර ලබන රෝගීන් ගණන වැඩිවෙලා.සෑම ප්‍රාදේශීය ලේකම් කොටසකම ළමා මණ්ඩප පිහිටුවලා, දරුවන්ගේ අඩුපාඩු සොයා බලා ඔවුන්ට උදවු කිරීමේ වැඩ ක්‍රියාවට නංවලා තිබෙන්නේ. ළමාරක්ෂක නිලධාරීන් මගින් දරුවන්ගේ තොරතුරු එක්රැස් කරනවා.ඒවා ඒකරාශී කරගෙන දරුවන් පිළිබඳ වැඩසටහන් සකස් කර, ඒ අයට උදවු කරනවා. ඒ සඳහා ළමා රක්ෂක අරමුදලක් පිහිටුවලා. ආර්ථික දුෂ්කරතා ඇති දරුවන්ට සහ මත්වතුර, දුම්වැටි භාවිත කළ මාපියන් නිසා අසරණ වූ දරුවන්ට එමගින් රැකවරණය ලබාදෙනවා. “දිරිය කාන්තා සමුපකාර සමිති” පිහිටුවා තිබෙනවා. එම සමිතිවල අපට උදාහරණයට ගත්තොත් රෝහල්වල රෝගීන්ට බෙහෙත් දමා දෙන කවර, මසකට ලක්ෂ 10 ක් පමණ ඕනෑ. වසරකට මිලියන 10 ක්. පොදු මුදල් ඕනෑ.රෝහල්වලට ආහාර වර්ග ඕනෑ. දේශීය ආහාර වර්ග කොපමණ ඕන කරනවාද ? මේව හදන්න පුහුණුව, තාක්ෂණය කාන්තාවන්ට ලබාදී එම බෝග සමුපකාර සමිති ලාංඡන සමඟ ආයතනවලට ලබාදී, ඔවුන්ට රැකියාවක් මෙන් ම ආදායමක් ලබාදීමට උදව් කළ යුතුයි.ගොවීන්ගේ විනාශ වී යන එළවළු, පළතුරු ආරක්ෂා කර ගැනීම සඳහා විශේෂ වැඩපිළිවෙළක් සකස් කිරීමට යෝජනා වී තිබෙනවා. මේ යටතේ සියඹලා, පේර, දිවුල්, අඹ, ගස්ලබු, දෙළුම්, කෙසෙල් වැනි පළතුරු තරුණ ගොවීන් සහ නව තාක්‍ෂණය යොදා ගෙන වගා කිරීමට අපේක්ෂිතයි.ලැබෙන අස්වැන්න පළතුරු බීම, පළතුරු යුෂ මගින් කෙරෙන බීම කර්මාන්ත ශාලා දෙකක් පිහිටුවීමට අපේක්ෂිතයි. එසේම විනාශ වී යන එළවළු අතිරික්තය ලබාගෙන විජලනය කර හොඳ ඇසුරුම් වල අසුරා එම එළවළු පැකට් විදෙස් වෙළෙඳ පොළට යවා වැඩි ආදායමක් ලබා ගැනීමට කළ යෝජනාව ජපන් රජය අනුමත කර ආධාර ලබාදීමට එකඟත්වය පළ කර තිබෙනවා.මේ වැඩ පිළිවෙළ වඩාත් ඵලදායි වැඩ පිළිවෙළක් ලෙස මා දකිනවා. ජාතියේ අවශ්‍යතාව පරිදි ඉතා ඉක්මනින් මේ කර්මාන්ත ශාලා දෙක ආරම්භ කිරීමට බලාපොරොත්තු වෙනවා.මෙ මගින් රැකියා විශාල ප්‍රමාණයක් ලබා දිය හැකියි. ගොවි පවුල්වල ආදායමද ඒ හරහා වැඩි කළ හැකියි. කාර්මික සංවර්ධන මණ්ඩලය, වෘත්තීය පුහුණු අධිකාරිය, කාර්මික විදුහල, වැනි ආයතන වල සහයෝගය මේ සඳහා ලබා ගන්නවා.ලබන නොවැම්බර් මාසයේ ආරම්භ කිරීමට නියමිත හම්බන්තොට වරායට පැමිණෙන නැව් වලට මේ නිෂ්පාදන ලබා දෙනවා. මේ වැඩපිළිවෙළ අපනයනය සඳහාම යොදා ගැනීමට අප බලාපොරොත්තු වෙනවා.පූර්ණ කාලීනව ගොවි කටයුතු කිරීමට මෙන්ම තරුණ ගොවීන් බිහි කිරීම මෙහි ප්‍රධාන අරමුණක්. ජපන් මිත්‍රත්ව වැඩසටහන යටතේ මේ පුහුණුවීම් තාක්ෂණය සහ කර්මාන්ත ශාලා සෑදීමට බලාපොරොත්තු වෙනවා. ඔවුන් උපකාර කිරීමට පොරොන්දු වී තිබීම අප රටට විශාල වාසියක්.ගමේ දරුවාගේ අධ්‍යාපන තත්ත්වය දියුණු කළාම රටේ සංවර්ධනය වේගවත් කළ හැකියි. දේශීය ආකල්ප වලින් පිරි අධ්‍යාපනයක් වගා කර ඇති කිරීම කාලීන අවශ්‍යතාවක්.දේශීය සම්බාහන පංච කර්ම මධ්‍යස්ථාන මින්නේරිය ආයුර්වේද රෝහලේ ඇති කර තිබෙනවා. මේ ආයතන මගින් විදේශීය සංචාරකයන්ට දේශීය බෙහෙත් ද්‍රව්‍ය සම්බන්ධ දේ ලබා ගත හැකියි. විදේශීය සංචාරකයන්ට මේ කටයුතු සිදු කර ගැනීමට පහසුකම් සපයනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>05</day>
    </date>
    <link>http://www.dinamina.lk/2010/05/05/_art.asp?fn=f1005054</link>
    <topic> </topic>
    <author>ධම්මික සෙනෙවිරත්න ඡායාරූපය -රුක්මල් ගමගේ</author>
    <content>නාවික හා ගුවන් සේවා තොරතුරු සහ පර්යේෂණ ආයතනයේ කාර්යභාරය හා දේශයේ අනාගතය නිර්මාණය කිරීමේදී එය වැදගත්වන ආකාරය පිළිබඳ නාවික හා ගුවන් සේවා තොරතුරු සහ පර්යේෂණ ආයතනය (පුද්ගලික) සමාගමේ සභාපති, කොළඹ විශ්වවිද්‍යාලයේ මානව සම්පත් අභිවර්ධන ආයතනයේ ගණිතය/සංඛ්‍යාතය පිළිබඳ කථිකාචාර්ය නිහාල් හේවගේ මහතා සමඟ කළ සංවාදයකි.මේ ආයතනයේ ආරම්භය හා එහි කාර්යභාරය සැකෙවින් හඳුනා ගනිමින්ම අපි මේ සංවාදයට යොමුවෙමු?මේ ආයතනය ආරම්භ කළේ 2009 සැප්තැම්බර් 01 වැනිදා, ජනාධිපතිතුමා ගේ සංකල්පයකට අනුව. නාවික හා ගුවන් සේවා තොරතුරු පර්යේෂණ කිරීම සහ තොරතුරු රැස්කිරීම කියන මූලික කාරණා අපේ ආයතනය හරහා කෙරෙනවා.මේ ආයතනය පිහිටුවීමට හිටපු වරාය හා ගුවන් සේවා අමාත්‍ය චමල් රාජපක්ෂ මහතා විශාල මෙහෙවරක් කළා. එසේම ආයතනය ස්ථාපිත කිරීමේ දී එම අමාත්‍යාංශයේ හිටපු ලේකම් තිලක් කොල්ලුරේ මහතා වගේ ම, හිටපු ලේකම් තොසපාල හේවගේ මහතා දැක්වූ දායකත්වයත් අපි සිහිපත් කරන්න ඕන.වත්මන් අමාත්‍යාංශ ලේකම් රංජිත් ද සිල්වා මහතා ගැනත් මෙහිදී සඳහන් කළ යුතුම යි. මේ පිරිස නොවන්නට මෙබඳු ආයතනයක් බිහිවන්නේත් නෑ.ශ්‍රී ලංකාවේ ඕනෑම රාජ්‍ය ආයතනයක තොරතුරු රැස්කිරීම කියන දේ වෙනවා. හැබැයි ඒක කරන්නේ කොහොමද, යම් පිළිවෙළකටද, රැස් කළ තොරතුරු මොන විදියට යළි පාවිච්චි කරනවාද, ඒවා මේ රටේ සංවර්ධනයට ගලපා ගන්නේ කොහොමද වගේ දේවල් නිසියාකාරව සිදුනොවන බව අපි දැක්කා.නාවික සහ ගුවන් සේවා කියන අංශ දෙකේත් තොරතුරු රැස් කිරීම පසුගිය කාලය තුළ ඒ ඒ ආයතනවල ම සුළු වශයෙන් සිදුවෙමින් තිබුණා. දැනටත් කෙරෙමින් තියෙනවා.අපි මේ ආයතනය පිහිටුවීමෙන් බලාපොරොත්තු වෙන්නේ ශ්‍රී ලංකාවේ නාවික හා ගුවන් සේවා ක්ෂේත්‍ර දෙක ඉදිරි දශකය තුළ විශාල ප්‍රවර්ධනයකට ලක්වීමට නියමිත අංශ දෙකක් හැටියට, මුලින් කී අවශ්‍යතා සපුරා ගැනීම, මහින්ද චින්තනයේ නිල් දියඹ හා නිල් අහස ජයගැනීම ගැන ජනාධිපතිතුමා කියනවා.ඒ සඳහා තමයි එතුමා 2005 දී හම්බන්තොට වරාය සහ වීරවිල ගුවන්තොටුපළ යෝජනා කළේ. හම්බන්තොට වරාය මේ වනවිට එහි පළමු අදියරේ අවසානයට ළඟා වී තිබෙනවා.මෙතෙක් අපට එක් ජාත්‍යන්තර ගුවන්තොටුපළයි තිබුණේ. කටුනායකට ත්‍රස්තවාදී ප්‍රහාර එල්ල වූ අවස්ථාවේ අපට ගුවන් ගමන් වෙනත් රටවලට හරවා යැවීමට සිදුවුණා. හිටපු පාලකයෝ කවුරුවත් නව ගුවන්තොටුපොළක් ඇති කරන්න උත්සාහ කළේ නෑ.70’ දශකය මුල හා 80’ දශකය අග දී තරුණ කැරළි ඇති වූ හම්බන්තොට දිස්ත්‍රික්කයේ දෙවැනි ජාත්‍යන්තර ගුවන්තොටුපොළ මත්තල දී ඉදිකිරීම් ඇරැඹුවේ මහින්ද රාජපක්ෂ ජනාධිපතිතුමා.නිදහසින් පසු මේ රටේ සංවර්ධනය අරබයා කිසිවෙක් අත නොතැබූ අංශ ගණනාවක් ජනාධිපතිතුමා හඳුනා ගත්තා. හම්බන්තොට වරාය යෝජනාව මතුවෙලා වසර 100 ක් පමණ ඇති.ඒත් එය යථාර්ථයක් වුණේ නෑ. දැන් මේ සිහිනය සැබෑවෙමින් තියෙනවා. චමල් රාජපක්ෂ අමාත්‍යතුමා වසර 4 කට අඩු කාලයකින් මේ පළමු අදියර නිමාකරන්න සියලු ක්‍රියාමාර්ග ගත්තා.පසුගිය වසර 30 තිස්සේ මේ රටේ යුද්ධයක් තිබුණා. අපි ඒ විනාශය අත්වින්දා. ජනාධිපතිතුමා මේ විනාශකාරී යුද්ධය අවසන් කළා. වසර 30 ක් පස්සට ගිය මේ රටේ සංවර්ධනය දැන් පෙරට ගනිමින් තියෙනවා. 2010 දී ජනාධිපතිතුමාට මේ රටේ ජනතාව අලුත් ජනවරමක් ලබාදුන්නේ ආපස්සට ගිය රට වේගයෙන් ඉදිරියට මෙහෙයවීමටයි. මහ මැතිවරණයෙන් 2/3 කට ආසන්න ජනවරමක් එතුමාට ලබා දුන්නෙත් ඒ සඳහා යි.මේ වේගවත් හා දැවැන්ත ක්‍රියාදාමයේ දී ඔබේ ආයතනයට දැක්විය හැකි දායකත්වය කෙබඳුද?අපේ ආයතනයට විශාල කාර්යභාරයක් පැවරෙනවා. අපි සාමාන්‍යයෙන් තොරතුරු රැස්කිරීමෙන් බලාපොරොත්තු වෙන්නේ කාලීනව සිදුවන යම් යම් කාරණා පිළිබඳ විවිධාකාරයෙන් තොරතුරු ගබඩා කිරීම යි.මේ ගබඩා කිරීමෙන් එහාට යා යුතුයි. රැස්කරන තොරතුරු මත පදනම්ව යම් යම් පර්යේෂණ සිදුකිරීම වැදගත්. එහිදී කොළඹ විශ්වවිද්‍යාලයේ ගණිතය පිළිබඳ ආචාර්යවරයෙක් හැටියට මෙහිදී මේ ආයතනය හරහා මගේ දායකත්වය ලබාදෙන්න හැකිවීම ගැන මම සතුටු වෙනවා.අපේ ආයතනය හරහා ඉදිරියේ දී වැදගත් දේ ක්‍රියාත්මක වෙනවා. මුලින්ම මේ රටේ විශ්වවිද්‍යාලවල සිටින, ආනයන අපනයන ක්ෂේත්‍ර හා අදාළ මෙන්ම වෙනත් අංශවලත් සිටින ආචාර්ය මහාචාර්යවරු සම්බන්ධ කර ගන්නවා.අවසානයේදී ලබාගත් තොරතුරු පාවිච්චි කරලා අපේ අමාත්‍යාංශය යටතේ ඇති හා රටට වැදගත් ආයතනවල කළ හැකි පර්යේෂණ පිළිබඳ වැඩපිළිවෙළක් ඉදිරිපත් කරනවා.විශේෂයෙන් වරාය හා ගුවන් සේවා පිළිබඳ පර්යේෂණ කිරීමේ දී මේ කාරණා පිළිබඳ අධ්‍යයනය කරන්න පුළුවන්. කෘෂිකාර්මික ක්ෂේත්‍රය ගත්තොත් සමහර වකවානුවල අපි අහල තියෙනවා තක්කාලි, ලොකු ලූණු විකුණගන්න බැරිව ගොවීන් වස බොනවා.ශ්‍රී ලංකාවේ ආනයන – අපනයන පිළිබඳ පසුගිය තොරතුරු යොදා ගනිමින් නිසි අධ්‍යයනයක් සිදුවුණේ නෑ. මේ නිසා පර්යේෂණ ආයතනවලට විශාල වගකීමක් පැවරෙනවා අනාගතයේ රටට ගෙන්විය යුතු භාණ්ඩ මොනවාද? විදේශ වෙළෙඳපොළට යැවිය යුතු අපේ නිෂ්පාදන මොනවාද? යම් යම් කාලවලට වැදගත්වන නිෂ්පාදන මොනවාද? වගේ් කාරණා ගැන එමඟින් පෙන්වාදිය හැකියි.ඒ මඟින් නිෂ්පාදකයාට මඟපෙන්වීමක් කෙරෙනවා. එවිට නිෂ්පාදකයා අසරණ වන්නේ නෑ. ඒ වගේම රටට අනවශ්‍ය පරිදි භාණ්ඩ ආනයනය කිරීමත් එයින් වළකා ගත හැකියි. මේ කාරණා රටේ ආර්ථික ප්‍රවර්ධනයට ඉතාමත් වැදගත් වෙනවා.නාවික හා ගුවන් සේවා ක්ෂේත්‍රවල දැනටමත් ඉදිරියට අවශ්‍ය කරන්නා වූ රැකියා ප්‍රමාණය ගැන පර්යේෂණයක් පවා සිදුකර අවසන්.ඒ ඔස්සේ එළැඹි නිගමන ගැන කෙටි පැහැදිලි කිරීමක් කළ හැකිද?හම්බන්තොට වරාය ඉදිවීමත් සමඟ නිර්මාණය වන රැකියා ප්‍රමාණය ගැන මෙහිදී අපි අධ්‍යයනය කළා. එහිදී අපට ලැබුණු තොරතුරු අනුව ඒ ඒ ක්ෂේත්‍රවලට පුහුණු කිරීම් පවා සිදුකිරීමට අදාළ අංශවලට හැකි වෙනවා.රැකියාවක් ලබා ගැනීමේදී තරුණයෙක් හෝ තරුණියක් දේශපාලනඥයකුගේ ලිපියක් රැගෙන සම්මුඛ පරීක්ෂණයකට යනවාට වඩා වෘත්තිය පිළිබඳ පුහුණු සහතිකයක් රැගෙන යාම ඔහුගේ හෝ ඇයගේ අනාගතයට හොඳයි. ඒ අවශ්‍යතාවත් මෙහිදී සපිරෙනවා.පසුගිය කාලයේ අප කළ එක් පරීක්ෂණයක මූලික අරමුණ වුණේ නාවික හා ගුවන් සේවා අංශ ආශ්‍රිතව නිර්මාණය වන සෘජු හා වක්‍ර රැකියා අවස්ථා හඳුනා ගැනීම. සෘජු රැකියා 15,000 කට වැඩි ප්‍රමාණයකුත් පෞද්ගලික අංශයේ රැකියා අවම වශයෙන් 50,000 ක් පමණත් නිර්මාණය වන බව අපට පෙනී ගියා. වක්‍ර රැකියා ප්‍රමාණය දෙලක්ෂයකට ආසන්නයි.සංචාරක කර්මාන්තය හා නිදහස් වෙළෙඳ කලාපයක්ද මේ වනවිට හම්බන්තොට කේන්ද්‍ර කරගනිමින් නිර්මාණය වෙමින් තියෙන්නේ. ජාත්‍යන්තර මට්ටමේ ආයතන 35 ක් පමණ අලුතින් කර්මාන්ත අරඹන්න රජය සමඟ මේ වනවිට සාකච්ඡා කරමින් සිටිනවා. ශක්තිමත් විදේශ ආයෝජකයන් ගේ පැමිණීම අපට ඉදිරි කාලයේ දැකගත හැකියි.මේ ආයතනය සඳහා පර්යේෂකයන් බඳවා ගන්නේ කොහොමද?පර්යේෂණ සිදුකිරීම සඳහා නවක කණ්ඩායමක් තමයි බඳවා ගන්නේ. බොහෝ් පර්යේෂණ ආයතනවල තියෙන දුර්වලතාවක් තමයි පූර්ණකාලීන පර්යේෂකයන් බඳවා ගැනීම නිසා පළමු වසර කිහිපය තුළ හොඳ මට්ටමේ පර්යේෂණ සිදුකළත්, ඉන්පසු අකර්මන්‍ය වීම.මෙය වැළැක්වීම එමඟින් අපේක්ෂා කළා. පර්යේෂණ අධීක්ෂණය සඳහා වසර 3 කට ආචාර්යවරු මහාචාර්යවරු බඳවා ගන්නවා. ඉන්පසු සෑම වසරක් සඳහා ම විශ්වවිද්‍යාලවලින් තෝරාගන්නා 30 ක පමණ සිසුන් කණ්ඩායමක් බඳවාගෙන ඒ ඒ ක්ෂේත්‍ර සඳහා පර්යේෂණවලට අනුයුක්ත කරනවා.අප සතුව තියෙන තොරතුරු ඔස්සේ ඔවුන් තම පර්යේෂණ කරනවා. මෙහිදී සෑම වර්ෂයක ම අපට ලැබෙන්නේ අලුත් පර්යේෂණ වාර්තා. මෙය සාර්ථක ක්‍රමවේදයක් බව අපට පෙනී ගියා.මේ පර්යේෂණ මගින් ලැබෙන ප්‍රතිඵල රටේ සංවර්ධනය, ඒ ඒ ක්ෂේත්‍රයන්හි ප්‍රවර්ධනය සඳහා අදාළ කරගන්නේ මොන විදියටද?පර්යේෂණ සිදුකිරීම පිළිබඳ පුහුණුවක් ලබාදීම පමණක් නෙවෙයි, අප සිදුකරන්නේ. ඔවුන්ව අපට බද්ධව ඇති අනෙකුත් ආයතන සමඟ සම්බන්ධ කරලා ඒ ඒ ආයතනවල පර්යේෂණවලටත් අපි යොමු කරනවා. එවිට මේ පිරිසට ඒ ආයතනවල පර්යේෂණ නිලධාරින් ලෙස සෘජු රැකියා අවස්ථා විවරවීමත් සිදුවෙනවා.මේ වනවිටත් පෞද්ගලික අංශයේ බොහෝ ආයතන පර්යේෂණ ව්‍යාපෘති සිදුකිරීම ගැන විශාල කැමැත්තක් දක්වනවා. මොකද ඔවුන්ට තියෙන එක් ප්‍රශ්නයක් තමයි, ඉදිරි කාලය සඳහා ඔවුන් ගේ නිෂ්පාදන වෙළෙඳපොළට යොමු කරන්නේ කොහොමද කියන කාරණය.ඔවුන් ගේ ආර්ථික කළමනාකරණය ගැනත් ඔවුන් උනන්දුයි. මේ නිසා අපේ ආයතනය හරහා එම පර්යේෂකයන් ගේ සහාය ලබා ගැනීමට දැන් ඔවුන් යොමුව සිටිනවා. එවැනි අත්දැකීම් ලබා තිබීම මේ පර්යේෂකයන් ගේ උසස් අධ්‍යාපනය හෝ ඉදිරි රැකියා සම්බන්ධයෙනුත් හොඳ පන්නරයක් වෙනවා.මේ ක්ෂේත්‍රය සතුව ඇති තොරතුරු පෞද්ගලික අංශයට මිලදී ගැනීම සඳහා විශ්වාසනීය රාජ්‍ය ආයතනයක් නොතිබීමේ අඩුවක් අපේ ආයතනය ඇතිකිරීම මගින් සම්පූර්ණ වුණා.විශාල වශයෙන් අපනයන කර්මාන්තයේ යෙදෙන මෙරටේ පෞද්ගලික ආයතනවලට පූර්ණකාලීන පර්යේෂකයන් ගේ අවශ්‍යතාව එතරම් වැදගත් නොවිය හැකියි. නමුත් ඔවුන්ට පුළුවන් ඔවුන්ට අවශ්‍ය ඕනෑම පර්යේෂණයක් අප වැනි රාජ්‍ය ආයතනයක් හරහා සාධාරණ මිලකට ඉතා හොඳින් සිදුකර ගැනීමට. එමඟිනුත් මේ රටේ ආර්ථික ක්‍රියාවලියට යහපතක් සිදුවෙනවා.‘මහින්ද චින්තන ඉදිරි දැක්මට’ අනුව ඉදිරිපත් කරන පංච බල කේන්ද්‍ර සංකල්පයේ නාවික, ගුවන් සහ දැනුම කියන ක්ෂේත්‍ර 3 සමඟ ම මේ ආයතනය සම්බන්ධ යි. එම වැදගත්කම පැහැදිලි කරන්නේ කොහොමද?නාවික, ගුවන් හා දැනුම කියන මේ ක්ෂේත්‍ර තුන ම අපේ ආයතනයත් සමඟ ගැලපෙනවා. අපේ මේ ක්ෂේත්‍රවල තොරතුරු රැස් කරනවා. තොරතුරු මත පදනම්ව පර්යේෂණ කරනවා.ඊළඟට නාවික හා ගුවන් ක්ෂේත්‍රයේ ප්‍රවර්ධනය සඳහා අපි රැස්කරන තොරතුරු යොදා ගැනීමේ වැදගත්කම සොයා බලනවා. මේ වනවිට අප ශ්‍රී ලංකාවේ ගුවන් සේවා ක්ෂේත්‍රයෙන් ඉදිරිපත්ව ඇති යෝජනාවකට අනුව, මෙරට ගුවන් සේවා භාවිත කරන මඟීන් ගේ් අවශ්‍යතා හා එහි ගුණාත්මක බව ඉහළ නැංවීම පිළිබඳ සොයා බලන පර්යේෂණයකට යොමු වෙනවා.විශේෂයෙන් සංචාරක කර්මාන්තයේ විශාල වර්ධනයක් අත්වෙමින් ඇති මේ අවස්ථාවේ එය ඵලදායි පර්යේෂණයක් වෙයි. මේවා ගැන මීට කලින් පුළුල් ව හා පර්යේෂණාත්මක ව අවධානය යොමුවෙලා නෑ.ඒ නිසා නිරන්තරයෙන් මෙවැනි පර්යේෂණ සිදුවෙනවා නම් එය මේ ක්ෂේත්‍රවල ප්‍රගතියට හා රටේ සංවර්ධනයටත් විශාල රුකුලක් වෙනවා. එවිට සංචාරකයන් අපේ රට පිළිබඳ ලෝකයට ගෙනයන පණිවිඩය මීටත් වඩා සුන්දර එකක් වන බව නො අනුමාන යි.අපි අලුතෙන් පටන්ගත් ඉතා කුඩා ආයතනයක් වුණත් පංච බල කේන්ද්‍ර සංකල්පයේ නාවික ගුවන් හා දැනුම කියන ක්ෂේත්‍ර 3 සඳහා ම අපට හැකි ඉහළ ම දායකත්වය ලබාදීමට සූදානම්.ඉදිරියේ තවදුරටත් මා මේ ආයතනයේ කටයුතු කළත්, මේ ක්ෂේත්‍රයට සම්බන්ධ වෙනත් සභාපතිවරයකු පත්වුණත් මෙය හොඳින් ඉදිරියට ගෙන යා හැකි පරිදි මා මේ කෙටි කාලය තුළ මෙය ශක්තිමත්ව ගොඩනැගීම සම්බන්ධයෙන් ක්‍රියා කළා. තවම අපි ආරම්භයේ සිටින්නේ තව දුර යා යුතුයි. අපට ඒ හැකියාව තියෙනවා.මේ ආයතනයේ සේවය ලබා ගැනීමට හෝ මේ පිළිබඳ දැනුම්වත් වීමට අවශ්‍ය අයෙකුට එය කළ හැක්කේ කෙසේ ද?අපේ ආයතනයේ ලිපිනය නො. 11, වෙරළ පාර කොළඹ - 11. දුරකථන අංකය – 2336996 සභාපති වන මගේ දුරකතන අංකය 3090656.තොරතුරු අවශ්‍ය ඕනෑම විටෙක මේ අංකවලට කතා කිරීමෙන් ඒවා ලබාගත හැකියි. අලුත් වෙබ් ලිපිනය විද්‍යුත් තැපැල් ලිපිනය ආදිය ඉදිරියේදී ලබාදීමට පුළුවන්.</content>
  </post></root>