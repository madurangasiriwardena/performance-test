<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2014</year>
      <month>06</month>
      <day>14</day>
    </date>
    <link>http://www.dinamina.lk/2014/06/14/_art.asp?fn=n1406141</link>
    <topic>තුල්හිරිය - පූගොඩසේවකයන් 2396කටඅවු. 35කට පසු වන්දි</topic>
    <author>අනුර ප්‍රේමලාල්</author>
    <content>ජේ. ආර්. ජයවර්ධන පාලන සමයේ රැකියා අහිමි කරන ලද තුල්හිරිය හා පූගොඩ පෙහෙකම්හල්වල සේවකයන් 2396 දෙනකුට වහාම වන්දි ලබා දෙන්නැයි ජනාධිපතිවරයා අදාළ අංශවලට නියෝග කැර තිබේ.මේ සේවකයන් 1978 දී පෞද්ගලිකකරණයට, එරෙහිව වැඩ වර්ජනයක නිරත වූ අතර පාලනාධිකාරය ඔවුන් සේවය අතහැර ගියා සේ සලකා රැකියා අහිමි කොට තිබේ.මේ පිරිස අවුරුදු තිස් පහක් තිස්සේ කිසිදු සහනයක් නොලබා සිටිය දී වන්දි ප්‍රදානයට ජනාධිපති මහින්ද රාජපක්ෂ මහතා උපදෙස් ලබා දී ඇත. රුපියල් කෝටි පහකට වැඩි මුදලක් වන්දි ලෙස ලබා දීමට නියමිතය.මෙය ඇමැති වාසුදේව නානායක්කාර මහතා ජනපතිවරයාගෙන් කළ ඉල්ලීමක ප්‍රතිඵලයක් වේ. එම ආයතනය පෞද්ගලිකකරණය කිරීම නිසා ඊට විරෝධය පෑම් හේතුවෙන් රැකියා අහිමි වූ සේවකයින්ට මේ වන්දි මුදල් ලබාදීම සිදු කෙරේ.විවිධ හේතුන් මත මේ වන්දි ලබාදීම කිහිප වතාවක්ම පැහැර හැරීමට අදාළ බලධාරීන් ක්‍රියාකොට ඇත. මේ පිළිබඳ තුල්හිරිය හා පූගොඩ රැකියා අහිමිවූවන්ගේ සංගමය ඇමැති වාසුදේව මහතා හමුවීමෙන් පසු සිදුකළ ඉල්ලීමක ප්‍රතිඵලයක් ලෙස මෙය ඉටු වී තිබේ.අනතුරුව ඇමැති වාසුදේව නානායක්කාර මහතා ජනාධිපති මහින්ද රාජපක්ෂ මහතාට සහ කම්කරු හා කම්කරු සබඳතා ඇමැති ගාමිණි ලොකුගේ මහතාට කරුණු දැක්වීමෙන් මෙම වන්දි මුදල වූ රුපියල් පන්කෝටි අනුනව ලක්ෂයක් සේවකයින්ට ලබාදීමට අවස්ථාව උදාවී ඇත.වසර 1978 දී මාර්තු මාසයේ දී තම ආයතනය පෞද්ගලිකකරණය කිරීමට විරෝධය පා මෙම සේවකයින් වැඩවර්ජනයක නිරතවීම නිසා මොවුන් රාජකාරිය අතහැර ගියාසේ සළකන ලද නිසා මේ රැකියා අහිමිවී තිබේ.තම රැකියා අහිමිවූයේ දේශපාලන පළිගැනීමක් මත බැවින් ඒ සඳහා ප්‍රමාණවත් වන්දි මුදලක් ලබා දෙන ලෙස මෙම සේවකයින් ඉල්ලීමක් කැර ඇත. ඒ අනුව සේවකයකුට රුපියල් විසිපන්දහස බැගින් ලබාදීමට තීරණය කැර තිබෙන අතර දැනට මරණයටපත් හා රෝගාතුරවී සිටින සේවක පවුල්වලට වන්දි මුදල් ලබාදීම පිණිස ඔවුන් දැනුවත් කිරීමේ විශේෂ රැස්වීමක් (22) පෙරවරු 9.00ට අවිස්සාවේල්ල සිතාවකපුර නගර ශාලාවේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>14</day>
    </date>
    <link>http://www.dinamina.lk/2014/06/14/_art.asp?fn=n1406142</link>
    <topic>දකුණු ආසියාවේ ඉහළම ආර්ථික වර්ධනයහිමි රට බවට ශ්‍රී ලංකාව පත්වෙමින් තිබෙනවා</topic>
    <author>මහින්ද අලුත්ගෙදර</author>
    <content>දකුණු ආසියාවේ ඉහළම ආර්ථික වර්ධනයක් හිමි රට බවට ශ්‍රී ලංකාව පත්වෙමින් ඇතැයි ලෝක බැංකුව පවසයි.මේ වර්ෂය අවසන් වනවිට ශ්‍රී ලංකාවේ ආර්ථික වර්ධන වේගය සියයට 7.2 ඉක්මවා යනු ඇතැයි එම බැංකුවේ ගෝලීය ආර්ථික විමර්ශන වාර්තාව - 2014 මඟින් පෙන්වා දෙයි.ශ්‍රී ලංකාව පසුගිය 2013 වසරේදි සියයට 7.3 ක ආර්ථික වර්ධනයක් අත්පත් කැර ගෙන ඇති අතර එය ඊට පෙර වසරේ අත්කර ගත් සියයට 6.3 ක ආර්ථික වර්ධන වේගයට සාපේක්ෂව විශාල වර්ධනයක් බවද මෙම වර්ධනයට කෘෂිකාර්මික, කාර්මික නිෂ්පාදන හා සේවා ක්ෂේත්‍රය මෙන්ම පවත්වාගෙන ගිය මුල්‍ය ප්‍රතිපත්ති ද හේතු වු බව ලෝක බැංකුව පෙන්වා දෙයි.පසුගිය 2013 වසරේදී අමෙරිකාව හා යුරෝපා රටවලට සිදුකළ අපනයනවල කැපී පෙනෙන වර්ධනයක් අත්කර ගෙන තිබෙන බවද සඳහන් කරන ලෝක බැංකුවේ වාර්තාව ශ්‍රී ලංකාවේ උද්ධමනය ද පසුගිය වර්ෂයන්ට සාපේක්ෂව මෙම වසර වනවිට සියයට 3.2 දක්වා පහත වැටී ඇති බවද ප්‍රකාශ කරයි.මේ අතර එම බැංකුවේ වාර්තාව පෙන්වා දෙන්නේ කලාපීය වශයෙන් ආර්ථික ජයග්‍රහණ රැසක් ළගා කැරගෙන තිබෙන ශ්‍රී ලංකාවේ උද්ධමන අගය ගත වූ මාස 60 ට වැඩි කාලයක් පුරා තනි ඉලක්කමක පවත්වාගෙන යන්නට හැකිවී තිබෙන බවයි. උද්ධමනය අඩුවීමට සමඟාමීව පවත්වාගෙන ගිය ඉහළ මුල්‍ය ප්‍රතිපත්තිය හේතුවෙන් වෙළෙද පරතරයද අඩුවි ඇති බව එම වාර්තාව පැහැදිලි කරයි.ශ්‍රී ලංකාවේ වත්මන් තත්ත්වය දකුණු ආසියානු කලාපයේ සෙසු රටවලට සාපේක්ෂව ඉතා යහපත් බවද නේපාලය, මාලදිවයින වැනි රටවල ආදායම් තත්ත්වය පහත වැටී පැවතිය දී ශ්‍රී ලංකාවේ තත්ත්වය වර්ධනය වී ඇති බවද ලෝක බැංකුව කියයි. පවත්නා අයහපත් කාලගුණ තත්ත්වය දකුණු ආසියානු කලාපයේ අනෙක් රටවල්වලට මෙන්ම ශ්‍රී ලංකාවේ ද කෘෂිකාර්මික ක්ෂේත්‍රයට දැඩි බාධා පමුණුවනු ඇතැයි පවසන එම බැංකුව 2014 වසර අවසන් වනවිට ඉන්දියාවේ ආර්ථික වර්ධන වේගය සියයට 5.3 වනු ඇතැයි ද සඳහන් කරයි.මේ අතර එම බැංකුව පෙන්වා දෙන්නේ එළඹෙන 2015 වර්ෂයේ දී ශ්‍රී ලංකාව 6.9 ක ආර්ථික වර්ධනයක් අත්කර ගන්නා විට ඉන්දියාව සියයට 5.9 ක ආර්ථික වර්ධන වේගයක් ළඟා කරගනු ඇති බවත් 2016 වනවිට ශ්‍රී ලංකාව අත්පත් කරගන්නා සියයට 6.7 ක ආර්ථික වර්ධන වේගයට සාපේක්ෂව 6.3ක ආර්ථික වර්ධනයක් අත්කර ගනු ඇති බවත්ය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>14</day>
    </date>
    <link>http://www.dinamina.lk/2014/06/14/_art.asp?fn=n1406143</link>
    <topic>පිල්ලේගේ පරීක්ෂණයට එරෙහි විවාදය 17-18</topic>
    <author>ස්වර්ණා විජේකෝන්,</author>
    <content>එක්සත් ජාතීන්ගේ මානව හිමිකම් පිළිබඳ මහ කොමසාරිස් කාර්යාලය ශ්‍රී ලංකාවට එරෙහිව පැවැත්වීමට නියමිත පරීක්ෂණයට ඉඩ නොදිය යුතු බව ආණ්ඩු පක්ෂ මන්ත්‍රීවරුන් පිරිසක් ඉදිරිපත් කළ යෝජනාව පිළිබඳ විවාදය ලබන 17-18 දෙදින තුළ පැවැත්වීමට පක්ෂ නායක රැස්වීමේදී ඊයේ (13) තීරණය කළ බව නියොජ්‍ය කතානායක චන්දිම වීරක්කොඩි මහතා දිනමිණට ප්‍රකාශ කෙළේය.‍මන්ත්‍රීවරුන් වන අචල ජාගොඩ, ජානක බණ්ඩාර, උදිත ලොකුබණ්ඩාර, ඒ.එච්.එම්. අස්වර්, ශාන්ත බණ්ඩාර, ජේ.ආර්.පී. සූරියප්පෙරුම, නිමල් විජේසිංහ, දුමින්ද සිල්වා මහත්වරු සහ මාලිනී ෆොන්සේකා මහත්මිය මෙකී යෝජනාව පාර්ලිමේන්තු මහ ලේකම්වරයාට පසුගියදා භාර දෙනු ලැබූහ.එක්සත් ජාතීන්ගේ මානව හිමිකම් පිළිබඳ මහ කොමසාරිස් කාර්යාලය සිදු කිරීමට යන මෙකී පරීක්ෂණයෙන් ශ්‍රී ලංකාවේ ස්වෛරීත්වය හා භෞමික අඛණ්ඩතාවට තර්ජනයක් වන හෙයින් එයට කි‍සිසේත් ඉඩ නොදිය යුතු බව මෙකී මන්ත්‍රීවරුන්ගේ අදහස වී තිබේ.මේ යෝජනාව පාර්ලිමේන්තු ස්ථාවර නියෝගවලට පටහැනි නොවන හෙයින් එවැනි යෝජනාවක් ඕනෑම මන්ත්‍රීවරයකුට ඉදිරිපත් කළ හැකි බව එක්සත් ජාතික පක්ෂයේ මතය ලෙස ඉදිරිපත් කැර ඇත.යෝජනාව සම්බන්ධයෙන් ප්‍රජාතන්ත්‍රවාදී ජාතික සන්ධානය සංශෝධනයක් ඉදිරිපත් කැර විවාදය සඳහා ද්‍රවිඩ ජාතික සන්ධානය සිය විරෝධය ප්‍රකාශ කැර ඇත.ඒ අනුව මෙම විවාදය ලබන 17-18 දෙදින පාර්ලිමේන්තුවේදී පැවැත්වේ. මේ සඳහා ඡන්දය විමසීමක් සිදු කරන්නේද නැතිද යන්න සම්බන්ධයෙන් පක්ෂ නායක රැස්වීමේදී තීරණයක් ගෙන නැත..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>14</day>
    </date>
    <link>http://www.dinamina.lk/2014/06/14/_art.asp?fn=n1406144</link>
    <topic>රාජ්‍ය භාෂා ප්‍රතිපත්තිය කඩනඕනෑම අයකුට එරෙහිව පියවර ගන්නවා</topic>
    <author>අනුර ප්‍රේමලාල්</author>
    <content>රාජ්‍ය භාෂා ප්‍රතිපත්තිය කඩ කරන ඕනෑම අයකුට එරෙහිව පවතින නීති මගින් කටයුතු කරන බව ජාතික භාෂා හා සමාජ ඒකාබද්ධතා ඇමැති වාසුදේව නානයක්කාර මහතා ප්‍රකාශ කරයි.මේ සම්බන්ධයෙන් 'දිනමිණ' සිදුකළ විමසුමකදි අදහස් දැක්වු ඇමති වාසුදේව නානයක්කාර මහතා රාජ්‍ය භාෂා ප්‍රතිපත්තිය කඩකරන පුද්ගලයකු හෝ අයතනයක් සම්බන්ධයෙන් තම අමාත්‍යාංශය වෙත පැමිණිලි කළ හැකි බව පෙන්වා දුන්නේය.මේ වනවිට උතුරු පළාත් සභාව මගින් මගින් ජාතික හෙළ උරුමය වෙත දෙමළ භාෂාවෙන් පමණක් ලිපියක් ලැබීම රාජ්‍ය භාෂා ප්‍රතිපත්තිය කඩ කළ අවස්ථාවක් බව පවසන නානායක්කාර මහතා නීති විද්‍යාලය ප්‍රශ්න පත්‍ර ඉංග්‍රීසි භාෂාවෙන් පමණක් මුද්‍රණය කිරීම පිළිබඳ මතුවි තිබෙන ගැටලුව ඉදිරියේදි ඇමැති මණ්ඬලයට ඉදිරිපත් කරන බව පැවසීය.නැඟෙනහිර පළා‍‍තේ ඇතැම් පළාත් පාලන ආයතන රාජ්‍ය භාෂා ප්‍රතිපත්තියට පටහැනිව ක්‍රියා කරමින් අරාබි භාෂාවෙන් මාර්ග නම් කිරීම පිළිබඳවද දැඩි අවධානය යොමු කැර සිටින බව කීවේය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>14</day>
    </date>
    <link>http://www.dinamina.lk/2014/06/14/_art.asp?fn=n1406145</link>
    <topic>දේශපාලන කැපවීමක් ඇත්නම් ඒවා ජයග්‍රහණය කළ හැකි</topic>
    <author>මහින්ද අලුත්ගෙදර</author>
    <content>යුද ගැටුම්වලට එහා ගිය මානුෂීය අරබුදයන් ලෝකයේ පැවතිය ද දේශපාලනික කැපවීමක් ඇත්නම් එය සාර්ථක ලෙස ජයග්‍රහණය කිරීමට හැකි බව ආණ්ඩුව ප්‍රකාශ කරයි.දශක තුනකට ආසන්න කාලයක් ශ්‍රී ලංකාවේ පැවැති ත්‍රස්තවාදී අර්බුදය සාර්ථකව ජයග්‍රහණය කිරීමට හැකිවූ අතර ඒ සඳහා ශක්තිමත් දේශපාලන නායකත්වයක් ලැබුණු බවද එක්සත් ජාතීන්ගේ සංවිධානයේ ජිනීවා හි ශ්‍රී ලංකා නිත්‍ය නියෝජිත හා තානාපති රවිනාථ ආරියසිංහ මහතා පවසයි.අභ්‍යන්තරික වශයෙන් අවතැන්වූවන්ගේ මානව හිමිකම් පිළිබද විශේෂ වාර්තාකරු සමඟ සංවාදයකට එක්වෙමින් ශ්‍රී ලංකා තානාපතිවරයා මේ බව ප්‍රකාශ කෙළේ යැයි විදේශ කටයුතු අමාත්‍යාංශය සඳහන් කරයි.මේ විශේෂ වාර්තාකරු පසුගිය 2013 වසරේ දෙසැම්බර් මාසයේ දී ශ්‍රී ලංකාවට පැමිණ තිබෙන අතර එහිදී ඕනෑම ප්‍රදේශයකට යාමට සහ ඕනෑම අයකු සමඟ අඳහස් හුවමාරු කරගන්නට ශ්‍රී ලංකා ආණ්ඩුවට අවසර දුන් බවද එහිදී තමා විවිධ ප්‍රදේශවල සංචාරය කරමින් විවිධ පුද්ගලයන් සමඟ සාකච්ඡා කළ බවද පෙන්වා දී ඇත. මේ අතර ඔහු සම්පාදනය කළ වාර්තාවක් ජගත් මානව හිමිකම් කවුන්සලයේ 26 වැනි සැසිවාරයට ඉදිරිපත් කැර තිබෙන බවද විදේශ කටයුතු අමාත්‍යාංශය කියයි.ශ්‍රී ලංකාවේ පැවැති යුදගැටුම් අවසන් කිරීම මෙන්ම මේ වනවිට ක්‍රියාත්මක සංවර්ධන කටයුතු සම්බන්ධයෙන් රවිනාථ ආරියසිංහ මහතා මෙහිදී දීර්ඝ වශයෙන් කරුණු දක්වා තිබේ.මෙහිදී ශ්‍රී ලංකා තානාපතිවරයා පෙන්වා දී තිබෙන්නේ ශ්‍රී ලංකා ආණ්ඩුව ලබාගත් දැවැන්ත මානුෂීය ජයග්‍රහණය ඇතැම් අන්තර්ජාතික ප්‍රජාවේ කොටස් නොතකා හැරීම හා අවතක්ෂේරු කිරීම කණගාටුවට කරුණක් බවයි.එම ක්‍රියා කලාපය ශ්‍රී ලංකා ආණ්ඩුවට පමණක් නොව දේශිය වශයෙන් සිටින අන්තර්ජාතික සහකරුවන්ට මෙන්ම දශක තුනක කාලයක් ත්‍රස්තවාදය හේතුවෙන් බැට කෑ පිරිසට ද කරන නිඟාවක් බව එක්සත් ජාතීන්ගේ සංවිධානයේ ජිනීවා හි ශ්‍රී ලංකා නිත්‍ය නියෝජිතවරයා පෙන්වා දී තිබේ.ආණ්ඩුවේ මානුෂවාදී ප්‍රවේශය පශ්චාත් ගැටුම් සංවර්ධන ක්‍රියාවලියට පමණක් නොව යුද ගැටුම් පැවැති කාලයේදී ද ක්‍රියාත්මක කැර තිබෙන බව සිහිපත් කැර තිබෙන රවිනාථ ආරියසිංහ මහතා ඇතැම් ජාත්‍යන්තර සංවිධාන නියෝජිතයන් එම ක්‍රියාදාමය අගය කැර තිබෙන බවද සඳහන් කැර ඇත.යුනිසෙෆ් ආයතනයේ හිටපු විධායක අධ්‍යක්ෂක ජෙම්ස් ග්‍රාන්ට් මහතා පෙන්වා දී තිබෙන්නේ යුද්ධය පැවැති කාලයේ දී ශ්‍රී ලංකාවේ මානුෂීය ක්‍රියාදාමය අද්විතීය එකක් බවයි.මේ අතර ශ්‍රී ලංකා තානාපතිවරයා පෙන්වා දී තිබෙන්නේ අභ්‍යන්තර වශයෙන් අවතැන්වූවන් නැවත පදිංචි කිරීමේ ක්‍රියාවලිය සාර්ථකව ක්‍රියාත්මක කිරීමට ශ්‍රී ලංකා ආණ්ඩුව කැපවී සිටින බවත් එහිදී අන්තර්ජාතික ප්‍රජාවගේ අඳහස් වලට අනුව කටයුතු කරන බවත්ය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>14</day>
    </date>
    <link>http://www.dinamina.lk/2014/06/14/_art.asp?fn=n1406146</link>
    <topic>ජනපතිට යුද්ධය නිමා කොට ඒකීය රටක් ගොඩනඟන්නහැකි වූයේ ගෝඨාභය වැනි දූරදර්ශී නායකයන් නිසායි</topic>
    <author>කිත්සිරි වනසිංහ, .ගයාන් රාඡපක්ෂ, නිමල් විජේසිංහ,අමිල ප්‍රභාත් වනසිංහ සහ මිහින්තලේ විශේෂ මිහින්තලේ සිට......</author>
    <content>වත්මන් ජනාධිපතිතුමා රටේ භාරකාරත්වයට පත් වී යුද්ධය නිමා කොට ඒකීය රටක් ලෙස සංවර්ධන මාවතක් කරා රට ගෙන යෑමට හැකි වූයේ ගෝඨාභය රාඡපක්ෂ වැනි පුරෝගාමී නිලධාරින්ගේ දූරදර්ශී නායකත්වය,දායකත්වය සහය නොවඩුව ජනාධිපතිතුමන් වෙත ලැබීම නිසා යැයි මිහින්තලා රඡමහා විහාරාධිපති වලවාහැංගුණවැවේ ධම්මරතන නා හිමියන් පැවැසූහ.මිහින්තලා ආලෝක පූඡාවේ දෙවැනි දින ආලෝක පූඡව විවෘත කිරිමේ දහම් හමුවේ අනුශාසනාව සිදු කරමින් උන්වහන්සේ මේ බව පැවැසූහ.තව දුරටත් උන්වහන්සේ මෙසේද කීය.මෙයට වසර 2321 ට පෙර මිහිදු හිමියන් මේ භූමියට පාතැබුවා.ක්‍රි.පූ.3 වැනි සියවසේ බුදුරඡාන් වහන්සේගේ පරිනිර්වාණයෙන් වසර 236 කට පසු ධර්මාසෝක රඡුන් තුන්වැනි ධර්ම සංගායනාව පවත්වා බුදුරඡානන් වහන්සේ ඡීවමානව සිටියාටත් වඩා ධර්මය ව්‍යාප්ත කරන්නට කටයුතු කළා.එතුමන් යුධ බෙරය වනුවට දහම් බෙරය සකස් කර ඒ සදහා රටවල් නවයක් තෝරා ගත්තා.රටවල් නවය අතරේ තමන්ගේ දුවත් පුතත් පූඡනීය වස්තූන් සමග යවන්නට මේ ශ්‍රී ලංකා ද්වීපය තෝරා ගත්තා.මේ භූමිය තෝරා ගත්තට පසුව සුදුසුම උත්තම භූමිය හැටියට මේ මිහින්තලාව ‍තෝරාගනු ලැබුවා.කකුසද,කොනාගම,කාශප,ගෞතම කියන සතර බුදුවරුන් මේ කල්පය තුළ වැඩමවා වදාල බව සදහන් වෙනවා.ඒ වගේම මෛත්‍රී බුදුන් දක්වාම මේ සම්බුද්ධ සසුන පිහිටවනු ලබන්නේ අතීත වර්ථමාන යන කාලත්‍රයම මේ උතුම් පින්බිමේ.අනුබුදු මිහිදු මහරහතන් වහන්සේ ඇතුලු පිරිස මේ වගේ පොසොන් පින් බිමක මේ ‍ඓතිහාසික මිහින්තලා වැඩම කරවා දඩයමේ පැමිණි දේවානම් පියතිස්ස මහරඡුන් ඇතුලු හතලිස් දහසකට ධර්ම දේශනා කර අවිආයුධ බිම තියලා ප්‍රථම වතාවට අවිහිංන්සාවට තිත තබලා අවිහිංන්සාව කියන පාඩම කියාදුන්නේ මෙතන.පළවැනි වතාවට පංචසිල ප්‍රතිපත්තිය භන්ඩුක උපාසක සසුන්ගත කිරීම,උපසම්පදා කිරීම,හතලිස් දහසකට චුල්ලහත්තිපදොකම සූත්‍රය දේශනා කිරීම,දෙවියන්ට ධර්ම ශ්‍රවණය කිරීම සදහා ආරාධනා කිරීම,දෙවියන් පැමිණීමෙන් පසු සමචිත්තපරියාන සුත්‍රය දේශනා කළා.මිහිදු හිමි දවස් විසි අටක් වැඩසිටින සමයේ දේවානම් පියතිස්ස රඡතුමන් උන්වහන්සේගෙන් විචාරනවා සම්බුද්ධ ශාසනය පිහිටෙව්වාද කියා.ඉන් අනතුරුව මිහිදු මහාරහතන් වහන්සේ දේශනා කරනවා ලංකාවේ කුළ දරුවන් සසුන්ගතව උපසම්පදා වෙලා සංඝායනාව පවත්වලා වස්විසීම සිද්ධකරලා අහවර කොළොත් තමයි සම්බුද්ධ ශාසනය පිහිටුවන්නේ කියා.ඉන්පසු බුද්ධ නියමයට අනුව මිහිදුමහා රහතන් වහන්සේ ඇතුලු පිරිසක් ලක්දිව සම්බුද්ධ ශාසනය අරිට්ඨ තෙරුන් වහන්සේගෙන් ආරම්භ වෙනවා.මේ පිරිස මිහින්තලේ හැට අටක්වූ ලෙන්වල පළමු ආරාම පූඡාව සිද්ධ කළා.මෙතන තමයි පළමුවැනි වස්විසීම සිද්ධ වුණේ.මේ කාලය තුළ දේවානම් පියතිස්ස මහ රඡුන් ඇරයුමක් කරනවා ලංකා ද්වීපයට සර්වඥ්ඥ ධාතුන් වහන්සේලා ලබාදෙන්න කියලා.ඉන්පසු ඉන්දියාවට වැඩම කොට පාත්‍රා ධාතූන් වහන්සේ පුරවාගෙන දකුණු අකුධාතුන් වහන්සේත් ඌර්ණ රෝම ධාතුන් වහන්සේත් සමග මේ උතුම් ස්ථානයට වැඩම කරවා ඌර්ණ රෝමධාතුව වැඩම කර මේ මහා සෑය ඉදිකළා.අප අද දන නමස්කාර කරන්නේ බුදුන් වහන්ගේ ශ්‍රී සර්වඥ්ඥ ධාතුන්වහන්සේලාට බව ශාසනාලයෙන් හා ලිඛිත සක්කි සහිතව සිහිපත් කරන්න‍ට කැමතියි.එදා සිට අද දක්වා වූ කාලය තුළ රඡ සමය හැරෙන්නට මේ බිමේ ස්මාර්ක,පුරා වස්තූන් මෙන්ම සතා සිවුපාවාගේ අයිතිය තහවුරු කරමින් අනාගත පරපුර වෙත මේ සියලු දායාද රැක ගනිමින් සංරකෂණය කරමින් ආරක්ෂා කරගන්නට කැපවූ එකමආණ්ඩුව මහින්ද රාඡපක්ෂ ඡනාධිපතිතුමන්ගේ ආණ්ඩුත බව අවධාරණය කළ යුතුයි.‍ඡේ.ආර්.ඡයවර්ධන,රණසිංහ ප්‍රේමදාස වැනි හිටපු ඡනාධිපතිවරුන්ද මේ බිමට ආව ගියා.යම් යම් දේ කළා.නමුත් වත්මන් ඡනාධිපතිතුමන්ගේ පාලන සමය වන අප ඡීවත්වන වර්තමානය තරම් මිහින්තලාවට මෙන්ම මෙහි පැමිණෙන ලක්ෂ සංඛ්‍යාත වූ ඡනී ඡනයා වෙනුවෙන් සිදුවූ අති විශාල මෙහෙවරක් මාගේ ඡීවිත කාලය තුළ දැක නැහැ.මේ උතුම් වූ මෙහෙවර පුරාවෘත්තයන් සේම ගලේ කෙටිය යුතුමයි.සතා සිවුපාවාගේ සිට මේ භූමියේ පහස ලබන සැමටම ඡනාධිපතිතුමන් ප්‍රධාන ආණ්ඩව විශේෂයෙන් ආරක්ෂක ලේකම් තුමා ඇතුලු ත්‍රිවිධ හමුදාව,සිවිල් ආරක්ෂක බලකාය දරන්නා වූ කරන්නා වූ මෙහෙවර ගතට සිතට දැනෙන බව නොවනුමානයි.මේ යුග මෙහෙවර පුනපුණා කිව යුතු යැයිද සිය අනුශාසනාවේදී උන්වහන්සේ පැවැසූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>14</day>
    </date>
    <link>http://www.dinamina.lk/2014/06/14/_art.asp?fn=n1406147</link>
    <topic>අලුත් අධිසුඛෝපභෝගි බස් සේවාවක්</topic>
    <author>ශීලා උඩුවර</author>
    <content>කොළඹ- ආරුගම්බේ , කොළඹ- පාසිකුඩා හා කොළඹ -බදුල්ල අතර අධිසුඛෝපභෝගි නව බස්සේවා තුනක් ලබන 18 වැනිදා සිට ධාවනයට යොදවන බව ලංගම ප්‍රධාන මෙහෙයුම් අධිකාරි හා එක්ස්ප්‍රස් වේ ට්‍රාන්ස්පෝට් කොම්පැණි ප්‍රයිවට් ලිමිටඩ් සභාපති එච්.එම් චන්ද්‍රසිරි මහතා පවසයි.ඒමට හා යාමට වශයෙන් එක් මාර්ගයකට දෙක බැගින් මෙම බස් යොදවන අතර , ආරුගම්බේ හා පාසිකුඩා දක්වා යන බස් සේවා පෙරවරු 9 ට පිටකොටුව මධ්‍යම බස් නැවතුම්පළෙන් ගමන් අරඹයි.කොළඹ - බදුල්ල රාත්‍රි බස් සේවාවක් වන අතර , එය පිටකොටුව මධ්‍යම බස් නැවතුමෙන් ගමන් අරඹන්නේ රාත්‍රි 11 ටය...</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>14</day>
    </date>
    <link>http://www.dinamina.lk/2014/06/14/_art.asp?fn=n1406148</link>
    <topic>තමිල්නාඩුවේ බන්ධනාගාරගතව සිටිශ්‍රී ලාංකික ධීවරයෝ 28ක් නිදහස්</topic>
    <author>බුද්ධිකා ඉඹුලාන</author>
    <content>නියමිත මුහුදු සීමා උල්ලංඝනය කිරීම නිසා තමිල්නාඩුවේ බන්ධනාගාර ගත කැර සිටි ශ්‍රී ලාංකික ධීවරයෝ 28 දෙනකු නිදහස් කිරීමට තමිල්නාඩු බලධාරීන් පියවර ගෙන ඇත. මෙයින් ධීවරයන් දෙදෙනකු පෙරේදා (12) නිදහස් කැර ඇති අතර අනෙක් 26 දෙනා ඊයේ (13) නිදහස් කැර ඇත.මෙරට රඳවා සිටි ඉන්දීය ධීවරයන් නිදහස් කිරීමට ජනාධිපති මහින්ද රාජපක්ෂ මහතා පියවර ගැනීමට ප්‍රතිචාර ලෙස ඉන්දීය මධ්‍යම රජයේ උපදෙස් මත තමිල්නාඩු රජය මෙම පියවර ගෙන ඇතැයි ධීවර අමාත්‍යාංශය කියයි.ශ්‍රී ලංකාවේ ධීවර අමාත්‍යාංශය හා විදේශ කටයුතු අමාත්‍යාංශය ඉන්දියාවේ සිටින ධීවරයින් නිදහස් කරන ලෙස දිගින් දිගටම ඉල්ලීම් සිදුකැතිබිණි.මේ වන විට තමිල්නාඩුවේ රඳවා ඇත්තේ ශ්‍රී ලාංකික ධීවරයින් දෙදෙනකු පමණක් බව ධීවර අමාත්‍යාංශය කියයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>14</day>
    </date>
    <link>http://www.dinamina.lk/2014/06/14/_art.asp?fn=n1406149</link>
    <topic>ජනපති-ආරක්ෂක ලේකම්-රණවිරුවන් නොසිටින්න අපේ රට තවමත් අගාධයේ</topic>
    <author>කිත්සිරි වනසිංහ, ගයාන් රාඡපක්ෂ, නිමල් විඡේසිංහ, අමිල ප්‍රභාත් වනසිංහ සහ මිහින්තලේ විශේෂ</author>
    <content>ඡනාධිපති මහින්ද රාඡපක්ෂ මහතා සහ ගෝඨාභය රාඡපක්ෂ මහතා නොසිටින්න මේ රට කවදාවත් අගාධයෙන් ගොඩ ගන්නට ලැබෙන්නේ නැහැ‍. ඒ සඳහා අපේ රණවිරුවන්ගෙන් ලද සහාය සදානුස්මරණීය බවත් රඡරට ඡනතාව ඇතුළු සමස්ත ශ්‍රී ලංකාවාසී ඡනතාවගේ ගෞරවය මේ සියලු ‍දෙනාට නිතැතින්ම හිමිවෙන බවත් විශේෂ ව්‍යාපෘති අමාත්‍ය එස්.එම්.චන්ද්‍රසේන මහතා කීය.අමාත්‍යවරයා මේ අදහස් පළකළේ 12 වෙනි දින ලේක්හවුස් මිහින්තලා ආලෝක පූඡාව විවෘත කිරීමෙන් අනතුරුව මැද මළුවේ පැවැති දහම් හමුව අමතමිනි.මිහින්තලා ආලෝක පූඡාවේ සමාරම්භකව උත්සවය පසුගිය(11) ‍වෙනිදා ඡනාධිපති මහින්ද රාඡපක්ෂ මහතාගේ ප්‍රධානත්වයෙන් පැවැති අතර පොසොන් පෝදා ආලෝක පූඡා මහෝත්සවය ආරක්ෂක ලේකම් ගෝඨාභය රාඡපක්ෂ මහතා ඇතුළු මැති ඇමැතිවරුන්ගේ සහභාගිත්වයෙන් අතිඋත්කර්ශවත් අයුරින් සිදු කෙරිණි.චන්ද්‍රසේන මහතා එහිදී මෙසේද කීවේය.ඡනාධිපතිතුමාගේ මෙහෙය වීමෙන් හා ගෝඨාභය රාඡපක්ෂ මහතාගේ කැපවීම හා මැදිහත්වීම නිසා තිස් වසරක් මුළුල්ලේ රටම වෙලාගෙන තිබූ භිෂණය සහ ත්‍රස්ථවාදය මුලිනුපුටා දමා සැබෑ සාමය ස්ථාපිත කිරීමට හැකිවුණා. අද රටේ ඡනතාවට තමන්ට රිසි පරිදි වන්දනාමාන කිරීම සඳහා බියෙන් සැ‍කෙන් තොරව ගමන් කිරීමට හැකි සාමකාමී වාතාවරණයක් දක්නට ලැබෙනවා. ත්‍රස්තවාදය රඡ කළ සමයේ අනුරාධපුර සහ මිහින්තලයේ පොසොන් උළෙල සැමැරීම සඳහා සැදැහැවතුන් ආවේ ගියේ මර බියෙන්. කොයි වෙලාවේදී හෝ කොතනක දී හෝ බෝම්භයක් පුපුරා යාවි දැයි නැතහොත් වෙඩි තැබීමක් සිදුවේවි දැයි අප සැමගේ සිත්සතන් බියෙන් ත්‍රාසයෙන් වෙලී තිබුණා.අද ඡනාධිපතිතුමා‍ගේ උපදෙස් මත ආරක්ෂක ලේකම් තුමාගේ මෙහෙය වීමෙන් අනුරාධපුරය, මිහින්තලය, තන්තිරිමලය වැනි පුදබිම් බැතිමතුන් සඳහා සියලු යටිතල පහසුකම් සහිතව සීග්‍ර ලෙස සංවර්ධනය වෙමින් පවතිනවා. මේ වන විට දිවයිනේ සතර දිග්භායෙන් අනුරාධපුර මිහින්තලය වැනි ප්‍රදේශ කරා ඉතා පහසුවෙන් කෙටි කාලයකින් ළඟාවීම සඳහා විශිෂ්ට මාර්ග පද්ධතියක් දායාද කර දීමේ ගෞරවය ඡනාධිපතිවරයා ආරක්ෂක ලේකම්වරයා ඇතුළු රඡයට හිමිවෙනවා. දඹුල්ල, පුත්තලම, පාදෙනිය සහ ත්‍රීකුණාමලය සිට අනුරාධපුරයට ළඟාවීම පිණිස කාර්පට්‍ ‍යෙදූ ආරක්ෂාකාරී මාර්ග ඡාලයක් බිහි වී තිබෙනවා. මෑතක දී ඡනතා අයිතියට පත්කළ ත්‍රීකුණාමලය-අනුරාධපුර මාර්ගය ඔස්සේ පැයකින් අනුරාධපුරයට ළඟා විය හැකියි. මේ සඳහා රුපියල් මිලියන දහතුන් දහස් පන්සියයක මුදලක් වැය කළා.මෙම දහම් හමුවේ දී මිහින්තලා රඡමහා විහාරාධිපති වලවා හැංගුණවැව ධම්මරතන නා හිමියෝ විශේෂ අනුශාසනාවක් පැවැත්වූහ.ආලෝක පූඡාව සඳහා සහභාගි වූ වි‍ශේෂ ආරාධිතයන් ඇතුළු සියලුදෙනා පිළි ගැනීමේ කතාව සීමාසහිත එක්සත් ප්‍රවෘත්ති පත්‍ර සමාගමේ සභාපති සහ කළමනාකාර අධ්‍යක්ෂ බන්දුල පද්ම කුමාර මහතා විසින් සිදුකෙරුණි.සභාපතිවරයා එහිදී මෙසේද කීවේය. ලේක්හවුස් ආයතනය පුරා අවුරුදු පනහකටත් වැඩි කාලයක් තිස්සේ මිහින්තලය පදනම් කරගෙන කරන ආලෝක පූඡාව නම් මහා පින්කමට අප ලේක්හවුස් ආයතනයේ දෙදහසකට අදික සියලු සේවකයන් දායකත්වය ලබාදෙන්නේ මහත් සතුටකින්. මිට අවුරුදු බොහෝ ගණනකට පෙර ලේක්හවුස් ආයතනය ආරම්භ කරපු මෙම ආලෝක පූඡාව මුළු මහත් ලංකාව පුරාවටම ආලෝකයක් ගෙන දෙනවා. ඩී.ආර්. විඡේවර්ධන මහතා ලේක්හවුස් ආයතනය ආරම්භ කළේ ශ්‍රී ලංකාවේ සිංහල බෞද්ධකම රැක ගැනීම සඳහායි.එතුමා අධිරාඡ්‍යවාදයට එරෙහිව ශ්‍රී ලංකාවේ සිංහල බෞද්ධකම රැක ගැනීම සඳහා දේශපාලනීය සහ සංස්කෘතික, සමාඡීය කටයුතු සඳහා දිනමිණ, සිළුමිණ, ඩේලිනිවුස් යන පුවත්පත් ආයුධයක් කරගත්තා.එතුමාට මේ මිහින්තලා ආලෝක පූඡාව සිදුකරන්න ඕනේ කියලා සංකල්පයක් තිබුණා. ඒ මන්ද මිහින්තලා පුණ්‍යභූමිය වන්දනාමාන කටයුතු සඳහා පැමිණෙන බැතිමතුන් හට නොයෙකුත් කරදර අතුරු ආන්තරාවලට මුහුණ දෙන්න සිදුවෙන නිසා. සමහර ගැමි බැතිමතුන් දූ දරුවන්ට දේපළ වත්කම් පවරා දීමෙන් පසුව තමයි මිහින්තලේ වන්දනා ගමන ආරම්භ කළේ. ඒ ආපසු ගම්බිම් කරා යන්න නොලැබෙයි දෝ කියන සැකය නිසා . ඒ නිසා මෙම මිහින්තලය වදින්න එන මඟ පෙන්වන්නට ආලෝක වැටක් ඉදි කළ යුතුය කියන අදහසින් ඩී.ආර්.විඡේවර්ධන මැතිතුමා මේ සත්කාරයට මුලපිරුවා. අවාසනාවකට වාගේ එතුමා ඡීවත්ව සිටින කාලයේ මෙම කටයුත්ත ඉටුකරගන්නට බැරි වුණා. නමුත් එතුමාගේ පුත් පසුකාලීනව ලේක්හවුස් ආය‍තනයේ සභාපතිවරයා ලෙස කටයුතු කළ රංඡිත් විඡේවර්ධන මහතා1963දී මේ මිහින්තලා ආලෝක පූඡාව ආරම්භ කළා.ටික කලකට පසු මේ පූඡාව මිහින්තලාව පවතින තුරු ගෙන යා යුතු යැයි උදාර පරමාර්ථය මූලික කරගෙන මිහින්තලා ආලෝක භාරය ස්ථාපිත කළා. විදුලි ආලෝකය ලබාගැනීම සඳහා ලංකා විදුලිබල මණ්ඩලය 1983දී අපට දායකත්වය ලබාදුන්නා. අප කල්පනා කරන්නේ පුවත්පත් ආයතනයක් ලෙස පුවත්පත් පලකිරීමට ඔබ්බෙන් ගිය ඡාතික, ආගමික, සමාඡීය, සංස්කෘතික යන උදාර සංකල්ප පෙරදැරි කර ගනිමිනුයි මෙම ආලෝක පූඡාව පවත්වන්නේ. ඒ නිසා ලේක්හවුස් ආයතනය මිහින්තලාව පවතිනාක් තුරා ඉටු කළ යුතු පූඡාවක් ලෙස මෙය සලකනවා. ඡනපතිතුමන්ගේ පැමිණිමත් සමඟ මෙම මිහින්තලය පුණ්‍යභූමියට නව ආලෝකයක් උදා වූවා යැයි පෙන්වා දෙන්නට පුළුවන්. අවුරුදු කිහිපයකට ඉහත මිහින්තලයේ පාරවල් අනෙකුත් පහසුකම් තිබුණේ නෑ. මහින්ද රාඡපක්ෂ මහතාගේ රඡය පත්වීමෙන් පසුව විශාල වශයෙන් මේ රටේ සංවර්ධනයක් ඇතිවුණා. එහි සංවර්ධනයේ අරුණලු මිහින්තලයට ද උදාවූවා. මිහින්තලයේ අද අවුරුදු දෙක තුන තුළ තිබෙන සංවර්ධනයේ ගෞරවය හිමිවන්නේ අපගේ ප්‍රධාන ආරාධිතයා ලෙස පැමිණ සිටින ගෝඨාභය රාඡපක්ෂ මැතිදුන්ටයි. අප කවුරුත් දන්නවා ලංකාවේ නගර සංවර්ධනයේ මහත් ගෞරවය ආරක්ෂක ලේකම්තුමාට හිමි වන බව. රටේ සියලු සංවර්ධන කටයුතු ප්‍රායෝගිකව සිදුකරනවා. අද මිහින්තලා පුද බිම මේ ආකාරයෙන් පවත්වාගෙන යන්නට මහත් ශක්තියක් වී ඇත්තේ මෙතුමා බව ගෞරවයෙන් සිහිපත් කරනවා. මෙම පුණ්‍යකර්මයට සහභාගී වූ මැතිඇමතිවරුන් ඇතුළු සියලු බැතිමත් ඡනතාවට ලේක්හවුස් ආයතනයේ ගෞරවය පිරිනමනවා.මෙම අවස්ථාවට උතුරුමැද ප්‍රධාන අමාත්‍ය එස්.එම්.රංඡිත් සමරකෝන්, ලංකා විදුලිබල මණ්ඩලයේ සභාපති ඩබ්.බී.ගනේගල, සිවිල් ආරක්ෂක ඡෙනරාල් ආනන්ද පීරිස් යන මහත්වරුන් ඇතුළු රාඡ්‍ය නිලධාරීහු රැසක් සහභාගී වූහ. එමෙන්ම ලේක්හවුස් කර්තෘ මණ්ඩල අධ්‍යක්ෂ සීලරත්න සෙනරත්, මෙහෙයුම් අධ්‍යක්ෂ සහ ඡනාධිපති සම්බන්ධීකරණ ලේකම් උපුල් දිසානායක, නීති හා පරිපාලන අධ්‍යක්ෂ නීතීඥ රසාංග හරිස්චන්ද්‍ර සහ දිනමිණ ප්‍රධාන කර්තෘ ගාමිණි ඡයලත් යන මහත්වරු ද සහභාගි වූහ. එමෙන්ම ඡනාධිපතිතුමාගේ බෞද්ධ කටයුතු උපදේශක ගැටමානේ ගුණානන්ද හිමි ඇතුළු ඡපානයේ සහ කොරියානු ඡාතික භික්ෂූන් වහන්සේලා පිරිසක් ද මෙම අවස්ථාවට වැඩම කර සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>14</day>
    </date>
    <link>http://www.dinamina.lk/2014/06/14/_art.asp?fn=n14061410</link>
    <topic>ලෝක රුධිර පරිත්‍යාගශීලීන්ගේ දිනය අදයි</topic>
    <author>රක්ෂණ ශ්‍රියන්ත</author>
    <content>ලෝක රුධිර පරිත්‍යාගශීලීන්ගේ දිනය "සුරක්ෂිත මාතෘත්වයක් සඳහා ආරක්ෂිත රුධිරය" යන තේමාව මුල්කොටගෙන අද(14) පැවැත්වේ. මෙම ජාත්‍යන්තර සැමරුමෙහි සත්කාරක රට ලෙස ශ්‍රී ලංකාව ක්‍රියාකරයි.ආරක්ෂිත රුධිරය හා රුධිර සංඝටකවලින් ස්වයංපෝෂිත වීමේ ඉලක්කය ජයගැනීමට නොමිලයේ රුධිරය දන්දෙන ස්වේච්ඡා රුධිර පරිත්‍යාගශීලීන් මත පදනම්වූ ජාතික ලේ දීමේ සේවාවක් වර්ධනය කරගන්නා ලෙස ලෝක සෞඛ්‍ය සංවිධානය සිය සාමාජික රටවලට අවධාරණය කරයි. කලාපයේ රටවල ස්වේච්ඡා රුධිර පරිත්‍යාගයන් ඉහළ යමින් පවතින අතර මේ වන විට සමස්ත රුධිර පරිත්‍යාගවලින් සියයට අසූ දෙකක් ස්වේච්ඡා රුධිර පරිත්‍යාගවලින් සපිරේ. මෙම කලාපයේ ශ්‍රී ලංකාව හැරුණු විට සියයට සියයක්ම තම රුධිර සංචිතය ස්වේච්ඡා රුධිර පරිත්‍යාගශීලීන්ගෙන් සපුරා ගන්නේ තායිලන්තය පමණි.කෙසේ වෙතත් මෙම කලාපයේ සෑම රටකම සියලුම රෝගීන්ට ආරක්ෂිත රුධිරය හා රුධිර සංඝටක නිසිකලට ලබාගැනිමේ පහසුකම් නොමැත. සෑම රටක් විසින්ම රුධිරය හා රුධිර සංඝටක සංචිත ප්‍රමාණාත්මකව තම අවශ්‍යතාවට සෑහෙන බවටත් ඒවා එච්.අයි.වී , හෙපටයිටීස්, සෆිල්ස්, සහා මැලේරියා වැනි රෝග කාරකයින්ගෙන් තොර බවටත් සහතික විය යුතු බව ලෝක සෞඛ්‍ය සංවිධානය පෙන්වා දෙයි.ලෝක සෞ‍ඛ්‍ය සංවිධානයේ අග්නිදිග කලාපයේ රටවල වසරකදී මිලියන 15.6කට ආසන්න රුධිර ඒකක ප්‍රමාණයක් රුධිර දායකයින්ගෙන් එකතු කරනු ලැබේ.මෙම කලාපයේ වාර්ෂික අවශ්‍යතාව රුධිර ඒකක මිලියන දහඅටක් පමණ වේ. වසර 2013 දී ශ්‍රී ලාංකිකයන් ඒකක 380000ක් රුධිර පරිත්‍යාග කර ඇති අතර එම ප්‍රමාණය සියයට සියයක්ම ස්වේච්ඡා රුධිර දායකයන් නොමිලයේ සිදු කළ පරිත්‍යාගයන්ය.ශ්‍රී ලංකාවේ කේන්ද්‍රීය පරිපාලනයක් සහිත අංගසම්පූර්ණ රුධිර පාරවිලයන සේවයක් ස්ථාපිත වී ඇත්තේ ශක්තිමත් දේශපාලන දායකත්වයත් කාර්යක්ෂමව පොදුජන සහභාගීත්වය ලබා ගැනීමත් නිසා බව ද ලෝක සෞඛ්‍ය සංවිධානය පෙන්වා දෙයි.මෙම තොරතුරු හෙළිවූයේ ඊයේ(13) කොළඹ සිනමන් ග්‍රෑන්ඩ් හෝටලයේ දී පැවැති මාධ්‍ය හමුවකදීය‍.මෙම අවස්ථාව සදහා නියෝජ්‍ය සෞඛ්‍ය අමාත්‍ය ලලිත් දිසානායක,ලෝක සෞඛ්‍ය සංවිධානයේ අග්නිදිග ආසියානු කලාපයේ කලාපීය අධ්‍යක්ෂිකා වෛද්‍ය පූර්ණම් කේට්රාපල් සිං, සෞඛ්‍ය සේවා අධ්‍යක්ෂ ජනරාල් වෛද්‍ය පාලිත මහීපාල, ජාතික ලේ දීමේ සේවාවේ අධ්‍යක්ෂ වෛද්‍ය අනිල් දිසානායක, නියෝජ්‍ය අධ්‍යක්ෂ ආනන්ද ගුණසේකර, ලෝක සෞඛ්‍ය සංවිධානයේ ශ්‍රි ලංකා නේවාසික නියෝජිත පි‍රඩෝසි රුස්ටම් මෙහෙතා යන මහත්ම මහත්මීහු හා උසස් නිළධාරීහු එක්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>14</day>
    </date>
    <link>http://www.dinamina.lk/2014/06/14/_art.asp?fn=n14061411</link>
    <topic>කෝටි 3½ක රන් සමඟ ඉන්දියානුවා කටුනායක දී දැලේ</topic>
    <author>සුභාෂිනී සේනානායක</author>
    <content>රුපියල් තුන්කෝටි හැට ලක්ෂයක් වටිනා රත්‍රං කැබලි හයක් සමඟ ඉන්දීය ජාතිකයකු කටුනායක ගුවන්තොටුපොළ රේගු නිලධාරීන් විසින් ඊයේ (13) දහවල් අත්අඩංගුවට ගෙන ඇත.සිංගප්පුරුවේ සිට පැමිණි මෙම ඉන්දීය ජාතිකයා ගුවන්තොටුපොළ වැසිකිලියේදී අත්අඩංගුවට ගෙන ඇත. ඔහු වෙනත් පුද්ගලයෙකුට මෙම රන්කැබිලි ලබාදීමට තැත්කිරීමේදී මෙසේ රේගු නිලධාරීන් විසින් අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>14</day>
    </date>
    <link>http://www.dinamina.lk/2014/06/14/_art.asp?fn=n14061412</link>
    <topic>එජාප පළාත් මන්ත්‍රී රොයිස් යළි රිමාන්ඩ්</topic>
    <author>කොච්චිකඩේ විශේෂඩී. මිහිඳුකුල</author>
    <content>මීගමුව ජුවෙල් ලංකා ආයතනයෙන් ගිනිඅවි පෙන්වා මරන තර්ජනය කර රුපියල් කෝටි දෙකකට ආසන්න මුදලක් කොල්ල කෑවේ යැයි කියන සිද්ධිය සම්බන්ධයෙන් සැකපිට අත්අඩංගුවට ගෙන රක්ෂිත බන්ධනාගාර ගත කර සිටි (එජාප) බස්නාහිර පළාත් සභා මන්ත්‍රී රොයිස් විජිත ප්‍රනාන්දු යන අය මීගමුව ප්‍රධාන මහේස්ත්‍රාත් පූර්නිමා පරණ ගමගේ වෙත ඉදිරිපත් කළ පසු නැවත 27 දක්වා රක්ෂිත බන්ධනාගාර ගත කිරීමට නියෝග කළාය.ගිනි අවි ආඥාපනත යටතේ සැකකාර රෙයිස් විජිත ප්‍රනාන්දු යන අයට බස්නාහිර පළාත් උතුරු අපරාධ කොට්ඨාසය චෝදනා ගොනු කර තිබූ බැවින් මහේස්ත්‍රාත් අධිකරණයට එවැනි චෝදනාවකට ලක් වූ අයකු ඇපමත මුදා හැරීම කළ නොහැකි බව සඳහන් කරමින් ඔහු පසුගිය 30දා සිට රක්ෂිත බන්ධනාගාර ගතකර සිටියේය.සැකකරු වෙනුවෙන් ඇප අයදුම්පතක් මීගමුව මහාධිකරණය වෙත ඉදිරිපත් කර ඇති බවත් එම ඇප අයදුම් පත සලකා බැලීම 16දාට යෙදී ඇතැයි විත්තියේ නීතිඥ මහත්වරු පැවැසූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>14</day>
    </date>
    <link>http://www.dinamina.lk/2014/06/14/_art.asp?fn=n14061413</link>
    <topic>කරාපිටිය ශික්ෂණ රෝහලේසැත්කම් අණහිට නෑ</topic>
    <author>අනුර ප්‍රේමලාල්</author>
    <content>කරාපිටිය ශික්ෂණ රෝහලේ සැත්කම් 40%කින් නතරවෙලා තිබෙන ප්‍රකාශය සාවද්‍ය එකක් බව රජයේ වෛද්‍යවරුන්ගේ සංගමය ප්‍රකාශ කරයි.ඇතැම් මාධ්‍ය මගින් ප්‍රකාශයට පත්කළ මේ ප්‍රවෘත්තිය අසත්‍ය බව පෙන්වාදෙන වෛද්‍යවරුන්ගේ සංගමය මෙම ප්‍රකාශය කළ විශේෂඥ වෛද්‍යවරයා රෝහලේ සේවය කරන්නේ දින කිහිපයක් පමණි. අනෙක් දිනවලදි දෙපාර්තමේන්තු චක්‍රලේඛ සියල්ල උල්ලංඝනය කරමින් විවිධ පළාත්වලට ගොස් පෞද්ගලික වෛද්‍ය‍ සේවයේ යෙදෙන බව රෝහලේ කව්රුත් දන්නා කරුණකී.තමා කළ විවිධ ශල්‍යකර්ම මාධ්‍ය මගින් ප්‍රචාරයට ලක් කිරීම නිසා ඔහුට විරුද්ධව කළ පැමිණිලි කිසිවක් සෞඛ්‍ය දෙපාර්තමේන්තුව මෙතෙක් විභාගයට ගෙන නැත. තවද මෙම විශේෂඥ වෛද්‍යවරයාට විරුද්ධව රෝගීන කිහිප දෙනකුම නඩු පවරා ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>14</day>
    </date>
    <link>http://www.dinamina.lk/2014/06/14/_art.asp?fn=n14061414</link>
    <topic>මහනුවර ධර්මරාජමෝටර් රථ රැලිය අද</topic>
    <author>අසේල කුරුළුවංශ</author>
    <content>මහනුවර ධර්මරාජ විදුහලේ 91 ආදි ශිෂ්‍ය කණ්ඩායම පස්වන වරට සංවිධානය කරනු ලබන තරගකාරි මෝටර් රථ රැලිය අද (14) මහනුවර නාගරික රථගාල අභියසින් දහවල් 12.00ට ආරම්භ වෙයි.මෝටර් රථ 50කට තරගය සඳහා සහභාගි වීමේ අවස්ථාව හිමිවන අතර ධාවන මාර්ගයේ යම් යම් ඉලක්ක වෙත ළඟාවන කාලය නිර්ණය කැර ලකුණු පිරිනැමීමෙන් ජයග්‍රාහකයන් තෝරා ගැනීමට නියමිතය.මෙදින පෙරවරු 9.30ට කණ්ඩායම් ලියාපදිංචි කිරීම සිදු කරන බවත් තරඟය ගැටඹේ “ඔක්රේ රිජන්සි” හෝටලය අභියසින් අවසන් වූ පසු එම හෝටලයේදී ත්‍යාග ප්‍රදානෝත්සවය පවත්වන බවත් 91 කණ්ඩායමේ ලේකම් වෛද්‍ය මොහාන් ඩයස් මහතා කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>14</day>
    </date>
    <link>http://www.dinamina.lk/2014/06/14/_art.asp?fn=n14061415</link>
    <topic>ජල සැපයුම අත්හිටුවයි</topic>
    <author/>
    <content>අද (14) පෙ.ව 8 සිට ප.ව 5 දක්වා පහත ප්‍ර‍ෙද්ශවලට ජල සැපයුම අත්හිටුවයි. කැලණිය ප්‍රාදේශීය සභා බල ප්‍රදේශය, පෑලියගොඩ නගර සභා බල ප්‍රදේශය, වත්තල නගර සභා ප්‍රදේශය, වත්තල ප්‍රාදේශීය සභා බල ප්‍රදේශය, හැඳල ප්‍රාදේශීය සභා බල ප්‍රදේශය, බියගම ප්‍රාදේශීය සභා බල ප්‍රදේශය, බියගම ආයොජන කලාපය, මහර ප්‍රාදේශීය සභා බල ප්‍ර‍දේශය, දොම්පේ ප්‍රාදේශීය සභා බල ප්‍රදේශයට අයත් (දෙකටන, නාමළුව, මල්වාන, කළුකොදයාව හා දොම්පේ) සහ ජා*-ඇළ ප්‍රාදේශීය සභා බල ප්‍රදේශය ජා-ඇළ නගර සභා බල ප්‍රදේශය.</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>14</day>
    </date>
    <link>http://www.dinamina.lk/2014/06/14/_art.asp?fn=n14061416</link>
    <topic>ශිෂ්‍යභට බළකායටනිලධාරීන් බඳවා ගැනේ</topic>
    <author/>
    <content>ජාතික ශිෂ්‍යභට බළකායට ආධුනික නිලධාරීන් නිලධාරිනියන් බඳවා ගැනීම මෙම 16 හා 17 දිනවලදී පාමංකඩ පිහිටි ජාතික ශිෂ්‍යභට බළකා මූලස්ථානයේදී සිදුකෙරේ. ජවසම්පන්න නිර්මාණශීලි ගරුභවතුන්ට මේ සඳහා ඉල්ලුම්කළ හැකිය. වයස අවුරුදු 30ට අඩු උපාධිධාරි / විද්‍යාපීඨ විශේෂ දක්ෂතා ඇති නව ලොවට පිවිසෙන්නට සූදානම් තරුණ ගුරුභවතුන් මේ සඳහා වඩාත් සුදුසුය.අධිකාරි නිලයක් මෙන්ම යුද හුමදා සක්‍රිය සේවා නිලයට අදාළ වැටුප් හිමිය. ගුරු වෘත්තියේ සියලු වරප්‍රසාද හිමිය. අයදුම්පත් සඳහා www.cadet.lk  වෙබ් අඩවියට පිවිසෙන්න..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>14</day>
    </date>
    <link>http://www.dinamina.lk/2014/06/14/_art.asp?fn=n14061417</link>
    <topic>ජගත් සාගරදිනය සැමරීමත්‍රිකුණාමලයේ දී</topic>
    <author>ශීලා උඩුවර</author>
    <content>ජගත් සාගරදිනය සැමරීමේ උත්සවයක් පරිසර හා පුනර්ජනනිය බලශක්ති ඇමති සුසිල් ප්‍රේමජයන්ත මහතාගේ ප්‍රධානත්වයෙන් හා ප්‍රදtේශයේ පාසල් සිසුන්, විශ්වවිද්‍යාල සිසුන් රාජ්‍ය හා රාජ්‍ය නොවන සංවිධානවල නිලධාරින් , ආරක්ෂක අංශවල නිලධාරින්, කර්මාන්ත හා හෝටල් නිලධාරින් ඇතුළු විශාල පිරිසකගේ සහභාගික්වයෙන් මෙම 16 වැනිදා ත්‍රිකුණාමලය දිස්ත්‍රික් ලේකම් කාර්යාලයිය ශ්‍රවනාගාරයේ දි පැවැත්වේ. සමුද්‍රිය පරිසරආරක්ෂණ අධිකාරිය මෙය සංවිධානය කරයි.මෙවර ජගත් සාගර දිනයේ තේමාව "එක්සිත්ව එක්සත්ව රැක ගනිමු මහ සයුර" යන්නයි.එක්සක් ජාතීන්ගේ පරිසර සමුළුව 1972 ස්වීඩනයේ ස්ටොක් හෝම් නුවරදීත්, 1992 බ්‍රසීලයේ රියෝ ජැනෙයිරෝ නුවරදීත්පැවැත්වු පරිසර සමුළුවලදිගන්නා ලද තීරණයන්ට අනුව සෑම වසරකම ජූනිමස 8 වැනිදා සාගර දිනය ලෙස නම්කර ඇති අතර ශ්‍රී ලංකාව මෙවර එම දිනය සමරන්නේ මෙම 16 වනිදාය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>14</day>
    </date>
    <link>http://www.dinamina.lk/2014/06/14/_art.asp?fn=n14061418</link>
    <topic>ශ්‍රී ලංකාවේ ධීවර ක්ෂේත්‍රයේ ශීඝ්‍ර සංවර්ධනයලෝක ආහාර-කෘෂිකර්ම සංවිධානයේ ඇගයුමට</topic>
    <author>බුද්ධිකා ඉඹුලාන</author>
    <content>රෝමයේ ලෝක ආහාර හා කෘෂිකර්ම සංවිධාන මූලස්ථානයේ දී පසුගිය 10වැනි දා පැවති එම සංවිධානයේ ධිවර කටයුතු කමිටුවේ 31වැනි සැසි වාරයට සහභාගී වූ ධීවර කටයුතු හා ජලජ සම්පත් සංවර්ධන ඇමැති රාජිත සේනාරත්න මහතා එහිදී ලෝක ආහාර හා කෘෂිකර්ම සංවිධානයේ අධ්‍යක්ෂ ජෙනරාල් ජෝස් ග්‍රසියානෝ ද සිල්වා මහතා හමුවිය.මෙහිදී ඔහුගේ ආරාධනාව සම්බන්ධයෙන් ස්තුතිය පල කළ ඇමැතිවරයා ශ්‍රී ලංකාව ඇතුළු රටවල් රාශියක් සඳහා පුළුල් පරාසයකින් යුත් ඵලදායී වැඩසටහන් ආරම්භ කරමින් අධ්‍යක්ෂ ජෙනරාල්වරයා දක්වන සුබවාදී ප්‍රවේශය පැසසුමට ලක් කළේය.ශ්‍රී ලංකාව කෙරෙහි දක්වන සහයෝගිතාව හා ලබා දෙන තාක්ෂණික සහාය සම්බන්ධයෙන් ද ඇමැතිවරයාගේ විශේෂ ප්‍රසාදයක් හිමිවිය. විශේෂයෙන් ම ශ්‍රී ලංකාවේ ප්‍රමුඛතම ‍ක්ෂේත්‍රයක් ලෙස සැළකෙන ජලජ සම්පත් සංවර්ධනය සම්බන්ධයෙන් ඉදිරි වර්ෂවල දී අදාළ සහයෝගිතාව තව දුරටත් ශක්තිමත් වනු ඇතැයි අපේක්ෂා කරන බවද ඇමැතිවරයා පවසා ඇත.ඇමැතිවරයා ඇතුළු නියෝජිත පිරිස සාදරයෙන් පිළිගන්නා බව ප්‍රකාශ කළ අධ්‍යක්ෂ ජෙනරාල් ග්‍රසියානෝ මහතා ලෝක ආහාර හා කෘෂිකර්ම සංවිධානයේ ඉදිරි ක්‍රියාමාර්ග සඳහා ශ්‍රී ලංකාවට අවශ්‍ය පරිදි ප්‍රමුඛතා ක්ෂේත්‍රයන් හඳුනාගන්නා ලෙස ඉල්ලීමක් කර ඇත.තවද ලෝක ආහාර හා කෘෂිකර්ම සංවිධානයේ ප්‍රතිපත්ති රාමුව හා මඟ පෙන්වීම යටතේ ධීවර ක්ෂේත්‍රය සම්බන්ධයෙන් ශ්‍රි ලංකාව සිදුකර ඇති ක්‍රියාකාරි භූමිකාව ඔහු‍ගේ පැසසුමට ලක්විය. ශ්‍රීලංකා ධීවර ඇමතිවරයාගේ කාර්යශූර නායකත්වය යටතේ කොළඹ දී පැවැත් වූ ඉන්දියානු සාගරික ටූනා කොමිසමේ සැසිවාරය සාර්ථක අයුරින් නිමා කිරීම සම්බන්ධයෙන් තමා විශේෂයෙන් ම සෑහිමකට පත්ව සිටින බවද ඔහු අවධාරණය කර තිබේ.අධ්‍යක්ෂ ජෙනරාල් වරායාගේ අදහස් සම්බන්ධයෙන් ප්‍රසාදය පළ කළ ඇමැතිවරයා ද ශ්‍රී ලාංකිකයන්ගේ පෝෂණ අවශ්‍යතාව ගැන සඳහන් කරමින් ධීවර ක්ෂේත්‍රයේ ඇති වැදගත්කම අවධාරණය කළේය. ශ්‍රී ලාංකිකයන්ගේ සත්ව ප්‍රෝටීන අවශ්‍යතාවෙන් 72% ක් ම සැපිරෙන්නේ මත්ස්‍ය ආහාරවලින් බව ඇමැතිවරයා මෙහිදී පෙන්වා දී ඇත. මේ අනුව ඉදිරියේ දී පැවැත්වෙන ලෝක ආහාර හා කෘෂිකර්ම සංවිධායේ හා ලෝක සෞඛ්‍ය සංවිධානයේ පෝෂණය පිළිබඳ දෙවැනි අන්තර්ජාතික සමුළු න්‍යාය පත්‍රයට ධීවර කටයුතු ඇතුළත් කිරීමේ ඇති වැදගත්කම ද ඇමැතිවරයා පෙන්වා දෙන ලදි. ඇමැතිවරයාගේ අදහස් හා දැක්ම ප්‍රසාදයට ලක් කළ අධ්‍යක්ෂ ජෙනරාල්වරයා 2014 නොවැම්බර් මස 19-21 අතර කාලයේ දී පවත්වනු ලැබීමට නියමිත පෝෂණය පිළිබඳ දෙවැනි අන්තර්ජාතික සමුළුවේ දී සාකච්ඡා කරන විෂයක් ලෙස ධීවර කටයුතු ඇතුළත් කරන බව කියා සිටි අතර එම සමුළුවට සහභාගීවනලෙස ඇමැතිවරයාට ආරාධනා කළේය.මෙහිදී හැකි ඉක්මනින් ශ්‍රී ලංකා සංචාරයක නිරතවන ලෙස ජනාධිපති මහින්ද රාජපක්ෂ මහතා වෙනුවෙන් ධිවර ඇමැතිවරයා අධ්‍යක්ෂ ජෙනරාල්වරයාට ආරාධනා කළ අතර ආරාධනාව පිළිගත් අධ්‍යක්ෂ හෙතෙම එම කාරුණික ආරාධනාව සම්බන්ධයෙන් ශ්‍රී ලංකා ජනාධිපතිවරයාට සුබ පැතුම් පළ කළේය. ඒ සමඟම මේ වසරේ ඔක්තෝබර් මාසයේ සිය ශ්‍රි ලංකා සංචාරය සිදු විය හැකි බවද ග්‍රසියානෝ මහතා රාජිත සේනාරත්න මහත හමුවේ පවසා ඇත.අධ්‍යක්ෂ ජෙනරාල්වරයා සමඟ පැවති සාකච්ඡා නිම වූ වහාම ලෝක ආහාර හා කෘෂිකර්ම සංවිධානයේ මාධ්‍ය අංශ‍ය ඇමැතිවරයා සමඟ සම්මුඛ සාකච්ඡාවක් පැවැත් වීය.එහිදී පෝෂණ සමුළුව සම්බන්ධයෙන් නැඟුනු පැනයකට පිළිතුරු දෙමින් කියා සිටියේ එම සමුළුව වැදගත් ප්‍රශ්න සාකච්ඡා කෙරෙන, මන්දපෝෂණය දුරැලීමේ ලා සුදුසු වැඩසටහන් සකස්කරන ප්‍රමුඛ පෙළේ සමුළුවක් බවය. මෙවන් විශාල වැදගත්කමකින් යුත් සමුළුවකට ශ්‍රී ලංකාව නිරන්තරයෙන් ම සහභාගීවන බවද ඔහු පෙන්වා දී ඇත. තවද අධ්‍යක්ෂ ජෙනරාල්වරයා තම යෝජනාවකට අනුව ධීවර කටයුතු එම සමුළු න්‍යාය පත්‍රයට ඇතුළත් කිරීමට එකඟ වූ බවද ඇමැතිවරයා කියයි.ශ්‍රී ලංකාවේ ධීවර අංශයෙන් රටේ ජනතාවගේ ජිවනෝපාය වැඩි දියුණු කිරීමට, ආහාර සුරක්ෂිතතාව හා පෝෂණය නඟාලීමට පුළුල් පරාසයක වැඩසටහන් ක්‍රියාත්මක කරන බවද ඇමැතිවරයා මෙහිදී අවධාරණය කර ඇත.ශ්‍රී ලාංකිකයන්ගේ දෛනික ඒක පුද්ගල මත්ස්‍ය පරිභෝජනය 2009 පැවති ග්‍රෑම් 22 ප්‍රමාණ‍ය අද ග්‍රෑම් 41 දක්වා වැඩිවී ඇති බවද එය ලෝක සෞඛ්‍ය සංවිධානයෙන් නිර්දේශිත ග්‍රෑම් 60 දක්වා වැඩිකිරීම මගින් මන්ද පෝෂණය දුරැලීම ඉලක්ක ක‍රගෙන ඇති බවද ඇමැතිවරයා මාධ්‍ය පිරිසට පෙන්වා දී තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>14</day>
    </date>
    <link>http://www.dinamina.lk/2014/06/14/_art.asp?fn=n14061419</link>
    <topic>චිත්‍රපට බෙදාහැරීම මණ්ඩල තුනකට සීමා කරනවා</topic>
    <author>චන්ද්‍රා අත්තනගොඩ</author>
    <content>චිත්‍රපට ප්‍රදර්ශනය හා බෙදාහැරීමේ මෙතෙතක් පැවැති ක්‍රමය විධිමත් කරමින් බෙදාහැරීමේ මණ්ඩල තුනකට සීමා කිරීමට තීරණය කර ඇති බවත් මණ්ඩල තුන හා ඊට ඇතුළත් සිනමා ශාලා සඳහන් ගැසට් නිවේදනය ඉදිරි දෙසතියේ නිකුත් කිරීමට කටයුතු යොදා ඇතැයි ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා පැවැසීය.ඇමැතිවරයා එම අදහස් පළ කළේ දේශීය චිත්‍රපට කර්මාන්තයේ ප්‍රගතිය වෙනුවෙන් ජනමාධ්‍ය හා ප්‍රවෘත්ති අමාත්‍යාංශය අනුගමනය කිරීමට යෝජිත නව වැඩපිළිවෙළ පිළිබඳ සිනමා කර්මාන්තය සම්බන්ධ පිරිස් සමඟ පසුගියදා ප්‍රවෘත්ති දෙපාර්තමේන්තු ශ්‍රවණාගාරයේ පැවැති සාකච්ඡාවේ දී ය.චිත්‍රපට නිෂ්පාදකවරුන්, අධ්‍යක්ෂකවරුන්, සිනමා ශාලා හිමියන් හා චිත්‍රපට කර්මාන්තයේ විවිධ සංගම්වල නියෝජිතයන් ඇතුළු පිරිසක් ඊට සහභාගී වූහ.මෙහිදී තවදුරටත් අදහස් දැක්වූ රඹුක්වැල්ල මහතා සිනමා ලෝකයේ වෙනස්වන නවීන තාක්ෂණ ක්‍රමෝපායන් ශ්‍රී ලාංකීය සිනමාවට අනුගතකිරීම අනිවාර්ය බැවින් චිත්‍රපට ප්‍රක්ෂේපණය සඳහා 2k ඩිජිටල් ප්‍රක්ෂේපණ ක්‍රමය දේශීය සිනමා ශාලාවල ක්‍රියාත්මක කිරීමට ප්‍රතිපත්තිමය තීරණයකට එළඹ ඇති හෙයින් එම ක්‍රමය ක්‍රියාත්මක කිරීමෙ දී පැන නඟින කරුණු පිළිබඳ කර්මාන්තයට සම්බන්ධ සෑම පාර්ශ්වයක් සමඟම සාකච්ඡා කර ගැටලු අවම කිරීමට පියවර ගන්නා බව ප්‍රකාශ කළේය.චිත්‍රපට බෙදාහැරීමේ මණ්ඩල පිළිබඳ විවිධ මතවාද හා යෝජනා ඉදිරිපත් වූ බැවින් මෙතෙක් පැවැති බෙදාහැරීමේ ක්‍රමය මණ්ඩල තුනකට සීමා කිරීමට තීරණය කළ බව පැවැසූ රඹුක්වැල්ල මහතා ප්‍රථම බෙදාහැරීමේ දී ඒ ඒ මණ්ඩලවලට අයත් සෑම සිනමා ශාලා හතළිස් පහකට අලුත් චිත්‍රපටයක් ලැබෙන පරිදි නව ක්‍රමය සකස් කර ඇති බව පැවැසීය.ඩිජිටල් තාක්ෂණයෙන් කටයුතු කරන නිසා ‍ෙපර පරිදි පිටපත් ලබා ගැනීම් පිරිවැය අවම වන බැවින් එය සිනමා නිෂ්පාදකවරුන්ට වඩා ලාභදායක වනු ඇතැයි තමා විශ්වාස කරන බව ද කීය. සිනමා ශාලාහිමියන් රැකෙන පරිදි කටයුතු කිරීම මේ කර්මාන්තයේ දී ප්‍රමුඛ කරුණක් වන බැවින් බෙදාහැරීමේ මණ්ඩල තුන යටතේ සඳහන් සිනමා ශාලා ඩිජිටල් තාක්ෂණයට පරිවර්තනය කිරීම සඳහා ඒ ඒ බෙදාහැරීමේ මණ්ඩල ලබාදෙන අනුග්‍රහයට සිය කෘතඥතාව ද පළ කළේය.බෙදාහැරීමේ මණ්ඩල ක්‍රියාත්මකවන ආකාරය අධීක්ෂණය කිරීම හා නියාමනය කිරීම චිත්‍රපට සංස්ථාව සිදුකරන බව පැවසූ ඇමතිවරයා 2k ප්‍රක්ෂේපණ ක්‍රමය හා නව බෙදාහැරීමේ ක්‍රමය නිසා සිනමා ප්‍රේක්ෂකයන්ට උසස් සිනමා වින්දනයක් ලබාගත හැකිවන බව ද කීවේය.පාර්ලිමේන්තු මන්ත්‍රීනී මාලනී ෆොන්සේකා, ජනමාධ්‍ය අමාත්‍යාංශයේ ලේකම් චරිත හේරත්, සිනමා කටයුතු පිළිබඳ ජනාධිපති උපදේශක රවීන්ද්‍ර රන්දෙණිය, චිත්‍රපට සංස්ථාවේ සභාපති අශෝක සේරසිංහ මහත්ම මහත්මීහු මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>14</day>
    </date>
    <link>http://www.dinamina.lk/2014/06/14/_art.asp?fn=n14061420</link>
    <topic>රඹුක්කන උදන්විට රජමහා විහාරයඅලුත්වැඩියා කර සඟසතු කෙරේ</topic>
    <author/>
    <content>මිෂනාරි අසත්‍ය ප්‍රචාරයන්ට එරෙහිව මිගෙට්ටුවත්තේ ගුණානන්ද මාහිපාණන් කළ උදන්විට වාදය පැවැති රඹුක්කන උදන්විට රජ මහා විහාරය සබරගමුව පළාත් සභාවේ දායකත්වයෙන් සම්පූර්ණ අලුත්වැඩියාවක් කර තිබේ.බෞද්ධයන්ගේ අයිතීන් සුරැකි පංච මහා වාදයන්ට අයත් උදන්විට වාදය මෙයට වසර 148කට පෙර 1866දී පවත්වා ඇති මේ උදන්විට රජ මහා විහාරය මෙරට අවසන් රහතන් වහන්සේ ලෙස සැලකෙන මලියදේව රහතන් වහන්සේ වැඩ සිටි පූජනීය ස්ථානය වේ.ගරා වැටී පැවති පෞරාණික ගොඩනැඟිලි මුළුමනින් අලුත්වැඩියා කිරීමටත් විහාරස්ථ සලපතල මළුව අලුතින් ඉදිකිරීමටත් මේ අනුව පියවර ගැනිණ. මේ සඳහා කෑගලු දිස්ත්‍රික් පාර්ලිමේන්තු මන්ත්‍රි කනක හේරත් මහතා තම විමධ්‍යගත අරමුදලින් රුපියල් දස ලක්ෂයක් ලබා දී තිබූ අතර සබරගමුව පළාත් සභාව ද රුපියල් පන් ලක්ෂයකට ආසන්න මුදලක් වැය කළේය.මෑත ඉතිහාසයේ මෙරට ශාසන වංශකතාවට නවපිටුවක් එක් කළ උදන්විට රාජ මහා විහාර‍ෙය් අලුත්වැඩියා කටයුතු මුළුමනින් අවසන් කිරීමෙන් පසුව පසුගිය පොසොන් පෝහෝ දින එහි ආලෝක පූජා විවෘත කිරීම සබරගමු මහ ඇමති මහීපාල හේරත් මහතා අතින් සිදුවිය. දශක ගණනාවක් අම්බලමක තත්ත්වයට ඇද වැටී පාළුවට ගොස් තිබූ එම පින් බිම් යළිත් වරක් පෙරේදා (12) දහස් සංඛ්‍යාත බැතිමතුන්ගෙන් පිරී පැවතිණි.මේ අවස්ථාවට විහාරාධිපති සැවැන්දල ගුණරතන හිමිපාණෝ ද සහභාගී වූහ.පරාදීන යුගයේ බෞද්ධ භික්ෂූන්වහන්සේ සහ අන්‍ය ලබ්ධිකයන් අතර ප්‍රකට වාද විවාද රැසක් පැවැත්විණ. පානදුරාවාදය ඒ අතරින් බෙහෙවින් ප්‍රකට වූ අතර බුදු දහම බටහිර ලෝකයාට දැන හැඳින ගැනීමට එකී වාදයන් මහෝපකාරී විය.උදන්විට වාදය ද එසේ පානදුරා වාදය හා ප්‍රකට ආගමික වාදයක් විය.ඒ වන විට විවිධ ආගමික මතවාදයන් බුදු දහම ආක්‍රමණය කරමින් ශ්‍රී ලංකාවේ ඈත ගම් දනව් දක්වා පැතිරෙමින් පැවතිණි. එවන් පසු බිමක රඹුක්කන උදන්විට පුදබිමේ පැවති බෞද්ධ භික්ෂූන් වහන්සේලා සහ අන්‍ය ආගමිකයන් අතර විවාදය බෞද්ධ පාර්ෂවයන්ට ජය ගෙන දෙමින් අවසන් වූ අතර අන්‍ය ආගම් විසින් සිදු කළ සබරගමුවේ ආගම් ව්‍යාප්ත වාදයට තිත තැබීමට ද උදන්විට විවාදය මහෝපකාරී විනැයි පැවසේ. මෙරට අවසන් වරට වැඩ සිටි රහතන් වහන‍්සේ ලෙස ප්‍රකට මලියදේව මහ රහතන් වහන්සේ කලක උදන්විට විහාරස්ථානයේ වැඩ සිටි බව ජන වහ‍රේ පැවසේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>14</day>
    </date>
    <link>http://www.dinamina.lk/2014/06/14/_art.asp?fn=r1406141</link>
    <topic>2014 දැයට කිරුළට සමගාමීවපොල්ගහවෙල සංවර්ධන වැඩ රැසක්</topic>
    <author>වයඹ පළාත් සංචාරක - සේන ඉදිරිසිංහ</author>
    <content>2014 දැයට කිරුළ වැඩසටහන යටතේ පොල්ගහවෙල මැතිවරණ කොට්ඨාසයේ සංවර්ධන වැඩසටහන් ගණනාවක් ක්‍රියාත්මක කැරෙන බව වයඹ පළාත් සභා මන්ත්‍රී ශ්‍රී ලංකා නිදහස් පක්ෂ පොල්ගහවෙල ප්‍රධාන සංවිධායක ටිකිරි අධිකාරි මහතා පැවැසීය.පොල්ගහවෙල බස් නැවතුම්පොළ, ගොඩවෙල සතිපොළ, පොතුහැර සතිපොළ හා වීරඹුගෙදර සතිපොළ ආදියෙහි ගොඩනැගිලි මේ යටතේ ඉදිකැරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>14</day>
    </date>
    <link>http://www.dinamina.lk/2014/06/14/_art.asp?fn=r1406142</link>
    <topic>ජීවිත පරිත්‍යාග කර රට බේරාගත් රණවිරුවන් වෙනුවෙන් අපට කළ හැක්කේ පින් පැමිණවීමයි</topic>
    <author>හෝමාගම විශේෂ - ජිනදාස ගමගේ</author>
    <content>ජීවිත පරිත්‍යාගයෙන් රට බේරාගත් රණවිරුවන් වෙනුවෙන් අපට කළ හැක්කේ පින්කම් කර පින් පැමිණවීම පමණක් යැයි ද ඒ අඳුරු අතීතය අද බොහෝ දෙනෙකුට අමතක වී ඇතැයි ද හේනවත්ත ගුණරතනාරාමාධිපති පණ්ඩිත මහකුඹුක්කොල්ලෑවේ රතනපාල නාහිමියෝ පැවැසූහ.උන්වහන්සේ එසේ පැවැසුවේ ගොඩගම දකුණ “දීඝායූ” ජ්‍යෙෂ්ඨ පුරවැසි කමිටුව 6 වැනි වරටත් ගොඩගම ශ්‍රී පුරාණ රාජමහා විහාරස්ථානයේ පවත්වන්නට යෙදුණු රණවිරු උපහාර දානමය පින්කම අවස්ථාවේ අනුශාසනාවක් කරමිනි.25 නමකට අධික සංඝයා වහන්සේලා විෂයෙහි දානයක් පිරිනැමූ මේ රණවිරු උපහාර පින්කම සඳහා ශ්‍රී ලංකා යුද හමුදාපති දයා රත්නායක මහතා විසින් ආබාධිත රණවිරුවන් විශාල ප්‍රමාණයක් සහභාගි කරවන ලදී.එහිදී තවදුරටත් අදහස් දැක්වූ රතනපාල නාහිමියෝ මෙසේ ද පැවැසූහ.තිස් වසරක් ඇදි ඇදී පැවැති ත්‍රස්තවාදී යුද්ධය ජනාධිපති මහින්ද රාජපක්ෂ මහතාගේ නායකත්වයෙන් අපේ වීරෝදාර රණවිරුවන් විශාල පරිශ්‍රමයක් යොදා වේළුපිල්ලේ ප්‍රභාකරන් අවසන් කළා. එසේ නොවන්නට අදත් අපි ගත කරන්නේ බියෙන් හා සැකයෙන්. රැකියාවට ගිය සැමියා ගෙදර එනතුරු බිරිඳ සැකෙන් බලා සිටියා. රැකියාවට ගිය බිරිඳ එනතුරු සැමියා සැකෙන් හා භීතියෙන් බලා සිටියා. තම දරුවා පාසල් ගොස් එනතුරු බලා සිටියා. අද ඒවා බොහෝ දෙනෙකුට අමතක වෙලා.ගොඩගම “දීඝායු” ජ්‍යෙෂ්ඨ පුරවැසි කමිටුව නොකඩවා 6 වෙනි වරටත් ඒ කෘතගුණය සලකා දානමය පිංකමක් කර ඒ දිවිපිදූ රණවිරුවන්ට පිං අනුමෝදන් කරවනවා.ජීවිත පරිත්‍යාගයෙන් රට බේරාගත් රණවිරුවන් වෙනුවෙන් අපට කළ හැක්කේ එපමණයි.පිංකම් කර ඒ මියගිය රණවිරුවන්ට පිං පැමිණවීමත් ආබාධිත රණවිරුවන්ට සෙත් පැතීමත් පමණයි.ආබාධිත රණවිරුවන් අතින් සංඝයා වහන්සේට දන් පිළිගන්වන ලදී..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>14</day>
    </date>
    <link>http://www.dinamina.lk/2014/06/14/_art.asp?fn=r1406143</link>
    <topic>ඩෙංගු මර්දන සහායකයන්15 දෙනෙක් බඳවා ගනී</topic>
    <author>පමුණුගම සමූහ - ඩී.එන්. බී. කිරිහෙට්ටි</author>
    <content>ඩෙංගු මර්දන ව්‍යාපාරය සඳහා මේ ජුනි මස සිට දෙසැම්බර් දක්වා ඩෙංගු මර්දන සආයකයින් පහළොස් දෙනකු බඳවා ගැනීමට ජාඇළ ප්‍රාදේශීය සභාවේ සභාපති ලලිත් නිශාන්ත අබේවික්‍රම මහතා කටයුතු යොදා ඇත.නැවත් ඩෙංගු වසංගතය හිස ඔසවන නිසා කඳාන, රාගම, බටුවත්ත, දඬුගම යන උප කාර්යාලීය ප්‍රදේශ මට්ටමින් මේ ඩෙංගු මර්දන සහායකයන් යොදවා මහජන සෞඛ්‍ය පරීක්ෂකවරුන් සමඟ ජාඇළ ප්‍රාදේශීය බල ප්‍රදේශයේ සෑම නිවෙසකටම ගොස් පරීක්ෂා කරන බවත් අවශ්‍ය වුවහොත් නීතිමය ක්‍රියාමාර්ග ගන්නා බව සභාපති මහතා දිනමිණට ප්‍රකාශ කරන ලදී..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>14</day>
    </date>
    <link>http://www.dinamina.lk/2014/06/14/_art.asp?fn=r1406144</link>
    <topic>කරාතේ පුහුණු වැඩමුළුවරත්නාවලී බාලිකාවේ දී</topic>
    <author>වතුරුගම සමූහකේ. කේ. එස්. ආරියදාස</author>
    <content>ජපන් කපුකෝජී කරා‍ෙත් දෝ ෂෙන් ෂෙයි සායි ශ්‍රී ලංකා ශාඛාව මඟින් සංවිධානය කරන කරාතේ පුහුණු කඳවුරක් මෙම මස 15 දින ගම්පහ රත්නාවලී බාලිකා විද්‍යාලීය ගෘහස්ත ක්‍රීඩාංගණයේ දී පැවැත්වේ.ජර්මන් කරාතේ දෝ සම්මේලනයේ උපදේශක මෙන්ම ප්‍රවීණ ගුරුවරු තිදෙනෙක් ද ශ්‍රී ලංකා ෂෙන් ෂෙයි සායි ශාකාවේ ප්‍රධානී සෙන්සේ අශෝක නිශ්ශංක මහතා ප්‍රධාන සංවිධායක මණ්ඩලය ද ඒකාබද්ධව මෙම කරාතේ එක් දින (15) පුහුණු කඳවුර සංවිධානය කර ඇත.කරාතේ පුහුණු කඳවුර සඳහා කරාතේ ක්‍රීඩාවට කැමැති දක්ෂතා දක්වන තරුණ තරුණියන්ට සහභාගි විය හැකිය.ජාත්‍යන්තර කීර්තියට පත් ජර්මන් කරාතේ ෂෙන් ෂෙයි ඔලියර්, ගියුම් ෂෙන් ෂෙයි නි‍කෝල් සලාමා ඇතුළු ජර්මන් ගුරුවරු පිරිසක් සමඟ ශ්‍රී ලංකා කරාතේ දෝ ෂෙන් ෂෙයි සංගමය සෙන්සේ අශෝක නිශ්ශංක මහතා පුහුණු කඳවුරේ ප්‍රධානත්වය ගෙන කටයුතු කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>14</day>
    </date>
    <link>http://www.dinamina.lk/2014/06/14/_art.asp?fn=r1406145</link>
    <topic>රක්ෂිතයේ පැල්පතක ජීවත්වන සිවිල් ආරක්ෂක සෙබළාට ගෙයක් හදාගන්න පිහිට වෙන්න</topic>
    <author>රඹුක්කන විශේෂ ඔස්වල්ඩ් ගොඩකුඹුර</author>
    <content>රජයේ රක්ෂිතයක ගල් තලාවක් මත ඉදිකළ කුඩා පැල්පතක ජීවත්වන සිවිල් ආරක්ෂක බළකා සෙබළකු තම නිවස ඉදිකැර ගැනීම සඳහා සහයවන ලෙස ඉල්ලා සිටී.ශ්‍රී ලංකා යුද හමුදාවේ රාජකාරී කරමින් සිටියදී වවුනියාවේ දී ත්‍රස්ත වෙඩි ප්‍රහාරයකට ලක්ව රෝහල් ගතව සිටි මොහු යුද හමුදා සේවාවෙන් නීත්‍යානුකූලව ඉවත් වී සිවිල් ආරක්ෂක බළකායට එක්වූවෙකි.රඹුක්කන ප්‍රාදේශීය ලේකම් කොට්ඨාසයේ බැද්දවල ග්‍රාම නිලධාරී වසමේ නාඔරුව, බැද්දවල ලිපිනයේ පදිංචි ආර්. පී. ප්‍රේමසිරි නමැති මේ රණවිරුවා තිදරු පියෙකි.මම 1990 වර්ෂයේ දී ශ්‍රී ලංකා යුද්ධ හමුදාවට බැදුණි. 10වැනි ශ්‍රී ලංකා පාබළ හමුදාවේ සාමාන්‍ය සෙබළකු ලෙස වවුනියාවේ සේවය කරන අතරතුර මම එල්ටීටීඊ ත්‍රස්තවාදීන්ගේ වෙඩි ප්‍රහාරයකට ලක්වුණා. ඒ 1999 ජූනි මාසයේ දී ය. මාස හතරක් රෝහල් ගතව සිටි මා නීත්‍යානුකූලව හමුදාවෙන් ඉවත් වී 2009 වර්ෂයේ දී සිවිල් ආරක්ෂක බළකායට එක්වුණා. වැලිසර නගර ආරක්ෂක කඳවුරේ වසර දෙකක් පමණ සේවය කර මාවනැල්ලට පැමිණියා. අවුරුදු දෙකක් මාවනැල්ල පොලිසියට අනුයුක්ත රාජකාරී කළ මම ඉන්පසු රඹුක්කන පොලිසියට අනුයුක්ත කළා. මමත් බිරියත්, දරු දෙදෙනාත් ජීවත්වන්නේ රජයේ රක්ෂිතයේ ඉදිකළ මේ පැල්පතේ .මගේ ලොකු පුතාට දැන් වයස අවුරුදු විසි එකයි. එයා කුඩා කාලයේ දී හෘද රෝගියෙකුව සිටියා. 2012 වර්ෂයේ සිදු වූ රිය අනතුරකින් පසු පුතාගේ ශරීරයේ එක් පැත්තක් අප්‍රාණික වුණා. සිවිල් ආරක්ෂක දෙපාර්තමේන්තුවේ ‘යුද සවිය’ සෞඛ්‍යාරක්ෂණ අරමුදල යට‍තේ වන්දි මුදලක් එයා වෙනුවෙන් ඉල්ලා සිටියත් පුතාට වයස අවුරුදු 18ට වැඩි නිසා ගෙවන්න බැහැ කීවා.මගේ දෙවැනි දරුවා මේ අවුරුද්දෙ උසස් පෙළ විභාගයට ලියනවා. එයා ඉගෙන ගන්නේ මාවනැල්ල මයුරපාද මධ්‍ය මහා විද්‍යාලයේ. තුන්වැනි දරුවාට වයස අවුරුදු තුන හමාරයි‍. මේ දෙන්නාම ගැහැණු දරුවන්. මගේ බිරියටත් රැකියාවක් නැහැ. මම රජයේ රැකියාවක් කරන නිසා අපිට සමෘද්ධි සහනාධාරය ද ලැබෙන්නේ නැහැ. ඒත් වැඩ කරන දින ගණනට පමණයි මට වැටුප් ලැබෙන්නේ.මම නිවසක් ලබා දෙන ලෙස ජනාධිපතිතුමාගෙන් ඉල්ලා ලිපියක් යැවුවා. එතුමා එය නිවාස අමාත්‍යාංශයට යවා තිබුණා. ඒ අනුව නිවාස අධිකාරියෙන් මම නිවාස ණයක් ගන්න කියනවා. ඒත් මට ණය අරගෙන ගෙවන්න වත්කමක් නැහැ. මම සේවා වනිතා ඒකකයේ සභාපතිතුමියටත් ලිපියක් යොමු කළා. මේ වර්ෂයේ නිවාස සාදා දීමේදී මට නිවසක් ඉදිකර දෙන බවට අවධානය යොමු වූ බව පැවසුවත් තාමත් මට දැනුම් දීමක් නැහැ. මගේ දරුවන් වෙනුවෙන් හෝ සලකා බලා නිවසක් ලබාදෙන ලෙසින් මම කාරුණිකව ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>14</day>
    </date>
    <link>http://www.dinamina.lk/2014/06/14/_art.asp?fn=s1406141</link>
    <topic>ජගත් පාපන්දු කොංග්‍රසයේ දීශ්‍රී ලංකාවට මුදල් ගලා එයි</topic>
    <author>ප්‍රින්ස් ගුණසේකර</author>
    <content>බ්‍රසීලයේ සාඕ පාවුළු හිදී නිමාව දුටු ලෝක පාපන්දු සම්මේලනයේ 69වැනි කොංග්‍රසයේදී ශ්‍රී ලංකාවට රුපියල් මිලියන 100ක අමතර ප්‍රදානයක් කිරීමට තීරණය වෙයි. මේ මුදල් ප්‍රදානය ලොව පාපන්දු දියුණුව වෙනුවෙන් සාමාජික රටවල් සියල්ලටම ලබාදෙන බව ජගත් පාපන්දු ප්‍රධානී ජෝශප් සෙෆ් බ්ලැටර් මහතා පවසයි.ජගත් පාපන්දු සම්මේලනයට අයත් සියලු රටවල් ඉතිහාසයේ පළමු වරට මේ කොංග්‍රසයේදී නියෝජනය වීම සතුටට කරුණක් බව ජෝශප් සෙෆ් බ්ලැටර් මහතා මෙහිදී පවසා ඇත.ශ්‍රී ලංකා පාපන්දු සම්මේලනයේ වත්මන් ක්‍රියාකාරිත්වය පිළිබඳ සතුටට පත්වන බවත් සභාපති රංජිත් රුද්‍රිගු මහතාගේ කාලය වසර 2015දී අවසන් නොවී පාපන්දු දියුණුවට ගෙන ඇති වැඩ පිළිවෙළ ඉදිරියට ‍යා යුතු බවද බ්ලැටර් මහතා සඳහන් කොට ඇත.ඉතා කෙටි කලක් තුළ ශ්‍රී ලංකා පාපන්දු සම්මේලනය ගෙන ඇති කාර්යයන් ක්‍රීඩාවේ දියුණුවට හේතුවක් වී ඇතැයි මේ කොංග්‍රසයේදී පැසසීමට ලක්ව තිබේ.මේ ජගත් පාපන්දු කොංග්‍රසය ඇමතීමේ අවස්ථාව ශ්‍රී ලංකා පාපන්දු සභාපතිවරයාටද ලැබී තිබුණි. එය ශ්‍රී ලංකාව පාපන්දු සභාපතිවරයකු ජගත් පාපන්දු කොංග්‍රසය ඇමැතූ පළමු අවස්ථාව ලෙස ඉතිහාසයට එක් වේ. ශ්‍රී ලංකා පාපන්දු සම්මේලනය පිළිබඳව විශ්වාසය තබා ජාත්‍යන්තර පාපන්දු සම්මේලනය ලබාදෙන සහයෝගය අගය කරන බව රංජිත් රුද්‍රිගු මහතා මෙහිදී පවසා තිබේ. තිබිරිගස්යාය හෙන්රි ප්‍රේද්‍රික් ක්‍රීඩා පිටිය සංවර්ධනයට ජාත්‍යන්තර පාපන්දු සම්මේලනය අමෙරිකානු ඩොලර් මිලියනයක ආධාර ලබාදීම පිළිබඳවද රුද්‍රිගු මහතා ප්‍රසංශාව පුද කළේය.ශ්‍රී ලංකාව වෙනුවෙන් පාපන්දු ලේකම් උපාලි හේවගේ, භාණ්ඩාගාරික ජවුසි යන මහත්වරුද මේ කොංග්‍රසයට සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>14</day>
    </date>
    <link>http://www.dinamina.lk/2014/06/14/_art.asp?fn=s1406142</link>
    <topic>මෝටර් රැලි දෙවැනි අදියර කන්තලේ දී</topic>
    <author>ඒ.ටි.එම්.ගුණානන්දත්‍රිකුණාමලය විශේෂ</author>
    <content>රේසින් මෝටර් රථ ධාවකයන්ගේ සංගමය සංවිධාන කරන '2014 මොටර් රැලි ධාවන තරගාවලිය' දෙවැනි අදියරේ තරග අද (14) හා හෙට (15) දෙදින තුළ කන්තලේ සීනි කර්මාන්තශාලා භූමි පරිශ්‍රයේදී පැවැත්වේ.කන්තලේ රාජ්‍ය හා රාජ්‍ය නොවන ආයතනය වල සහයෝගයෙන් පැවැත්වෙන මේ තරගාවලිය සඳහා දිවයිනේ මෝටර් රථ ධාවන ශූරයන් 20කට අධික සංඛ්‍යාවක් එක්වීම නියමිත බව මෝටර් රේසින් ධාවකයන්ගේ සංගමය කියයි.2014 ජාතික මෝටර් රැලි ශූරතාව සඳහා පැවැත්වෙන මේ තරගාවලියේ පළමු අදියර පැලවත්ත සීනි කර්මාන්ත ශාලා භූමියේ පසුගියදා පැවැත්වුණි. මෙහි අවසන් අධියර උඩවලව සීනි කර්මාන්ත ශාලා භූමියේදි මේ වසර අවසානයේදී පැවැත්වෙන බව එම සංගමය කියයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>14</day>
    </date>
    <link>http://www.dinamina.lk/2014/06/14/_art.asp?fn=s1406143</link>
    <topic>සුපිරි-8 වොලිබෝල් තරග අද</topic>
    <author/>
    <content>ශ්‍රී ලංකා වොලිබෝල් සම්මේලනය, රත්නපුර වොලිබෝල් සංගමය හා කුරුවිට ගෝනපිටිය රන්තරු ක්‍රීඩා සමාජය සංවිධාන කරන සුපිරි-8 වොලිබෝල් තරගාවලිය අද (14) කුරුවිට ගෝනපිටිය රන්තරු ක්‍රීඩාංගණයේදී පැවැත්වේ.තරගාවලියට ශ්‍රී ලංකා ගුවන් හමුදාව, යුද හමුදාව, නාවික හමුදාව, පොලිසිය, වරාය අධිකාරිය, ටෙලිකොම්, ජාතික තරුණ සේවා සභාව හා මාස් ඇක්ටිව් යන කණ්ඩායම් එක්වීමට නියමිතය.විදුලිබල හා බලශක්ති ඇමැතිනි පවිත්‍රා වන්නිආරච්චි හා සබරගමුව පළාත් සභා සභාපති කාංචන ජයරත්න මහතාගේ මඟ පෙන්වීම යටතේ තරගාවලිය සංවිධානය කෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>14</day>
    </date>
    <link>http://www.dinamina.lk/2014/06/14/_art.asp?fn=s1406148</link>
    <topic>ජෝ රූට්ගෙන්ද්විත්ව ශතකයක්</topic>
    <author/>
    <content>ජෝ රූට්ගේ මංගල ද්විත්ව ශතකය සමගින් ලෝඩ්ස් පිටියේදී පැවැත්වෙන පළමු ටෙස්ට් තරගයේ එංගලන්තය ලබාගත් ලකුණු 575ට පිළිතු‍රු ලෙස පළමු ඉනිම ක්‍රීඩා කරන ශ්‍රී ලංකා කණ්ඩායම එක් කඩුල්ලක් දැවී ලකුණු 140ක් රැස්කරගෙන සිටියේය. ඒ අනුව ශ්‍රී ලංකා පිල කඩුලු 9ක් අතැතිව එංගලන්තයට වඩා තවත් ලකුණු 435ක් පිටුපසින් පසුවේ.ඊයේ තරගයේ දෙවැනි දිනය නිමාවන විට කෞෂාල් සිල්වා ලකුණු 62ක් හා කුමාර් සංගක්කාර ලකුණු 32ක් රැස්කරගනිමින් නොදැවී කඩුල්ලේ රැදී සිටියහ. තම සිවුවැනි ‍ජාත්‍යන්තර ටෙස්ට් අර්ධ ශතකය රැස්කළ සිල්වා පන්දු 141කදී හතරේ පහර 10ක්ද, සංගක්කාර පන්දු 61කට මුහුණ දෙමින් හතරේ පහර 4ක්ද එල්ල කර තිබිණි.කෞෂාල් සිල්වා සමගින් ශ්‍රී ලංකා ඉනිම ඇරැඹු දිමුත් කරුණාරත්නගේ පළමු කඩුල‍්ලේ සබඳතාව ලකුණු 54කට සීමාකිරීමට ක්‍රිස්‍ ‍ජෝඩ්න් සමත්විය. ජෝඩ්න්ගේ පළමු ටෙස්ට් කඩුල්ල ලෙස කරුණාරත්න දැවී යනවිට පන්දු 38කින් ලකුණු 38ක් රැස්කර තිබිණි. මුළු ලකුණු 98දී ස්ටුවර්ට් බ්‍රෝඩ් යැවු පන්දුවකට 39ක් ලබාසිටි කෞෂාල් සිල්වා උඩ පන්දුවක් ලබාදුන් බවට මැට් ප්‍රයර් ඉල්ලීමක් කළ අතර එය තෙවැනි විනිසුරුට යොමු කිරීමෙන් අනතුරුව රැකගැනීමට පෙර බිම පතිත වු පන්දුවක් වීමෙන් කෞෂාල්ට පිටියේ රැදී සිටිමේ වාසනාව උදාවිය.ජෝ රූට් තම මංගල ටෙස්ට් ද්විත්ව ශතකය වාර්තා කිරීමත් සමග පළමු ඉනිම අත්හිටුවීමට එංගලන්ත නායක ඇලෙස්ටෙයාර් කුක් තීරණය කළේය. ඒ වනවිට ලකුණු පුවරුව කඩුලු 9කට 575ක් ලෙස සටහන් විය.එංගලන්ත කණ්ඩායම ශ්‍රී ලංකාවට එරෙහිව රැස්කළ වැඩිම ටෙස්ට් ලකුණු සංඛ්‍යාව මෙය වන අතර ජෝ රූට් (23) ලෝඩ්ස් පිටියේ ද්විත්ව ශතකයක් රැස්කළ ලාබාළතම එංගලන්ත ක්‍රීඩකයා ලෙස වාර්තා පොතට එක්විය. මින් පෙර එංගලන්තය 2006 වසරේදී ලෝඩ්ස් පිටියේදීම කඩුලු 6කට ලකුණු 551ක් රැස්කර තිබිණි.ජෝ රූට් ලකුණු 102ක් හා මැට් ප්‍රයර් ලකුණු 76ක් ලබා සිටියදී ඊයේ තරගයේ දෙවැනි දිනය ආරම්භ විය. පළමු දිනයේදී දෙදෙනා එක්ව හයවැනි කඩුල්ලට ලකුණු 135ක නොබිදුණු සබඳතාවක් ගොඩනගා තිබු අතර එම සබඳතාවට තවත් ලකුණු 36ක් (171) එක්වෙද්දී ප්‍රයර්ගේ ඉනිම නිමාකිරීමට ශමින්ද එරංග සමත්විය. එරංග ක්‍රියාත්මක කළ ඊයේ දිනයේ 9වැනි ඕවරයේ අවසන් පන්දුවට කෞෂාල් සිල්වා උඩ පන්දුවක් රැකගනිද්දී ප්‍රයර් පන්දු 131කදී කට මුහුණ දෙමින් හතරේ පහර 10ක් සමගින් ලකුණු 86ක් රැස්කරගෙන සිටියේය.පන්දු 19කින් ලකුණු 19ක් ලබාසිටි ක්‍රිස් ජෝඩ්න් හත්වැනි කඩුල්ල ලෙස ශමින්ද එරංගගේ පන්දුවක් හමුවේ ප්‍රසන්න ජයවර්ධන අතට උඩ පන්දුවක් දෙමින් දැවී ගිය අතර ස්ටුවර්ට් බ්‍රෝඩ් පන්දු 38කදී ලකුණු 47ක් රැස්කළේය. හතරේ පහර 9ක් එල්ල කර තිබු බ්‍රෝඩ් ප්‍රදීප්ගේ පන්දුවක් හමුවේ අටවැනි කඩුල්ල ලෙස පිටියෙන් ඉවත්විය.ලයාම් ප්ලන්කට් (39), රූට් හා එක්ව 9වැනි කඩුල්ලට ලකුණු 81ක් එක් කළේය. නුවන් ප්‍රදීප්ගේ පන්දුවකට කෞෂාල් සිල්වා උඩ පන්දුවක් රැක ගැනීමෙන් ප්ලන්කට් දැවී ගියේ ලකුණු 457දී ය. ඒ වනවිට රූට්ට ද්විත්ව ශතකය සඳහා තවත් ලකුණු 19ක් අවශ්‍යව තිබිණි.ඇන්ඩර්සන් එක් අන්තයක සිට නොදැවී ලකුණු 9ක් රැස්කරමින් කඩුල්ල රැකගනිද්දී රූට් ලකුණු 200 සීමාව පසු කළේය.තම ටෙස්ට් දිවියේ හොඳම පන්දු යැවීම වාර්තා කළ නුවන් ප්‍රදීප් කඩුලු 4ක් දවාගත් අතර හා ශමින්ද එරංග කඩුලු 3ක් බිඳ හෙලුවේය.අද තරගයේ තෙවැනි දිනයයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>14</day>
    </date>
    <link>http://www.dinamina.lk/2014/06/14/_art.asp?fn=s1406145</link>
    <topic>හිමාෂ ඒෂාන් ආසියාවේ දෙවැනි වෙයි</topic>
    <author>ප්‍රින්ස් ගුණසේකර</author>
    <content>චීන තායිපේහී පැවැත්වෙන ආසියානු කනිෂ්ඨ මලල ක්‍රීඩා ශූරතාවලියේදී මීටර් 100 ඉසව්වේ රිදී පදක්කම දිනා ගැනීමට හිමාෂ ඒෂාන් ඊයේ සමත්විය. ඔහු තම පෞද්ගලික හොඳම දක්ෂතාව සටහන් කරමින් මීටර් 100 තත්පර 10.49කින් නිම කළේය. මෙහි රන් පදක්කම ජපානයේ තක්යුයා කවකාමී (තත්පර 10.47) හා ලෝකඩ පදක්කම ඉරානයේ මොහොමද් හුසේන් අබරේගි (තත්පර 10.50) දිනා ගත්හ. හිමාෂ ඒෂාන් දිනාගත් මේ පදක්කම ආසියා‍නු කනිෂ්ඨ මලල ක්‍රීඩා ශූරතාවලියක ශ්‍රී ලංකා ක්‍රීඩකයකු දිනාගත් දෙවැනි පදක්කම වේ . මෙයට පෙර වසර 2008දී ජාකර්තා නුවරදී මීටර් 100 ඉසව්වට එක්වු ෂෙහාන් අඹේපිටිය තත්පර 10.55කින් රිදී පදක්කම දිනාගෙන තිබුණි.හිමාෂ ඒෂාන් මීටර් 100 ඉසව්වට සහභාගීවු ක්‍රීඩකයන්ගේ පෞද්ගලික දක්ෂතා අතරින් හත්වැනි ස්ථානයේ සිටි අතර ඊයේ වාර්තා කළ කාලය පෙරැළිකාර එකක් විය. ඔහු පසුගිය වසරේ තහනම් උත්තේජක චෝදනාවකට ලක්වී වසරක තරග තහනමකට ලක්විය. එහෙත් ක්‍රීඩා ඇමැති මහින්දානන්ද අලුත්ගමගේ මහතාගේ උපදෙස් මත ක්‍රීඩකයාගේ දඬුවම ලිහිල් කිරීමට ජාතික තහනම් උත්තේජක ඒජන්සිය තීරණය කළේය. ක්‍රීඩකයාගේ වසර හා ඔහු සතු කුසලතාව සලකා දඬුවම ලිහිල් කරන බව එහිදී පැවැසුණි. හිමාෂ ඒෂාන් කළුතර ජාතික පාසලේ ඉගෙනුම ලබන 19වියෙහි පසුවන අති දක්ෂ ක්‍රීඩකයකු වේ. ඔහු ඉදිරියේ පැවැත්වෙන ආසියානු හා පොදුරාජ්‍ය මණ්ඩලීය ක්‍රීඩා උළෙලට දැනටමත් සුදුසුකම් ලබා සිටී.මේ අතර මීටර් 400 කාන්තා තරගයේදී නිර්මලා මධුෂිකා තත්පර 55.66කින් පස්වැනි ස්ථානයට පත්වුවාය. එහි පළමු ස්ථානය මැලේසියාවට (තත්පර 53.93), දෙවැනි ස්ථානය උස්බෙකිස්තානය (තත්පර 54.11) හා තෙවැනි ස්ථානය වියට්නාමය (තත්පර 55.36) දිනාගත්හ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>14</day>
    </date>
    <link>http://www.dinamina.lk/2014/06/14/_art.asp?fn=s1406146</link>
    <topic>නෙයිමාගේ පාදයෙන් බ්‍රසීලය ලෝක කුසලාන තරගාවලියසාර්ථකව අරඹයි</topic>
    <author/>
    <content>ලෝක කුසලාන ආරම්භක තරගයේ පිටුපසින් සිට යළි ඉදිරියට පැමිණි බ්‍රසීලය නෙයිමාගේ දස්කම් මධ්‍යයේ ක්‍රොඒෂියාව ගෝල් 3–1කින් පරදමින් ලෝක කුසලාන මෙහෙයුම පෙරේදා සාර්ථකව ආරම්භ කළේය. බ්‍රසීලයේ මාසෙලෝ තරගය මුලදීම ක්‍රොඒෂියාවට ගෝලයක් ලබා දීමෙන් පසුව නෙයිමාර් තරගයේ පළමු භාගයේ එක් ගෝලයක්ද, දෙවැනි භාගයේ තවත් ගෝලයක්ද ලබා ගැනීමට සමත් විය.තරගයේ අවසන් අවස්ථාවලදී දර්ශනීය අයුඅරින් තනිවම ගෝලයක් ලබා ගනිමින් ඔස්කා බ්‍රසීල ජයග්‍රහණය තහවුරු කළද සාඕ පෝලෝ ක්‍රීඩාංගණයේදී අධික ප්‍රශංසාවක් ලැබුනේ නෙයිමා ට ය.නෙයිමාගේ පළමු ගෝලය යාර 25ක දුර සිට තණතිල්ල අතුගා ගෙන යන පරිදි පහළින් එල්ල කළ පහරක් විය. එහෙත් තරග අවසානයට මිනිත්තු 19කට පෙර දෙවැනි ගෝලය වාර්තා වූයේ මතභේදාත්මක පෙනල්ටියකිනි. ජපානයේ නිෂිමුරාගේ තරග විනිශ්චයෙන් ලැබුනු ඒ පෙනල්ටිය පිළිබඳව දැන් මහත් ආන්දෝලනයක් හටගෙන තිබේ. නෙයිමා එල්ල කළ පෙනල්ටි පහරින් නික්ම ආ පන්දුව ගෝල් රකින ස්ටිප් ප්ලෙටිකොසා දිගු කළ අතේ වැදී දැල තුළට ගියේය.බ්‍රසීලය මේ තරගය ජය ගත්තද ඔවුන්ගේ වැරදි ගණනාවක් ප්‍රදර්ශනය විණි. ඔවුන්ගේ සුපුරුදු දස්කම් මතු නොවූ මේ තරගය තියුණු මුහුණුවරක් ගත්තේය. ක්‍රොඒෂියාව මේ තරගයේදී ආරක්ෂක ක්‍රීඩාවක නිරත වනු ඇතැයි අනුමාන කර තිබුණද තරගය ආරම්භයේ සිටම ඔවුන්ගෙන් දිස්වූයේ දැඩි ආක්‍රමණශීලී ක්‍රීඩාවකි.බ්‍රසීලය මේ තරගාවලියේ සිටින දක්ෂතම කණ්ඩායමක් වුවද පෙරේදා ජයග්‍රහණය සඳහා ඔවුනට උපකාරි වූයේ දක්ෂතාවට වඩා වාසනාව ය. මාසෙලෝ, ලෝක කුසලාන පාපන්දු තරගාවලියක තමන් විසින් ප්‍රතිවාදී කණ්ඩායමකට ගෝලයක් ලබා දුන් පළමු බ්‍රසීල ක්‍රීඩකයා ලෙසින් ඉතිහාස පොතට එක්විය. බ්‍රසීල දැල ඉදිරියේ සිය සමබරතාව නැති වූ මාසෙලෝගේ වළලුකරයේ වැදුනු පන්දුව දැල රකින ජූලියර් සීසර් ට ඈතින් දැල තුළට රිංගනු මාසෙලෝ බලා සිටියේ කරකියා ගතහැකි කිසිවක් නොමැතිවය. ලෝක කුසලාන පාපන්දු තරගාවලියක ආරම්භක තරගයේ ප්‍රථම ගෝලය මෙසේ “ඕන් ගෝලයක්” වූ පළමු අවස්ථාවද මෙය වෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>14</day>
    </date>
    <link>http://www.dinamina.lk/2014/06/14/_art.asp?fn=s1406147</link>
    <topic>ලෝක කුසලාන පාපන්දු තරගාවලියආරම්භයේම අවුලක්</topic>
    <author/>
    <content>බ්‍රසීලයේ පැවැත්වෙන 2014 ලෝක කුසලාන පාපන්දු තරගාවලියේ ආරම්භය ම ව්‍යාකූල තත්ත්වයකට පත්ව ඇත. ඒ, මතභේදාත්මක තරග විනිසුරු ජපානයේ යුයිචි නිෂිමුරා දුන් තීන්දුවක් හේතුවෙනි.සත්කාරක බ්‍රසීලය හා ක්‍රොඒෂියාව අතර පෙරේදා පැවැති තරගාවලියේ ආරම්භක තරගය ඉතාමත් ශක්තිමත්ව ආරම්භ කළ ක්‍රොඒෂියාව 11 වැනි මිනිත්තුවේදී බ්‍රසීලයේ මාසෙලෝ විසින් බ්‍රසීලයටම එරෙහිව ලබා දුන් ගෝලය ආධාරයෙන් තරගයේ පෙරමුණට පිවිසි අතර 27 වැනි මිනිත්තුවේදී බ්‍රසීලයේ සුපිරි තරුව වන නෙයිමා ලබා ගත් ගෝලයෙන් දෙපිල සම තත්ත්වයට පිවිසියහ. එහෙත් තරගයේ ප්‍රධාන මොහොත පැමිණියේ දෙවැනි භාගයේ මැද හරියේදීය. ක්‍රොඒෂියාවේ ඩෙජාන් ලොව්රන්ගෙන් ඉතාමත් සෙමෙන් සිදුවූ ස්පර්ශයකදී බ්‍රසීලයේ ෆ්‍රෙඩ් බිම වැටිණි. ලොව්රන් ට කහ කාඩ් පත පෙන්වූ නිෂිමුරා වහාම බ්‍රසීලයට පෙනල්ටි පහරක් එල්ල කිරීමේ අවස්ථාව ලබා දුන්නේය. නෙයිමා සාර්ථකව පෙනල්ටිය එල්ල කළ අතර බ්‍රසීලය ගෝල් 3–1ක ජයග්‍රහණය කරා යන මාවතට පිවිසියේය.නිෂිමුරාගේ මේ තීරණය පිළිබඳ බැණවැදුනු ක්‍රොඒෂියා ආරක්ෂක ක්‍රීඩක වෙඩ්රන් කොලුකා, නිෂිමුරා බ්‍රසීලයට අයථා පක්ෂපාතකමක් දක්වන බවට චෝදනා කළේය. නිෂිමුරා විසින් බ්‍රසීලයට මේ පෙනල්ටිය ලබා දීම පිළිබඳව මහත් කෝපයට පත්ව සිටින කොලුකා හා ඔහුගේ කණ්ඩායම් සගයෝ, මෙවැනි අසාධාරණ සිදුවීම් තවදුරටත් හටගන්නේ නම් තරගාවලියේ අනෙක් කණ්ඩායම් ලෝක කුසලාන පාපන්දු තරගාවලිය වර්ජනය කිරීම පිළිබඳව සලකා බැලිය යුතු යැයි කියා සිටිති.“මෙවැනි දේවල් දිගින් දිගටම සිදුවෙනවා නම් කිසිම කෙනෙක් බ්‍රසීලයට එරෙහිව ක්‍රීඩා නොකළ යුතු බව මගේ හැඟීමයි” කොලුකා පවසයි. “දැන්මම අපි එයාලට ලෝක කුසලානය දීලා අපි ඔක්කොමලා ගෙදර යමු. තවත් එක තරගයක් හෝ විනිශ්චය කරන්න නිෂිමුරාට ඉඩ නොදිය යුතුයි” කොලුකා කියයි.“එය අපි හරිම අපහසුතාවකට ලක්වූ මොහොතකි. එතැන කිසිවක් සිදු නොවුනු බව තරගය නරඹමින් සිටි සියළු දෙනාම දුටුවා. මම කිසිම දෙයක් දැක්කේ නැහැ. ෆ්‍රෙඩ්ගේ ඇඟ ස්පර්ශ කිරීමක් මා දැක්කා. නමුත් ලොව්රන් කිසිම දෙයක් කළේ නැහැ. පෙනල්ටියක් ලබා දීමට නිෂිමුරා සිටියේ ඉතාමත් උනන්දුවෙනුයි” කොලුකා පවසයි.“නිෂිමුරා බ්‍රසීලයට විශේෂ සැළකිල්ලක් දැක්වූවාද?” යනුවෙන් අසන ලද ප්‍රශ්නයට කොලුකාගේ පිළිතුර මෙසේ විය.“ක්‍රොඒෂියා ක්‍රීඩකයන් පමණක් නෙවෙයි හැමෝම ඒක දැක්කා. 50–50 තත්ත්වයකදී ගත්ත හැම තීරණයක්ම ගියේ එයාලගේ පැත්තටයි.එය ලෝක කුසලාන පාපන්දු තරගාවලියක ආරම්භක තරගයයි. එහිදී මීට වඩා දෙයක් කෙනෙක් අපේක්ෂා කරනවා. මම බ්‍රසීලයට සුභ පතනවා. නමුත් ඔවුන්ට ඒකෙ අයිතියක් අද තිබුනේ නැහැ” යැයි පෙරේදා තරගයෙන් පසුව තවදුරටත් කරුණු දක්වමින් කොලුකා කියා සිටියේය.නිෂිමුරා පාපන්දු තරග විනිශ්චය ක්ෂේත්‍රයේ ගෞරවයට පාත්‍රව සිටින කෙනෙකි. එහෙත්, මතභේදාත්ම සිදුවීම් කිහිපයකටම ඔහු පැටලී තිබේ.2010 තරගාවලියේදී බ්‍රසීලය ගෝල් 2–1කින් නෙදර්ලන්තයට අර්ධ අවසන් පූර්ව වටයේ පරාජය වූ තරගයේදී ෆිලිප් මෙලෝ ට රතු කාඩ්පත පෙන්වමින් නිෂිමුරා බ්‍රසීල ක්‍රීඩා ලෝලීන් කෝපයට පත් කළේය.මෙවර ලෝක කුසලාන පාපන්දු තරගාවලියේ ආරම්භක තරගයේ විනිසුරු ලෙසින් තෝරා ගැනීමෙන් නිෂිමුරා ට වැදගත් ගෞරවයක් ලබා දුන්නද තරගාවලියේ මින් ඉදිරියට පැවැත්වෙන තරග සඳහා ඔහු යොදා නොගැනීමට ඉඩ තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>14</day>
    </date>
    <link>http://www.dinamina.lk/2014/06/14/_art.asp?fn=f1406141</link>
    <topic>මාර්ග ආරාක්ෂා කර ගැනීම ජනතාවගේ වගකීම</topic>
    <author>සාකච්ඡා කළේ ඉරෝෂිණි දීපිකා</author>
    <content>සංවර්ධන ක්‍රියාවලියේ දී රටක මාර්ග පද්ධතිය විධිමත්ව පැවතීම ප්‍රධානතම කාරණයක්. 2005 වසරෙන් පසු ජනාධිපතිතුමා රටේ නායකත්වය බාර ගෙන, මේ රට අලුත් දිශානතියකට යොමු කළා. ඒ අනුව මාර්ග සංවර්ධනය මහා මාර්ගවලට පමණක් සීමා නොකර, ගමේ ප්‍රාදේශීය සභාව, පළාත් සභාව, ඒ දෙකටම අයත් නොවන ගමේ ජනතාව පාවිච්චි කරන කුඩා පාර, බෝක්කු, පාලම්, වගේම අධිවේගී මාර්ග, ගුවන් පාලම් ආදී සියල්ලම මහාමාර්ග අමාත්‍යාංශය හරහා ඉදි වුණා. සංවර්ධනය වුණා. ඒ නිසා එදාට වඩා මේ අමාත්‍යාංශය ක්‍රියාකාරී අමාත්‍යාංශයක් බවට අද වනවිට පත්වෙලා තිබෙනවා. 2005 න් පසු මෙරට මාර්ග සංවර්ධනය පිළිබඳ කතා කළොත්, එය විප්ලවීය වෙනසකට මුලපුරා තිබෙන බව පැහැදිලි වන කරුණක්.2005 ට පෙර මේ රටේ ප්‍රධාන මාර්ග සැකසීමේ කටයුතු පමණයි සිදු වුණේ. ඒත් ග්‍රාමීය පාරවල් කොන්ක්‍රීට් අතුරලා ජනතාවට ගමන් පහසුව ඉටුකරලා තිබෙනවා. මේ වනවිට පාරවල් කොන්ක්‍රීට් කිරීම නවත්වලා ඒ වෙනුවට ගල් ඇතිරීමේ ක්‍රියාවලියක් අනුගමනය කිරීමට පියවර ගෙන තිබෙනවා. සෑම ග්‍රාම නිලධාරී වසමකම මේ කාර්ය සිදු වෙනවා. මේ වන විට අප සියයට 70ක් පමණ ග්‍රාමීය මාර්ග සංවර්ධනය කර අවසන්.ඊට අමතරව ගමින් ගම යාකරන මාර්ග සංවර්ධන ක්‍රියාවලිය හරහා මුළු ගම්මාන දෙක ම සංවර්ධනය වුණා. එහිදී පළාත් සභාවට අයත් පාරවල් පළාත් සභාව මඟින් සංවර්ධනය කෙරුණා. ඒ වගේ ම තමයි, රටේ ඒ සහ බී පාරවල්, මාර්ග සහ සම්බන්ධ වන සංවර්්ධන ජාලයක් අනුව සකස් කෙරුණා.ශ්‍රී ලංකාව ආසියාවේ ආශ්චර්යය කරා යන ගමනේ දී අධිවේගී මාර්ග සුවිශේෂී සන්ධිස්්ථානයක්. මෙරට මාර්ග සංවර්ධනයේ විප්ලවීය වෙනසක් සිදු කරමින් රු. බිලියන 87.7ක් වැය කරමින් දක්ෂිණ අධිවේගී මාර්ගයත්, ඩොලර් මිලියන 350 ක වියදමින් කොළඹ – කටුනායක අධිවේගී මඟත් සකස් කරලා අප මේ වනවිට ජනතා අයිතියට පත්කර තිබෙනවා. මේ සෑම ප්‍රගතියකම පෙර ගමන්කරු වන්නේ රටට නිවැරැදි නායකත්වයක් ලබාදෙන ජනාධිපතිතුමන් යැයි කීවොත් එය නිවැරැදියි.අප මේ අධිවේගී මාර්ගය අදියර තුනක් යටතේ ක්‍රියාත්මක කිරීමට බලාපොරොත්තු වෙනවා. මෙය රටේ සංවර්ධන ක්‍රියාවලිය උඩු යටිකුරු කළ හැකි ව්‍යාපෘතියක්. මේ උතුරු අධිවේගී මාර්ග ව්‍යාපෘතියේ පළමු අදියර ගම්පහ, එඬේරමුල්ල, මීරිගම හරහා කුරුණෑගලටත්, දෙවැනි අදියර කුරුණෑගල සිට දඹුල්ල දක්වාත්, තුන්වැනි අදියර කුරුණෑගල සිට කටුගස්තොට දක්වාත් ක්‍රියාත්මක කිරීමට නියමිත යි. මේ අදියර තුනම එකවර ආරම්භ කිරීමට මේ වන විට අප සැලසුම් කර තිබෙනවා.* 2005 න් පසු මේ වන විට බොහෝ මාර්ග ඉදිවී තිබෙනවා. ප්‍රමාණාත්මකව බොහෝ මාර්ග ඉදි වූවත්, මේ මාර්ගවල ගුණාත්මක භාවය පිළිබඳ පසුගිය කාලයේ දී විවිධ චෝදනා එල්ල වුණා. මාර්ග හදනවා විනා ඒවායේ නිසි ප්‍රමිතිය පිළිබඳ සැලකිල්ලක් නොදැක්වීම මෙවැනි චෝදනාවලට ප්‍රධානතම හේතුව යැයි ඔබ හිතනවා ද?මං ඔය චෝදනාව සම්පූර්ණයෙන් ම බැහැර කරනවා. සමහර අවස්ථාවල දී මාර්ග නිසි ප්‍රමිතියට නැත්නම්, ගුණාත්මක භාවය පිළිබඳ ගැටලු තිබෙනවා නම්, මාර්ග සංවර්ධන අධිකාරිය මාර්ග බාර ගැනීමට පෙර අදාළ පාර්ශවවලට ඒ බව දැනුම්දීලා, නිසි ගිවිසුම් කොන්දේසි අනුව ඒවා නිවැරැදි කරගෙනයි බාර ගන්නෙ. ඉදිකිරීම්වලදී විවිධ ගැටලු ඇතිවෙන්න පුළුවන්. ඒවා නිවැරැදිකර ගැනීමයි කළ යුත්තේ.ගංගා අසබඩ, ඇළ ඉවුරු දිගේ වගේ ප්‍රදේශවලත් මාර්ග තැනෙනවා. මේ වගේ තැන්වලදී සැඬ පහරවලට ලක්වෙලා පාර කැඩෙනවා. පාලම් ගැලවිලා යනවා. ඒ වගේ තත්ත්වයන් හරියි කියන්න බැහැ. ඒ වගේ අවස්ථාවල අප පාර බාර අරන් නැත්නම් ඉදිකිරීම් සමාගම් වලට ඒවා නැවත සැකසීමට ඉඩකඩ ලබා දෙනවා. ඉදිකිරීම් සමාගම් සමඟ ඇති ගිවිසුම් අනුව අප ඒ පිළිබඳ සොයා බලනවා.ගැටලු ඇති වුණා නම් ඒවා සිදු වුණේ ඉදිකිරීම් සමාගම්වල වරදින්. එහෙම නැතිව අපේ වරදක් නිසා නෙමෙයි. ඒත් අප ඒ දේවල් නිවැරදි කරමින් ඒවායේ වැඩ අවසන් කළා.ග්‍රාමීය පාරවල් සැකසුවාට, ඒ මාර්ගය අසල නිවෙස්වලට තිබෙන ප්‍රවේශ මාර්ග සැකසෙන්නෙ නෑ. මේ නිසා ගෙහිමියන් තමන්ගෙ කානු වහලා ගෙදරට පිවිසෙන මාර්ගය හදා ගන්නවා. මේ නිසා වෙන්නෙ කානුවෙ යන්න ඕන වතුර පාරෙ ගලාගෙන යාමයි. පාර අයින්වල තිබෙන කැලෑ කපලා කානු සකසා ගන්නවා නම් මේ වගේ තත්ත්වයක් ඇති වෙන්නෙ නෑ. මේ අයගෙ මේ වගේ වැඩ නිසා වෙන්නෙ පාර සම්පූර්ණයෙන් ම කැඩිලා යන එකයි. පාර හදන්න කටයුතු කළා වගේ, තමන්ගෙ ගමේ පාර කැඩී බිඳී යාමට නොදී රැක ගන්න එකත් ජනතාවගේ වගකීමක්.නගරයේ පාරක් හදනකොට, ඒ ව්‍යාපෘතිය මඟින් ම නිවෙස්වලට ප්‍රවේශ වන මාර්ගය සැකසෙනවා. මේ නිසා මේ වගේ තත්ත්වයක් නාගරිකව දකින්න ලැබෙන්නෙ නෑ.ඒ වගේ චෝදනා පිළිගන්න බෑ. අපි මාර්ගයක් සැකසීමේ දී අරමුදල් සොයාගන්නෙ විවිධ ක්‍රම මඟින්. දේශීය හා විදේශීය මුදල් යොදවන ව්‍යාපෘති තිබෙනවා. විදේශ මුදල්වල දී ශක්‍යතා වාර්තා සැලසුම් කිරීම, කානු පද්්ධතිය කොන්ක්‍රීට් කිරීම හා පරීක්ෂා කිරීම අනුවයි ඇස්තමේන්තු කරන්නෙ. ඒ සඳහාත් විශාල මුදලක් වැය වෙනවා. එහිදී කිලෝ මීටරයකට වැය වන මුදල ඉහළ පහළ යන්න පුළුවන්.සමහර ව්‍යාපෘතිවලට විදේශ ණය සියයට හැත්තෑවක් ගත්තොත්, ඉතිරි මුදල් සියයට 30 ජාතික ධනයෙන් වැය වෙනවා. ජාතික ධනයෙන් ම පමණක් හදන පාරවලුත් තිබෙනවා. සියයට පනහට පනහ සීමා තුළ කරන පාරවල් තිබෙනවා. විදේශීය ණය පහසුකම් ලබා ගැනීමේ දී ණය අරන් හරි අපි හදන පාරවල් නිසා ඇතිවන ජාතික වත්කම රටට ආර්ථිකයට ශක්තියක්. ජාත්‍යන්තර පිළිගත් සම්ප්‍රදායන්, කොන්දේසි මත තමයි ඒවා සිදුවන්නේ.විදේශීය කොන්ත්‍රීත්කරුවන් මාර්ග සැකසීමේ දී දේශීය ආයතනවලට අතුරු කොන්ත්‍රාත් ලබා දෙනවා. මෙහිදී සමහර දේශීය කොන්ත්‍රාත්කරුවන් කරන්නෙ තිබෙන තරගකාරී තත්ත්වය තුළ අඩුම මිල ගණන් ඉදිරිපත් කරලා කොන්ත්‍රාත් ලබා ගන්නවා. එහෙම අරන් තමයි මේ වගේ චෝදනා කරන්නෙ. ඒ වගේ ගනුදෙනු සිදුවන්නෙ සමාගම් අතරයි. ඒ ගනුදෙනුවලට රජය කොහෙත්ම සම්බන්ධ නෑ.ඒ වගේම තමයි සමතලා පාරක සහ දුෂ්කර පාරක කිලෝමීටරයක් හදන්න යන වියදම වෙනස්. මෙවැනි හේතු කාරණා නිසා තමයි ඔය වගේ චෝදනා නගන්නේ.අප සැලසුම් කළ ගුවන් පාලම් මේ වනවිට සකස් කරලා තිබෙනවා. ඒක අත්‍යවශ්‍ය ස්ථානවලට වාහන තදබදයට දුන්න විසැඳුමක්. ගුවන් පාලම් සැකසීම නිසා සාර්ථක භාවයක් ඇති වුණා. ගුවන් පාලම් තනන්නෙ නැතිව පාර පුළුල් කළා නම්, ඒ සඳහා විශාල ධනයක් වැය කරන්න වෙනවා. ඒ වගේ ම ඒ ප්‍රදේශවල ව්‍යාපාර බිඳ වැටෙනවා. ඒත් මේ ක්‍රමවේදය නිසා එවැනි අවාසිසහගත තත්ත්වයන්ට විසැඳුමක් ලැබුණා.සාමාන්‍යයෙන් ගං වතුර තර්ජනය මේ කාලය වනවිට රටේ සමහර ප්‍රදේශවලට ඇතිවෙන තත්ත්වයක්. ඒත් සමහරු කියන්නේ ඒක රජයේ සංවර්ධන වැඩ නිසා සිදුවුණු බවයි. ගංවතුර ප්‍රශ්නෙදිත් රජයට දෝෂාරෝපණය කරන්න සමහර පුද්ගලයන් ක්‍රියා කළා. ගං වතුර ඇතිවුණා වගේ ම සාමාන්‍ය පරිදි එය බැස ගියා. මේ තර්ජනය නිසා පීඩා විඳි අයට අප සහන සැලසුවා.සෑම වසරකම මහ කන්නයේ දී මේ මාර්ගය ජලයෙන් යට වෙනවා. මාර්ග සංවර්ධන අධිකාරියේ අධීක්ෂණය යටතේ තැනූ මේ මාර්ගයෙන් පොළොන්නරුව නගරයේ සිට විනාඩි 45 කින් සෝමාවතී පුදබිම වෙත රථ වාහනයකින් පැමිණෙන්න පුළුවන්..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>14</day>
    </date>
    <link>http://www.dinamina.lk/2014/06/14/_art.asp?fn=f1406142</link>
    <topic>දිනමිණවෙසක් කලාපයේආරම්භක සංස්කාරක</topic>
    <author>නන්දික බැද්දේගම</author>
    <content>දිනමිණ පුවත්පත සමඟ වෙසක් කලාපයක් පළමුව නිකුත් කොට ඇත්තේ 1929 මැයි මස 22 දිනය. මෙකල දිනමිණ පත්‍රයේ කර්තෘ ධුරය දැරුවේ ඇලෙක්ස්සැන්ඩර් වැලිවිට මහතායි. දිනමිණ සමඟ විශේෂ අතිරේකයක් ලෙස නොමිලේ මේ කලාපය පිරිනමා ඇත. ඉන් අනතුරුව 1930, 31, 32, 33 වසරවල මේ කලාපය නිකුත් වූ බව දිනමිණ ඉතිහාසයෙන් පැහැදිලි වේ.1933 මැයි 06 දින සෙනසුරාදා දිනමිණ පුවත්පතේ වෙසක් අතිරේකය ගැන පළවී තිබූ දැන්වීම මෙසේය.“දිනමිණ වෙසක් පත්‍රය”“සාරවත් ලිපි ප්‍රතිරූප කාව්‍ය දියෙන් සරසනු ලබන දිනමිණ වෙසක් පත්‍රය මේ මස 08 වෙනිදා (ලබන සඳුදා) නිකුත්කරනු ලැබේ.පිටු 16කින් යුත් මේ විශේෂ පත්‍රයේ මිල ශත 05යි. ප්‍රමාද වී පශ්චාත්තාප නොවී පත්‍ර උවමනා අය වෙළෙන්දුන්ට කලින් දන්වා පත්‍රය ලබාගත යුතුය.”දිනමිණ වෙසක් කලාපය 1934 විශේෂ පොතක් ලෙස පිටු 100ට අධික ප්‍රමාණයකින් වර්ණ පින්තූර සමඟ වෙළෙඳ දැන්වීම් සහිතව නිකුත්කොට ඇත. මෙහි මිල ශත75 කි. තැපැල් ගාස්තු ශත35කි.1935 වසරේ දිනමිණ වෙසක් කලාපයේ මිල රු: 1.00කි. 1934 සිට වෙනම පොතක් ලෙස අද දක්වා මේ දිනමිණ වෙසක් කලාපය වාර්ෂිකව නිකුත් වී ඇත.අද මෙහි මිලරුපියල් 200කි.දිනපතා පුවත්පතක් වශයෙන් 1930 වකවානුව වනවිට දිනමිණ ප්‍රචාරයට පත්වූවත් ඒ අවධියේ ලේක්හවුස් ආයතනයෙන් ඉරිදා සිංහල පුවත්පතක් පළවූයේ නැත.1930 මාර්තු 23දා ඩී. ආර්. විජයවර්ධන මහතාගේ අදහසක් පරිදි “සිළුමිණ” නමින් අලුතින් ඉරිදා පුවත්පතක් ආරම්භවිය. ඩී.ආර්. විජයවර්ධන මහතා මේ පත්‍රය ආරම්භකළේ එකල ජනප්‍රියව පැවති ඩී.ඩබ්ලිව්. වික්‍රමාරච්චි මහතාගේ ස්වදේශ මිත්‍රයා පත්‍රය සමඟ තරග කිරීමටය.එහි කර්තෘ ධුරයට පත්වූයේ පියසේන නිශ්ශංක මහතායි. සිළුමිණ ආරම්භයේ දීම එහි සේවයට එක්වූ පත්‍ර කලාවේදීන් අතර අයි.ඇම්.ආර්.ඒ. ඊරියගොල්ල, ඇන්.එෆ්.ඇම්.ඇස්. ගුණසේකර, චාල්ස් අභයගුණරත්න (පසුව පඹුරණ මෙත්තෙය්‍ය හිමි) ආදීහු කැපී පෙනේ. එකල සිළුමිණේ පළ වූ ‘සීයා’ නැමති ජනප්‍රිය විශේෂාංගය ලියන ලද්දේ තරුණ පත්‍ර කලාවේදී චාල්ස් අභයගුණරත්න විසිනි.1934 සිළුමිණ ආරම්භක කර්තෘ පියසේන නිශ්ශංක මහතාට එම පත්‍රයේ කර්තෘ ධුරයට අමතරව දිනමිණ පත්‍රයේ කර්තෘ ධුරය ද ලැබිණි. 1934 දී ඩී.ආර්. වි‍ජයවර්ධන මහතා දිනමිණ ආරම්භක වෙසක් කලාපය සංස්කරණය කිරීමේ වගකීම පවරන්නේ චාල්ස් අභයගුණරත්න මහතාටයි. අතිශය චමත්කාර ජනක චිත්‍රයෙන් හා සාරගර්භ ලියුම්වලින් ද සරසා දිනමිණ වෙසක් කලාපය නිකුත් කිරීමට චාල්ස් අභයගුණරත්නට හැකිවිය.එම ආරම්භක වෙසක් කලාපය දුටු එකල සෞඛ්‍ය ඇමැති වූ ඩබ්ලිව්.ඒ. ද සිල්වා මහතා ඩී.ආර්. විජේවර්ධන මහතාට ලියා යවමින් “ඔබ තෝරාගත් පුද්ගලයා නම් මේ සඳහා සුදුසු ම තැනැත්තාය”යැයි දැන්වීය.එම ආරම්භක දිනමිණ වෙසක් කලාපයේ කිසිතැනක ඔහුගේ නම සඳහන්ව නැත. ලිපිවල පමණක් සීයා යනුවෙන් සඳහන් වේ. සිළුමිණ පුවත්පතට කිසිවිටක තම නම වූ චාල්ස් අභයගුණරත්න නමින් ලිපි නොලියූ මොහු සැමවිට සීයා නමින් ලියුවේය.එකළ බොහෝ දෙනා මේ අපූරු ලිපි ලියන සීයා දැක ගැනීමට දිනමිණ කන්තෝරුවට ආවේය. එවිට ඔවුනට දැක ගත හැකිවූයේ 20 හැවිරිදි චාල්ස් අභයගුණරත්නයන්ය. පැමිණෙන සැවොම මොහු දැකීමෙන් මවිතයට පත්විය. මෙතරම් තරුණ අයකු ලියූ ලියවිලි ගැන විස්මය පළ කළේය. එම වකවානුවේ මොහු තරම් දක්ෂ ලියවිලිකාරයකු (ලේක්හවුසියේ) විල්පායහී නොසිටි බව රිචඩ් ද සිල්වා මහතා සඳහන් කරයි.එම වකවානුවේ ශ්‍රී ලංකාවට පැමිණි ඉන්දියාවේ පසුව අගමැති වූ පණ්ඩිත ශ්‍රී නේරුතුමාගේ භාෂා පරිවර්තක ලෙස කටයුතු කිරීමට පැවරෙන්නේ චාල්ස් අභයගුණරත්න මහතාටයි. ඉංග්‍රීසි සිංහල භාෂාව පිළිබඳ හසල දැනුමක් ඇති මේ ශාන්ත තරුණයා දුටු නේරු ද මොහුට වශී විය.ලෝකයෙන් ම පළමු වෙනියා වී මාතර සාන්ත තෝමස් විදුහලට නිවාඩු1910 වසරේ මැයි මස 13 වැනි දින මාතර පඹුරණදී උපන් චාල්ස් අභයගුණරත්න පළමුව පඹුරණ පාසලින් ද , පඹුරණ වාලුකාරම විහාරයෙන් මූලික අධ්‍යාපනය ලැබීය.පසුව මාතර ශාන්ත තෝමස් විදුහලට ඇතුළත්වී ඉංග්‍රීසි අධ්‍යාපනය ලැබීය. එකළ පැවති ඩෙන්හෙම් රචනා තරගයට ඉදිරිපත් වූ මොහු ලෝකයෙන් ම පළමුවෙනියා ලෙස පත්විය. මාතර සාන්ත තෝමස් විදුහලට මේ ශිෂ්‍යයා ගෙන දුන් ගෞරවය නිසා බෙහෙවින් සතුටු වූ එකල විදුහල්පති ජේ. ඩබ්ලිව්. බුල්ජන්ස් මහතා විදුහලේ සිසුන්ට එක් දවසක නිවාඩුවක් දුන්නේ ය. මහත් ප්‍රසිද්ධියට පත් දේව මෙහෙයක් පවත්වා චාල්ස් අභයගුණරත්නයන්ට ආශිර්වාද කළේය.මොහු කඹුරුගමුවේ රතනජෝති හිමිවෙතින් පාලි, සංස්කෘතික හා බුද්ධ ධර්මය පිළිබඳ හසල දැනුමක් ලබාගත්හ. කේම්බ්‍රිජ් සීනියර් විභාගයෙන් ද උසස් ලෙස සමත් වූ මොහු ලේඛන කලාව කෙරෙහි කුඩාකල සිට දැක්වූ ආශාව නිසා වයස අවුරුදු 19දී දිනමිණ කාර්යාලයේ කර්තෘ මණ්ඩලයට බැදුණේය.තරුණ පුවත්පත් කලාවේදියකු වූ ඔහුට උවමනා කෙළේ වැටුප නොව හැකිතරමින් සිළුමිණ පුවත්පතට සේවය කිරීමයි. බම්බලපිටියේ වජිරාරාමයේ නවාතැන් ගෙන සිටි මොහු සැමවිට පැලෑනේ වජිරඤාණ හිමිගෙන් හා නාරද හිමිගේ අවවාද අනුශාසනා ලැබීය. හැමවිට ධර්ම - ශාස්ත්‍රීය කරුණු පිළිබඳ සාකච්ඡා කළේය.වජිරාරාම‍ෙය් සිට පයින් ම කොටුව දිනමිණ කන්තෝරුවට එන මොහු පයින්ම වැඩඅවසන්වූ පසු බම්බලපිටිය වජිරාරාමය කරා ගමන් කරයි. වජිරාරාම බෝමළුවේ හෝ විහාරයේ භාවනායෝගීව සිටින මොහු පසුව අලුයම නැවත් දිනමිණ කාර්යාලයට යයි.ලේක්හවුසියෙන් ගන්නා පඩිය හිඟන්නන්ටමුදලට තනතුරුවලට කිසිවිට ගිජු නොවූ මොහු දිනමිණ කාර්යාලයෙන් ලැබුණ වැටුප කිසිවිට තම ප්‍රයෝජනයට නොගත්තේය. පයින් වජිරාරාමය වෙත එන අතරතුරේ වැටුපෙහි මුදල් මාර්ගයේ අයිනේ සිටින දුප්පත් අයට ගැනීමට තැනින් තැන තබා වජිරාරාමයට විත් භාවනායෝගීව සිටියේය. බුද්ධ ධර්මය ගැන උසස් දැනුමක් ලබාගත් මෙතුමාට ගිහිගෙය ක්‍රමයෙන් කලකිරෙන්නට පටන් ගත්තේය.මෙසේ සිටිනාවිට 1934 ජූලි මස 1 ඉරිදා සිළුමිණ පුවත්පතේ පළවූ සීයාගේ ලිපියෙන් පසු මොහු අතුරුදන් විය. සිළුමිණේ සීයාගේ අවසන් ලිපියෙන් කොටසක්“ක්ෂණයෙන් ක්ෂණය, තත්ත්පරයෙන් තත්ත්පරය, විනාඩියෙන් විනාඩිය, පැයින් පැය, දවසින් දවස, සතියෙන් සතිය, මසින් මස, අවුරුද්දෙන් අවුරුද්ද, ජීවිතයෙන් ජීවිතය පාරමී පුරන දරුවනි. යම් තැනක දානයට බාධා ඇත්ද? ශීලයට බාධා ඇත්ද? එතනින් වහා නික්මයෙත්වා”“මා යම් සේ සැපතකට කැමතිද? මාගේ සහෝදරයාත් සැපතට කැමතිය. මා යම්සේ දුකින් මිදීමට කැමතිද? මාගේ සහෝදරයාත් දුකින් මිදෙන්නට කැමතිය. මා අපමණ ආත්ම භාවයන්හි මාගේ සහෝදරයාටත් වඩා දුස්සීලව සිටින්නට ඇත. අහෝ දැන් මම සිල්වත්මි. මාගේ සහෝදරයාත් සිල්වත් වේවා. මම යම් යම් උතුම් මඟකට බටුයෙමිද? මාගේ සහෝදරයාත් ඊට බසීවා. කිසිවකුට නොමඟ යන්නට ඉඩ නොදේවා.තවුස්දම්පුරා බුරුමයට ගොස් මහණ වෙයිසිය මවට හා පැලෑණේ වජිරඤාණ හිමිටත් ලේක්හවුස් අධිපති ඩී.ආර්. විජයවර්ධන මහතාටත් ලිපි තුනක් ලියා තබා කිසිවකුට නොදන්වා දඹදිව බලා පිටත්විය. තමා ළඟ තිබූ දුනු පිහියෙන් හැකි පමණ කෙස් කපාගෙන අසල සිටි ද්‍රවිඩ අයකු ලවා ඉතිරි කෙස් ටිකද කපාගෙන ගුරු පාට රෙද්දක් පොරවාගෙන උතුරු ඉන්දියාව බලා පාගමනින් පිටත්විය. උතුරු ඉන්දියාවට ගිය මෙතුමා දුකසේ තවුස් දම් පිරීය. පසුව බුරුමයට ගොස් සංඝ රාජාරාමයේදී පැවිදි උපසම්පදාව ආයාචනය කළේය. මෑණියන්ගේ අවසරය නොමැතිව බුරුමයේදී පැවිදි උපසම්පදාව දෙනු නොලබන නිසා මෑණියන්ගේ අවසර ඉල්ලා ලංකාවට ලිපියක් ලියා එවන ලදී. මෑණියන්ගේ අවසර ලැබිණි. ඉන්පසු පඤ්ඤා මෙත්තෙය්‍ය නමින් පැවිදිවිය. බුරුම රටේදී කලක් භාවනායෝගීව වාසය කළ උන්වහන්සේ උපසම්පදාව ලබා ඉන්දියාවට නැවත පැමිණ දඹදිව සිද්ධස්ථානවල භාවනායෝගීව වැඩ විසුවේය.දිනකට එක්වරක් දානය වළදයිදිනකට එක්වරක් පමණක් දානය වැළඳූ උන්වහන්සේ පාත්‍රයට ලැබුණු යමක් විවේක ස්ථානයකට ගොස් වළදා පාත්‍රය සෝදා තබයි. ඇතැම්විට මුන්වහන්සේ යන මාර්ගයේදී ගිඟන්නන් හමු වේ. තම පාත්‍රයට ලැබුණු සියල්ල අන්ධ හිඟන්නන්ට දී පාත්‍රය සෝදා තබා ශාන්තව වැඩහිදියි. මෙසේ තම ආහාරය කෙනකුට දෙනවා කිසිවකු දිටී නම් උන්වහන්සේට නැවත දන්පිරිනමයි. නැතිනම් උන්වහන්සේ පසුදින වන තුරු නිරාහාරව ශාන්තව භාවනායෝගීව වැඩ සිටී.මෙසේ කටුක ජීවිතයක් ගත කළ මුන්වහන්සේ රෝගීවිය. පසුව ලංකාවේ වජිරාරාමයට වැඩම කළේය. අවුරුදු තුනක් ම රෝගී ජීවිතයක් ගත කළේය. “දිවිගියත් විකාල භෝජනාදී ශික්ෂාව නොබිඳි මැ” අධිෂ්ඨානයකින් ක්‍රියා කළේය. වෛද්‍යවරු කෙතෙක් නියම කළද අකැපදේ ගැනීම හා අවේලාවේ ආහාර ගැනීම ප්‍රතික්ෂේප කළේය.රෝගී සිටියමුත් භාවනා කිරීම අත්නොහැරියේය. මාතර පඹුරණ වාලුකාරාමාධිපති වීරකැටියේ විදුර හිමි පැවසූ පරිදි උන්වහන්සේගේ ගුරු හිමි වූ පොල්හේනේ සංකිච්ච හිමි තමන්වහන්සේට පවසා ඇති පරිදි පඹුරණ වාලුකාරාමයේ මාස කිහිපයක් වැඩ සිටි මෙත්තෙය්‍ය හිමියන් සැමවිට භාවනායෝගීව විහාරයේ බෝ මළුවේ වැඩසිටියේය. එකම ඉරියවුවෙන් ඇතැම්විට පැය 8 -10 සිටින මේ හිමියන් උදෑසන 3.00 සිට ඇතැම්විට දවල් දානය මග හැරෙන තුරු පස්වරු දක්වා භාවනා කරයි. නැවත දානය වළදන්නේ පසුදාය. එදින ද උන්වහන්සේට දානය ලබාදිය යුතුනිසා කිසිවකු ගොස් භාවනාවට බාධා නොවන ලෙස දානයට වඩින ලෙස දන්වයි. නැතිනම් උන්වහන්සේට එදිනද දානය මඟහැරී යයි. ඇතැම් දිනයන්හිදී බලනවිට තම ඇග මත කොළවැටී බෝමළුවෙහි ශාන්තව භාවනායෝගීව වැඩවසන මේ හිමි දැකගත හැකි වෙනවාලු. පොල්හේනේ සංකිච්ච හිමි පැවසූ පරිදි මෑත භාගයේ යම් මාර්ග පලයක් ලැබූ හිමිනමක් වැඩ සිටියානම් ඒ පඹුරණ මෙත්තෙය්‍ය හිමි පමණයි.වයස අවු 40දී අපවත් වෙයිමෙසේ රෝගීව සිටීමත් භාවනා කිරීමත් අත්නොහළ මුන්වහන්සේ 1950 පෙබරවාරි 07 දින වයස අවුරුදු 40 වැනි කෙටිකාලයක් තුළදී බම්බලපිටිය වජිරාරාමයේදී අපවත් විය. මුන්වහන්සේ ලියන ලද පොත්පත් රාශියකි. සෙත් සිලිලාර, අමාදාර, ශාවක ධාතු චරිතය, දැග සවුද? පෙරහැර, යන සිංහල ග්‍රන්ථද අසෝක ලයිට් ඔෆ් ද යුනිවර්ස් නම් ඉංග්‍රීසි පොත්ද ලියා ඇත. වර්තමාන බෝධි පූජා බුද්ධපූජා භාවනා ආදී විවිධ සිංහල කවි රැසක කිසිවකු නොදන්නා නිර්මාර්තෘ පඹුරණ මෙත්තෙය්‍ය හිමියන්ය.1950 මාර්තු මස තුන්වන දින කොළඹ සිට සරසන ලද විශේෂ දුම්රියකින් උන්වහන්සේගේ භෂ්මාවශේෂ මාතරට ගෙන එන ලදී. මේ භෂ්මාවශේෂ පිළිගැනීමට පාසල් 14ක සිසුන්ද, මාතර නගරාධිපති විල්ප්‍රඩ් ගුණසේකර මහතා ඇතුළු 5000ක් ඉක්මවා ගිය පිරිසක් මාතර දුම්රිය ස්ථානයේ රැදී සිටියේය. මාතර දුම්රිය ස්ථානාධිපතිතුමා වූ කේ. ඒ. ගුණවර්ධන මහතා මුලින් ම දුම්රි‍ෙය් වැඩමකළ මහා සංඝරත්නය වෙතින් භෂ්මාවශේෂ කරඩුව පිළිගෙන පඹුරණ වාලුකාරාමාධිපති කඹුරුගමුවේ රතනජෝති හිමිවෙත පිළිගන්වන ලදී. රතනජෝති හිමියෝ මාතර ජනයා වෙනුවෙන් නගරාධිපති විල්ප්‍රඩ් ගුණසේකර මහතා වෙත භාරදෙන ලදී. ඉන්පසු රන් සිවිගෙයට වැඩමවූ භාෂ්මාවශේෂ අලංකාර ලෙස සරසන ලද මාතර මාර්ග ඔස්සේ පඹුරණ වාලුකාරාමයට වැඩමකරන ලදී. පඹුරණ වාලුකාරාමයේ පවත්වන ලද මෙත්ත්‍යෙය ගුණ අනුස්මරණ සභාවකි. යූ.ඇම්. මැන්දිස් මහතා ඇතුළු ගුණ අනුස්මරණ කමිටුවේ යෝජනාවක් ඇනුව “මෙත්මල්” නමින් මාසික සඟරාවක් සම්පාදනය කිරීමට යෝජනා විය. පසුව එම මාසික “මෙත්මල්” සඟරාව බොහෝකල් පඹුරණ වාලුකාරාමයේ දායකයන් මුද්‍රණය කරන ලදී. කොළඹ ජාතික කෞතුකාගාර පුස්තකාලයේ දැනට එම “මෙත්මල්” සඟරා සියල්ලහි එකතුවක් ඇත. මෙත්තෙය්‍ය හිමියන් විසින් ලියන ලද සියලුම දහම් ලිපිවල එකතුවක් මේ “මෙත්මල්” සඟරාවට ඇතුළත්කොට ඇත.මෙත්තෙය්‍ය හිමියන්ගේ භෂ්මාවශේෂ තැම්පත් කර සාදන ලද සිහිවටනයක් දැනට මාතර පඹුරණ වාලුකාරාමයේ දී දැකගත හැක.ඔබ හොඳනම් ලොවට සැපයි. අනුකම්පා කරනු මැනවි. ලෝකයා දයාව කරුණාවෙන් බලනු මැනවි. ලෝකයා ගැන කරුණාවෙන් කතා කරනු මැනවි. අනුන්ගේ සිත් තුළ ද කරුණාව උපදවනු මැනවි. ඉරහඳ පවත්නා තුරුම ලෝකයේ කරුණාව ද පවතියි. පතනු මැනවි ජීවිතේ හැම මොහොතක්ම කරුණා කිරීමට මොහොතක්.බුදු පියාණන්වහන්ස, තුන්ලොව ඇවිද තුන්ලොව ඇති සෑම මල්ම, ගෙනවිත් බුදු පියාණන්ට පිදූ මේ දරුවෝ සිතින් පිරිසිදුහ. නෛෂ්ක්‍රම්‍ය කල්පනා හා මෛත්‍රී කල්පනා හා කරුණා කල්පනා ඇත්තෝය.අවසර බුදු පියාණන් වහන්ස මමත් මාගේ පින්වත් දරුවෝත් බුදු පියාණෝ සරණ යම්හ. ඒ නවලෝකෝත්තර ධර්ම සරණ යම්හ.සම්මා දිට්ඨි, සම්මා සංකප්ප, සම්මා වාචා, සම්මා කම්මන්ත, සම්මා ආජීව, සම්මා වායාම, සම්මා සති, සම්මා සමාධි, සම්මා ඤාණා, සම්මා විමුත්ති, යන දස අංගයන්ගෙන් සමන්විත වූ ඒ ආර්ය සංඝයා සරණ යම්හ. අපි හැම නිවන්යම්හ.දරුවකු ලබන බෞද්ධ මව වනාහි විමුක්ති රාජ්‍යයකටත් වැඩි ලාභයක් ලබන්නීය. එම දරුවා පැවිදිව බුද්ධපුත්‍රව දෙවි බඹුන්ගෙන් පවා වැදුම් පිදුම් ලබන්නෙක් විය හැකියි. රහත්විය හැකියි. මේ භවයෙහි නොවේ නම් මතු භවයකවත් බුදුවිය හැකියි. සිය බිළිඳාට ඉතා හොඳින් සැලකිය යුතුයි. පුංචි දරුවා කාටත් මෛත්‍රි කරයි. කිසිවකු අවිශ්වාස නොකරයි. නාගයකුට වුවත් වෙෂ නොකොට ආද‍රයෙන් අල්ලාගනී. පුංචි දරුවා කාටවත් භය නොදෙයි. පුංචි දරුවනට බය කිසිවකුත් නැත. පුංචි දරු‍වෝද සාම කුමරන්ය.“අම්මා”පුංචි දරුවාගේ මුවින් පළමුකොට පිටවුණේ අ...ම්...මා! යන මිහිරි හඬයි.ඒ නිසා හැම අක්ෂර මාලාවකට ම මුල අකුරත් “අ” යන්න විය. හැමට පළමු පුංචි දරුවනට ආදරයකළේ අම්මාය. හැමට පළමු පුංචි දරුවා ආරක්ෂා කළේත් අම්මාය. හැමට පළමු පුංචි දරුවාට ඉ‍ගැන්නුවෙත් අම්මාය. ඒ නිසා පුංචි දරුවා සැමට පළමු අම්මාට සලකන්න මව් අන් සියලු දෙවියනටත් වඩා උතුම්ය. ඒ නිසා හැම දෙවියනට පළමු මව් දේවිට වදින්න. අම්මා දරුවාට දැක්වූ දයාව දරුවා මුළු ලොවට දක්වන්න.කවුරුවත් පහත්කරලා හිතන්න එපා. හිතේ අමනාපයක් තියාගෙන ඉන්න එපා. සංසාරේ අම්මා තාත්තා නුවූ කෙනෙක් නැහැ. අක්කා නංගී නුවූ කෙනෙක් නැහැ. අයියා මල්ලී නුවූ කෙනෙක් නැහැ. දූදරු නුවූ කෙනෙක් නෑ.ගැහුවත් ගහන්නේ නෑබැන්නත් බනින්නේ නෑඉවසීම අපටම බාරයිදුක්විදිමු අපිපඹුරණ මෙත්තෙය හිමිසිතක් සිතක් පාසා ඉවසිලි වේවාගෙයක් ගෙයක් පාසා සැනසිලි වේවාගමක් ගමක් පාසා සමගිය වේවාරටක් රටක් පාසා සෙත් සුව වේවා‍”මෙත්මල්”1950 මාර්තු 07සිංහල වීරයෝ, ටී ඇස්. ධර්මබන්දු සිංහල පුවත්පත් කලාවේ පුරෝගාමියෝ ආචාර්ය සඳගෝමි කෝපරහේවා 2012දිනමිණ වෙසක් කලාපය 1934අමරපුර ධම්මරක්ෂිත නිකායේ අනුනායක අහංගම ආනන්ද හිමි, පඹුරණ වාලුකාරාමාධිපති වීරකැටියේ විදුර හිමි, දිනමිණ ප්‍රධාන කර්තෘ ගාමිණී ජයලත් මහතාගේ ඉල්ලීම පරිදි පඹුරණ මෙත්තෙය හිමිගේ ඡායාරූප ලබාදුන් ජාතික කෞතුකාගාර පුස්තකාල කාර්ය මණ්ඩලයට.ඡායාරූප පිටපත් කළේ සමන් ශ්‍රී වෙදගේ.</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>14</day>
    </date>
    <link>http://www.dinamina.lk/2014/06/14/_art.asp?fn=f1406143</link>
    <topic>කරච්චිත්‍රස්ත ප්‍රහාරයෙන් පසු</topic>
    <author>ධම්මික සෙනෙවිරත්න විදෙස් පුවත් සේවා ඇසුරිණි</author>
    <content>පාකිස්තානයේ විශාලතම හා කාර්යබහුලම ගුවන් තොටුපළ වන කරච්චි හි ජින්නා අන්තර්ජාතික ගුවන් තොටුපොළට ඉරිදා රාත්‍රි කාලයේ එල්ල වූ තලේබාන් ත්‍රස්තවාදී ප්‍රහාරයෙන් පෙනෙන්නේ ත්‍රස්තවාදය ගෝලීය වශයෙන් පිටුදැකීමේ අවශ්‍යතාවයයි. මේ ප්‍රහාරය මඟින් ඇති කළ කම්පනය පාකිස්තානයට පමණක් නොව ආසියානු කලාපයටම දැනුණු බව පෙනෙන්නට තිබේ. ත්‍රස්තවාදයෙන් ඇතිතරම් බැට කෑ මෙන්ම එය යුදමය වශයෙන් පරාජය කළ රටක් වන අපේ රටද මේ ප්‍රහාරය හෙළා දකිමින් අවධාරණය කෙ‍ෙළ් ත්‍රස්තවාදය පරාජය කිරීමේ වුවමනාවයි. කරච්චි ප්‍රහාරයත් සමඟ අපේ මතක යළිත් අලුත් වූයේ වසර ගණනාවකට ඉහතදී කටුනායක බණ්ඩාරනායක අන්තර්ජාතික ගුවන් තොටුපළට එල්ල වූ එල්. ටී. ටී. ඊ. ත්‍රස්තවාදී ප්‍රහාරයේ අත්දැකීම සමඟයි. බැලූ බැල්මට මේ ප්‍රහාර දෙකම සිදුවූ ආකාරයේ යම් සමානකම් ද පෙනෙන්නට තිබේ.කරච්චි ප්‍රහාරය, ඊට සහභාගි වූ ත්‍රස්තවාදී සියලු දෙනා මරා දමමින් එරට ආරක්ෂක අංශ විසින් මැඩ පැවැත්වූයේ ත්‍රස්තවාදීන්ගේ අරමුණු එයාකාරයෙන්ම සපුරා ගැනීමට ඉඩ නොතබමිනි. ඉන් ත්‍රස්තවාදීන් තිදෙනකු බෝම්බ පුපුරවාගෙන මරණයට පත්ව ඇත. ප්‍රහාරයෙන් මිය ගිය මුළු ගණන 30ක් පමණ වන බව වාර්තා වෙයි. ඒ අතර ගුවන්තොටුපොළ කාර්ය මණ්ඩලයේ හා ආරක්ෂක අංශවල කිහිපදෙනකුද සිටී. ප්‍රහාරය සඳහා ත්‍රස්තවාදීන් 10 දෙනකු සහභාගි වූ බව හඳුනාගෙන ඇත. ස්වයංක්‍රීය ගිනි අවි බෝම්බ සහ රොකට් ලොන්චර් ආදියෙන් සන්නද්ධව සිටි ත්‍රස්තවාදීන් හා ආරක්ෂක අංශ අතර පැය 5ක් පමණ තිස්සේ ගැටුම් පැවැතිණි.ප්‍රහාරය අතරතුර දරුණු පිපිරීම් හඬ අසන්නට ලැබුණු බවද ගිනි ජාලා හා දුම් රොටු අහසට නැඟුණු බවද විදෙස් මාධ්‍ය ඔස්සේ දැකගත හැකි විය. ප්‍රහාරයෙන් ගුවන් යානා දෙකකට හානි සිදුවිණැයි මාධ්‍ය වාර්තා පළ වුවද පාකිස්තාන බලධාරින් ස්ථිර ලෙස ප්‍රකාශ කොට ඇත්තේ කිසිදු ගුවන් යානයක් විනාශ නොවූ බවයි. මේ ප්‍රහාරය සිදු වූයේ සාමාන්‍ය මගී පර්යන්තයේ නොවේ. විශේෂ අමුත්තන් හා භාණ්ඩ ප්‍රවාහනය සඳහා වූ පර්යන්තයේය. එබැවින් ගුවන් මඟීන්ගේ ජීවිත ආරක්ෂා විය. ප්‍රහාරකයන්ගේ අරමුණ ගුවන් යානයක් පැහැර ගැනීම වන්නට ඇතැයි ආරක්ෂක අංශ සැක කරති. ප්‍රහාරය අතරතුර කරච්චි ගුවන් තොටුපොළට පැමිණීමට නියමිතව පැවැති සියලු ගුවන් යානා වෙනත් ගුවන් තොටුපළවලට හරවා යැවිණි.සින්ද් පළාතේ ප්‍රධාන අමාත්‍ය ක්වයිට් අලි සිං ප්‍රහාරයෙන් අනතුරුව මාධ්‍යයට ප්‍රකාශ කළේ ප්‍රහාරකයන් මනා පුහුණුවක් ලබා තිබූ බවයි. එය ඉතා සැලසුම් සහගතව එල්ල කළ ප්‍රහාරයක් බව පෙනෙන්නට තිබෙන බවද කියා සිටි ඔහු ගුවන් යානා කිහිපයක් විනාශ කොට ගොඩනැගිලි අත්පත් කර ගැනීමට ත්‍රස්තවාදීන් අපේක්ෂා කරන්නට ඇතත් ඊට ඉඩ නොතැබූ බව පැවසීය. ගුවන්තොටුපොළේ කටයුතු සාමාන්‍ය පරිදි සඳුදා දහවල් පටන් යළි ඇරැඹීමට ද බලධාරීහු ක්‍රියා කළහ.පාකිස්තාන ආරක්ෂක අංශ විශ්වාස කරන පරිදි ප්‍රහාරකයන් පාකිස්තාන ජාතිකයන් නොවේ. ඔවුන් උස්බෙක් ජාතිකයන් විය හැකි බවට මත පළ විය. ත්‍රස්තවාදීන්ද ගුවන් තොටුපොළ ආරක්ෂක අංශවල ඇඳුමට සමාන ඇඳුම් ඇඳ සිටීම නිසා තත්ත්වය වඩා සංකීර්ණ වී ඇත.ප්‍රහාරයේ වගකීම තලේබාන් සංවිධානයේ පාකිස්තාන අංශය විසින් භාරගෙන තිබේ. ටෙරික්-ඉ-තලේබාන් නම් එම සංවිධානයේ ප්‍රකාශකයා වන සහිදුල්ලා ෂහීඩ් ඒ පිළිබඳ කියා ඇත්තේ ඉකුත් නොවැම්බර් මස එල්ල කළ අමෙරිකා ඩ්‍රෝන ප්‍රහාරයකින් තම නායක හකිමුල්ලා මෙෂුඩ් මරා දැමීමට පළිගැනීමක් ලෙස මේ ප්‍රහාරය සිදු කළ බවයි. ඇසෝසියේටඩ් ප්‍රෙස් පුවත් සේවයට දුරකතන ඇමතුමක් ලබා දුන් ෂහීඩ් තිරසාර සාමයක් ඇතිවන තුරු මෙවැනි ප්‍රහාර එල්ල කරන බවට අනතුරු අඟවා ඇත. කරච්චි ප්‍රහාරයට පෙර බලුකිස්තානයේදී සිදුවූ මරාගෙන මැරෙන ප්‍රහාර කිහිපයකින් පුද්ගලයන් 24 දෙනෙකු පමණ ජීවිතක්ෂයට පත්වූ බවද වාර්තා විය.2011 මැයි මාසයේදී ද කරච්චියෙන් දරුණු ත්‍රස්තවාදී ප්‍රහාරයක් පිළිබඳ වාර්තා විය. පැය 18ක් තිස්සේ නාවික කඳවුරට එල්ල වූ එම ප්‍රහාරයෙන් 10 දෙනකු ජීවිතක්ෂයට පත්වූ අතර ආරක්ෂක අංශ දැඩි අසීරුතාවකට ලක් විය.කරච්චි ගුවන් තොටුපොළටප්‍රහාර එල්ල වූයේ පාකිස්තාන රජය සහ තලේබාන් සංවිධානය අතර සාකච්ඡා පෙරට යමින් තිබියදී වීම සැලකිය යුතු කාරණයකි. තලේබාන් සංවිධානය සමඟ සාකච්ඡා කිරීමට අගමැති නවාස් ෂරීෆ් පියවර ගත්තේය. නමුත්, මේ දරුණු ත්‍රස්ත ප්‍රහාරය මඟින් එම සාකච්ඡා ප්‍රයත්නයට බලපෑමක් ඇතිවනු ඇතැයි ඇතැම් විචාරකයෝ මත පළ කරති.වයඹ දිග පාකිස්තානයේ තලේබාන් ඉලක්කවලට පාකිස්තාන ගුවන් ප්‍රහාර එල්ල වීම සිදුවන අතර ඒවායින් ත්‍රස්තවාදීන් සැලැකියයුතු පිරිසක් මරා දැමීමට හැකිවී ඇතැයි එරට ආරක්ෂක අංශ පවසයි. මේ ප්‍රහාරවලට විරෝධය දක්වන අය කියා සිටින්නේ ඒවායින් සිවිල් වැසියන් ද මියයන බවයි. වයඹ දිග පාකිස්තානයේ ඇෆ්ගන් දේශ සීමා ආශ්‍රිතව තලේබාන් ක්‍රියාකාරකම් බහුලය. බොහෝ විට පාකිස්තාන හමුදා ප්‍රහාර එල්ල කරන්නේ ඒවා මැඬලීම අරමුණු කරමිනි.කරච්චිය යනු පාකිස්තානයේ වාණිජ හදවතයි. එහි මෙවැනි ප්‍රහාර සිදුකිරීමෙන් ත්‍රස්තවාදීන් වෑයම් කරන්නේ එරට ආර්ථිකයට බලපෑම් කිරීම බවද පෙනෙන්නට ඇත. ත්‍රස්තවාදී ක්‍රියාකාරකම් නිසා එරට සංචාරක කර්මාන්තයට පවා බලපෑම් ඇතිවී ඇති අතර ශ්‍රී ලංකා ක්‍රිකට් කණ්ඩායමට එල්ල වූ ත්‍රස්තවාදී ප්‍රහාරයෙන් අනතුරුව වෙනත් කණ්ඩායම් එහි තරග සඳහා සහභාගි නොවන තත්ත්වයක් පවා ඇති විය.කරච්චි ප්‍රහාරය මඟින් තම ගුවන් සේවා කර්මාන්තය බිඳ දැමීමට ත්‍රස්තවාදීන් වෑයම් කරන්නට ඇති බව පාකිස්තාන රජය ප්‍රකාශ කර තිබේ. කෙසේ වෙතත් ආරක්ෂක අංශ ජීවිත පරිත්‍යාගයෙන් සටන් කරමින් ත්‍රස්තවාදීන්ගේ ප්‍රයත්නය ව්‍යර්ථ කළ බව අගමැති කාර්යාලය නිකුත් කළ ප්‍රකාශයක සඳහන් විය.කරච්චි ප්‍රහාරයේ වගකීම භාරගත් පාකිස්තාන තලේබාන් සංවිධානය වසර ගණනාවක් තිස්සේ රජය හා ආරක්ෂක අංශ සමඟ සටන් කරමින් සිටී. පාකිස්තානය, අමෙරිකාව විසින් ප්‍රකාශයට පත්කර ඇති ත්‍රස්තවාදයට එරෙහි යුද්ධයේ පාර්ශ්වකරුවකුද වෙයි. පාකිස්තාන තලේබානුන් 2009 දෙසැම්බරයේදී ඇෆ්ගනිස්තානයේ අමෙරිකානු හමුදා කඳවුරකටද මරාගෙන මැරෙන ප්‍රහාරයක් එල්ල කළේය. ඉන් සී. අයි. ඒ. නිලධාරින් 5 දෙනකු ඇතුළුව 7 දෙනකු මරණයට පත්වූහ. මේ ප්‍රහාරයට පාකිස්තාන තලේබාන් නායක හකිමුල්ලා මෙෂුඩ් වගකිවයුතු බව කියා සිටි අමෙරිකාව ඊට වසර 4කට පසු ඩ්‍රෝන ප්‍රහාරයකින් ඔහු මරා දැමීය. හකිමුල්ලාගේ පූර්වගාමියා වූ බයිතුල්ලා මෙෂුඩ් ද එලෙස ම අමෙරිකානු ඩ්‍රෝන ප්‍රහාරයකින් මරා දමා තිබිණි. කරච්චි ප්‍රහාරය සිවිල් වැසියන්ට එල්ලවන ප්‍රහාරවලට එකට එක කිරීමක් ලෙස ඇතැම් තලේබාන් ප්‍රකාශකයන් කියා තිබුණද එහි වගකීම භාර ගනිමින් සංවිධානයේ ප්‍රකාශකයා මෙන්ම නායකයා ද කියා තිබුණේ එය හකිමුල්ලා මෙෂුඩ් ගේ මරණයට පළිගැනීමක් බවයි.පෙනෙන අන්දමට මෙය කෙළවරක් දකින වෛරයක් නොවේ. ආරම්භ වී ඇති සාකච්ඡා ක්‍රියාවලියේ ඉරණම කුමක් වුවද ත්‍රස්තවාදය ලොව කොතනක වුව ද පරාජය කළ යුතු බව තේරුම් ගැනීමට පමා විය යුතු නැත.‍.</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>14</day>
    </date>
    <link>http://www.dinamina.lk/2014/06/14/_art.asp?fn=f1406144</link>
    <topic>පරිසරය රකිමුඅපි සුරැකෙමු</topic>
    <author>යූ. එල්. ඩී. සම්පත් අනුරසිරි වැඩසටහන් සහකාරදකුණු පළාත් පරිසර අමාත්‍යාංශය</author>
    <content>පරිසරය යනු අප වටපිටාවයි. මේ වටපිටාව තුළ කුරා කුහුඹියාගේ පටන් දැවැන්ත හස්තීන් දක්වා ද තුත්තිරි ගසේ දිට දැවැන්ත නුග වෘක්ෂ දක්වා ද වූ ජීවි, අජීවි සියල්ලෙහි පැවැත්ම ස්ථාවර වී ඇත. මිනිසා ද මෙම පරිසරයේ ම එක් අංශු මාත්‍රයකි. නමුත් මෙම අංශුව අද වනවිට පරිසරය තුළ ඇති කර ඇති සුප්‍රකට වික්‍රමය කිසිසේත්ම කුඩා වූවක් නො වේ. ඒ නූතන මානවයා කිසිසේත්ම, තමාද පරිසරයේ කොටසක් යයි නොසිතා කරනු ලබන කටයුතු නිසාවෙනි. අතීත ශ්‍රී ලාංකීය සමාජය කෘෂිකාර්මික සමාජයක් ලෙස බොහෝ දෙනා අර්ථකථනය කරති. එහෙත් එහි යම්තාක් දුරකට කාර්මිකරණය යන ක්‍රියාවලිය ද ක්‍රියාත්මකව පැවැති බවට නිදසුන් ඇත. එදා ස්වයංපෝෂිතතාව යනුවනේ හඳුන්වන්නට ඇත්තේ ද මෙම සංවර්ධනය යි. එම අදහස මා විසින් පළමුවෙන් ඉදිරිපත් කරනු ලැබූවේ කාර්මීකරණය නිසාවෙන් අද පරිසර දූෂණයට මඟ පෑදී ඇතැයි කෙනෙකුට තර්ක කළ හැකි නිසාවෙනි. අපේ මුතුන්මිත්තන් තම කර්මාන්ත තෝරා ගැනීමේ දී පරිසර හිතකාමී බව පිළිබඳ අවධානය යොමු කර ඇති බව මින් පැහැදිලි වේ. පරිසර සංරක්ෂණයක් කිරීමට නම් පරිසර විනාශයක් තිබිය යුතු ය. එබැවින් එකල පරිසර සංරක්ෂණයක අවශ්‍යතාව පිළිබඳව වූ අදහස පැන නොනැ‍ඟෙන්නට ඇත.ශ්‍රී ලාංකීය ජනයාගේ ලේ තුළ දියවූයේ ආගමික ජීවයයි. ඒ අනුව බුදුදහම තුළ වූ පාරිසරික හිතවාදීත්වය කෙරෙහි නිරන්තර අවධානය ජනතාවගේ ලේ තුළ කැටි ගැසිණි. එබැවින් ජනතාව පරිසරය නසා ආර්ථිකය නැඟීමට අවධානය යොමු නොකරන්නට ඇත. උපසම්පදා භික්ෂුවකට තණ කොළ ගසක් වූව ද ගැලවීම ඇවතක් බව දේශනා වී ඇති නිසාවෙන් පන්සල වන අරණක් විය. අද අප භාවිතා කරන ආරණ්‍ය සේනාසනය, අසපුව, අාරම වැනි වදන්වල ඒ වටිනා අදහස ගැබ්ව නැත්තේ ද?වසර දහස් ගණනක සාරවත් ඉතිහාසයකට උරුමකම් කියූ අප භාවිතා කළ සනීපාරක්ෂක ක්‍රමවේද පිළිබඳව අනුරාධපුර හා අනිකුත් රාජධානි ඇසුරෙන් කරන ලද කැණීම්වලින් මතුවී ඇති දේ සාක්ෂි දරයි. ගැමියා එකල ජල මුද්‍රිත වැසිකිළි පාවිච්චි නොකළහ. ඔවුන් කළේ අසල වන රොද බහිස්ස්‍රාවය සඳහා පාවිච්චි කිරීමයි. ඒ අනුව කිසිදු වනරොදකට පා තැබිය නොහැකි ලෙස අපවිත්‍ර වූ පරිසරයක් ඉතිහාසයේ තිබිය යුතු ය. නැත, එය එසේ වූයේ නැත. පෙර දින සිරුර කිස කළ අසූචි පසු දින නොවීය. එකල පාරිසරික ශෝධකයන් වූ ඉබ්බන්, ඌරන් ආදී සතුන් විසින් එම මළ පහ කා දැමීම නිසාවෙනි. නමුත් දියුණු යැයි කියා ගන්නා නූතන මිනිස්සු ඉබ්බා මරා කෑහ. ඌරා විනෝදයට දඩයම් බඩුවක් ලෙස යොදා ගත්හ. මේ නිසා පරිසර ජාලයේ පුරුක් පරිසරයෙන් වඳ වී ගියේ ය. පරිසරය අපවිත්‍ර විය. අපද්‍රව්‍ය ගොඩගැසෙන පාරිසරික තුල්‍යතාව බිඳ වැටිණි.මිනිසා ශිෂ්ට වන්නට, වන්නට සිදුකළේ තවදුරටත් පරිසරයේ තුල්‍යතාවට හානි පැමිණවීමයි. පරිසර ශෝධකයන් වූ සතුන් නිර්ලජ්ජි ලෙස ආහාරයට ගනු ලැබිණි. ඒ අතර තලගොයා විශේෂිත සතෙකි. ඌ පරිසරයේ කෘමීන් හා වෙනත් කුඩා සතුන් ආහාරයට ගෙන ජීවත් වන්නෙකි. නමුත් මිනිසා තලගොයා ආහාරයට ගත්තේය. බෞද්ධ සම්ප්‍රදායට අනුව ආනන්ද හිමියන් එක් භවයෙක තලගොයකුව සිටි බව බෞද්ධ සාහිත්‍යයේ සඳහන් වන නිසාවෙන් තලගොයි මස් ආහාරයට ගැනීම ඉතා පහත් දෙයක් ලෙස සැලකීය. එය වැද්දන්ට ප්‍රණීත මාංශයක් විය. ඒ අනුව තලගොයි මස් බුදින්නා වැද්දෙකි” යන පැරණි මතයක් සමාජය තුළ ස්ථාපිත වූ නිසා මිනිසාගෙන් තලගොයි ජීවිත ආරක්ෂා විය. එබැවින් පාරිසරික සංරක්ෂණයේ රාජකාරිය ඉටු කිරීමට තලගොයාට ඉඩකඩ ලැබිණි.අප විසින් පාරිසරික තුල්‍යතාව බිඳ දැමූ තවත් මතයකි. “විසකුරු සර්පයා දැක නෑරු මෝඩයා” යන කියමන. මෙම කියමනෙන් අර්ථ දෙකක් ගම්‍ය වේ. එනම් විසකුරු සර්පයකු ඉදිරියට මෝඩයකු නොයවන ලෙස හා විසිකුරු සර්පයකු දුටු විට අතනොහැර මරා දමන ලෙසයි. ඒත් සමාජයේ මුල් බැස ගත්තේ දෙවැනි අදහසයි. මේ අනුව මුග්ධ මිනිසුන් අතට හසුවන සියලු සර්පයන් විස සහිත බව දැන හෝ නොදැන මරා දැමූහ. සමහර උරගයින් එදිනෙදා ජීවිතයේ දී බොහෝ උදව් කළහ. මසකට දෙමසකට වරක් අප නිවසට ආ ගැරඬියා එවැනි අමුත්තෙකි. ගෙදර සිට ගෙම්බන් මීයන් වැනි සියලු සතුන් ඌ ගිල දැමීය. මේ නිසා එම සතුන්ව මර්දනයට විශාල මුදලක් ගෙවා අමුතු වර්ගවල විෂ යෙදීමක් අවශ්‍ය නොවීය. එහෙත් අප කර ඇති විනාශයක තරම අද එවන් සතෙකු දැක ගැනීම පවා ඉතා අසීරුවීමෙන් පෙනේ. එදා සිට එම සතා විසින් කළ මෙහෙය, අද සමාගම් භාරගෙන ඇත.පැරැණි ලාංකිකයා සතුන් මරා ආහාරයට ගෙන ඇත. එහෙත් හමුවන කෑ හැකි යැයි සිතෙන සියලු සතුන් මරණයට පත් නොකෙරිණි. එහිදී සදාචාර සම්මතයක් ක්‍රියාත්මක විය. පැටවුනට කිරි දෙන, ගැබ්බර සතුන් මෙන්ම කුඩා සතුන් ද කිසි කලෙකත් නොමරන ලදී. එසේ කිරීම පාපයක් ලෙස ඔවුහු සිතූහ. සතුන්ගේ හැසිරීම මඟින් එම සතුන් මැරීමට සුදුසු ද නුසුදුසු ද යන්න පිළිබඳව අදහසක් දඩයක්කරුවා සතුවිය. එහෙත් නූතන බාබකිව් සංස්කෘතිය තුළ දැවී පිලිස්සී කුසට යන්නේ කුමන සතුන්ගේ මාංශයක් දැයි අපි නොදනිමු. විමලරත්න කුමාරගම කවියා මෙම අදහසම ‘වලස් දඩයම’ පැදි පෙළෙන් කදිමට නිරූපණය කර ඇත. නූතන කෙළිලොල් සමාජය හසරක් නොදැන කරනු ලබන මෙම පාරිසරික සත්ව විනාශය සැබවින්ම පාරිසරික තුල්‍යතාවය දැඩිව බිඳ හෙලන්නකි.තොටගමුවේ ශ්‍රී රාහුල හිමියන් ලියූ ගිරා සංදේශයේ විහාර වර්ණනාවේදී එම විහාරයේ විසූ කුඩා සාමණේරයන් වහන්සේලා ගස් අතු අගින් වැටුණු ලේන පැටවුන්ට මල්ගොටුවලින් දිය පෙවූ බවක් සඳහන් කරයි. එමෙන්ම බෞද්ධ සාහිත්‍යයේ සිදුහත් කුමරා දෙව්දත් කුමරා විසින් විදින ලද හංසයෙකු සුවපත් කළ කතාවක් සඳහන් කරයි. මේ සියල්ල පුංචි දරුවන්ගේ මනසටයි. එයින් අපට ලැබුණු ආදර්ශය වූයේ සතා සීපාවට නිදහසේ තම ජීවිතය ගත කිරීමට ඉඩ ප්‍රස්ථා ලබා දිය යුතුය යන්නයි. නමුත් නූතන පෙර පාසල බලන්න. එහි කුරුල්ලන් කූඩු කර ඇත. මාළුන් ඇති කරනු ලබයි. අප දරුවන්ට කුඩා කල සිටම දෙනු ලබන ආකල්පය නම් සතුන් කූඩු කළ යුතුය යන්නයි. ඒ අනුව අද දරුවා තමාට හමුවන ඕනෑම සතෙකු ගෙදර ගෙන ගොස් කූඩු කරනු ඇත. සත්ව හිංසනය පෙර පාසලේ අධ්‍යාපනය තුළින් ළදරු මනසට ඇතුළු කරනු ලබයි. මාගේ මතය වන්නේ සතුන්ට නිදහසේ හැසිරීමට ඉඩ හැර උන්ගේ චර්යාවන් දරුවන්ට නිරීක්ෂණය කිරීමට ඉඩ ප්‍රස්ථා සැලසිය යුතු බවකි. එමඟින් දරුවන් තුළ සතුන් කෙරෙහි දයාව කරුණාව පහළ කරවිය හැක්කේ ය. එය තවදුරටත් වර්ධනය කිරීම තුළින් ම පමණක් සමාජයට වඩාත් හිතකර වූ පරිසර ප්‍රේමයක් ස්ථාපිත කළ හැකිය. සත්තු පරිසරයේ කොටස්කරුවෝය. උන්ගේ චර්යාවට හානි කළ විට දෙදරා යන්නේ පාරිසරික තුල්‍යතාවයි. එය විශාල හානියකි.අති ධාවනකාරී තරගයක යෙදී සිටින අපට ඉන් මුක්ත වී මිනිත්තුවක් දෙකක් ඒ පිළිබඳව සිතීමට පවා කාලය නොවේ. එහෙත් ඒ පිළිබඳ සිතිය යුතු විමසිය යුතු කාලය පැමිණ තිබේ. තවදුරටත් බටහිර ගැති චින්තනය තුළ රැ‍ඳෙමින් පරිසරය රකිනවා ද එසේ න‍ැතහොත් අපේම ක්‍රමවේදයන් පිළිබඳව ඓතිහාසික පාඩම නැවත කියනවාද යන්න පිළිබඳව සොයා බැලීමට කාලය පැමිණ ඇත. සිතමු. විමසමු. පරිසරය රකිමු..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>14</day>
    </date>
    <link>http://www.dinamina.lk/2014/06/14/_art.asp?fn=f1406145</link>
    <topic>මේ ගැනත් සිතන්න</topic>
    <author>සටහන-සමදරා ජයසිංහ</author>
    <content>“අද උදෑසන සිදුවූ මාරක රිය අනතුරකින් පුද්ගලයන් පස්දෙනකු ජීවිතක්ෂයට පත් වී කුඩා දරුවකු තුවාල ලබා ඇත”, “අනාරක්ෂිතව මෝටර් රථයක් දුම්රිය මාර්ගය හරහා ගමන් කිරීමේදී දුම්රිය හා ගැටීමෙන් එක් පුද්ගලයෙක් මිය ගියේය”,ඉහත සඳහන් කර ඇත්තේ මේ දිනවල අපට බහුලව අසන්නට හා දකින්නට ලැබෙන ප්‍රවෘත්ති සිරස්තල කිහිපයකි. මෙවැනි අනතුරු පිළිබඳ වාර්තා දිනකට එකක් හෝ දෙකක් අපට දැනගන්න ලැබේ. වර්තමානයේ ශ්‍රී ලංකාව තුළ සිදුවන රිය අනතුරු ප්‍රමාණය දිනෙන් දින වැඩිවීම බරපතළ ගැටලුවක් බවට පත් වී තිබෙන අතර මේ නිසා සිදුවන ජීවිත හා දේපළ හානිය යුද සමයේදී හා ස්වාභාවික විපත් මඟින් සිදුවන ජීවිත හා දේපළ හානි ප්‍රමාණය ද ඉක්මවා තිබීම සැලැකිය යුතු කරුණකි. මාරක රිය අනතුරු නොවූවත් දිනකට සිදුවන සුළු සුළු රිය අනතුරු ද සියය ඉක්මවා තිබේ.ශ්‍රී ලංකා පොලිසිය, මෝටර් රථ දෙපාර්තමේන්තුව හා ඊට අදාළ අනෙකුත් ආයතන මේ රිය අනතුරු අවම කිරීම සඳහා විවිධ වැඩසටහන් හා නීති ක්‍රියාත්මක කළද, මේ වන තෙක් රිය අනතුරු සැලකිය යුතු මට්ටමකින් අඩුවීමක් දක්නට නොලැබේ. මෙයට හේතුව සොයා බැලීමේදී එක් හේතුවක් නොව එකිනෙකට සම්බන්ධ වන හේතු රාශියක් පවතින බව පෙනී යන කරුණකි. පදිකයෙක් අනතුරකට පත්වීමේදී බොහෝ විට අදාළ වාහනයට හානි කිරීම සහ රියැදුරන්ට පහර දීම අද අනිවාර්ය අංගයක් බවට පත් වී තිබෙනවා. මෙවැනි ක්‍රියා නීතියෙන් තහනම් වුවත් එය වැළැක්වීම ද තරමක් අපහසු වීම කනගාටුවට කරුණක්. එමනිසා අප අන් අයට වරද පැටවීමට පෙර තමන් නියමාකාරයෙන් මාර්ග නීති පිළිපදිනවාද යන්න පිළිබඳව සොයා බැලිය යුතු වේ.ලෝකයේ දියුණුවත් සමඟ විකාශනය වූ මහාමාර්ග පද්ධතිය රටක ප්‍රධාන අංගයක් බවට පත්වීමට එතරම් කල් ගත වූයේ නැත. එහෙත් රථවාහනවල සිදු වූ ශීඝ්‍ර වැඩිවීමත් සමඟ රිය අනතුරු බහුල විය. මාර්ග නීති හා මාර්ග සංඥා සම්පාදනය වුවද ඒවා ප්‍රායෝගිකව භාවිතයට නොගැනීම රිය අනතුරු වැඩිවීමට එක් හේතුවකි. මාර්ග තදබදය පාලනය කිරීමට විකල්ප මාර්ග භාවිතයට ගැනුණද තවමත් එයින් විශාල වෙනසක් සිදු වී නොමැත. රටක ඉදිරි ගම‍ෙන් ප්‍රධාන අංගයක් වන මහාමාර්ග පද්ධතිය ආශ්‍රිතව සිදුවන රිය අනතුරු එම රටේ ආර්ථිකයට ද දැඩි බලපෑමක් කරනු ලබයි. ‍රිය අනතුරු හේතුවෙන් රෝහල් ගතවන රෝගීන් සඳහා ප්‍රතිකාර කිරීමට රජයේ මුදල් විශාල ලෙස වැයවන අතර, ඇතැම් රිය අනතුරු අධිකරණය දක්වා ගමන් කිරීමෙන් මේ සියලු දේ සඳහා විශාල පිරිවැයක් රජයට දරන්නට සිදුවේ. වක්‍රව මේ මුදල් අයවන්නේ ද පොදු මහජනතාවගේ පසුම්බියෙනි. එමනිසා සමස්තයක් ලෙස ගත් කළ රිය අනතුරු යන්න රටක ඉදිරි පැවැත්මට විශාල බාධාවකි.මහාමාර්ගයේ ප්‍රාථමික හිමිකරුවන් වන්නේ පයින් ගමන් කරන්නන් නැතිනම් පදිකයන්ය. කලබලය, නොඉවසිලිමත්භාවය සහ නොසැළකිල්ල රිය පදවන්නන් අතර මෙන්ම පදිකයන් අතර ද දක්නට ලැබේ. පළමුව පදිකයන් විසින් අනුගමනය කළ යුතු මාර්ග නීති සහ ආචාර ධර්ම පිළිබඳ විමසා බලමු.* හැකි සෑම විටම මාර්ගයේ දකුණුපසින් ගමන් කිරීම සහ පදික වේදිකාව පමණක් භාවිතයට ගැනීම.* පාර මාරුවීමේදී පදික මාරුව අනිවාර්යයෙන්ම භාවිතයට ගැනීම.* මාර්ගයේ රංචු ලෙස ගමන් නොකිරීම සහ මනා සිහියෙන් යුතුව ගමන් කිරීම.* ප්‍රචණ්ඩත්වයෙන් යුතුව මාර්ගය පරිහරණය නොකළ යුතු අතර කුඩා දරුවන් හැකිතාක් මාර්ගයේ අයින පැත්තට වන්න රැගෙන යාම.විශේෂයෙන් වර්තමානයේ මෝටර් වාහන රියැදුරන් පදිකයන් වෙත දක්වන සැළකිලිමත් බව ඉතා අවම බව නිරතුරු සිහි තබාගැනීම වැදගත්ය. එමනිසා පදිකයන් නිසැකවම මහාමාර්ගයේ ගමන් කිරීමේදී තම ආරක්ෂාව පිළිබඳව දැඩි වගකීමක් තමා වෙතම පවරා ගත යුතු වේ. තමා සෘජුවම පරිසරයට නිරාවරණය වූ බැවින් වාහනයක ගැටීමේදී ශරීරය සෘජුවම දැඩි ලෙස හානි සිදුවිය හැක. ගමන් කරන මගී ප්‍රවාහන බස් රථයට දුවගෙන ගොස් එල්ලීම ද විශාල අනපේක්ෂිත අනතුරකට මුලපිරීමකි. ඇතැම් පදිකයන් පදික වේදිකා, මගී පාලම් තබා පදික මාරුව හෝ නිසි ලෙස භාවිතයට නොගැනීම කනගාටුදායකය. රාත්‍රී කාලයේ සුදු පැහැති හෝ ලා වර්ණයෙන් යුතු ඇඳුම් පැළඳීමෙන් රියැදුරාට ඔබව හොඳින් පෙනෙනා නිසා එයින් අනතුරු වළකා ගැනීමට ඉඩ ප්‍රස්ථාව ලැබේ. වංගුවකදී හෝ මාර්ගය අපැහැදිලි ස්ථානයකදී මාර්ගය හරහා ගමන් කිරීම සිදු නොකළ යුතු අතර කුඩා අවධියේ පටන් නිවැරැදිව මාර්ගය භාවිතා කරන අයුරු කුඩා දරුවන්ට කියා දීම ද වැඩිහිටියන්ගේ වගකීමකි.මේ සියල්ල එකට කැටි කර ‍ගත් කළ පදිකයන්ගේ ආරක්ෂාව වෙනුවෙන් රියැදුරන් ද සැළකිලිමත් වීම අත්‍යවශ්‍ය වේ. බොහෝ විට ඉවසිලිවන්ත හා නීති ගරුක රියැදුරන් අතින් සිදුවීමට ගිය ඇතැම් රිය අනතුරු වළක්වා ගැනීමට ඔවුන් සමත් වීම ද එයට නිදසුන් සපයන බැවිනි.හදිසි අනතුරු සඳහා රියැදුරන් 80% ක් වගකිව යුතු නමුත් රියැදුරන් මිය යන්නේ 5% කටත් අඩු ප්‍රමාණයකි. එමනිසා රියැදුරන් වන ඔබ අතින් නැතිවන්නේ වටිනා ජීවිත බව නිතර අවබෝධ කර ගත යුතු කරුණකි. මේ අනුව ආරක්ෂිතව රිය පැදවීමේදී ආචාරශීලී බව, විනය හා නීති ගරුක බව, මාර්ග නීති හොඳින් දැන සිටීම සහ පිළිපැදීම ඉතා වැදගත්ය. වාහනයේ වේගය පාලනය කර ගැනීම රියැදුරා සතු වගකීමක් වන අතර හොඳ මානසික සමබරතාවයකින් යුතුව රිය පැදවීම ද අනතුරු වළක්වා ගැනීමට උපකාරී වේ.නමුත් අපේ රටේ රියැදුරන් ඒ පිළිබඳ එතරම් සැළකිල්ලක් නොදැක්වීමෙන් නිකරුණේ ජීවිත විනාශයකට මඟපාදයි. රථයක් මාර්ගයකට අවතීර්ණ කරවීමට පෙර සැළකිලිමත් විය යුතු කරුණු රැසක් පවතී. මාර්ග නීති හා මාර්ග සංඥා පිළිබඳ හොඳ අවබෝධයක් තිබිය යුතු අතර ඒ සඳහා නිවැරැදි රිය පුහුණුවක් ලබාගැනීම ද වැදගත් වේ. ‍මනා පුහුණුවක් තුළින් හා තම මෝටර් රථය හොඳින් නඩත්තු කිරීම මඟින් ද, මත්පැන් පාන‍යෙන් වැළකී, ජංගම දුරකථන භාවිතා නොකර, වේගය හා දුර ප්‍රමාණය නිශ්චය කර ගෙන රිය පැදවීමෙන් ඔබේත්, අන් අයගේත් ජීවිත සුරක්ෂිත වනු ඇත. ගමනේ නොඉවසිලිමත්භාවය නිසාම සිදුවන අනතුරු තමන් විසින් ම තමන්ට වළ කපා ගැනීමක් බඳුය. එයට හොඳම උදාහරණය වන්නේ දුම්රිය පිළිබඳව හෝ නොතකමින් අනාරක්ෂිතව දුම්රිය හරස් මාර්ග හරහා රිය ධාවනය කිරීමය. මේ නිසා අධික වේගය හා හදිස්සිය ඉක්මනින් මරු කැඳවා ගැනීමක් බව සිහි තබා ගත යුතු වේ. අපරීක්ෂාකාරී, අවිනීත ධාවන රටාවක නියැළීම නොව විනීත හා සුපරීක්ෂාකාරී ලෙස රථවාහන හැසිරීම, සමාජ ගුණධර්ම ආරක්ෂා කරන්නෙකුගේ වගකීම හා යුතුකම බව නිරතුරු සිතන්න. ඒ මන්ද මාර්ගය යනු සැමට පොදු අයිතියක් සහිත ස්ථානයක් වන බැවිනි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>16</day>
    </date>
    <link>http://www.dinamina.lk/2014/06/16/_art.asp?fn=n14061617</link>
    <topic>කලබලයට පත් නොවී සන්සුන්ව ක්‍රියා කරන්න</topic>
    <author>මහින්ද අලුත්ගෙදර</author>
    <content>අලුත්ගම ප්‍රදේශයේ ඇතිවූ නොසන්සුන් තත්ත්වය පාදක කරගනිමින් කලබලයට පත් නොවී සන්සුන් ලෙස ක්‍රියා කරන්නැයි සර්ව ආගමික නායකයෝ සියලු ශ්‍රී ලාංකිකයන්ගෙන් ඉල්ලීමක් කරති.එම නගරයේ ඇතිවූ නොසන්සුන් තත්ත්වය සම්පූර්ණයෙන්ම පාලනය කරන්නට ආරක්ෂක අංශ සියලු පියවර ගෙන තිබෙන බවද ඊට අමතරව ප්‍ර දේශයේ තත්ත්වය පාලනය කිරීම සඳහා පොලිස් ඇඳිරි නීතිය පනවා තිබෙන බවද උන් වහන්සේලා පෙන්වා දෙති.මෙවැනි අවස්ථාවන් හිදී බුද්ධිමත්ව කටයුතු කළයුතු බව පෙන්වා දෙන සර්ව ආගමික නායකයෝ යම් යම් සුළු සිද්ධීන් සම්බන්ධ කරගනිමින් ඇතැමුන් තම පටු අරමුණු ඉටුකර ගැනීමට උත්සාහකරන බවද එවැනි තත්ත්වයන් අපේ රටේ ඉතිහාසයේ දකින්නට පුළුවන් බවද සිහිපත් කරති.මේ අතර උන් වහන්සේලා පෙන්වා දෙන්නේ දශක තුනකට ආසන්න කාලයක් මේ රටේ පැවැති ත්‍රස්තවාදී ගැටුම් හේතුවෙන් රට ආපස්සට ගියා මිස ලබාගත් සුගතියක් නොමැති බවත් එවැනි තත්ත්වයකට යළිත් වරක් අපේ මාතෘභූමිය ඇද දැමිය නොහැකි බවත්ය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>16</day>
    </date>
    <link>http://www.dinamina.lk/2014/06/16/_art.asp?fn=n14061618</link>
    <topic>ශ්‍රීලනිප-ජානිපෙ විශේෂ හමුවක් අද</topic>
    <author/>
    <content>ශ්‍රී ලංකා නිදහස් පක්ෂයේ මධ්‍යම කාරක සභාව පත්කළ කමිටුව සහ ජාතික නිදහස් පෙරමුණේ නායකයන් අතර විශේෂ සාකච්ඡාවක් අද (16) සවස 7ට ජනාධිපති ලේකම් කාර්යාලයේ දී පැවැත්වීමට නියමිතය.ජාතික නිදහස් පෙරමුණ විසින් ජනාධිපතිතුමන්ට පිළිගන්වන ලද යෝජනාවලිය පිළිබඳ සාකච්ඡා කිරීමට පසුගියදා රැස්වුණු ශ්‍රී ලංකා නිදහස් පක්ෂයේ මධ්‍යම කාරක සභාව නිමල් සිරිපාල ද සිල්වා, මෛත්‍රීපාල සිරිසේන, අනුර ප්‍රියදර්ශන යාපා, සුසිල් ප්‍රේමජයන්ත, බැසිල් රාජපක්ෂ අමාත්‍යවරුන්ගෙන් සමන්විත පංචපුද්ගල කමිටුව පත්කෙළේය.එම පංචපුද්ගල කමිටුව විසින් කරන ලද ඇරයුම අනුව හෙට පැවැත්වන මෙම සාකච්ඡාවට ජාන‍ිපෙ නියෝජනය කරමින් එහි නායක ඇමැති විමල් වීරවංශ, ප්‍රධාන ලේකම් ප්‍රියංජිත් විතාරණ, නියෝජ්‍ය ඇමැති වීරකුමාර දිසානායක, මාධ්‍ය ප්‍රකාශක මොහොමඩ් මුසම්මිල්, හිටපු ඇමැති පියසිරි විජේනායක දේශපාලන මණ්ඩල සභිකයෝ සහභාගී වෙති.මෙම සාකච්ඡාව සම්බන්ධයෙන් අදහස් දක්වමින් ජානිපෙ මාධ්‍ය ප්‍රකාශක මොහොමඩ් මුසම්මිල් මහතා පැවසුවේ කෙසේ වෙතත් ජනාධිපතිතුමන් ශ්‍රී ලංකාවට පැමිණ වහාම එතුමන්ගෙන් තම යෝජනාවලිය පිළිබඳ ඍජු ප්‍රතිචාරයක් බලාපොරොත්තු වන බවය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>16</day>
    </date>
    <link>http://www.dinamina.lk/2014/06/16/_art.asp?fn=n14061619</link>
    <topic>වසර 27ක ත්‍රස්තවාදයේ පීඩනය මැද වුවද දිළිඳුකමේ අවමානය අතීතයට එක් කළා</topic>
    <author/>
    <content>අඛණ්ඩ ආර්ථික පරාධීනත්වය සහ ජාතීන් කිහිපයක් සතු ගෝලීය මූල්‍ය ආර්ථික හා තාක්‍ෂණ ආධිපත්‍යය සංවර්ධනය වන බොහෝ රටවල් ආර්ථික හා දේශපාලන වශයෙන් අවදානමට හෙළා තිබෙන බව ජනාධිපති මහින්ද රාජපක්ෂ මහතා ජී77 කණ්ඩායමේ සහ චීනයේ 50 වැනි සාංවත්සරික සමරු රාජ්‍ය හා ආණ්ඩු නායක සමුළුව හමුවේ අවධාරණය කරයි.දකුණේ රටවල් ස්වකීය ගමන්මඟ ඥානාන්විතව හසුරුවා ගැනීම වැදගත් වනුයේ මේ හේතුවෙන් බව පෙන්වාදෙන ඒ මහතා එබැවින් ධරණීය සංවර්ධනය, ද්‍රව්‍යමය ප්‍රගතිය හා ආධ්‍යාත්මික අභිවෘද්ධිය සමබර කිරීම සහ පරිසර සංරක්‍ෂණය සඳහා ඉවහල් වන සංවර්ධන ආකෘතීන් වෙත අවධානය යොමු කළ යුතු බව ද ප්‍රකාශ කරයි.පොරොන්දු ලබාදෙනුයේ ඉටු කිරීමට මිස හුදෙක් ආකර්ශනීය ශීර්ෂ පාඨ සඳහා යොදා ගැනීමට නොවන බව පෙන්වාදෙන මහින්ද රාජපක්ෂ මහතා සංවර්ධිත ආර්ථිකයන්ගේ දළ ජාතික ආදායමෙන් (GNI) සියයට 0.7ක් සංවර්ධනය වන රටවලට ලබාදීමට දුන් පොරොන්දුව ඉටුනොවීම කනස්සලු සහගත බව ද එය සිදු වූයේ නම් බොහෝ දියුණුවන රටවලට දිළිඳුකම ජයගෙන වඩා පිළිගත හැකි සංවර්ධන මට්ටමකට ළඟාවීමට අවස්ථාව තිබූ බව ද පෙන්වා දෙයි.ජනාධිපතිවරයා මේ බව සඳහන් කළේ 'යහපත් දිවි පිවෙතක් සඳහා නව ලෝක රටාවක්' යන්න තේමාව කරගනිමින් බොලීවියාවේ සැන්ටා කෲස් ඩී ලා සියෙරාහි දී පැවැති ජී77 කණ්ඩායමේ සහ චීනයේ 50 වැනි සාංවත්සරික සමරු රාජ්‍ය හා ආණ්ඩු නායක සමුළුව අමතමිනි.එහිදී වැඩිදුරටත් අඳහස් දක්වමින් ජනාධිපති මහින්ද රාජපක්ෂ මහතා සඳහන් කළේ සංවර්ධනය වන රටවල් බොහොමයක් සංවර්ධිත රටවල් අතලොස්සකින් ලැබෙන නිල සංවර්ධන ආධාර මත තවදුරටත් රඳා නොපවතින ලෝකයක අද අපි ජීවත්වන බවත් අපේ සාමාජිකයන්ගෙන් ඇතමෙක් උතුරේ රටවලට සම කළහැකි සංවර්ධනයක් අත්කර ගෙන ඇති අතර සෙසු ජාතීහූ සිය ආර්ථිකයන් වැඩි දියුණුකර ගැනීමේ ලෝකයේ ප්‍රධාන ක්‍රියාකාරිකයන් බවට පත්ව සිටින බවත්ය.රාජ්‍යයන්ගේ ස්වෛරී අයිතිවාසිකම්වලට බලපෑම් නොකිරීම සහ දේශපාලන හා ආර්ථික ස්වාධීනත්වය එකිනෙක බැඳී පවතින බව පෙන්වා දෙන ශ්‍රී ලංකා ජනාධිපතිවරයා වසර 27ක ත්‍රස්තවාදයේ පීඩනය මැද වුවද දිළිඳුකමේ අවමානය අතීතයට එක් කිරීමට තම රට සමත් වී තිබෙන බව ද ශ්‍රී ලංකාව මධ්‍ය ආදායම් තත්ත්වය අත්කර ගෙන ඇති අතර ප්‍රාර්ථනීය සාක්‍ෂරතා අනුපාතයක්, කාර්යක්‍ෂම සෞඛ්‍ය සේවාවක් සහ පහළ සේවා වියුක්ති අනුපාතයක් අත්කර ගෙන තිබෙන බව ද කියා සිටී.නව මහා මාර්ග හා දුම්රිය මාර්ග ජාලයක්, වරාය, ගුවන් තොටුපළ සහ වෙනත් යටිතල පහසුකම් බිහිකර ඇති අතර ගුවන් ගමන්, නාවික, තොරතුරු තාක්‍ෂණය, අධ්‍යාපන මූල්‍ය කේන්ද්‍රයක් බවට පත්වීමේ ආණ්ඩුවේ ප්‍රතිපත්තිය සාර්ථකකර ගනු පිණිස ශ්‍රී ලංකාව මේ පහසුකම් ප්‍රයෝජනයට ගන්නා බව ද හෙතෙම පෙන්වා දී තිබේ.“මහින්ද චින්තනය” යනුවෙන් නම්කර ඇති ප්‍රතිපත්ති ප්‍රවේශයේ ප්‍රතිඵලයක් ලෙස ශ්‍රී ලංකාවේ රැකියා විරහිතභාවය සියයට 4.1 දක්වා අඩු වී තිබෙන අතර ශ්‍රී ලංකාව සංවර්ධනය වන රටවල් සඳහා එකම ආකෘතිය නොවුණ ද අපේ සාර්ථකත්වයේ කතාවෙන් උගත හැකි පාඩම් ඇති බවට සැකයක් නැතැයි පවසන ජනාධිපති මහින්ද රාජපක්ෂ මහතා විශේෂයෙන් ස්ථාවර රජයක් නිර්මාණය කිරීමට හා ආර්ථික හා සමාජ ප්‍රගතිය අත්කර ගැනීමට හේතු වූ ත්‍රස්තවාදය තුරන් කිරීමේ ප්‍රායෝගික ක්‍රමවේදයන් සම්බන්ධයෙන් මෙය අදාළ වන බව ද සඳහන් කරයි.ශ්‍රී ලංකාව වසර 2015 ට පසු ධරණීය සංවර්ධන න්‍යාය පත්‍රය සැකසීම සඳහා වන එක්සත් ජාතීන්ගේ විවෘත ක්‍රියාකාරී කණ්ඩායමෙහි සක්‍රීය කාර්යභාරයක් ඉටුකර තිබෙන බව සිහිපත් කරන මහින්ද රාජපක්ෂ මහතා තරුණයන්ගේ අභිලාශයන් සහ ඕනෑ එපාකම් ගෝලීය න්‍යාය පත්‍රයට අනුගත කළ යුතු බව අපි කියා සිටි බව ද ශ්‍රී ලංකාව මේ වසරේ මැයි මාසයේ දී ලෝක තරුණ සමුළුවට සත්කාරකත්වය සපයා තිබෙන බව ද කියයි. එකිනෙක රටේ ජාතික අවශ්‍යතාවනට අනුකූලව යෞවන ක්‍රියා ප්‍රවේශයන් සකසනුවස් ප්‍රතිපත්ති සම්පාදකයන්ගේ සහභාගීත්වය ඇතිව තරුණයන් පිළිබඳ කොළඹ ප්‍රකාශනය සම්පාදනය කළ බව ද තරුණයෝ අනාගතය පමණක් නොව අපේ වර්තමානය වන බව ද ඒ මහතා කියා සිටී.විදේශ කටයුතු ඇමැති මහාචාර්ය ජී.එල් පීරිස්, ජනාධිපති ලේකම් ලලිත් වීරතුංග, විදේශ කටයුතු අමාත්‍යාංශයේ ලේකම් ක්ෂෙනුකා සෙනෙවිරත්න, එක්සත් ජාතීන්ගේ සංවිධානයේ නිව්යෝර්ක්හි ශ්‍රී ලංකා නිත්‍ය නියෝජිත හා තානාපති ආචාර්ය පාලිත කොහොන, කියුබාවේ ශ්‍රී ලංකා තානාපති සරත් දිසානායක මහත්ම මහත්මීන් ඇතුළු පිරිසක් ද මේ අවස්ථාවට එක්ව සිටියහ. .</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>16</day>
    </date>
    <link>http://www.dinamina.lk/2014/06/16/_art.asp?fn=n1406161</link>
    <topic>විශ්‍රාමික පාරිතෝෂිකය ගෙවීම ජනපති නියමයෙන් පෙර පරිදිම</topic>
    <author>ධනුෂ්ක ගොඩකුඹුර සහ මහින්ද අලුත්ගෙදර</author>
    <content>විශ්‍රාමික පාරිතෝෂික දීමනා ගෙවීම සම්බන්ධයෙන් වන වැඩපිළිවෙළ වෙනස් කිරීමකින් තොරව පෙර පරිදිම ක්‍රියාත්මක කරන ලෙස ජනාධිපති මහින්ද රාජපක්ෂ මහතා ජනාධිපති ලේකම් ලලිත් වීරතුංග මහතාට උපදෙස් දී තිබේ.මේ සම්බන්ධයෙන් අවශ්‍ය කටයුතු සිදුකරන ලෙස මේ දිනවල බොලීවියාවේ පැවැත්වෙන ජී 77 ස්වර්ණ ජයන්ති සමුළුවට සහභාගී වෙමින් සිටින ජනාධිපතිවරයා උපදෙස් දුන් බව ජනාධිපති මාධ්‍ය සම්බන්ධීකරණ ලේකම් විජයානන්ද හේරත් මහතා ‘දිනමිණ’ ට ප්‍රකාශ කළේය.කලින් පැවැති ක්‍රමවේදය යටතේ මේ පාරිතෝෂිකය විශ්‍රාම වැටුප් දෙපාර්තමේන්තුවෙන් ලබාගැනීමට ඉඩ සලසා තිබුණු අතර සිදුවන ප්‍රමාදයන් මඟහරවා ගැනීම සඳහා රාජ්‍ය බැංකු හරහා පාරිතෝෂිකය ලබාදීමේ නව ක්‍රමවේදයක් හඳුන්වා දීමට මුදල් අමාත්‍යාංශය කටයුතු කර තිබිණි.මේ ක්‍රමවේද දෙකෙන් කැමැති ක්‍රමයකට විශ්‍රාම වැටුප් පාරිතෝෂිකය ලබා ගැනීමට රාජ්‍ය සේවකයන්ට ඉඩ සලසා තිබුණු නමුත් බැංකු මඟින් විශ්‍රාම වැටුප් පාරිතෝෂිකය ලබා ගැනීමේ විශ්‍රාමිකයන්ට අසාධාරණයක් සිදුවන බව කියමින් ඒ සඳහා විරෝධතා එල්ල වී තිබිණි.2002 වසරේ දී එක්සත් ජාතික පක්ෂ රජය විසින් අහෝසි කරන ලද විශ්‍රාම වැටුප් හිමිකම ජනාධිපති මහින්ද රාජපක්ෂ මහතාගේ මහින්ද චින්තන ප්‍රතිපත්තියට අනුකූලව 2005 වසරේදී ස්ථිරව ක්‍රියාවට නංවන ලදී. ඒ අනුව වාර්ෂිකව 450,000ක පිරිසක් මේ වනවිට විශ්‍රාම වැටුප් ලබන අතර ඒ සඳහා රජය වාර්ෂිකව රුපියල් බිලියන 125 කට ආසන්න මුදලක් වැය කරයි.විසිදහසක පමණ පිරිසක් වාර්ෂිකව විශ්‍රාම ලබන අතර මේ පිරිසට විශ්‍රාම වැටුප් ගෙවීමේ දී සිදුවන ප්‍රමාද දෝෂයන් අවමකර ගැනීම සඳහා රාජ්‍ය බැංකු මඟින් පාරිතෝෂිකය ගෙවීමට මුදල් අමාත්‍යාංශය තීරණය කර තිබිණි.2006 වසරේ නව වැටුප් චක්‍රලේඛය යටතේ වැඩිකළ වැටුප් හේතුවෙන් ඉල්ලුම්පත් වැඩි ප්‍රමාණයක් ලැබූ හෙයින් විශ්‍රාම වැටුප් ගෙවීමේ දී සිදු වූ ප්‍රමාදයන් අවමකර ගැනීම සඳහා නව වැඩපිළීවෙළක් ආරම්භ කිරීමට රජය පියවර ගෙන තිබුණු අතර රාජ්‍ය පරිපාලන අමාත්‍යාංශය, මුදල් අමාත්‍යාංශය හා විශ්‍රාම වැටුප් දෙපාර්තමේන්තුව එක්ව විශ්‍රාම යන දිනම මේ පාරිතෝෂිකය ලබාදීම සඳහා නව වැඩපිළිවෙළක් ලෙස රජයේ බැංකු මඟින් එම පාරිතෝෂිකය ගෙවීම සිදුකිරීමට තීරණය කෙරිණි.කෙසේ වුවද මේ සම්බන්ධයෙන් එල්ල වී තිබෙන විරෝධතා හේතුවෙන් එම කරුණු සලකා බලා එය වෙනස් නොකරන ලෙසට ජනාධිපති මහින්ද රාජපක්ෂ මහතා උපදෙස් දී තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>16</day>
    </date>
    <link>http://www.dinamina.lk/2014/06/16/_art.asp?fn=n1406162</link>
    <topic>මාගම්පුර වරායේ බහාලුම් ආනයනය සහ ප්‍රතිඅපනයන කටයුතු දෙසතියකින්</topic>
    <author>නිරූෂි විමලවීර</author>
    <content>විපක්ෂයේ සියලු චෝදනා පුස්සක් බවට පත් කරමින් ඉතිහාසයේ ප්‍රථම වරට හම්බන්තොට මාගම්පුර රුහුණු ජාත්‍යන්තර වරායේ බහාලුම් ආනයනය සහ ප්‍රතිඅපනයන (RO-RO Operations) කටයුතු දෙසතියක් ඇතුළත අරඹන බව වරාය මහාමාර්ග හා නාවික කටයුතු ව්‍යාපෘති ඇමැති රෝහිත අබේගුණවර්ධන මහතා ප්‍රකාශ කළේය.මේ නව බහාලුම් ආනයනය සහ ප්‍රතිඅපනයනය වැඩපිළිවෙළ අරඹන්නේ වාහන ආනයනය සහ ප්‍රතිඅපනය (RO-RO Operations)ට අමතරව යැයිද ඒ මහතා පැහැදිළි කළේය.බහාලුම් ආනයනය සහ ප්‍රතිඅපනය (RO-RO Operations) සඳහා අවශ්‍ය සියලු දොඹකර චීනයේ සිට මේ මස 22 දින මෙරටට ආනයනය කෙරෙන බවද 22දින සිට දොඹකර සවිකරීමේ කටයුතු අරඹන බවද ඇමැතිවරයා අනාවරණය කළේය. මීටර් 175 දිගින් යුත් O E L Colombo නැමැති බහාලුම් රැගත් ප්‍රථම නෞකාව මේ මස 22 දින ඩුබායි සිට මෙරටට ළඟාවන බවත් එම නෞකාවට අවශ්‍ය ඉන්ධන ලබා දීමේ කටයුතු ජනාධිපති මහින්ද රාජපක්ෂ මහතාගේ ප්‍රධානත්වයෙන් සිදු කෙරෙන බවත් හෙතෙම සදහන් කළේය.එසේම මේ මස 22 දින ඉන්ධන ගබඩා සංකීර්ණය සහ ‍තෙල් පර්යන්තය ද ජනාධිපතිතුමාගේ සුරතින් විවෘත කෙරෙන බව කී ඇමැතිවරයා මේ මස අවසන් වීමට ප්‍රථම බහාලුම් ආනයනය සහ ප්‍රතිඅපනය (RO-RO Operations) කටයුතුද අරඹන බව අවධාරණය කළේය.මෙඟින්ඉතා කෙටි කලකදි වාහන ආනයනය සහ ප්‍රතිඅපනයන, ඉන්ධන මෙහෙයුම් ආරම්භය හා බහාලුම් ආනයනය සහ ප්‍රතිඅපනයන යන තුන් ආකාරයට මෙහෙයුම් සිදු කිරීමට හැකි වීම ජනතාව ලැබූ වාසනාවක් බව කී හෙතෙම ජනාධිපතිතුමාගේ මඟපෙන්වීමත් ශ්‍රි ලංකා වරාය අධිකාරියේ සභාපති ආචාර්ය ප්‍රියත් බී. වික්‍රම මහතාගේ කළමනාකාරිත්වයත් ඊට ඉවහළ් වු බව පැවසීය.ඉතා කෙටි කලකදි ශීඝ්‍ර ලෙස දියුණු වන රුහුණු ජාත්‍යන්තර වරාය ශ්‍රි ලංකාව නාවික ක්ෂේත්‍රයේ කේන්ද්‍රස්ථානය පත් කිරීමේ වෑයමක නිරතව ඇතැයිද අනාවරණය කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>16</day>
    </date>
    <link>http://www.dinamina.lk/2014/06/16/_art.asp?fn=n1406163</link>
    <topic>අනිසි බාහිර බලපෑම් ඇතුළු බාධක ජය ගැනීමට අප සැම එකට එක්විය යුතුයි</topic>
    <author>ඡායාරූපය - සුදත් සිල්වා</author>
    <content>අනිසි බාහිර බලපෑම් ඇතුළු බාධක ජය ගැනීම සඳහා අප සැම එකට එක්විය යුතු බව ජනාධිපති මහින්ද රාජපක්ෂ මහතා නැමීබියානු අගමැති හේග් ගෙයින්ගොබි (HageGeingob) මහතා හමුවේ ප්‍රකාශ කරයි.මෑත කාලයේ විදේශ මැදිහත්වීම් සිදුව ඇති රටවල තත්ත්වය අද පෙරටත් වඩා අයහපත් බව පෙන්වා දී තිබෙන ජනාධිපතිවරයා සිදුව ඇත්තේ එවැනි රටවල් තවත් අවුල් වීම පමණක් බවද පෙන්වා දෙයි.ජී77 ස්වර්ණ ජයන්ති අනුස්මරණ රාජ්‍ය නායක සමුළුවට සහභාගී වීම සඳහා බොලීවියාවේ සැන්ටා කෲස් නගරය වෙත ගොස් සිටින ජනාධිපති මහින්ද රාජපක්ෂ සහ නැමීබියානු අගමැති හේග් ගෙයින්ගොබි මහත්වරු අතර හමුව පෙරේදා (14) දහවල් ලොස් ටජිබොස් (Los Tajibos) හෝටලයේ දී සිදුවිය. ගෙයින්ගොබ් මහතා සිය ජනාධිපති හිෆිකෙපුන්යේ පොහම්බා (HifikepunyePohamba) මහතාගේ සුබ පැතුම් ජනාධිපති මහින්ද රාජපක්ෂ මහතා වෙත මෙහිදී පිළිගැන්වීය.ගැටුම අවසන් වීමෙන් පසු ශ්‍රී ලංකාව අත්කරගෙන ඇති ප්‍රගතිය පැහැදිලි කළ ශ්‍රී ලංකා ජනාධිපතිවරයා අවතැන්වූවන් යළි පදිංචි කිරීම, සටන්කරුවන් පුනරුත්ථාපනය කොට සමාජගත කිරීම, ළමා සෙබළුන් නිදහස් කිරීම, යටිතල පහසුකම් සංවර්ධනය යන ක්ෂේත්‍රවල කෙටි කලක් ඇතුළත විශාල වැඩ කොටසක් ඉටුකර ඇති බව පෙන්වා දී තිබේ.උතුරේ පළාත් සභා මැතිවරණ පැවැත්වීමට අපට හැකි වු බවද ජාතික සංහිඳියාව සඳහා කොමිෂන් සභා පත්කළ බවද සඳහන් කර තිබෙන මහින්ද රාජපක්ෂ මහතා උගත් පාඩම් හා ප්‍රතිසන්ධාන කොමිසම මෙන්ම අතුරුදහන්වූවන් පිළිබඳ පැමිණිලි විමර්ශනය කිරීමේ කොමිසම ඒ වෙනුවෙන් ක්‍රියාත්මක බවද සඳහන්කර ඇත. ජනතාව සාමයෙන් ජීවත් වෙන බවද අසතුටෙන් සිටින්නේ දේශපාලකයන් හා රටට සතුරු බලවේග පමණක බවද ජනාධිපතිවරයා විස්තර කර ඇත.තම රට මුහුණ පා සිටින සමාන ප්‍රශ්න ගැන සඳහන් කළ නැමීබියානු අගමැතිවරයා ශ්‍රී ලංකාවෙන් නැමීබියාවට ලැබී ඇති උපකාර පිළිබඳ ජනාධිපති මහින්ද රාජපක්ෂ මහතාට සිය ස්තුතිය පුද කළේය.විදේශ කටයුතු ඇමැති මහාචාර්ය ජී.එල්. පීරිස්, ජනාධිපති ලේකම් ලලිත් වීරතුංග, එක්සත් ජාතීන්ගේ සංවිධානයේ නිව්යෝර්ක් හි ශ්‍රී ලංකා නිත්‍ය නියෝජිත ආචාර්ය පාලිත කොහොන, විදේශ කටයුතු අමාත්‍යංශයේ ලේකම් ෂෙනුකා සෙනෙවිරත්න හා කියුබාවේ ශ්‍රී ලංකා තානාපති සරත් දිසානායක මහත්ම මහත්මීන්ද මේ හමුවට එක්ව සිටියහ.ජී77 ස්වර්ණ ජයන්ති අනුස්මරණ රාජ්‍ය නායක සමුළුවට සහභාගී වීම සඳහා බොලීවියාවේ සැන්ටා කෲස් නගරය වෙත ගොස් සිටින ජනාධිපති මහින්ද රාජපක්ෂ මහතා එම සමුළුව අතරවාරයේ දී නැමීබියානු අගමැති හේග් ගෙයින්ගොබි මහතා හමුවූ අයුරු. මෙහිදී දෙරටේ නායකයන් ද්වීපාර්ශ්වීය වශයෙන් සාකච්ඡා කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>16</day>
    </date>
    <link>http://www.dinamina.lk/2014/06/16/_art.asp?fn=n1406164</link>
    <topic>එල්ටීටීඊ සාමාජිකයන් 5කට නෙදර්ලන්තයේ දී සිර දඬුවම්</topic>
    <author>මහින්ද අලුත්ගෙදර</author>
    <content>එල්.ටී.ටී.ඊ ත්‍රස්තවාදී සංවිධානයේ ක්‍රියාකාරී සාමාජිකයන් 05 දෙනෙකුට නෙදර්ලන්ත අධිකරණයක් මඟින් සිර දඬුවම් නියම කර ඇත.එම ත්‍රස්තවාදී සංවිධානයට මුදල් එක්රැස් කිරීමේ සහ ප්‍රචාරක කටයුතුවල නිරතවීමේ චෝදනාව මත මොවුන් අත්අඩංගුවට ගැනීමෙන් අනතුරුව එරට හේග් අධිකරණය වෙත ඉදිරිපත් කර තිබෙන අතර එහිදී මෙලෙස සිර දඩුවම් නියමකර ඇතැයි වාර්තා වෙයි.මේ එල්.ටී.ටී.ඊ ත්‍රස්තවාදී සාමාජිකයන්ට වසර 02 සිට වසර 06 දක්වා සිර දඬුවම් නියමකර ඇති අතර පසුගිය 2003 වසරේ සිට 2010 වසර දක්වා මොවුන් ඍජුව එල්.ටී.ටී.ඊ ක්‍රියාකාරකම්වලට සම්බන්ධවී ඇති බවට තොරතුරු අනාවරණය කරගෙන තිබේ.මොවුන් නෙදර්ලන්තය මුලික කර ගනිමින් සිදුකළ එල්.ටී.ටී.ඊ ක්‍රියාකාරකම්වල නායකයන් ලෙසද කටයුතු කර ඇති බව සඳහන් වෙයි. එල්.ටී.ටී.ඊ ප්‍රචාරක කටයුතු සම්බන්ධයෙන් ද මොවුන්ට චෝදනා එල්ලවී තිබුණි. කෙසේ වෙතත් මේ එල්.ටී.ටී.ඊ සැකකරුවන් අදාළ නඩු තීන්දුව සම්බන්ධයෙන් අභියාචනයක් ඉදිරිපත් කිරීමට ද නියමිත බව සඳහන් වෙයි. මෙවැනි ත්‍රස්තවාදී සාමාජිකයන් පසුගිය කාලයේ ද අත්අඩංගුවට ගැනීමට නෙදර්ලන්ත ආරක්ෂක අංශ පියවර ගෙන තිබෙන අතර තවදුරටත් එවැනි පුද්ගලයන් සොයා විශේෂ මෙහෙයුම් ආරම්භකර තිබෙන බවද වාර්තා වෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>16</day>
    </date>
    <link>http://www.dinamina.lk/2014/06/16/_art.asp?fn=n1406165</link>
    <topic>ජනපති මහින්දට පලස්තීන රජයෙන් තුති</topic>
    <author>මහින්ද අලුත්ගෙදර</author>
    <content>පලස්තීන යෞවනයන්ගේ යහපත සඳහා පලස්තීනයේ නෙබ්ලස් (Nablus) නගරයේ මහින්ද රාජපක්ෂ වෘත්තීය පුහුණු මධ්‍යස්ථානය (MahindaRajapaksha Vocational Training Centre) පිහිටුවීම සම්බන්ධයෙන් පලස්තීන රජය ජනාධිපති මහින්ද රාජපක්ෂ මහතාට ස්තුතිය පළකරයි.පලස්තීනයේ නිල සංචාරයක නිරත වූ අවස්ථාවේ දී ජනාධිපති මහින්ද රාජපක්ෂ මහතාගේ ප්‍රධානත්වයෙන් එම වෘත්තීය පුහුණු මධ්‍යස්ථානය සිසු අයිතියට පත්කර තිබෙන බව පලස්තීනයේ ශ්‍රී ලංකා නියෝජිත කාර්යාලය පවසයි.මේ සම්බන්ධයෙන් ශ්‍රී ලංකා ජනාධිපතිවරයාට ප්‍රණාමය පිරිනමන බව පලස්තීනයේ නියෝජ්‍ය කම්කරු ඇමැති නේසර් ක්වටමි (NaserQatami) මහතා ප්‍රකාශකර තිබේ. ඒ මහතා මේ බව පළකර ඇත්තේ එම වෘත්තීය පුහුණු මධ්‍යස්ථානයේ අනුගමනය කළයුතු වැඩසටහන් සහ පාඨමාලා සම්බන්ධයෙන් තීරණයක් ගැනීම වෙනුවෙන් පැවැති රැස්වීමකදී බවද ශ්‍රී ලංකා නියෝජිත කාර්යාලය කියාසිටී. ශ්‍රී ලංකා නියෝජිත කාර්යාලය හා පලස්තීනයේ විදේශ කටයුතු අමාත්‍යාංශය එක්ව මේ උළෙල සංවිධානය කෙරිණි.නියෝජ්‍ය කම්කරු ඇමැතිවරයා එහිදී පවසා ඇත්තේ මේ වෘත්තීය මධ්‍යස්ථානය තුළින් පලස්තීන යෞවනයන්ගේ නිපුණතා වැඩිදියුණු කර ගැනීමට අවස්ථාවක් සැළසෙන බවයි. මේ මධ්‍යස්ථානයේ පුහුණු කිරීම තුළින් පලස්තීන යෞවනයන් පූර්ණ ප්‍රයෝජන ගනු ඇතැයි හෙතෙම විශ්වාසය පළකර ඇත.මේ අවස්ථාවේදී නියෝජ ඇමැතිවරයා විසින් රැස්වීමේ සාකච්ඡාවට භාජනය කෙරෙන විෂය පථය සම්බන්ධයෙන් පැමිණ සිටි පිරිස දැනුවත් කර තිබෙන අතර මේ මගින් පලස්තීනයේ මානව සම්පත් සංවර්ධනයට විශේෂ රුකුලක් ලැබෙන බවද ඒ තුළින් ශ්‍රී ලංකාව සහ පලස්තීනය අතර පවත්නා සමීප මිතුදම මැනවින් පිළිඹිමු වන බවද පෙන්වාදී ඇත. වෘත්තීය මධ්‍යස්ථානයේ පුහුණුව ලබාදීම සඳහා සෞඛ්‍යය, හෝටල් කළමනාකරණය, සත්කරාක සේවා යන පාඨමාලාවන් හඳුන්වා දෙන ලදී. එම රැස්වීමෙන් අනතුරුව නෙබ්ලස් නගරයේ පැවැති වෘත්තීය පුහුණු කිරීමේ මධ්‍යස්ථානයේ 45 වැනි උපාධි ප්‍රදානයට ද සහභාගි වී තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>16</day>
    </date>
    <link>http://www.dinamina.lk/2014/06/16/_art.asp?fn=n1406166</link>
    <topic>ජනාධිපති ආර්යා ශිරන්ති රාජපක්ෂ බැති ගී ගයමින් . . .</topic>
    <author>ඡායාරූපය - ලලිත් වැලිවිටිගොඩ</author>
    <content>කාල්ටන් පෙර පාසල් සමූහය සංවිධානය කරන වීරකැටිය මහා පොසොන් කලාපය ජනාධිපති ආර්යා ශිරන්ති රාජපක්ෂ මහත්මියගේ ප්‍රධානත්වයෙන් වීරකැටිය කාල්ටන් පෙර පාසල ආසන්නයේ දී ආරම්භ වූ අතර එහිදී ජනාධිපති ආර්යාව ඇතුළු පිරිස බැති ගී ඉදිරිපත් කළ අයුරු..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>16</day>
    </date>
    <link>http://www.dinamina.lk/2014/06/16/_art.asp?fn=n1406168</link>
    <topic>ලොව විශාලතම සැතපෙන සෙල්මුවා බුදුරුව රුවන්වැල්ලෙන්</topic>
    <author>රුවන්වැල්ල සමූහ, මහනුවර දකුණ විශේෂ ආර්. එම්. රත්නායක</author>
    <content>අමරපුර අරියවංශ සද්ධම්ම යුක්තික මහා නිකායේ සබරගමු පළාතේ ප්‍රධාන සංඝනායක ශාස්ත්‍රපති නාරංගස්තැන්නේ ධම්මකිත්ති නාහිමියන්ගේ අනුශාසනා පරිදි ලෝකයේ විශාලතම සැතපෙන සෙල්මුවා බුද්ධ ප්‍රතිමා වහන්සේ රුවන්වැල්ල-හුඹස් වලාන ශ්‍රී ශෛල බිබ්බාරාම රාජමහා විහාරස්ථානයේ නිර්මාණය කරගෙන යනු ඇත.දිගින් අඩි 80ක්ද සිරිපතුල ප්‍රදේශය අඩි 9 අඟල් 8ක්ද සිරසෙහි උස අඩි 11යි අඟල් 04ක් හා සිරස තබන කොට්ටය අඩි 11 අඟල් 04ක්ද වන‍සේ නිර්මාණය වන මේ බුදුරුව නිර්මාණය කිරීමේ සමාරම්භය 2012 වප්පුර පසළොස්වක් පුන්පොහෝදා පවත්වා ඇත.පෙර ඉතිහාසයේ අපේ මුතුන් මිත්තන් යාන්ත්‍රික අතින් නොදියුණු යුගයක ලෝකයම විස්මයට පත්කරවමින් දැයට දායාද කළ ජාතික උරුමයන් වු වෙහෙර විහාර ස්ථානවලට අපි අදත් වැඳුම් පිදුම් කරන බවත් සියවස් ගණනකට පෙර වු ඒ අතීතය දෙනෙත් විවර කරමින් මේ ශෛලමය බුද්ධ ප්‍රතිමා වහන්සේ නිර්මාණය කරගෙන යනුයේ වසර 3කින් එය අවසන් කිරීමේ හුදු බලාපොරොත්තුවෙන් බවත් විදුලි සංන්දේශ හා තොරතුරු තාක්ෂණ ඇමැති රංජිත් සියඹලාපිටිය මහතාගේ සහභාගිත්වයෙන් යුත් රන්වැලි බුද්ධ ප්‍රතිමා කමිටුව පවසයි.ලක්දෙරණට බුදුරදුන් වැඩම කර සමන්ගිරි පව්වේ සිරිපා ලාංජනය තබා දිවා ගු‍හාවෙහි දිවා විහරණය සඳහා සයනාසනයෙහි සැතපි වැඩසිටි අයුරු නිරූපනය කෙරෙන ලෙසින් නිමවන ලෝකයේ එකම පිළිම වහන්සේ නිර්මාණය වනුයේ පෙර රජ දවස මෙන් ලාංකික ශිල්පීන් අතිනි.මේ සඳහා රුපියල් හත්කෝටි තිස්තුන් ලක්ෂදහසය දහසක් වැය වෙතැයි ගණන් බලා ඇත. මේ සඳහා දායක විය හැකි අන්දමට කමිටුව මගින් රුවන්වැල්ල මහජන බැංකුවේ අංක 081-2001-5-0014319 ගිණුමද, සණස බැංකුවේ අංක 1078481 ගිණුමද විවෘතව ඇති බව රන්වැලි බද්ධ ප්‍රතිමා කමිටුව පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>16</day>
    </date>
    <link>http://www.dinamina.lk/2014/06/16/_art.asp?fn=n1406169</link>
    <topic>මේ වසරේ දී විදෙස් සංචාරකයන් ලක්ෂ 20ක ඉලක්කයක්</topic>
    <author>මහින්ද අලුත්ගෙදර</author>
    <content>මේ වසර (2014) අවසන් වනවිට විදේශීය සංචාරකයන් ලක්‍ෂ 20ක් ශ්‍රී ලංකාවට පැමිණෙනු ඇතැයි රජය විශ්වාසය පළ කරයි.ශ්‍රී ලංකාවට සාමය ලැබීමට පෙර ලක්‍ෂ 3ක්ව පැවැති සංචාරයන්ගේ පැමිණීම පසුගිය වසර අවසන් වන විට ලක්‍ෂ 13 දක්වා ඉහළ ගිය බවද මේ වසර අවසානයේ දී එම සංඛ්‍යාව ලක්‍ෂ 20 දක්වා ඉහළ යනු ඇතැයි ද ආර්ථික සංවර්ධන ඇමැති බැසිල් රාජපක්‍ෂ මහතා ප්‍රකාශ කරයි.ඒ මහතා මේ බව ප්‍රකාශ කළේ ලේඛනාරක්‍ෂක දෙපාර්තමේන්තු ශ්‍රවණාගාරයේ දී පැවැති හෙරිටේජ් රූපවාහිනී නාලිකාවේ පස්වන සංවත්සර උළෙල අමතමිනි.රටේ පැවැති යුද්ධය අවසන් වූ පසු විශාල සංචාරක පිරිසක් අපේ රටට පැමිණ තිබෙන බව සිහිපත් කළ බැසිල් රාජපක්ෂ මහතා අඛණ්ඩව මේ තත්ත්නවය පවතිනු ඇතැයි නොදැන සිටි බවද ඒ හේතුවෙන් යුද්ධය අවසන්වීමෙන් පසු අපි පළවෙනි වසරේ දී පැමිණි සංචාරකයින් හරහා අපේ රටේ පවතින ස්වාභාවික සම්පත්, අපේ ජාතික උරුමයන්, ස්වාභාව සෞන්දර්ය, අපේ ජනතාවගේ ආගන්තුක සත්කාරය පිළිබඳ තිබෙන ලැදියාව මෙන්ම රටේ පවතින සුවිශේෂතා හා වැදගත්කම පිළිබඳ තොරතුරු එම සංචාරකයන් හරහා ලෝකයට ගෙන යන්න කටයුතු කළ බවද පෙන්වා දුන්නේය.මෙය ජාත්‍යන්තරයට ගොස් ප්‍රචාරය කිරීම සඳහා ඉතා විශාල වියදමක් දැරීමට සිදුවන බව සඳහන් කළ ඇමැතිවරයා ඒ නිසා අඩු වියදමකින් මෙවැනි දෙයක් කරන්නෙ කොහොමද යන්න සිතා සිටි අවස්ථාවක හෙරිටේජ් රූපවාහිනී නාලිකාව ආරම්භ කර තිබෙන බවද මේ නාලිකාව තුළින් අපේ අරමුණට යම්තාක් දුරට යන්න හැකියාව ලැබුණු බවද කියා සිටියේය.මේ අතර වැඩිදුරටත් අඳහස් දක්වමින් ඒ මහතා පෙන්වා දුන්නේ "හෙරිටේජ් රූපවාහිනී නාලිකාව දවසක් මට වැඩසටහනකට සහභාගී වෙන්න කියලා කතාකළා. ඒ අවස්ථාවේ මම කිව්වා මෙතෙක් කල් මම දැක්කේ මේ රූපවාහනි නාලිකා දේශපාලඥයින්ගේ මූණු පෙන්නන්නේ තැති ලෝක උරුමයන් පිළිබඳව පෙන්වන වැඩසටහන් තිබෙන නාලිකාවක් කියලා.ඒ නිසා ඒකට හානියක් නොවෙන ආකාරයට ඒ වැඩසටහන මෙහෙයවන්න. මම එන්නම් කියලා. අපි මේ නාලිකාව බලන්නේ යම් දැනුමක් ලබා ගන්නත් විනෝදයක් ලබා ගන්නත්. අපි ලෝක උරුමයන් පිළිබඳ එක පාරටම සංචාරකයන්ට කියන්න අපහසුයි. නමුත් මේ නාලිකාව තුළන් අපට ලොකු ශක්තියක් ලැබුණා.දැන් අපට ප්‍රධාන ජාත්‍යන්තර ජනමාධ්‍ය ආයතන සියල්ලෙම වගේ මුදල් ගෙවා ප්‍රචාරක කටයුතු සිදුකරන්න හැකියාව ලැබිලා තිබෙනවා. අපි දන්නවා අපේ රටේ සංචාරක හෝටල් බොහොමයක් හැදුනේ මුහුදු බඩ ප්‍රදේශවල. නමුත් දැන් ක්‍රමයෙන් රට අභ්‍යන්තරයෙත් ආයෝජනය කරන්න පිරිස් ඉදිරිපත් වෙලා තිබෙනවා" යැයිද ඇමැතිවරයා කියා සිටියේය. ජාතික උරුමයන් පිළිබඳ ඇමැති ආචාර්ය ජගත් බාලසූරිය, පාර්ලිමේන්තු මන්ත්‍රීනි මාලනී ෆොන්සේකා, ප්‍රවීණ සංගීතඥ බඩ්ලිව්. ඩී. අමරදේව මහත්ම මහත්මීන් ඇතුළු විශාල පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>16</day>
    </date>
    <link>http://www.dinamina.lk/2014/06/16/_art.asp?fn=n14061610</link>
    <topic>සිද්ධිය ගැන පරීක්ෂණ වාර්තාවක් ඕනෑ</topic>
    <author>සුභාෂිණී සේනානායක</author>
    <content>පෞද්ගලික සමාගමකට අයත් ගුවන් යානයකට අයත් රෝදයක් එහි පුහුණුවීම් අතරතුර හදිස්සියේ දක්ෂිණ අධිවේගී මාර්ගයට කඩා වැටීමේ සිද්ධිය සම්බන්ධයෙන් වහාම පරීක්ෂණයක් සිදු කර වාර්තාවක් ලබා දෙන ලෙස සිවිල් ගුවන් සේවා ඇමැති පියංකර ජයරත්න මහතා සිවිල් ගුවන් සේවා අධිකාරියට උපදෙස් ලබා දී ඇත.පෞද්ගලික සමාගම්වල පුහුණු වීම් සඳහා ගුවන් ගත කරන සැහැල්ලු ගුවන් යානාවල තත්ත්වය පරීක්ෂා කර බලා වාර්තා කරන ලෙසද එම වාර්තා නොමැතිව මේ ගුවන් යානය ගුවන්ගත කර තිබේදැයි පිරීක්ෂා කිරීමටද උපදෙස් ලබා දී ඇත.පෞද්ගලික සමාගමකට අයත් ගුවන් යානයකට අයත් රෝදයක් එහි පුහුණුවීම් අතරතුර දක්ෂිණ අධිවේගී මාර්ගයට කඩා වැටිම හේතුවෙන් ඇමැතිවරයා මේ පරීක්ෂණය සිදු කරන ලෙස පෙරේදා (14) උපදෙස් ලබා දී තිබේ.මේ ගුවන් යානය නිරුපද්‍රිතව රත්මලාන ගුවන් තොටුපොළට ගොඩබැස්ස වීමට ගුවන් නියමුවා ක්‍රියා කර ඇත. ගොඩබස්වන අවස්ථාවේ සුළු වශයෙන් ධාවන පථයෙන් ඉවතට ධාවනය වුවත් නියමුවාට හෝ ගුවන් යානයට හානියක් සිදු නොවී ඇත.ගුවන් යානය ධාවනය කළ ගුවන් නියමුවා වෛද්‍ය පරීක්ෂණයකට යොමු කර ඇත.කඩා වැටුණු රෝදය දක්‍ෂිණ අධිවේගී මාර්ගයේ මිල්ලනිය ප‍්‍රදේශයට කඩාවැටී ඇති අතර එම රෝදය සිද්ධිය වූ අවස්ථාවේම එම ස්ථානයෙන් ඉවත් කළ බව අධිවේගී මාර්ගයේ ගැලනිගම පොලිස් මුරපොළේ පොලිස් මාධ්‍ය ඒකකය සඳහන් කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>16</day>
    </date>
    <link>http://www.dinamina.lk/2014/06/16/_art.asp?fn=n14061611</link>
    <topic>ඔස්ට්‍රේලියානුවන් බුදු දහම වැළඳ ගැනීමේ ශීඝ්‍ර වර්ධනයක්</topic>
    <author>සුභාෂිණී ‍සේනානායක</author>
    <content>ඔස්ට්‍රේලියන් ජාතිකයන් ශීඝ්‍රයෙන් බුදුදහම වැළඳ ගනිමින් සිටින බවත් බුදු දහම තුළ සතුටින් සිටීමේ රහස ගැබ් වී ඇති බවත් ඔස්ට්‍රේලියන් ජාතික අජාන් බ්‍රහ්ම වංසො හිමියන් පවසති.සැම විටම සතුටින් සිටීම තුළින් නිරවුල් මනසක් ඇති කර ගත හැකි බවත් ඔස්ට්‍රේලියාවේ බුදුදහම ප්‍රචාරණය කිරීම සඳහා තමන් වහන්සේගේ සිනහව වෙළඳ ලකුණක් ලෙස භාවිතා වන බවත් උන්වහන්සේ කියා සිටිති.තමන් නිවැරැදිව සිටියදී යම් අයකු බැණ විදින්නේ නම් ඉවසීම ප්‍රගුණ කරමින් ඉවසීමට පුරුදු වන ලෙසත් එලෙස බැණ වදින පුද්ගලයා යම් මානසික තත්ත්වයකින් සිටින බව අවාබෝධ කර ගන්නා ලෙසත් පවසන ස්වාමීන් වහන්සේ ශ්‍රී ලංකාව බුදු දහම ස්ථාපිතව පවතින රටක් ලෙස අපරාධ අවම මට්ටමක තබා ගැනීමට බෞද්ධයන් පෙරමුණ ගත යුතු බවත් පවසති.යම් පවුලක මාපියන් තම දරුවන් පළමු වැනියා කරවීමට උත්සාහ ගනිමින් දරුවන් තලා පෙලා දමන්නේ නම් එය නිවැරැදි නොවන බව පෙන්වා දෙන උන්වහන්සේ සෑම දරුවකුටම පළමුවැනියා විය නොහැකි බවත් දරුවාට සාරධර්ම සමගින් සිනහවෙන් සිටීමටත් සතුටින් ජීවිතයට මුහුණ දීමට පුරුදු කරවීමත් මාපියන් කළ යුතු බවත් පෙන්වා දෙති.තමන්ට අනවශ්‍ය දෙයක් සිදුවීමේදී එය හොඳටද නරකටද සිදුවන්නේ බව කිසිවකුට කිව නොහැකි බව පෙන්වා දෙන අජාන් බ්‍රහ්ම වංසෝ හිමියන් ඇතැම් විටක එය හොඳකට වන දෙයක් ලෙසද සිදුවීමෙන් පසුකලෙක අවබෝධ විය හැකි බව පෙන්වා දෙයි. උන්වහන්සේ සෑම විටකම සිනහවෙන් සැහැල්ලුවෙන් ජීවිතයට මුහුණ දීමෙන් සිදු විය හැකි අනතුරු අවම කරගත හැකි බව පෙන්වා දෙති.ශ්‍රී ලංකාවේ ජනතාව නිරන්තරයෙන් සිනහවෙන් යුතු කොටසක් බවත් බුදුදහම ජීවිතයට ලංකර ගැනීමෙන් ලබා ගත හැකි නිවන් සුවය ඉක්මනින් ජීවිතයට එක්කර ගන්නා ලෙසත් දිවයිනට වැඩම කළ උන්වහන් සේ පැවසුවේ පසුගිය පොසොන් පොහොයදා (12) මහරගම භික්ෂු මධ්‍යස්ථානයේ පැවැති ධර්ම දේශනයකට එක් වෙමිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>16</day>
    </date>
    <link>http://www.dinamina.lk/2014/06/16/_art.asp?fn=n14061612</link>
    <topic>ආලෝක පූජා උතුම් පුණ්‍ය කර්මය ශ්‍රී ලංකාවට හඳුන්වා දුන්නේ ලේක්හවුසියයි</topic>
    <author>කිත්සිරි වනසිංහ සහ ගයාන් රාජපක්ෂ, අමිල ප්‍රභාත් වනසිංහ, මිහින්තලය සමූහ</author>
    <content>ආලෝක පුජා උතුම් පුණ්‍ය කර්මය ලංකාවට පළමු වරට හඳුන්වා දුන්නේ ලේක්හවුස් ආයතනය මගින් යැයි මිහින්තලා රජමහා විහාරාධිපති පූජ්‍ය වලවාහැංගුන වැවේ ධම්මරතන නා හිමියෝ සඳහන් කළහ.පනස් දෙවන වරත් ලේක්හවුස් ආයතනය මගින් තෙදිනක් පුරා පැවැත්වූ මිහින්තලා ආලෝක පුජා පුණ්‍ය උත්සවයේ අවසන් දිනය ඉකුත්දා(13) සිදු කෙරුණ අතර එම පුණ්‍ය උත්සවය විවෘත කිරීමේ අවස්ථාවේ දී මේ බව ප්‍රකාශ කළ නා හිමියෝ මෙසේද පැවසූහ.අනුබුදු මිහිදු මා හිමියන් වැඩම කළ මේ උතුම් පුණ්‍ය භුමිය ආලෝකමත් කිරීම ඩී.ආර්. විජේවර්ධන මහතාගේ සංකල්පයක් අනුව වසර පනස් දෙකක් පුරාවට සිදුකරන පුණ්‍ය කටයුත්තක්. පොසොන් පොහොය නිමිත්තෙන් එදා නොයෙක් දුෂ්කරතාවන් මැද ආලෝක පූජාව ආරම්භ කළ ලේක්හවුස් ආයතනය බැතිමතුන්ට වැඳපුදා ගැනීමට අවශ්‍ය පහසුව සලසා දෙනු ලැබුවා. එසේම ‍මිහින්තලා පුද බිම ආලෝකමත් කිරීමේ පුණ්‍ය කර්මයට සමගාමීව ප්‍රදේශයේ පාසල් සංවර්ධනය, පෙර පාසල් ඇතිකරලිම, දන්ත ශල්‍යාගාර ඇති කරලිම, දු දරුවන්ගේ දැනුම වර්ධනය උදෙසා කථික තරග, දු දරුවන්ට සිල් සමාදන් වීමට අවශ්‍ය සිල්රෙදි ප්‍රධානය කරලීම මෙන්ම පුද බිමට පැමිණෙන බැතිමතුන්ගේ ජල පහසුව උදෙසා ජල සිසිලන යන්ත්‍රයක් පරිත්‍යාග කරලීම, ඇතුළු උතුම් සමාජ සත්කාරක සේවාවන් රැසක් සිදු කර තිබීම සිහිපත් කළ යුතුව ඇත.ලේක්හවුස් ආයතනය සමග මෙම උතුම් පුණ්‍ය කර්මයට ලංකා විදුලි බල මණ්ඩලය, අබාන්ස් ආයතනය මෙන්ම ආරක්ෂක අංශ හා අනෙකුත් රාජ්‍ය හා රාජ්‍ය නොවන ආයතන සහයෝගය ලබා දෙමින් පොසොන් සමයේ මිහින්තලා පුදබිම වැඳපුදා ගැනීමට පැමිණෙන ජනතාවට අවශ්‍ය පහසුකම් සැපයීම පිළිබඳව අගය කළ යුතුව උතුම් පුණ්‍ය කර්මයක්ය .ලොව පළමු උතුම් ස්ථානයක් වන මිහිඳු මා හිමියන් වැඩම කළ මෙම උතුම් පුණ්‍ය භුමිය ජනාධිපති මහින්ද රාජපක්ෂ මහතාගේ උපදෙස් මත විශාල සංවර්ධනයක් සිදු වෙමින් පවතින බවද මිහින්තලා රජමහා විහාරාධිපති පුජ්‍ය වලවාහැංගුන වැවේ ධම්මරතන නාහිමියෝ වැඩිදුරටත් සඳහන් කළහ.එහිදි අදහස් දැක්වූ ලේක්හවුස් ආයතනයේ කර්තෘ මණ්ඩල අධ්‍යක්ෂ සීලරත්න සෙනරත් මහතා, මේ උතුම් පුණ්‍ය භූමිය වර්ථමානය වන විට ජනාධිපති මහින්ද රාජපක්ෂ මහතාගේ උපදෙසින් කිසි දිනක නොවූ විශාල සංවර්ධනයක් ඇතිකරමින් යළි ගොඩනැගෙමින් පවතී. මිහින්තලා රාජමහා විහාරාධිපති නාමියන්ගේ අනුශාසනා පරිදි පනස් දෙවැනි වරටත් ආලෝක පූජා පුණ්‍ය කර්මය ඉතා සාර්ථකව සිදු කිරීමට හැකිවුවා .ඒ සඳහා සහය ලබා දුන් ලංකා විදුලි බල මණ්ඩලය,අබාන්ස් ආයතනයට මෙන්ම උතුරුමැද පළාත් ප්‍රධාන ඇමැති එස්.එම්. රංජිත් සමරකෝන්, විශේෂ ව්‍යාපෘති ඇමැති එස්.එම් චන්ද්‍රසේන යන මහත්වරු ඇතුළු මැති ඇමැතිවරු, අනුරාධපුර දිසාපති මහින්ද සෙනවිරත්න මහතා ඇතුළු රාජ්‍ය නලධාරින්ද,පොලිස් දෙපාර්තමේන්තුව සහ අනෙකුත් රාජ්‍ය හා රාජ්‍ය නොවන සියලු ආයතනය වෙත ප්‍රණාමය පුදකරන බවද හෙතම වැඩිදුරටත් පැවසීය.අනුරාධපුර දිස්ත්‍රික් ලේකම් මහින්ද සෙනවිරත්න මහතාගේ ප්‍රධානත්වයෙන් පැවති මෙම අවස්ථාවට ,අනුරාධපුර දිස්ත්‍රික් අතිරේක ලේකම් එල්,පී මදනායක,විදුලි බල මණ්ඩලයේ උතුරුමැද පළාත්භාර සමාන්‍යාධිකාරි පියසිරි මුණසිංහ, මිහින්තලය පොලිස් සිථානාධිපති පොලිස් පරීක්ෂක රුක්මාල් රත්නායක, මිහින්තලය ප්‍රාදේශීය ලේකම් රුවන් ඒකනායක, නැඟෙනහිර නුවර ගම්පළාත් ප්‍රා‍දේශීය ලේකම් සමන් බන්දුලසේන,යන මහත්වරු ඇතුළු ලේක්හවුස් ආයතනය ,අබාන්ස් ආයතනය සහ ලංකා විදුලි බලමණ්ඩයේ නිලධාරීන් රැසක්ද සහභාගිවුහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>16</day>
    </date>
    <link>http://www.dinamina.lk/2014/06/16/_art.asp?fn=n14061613</link>
    <topic>රට එක්සේසත් කළ රණවිරුවන්ට කළ නොහැක්කක් නොමැත</topic>
    <author>@ හි‍‍දෝගම සමූහ චිත්‍රාරත්න කළුආරච්චි</author>
    <content>අපේ රණවිරුවන් යුද්ධ කරන්න විතරක් නොවෙයි, රට එක්සේසත් කරන්න විතරක් නොවෙයි, ඒ අයට කරන්න බැරි වැඩක් නෑ කියල පොසොන් පෝදා මුළු ලොවටම පෙන්නුම් කළා යැයි කැලණිය විශ්වවිද්‍යාලයේ කුලපති මහෝපාධ්‍යාය වැලමිටියාවේ කුසලධම්ම නාහිමියන් පැවසූහ. අනුරාධපුර ශ්‍රාවස්තිපුර 5ඇළ ශ්‍රී නාගවිහාර රජමහා විහාරස්ථානයේ පොසොන් පොහොය වෙනුවෙන් ශ්‍රී ලංකා යුද හමුදාව විසින් තනා ඉදිරිපත් කළ තොරණ නරඹමින් උන්වහන්සේ වැඩිදුරටත් මෙසේ ද කීහ.යාපනයේ වෙසක් කලාපයට ඉදිරිපත් කළ මෙම තොරණ මෙම ස්ථානයේ පෙන්වීමට කටයුතු කරදෙන මෙන් මම උතුරු ආඥාපති මේජර් ‍ෙජනරාල් උදය පෙ‍රේරා මහතාගෙන් ඉල්ලා සිටියා.එතුමා බෞද්ධයෙක් නොවෙයි. නමුත් එතුමා රටට ආදරය කරන ආගම් පිළිබඳව මහත් ශ්‍රද්ධාවෙන් කටයුතු කරන තිස් අවුරුදු ශාපයෙන් රට මුදාගෙන ඒක තහවුරු කරන්න අපේ ජනාධිපතිතුමා බලාපොරොත්තුවන ඒ සමඟියත් සාමයත් තහවුරු කරන්න අවශ්‍ය මොනවද කියන එක හිතලා වැඩ කටයුතු කරන මහත්මයෙක්.මෙම තොරණ සමඟ දෙමළ භාෂාවෙන් භක්ති ගීත ගායනා කරනවා. දන්සලක් පැවැත්වෙනවා. මොන තරම් අපූරුද? ත්‍රස්තවාදයේ කුරිරු අදහස් යටපත් කිරීමට මෙම අවස්ථා වැදගත් වෙනවා. හොඳ පණිවිඩයක් රටට ලබාදෙනවා.රට තුළ සිටින අය වෛරයෙන් සිටින පිරිස් නොවේ කියලා පණිවිඩයක් දෙනවා. වෛරය කවරදාවත්ම වෛරයෙන් සංසි‍ඳෙන්නේ නැහැ. එය සංසි‍ඳෙන්නේ මෛත්‍රීයෙන්, ඉවසීමෙන් කියන එක පහදා දෙනවා.පන්සිල් රකින තුණුරුවන් කෙරෙහි දැඩි විශ්වාසයකින් වැඩ කරන්න. ආගම ජීවිතය කියන්නේ දෙකක් නොවෙයි. අපේ රටේ ජනතාව මොන තරම් පරිත්‍යාගශීලී ජනතාවක් ද කියන එක පොසොන් සතිය තුළ මුළු ලෝකයටම පෙන්නුම් කළා. රට පුරා තිබූ දන්සල් ප්‍රමාණයෙන් එය පෙන්නුම් කළා. දානයෙහි ඇති වැදගත්කම රටට හඳුන්වාදුන්නේ මිහිඳු මහරහතන් වහන්සේ. අනුන්ට කන්න දෙන්න අපේ රටේ මිනිස්සු පුදුම විදිහට මහන්සි වෙනවා. ඒ ගුණාංගය අපි හැමවිටම අගය කරන්න ඕන..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>16</day>
    </date>
    <link>http://www.dinamina.lk/2014/06/16/_art.asp?fn=n14061614</link>
    <topic>අධ්‍යාපනයේ ගුණාත්මක වෙනසකට ගුරු සහ සිසු කැපවීම අත්‍යවශ්‍යයි</topic>
    <author>නුවන් කොඩිකාර</author>
    <content>අධ්‍යාපනය දියුණු කිරීමට රජය විසින් විශාල භෞතික සම්පත් ප්‍රමාණයක් වෙන්කර තිබෙන බවත් අධ්‍යාපනයේ ගුණාත්මක වෙනසක් නිර්මාණය කිරීම සඳහා ගුරුවරු සහ සිසුන් කැපවීමෙන් කටයුතු කළ යුතු බවත් ඛනිජ තෙල් කර්මාන්ත ඇමැති අනුර ප්‍රියදර්ශන යාපා මහතා පැවැසීය.පාසැලට පැමිනෙණ දරුවන් විශ්වවිද්‍යාල සඳහා හෝ වෙනත් උසස් අධ්‍යාපන ආයතන කරා යොමු කළ හැකි අධ්‍යාපන මට්ටමක් දරුවන්ට ලබාදීම පැසැල තුළින් සිදුවිය යුතු බව හෙතෙම පෙන්වා දුන්නේය.අධ්‍යාපනය දියුණු කිරීම පිළිබඳව ජනාධිපතිතුමාට මනා දැක්මක් තිබෙන බව බව පැවැසු ඒ මහතා මහින්දෝදය තාක්ෂණික විද්‍යාපීඨ ඇති කරුනු ලැබුවේ අධ්‍යාපනයේ මහා විප්ලවයක් ඇති කිරිම සඳහා බව ප්‍රකාශ කෙළේය.සඳලංකාව මධ්‍ය මහා විද්‍යාලීය ප්‍රධාන ගොඩනැගිල්ල ඛනිජ තෙල් කර්මාන්ත අමාත්‍යාංය, ඛනිජ තෙල් සංස්ථාව හා ඛනිජ තෙල් තොග ගබඩා පර්යන්ත සමාගමත් එක්ව ප්‍රතිසංස්කරණය කර සිසු අයිතියට පැවරීමේ අවස්ථාවට එක්වෙමින් යාපා මහතා එසේ කියා සිටියේය. ලංකාවේ පළමු අධ්‍යාපන ඇමැති සී. ඩබිලිව්. ඩබිලිව්. කන්නන්ගර මහතා විසින් ඉදිකරනු ලැබූ සඳලංකාව මධ්‍ය මහා විද්‍යාලීය ප්‍රධාන ගොඩනැගිල්ල ඛනිජ තෙල් කර්මාන්ත අමාත්‍යාංශයේ හා ඛනිජ තෙල් සංස්ථාවත් ඛනිජ තෙල් තොග ගබඩා පර්යන්ත සමාගමත් එක්ව ප්‍රතිසංස්කරණය කරන ලදී.මේ සඳහා රුපියල් මිලියන 6.5 ක් පමණ වැය කර ඇති අතර දැයට කිරුළ වැඩ සටහන යටතේ රාජ්‍ය ආයතන විසින් ඉටුකරනු ලබන ප්‍රජා සේවාවක් වශයෙන් සදලංකාව මධ්‍ය විද්‍යාලයේ ප්‍රධාන ගොඩනැගිල්ල ප්‍රතිසංස්කරණය කරන ලදි. මීට සමගාමීව රුපියල් මිලියන විසිපහක් පමණ වැය කරමින් සඳලංකාව මධ්‍ය විද්‍යාලයේ තාක්ෂණ විද්‍යාපීඨ ගොඩනැගිල්ලට මුල්ගල් තැබිම ද සිදු කෙරිණි. රුපියල් මිලියන 10 ක් පමණ වටිණා කමින් යුතු තාක්ෂණවේදය අධ්‍යයන කටයුතු අවශ්‍ය උපකරණ හා අනෙකුත් අධ්‍යයන උපාංග පාසැලට මේ වනවිටත් ලැබී ඇත.ඇමැති අනුර ප්‍රියදර්ශන යාපා මහතා මෙසේද පැවැසීය .සාමාන්‍යයෙන් විෂය මාලා කීපයකට සීමා වූ අධ්‍යාපන ක්‍රමය වෙනස් මගක ගෙනයාමේ උවමනාව වත්මන් රජයට තිබෙනවා. ඒ සඳහා මහින්ද රාජපක්ෂ ජනාධිපතිතුමන් කැපවීමෙන් කටයුතු කරනවා.ජනාධිපතිතුමා සෑම පාසැලකින්ම ලැබෙන ආරාධනා පිළිගෙන ඒවාට සහභාගීවෙනවා. මේ තුළින් පෙන්නුම් කරන්නේ අධ්‍යාපනයට හා දරුවන්ට ජනාධිපතිතුමන්ගේ කැමැත්තයි.පාසැල තුළ තාක්ෂණික විෂය ඉගැන්වීම සඳහා අවශ්‍ය කටයුතු ඉටුකිරීම සඳහා මේ වර්ෂයේ රුපියල් මිලියන 60,000 ක් පමණ වෙන්කර තිබෙනවා. විවිධ තාක්ෂණික විෂය ධාරා යටතේ සිසුන්ට අධ්‍යාපනය ලැබීමට තුළින් හැකියාව ලැබෙනවා. මහින්දෝදය විද්‍යාගාර, භාෂා විද්‍යාගාර පරිගණක තාක්ෂණාගාර සහ තාක්ෂණවේදය ඉගැන්වීම යන නව වැඩපිළිවළ සමග පාසැල තුළ ගුණාත්මක වෙනසක් සිදුකිරීම අපේ අරමුණයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>16</day>
    </date>
    <link>http://www.dinamina.lk/2014/06/16/_art.asp?fn=n14061615</link>
    <topic>ඌවේ ජංගම‍ සේවා 46ක් දින 10කදී සාර්ථකව නිම වෙයි</topic>
    <author>මහින්ද අලුත්ගෙදර</author>
    <content>ඌව පළාතේ ක්‍රියාත්මක ජංගම‍ සේවා 46ක් දින 10ක කාල‍යේදී සාර්ථක ලෙස නිමාවට පත්වේ.ගමේ ජනතාවගේ නොවිසිදුණු ප්‍රශ්න විසඳීම සඳහා ගමකින් ගමකට ගෙයකින් ගෙයකට ජාතික වැඩසටහන යටතේ ඌව පළාතේ පැවැත්වෙන ජංගම ප්‍රජා සත්කාර සේවා වැඩසටහන් මාලාවේ ජංගම සේවා 46 ක් දින 10ක් තුළ සාර්ථකව පැවැත්වීමට හැකි වූ බව ආර්ථික සංවර්ධන අමාත්‍යාංශය පවසයි.මෙම ජංගම ප්‍රජා සත්කාර සේවා වැඩසටහන් මාලාව ජංගම සේවා 886 කින් සමන්විත වන අතර සෙසු සියලු ජංගම සේවා තෙමසක් තුළ මුළුමනින් නිමාවට පත්කිරීමට කටයුතු යොදා තිබෙන බවද එම අමාත්‍යාංශය කියයි. බදුල්ල සහ මොණරාගල දිස්ත්‍රිකක්කයේ මැතිවරණ ආසන 12කට අයත් ප්‍රාදේශීය ලේකම් කොට්ඨාස 26ක ජීවත්වන ලක්ෂ 13කට ආසන්න ජනතාවගේ අවශ්‍යතා සෘජුවම හඳුනාගෙන ඒවාට කඩිනම් විසඳුම් ලබාදීමේ අපෙක්ෂාවෙන් පවත්වනු ලබන මෙම ජංගම සේවා වැඩසටහන ජනාධිපති මහින්ද රාජපක්ෂ මහතාගේ උපදෙස් පරිදි ආර්ථික සංවර්ධන ඇමැති බැසිල් රාජපක්ෂ මහතාගේ මෙහෙයවීමෙන් පැවත්වේ.පසුගිය 13 දා දක්වා පැවති මෙම ජංගම සේවා 46 සඳහා ගම්වාසින් 18,483ක්ද මහජන නියෝජිතයින් 184 ක්ද ප්‍රජා සංවිධාන 780ක නියෝජිතයින්ද රාජ්‍ය නොවන සංවිධාන 18 ක්ද පෞද්ගලික ව්‍යවසායකයින් 42 ක්ද සහභාගි වී ඇති අතර සහභාගි වූ රජයේ අමාත්‍යාංශ 35ක රාජ්‍ය නිලධාරීන් සංඛ්‍යාව 4,489 කි.කෑගල්ල, කුරුණෑගල සහ පුත්තලම දිස්ත්‍රික්කයන්හි පැවති ජංගම සේවාවල ඉහළ සාර්ථකත්වය හේතුවෙන් ඌව පළාතේ බදුල්ල, මොණරාගල ද දකුණු පළාතේ ගාල්ල, මාතර, හම්බන්තොට ද රත්නපුර යන දිස්ත්‍රික්කයන්හි ද මේ අනුව ජංගම සේවා මේ වසර තුළ දී පැවැත්වේ.පසුගිය සතියේ ඌව පළාතේ පැවති ජංගම සේවාවන්හි දි උප්පැන්න, විවාහ, මරණ සහතික, හැදුනුම්පත්, විදේශ ගමන් බලපත්‍ර ඇතුළු බලපත්‍ර වර්ග, ඇස් කණ්නාඩි අත්වාරු, රෝද පුටු වැනි ඉල්ලීම් ද, ඉඩම් නිවාස, සෞඛ්‍යය, කෘෂිකර්ම, ධීවර, සත්ත්ව පාලන වශයෙන් ගැටලු ඉදිරිපත් වූ අතර ඉන් බොහෝමයකට ඒවාට විසඳුම් ලැබුණු බව මොණරාගල දිසා ලේකම් ඒ පද්මනාදන් සහ බදුල්ල දිස්ත්‍රික් ලේකම් රෝහණ දිසානායක මහත්වරුන් ප්‍රකාශ කරති.මෙම ජංගම සේවාවල ක්‍රියාත්මක වූ සෞඛ්‍ය සායන, මාතෘ හා ළමා පෝෂණ වැඩසටහන්, ආහාර සැකසීම, රූපලාවන්‍ය පුහුණු වැඩසටහන් කෘෂිකර්ම, සත්ත්ව පාලන, ධීවර, ව්‍යවසාය සංවර්ධන දැනුවත් කිරීම් මත්ද්‍රව්‍ය නිවාරණ, ශ්‍රමදාන, ආගමික සහ පරිසර වැඩසටහන්වලට ඉහළම ජනතා සහභාගිත්වයක් ලැබී තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>16</day>
    </date>
    <link>http://www.dinamina.lk/2014/06/16/_art.asp?fn=n14061621</link>
    <topic>ගුරු නගර් මහල් නිවාස සංකීර්ණය ජනතා අයිතියට පත් කෙරේ</topic>
    <author/>
    <content>වසර 29කට පසු රුපියල් මිලියන 110ක වියදමින් සම්පූර්ණයෙන් ප්‍රතිසංස්කරණය කරන ලද යාපනය ගුරු නගර් මහල් නිවාස සංකීර්ණය ඉදිකිරීම්, ඉංජිනේරු සේවා නිවාස හා පොදු පහසුකම් ඇමැති විමල් වීරවංශ සහ සම්ප්‍රදායික කර්මාන්ත හා කුඩා ව්‍යවසාය සංවර්ධන ඇමැති ඩග්ලස් දේවානන්ද මහත්වරුන්ගේ ප්‍රධානත්වයෙන් ඊයේ (15) ජනතා අයිතියට පත් කෙරුණි.මේ අවස්ථාවට යාපනය දිස්ත්‍රික් පාර්ලිමේන්තු මන්ත්‍රී සිල් වෙස්ත්‍රි ඇලන්ටින්, උතුරු පළාත් ආණ්ඩුකාර මේජර් ජෙනරාල් ජී.ඒ. චන්ද්‍රසිරි, යාපනය නගරාධිපතිනි යෝගේෂ්වරි නත්කුනරාජා, ශ්‍රී ලංකාවේ කියුබානු තානාපතිනි ඉන්දිරා ලෝපෙස්, ඉන්දීය මහ කොමසාරිස් කාර්යාලයේ නිලධාරීහු, ඉදිකිරීම්, ඉංජිනේරු සේවා නිවාස හා පොදු පහසුකම් අමාත්‍යාංශයේ ලේකම් පී.එච්.එල්. විමලසිරි පෙරේරා, එහි අතිරේක ලේකම් (නිවාස සංවර්ධන) කේ. ඒ. තිලකරත්න, ශ්‍රී ලංකා රාජ්‍ය ඉංජිනේරු සංස්ථාවේ සභාපති ජගත් කුමාර, ජාතික නිවාස සංවර්ධන අධිකාරියේ සාමාන්‍යාධිකාරී බ්‍රිගේඩියර් මහින්ද මුදලිගේ, නාගරික ජනාවාස සංවර්ධන අධිකාරියේ සභාපති නීතිඥ පාලිත ගමගේ, සභාධිපත්‍ය කළමනාකරණ අධිකාරියේ සභාපති නීතිඥ කපිල ගමගේ, මහත්ම මහත්මීහු, ප්‍රාදේශීය දේශපාලන නායකයෝ, ප්‍රදේශවාසීහු ඇතුළු විශාල පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>16</day>
    </date>
    <link>http://www.dinamina.lk/2014/06/16/_art.asp?fn=n14061622</link>
    <topic>රැකියා වෙළෙඳ පළ ඉලක්ක ගත ගුණාත්මක අධ්‍යාපනයක් ලබාදීම රජයේ අරමුණයි</topic>
    <author>අසේල කුරුළුවංශ හා කටුගස්තොට සමූහ</author>
    <content>රැකියා වෙළඳ පොළේ අවශ්‍යතාව නිවැරදිව අවබෝධකරගත් ගුණාත්මක අධ්‍යාපනයේ කේන්ද්‍රස්ථානයක් බවට ශ්‍රීලංකාව පත්කිරීම රජයේ අරමුණ බව ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා පැවැසීය.අධ්‍යාපනයට සීමා මායිම් නොමැති බවත් ර‍ටේ ඕනෑම ප්‍රදේශයක ජීවත්වන දරුවකුට තමන් කැමැති අධ්‍යාපනයක් ලැබීමේ අවකාශ රටක තිබිය යුතු බවත් ඒ මහතා කීය.වසර 2014 ජාතික අධ්‍යාපන හා වෘත්තීය මාර්ගෝපදේශන ප්‍රදර්ශනය (Future Minds) මහනුවර කැන්ඩි සිටි සෙන්ටර් හිදී විවෘත කැරමින් ඇමැතිවරයා මේ බව පැවසුවේ නාලන්ද විද්‍යාලීය කනිෂ්ඨ ආදි සිසු සංගමය විසින් මෙය සංවිධානය කරන ලදී.පෞද්ගලික අංශයේ අධ්‍යාපනයට එරෙහිවීම මෙරට සංස්කෘතියේම කොටසක් වී තිබෙන බවත් අද ලෝක ප්‍රවණතාව අධ්‍යනය කිරී‍ෙම්දී අධ්‍යාපන අංශය තුළ පෞද්ගලික අංශය විශාල ඉදිරි ගමනක් පැමිණ තිබෙන බවත් කී ඒ මහතා එංගලන්තය වැනි රටවල අද විශාල ලෙස රටට මුදල් ගෙන්වා ගන්නේ මෙම ක්ෂේත්‍රය ඔස්සේ බවද අවධාරණය කළේය.සාමාන්‍යපෙළ විභාගයට ලක්ෂ 05ක් පෙනීසිටින නමුත් උසස්පෙළට වාඩිවන්නේ 325000ක පමණ පිරිසක් බවත් ඉන් විශ්වවිද්‍යාල වරම් ලබන්නේ 22000ක පමණ සිසුන් සංඛ්‍යාවක් බවත් පැවසූ ඇමතිවරයා විශ්වවිද්‍යාල වරම් නොලබන අති විශාල පිරිසක් සිටින බැවින් ඔවුන්ටද උපාධියක් දක්වා අධ්‍යාපනය ලැබීමේ අවකාශ තිබිය යුතු බවද ප්‍රකාශ කළේය.එම රික්තය පෞද්ගලික අංශය මගින් පිරවීම අත්‍යවශ්‍ය කරුණක් බවත් මෙහිදී එම ආයතනවලින් ලබාදෙන අධ්‍යාපනයේ ගුණාත්මක බවත් එය වත්මන් රැකියා වෙළෙඳ පොළට ප්‍රයෝජනවත් වේද යන්න පිළිබඳවත් රජය අවධානයෙන් පසුවන බවද හෙතෙම කීවේය.මෙම අධ්‍යාපන හා වෘත්තීය මාර්ගෝපදේශන ප්‍රදර්ශනය කොළඹින් බැහැරව පැවැත්වීමඅ ගය කරන බවත් මෙය අනාගතයේදී උතුරු නැගෙනහිර ප්‍රදේශවලද පැවැත්විය යුතු බවත් අමාත්‍ය රඹුක්වැල්ල මහතා පැවසීය.අධ්‍යාපනයේ ගුණාත්මක බව හා වාණිජ අරමුණු පෞද්ගලික අධ්‍යාපනික ආයතනය වල සමබර විය යුතු බවත් වාණිජ අරමුණු මත පමණක් පදනම් වුවහොත්ඉන් සිසුන් ලබන සහතිකයට වටිනාකමක් නොමැති වී යන බවත් ඒ මහතා කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>16</day>
    </date>
    <link>http://www.dinamina.lk/2014/06/16/_art.asp?fn=r1406161</link>
    <topic>හක්මන සංවර්ධනයට රුපියල් කෝටි 6ක්</topic>
    <author>හක්මන විශේෂ ආර්. පීරිස් හා සමූහ එච්. එම්. විතාරණ</author>
    <content>හක්මන ප්‍රාදේශීය මහ ලේකම් කොට්ඨාසයට අයත් ගම්මාන 34 තුළ මේ වසරේ දී රුපියල් පන්කෝටි අසූ පන්ලක්ෂ පන්සියයක වියදමින් විවිධ සංවර්ධන ව්‍යාපෘති 102ක් ක්‍රියාත්මක කෙරෙයි.අදාළ මූල්‍ය පහසුකම් ලබා දී ඇත්තේ ආර්ථික සංවර්ධන අමාත්‍යාංශය මගිනි. ජනසභා හරහා ගම් මට්ටමින් මේ ව්‍යාපෘතිවල වැඩකටයුතු සිදු කරන අතර ඒවා ක්‍රියාත්මක වනුයේ එක් ගමකට එක් වැඩක්, සුළුවාරිමාර්ග සංවර්ධනය හා ගමනැගුම යන අංශයන්ට අයත්වෙයි. මාර්ග සංවර්ධනය, සුළු වාරිමාර්ග වැඩි දියුණු කිරීම, විවිධ අංශයන්ට අදාළ ගොඩනැගිලි ඉදි කිරීම, කෘෂිකාර්මික වෙනත් පහසුකම් හා පානීය ජල පහසුකම් සැලසීම ඇතුළු අධ්‍යාපනික අවශ්‍යතාවයන් නගාලීම ද මේ වැඩයෝජනාවන්ට අයත්ය.සංවර්ධන ක්‍රියාවලියේ දී වැඩි මුදලක් වැය කෙරෙන්නේ එක් ගමකට එක් වැඩක් ව්‍යාපෘති යටයි. එක් ව්‍යාපෘතියකට රුපියල් 1, 000, 000 බැගින් ගම්මාන 34 වෙනුවෙන් රුපියල් 34, 000, 000 ක මුදලක් වැය කරයි.ආයෝජන ප්‍රවර්ධන ඇමැති ලක්ෂ්මන් යාපා අබේවර්ධන මහතාගේ මගපෙන්වීම යටතේ හක්මන ප්‍රාදේශීය මහ ලේකම් කුශලක නානායක්කාර මහතාගේ අධීක්ෂණය මත අදාළ වැඩ යෝජනා ක්‍රියාත්මක වෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>16</day>
    </date>
    <link>http://www.dinamina.lk/2014/06/16/_art.asp?fn=r1406162</link>
    <topic>ඉස්කෝලේ ගිහින් ගෙදර එන්න වුණේ මෙහෙමයි</topic>
    <author>ජායාරූපය - @ ඇල්පිටිය සමුහ අයි. එම්. වී. සී. ගුණසේකර</author>
    <content>ඇල්පිටිය හා ඒ අවට ප්‍රදේශ වලට ඇති වූ ගංවතුරෙන් වැඩියෙන්ම බැට කෑවේ ඒ ප්‍රදේශවල පාසල් දරුවන්ය. ජායාරුපයෙන් දැක්වෙන්නේ එසේ ගංවතුරට කොටු වූ පාසල් දරුවන් පිරිසක් බෝට්ටුවකින් සිය නිවෙස් බලා ගිය අයුරුයි.මේ ඇල්පිටිය අධ්‍යාපන කලාපයට අයත් කහදු ව විද්‍යාලයේ සිසුන් පිරිසකි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>16</day>
    </date>
    <link>http://www.dinamina.lk/2014/06/16/_art.asp?fn=r1406163</link>
    <topic>රත්නපුර සෞඛ්‍ය පහසුකම් නැංවීමට රුපියල් දස ලක්ෂ 345ක්</topic>
    <author>@ කුරුවිට සමුහ රුපිකා කේ. බණ්ඩාර</author>
    <content>වර්ෂ 2017 වනවිට එක්සත් ජාතින්ගේ සංවිධානය මගින් ප්‍රකාශිත ඉලක්කයන් අභිභවා යාමට ශ්‍රීලංකාව දරණ උත්සාහයට සබරගමුව පළාතද දායකවීමට සැලසුම් කර තිබෙන බව පළාත්සභාව කියයි. කායික, මානසික සෞඛ්‍යයෙන් පිරිපුන් ජනතාවක් සිටින පළාතක් බවට සබරගමුව පත්කිරීම සඳහා රෝගී සත්කාරක සේවා මෙන්ම රෝග නිවාරණය සහ ළමා හා මාතෘ සෞඛ්‍ය්‍ය සංවර්ධනය කෙරෙහි විශේෂ අවධානය යොමුකර තිබේ.බෝවන රෝග මෙන්ම බෝ නොවන රෝග පාලනය සඳහා රාජ්‍ය සේවකයින් මෙන්ම ප්‍රජාව දැනුවත්කිරිමට විශේෂ වැඩසටහන් පවත්වා තිබේ. ශරිර සුවතාවය සඳහා ව්‍යායාමය සහ උපදේශනය ලබාගැනිමට සෞඛ්‍ය සංරක්ෂණ මධ්‍යස්ථාන ආරම්භ කිරිමටද කටයුතු කෙරේ. මේ කටයුතු සඳහා බටහිර සෞඛ්‍ය සංරචකය වෙනුවෙන් පළාත් නිශ්චිත කාර්ය සංවර්ධන ප්‍රදාන යටතේ රුපියල් දස ලක්ෂ 165ක්ද දෙවන ආංශීය සෞඛ්‍ය සංවර්ධන ව්‍යාපෘතිය යටතේ රුපියල් දස ලක්ෂ 180ක්ද වෙන්කර තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>16</day>
    </date>
    <link>http://www.dinamina.lk/2014/06/16/_art.asp?fn=r1406164</link>
    <topic>ගැටුලාව රජයේ විදුහ‍ෙල් දරුවන්ට ජල පහසුකම්</topic>
    <author>බිංගිරිය මධ්‍යම සමූහ @ ඒ. එම්. සරත්කුමාර</author>
    <content>පවස නිවන්නට දිය බිදක් නොමැතිව දිගු කලක් සිට පීඩා විදි බිංගිරිය අධයාපන කොට්ඨාසයේ ගැටුලාව රජයේ විද්‍යාලයේ දරු දැරියනට නව ජල සම්පාදන යෝජනා ක්‍රමයක් ආරම්භ කිරීම සදහා මුල්ගල් තැබීම පසුගියදා බිංගිරිය ශ්‍රිලනිප සංවිධායක හා හිටපු නියෝජ්‍ය ඇමැති ඒ. එම්. මුනිදාස ප්‍රේමචන්ද්‍ර සහ වයඹ පළාත් සභා මන්ත්‍රි ඒ. එම්. සෝමසිරි ගුණතිලක යන මහත්වරුන්ගේ ප්‍රධානත්වයෙන් සිදුවිය.මේ අවස්ථාවට බිංගිරිය ප්‍රාදේශිය සභා මන්ත්‍රී ලලිත් නාලක තෙන්නකෝන්, බිංගිරිය කොට්ඨාස අධ්‍යාපන අධ්‍යක්ෂ පී. යු.පී. පීරිස් , ගැටුලාව රජයේ විදුහලේ විදුහල්පති එස්. පී. ලක්සිරි සුදසිංහ යන මහත්වරුන්ද එක් වුහ. වයඹ පළාත් සභා මන්ත්‍රි ඒ. එම්. සෝමසිරි ගුණතිලක මහතා විසින් තම ජල සම්පාදන යෝජනා ක්‍රමය ආරම්භ කිරීම සදහා මුල් ගල් තැබු අයුරු..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>16</day>
    </date>
    <link>http://www.dinamina.lk/2014/06/16/_art.asp?fn=r1406165</link>
    <topic>දකුණට නෑගම් ආ පුනරුත්ථාපනය වූ එල්ටීටීඊ ඈයෝ</topic>
    <author>@ ඉමදූව සමූහ ලංකින්ද නානායක්කාර</author>
    <content>ඉන්දියාව හරහා ආණ්ඩුවට බලපෑම් කිරීමේ විපක්ෂයේ බලාපොරොත්තු මේ වන විට බිඳවැටී ඇති බව නියෝජ්‍ය ඇමැති නිශාන්ත මුතුහෙට්ටිගම මහතා පැවැසීය. ඒ මහතා එසේ පැවසුවේ පුනරුත්ථාපනය වු එල්.ටී.ටී.ඊ සාමාජිකයන් 140 දෙනෙකු පසුගිය 7 දින දකුණේ සංචාරයක නිරත වු අවස්ථාවේ ඔවුන් ගාල්ල බන්ධනාගාරය අසල පිළිගැනීමෙන් අනතුරුව ගාල්ලේ පැවති රැස්වීමක දීය.තල්රුප්පාවෙන් පොල්රුප්පාවට ලෙස නම් කර තිබු මේ වැඩසටහන පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජදීර මහතාගේ සංකල්පයකට අනුව එම අමාත්‍යංශය මඟින් සංවිධානය කර තිබුණි.වැඩිදුරටත් අදහස් දැක් වු නිශාන්ත මුතුහෙට්ටිගම නියෝජ්‍ය ඇමැතිවරයා මෙසේ ද පැවසීය. දෙමළ ඩයස්පෝරාව හරහා ශ්‍රී ලංකාවට එරෙහිව ඉන්දියාව පෙළගැස්වීම විපක්ෂයේ බලාපොරොත්තුව වූණා. සමහරු බලන් හිටියා විපක්ෂයේ ඒගොල්ලන්ට බැරි වැඬේ ඉන්දියාවට කියලා කරවන්න. ඉන්දියාව අපට විරුද්ධව පෙල ගස්වන්න. දෙමළ ඩයස්පෝරාව සම්බන්ධ කරන්න දැවැන්ත උත්සාහයක කටයුතු කළා. නමුත් සියල්ල ගඟට කැපු ඉනිවගේ වුනා. සහයෝගීතාව, සන්ධානය, ලෙන්ගතුකම අසල්වැසි ඉන්දියාව එක්ක ගොඩනගලා හමාරයි.රටක දියුණුවට අවශ්‍ය සහයෝගීතාවය සමානාත්මතාවය ඇති වෙමින් පවතිනවා. අද පුනරුත්ථාපනය වු හිටපු එල්.ටී.ටී.ඊ සමාජිකයින් පවා දකුණ රට තොට නරඹනවා. ඒ එන අය දකුණේ අපි ඉතා සුහද පිළිගන්නවා.වව්නියා කුන්තොට්ටම් කදවුරේ සිට පැමිණි මේ පිරිස ගාල්ල බන්ධනාගාරය අසලදී සුළු අපනයන බෝග නියෝජ්‍ය ඇමැති නිශාන්ත මුතුහෙට්ටිගම, බන්ධනාගාර කොමසාරිස් ආර්. එම්. කුලතුංග, ගාල්ල බන්ධනාගාර අධිකාරී ඩබ්ලිව්. ඒ. ඩී. සී. කරුණාසේන, ගාල්ල බන්ධනාගාර ප්‍රධාන ජේලර් එච්. ඩී. බන්දුසේන යන මහත්වරු පිළිගත්හ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>16</day>
    </date>
    <link>http://www.dinamina.lk/2014/06/16/_art.asp?fn=s1406166</link>
    <topic>ශ්‍රී ලංකාව ලකුණු 453කට දැවීයයි</topic>
    <author/>
    <content>එංගලන්තයට එරෙහිව ලෝඩ්ස් පිටියේ පැවැත්වෙන පළමු ටෙස්ට් තරගයේ සිවුවැනි දිනය වූ ඊයේ (15) ශ්‍රී ලංකාව සිය පළමු ඉනිමට සියලුදෙනා දැවී ලකුණු 453ක් රැස් කළේය. ඊයේ දිනය නිමාවනවිට එංගලන්ත පිල දෙවැනි ඉනිමට කඩුලු 8ක් දැවී ලකුණු 267ක් රැස්කරගෙන තිබිණි. ඒ අනුව පළමු ඉනිමට ලකුණු 575ක් රැස්කළ එංගලන්තය කඩුලු 2ක් අතැතිව ශ්‍රී ලංකාවට වඩා ලකුණු 389ක් ඉදිරියෙන් පසුවේ.ඊයේ දිනයේදී ශ්‍රී ලංකා නායක ඇන්ජලෝ මැතිව්ස් හා එංගලන්තයේ ගැරී බැලැන්ස් ශතක වාර්තා කිරීමට සමත්වුහ.දිනය නිමාවනවිට නොදැවී කඩුල්ලේ රැදී සිටින ගැරී බැලැන්ස් ලකුණු 104ක් හා ලයම් ප්ලන්කට් ලකුණු 2ක් ලබාසිටියහ. පන්දු 188කදී හතරේ පහර 12ක් හා හයේ පහරක් එල්ල කළ බැලැන්ස් ගේ මංගල ශතකය මෙයවිය.දෙවැනි ඉනිම ඇරැඹු එංගලන්තයේ මුල් කඩුලු 3 බිඳ දැමීමට ශමින්ද එරංග සමත්විය. ලකුණු 69ක් තුළ නායක ඇලෙස්ටෙයාර් කුක් (28), සෑම් ‍රොබ්සන් (19) හා ඉයන් බෙල් (9) දැවී ගියේය. එංගලන්ත ලකුණු වේගය අඩාල කළ රංගන හේරත් පළමු ඉනිමේදී ද්විත්ව ශතයක් රැස්කළ ජෝ රූට් ලකුණු 15ක් ලබාසිටියදී කඩුල්ල මුවා කිරීමේ වරදට හසුකර ගත් අතර ඔහුගේ ඊලඟ ඕවරයේදී මොයින් අලීද දැවී ගියේ ලකුණු පුවරුව 102කට කඩුලු 5ක් ලෙස සටහන් වෙද්දීය. ගැරී බැලැන්ස් සමග 7වැනි කඩුල්ලට ලකුණු 78ක් එක්කිරීමට ක්‍රිස් ජෝඩ්න් සමත්විය. ජෝඩ්න්ගේ ඉනිමද ලකුණු 35කට සීමාකිරීමට ‍රංගන හේරත්ට හැකිවිය. ස්ටුවර්ට් බ්‍රෝඩ්ද (24) රංගන හේරත්ගේ පන්දුවක් හමුවේ ඔහු අතට උඩ පන්දුවක් දෙමින් අටවැනි කඩුල්ල ලෙසින් පිටියෙන් ඉවත් විය.පෙරේදා තරගය නතර කරනවිට කඩුලු 7කට ලකුණු 415ක් ලබාසිටි ශ්‍රී ලංකාව ඊයේ දිවා ආහාරයට පෙර සිය ඉනිම නිමාකළේ එංගලන්තයට වඩා ලකුණු 122ක් පසුපසින් සිටිමින්ය.ඊයේ දිනයේ කැපී පෙනෙන සිදුවීම වූයේ ශ්‍රී ලංකා පිලේ නායක ඇන්ජෙලෝ මැතිව්ස් ලෝඩ්ස් පිටියේ ‍ටෙස්ට් ශතකයක් රැස් කිරීමේ ගෞරවය දිනා ගැනීමය. මැතිව්ස් ලෝඩ්ස් පිටියේ දී සහභාගී වු පළමු ටෙස්ට් තරගයෙන්ම ශතකයක් වාර්තා කිරීම කැපී පෙනෙන සිදුවීමක් විය.ඊට පෙර කුමාර් සංගක්කාර ද ශතකයක් වාර්තා කිරීමට සමත්විය. සංගක්කාර ඔහු‍ගේ ටෙස්ට් දිවියේ 36වැනි ශතකය පෙරේදා වාර්තා කළ අතර මැතිව්ස් ඊයේ රැස් කළේ ඔහුගේ ටෙස්ට් දිවියේ තුන්වැනි ශතකයයි.ශ්‍රී ලංකා ඉනිමේ වඩාත් කැපී පෙනෙන පිතිකරු බවට පත්වූ කුමාර් සංගක්කාරට නොදෙවැනි පිතිහරඹයක නිරතවූ නායක මැතිව්ස් සිය ශතකය සඳහා පන්දු 172 ක් වැය කළ අතර ඊට හතරේ පහර 12ක් ඇතුළත් වී තිබිණි. සංගක්කාර සමග එක්ව පස්වැනි කඩුල්ල සඳහා ලකුණු 96ක සම්බන්ධතාවක් ගොඩනැගූ මැතිව්ස් හුදෙකලා සටනක නිරත වූ අතර ඔහුට කිසිදු සහායක් ලබාදීමට ශ්‍රී ලංකා පිලේ අගපෙළ පිතිකරුවන් සමත්වූයේ නැත අද තරග‍යේ පස්වැනි හා අවසන් දිනයයි.එංගලන්තය පළමු ඉනිම - 575/9 (ඉනිම අත්හිටුවන ලදි) ‍ජෝ රූට් නොදැවී 200, මැතිව් ප්‍රියර් 86, ඉයන් බෙල් 56 ( නුවන් ප්‍රදීප් 123/4, ෂමින්ද එරංග 163/3).</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>16</day>
    </date>
    <link>http://www.dinamina.lk/2014/06/16/_art.asp?fn=s1406161</link>
    <topic>මල්ලවපොර-ජූඩෝ 20කට විදෙස් පුහුණු සංචාර 2ක්</topic>
    <author>ප්‍රින්ස් ගුණසේකර</author>
    <content>පොදු රාජ්‍ය මණ්ඩලීය ක්‍රීඩා උළෙල ඉලක්ක කොට මල්ලවපොර කණ්ඩායමක් හා ආසියානු ක්‍රීඩා උළෙල ඉලක්ක කොට ජූඩෝ කණ්ඩායමක් විදේශ පුහුණුවකට යැවීමට ජාතික ඔලිම්පික් කමිටුව කටයුතු යොදා ඇත.ශ්‍රී ලංකා මල්ලවපොර කණ්ඩායමේ ක්‍රීඩකයන් 8ක් හා නිලධාරීන් දෙදෙනකු ඉරානයට, ජූඩෝ ක්‍රීඩිකාවන් 3ක්, ක්‍රීඩකයන් 6ක් හා නිලධාරීයකු උස්බෙකිස්තානයට යනු ඇත‍.පොදු රාජ්‍ය මණ්ඩලීය ක්‍රීඩා උළෙලේ දී මල්ලවපොර ක්‍රීඩකයන්ගේ දක්ෂතා ඉහළ මට්ටමකට ගෙන ඒම මේ සංචාරයේ අරමුණ වී ඇතැයි ඔලිම්පික් කමිටු ලේකම් මැක්ස්වෙල් ද සිල්වා මහතා පවසයි. ඉරානයේ සිටින හොඳම පුහුණුකරුවන් යටතේ නවීන තාක්ෂණික උපකරණ සහිතව මේ පුහුණුව ලබාදීමට කටයුතු යෙදේ.ජූ‍ඩෝ කණ්ඩායමට ද උස්බෙකිස්තානයේ ජාතික පුහුණුකරුගේ සේවය ලබාගත හැකිවනු ඇත. මෙතෙක් පොදු රාජ්‍ය මණ්ඩලීය ක්‍රීඩා උළෙලවල දී මල්ලවපොර ක්‍රීඩකයන් පළමු වටයේදීම ඉවතට ගොස් ඇති අතර ආසියානු ක්‍රීඩා උළෙලවල දී ජූඩෝ ක්‍රීඩකයන් ද ඉදිරියට ගොස් නැත. මල්ලවපොර තරගවලදී වැඩිම පදක්කම් ප්‍රමාණයක් දිනා ඇත්තේ ඉන්දියාව, කැනඩාව හා නයිජීරියාවයි. ආසියානු මට්ටමේ ජූඩෝ දක්ෂතා ඉහළට ගොස් ඇත්තේ ජපානයේ හා දකුණු කොරියාවේය. පොදු රාජ්‍ය මණ්ඩලීය ක්‍රීඩා උළෙල ලබන ජූලි මස 23වැනිදා ග්ලාස්ගොව් හී දී ආරම්භ වන අතර ආසියානු ක්‍රීඩා උළෙල සැප්තැම්බර් 19දා කොරියාවේ දී ඇරැඹේ.ඉරානයේ පුහුණුවට තෝරා ඇති මල්ලවපොර කණ්ඩායම මෙසේය.ගයාන් ඒකනායක, උදාර මධුරංග ප්‍රනාන්දු, චාමර මිලින්ද පෙරේරා, කුෂාන් නිලක්ෂ, ලසන්ත ප්‍රියංකර, මංජුල චන්දිම, කැලුම් ක්‍රිෂාන්ත, කිත්සිරි එදිරිසිංහ, ජගත් ප්‍රියරත්න (නිලධාරී) සමන් දිනේෂ් කුමාර (නිලධාරී)උස්බෙකිස්තානයේ පුහුණුවට යන ජූඩෝ ක්‍රීඩක ක්‍රීඩිකාවන් මෙසේය.සචිනි කෞෂල්‍යා, දෙමුනි යසෝධරා, ලැටීසියා දිල්රුක්ෂි ජයවර්ධන, රජිත් පුෂ්පකුමාර, ජීවන්ත සංජය කුමාර, චාමර නුවන්, උදය රුවන් ජයවර්ධන, සජිත් කුමාර, දර්ශන ගිහාන්, ලලිත් සපුමල් (නිලධාරී).</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>16</day>
    </date>
    <link>http://www.dinamina.lk/2014/06/16/_art.asp?fn=s1406162</link>
    <topic>අශේන් දීමන්තගෙන් කඩුලු ත්‍රිත්වයක්</topic>
    <author>ප්‍රියාන් ද සිල්වා මාතර ක්‍රීඩා</author>
    <content>මාතර සාන්ත සර්වේස් පිලේ නායක අශෙන් දිමන්ත කඩුලු ත්‍රිත්වයක් දවාගැනීමට සමත්විය. ගාල්ල සාන්ත ඇලෝසියස් විදුහල සමග මාතර උයන්වත්ත පිටියේ පැවති 17 පහළ පළමු පෙළ කි‍්‍රකට් තරගයේදී අශේන් මේ දස්කම දැක්විය. මේ තරගයෙන් සාන්ත සර්වේශස් පිල ලකුණු 71 ක ජයක් වාර්තා කළ අතර සාන්ත ඇලෝසියස් විදුහලේ අෂේන් බණ්ඩාර ද කඩුලු හයක් දවා ගැනීමට සමත් වීම කැපී පෙනුණි.සාන්ත සර්වේශස් 165 (ඕවර 42.5) රමේෂ් නිමන්ත 47, තිලාන් ප්‍රශාන් කුමාර 44, රජන්ත චන්ඩුල 23 (අෂේන් බණ්ඩාර 27/6, සජිත් සංකල්ප 24/3)සාන්ත ඇලෝසියස්-94 (ඕවර 38.3) නවිඳු නිරමාල් 42, අශෙන් බණ්ඩාර 19 (අශෙන් දිමන්ත 8/4, තිලාන් ප්‍රශාන් කුමාර 18/2, ගිහාන් ඩිල්රුක් 28/2)සාන්ත සර්වේශසයට ලකුණු 53 ක ජයක්ශ්‍රී ලංකා පාසල් ක්‍රිකට් සංගමය මෙහෙයවන 17 පහළ පළමු පෙළ ක්‍රිකට් තරගාවලියේ පළමු වටයේ දී මාතර රාහුල විදුහල ලකුණු පනස් තුනකින් පරාජය කරමින් තම සිවුවැනි ජයග්‍රහයණය වාර්තා කිරීමට මාතර සාන්ත සර්වේශස් විදුහල් පිල සමත් විය.. සර්වේශස් පිල පළමුව පන්දුවට පහරදෙමින් ලකුණු 179ක් රැස්කළ අතර රාහුල විදුහලට සියල්ලන් දැවී ලබාගත හැකිවුයේ ලකුණු 126ක් පමණි.සාන්ත සර්වේශස්-179 (ඕවර 42.1) අශේන් දීමන්ත 33, යුරාන් මධුරංග 20, රන්දික ද සිල්වා 32, සවිරු ධනංජය 23 (දිනුක මධුශාන් 36/4)රාහුල-126 (ඕවර 44.4) තිළිණ මානගේ 29, තමිදු පල්ලියගුරු 21 (අශේන් දීමන්ත 25/2, චමිල් ධනංජය 21/2).</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>16</day>
    </date>
    <link>http://www.dinamina.lk/2014/06/16/_art.asp?fn=s1406163</link>
    <topic>ශ්‍රී ලංකා පළමු ඉනිම ලකුණු 453යි</topic>
    <author/>
    <content>එංගලන්තයට එරෙහිව ලෝඩ්ස් පිටියේ පැවැත්වෙන පළමු ටෙස්ට් තරගයේ සිවුවැනි දිනය වූ ඊයේ (15) ශ්‍රී ලංකාව සිය පළමු ඉනිමට සියලුදෙනා දැවී ලකුණු 453ක් රැස් කළේය. ඒ එංගලන්තය පළමු ඉනිමේ කඩුලු 9කට රැස් කළ ලකුණු 575ට පිළිතුරු වශයෙනි. පෙරේදා තරගය නතර කරනවිට කඩුලු 7කට ලකුණු 415ක් ලබාසිටි ශ්‍රී ලංකාව ඊයේ දිවා ආහාරයට පෙර සිය ඉනිම නිමාකළේ එංගලන්තයට වඩා ලකුණු 122ක් පසුපසින් සිටිමින්ය.ඊයේ දිනයේ කැපී පෙනෙන සිදුවීම වූයේ ශ්‍රී ලංකා පිලේ නායක ඇන්ජෙලෝ මැතිව්ස් ලෝඩ්ස් පිටියේ ‍ටෙස්ට් ශතකයක් රැස් කිරීමේ ගෞරවය දිනා ගැනීමය. ඊට පෙර කුමාර් සංගක්කාර ද ශතකයක් වාර්තා කිරීමට සමත්විය. සංගක්කාර ඔහු‍ගේ ටෙස්ට් දිවියේ 36වැනි ශතකය පෙරේදා වාර්තා කළ අතර මැතිව්ස් ඊයේ රැස් කළේ ඔහුගේ ටෙස්ට් දිවියේ තුන්වැනි ශතකයයි.ශ්‍රී ලංකා ඉනිමේ වඩාත් කැපී පෙනෙන පිතිකරු බවට පත්වූ කුමාර් සංගක්කාරට නොදෙවැනි පිතිහරඹයක නිරතවූ නායක මැතිව්ස් සිය ශතකය සඳහා පන්දු 172 ක් වැය කළ අතර ඊට හතරේ පහර 12ක් ඇතුලත් වී තිබිණි. සංගක්කාර සමග එක්ව පස්වැනි කඩුල්ල සඳහා ලකුණු 96ක සම්බන්ධතාවක් ගොඩ නැගූ මැතිව්ස් හුදෙකලා සටනක නිරත වූ අතර ඔහුට කිසිදු සහායක් ලබාදීමට ශ්‍රී ලංකා පිලේ අගපෙළ පිතිකරුවන් සමත්වූයේ නැත. පන්දු යැවීමේ දී ජේම්ස් ඇන්ඩර්සන් හා ක්‍රිස් ජෝඩ්න් කඩුලු 3 බැගින් දවාලූහ.එංගලන්තය පළමු ඉනිම - 575/9 (ඉනිම අත්හිටුවන ලදි) ‍ජෝ රූට් නොදැවී 200, මැතිව් ප්‍රියර් 86, ඉයන් බෙල් 56 ( නුවන් ප්‍රදීප් 123/4, ෂමින්ද එරංග 163/3)ශ්‍රී ලංකාව පළමු ඉනිම.</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>16</day>
    </date>
    <link>http://www.dinamina.lk/2014/06/16/_art.asp?fn=s1406164</link>
    <topic>සංගාගෙන් වාර්තාගත ටෙස්ට් ශතකයක්</topic>
    <author/>
    <content>ඓතිහාසික ‍ලෝඩ්ස් ක්‍රීඩාංගණයේ ශතකයක් වාර්තා කිරීම ලෝක පූජිත පිතිකරුවන්ගේ ඉහළම බලාපොරොත්තුවකි. ශ්‍රී ලංකාවේ සුපිරි පිතිකරු කුමාර් සංගක්කාර ඒ බලාපොරොත්තුව පෙරේදා ඉටු කරගැනීමට එංගලන්තය සමග පැවැත්වෙන පළමු ටෙස්ට් තරග‍යේ තුන්වැනි දිනය වූ පෙරේදා සමත්විය.එය ඔහුගේ ටෙස්ට් තරග 123ක ක්‍රිකට් දිවියේ වැදගත් සංධිස්ථානයක් ලෙස සැලකේ. මීට පෙර 2011 දී එංගලන්ත භූමියේ සිය පළමු ටෙස්ට් ශතකය රැස් කළ සංගක්කාර පෙරේදා රැස් කළේ ඔහුගේ ටෙස්ට් තරග දිවියේ 36වැනි ශතකයයි. 'ලෝඩ්ස් පිටියේ ශතකයක් රැස් කිරීම මගේ එක්තරා සිහිනයක් වුණා. ඒ සඳහා මගේ තාක්ෂණික පහරවල් තරමක් වෙනස් කරමින් ඊට සූදානම් වුණා.' තරගයෙන් අනතුරුව ස්කයි ස්පෝට්ස් රූපවාහිනී සේවයට ඔහු කියා සිටියේය. එක්දින තරගමාලාව අතරතුර දී ලෝඩ්ස් පිටියේ ශතකයක් වාර්තා කිරීමට සංගක්කාර සමත්වූව ද එහි ටෙස්ට් ශතකයක් වාර්තා කිරීම විශේෂත්වයකි.'ලෝඩ්ස් පිටිය විශේෂ ස්ථානයක්. එහි ටෙස්ට් ශතකයක් රැස් කිරීම නිරතුරුවම වැඩි ගෞරවයට පාත්‍ර වන කරුණක්. මීට පෙර ශ්‍රී ලංකා පිතිකරුවන් කීපදෙනකුම මෙහි දී ශතක වාර්තා කර තිබෙනවා. ඒ අතරට එක්වීමට මටත් අවස්ථාව ලැබීම සතුටක්.' සංගක්කාර වැඩි දුරටත් එසේ කීවේය.සංගක්කාර සිය ශතකය වාර්තා කළ මොහොතේ කඩුල්ලේ අනිත් අන්තයේ සිටියේ ඔහුගේ හොඳම මිතුරා වන මහේල ජයවර්ධනය. ඔහු පිටියේ දී මෙන්ම ඉන් පිටතදිත් සංගක්කාර‍ගේ සමීපතම මිතුරාය.සංගක්කාර සිය ශතකය වාර්තා කළ මොහො‍තේ කඩුල්ලේ අනිත් අන්තයේ සිට ඔහු වෙත දිවූ මහේල ඔහුට සුබ පැතූ අයුරු එදා ලෝඩ්ස් පිටි‍යේ රැස්ව සිටි දහස් සංඛ්‍යාත ක්‍රීඩාලෝලීන් අමන්දානන්දයට පත්කළ දසුනක් විය.'කුමාර්ගේ ශතකය මට විශාල සතුටක් ගෙන දුන්නා. අද ඔහු පිතිකරණයේ යෙදුණු හැටි හරිම අපූරුයි. මට ඔහුට කී එකම දේ ශතකය ගැන වැඩිපුර හිතන්න එපා. පසුගිය වසර ගණනාවක් පුරා ඔහු ක්‍රිකට් පිටියේ විශිෂ්ට දස්කම් දැක්වූ නිසා මම හිතන්නේ ඔහු ශතකයක් රැස් නොකළත් මිනිස්සු මොකුත් කියන එකක් නෑ කියලයි.ඒ නිසයි මම එහෙම කිව්වේ. මේක බොහෝ දුරට අපි එංගලන්තයේ ටෙස්ට් ගහන අවසන් අවස්ථාව වෙන්න පුළුවනි. ඔහු ඒ ගැන සිත යොමු කරන්නත් ඇති.' මහේල එසේ කීවේය‍.'ඔහු ශතකය වාර්තා කළාට පස්සේ මම මොකුත් කීවේ නෑ. ශතකයට කළින් මම කිව්වේ සාමාන්‍ය විදිහට බැට් කරන්න කියලයි. ඔහු 90 ගණන්වල ඉන්න විට මට තරමක චකිතයක් දැනුණා. ඒත් ඔහු බැට් කළ විදිහ අති විශිෂ්ටයි. මට ඔහු ගැන ආඩම්බරයි.' ඒ මහේලගේ අදහස්ය. මහේල හා සංගා එක්ව එදා තුන්වැනි කඩුල්ලට ලකුණු 126ක සම්බන්ධතාවක් ගොඩ නැගූහ. එය ටෙස්ට් තරගයකදී දෙදෙනා එක්ව ශතක සම්බන්ධතාවක් ගොඩනැගූ 17වැනි අවස්ථාව ද විය. ඒ අනුව මහේල හා සංගා එක්ව ගොඩනැගූ ටෙස්ට් සම්බන්ධතාවයේ සම්පූර්ණ ටෙස්ට් ලකුණු සංඛ්‍යාව 6115කි. එය ටෙස්ට් පිටියේ පිතිකරුවන් දෙදෙනකු එක්ව ගොඩනගා ඇති ඉහළම ලකුණු සංඛ්‍යාව අතර තුන්වැනි තැන ගනී.මීට පෙර ඉන්දියාවේ රාහුල් ඩ්‍රාවිඩ් හා සචින් තෙන්ඩුල්කර් එක්ව ටෙස්ට් ලකුණු 6920ක් රැස් කොට ඇති අතර බටහිර ඉන්දියා කොදෙව් පිලේ හිටපු පිතිකරුවන් වන ගෝර්ඩන් ග්‍රිනිජ් හා ඩෙස්මන්ඩ් හේන්ස් එක්ව ටෙස්ට් ලකුණු 6482ක් රැස් කොට තිබේ.-ෆවුස් මොහොමඩ්.</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>16</day>
    </date>
    <link>http://www.dinamina.lk/2014/06/16/_art.asp?fn=s1406165</link>
    <topic>ගම්පොල සාන්ත ජෝශප්-මාතලේ බණ්ඩාරපොළ ම.වි පළාත් නෙට්බොල් තරගාවලියේ දී ද්විත්ව ශූරතා දිනති</topic>
    <author>අසෝක හිදගොඩ - මාතලේ දිසා විශේෂ</author>
    <content>සමස්ත ලංකා පාසල් මයිලෝ නෙට්බෝල් තරගාවලියේ මුල් වටයේ මධ්‍යම පළාත් පාසල් මාතලේ මධ්‍යස්ථාන නෙට්බෝල් තරගාවලියේදී මෙවර ළමුන් දහසකට වැඩි පාසල් අතර 'ඒ' කොටසේ ශුරතා දෙකක් දිනා ගනිමින් මහනුවර දිසාවේ ගම්පොල ශාන්ත ජෝශප් බාලිකා විදුහල සහ ළමුන් දහසකට අඩු පාසල් අතර 'බී' කොටසේ ශුරතා දෙකක් දිනා ගනිමින් මාතලේ දිසාවේ බණ්ඩාරපොළ මහ විදුහල වැඩි දක්ෂතා දැක්වීමට සමත් වුහ.මෙහිදි 'ඒ' කොටසේ වයස අවු. 14න් හා 16න් පහළ ශුරතා ගම්පොල ශාන්ත ජෝශප් බාලිකා විදුහලට හිමිවිය.එම විදුහලේ නෙට්බෝල් පුහුණුකාරිණි ලෙස අශානි මීඩින් මහත්මිය කටයුතු කරයි.'බී' කොටසේ වයස අවු. 16න් හා 18න් පහළ ශුරතා දිනු මාතලේ බණ්ඩාරපොළ ම.වි. නෙට්බෝල් පුහුණුකාරිණි එම විද්‍යාලයීය ක්‍රීඩා උපදේශිකා ක්‍රීෂ්ණි සිරිවර්ධන මහත්මියයි.මධ්‍යම පළාතේ මාතලේ හා නුවරඑළිය දිස්ත්‍රීක් සහ මහනුවර දිසාවේ කටුගස්තොට, තෙල්දෙණිය හා ගම්පොළ අධ්‍යාපන කලාප නියෝජනය කරමින් මෙහිදි පාසල් කණ්ඩායම් 75ක් තරග වැදුණි. මාතලේ මධ්‍යස්ථාන භාර නිලධාරිණි ක්‍රීඩා ගුරු උපදේශිකා රම්‍යා හේන්දෙණිය මහත්මිය විසින් සංවිධාන කරන ලද මේ තරගාවලිය පසුගියදා මාතලේ ශ්‍රී සංඝමිත්තා බා.ජා.පාසල් ක්‍රීඩාංගණයේදී පැවැත්විණි.තරග ප්‍රතිඵල මෙසේයි -වයස අවු. 18න් පහළ ශුරතාව-කටුගස්තොට ශාන්ත අන්තෝනි බා.වි. අනු ශුරතාව-මාතලේ ශ්‍රී සංඝමිත්තා බා.ජා.පසමස්ත ලංකා තරගයට සුදුසුකම් ලැබු කණ්ඩායම් - තෙල්දෙණිය මහා විද්‍යාලයවසය අවු. 16න් පහළ ශුරතාව-ගම්පොළ ශාන්ත ජෝශප් බා.වි., අනු ශුරතාව-මාතලේ විජයපාල ම.වි. බී පිලසමස්ත ලංකා තරගයට සුදුසුකම් ලැබු කණ්ඩායම් - මාතලේ විජයපාල ම.වි 'ඒ' පිල, මාතලේ ශ්‍රී සංඝමිත්තා බා.ජා.වි.වයස අවු. 14න් පහල ශුරතාව-ගම්පොළ ශාන්ත ජෝශප් ම.වි, අනු ශුරතාව-මාතලේ විජයපාල ම.වි.සමස්ත ලංකා තරගයට සුදුසුකම් ලැබු පාසල් - තටුගස්තොට ශාන්ත අන්තෝනි බා.වි., මාතලේ ශ්‍රී සංඝමිත්තා බා.ජා.පා.වයස අවු. 18න් පහළ ශුරතාව-මාතලේ බණ්ඩාරපොළ ම.වි, අනු ශුරතාව-ගම්පොළ බෞද්ධ බා.වි. වයස අවු 16න් පහළ ශුරතාව මාතලේ බණ්ඩාරපොළ ම.වි. අනු ශුරතාව, ගම්පොළ බෞද්ධ බාලිකා විදුහල බා.වි., වයස අවු. 14න් පහළ ශුරතාව ගම්පොළ බෞද්ධ බා.වි. අනුශුරතාව-මාතලේ කවටයාමුණ ආනන්ද ම.වි.වීවෘත කාණ්ඩය යටතේ තරගකාරි නොවන මට්ටමකින් පැවති වයස අවු 13න් පහළ තරගයේදී සමස්ත ලංකා තරගාවලියට සුදුකම් ලැබු පාසල් - ගම්පොල බෞද්ධ බා.වි., මාතලේ බණ්ඩාරපොළ ම.වි, ගම්පොළ ශාන්ත ජෝශප් බා.වි, මාතලේ ශ්‍රී සංඝමිත්තා බා.ජා.පා ඒ පිල, තෙල්දෙණිය ම.වි සහ මාතලේ ශ්‍රී සංඝමිත්තා බා.ජා.පා. බී පිල.</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>16</day>
    </date>
    <link>http://www.dinamina.lk/2014/06/16/_art.asp?fn=s1406167</link>
    <topic>අන්තර් සමාජ සත් සාමාජික රගර් ශූරතාව හැව්ලොක්ස් පිලට</topic>
    <author>ෆවුස් මොහොමඩ්</author>
    <content>සී.එච්.කණ්ඩායමට එරෙහිව ලකුණු 31-14ක විශිෂ්ට ජයක් වාර්තා කළ හැව්ලොක්ස් ක්‍රීඩා සමාජය අන්තර් සමාජ සත් සාමාජික රගර් ශූරතාව දිනා ගැනීමට සමත්විය.කොළඹ තුරඟ තරග පිටියේ ඊයේ නිමාව දුටු මේ තරගාවලියේ අවසන් මහා තරගයේ දී ජාතික සත් සාමාජික පිලේ ප්‍රබල ක්‍රීඩක සඳුන් හේරත්ගේ නායකත්වයෙන් තරග වැදුණු හැව්ලොක්ස් පිල අන්තර් සමාජ සත් සාමාජික රගර් කිරුළට හිමිකම් කීවේ වසර 11කට පසුව වීම විශේෂත්වයකි. ඔවුන් මීට පෙර අවසන්වරට සත් සාමාජික රගර් ශූරතාව අත්කර ගත්තේ 2001 වසරේදීය.කුසලාන වටයේ අවසන් තරගයේ පළමු භාගය නිමාවනවිට හැව්ලොක්ස් පිල ලකුණු 14-7කින් පෙරමුණ ගත්තේය.අවසන් තරගයේ උත්සාහක දිනුම් ද්විත්වයක් ඇතුලුව සමස්ත තරගාවලියේ කැපී පෙනෙන දස්කම් දැක්වූ හැව්ලොක්ස් පිලේ මොහොමඩ් ශෙරිෆ් තරගාවලියේ හොඳම ක්‍රීඩකයාට හිමි සම්මානය දිනාගත්තේය.හැව්ලොක්ස් පිල රැස් කළ ලකුණු සංඛ්‍යාවට ගෝල් තුනක් හා උත්සාහක දිනුම් දෙකක් ඇතුලත්වු අතර සී.එච්. කණ්ඩායම ‍ගෝල් දෙකක් වාර්තා කළේය.ශ්‍රී ලංකා රගර් සංගමයේ මෙහෙයවීමෙන් පැවැති මේ තරගාවලියේ පළඟ ශූරතාව දිනාගනු ලැබුවේ ලකුණු 26-17කින් යුද හමුදා 'ඒ' පිල පරාජය කළ මහනුවර ක්‍රීඩා සමාජයේ 'බී' කණ්ඩායම විසිනි.ලකුණු 29-7කින් යුද හමුදා 'බී' කණ්ඩායම පරාජය කළ ගුවන් හමුදා 'ඒ' පිලට බඳුන ශූරතාව හිමිවූ අතර ගුවන් හමුදා 'බී' කණ්ඩායම ලකුණු 24-7කින් නාවික හමුදාවේ සී හෝස් පිල පරදවා පළිහ ශූරතාවට හිමිකම් කීවේය.තරගාවලියේ ත්‍යාග ප්‍රදානෝත්සවය පැවැත්වූයේ ප්‍රධාන අනුග්‍රාහකත්වය සැපයූ ඩයලොග් සමාගමේ ප්‍රධාන කළමනාකරු ස්ටෙෆාන් ද රොසයිරෝ මහතාගේ ප්‍රධානත්වයෙනි.ශ්‍රී ලංකා රගර් සංගමයේ සභාපති අසංග සෙනෙවිරත්න මහතා ද මේ අවස්ථාවට එක්විය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>16</day>
    </date>
    <link>http://www.dinamina.lk/2014/06/16/_art.asp?fn=s1406168</link>
    <topic>බැද්දගානට හිටපු තරු රැසක් පායද්දී පාපන්දු වීරයන් 6කට උපහාර</topic>
    <author>ප්‍රින්ස් ගුණසේකර</author>
    <content>ලොව පුරා පාපන්දු උණුසුම පැතිර යද්දී ශ්‍රී ලංකාවෙන් බිහිවු පාපන්දු වීරයන් හයදෙනකුට උපහාර පිදෙයි. බැද්දගාන පාපන්දු සංකීර්ණයේ පැවැති චාම් උත්සවයකදී උපහාර පිදුනේ 60 දශකයේ සිට ශ්‍රී ලංකා පාපන්දු ක්‍රීඩාවේ උන්නතියට විශාල සේවාවක් කළ පී.ඩී‍.සිරිසේන, සුභානී හසීම්ඩීන්, එච්.ඒ.ජයතිස්ස, පියදාස පෙරේරා, එස්.පී.ඩී.ද සිල්වා හා එල්.ඒ.රන්බණ්ඩා යන මෙරට බිහිවු පාපන්දු ප්‍රවීණයන්ටය.ශ්‍රී ලංකා පාපන්දු සම්මේලනයේ සභාපති රංජිත් රුද්‍රිගු මහතා අතින් ඇගැයීමට ලක්වු පී.ඩී.සිරි‍සේන මහතා 1958-68 කාලවකවානුවේදී ශ්‍රී ලංකා පිල නියෝජනය කළ අතර වසර 1966දී නෙදර්ලනත්යේ ක්‍රීඩා සමාජයකට එක්වී යුරෝපීය රටක ක්‍රීඩා කළ පළමු ශ්‍රී ලාංකික ක්‍රීඩකයා ලෙස ඉතිහාසයට එක්විය. සෝන්ඩර්ස් ක්‍රීඩා සමාජයේ නිර්මාතෘවරයාද වන සිරිසේන මහතා ජාතික පිලට ක්‍රීඩකයන් රැසක් දායද කළ අයෙකි.සුභානී හෂීම්ඩීන් මහතා 1966 සිට 75 දක්වා ජාතික පිලට ක්‍රීඩා කළ දක්ෂ ක්‍රීඩකයෙකි. එච්.ඒ.ජයතිස්ස මහතා 1962 සිට 72 දක්වා ශ්‍රී ලංකා පිල නි‍යෝජනය කළ අතර මාලදිවයිනේ ක්‍රීඩා සමාජයකට එක්විය. ඔහු වික්ටර්, රත්නම්, යුද හා නාවික ක්‍රීඩා සමාජවලට ක්‍රීඩා කළේය.වසර 1956 සිට 74 දක්වා වසර 18ක කාලයක් ශ්‍රී ලංකා පිල නියෝජනය කළ පියදාස පෙරේරා මහතා පොල්පිටිය ක්‍රීඩා සමාජයට ක්‍රීඩා කොට මාතර දිස්ත්‍රික් පාපන්දු පිලේ පුහුණුකරු විය.එස්.පී.ඩී.ද සිල්වා මහතා කළුතර විදුහලෙන් පාපන්දු පිටියට අවතීර්ණවී වසර 1964-75 කාලයේ ජාතික පිලට ක්‍රීඩා කළේය. 70 සිට 73 කාලයේ ශ්‍රී ලංකා පාපන්දු නායකයා වු ඔහු 1981 ජාතික කනිෂ්ඨ පිලේ පුහුණුකරු විය. ඒ මහතා සෝන්ඩර්ස්, යුද හමුදා හා කළුතර ග්‍රීන් ෆීල්ඩ් ක්‍රීඩා සමාජවල ප්‍රබල ක්‍රීඩකයකු ද වේ. ගම්පොල නෝවර්ස් ක්‍රීඩා සමාජයේ හා සෝන්ඩර්ස් පිලේ විශිෂ්ට ක්‍රීඩකයකු වු එල්.ඒ.රන්බණඩා මහතා 1968 සිට 70 දක්වා ජාතික පාපන්දු පිලට එක්ව සිටියේය. මේ උපහාර පිදීමට අමතරව ජතික පාපන්දු පිල නි‍යෝජනය කළ ක්‍රීඩකයන් අතරේ කොළඹ නගරාධිපති කුසලානය උදෙසා පාපන්දු තරග 2ක් පැවැත්වුණි. එහිදී ගෝල් 3-1කින් නිමල් විජේසේකරගේ කණ්ඩායම ජය වාර්තා කළ අතර අනුශූරයන් වුයේ සෝන්ඩර්ස් පිලට එදා ක්‍රීඩා කළ වල්පොලගේ කණ්ඩායමයි.අනෙක් තරගය එදා රිනවුන් පිලට ක්‍රීඩා කළ ඒ.එම්.කබීර්ගේ පිල ගෝල් 4-0කින් ජයවාර්තා කළ අතර මොහොමඩ් අමුනුල්ලාගේ පිලට අනුශූරතාව හිමිවිය.මේ තරගවලදී එදා සෝන්ඩර්ස් පිලට ක්‍රීඩා කළ සුමිත් පෙරේරා, රත්නම් පිලට එක්ව සිටි ඔගස්ටීන් ජෝජ්, ගුවන් හමුදාව නි‍යෝජනය කළ එම්.ඉමිතියාස්, නිගම්බු යූත් පිලට එක්ව සිටි ඒ.එම්.කබීර්ගගේ ක්‍රීඩා විලාශය සිත්ගන්නා සුලු එකක් විය. එමෙන්ම වික්ටරි ක්‍රීඩා සමාජයට එක්ව සිටි එම්.සහීර්, යුද හමුදාවේ ඩන්ස්ටන් රෝයල් ද ඉතිහාසයේ අපූර්ව ක්‍රීඩා විලාශය සිහිගන්වමින් ගෝල් රැස් කළහ.එදා පාපන්දු පිටියේ දක්ෂයින් ලෙස සැලකූ අශෝක රවින්ද්‍ර, යූ.එල්.නිහාල්, සැන්ඩ්‍රා කපිල ගුණරත්න, සොහාන් ප්‍රනාන්දු, ටී.එම්.සුදාර්, ඒ.රාමර්, බාලේන්ද්‍ර ඇත්තනී, ඒ.විග්‍රන් පිල්ලේ, අනුර ද සිල්වා, කීර්තිසිරි, වයිසුර් රසීම්ඩීන්, නිමල් වික්‍රමතුංග, නීල් ඔබේසිරි, යූ.ජී.ප්‍රේමලාල්, එම්.මුතාලිෆ්, සීදරන් සුරසෝක්ති, ඩේමියන් ප්‍රනාන්දු, ජෝන් ප්‍රනාන්දු, ඩී.ජෝරස්, ගාමිණී මතුරාජ, ආනන්ද කුමාර, චමින්ද ස්ටැන්වෝල්, ටී.එච්.සුසන්ත, අස්වර්, ඉමිතියාස් රහීම්, ජගත් රෝහණ, එම්.එච්.එම්.රූම්, ජී.පී.සී.කරුණාරත්න, කේ.ඩී.ලලිත්, සුමිත් පෙරේරා, ඩඩ්ලි ස්ටැන්වොල්, ඇන්ටන් වොම්බෙක්, මහින්ද ගලගෙදර, නිහාල් පුෂ්පකුමාර, ටී.ආර්.ප්‍රීනා, එම්.ඉල්ලියාස්, මොහොමඩ් ඉම්රාන්, ප්‍රභාත් ෆර්ඩිනැන්ඩිස්, ප්‍රියන්ත ලියනගේ හා පී.ජී.පීරිස් පසුගිය මතකය අවදි කරමින් ක්‍රීඩා කළහ.තරග විනිශ්චයට පාපන්දු පිටියේ එදා සිටි ඒ.පී.ඩී.දේශප්‍රිය, එම්.සී.ජමල්ඩීන්, ප්‍රියංග පීරිස්, බී.එස්.ඒ.බස්නායක, එම්.ඒ.රංජිත් හා ඩබ්ලිව්.වී.එස්.ජයවීර එක්ව සිටියහ.මේ උපහාර උළෙල හා තරග සංවිධානය හිටපු පාපන්දු නායක හා ජාතික පුහුණුකරුවකු වු සම්පත් පෙරේරා මහතා ඇතුලු පිරිසක් සංවිධානය කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>16</day>
    </date>
    <link>http://www.dinamina.lk/2014/06/16/_art.asp?fn=f1406161</link>
    <topic>මානව හිමිකම් කමිටු චෝදනාවේ දී රජය එකම ස්ථාවරයක සිටිනවා</topic>
    <author/>
    <content>2005න් පසු ගෙවුණු වකවානුව ජාත්‍යන්තර‍ෙය් බලපෑම් හා ඉන්දීය දේශපාලනයේ පෙරළි ආදී කරුණු ගණනාවක් සම්බන්ධයෙන් ජනමාධ්‍ය හා ප්‍රවෘත්ති අමාත්‍ය කැබිනට් ප්‍රකාශක කෙහෙලිය රඹුක්වැල්ල මහතා සමඟ ‘දිනමිණ’ කළ සංවාදයකි.ඒක මහා පැහැදිලි වෙනසක් මං එහෙම කියන්නේ නිදහසින් පසු ගෙවුණු දශක හයක කාලයකින් දශක තුනක කාලයක් ර‍ටත් රටේ ජනතාවත් පීඩා විඳි ප්‍රධානතම ප්‍රශ්නය ත්‍රස්තවාදී ප්‍රශ්නයයි. එම කාලය මේ රටේ සැබෑ නිදහසක් තිබුණේ නැහැ.මේ ගැටලුව විසඳීම ජේ. ආර්. ජයවර්ධන ජනාධිපතිවරයාගේ සිට මහින්ද රාජපක්ෂ ජනාධිපතිතුමන් දක්වා සෑම රාජ්‍ය නායකයකුම විවිධ ක්‍රියාමාර්ග ගනු ලැබුවා. තවත් විටෙක යුද්ධයකට ගියා නමුත් ප්‍රශ්නය එකතැන පල්වුණා මිස විසඳුම් ලැබුණේ නැහැ. නමුත් 2005 දී බලයට පත්වූ ජනාධිපති තුමන් මේ ප්‍රශ්නය විසඳීමට ඉතිහාසයේ සියලු අත්දැකීම් යොදා ගනිමින් ඒ සඳහා ප්‍රවිෂ්ට වුණා. නිවැරැදි රාජ්‍ය නායකයකු ලෙස පෙරමුණ ගත්තා.ඒ අනුව මානුෂිය මෙහෙයුම ක්‍රියාත්මක කරමින් වසර තුනක් තුළ දශක තුනක ත්‍රස්තවාදය අවසන් කර සැබෑ නිදහස මේ රටේ ජනතාවටත් රටටත් ලබා දුන්නා. නිදහසින් පසු රාජ්‍ය නායකයන් පස් දෙනෙකු අතගැසු මෙම ප්‍රශ්නය විසඳීමට හැකි වුණු මෙම මහින්ද රාජපක්ෂ යුගය අන් සියලු යුගවලට වඩා පැහැදිලි වෙනසක් දකින්නේ ඒ නිසයි. තවත් දශක ගණනාවකට ලබා ගැනීමට නොහැකි ජයග්‍රහණ රැසක් දශකයකටත් අඩු මේ කාලය තුළ රටට හිමිවුණා. එනිසා මේ නිදහසින් පසු රටට උදා වූ ස්වර්ණමය යුගයක්.සමහරු දේශපාලන කුහකත්වයෙන් යුතුව පදනම් විරහිත චෝදනා එල්ල කරනවා. නමුත් විපක්ෂයේ සිටින බොහෝ දෙනෙකු ආණ්ඩුව යහපත් ආකාරයට දකිනවා.පොඩි පොඩි ප්‍රශ්න නැතුවා නොවේ. කිසිම ප්‍රශ්නයක් නැතිව යන කිසිම ආණ්ඩුවක් ලෝකයේ කිසිම රටක නැහැ. එහෙම ආණ්ඩු තියෙන්නත් බැහැ. කවුරු මොනවා කීවත් මේ රටට නිදහස ලබා දී රට දැවැන්ත සංවර්ධන මාවතකට ගෙනවිත් තිබෙන එක කිසිවකුට නැහැ කියන්නට බැහැ.මං මෙහෙම පැහැදිලි කරන්නම් 2005 වන විට රටේ විදුලිය තිබුණේ 54%ටයි. එවිට 54%ක් විදුලි බිල බලා බණිනවා. අද වන විට 97%කට විදුලිය තිබෙනවා. ඒ නිසා 97%ක් විදුලි බිල බලා බණිනවා. මේ වගේ මාසික බිල්වල කොතරම් මුදලක් තිබුණත් ඒක බලා ආණ්ඩුවට බණින්න එදා සිටම ජනතාව පුරුදු වෙලයි සිටින්නේ.අද මේ රටේ 45000ක් පෞද්ගලික පාසල් සේවා බස්රථ වෑන් රථ තිබෙනවා. එදා මීට වසර ගණනකට පෙර අපි පාසල් යන කාලයේ මෙන් බොහෝ කලකට පසු වුවත් එහෙම වාහන තිබුණේ නැහැ. නමුත් අද මාපියන් තමන්ගේ දරුවා පෞද්ගලික පාසල් සේවා වාහනයක පාසල් යැවීමට හුරු වෙලා. හැබැයි රටේ මේ ආකාරයට විවිධ පැතිකඩවලින් සංවර්ධනය වන විට ජනතාවගේ පොකට්ටුවේ මුදල් යන එක සැබෑවක්. ඒ නිසා ඒවා සියල්ලගේ බැණුම් එල්ල වන්නේ ආණ්ඩුව දෙසටයි.අපි බොහොම සරල විදිහටයි හිතන‍්නෙ. නමුත් ගැඹුරින් සොයා බැලුවොත් රට සෑම අංශයකින් දියුණු වෙලා ජනතාව අතර මුදල් ගැවසෙනවා.මේ රටේ ජනගහනය මිලියන විසි එකයි . නමුත් ජංගම දුරකථන මිලියන 23ක් ජනතාව විසින් භාවිතා කරනවා.අපි මේ සංවර්ධනය ගැන කතා කරන්නේ දත්ත, කරුණු ඇතිවයි. ඒවාට නිර්ණායක තියනවා අද දුප්පත්කම 5%ට අඩුවෙලා 7.2%ක වර්ධනයක් තබාගෙන වසර ගණනක් අඛණ්ඩව රට ඉදිරියට යනවා. උද්ධමනය 10%කට වඩා අඩු ප්‍රමාණයකින් තබාගෙන සිටිනවා. ඒකපුද්ගල ආදායම ඩොලර් තුන්දහසකට එහා යන මට්ටමේ සිටිනවා. බැංකු පොලී අනුපාතයද තනි ඉලක්කමකට ගෙන ඒමට හැකි වුණොත් ඉතාම පුර්ණ වූ සංවර්ධන ශක්තියද රටට ස්ථාවර වෙනවා.විපක්ෂය කියන්නේ කවුද? එජාපයද, ජවිපෙද, ෆොන්සේකා මහත්තයාගේ පක්ෂයද? මේ අය අද හැම අතින්ම ජනතාව ප්‍රතික්ෂේප කරලයි තියෙන්නේ මැතිවරණ විසි අටක් පරාජය වුණු එජාපයට අද එල්ලෙන්න වැල් නැතිවයි ඉන්නේ. විපක්ෂයේ හැමදාම ඉන්න කණ්ඩායම්වලට ඒ අයගේ පැවැත්ම වෙනුවෙන් මොනවා හරි කියන්න ඕනෑ. එහෙම නැත්නම් ඒ අයට පැවැත්මක් නැහැ. අද කාටත් ජීවත්වෙන්න අමාරු නෑ කන්න නැතිව කවුද මැරිලා තියෙන්නේ . ලෝකයේ සමහර රටවල මිනිසුන්ට ජීවත් වෙන්ට අසීරු මට්ටමට ආර්ථිකය කඩා වැටුණුවිට ජනතාව බඩගින්නේ මැරෙනවා.අපේ කලාපයේ රටක් මෙන්ම අපිට ආසන්නම රට ලෙස ඉන්දියාවේ මෑතකදී ඇති වූ දේශපාලන වෙනස්වීම අපේ රටට මොන ආකාරයෙන් බලපායිද....එම දේශපාලන පෙරළිය අපේ රට පැත්තෙන් බැලු කළ මං ඉතාම සුබවාදීවයි දකින්නේ ලංකාවේ දේශපාලන ස්ථාවරයක් ඇතිවන්නේ ඉන්දියාවේ දේශපාලන ස්ථාවරය අනුවයි ඉන්දියාවේ ආණ්ඩු අස්ථාවර වන හැම අවස්ථාවකම එය අපේ රටට බලපෑවා. එහෙම වුණු හැම මොහොතකම අපේ දේශපාලන ආර්ථික ආදී සෑම ක්ෂේත්‍රයකම විවිධ බලපෑම් එල්ල වුණා.අද තවත් පැත්තකින් අපිට සතුටු විය හැකි දෙයක් තමයි ඉන්දියාවේ නරේන්ද්‍ර මෝදි ඇගමැතිතුමායි අපේ ජනාධිපතිතුමයි අතර සමාන්තර ලක්ෂණ පෙන්නුම් කරනවා. රටට එරෙහි බලවේග ඉදිරියේ දණ නොනැමීම ගැති නොවීම යන ප්‍රතිපත්ති අතර ඉතාම සමාන ලක්ෂණ තිබෙනවා. රටට එරෙහි බලවේග පරාජය කිරීමට හැකි දැඩි මතධාරීන් වන මේ රාජ්‍ය නායකයන්ට ආසන්න මිතුරු රටවල් ලෙස දෙරටේම යහපතට දැවැන්ත වැඩකොටසක් ඉදිරියේදී කළ හැකියි.ප්‍රභාකරන්ගේ මිලේච්ඡ ත්‍රස්තවාදය පරාජය කිරීමට නිවැරැදි මාවතට ප්‍රවිෂ්ට වුණු මොහොතේ සිට මේ බලපෑම් අපිට එල්ල වුණා. ඒක දවසින් දවස වැඩි වුණා. අවසානයේදී ප්‍රභාකරන්ගේ ත්‍රස්තවාදය 2009 මැයි 19දා මුළුමනින්ම අවසන් කළ මොහොතේ සිට එම බලවේගයන්හි බලපෑම් තීව්‍ර වීමට පටන් ගත්තා. අපේ බොහෝ නායකයන් මේ ප්‍රශ්නයේදී ජාත්‍යන්තරයේ පදයට නැටුවා මිසක් අපිට ඕනෑ පදයට නැටුවේ නැහැ. ඒ නිසයි ඒ කාටවත් මේ ප්‍රශ්නය විසඳා ගන්න බැරිවුණේ.විශේෂයෙන් වර්තමානයේ එල්ල වී ඇති මානව හිමිකම් කමිටු යෝජනාවට අපි එකම ස්ථාවරයේ සිටින්නේ. අපි එදා වගේම අදත් එකඟ නැහැ. ඒ වගේම ඒ ප්‍රශ්නයේදී අපිට සහය දෙන රටවල් රැසක් සිටිනවා. ඔවුන් අපිත් සමඟයි සිටින්නේ. ඒ නිසා අපි හුදකලා වෙලත් නැහැ.මේ රට් ලියාපදිංචි පුවත්පත් සඟරා 182ක් තියෙනවා. ගුවන්විදුලි නාළිකා 48ක් රූපවාහිනි නාළිකා 21ක් තිබෙනවා. මේකෙන් රාජ්‍ය මාධ්‍ය කියන ඒවාට තිබෙන්නේ. එක පත්තර ආයතනයයි. රූපවාහිනී හා ගුවන්විදුලි නාළිකා ආයතන දෙක බැගිනුයි. අනෙක් ඒවා සියල්ල පෞද්ගලික මාධ්‍ය ආයතනයි. මං දන්නේ නෑ මේ තරම් මාධ්‍ය නිදහසක් තිබුණු යුගයක් ගැන අද කොයිතරම් නිදහසක් තිබෙනවාද? ඒ ආයතන වලට ඕනෑම අකාරයකට තමන්ගේ මත ඉදිරිපත් කරන්න අද අවස්ථාව තිබෙනවා. නමුත් ඇතමුන් ජාත්‍යන්තරයට රට පිළිබඳ වැරැදි මතවාද හදා ගන්න රටේ මාධ්‍ය නිදහසක් නෑ කියන මාතෘකා බොරුවට ලබා දෙනවාඅනෙක් පැත‍්තෙන් වෙබ් අඩවි පිළිබඳව කතා කරන විට අද අපිට විශාල ප්‍රශ්නයක් වෙලා තියෙනවා. මේ අසභ්‍ය වෙබ් අඩවි මේවා තමා තමන්ට හිතන හිතෙන විදිහට සමාජයේ ගෞරවනීය වැදගත් අයට කිසිම පදනමක් නැතිව මඩගහන්න යොදා ගන්නවා. සමහර ඒවා කොහෙන්ද ක්‍රියාත්මක වෙන්නේ කියලා දන්නේ නැහැ. සමහර ඒවා ක්‍රියාත්මක වන්නේ එංගලන්තයේ ඇමෙරිකාවේ සිටයි. මේ වෙබ් අඩවි පිළිබඳ ජනතාව අපෙන් අහනවා. ප්‍රශ්න කරනවා. අපි ඒ අයට පිළිතුරු දෙන්න ඕනෑ. ඒනිසා අපි එම වෙබ් අඩවි පිළිබඳව යම් වැඩපිළිවෙළකට යන්න යන විට මංගල සමරවීරලා තිස්ස අත්තනායකලා ඒවා සාධාරණීකරණය කරනවා.මංගල සමරවීර කියන අයට අයිතියි කියන සම්බන්ධයැයි කියන වෙබ් අඩවිවලින් සජිත් ප්‍රේමදාසට නැති වෙන්න ගහනවා. මේකද ඒ අයගේ සදාචාරය? මල්වතු අස්ගිරි මහනායක හමුදුරුවන්ට මේ අසභ්‍ය වෙබ් අඩවි පදනම් විරහිතව මඩ ගසමින් විවිධ ආකාරයට යොදා ගෙන තිබුණා. අපි තවත් මේවාට ඉඩ දෙන්න බැහැ. මේ අසභ්‍ය සංස්කෘතියට අපි පියවරක් ගත යුතුයි. මේ ආකාරයට මඩ ගහන්න චරිත ඝාතනය කරන්න පදනම් විරහිත චෝදනා නගන්න ඉඩ දෙන්න බැහැ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>16</day>
    </date>
    <link>http://www.dinamina.lk/2014/06/16/_art.asp?fn=f1406162</link>
    <topic>ජයලලිතාගේ හා පිල්ලේගේ කොටි පුල්ලිවලට මතක හිටින පාඩමක්</topic>
    <author>ජනතා මිත්‍ර</author>
    <content>හැංඟි හැංඟි වෙස් මුහුණු බැන්දත් නටන්න වෙන්නෙ එළියේ, කැලෑව මාරු වුණාට කොටියාගේ පුල්ලි මාරු නොවෙයි” යන ප්‍රස්ථා පිරුළු භාෂාවට එක්වූයේ කට කහනවට නොවේ. එම ප්‍රස්ථා පිරුළු කෙතරම් සත්‍යයක්දැයි බෙදුම්වාදයට කඩේ යන කාන්තාවන් දෙදෙනෙකුගේ ප්‍රකාශ හා ක්‍රියාවලින් මැනවින් පසක් වේ. මෙම කාන්තාවන් දෙදෙනා ඒ තරමටම බෙදුම්වාදය වෙනුවෙන් පෙනී සිටින අතර එක් කාන්තාවක් අල්ලේ නටවන්නේ දෙමළ ඩයස්පෝරාවයි. අනෙක් කාන්තාව අල්ලේ නටවන්නේ තමිල්නාඩුවේ කොටි හිතවාදීන්ය.දෙමළ ඩයස්පෝරාව හා තමිල්නාඩුවේ කොටි හිතවාදීන් එකම කාසියේ දෙපැත්තයි. ශ්‍රී ලංකාවට එරෙහිව විවිධ අසත්‍ය මානව හිමිකම් චෝදනා ඇතුළු තවත් අභූත චෝදනා ගණනාවක් එල්ල කරමින් මෙම කොටි රූකඩ කාන්තාවන් දෙදෙනාට අවශ්‍ය වී ඇත්තේ ශ්‍රී ලංකාව දෙකඩ කර ශ්‍රී ලංකාව තුළ ඊළාම් රාජ්‍යයක් ගොඩනැගීමටය.එක් කාන්තාවක් ජීවත්වෙන්නේ අප අසල්වාසී රට වන ඉන්දියාවේය. තමිල්නාඩු ප්‍රාන්තයේ ප්‍රධාන අමාත්‍යවරිය වශයෙන් කටයුතු කරන ඇය ජයලලිතා ජයරාම් ය. ඇය දකුණු ඉන්දියානු නිළියකි. ඇය ජනප්‍රිය වූයේ දකුණු ඉන්දියානු තවත් නළුවකු වූ එම්. ජී. ආර්. නොහොත් එම්. ජී. රාමචන්ද්‍රන් සමඟය. රාමචන්ද්‍රන් සමඟ තිරයේ පෙම් රැඟුම් පෑ ජයලලිතා දේශපාලන ලෝකයේ ඇත්තටම රඟපාන්නට විය. රාමචන්ද්‍රන්ගේ මරණයෙන් පසු තවත් හොඳින් දේශපාලන කරළියේ රඟපෑ ජයලලිතා, එම්. කේ. කරුණානිධිට හොඳ තරඟයක් ද ලබා දෙමින් තමිල්නාඩු ප්‍රාන්තයේ ප්‍රධාන අමාත්‍යවරිය බවට පත් වූවාය.ඇය තවදුරටත් දේශපාලන කරළියේ රඟපාන්නේ තමන්ගේ බලය තවත් වැඩිකර ගැනීම සඳහාය. ඒ සඳහා ඇයට අවශ්‍යව ඇත්තේ තමිල්නාඩුවේ අති බහුතරයක් සිටින දෙමළ ජාතිකයින්ගේ ඡන්දයයි. එම ඡන්ද ලබා ගැනීම සඳහා ජයලලිතාට කළ නොහැකි දෙයක් නොමැත. තමිල්නාඩුවේ සිටින බෙදුම්වාදී බලවේගවලට අවශ්‍ය තවත් තමිල්නාඩුවක් අටවා ගැනීමටය. ඒ සඳහා ඉන්දියාවේ අන් තැනක් නොමැති නිසා ඒ සඳහා ශ්‍රී ලංකාව තෝරා ගැනීම හැරෙන්නට අන් විකල්පයක් ඔවුන්ට නැත. එම නිසා ශ්‍රී ලංකාවේ කොටි ත්‍රස්තවාදය පෝෂණය කොට කෙසේ හෝ ඔවුන් ලවා ඊළම පිහිටුවා ගැනීම තමිල්නාඩුවේ පරමාර්ථය.එක්සත් ජාතීන්ගේ සංවිධානයේ මානව හිමිකම් පිළිබඳ මහ කොමසාරිස් නවනීදන් පිල්ලේ ශ්‍රී ලංකාවට එරෙහිව කටයුතු කරනු ලබන අනෙක් කාන්තාවයි. ඇය මෙම තනතුරේ සිටිමින් එය ඉතා වැරදි ආකාරයෙන් භාවිත කරමින් දෙමළ ඩයස්පෝරාව හා බෙදුම්වාදී බලවේග සතුටු කිරීමට ක්‍රියා කරයි. නවී පිල්ලේ දිගින් දිගටම කටයුතු කරනු ලබන්නේ කොටි සංවිධානයට වාසි සහගත ආකාරයෙනි. මේ සඳහා ඇයට අති ප්‍රබල බලපෑමක් කරනු ලබන්නේ දෙමළ ඩයස්පෝරාවයි. ඒ සඳහා ඇතිපදම් මුදල් වියදම් කිරීමට ද දෙමළ ඩයස්පෝරාව අමතක කරන්නේ නැත. නවී පිල්ලේට සලකන ආකාරයටම නවී පිල්ලේ දෙමළ ඩයස්පෝරාවට සලකයි.එක්සත් ජාතීන්ගේ සංවිධානයේ මානව හිමිකම් පිළිබඳ මහ කොමසාරිස් ධුරයට ගැළපෙන ආකාරයට නවි පිල්ලේ කිසි දිනක කටයුතු කර නොමැත.ඇය එදා සිටම ප්‍රකාශ නිකුත් කළේ කතා කළේ කොටි සංවිධානය සතුටට පත් කිරීමටය. එක්සත් ජාතීන්ගේ සංවිධානයේ මානව හිමිකම් පිළිබඳ මහ කොමසාරිස් වැනි ඉතා භාරදූර වගකීමක් දැරිය යුත්තේ ඉතාමත් සාධාරණ ආකාරයෙනි. නමුත් නවී පිල්ලේගේ ක්‍රියා කලාපය එසේ නොවීය. ඇය ඩොලර් මිටිවලට යට වන තැනැත්තියක් බව ලෝකයේ ඇතැම් දේශපාලන විචාරකයින්ගේ ද මතයයි. ඊට අමතරව විවිධ චෝදනා ද ඇයට එල්ල වී තිබෙන්නේ ඇයගේ ස්වාධීනත්වය ප්‍රශ්න කරමිනි.ශ්‍රී ලංකාවට එරෙහිව එල්ල කර තිබෙන සියලුම චෝදනා ගැන නවී පිල්ලේ කිසිදු අවස්ථාවකදී ස්වාධීනව බැලුවේ නැත. ඇය බැලුවේ කොටි සංවිධානයේ පාට කණ්ණාඩි දමාගෙනය. කොටි සංවිධානයේ කිසිදු ත්‍රස්ත ක්‍රියාවක් විවේචනය නොකරන නවී පිල්ලේ ශ්‍රී ලංකාවේ ආරක්ෂක අංශවලට නම් අසත්‍ය චෝදනා එල්ල කරයි.වසර 30 කට අධික කාලයක් තිස්සේ කොටි සංවිධානය ලෝකයේ දරුණුතම ත්‍රස්තවාදී කණ්ඩායම වශයෙන් කරන ලද කෲර ක්‍රියා කිසිවක් නවී පිල්ලේට නොපෙනේ. ඇයට පෙනුණත් නවී පිල්ලේ සිටින්නේ අහක බලාගෙනය. සිංහල, දෙමළ, මුස්ලිම් ජනතාව අමු අමුවේ කොටි සාමාජිකයින් විසින් ඝාතනය කරන විට නවී පිල්ලේ සිටියේ කොහිද? තර්ජිත ගම්මානවල අහිංසක ගම්වාසීන් කොටි සාමාජිකයින් පැමිණ ඉතා කෲර ලෙස ඝාතනය කරන විට නවී පිල්ලේ සිටියේ කොහිද? ශ්‍රී දළදා මාලිගාවට ප්‍රහාර එල්ල කරන විට, අනුරාධපුර ජයශ්‍රී මහා බෝධිය අසල සිල්ගත් උපාසක උපාසිකාවන් අමු අමුවේ ඝාතනය කරන විට, කාත්තන්කුඩිය මුස්ලිම් පල්ලියට පහර දී ඉස්ලාම් බැතිමතුන් අමු අමුවේ ඝාතනය කරන විට නවී පිල්ලේ සිටියේ කොහිද? අරන්තලාවේ මහා සංඝරත්නය කපා කොටා මරා දමන විට නවී පිල්ලේ මහත්මිය සිටියේ කොහේද?එපමණක් නොව යාපනයේ නගරාධිපති ඇල්ෆ්‍රඩ් දොරේඅප්පා, නීලන් තිරුචෙල්වම්, හිටපු ජනාධිපති රණසිංහ ප්‍රේමදාස, එක්සත් ජාතික පක්ෂයේ ජනාධිපති අපේක්ෂක ගාමිණී දිසානායක ඝාතනය කරන විට නවී පිල්ලේ නෝනා මහත්මිය සිටියේ කොහේද?‍ඉන්දියාවේ හිටපු අග්‍රාමාත්‍ය ආසියාවේ දීප්තිමත්ම දේශපාලනඥයෙකු වූ රජිව් ගාන්ධි මරා දමන විට නවී පිල්ලේ සිටියේ කොහේද? මීට අමතරව ලෝකයේ දරුණුතම ත්‍රස්තවාදී කණ්ඩායම වශයෙන් සැලකෙන කොටි සංවිධානයේ කිසිදු ක්‍රියාකාරකමක් ගැනවත් නවී පිල්ලේ නෝනා මහත්මියට කිසිඳු ගැටලුවක් නොමැතිද? මෙවැනි තනතුරක් දරන කෙනෙකුට මෙසේ ලෝකයේ දරුණුතම ත්‍රස්තවාදී සංවිධානය වෙනුවෙන් පෙනී සිටිය හැකිද? එවිට මෙම තනතුරේ ගෞරවනීය භාවයට හා විශ්වසනීයත්වයට සිදුවන්නේ කුමක්ද? එම නිසා නවී පිල්ලේ නම් කර සිටින තනතුරේ ගෞරවය දැනටමත් නැතිකරගෙන තිබේ.මෙම වසරේ අගෝස්තු මාසයේදී නවී පිල්ලේ එක්සත් ජාතීන්ගේ සංවිධානයේ මානව හිමිකම් පිළිබඳ මහ කොමසාරිස් ධුරයෙන් විශ්‍රාම යෑමට නියමිතයි. නමුත් ඇයට කෙසේ හෝ අවශ්‍යව ඇත්තේ විශ්‍රාම යාමට පෙර ශ්‍රී ලංකාවට එරෙහිව ගත හැකි උපරිම ක්‍රියාමාර්ග ගැනීම සඳහාය.ඊට ලබා දිය හැකි ආසන්නතම උදාහරණයයි පසුගියදා සිදු විය. නවී පිල්ලේ නෝනා මහත්මියට අවශ්‍ය වී ඇත්තේ යන විට කොරහත් බිඳගෙන යාමටය. ශ්‍රී ලංකාවට එරෙහිව ගත හැකි උපරිම ක්‍රියාමාර්ග දියත් කර ශ්‍රී ලංකා ආණ්ඩුව අසමත් බව පෙන්වීමට නවී පිල්ලේට ඉතා හොඳින් අවශ්‍ය වී ඇත. “ශ්‍රී ලංකා රජය මෑතකදී යුද ජයග්‍රහණයේ පස්වෙනි වසර සැමරුවද ත්‍රස්තවාදය හා අර්බුද නිසා ඇතිවූ තුවාලවල කැළල් තවමත් සුවපත් වී නැතැයි” නවී පිල්ලේ මහත්මිය පැවසුවාය. නවී පිල්ලේ මහත්මිය මේ බව ප්‍රකාශ කළේ පසුගිය 10 වෙනිදා ස්විට්සර්ලන්තයේ ජිනීවා නුවර දී ආරම්භ වූ 26 වෙනි මානව හිමිකම් කවුන්සිල සැසිවාරය අමතමින්ය.“යුද ගැටුම් නිසා ශ්‍රී ලංකාවේ සිදු වූ බව කියන අපරාධ ගැන පරීක්ෂණයක් පැවැත්වීමට එක්සත් ජාතීන්ගේ මානව හිමිකම් කාර්යාලයේ නිලධාරි මණ්ඩලයක් පත් කර තිබෙනවා.ඊට විශේෂඥයින් කිහිප දෙනෙක් ඇතුළත්” යනුවෙන් පිල්ලේ මහත්මිය වැඩි දුරටත් මෙහිදී පැවසුවාය. ඇයගේ කතාවෙන් ගම්‍ය වන්නේ කුමක්ද? ඒ එකම දෙයකි. ඒ කෙසේ හෝ ශ්‍රී ලංකාවට එරෙහිව උපරිම ක්‍රියාමාර්ග ගැනීමට අවශ්‍ය කරන පසුබිම සැකසීමටය.යන යකා කොරහත් බිඳගෙන යාමට උත්සාහ දරනවා යනුවෙන් පිල්ලේ නෝනාගේ ක්‍රියා කලාපය හඳුන්වන්නේ තමා විශ්‍රාම යාමට පෙර කෙසේ මෙම කමිටුව හරහා ශ්‍රී ලංකාවට එරෙහිව පරීක්ෂණ පවත්වා අසත්‍ය වාර්තාවක් සකස් කර එය පදනම් කරගන්නේ ශ්‍රී ලංකාවට එරෙහිව සම්බාධක පැනවීමට හෝ රාජ්‍ය නායකයා ඇතුළු රණවිරුවන් ජාත්‍යන්තර අපරාධ අධිකරණයට ගෙන යාමට අවශ්‍ය වාතාවරණයක් සකස් කිරීමටය.ජගත් මානව හිමිකම් පිළිබඳ මහ කොමසාරිස් නවී පිල්ලේ මහත්මිය මෙම අගෝස්තු මාසයේ විශ්‍රාම ගිය විට එම තනතුරට පත්වීමට නියමිතව ඇත්තේ ජෝර්දානයේ සෙයිච් අල් හුසේන් මහතාය. කට බොරු කිව්වත් දිව බොරු කියන්නේ නැත. මැදපෙරදිග රටවල් සහ මහින්ද රාජපක්ෂ ජනාධිපතිතුමා අතර තිබෙන සම්බන්ධය ඉතා හොඳ ත්ත්වයක තියන නිසා දෙමළ ඩයස්පෝරාවට හා කොටි සංවිධානයට අවශ්‍ය වී ඇත්තේ සෙයිඩ් අල් හුසේන් මහතා මෙම තනතුරට පත් වීමට පෙර ශ්‍රී ලංකාවට එරෙහිව ගත හැකි සෑම පියවරක්ම ගැනීම සඳහාය.ශ්‍රී ලංකාව සම්බන්ධයෙන් සොයා බැලීම සඳහා පිල්ලේ නෝනලා පත් කළ කමිටුවට ශ්‍රී ලංකාවට පැමිණීමට ඉඩ ලබා දීමේ තීන්දුව ලබාගැනීම සඳහා මෙරට ජනතාවට බාර කිරීමට මහින්ද රාජපක්ෂ ජනාධිපතිවරයා ගත් තීන්දුව ඉතාමත් නිවැරැදිය. එමෙන්ම ප්‍රජාතන්ත්‍රවාදීය. අවශ්‍ය නම් ජනාධිපතිතුමාට විධායක බලතල භාවිතා කර මෙම කමිටුවට ශ්‍රී ලංකාවට පැමිණීමට නොහැකි වන පරිදි වීසා ලබා නොදීමට හැකියාව පවතී. නමුත් වඩාත් ප්‍රජාතන්ත්‍රවාදීව මෙම කරුණ දෙස බලන ජනාධිපතිතුමා හොඳම තීන්දුව ගන්නේ මෙම කරුණ ව්‍යවස්ථාදායකයට යොමු කරමිනි. එම තීන්දුව ඉතා නිවැරැදි බව දේශපාලන විචාරකයෝ රැසක් ද පෙන්වා දුන්හ.රටක මහජන සංයෝජනය ප්‍රබලවම තිබෙන්නේ ව්‍යවස්ථාදායකයේය. එමනිසා ශ්‍රී ලංකාව සම්බන්ධයෙන් සොයා බැලීමට පත් කරන ලද කමිටුවට මෙරටට පැමිණීමට ඉඩ ලබා දිය යුතුද? නැතිද? යන්න තීරණය කළ යුතු වන්නේ මේ රටේ ජනතාවද? එසේ නොමැති නම් පිල්ලේ නෝනාද? එසේත් නොමැති නම් ජයලලිතා ද? ඔවුන් කුමන දෙයක් සිතුවද එය තීරණය කළ යුත්තේ මෙරට පොදු මහජනතාවයි. එමනිසා මේ රටේ පොදු මහජනතාව නියෝජනය කරනු ලබන ‍ජනතා නියෝජිතයින් 225 දෙනාට ලෝකයට ‍ෙහාඳ ආදර්ශයක් පෙන්වීම සඳහා කදිම අවස්ථාවක් උදා වී ඇත.දෙමළ ජාතික සන්ධානය දැනටමත් ප්‍රකාශ කර ඇත්තේ පිල්ලේ නෝනාගේ පුල්ලි කමිටුවට මෙරටට ‍පැමිණීමට වීසා ලබා දිය යුතු බවයි. එම පැමිණීම සාධාරණ බවත්, ඒ සඳහා පහසුකම් සලසා දිය යුතු බවත් දෙමළ ජාතික සන්ධානයේ මන්ත්‍රීවරුන්ගේ අදහසයි.එක්සත් ජනතා නිදහස් සන්ධානය නියෝජනය කරන සියලු පක්ෂ ප්‍රකාශ කර තිබෙන්නේ මෙම විමර්ශන කමිටුවට මෙරටට පැමිණීමට ඉඩ ලබා නොදිය යුතු බවයි. ආණ්ඩුව මුල සිටම මෙම ස්ථාවරයේ සිටි අතර ප්‍රජාතන්ත්‍රවාදයට ජනාධිපතිවරයාගේ තිබෙන නැඹුරුතාවය තවදුරටත් පසක් කරමින් මෙම තීරණය ගැනීමේ බලය ව්‍යවස්ථාදායකයට බාර කෙරිණ.මනෝ ගනේෂන් මහතා වික්‍රමබාහු කරුණාරත්න මහතා සමඟ දිගින් දිගටම ප්‍රවෘත්ති සාකච්ඡා පවත්වමින් කියා සිටින්නේ මෙම විමර්ශන කණ්ඩායමට ශ්‍රී ලංකාවට පැමිණීමට ඉඩ ලබාදිය යුතු බවයි.මේ මස 17 වෙනිදා තම තීන්දුව ප්‍රකාශ කරන බව එක්සත් ජාතික පක්ෂය කියා සිටියද එම පක්ෂයෙ මහනුවර දිස්ත්‍රික් පාර්ලිමේන්තු මන්ත්‍රී ලක්ෂ්මන් කිරිඇල්ල මහතා අවස්ථා ගණනාවකදීම ප්‍රකාශ කළේ ශ්‍රී ලංකාවට පැමිණීමට නියමිත කමිටුවට ඒ සඳහා අවසර ලබා දිය යුතු බවයි. ලක්ෂ්මන් කිරිඇල්ල මන්ත්‍රීවරයාට නම් අවශ්‍ය වී ඇත්තේ ශ්‍රී ලංකාව අරාජික කිරීමට හෝ දේශපාලනික වශයෙන් රට වැට්ටීමටය. ඒ සඳහා දේශපාලනිකව කළ බොහෝ ක්‍රියා කල් ඉකුත් වී ඇති නිසා ලක්ෂ්මන් කිරිඇල්ලට අවශ්‍ය වී ඇත්තේ පිල්ලේ නෝනලාගේ මැදිහත්වීමෙන් හෝ වත්මන් ආණ්ඩුව පෙරළීමටය.එක්සත් ජාතික පක්ෂයේ තීන්දුව ලක්ෂ්මන් කිරිඇල්ල මහතාගේ තීන්දුවද? නැත්නම් වෙන කාගේ හරි තීන්දුවක්ද? යන්න පක්ෂ නායක රනිල් වික්‍රමසිංහ මහතා රටට පැහැදිලි කළ යුතුය. දේශබන්දු කරු ජයසූරිය මහතාගේ ස්ථාවරය කුමක්ද? අනුර කුමාර දිසානායක මහතා ඇතුළු ජනතා විමුක්ති පෙරමුණේ රතු සහෝදරවරුනුත් ඔවුන්ගේ ඉදිරි කටයුතු ගැන රට සෙවිල්ලෙන් ඉන්නා බව මතක තියා ගත යුතුය. නමුත් මේ සම්බන්ධයෙන් රතු සහෝදරවරුන් සිටින්නේ ඇටිකෙහෙල් කාපු උගුඩුවන් මෙනි. විවාදය පැවැත්වෙන දිනය තීන්දු කළ පසුව තම ස්ථාවරය දැනගැනීමට හැකිවන බව ජනතා විමුක්ති පෙරමුණේ අදහසයි. නමුත් ජනතා විමුක්ති පෙරමුණ මේ ගැන සෘජුව කිසිවක් ප්‍රකාශ කරන්නේ නැත. ඡන්ද විමසන දිනය තීන්දු කළ පසුව තම ස්ථාවරය දැනුම් දෙන බව ජනතා විමුක්ති පෙරමුණ ප්‍රකාශ කළද ඔවුන් බොහෝ ‍විට ඡන්දය දීමෙන් වැළකී සිටීමට ඉඩ ඇත.ජාතික නිදහස් පෙරමුණේ නායක විමල් වීරවංශ අමාත්‍යවරයා පෙන්වා දෙන්නේ ආණ්ඩුව සමඟ කුමන හෝ ගැටලුවක් තිබුණද රටට එරෙහිව තොරතුරු රැස්කිරීමට පැමිණෙන මෙම කමිටුවට එරෙහි වීමට සියලු පාර්ශ්වවලට අයිතියක් තිබෙන බවයි. රටට ආදරය කරන දේශප්‍රේමීන් රටට ද්‍රෝහිවන දේශ ද්‍රෝහීන් කවුද? කියා ඉතා හොඳින් ජනතාවට මෙම ඡන්ද විමසීමේදී දැකබලා ගත හැකිවන බව ද විමල් වීරවංශ අමාත්‍යවරයා පෙන්වා දෙයි.රට හමුවේ පවතින බරපතළ කරුණක් පාර්ලිමේන්තුවේ ඡන්ද විමසීමකට භාජනය කරන විට වගකිවයුතු විරුද්ධ පක්ෂයක් හැසිරිය යුත්තේ කෙසේද? ඒ දෙස අද මුළු රටම නොව ජාත්‍යන්තරය ද බලා සිටී.දෙමළ ඩයස්පෝරාව, බෙදුම්වාදී බලවේග මුදල් පොම්ප කරමින්, අමෙරිකානු ඩොලර් මිටි විසිකරමින් කෙසේ හෝ බලනුයේ ශ්‍රී ලංකාව තුළ ඊළාම් රාජ්‍යයක් ස්ථාපිත කිරීමටය. ඉන් මෙපිට ඔවුන්ට කිසිදු විසඳුමක් අවශ්‍ය නැත. ඇතැම් රාජ්‍ය නොවන සංවිධාන (NGO) සාම කාක්කන් මේ පිටුපස සිටින බව රහසක් නොවේ. දෙමළ ජාතික සන්ධානය, මනෝ ගනේෂන් සමඟ සිටගැනීමට එක්සත් ජාතික පක්ෂය හා ජනතා විමුක්ති පෙරමුණ ක්‍රියාකරනවා නම් එය ද පුදුමයට කරුණක් නොවේ. එක්සත් ජාතික පක්ෂය හා ජනතා විමුක්ති පෙරමුණ පසුගිය කාලවලදී ක්‍රියා කළ ආකාරය අනුව ඔවුන්ට ගැනීමට සිදුව තිබෙන්නේ දෙමළ ජාතික සන්ධානය ගන්නා මඟය. වෙනත් මඟක් ගතහොත් ඔවුන්ගේ න්‍යාය පත්‍ර අනුව ඔවුන් අතරමං වේද? යන බිය ඔවුන් තුළ හටගැනීම වැළැක්විය නොහැක. අනෙක් කරුණ ඔවුන් මෙම කමිටුව පැමිණෙනවාට පක්ෂව පාර්ලිමේන්තුවේදී ඡන්දය ප්‍රකාශ කළහොත් ඔවුන්ට මේ රටේ පොදු මහජනතාවගෙන් කිසිදාක සමාවක් නොලැබෙනු ඇත. මේ තත්ත්වයන් සැලකිල්ලට නොගෙන ඇතැම් විට ඡන්දය දීමෙන් වැළකී සිටීමට ද ඉඩ ඇත. ඡන්දය දීමෙන් වැළකී සිටියහොත් ඉන් වාසිය අත්වන්නේ ද බෙදුම්වාදයටය. එමනිසා මුළු පාර්ලිමේන්තුවම පෙන්විය යුත්තේ රටක් හැටියට ඔවුන් එකමුතුව මෙම කමිටුවට දක්වන විරෝධයයි. පිල්ලේ නෝනාගේ අසත්‍ය චෝදනාවලට එරෙහිව දක්වන විරෝධයයි.රනිල් වික්‍රමසිංහ, කරු ජයසූරිය, සජිත් ප්‍රේමදාස යන මහත්වරුන් යන්නේ ලක්ෂ්මන් කිරිඇල්ල මහතා යන අඩි පාරේද? ජනතා විමුක්ති පෙරමුණේ රතු සහෝදරවරුන් ගමන් කරන්නේ දෙමළ ජාතික සන්ධානය යන අඩි පාරේද?පිල්ලේ නෝනා එක් පැත්තකින් කමිටුව එළියට දමන විට ජයලලිතා නෝනා තවත් පැත්තකින් තවත් බෝම්බයක් පත්තු කළාය. ඒ උතුරු නැ‍ඟෙනහිර ඒකාබද්ධ කිරීම සඳහා ජනමත විචාරණයක් පවත්වන ලෙසට ශ්‍රී ලංකා ආණ්ඩුවට බලපෑම් කිරීම සඳහා ජයලලිතා විසින් ඉන්දීය නව අග්‍රාමාත්‍ය නරේන්ද්‍ර මෝදි මහතාට ලිඛිතව යෝජනා කිරීමයි. ජයලලිතා නෝනා මේ එන්න හදන්නේ මොකටදැයි කියා තේරුම් ගැනීමට එතරම් අපහසු නැත. ඒකාබද්ධ කොට තිබුණ උතුරු නැ‍ඟෙනහිර පළාත් වෙන්කරන ලද්දේ ශ්‍රේෂ්ඨාධිකරණ තීන්දුවකිනි. එසේ තීන්දු වූ දෙයක් යළිත් ඒකාබද්ධ කරන ලෙසට වෙනත් රටකට බලපෑම් කළ හැකිද? එමඟින් පෙන්නුම් කරනුයේ ජයලලිතාගේ මොළයේ තරමයි. එය ඉන්දීය නව අග්‍රාමාත්‍ය නරේන්ද්‍ර මෝදි මහතා වටහාගෙන ඇති බවට සැකයක් නැත. ජයලලිතලාගේ මෙම ගොන්පාට් වටහා නොගතහොත් එම නූල් බෝලයේ පැටලීමට සිදුවන බව නරේන්ද්‍ර මෝදි මහතා ද වටහාගත යුතුයි.ශ්‍රී ලංකාවේ ඒකීයභාවය සම්බන්ධයෙන් එදා වාතයක් ගියද බෝඩ් ලෑලි අල්ලාගෙන එළියට බහින ජනතා විමුක්ති පෙරමුණ ජයලලිතා නෝනාගේ නවතම රංගනය ගැන මුනිවත රකින්නේ ජයලලිතා නෝනාට වශීවීද? නැතහොත් ජයලලිතාගේ මායම් 64 ට අහුවීද? බෙදුම්වාදයට කත්අදින පිල්ලේ නෝනලාට ජයලලිතා නෝනලාට එරෙහිව වචනයක් ‍කතා කිරීමට හෝ එම තීන්දුවලට එරෙහිව එක්සත් ජාතික පක්ෂය හා ජනතා විමුක්ති පෙරමුණ කිසිදු හඬක් නඟන්නේ නැත්තේ ඇයි? පාර්ලිමේන්තුවේදී රට වෙනුවෙන් ඡන්දය නොදී මඟ හැරියොත් එක්සත් ජාතික පක්ෂයට හා ජනතා විමුක්ති පෙරමුණට සිදුවන්නේ ගෙදර ගියොත් අඹු නසී, මඟ හිටියොත් තෝ නසී ප්‍රස්ථා පිරුළ අනුව කටයුතු කිරීමටය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>16</day>
    </date>
    <link>http://www.dinamina.lk/2014/06/16/_art.asp?fn=f1406163</link>
    <topic>මවුබිමට යුතුකම ඉ‍ටු කරන ශිෂ්‍ය භට බාලිකාවෝ</topic>
    <author>කාංචනා අමිලානි</author>
    <content>දියතලාවට සීතල මුසු උදෑසනක් උදා වී තිබුණි. දියතලාව ගුවන් හමුදා කඳවුරේ වෙඩි පිටිය තරමක් කලබලය. යාර 25ක් දුරින් ඉලක්ක පත් වෙඩි පහර ලබනු පිණිස ළය දීගෙනය. එනෙක් අන්තයේ සමාන්තරව එළන ලද කළු පැහැ රෙදි කැබලිය. අනෙක්පස දුඹුරු මිට සහිත පොයින්ට් 22 ගිනි අවි සමූහයකි. එක පේළියට ඒ ඉදිරිපිට සීරුවෙන් ඉන්නේ ජාතික ශිෂ්‍යභට බළකායේ බාලිකාවන්ය. මේ උදෑසන 06.30ට පමණය.විධාන අනුව කළු රෙදි කඩ මත වැතිර පොයින්ට් 22 ගිනි අවියට උණ්ඩ ඇතුළත් කරන බාලිකාවන්ය. සැණින් ඉගිලී යන උණ්ඩ ළය දෙන්න බලා සිටි ඉලක්ක පත් සිදුරු කරවමින් එක්,එක් අයගේ දක්ෂතාවය ගැන වෙන,වෙනම සහතික නිකුත් කරයි. ඔවුන් තුළ කිසිදු චකිතයක් පෙනෙන්නට නැත. පළපුරුදු සෙබළියන් මෙන් තුවක්කුව හසුරවන මේ ශිෂ්‍යභට බාලිකාවන් වයස 14ත් 20ත් අතර වයසේ පාසල් සිසුවියන් බව මොහොතකට අමතක වන තරම් නිපුණය.දිවයින පුරා පිහිටි ශිෂ්‍යභට බල ඇණිවලින් විශේෂ දක්ෂතා මත ‍තෝරාගත් 1600 දෙනෙක් දින දහයක් මුළුල්ලේ දියතලාව ගුවන් හමුදා කඳවුරෙන් පුහුණුව ලබා විසිර යාමට සූදානමිනි. ඒ මනා විනයක් සහිතවය. මූලික හමුදා පුහුණුවක් ලබා ගනිමිනි.ජාතික ශිෂ්‍යභට බළකාය ඇරඹියේ පාසල් සිසුන්ගේ විනය ඉහළ නැංවීමේ අරමුණෙනි. ඒ 1881 කොළඹ රාජකීය විද්‍යාලයේදී ලංකා පාබල හමුදාව යටතේ ස්වේච්ඡා ශිෂ්‍ය භට ඛණ්ඩයක් ලෙසිනි. ඉන් පසුව කොළඹ,ගාල්ල,මහනුවර නගරවල විදුහල් 06ක් වෙත ව්‍යාප්ත විය.එසේම 1950දී ලංකා ශිෂ්‍ය භට බල ඇණිය ලංකා ශිෂ්‍ය භට බළකාය බවට පත්වීම මෙන්ම පුරෝගාමී බළකාය ඇරඹීමද සිදු විය. ලංකාව ජනරජයක් වූ පසු ලංකා ශිෂ්‍ය භට බළකාය ශ්‍රී ලංකා ශිෂ්‍ය භට බලකාය බවට පරිවර්තනය විය. වර්තමානයේදී ජාතික ශිෂ්‍ය භට බළකාය ලෙස රාජ්‍ය ආරක්ෂක හා නාගරික සංවර්ධන අමාත්‍යාංශය යටතේ වෙනම ව්‍යාපෘතියක් අනුව ක්‍රියාත්මක වේ.ශිෂ්‍ය භට බළකාය උගත යුතු විෂය නිර්දේෂයක්ද වේ. ඒ අතර ශාරීරික අභ්‍යාස,ඝන සරඹ,අවි සරඹ,අවි පුහුණුව,සිතියම් කියැවීම,භූමි උපක්‍රම සහ ප්‍රථමාධාර ප්‍රධානය. එපමණක් නොව රෙජිමේන්තු රාජකාරි හා ජාතික ශිෂ්‍ය භට දැනුම,නායකත්වය,ආත්ම විශ්වාස වර්ධන පාඨමාලාව,භට නිවාස පිළිවෙත,සාමාන්‍ය දැනුම,නාවික හමුදා දැනුම,ගුවන් හමුදා දැනුම සහ පොලිස් දැනුම අනෙක් විෂය කරුණුය.මේ අතර දියතලාව හමුදා කඳවුරේ තවත් තැනක කුඩා කණ්ඩායම් වශයෙන් රවුමට තණකොළ බිස්ස මත වාඩිගෙන සිතියම් කියැවීමේ නිරත වී සිටිනු පෙනෙයි. සියල්ලෝම බැරෑරුම්ව තම කාර්යයේ නිරත වනවා මිස හාත්පස ගැන එතරම් සැලකිල්ලක් නැති සැටියකි. ඔවුන්ට උපකාර කිරීමට නිලධාරියෙකුද ඒ අසලය. එහෙත් ශිෂ්‍ය භට බාලිකාවන් තම කාර්යයේ නිපුණයෝ වැනිය. හිස බිමට ඔබා ගනිමින්,දුර ප්‍රමාණ මනිමින් යුහුසුලුව ඔවුහු සිතියම් කියවති.මේජර් කපිල මහතාට අනුව ශිෂ්‍ය භට බාලිකාවන් වැඩි කැමැත්තක් දක්වන්නේ ලිඛිත පරීක්ෂණවලට නොව ක්‍රියාකාරකම්වලටය. ඉනුත් වෙඩි තැබීම සහ සිතියම් කියැවීම කෙරෙහි ඔවුන්ගේ අවධානය වඩා වැඩිය. එමෙන්ම සතුරාට මුහුණ දීමට හමුදා සෙබළෙකු ආකාරයෙන්ම පුහුණු කෙරෙන හෙයින් මෙහිදී ඔවුන් ලබන දැනුම සහ පුහුණුව පරිපූර්ණ බව කිව යුතුය.එමෙන්ම මේ ගුවන් ශිෂ්‍ය භට විසිර යාමේ පෙළපාළියට මෙවර අණ දීමේ අවස්ථාව හිමි වූයේද ශිෂ්‍ය භට බාලිකාවන්ටමය. මීට පෙර මේ අවස්ථාව නිලධාරිනියකට හිමි වූ අතර මේ වසරේ පටන් එය ශිෂ්‍ය භට බාලිකාවන්ටම හිමි වීම වඩා වැදගත්ය.පාසල් ශිෂ්‍ය භට පුහුණුව ලද බාලක,බාලිකාවන් ඉන් පසුව විවිධ වෘත්තීන් වෙත යොමු වූ පසුව වඩා ප්‍රයෝජනවත් සහ සක්‍රීය පුද්ගලයෙකු ලෙස කටයුතු කිරීමට ලැබීම ඉන් සෘජුවම ලැබෙන ප්‍රතිලාභයකි. එමෙන්ම ශිෂ්‍ය භට බළකාය මඟින් වාර්ෂිකව 74 000කට ආසන්න පිරිසක් පුහුණු කරනු ලැබෙයි. එමඟින් සෘජුවම පාසල් සිසු,සිසුවියන්ට ලැබෙන ප්‍රතිලාභද බොහෝය. නායකත්ව ගුණාංග ගොඩනැංවීම මින් ප්‍රධානය. එමෙන්ම ශිෂ්‍ය භටයෙකු ලෙස ලබන සහතිකය ඕනෑම සම්මුඛ පරීක්ෂණයකදී ඉහළ තැනක තැබෙන්නකි. විශ්වවිද්‍යාල ප්‍රවේශයේදී අ.පො.ස. උසස් පෙළ සඳහා ලබා ගත් ලකුණුවලට අමතරව මෙමඟින් අතිරේක ලකුණු සංඛ්‍යාවක්ද හිමි කර ගත හැකිය. එමෙන්ම වාර්ෂිකව විදෙස් සංචාර සඳහා ‍තෝරාගත් ශිෂ්‍ය,ශිෂ්‍යාවන්ට අවස්ථාවක්ද හිමි කර ගත හැකිය. එහි උත්කර්ෂය නාවික ශිෂ්‍ය භට බාලක,බාලිකාවන් ලෙස බැදී ත්‍රිකුණාමලය නාවික හා සාගරික විද්‍යා පීඨයේ දියතලාව ගුවන් හමුදා කඳවුරේදී පුහුණු වීමට අවස්ථාවක් හිමි කර ගත හැකිය.දියතලාව ගුවන් හමුදා කදවුරේදී ගුවන් බාලිකා ඇගයීම අවසානයේ අධ්‍යක්ෂ මේජර් ජෙනරාල් එච්.එම්.එච්.ඒ. හේරත් මහතා ප්‍රකාශ කළේ මෙවැන්නකි.‘ජාතික ශිෂ්‍ය භට බලකායේ හරය අප සමාජයේ විවිධ අංශ ඔස්සේ සුබවාදී ලෙස වෙනස් කළ යුතුව තිබෙනවා. අපගේ තරුණයන් විවිධ කාර්යයන් වෙත යොමු කිරීම තුළින් අපගේ අධිෂ්ඨානය සහ ජයග්‍රහණය තහවුරු කළ හැකියි. අප රටේ තරුණ,තරුණියන්ගේ ක්‍රීඩා කෞෂල්‍යය වර්ධනයේත්,සමාජ සංවර්ධනයේත්,චරිත වර්ධනයේත් ප්‍රමුඛයා වනුයේ ජාතික ශිෂ්‍ය භට බළකායයි. විනය,නීතිගරුකබව,සුහද බව හා ජාතිය කෙරෙහි කැපවීම ජාතික ශිෂ්‍ය භට බළකාය තුළ ගැබ්ව තිබෙනවා.අපි අපේ කොටස ඉ‍ටු කරමු. අපි අපේ ශ්‍රී ලාංකීය දේශයට වග කියමු’සැබැවින්ම තම යුතුකම් කොටස ඉ‍ටු කිරීමට සිසු දරු,දැරියන් යොමු කිරීමෙහිලා ශිෂ්‍ය භට බළකාය ඇති කිරීම පැසසුම් ලැබිය යුතුය. ඒ යුතුකම ඉ‍ටු කිරීමට කැප වූ ශිෂ්‍ය භට බාලිකාවන් 1600 දෙනෙකු දැන් තම පුහුණුව අවසන් කර විසිර ගොස්ය. ඔවුන් සමස්ත සමාජය වෙනුවෙන්ම වඩා යහපත් පුරවැසියන් ලෙස ක්‍රියා කරනු ඇතැයි අපි අපේක්ෂා කරමු..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>16</day>
    </date>
    <link>http://www.dinamina.lk/2014/06/16/_art.asp?fn=f1406164</link>
    <topic>අසුන් ඇදීම</topic>
    <author>ඩී. එෆ්. කාරියකරවන</author>
    <content>ගිය සඳුදා ඩාබි ලිපිය පළ වූ පත්‍රයක් ද අතැති ව මා ගිලන් ඇඳ අසල පෙනී සිටියේ එම්. සී. පෙරේරා ය‍.රෙඩිංහි පත්තර කොම්පැනියක සේවය කළ එම්. සී. දැන් විශ්‍රාමික ව වරාගොඩ පදිංචිව හිඳී.හේ මට දිනමිණ පෙන්වමින් “ඔබගේ ලිපියේ පොඩි වරදක් ඇතැ”යි කීවේය.ඒ කුමක්දැයි මම විමසීමි.“එදා රෝයල් එස්කොට් පිටියෙදි මහ රැජන ළඟට ඇවිත් කතා කළේ ලෙස්ටර් පිගොට් නෙවි. ඒ ජොකිය පැට් එඩරි! ඒ දිනවල පිගොට් වැඩ තහනමකට ලක් වෙලයි හිටියේ”“ඒ වැඩ තහනම අසුන් ඇදීමේ වරදක් හෙම නොවේ. ආදායම් බදු ප්‍රශ්නයක්.”“අසුන් ඇදීම නම් කුමක්දැ”යි මම ඇසීමි.“හාපෝ ඒක නම් මෙහෙ නිතරම කෙරෙන වැඩක්!”“ඒ කියන්නේ?”“දුවන අශ්වයා පස්සට ඇදීම!”“ඇයි පස්සට අදින්නේ”“පැරදෙන්ට!”“එහෙමත් තියෙනවද?”“දැන් බොහොම හොඳ - සියලු සුදුසුකම් ඇති අශ්වයකු රේස් පොරයක ඉන්නවා කියමු. ඒකාගේ පැරණි වාර්තාත් බොහොම හොඳා. සියලු සුදුසුකම්වලින් අනූනයි. එහෙම සතකු වෙනුවෙන් මේ බුකිවල ඔට්ටු වැටෙන්නේ සිය දහස් ගණනින්. ඉතින් ඒ අශ්වයකු දිනුවොත් ලන්ඩනයේ බුකි ඉවරයි. ඒ නිසා ලන්ඩනයේ බුකිකාරයන් එකතු වෙලා ඒ අශ්වයා අද්දවනවා. එවිට ඒ අසු පරදිනවා. බුකිකාරයන් දිනනවා.”“බුකිකාරයන්ට පුළුවන්ද එහෙම හැම ජොකියකුම අල්ලා ගන්ට.”“ඔව්. ඒ විදියට අල්ලා ගන්නට බැරි ජොකියොත් ඉන්නවා. පුළුවන් අයත් ඉන්නවා.”“ඉතින් ජොකියා දුවන අශ්වයාව පස්සට අදින විට අනෙක් අයට තේරෙන්නෙ නැද්ද?”“කිසිම කෙනකුට නොතේරෙන අන්දමට අසුන් ආපසු ඇදීම කරන හැටි ජොකියන් දන්නවා‍. එහෙම ආපස්සට ඇද්දාම ජොකියට බුකිකාරයන්ගෙන් ලැබෙන මුදල දිනුවොත් ලැබෙන මුදලට වඩා බොහොම වැඩියි. ඒත් ලන්ඩනයේ බුකිකාරයන්ට එයින් සැනසීමක් අත්වෙනවා.”“ලංකාවෙ බුකිකාරයොත් එහෙම කරනවාද?”“නෑ ලංකාවේ බුකිකාරයන්ට අනුන්ගෙ පානෙන් එළිය බලන්ට පුළුවන්” ලංකාවේ ඉන්න මෝඩ රේස් කාරයත් හැම අතින්ම ඉතාම හොඳ අසුන් තෝරා ඔට්ටු අල්ලනවා. පාන්දර කොළේ බැලින්නම් පැරදිලා!අද මෙරට ඇති නරක ම සූදුව බුකියේ චිට් දැමීමයි.කැසිනෝව, බූරුවා ගැසීම යන සූදුවලින් නොව මේ රටවැසියා විනාශ වන්නේ බුකියෙනි.බණ්ඩාරනායක යුගයේ මෙන් ම රජය මේ ගැන අප්‍රමාදව සැලකිළිමත් විය යුතු ය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>16</day>
    </date>
    <link>http://www.dinamina.lk/2014/06/16/_art.asp?fn=f1406165</link>
    <topic>රජරට පෙර පාසල් බබළවන ජපානයේ නට්සු සං</topic>
    <author/>
    <content>රජරට පෙර පාසල් අධ්‍යාපනය නංවාලීමෙහිලා දැවැන්තත කාර්යභාරයක් ගත වූ වසර කිහිපය තුළ ඉටු වෙමින් පවතී. කොටි ත්‍රස්තවාදීන්ගේ ම්ලේච්ඡ ප්‍රහාර සහ යුද ගැටුම් මධ්‍යයේ උතුරු මැද පළාතේ පෙර පාසල් ජාලය අනුවේදනීය කඩා වැටීමකට ලක් වෙමින් තිබුණද මේ වන විට තිරසාර පදනමක් මත පෙර පාසල් අධ්‍යාපනය පුනර්ජීවයක් ලබමින් සාර්ථකව ඉදිරියට යන බවක් පෙනෙන්නට ඇත.උතුරු මැද පළාතේ පූර්ව ළමාවිය අධ්‍යාපන සංවර්ධනය සදහා එම පළාත් සභාව මගින් මීට වසර 10කට පෙර පළාත් පුර්ව ළමාවිය අධ්‍යාපන සංවර්ධන අධිකාරි ප්‍රඥප්තිය සම්මත කර ගැනීමෙන් පසු එදා මෙදා තුර කාලය තුළ පෙර පාසල් 1281ක් බිහි වී ඇති අතර පෙර පාසල් ගුරුවරියන් 2046 දෙනෙකු එම පාසල්වල ඉගැන්වීමෙහි නිරතව සිටිති. මේ වන විට පෙර පාසල් සිසුන් සංඛ්‍යාව 25000කට ආසන්නය.උතුරු මැද පළාත් පෙර පාසල් අධ්‍යාපනය නංවාලීමේ පස් අවුරුදු සංවර්ධන වැඩපිළිවෙල සඳහා ජපාන ජාත්‍යන්තර සහයෝගීතා ඒජන්සිය, ජනාධිපති ලේකම් කාර්යාලය, පෝෂණ මහලේකම් කාර්යාලය, රජරට විශ්වවිද්‍යාලය, පේරාදෙණිය විශ්වවිද්‍යාලය, ප්ලෑන් ශ්‍රී ලංකා සංවිධානය ඇතුළු ආයතන ගණනාවක අනුග්‍රහය හිමිවී තිබේ. මෙහිදී විශේෂයෙන් සදහන් කළ යුතු කරුණක් වන්නේ විධිමත් අධ්‍යාපන සුදුසුකම් ඇතුළු ඉගැන්වීමේ පුහුණුවක් නොමැති පළාතේ පෙරපාසල් ගුරුවරියන් පුහුණු කිරීම සදහා සහතික පත්‍ර, ඩිප්ලෝමා සහ උපාධි අධ්‍යයන පාඨමාලා ආරම්භ කිරීමට මිහින්තලේ රජරට විශ්වවිද්‍යාලය විසින් ලබා දෙන අනුග්‍රහයයි. මේ සම්බන්ධයෙන් මුල් පියවරට පසුගිය 06 වනදා රජරට විශ්වවිද්‍යාලයේදී අඩිතාලම දැමුණි.උතුරු මැද පෙර පාසල් පිළිබද කතා කිරීමේදී විශේෂයෙන් කතා කළ යුතු චරිතයක් වශයෙන් ජපන් ජාතික පෙර පාසල් පුහුණු ගුරු මෙනෙවියක් වන යොරෝසූ නට්සු නට්සු හදුන්වාදිය හැකිය. ඇය ජයිකා ආයතනයෙන් පළාතේ පෙර පාසල් අධ්‍යාපනය නංවාලීම සදහා පිරිනැමෙන සම්පත් අතර තවත් එක් සම්පතකි. නට්සු මෙනෙවිය ජපානයේ පූජි ජොශ් විශ්වවිද්‍යාලයෙන් පෙර පාසල් අධ්‍යාපන උපාධිය ලබාගෙන ඇති අතර වසර ගණනාවක් සිය මවු රටේ පූර්ව ළමාවිය ගුරුවරියක් වශයෙන් සේවය කර තිබේ.පුහුණු කිරීමේ ක්ෂේත්‍රයට ස්වෙච්ඡා සේවිකාවක් වශයෙන් කටයුතු කිරීම සදහා සම්බන්ධ කොට ඇත. මේ වන විට ඇය දෙවසරක කාලයක් පුරාවට උතුරු මැද හා උතුරු පළාතේ පෙර පාසල් ගුරුවරියන් සහ දරුදැරියන් සමග ඉතා සහයෝගයෙන් භක්තියකින් යුතුව කටයුතු කරන බව සදහන් කළ යුතුය. ජයිකා සංවිධානය මගින් තවත් වසරකින් දීර්ඝ කිරීමට සුවිශේෂී තීරණයක් ගෙන තිබේ.‘මම ශ්‍රී ලංකාවට ගොඩක් ආදරෙයි. රජරට පළාතට හරිම ආදරෙයි. ඉඩ ලැබෙනවානම් තවත් අවුරුදු ගණනාවක් අනුරාධපුර සහ පොළොන්නරු පෙදෙස්වල පූර්ව ළමාවිය අධ්‍යාපන සංවර්ධන කටයුතු සදහා උරදීමට මම බොහොම කැමැත්තෙන් සිටිනවා.මා උපන් ජපානයට සහ කොකයිඩෝවා ගම්මානයට වගේම ශ්‍රී ලංකාවටත් උතුරු මැද රජරටටත් එකසේ ගරු කරනවා. ඇල්මක් දක්වනවා.’ යැයි නට්සු මෙනෙවිය සදහන් කළාය.ඇය හා පැවති සාකච්ඡාවට දොර විවර කර දුන්නේ උතුරු මැද පූර්ව ළමා විය අධ්‍යාපන සංවර්ධන අධිකාරියේ පාලන අධ්‍යක්ෂ ජයලත් ඉලංගකෝන් මහතාය. ඔහු ජපානයේ වසර 16ක් ජීවත් වී ඇති අතර කෘෂිකර්ම ආර්ථිකය හා පුර්ව ළමා විය අධ්‍යාපනය පිළිබද ඉහළ උපාධී ලබාගත් අයෙකි.ජාත්‍යන්තරව සලකා බැලීමේදී ජපානයේ පෙර පාසල් අධ්‍යාපනය අතිශය විශිෂ්ට මට්ටමක පවතින බවද එමගින් උතුරු මැද පළාතේ පූර්ව ළමා විය අධ්‍යාපන සංවර්ධනය සදහා මනා මග පෙන්වීමක් සලසා ගත හැකි යයිද ඉලංගකෝන් මහතා අවධාරණය කළේය.උතුරු මැද පළාතට සීමා නොවී උතුරුකරයේ බිද වැටී තිබූ පෙර ළමා විය අධ්‍යාපන කටයුතු ඉහළ නැංවීම පිණිස නට්සු මෙනෙවිය ඉමහත් වෙහෙසක් දරන්නීය.කෙසේ වෙතත් උතුරු මැද පළාතේ පෙර පාසල් පාලිකාවන් ඇතුළු ගුරුවරියන් හට පූර්ව ළමාවිය අධ්‍යාපනය පිළිබද විධිමත් පුහුණුවක් ලබා දීමට කටයුතු කළ යුතු බවත් ඔවුන්ගේ ආර්ථික මට්ටම නංවාලීම තුළින් වඩාත් හොද ඉගැන්වීම් රටාවකට ඔවුන් යොමු කිරීමට හැකිවනු ඇති බවත් ඇය සදහන් කළාය.විශේෂයෙන්ම ගම්බද පෙර පාසල් තුළ හා අවට පරිසරය පවිත්‍රව තබා ගැනීම දරුවන්ගේ සහ ගුරුවරියන්ගේ ඇදුම් පැළදුම් සම්බන්ධයෙන් ප්‍රමිතියක් පවත්වාගෙන යාම දරුවන්ගේ ආහාර ගැනිමේ රටාව පෝෂණ අගයෙන් සපිරි ආහාර වේලක් සහිතව එකම රටාවකට හැඩ ගැස්වීම සනීපාරක්ෂක පහසුකම් ලබාදීම මෙන්ම සනීපාරක්ෂාව පිළිබද කුඩා දරුවන්ට නිසි මග පෙන්වීම, පෙර පාසල් අධ්‍යාපනය ලබා දීම හා සමගාමීව සංවර්ධනය කළ යුතු ප්‍රධාන අංග කිහිපයක් බවද නට්සු මෙනෙවිය විශේෂයෙන් සදහන් කළාය.නට්සු මෙනෙවියගේ ආගමනයෙන් පසු ජපානයේ ක්‍රමයට රූප කොටස් මඟින් පැනලයක් මත කතාන්දර පෙළ ගැස්වීම, ඔරිගාමී කලාව පළාතේ පෙරපාසල් ගුරුවරියන් අතර ප්‍රචලිත කිරීමට කටයුතු යොදා තිබේ. එමෙන්ම ජපානයේ බහුලව පූර්ව ළමා විය අධ්‍යාපනයට භාවිතා කරනු ලබන ගී සිංදු මිහිරි සංගීතයද සමගින් දෙමළ සහ ඉංග්‍රීසි භාෂාවලින් ප්‍රතිනිර්මාණය කොට අධ්‍යාපනය සදහා ඒවා භාවිත කිරීම පළාත් පූර්ව ළමා විය අධ්‍යාපන ක්ෂේත්‍රය වෙතට හදුන්වා දිමට පියවර රැසක් ගෙන තිබේ.තමා පසුගිය වසරේ නිවාඩුවක් සඳහා තම මවු රටට ගිය අවස්ථාවේ ලෝකයේ රටරටවල දරුවන් සම්බන්ධයෙන් විවිධ සුබ සාධන කටයුතුවල නියැළී සිටින ජපානයේ කොනොයුබී ජාත්‍යන්තර සංවිධානයේ සභාපතිනිය වන කයාටෝ යමමෝටා මහත්මිය කාර්ය මණ්ඩලය මුණ ගැසීමට හැකිවූ බවද ශ්‍රී ලංකාවේ දුෂ්කර ප්‍රදේශවල පාසල් සහ පෙර පාසල් සංවර්ධනය සඳහා ලබා දිය හැකි උදව් උපකාර හා මෙහෙවර සම්බන්ධයෙනන් දීර්ඝ වශයෙන් කරුණු කාරණා සාක්ච්ඡා කළ බවද නට්සු මෙනෙවිය අනාවරණය කළාය.‘මම ඒ අයට පෙර පාසල් දරුවන් හා ගුරුවරියන් පිළිබඳ මෙන්ම දැනට දියත් කර ඇති වැඩසටහන් පිළිබඳත්, දැවෙන අඩුපාඩු පිළිබඳවත් විස්තර කළා. ඒ අනුව පසුගිය දිනක යමමෝටා මහත්මිය ඇතුළු කණ්ඩායමක් පළාත් අධ්‍යාපන ඇමතිතුමාගේ ආරාධනයකට අනුව අනුරාධපුර සහ පොළොන්නරුවේ සංචාරය කරමින් පෙර පාසල් අධ්‍යාපනය පිළිබඳ නිරික්ෂණය කළා. ඉතා ඉක්මණින් ජපානයේ පෙර පාසල් ගුරුවරියන් කණ්ඩයමක් වසරක කාලයක් උතුරු මැද පළතේ පෙර පාසල්වල ස්වෙච්ඡා සේවය සඳහා අනියුක්ත කිරීමේ වැඩපිළිවෙලක් ක්‍රියාත්මක කිරීම සම්බන්ධයෙන් යමමෝටා මහත්මියගේ අවධානය යොමු වුණා. එමෙන්ම උතුරු මැද පළාතේ පෙර පාසල් ගුරුවරියන් කණ්ඩායමක් ජපානයට යවා ඔවුන්ට එරට පෙර පාසල් ආශ්‍රිතව ගුරු පුහුණූවක් ලබා දීමේ ව්‍යාපෘතියක්ද ක්‍රියාත්මක කිරීමට ඉදිරියේදී තීරණය කරාවි. මෙවැනි අලුත් වැඩ පිළිවෙළවල තුළින් මේ පළාතේ පෙර පාසල් ගුරුවරියන් තුළ විශේෂ ප්‍රබෝධයක් ඇති වීම නිසා එහි ප්‍රතිලාභ දරුවන්ට ලැබීම අගය කළ යුතුයි’.</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>16</day>
    </date>
    <link>http://www.dinamina.lk/2014/06/16/_art.asp?fn=f1406166</link>
    <topic>මිස්සක වනයේ හු‍ෙදකලා හඳගල</topic>
    <author/>
    <content>ක්‍රිස්තු පූර්ව හතර වැනි සියවසේ සිට ක්‍රිස්තු වර්ෂ එකොළොස් වැනි සියවස දක්වා වසර 1500 කට ආසන්න කාලයක් ලංකාවේ ප්‍රධාන රාජධානිය මෙන්ම පළමු වරට බුදු සසුන පිහිටු වීමට මූලික වූයේ ද අනුරාධපුරයයි.මිහිඳු මහරහතන් වහන්සේ ප්‍රමුඛ ඉට්ඨිය, උත්තිය, සම්බල, භද්දසාල යන රහතන් වහන්සේලාත් ෂඩ් අභිඥාලාභිසුමන සාමණේරයන් ද භණ්ඩුක නම් අනාගාමී උපාසක යන පිරිස ධර්ම විජය පිළිබඳ අනගිතම පණිවුඩය මූර්තිමත් කරමින් ලක්දිව බුදු සසුන පිහිටු වීමේ අරමුණෙන් උතුරු මැද පළාතේ අනුරපුර මිස්සක පව්වට වැඩම කළේ බුද්ධ වර්ෂ 236 දීය. සුන්දර පාරිසරික ලක්ෂණයන්ගෙන් පිරිපුන් මැදවච්චිය නගරයෙන් හොරොව්පතාන මාර්ගයේ කිලෝමීටර් තුනක් පැමිණ පිහිඹියගොල්ලෑව හන්දියෙන් වමට හැරී කීලෝමීටර් දෙක හමාරක් පමණ ගමන්කරන විට පුංචි මිහින්තලය හෙවත් හඳගල කන්ද පුරාණ ගල්ලෙන් රජමහා විහාරය හමුවේ.හඳගල රජමහා විහාරය මුහුදු මට්ටමින් අඩි 648 පමණ උසින් පිහිටා ඇති අතර උත්තරාංශ 8 33, 27. හා නැගෙනහිර දේශාංශ 8 39, 26. ස්ථාන ගත වේ. හඳගල, කිරිමැටියාව, අප්පුවැව, මහපුලියන්කුලම, රළපනාව, උඩන්ගාව, නිකවැව, ගෝණුහද්දනාව, වත්තේවැව, ඉකිරිගොල්ලෑව, ටිකිරිහැන්දාව, කිවුලේකඩ යන ගම්මාන දොළහකින්යුක්ත වන මෙම ප්‍රදේශය අදටත් රජයේ රක්ෂිතයක් ලෙස පවතින්නා සේම භූමි ප්‍රමාණය අක්කර 700 කට වැඩිය. කඳූ මුදුනෙහි පිහිටා ඇති චෛත්‍යය රාජයාණන් වහන්සේ හා පිළිම වහන්සේ ද බෞද්ධ සිත් සතන් තුළ බුද්ධාලම්බන ප්‍රීතීය ඇති කරන්නට සමත් වෙන්නකි. හඳගල මිහින්තලය හා අත්වැල් බැඳ ගත්තා වැනිය.සහෝදරත්වයේ මූර්තියක් වන බව හැගෙන්නේ මිහින්තලයට හඳගලත්, හඳගලට මිහින්තලයත් පැහැදිලිව දර්ශනය වීමේ සුවිශේෂත්වයෙනි. එම පුද බිමෙහි භූ විෂමතා ලක්ෂණ අනුව ද මිහින්තලයට බොහෝ සමානකම් දැකිය හැකිය. හඳගල පුරාණ ගල්ලෙන් විහාරාරාමය අනුරාධපුර යුගයට නෑකම් කියන දේවානම්පියතිස්ස රජතුමාගේ(ක්‍රිස්තු පූර්ව 250 -210) කාලයේ උපරාජ මහානාග විසින් ඉදිකළ බවට පුරාවිද්‍යාත්මක සාධක සාක්ෂි දරයි.හඳගල විහාරස්ථානය ලෙන් හතළිහකට ආසන්න සංඛ්‍යාවකට උරුමකම් කියන්නකි. පැරණි චෛත්‍යයකිහිපයක්ම කැඩි බිඳී ගොස් තිබුණද වර්තමානයේ පුරාවිද්‍යා දෙපාර්තමේන්තුව මඟින් පිළිසකර කිරීම් සිදු කොටඇත.පූර්ව බ්‍රාහ්මීය අක්ෂරයෙන් ලියූ ලෙන් ලිපි පසළොසක් ද අපර බ්‍රාහ්මීය අක්ෂරයෙන් ලියූ ලිපි සොළොසක් ද විහාර භූමිය තුළ දැකිය හැකිය. ක්‍රි.ව පළමු වන සියවස පමණ වන විට මෙහි ශිලා ලේඛන දක්නට නොලැබෙන්නේ කුමක් නිසා ද යන්න සොයා බැලීමේ දී අනාවරණය වනුයේ වළගම්බා මහාරජතුමාගේ (ක්‍රි.වග 89-77) වසර දොළොසක් පුරා ලක්දිව පැවති බැමිනිතියා සාගතය, රාජ්‍යත්වය උදෙසා රුහුණේ තීය බ්‍රාහ්මණයා විසින් සිදුකළ කැරැල්ලත්, ක්‍රි.පූ. 103-89 තෙක් වූ කාලය තුළ පිළිවෙළින් පුලහත්ථ,බාහිය, පනයමාර, පිලයමාර, දාඨික යන පංච ද්‍රවිඩ ආක්‍රමණ අනුරාධපුරයට රාජධානියට එල්ල වීම නිසාත්යනඑකල ලක්දිව බලවත් විපත්තියකට මුහුණ දුන් බව වංශකථා දී සාහිත්‍ය මුලාශ්‍ර සාක්ෂි දරයි. (මහාවංසය, පරි37, ගාථා 37-42). › ලංකාවේ එකී සිද්ධිය හඳගල සෙනසුනට ද බලපැවැත්වෙන්නට ඇතැයි සිතිය හැක. එසේ හෙයින් හඳගල භික්ෂූන් ද මෙම උවදුර නිසා ප්‍රදේශය අතහැර යන්නට ඇත. මුල් කාලයේ හඳගල විහාරස්ථානය ආරණ්‍ය සේනාසනයක් වශයෙන් ද පැවති හෙයින් කමටහන් වඩන ලද භික්ෂූන් වහන්සේලා ජීවත් වන්නට ඇතැයි සැලකිය හැක. ළඟා වීමට අතිශයන් දුෂ්කර වූ ස්ථානවල පවා කටාරම් කෙටූ ගල්ලෙන් පැවතීමෙන් ඒ බැව් මනාව පසක් වේ.“හඳගල විහාර” යන්න පාලි භාෂාවට නැඟූ කල “චන්ද්‍රගිරි විහාරය” නම් වේ. මෙය ලලාට ධාතුවංසයෙහි හා සිංහල ධාතුවංසයෙහි සඳහන් කරුණින් පැහැදිලිය. එහි සඳහන් වන පරිදි දේවානම්පියතිස්ස මහාරජතුමාගේ (ක්‍රි.ව 250-210) බාල සොහොයුරු වූ උපරාජ මහානාග විසින් සන්දගිරි (චන්ද්‍රගිරි ,සඳගිරි) විහාරය කරවා ඇති බවට සෙල්ලිපි තුළින් ගම්‍ය වේ. දෙවනපෑතිස් මහරජතුමා විසින් මිහිඳු හිමියන් ඇතුළු මහා සංඝයාට අටසැට ලෙන් පූජා කළ බව මහාවංශයේ සඳහන් වේ.මිහින්තලය පූජා කර වූ පරිද්දෙන් සැතපුම් 18ක් පමණ ඍජු දුරකින් නැගෙනහිරට හා උතුරට බරව පිහිටි හඳගල විහාරයේ ලෙන් ලිපි පහක් පමණ සතර දෙසින් වැඩි භික්ෂූන් උදෙසා උපරාජ මහානාග විසින් පූජා කරවූ බව සඳහන් වේ.මෙම විහාර භූමිය තුළ ‘හතර මහා නිධානේ නමින් හැඳින්වෙන ගල් පර්වතයක් දැකිය හැකිය. එකී ගල්පර්වතයට සමාසන්නයේ සුවිශාල ලිග්ගල් තුනක් වැනි ගල් කුළු තුනක් එකමත එක පිහිටා ඇත. එම ගල“බෝලගල” යනුවෙන් ජනතාව විසින් හඳුන්වනු ලැබේ. මෙයින් කඳු යායේ එක් කොනක් අවසන්වෙයි.තැනිතලාව පසුව හමුවන අතර මෙය චන්ද්‍ර පාෂාණය (සුදු පැහැයට හුරු) ලෙස පෙනෙන අතර මෙයට උදාගිරියෙන් පායා එන අවරගිරියෙන් බැස යන චන්ද්‍ර මණ්ඩලය වැටීම නිසා හඳගල යන්න හැඳින්වෙන්නට ඇතැයි ජනප්‍රවාදයේ මෙන්ම මහාචාර්ය විමල් විජේරත්න මහතා ද ඒ බැව් සනාථ කරයි. ඓතිහාසික සාධක අනුව පාචීන ඛණ්ඩරාජීය පිහිටියේ චිත්ත පබ්බතය ආසන්නයේ බව සී. ඩබ්ලිව් නිකොලස් මහතා ප්‍රකාශ කොට ඇත. චිත්තපබ්බතය අනුරාධපුර දිස්ත්‍රික්කයේ නුවරගම් පළාතේ කන්දරා කෝරළයේ කහටගස්දිගිලිය -රත්මල්ගහ වැව මාර්ගයේ පස්වෙනි සැතපුම් කණුව අසලින් සැතපුම් කාලක් පමණ බටහිරට වන්නට පිහිටි වත්මන් නැට්ටුකන්ද හැටියට මහාචාර්යය සෙනරත් පරණවිතාන සූරීන් විසින්මහාවංසාදී සාහිත්‍ය මූලාශ්‍ර තුළින් හඳුනා ගනු ලැබීය. දුටුගැමුණු රජුගේ යෝධයෙකු වූ නන්දිමිත්‍රයෝධයා උපන් ගම ද නැට්ටුකන්ද ය.‘’ පරුමක, නදික පුත පරුමක මිතහ ලෙනෙ අගත අනගත චතුදිශ ශගශ දිනේ...”මෙකී ලෙන කරවන ලද්දේ නන්දිමිත්‍ර යෝධයා විසිනි. ඓතිහාසික ‘චිත්තපබ්බතය” නොහොත් නැට්ටුකන්ද වූ කලී වත්මන් හඳගලින් කිලෝමීටර් හයක් පමණ ගි‚කොනට වන්නට පිහිටා ඇත. එහෙයින් ඓතිහාසික පාචීනඛණ්ඩරාජීය වත්මන් හඳගල විය හැකි බවට මෙහි පෙර කළ සඳහන තව දුරට සවිමත් කරන්නෙකි. හඳගල පූර්ව කාලයේ සිට එනම් අනුරාධපුර මුල් කාලයේ පටන් වැදගත් තැනක් හිමි කරගෙන ඇත.මේ ගැන ශාස්ත්‍රීය වශයෙන් ප්‍රකාශනයක් ඉදිරිපත් වූයේ 1892 එච්.සී.පී. බෙල් මහතාගේ වාර්ෂික වාර්තා වලිනි.බෙල් මහතා හඳගල පුරා දින දෙකක කාලයක් ගත කළ බවත්, හඳගල කන්දේ සෙල්ලිපි රාශියක් පවතින අතර ප්‍රධාන වශයෙන් කන්දට නැගීමට ඇති පාෂාණමය පඩිපෙළ මුදුනෙහි තිබූ දාගැබ හා ගල්ලෙන් පිළිබඳ කරුණු පෙන්වා දී ඇත. මෙහි පවතින සෙල්ලිපි ප්‍රමාණය අනුව මිහින්තලයට සමාන වන බව පෙන්වා දී තිබේ. මෙම විහාරස්ථානයේ පුස්තකාලයේ පුස්කොළ පොත් එකතුව ද දිස්ත්‍රික්කයේ පැවති විශාලම පුස් කොළ පොත් එකතුව බවටත් ඉන් වැඩි සංඛ්‍යාවක් ආගමික ඒවා වන බවත් වැඩිදුරටත් සඳහන් කොට ඇත.වර්තමානය වන විට දමෙම කියමනට සාක්ෂි පවති. එපමණක් නොව මෙරට පැර‚ සෙල්ලිපි අධ්‍යයනය කොට වාර්තා කිරීම බ්‍රිතාන්‍ය පාලකයන්ගේකාලයේ සිබ්‍රිතාන්‍ය රජයෙන් පත්කොට ඇත. බෙල් මහතා හඳගල ගවේෂණය කිරීමට කාලයකට පෙර ප්‍රධාන වශයෙන්මෙහි ශිලා ලිපි තුනක් ද සටහන් කොට ඇත. 1883 දී ඔහු විසින් › ලංකාවේ පැරැණි‚ ශිලා ලේඛන යනුවෙන් සෙල්ලිපි 172 ක් පිටපත් කර තිබුණි. ඒ අතරින් හඳගල කන්දේ සෙල්ලිපි තුනක් ද පිටපත් කොට තිබුණි. හඳගලකන්ද විහාරය වේවැල්කැටියේ සිට සැතපුම් 11 දුරින් පැවති බව මූලර් මහතා පෙන්වා දීම තවත් සුවිශේෂීතාවකි.1942 වර්ෂයේ දී මෙම ස්ථානයේ ගවේෂණයක යෙදුණු සී.ඩබ්ලිව් නිකොලොස් මහතා සෙල්ලිපි සහිත ගල්ලෙන් තිහක් පමණ සොයාගෙන ඇත. ඒවා සොයා ගත් ආකාරය පිළිබඳ පෙන්වා ඇත.ඒවාසොයා ගත්තේ බොහෝ වේලා කඳුනැඟ දුෂ්කර අත්දැකීම් ලබා යැයි” ඔහු විස්තර කොට දක්වා ඇත. ලංකාවේ ශිලා ලේඛන යන මැයෙන් මහාචාර්ය පරණවිතාන පළ කළ ශාස්ත්‍රීය අධ්‍යයනයෙහි දිවයිනපුරා පිහිටි සෙල්ලිපි 1274 ක විස්තර සදහන් වේ. එම සෙල්ලිපි තුළින් ලිපි 39 ක පමණ අකුර කොටා තිබුණේ දකුණේ සිට වමට කියැවෙන අකාරයටය. එම විරල ගණයේ රචනා ක්‍රමයේ එක් සෙල්ලිපියක් හඳගල සෙල්ලිපි අතර ද වීම විශේෂ කරුණකි. මෙහි දක්නට ඇති ගල්ලෙන් සියල්ලගේම කටාරම් කොටා ඇත.ලෙනක විවෘත උඩ කොටසෙහි කටාරම් කෙටීම තුළින් ලෙන තුළට වැසි ජලය කාන්දු වීම වැළැක්වීමෙන් ලෙන තුළ වාසය කරන භික්ෂූන්වහන්සේලාට වර්ෂාවෙන් ආරක්ෂා වීමට හැකිය. හඳගල කන්දේ ළඟා වීමට දුෂ්කර වූ ස්ථානවල පිහිටි ගල්ලෙන් තුළ පවා කටාරම් කොටා තිබීමෙන් ගම්‍ය වනුයේ එවැනි අපහසු ස්ථානවල පවා භාවනානුයෝගී භික්ෂූන් වාසය කොට ඇති බවය.මෙරට බුදු සසුන හඳුන්වා දෙනු ලැබුයේ ක්‍රිස්තු පූර්ව 247-207 දක්වා පාලනය කළ දේවානම්පියතිස්ස රජුගේ කාලයේ දී ය. සංඝ ශාසනය මෙරට ඇති වූයේ ද ඉන් පසුවය. එසේ හෙයින් මෙම සෙල්ලිපි කොටා ඇත්තේ බුදු සසුන පැමිණීමෙන් පසුව බවට සඳහන් කිරීම සාධාරණය. හඳගල කන්දේ සෙල්ලිපි අඩක්ම පමණ ක්‍රි. පූ දෙවන සියවස තරම් පැරැණි‚ වෙතැයි අනුමාන කිරීමට හැකිය.අනුරාධපුරයේ අටමස්ථාන අතරින් දෙකක්වූ ශ්‍රී මහා බෝධිය (මව¦ 19¦ 88-92) ථූපාරමය (මව¦ 19¦ 80-83) ක්‍රි.ව 2 වන සියවසේ ඇති වූවත් සෙසු සිද්ධස්ථානහයම ඉන් අනතුරුව ඇතිවීම නිසා හඳගල ඉතිහාසය එම සිද්ධස්ථාන හයේ ඉතිහාසයට වඩා පැරැණි‚ යැයි පැවසීම යුක්ති යුක්තය. මේ තුළින් ගම්‍ය කිරීමට හැකි එක් කාරණයක් නම් හඳගල ද අනුරාධපුර යුගයේ සිට ම ඓතිහාසික අතින් වැදගත් වූ බවය. පිවිසුම් දොරටුවට ආසන්නයේ පිහිටා ඇති විෂ්ණු කතරගම දේවියන්ගේ රූප මැටියෙන් නිර්මාණයකොට ඇත. නැගෙනහිර පැත්තේ කාවාකාර දොරටුවකි. එය අඩි 5 ක් උස වන අතර අඩි 1 අඟල් 10 ක් පළලවේ. දොරටුව අසල උඩරට නිලමේ කෙනෙකුගේ යැයි සැලකිය හැකි රූපයක් නිර්මාණය කොට ඇත.පිවිසුම්දොරටුවෙන් ඉදිරියට ගමන් කරන විට කඳු පාමුල මධ්‍යම ප්‍රමාණයේ පොකුණක් දැකිය හැකිය. භික්ෂූන්ගේ ජල අවශ්‍යතා ගැනීමට ස්වභාවික පතහක් වශයෙන් තිබෙන්නට ඇතැයි සැලකේ. මෙය අනුරාධපුර යුගයට ම අයත් වැවක් විය හැකි බවත් පසුව බැම්මක් ඉදිකර කුඩා වැවක ආකාරයට සකස් කරන්නට ඇතැයි පුරාවිද්‍යාඥයෝ විශ්වාස කරති. පොකුණ මධ්‍යයෙහි හතරැස් කැණීමක් කිරීමෙන් අනතුරුව පුරාවිද්‍යාත්මකසාධක හමුනොවූ හෙයින් වර්තමානයේ හිටි පිළිමයක් ඉදි කොට ඇත.ඉහළට නැඟීමට සකස් කර ඇති පාෂාණමය පඩිපෙළ මීටර් 34.80 පමණ දිගකින් යුතුව නිර්මාණය කොට ඇත. දෙපස සම්පූර්ණයෙන්ම නව ඉදිකිරීම්ය. ලෙන් කිහිපයක් සඳහා පිවිසීමට පාෂාණයෙන් නිර්මාණය කළ පියගැට පේලීද දැකිය හැකිය. ඉහළට ගමන් කරන විට ආරාම සංකීර්ණයේ ජල අවශ්‍යතා වෙනුවෙන් අනුරාධපුර යුගයේ නිර්මාණය කරන ලද අඩි 15 ක් ගැඹුරු අඩසඳක ආකාරයේ පොකුණක් දැකිය හැකිය. මෙය කිහිප වතාවක්ම පිළිසකර කිරීම්වලට ලක්වී වී ඇත. මෙම ස්ථානයට මඳක් වම්පසට වන්නට විශාලතම ස්තූපය ගඩොල් යොදා ගනිමින් නිර්මාණය කොට ඇත. මෙය කොටවෙහෙර සම්ප්‍රදායට අයත් වෙතැයි පුරාවිද්‍යාඥයෝ විශ්වාස කරති.සීමා මාලකය පිහිටි ස්ථානයට මඳක් පසෙකින් ප්‍රොටෝ ඓතිහාසික යුගයෙන් පසු එළඹෙන මූල ඓතිහාසික යුගයේ › ලංකාවේ මුලින් ම භාවිත වූ අක්ෂර දැකිය හැක. මෙම රූපාක්ෂර තවමත් හදුනාගෙන නොමැත. මෙම සටහන් වැදි අක්ෂර ලෙස පුරාවිද්‍යාඥයෝ විශ්වාස කරති. ගුහාව දිගින් වැඩිය. මෙම ගල් ගුහාව කටාරම් කොටවා පහළින් අක්ෂර සටහන් කොටා ඇති ආකාරය දැකිය හැකිය. මෙහි වාසය කිරීමට නම් බාහිර කුටියක් නිර්මාණය කළ යුතුය. නමුත් එම සාධක ගුහාව මතුපිට දැකිය නොහැකිය.දේවාලය පිහිටි ගුහාව කටාරම් කොටා ඇති ලෙනකි. මෙහි ඉහළ කොටසෙහි ක්‍රි.ව. 5 වන සියවසට අයත් පූර්ව බ්‍රාහ්මීය අක්ෂර දැකිය හැකිය. එසේම අක්ෂර නොවන පෙති හතරකින් යුක්ත මලක ස්වරූපයෙන් යුක්ත වූ සලකුණක් දැකිය හැකිය. දේවාලය ඇතුළත දෙවන සියවසට අයත් විෂ්ණු දේව ප්‍රතිමාවක් හා කතරගම දේවියන්ගේ ප්‍රතිමාවක් ද වේ. මෙම ප්‍රතිමාවන්ට පිටුපසින් අනුරාධපුර කාලයට අයත් චිත්‍ර සලකුණු දැකිය හැකි ය. නමුත් 1984 වර්ෂයේ එයට උඩින් නැවත චිත්‍ර නිර්මාණය කර ඇත.එපමණක් නොව ලෙන් කිහිපයක්ම පිළිස්සු හා නොපිලිස්සු ගඩොල් යොදා ආවරණය කළ බවට සාධක අදටත් පැවතීම සුවිශේෂීතාවකී. මෙම ඉදිකිරීම් ලක්ෂණ අනුව මුල් යුගයට අයත් ලෙස සැලකේ. ලෙන් සියල්ලම එකිනෙක පරයා කටාරම් කොටා අක්ෂර සහිතව දැකිය හැකි හෙයින් පුරාවිද්‍යාත්මක අතින් ඇති වටිනාකම අතිමහත්ය.1892 දී එච්.සී.පී. බෙල් මහතා විසින් හඳගල විහාරයේ ගොඩනැගිල්ලක ඡායාරූපයක් සහ එහි ගල් ලෙනක ඇද තිබූ බිතු සිතුවමක කොටසක් දක්වා ඇත. මෙහිදී පිරිමියාගේ හිස දෙපා දක්නට නැතිව නිරූපණයකොට ඇත. චිත්‍රයේ කෙළවරක බෙර දෙකක් දැකිය හැකිය. චිත්‍රයේ නිරූපිත දෙපළගේ ඇඳුම්පැලඳුම් අනුව ඔහු නාට්‍ය රංගන ශිල්පීන් දෙදෙනෙකු සේ පෙනේ. මෙම විචිත්‍රකාර සිතුවම් හුදකලා බිතුසිතුවමක් නොවිය හැකිය. මෙය 2011 සංරක්ෂණ කටයුතු තුළින් නැවත සංරක්ෂණයට භාජනය කොට ඇත.එහි දී ප්‍රධාන වශයෙන් ස්ථරයෙන් ස්ථරය සියුම්ව අධ්‍යයනයට ලක්කොට ඇත. මෙය සීගිරී බිතු සිතුවම් හා සමානකම් දක්වයි.කටාරම් කොටන ලද විහාරගෙයි ඇති බිතු සිතුවම් නුවර යුගයට අයත් සේ සැලකේ. ඉහළ කොටසෙහි සිත්තම් කොට ඇති නෙළුම්- ඉද්ද හා අන්නාසි මල් වලින් යුතු මෝස්තර කිහිපයකි. මෙහි සූවිසි බුදුවරුන්ගේ පිළිරූ නිර්මාණය කොට ඇත්තේ ක'ථ, අළු, නිල් හා කහ ආදී විවිධ වර්ණ යොදා ගෙන ය. මෙම සෑම බුද්ධ රූපයක් ම ඇඳ ඇත්තේ රැස් වළල්ල හා සිරස්පත සහිතව ය. සිතුවම් සහිත බිත්තියට අඩි දෙකක් පමණ ඉදිරියෙන් සිරස්පත රහිත බුද්ධ රූප තුනක් හිටි හා හිඳි යන ඉරියව් වලින් නිර්මාණය කොට තිබේ. නමුදු මෙම පිළිම තුනට අයත් රැස් වළලු බිත්තියේ මැටි භාවිත කරමින් නිර්මාණය කොට ඇත. අනෙක් බිත්තියෙහි සිරස්පත සහිත බුද්ධ රූප දෙකක් ඇත. එයින් එකක් රතු සායමින් සිතුවම් කොට ඇත.හඳගල කන්ද පුරාණ ගල්ලෙන් රජමහා විහාරය තුළින් පුරාවිද්‍යා සාධක මෙන්ම නෂ්ටාවශේෂ විශාල ප්‍රමාණයක් දැකිය හැකිය. හඳගල ප්‍රදේශය පුරා ඇති පුරා වස්තු, ලෙන් ආදි සියල්ලම යම්කිසි වූ පුරාවිද්‍යාත්මක වැදගත්කමකින් යුක්ත වූ ඒවාය. අටමස්ථාන මෙන්ම සමාන ලෙස වන්දනමානනයට පාත්‍ර විය යුතු ස්ථානයක් ලෙසට හඳගල විහාරය පෙන්වා දීම යුක්ති සහගතය. පුංචි මිහින්තලය ලෙස ගම්වැසියන් අතර පවතින මතයද ඉහත තොරතුරු මනාව පසක් කරන්නකි. මෙවැනි පුරාවිද්‍යාත්මක වටිනාකමක් සහිත ස්ථාන දේශීය විදේශීය සංචාරක ආකර්ෂණය සඳහා යොමු කිරිම තුළින් අපගේ සංස්කෘතික උරුමය ඉස්මතු කරලීමට කදීම තෝතැන්නකි.පොසොන් සමයේ මිහින්තලය වැඳ පුදා ගැනීමට පැමිණෙන සංචාරක පිරිස අතිමහත්ය. එසේ හෙයින් සැතපුම් 18 ක් දුරින් පිහිටි හඳගල කන්ද පුරාණ ගල්ලෙන් රජමහා විහාරය හෙවත් පුංචි මිහින්තලය ද සංචාරක ආකර්ෂණයට යොමු කිරීමට වැඩ පිළිවෙළක් සකස් කිරීම කාලෝචිත කරුණකි. ඒ සඳහා සංචාරක මාර්ගෝපදේශන සේවයක් ලබා දීම මෙන්ම අධ්‍යයනය හා අධ්‍යාපනය සඳහා විධිමත් වැඩ පිළියෙලක් සකස් කිරීම කළ යුත්තකි.දශක දෙකකට පමණ පෙර ශ්‍රී ලංකා රාමඤ්ඤ මහානිකායේ ප්‍රාදේශීය නායක ස්වාමීන් වහන්සේ නමක වූ පූජ්‍ය කිරිමැටියාවේ ඥානවිමල නාහිමියන් විසින් විහාරස්ථානයක් ලෙස වැඩි දියුණු කළ අතර වර්තමාන විහාරස්ථානයේ විහාරාධිපතීන් වහන්සේ ලෙස පූජ්‍යපාද ශාස්ත්‍රපති කැදෑවේ සමිත ස්වාමීන් වහන්සේ විහාරස්ථානයේ දියුණුව උදෙසා මහඟු කාර්යභාර්යක් ඉටු කරන අතරම විහාරස්ථානය භාරව කෘත්‍යාධිකාරී ස්වාමීන් වහන්සේ ලෙස ජාතික ආගමික ශාසනික කටයුතු රැසක් සිදු කරනුයේ පූජ්‍ය වත්තේගම නිපුණ ස්වාමීන් වහන්සේ විසිනි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>17</day>
    </date>
    <link>http://www.dinamina.lk/2014/06/17/_art.asp?fn=n1406171</link>
    <topic>යුද ගැටුම් අවසන් කළ විට මානව හිමිකම් චෝදනා නඟනවා</topic>
    <author/>
    <content>ගැටුම් අවසන් කිරීමෙන් පසු වේගයෙන් රට සංවර්ධනය කිරීම අරඹා ප්‍රගතියක් අත්කර ගෙන ඇතත් ඇතැම් බාහිර බලවේග මානව හිමිකම් චෝදනා නගමින් රට යළි අස්ථාවර කිරීමට උත්සාහ කරමින් සිටින බව ජනාධිපති මහින්ද රාජපක්ෂ මහතා ප්‍රකාශ කළේය.ජී 77 කණ්ඩායමේ ස්වර්ණ ජයන්ති අනුස්මරණ රාජ්‍ය හා ආණ්ඩු නායක සමුළුවට සහභාගී වීම සඳහා බොලීවියාවේ සැන්ටා කෲස් නගරය වෙත ගොස් සිටින ජනාධිපතිතුමා මෙම අදහස් පළ කළේ සමුළුව පැවති එක්ස්පෝ කෲස් අපනයන කේන්ද්‍රයේ දී රටවල් කිහිපයක නායකයන් හමු වූ අවස්ථාවේදීය.ගැබෝන් අගමැති ඩැනියෙල් ඔනා ඔන්ඩෝ, උරුගුවේ ජනාධිපති හොසේ මුජිකා සහ ඉක්වටෝරියල් ගිනි ජනාධිපති ටියඩෝරෝ ඔබියැංග් නියුමා ම්බසාගෝ මහත්වරුන් හමුවේ ජනාධිපතිතුමා ශ්‍රී ලංකාවේ යථාර්තය පැහැදිලි කළේය.රට දෙකඩ කිරීම සඳහා ත්‍රස්තවාදී සටනක් කළ එල්. ටී. ටී. ඊ ය දේශපාලන නායකයන්, සිවිල් වැසියන් හා නිලධාරීන් ඝාතනය කරමින් හා පොදු දේපල විනාශ කරමින් සිදු කළ හානිය විස්තර කළ ජනාධිපතිතුමා ත්‍රස්තවාදීන් ශ්‍රී ලංකා ජනාධිපතිවරයකු, ඉන්දියාවේ හිටපු අගමැතිවරයකු, සියලු ප්‍රජාතන්ත්‍රවාදී දෙමළ නායකයන් සහ සෑම ජන කොටසකටම අයත් සිවිල් ජනයා ඝාතනය කළ බවත් ළදරුවන් පවා මරා දමමින් සිදු කළ දේපළ විනාශය අති මහත් බවත් පෙන්වා දුන්නේය.සෑම ආණ්ඩුවක්ම සාකච්ඡා මගින් ප්‍රශ්නයට විසඳුමක් සෙවීමට උත්සාහ කළ බවත් තම රජය ද සාම සාකච්ඡා සඳහා ජිනීවා හා ඔස්ලෝ නගර වෙත ගිය බවත් ජනාධිපතිතුමා සඳහන් කළේය. එහෙත් ත‍්‍රස්තවාදීන් බෙදුම්වාදය අත්හළේ නැති බැවින් යුදමය ක්‍රියාමාර්ගයකින් ත්‍රස්තවාදය පරාජය කිරීමට තම රජය සමත් වූ බවත් ජනාධිපතිතුමා විදේශ නායකයන්ට පෙන්වා දුන්නේ ය.ගැටුම් අවසන් වීමෙන් පසු අපි රට වේගයෙන් සංවර්ධනය කිරීම ආරම්භ කළා. අවතැන්වූවන් යළි පදිංචි කළා. 12,000ක් පමණ සටන්කරුවන් පුනරුත්ථාපනය කර සමාජගත කෙරුණා. සියලු හිටපු ළමා සෙබළුන් මවුපියන්ට භාර දුන්නා. ගැටුම් පැවති ප්‍රදේශවල අධ්‍යාපනය, සෞඛ්‍යය, යටිතල පහසුකම් සහ ජීවනෝපා මාර්ග අංශවල ආකර්ශනීය ප්‍රගතියක් ඇති වී තිබෙනවා. රටේ ආර්ථික වර්ධනය දැන් සියයට 7.5ක්. උතුරේ එය සියයට 22ක් යැයි ජනාධිපතිවරයා පැහැදිලි කළේය. උගත් පාඩම් හා ප්‍රතිසන්ධාන කොමිසම සහ අතුරුදහන්වූවන් පිළිබඳ පැමිණිලි විමර්ශනය කිරීම ජනාධිපති කොමිෂන් සභාව ඇතුළු ජාතික සංහිඳියාව සඳහා කොමිෂන් සභා පත් කළ බවත් ජනාධිපතිවරයා පැවසීය.මෙවැනි ප්‍රගතියක් අත්කර ගෙන තිබුණ ද බාහිර බලවේග මානව හිමිකම් චෝදනා නගමින් රට යළි අස්ථාවර කිරීමට උත්සාහ කරමින් සිටින බවත් ජනාධිපතිතුමා පෙන්වා දුන්නේය.ශ්‍රී ලංකාවේ යථාර්ථය පැහැදිලි කර දීම පිළිබඳව ජනාධිපතිතුමාට ස්තුතිය පුද කළ ගැබෝන්, උරුගුවේ හා ඉක්වටෝරියල් ගිනි රාජ්‍ය නායකයෝ මෙම අවබෝධය අනාගත තීරණ ගැනීම සඳහා බෙහෙවින් ප්‍රයෝජනවත් බව කීහ. තම රට බලපෑම්වලට ගොදුරුව සිටින බව උරුගුවේ ජනාධිපති ඔසේ මුජිකා මහතා පැවසීය.මේ සාකච්ඡාවල දී ශ්‍රී ලංකාව සහ අදාළ රටවල් සමඟ ආර්ථික, වෙළෙඳ, ආයෝජන හා සංචාරක ක්ෂේත්‍රවල සබඳතා වර්ධනය කර ගැනීමේ ඉඩකඩ ද විමසා බැලිණ.ජනාධිපති රාජපක්‍ෂ මහතා කියුබා ජනාධිපති රාවුල් කස්ත්‍රෝ මහතා ද හමු විය. ජාත්‍යන්තර වේදිකාවල දී ශ්‍රී ලංකාවට අඛණ්ඩව සහය දෙන බවට කියුබානු ජනාධිපතිවරයා එහිදී සහතික විය.ඔබ වැනි නායකයන් සමග ක්‍රියාකරන්න කැමති බව ජනාධිපති රාජපක්ෂ මහතාට පැවසූ ජනාධිපති කස්ත්‍රෝ මහතා කියුබාවේ සියලු මිතුරන්ට ඔහුගේ සුබපැතුම් පුද කරන්නැයි ෆිදෙල් තමාට පැවසූ බවත් ඔබ අපගේ එක් මිතුරෙක් බවත් කීවේය.ලබා දෙන සහයෝගයට ජනාධිපති රාජපක්‍ෂ මහතා කියුබාවට ස්තුතිය පළ කළේය. ඔබ සිටින තැන අපට පහසුවක් දැනෙන බවත් අපව අවබෝධ කර ගන්නා මිතුරෙකු අපට සිටින බව අප දන්න බවත් ජනාධිපතිතුමා පැවසීය. විදේශ අමාත්‍ය මහාචාර්ය ජී. එල්. පීරිස්, විදේශ කටයුතු අමාත්‍යංශ අධීක්ෂණ මන්ත්‍රී සජින් ද වාස් ගුණවර්ධන, ජනාධිපති ලේකම් ලලිත් වීරතුංග, විදේශ අමාත්‍යංශ ලේකම් ෂෙනුකා සෙනෙවිරත්න, එක්සත් ජාතීන්ගේ ශ්‍රී ලංකා නිත්‍ය නියෝජිත ආචාර්ය පාලිත කොහොන හා කියුබාවේ ශ්‍රී ලංකා තානාපති සරත් දිසානායක යන මහත්ම මහත්මීහූ මෙම සාකච්ඡාවලට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>17</day>
    </date>
    <link>http://www.dinamina.lk/2014/06/17/_art.asp?fn=n1406172</link>
    <topic>ජනාධිපති මහින්ද රාජපක්ෂ මහතා කියුබානු ජනාධිපති රාවුල් කස්ත්‍රෝ මහතා මුණ ගැසුණු අවස්ථාව</topic>
    <author/>
    <content>ජී 77 සමුළුව අතරතුර රාජ්‍ය නායකයන් කිහිපදෙනකු හා ජනාධිපති මහින්ද රාජපක්ෂ මහතා අතර සාකච්ඡා පැවැත්විණ. එක්ස්පෝ කෲස් අපනයන කේන්ද්‍රයේ දී ජනාධිපතිතුමා කියුබානු ජනාධිපති රාවුල් කස්ත්‍රෝ මහතා මුණ ගැසුණු අවස්ථාව. ඡායාරූපය - සුදත් සිල්වා.</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>17</day>
    </date>
    <link>http://www.dinamina.lk/2014/06/17/_art.asp?fn=n1406173</link>
    <topic>අලුත්ගම සිද්ධිය ගැන විධිමත් පරීක්ෂණයක්</topic>
    <author>ධනුෂ්ක ගොඩකුඹුර</author>
    <content>අලුත්ගම සිද්ධියට සම්බන්ධ තැනැත්තන් නීතිය හමුවට පැමිණවීමට අවශ්‍ය පරීක්ෂණ පවත්වන අතර නීතිය අතට ගැනීමට කිසිවකුටත් ඉඩ නොතබන බව ජනාධිපති මහින්ද රාජපක්ෂ මහතා අවධාරණය කරයි.මෙම අවස්ථාවේදී සංයමයෙන් යුක්තව කටයුතු කරන ලෙසත් අලුත්ගම ප්‍රදේශයේ හටගත් නොසන්සුන්කාරී වාතාවරණය සම්බන්ධයෙන් සිය ට්වීටර් ගිණුමෙහි සටහනක් තබමින් ජනාධිපතිතුමා ඉල්ලා සිටී.ශ්‍රී ලාංකිකයන් වශයෙන් අපි එක සමාන බව අමතක නොකළ යුතු බවත් අප අතර වෙනස්කම් ඇති කිරීමට බාහිර පාර්ශ්වයන්ට ඉඩ නොතැබිය යුතු බවත් මේ දිනවල බොලීවියාවේ පැවැත්වෙන ජී 77 සමුළුවට සහභාගී වෙමින් සිටින ජනාධිපතිතුමා සිය ට්වීටර් ගිණුම හරහා ප්‍රකාශ කරයි. එකට එක්ව කටයුතු කරන ලෙස තමන් අලුත්ගම වෙසෙන සිංහල සහ දෙමළ සිය සහෝදරයන්ගෙන් ඉල්ලා සිටින බවත් ජනාධිපතිවරයා පවසයි.ප්‍රතිවිරෝධයන් දැක්වීමෙන් වළකින ලෙස සෑම පාර්ශවයකින්ම ඉල්ලා සිටින බවත් ජනාධිපතිතුමා ‍ට්වීටර් ගිණුමෙහි තබා ඇති සටහන මඟන් ප්‍රකාශ කර සිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>17</day>
    </date>
    <link>http://www.dinamina.lk/2014/06/17/_art.asp?fn=n1406174</link>
    <topic>සමස්ත ජනතාව බුද්ධිමත්ව ක්‍රියාකළ යුතු මොහොතක්</topic>
    <author>අසේල කුරුළුවංශ හා කටුකුරුන්ද සමූහ කපිල කුලසිංහ</author>
    <content>ජාත්‍යන්තර බලපෑම් කොතෙකුත් එල්ල වූ නමුත් ඒ කිසිවකට මෙරටට සැලකිය යුතු ආකාරයේ බලපෑමක් එල්ල කිරීමට මෙතෙක් නොහැකි වූයේ රට තුළ පවත්නා ජාතික හා ආගමික සමඟිය නිසා බවත් එය බිඳ දැමීමේ කුමන්ත්‍රණයක් ක්‍රියාත්මක වෙමින් තිබෙන මේ මොහොතේ සමස්ත ජනතාව බුද්ධිමත්ව ක්‍රියාකිරීම ඉතා වැදගත් බවත් සර්ව ආගමික නායකයෝ ප්‍රකාශ කරති.විවිධ සිද්ධීන් මුල්කරගෙන ගැටුම් නිර්මාණය කැරමින් ඒ ඔස්සේ ආණ්ඩුව හුදෙකලා කැර දේශපාලන වාසි ලබා ගැනීමට ඇතැමුන් උත්සහ කරන බවද උන්වහන්සේලා පවසති. අස්ගිරි පාර්ශ්වයේ ජ්‍යෙෂ්ඨ කාරක සංඝ සභික මැදගම ධම්මානන්ද, ලංකා සභාවේ කුරුණෑගල රදගුරු අතිඋතුම් ශාන්ත ප්‍රැන්සිස් හිමිපාණන් හා මහනුවර ප්‍රධාන මව්ලවි ෆස්රූල් රහ්මන් මවුලවි තුමන් මෙසේ අදහස් දැක්වූහ.රටක ශක්තිය ඒ රටේ ජීවත්වන ජනතාව අතර පවත්නා ජාතික හා ආගමික සහජීවනය මත ගොඩනැඟෙන බවත් ඩයස්පෝරාව ප්‍රමුඛ දේශීය හා විදේශීය බලවේග රට අස්ථාවර කිරීමට ගත් උත්සහයන්ගේ අවසන් තුරුම්පුව දැන් ක්‍රියාත්මක කැර තිබෙන බවත් පවසන සර්වාගමික නායකයෝ මේ මොහොතේ හැඟීම්වලට වහල් නොවී බුද්ධිමත්ව කටයුතු කිරීමේ වගකීම සෑම ජාතියකටම පැවරෙන බවද පෙන්වා දෙති.මෙවැනි තත්ත්වයක් තුළ මාධ්‍ය ඉතා අවබෝධයෙන් කටයුතු කිරීම අතිශයින් වැදගත් බවද උන්වහන්සේලා පවසති. මධ්‍යම පළාත් ආණ්ඩුකාර ටිකිරි කොබ්බෑකඩුව මහතා ද ඊයේ (16) මල්වතු, අස්ගිරි හා රාමඤ්ඤ මහ නිකායේ මහනායක ස්වාමීන් වහන්සේ බැහැදැක ජාතික හා ආගමික සමඟිය තහවුරු කිරීම සඳහා ගතයුතු ක්‍රියාමාර්ග සම්බන්ධව සාකච්ඡා කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>17</day>
    </date>
    <link>http://www.dinamina.lk/2014/06/17/_art.asp?fn=n1406175</link>
    <topic>ජාතික හා ආගමික සහජීවනය පළුදු නොවන අයුරින් මාධ්‍ය භාවිතා කරන්න</topic>
    <author>ඉන්දික පොල්කොටුව</author>
    <content>රටෙහි ජාතික හා ආගමික සහජීවනය පළුදුවන ආකාරයට මාධ්‍ය භාවිතා නොකර ඉතා වගකීමෙන් මේ මොහො‍ෙත් කටයුතු කරන ලෙස සියලු මාධ්‍යයන්ගෙන් ජනමාධ්‍ය හා ප්‍රවෘත්ති අමාත්‍ය කෙහෙලිය රඹුක්වැල්ල මහතා ඉල්ලීමක් කරයි.එසේ ආගමික හා ජාතික සහජීවනය පළුදු වන ආකාරයට යම් මාධ්‍යයක් කටයුතු කරයි නම් එය බරපතළ ඛේදවාචකයක් බවත් අතීත අත්දැකීම් තුළින් එහි පලවිපාක පිළිබඳව අපට මැනවින් අව‍බෝධ කැර ගත හැකි බවත් අමාත්‍යවරයා පෙන්වා දෙයි.ඊයේ (16) මහනුවර පැවැති විශේෂ මාධ්‍ය සාකච්ඡාවක දී හෙතෙම මේ බැව් පැවැසීය. වත්මන් රජය ඉතිහාසයේ අන් කවරදාටත් වඩා මාධ්‍ය නිදහස සුරක්ෂිත කැර ඇති බවත් එනිසා ඉතා වගකීමෙන් යුතුව අන්කවරදාටත් වඩා වගකීමෙන් මාධ්‍ය හැසිරවීම සියලු මාධ්‍යයන්ගේ යුතුකම යැයි ද රඹුක්වැල්ල මහතා කීය.83දී ආගම්වාදී ජාතිවාදී ගිනි දළු ඇවිලවීමට ඇතැම් කොටස් පටු ආකල්පයෙන් ක්‍රියා කිරීම නිසා දශක තුනක ම්ලේච්ඡ ත්‍රස්තවාදයෙන් මාතෘ භූමිය මුළුමනින්ම බැට කෑ බවත් යළි එවැනි අඳුරු යුගයකට රට තල්ලු කිරීමට ඉඩ ලබා නොදිය යුතු බවත් ඒ මහතා පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>17</day>
    </date>
    <link>http://www.dinamina.lk/2014/06/17/_art.asp?fn=n1406176</link>
    <topic>ශ්‍රී ලංකාවට සම්බාධක පැනවීම ගැටලුවලට විසඳුමක් නොවෙයි</topic>
    <author>මහින්ද අලුත්ගෙදර</author>
    <content>ශ්‍රී ලංකාවට එරෙහිව සම්බාධක පැනවීම ගැටලුව ලට විසඳුමක් නොවන බව ඉන්දියාව අවධාරණය කරයි.ධීවර ගැටලුව ඇතුළු අර්බුදයන් වෙනුවෙන් විසඳුම් සෙවිය යුත්තේ සම්බාධක පැනවීමෙන් නොව රාජ්‍යතාන්ත්‍රික සාකච්ඡා මාර්ගයෙන් බව ඉන්දීය වාණිජ හා කර්මාන්ත ඇමැතිනී නිර්මලා සීතාරාම් (Nirmala Seetharaman) මහත්මිය ප්‍රකාශ කරයි. ගැටලු විසඳා ගැනීමේ ක්‍රමවේද රැසක් තිබෙන බව පෙන්වාදෙන ඉන්දීය වාණිජ හා කර්මාන්ත ඇමැතිනිය එහෙත් සම්බාධක පැනවීමේ යෝජනාව කිසිඳු විසඳුමක් නොව නිශ්ඵල සහ පදනම් විරහිත අඳහසක් බවද නිර්මලා සීතාරාම් මහත්මිය පෙන්වා දී තිබේ.නව විදේශ කටයුතු ඇමැතිනී සුස්මා ශ්වරාජ් මහත්මිය පැහැදිලි දැක්මකින් යුක්තව ශ්‍රී ලංකාව සමඟ දිඟු කාලීන විසඳුම් සකසා ගැනීමේ වැඩපිළිවෙළක් වෙත අවතීර්ණ වී සිටින බවද ඇමැතිනිය කියාසිටී. ධීවර ගැටලුව ඇතුළු කරුණු කිහිපයකට විරෝධය පලකිරීමක් ලෙස ඉන්දීය රජය විසින් ශ්‍රී ලංකාවට ආර්ථික සම්බාධක පැනවිය යුතු බවට යෝජනාවක් තමිල්නාඩු ප්‍රාන්ත සභාව සම්මත කරගෙන තිබෙන අතර ඒ සම්බන්ධයෙන් අඳහස් දක්වමින් ඒ මහත්මිය මේ බව ප්‍රකාශකර ඇත.මෙහිදී ඉන්දීය වාණිජ හා කර්මාන්ත ඇමැතිනිය වැඩිදුරටත් ප්‍රකාශකර ඇත්තේ ශ්‍රී ලංකාව සහ ඉන්දියාව අතර දිඟු කලක සිට සමීප සබඳතා පවතින බවත් කිසිඳු හේතුවක් මත එය පළුඳු වීමට ඉඩ නොදී තවදුරටත් ශක්තිමත් කළ යුතුව තිබෙන බවත්ය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>17</day>
    </date>
    <link>http://www.dinamina.lk/2014/06/17/_art.asp?fn=n1406177</link>
    <topic>ජනාධිපති ආරක්ෂක කොට්ඨාසෙයන් දානමය පිංකමක්</topic>
    <author/>
    <content>ජනාධිපතිතුමාට සහ ජනාධිපති ආරක්ෂක කොට්ඨාසයේ සේවය කර මියගිය පොලිස් නිලධාරින්ට පිං අනුමෝදන් කිරීමේ අරමුණෙන් කොල්ලුපිටිය ශ්‍රී ධර්ම කිර්තියාරාම විහාරස්ථානයේ මහා සංඝරත්නයට දානමය පිංකමක් ජනාධිපති ආරක්ෂක කොට්ඨාසයේ නිලධාරින් විසින් සිදුකරන ලදී.මෙම අවස්ථාවට කොල්ලුපිටිය ශ්‍රී ධර්ම කිර්තියාරාම විහාරාධිපති වතුරවෙල රණවංශ නාහිමියන්ගේ සහභාගිත්වයෙන් ජනාධිපති ආරක්ෂක කොට්ඨාසයේ ජ්‍යෙෂ්ඨ නියෝජ්‍ය පොලිස්පති එස්. එම්. වික්‍රමසිංහ, ජනාධිපති ආරක්ෂක කොට්ඨාසයේ සහකාර පොලිස් අධිකාරි ඩබ්ලිව් . තිලකරත්න මහත්වරු සහ සියලු ස්ථානාධිපතිවරුන් මෙම අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>17</day>
    </date>
    <link>http://www.dinamina.lk/2014/06/17/_art.asp?fn=n1406178</link>
    <topic>ජනතා විමුක්ති පෙරමුණ අද ජාත්‍යන්තර ඔත්තු සේවාවල සිරකරුවකු වෙලා</topic>
    <author/>
    <content>අද තිබෙන්නේ ජාත්‍යන්තර ඔත්තු සේවාවල සිරකරුවකු බවට පත් වූ ජනතා විමුක්ති පෙරමුණක් බවත් අද එම පක්ෂය ශ්‍රී ලංකාවට එරෙහිව අධිරාජ්‍යවාදී සතුරාගේ මෙහෙයුමට උඩගෙඩි දෙන බවත් ජාතික නිදහස් පෙරමුණේ නායක ඇමැති විමල් වීරවංශ මහතා කියා සිටී.විමල් වීරවංශ මහතා මෙසේ පැවැසුවේ පානදුර නගර ශාලාවේ දී ‘විය යුත්තේ කුමක්ද?’ යන මැයෙන් පැවැති ජානිපෙ සම්මන්ත්‍රණ මාලාවේ තෙවැන්නෙහි ප්‍රධාන දේශනය පවත්වමිනි.එහි දී මෙසේ ද කීය.“අන්තර්ජාතික යුද අපරාධ පරීක්ෂණ කණ්ඩායමකට ශ්‍රී ලංකාවට පැමිණීමට ඉඩදීම පිළිබඳව ජනමත විචාරණයක් පැවැත්විය යුතු ය. නැතිනම් ඒ පිළිබඳව පාර්ලිමේන්තුවේ මතය විමසිය යුතුයි’ කියලා අපි ජනාධිපතිතුමාගෙන් ඉල්ලුවා. එතුමා දැන් ඒ පිළිබඳව පාර්ලිමේන්තුවේ මතය විමසීමට කටයුතු යොදා තිබෙනවා. ඒක නිවැරදියි. ‘පැමිණීමට ඉඩ දෙනවාද නැද්ද?” කියා පාර්ලිමේන්තුවේ මන්ත්‍රීවරුන්ට හෘද සාක්ෂියට එකඟව ඡන්දය දිය හැකියි. එවිට අතිමහත් බහුතරයක්ගේ මතය කුමක්ද? කියා පැහැදිලිව පෙනෙනවා. ඒ නිසා එක්සත් ජාතීන්ගේ සංවිධානය ශ්‍රී ලංකාවට එරෙහිව කරන වැඩ නතර වෙන්නේ නැහැ. නමුත් අපි මේකෙන් ලෝකයට පණිවිඩයක් දෙනවා. ‘අපේ රටේ උත්තරීතර ආයතනයේ තීන්දුව මේකයි’ කියලා.සෝමවංශ අමරසිංහ මහත්තයා කියපු යුද්ධයනෙ මේ කළේ. ආයුධ නැතිනම් තියෙන අහවල් එකෙන් හරි ගහලා යුද්ධ කරන්න’ කියලායි ජවිපෙ ජනාධිපතිතුමාට එදා කිව්වේ. එතුමා කියපු දේ අහලා එහෙම කළා කියලානෙ ජවිපෙ කියන්නේ. දැන් මේ අන්තර්ජාතික පරීක්ෂණය එන්නේ මොනවා ගැන හොයන්නද? රතුපස්වල ගැන හොයන්නද? නැහැ. එහෙම නැතිනම් මාධ්‍යවේදීන් අතුරුදහන් වීම ගැන හොයන්න ද? නැහැ. ජිනීවාවලින් පරීක්ෂණ කණ්ඩායමක් දාන්නේ යුද්ධය අවසන් අවස්ථාවේ සිදුවී ඇතැයි කියන ‘යුද අපරාධ’ ගැන හොයන්න. ඒ කියන්නේ යුද්ධයේ අවසන් කාලය ගැන හොයන්න. සුදු කොඩි අරගෙන ආපු අයට වෙඩි තිබ්බාද නැද්ද? කියලා හොයන්න. මිනිස්සු සමූහ වශයෙන් ඝාතනය කළාද? කියා හොයන්න.‘යුද්ධය කරපල්ලා’ කියලා ආණ්ඩුව පොළඹවපු දේශපාලන බලවේගයකට පුළුවන්ද, යුද්ධයේ අවසන් කාලය ගැන හොයන්න එන අන්තර්ජාතික පරීක්ෂණ කණ්ඩායමට උඩගෙඩි දෙන්න? දැන් ජවිපෙ පාර්ලිමේන්තුවට ගෙන එන මේ යෝජනාවට එකඟවීමට ‍කොන්දේසි ගණනාවක් දාලා තියෙනවා. ‘රතුපස්වල ඇතුළු සිදුවීම් ගණනාවක් ගැන පරීක්ෂණ කරලා ඊට අදාළ වාර්තා මාස තුනක් ඇතුළත පාර්ලිමේන්තුවට දෙනවා නම් තමයි අපි මේකට සහයෝගය දෙන්නේ’ කියලා අද ජවිපෙ කියනවා. ඒ කියන්නේ සහයෝගය නොදී ඉන්න ගෞරවාන්විත ඉඩක් හදා ගන්නවා කියන එකනේ. අර බටහිර අධිරාජ්‍යවාදීන්ගේ මෙහෙයුමට අවශ්‍ය කරන සහයෝගය දෙන්න ගරු කටයුතු දොරටුවක් විවෘත කර ගන්නවා. ඒක තමයි කරන්නේ.වත්මන් ජවිපෙ දේශපාලන ද්‍රෝහී ක්‍රියාදාමය හරියට මේ රටට පෙන්වන්න පුළුවන් අපට. අපි ඒක පෙන්වන බව උන්නැහෙලා දන්නවා. මේ හදන්නේ මඩ ගහලා, අවලාද ගහලා, පුළුවන් නම් යටත් කරලා කට වහලා තියන්න. අපට ඕනෙ තරම් මඩ ගහලා තියෙනවා. ඒ මඩ ගහපු අයට අමාරු වුණා මිසක් මඩ වැදුණු අපට කිසිම ප්‍රශ්නයක් වුණේ නැහැ.අපි ඒවාට මුහුණ දෙන්න හොඳට දන්නවා. අනුර දිසානායක උන්නැහේට වඩා ජනතා විමුක්ති පෙරමුණේ අමාරු කාලයේ අපි එතැන හිටියා. 1989 බිහිසුණු අවදියේ අපි ජවිපෙට ආවා. 1989 විනාශයෙන් පසුව අපි දාලා ගියේ නැහැ. නොකරපු විභාග කරන්න ගියේ නැහැ. විශ්වවිද්‍යාලයට යන්න හීන දැක්කේ නැහැ. උපාධි කරන්න හීන දැක්කේ නැහැ. අපි ඒ සියල්ල පැත්තක දාලා පක්ෂය යළි ගොඩනඟන අමාරු දුෂ්කර අභියෝගයට එදා කර ගැහුවා. 1994 පක්ෂය ගොඩනඟන්න කර ගහපු ප්‍රසිද්ධ, අප්‍රසිද්ධ සියලුම නායකයන් අතුරින් එක් කෙනෙක් ඇරෙන්න අන් කිසිවකු අද ජවිපෙ නැහැ. 1994 කර ගහපු අය කවුද? කමල් දේශප්‍රිය හෙවත් සෙනෙවි, ප්‍රේමකුමාර් ගුණරත්නම්, ඕපාත හෙවත් ‍ෙස්නාධීර ගුණතිලක, ජී. කුලරත්න හෙවත් සරත් අජිත් කුමාර, සේනාරත්න ද සිල්වා, විමල් වීරවංශ, හේමන්ත, නන්දන ගුණතිලක යන කිසිම සහෝදරයකු අද ජවිපෙ නැහැ. මේ අය ඉතා දුෂ්කර අවදියේ මරණ වරෙන්තුව අතේ තියාගෙන පක්ෂය යළි ගොඩනඟන්න කර ගහපු අය.සමහර අයට විශ්වාසයක් තිබුණේ නැහැ මාසයෙන් දෙකෙන් ආපසු උස්සයි කියලයි හිතුවේ. එදා ආපු චන්ද්‍රසේන විජේසිංහ සහෝදරයාත් අද නැහැ. ඔහුත් එදා ප්‍රසිද්ධියේ වැඩ කළේ නැහැ. රහසිගතවයි වැඩ කළේ. එදා ප්‍රසිද්ධියේ එන්න බයයි. අපි තමයි ඕන මරාලයක් වෙද්දෙන් කියලා ප්‍රසිද්ධියේ වැඩ කළේ. ඒ දුෂ්කරතම මොහොතේ නොහිටපු අය තමයි අද ජවිපෙ ඉන්නේ. ජවිපෙ ඓතිහාසික විකාශයේ ජීවමය අත්දැකීම උන්නැහේලාට නැහැ. ඒ නිසා අද ජවිපෙ නායකත්වය රටට සතුරු ඕනෑම තීන්දුවක් ගන්නා තැනට පත්වෙලා තියෙනවා.ඉදිරි ජනාධිපතිවරණයේ දී උන්නැහේලා කවුරු හරි අපේක්ෂකයකු දාගෙන එයි. අර රනිල් වික්‍රමසිංහට කඩන්න බැරි ඡන්ද ලක්ෂ 2-3 ක් කඩයි.ඒ කඩපුවාම රනිල්ට දිනන්න ගන්න ඕනෙ තව ඡන්ද ලක්ෂ 2-3ක් විතරයි. රනිල් මහන්සි වෙන්නේ ඒ අඩුව පුරවා ගන්න. මේක මෙහෙම පෙනෙන කොට රනිල් වික්‍රමසිංහට හිතෙනවා ජනාධිපතිවරණයට එන්න..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>17</day>
    </date>
    <link>http://www.dinamina.lk/2014/06/17/_art.asp?fn=n1406179</link>
    <topic>බෝගම්බර සිපිරි ගෙය නිල වශයෙන් රජයට බාරදීමේ උළෙල මේ 20 දා</topic>
    <author>බුද්ධිකා ඉඹුලාන</author>
    <content>මහනනුවර බෝගම්බර බන්ධනාගාරය නිල වශයෙන් රජය වෙත බාරදීම මේ 20 දා ජනාධිපති මහින්ද රාජපක්ෂ මහතාගේ ප්‍රධානත්වයෙන් සිදුකෙරේ. පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජදීර මහතා මේ සම්බන්ධයෙන් වූ සන්නස් පත්‍රයක් ජනාධිපතිතුමන් වෙත එදින පිරිනැමෙනු ඇත.බෝගම්බර බන්ධනාගාරය වසර 1876 දී ආරම්භ කර වසා දමන තෙක් ආ ගමන් මඟ දක්වමින් නිර්මාණය කළ නාට්‍යයක් ද ජනාධිපති මහින්ද රාජපක්ෂ මහතා ඉදිරියේදී රග දැත්වීම ද මෙදින සිදුකෙරෙනු ඇත. එම නාට්‍යයෙහි සියලුම චරිත රැඳවියන් රඟ දැක්වෙන අතර විදේශීය රැඳවියන් ද එහි චරිත නිරූපණය කරති. මෙම බන්ධනාගාරයේ සිටි 1700කට අධික රැඳවියන් පිරිස පල්ලෙකැලේ දුම්බර බන්ධනාගාරය වෙත විතැන් කර ඇත. මෙම බන්ධනාගාරය වටා ඇති තාප්පය මෙරට සංස්කෘතික උරුමයක් ලෙස ද නම් කර තිබේ.බෝගම්බර බන්ධනාගාරය එංගලන්ත මහ රැජිනගේ ඔටුන්න හැඩයෙන් යුත් අත්තිවාරමක එකිනෙකට යාව ඉදිවූ ගොඩනැඟිලි 3ක, වාට්ටු 9කින් සමන්විත වන අතර එය දිගින් අඩි 556 ක් ද, පළලින් අඩි144ක් ද , උසින් අඩි 102ක් ද වෙයි.මෙම බන්ධනාගාරය රජයට පවරා දුන්න ද එහි තාප්පයෙන් පිටත භූමි භාගයක ඉදිවන කෞතුකාගාරයක මෙහි ඉපැරණි වටිනාකමකින් යුතු භාණ්ඩ සහ සිහිවටන තැන්පත් කෙරෙන බව බන්ධනාගාර කොමසාරිස් ජනරාල් චන්ද්‍රරත්න පල්ලේගම මහතා දිනමිණට කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>17</day>
    </date>
    <link>http://www.dinamina.lk/2014/06/17/_art.asp?fn=n14061710</link>
    <topic>ලක්ෂ 225ක මුදලක් ඉතිරි කර ගැනීමට හැකිවුණා</topic>
    <author>ශීලා උඩුවර</author>
    <content>ජාතික ගමනා ගමන කොමිෂන් සභාව‍ට අහිමිවීමට ගිය රුපියල් ලක්ෂ 225ක මුදලක් තමාගේ සෘජු මැදිහත්වීම මත ඉතිරි කර ගැනීමට හැකි වූ බව එම කොමිෂන් සභාවේ සභාපති රේණුක දුෂ්‍යන්ත පෙරේරා මහතා පැවසිය.පසුගිය වසරේදී කොළඹ බැස්ටියන් මාවත බස් පර්යන්තයේ මගි පෝලිම් වෙනුවෙන් සවි කිරීම සඳහා ගෙන්වීමට කටයුතු කර තිබු අඩි 4 +2 ප්‍රමාණයේ විද්යුත් ගමනාන්ත ප්‍රදර්ශන පුවරුවලින් අතිරික්ත පුවරු 152ක් මිලදී ගත් සමාගම සමග සාකච්ඡා කර ආපසු බාරදිමට හැකිවු බවත් , එමගින් කොමිෂන් සභාවට රුපියල් 231729 12 ක් ඉතිරිකර ගැනිමට හැකිවූ බවත් සභාපතිවරයා පැවසීය.මෙම ප්‍රදර්ශන පුවරු 200 ක් ගැනීමට සැලසුම් කර තිබු නමුත් එම බස් පර්යන්තයෙහි අවශ්‍යතාව සඳහා පුවරු 48 ක් ප්‍රමාණවත් බවත් ඒ මහතා පවසයි. දුෂ්කර ප්‍රදේශවල පාසල් දරුවන්ට ප්‍රවාහන පහසුකම් ලබාදීම සඳහා ජාතික ගමනා ගමන කොමිෂන් සභාව අරඹා ඇති සිසුසැරිය පාපැදි බෙදාදීමේ වැඩසටහන මගින් පාපැදි ගැනිම සඳහා ගෙවිය යුතුව තිබූ මුදල්වලින් රුපියල් 1875000 ක මුදලක් ඉතිරිකර ගැනිමට හැකිවූ බවද පෙරේරා මහතා පවසයි.මෙම ව්‍යාපෘතියේ සමාජමය සේවාව සහ දැයේ දරුවන්ගේ අනාගතයට අතහිත දිමේ වැදගත්කම පිළිබඳව ටෙන්ඩර් පර්පාටිය අනුව තෝරා ගෙන තිබූ ආයතනයට පැහැදිලි කර දීමෙන් පසු ඔවුන්ට දියහැකි අවම මිලට පාපැදි ලබා දිමට එම ආයතනය එකඟවිම නිසා මුදල් ඉතිරි කර ගැනිමට හැකි වු බව ඒ මහතා පැවසිය.මිට අමතරව ඉකුත් සමයේ කොමිෂන් සභාව සිදු කර ඇති මිලදි ගැනීම් හා අනෙකුත් ගනුදෙනුවලදී සිදුවී ඇති පාඩු ලබන හා අවම වියදමින් වැඩි ප්‍රතිලාභ නොගත් අවස්ථා පිළිබඳව සොයා බලා ගෙවීම් අවම කර ගැනීමට හා උපරිම ඵලදායකත්වය ලබා ගැනීමට කටයුතු කරන බව සභාපතිවරයා සඳහන් කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>17</day>
    </date>
    <link>http://www.dinamina.lk/2014/06/17/_art.asp?fn=n14061711</link>
    <topic>සුළු අපනයන භෝග අධිකාරියක් පිහිටුවීමට කටයුතු කරනවා</topic>
    <author>නිහාල් ජයවර්ධන</author>
    <content>සුළු අපනයන භෝග ක්ෂේත්‍රයේ පාරිභෝගිකයන්ට හා නිෂ්පාදකයින්ට සිදුවන හානිය තුලනය කිරීම සඳහා සුළු අපනයන භෝග අධිකාරියක් පිහිටුවන බව සුළු අපනයන භෝග ප්‍රවර්ධන අමාත්‍ය රෙජිනෝල්ඩ් කුරේ මහතා පැවැසීය.වෙළෙඳ පොළ මිල ගණන් උස් පහත්වීම සාමාන්‍ය ලක්ෂණයක් වුවද, මිල ස්ථාවර කිරීමට සූදානම් බවත්, ඊට විවෘත ආර්ථික පිළිවෙත ප්‍රමාණවත් නොවන හෙයින් එම අංශ පාලනය සඳහා මේ අධිකාරිය පිහිටුවන බවත් හෙතෙම කීය. ඇමැතිවරයා එසේ ප්‍රකාශ කෙළේ ප්‍රථම වරට ශ්‍රී දළදා සමිඳුන් උදෙසා නැවුම් කුළුබඩු පූජාව සිදු කිරීමෙන් අනතුරුවය. ඊයේ (16) පෙරවරුවේ ශ්‍රී දළදා සමිඳුන් උදෙසා එම පූජාව සිදුකළ අතර, කිලෝ සියයකට අධික ප්‍රමාණයකින් යුත් ගම්මිරිස්, කුරුඳු, සාදික්කා, කරාබුනැටි, වසාවාසි, වැනිලා, ගොරකා, පුවක් සහ බුලත් වැනි දෑ ඊට අයත්විය.තවදුරටත් අදහස් ප්‍රකාශ කළ ඇමැතිවරයා චීනය එකලුකළ මාවෝ සේතුං නායකයා පැවසූ අයුරින් රටක දේශපාලනය සහ ආර්ථිකය පිළිබිඹු කරන්නේ සංස්කෘතිය මත හෙයින් මෙම අගනා වැඩසටහන මින්පසු දිස්ත්‍රික් මට්ටමින් සංවිධානය කොට ලබන වසරේ සිට දළදා සමිඳුන් උදෙසා අති උත්කර්ෂවත් අයුරින් කොකඩවා පවත්වන්නේ යැයිද කීය.ජාතික ආදායමේ ප්‍රතිශතයක් ලෙස සුළු අපනයන ක්ෂේත්‍රය 43.07% ක වර්ධනයක් පෙන්නුම් කර ඇති බවත් එය සාම්ප්‍රදායික ආර්ථික භෝග වන තේ, සහ රබර් අභිභවා සිටින බවද පැවසීය. ආර්ථික සංවර්ධන අමාත්‍ය බැසිල් රාජපක්ෂ මහතාගේ මැදිහත්වීම මත “වාණිජ ඒකක” අරඹා ඒ මඟින් සුළු අපනයන ක්ෂේත්‍රයේ පුළුල් වර්ධනයක් දැන් සිදුකෙරෙමින් පවතින බවද ඇමැතිවරයා වැඩිදුරටත් කීය.මේ කුළුබඩු පූජාව සුළු අපනයන භෝග ප්‍රවර්ධන අමාත්‍යාංශය සහ අපනයන කෘෂිකර්ම දෙපාර්තමේන්තුව මඟින් සංවිධානය කොට තිබිණි.මේ අවස්ථාවට සුළු අපනයන භෝග ප්‍රවර්ධන අමාත්‍යාංශයේ ලේකම් වජිර නාරම්පනාව, අපනයන කෘෂිකර්ම දෙපාර්තමේන්තුවේ අධ්‍යක්ෂ ජනරාල් අනුර රූපසිංහ, අමාත්‍යාංශ අති‍රේක ලේකම් චන්ද්‍රා හේරත් යන මහත්ම මහත්මීන් ප්‍රමුඛ අංශ ප්‍රධානීන් ද ‍ෙස්වක සේවිකාවන් සහ ගොවි මහත්ම මහත්මීන් විශාල පිරිසක් එක්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>17</day>
    </date>
    <link>http://www.dinamina.lk/2014/06/17/_art.asp?fn=n14061712</link>
    <topic>වාර්ගික හා ආගමික සමගිය ආරක්ෂා කිරීම අද දවසේ සෑම ශ්‍රී ලාංකිකයකුගේම වගකීමක්</topic>
    <author/>
    <content>වාර්ගික හා ආගමික සමඟිය ගොඩනැඟීමත් ආරක්ෂා කිරීමත් සෑම ශ්‍රී ලාංකීය පුරවැසියෙකුගේම අද දවසේ ප්‍රමුඛ කාර්යය විය යුතුයැයි සබරගමුව ප්‍රධාන ඇමැති මහීපාල හේරත් මහතා ප්‍රකාශ කරයි.ඔහු ඒ බව සඳහන් කළේ ඊයේ (16) තුල්හිරිය මාස් ෆැබ්රික් පුද්ගලික ආයතන ශ්‍රවණාගාර‍ෙය් පැවැති වැඩමුළුවක් අමතමිනි. පළාත් පාලන ජාතික ප්‍රතිපත්තිය පිළිබඳ සබරගමු පළාතේ පළාත් පාලන ආයතන ප්‍රධානීන් දැනුවත් කිරීමට මේ වැඩමුළුව සංවිධානය කර තිබිණි. සබරගමුව පළාත එක් මහ නගර සභාවක්,නගර සභා තුනක් හා ප්‍රාදේශීය සභා 25කින් සමන්විතය. ඒවායේ නගරාධිපතිවරු, සභාපතිවරු හා සභා ලේකම්වරු වැඩමුළුවට එක්ව සිටියහ. පොදු රාජ්‍ය මණ්ඩලීය පළාත් පාලන සංගමය, ශ්‍රී ලංකා පළාත් පාලන සංසදය ඒකාබද්ධව සංවිධානය කළ පාලන වැඩමුළු මාලාවක දෙවැන්න මෙය වේ.පළාත් පාලනය පිළිබඳ ජාතික ප්‍රතිපත්තිය සමාලෝචනය කිරීම, කොළඹ විශ්ව විද්‍යාලයේ දේශපාලන විද්‍යාව හා රාජ්‍ය ප්‍රතිපත්ති අධ්‍යයන අංශයේ ජ්‍යෙෂ්ඨ කථිකාචාර්ය ජනසභා සහ අධ්‍යක්ෂ ජනරාල් ධම්ම දිසානායක මහතා විසින් සිදුකරන ලදී. මෙහිදී සබරගමු මහ ඇමැති හා සබරගමුව පළාත් පාලන ඇමැති මහීපාල හේරත් මහතා සඳහන් කළේජනතාවාදී, පාලකයන් සඳහා මෙරට පළාත් පාලන ආයතනවලින් මනා මෙහෙයක් ඉටුවන බවය. පළාත් පාලන ආයතන ප්‍රධානීන් යනු මෙරට බිම් මට්ටමේ, දේශපාලඥයින් පිරිසක් බව සඳහන් කළ මහ ඇමැතිවරයා බදුගෙවන ජනතාවගේ මහජන උපයෝගිතාවයට අමතරව ඔවුන් වෙත දැවැන්ත සමාජ වගකීමක් පැවරී ඇතැයි පැවැසීය. මෙරට වෙළාගනිමින් පැවැති ජනවාර්ගික යුද්ධය අවසන් කිරීමට අපේ ජනාධිපතිතුමාට හැකි වුණා. ඉන් නොනැවතුනු එතුමා මේ රට ආසියාවේ ඉසුරුමත්ම දේශය බවට පත්කිරීමට දැවැන්ත ආර්ථික විප්ලවයකට රටක් වශයෙන් මුල පුරා තියෙනවා.එහෙත්, රටක් වශයෙන් අප ලබා තිබෙන මේ ජයග්‍රහණ නොරිස්සන පිරිසක් රට තුළත් රටින් බැහැරත් සිටින බව අමතක කළයුතු නැහැ. දැන් ඔවුන්ගේ වෑයම මේ රටේ ආගමික සමගිය විනාශ කරමින් ආගමික ගැටුම් ඇති කිරීමයි. බිම්මට්ටමෙන් දේශපාලන අනුහස් සහිත වගකිවයුතු පිරිසක් වූ පළාත් පාලන ප්‍රධානීන් වශයෙන් ඔබ හැමගේ පමණක් නොව සෑම ශ්‍රී ලාංකිකයෙකුගේ අද දවසේ වගකීම වාර්ගික හෝ ආගමික ගැටුම් වළකාලීම සඳහා අවදියෙන් පියවර ගැනීම බව මහ ඇමැතිතුමා වැඩිදුරටත් කීය.මේ අවස්ථාවට සබරගමුව පළාත් ප්‍රධාන ලේකම් එච්.පී. කුලරත්න, ශ්‍රී ලංකා පළාත් පාලන ආයතන සංසදයේ සබරගමු පළාත් අධ්‍යක්ෂක බලන්ගොඩ නගරාධිපති නිමල් ගාමිණී වීරසිංහ, පොදුරාජ්‍ය මණ්ඩලීය පළාත් පාලන සංගමයේ ශ්‍රී ලංකා කළමනාකාර ආර්. සංමුගරාජා යන මහත්වරුද අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>17</day>
    </date>
    <link>http://www.dinamina.lk/2014/06/17/_art.asp?fn=n14061713</link>
    <topic>සොරාගත් ජංගම දුරකථනයක් මිලට ගත් සිසුවාට රජයේ ගාස්තුවක් නියම කෙරේ</topic>
    <author>සිරිසේන රාජපක්ෂ</author>
    <content>වෛද්‍යවරයකුගෙන් සොරාගත් ජංගම දුරකථනයක් මිලට ගත් කාර්මික විදුහල් සිසුවකු එම චෝදනාාවට වරද පිළිගැනීමෙන් අනතුරුව මාලිගාකන්ද වැඩබලන මහේස්ත්‍රාත් කේ. යසන්ත පෙරේරා මහතා විසින් රුපියල් එක්දහස් පන්සියක (1500/=) රජයේ ගාස්තුවක් නියම කරන ලදී.සිද්ධියට අදාළ ජංගම දුරකථනය සැකකාර සිසුවා මිලට ගෙන තිබුණේ පිටකොටුවේදීය. සිය මව සමඟ කිසියම් කටයුත්තක් සඳහා නවගමුවේ සිට කොළඹ පිටකොටුවට පැමිණ සිටියදී ඔවුන් වෙත පැමිණි හොඳට හැඳ පැලඳගත් කඩවසම් තරුණයකු තමන් සතු මුදල, බස් රථයේදී නැති වූ බවත්, දැන් තමන්ට කිසිවක්කර කියා ගත නොහැකි බවත් පවසමින් තමන් සතු ජංගම දුරකථනය රැගෙන රුපියල් පන්දහසක් දෙන ලෙසත් ඔහු ඉල්ලා ඇත.කාර්මික විදුහල් පුතාට දුරකථනයක් නැති නිසාත්, කඩවසම් තරුණයාගේ ඇවටිලි නිසාත් මව මේ ජංගම දුරකථනය රුපියල් හාරදහසකට මිලදී ගෙන පුතාට දී ඇත. මීට මාසයකට පමණ ඉහතදී තමන් සතු රුපියල් විසිපන්දහසක් පමණ වටිනා ජංගම දුරකථනය නැති වූ බවට වෛද්‍යවරයකු මරදාන පොලිසියට පැමිණිලි කරන ලදුව මරදාන පොලිසිය මේ බව මාලිගාකන්ද මහේස්ත්‍රාත් අධිකරණයට වාර්තා කර පැමිණිල්ල ගැන අදාළ දුරකථන සමාගම්වලට දැණුම් දී තිබිණ. මීට දින කීපයකට පෙර වෛද්‍යවරයාගේ නැති වූ දුරකථනය පිළිබඳ තොරතුරු අදාළ සමාගම මඟින් මරදාන පොලිසියට දැනුම් දී තිබේ. ඒ අනුව වහාම ක්‍රියාත්මක වූ මරදාන පොලිසිය සිද්ධියට අදාළ ජංගම දුරකථනය කාර්මික විද්‍යාල සිසුවා ළඟ තිබී සොයාගෙන ඇත.සිද්ධියට අදාළ ජංගම දුරකථනය සමඟ කාර්මික සිසුවා මරදාන පොලිසියේ පො.කො. නිමල් (61038) මහතා විසින් මාලිගාකන්ද මහේස්ත්‍රාත් අධිකරණයට ඉදිරිපත් කරන ලදී.ඒ අවස්ථාවේ සැකකාර සිසුවා වෙනුවෙන් පෙනී සිටි නීතිඥ ඩෙන්සිල් ලොයිඩ්ග්‍රේ මහතා අධිකරණය වෙත කරුණු දක්වමින් ජංගම දුරකථනය මිලට ගත් අය මෙය හොර බඩුවක් බව දැන නොසිටි බවත්, ඔහු තවමත් ඉගෙනීමේ කටයුතු වල නියැළී සිටින බවත් පවසමින් හුට සහනයක් සලසන ලෙස ඉල්ලා සිටියේ ය. නීතිඥ මහතාගේ එම ඉල්ලීම ගැන සලකා බැලූ වැඩබලන මහේස්ත්‍රාත් සිසුවාට රජයේ ගාස්තුවක් නියම කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>17</day>
    </date>
    <link>http://www.dinamina.lk/2014/06/17/_art.asp?fn=n14061714</link>
    <topic>ත්‍රස්තවාදි අඥා පනත යටතේ අත්අඩංගුවට ගත් සැකකරුවකුටඑරෙහිව සාමාන්‍ය නීතිය යටතේ නඩුවක් පැවැත්විය නොහැකියි</topic>
    <author>රෝෂන් තුෂාර</author>
    <content>ත්‍රස්තවාදි අඥා පනත යටතේ අත් අඩංගුවට ගත් සැකකරුවකුට එරෙහිව සාමාන්‍ය නීතිය යටතේ නඩු විභාගයක් පැවැත්විය නොහැකි බව කොටිපති ව්‍යාපාරික මොහොමඩ් සියාම් ඝාතන නඩුවේ මුලික විරෝධතාවයක් මතු කළ විත්තියේ නීතිඥ ජාලිය සමරසිංහ මහතා ‍ඊයේ (16) කොළඹ මහාධිකරණ ත්‍රි පුද්ගල විනිසුරු මඩුල්ල හමුවේ පැවසීය.හිටපු නියෝජ්‍ය පොලිස්පති වාස් ගුණවර්ධන චුදිත ඇතුළු සැකකරුවන් අත් අඩංගුවට ගෙන ඇත්තේ තසත්‍රවාදි පනත යටතේ බැවින් සාමාන්‍ය නීතිය යටතේ නඩුව විභාග කළ නොහැකි බවත් තම විරෝධතාවය පිළිබඳ නඩු විභාගයක් පවත්වා තීරණයක් දෙන ලෙසත් නීතිඥවරයා ඉල්ලා සිටියේය.කෝටිපති ව්‍යාපාරික මොහොමඩ් සියාම් ඝාතනය සම්බන්ධයෙන් හිටපු නියෝජ්‍ය පොලිස්පති වාස් ගුණවර්ධන , ඔහුගේ පුත් රවිදු ගුණවර්ධන ඇතුළු විත්තිකරුවන් සය දෙනාට එරෙහි නඩුව කැදවු අවස්ථවේදි නීතිඥවරයා මේ විරෝධතාව මහාධිකරණ ත්‍රි පුද්ගල විනිසුරු මඩුල්ලට ඉදිරිපත් කළේය.මේ නඩුවේ සාක්කිකරුවන් ලෙස පොලිස් නිලධාරින් ඇතුළු පුද්ගලයින් 162 කගේ නම් ලේඛනයක් නීතිපතිවරයා විසින් අධිකරණයට ඉදිරිපත් කර තිබු අතර එම ලේඛණය 162 සිට 277 දක්වා සංශෝධනය කරනබව පැමිණිල්ල වෙනුවෙන් පෙනී සිටි රජයේ නියෝජ්‍ය සොලිසිටර් ජනරාල් අයේෂා ජිනසේන මහත්මිය කරුණු ඉදිරිපත් කළාය. නව සාක්ෂිකරුවන් 115 දෙනකුගේ නම් සහිත නව ලේඛණයක් ජිනසේන මහත්මිය කොළඹ මහාධිකරණයට ඊයේ(16)ඉදිරිපත් කළාය.මහාධිකරණ විනිසුරුවන් වන රෝහිණි වල්ගම, ලියෝන් සෙනවිරත්න හා ලලිත් ජයසූරිය යන ත්‍රි පුද්ගල විනිසුරු මඩුල්ල ඉදිරියේ නඩුව කැදවීය.නියෝජ්‍ය සොලිසිටර් ජනරාල්වරිය චුදිතයින්ට ඉදිරිපත් කරතිබු චෝදනා දහයෙන් පළමු හා දෙවන චෝදනා සුළු සංශෝධනයන්ට ලක් කිරිමෙන් අනතුරුව ඊයේ දිනයේදි ද නැවත වරක් චෝදනා පත්‍ර කියවාදීම සිදු කළේය .ඉන් අනතුරුව චුදිතයන් ඒ එක් එක් චෝදනාවන්ට තමන් නිවැරදිකරුවන් බවට විත්ති කූඩුවේ සිට පැවසීය‍.හතරවන විත්තිකරු වෙනුවෙන් පෙනීසිටි නීතිඥ ජාලිය සමරසිංහ මහතා විරෝධතාවයක් මතු කරමින් චූදිතයින් අත් අඩංගුවට ගෙන ඇත්තේ ත්‍රස්තවාදි අඥා පනත යටතේ බවත්, එම පනත යටතේ අත් අඩංගුවට ගත්තේ නම් නිතිපතිවරයා ක්‍රියා කළ යුත්තේ ඒ අනුව බවත් පැවසිය.එම පනත යටතේ අත් අඩංගුවට ගත් චුදිතයකුට සමාව දිය හැක්කේ ජනාධිපතිවරයාට බව පැවසු සමරසිංහ මහතා මේ නඩුවේ දෙදෙනකුට නීතිපතිවරයා විසින් සමාව දී රජයේ සාක්ෂිකරුවන් ලෙස නම්කර තිබිම නීති විරෝධි බව පෙන්වා දුන්නේය.ත්‍රස්තවාදි පනත යටතේ අත් අඩංගුවට ගත් චුදිතයින්ට එරෙහිව සාමන්‍ය නීතිය යටතේ නඩු විභාගයක් පැවැත්විය නොහැකි බව පැවසු නීතිඥවරයා තම දේශනය ලිඛිතව අධිකරණයට ඉදිරිපත් කරන බව පවසමින් විනිසුරු මණ්ඩලයට එය ඉදිරිපත් කළේය.තම විරෝධතාව අනුව චුදිතයින්ට විරුද්ධව සාමන්‍ය නීතිය යටතේ නඩු විභාගයක් පැවැත්විය හැකිද නොහැකිද යන්න තීරණය කරමින් නඩු විභාගය ආරම්භ කිරිමට පෙර තීන්දුවක් ලබා දෙන ලෙසට ඉල්ලා සිටියේය.නඩුවේ දෙවන චූදිතට බන්ධනාගාර නිලධාරියෙක් විසින් පහරදි ඇති බව ඔහු වෙනුවෙන් පෙනීසිටි නීතිඥවරයා අධිකරණයට කරුණු ඉදිරිපත් කළ අතර ඒ පිළිබඳ පරික්ෂණයක් පවත්වා වාර්තාවක් ඉදිරිපත් කරන්නැයි බන්ධනාගාර අධිකාරිවරයාට නියෝග කරන ලෙසට ඉල්ලා සිටියේය.නීතිඥ ජාලිය සමරසිංහ මහතා ඉදිරිපත් කළ විරෝධතාවයට තමන්ටද කරුණු දැක්වීමට ඉඩ ලබා දෙන ලෙසටවිත්තිකරුවන් වෙනුවෙන් පෙනී සිටින නීතිඥවරු අධිකරණයෙන් ඉල්ලා සිටියහ.දැනට රජයේ සාක්කිකරුවන් ලෙස නම්කර සිටින මොහොමඩ් ෆවුස්දීන් හා ක්‍රිශාන්ත කොරලගේ යන අය සමඟ එක්ව සියාම් නමැති අය ඝාතනය කිරිම, ඊට අධාර අනුබල දීම , කුමන්ත්‍රණය කිරිම, පොදු අරමුණක් යටතේ මීනි මැරීම, ඇතුළු දණ්ඩ නීති සංග්‍රහයේ102 හා 296 යටතේ දඩුවම් ලැබිය යුතු වරදක් කිරීම යන චෝදනා දහයක් විත්තිකරුවන්ට ඉදිරිපත් කර ඇත.2013 මැයි මස 21 දින හෝ ඊට ආසන්න දිනක දී බම්බලපිටිය කෝටිපති ව්‍යාපාරික සියාම් පැහැරගෙන ගොස් ඝාතනය කිරීම සම්බන්ධයෙන් අධි චෝදනා ලැබ සිටන විත්තිකරුවන් වන හිටපු නියෝජ්‍ය පොලිස්පති වාස් ගුණවර්ධන, ඔහුගේ පුත් රවිදු ගුණවර්ධන උප පොලිස් පරීක්ෂක ඉන්දික බමුණුසිංහ, පොලිස් කොස්තාපල්වරුන් වන ගාමිණි සනත් චන්ද්‍ර, ප්‍රියන්ත සංජිව හා කැළුම් රංගන දිසානායක බන්ධනාගාර අධිකාරිය විසින් අධිකරණයට ඉදිරිපත් කර තිබිණි.ඉදිරිපත් කර ඇති අධි චෝදනා දහයෙන් චෝදනා හතක් හිටපු නියෝජ්‍ය පොලිස්පති වාස් ගුණවර්ධන විත්තිකරුට ඉදිරිපත් කර තිබු අතර දෙවැනි විත්තිකරු වු ඉන්දික බමුණුසිංහට චෝදනා තුනක් ද,සෙසු විත්තිකරුවන්ට චෝදනා දෙක බැගින්ද ඉදිරිපත් කර තිබිණනඩු විභාගය ඊයේ දින ආරම්භ කිරිමට නියමිතව තිබුණද ඉදිරිපත් වු කරුණු සළකා බැලු විනිසුරු මඩුල්ල නඩුව ජුලි 02 දින නැවත කැදවන ලෙසට නියෝග කරමින් නඩු විභාගය එදිනි තෙක් කල්තැබිය.පැමිණිල්ල වෙනුවෙන් රජයේ නීතිඥ නයෝමි වික්‍රමසේකර මෙනවිය ඇතුළු මහත්ම මහත්මිහුද පෙනී සිටියහ.විත්තිකරුවන් වෙනුවෙන් නීතිඥ අනුජ ප්‍රේමරත්න, ලාල් කුලරත්න, රන්ජන්ද සිල්වා, ජාලිය සමරසිංහ හා සුමිත්‍ර වෛද්‍යසේකර නීතිඥවරුන් පෙනී සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>17</day>
    </date>
    <link>http://www.dinamina.lk/2014/06/17/_art.asp?fn=n14061715</link>
    <topic>ශ්‍රීලනිපයේ අපි සියලු දෙනාටම සමසේ සේවය කිරීමට බැඳී සිටිනවා</topic>
    <author>ලයනල් පී. පෙරේරාකැලණිය විශේෂ</author>
    <content>ශ්‍රී ලංකා නිදහස් පක්ෂයේ දේශපාලනය කරන මන්ත්‍රීවරුන්, ඇමැතිවරුන්, වශයෙන් සිටිනා අප පාක්ෂිකයිනට පමණක් නොව, සමස්ත රට වැසියන් හටම එකසේ සේවය කිරීමට බැඳී සිටිනා බැව් මහජන සම්බන්ධතා හා මහජන කටයුතු පිළිබඳ ඇමැති ආචාර්ය මර්වින් සිල්වා මහතා පවසයි.හෙතෙම එසේ කීවේ කැලණිය තොරණ හන්දිය ශ්‍රී.ල.නි.පක්ෂ ශාඛාව ප්‍රතිසංවිධානය කර සක්‍රීයත්වයට පත්කිරීමේ උත්සවයකදීය. මෙහිදී තවදුරටත් කථාකළ ඇමැතිවරයා මෙසේ ද කීය.අප රට නඟාසිටුවිය යුත්තේ පාක්ෂිකයා හා රටේ සියලු දෙනාම රැකගෙනය.ජනාධිපති මහින්ද රාජපක්ෂ මහතාද එසේ කරනා අයෙකි. රජය රැකගැනීම ද සියලු දෙනාගේම වගකීමකි.ඉදිරියේදී තමාට මහල් නිවාස සම්බන්ධව ද කටයුතු සොයාබැලීමට වගකීමක් පැවරෙනු ඇතැයි ද පැවසූ ඇමැතිවරයා කුමන වගකීමක් පැවරුව ද එය හරිහැටි කිරීම තම අරමුණ යැයි ද කීය.මෙහිදී නව ශාඛා සභාපති ලෙස තේරී පත්වූ කේ. ඩී. චන්දිමාල් මහතා ද කතා කළ අතර, ප්‍රාදේශීය සභා මන්ත්‍රී තිලක් වීරසිංහ මහතාද මේ අවස්ථාවට සහභාගි විය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>17</day>
    </date>
    <link>http://www.dinamina.lk/2014/06/17/_art.asp?fn=n14061716</link>
    <topic>බුදුසරණ රචනා තරගයෙන් ජය ලබා</topic>
    <author>ඡායාරූපය-රොෂාන් පිටිපන</author>
    <content>මිහින්තලා ලේක්හවුස් ආලෝක පූජාව නිමිත්තෙන් ‘බුදුසරණ’ පුවත්පත වාර්ෂිකව මෙහෙයවනු ලබන දීප ව්‍යාප්ත රචනා තර‍ඟයෙන් ප්‍රථම ස්ථානය හිමිකරගත් කළුතර මොරොන්තුඩුව ධම්මානන්ද විද්‍යාලයේ සහ සුධර්මාකර දහම් පාසලේ නිල්කෙත අධ්‍යාපනය ලබන උභය නාරායනගේ සඳරුවන් නදිෂා ශිෂ්‍යාවට හිමි රුපියල් දස දහසක මුදල් තිළිණය සහ ලේක්හවුස් ආයතනය මඟින් පිරිනමන ලද සහතික පත්‍රය ඊයේ (16) ලේක්හවුස් ආයතනයේදී ලංකාවේ සීමාසහිත එක්සත් ප්‍රවෘත්ති පත්‍ර සමාගමේ මෙහෙයුම් අධ්‍යක්ෂ උපුල් දිසානායක මහතා අතින් ලබාගත්තාය.ජාතික ඉතිරි කිරීමේ බැංකුව මඟින් මුදල් ත්‍යාග පිරිනැමූ අතර ලේක්හවුස් ආයතනය මඟින් වටිනා සහතික පත්‍රයක්ද ලේක්හවුස් බෞද්ධ සංගමය මඟින් ‘බුදුසරණ’ සම්මානයද පිරිනමන ලදී.එම රචනා තරඟයේ දෙවන ස්ථානය හිමිකරගත් කුරුණෑගල ශුද්ධ වූ පවුලේ කන්‍යාරාමයේ සහ හැඟව ශ්‍රී ආනන්දාරාම දහම් පාසලේ ඉගෙනුම ලබන අශානි ශාලිකා විජේරත්න ශිෂ්‍යාව රුපියල් හත්දහස් පන්සියයක මුදල් ත්‍යාගය සහසහතික පත්‍රය ලබා ගත්තාය. බුදුසරණ කර්තෘ සීසර් සිදුසිංහ මහතාද මෙහි වෙති..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>17</day>
    </date>
    <link>http://www.dinamina.lk/2014/06/17/_art.asp?fn=n14061717</link>
    <topic>වාරියපොළ ශ්‍රී සුමංගල විදුහලේ දී නවයුගය සම්මන්ත්‍රණය</topic>
    <author>ශානිකා අමරසිංහ</author>
    <content>විශ්වයම ඔබ දෝතට ගෙන එන නවයුගය සඟරාව මේ වනවිට බාල, තරුණ, මහලු කා අතරත් ජනප්‍රියතම සඟරාවක් බවට පත්ව ඇත. අධ්‍යාපනය, දැනුම, රසවින්දනය පමණක් නොව පාඨකයන්ගේ ආකල්ප හා කුසළතා ඔප් නැංවීමෙහිලා නවයුගය සඟරාව විශේෂ මෙහෙවරක් සිදුකරනු ලබයි.සඟරාමය දැනුමට අමතරව ඉන් ඔබ්බට යමින් නවයුගය සඟරාව මඟින් පාසල් සිසුන් ඉලක්ක කර ගනිමින් නොමිලයේ සම්මන්ත්‍රණ මාලාවක් දීපව්‍යාප්තව සිදුකරගෙන යනු ලබයි. එම සම්මන්ත්‍රණ මාලාවේ තවත් එක් සම්මන්ත්‍රණයක් ඉකුත්දා වාරියපොළ ශ්‍රී සුමංගල මධ්‍ය මහා විද්‍යාලයේ දී පැවැත්විණි.ලේක්හවුස් ආයතනය සමඟ එක්ව ජාතික ඉතිරි කිරීමේ බැංකුව මෙම සම්මන්ත්‍රණ මාලාව සඳහා පූර්ණ අනුග්‍රහය සපයනු ලබයි.ජනමාධ්‍ය නිර්මාණකරණය හා රසවින්දනය තේමා කර ගනිමින් පැවැත් වූ මෙම සම්මන්ත්‍රණයට ලේක්හවුස් ආයතනයේ කර්තෘ මණ්ඩල අධ්‍යක්ෂ ජ්‍යෙෂ්ඨ මාධ්‍යවේදී සීලරත්න සෙනරත්, නීති පරිපාලන අධ්‍යක්ෂ රසාංග හරිස්චන්ද්‍ර, නවයුගය සඟරාවේ කර්තෘ ඉන්දික කුඩාහෙට්ටි, වාරියපොළ ජාතික ඉතිරි කිරීමේ බැංකු ශාඛාවේ අලෙවි ප්‍රවර්ධන නිලධාරී ප්‍රසන්න අධිකාරි, පේරාදෙණිය විශ්වවිද්‍යාලයේ ජ්‍යෙෂ්ඨ කථිකාචාර්ය නිමල් විජේසිරි, ප්‍රවීණ කලා ශිල්පී සතිස්චන්ද්‍ර එදිරිසිංහ, ජයලාල් රෝහණ යන මහත්වරුන් ඇතුළු මාධ්‍ය ‍ක්ෂේත්‍රයේ ප්‍රවීණයන් මෙන්ම කලා ‍ක්ෂේත්‍රයේ ප්‍රවීණයන් කිහිපදෙනෙක් ද මේ අවස්ථාවට එක් වූහ.සම්මන්ත්‍රණයට සමාරම්භයක් දෙමින් අදහස් දැක් වූ ලේක්හවුස් ආයතනයේ කර්තෘ මණ්ඩල අධ්‍යක්ෂ සීලරත්න සෙනරත් මහතා මෙම නවයුගය සම්මන්ත්‍රණ මාලාවේ අරමුණු පැහැදිලි කරමින් එහි ඇති වැදගත්කම අවධාරණය කරන ලදී. එසේම ජනමාධ්‍ය භාවිතය, ජනමාධ්‍ය නිර්මාණකරණය, ශ්‍රව්‍ය මාධ්‍යන්හි කටහඬ උපයෝගී කරගන්නා ආකාරය ඇතුළු බොහෝමයක් කරුණු පිළිබඳ තවදුරටත් අදහස් දක්වන ලදී.විවිධ කලා මාධ්‍යන්හි සුවිශේෂත්වය, ඒවායේ නිර්මාණකරණයන් සහ විවිධ රස භාවයන් උද්දීපනය කරන ආකාරය මෙන්ම ඒවා රසවින්දනය කරන ආකාරය ප්‍රායෝගිකව මෙන්ම න්‍යායාත්මකව විග්‍රහ කරමින් දේශකයන් ලෙස සහභාගී වූ ප්‍රවීණ කලා ශිල්පී සතිස්චන්ද්‍ර එදිරිසිංහ, රංගන ශිල්පී ජයලාල් රෝහණ, මාධ්‍යවේ දී කරුණාදාස සූරියආරච්චි, කථිකාචාර්ය නිමල් විජේසිරි යන විද්වතුන් ස්වකීය දේශනයන් පවත්වන ලදී. විශේෂයෙන්ම ජනමාධ්‍ය නිර්මාණකරණය සහ නූතන සමාජය පිළිබඳව ඉතා වටිනා කරුණු කාරණා රාශියක් එම දේශනයන්හි අන්තර්ගතව තිබිණි.සම්මන්ත්‍රණ පිළිබඳව අදහස් දැක් වූ වාරියපොළ ශ්‍රී සුමංගල මධ්‍ය මහා විද්‍යාලයේ විදුහල්පති බී. සී. එස්. විජේසිංහ මහතා නවයුගය සඟරාව අගයමින් කියා සිටියේ සඟරාවන්හි අන්තර්ගතයන් සිසුන්ගේ දැනුම අලුත් කරගැනීමට ඉවහල් වන බවයි. නූතන විද්‍යාව හා තාක්ෂණය පිළිබඳව හා විසි එක්වන සියවසට අවැසි අලුත් දැනුම් සම්භාරයක් නවයුගය සඟරාවෙහි අන්තර්ගතව ඇති බවද තවදුරටත් අදහස් දක්වමින් ඔහු කියා සිටියේ ය. වාරියපොළ ශ්‍රී සුමංගල මධ්‍ය මහා විද්‍යාලයේ පැවැත් වූ මෙම සම්මන්ත්‍රණය සිසු දරු දැරියන්ට නව අත්දැකීමක් වූ අතර මෙවැනි සම්මන්ත්‍රණ පාසල් මට්ටමේ සිට සිදුකිරීම පිළිබඳව පාසල් සිසු දරුවන්, විදුහල්පති ඇතුළු ආචාර්ය මණ්ඩලය මෙන්ම දෙමාපියන් ද නවයුගය සඟරාවට මෙන්ම ලේක්හවුස් ආයතනයට සිය ප්‍රසාදය පුද කරන ලදී..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>17</day>
    </date>
    <link>http://www.dinamina.lk/2014/06/17/_art.asp?fn=n14061718</link>
    <topic>ජාතිවාදය, ආගම්වාදය අවුලවන්න අන්තවාදී පිරිස් උත්සාහ කරනවා</topic>
    <author>ජයසිරි මුණසිංහ සහ නිරූෂි විමලවීර</author>
    <content>ජාතිවාදය , ආගම්වාදය අවුලවා රට නොසන්සුන් තත්ත්වයකට පත් කිරීමට අන්තවාදින් පිරිසක් උත්සාහ දරන්නේ යැයි කොළඹ නව කෝරළයේ ප්‍රධාන සංඝනායක මාදම්පාගම අස්සජි නායක හිමියෝ පැවසූහ.තවදුරටත් අදහස් දැක්වු උන්වහන්සේ මෙසේද කීහ.බාහිර පුද්ගලයන්ගේ බලපෑමෙන් මෙම තත්ත්වය උදා වුණා.මෙවැනි අවස්ථාවක ජාතික සමඟිය ආගමික සමඟිය ඇති කිරීමට කටයුතු කිරීම සැමගේ යුතුකමක්.වරදක් සිදු වුයේ කුමන පාර්ශවයකින්ද යන්න සොයා බැලීමට වඩා ඇති වි තිබෙන තත්ත්වය ඉවසීමෙන් මුහුණ දිම ශ්‍රි ලාංකිකයන්වන ඔබ සැමගේ යුතුකමක්.හැඟිම්වලට වහල් නොවී ඉවසීමෙන් කටයුතු කරන ලෙස ඉල්ලා සිටිනවා.එක්සත් හෙද සංගමයේ සභාපති නාරාහේන්පිට අභයාරාමාධිපති මුරුත්තෙට්ටුවේ ආනන්ද නාහිමියෝ - රට වේගවත් සංවර්ධනයක් කරා යන ‍මේ මොහොතේ ඇවිලෙන ගින්නට පිදුරු දැමීමට ඇතැම් අන්තවාදි පිරිස් උත්සාහ දරනවා. ඒ අතර සමහරු ජාතිවාදය ,ආගම්වාදය අවුලන්න උල්පන්දම් දෙනවා. මෙවැනි අන්තවාදී ක්‍රියා කිරීමෙන් වැළකී සිටින ලෙස සියලු දෙනාගෙන් ඉල්ලා සිටිනවා. සත්වේ සත්වා භවන්තු සුඛී සත්වා සියලු දෙනාට එක සේ ජීවත්විමේ අයිතිය ඇති බව බුදුන්වහන්සේ කරණීය මෙත්ත සූත්‍රයෙන් දේශනා කළා.සිංහල ,දෙමළ ,මුස්ලිම්,බර්ගර් සියලු දෙනාට සහයෝගයෙන් ජීවත් වීමේ අයිතිය තිබෙනවා.වේගවත් සංවර්ධනයක් ඇති වෙමින් යන අවස්ථාවේ රට ගැන සිතා අනවශ්‍ය ගැටුම්වලට යොමු නොවන ලෙස ඉල්ලා සිටිනවා.අව්ලන්නත් හොඳ නැහැ! ඇවිලෙන්නත් හොඳ නැහැ. අපි ඉතා බුද්ධිමත්ව කටයුතු කළ ‍ෙමාහොතක් උදාවී ඇතැයි ශ්‍රී ලංකා රාමඤ්ඤ මහා නිකායේ අනුනායක මහාචාර්ය වරාගොඩ පේමරතන නාහිමියෝ ප්‍රකාශ කළහ.සිංහල, මුස්ලිම් කියා ජාතිකත්වය පදනම් කැරගෙන හෝ වෙනයම් පටු බෙදීම් මුල්කොට හෝ අපි හැඟීම්වලට වශිවී ක්ෂණිකව කෝපවී ප්‍රශ්නවලට විසැඳුම්වලට ‍සොයන්න හොඳ නැහැ. ඒවාගේම අපි අතර තිබෙන දිගුකාලීන බැඳීම් සහෝදරත්වය සමඟිය විනාශ වෙන්නට ඉඩ දෙන්න හොඳ නැහැ.අද අපේ රටේ නැති ප්‍රශ්න ඇති කරන්න විවිධ විෂම බලවේග කටයුතු කරනවා. මේ විෂම බ‍ලවේගවලට වුවමනා අපේ රටේ ජනතාවගේ රටේ දියුණුව, සමඟිය විනාශ කිරීමයි. ඒ නිසා අපි රටට, ජනතාවට වින කරන බ‍ලවේගවල වුවමනා දේ ඉටුකරන්න ඉටුකරන්න පියවර ගන්න හොඳ නැහැ.වඩාත් බුද්ධිමත්ව සිතා ඥානාන්විතව කටයුතු කරන්න සියලුදෙනාම පියවර ගන්න ඕනෑ.කවුරුත් කෝපවී කේන්තියට පත්ව කටයුතු කරන්න නම් හොඳ නැහැ. සන්සුන්ව කටයුතු කරන්න ඕනෑ යැයි උන්වහන්සේ වැඩිදුරටත් කීහ.සර්වදේශ ඉන්දුමධු පීඩම් ශිවශ්‍රී බාලවේශංකර ශිවාචාරියාර්,- අපේ රටේ ඇතිවී තිබෙන සාමය දරා ගන්න බැරි පිරිසක් ආගම්වාදය ජාතිවාදය අවුලන්න උත්සාහ දරනවා. 2009 වසරේ දී අපේ රටට පූර්ණ සාමය උදාවුණා. ඒ සාමය සදාකාලික සාමයක් කර ගැනීමට ජනතාවගේ යහගුණ නගාසිටුවීම ආගමික නායකයන්ගේ මෙන්ම දේශපාලනඥයන්ගේ ද යුතුකමක්. ශ්‍රී ලංකාවට එරෙහිව අන්තර්ජාතික කුමන්ත්‍රණ ක්‍රියාත්මක වෙනවා. ආණ්ඩුව ඊට එරෙහිව ගෙන යන වැඩපිළිවෙළ අවුල් කරන්න කරන දෙයක් ලෙස මෙය හැඳින්විය හැකියි. ශ්‍රී ලංකාව ජාත්‍යන්තර ලෙස අපකීර්තියට පත් කරන්න කරන උත්සාහයක් ලෙස මෙය හැඳින්විය හැකියි.ජාතිවාදී ආගම්වාදී ප්‍රශ්නවලදී ජනතාව දැනුවත් කිරීමත් ඒවාට විසඳුම් ලබාදීමත්, සර්ව ආගමික නායකයන්ගේ මෙන්ම දේශපාලන නායකයන්ගේ යුතුකමක්. රටේ ජාතිවාදී ප්‍රශ්න ඇති කැර ජාතීන් අතර අරගල ඇති කිරීමට ඇතැම් දේශපාලන පක්ෂ පෙලඹී තිබෙන්නේ දේශපාලන වාසි ලබා ගැනීමටයි. ඒ බව අතීත සිදුවීම්වලදී ද තහවුරු වී තිබෙනවා. ඒ නිසා ඉවසීමෙන් කල්පනාවෙන් කටයුතු කිරීම ඉතා වැදගත්.ජ්‍යෙෂ්ඨ කථිකාචාර්ය අශ්ෂේයික් එස්. ඒ. අබ්දුල් හලීම් මව්ලවිතුමා,- රටේ සංවර්ධනය රැඳී තියෙන්නේ ජාතීන් අතර පවතින සංහිඳියාව මතයි. රටේ ජීවත්වන බෞද්ධ, හින්දු, මුස්ලිම්, ක‍තෝලික සියලු ජනකොටස් මෙම සංහිඳියාවෙන් ජීවත්වුණා. නමුත් වසර කිහිපයක සිට එම සංහිඳියාවට බාධා එල්ල වී තිබෙනවා. ජාතීන් අතර සමඟිය ඇති කිරීමේ වගකීම ඇත්තේ සර්ව ආගමික නායකයන් සතුවයි.එම සමඟිය නැති ආකාරයට ජනතාව ක්‍රියා කිරීම පිළිබඳ අපේ අසතුට ප්‍රකාශ කරනවා. රටේ සියලු ජාතීන් අතර සමඟිය හා සංහිඳියාව ගොඩනැඟීම රටට ආදරය කරන සෑමදෙනාගේම වගකීමක්. මෙය අභියෝගයක්. එහෙත් එම අභියෝගය ජය ගෙන රටේ අනාගත සුබසිද්ධිය සඳහා ක්‍රියා කළ යුතුයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>17</day>
    </date>
    <link>http://www.dinamina.lk/2014/06/17/_art.asp?fn=n14061719</link>
    <topic>ශ්‍රීපාලි මණ්ඩපයේ සිසුන්ගේ ‘පුරා සේයා 2014’ චිත්‍ර දැක්ම</topic>
    <author/>
    <content>කොළඹ විශ්වවිද්‍යාලීය ශ්‍රීපාලි මණ්ඩපයේ ප්‍රසංග කලා අධ්‍යයනාංශය යටතේ තුන්වන වසර චිත්‍ර හා සැලසුම්කරණ පාඨමාලාව හදාරන විද්‍යාර්ථයින් 24 දෙනකු එක්ව සංවිධානය කළ “පුරා සේයා 2014” සාම්ප්‍රදායික සිතුවම් දැක්ම 2014 ජූනි මස 11 වන දින උදෑසන උසස් අධ්‍යාපන අමාත්‍ය එස්. බී. දිසානායක මහතාගේ ප්‍රධානත්වයෙන් ආරම්භ විය. මේ අවස්ථාව සඳහා සහභාගි වූ උසස් අධ්‍යාපන ඇමතිතුමන්ව විශ්වවිද්‍යාලයේ විද්‍යාර්ථයින් විසින් උණුසුම් ආකාරයෙන් පිළිගනු ලැබිණි. චිත්‍ර හා සැලසුම්කරණ පාඨමාලාව තුළ විද්‍යාර්ථයින් හදාරනු ලබන සාම්ප්‍රදායික චිත්‍ර කලාව අධ්‍යයනයේ දිගුවක් ලෙස මෙම ප්‍රදර්ශනය හැඳින්විය හැකිය.අධ්‍යයන කාල සීමාව තුළ අඩු කාලයක් මෙම පාඨමාලාවට හිමි වුවද ප්‍රායෝගික විෂයක් ලෙස විද්‍යාර්ථයින් විසින් අමතර කාලය යොදා ගනිමින් අඩු පහසුකම් යටතේ දීර්ඝ කැප කිරීමක ඵලය “පුරා සේයා 2014” සාම්ප්‍රදායික විහාර සිතුවම් දැක්ම ප්‍රදර්ශනයක් ලෙස නිර්මාණය කෙරිණි. මෙහි විශේෂත්වය වන්නේ එක් අවකාශයක් තුළ දිවයිනේ විහාර රැසකට අයත් සංරක්ෂණය කළ නොකළ සිතුවම් රැසක් ප්‍රේක්ෂකයාට දැකබලා ගැනීමට ලැබීමයි.තවමත් ශ්‍රී ලංකාව තුළ සිතුවම් සියල්ල සංරක්ෂණය නොකළ විහාර 300ක් පමණ ඇති යුගයක් තුළ, මෙවන් විහාර පිටපත්කරණය හැදෑරූ විද්‍යාර්ථයින් පිරිසකගේ සාම්ප්‍රදායික හැදෑරීම් නව පර්යේෂණාත්මක අත්හදා බැලීමක ප්‍රතිඵලයකි.“පුරා සේයා 2014” මුල් සිතුවම්වලට අතිශයින් සමානව විද්‍යාර්ථයින් විසින් සිතුවම් පිටපත් කර තිබේ. “පුරා සේයා 2014” වැදගත්කම වන්නේ එය දීර්ඝ අධ්‍යයනයක ප්‍රතිඵලයක් වීමත් දීර්ඝ කාලීනව විහාර සිතුවම් අධ්‍යයනය කරමින්, ඒවා නිවැරදිව පිටපත් කිරීමට සිසුන් ලැබූ පරිචයයි.ඒ පරිචය අනාගතයේ දී විහාර සිතුවම් සංරක්ෂණය සඳහා මහඟු දායකත්වයක් ලබා ගත හැකිව තිබේ. මෙම අවස්ථාවට එස්. බී. දිසානායක ඇමතිතුමන් සමඟින් මණ්ඩපාධිතුමන් වන ආචාර්යය ටියුඩර් වීරසිංහ, ප්‍රසංග කලා අධ්‍යයනාංශයේ අංශාධිපති භාගේ ශ්‍රී ෆොන්සේකා, ජනමාධ්‍ය අධ්‍යයනාංශයේ අංශාධිපති රංජන් හෙට්ටිආරච්චි, ආචාර්ය ධර්ම කීර්ති ශ්‍රී රංජන් ඇතුළු ප්‍රධාන අනධ්‍යයන කාර්යය මණ්ඩලයේ රැසක් සහ විද්‍යාර්ථයින් මේ සමාරම්භක අවස්ථාව සඳහා එක් විය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>17</day>
    </date>
    <link>http://www.dinamina.lk/2014/06/17/_art.asp?fn=n14061720</link>
    <topic>‍‘ෆෝ ස්ටාර් ඩීසල්’ වෙළෙඳ පොළට</topic>
    <author>ක්‍රිස්ටි මහේෂ් ද සිල්වා</author>
    <content>ලංකා සුපර් ඩීසල් වෙනුවට “ලංකා සුපර් ඩීසල් ‍ෆෝ ස්ටාර්” නමින් ඩීසල් වර්ගයක් දේශීය වෙළෙඳ පොළට ලබන ජූලි 1 දා සිට හඳුන්වා දීමට ආණ්ඩුව තීරණය කැර තිබේ.හල්පර් ප්‍රතිශතය අඩු ඩීසල් භාවිතා කිරීම තුළින් නවීන ඩීසල් එන්ජින්වල උසස් විමෝචන පාලන පද්ධතියේ නිවැරදි ක්‍රියාකාරීත්වය මෙන්ම ඉලෙක්ට්‍රොනික් සංවේදකයන් සහ දහන පද්ධතියේ අනෙක් උපකරණ ආරක්ෂා කිරීමට හැකිවීම මෙම නව ඩීසල් වර්ගයේ විශෙෂත්වයක් වෙයි.නඩත්තු වියදම අඩු කිරීමට මෙන්ම වාහන එන්ජින් වල කල් පැවැත්ම සඳහා උපකාරීවීම ද මෙහි ඇති නවාංගයක් වෙයි.ලංකා ඛනිජතෙල් නීතිගත සංස්ථාව මඟින් නිකුත් කිරීමට නියමිත මෙම නව ඩීසල් වර්ගය සඳහා කැබිනට් මණ්ඩලයේ අනුමැතිය ඉදිරියේදී ලබා ගැනීමට නියමිතව තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>17</day>
    </date>
    <link>http://www.dinamina.lk/2014/06/17/_art.asp?fn=n14061721</link>
    <topic>‘ස්වර්ණ අසිපත’ නරඹමින්</topic>
    <author/>
    <content>ශාන්ත අන්තෝනි මුනිතුමාගේ ජීවිත කතාව කියැවෙන ‘ස්වර්ණ අසිපත’ නම් වේදිකා නාට්‍යය කොළඹ කොච්චිකඩේ, ශාන්ත අන්තෝනි දේවස්ථානය ඉදිරිපිටදී පෙරේදා (15) පස්වරුවේ එළි දැක්විණි.ශාන්ත අන්තෝනි දේවස්ථානයේ මංගල්‍යයේ අවසානය හා ගරු ක්ලෙමන්ට් ‍රොසයිරෝ පියතුමාගේ වසර 7ක සේවා කාලය අවසන් වී නික්මයාම මෙම නාට්‍ය ඉදිරිපත් කිරීම සනිටුහන් කෙරිණ.මෙම අවස්ථාවට ජනාධිපති ආර්යා ශිරන්ති වික්‍රමසිංහ රාජපක්ෂ මැතිනිය, නාවික හමුදාපති වයිස් අද්මිරාල් ජයනාත් කොළඹගේ මහතා, වතිකානු තානාපති අතිගරු වැන්ඩොට් රදගුරුතුමා, අතිගරු එම්මානිවල් ප්‍රනාන්දු රදගුරුතුමා ඇතුළු පිරිස සුහද සාකච්ඡාවක නිරතවී සිටි අයුරු..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>17</day>
    </date>
    <link>http://www.dinamina.lk/2014/06/17/_art.asp?fn=n14061722</link>
    <topic>සැකකරුවන් ළග තිබූ රුපියල් ලක්ෂ 62ක් පැමිණිලිකරුවන්ට බෙදන ක්‍රමවේදයක් හදන්න</topic>
    <author>සිරන්ජනී කුමාරි</author>
    <content>විදේශ සේවා නියුක්ති කාර්යංශයේ නිල වෙබ් අඩවියට සමාන වෙබ් අඩවියක් පවත්වා ගෙන යමින් කොරියානූ රටේ විදේශ රැකියා ලබා දෙන බව පවසා වංචා කළ මුදලින්සොයා ගත් දැනට අධිකරණ භාරයේ ඇති ලක්ෂ 62ක මුදල පැමිණිලිකරුවන් අතරේ බෙදා හරින ක්‍රමවේදයක් සති දෙකක් තුළ අධිකරණයට ඉදිරිපත් කරන ලෙස කොළඹ ප්‍රධාන මහේස්ත්‍රාත් ගිහාන් පිලපිටිය මහතා ඊයේ(16) රහස් පොලිසියට නියම කෙළේය. මෙම වංචාව සම්බන්ධයෙන් පැමිණිලි කීයක් මේ වනවිට පොලිසිය වෙත ලැබී ඇත්ද එම පැමිණිලකරුවන් සැකකරුවන් වෙත දුන් මුදල කොපමණද හා පැමිණිලිකරුවන් වෙත දැනට පොලිසිය සොයා ගත් ලක්ෂ 62ක මුදල් බෙදාහරින්නේ කෙසේද යන්න සම්බන්ධයෙන් වාර්තාවක් කඩිනමින් අධිකරණය වෙත ඉදිරිපත් කරන ලෙස මහේස්ත්‍රාත්වරයා රහස් පොලිසිය වෙත නියම කෙළේය.පානදුර පදිංචි සමන්තිලක දර්ශන නොහොත් මෙහොමඩ් වසීම් , සිත්ති නසිම් නිසාම්ඩීන් ,ජූන් ස්ටීවන් යන සැකකරුවන් බන්ධනාගාර අධිකාරිවරයා අධිකරණය වෙත ඊයේ ඉදිරිපත් කොට තිබිණ.www.slbef.lk නැමැති වෙබ් අඩවිය නිර්මාණය කළ සැකකරුවන හා වන්නිආරච්චිගේ විශ්ව තරංග ෆොන්සේකා නැමැත්තා ලක්ෂ පහ බැගින් වු ශරීර ඇප දෙකක් මත මුදා හැරීමට මහේස්ත්‍රාත්වරයා නියම කොට තිබිණ.සැකකරුවන් වෙනුවෙන් පෙනී සිටී නීතිඥ අතුල රණගල මහතා මෙහිදි පවසා සිටියේ කොරියා රට යෑමට පුද්ගලයින්ට නියම ක්‍රම තිබියදී මෙවැනි වංචනික ක්‍රම‍ තොරා ගැනීමෙන් පැමිණිලිකරුවන් ද සැකකරුවන්ට වරදක් කිරීමට පොළඹවා ඇති බවය. තවද දෙවැනි සැකකාරිය සතුව පොලිසිය සොයා ගත් ලක්ෂ 62 ක මුදල ඔවුන් ඉඩමක් අලෙවි කොට ලබා ගත් මුදල් බව පැවසීය. එම පිළිතුරු දැක්වීමට ප්‍රතිචාර දැක්වු මහේස්ත්‍රාත්වරයා පවසා සිටියේ අලෙවි කළ ඉඩමේ ඔප්පුව අධිකරණයට ඉදිරිපත් කරන ලෙසටය.පැමිණිලිකරුවන් වෙනුවෙන් අධිකරණයේ කරුණු දැක්වු ජනාධිපති නීතිඥ නලීන් ලද්දුවහේට්ටි මහතා පැවසූවේ පොලිසිය සොයා ගත් මුදල් ඔවුන් වෙත නිසි ක්‍රමවේදයකට බෙදා හැරීමට කටයුතු කරන ලෙස අධිකරණයෙන් ඉල්ලා සිටින බවය.කොටිකාවත්ත අංගොඩ පදිංචි තුෂාරි ක්‍රිස්ටින් දිල්හානි නැමැත්තිය අත්අඩංගුවට ගැනීමට ඉදිරි පරික්ෂණ පවත්වන බවට රහස් පොලිසිය අධිකරණය වෙත දන්වා සිටියේය.මෙම සැකකාරිය මෙරටට පැමිණිමේ දී හෝ පිටව යාමේ දී අත්අඩංගුවට ගන්නා ලෙසට ආගමන විගමන පාලක වෙත නියෝගයක් කරන ලෙසට ද රහස් පොලිසිය අධිකරණයෙන් ඉල්ලා සිටි‍යේය.විදේශ සේවා නිල වෙබ් අඩවියට සමාන වෙබ් අඩවියක් නිර්මාණය කරමින් කොරියානූ රටේ විදේශ රැකියා ලබා දෙන බව පවසමින් මුදල් වංචා කරන බවට ශ්‍රි ලංකා විදේශ සේවා නියුක්ති කාර්යංශයේ තොරතුරු තාක්ෂණ උපදේශක රොෂාන් හසීම් මහතා රහස් පොලිසිය වෙත පැමිණිලි කොට තිබිණ.රහස් පොලිසියේ පරිගණක අංශයේ ස්ථානාධිපති උප පොලිස් පරික්ෂක කේ.එස් .සේනාරත්න,උප පොලිස් පරික්ෂක හේවාවඩූ,විදේශ සේවා නියුක්ති කාර්යාංශයේ නියෝජ්‍ය සාමාන්‍ය අධිකාරි කිර්ති මුතුකුමාරන ,විශේෂ විමර්ශන අංශයේ පොලිස් පරික්ෂක මනෝහර කුඩාගොඩගේ යන මහත්වරු අධිකරණය වෙත කරුණු ඉදිරිපත්කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>17</day>
    </date>
    <link>http://www.dinamina.lk/2014/06/17/_art.asp?fn=n14061723</link>
    <topic>බාබුල්, බීඩා වැනි මත්ද්‍රව්‍යයන් අවම කිරීමට නීතිමය පියවර ගන්න ශ්‍රී ලංකාව සූදානම්</topic>
    <author>සන්ධ්‍යා කරුණාරත්න</author>
    <content>දුම්කොළ, බුලත් හා පුවක් ආශ්‍රිත නිෂ්පාදනයන් වන බාබුල්, බීඩා වැනි මත්ද්‍රව්‍යයන් අවම කිරීම සඳහා නීතිමය පද්ධතියක් සකස් කිරීමට ශ්‍රී ලංකාව පියවර ගෙන ඇති බව විශේෂඥ ප්‍රජා දන්ත ශල්‍ය වෛද්‍ය හේමන්ත අමරසිංහ මහතා පවසයි.ඒ සඳහා රටවල් 20 ක සහභාගිත්වයෙන් ලබන අගෝස්තු මාසයේදී මුඛ පිළිකාව සහ දුම්කොළ, බුලත් විට, පුවක් සම්බන්ධව අදහස් මත ප්‍රකාශ කරන විද්වතුන් 500 කගේ පමණ සහභාගිත්වයෙන් අන්තර්ජාතික සමුළුවක් මෙරටදී පැවැත්වෙන බව ද ඒ මහතා ප්‍රකාශ කෙළේය. මෙරට තරුණ පරපුර අතර මුඛ පිළිකා රෝගය වැළඳීමේ ප්‍රවනතාව ඉහළ ගොස් ඇති බවත් එම ප්‍රවනතාව අවම කිරීමට මෙවැනි නීති පද්ධතියක් සකස් කිරීමෙන් බලාපොරොත්තු වන බවත් ඔහු කීය.මුඛ පිළිකාව හේතුවෙන් රෝහල්ගත වන පිරිසගේ සංඛ්‍යාලේඛන අනුව බලන විට මේ බව පැහැදිලිව පෙනී යන බව ඒ මහතා ප්‍රකාශ කෙළේය. දුම්කොළ, බුලත් හා පුවක් ආශ්‍රිත නිෂ්පාදන වැඩි වීම මීට හේතුව බවත් පාසල් යන දරුවන් අතර පවා මේ නිෂ්පාදන බහුලව අලෙවි වීම මුඛ පිළිකා රෝගීන් වැඩිපුර වාර්තා වීමට හේතු වන බවත් වෛද්‍ය අමරසිංහ මහතා කීය.මේ සම්බන්ධයෙන් නීති සම්පාදනය කිරීමෙන් බාබුල්, බීඩා වැනි පුවක් පෙති ආශ්‍රිත නිෂ්පාදන තහනම් කිරීමට හැකි වනු ඇතැයි ද ඔහු පැවැසීය.මුඛ පිළිකාව නිසා වාර්ෂිකව මරණයට පත් වන සංඛ්‍යාව ඉහළ ගොස් ඇති බවත් මේ මරණ වළක්වා ගත හැකි ඒවා බවත් ඒ මහතා පැවැසුවේය.පසුගිය කාලයේදී වයස අවුරුදු 50-60 වයස් සීමාවලදී මුඛ පිළිකා රෝගීන් වාර්තා වුවද වර්තමානය වන විට වයස අවුරුදු 34 - 35 වයස්වල පුද්ගලයන් බහුතර සංඛ්‍යාවක් මුඛ පිළිකා රෝගීන් ලෙස වාර්තා වන්නේ යැයි ද හෙතෙම පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>17</day>
    </date>
    <link>http://www.dinamina.lk/2014/06/17/_art.asp?fn=r1406171</link>
    <topic>ආමි අමිලගේ ගෝලයෝ දෙන්නෙක් විධායක නිලධාරියකුට පහර දීලා</topic>
    <author>තිස්සමහාරාම විශේෂ රාජා වෛද්‍යසේකර</author>
    <content>ආමි අමිලගේ ගෝලයන් දෙදෙනකු මෙරට නිෂ්පාදිත පිස්තෝලයක් සමඟ තංගල්ල පොලිසිය මගින් අත්අඩංගුවට ගෙන තිබේ.විධායක නිලධාරියකුට පොසොන් පොහොය දින තර්ජනය කර පහරදීමේ සිද්ධියකට සම්බන්ධව මේ පාතාල නායකයා‍ෙග් ගෝලයන් අත්අඩංගුවට ගෙන ඇත.එදින මේ විධායක නිලධාරියා හෙද නිලධාරිනියක වන ඔහුගේ බිරිය සමඟ සිය මෝටර් රථයෙන් ගමන් කරමින් සිටියදී තංගල්ල ප්‍රදේශයේදී යතුරු පැදියකින් පැමිණි තරුණයන් දෙදෙනකු ඉදිරියෙන් ගිය වෑන් රථයක සිටි පුද්ගලයන්ට තර්ජනය කර ඇත.මාර්ග අවහිරයක් සිදුවූ බැවින් විධායක නිලධාරියා මෝටර් රථයේ නළාව හඬ නගා ඇත. තරුණයන් දෙදෙනා විධායක නිලධාරියා වෙත පැමිණ නළා හඬ නැගීම පිළිබඳව තර්ජනය කොට ඇති අතර අපි ආමි අමිලගේ ගොලයෝ යැයි පවසා විධායක නිලධාරියාට පහර දී ඇත. තංගල්ල පොලිසියට කරන ලද පැමිණිල්ලකට අනුව සැකකරුවන් අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>17</day>
    </date>
    <link>http://www.dinamina.lk/2014/06/17/_art.asp?fn=r1406172</link>
    <topic>රුධිර පරිත්‍යාගශීලින්ගේ සැමරුම් උත්සවය දා...</topic>
    <author>සටහන සහ ඡායාරූප - බොරැල්ල විශේෂ - බන්දුල අලහකෝන්</author>
    <content>ලෝක සෞඛ්‍ය සංවිධානය මගින් සෑම වසරකම ජූනි 14 වෙනි දා ලෝක රුධිර පරිත්‍යාගශීලින්ගේ දිනය ලෙස නම් කර තිබේ. මීට සමගාමීව තෝරාගත් රටක දී ජාත්‍යන්තර සැමරුම් උත්සවයක් පැවැත්වෙයි. ලෝක රුධිර පරිත්‍යාගශීලින්ගේ දිනයේ 11වෙනි සැමරුම සඳහා සද්කාරකත්වය ශ්‍රී ලංකාවට හිමිවූ අතර එහි ප්‍රධාන උත්සවය 14වෙනි දා කොළඹ බණ්ඩාරනායක ජාත්‍යන්තර සම්මන්ත්‍රණ ශාලාවේදී පැවැත්විණි.සෞඛ්‍ය ඇමැති මෛත්‍රීපාල සිරිසේන මහතාගේ සහ ලෝක සෞඛ්‍ය සංවිධානයේ ආසියානු කලාපීය අධ්‍යක්ෂ වෛද්‍ය පුනම් කෙත්රාපල් මහත්මියගේ ප්‍රධානත්වයෙන් උත්සවය පැවැත්විණි.වසර 30ක් තිස්සේ ජාතික රුධිර පාරවිලයන සේවය වෙනුවෙන් ‘ලේ පරිත්‍යාගශීලින්ගේ ඉල්ලීම්’ මැයෙන් ගුවන් විදුලි වැඩසටහන් මෙහෙයවීම වෙනුවෙන් ප්‍රවීණ නිවේදක, මාධ්‍යවේදී ලැම්බට් පෙම්මාවඩු මහතාට (හඳමාමා) මෛත්‍රීපාල සිරිසේන ඇමතිතුමා අතින් සම්මානය පිරිනැමූ අයුරු.සෞඛ්‍ය සේවා අධ්‍යක්ෂ ජනරාල් වෛද්‍ය පාලිත මහීපාල, ජාතික රුධිර පාරවිලයන සේවයේ අධ්‍යක්ෂ වෛද්‍ය අනිල් දිසානායක මහත්වරු ද මෙහි වෙති..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>17</day>
    </date>
    <link>http://www.dinamina.lk/2014/06/17/_art.asp?fn=r1406173</link>
    <topic>ඇල්පිටිය ඩිපෝවේ රියැදුරෙක්ට ලක්ෂ පහක ශරීර ඇප</topic>
    <author>දිලීප් නිශ්ශංක බළපිටිය සමූහ</author>
    <content>මාරක රිය අනතුරක් සම්බන්ධයෙන් සැකපිට අත්අඩංගුවට ගත් රියැදුරකු බළපිටිය මහේස්ත්‍රාත් අසංග බෝදරගම මහතා වෙත ඉදිරිපත් කිරීමෙන් පසුව රුපියල් ලක්ෂ පහක ශරීර ඇප මත මුදා හැරීමට නියෝග කළේය.මෙසේ ඇප මත මුදා හැරීමට නියෝග කරන ලද්දේ ඇල්පිටිය ඩිපෝවට අයත් බස්රථයක රියැදුරුවරයෙකි.ඉකුත් 13 දා රාත්‍රී තොරන් බැලීමට යතුරු පැදියකින් යමින් සිටි තරුණයන් දෙදෙනෙකු ලංගම බස්රථයේ ගැටීමෙන් එම තරුණයන් දෙදෙනා එම ස්ථානයේදීම මියගිය බවත් රිය අනතුරට සම්බන්ධව බස් රථයේ රියැදුරු අධිකරණයට ඉදිරිපත් කරමින් පොලීසිය කරුණු කියා සිටියේය.කරන්දෙණිය පොලීසිය පැමිණිල්ල මෙහෙයවීය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>17</day>
    </date>
    <link>http://www.dinamina.lk/2014/06/17/_art.asp?fn=r1406174</link>
    <topic>ගමටම ‘රස’ බෙදන අග්ගලා දන්සලේ කතාව මෙන්න</topic>
    <author>ගම්පොළ සමූහ</author>
    <content>ගම්පොළ මහර කොබ්බෑවල ශ්‍රී වේළුවනාරාම විහාරය සඳහාද සතර පේරුවේ දායකකාරකාදීන් රැගෙන එන දන් වේල් ප්‍රමාණය අසීමිතය. දිනකට මේ ලෙස දන් වේල් පහ හයක් ලැ‍ෙබන අතර විහාරයේ භික්ෂුන්වහන්සේ දානය වැළඳූ පසු ඉන් විශාල කොටසක් ඉතිරි වේ.තම දායකයන් මහන්සියෙන් උපයා සපයා ගන්නා දෙයින් පන්සලට ලැබෙන දානේ වේලේ ඉතිරිය අහක දමන එක විහාරාධිපති කොබ්බෑවල විමලරතන නාහිමියන්ට කිසිසේත් කළ නොහැකි කාර්යයක් වී තිබේ.මේ නිසා උන්වහන්සේ මෙයිට කදිම උපායක් යොදා ගත් අතර අවසානයේ එය තවත් විශාල පින්කමක් ද විය.ඒ අනුව දිනපතා ඉතිරි වන බත් අව්වේ වේලා ගැනීම අරඹා ඇති අතර වසරක් පිරෙන විට එය කිලෝ 100ක් පමණ වී ඇත.අනතුරුව ගමේ දායක දායිකාවන් එකතු කොට මේවා කොටා පිටිකර සියලු දෙනා එක්ව අග්ගලා හදා සෑම පොසොන් පොහොයකදීම අග්ගලා දන්සලක් පැවැත්වීම අරඹා ඇත.මේ වන විට එම දන්සලට වසර 5ක් පිරී ඇති අතර මෙවරද සියලු දායක දායිකාවන් එකතු වී එම දන්සල පවත්වනු ලැබීය.ආහාර අපතේ නොයවා මේ ලෙස නැවත ප්‍රයෝජනයට ගැනීම පිළිබඳව ප්‍රදේශවාසීන්ගේ නොමද ප්‍රසාදය ලැබෙන අතරම රසවත් අග්ගලා ද අනුභව කිරීමට අවස්ථාව ලැබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>17</day>
    </date>
    <link>http://www.dinamina.lk/2014/06/17/_art.asp?fn=r1406175</link>
    <topic>රථ ගැටුමකින් අයෙක් මරුට</topic>
    <author/>
    <content>ගාල්ල කොළඹ ප්‍රධාන මාර්ගයේ අලුත්ගම කළුවාමෝදර පාලම අසල නවතා තිබූ රථයක මාර්ගයේ ගමන් ගත් ඩිමෝ බට්ටා කුඩා ලොරි රථයක් ගැටීමෙන් එක් අයෙක් එම ස්ථානයේදීම මිය ගොස් ඇති බව අලුත්ගම පොලිසිය පවසයි.මෙසේ මියගොස් ඇත්තේ ඩිමෝ බට්ටා ලොරි රථයේ ගමන් ගත් ගාල්ල, කොට්ටම්බගොඩ, නැවුන්ගල දකුණ පදිංචි උඩුමලගල ගමගේ ඉන්ද්‍රජිත් නැමැති අයෙකි. ඡායාරූපය- කළුතර දිස්ත්‍රික් සංචාරක.</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>17</day>
    </date>
    <link>http://www.dinamina.lk/2014/06/17/_art.asp?fn=r1406176</link>
    <topic>පැල්මඩුල්ල මැදවත්ත ගමේ නිවාස 21ක් නායයෑමේ අවදානමක: නිවාසවල බිත්ති ඉරිතලලා</topic>
    <author>රත්නපුර දිසා විශේෂ නිරෝෂන පෙරේරා</author>
    <content>පැල්මඩුල්ල ප්‍රාදේශීය ලේකම් කොට්ඨාසයේ ඉහළ බෝපිටිය, මැදවත්ත ගමේ නිවාස 21ක් ඉරිතලා ගිලා බැස නායයෑමේ තර්ජනයකට ලක්වීමෙන් එම නිවැසියන් ඉවත් කර තිබේ.බලධාරින්ගේ දැනුම්දීම මත ඉවත් වූ පිරිස ඉහළ බෝපිටිය විදුහලේ තාවකාලිකව නවාතැන් ගෙන සිටිති.පසුගිය සිකුරාදා සිට තම නිවාසවල බිත්ති ඉරිතැලීම් වර්ධනය වූ බවත් ගමේ ස්ථාන කීපයකින් දිය දහරා මතුවීමට පටන්ගත් බවත් ගම්වාසීහු පවසති.ජාතික ගොඩනැගිලි හා පර්යේෂණ ආයතනය සිදුකළ පරීක්ෂණයකින්ද නිගමනය කර ඇත්තේ මේ නිවාස 21 පිහිටි කලාපය අනතුරුදායක බවයි.ඉහළ බෝපිටිය ග්‍රාම නිලධාරිනී ඩබ්ලිව්. එම්. ඒ විජේසුන්දර මහත්මිය සහ පැල්මඩුල්ල ප්‍රාදේශීය සභා මන්ත්‍රී නලීන් මාගම්මන මහතා අවතැන්වූවන්ට සහන සැලසීම සම්බන්ධිකරණය කළහ.මේ පිරිසට විකල්ප ඉඩම් ලබාදීමට යෝජනා වී තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>17</day>
    </date>
    <link>http://www.dinamina.lk/2014/06/17/_art.asp?fn=r1406177</link>
    <topic>දුම්රියේ සිටි මුස්ලිම් කත හිටිහැටියේ පිරිමියෙක් වෙයි</topic>
    <author>ගම්පොළ සමූහ</author>
    <content>මුස්ලිම් කාන්තාවකගේ වෙස් ගෙන දුම්රියේ ගමන් ගත් පිරිමියකු අත්අඩංගුවට ගැනීමට දුම්රිය ආරක්ෂක නිලධාරීන් සමත්ව ඇත.මහනුවර සිට මාතලේ දක්වා ගමන් ගත් දුම්රියේ තනිව ගමන් කොට ඇති මේ මුස්ලිම් කාන්තාව කෙ‍ෙර් සිවිල් දුම්රිය ආරක්ෂකයන් නිරීක්ෂණයේ යෙදී සිටියදී ඇගේ හැසිරීම පිළිබඳව සැක සිතී ප්‍රශ්න කොට තිබේ.එහිදී ඇය කාන්තාවක් නොව පිරිමියෙක් බව අනාවරණය වීම නිසා මාතලේ දුම්රිය ආරක්ෂක කාර්යාල භාර නිලධාරි එස්. එච්. වීරසිංහ මහතාට බාර දී තිබේ.මොහු පිළිබඳ වැඩිදුර පරීක්ෂා කිරීමේදී සඟවාගෙන සිටි රුපියල් 30000ක් ද සොයා ගෙන ඇත.කාන්තා ඇඳුම් හැඳ හිස වසා ගමන් කොට ඇති මොහු එම ඇඳුම්වලට යටින් පිරිමි යට ඇඳුම් හැඳ සිට තිබේ.මේ සැකකටයුතු පුද්ගලයා මාතලේ පොලිසිය වෙත බාර දී ඇති අතර මොහු පිළිබඳව දීර්ඝ විමර්ශනයක් කිරීමට පොලිසිය කටයුතු යොදා තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>17</day>
    </date>
    <link>http://www.dinamina.lk/2014/06/17/_art.asp?fn=s1406174</link>
    <topic>ශ්‍රී ලංකා - එංගලන්ත පළමු ටෙස්ට් ගැටුම ජය පරාජයෙන් ‍තොරව නිමාවෙයි</topic>
    <author/>
    <content>එංගලන්තය සමග පැවැත්වෙන තරග දෙකකින් සමන්විත ටෙස්ට් ක්‍රිකට් තරගාවලියේ ලෝඩ්ස් පිටියේදී පැවැති පළමු තරගය ඊයේ ජය පරාජයෙන් තොරව නිමාවට පත්විය. ලකුණු 390ක ජයග්‍රාහී ඉලක්කය හඹාගිය ශ්‍රී ලංකා පිල කඩුලු 9ක් දැවී ලකුණු 201ක් රැස්කරගෙන සිටියදී නියමිත ඕවර සංඛාව අවසන් වීමෙන් තරගය නතර කෙරිණි.එංගලන්තය පළමු ඉනිමට ලකුණු 575ක් රැස්කළ අතර ශ්‍රී ලංකා පළමු ඉනිම ලකුණු 453කට සීමාවිය. ලකුණු 122ක් ඉදිරියෙන් දෙවැනි ඉනිම ඇරැඹු එංගලන්තය පෙරේදා තරගය නතර කරනවිට කඩුලු 8කට ලකුණු 267ක් ලබා සිටියේය.ඒ අනුව ලකුණු 389ක් ඉදිරියෙන් සිටි එංගලන්තය ඊයේ දිනයේ පන්දුවට පහරදීමේ අවස්ථාව ශ්‍රී ලංකා පිලට ලබාදුන්නේය.දිනයේ අටවැනි ඕවරයෙන් ශ්‍රී ලංකා පිලේ පළමු කඩුල්ල බිඳ වැටිණි. දිමුත් කරුණාරත්න ලකුණු 16ක් ලබාසිටියදී ස්ටුවට් බ්‍රෝඩ්ගේ පන්දුවක් හමුවේ දැවී ගියේ මුළු ලකුණු 25ක්ව තිබියදීය.අනතුරුව කෞෂාල් සිල්වා සමගින් දෙවැනි කඩුල්ලට එක්වු කුමාර් සංගක්කාර ශ්‍රී ලංකා ලකුණු පුවරුව 123 දක්වා ඉදිරියට ගෙන ගියේය. ලකුණු 98කින් ගොඩනැගුණු සබඳතාව කෞෂාල් දැවී යෑමෙන් බිදී ගියේය.තම පෞද්ගලික 5වැනි ටෙස්ට් අර්ධ ශතකය රැස්කළ සිල්වා ලෝඩ්ස් පිටියේදී ශ්‍රී ලංකාව වෙනුවෙන් පිට පිට අර්ධ ශතක දෙකක් රැස්කළ පළමු ආරම්භක පිතිකරුවා බවට පත්විය.සිල්වා රැස්කළ ලකුණු 57 සඳහා හතරේ පහර 7ක් ඇතුළත් වු අතර පන්දු 105ක් වැයවිණි. මුළු ලකුණු 159ක් වෙද්දී මහේල ජයවර්ධන ලකුණු 18කට සීමාකිරීමට ජේම්ස් ඇන්ඩර්සන් සමත්විය.මහේල පන්දු 45කදී හතරේ පහර 3ක් එල්ල කළේය. සවස තේ පානයෙන් පසුව තෙවැනි ඕවරය ක්‍රියාත්මක වු ඇන්ඩර්සන් කුමාර් සංගක්කාර හා ළහිරු තිරිමාන්න යළි ක්‍රීඩාගාරයට හරවා යැවුවේය.සංගක්කාර ලකුණු 61ක් රැස්කළ අතර නැවැත වරක් අසාර්ථක වු උපනායක ළහිරු තිරිමාන්න‍ගේ ඉනිම පන්දු 11කදී ලකුණු 2කින් නිමාවිය. කඩුල්ල රැකගැනීමට මුල්තැන දුන් සංගක්කාර ලකුණු 61 සඳහා හ‍තරේ පහර 4ක් පමණක් එල්ල කර තිබුණේ පන්දු 164කට මුහුණ දෙමිණි.තරගය බේරාගැනීමේ සටනට නායක මැතිව්ස් සමග එක්වු ප්‍රසන්න ජයවර්ධන හයවැනි කඩුල්ලට ලකුණු 24ක් එක් කළේ පන්දු 121ක් වැය කරමිනි.පන්දු 62කට මුහුණදුන් ජයවර්ධන ලකුණු 8කට දැවී යෑමෙන් එම සබඳතාව බිඳ වැටුණි. ස්ටුවට් බ්‍රෝඩ්ගේ පන්දුවක් හමුවේ නුවන් කුලසේකර කඩුල්ල මුවා කිරීමේ වරදට හසුව ලකුණු ලබාගැනීමට පෙර හත්වැනි කඩුල්ල ලෙස දැවී ගියේය. නායක මැතිව්ස් පන්දු 90කදී හතරේ පහර 2ක් සමගින් ලකුණු 18ක් රැස් කළේය.ඊයේ දිවා විවේකය සඳහා තරගය නතර කරනවිට ශ්‍රී ලංකා එක් කඩුල්ලකට ලකුණු 99ක් රැස්කර තිබුණේ තවත් ඕවර 61කදී ලකුණු 291ක් පිටු පසින් සිටි අතර තේ පානයේදී කඩුලු 3කට ලකුණු 164ක් විය.තරගාවලියේ දෙවැනි හා අවසන් ටෙස්ට් තරගය මේ 20වැනිදා ලීඩ්ස්හිදී පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>17</day>
    </date>
    <link>http://www.dinamina.lk/2014/06/17/_art.asp?fn=s1406171</link>
    <topic>ආජන්ටිනාව ගෝල් දෙකයි කෝඩුකාර බොස්නියාව එකයි</topic>
    <author/>
    <content>ලයනල් මෙසි අත්‍යලංකාර ගෝලයක් ලබා ගනිද්දී ආජන්ටිනාව ඔවුන්ගේ ලෝක කුසලාන පාපන්දු මෙහෙයුම සාර්ථකව ආරම්භ කරමින් තරගාවලියේ කෝඩුකාරයන් වන බොස්නියා–හර්සගොවිනා කණ්ඩායම පරාජය කළේය.මෙසි එල්ල කළ නිදහස් පහර ආරක්ෂක ක්‍රීඩක සීඩ් කොලසිනැක් විසින් තමන්ගේම ගෝලයට යැවීමෙන් ආජන්ටිනාව තරගයේ ඉදිරියට පිවිසියේය. ඉන්පසුව මෙසි ප්‍රතිවාදී ආරක්ෂක ක්‍රීඩකයන් දෙදෙනෙකුට ‘වෙට්ටු’ දමමින් ගෝලයක් ලබා ගනිමින් ආජන්ටිනාව ගෝල් 2–0ක පෙරමුණකට ගෙන ආවේය. යාර 18ක දුරක සිට මෙසි එල්ල කළ පන්දුව ගෝල් කණුවේ ඇතුළත අග වැදී දැල තුළට ගියේය.රියෝ හි ජනප්‍රිය මරකානා ක්‍රීඩාංගණයේ පැවැති මේ තරගාවලියේ ආජන්ටිනාවේ පළමු තරගයේදී සියළු දෑස් යොමුව තිබුණේ මෙසි කෙරෙහිය. සිවු වතාවක්ම වසරේ ලෝක පාපන්දු ක්‍රීඩකයා බවට පත්වූ මෙසි ඔහුගේ වික්‍රමයන් ප්‍රදර්ශනය කිරීමට ටික වේලාවක් ගත්තද අලංකාර ගෝලයකින් ඔහුගේ පැමිණීම සටහන් කිරීමට සමත් විය. මෙය ලෝක කුසලාන පාපන්දු තරග නවයක මෙසිගේ දෙවැනි ගෝලය විය.ආජන්ටිනාව පළමු ගෝලය ලබා ගැනීමෙන් පසුව ඊට තවත් ගෝලයක් එක් කරන නියාවක් දිස්වූයේ කලාතුරකිනි. වේගයේ හා නිර්මාණයේ අඩුවක් තිබුණු ආජන්ටිනාව නිරතුරුවම පන්දුව ප්‍රතිවාදීන්ට ලබා දුන්නේය.බොස්නියාව කෙමෙන් කෙමෙන් ඔවුන්ගේ ක්‍රීඩාව දියුණු කර ගනිමින් විරල උත්සාහයන් කිහිපයක්ම දැරීය. මෙවන් එක් අවස්ථාවකදී මිරලම් ජැනික් එල්ල කළ පන්දුවට පහරක් ගසා ඉවතට යැවීමට ආජන්ටිනා ගෝල් රකින ක්‍රීඩක සර්ජියෝ රොමේරෝ සමත් විය. තවත් අවස්ථාවකදී ආජන්ටිනාව විවෘත කරමින් ජැනික් ඔවුන්ගේ ආරක්ෂක වැටට උඩින් පහරක් එල්ල කළ අතර ඉසෙට් හර්ජොවික් පන්දුව පහළට ගෙන ආවද රොමේරෝ හනිකට පැමිණ එය ආරක්ෂා කර ගත්තේය.බොස්නියාව තරගයේ සම තත්ත්වයට පිවිසීමේ ආසන්නයටම නැවතත් පැමිණීමට පෙර ආජන්ටිනාවේ මැදපෙල ක්‍රීඩක ජැවියර් මස්චෙරානෝ එල්ල කළ ප්‍රබල පහරක් ගෝල් රකින අස්මිර් බෙගොවික් වළක්වා ගත්තේය.බොස්නියා ක්‍රීඩක සෙනාඩ් ලුලික් ප්‍රතිවාදී ආරක්ෂක වළල්ලට හොරෙන් ඇතුළු වී ‘කෝනර්’ පහරක අවසානයට පැමිණීමට සමත් වූවද ඔහු හිසෙන් එල්ල කළ පහර රොමේරෝ ඔහුගේ අතෙන් ගසා ඉවතට යැවුවේය.තරගයේ තවත් මිනිත්තු හයක් පමණක් ඉතිරිව තිබියදී බොස්නියාව වෙඩඩ් ඉබිසෙවික් මාර්ගයෙන් ගෝලයක් ලබා ගත්තද තවත් එවැනි තැතිගැන්වෙන අවස්ථාවන් මගහරවා ගැනීමට ආජන්ටිනාවට හැකිවිය. ඉබිසෙවික් වාර්තා කළ ගෝලය ලෝක කුසලාන පාපන්දු ඉතිහාසයේ බොස්නියා හා හර්සගොවිනාවේ පළමු ගෝලය විය.ලෝක කුසලාන පාපන්දු තරගාවලියේ ඉක්වදෝරය සමග පැවැති ‘ඊ’ කොටසේ තරගයේ පසුපසින් සිටි ස්විට්සර්ලන්තය චමත්කාරජනක ක්‍රීඩාවක් ප්‍රදර්ශනය කරමින් ගෝල් 2–1ක ජයග්‍රහණයක් වාර්තා කිරීමට සමත් විය. තියුණු මුහුණුවරක් ගත් මේ තරගයේ ඉක්වදෝරය කළින්ම පෙරමුණ ගත්තද දෙවැනි භාගය ආරම්භයේදී තරගයේ පස්සට තල්ලු වෙමින් තරගාවසානයට තත්පර තිහක් පමණක් ඉතිරිව තිබියදී පරාජය වැළඳ ගත්තේය. පළමු භාගයේ මැද හරියේදී ඉක්වදෝරයට තරගයේ පළමු ගෝලය ලබා දෙමින් ඉදිරිපෙල ක්‍රීඩක එනර් වැලන්සියා හිසෙන් පහරක් දැල තුළට එල්ල කළේය. ඒ පන්දුව වැලන්සියා වෙත පැමිණියේ වෝල්ටර් අයෝවි එල්ල කළ නිදහස් පහරකිනි.සාර්ථක ආරක්ෂාකාරී ක්‍රීඩාවක් හා ඒ හා සමාන හොඳ වාසනාවක මිශ්‍රණයකින් යුතුව ඉක්වදෝරය පළමු භාගය පුරා ස්විට්සරලන්තය අතේ දුරින් තබා ගත්තේය. ස්විට්සර්ලන්ත ක්‍රීඩකයන් දෙදෙනෙකුම දුර සිට එල්ල කළ දක්ෂ ප්‍රහාරයන් වළකා ගැනීමට ‘ගෝල් කීපර්’ ඇලෙක්සැන්ඩර් ඩොමින්ගූස් සමත් විය. ස්විට්සර්ලන්තය ගෝල් දොරටුවට කිහිප වතාවක්ම හඬ නගා තට්ටු කළද එය කඩා දැමීමට ඔවුනට නොහැකි විණී.මේ කාර්යය සඳහා වෙනත් ආයුධයක් අවශ්‍ය බව දෙවැනි භාගයේදී ස්විට්සර්ලන්තට හැඟෙන්නට විය. ඔවුන් ‘විඟර්’ ක්‍රීඩක වැලන්ටින් ස්ටොකර් වෙනුවට ඉදිරිපෙල ක්‍රීඩක අඩ්මිර් මෙමෙඩි කැඳවීය. එය ඉතාමත් නුවණක්කාර ක්‍රියාවක් බව තරගයේ දෙවැනි භාගය ආරම්භ වී මිනිත්තු තුනක් ගතවීමටත් පෙර තහවුරු විය. රිකාඩෝ රොඩ්රිගූස් හරියටම අඟලටම සාර්ථක අයුරින් ‘කෝනර්’ පහරකින් පන්දුව ඉක්වදෝර් ගෝල් කණුව ඉදිරිපිට ‘පෙට්ටිය’ ඇතුළට එල්ල කළ අතර අළුතින්ම හඳුන්වා දී සිටි මෙමෙඩි ගෝලය ලබා ගනිමින් තරගය සම තත්ත්වයට ගෙන ආවේය.තරගය සම වූ මේ ගෝලයත් සමග නැවතත් පය ඉදිරියට තැබීමට ඉක්වදෝරයට සිදුවිණි. නැවත වතාවක් තරගයේ පෙරමුණ ගැනීම සඳහා රෙයිනාල්ඩෝ රූඩාගේ කණ්ඩායම තියුණු සටනක් දියත් කළද ගෝල් ලබා ගැනීමට ඔවුනට නොහැකි විය.නමුත් විවෘත ක්‍රීඩාවේදී ඉක්වදෝරය වඩාත් භයානක බව දිස්වූවද ස්විට්සර්ලන්තයේ ආක්‍රමණ වේගය නිසා ඔවුන් සැමවිටම ප්‍රතිප්‍රහාරයේදී තර්ජනයක් බවට පත්ව තිබිණි. අවසානයේ මේ ලෝක කුසලාන තරගාවලියේ නියම ක්‍රීඩා ත්‍රාසය දනවමින් සෙෆිරොවික් ගෝලයක් ලබා ගත්තේය. ඒ, රොඩ්රිගූස් විසින් ලබා දුන් පන්දුවකිනි.ප්‍රංශය හා හොන්ඩුරාස් අතර පැවැති ලෝක කුසලාන පාපන්දු තරගාවලියේ ‘ඊ’ කොටසේ තරගය ගෝල් 3–0කින් පහසුවෙන් ජය ගැනීමට ප්‍රංශය සමත් විය.මෙවර තරගාවලියේ ප්‍රංශයේ ආරම්භක තරගය මෙය වූ අතර එහිදී කරිම් බෙන්සිමා ගෝල් 2ක් ලබා ගනිමින් සිය කණ්ඩායම ජයග්‍රහණය කරා ගෙන ගියේය.මීට අමතරව බෙන්සිමාගේ පහරකින් පැමිණි පන්දුව හොන්ඩුරාස් දැල රකින ක්‍රීඩක නොයෙල් වලඩෙයාර්ස්ගේ අතේ වැදී දැල තුළට යාමෙන් ‘ඕන් ගෝලය’ක්ද ප්‍රංශයට ලැබිණි.තරගයේ තැළෙන පොඩිවෙන පළමු භාගයේ අවසාන මිනිත්තුවේදී පෙනල්ටි ස්ථානය අසල පෝල් පොග්බාගේ ඇඟේ හැප්පීම හේතුවෙන් දෙවැනි කහ කාඩ්පත ලබා ගෙන විල්සන් පැලසියොස් පිටියෙන් ඉවතට යාම නිසා හොන්ඩුරාස් කණ්ඩායමට ක්‍රීඩා කිරීමට සිදුවූයේ ක්‍රීඩකයන් දහ දෙනෙකු සමගය.පසුව පෙනල්ටියක් බවට පත්වූ එය මේ තරගයේ බෙන්සිමාගේ ප්‍රථම ගෝලය විය.දෙවැනි භාගයේ මිනිත්තු දෙකක් ගතවෙද්දී ප්‍රංශය ඔවුන්ගේ වාසිය දෙගුණ කර ගත්තේය. දැල කිට්ටුව සිට ඔහු එල්ල කළ වේගවත් පහරින් ආ පන්දුව දකුණු ගෝල් කණුවේ වැදී වලඩෙයාර්ස්ගේ අතේ වැදුනේය.ඒ අවස්ථාවේ වලඩෙයාර්ස් සිටියේ ගෝල් කණු දෙක අතර වන රේඛාවෙන් මෙපිටට පන්දුව ඇදගැනීමට උත්සාහ කරමිණි.පන්දුව සම්පූර්ණයෙන්ම රේඛාව පසුකර ගියාද යන්න ක්‍රීඩාංගණයට හා රූපවාහිනියෙන් එතරම් පැහැදිළි නොවූවද මේ තරගාවලිය සඳහා අළුතින් යොදා ගෙන තිබෙන ‘ගෝල් ලයින්’ තාක්ෂණය පෙන්නුම් කළේ පන්දුව රේඛාව පසුකළ බවය.තරගයේ 72 වැනි මිනිත්තුවේදී බෙන්සිමා තවත් ගෝලයක් ලබා ගත්තේය. .</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>17</day>
    </date>
    <link>http://www.dinamina.lk/2014/06/17/_art.asp?fn=s1406172</link>
    <topic>අන්තර් සමාජ සත් සාමාජික රගර් ශූරතාව හැව්ලොක්ස් පිලට</topic>
    <author>ෆවුස් මොහොමඩ්</author>
    <content>සී.එච්.කණ්ඩායමට එරෙහිව ලකුණු 31-14ක විශිෂ්ට ජයක් වාර්තා කළ හැව්ලොක්ස් ක්‍රීඩා සමාජය අන්තර් සමාජ සත් සාමාජික රගර් ශූරතාව දිනා ගැනීමට සමත්විය.කොළඹ තුරඟ තරග පිටියේ පෙරේදා නිමාව දුටු මේ තරගාවලියේ අවසන් මහා තරගයේ දී ජාතික සත් සාමාජික පිලේ ප්‍රබල ක්‍රීඩක සඳුන් හේරත්ගේ නායකත්වයෙන් තරග වැදුණු හැව්ලොක්ස් පිල අන්තර් සමාජ සත් සාමාජික රගර් කිරුළට හිමිකම් කීවේ වසර 11කට පසුව වීම විශේෂත්වයකි. ඔවුන් මීට පෙර අවසන්වරට සත් සාමාජික රගර් ශූරතාව අත්කර ගත්තේ 2001 වසරේදීය.කුසලාන වටයේ අවසන් තරගයේ පළමු භාගය නිමාවනවිට හැව්ලොක්ස් පිල ලකුණු 14-7කින් පෙරමුණ ගත්තේය.අවසන් තරගයේ උත්සාහක දිනුම් ද්විත්වයක් ඇතුලුව සමස්ත තරගාවලියේ කැපී පෙනෙන දස්කම් දැක්වූ හැව්ලොක්ස් පිලේ මොහොමඩ් ශෙරිෆ් තරගාවලියේ හොඳම ක්‍රීඩකයාට හිමි සම්මානය දිනාගත්තේය.හැව්ලොක්ස් පිල රැස් කළ ලකුණු සංඛ්‍යාවට ගෝල් තුනක් හා උත්සාහක දිනුම් දෙකක් ඇතුලත්වු අතර සී.එච්. කණ්ඩායම ‍ගෝල් දෙකක් වාර්තා කළේය.ශ්‍රී ලංකා රගර් සංගමයේ මෙහෙයවීමෙන් පැවැති මේ තරගාවලියේ පළඟ ශූරතාව දිනාගනු ලැබුවේ ලකුණු 26-17කින් යුද හමුදා 'ඒ' පිල පරාජය කළ මහනුවර ක්‍රීඩා සමාජයේ 'බී' කණ්ඩායම විසිනි.ලකුණු 29-7කින් යුද හමුදා 'බී' කණ්ඩායම පරාජය කළ ගුවන් හමුදා 'ඒ' පිලට බඳුන ශූරතාව හිමිවූ අතර ගුවන් හමුදා 'බී' කණ්ඩායම ලකුණු 24-7කින් නාවික හමුදාවේ සී හෝස් පිල පරදවා පළිහ ශූරතාවට හිමිකම් කීවේය.තරගාවලියේ ත්‍යාග ප්‍රදානෝත්සවය පැවැත්වූයේ ප්‍රධාන අනුග්‍රාහකත්වය සැපයූ ඩයලොග් සමාගමේ ප්‍රධාන කළමනාකරු ස්ටෙෆාන් ද රොසයිරෝ මහතාගේ ප්‍රධානත්වයෙනි.ශ්‍රී ලංකා රගර් සංගමයේ සභාපති අසංග සෙනෙවිරත්න මහතා ද මේ අවස්ථාවට එක්විය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>17</day>
    </date>
    <link>http://www.dinamina.lk/2014/06/17/_art.asp?fn=s1406173</link>
    <topic>ශ්‍රී ලංකාවට ලකුණු 390ක ඉලක්කයක්</topic>
    <author/>
    <content>සත්කාරක එංගලන්තය සමග ‍ලෝඩ්ස් පිටියේ පැවැත්වෙන පළමු ටෙස්ට් තරගයේ අවසන් දිනය වූ ඊයේ ලකුණු 390ක ජයග්‍රාහී ඉලක්කය හඹායන ශ්‍රී ලංකා කණ්ඩායම දිවා විවේකය සඳහා තරගය නතර කරන විට එක් කඩුල්ලක් දැවී ලකුණු 99ක් රැස්කරගෙන සිටියේය.තරගය ජයගැනීමට නම් කඩුලු 9ක් අතැතිව සිටින ශ්‍රී ලංකාව ඕවර 61කදී ලකුණු 291ක් ලබාගත යුතුව තිබේ.කෞෂාල් සිල්වා ලකුණු 44ක් හා කුමාර් සංගක්කාර ලකුණු 34ක් ලබාගනිමින් නොදැවී කඩුල්ලේ රැදී සිටියේය. දෙදෙනා අතර දෙවැනි කඩුල්ලට ලකුණු 74ක නොබිදුණු සබඳතාවක් ගොඩනැගී තිබුණි. ඊයේ පළමු කඩුල්ල ලෙස දිමුත් කරුණාරත්න ලකුණු 16කට දවාගැනීමට ස්ටුවට් බ්‍රෝඩ් සමත්විය.එංගලන්තය පළමු ඉනිමට කඩුලු 9ක් දැවී ලකුණු 575ක් රැස්කළ අතර පිළිතුරු ලෙස ශ්‍රී ලංකා පළමු ඉනිම ලකුණු 453කට සීමාවිය. ලකුණු 267කට කඩුලු 8ක් බිඳ වැටී තිබියදී ඊයේ දිනය ආරම්භ කළ එංගලන්තය ශ්‍රී ලංකාවට පන්දුවට පහරදීමේ අවස්ථාව උදාකර දුන්නේය. එංගලන්තය පළමු ඉනිමේදී ශ්‍රී ලංකා පිලට වඩා ලකුණු 122ක් ඉදි‍රියෙන් පසුවු බැවින් ශ්‍රී ලංකාවට ලකුණු 390ක ඉලක්කයක් හිමිවුණි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>17</day>
    </date>
    <link>http://www.dinamina.lk/2014/06/17/_art.asp?fn=f1406171</link>
    <topic>ද්‍රෝහීන් කවුදැයි ළඟදීම හෙළිවෙනවා !</topic>
    <author/>
    <content>ශ්‍රී ලංකාවට එරෙහි පරීක්ෂණයක් සිදු කිරීම සඳහා එක්සත් ජාතීන්ගේ මානව හිමිකම් ‍මහකොමසාරිස් නවනීදන් පිල්ලේ විසින් කමිටුවක් පත්කිරීම, එම කමිටුවට රටට පැමිණීමට ඉඩදිය යුතු ද යන්න ජනාධිපතිවරයා විසින් පාර්ලිමේන්තුවෙන් විමසීම හා රටට එරෙහි අභියෝගවලට මුහුණදීම පිළිබඳ අධිනීතිඥ ගෝමින් දයස් ශ්‍රී මහතා සමඟ කළ සාකච්ඡාවකි.පිල්ලේ මහත්මිය පත්කළ කමිටුවේ ප්‍රධානියා ජාත්‍යන්තර වශයෙන් අපකීර්තියට පත් තැනැත්තියක්. ඇය දකුණු සුඩානයේ මානව හිමිකම් පිළිබඳ විමර්ශන කළ ආකාරය ගැන චෝදනා එල්ල වුණා. ඊට අමතරව මෙවැනි කමිටුවක් පත්කරන්නෙම අපට එරෙහි යන්ත්‍රණය ක්‍රම ක්‍රමයෙන් දැඩි කරමින් යුද අපරාධ චෝදනාවලට ගොදුරු කර ගැනීමට බව පැහැදිලියි. ඒක කරන්නේ ඉතාමත් සූක්ෂමව සහ බුද්ධිමත්ව. ඒ වගේම හරිම කපටි විදිහට.මේක සිද්ධවෙන්නෙ අමෙරිකාව සහ බටහිර ලෝකයේ අවශ්‍යතාවට අනුව. එතකොට මෙතැනදි රටේ කවුරුහරි අමෙරිකාව ඇතුළු ඒ කඳවුරට හිතවාදී වුණොත්, මේ ක්‍රියාදාමය තවත් දැඩිවෙනවා. මේකෙ අවාසනාවන්ත තත්ත්වය තමයි, මේ වගේ කමිටුවකින් අපට එරෙහිව ජාත්‍යන්තර සම්බාධක පැනවීමට නොහැකි වුණත් අමෙරිකාවේ සෙනෙටය හරහා අපගේ වෙළෙඳ, ආර්ථික ‍ක්ෂේත්‍රවලටත්, ණය පහසුකම් සම්බන්ධයෙනුත් බලපෑම් කළහැකි වීම.ඒ මඟින් රටේ ආර්ථිකය දුර්වල කර එදා සර්බියාවේදී කළා වගේ තත්ත්වයක් නිර්මාණය කරන්නයි මේ හදන්නෙ. මේක තමයි මේ රජය පෙරළන අවසන් වෑයම. ආර්ථික වශයෙන් පීඩනයක් ඇතිවෙනකොට ජනතාව රජයට එරෙහිව කුපිත කරවීම පහසුයි. ඒක තමයි අවසන් ප්‍රයත්නය. අමෙරිකාව ඒ බව දන්නවා. ඉස්සර නම් අපි වගේ රටවල් තමන්ගේ යකඩ සපත්තුවට යට කළාට අද අධිරාජ්‍යවාදීන් එය කරන්නේ දුරස්ථ පාලකවලිනුයි. ඒ දුරස්ථ පාලකවලින් මෙහෙයවන්නේ රට තුළම සිටින ඔවුන්ට නතු බලවේග. මැතිවරණයකදී රජය පෙරළා දැමීම සඳහා ඔවුන් මේ ක්‍රමවේදය පාවිච්චි කරනවා.මානව හිමිකම් පිළිබඳ මහකොමසාරිස් කාර්යාලය හරහා ඒ ක්‍රියාමාර්ගය ගත හැකියි. මොකද, මෙතැනදි තමන්ගේ අරමුණ ඉටුකර ගැනිම සඳහා ඔවුන්ට වෙනත් මාර්ගයක් නෑ. එක්සත් ජාතීන්ගේ මහාමණ්ඩලය තුළ එවැනි හැකියාවක් නෑ. එතැන බහුතරය ශ්‍රී ලංකාවට පක්ෂයි. ආරක්ෂක මණ්ඩලය තුළත් රුසියාවට හා චීනයට නිශේධ බලය තියෙන නිසා මේක කරගන්න බෑ. ඒ නිසා සීමිත සාමාජිකත්වයක් සිටින මානව හිමිකම් කවුන්සිලය හරහා තමයි මේ වුවමනාව ඉටුකරගන්න හදන්නෙ. මේ පරීක්ෂණයෙන් බලාපොරොත්තු වෙන්නෙ මොකක්ද කියන එක දැනටමත් පැහැදිලියි.මෙතැනදි අපි කරන්න ඕන මේ පරීක්ෂණයට පත්කරල ඉන්න අයගෙ අතීත භාවිතාව හා ශ්‍රී ලංකාවට එරෙහිව මීට පෙර සිදුකර ඇති දේවල් ගැන අවදියෙන් සිට ඔවුන්ගේ පක්ෂපාතීත්වය හෙළිදරව් කිරීමයි. මීට කලින් අපි කරපු ලොකුම වරදක් තමයි දරුස්මාන් කමිටුව පත්කළ අවස්ථාවේ දරුස්මාන් සම්බන්ධයෙන් එවැනි පියවරකට නොයාම. දරුස්මාන්ගෙ වාර්තාව දෙන්න කලින් ඔහු කවුද කියල හරියට හෙළිදරව් කළා නම් ඒක පක්ෂපාතී වාර්තාවක් බව කලින්ම පෙන්වාදීමක් වෙනවා. ඒ නිසා ඒ වරද මෙතැනදී නොකළ යුතුයි.මං මේක දෙයාකාරයකින් අර්ථගැන්වීමට කැමැතියි. මේක පාර්ලිමේන්තුවට යොමු කිරීම අභ්‍යන්තර වශයෙන් ගත්තාම දේශපාලන තීරණයක් ලෙසයි මං දකින්නෙ. මෙවැනි පරීක්ෂණ මණ්ඩලයකට අපේ රටේ බහුතර ජනතාව අකමැතියි. මෙවැනි පරීක්ෂණයක් රටේ ස්වෛරීභාවයට විශාල හානියක් ලෙස ජනතාව දකිනවා. එමනිසා ජනාධිපතිතුමා ගත් මේ පියවර මඟින් රටට ආදරය කරන ජනතා නියෝජිතයන් කවුද, ‍එසේ නොවන්නේ කවුද කියන එක දැනගන්න ජනතාවට අවස්ථාව ලැබෙනවා.ඒ කියන්නේ ජනාධිපතිතුමා ගත් තීරණය විපක්ෂයට අභියෝගයක්. යම් හෙයකින් එජාපය මේ යෝජනාවට එරෙහි වුණොත් ඔවුන් රටට ආදරය නොකරන පිරිසක් ලෙස ජනතාවට නිගමනය කළ හැකියි. වමේ යම් දේශපාලන පක්ෂ වුණත් එවැනි තීරණයක් ගත්තොත් වෙන්නෙ ඒකමයි. එවැන්නක් වුවහොත් එය රජයට විශාල දේශපාලන වාසියක්.බාහිර වශයෙන් ගත්තොත් ‍මෙවැනි පියවරක් ගත්තයි කියල අපට කිසිඳු වාසියක් ලැබෙන්නෙ නෑ. අපේ පාර්ලිමේන්තුවේ ක්‍රියා කලාපය විදේශ රටවල හා ඉහළ පෙළේ ප්‍රභූන් සම්බන්ධයෙන් බලපාන්නේ නෑ. ජාතික ප්‍රශ්නය සම්බන්ධයෙන් විසඳුමක් සෙවීමත් පාර්ලිමේන්තු තේරීම් කාරක සභාවට යොමු කරලයි තියෙන්නෙ. ඒකෙනුත් තවම ප්‍රතිඵලයක් නැති නිසා බාහිර වශයෙන් මේ ගැන උනන්දුවක් ඇතිවෙන එකක් නෑ.මේ වගේ අවස්ථාවකදී දේශප්‍රේමීන් කවුද, දේශද්‍රෝහීන් කවුද කියන එක හොඳට පැහැදිලි කරගත හැකියි. ඒක විපක්ෂයට විශාල අභියෝගයක්. මොකද එදා කිළිනොච්චිය, මැදවච්චිය පටලවාගෙන ඔවුන් රට තුළ විහිළුවට හා අප්‍රසාදයට පත්වුණා වගේ තත්ත්වයක් මෙතනදිත් වෙන්න පුළුවන්. ඒ නිසා එජාපයට වගකීම් සහගත වෙන්න වෙනවා. ටී. එන්. ඒ. එක හැමදාම වැඩ කළේ දෙමළ ඩයස්පෝරාව පිනවීමටයි.විදේශගතව සිටින ඒ කොටස් වෙනුවෙන් මිස ඔවුන් කිසිදාක මේ රටේ සිටින දෙමළ ජනයා වෙනුවෙන් පෙනී සිටියේ නෑ. එහෙම පෙනී සිටියයි කියලා තමන්ට ලැබෙන වාසියක් නෑ කියල ඩයස්පෝරාවේ මුදල්, විදේශ සංචාර ආදී වරප්‍රසාද දිහා බලාගෙන ටී. එන්. ඒ. එක වැඩකරනවා. ඔවුන්ට රට ගැන ආදරයක් හැඟීමක් නෑ.නිසැක වශයෙන්ම දෙමළ ඩයස‍්පෝරාව හා ඔවුන්ට පක්ෂපාතී විදේශ බලවේග නැවතත් බෙදුම්වාදයට ඊළමට පසුබිම හදන්න වෑයම් කරනවා. ඒ නිසා අපගේ බුද්ධි අංශ කරමින් සිටින දේ රටට ඉතාම හිතකරයි. යුද්ධයෙන් පසු අප ලබාගත් සියලු ජයග්‍රහණවලට ඔවුන්ගේ ඒ දායකත්වය, කැපවීම විශාල රුකුලක් වුණා.රටට සතුරු ක්‍රියාදාමයට රට තුළ හිඳිමිනුත් ඇතැම් දෙනා සහාය දෙනවා. මේවා හඳුනාගෙන මුල් අවස්ථාවේම ඒ උත්සාහයන් සපුරා අසාර්ථක කළ යුතුයි. දිනාගත් සාමය රැකගනිමින් ඉදිරියටත් එය පවත්වාගැනීම රජයේ වගකීමයි. ඒ සඳහා අනර්ඝ සහායක් ලබාදෙන බුද්ධි අංශවලට තවදුරටත් පුහුණුව, උපකරණ, පහසුකම් ආදී සියල්ල ලබාදෙන අතරම ඔවුන්ගේ විශිෂ්ට මෙහෙවර වෙනුවෙන් ප්‍රණාමය හා කීර්තියත් ඔවුන්ට පුද කළ යුතුයි.ඉන්දීය විදේශ ප්‍රතිපත්තිය මෙහෙයවෙන්නේ දෙයාකාරවයි. එකක් දේශපාලන මත. අනෙක විදේශ අමාත්‍යංශයේ සුපිරි නිලධාරීන් ගන්නා තීරණ... පසුගිය වතාවෙ ජිනීවාවලදී ඉන්දියාව අපට එරෙහි යෝජනාවට ඡන්දය දීමෙන් වැළැකුණෙත් දේශපාලනඥයන්ගේ මත හෝ දැක්මට වඩා මේ සුපිරි නිලධාරීන්ගේ තීරණ ඉදිරියෙන් තිබූ නිසයි. නව අගමැති මෝදි මහත්මයට තවමත් ශ්‍රී ලංකාව ගැන වැඩි අවබෝධයක් නැති බවයි පෙනෙන්නේ.අද ඔහු අප දිහා බලන ආකාරයේ වුණත් වෙනසක් සිදුවීමට මේ සුපිරි නිලධාරීන්ගේ තීරණ හා උපදෙස් බලපාන්න ඉඩ තිබෙන බව පැහැදිලියි. ඒ නිසා ඉන්දියාව කෙරෙහි පමණට වඩා විශ්වාසය නොතැබිය යුතුයි. මේ රට තුළ සිටින ඉන්දියාව වෙනුවෙන් පෙනී සිටින අය රෝ සංවිධානයේ ඒජන්තයන් හැටියටයි ජනතාව හඳුනාගෙන තියෙන්නෙ.දැනට යෝජිත පරීක්ෂණය සඳහා පිළිතුරක් හැටියට ශ්‍රී ලංකාව තිස් අවුරුද්දක් තිස්සේ සිදුවිනැයි කියන සියලු අපරාධ පරීක්ෂා කර බැලීම සඳහා පරීක්ෂණ මණ්ඩලයක් රට තුළ ස්ථාපිත කිරීමයි. සමගාමී පියවරක් වශයෙන් එය සිදුවිය යුතුයි. එවිට අන්තර් ජාතික පරීක්ෂණ මණ්ඩලයක් නොදකින දේවල් ද ලෝකයට පෙන්වාදීමට අපට පුළුවන් වෙනවා. ඒ සඳහා විනිවිද භාවයෙන් යුතු පරීක්ෂණ මණ්ඩලයක් පත්කළ යුතුයි.ජපානය, ඔස්ට්‍රේලියාව, මැලේසියාව, චීනය, රුසියාව, ඉන්දියාව, අරාබිකරය ආදී අපට හිතැති රටවලින් තෝරාගන්නා මැදහත් නියෝජිතයන් වගේම අපේ රටේ සිටින සී. ජී. වීරමන්ත්‍රී, තම්විට වැනි පිළිගත් හා කීර්තිමත් විද්වතුන්, වෘත්තිකයන් ඒ සඳහා පත්කළ හැකියි. එවැනි පරීක්ෂණ මණ්ඩලයක් රට තුළ පිහිටුවිය යුතුයි. හමුදාව අතින් යම්කිසි අකටයුත්තක් සිදුවෙලා තිබුණානම් ඒ ගැන මේ පරීක්ෂණ මණ්ඩලයට සොයා බලන්න පුළුවන්.අවසානයේදී ඔවුන් ලබාදෙන වාර්තාව මත සියලු දෙනාටම සමාව ලබාදිය හැකියි. ඒක තමයි සංහිඳියාව සඳහා ගතහැකි හොඳම ක්‍රියාමාර්ගය. දකුණු අමෙරිකාවෙදිත් මෙවැනි ක්‍රියාදාමයක් සිදුවුණා. චිලී, ආජන්ටිනාව වගේ රටවල කුරිරු හමුදා පාලකයන් සම්බන්ධයෙන් පවා මෙවැනි පරීක්ෂණ සිදුකර එම අනුගාමිකයන්ට සමාව ලබාදුන්නා. ඒ වගේ එල්. ටී. ටී. ඊ. ය කර වූ කෲරකම්, සැහැසිකම් සියල්ලක් හෙළිදරව් කරලා ඒවා ගැන වගවිභාග කරලා අවසානයේ සමාව ලබාදීම කළ හැකියි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>18</day>
    </date>
    <link>http://www.dinamina.lk/2014/06/18/_art.asp?fn=n1406182</link>
    <topic>ශ්‍රී ලංකාව සමඟ සහයෝගයෙන් කටයුතු කිරීමට බොලීවියාව සූදානම්</topic>
    <author/>
    <content>ශ්‍රී ලංකාව සමඟ සහයෝගයෙන් කටයුතු කිරීමට සූදානම් බව බොලීවියා ජනාධිපති ඊවෝ මොරලෙස් අයිමා මහතා ජනාධිපති මහින්ද රාජපක්ෂ මහතාට සහතික වෙයි.ජී 77 ස්වර්ණ ජයන්ති අනුස්මරණ රාජ්‍ය හා ආණ්ඩු නායක සමුළුවට සහභාගී වීමට මේ දිනවල බොලීවියාවේ සංචාරයක නිරත ජනාධිපති රාජපක්ෂ මහතා සහ බොලීවියා ජනාධිපතිවරයා අතර එරට ජනාධිපති මන්දිරයේදී පැවැති ද්විපාර්ශ්වික සාකච්ඡාවේදී මේ බව ප්‍රකාශ කෙරිණි.තමාගේ බොලීවියානු චාරිකාව දකුණු අමේරිකානු රාජ්‍යයන් සමග රාජ්‍ය තාන්ත්‍රික සබඳතාවල හා ආර්ථික, වෙළෙඳ සබඳතාවල නව ආරම්භයක් බව කී රාජපක්‍ෂ මහතා නව ජාතීන් සමග මිත්‍රත්වය ඇතිකර ගැනීම ආණ්ඩුවේ ප්‍රතිපත්තිය බව ප්‍රකාශ කළේය.ශ්‍රී ලංකාවේ දේශපාලන, ආර්ථික, කර්මාන්ත, ආනයන හා අපනයන ක්ෂේත්‍රවල තොරතුරු විමසූ මොරලෙස් මහතා ශ්‍රී ලංකාවේ ඇඟළුම් කර්මාන්තය පිළිබඳව විශේෂ උනන්දුවක් දක්වන බව පැවසීය.බොලීවියාවේ ඇඟළුම් කර්මාන්තය දියුණු කිරීම සඳහා උදව් කළ හැකි දැයි ජනාධිපති රාජපක්‍ෂ මහතාගෙන් විමසා සිටි මොරලෙස් මහතා ඇඟළුම් කර්මාන්තය ආරම්භ කිරීම සඳහා ශ්‍රී ලංකාවෙන් විශේෂඥ දැනුමක් සහිත කණ්ඩායමක් එවන්නැයි ඉල්ලා සිටියේ ය. ඒ සඳහා ජනාධිපති රාජපක්‍ෂ මහතා කැමැත්ත පළ කළේය. ශ්‍රී ලංකාවෙන් බොලීවියාවට කුරුඳු ආනයනය කර ගැනීමේ ඉඩකඩ පිළිබඳව විමසූ බොලීවියානු ජනාධිපතිතුමා ජල විදුලි උත්පාදන ක්ෂේත්‍රයේ ශ්‍රී ලංකාවේ අත්දැකීම් බෙදා ගැනීමට ද තම රට කැමැත්තෙන් සිටින බව කීය.ශ්‍රී ලංකාවේ චාරිකාවක් සඳහා එන්නැයි රාජපක්‍ෂ ජනාධිපතිතුමා මෙහිදී කළ ආරාධනය බොලීවියානු ජනාධිපතිතුමා විසින් පිළිගන්නා ලදී.ත්‍රස්තවාදය පරාජය කිරීමෙන් පසු ශ්‍රී ලංකාව අත්කර ගත් ප්‍රගතිය පිළිබඳව විස්තර කළ රාජපක්‍ෂ ජනාධිපතිතුමා එම ප්‍රගතිය නොසළකා මානව හිමිකම් ආයුධයක් කොටගෙන බාහිර බලපෑම් සිදුවන බව සඳහන් කළේය. මෙවැනි ප්‍රශ්න තම රටේ අතීතයේත් වර්තමානයේත් තිබෙන බව බොලීවියා ජනාධිපතිතුමා ප්‍රකාශ කර සිටියේය.ද්විපාර්ශ්වික සාකච්ඡාවලින් අනතුරුව ජනාධිපති මහින්ද රාජපක්‍ෂ මහතා වෙනුවෙන් බොලීවියා මාලිගය අභියස වර්ණවත් හා උණුසුම් හමුදා ගෞරවාචාර පිරිනමනු ලැබූ අතර එම අවස්ථාවට ජනාධිපති මොරලෙස් මහතා ද එක් විය.විදේශ අමාත්‍ය මහාචාර්ය ජී. එල්. පීරිස්, විදේශ කටයුතු අමාත්‍යංශ අධීක්ෂණ මන්ත්‍රී සජින් ද වාස් ගුණවර්ධන, ජනාධිපති ලේකම් ලලිත් වීරතුංග, විදේශ අමාත්‍යංශ ලේකම් ෂෙනුකා සෙනෙවිරත්න සහ සිනමා සංවර්ධනය පිළිබඳ ජනාධිපති උපදේශක රවීන්ද්‍ර රන්දෙණිය යන මහත්ම මහත්මීහූ සාකච්ඡාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>18</day>
    </date>
    <link>http://www.dinamina.lk/2014/06/18/_art.asp?fn=n1406183</link>
    <topic>බොලීවියා සංචාරය නිමවා ජනපති යළි මවුබිමට</topic>
    <author>ධනුෂ්ක ගොඩකුඹුර</author>
    <content>ඉහළම විදෙස් සම්මානයකින් බොලීවියාවේදී පිදුම් ලද ජනාධිපති මහින්ද රාජපක්ෂ මහතා සිය සාර්ථක සංචාරය නිමවා ඊයේ (17) යළි මෙරටට පැමිණියේය. බොලීවියාවේ සැන්ටා කෘස්හිදී පැවැති ජී 77 කණ්ඩායමේ ස්වර්ණ ජයන්ති අනුස්මරණ රාජ්‍ය හා ආණ්ඩු නායක සමුළුවට සහභාගී වීම සඳහා ජනාධිපතිවරයා මෙමස 13 වැනි දින බොලීවියාව බලා පිටත්ව ගිය අතර ශ්‍රී ලංකාවේ ජනාධිපතිවරයකු බොලීවියාවේ සංචාරය කළ ප්‍රථම අවස්ථාව ලෙස මෙය සටහන් විය.ජී 77 නමින් ප්‍රචලිත 77 කණ්ඩායම සහ චීනය නිල නාමයෙන් හැඳින්වෙන සංවිධානය එක්සත් ජාතීන්ගේ සාමාජික සංවර්ධනය වෙමින් පවතින රටවල සන්ධානයක් වන අතර ශ්‍රී ලංකාව එහි ආරම්භක සාමාජිකයෙකි.1965 ජූනි මස 15 වැනිදා පිහිටුවා ගන්නා ලද 77 කණ්ඩායම මෙම වසරේ සිය ස්වර්ණ ජයන්තිය සමරන අතර වර්තමාන සභාපතීත්වය දරන්නේ බොලීවියාවයි.ශ්‍රී ලංකාව සහ බොලීවියාව අතර රාජ්‍ය තාන්ත්‍රික සබඳතා1963 වසරේ අප්‍රේල් මස 01 වැනිදා ආරම්භ කෙරී ඇති අතර දෙරට අතර දිගුකාලීන මිතුදම් තර කර ගැනීමට ජනාධිපතිවරයාගේ බොලීවියා සංචාරය බෙහෙවින් ඉවහල් විය.එරට ලොස් ටජිබොස් හෝටලයේදී රාජපක්ෂ ජනාධිපතිතුමා හමු වූ නැම්බියානු අගමැති හගේ ගෙයින්ගොබ් මහතා සිය ජනාධිපති හිෆිකෙපුන්යේ පොහම්බා මහතාගේ සුබපැතුම් පළ කර සිටි අතර ශ්‍රී ලංකාවත් නැම්බියාවත් අතර සබඳතා වර්ධනය කර ගැනීම පිළිබඳව සාකච්ඡා පැවැත්විණි.බොලීවියාවේ සැන්ටා කෲස් එක්ස්පෝ කෲස් අපනයන කේන්ද්‍රයේදී පැවැති 77 කණ්ඩායමේ සහ චීනයේ 50 වැනි සාංවත්සරික සමරු රාජ්‍ය හා ආණ්ඩු නායක සමුළුව මෙමස 14 සහ 15 දිනවල පැවැති අතර ජනාධිපතිවරයා 15 වැනිදා සමුළුව ඇමතුවේය.බොලීවියාවේ ජනාධිපති මන්දිරයේදී එරට ජනාධිපති ඊවෝ මොරලෙස් අයිමා මහතා සහ ජනාධිපති මහින්ද රාජපක්ෂ මහතා අතර ද්විපාර්ශ්වික සාකච්ඡා පැවැත්වුණු අතර ජනාධිපතිතුමා වෙනුවෙන් වර්ණවත් හා උණුසුම් හමුදා ගෞරවාචාර ද පිරිනැමිණි.සමුළුව පැවැති එක්ස්පෝ කෲස් අපනයන කේන්ද්‍රයේදී රටවල් කිහිපයක රාජ්‍ය නායකයන් හමු වී සාකච්ඡා පැවැත්වීමට ජනාධිපතිවරයාට අවස්ථාව උදා විය. ගැබෝන් අගමැති ඩැනියෙල් ඔනා ඔන්ඩෝ, උරුගුවේ ජනාධිපති හොසේ මුජිකා සහ ඉක්වටෝරියල් ගිනි ජනාධිපති ටියඩෝරෝ ඔබියැංග් නියුමා ම්බසාගෝ මහත්වරුන් හමුවේ ජනාධිපතිතුමා ශ්‍රී ලංකාවේ යථාර්තය පැහැදිලි කළේය.ජනාධිපති මහින්ද රාජපක්ෂ මහතා සහ කියුබානු ජනාධිපති රාවුල් ක්‍රස්තෝ මහතා අතර ද හමුවක් පැවැති අතර කියුබාවේ හිටපු නායක ෆිදෙල් ක්‍රස්තෝ මහතාගේ සුබපැතුම් ජනාධිපතිවරයා වෙත මෙහිදී පිරිනැමිණි.විදේශ අමාත්‍ය මහාචාර්ය ජී. එල්. පීරිස්, විදේශ කටයුතු අමාත්‍යංශ අධීක්ෂණ මන්ත්‍රී සජින් ද වාස් ගුණවර්ධන, ජනාධිපති ලේකම් ලලිත් වීරතුංග, විදේශ අමාත්‍යංශ ලේකම් ෂෙනුකා සෙනෙවිරත්න සහ සිනමා සංවර්ධනය පිළිබඳ ජනාධිපති උපදේශක රවීන්ද්‍ර රන්දෙණිය යන මහත්ම මහත්මීහූ මෙම සංචාරයට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>18</day>
    </date>
    <link>http://www.dinamina.lk/2014/06/18/_art.asp?fn=n1406184</link>
    <topic>කොරියා රැකියා ඉල්ලාඋද්ඝෝෂණ උපවාස එපා</topic>
    <author>මහින්ද අලුත්ගෙදර</author>
    <content>කොරියානු රැකියා ලබාදෙන ලෙස උද්ඝෝෂණ හෝ උපවාස කිරීමෙන් එරටින් ශ්‍රී ලංකාවට ලැබෙන රැකියා අහිමිවීමේ තත්ත්වයක් නිර්මාණය විය හැකි බවට ශ්‍රී ලංකා විදේශ සේවා නියුක්ති කාර්යාංශය අනතුරු අඟවයි.ඇතැම් පුද්ගලයින් දකුණු කොරියානු රැකියා ලබාගැනීම සඳහා ඉකුත් දිනවල උද්ඝෝෂණ සිදුකළ බව පෙන්වා දෙන එම කාර්යාංශය අදාළ රැකියා සඳහා තෝරාගැනීමේ සම්පූර්ණ අයිතිය දකුණු කොරියානු මානව සම්පත් දෙපාර්තමේන්තුව සතු බව ද ඒ හේතුවෙන් ශ්‍රී ලංකා රජයට බලපෑම් කිරීමේ හැකියාවක් නැතැයි ද ප්‍රකාශ කරයි.විවිධ පුද්ගලයින්ගේ උසිගැන්වීම් හා මෙහෙයවීම් මත දකුණු කොරියාවේ රැකියා ලබාගැනීම සඳහා උද්ඝෝෂණ කිරීම මේ දිනවල සිදුවන අතර මෙලෙස උද්ඝෝෂණ හෝ උපවාස කිරීම සඳහා පැමිණෙන පුද්ගලයන් සම්බන්ධයෙන් දකුණු කොරියානු බලධාරීන් සොයා බලන බව ද යම් හෙයකින් ඔවුන්ගේ නම් දකුණු කොරියානු මානව සම්පත් දෙපාර්තමේන්තුවේ අදාළ වෙබ් අඩවිවලින් ඉවත් වීමට ඉඩ ඇති බව ද කියා සිටී.මේ අතර ශ්‍රී ලංකා විදේශ සේවා නියුක්ති කාර්යාංශය පෙන්වා දෙන්නේ එසේ ඉවත්වන අය සම්බන්ධයෙන් කාර්යාංශයට කිසිවක් කළ නොහැකි බවත්, දකුණු කොරියාවේ රැකියා වැඩපිළිවෙළ සඳහා තෝරාගැනීමේ සම්පූර්ණ අයිතිය ඇත්තේ දකුණු කොරියානු මානව සම්පත් දෙපාර්තමේන්තුවට බවත්ය. ඒ හේතුවෙන් කඩාකප්පල්කාරී ක්‍රියා සඳහා සම්බන්ධ නොවන ලෙස කොරියානු රැකියා අපේක්ෂකයින්ගෙන් ශ්‍රී ලංකා විදේශ ‍සේවා නියුක්ති කාර්යාංශය ඉල්ලීමක් කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>18</day>
    </date>
    <link>http://www.dinamina.lk/2014/06/18/_art.asp?fn=n14061821</link>
    <topic>අලුත්ගම සිද්ධිය වැනි සිදුවීම්යළි ඇති නොවීමට වග බලා ගනිමු</topic>
    <author/>
    <content>අලුත්ගම දී උද්ගත වූ තත්ත්වය කිසිසේත් සිදු නොවිය යුතු සිදුවීමක් වන අතර මෙවැනි සිදුවීම් යළි ඇතිවීම මුළුමනින්ම වැළැක්වීම සඳහා සමාජයක් ලෙස අප සියලු දෙනාම එක්ව කටයුතු කළ යුතු යැයි ශ්‍රී ලංකා නිදහස් පක්ෂය නිවේදනයක් නිකුත් කරමින් කියා සිටියි.පසුගියදා අලුත්ගම දී සිදුවු අවාසනාවන්ත සිදුවීම් සම්බන්ධයෙන් ශ්‍රී ලංකා නිදහස් පක්ෂයේ නායක ජනාධිපති මහින්ද රාජපක්ෂ මැතිතුමාගේ සහ පක්ෂයේ බැරෑරුම් අවධානය යොමු වී තිබේ. ප්‍රථම කොටම මේ අවාසනාවන්ත සිදුවීමෙන් මිය ගිය දෙදෙනාගේ පවුල්වල ඥාති හිතමිත්‍රාදීන්ට අපගේ බලවත් ශෝකය ප්‍රකාශ කර සිටිමු. එසේම, සිදුවීමෙන් අනතුරුවලට ලක්ව වෛද්‍ය ප්‍රතිකාර ලබමින් සිටින සියලු දෙනාටම ඉක්මන් සුවය ප්‍රර්ථනා කර සිටිමු.මෙය කිසිසේත් නොසිදුවිය යුතුව තිබූ සිදුවීමක් වන අතර මෙවැනි ‍සිදුවීම් යළි ඇතිවීම මුළුමනින්ම වැළැක්වීම සඳහා සමාජයක් ලෙස අප සියලු දෙනාම එක්ව කටයුතු කළ යුතුය. සිංහල, දෙමළ, මුස්ලිම්, බර්ගර්, මැලේ ජන කොටස් සහ බෞද්ධ , හින්දු , කතෝලික, ඉස්ලාම් ආගම් අදහන ප්‍රජාවන් වැඩිදෙනා සමගියෙන් සහජීවනයෙන් වෙසෙන මේ රටේ මැද මාවතේ පක්ෂයක් ලෙස අප පක්ෂය බිහිවූයේ එම මහා සහජීවනය පදනමක් කර ගනිමිනි.එම සහජීවනය බිඳ දැමීමට කිසිදු අන්තවාදී බලවේගයකට ඉඩ නොතබන බව අප සහතික කර සිටිමු. ජාති ආගම් අනන්‍යතාවන් වලට අප එරෙහි නොවෙමු. එහෙත් ඒ සියල්ල අභිභවා සිටින පොදු මනුෂ්‍යත්වයේ පදනම මුලින්ම ආරක්ෂා කර ගත යුතුය. මනුෂ්‍යත්වය බිඳ දමමින් ජාතික, ආගමික අනන්‍යතාවන් පමණක් රැකගැනීම වැදගත් යැයි කිසිවෙක් වටහා ගන්නේ නම් එය සමාජ ඛේදවාචකයකි. විශේෂයෙන් ජාතික අනන්‍යතාවක් ගොඩනැගීම වෙනුවෙන් බොහෝ වන්දි ගෙවූ රටක පුරවැසියන් ලෙස ශ්‍රී ලාංකික අප අතිශයින් සංවේදීව අපගේ සංස්කෘතික විවිධත්වය ආරක්ෂා කොට ගත යුතුය.1983 කළු ජූලිය වැනි අවාසනාවන්ත සිදුවීම් නිසා මුවහත් වී අප සමාජයම අගාධයකට ඇද දැමූ ත්‍රස්තවාදයෙන් අප රට මුදා ගෙන නැවතත් සාමයේ සහජීවනයේ සංහිඳියාවේ මඟට රට අවතීරණ කර මේ රට සොඳුරු රටක් බවට පත්කරලීමේ මහා සමාජ දේශපාලන වැඩපිළිවෙළක් අතිගරු මහින්ද රාජපක්ෂ ජනාධිපතිතුමාගේ නායකත්වයෙන් යුතුව ක්‍රියාත්මක වෙමින් තිබේ. එවැනි අවස්ථාවක අප රටත් රට කරවන රජයත් දේශීයවත් ජාත්‍යන්තරවත් අපකීර්තියට පත් කරමින් මේ රට නැවතත් සමාජ දේශපාලන ව්‍යාකූලත්වයට ඇද දැමීමේ දුෂ්ඨ අරමුණින් කටයුතු කරන පිරිස් මේ සිදුවීම් පිටුපස සිටින බවට අප දැඩි ලෙස සැක කරමු. ඒ බව මහජනතාවට නිවේදනය කර සිටිමු.ජාත්‍යන්තර මුස්ලිම් ප්‍රජාවේ විශ්වාසනීය මිතුරෙකු වූ අප පක්ෂයේ නායක මහින්ද රාජපක්ෂ මැතිතුමාගේ ප්‍රතිරූපය බිඳ දැමීමේ වුවමනාවෙන් එම පිරිස් කටයුතු කරනා බව ද අප සැක කරමු. කවර මට්ටමේ හෝ අන්තවාදී‍න්ගේ පෙළඹවීම් බස් වලින් නොමඟ නොයන ලෙස අපි සියලුම ජන කොටස්වලට අයත් පුරවැසි ජනතාවගෙන් ඉල්ලා සිටිමු. අප ඉතා මහන්සියෙන් ගොඩනගා ගත් ඓතිහාසික සංහිඳියාව බිඳ වැටෙන්නට නොදී ආරක්ෂා කර ගැනීම අපගේ වගකීමයි. රාජ්‍ය බලය හොබවන පක්ෂයක් වශයෙන් මේ සම්බන්ධයෙන් දැඩි ලෙස කටයුතු කිරීමට අප පක්ෂයේ ස්ථාවරය බව ප්‍රකාශ කර සිටිමු. .</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>18</day>
    </date>
    <link>http://www.dinamina.lk/2014/06/18/_art.asp?fn=n1406185</link>
    <topic>ත්‍රස්තවාදය පරාජය කළ ජනාධිපති මහින්දට බොලීවියාවේ ඉහළම සම්මානය</topic>
    <author/>
    <content>ත්‍රස්තවාදය පරාජය කර ශ්‍රී ලංකාවේ සාමය සහ සංවර්ධනය ප්‍රතිෂ්ඨාපනය කිරීම වෙනුවෙන් ජනාධිපති මහින්ද රාජපක්ෂ මහතා බොලීවියාවේ ප්‍රජාතන්ත්‍රවාදී නියෝජිත මාසෙලෝ කුයිරෝගා සැන්ටා කෲස් පාර්ලිමේන්තු අභිධානයෙන් පිදුම් ලබයි.සාමය හා ප්‍රජාතන්ත්‍රවාදය වෙනුවෙන් දක්වන දායකත්වය අගය කරනු වස් පිරිනැමෙන බොලීවියාවේ ඉහළම සම්මානය වෙන මෙම සම්මානය ජනාධිපතිතුමන් වෙත පිරිනමන ලද්දේ එරට උප ජනාධිපති හා ජාතික මන්ත්‍රණ සභා සභාපති අල්වාරෝ ග්‍රාසියා ලිනෙරා මහතා විසිනි.ජී 77 ස්වර්ණ ජයන්ති අනුස්මරණ රාජ්‍ය හා ආණ්ඩු නායක සමුළුවට සහභාගී වීමට බොලීවියාව වෙත ගොස් සිටින ජනාධිපතිවරයා වෙත එරට ලා පැස් නගරයේ ජාතික මන්ත්‍රණ සභාවේදී මේ සම්මානය පෙරේදා (16) පිරිනැමිණි.මානව හිමිකම් හා බොලීවියාව ඇතුළු දකුණු අමෙරිකාව සමඟ සබඳතා වර්ධනය හා පුළුල් කිරීමේ ජනාධිපති රාජපක්‍ෂ මහතාගේ දායකත්වය ද මෙතුළින් ඇගයීමට ලක් කර ඇත. එක්සත් ජාතීන්ගේ මහ ලේකම් බැන් කී-මූන් මහතා ද මේ සම්මානය ලැබීමට නියමිතව සිටියෙකි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>18</day>
    </date>
    <link>http://www.dinamina.lk/2014/06/18/_art.asp?fn=n1406186</link>
    <topic>සිංහල, දෙමළ, මුස්ලිම් භේදයකින් තොරව සියලු ජාතීන් රටේ ඉදිරි ගමනට දායක විය යුතුයි</topic>
    <author>සන්ධ්‍යා කරුණාරත්න</author>
    <content>සිංහල, දෙමළ, මුස්ලිම් භේදයකින් තොරව ආගමික හා වාර්ගික සහජීවනයෙන් යුතුව මේ රටේ ඉදිරි ගමනට සියලු ජාතීන් එකාකාරව සහභාගි විය යුතු බව බෞද්ධ, හින්දු, ඉස්ලාම් හා කිතුනු ආගමික නායකයන් සහ ජාතික සමඟිය සඳහා වන අන්තර් ආගමික සන්ධානය සියලු ශ්‍රී ලාංකිකයන්ගෙන් ඉල්ලීමක් කරයි.මේ රට සිංහල, දෙමළ, මුස්ලිම් ඇතුළු සියලු ශ්‍රී ලාංකිකයන්ට උරුම රටක් වන බවත් සර්ව ආගමික නායකයෝ ප්‍රකාශ කරති.කොළඹ මහජන පුස්තකාල ශ්‍රවණාගාරයේ පැවැති මාධ්‍ය හමුවක් අමතමින් සර්ව ආගමික නායකයෝ මේ බව ඊයේ (17) පැවැසූහ. අලුත්ගම - බේරුවල ඇති වූ සිද්ධිය පදනම් කර ගනිමින් මේ රටේ පවතින සාමය කඩ කිරීමට කිසිවෙකුත් කටයුතු නොකළ යුතු බවත් එසේ කටයුතු කිරීම සමස්තයක් ලෙස සියලු ශ්‍රී ලාංකිකයන්ට සිදු කරන බලවත් අසාධාරණයක් බවත් සබරගමුව විශ්ව විද්‍යාලයේ කුලපති මහාචාර්ය අග්ගමහා පණ්ඩිත කුඹුරුගමුවේ වජිර හිමියෝ මෙහිදී ප්‍රකාශ කළහ.තිස් අවුරුදු යුද්ධයකින් පසුව මේ රටේ සාමය, සමඟිය ස්ථාපිත වූවා පමණි සුළු සිද්ධීන් මුල් කරගෙන විවිධ පුද්ගලයන් තමන්ගේ පෞද්ගලික අභිමතාර්ථ ඉටු කර ගැනීමට මෙවැනි ප්‍රචණ්ඩකාරි සිද්ධීන් සිදු කිරීමට පෙළඹෙන බව ද උන්වහන්සේ අවධාරණය කළහ. මේ සිද්ධිය සම්බන්ධයෙන් සර්ව ආගමික නායකන්ගේ බලවත් කනගාටුව ප්‍රකාශ කරන බවත් මෙවැනි සිද්ධීන් ඉදිරි කාලයේදී ඇති වීමට ඉඩ නොතැබීමට රජය ඇතුළු ආරක්ෂක අංශ පියවර ගත යුතු බවත් උන්වහන්සේ කීහ.ශ්‍රී ලංකාවට එරෙහිව එක්සත් ජාතීන්ගේ මානව හිමිකම් පිළිබඳ මහ කොමසාරිස් නවනීදන් පිල්ලේ ගෙනැවිත් තිබෙන යෝජනාවන් යුක්ති සහගත කිරීමට මෙවැනි සිද්ධීන් ඉවහල් වන බවත් ඒ බව තේරුම් ගෙන සියලු ශ්‍රී ලාංකිකයන් එක්ව මේ රට අරාජික වීමට ඉඩ නොදීමට වග බලා ගත යුතු බවත් උන්වහන්සේ පැවැසූහ.මානව අයිතිවාසිකම් උල්ලංඝනය වන භේදභින්නකාරි රටක් ලෙස ලෝකයට ඒත්තු ගැන්වීමට මෙවැනි ප්‍රචණ්ඩකාරි සිද්ධින් හේතු වන්නේ යැයි ද ඇතැම් රාජ්‍ය නොවන සංවිධානවල අරමුණු ඉටු කර ගැනීමට අප ඉඩ ලබා නොදිය යුතු යැයි ද වජිර හිමියෝ ප්‍රකාශ කළහ. ලබන වසරේදී ජනාධිපතිවරණයක් පැවැත්වීමට රජය කටයුතු කරන බවට දෝංකාරයක් පවතින බවත්‍ මෙවැනි සිද්ධීන් මුල් කර ගෙන රජය අස්ථාවර කර දේශපාලන ජයග්‍රහණ ලබා ගැනීමට ඇතැමුන් කටයුතු කරන බවත් උන්වහන්සේ පැවැසූහ.ජාතීන් අතර පවතින සමඟිය, එකමුතුභාවය තවදුරටත් වර්ධනය කිරීමට මීට වඩා අවදියෙන් සියලු ශ්‍රී ලාංකිකයන් කටයුතු කළ යුතු යැයි ද උන්වහන්සේ අවධාරණය කළහ.මේ අවස්ථාවට ධම්මරංසි පදනමේ සභාපති පූජ්‍ය ගලගම ධම්මරංසි හිමියන්, ජාතික සමඟිය සඳහා වන අන්තර් ආගමික සන්ධානයේ සම සභාපති සරත් හෙට්ටිආරච්චි පියතුමා, ජාත්‍යන්තර හින්දු සංගමයේ ප්‍රධාන ලේකම් බාබුෂර්මා කුරුක්කල්තුමා, ජාතික සමඟිය සඳහා වන අන්තර් ආගමික සන්ධානයේ සම සභාපති අල්හාජ් හසන් මවුලානාතුමා යනාදීන් සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>18</day>
    </date>
    <link>http://www.dinamina.lk/2014/06/18/_art.asp?fn=n1406187</link>
    <topic>තැපෑලෙන් ආ මිලියන 30කවිදේශීය සිගරැට් රේගු දැලේ</topic>
    <author>නිමල් රාජපක්ෂ</author>
    <content>ඩුබායි සිට ව්‍යාජ ලිපිනයන් යොදා තැපැල් මඟින් බෙදා හැරීමට මෙරටට එවා තිබු රුපියල් මිලියන තිහක් වටිනා විදේශීය සිගරැට් තොගයක් ‍රේගු නිලධාරීන් ඊයේ (17)අත්අඩංගුවට ගෙන ඇත. අත්අඩංගුවට ගත් සිගරැට් තොගයේ ටොප් මවුන්ටන් වර්ගයේ‍ විදේශීය සිගරැට් කාටුන් තුන්දහසක් (3000) තිබු බව නියෝජ්‍ය රේගු අධ්‍යක්ෂ පරාක්‍රම බස්නායක මහතා පවසයි.බස්නායක මහතා එසේ පැවසුවේ ‍තැපැල්දෙපාර්තුමේන්තුවට එවා ව්‍යාජ ලිපිනයන් සහිත පාර්සල් හැට එකක් තැපැල්පති රෝහන අබේරත්න මහතා ඉදිරියේදී විවෘත කල අවස්ථාවේදීය.අදාළ පාර්සල් දිවයිනේ විවිධ ප්‍රදේශවල පදිංචි කාන්තාවන්ගේ නම් හා ලිපිනයන් යොදා තිබුනත් සොයා බැලීමේ දී මෙවැනි ලිපිනයන් නොමැති බවද තැපැල්පතිවරයා පැවසීය.රේගු දෙපාර්තු‍මේන්තුව හා තැපැල් දෙපාර්තුමේන්තුව ඒකාබද්දව පාර්සල් පිළිබඳ විමර්ශනය කිරීමේදි මේ සැකකටයුතු පාර්සල් තොගය සොයා ගැණීමට හැකිවී තිබේ. ගුවන් මඟින් හා නැව් මඟින් මෙවැනි පාර්සල් එවා තිබු අතර නිතර නිතර ජාවාරම් කරුවන් රේගු නිලධාරීන්ගේ ඇස්වසා කූට උපක්‍රම මගින් හොර බඩු එවීමට ජාවාරම් කරුවන් යොමුවන බවද බස්නායක මහතා පැවසීය.‍තීරුබදු නොගෙවා එවු සිගරුට් තොගයෙන් රජයට විශාල බදු ආදායමක් අහිමිවී ඇතැයි ද රේගු නිලධාරීන් පවසයි. රේගු අධ්‍යක්ෂ ජෙනරාල් ජගත් පී විජේවීර , රේගු අදායම් අධීක්ෂණ අංශයේ රේගු අධ්‍යක්ෂ කේ. පී නිකලස් යන මහත්වරුන්ගේ උපදෙස් මත ,නියෝජ්‍ය රේගු අධිකාරීවරුන්වන සී. විජේතුංග , පරාක්‍රම බස්නායක, රේගු අධිකාරීවරුන්වන ජී‍.බී. ඥානරාජ්, ජේ.ඒ.එස්. ජයකොඩි,එස්.කේ.ටික්සන්,නියෝජ්‍ය රේගු අධිකාරීවරුන්වන ආර්.එන්. සී. වීරසිංහ,ලක්ෂමන් මල්විට, එම්.එම්.ඊ. සුරියබන්ඩාර,යු.එන් .දුෂන්ත, එම්.එම්.එන්.එස්.රාජගුරු, උපුල් ඉන්ද්‍රජින්යන මහත්වරු සිද්ධිය පිළිබදව වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>18</day>
    </date>
    <link>http://www.dinamina.lk/2014/06/18/_art.asp?fn=n1406188</link>
    <topic>මානව හිමිකම් යෝජනාවට එරෙහිවපක්ෂ විපක්ෂ සැවොම එක්විය යුතුයි</topic>
    <author>ගාල්ල උතුර සමූහ දික්වැල්ලේ තිලකරත්න</author>
    <content>එක්සත් ජාතින්ගේ මානව හිමිකම් මහ කොමසාරිස් කාර්යාලය ශ්‍රී ලංකාවට එරෙහි පැවැත්වීමට නියමිත පරීක්ෂණ සිදු නොකළ යුතු බවට පාර්ලිමේන්තුවට ඉදිරිපත් කළ ඇති යෝජනවට පක්ෂ විපක්ෂ සැමගේ සහාය ලැබිය යුතු බවත් ඒ සඳහා පාර්ලිමේන්තුවේදී යම් කිසි කණ්ඩායමක් විරුද්ධ වන්නේ නම් ඔවුන් දේශද්‍රෝහින් හැටියට හැදින්විය හැකි යයි පල්ලතර සුමනජෝති නා හිමියෝ දිනමිණට පැවසූහ. නාහිමියෝ මෙසේද කීහ.නවනිදන් පිල්ලේ සෑම දාම ශ්‍රි ලංකාවට එරෙහි ඒක පාර්ශවික තීරණ ගත් කාන්තාවක්. ඇය පත් කරන මානව හිමිකම් කමිටු පිළිබදව අපට විශ්වාසයක් නැහැ.මේ යෝජනාවට පාර්ලිමේන්තුවේ විරුද්ධ වන පිරිස් එසේ කරන්නේ රට ජාතිය විදේශ බලවේග වලට යටත් කිරීමටයි.වසර 30ක් තිස්සේ පැවති යුද්ධය නිම කළ ජනාධිපති තුමාත් රණවිරුවනුත් යුධ අධිකරණයකට ගෙනයාම පිල්ලේලාගේ අරමුණයි. යෝජනවට විරුද්ධ වන්නේ නව නීදන් පිල්ලෙලාට උඩගෙඩි දෙන අයයි. මේ අවස්ථාවේ රටගැන ජාතිය ගැන කැක්කුමක් තිබෙන රට නිදහස් කර ගත් රණවිරුවන් පිළිබඳ බක්තියක් තිබෙන සියලු දෙනාගේ ජීවිත රැක ගැනීමට නම් කළ යුත්තේ මේ යෝජනාවට විරුද්ධ නොවි පක්ෂපාති වීමයි. මානව හිමිකම් කඩ‍ කළේ ත්‍රිවිධ හමුදාව නොව කොටි ත්‍රස්තවාදින්ය.ශ්‍රි මහා බෝධිය දළදා මාලිගාව අරන්තලාවේ භික්ෂු ඝාතනය වැනි මිනිස් ඝාතන සිදු කර මානව හිමිකම් කඩ කළේ කොටි ත්‍රස්තවාදීන්ය. නව නීදන් පිල්ලේලා ක්‍රියා කළ යුත්තේ මේ පිරිස පිළිබඳවයි. යුද්දයේ අවසන් දින දෙකේ දි තමන්ගේ ආහාර වේල පවා යුද්ධයෙන් අසරණ වු ජනතාවට ලබා දුන් රණ විරුවන් රැක ගැනීම අපේ පරම යුතුකම විය යුතුයි. ඒ නිසා පාර්ලිමේන්තුවට ඉදිරිපත් කළ ඇති මානව හිමිකම් යෝජනාවට පක්ෂපාතිවීම සියළුම පක්ෂවල මන්ත්‍රිවරුන්ගේ වගකීම විය යුතු බවද උන් වහන්සේ පෙන්වා දෙති..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>18</day>
    </date>
    <link>http://www.dinamina.lk/2014/06/18/_art.asp?fn=n1406189</link>
    <topic>බොහෝ අභියෝග මධ්‍යයේ වුවදශ්‍රී ලංකාව සාර්ථකත්වයට ළඟා වෙලා</topic>
    <author/>
    <content>දශක තුනකට ආසන්න ත්‍රස්තවාදය පරාජය කිරීමෙන් පසු ශ්‍රී ලංකාව සාමයේ හා ස්ථාවරත්වයේ යුගයකට අවතීර්ණව සිටින අතර බොහෝ අභියෝග මධ්‍යයේ වුව ද සිය රට පශ්චාත් අර්බුද මානුෂීය ගැටලු ආමන්ත්‍රණය කිරීමේ දී සාර්ථක වී ඇති බව ජනාධිපති මහින්ද රාජපක්ෂ මහතා පැවැසීය. ත්‍රස්තවාදයෙන් විනාශ වූ ප්‍රදේශවල ජනතාවගේ ප්‍රජාතන්ත්‍රවාදී අයිතීන් හා නිදහස ඉතා කෙටි කලක් තුළ ප්‍රතිෂ්ඨාපනය කිරීමේ ජයග්‍රහණ වෙනුවෙන් සිය රට යුක්තියුක්ත ලෙස ආඩම්බර වන බව පැවසූ ජනාධිපතිවරයා ජාත්‍යන්තර තලයේ දී වර්ධනය වන මානව හිමිකම් අඩාල කිරීමේ දෙබිඩි ප්‍රමිතීන් නිසා කනගාටුවට පත් වන බවත් ප්‍රකාශ කළේය.ජනාධිපතිවරයා මෙසේ ප්‍රකාශ කළේ බොලීවියාවේ ප්‍රජාතන්ත්‍රවාදී නියෝජිත මාසෙලෝ කුයිරෝගා සැන්ටා කෲස් පාර්ලිමේන්තු අභිධානය පිරිනැමීමේ උළෙලට ලා පැස් නුවර ජාතික මන්ත්‍රණ සභාවේ දී පෙරේදා (16) එක්වෙමිනි.ජනාධිපති මහින්ද රාජපක්ෂ මහතා එහිදී වැඩිදුරටත් මෙසේද ප්‍රකාශ කළේය.ඔබ සැම හමුවීමේ අවස්ථාව සඳහා මේ ගෞරවනීය මන්ත්‍රී මණ්ඩලයට පැමිණීම ඇත්ත වශයෙන්ම මට ගෞරවයකි. ඔබගේ සුන්දර රාජ්‍යයට හා එහි ව්‍යවස්දායක අගනුවර වන දැකුම්කළු ලා පැස් නගරයට මා පැමිණි ප්‍රථම අවස්ථාව මෙයයි. මා හට සහ මාගේ දූත කණ්ඩායමට පිරිනැමුණු උණුසුම් ආගන්තුක සත්කාර සැබවින්ම අනුස්මරණීය යි. අප දෙරට අතර රාජ්‍ය තාන්ත්‍රික සබඳතා ඇරඹුණේ 1963 වැනි ඈති අතීතයේ දී ය. ලතින් ඇමරිකානු රටවල් සමග ද්විපාර්ශ්වික සබඳතා පුළුල් කර ගැනීමට ද ශ්‍රී ලංකාව ඉතා උනන්දුවක් දක්වන හෙයින් බොලීවියාවට පැමිණීම මට සතුටකි.සාමයේ හා ප්‍රජාතන්ත්‍රවාදයේ ප්‍රගමනය වෙනුවෙන් වන මාගේ කැපවීම සම්භාවනාවට පාත්‍ර කරමින් පිරිනැමුණු මේ ගෞරවාන්විත සම්මානයේ වැදගත්කම පිළිබඳ මම දැනුවත් වෙමි. කතානායකතුමා විසින් පළ කළ හා පාර්ලිමේන්තු අභිධානයේ අන්තර්ගත වූ ප්‍රශංසාත්මක වදන් මම බෙහෙවින් අගයමි. මේ නියෝජිත මාසෙලෝ කුයිරෝගා සැන්ටා කෲස් ප්‍රජාතන්ත්‍රවාදී කුසලතා පිළිබඳ පාර්ලිමේන්තු අභිධානය බොලීවියානු රජය විසින් පිරිනැමුණු ඉහළම ගෞරව සම්මානය බව මම දනිමි.ශ්‍රේෂ්ඨ බොලීවියානු පුත්‍රයෙකුගේ නමින් නම් කෙරුණු මේ සම්මානය පිරිනැමීම පිළිබඳ මම විශේෂයෙන් කෘතඥ වෙමි. විදේශ රාජ්‍ය නායකයකුට මේ සම්මානය පුද කළ පළමු අවස්ථාව මෙය බව මට දැනගන්නට ලැබුණි. එබැවින්, මෙය මගේ රටටත්, පෞද්ගලිකව මටත් නිසැකවම ගෞරවයකි. මේ ගෞරවණීය සම්මානය ලබා ගැනීමේ දී ප්‍රජාතන්ත්‍රවාදයේ හා මානව හිමිකම් පිළිබඳ වීරයකු වූ ඔබගේ රටේ කීර්තිමත් පුත්‍රයකු වන බොලීවියාවේ ජනාධිපති හා උප ජනාධිපති ලූවී ඇඩොල්ෆෝ සිලෙස් මහතා හා මම එක් වන්නේ හෘදයාංගම තෘප්තියකිනි.මගේ රටේ වෘත්තීය සමිති ව්‍යාපාරය සමඟ දශක ගණනාවක් ක්‍රියාකාරීව සම්බන්ධ වූවකු වශයෙන් හිටපු ජනාධිපතිවරයාගේ පරමාදර්ශ හා දැක්ම ගැඹුරු සහකම්පනයකින් මම බෙදා ගනිමි. මාගේ වෘත්තීය දෙස හැරී බැලීමේ දී ස්වාධීන පලස්තීන රාජ්‍යයක් සඳහා වූ අභිප්‍රාය වෙනුවෙන් ශ්‍රී ලංකාව විසින් පළ කළ නිරන්තර සහයෝගය හා තරුණ පාර්ලිමේන්තු මන්ත්‍රීවරයකු වූ දා පටන් මෙම ගැටලුව සම්බන්ධයෙන් වූ මාගේ දැඩි මැදිහත්වීම සිහිපත් කරන්නේ තෘප්තියෙනි.දශක 3කට ආසන්න ත්‍රස්තවාදය පරාජය කිරීමෙන් පසු ශ්‍රී ලංකාව සාමයේ හා ස්ථාවරත්වයේ යුගයකට අවතීර්ණව සිටී. බොහෝ අභියෝග මධ්‍යයේ වුව ද මගේ රට පශ්චාත්-අර්බුද මානුෂීය ගැටලු ආමන්ත්‍රණය කිරීමේ දී සාර්ථක ය. මේ වන විට පිහිටුවා ඇති පාර්ලිමේන්තු තේරීම් කාරක සභාව හරහා සියලු දේශපාලන පක්‍ෂ සමඟ සාකච්ඡා කිරීම තුළින් ශ්‍රී ලංකාවේ ප්‍රජාතන්ත්‍රවාදී ක්‍රියාදාමය ශක්තිමත් කිරීමට හා දේශපාලන ගැටලු ආමන්ත්‍රණයට මාගේ රජය කැප වී සිටී.ජාතික සංහිඳියාව තිරසාර වීමට නම් එය දේශීය වශයෙන් බිහි වූවක් විය යුතු බව ශ්‍රී ලංකාව දැඩිව විශ්වාස කරයි. මේ දේශීය ක්‍රමවේදය වන උගත් පාඩම් හා ප්‍රතිසන්ධාන කොමිසමේ නිර්දේශ ව්‍යූහාත්මක ආකාරයෙන් ජාතික ක්‍රියාකාරී සැලැස්ම හරහා ක්‍රියාවට නැංවීමට අධීක්‍ෂණය කිරීම ද ජනාධිපති ලේකම් කාර්යාලයේ යාන්ත්‍රණයක් ස්ථාපනය කර ඇත. ජාත්‍යන්තර තලයේ දී වර්ධනය වන මානව හිමිකම් අඩාල කිරීමේ දෙබිඩි ප්‍රමිතීන් නිසා අපි කනගාටු වෙමු. ත්‍රස්තවාදයෙන් විනාශ වූ ප්‍රදේශවල ජනතාවගේ ප්‍රජාතන්ත්‍රවාදී අයිතීන් හා නිදහස ඉතා කෙටි කලක් තුළ ප්‍රතිෂ්ඨාපනය කිරීමේ ජයග්‍රහණ වෙනුවෙන් මාගේ රට යුක්තියුක්ත ලෙස ආඩම්බර වේ.අපි දහස් ගණනක් වූ අවතැන් වූ ජනතාව නැවත පදිංචි කළෙමු. ත්‍රස්තවාදය තුරන් කළ වහාම වාගේ ළමා සොල්දාදුවන් 600 ක් ඔවුන්ගේ මවුපියන්ට නැවත භාර දුන්නෙමු. සාමය උදා වී මාස කිහිපයක් ඇතුළත හිටපු සටන්කරුවන් විශාල ප්‍රමාණයක් නැවත ඔවුන්ගේ ප්‍රජාවන්ට මුදා හැරියෙමු. ඒ ඔවුන් වඩා හොඳින් පුනරුත්ථාපනය කළ හැක්කේ සමාජයට බව අපි විශ්වාස කරන හෙයිනි. ජාතික ආර්ථික වර්ධනය සියයට 7.2 පමණ මට්ටමක පවතිද්දී උතුරු පළාතේ ආර්ථිකය සියයට 22කින් වර්ධනය විය හැකි පරිදි, විනාශ කරන ලද ආර්ථිකය අපි නැවත ගොඩ නැංවූයෙමු. දහස් සංඛ්‍යාත ජනතාවකගේ ප්‍රජාතන්ත්‍රවාදී අයිතීන් ප්‍රතිෂ්ඨාපනය සහතික කරමින් දශක 3කට පමණ පසු අපි ප්‍රාදේශීය හා පළාත් සභා මැතිවරණ පැවැත්වූයෙමු.සංවර්ධනය වන ලෝකයේ අපගේ රටවල් බොහොමයක අහිතකර ප්‍රතිවිපාක ඇති කරමින් මානව හිමිකම් දේශපාලන මෙවලමක් ලෙස භාවිත කිරීමේ බටහිර ලෝකය විසින් පෝෂණය කරන වෑයම නිසා මේ ජයග්‍රහණ බොහෝ දුරට හඳුනා නොගැනීම අතිශයින් කනගාටු විය යුත්තකි. මේ ගැටලුවේ දී ශ්‍රී ලංකාවට අඛණ්ඩ සහයෝගය වෙනුවෙන් ඔබගේ රට කෙරෙහි මම විශ්වාසය තබමි. අප දෙරට පොදු උරුමයන් බෙදා හදා ගන්නෙමු. අප දෙරටම අධිරාජ්‍යවාදයේ විය ගසින් බොහෝ කලක් පීඩා විඳ ඇත්තෙමු.අපගේ දේශීය ප්‍රජාවන්ට ජීවිත තුළ ගැඹුරින් මුල් ඇද ගත් හරයන් හා සම්ප්‍රදායන් සමඟ සුසංගත වන විසඳුම් සොයා ගැනීමෙහි ඇති වැදගත්කම මුළුමනින්ම පැහැදිලිව අවබෝධ කොට ගැනීමට අපගේ ඓතිහාසික අත්දැකීම් ඉඩ සලසයි. අපගේ ජනතාවගෙන් වඩාත් පහසුවෙන් අවදානමට ගොදුරු විය හැකි කොටස් කෙරෙහි විශේෂ අවධානය දැක්වීමේ අවශ්‍යතාව පිළිබඳව අපි සංවේදීය. සංවර්ධන ධාවන තරගයේ දී ඔවුන් අත් හැර දමා යා යුතු නොවේ. දේශීය සම්ප්‍රදායන් හා හරයන් නොසළකමින් බාහිර මැදිහත්වීම් තුළින් සමාජ පද්ධතිය අඩපණ කළ විට වැළැක්විය නොහැකි ප්‍රතිඵලය වන්නේ සම්පූර්ණ අරාජකත්වය බව අප විසින් මතක තබා ගත යුතුය.රටවල් අතර ද්විපාර්ශ්වික සබඳතා වර්ධනයට ඉහළ පෙළේ අන්තර් සබඳතා ඉවහල් විය හැකි බව ද මා තරයේ විශ්වාස කරන අතර, මේ තත්ත්වය තුළ ඔබගේ ශ්‍රේෂ්ඨ රටෙහි කෙරෙන මේ චාරිකාව නිරන්තර අන්තර් සබඳතාවන්හි ආරම්භක ලක්ෂය වනු ඇති බව මාගේ අපේක්‍ෂාවයි. අප දෙරටේ පාර්ලිමේන්තු අතර සබඳතා ශක්තිමත් කර ගැනීම කෙරෙහි ද මම උනන්දු වෙමි. ශ්‍රී ලංකාවේ ඇත්තේ ඒක මණ්ඩල ව්‍යවස්ථාදායකයක් වන අතර, අපගේ පාර්ලිමේන්තු පද්ධතිය හා සම්ප‍්‍රදායන් වෙස්ට්මින්ස්ටර් ආකෘතිය මත පදනම්ව ඇත. දෙරට අතර පාර්ලිමේන්තු දූත කණ්ඩායම් චාරිකා මම යෝජනා කරමි. මෙය දෙරටේ පාර්ලිමේන්තු සම්ප‍්‍රදායන් පිළිබඳ අවබෝධය ගැඹුරු කරලීමට හා ව්‍යාවස්ථාදායක සාමාජිකයන් අතර මිතුදම් ශක්තිමත් කිරීමට ඉවහල් වනු ඇත.අපගේ පාර්ලිමේන්තු සම්ප්‍රදාය තුළ මිතුරු රටවල විකාශය පිළිබඳ ක්‍රියාකාරී උනන්දුවක් දැක්වීමට උපකාරී වන පරිදි මිත්‍රත්ව සංගම් පිහිටුවා ඇත්තෙමු. මෙය ඔබගේ සම්ප්‍රදායන්ට අනුගත වේ නම් අපගේ ව්‍යවස්ථාදායකයන් තුළ පාර්ලිමේන්තු මිත්‍රත්ව සංගම් ඇති කිරීමට මම යෝජනා කරමි. ඔබගේ ඇතැම් පාර්ලිමේන්තු මන්ත්‍රීවරුන් සමානුපාතික නියෝජනය තුළින් තේරී පත් වී ඇති අතර, අනෙක් අය තනි සාමාජික ඡන්ද දිස්ත්‍රික්ක නියෝජනය කරන බව මම දනිමි. මේ ඡන්ද ක්‍රමය ක්‍රියාත්මක වන ආකාරය ඉගෙනීමට හා එහි සඵලතාව අත්විඳීමට මම කැමැත්තෙමු. පාර්ලිමේන්තු ආසනයක් සඳහා තරග කිරීමේ දී වයස් සීමාවක් ඇති බව ද මට දැන ගැනීමට ලැබුණි.අප දෙරට අන්තර්ජාතික වේදිකාවල දී විශේෂයෙන් නොබැඳි ව්‍යාපාරය හා ජී77 කණ්ඩායමේ දී සමීප සහයෝගීතාවක් අත් විඳින්නෙමු. සංවර්ධනය වන රටවලට අදාළ බොහෝ කරුණු පිළිබඳ අපට ඇත්තේ සමාන අදහස් හා පොදු ස්ථාවරයන් ය. ජාත්‍යන්තර වේදිකාවල මෙම සමීප සබඳතාව අපගේ ද්විපාර්ශ්වික සබඳතා දක්වා දැන් විහිදිය යුතු වේ. අප දෙරටේ ජනතාව අතර සබඳතා ශක්තිමත් කිරීමට ද මම උනන්දු වෙමි.අප දෙරට එකිනෙකාගෙන් බොහෝ දුරින් පිහිටිය ද සංචාරක ව්‍යාපාරය හා සංස්කෘතික හුවමාරුව ප්‍රවර්ධනයට ඒකාබද්ධ මුලපිරීම් සඳහා අපට එක් විය හැකි බව මාගේ විශ්වාසය යි. අපගේ සංස්කෘතීන් පිළිබඳ අවබෝධය වර්ධනය කිරීම සඳහා දෙරටේ ජනතාව අතර සබඳතා අපි විසින් ප්‍රවර්ධනය කළ යුතු වේ. මේ ගෞරවනීය සභාව සමඟ සම්බන්ධ වීමේ අවස්ථාව ලබා දීම වෙනුවෙන් හා සාමය හා ප්‍රජාතන්තවාදය උදෙසා මේ ගෞරවනීය කුසලතා අභිධානය මට පිරිනැමීමෙන් ශ්‍රී ලංකාවට දැක්වූ ගෞරවය වෙනුවෙන් මම නැවතත් ඔබට ස්තුතිවන්ත වෙමි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>18</day>
    </date>
    <link>http://www.dinamina.lk/2014/06/18/_art.asp?fn=n14061810</link>
    <topic>හම්බන්තොට රෝහල් සහ පාසල්වල අඩුපාඩු පියවීමට පියවර ගන්නවා</topic>
    <author>බන්ධුල ගුණසේකර</author>
    <content>හම්බන්තොට දිස්ත්‍රික්කයේ සියලු රෝහල් සහ පාසල්වල අඩුපාඩු මගහරවාලීමට මෙම වසර තුළ පියවර ගන්නා බව පාර්ලිමේන්තු මන්ත්‍රී නාමල් රාජපක්ෂ මහතා වැවසීය. මේ රටේ දරු පරපුරේ අධ්‍යාපනය මෙන්ම සුව සෙත පිළිබඳව වැඩිම අවධානයක් යොමු කළ එකම රජය මහින්ද රාජපක්ෂ ජනාධිපතිතුමන්ගේ නායකත්වයෙන් යුත් වත්මන් රජය බව කොයි කවුරුන් වුවද පිළිගත යුතු බව හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතා පැවසීය.වලස්මුල්ල ජාතික පාසලේ මහින්දෝදය විද්‍යාගාරයට සහ වලස්මුල්ල රෝහලේ නව ගොඩනැඟිල්ලට මුල් ගල් තැබීම නිමිත්තෙන් පැවති උත්සව සභාවන් අමතමින් මන්ත්‍රීවරයා මේ බව පෙන්වා දුන්නේය.මෙහිදී වැඩි දුරටත් අදහස් දැක්වූ නාමල් රාජපක්ෂ මහතා,හම්බන්තොට දිස්ත්‍රික්කයේ සියලුම පාසල්වල පවතින අඩුපාඩු කඩිනමින් මග හරවා දරුවනට යහපත් මානසිකත්වයකින් සිය අධ්‍යාපන කටයුතු සිදුකරගෙන යාමට ඉඩ කඩ සලසා දීමට අද දවස වන විටත් අවශ්‍ය පියවර අරගෙනයි තිබෙන්නේ.දිස්ත්‍රික්කයේ සෑම රෝහලකම නවීකරණ කටයුතු නොපමාව සිදු කිරීමටත් මාතෲ සායන ගොඩනැඟිලි 30 ක වැඩ නිම කිරීමටත් සුව සෙතට වඩාත් උචිත අයුරින් ඒවායේ වැඩ අවසන් කොට මව්වරුන් වෙනුවෙන් විවෘත කිරීමටත් කටයුතු කර තිබෙනවා. වලස්මුල්ල රෝහලේ ඉදිවන නව ගොඩනැඟිල්ල වෙනුවෙන් රුපියල් ලක්ෂ දෙසීයයක මුදලක් වෙන් කරලයි තිබෙන්නේ.හැකි ඉක්මණින් මේවායේ වැඩ නිමවා ජනතා අයිතියට පවරා දීමට අවශ්‍ය උපදෙස් ලබා දී ඇතිබවද මන්ත්‍රීවරයා පැවසීය.දිස්ත්‍රික්කයේ ජනතා නියෝජිතයින් කිහිපදෙනෙක්ම මෙම අවස්ථාවට එක්වී සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>18</day>
    </date>
    <link>http://www.dinamina.lk/2014/06/18/_art.asp?fn=n14061811</link>
    <topic>පිල්ලේ වාර්තා සැකසුවේ පෞද්ගලික න්‍යාය පත්‍රයකට අනුවයි</topic>
    <author>ඉන්දික පොල්කොටුව</author>
    <content>එක්සත් ජාතීන්ගේ මානව හිමිකම් පිළිබඳ මහ කොමසාරිස්වරිය සිය පරීක්ෂණ කණ්ඩායම් පත්කිරීමටත් පෙර මෙන්ම මෙරටට පැමිණීමටත් පෙර තම පෞද්ගලික න්‍යාය පත්‍රයේ සිට ශ්‍රී ලංකාවට එරෙහි පදනම් විරහිත වාර්තාව සකසා ඇතැයි ජනමාධ්‍ය හා ප්‍රවෘත්ති අමාත්‍ය කැබිනට් ප්‍රකාශක කෙහෙළිය රඹුක්වැල්ල මහතා පැවසීය.එනිසා නවනීදන් පිල්ලේ මහත්මියගේ එම වාර්තා මුළුමනින්ම ඒකපාර්ශ්වීය පදනම් විරහිත වාර්තා වන බව ද අමාත්‍යවරයා පෙන්වා දෙයි. මහනුවර පිහිටි අමාත්‍යවරයාගේ කාර්යාලයේ පැවැති විශේෂ ප්‍ර‍වෘත්ති සාකච්ඡාවකදී හෙතෙම මේ බැව් පැවසීය.එක්සත් ජාතීන්ගේ මානව හිමිකම් කමිටුවට ශ්‍රී ලංකාව සම්බන්ධයෙන් ඉදිරිපත් කළ යෝජනාවම ඒකපාර්ශ්වීය, පදනම් විරහිත බවත්, ඒ නිසා ඒ මත පදනම්ව ඔවුන් ගන්නා අනෙකුත් ක්‍රියාමාර්ග ද පදනම් විරහිත ඒකපාර්ශ්වීය බවත් අමාත්‍යවරයා කීය.පාර්ලිමේන්තුවට මේ වන විට ඉදිරිපත් කැර ඇති යෝජනාවේදී විපක්ෂයට ඔවුන්ගේ විසඳුම හා ස්ථාවරය රටට පෙන්විය හැකි බව ද ඇමැතිවරයා කීය.නවනීදන් පිල්ලේ මහත්මිය ශ්‍රී ලංකාව සම්බන්ධයෙන් විවිධ ප්‍රකාශ සිදුකරන අවස්ථාවන්හිදී මෙරට විපක්ෂය සිදුකළේ තැන් තැන්වල සිට ප්‍රකාශ නිකුත් කරමින්, ආණ්ඩුවට දොස් පැවරීම බවත්, එහෙත් අද ඔවුන් තම අදහස් ප්‍රකාශ කරමින් ඔවුන්ට විසඳුම් යෝජනා හා ස්ථාවරය ඉදිරිපත් කිරීමට අවස්ථාව සැලසී ඇති බවත් රඹුක්වැල්ල මහතා කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>18</day>
    </date>
    <link>http://www.dinamina.lk/2014/06/18/_art.asp?fn=n14061812</link>
    <topic>විදුලි බිලේ අඩු වැඩිවීමමේ වසර අග තීරණය කළ හැකියි</topic>
    <author/>
    <content>මේ වසර අවසානයේ දී විදුලි බිල අඩු කරනවාද නැද්ද යන්න තීරණය කළ හැකි බව විදුලිබල හා බලශක්ති ඇමැති පවිත්‍රා වන්නිආරච්චි මහත්මිය පාර්ලිමේන්තුවේ දී ඊයේ (17) ප්‍රකාශ කළාය.විදුලි බල මණ්ඩලය ගිය වසරේ ලාභයක් ලැබුවත් මේ වසරේ ලාභ අලාභ ගැන දැන්ම කිසිවක් කිව නොහැකි බව කී ඇමැතිනිය ජලයෙන් විදුලිය නිපදවීමට අඩු වියදමක් දරන අතර ඉන්ධනවලින් විදුලිය නිපදවීමට විශාල මුදලක් වැය වන හෙයින් ඉන්දන ගැලපුම් ගාස්තුව දැන්ම ඉවත් කිරීමට ද නොහැකි බව කීවාය.මේ වසරේ ගත වූ මාස 5 තුළ විදුලිය නිපදවීමට ඉන්ධන යොදා ගත් බව කී ඇමැතිනිය ඉදිරියේ දී ප්‍රමාණවත් වැසි නොලැබුණහොත් ඉන්ධන යොදා ගැනීමට සිදුවන බවත් ඉන්ධන යොදා ගනිමින් සියයට 85ක් විදුලිය නිපදවන බව කීවාය.කොළඹ දිස්ත්‍රික් මන්ත්‍රී රවි කරුණානායක මහතා අසා තිබූ ප්‍රශ්නයකට පිළිතුරු දෙමින් වන්නිආරච්චි මහත්මිය එසේ කීවාය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>18</day>
    </date>
    <link>http://www.dinamina.lk/2014/06/18/_art.asp?fn=n14061813</link>
    <topic>බේරුවල සිද්ධියෙන් පීඩාවට පත් වූසියලුදෙනාට කනගාටුව පළ කරනවා</topic>
    <author>සන්ධ්‍යා කරුණාරත්න</author>
    <content>අලුත්ගම - බේරුවල සිද්ධියේ දී මරණයට පත් වූ සහ පීඩාවට පත් වූ සියලුදෙනා වෙනුවෙන් සර්ව ආගමික නායකයන්ගේ බලවත් කනගාටුව ප්‍රකාශ කරන බව බෞද්ධ, හින්දු, ඉස්ලාම් හා කිතුනු ආගමික නායකයෝ පවසති.සුළු සිද්ධියක් මුල් කර ගෙන ඇති වී තිබෙන මේ ප්‍රචණ්ඩකාරි තත්ත්වය නිසා අහිංසක මිනිසුන් පිරිසක් පීඩාවට පත් වූ බවත් ජාතිවාදි, ආගම්වාදි ක්‍රියාකාරකම් හේතුවෙන් අහිංසක මිනිසුන් බහුතරයක් පීඩාවට පත් වන බවත් ඔවුහු අවධාරණය කරති.අලුත්ගම ඇති වූ සිද්ධිය හා ශ්‍රී ලාංකේය ජන සමාජයේ ආගමික සමලගිය ශක්තිමත් කිරීම පිළිබඳ කොළඹ මහජන පුස්තකාල ශ්‍රවණාගාරයේ පැවැති මාධ්‍ය හමුවක් අමතමින් ඔවුහු මේ බව ඊයේ (17) ප්‍රකාශ කළහ.මෙහි දී අදහස් දැක් වූ සබරගමුව විශ්වවිද්‍යාලයේ කුලපති මහාචාර්ය කුඹුරුගමුවේ වජිර හිමි - මේ සිද්ධිය ඉතාම කනගාටුදායකයි. අපේම අහිංසක සහෝදර ජනතාවකගේ ජීවිතවලට මෙන්ම දේපළවලට මෙහිදී හානි වූවා. තවත් පිරිසක් රෝහල්ගත කර සිටිනවා. මේ හැම අයකු වෙනුවෙන්ම අපේ සංවේගය ප්‍රකාශ ක‍රනවා.මෙරට සියලු ‍ජනතාව අතර සමගිය ගොඩනඟා රට සමෘද්ධිය කරා ගෙන යාමට අප කටයුතු කළ යුතුයි. අවුරුදු තිස් ගණනක් පුරා පසුගිය කාලයේ මේ වගේ ආගම්වාදි, ජාතිවාදි ක්‍රියාකාරකම් නිසා රටේ ජනතාව දුක් වින්ඳා. මේ වගේ සුළු සිද්ධීන් මුල් කරගෙන ඇති වන ගැටුම් නිසා මේ රටේ ජනතාවගේ ලේ, කඳුළු ගැලූ හැටි අපට පුරුදුයි. ඒ කාලේ අපි කොච්චර දුක් වින්ඳා ද. ඒ දුක දන්නා අපි නැවතත් එවැනි ගැටුම්කාරී තත්ත්වයක් ඇති වීමට ඉඩ නොදෙමු.සර්ව ආගමික නායකයන් ලෙස අප ජනතාවට ආයාචනා කරනවා සාමය උදා කර ගෙන රටේ සහජීවනය ස්ථාපිත කිරීමට පෙළ ගැසෙමු කියා. කරුණාව, මෛත්‍රිය උපදවාගෙන මේ ගැටුම්කාරී තත්ත්වයන් සමථයකට පත් කළ යුතුයි. වෛරයෙන්‍ වෛරය නොසන්සිඳේ කියා බුදු වදනක් පවතියි. ඒ නිසා කිසියම් අයකුගේ නොමනා ක්‍රියාකාරිත්වයක් නිසා සිදු වූ මේ ගැටුම්කාරී තත්ත්වය තව දුරටත් ඉදිරියට ගෙන නොගොස් පසුගිය සිද්ධීන් අමතක කර සාමය, සමගිය ස්ථාපිත කිරීමට අප සිතට ගත යුතුයි.මේ සිද්ධියේ දී තරාතිරම නොබලා වැරැදිකරුවන්ට දඬුවම් ලබා දිය යුතුයි. කවුරු කළත් වැරැද්ද වැරැද්දමයි. නීතියෙන් ඔවුන්ට දඬුවම් ලබා දිය යුතුයි. මෙවැනි සිදුවීම් ඉදිරියේ දී සිදු නොවීමට රජයත්, ආරක්ෂක අංශත් වගබලා ගත යුතුයි. මේ රටේ අලුත් සංස්කෘතියක් බිහි වෙමින් පවතිනවා. කුමක් හෝ කරුණක් අරඹයා උද්ඝෝෂණ සිදු කර තම අයිතිවාසිකම් ලබා ගැනීමේ උද්ඝෝෂණ සංස්කෘතියක් වර්තමානය වන විට මෙරට බිහිවෙමින් පවතිනවා. මේ සිද්ධිය මෙතරම් දුරදිග යාමට පෙර පොලීසියට පැමිණිලි කළ අවස්ථාවේ, ඒ සඳහා පොලීසිය අඳාළ ක්‍රියාමාර්ග ගත්තේ නම්‍ මෙවැනි ව්‍යසනයක් ඇති වන්නේ නැහැ. ඒ කෙසේ වෙතත් ජාතීන් අතර සතුට, සමඟිය, සාමය වර්ධනය කර ගැනීමට අප කටයුතු කළ යුතුයි.ධම්මරශ්මි පදනමේ සභාපති ගලගම ධම්මරංසි හිමි - ජාතීන් හා ආගම් අතර පවතින බැඳීම, විශ්වාසය කඩ කිරීමට විවිධාකාර අන්තවාදී බලවේග ක්‍රියාත්මක වෙමින් පවතිනවා. ඕනෑම සමාජයක් අන්තවාදය ප්‍රති‍ක්ෂේප කළ යුතුයි. අන්තවාදය හා ත්‍රස්තවාදය යනු නිවුන් සහෝදරයන් වාගේ. මෙලෙස කටයුතු කරන පුද්ගලයන්ට තරාතිරම නොබලා අත්අඩංගුවට ගෙන නීතිය අනුව දඬුවම් ලබාදිය යුතුයි. ගැටලුවක් පැමිණි විට ඒ දෙස අවබෝධයෙන් බැලිය යුතුයි. ගැටලුවක් දෙස අනවබෝධයෙන් බැලූ විට මෙවැනි අර්බුදකාරි තත්ත්වයන් නිර්මාණය වෙනවා. අන්තවාදි පසුබිමක ජීවත්වන පුද්ගලයන්ට එරෙහිව පියවර ගත යුතුයි.ජනාධිපති මහින්ද රාජපක්ෂ මහතාගේ තීක්ෂණ බුද්ධියෙන් කටයුතු කිරීම නිසා තිස් වසරක් පුරා පැවැති යුද්ධය අවසන් කිරීමට හැකි වුණා. සිංහල - ද්‍රවිඩ ගැටලුව විසඳෙන විට මේ රටේ අනන්‍යතාව රැක ගැනීමට ලෝකයේ මුස්ලිම් ප්‍රජාව අපට උදව් කළා. ඒ අවස්ථාව නැති කිරීමට ජාත්‍යන්තරයට අවශ්‍ය වී තිබෙනවා. ඒ අවස්ථාව තමා මේ උදා වෙලා තිබෙන්නේ. මේ රටේ සියලුම ජාතීන් මේ ගැන අවබෝධ කර ගෙන රටේ සහජීවනය ඇති කිරීමට පියවර ගත යුතුයි. සිංහල, මුස්ලිම් සහෝදරයන් අතර විශ්වාසය ඇති කර ගත යුතුයි.මේ රටේ හැමතැනම මුස්ලිම් සහෝදරයන් ජීවත් වෙනවා. බහුතර සිංහල ජනතාවගේ ඡන්දයෙන් මුස්ලිම්වරු දේශපාලනයට පැමිණ නායකයන් බවට පත් වෙනවා. ‍මුස්ලිම් ප්‍රජාවක් මෙරට ජීවත් වන අතර ඔවුන්ට සහාය වීම සඳහා ලෝකයේ මුස්ලිම් ප්‍රජාව මේ රටට උදව් උපකාර කරනවා. මේ මිත්‍රශීලිභාවය කඩ කිරීමට ලෝකයේ වෙනත් ජාතීන් උත්සාහ ගන්නවා. ඒ අයට උදව් උපකාර කරන අයට තරාතිරම නොබලා දඬුවම් ලබාදිය යුතුයි.ජාතික සමගිය සඳහා වන අන්තර් ආගමික සන්ධානයේ සම සභාපති සරත් හෙට්ටිආරච්චි පියතුමා - අලුත්ගම - බේරුවල ඇති වූ මේ සිද්ධිය හරිම කනගාටුදායකයි. කවුරු කළත් ත්‍රස්තවාදය ත්‍රස්තවාදයමයි. නීතියේ ආධිපත්‍ය මෙරට ශක්තිමත් කිරීමට රජය කටයුතු කළ යුතුයි. වර්තමානයේ නවීන තාක්ෂණය අපට තිබෙනවා. මේ නවීන තාක්ෂණය භාවිතා කරමින් මේ සිද්ධියට සම්බන්ධ අපරාධකරුවන් සොයා ඔවුන්ට දඬුවම් ලබා දිය යුතුයි. 83 කළු ජූලියේ පැල්ලම මකා දැමීමට අපට කාලයක් ගත වුණා.ඒ පැල්ලම ඉවත් වන විට විශාල යුද්ධයකට මුහුණ දීමට සිදු වුණා. වර්තමානයේ දී උද්ඝෝෂණ පවත්වමින් අයිතීන් ලබා ගැනීමට හැමෝම උත්සාහ කරනවා. මේ රටේ උද්ඝෝෂණ පැවැත්වීමෙන් අදහස් කරන්නේ ප්‍රජාතන්ත්‍රවාදය පවතින බවයි. රජය අපකීර්තියට පත් කිරීම සඳහා මෙවැනි සිද්ධීන් සිදුවීම අප වැළැක්විය යුතුයි. කට කතාවලට නොරැවටී සාමය ඇති කිරීමට සියලු ශ්‍රී ලාංකිකයන් කටයුතු කළ යුතුයි.ජාත්‍යන්තර හින්දු සංගමයේ ප්‍රධාන ලේකම් බාබුෂර්මා කුරුක්කල්තුමා - ත්‍රස්තවාදය අවසන් කිරීමෙන් පසුව මෙරටට ලැබුණ සාමය ආරක්ෂා කර ගැනීමට අප උත්සාහ ගත යුතුයි. ලැබී තිබෙන සාමය දිගටම ආරක්ෂා කර ගෙන පවත්වාගෙන යාම සියලු ශ්‍රී ලාංකිකයන්ගේ යුතුකමක්. මේ කුඩා සිද්ධිය ලොකුවට ජාත්‍යන්තරයට ගෙන යාමට ඇතැමුන් උත්සාහ කරනවා. අපේ රජය අපකීර්තියට පත් කිරීම එහි අරමුණ වී තිබෙනවා. ඒ සඳහා අප ඉඩ නොදිය යුතුයි. මුස්ලිම් ප්‍රජාවට කරදර ඇති වුවහොත් රජය සමඟ සාකච්ඡා කර ඒවාට විසඳුම් ලබාදෙන බව හකීම් ඇමැතිතුමා කීවා. ඒ වාගේ නායකයකු එසේ කීම ගැන අප සතුටු විය යුතුයි. සිංහල, දෙමළ, මුස්ලිම් අපි හැමෝම මේ රටේ ජීවත්වන ශ්‍රී ලාංකිකයන්. අපට තිබෙන ප්‍රශ්න ජාත්‍යන්තරයට ‍ගෙන නොගොස් ඒවා අපිම විසඳා ගන්න පියවර ගත යුතුයි.ජාතික සමගිය සඳහා වන අන්තර් ආගමික සන්ධානයේ සම සභාපති අල්හාජ් හසන් මවුලානාතුමා - අලුත්ගම බේරුවල ඇති වූ සිද්ධිය සම්බන්ධයෙන් සර්ව ආගමික නායකයන්ගේ අප්‍රසාදය මෙහිදී පළ කරනවා. මේ රට අස්ථාවර කිරීමේ බටහිර බලවේගවලට නොරැවටී අප බුද්ධිමත්ව කටයුතු කළ යුතුයි. මෙරටට සාමය ලැබීම තමා අපගේ ප්‍රාර්ථනාව. සාකච්ඡා මාර්ගයෙන් අප ගැටලු විසඳා ගත යුතුයි. ගැටලුවක් තිබේ නම් පන්සලේ හාමුදුරුවන්, පල්ලියේ කිතුනු පියතුමා, මුස්ලිම් පූජකවරුන්, හින්දු ආගමික නායකයන්, පොලීසියට කියා විසඳා ගත යුතුයි. පෙළපාළි, උද්ඝෝෂණ නොපවත්වා සාමය රැක ගැනීමට අප පියවර ගත යුතුයි. ඇඳිරි නීතිය කියන වචනය අපේ ශබ්ද කෝෂයෙන් ඉවත් කළ යුතුයි. අවසාන වශයෙන් රටේ සාමය ස්ථාපිත කිරීමට අප ශ්‍රී ලාංකිකයන් ලෙස කටයුතු කළ යුතුයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>18</day>
    </date>
    <link>http://www.dinamina.lk/2014/06/18/_art.asp?fn=n14061814</link>
    <topic>ජානිපෙ හදිසි ප්‍රතිසංස්කරණ යෝජනාවලට ශ්‍රීලනිපය ප්‍රතිපත්තිමය එකඟතාව පළ කළා</topic>
    <author/>
    <content>ජාතික නිදහස් පෙරමුණ ජනාධිපතිතුමන් වෙත පිළිගැන් වූ හදිසි ප්‍රතිසංස්කරණ යෝජනාවලියට දෙපාර්ශ්වය අතර පැවැති සාකච්ඡාවේ දී ශ්‍රී ලංකා නිදහස් පක්ෂය ප්‍රතිපත්තිමය එකඟතාව පළ කළ බව ජාතික නිදහස් පෙරමුණේ මාධ්‍ය ප්‍රකාශක, හිටපු පාර්ලිමේන්තු මන්ත්‍රී මොහොමඩ් මුසම්මිල් මහතා පැවසීය.එසේම කරුණු 12කින් සමන්විත මෙම යෝජනාවලිය සම්බන්ධයෙන් ශ්‍රීලනිප නායකත්වය සාධනීය අදහස් පළ කිරීමක් කළ බවත් යෝජනාවලිය පදනම්කර ගත් ක්‍රීයාකාරී සැලැස්මක් සැකසීමට දෙපාර්ශ්වයම තීරණය කළ බවත් මොහොමඩ් මුසම්මිල් මහතා වැඩි දුරටත් කීය.එසේම එකී ක්‍රියාකාරී සැලැස්ම සැකසීමෙන් අනතුරුව යෝජනාවලිය පිළිබඳව නුදුරේදී ම ජනාධිපතිතුමන් සමඟ සාකච්ඡා කරන බවත්, කෙසේ වෙතත් යෝජනාවලිය සම්බන්ධයෙන් ජනාධිපතිතුමන්ගේ සෘජු ප්‍රතිචාරය බලාපොරොත්තු වන බවත් ජාතික නිදහස් පෙරමුණේ මාධ්‍ය ප්‍රකාශකවරයා කියා සිටී.පැය තුනකට අධික කාලයක් ජනාධිපති ලේකම් කාර්යාලයේ දී පැවැති මෙම සාකච්ඡාවට ශ්‍රී ලංකා නිදහස් පක්ෂය නියෝජනය කරමින් එහි ප්‍රධාන ලේකම් මෛත්‍රීපාල සිරිසේන, ජාතික සංවිධායක බැසිල් රාජපක්ෂ, භාණ්ඩාගාරික ඩලස් අලහප්පෙරුම, නිමල් සිරිපාලද සිල්වා හා එක්සත් ජනතා නිදහස් සන්ධානයේ මහ ලේකම් සුසිල් ප්‍රේමජයන්ත යන අමාත්‍යවරු සහභාගී වුහ.ජාතික නිදහස් පෙරමුණ වෙනුවෙන් එහි නායක, අමාත්‍ය විමල් වීරවංශ, ප්‍රධාන ලේකම් ප්‍රියන්ජිත් විතාරණ, නියෝජ්‍ය අමාත්‍ය වීරකුමාර දිසානායක, හිටපු අමාත්‍ය පියසිරි විජේනායක, මාධ්‍ය ප්‍රකාශක මොහොමඩ් මුසම්මිල් යන දේශපාලන මණ්ඩල සභිකවරු එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>18</day>
    </date>
    <link>http://www.dinamina.lk/2014/06/18/_art.asp?fn=n14061815</link>
    <topic>සිසුවියක ලිංගික අපයෝජනය කළාටහිටපු එජාප මන්ත්‍රී වසර 20ක් හිරේට</topic>
    <author>අනුරාධපුර මධ්‍යම විශේෂ</author>
    <content>බාල වයස්කාර පාසල් සිසුවියක බරපතළ ලිංගික අපයෝජනයකට ලක්කළ බවට අනුරාධපුර විශේෂ මහාධිකරණය හමුවේ අධි චෝදනා ලැබ සිටි අනුරාධපුර මධ්‍යම නුවරගම් පළාත් ප්‍රාදේශීය සභාවේ එක්සත් ජාතික පක්ෂයේ හිටපු මන්ත්‍රීවරයකුට වසර 20ක බරපතළ වැඩ සහිත සිර දඬුවමක් අනුරාධපුර විශේෂ මහාධිකරණ විනිසුරු ඛේමා ස්වර්ණාධිපති මහත්මිය විසින් ඊයේ 17 නියම කළාය.මෙසේ සිර දඬුවම් නියම වූයේ හිටපු එ.ජා.ප මන්ත්‍රීවරයකු හා හිටපු පොලිස් කොස්තාපල්වරයකු වූ වර්තමානයේ රෝහල් සේවකයකු වශයෙන් සේවය කළ අංක 101 ජයන්ති ශ්‍රමය , සාලියපුර, අනුරාධපුර ලිපිනයේ පදිංචි නිමල් පින්සිරි ගොඩකන්දෙණියගේ නොහොත් නිමල් පින්සිරි මාමා යන අයටයි.විත්තිකරුට වසර 20ක බරපතළ වැඩ සහිත සිර දඬුවමට අමතරව රුපියල් 2500 දඩ මුදලක් හා අගතියට පත් පාර්ශ්වයට රුපියල් 100000ක වන්දි මුදල් ගෙවන ලෙසද විනිසුරුවරිය නියෝග කළ අතර එම දඩමුදල් නොගෙවන්නේ නම් තවත් මාස 06 බැගින් වූ ලිහිල් වැඩ සහිත සිර දඬුමක්ද නියම කළාය.අගතියට පත් පාර්ශ්වය වෙනුවෙන් රජයේ අධිනීතීඥ කණිෂ්ක රාජකරුණා මහතා සමඟ අනුරාධපුර ළමා හා කාන්තා කාර්යංශය පෙනී සිටි අතර විත්තිය වෙනුවෙන් භාෂාන්ති රාජකරුණා මහත්මිය පෙනී සිටියාය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>18</day>
    </date>
    <link>http://www.dinamina.lk/2014/06/18/_art.asp?fn=n14061816</link>
    <topic>මාගම්පුර වරායට දොඹකර දෙකක් පර්යන්ත දොඹකරයක් අලුතෙන්</topic>
    <author>නිරූෂි විමලවීර</author>
    <content>හම්බන්තොට මාගම්පුර රුහුණු ජාත්‍යන්තර වරායේ බහාලුම් ආනයනය සහ ප්‍රතිඅපනයන (RO-RO Operations) කටයුතු සඳහා අත්‍යවශ්‍ය ග්‍රැන්ටි දොඹකර දෙකක් සහ පර්යන්ත දොඹකරයක් ඊයේ(17)චීනයේ සිට මෙරටට ආනයනය කළ බව වරාය මහාමාර්ග හා නාවික කටයුතු ව්‍යාපෘති ඇමැති රෝහිත අබේගුණවර්ධන මහතා ප්‍රකාශ කළේය.චීනයේ MV-ZHENHUA නෞකාවෙන් මෙම දොඹකර මාගම්පුර ජාත්‍යන්තර වරායට ආනයනය කළ බවත් දොඹකර සවිකරීමේ කටයුතු ඊයේ සිට ඇරඹි බවත් ඇමතිවරයා සදහන් කළේය.ඒ අනුව ඉතිහාසයයේ ප්‍රථම වරට බහාලුම් ආනයනය සහ ප්‍රතිඅපනයනය (RO-RO Operations) වැඩපිළිවෙළ මාගම්පුරින් අරඹන බවත් ඒ මහතා පැහැදිළි කළේය.එක් දොඹකරයකට ටොන් 50ක ධාරිතාවක් එසවීමේ හැකියාව ඇතැයිද කී ඇමතිවරයා එසේම එයට මීටර් 50ක්ඉහළට මෙහෙයුම් කිරීමේ හැකියාව ඇතිද පැවසීය.මීටර් 175 දිගින් යුත් O E L Colombo නැමැති ප්‍රථම බහාලුම් රැගත් නෞකාව ඉරිදා( 22) දින ඩුබායි සිට මෙරටට ළඟාවන බවත් එම නෞකාවට අවශ්‍ය ඉන්ධන ලබා දීමේ කටයුතු ජනාධිපති මහින්ද රාජපක්ෂ මහතාගේ ප්‍රධානත්වයෙන් සිදු කෙරෙන බවත් හෙතෙම සදහන් කළේය.එසේම මේ මස 22 දින ඉන්ධන ගබඩා සංකීර්ණය සහ ‍තෙල් පර්යන්තය ද ජනාධිපතිතුමාගේ සුරතින් විවෘත කෙරෙන බව ඇමැතිවරයා අනාවරණය කළේය.මෙඟින්ඉතා කෙටි කලකදි කළාපයේ ආකර්ෂණීය වරාය ලෙසට මාගම්පුර ජාත්‍යන්තර වරාය පත්ව ඇතැයිත් ශ්‍රි ලංකා වරාය අධිකාරියේ සභාපති ආචාර්ය ප්‍රියත් බී. වික්‍රම මහතා ප්‍රකාශ කළේය.මෙමගින් වාහන ආනයනය සහ ප්‍රතිඅපනයන, ඉන්ධන මෙහෙයුම් ආරම්භය හා බහාලුම් ආනයනය සහ ප්‍රතිඅපනයන යන තුන් ආකාරයට මෙහෙයුම් සිදු කිරීමට හැකි වීම ජනතාවට ලැබූණු සුවිශේෂි අවස්ථාවක් බව ඒ මහතා කීය.ඉතා කෙටි කලකදි ශීඝ්‍ර ලෙස දියුණු වන රුහුණු ජාත්‍යන්තර වරාය ශ්‍රි ලංකාව නාවික ක්ෂේත්‍රයේ කේන්ද්‍රස්ථානය පත් වෙමින් තිබෙන බව ආචාර්ය ප්‍රියත් බී. වික්‍රම මහතා අනාවරණය කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>18</day>
    </date>
    <link>http://www.dinamina.lk/2014/06/18/_art.asp?fn=n14061817</link>
    <topic>ඇඳිරි නීතිය කඩ කළ9ක් 25තෙක් රිමාන්ඩ්</topic>
    <author>කළුතර මධ්‍යම සමූහ</author>
    <content>අළුත්ගම හා බේරුවල පොලිස් බල ප්‍රදේශවල ඇඳිරි නීතිය පනවා තිබියදී ඇඳිරි නීතිය කඩ කළ බව කියමින් පෙරේදා (16) රාත්‍රියේ අධිකරණය හමුවට පමුණුවනු ලැබූ සැකකරුවන් 9 දෙනෙකු මේ මස 25 වන දින දක්වා රක්ෂිත බන්ධනාගාර ගතකරන ලෙස කළුතර අතිරේක මහේස්ත්‍රාත් අයේෂා ආබ්දීන් මහත්මිය නියම කළාය.මෙම සැකකරුවන් අළුත්ගම පොලිස් බල ප්‍රදේශයේ පදිංචිකරුවෝ වෙති. අළුත්ගම පොලිසියේ පොලිස් පරීක්ෂක ලක්ෂිත හා සැරයන් (5871) විමලරත්න යන මහත්වරුන් විසින් සැකකරුවන් අධිකරණයට ඉදිරිපත් කර තිබුණි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>18</day>
    </date>
    <link>http://www.dinamina.lk/2014/06/18/_art.asp?fn=n14061818</link>
    <topic>මන්නාරම-කොළඹ-ගාල්ලමඩකළපුවට සුළඟ සැරයි</topic>
    <author>උදුලා පීරිස්</author>
    <content>මන්නාරම සිට කොළඹ, ගාල්ල හරහා මඩකළපුව දක්වා සුළ‍ඟේ වේගය විටක පැයට කිලෝ මීටර් 70 දක්වා ඉහළ යා හැකි යැයි කාලගුණ විද්‍යා දෙපාර්තමේන්තුව අනතුරු අඟවයි.මධ්‍යම කඳුක‍රයේ බටහිර බෑවුම්වල හා දිවයින අවට නිරිතදිග මෝසම වැඩිවිය හැකි යැයි ද මේ නිසා එම ප්‍රදේශවල නාවික හා ධීවර කටයුතුවල යෙදෙන්නන් අවධානයෙන් සිටින ලෙස ද කාර්යයේ නියුතු කාලගුණ විද්‍යාඥ අනූෂා වර්ණකුල මහත්මිය පැවැසුවාය.ඉදිරි දින කිහිපය තුළ නිරිතදිග කොටසට වැසි සහිත කාලගුණ තත්ත්වයක් පවතින බවත් මධ්‍යම, සබරගමුව, බස්නාහිර පළාත්වලත් ගාල්ල හා මාතර දිස්ත්‍රික්කවලත් වැසි වාර කිහිපයක් ඇතිවිය හැකි බවත් එම දෙපාර්තමේන්තුව දන්වා සිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>18</day>
    </date>
    <link>http://www.dinamina.lk/2014/06/18/_art.asp?fn=n14061819</link>
    <topic>යතුරුපැදිකරුට වෙඩි තැබීමේ සිද්ධියේ කොස්තාපල්ට ඇප</topic>
    <author>ජයවීර සුගතපාල අත්තනගල්ල විශේෂ</author>
    <content>පස්යාල හන්දියේදී 11 දා රාත්‍රි යතුරු පැදිකරුවකු වෙඩි තබා ඝාතනය කිරීමේ සිද්ධිය සම්බන්ධයෙන් සැක පිට එක් දිනයක් රිමාන්ඩ්භාරයේ රඳවා සිටි සැකකාර කොස්තාපල්වරයා රු. විසිපන්දහසක මුදල් ඇප සහ රුපියල් ලක්ෂයක ශරීර ඇප මත මුදාහැරීමට අත්තනගල්ල අතිරේක මහේස්ත්‍රාත් කාවින්ද්‍යා නානායක්කාර මෙනෙවිය (17දා) නියෝග කළාය.මෙසේ ඇප මත මුදා හැරුණේ නිට්ටඹුව පොලිසියේ රථවාහන අංශයට අනුයුක්ත කොස්තාපල් (54411) වෙලගෙදර නමැත්තායි.මහේස්ත්‍රාත්වරිය මෙම නියෝගය කළේ මෙම සිද්ධිය සම්බන්ධයෙන් (17දා) පස්වරුවේ අත්තනගල්ල දිසා අධිකරණයේ ශාලා අංක 2 හි පැවති සාක්කි විභාගය අවසානයේදීය.සිද්ධියෙන් මිය ගොස් ඇත්තේ මීරිගම කිතුල්වල සුභාෂ් ඉන්දික ජයසිංහ නමැති එක්දරු පියෙකි. මෙහිදී පැමිණිලි පාර්ශ්වය වෙනුවෙන් හය දෙනෙකු සාක්කි දුන්හ.සාක්කි විමසීම ආරම්භවීමට ප්‍රථම පැමිණ සිටි මාධ්‍යවේදීන් ඇමතූ අතිරේක මහේස්ත්‍රාත් කාවින්ද්‍යා නානායක්කාර මෙනෙවිය, මෙවැනි සිද්ධීන් වාර්තා කිරීමේදී වචන භාවිතය කල්පනාකාරීව කළ යුතු බවද, මහජනතාවට තොරතුරු දැන ගැනීමේ අයිතිය තිබුණද ඔවුනට සත්‍ය වාර්තා කිරීම මාධ්‍යවේදීන් වන ඔබගේ වගකීම බවද, පෞද්ගලික න්‍යාය පත්‍රයන්ට අනුව හැඟිම් කුපිත වන අයුරින් වාර්තා නොකළ යුතු බවද පැවසුවාය.කැලණිය සහකාර පොලිස් අධිකාරි කිංස්ලි ගුණසේකර මහතා සාක්කි මෙහෙයවිය.නීතිඥ එස්. අබයගුණවර්ධන මහතා සැකකාර කොස්තාපල්වරයා වෙනුවෙන් පෙනී සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>18</day>
    </date>
    <link>http://www.dinamina.lk/2014/06/18/_art.asp?fn=n14061820</link>
    <topic>දින 90ක් රහස් පොලිස් භාරයේ රඳවා විමර්ශන කිරීමට පොලිසියට අවසර</topic>
    <author>සිරන්ජනී කුමාරි</author>
    <content>දකුණේ පාතාල නායක තමිල් අජිත් කුමාර යන අය තායිලන්ත ත්‍රස්තවාදීන් සමඟ සබඳතා පවත්වන්නේ ද ? යන්න සම්බන්ධ කරුණු අනාවරණය කරගැනීම සඳහා ඔහු තවත් දින 90ක කාලයක් රහස් පොලිසිය භාරයේ රඳවා තබා විමර්ශන කිරීමට කොළඹ ප්‍රධාන මහෙස්ත්‍රාත් ගිහාන් පිලපිටිය ඊයේ (17) රහස් පොලිසියට අවසර දුන්නේය. සැකකරු අවස්ථා ගණනාවක දී තායිලන්තයේ සංචාරය කර ඇති බවත් මෙම විමර්ශන සිදු වන කාලය තුළ දී ඔහු සැඟව මාස 4ක කාලයක් තායිලන්තයේ සිටි බවට රහස් පොලිසිය අධිකරණය හමුවේ පවසා සිටියේය.තවද මෙම පසුබිම තුළ සැකකරුට තායිලන්තයේ ඇති සබඳතා කවරේද ? එම රටේ ක්‍රියාත්මක ත්‍රස්තවාදි සංවිධානයක ක්‍රියාකාරීන් සමඟ ඔහුගේ සබඳතා තිබේද ? යන්න හා සැඟව සිටි කා‍ලයේ වියහියදම් සපයන ලද්දේ ත්‍රස්තවාදින්ද ? යන කරුණු අනාවරණය කර ගැනීම සඳහා සැකකරු තවදුරටත් පොලිසිය භාරයේ රඳවා තබා ගැනීමට අවසර ලබා දෙන ලෙසට රහස් පොලිසිය අධිකරණයෙන් ඉල්ලා තිබිණ.කඹුරුගමුව තරුණයකු පැහැරගෙන ගොස් වෙඩි තබා ඝාතනය කොට මළ සිරුර කුරුඳුවත්ත ඉඩ‍මේ ටයර් හා දර යොදා ගනිමින් පිළිස්සීමේ සිද්ධියක් සම්බන්ධයෙන් ද දකු‍ණේ පාතාල නායක තමිල් අජිත් කුමාර යන අය පොලිසියේ රඳවා ප්‍රශ්න කෙරේ.රාමවික්‍රම ගමආරච්චිගේ ගීත් නුවන් යන අය 2013/04/13 වැනි දින දෙවිනුවර ,සමඟි මාවතේ ශිලවති යන අයගේ නිවසේ සූදු සෙල්ලම් කරමින් සිටියදී පැහැරගෙන ගොස් ඝාතනය කළ බවට කඹුරුගමුව පදිංචි ඌවගේ දොන් චමිලා නෙළුම් කුමාරි යන අය 2013/05/02 වැනිදින රහස් පොලිසිට කරන ලද පැමිණිල්ලකට අනුව සැකකරු පොලිසියේ රඳවා පරික්ෂණ ආරම්භ කොට තිබේ.දකුණේ පාතාල නායකයකු වන නාරාංතොටහේවගේ තමිල් අජිත් කුමාර නමැත්තා තවත් පුද්ගලයන් පස්දෙනකු විසින් නුවන් යන අයව පැහැරගෙන ගොස් තමිල්ට අයත් "හෝටලය " යන නිවසේ දී වෙඩි තබා ඝාතනය කොට මළ සිරුර රැගෙන ගොස් තමිල්ගේ කුරුඳුවත්ත ඉඩමේ දී ටයර් හා දර යොදා ගනිමින් පිළිස්සීමෙන් පසූ ඉතිරි කොටස් අසල පිහිටි රසසන්දෙනිය කළපුවට දමා ඇති බවට තොරතුරු අනාවරණය වී තිබේ.සිද්ධියෙන් පසූ ව්‍යාජව සකස් කර ගත් ජාතික හැඳුනුම්පතකට සකස් කරගත් ව්‍යාජ විදේශ ගුවන් බලපත්‍රයක් මඟින් සැකකාර තමිල් නමැත්තා තායිලන්ත වෙත ගොස් ඇත. ජාත්‍යන්තර පොලිසිය මඟින් රතු නිවේදන සහිත විවෘත වරෙන්තුවක් ද නිකුත් කොට තිබු අතර සැකකරු බැංකොක් නුවර සිට මෙරටට පැමිණිමේ දී කටුනායක ගුවන්තොටුපළේ දී ඉකුත් 8 වැනි දින රහස් පොලිසිය විසින් අත්අඩංගුව‍ට ගෙන තිබිණ.මෙසේ අත්අඩංගුවට ගත් සැකකරු රැඳවුම් නියෝග මත පොලිසියේ රඳවා ප්‍රශ්න කළ සැකකරු තවත් මිනිමැරුම් කිහිපයකටම සම්බන්ධ බවට තොරතුරු අනාවරණය වු බව පවසන පොලිසිය නුවන් යන අය ඝාතනය සඳහා යොදා ගත් ගිනි අවිය සොයා ගැනීමට පරික්ෂණ පවත්වන බව පැවසීය.කෙටි කාලයකින් දේපළ උපයා ගැනීම සඳහා මත්ද්‍රව්‍ය ජාවාරමට සම්බන්ධ වී ඇති සැකකරු ත්‍රස්තවාදී කණ්ඩායම් සමඟ සම්බන්ධතා පැවැත්වු අයිස් මංජු නමැත්තා සමඟ ද සම්බන්ධතා පැවැත්වු බවට තොරතුරු අනාවරණය වී තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>18</day>
    </date>
    <link>http://www.dinamina.lk/2014/06/18/_art.asp?fn=r1406181</link>
    <topic>ගෝණ මස් ප්‍රවාහනය කළ පුද්ගලයකුට 40 000ක දඩ</topic>
    <author>අනුරාධපුර මධ්‍යම විශේෂ</author>
    <content>ගෝණකු මරා යතුරු පැදියකින් මස් ප්‍රවාහනය කළ බවට අධිකරණය හමුවේ වරද පිළිගත් පුද්ගලයකුට රුපියල් 40 000ක දඩ මුදලක් ගෙවන ලෙස අනුරාධපුර ප්‍රධාන මහේස්ත්‍රාත් අතිරේක දිසා විනිසුරු යුරේෂා ද සිල්වා මෙනෙවිය නියෝග කළාය.ඊට අමතරව සැකකරු ළඟ තිබූ ගෝණ මස් තොග විනාශ කර දමන ලෙස මහේස්ත්‍රාත්වරිය නියෝග කළාය. සිද්ධිය සම්බන්ධයෙන් අධිකරණයට කරුණු දැක්වූ ගලෙන්බිඳුණුවැව පොලීසිය කියා සිටියේ සැකකරු හබරණ හල්මිල්ලෑව ප්‍ර දේශයේ පිහිටි රක්ෂිතයකින් මරා දැමීමට තහනම් සතෙකු වන ගෝණෙකු මරා දමා මස් සකසා ගෙන ගලෙන්බිඳුණුවැව නගරයට මස් කිලෝග්‍රෑම් 36ක් කලු පැහැති බෑගයක දමාගෙන අලෙවි කිරීම සඳහා පල්සර් වර්ගයේ යතුරු පැදියකින් ගමන් කරමින් සිටියදී අත්අඩංගුවට ගත් බවයි.පොසොන් සමය අවසන් වූ දිනයේම මේ පුද්ගලයා අධික මිලට මස් අලෙවි කිරීම සඳහා ගලෙන්බිඳුණුවැව නගරයට ගෙන එද්දී ඔහු අත්අඩංගුවට ගැනීමට හැකි වු බවද පොලීසිය වැඩි දුරටත් අධිකරණයට දන්වා සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>18</day>
    </date>
    <link>http://www.dinamina.lk/2014/06/18/_art.asp?fn=r1406182</link>
    <topic>අටමස්ථානය වඳින්න පැමිණි ප්‍රංශ ජාතික යුවළකගේපාවහන් සොරාගෙන</topic>
    <author>අනුරාධපුර මධ්‍යම විශේෂ</author>
    <content>පොසොන් උත්සවය වෙනුවෙන් ප්‍රංශයේ සිට මෙරට සංචාරයක පැමිණි යුවළක් අනුරාධපුර අටමස්ථාන පූජා භූමියේ පිහිටි ඓතිහාසික ඉසුරුමුණිය රජ මහා විහාරය වන්දනා කොට නැවත පැමිණෙන විට විහාර භූමිය ඉදිරිපිට ගලවා තබා ගිය රුපියල් 20 000කට වැඩි වටිනාකමකින් යුතු පාවහන් යුගළ 2ක් සොරාගෙන යෑම සම්බන්ධයෙන් ඔවුහු දැඩි අප්‍රසාදය පළ කළහ.පසුගිය පොසොන් පෝයදා අනුරාධපුර ඉසුරුමුණිය රජමහා විහාරස්ථානය වන්දනා කිරීමට පැමිණි ප්‍රංශයේ පදිංචි ඩැනියලා සහ සිල්වර් යුවළ පාවහන් ඉසුරුමුණිය රාජමහා විහාරස්ථානය ඉදිරිපිට ගලවා විහාරස්ථාන භුමයට ඇතුළු වී ඇත.පැය කිහිපයකට පමණ පසුව විහාරස්ථානය වන්දනා කොට පැමිණි ප්‍රංශ ජාතික යුවළ තමන් පැළඳ පැමිණි පාවහන් නොමැතිවීම හේතුවෙන් අසල රාජකාරියේ යෙදී සිටි පොලිස් නිලධාරියෙකුටද පැමිණිලි කර ස්ථානයෙන් පාවහන් නොමැතිව පිටත්ව ගොස් තිබේ.තවත් පූජනීය ස්ථාන රැසක් වන්දනා කිරීමට තිබෙන නිසා නැවතත් ශ්‍රී ලංකාවෙන් පිටව යන තුරු වටිනා පාවහන් මිලදී නොගන්නා බව පැවසූ එම යුවළ අනුරාධපුර නගරයට පැමිණ රුපියල් 200ක මුදලක් වූ රබර් සෙරෙප්පු ජෝඩු 2ක් මිලදී ගෙන තිබුණි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>18</day>
    </date>
    <link>http://www.dinamina.lk/2014/06/18/_art.asp?fn=r1406183</link>
    <topic>හලාවත මූල්‍ය ආයතනයකින් මුදල් කොල්ලකෑමට පැමිණි කල්ලියක් පොලිස් අත්අඩංගුවට</topic>
    <author>මිහිර විජේසේකර - මාරවිල සමූහ</author>
    <content>හලාවත නගරයේ පෞද්ගලික මූල්‍ය ආයතනයක තැන්පත් කිරීමට රැගෙන එන රුපියල් ලක්ෂ 80 ක මුදලක් කොල්ලකෑමට පැමිණි ආයුධ සන්නද්ධ කොල්ල කල්ලියක් හලාවත පොලිසිය නොවිසිඳුන අපරාධ විමර්ශන ඒකකයේ නිලධාරීන් විසින් අත්අඩංගුවට ගැනීමට සමත්වේ.තිදෙනෙකුගෙන් යුත් මේ කොල්ලකල්ලිය කොල්ලය සිදුකිරීමට පැමිණ ඇත්තේ නවීන සුඛෝපභෝගී මෝටර් රථයකිනි. මෝටර් රථය නිට්ටඹුව ප්‍රදේශයේ කුලී පදනම මත ලබාගෙන තිබේ.මෝටර් රථයද පොලිසිය විසින් අත්අඩංගුවට ගෙන ඇති අතර කොල්ලය සිදුකිරීමට උපයෝගී කර ගන්නා ටී - 56 ගිනි අවියක් හා ජීව උණ්ඩ 26ක්, මිලිමීටර් 9 වර්ගයේ පිස්තෝලයක් හා ජීව උණ්ඩ 07ක්, විදේශීය නිෂ්පාදිත අත්බෝම්බයක්, ව්‍යාජ අංක තහඩු 02ක් හා ආයුධ කට්ටලයක් ද අත්අඩංගුවට ගෙන තිබේ.අත්අඩංගුවට පත් සැකකරුවන් නිට්ටඹුව,වැල්ලම්පිටිය සහ රත්නපුර ප්‍රදේශවල පදිංචිකරුවෝ වෙති.මේ කොල්ල කල්ලිය මීට සතියකට පෙර මේ මුල්‍ය ආයතනයට පැමිණ ආරක්ෂිත කැමරා පද්ධතිය සවිකොට ඇති ආකාරය සොයා බලා මුන්නේශ්වරම දේවාලයට ගොස් මල්වට්ටි 2ක් ද දේවපූජාවට තබා ආගමික වතාවත් කොට ගිය බවට ද නොවිසඳන අපරාධ විමර්ශන ඒකකයේ නිලධාරීන්ට තොරතුරු ලැබී තිබේ.හලාවත කොට්ටාස භාර ජ්‍යෙෂ්ඨ පොලිස් අධිකාරී පී. සාලිය සී ද සිල්වා මහතාගේ උපදෙස් මත නිලධාරීන් මෙම වැටලීම සිදුකළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>18</day>
    </date>
    <link>http://www.dinamina.lk/2014/06/18/_art.asp?fn=r1406184</link>
    <topic>ඌව මහා විදුහලේ සිසුහුඋදය ළමා නිවාසයට නෑ ගම් යති</topic>
    <author>සොරණාතොට සමූහ සී. ගමගේ</author>
    <content>බදුල්ල ඌව මහ විදුහලේ පළමු වසරේ සිසුන් තෑගි භෝග රැගෙන බදුල්ල උදය ළමා නිවාසයට නෑගම් ගියහ.සිඟිති සිසුන් ගෙන ගිය පාසල් පොත්පත් උපකරණ කට්ටල ඇතුළු තෑගි භෝග උදය ළමා නිවාසයේ සිසු දරු දැරියනට බෙදා දුන්හ.ඌව මහ විදුහලේ විදුහල්පති නිමල් වීරසිංහ ප්‍රාථමික අංශ ප්‍රධානි සරෝජනී පෙරේරා යන මහත්ම මහත්මීන්ගේ උපදෙස් මත විදුහලේ 1 ශ්‍රේණියේ සමුදු , කුමුදු, පුබුදු, දිමුතු, කැකුළු යන පන්තිභාර පී.පී.ඩී. වික්‍රමසිංහ, පුෂ්පා ජයසිංහ, ආර්.එම්. ප්‍රේමාවතී, අනෝමා වීරතුංග, ගීතිකා විජේරත්න යන මහත්මීන් මෙම සද්කාර්ක නෑගමන සංවිධානය කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>18</day>
    </date>
    <link>http://www.dinamina.lk/2014/06/18/_art.asp?fn=r1406185</link>
    <topic>රට රැකියා පෙන්වා මුදල් ගැරූ කාන්තාවක් අත්අඩංගුවට</topic>
    <author>මාතලේ දිස්ත්‍රික් සමූහ ඒ.ඒ.එල්. ඩයස්</author>
    <content>රට රැකියා ලබාදෙන බවට පොරොන්දුවී පුද්ගලයකුගෙන් රු.10,60000ක පමණ මුදලක් චංචා කළ බව කියන කාන්තාවක් දඹුල්ල පොලිස් විශේෂ දූෂණ විමර්ශන ඒකකය විසින් අත්අඩංගුවට ගෙන ඇත.මෙහිදී පොලිසිය කියා සිටියේ මේ කාන්තාව විසින් වහකෝට්ට ප්‍රදේශයේ පුද්ගලයකුගෙන් ඊශ්‍රායලයේ රැකියාවක් ලබාදෙන බවට පොරොන්දුවී මෙසේ මුදල් ලබාගෙන ඇති බවය.අනතුරුව මහේස්ත්‍රාත්වරයා විසින් විත්තිකාරියට රුපියල් ලක්ෂ පහ බැගින්වූ ශරීර ඇප දෙකක් නියමකර නඩුව මේ මස 30 වැනි දිනට කල්තබන ලදි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>18</day>
    </date>
    <link>http://www.dinamina.lk/2014/06/18/_art.asp?fn=r1406186</link>
    <topic>කුරුණෑගල නගරයේඅනවසර ත්‍රිරෝද රථ  ගාල් 28ක්</topic>
    <author>කුරුණෑගල දිස්ත්‍රික් සංචාරක ගුණරත්න ලියනආරච්චි</author>
    <content>කුරුණෑගල නගරයේ සහ තදාසන්න ප්‍රදේශවල පොදු ස්ථාන අවහිරවනසේ ත්‍රිරෝද රථගාල් 28ක් අනවසරයෙන් පවත්වාගෙන යන බවත්, අවසර ලත් ත්‍රිරෝද රථගාල් 66ක් තිබෙන බවත් වයඹ ප්‍රධාන ඇමැති දයාසිරි ජයසේකර මහතා පළාත් සභා මාසික රැස්වීමේදී පැවැසීය.වයඹ පළාත් සභාව සභාපති ධර්මසිරි දසනායක මහතාගේ ප්‍රධානත්වයෙන් පැවැත්විණි. එහිදී මන්ත්‍රීවරයකු නැගූ ප්‍රශ්නයකට පිළිතුරු දෙමින් ප්‍රධාන ඇමැතිවරයා මෙසේද පැවැසීය.නගරයට පැමිණෙන මහජනතාවට අවහිරවන ලෙස පවත්වාගෙන යන ත්‍රිරෝද රථගාල් නගර සභාව හා ප්‍රාදේශීය සභා සමඟ සාකච්ඡා කර ඉවත් කිරීමට හෝ වෙනත් සුදුසු ස්ථානවලට රැගෙන යෑමට පියවර ගන්නා බව පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>18</day>
    </date>
    <link>http://www.dinamina.lk/2014/06/18/_art.asp?fn=r1406187</link>
    <topic>රන් මාල කොල්ලකරුගේ ජංගම දුරකතනය පොලිසියට</topic>
    <author>අහංගම සමූහ රවිදු ලසිත දීයගහගේ</author>
    <content>ගාල්ල මාගාල්ල නාවික හමුදා කඳවුර ඉදිරිපිටින් ඇති පාරේදී කාන්තාවකගෙ ගෙල බැදි රන්මාලය කොල්ලකෑමට පැමිණි කොල්ලකරුවන් දෙදෙනකු සමඟ පොරබදා එක් කොල්ලකරුවකු ළඟ තිබූ ජංගම දුරකතනය උදුරා ගැනීමට සිවිල් ඇඳුමෙන් සිටි පොලිස් සැරයන්වරයකුට හැකිවී ඇත.අහංගම පොලිසියේ සේවය කරන සැරයන් ප්‍රේමරත්න (8837) මහතා සේවය නිමකොට පැමිණ මේ මාර්ගය ඔස්සේ රාත්‍රී නවයට පමණ තම නිවෙස බලා යන විට ඔහුගේ ඉදිරියෙන් පැමිණි කාන්තාවක් අසලට යතුරුපැදියක් පැමිණ නතරකර තිබේ.ඒ සමඟම එම කාන්තාව කෑගසන ශබ්දයට වහාම එම ස්ථානයට ප්‍රේමරත්න මහතා දුවයන විට යතුරුපැදියට නැගුණු පුද්ගලයන් දෙදෙනා පලායෑමට තැත්කර ඇත.ප්‍රේමරත්න මහතා කොල්ලාකරුවන් දෙදෙනා සමඟ පොරබදා ඇතත් කොල්ලාකරුවන් දෙදෙනා රන්මාලයද රැගෙන පලාගොස් තිබේ.එහෙත් එක් කොල්ලාරුවකු ළඟ තිබූ ජංගම දුරකතනය උදුරාගැනීමට ප්‍රේමරත්න මහතාට හැකිවී තිබේ. පසුව එම ස්ථානයට පැමිණි ගාල්ල වරාය පොලිසියට ජංගම දුරකතනය භාරදී ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>18</day>
    </date>
    <link>http://www.dinamina.lk/2014/06/18/_art.asp?fn=r1406188</link>
    <topic>මාතරදී පැහැරගත් කාන්තාවක්සීදූව පොලිසියට භාර වෙයි</topic>
    <author>මාතර සමූහ ඩබ්ලිව්. පී. ධර්මසේන</author>
    <content>මාතර ඉසදින් නගරයේදී පසුගියදා පැහැර ගැනීමට ලක්වූ 35 හැවිරිදි කාන්තාවක් සැකකරුවන්ගෙන් මිදී සීදූව පොලිසියට භාර වී ඇත.‍කරගොඩ උයන්ගොඩ පදිංචිකාරියක වන මේ කාන්තාව පසුගිය 15 වන දින ඉසදින් නගරයේ රෙදි මහන ස්ථානයක සේවය කරමින් සිටියදී සවස 5.00ට පමණ වෑන් රථයකින් පැමිණ ඇති තිදෙනකු ඇය පැහැරගෙන ගොස් ති‍ෙබ්.පසුව ඇය පලා විත් පාරේ තිබූ වෙළෙඳසලකට දිව‍ෙගාස් එම ප්‍රදේශය ගැන විමසීමේදී එය අලව්ව ප්‍රදේශය බව දැනගෙන ඇත. පසුව ඇය සීදූවට පැමිණ සීදූව පොලිසියට පැමිණිලි කිරීමෙන් පසුව දූෂණයට ලක් වී ඇත්ද යනුවෙන් සොයාගැනීමට වෛද්‍ය පරීක්ෂණයක් සඳහා මීගමුව රෝහලට ඇතුළත් කර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>18</day>
    </date>
    <link>http://www.dinamina.lk/2014/06/18/_art.asp?fn=r1406189</link>
    <topic>බස් රථයකට යටවීඅයකු මිය ගිහින්</topic>
    <author>මාවරල සමූහ</author>
    <content>බස් රථයකට යටවී හිස පොඩි වීමෙන් 61 හැවිරිදි පුද්ගලයකු පෙරේදා (16) සවස මාතර මුලටියන මංසන්ධියේදී මිය ගියේය.මෙසේ මිය ගොස් ඇත්තේ මාවරල පොලිස් වසමේ එලෙල්ලාවල පදිංචිව සිටි ජයසිංහ ආරච්චිගේ සුමනසිරි නැමැති අයෙකි.මිය ගිය අය නිවෙස බලා ඒම සදහා මුලටියන බස් නැවතුම් පොළෙහි නවතා තිබූ බස් රථයකට ගොඩ වී බස් රථය ගමන් කරන විට බසයෙන් බැසීමේදී බිමට වැටී හිස මතින් බසය ගමන් කර තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>18</day>
    </date>
    <link>http://www.dinamina.lk/2014/06/18/_art.asp?fn=r14061810</link>
    <topic>පොල් කර්මාන්තයේ යෙදී සිටිනසියලුම ශ්‍රමිකයන් රක්ෂණය කරයි</topic>
    <author>මහානාම ගලහිටියාව - මහනුවර උතුර විශේෂ</author>
    <content>පොල් සංවර්ධන ඇමැති ජගත් පුෂ්පකුමාර මහතාගේ සංකල්පයක් අනුව පොල් කර්මාන්තයේ නියැළී සිටින සියලුම ශ්‍රමිකයන් රක්ෂණය කිරීමේ වැඩ පිළිවෙළක් ආරම්භ කර ඇතැයි පොල් වගා කිරීමේ මණ්ඩලය පවසයි.මේ යටතේ මේ වන විට පොල් කර්මාන්තයේ යෙදී සිටින ශ්‍රමිකයන් 130,000ක් පමණ හඳුනාගෙන ඇති අතර, ඔවුන් විශ්‍රාම වැටුපක් දක්වා වර්ධනය කරගෙන රක්ෂණය කිරීමටත්, එම සියලුම ශ්‍රමිකයින්ට රක්ෂණ ආවරණය ලබාදීමටත් පොල් වගා කිරීමේ මණ්ඩලය අපේක්ෂා කරයි. මේ සඳහා පොල් කර්මාන්තයේ විවිධ අංශවලින් රැකියාවල නියැළෙන වර්ග 36ක් ද මේ වන විට හඳුනාගෙන ඇත.මේ රක්ෂණ ආවරණය රජයේ වතුවල, කර්මාන්ත ශාලාවල, පෞද්ගලික පොල් කර්මාන්ත අංශවල හා ස්වයං රැකියා වශයෙන් සේවය කරන සියලුම දෙනාට ලබාගත හැකි වන අතර මේ රක්ෂණය යටතේ හදිසි අනතුරු, රෝහල් ගතවීම්, මරණ ආදි අවස්ථාවල දී ප්‍රතිලාභ ලබා ගැනීමට හිමිකම් තිබේ.පොල් වගා කීරිමේ මණ්ඩලයේ මධ්‍යම පළාත් කළමනාකාර ආර්. ඒ. පී. මහිලාල් මහතා මහනුවර දිස්ත්‍රික් සම්බන්ධීකරණ කමිටු රැස්විමේ දී මේ තොරතුරු අනාවරණය කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>18</day>
    </date>
    <link>http://www.dinamina.lk/2014/06/18/_art.asp?fn=r14061811</link>
    <topic>මේ වසරේ මුල් මාසයේ දීකෑගල්ල පොලිස් වසමේබාල අපචාර සිද්ධීන් 38ක්</topic>
    <author>කෑගල්ල සමූහ - පී. එම්. පී. පොල්වත්ත</author>
    <content>මේ වසරේ ගත වූ මුල් මාස 4 තුළදී කෑගල්ල පොලිස් කොට්ඨාස තුළ බාල අපරාධ 38ක් පමණ සිදු වී ඇති බව පොලිසියේ උසස් නිලධාරියෙක් පැවැසීය.මේ අනුව ස්ත්‍රී දූෂණ 13ක් ද, බරපතළ ලිංගික අපරාධ 11ක් ද, අපහරණ 12ක් ද , ව්‍යාභිචාරය 01ක් ද, පිහි ආදියෙන් තුවාල කිරීම් 01ක් ද සිදු වී ඇත. පසුගිය වසරේ මුල් මාස හතර තුළ දී මෙවැනි සිදුවීම් 40ක් සිදු වී ඇත. 2013 වසරේ මෙවැනි සිදුවීම් 98ක් සිදු වී තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>18</day>
    </date>
    <link>http://www.dinamina.lk/2014/06/18/_art.asp?fn=r14061812</link>
    <topic>දුම්රිය‍පොළේ වැසි ආවරණය ගැල වී මගීහු අසීරුවේ</topic>
    <author>යක්කල විශේෂ -රුවන් සමන්ත අධිකාරි</author>
    <content>ප්‍රධාන දුම්රිය මාර්ගයේ පිහිටි උප දුම්රිය ස්ථානයක් වන දාරළුව දුම්රිය ස්ථානය දිනපතා විශාල මඟීන් පිරිසක් එක්රැස්වන ස්ථානයකි.පැමිණෙන මගී ජනතාවට අසුන් ගැනීම සඳහා ප්‍රමාණවත් ආසන පහසුකම් පැවතුණ ද, වේදිකාවේ වහලය මත සවිකර තිබූ පැති ආවරණ ගැලවී යාම නිසා වර්ෂාව පවතින අවස්ථාවල මෙන්ම අව් රශ්මිය පවතින අවස්ථාවලදී එම ආසනවල රැඳී සිටීමට නොහැකි බවට ඔව්හු මැසිවිලි නඟන අතර එම ආවරණ තහඩු නැවත සවිකිරීමට පියවර ගන්නා මෙන් අදාළ බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>18</day>
    </date>
    <link>http://www.dinamina.lk/2014/06/18/_art.asp?fn=r14061813</link>
    <topic>දාරළුව වාරිමාර්ග දෙපාර්තමේන්තුවේවටිනා දේපළ සුරකින්න</topic>
    <author>යක්කල විශේෂ - රුවන් සමන්ත අධිකාරි</author>
    <content>දාරළුව දුම්රිය පොළ ආසන්නයේ පිහිටි වාරිමාර්ග දෙපාර්තමේන්තුවට අයත් අක්කර භාගයක පමණ බිම් ප්‍රමාණයක් හා එහි පිහිටි වටිනා ගොඩනැගිලි හා දේපළ වගකිවයුත්තන්ගේ අවධානයක් නොමැතිකමින් විනාශ වෙමින් පවතින බව ප්‍රදේශවාසීහු පවසති.ජාතික වාරිමාර්ග පුනරුත්ථාපන යෝජනා ක්‍රමයේ මූලික පියවර වශයෙන් 1993 වර්ෂයේ දී වාරිමාර්ග දෙපාර්තමේන්තුව මඟින් ඉදිකරන ලද ක්ෂේත්‍ර කාරක්යාලය හා ගොවි හමුවීමේ මධ්‍යස්ථානයත්, එහි පිහිටි නිලධාරි නිල නිවෙස් දෙකක් මෙසේ විනාශයට යමින් පවතින බව පෙන්වා දෙන ඔව්හු මේ පිළිබඳව මෙයට පෙර ද මාධ්‍ය මඟින් පෙන්වා දෙන ලද බව ද පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>18</day>
    </date>
    <link>http://www.dinamina.lk/2014/06/18/_art.asp?fn=s1406181</link>
    <topic>ද.ආසියා මලල ක්‍රීඩා ශූරතාවලියශ්‍රී ලංකාවෙන් බංග්ලා‍දේශයට</topic>
    <author>ප්‍රින්ස් ගුණසේකර</author>
    <content>ශ්‍රී ලංකාවේදී ලබන වසරේ පැවැත්වීමට නියමිතයව තිබු දකුණු ආසියානු කනිෂ්ඨ මලල ක්‍රීඩා ශූරතාවලි‍යේ සත්කාරකත්වය බංග්ලාදේශයට පිරිනැමෙයි. සත්කාරකත්වය බාරගත නොහැකි යැයි පවසමින් ශ්‍රී ලංකාව ඉදිරිපත් කළ එම යෝජනාවට බංග්ලාදේශය යහපත් ප්‍රතිචාර දක්වා ඇතැයි වාර්තා වේ.කොළඹ යුගතදාස ක්‍රීඩාංගණයේ ධාවන පථයේ ඇති අඩුපාඩු සැලකිල්ලට ගෙන දකුණු ආසියානු මලල ක්‍රීඩා ශූරතාවලියේ සත්කාරකත්වය ප්‍රතික්ෂේප කිරීමට ශ්‍රී ලංකා මලල ක්‍රීඩා සංගමය තීරණය කිරීම මෙයට හේතුවී ඇත.එහෙත් මේ වසර අවසානයට පෙර සුගතදාස ධාවන පථයේ ප්‍රතිසංස්කරණ නිමා වුවහොත් ක්‍රීඩා ශූරතාවලිය ශ්‍රී ලංකාවේ පැවැත්වීමට වැඩි හැකියාවක් ඇතැයි අප කළ විමසුමකදී ශ්‍රී ලංකා මලල ක්‍රීඩා සංගමයේ සභාපති මේජර් ජෙනරාල් පාලිත ප්‍රනාන්දු මහතා පැවැසීය.පළමුවරට පැවැති ආසියානු මලල ක්‍රීඩා ශූරතාවලිය 2007දී කොළඹදී සංවිධානය වු අතර දෙවැන්න ඉන්දියාවේ රංචිහිදී පසුගිය නොවැම්බරයේ පැවැත්වුණි. කොළඹදී පැවැති පළමු අදියරේදී ශ්‍රී ලංකා ක්‍රීඩක ක්‍රීඩිකාවෝ රන් පදක්කම් 8ක්, රිදී පදක්කම් 18ක් දිනා ගත්හ. දෙවැනි අදියරේදී ශ්‍රී ලංකාවට රන් 10ක්, රිදී 10ක් හා ලෝකඩ 14ක් හිමිවිය. මේ අදියර දෙකේදීම ඉන්දියාව රන් පදක්කම් 20ක් ඉක්මවා පළමු තැනට පත්විය.මෙතෙක් පැවැති දකුණු ආසියානු මලල ක්‍රීඩා ශූරතාවලි දෙකම ඉතා සාර්ථක වු බවත් එය නැගී එන මලල ක්‍රීඩක ක්‍රීඩිකාවන්ට යහපත් අත්දැකීමක් බවත් දකුණු ආසියා මලල ක්‍රීඩා බලධාරීන්ගේ විශ්වාසයවී තිබේ. මේ පිළිබඳ සාකච්ඡාවක් පසුගියදා චීන තායිපේ හී නිමාව දුටු ආසියානු කනිෂ්ඨ මලල ක්‍රීඩා ශූරතාවලියේදී සිදුවිය.චීන තායිපේහි නිමාව දුටු ආසියාන කනිෂ්ඨ මලල ක්‍රීඩා ශූරතාවලියේදී ශ්‍රී ලංකාව ලැබු ප්‍රතිඵලය සැහීමකට පත්වන්නක් බව මලල ක්‍රීඩා සභාපති මේජර් ජෙනරාල් පාලිත ප්‍රනාන්දු මහතා පැවැසීය. එම ශූරතාවලියේ දී මීටර් 800 ඉසව්වෙන් කපුන් කුෂාන්ත ලෝකඩ පදක්කම දිනා ගත්තද පදක්කම අහිමිවිය. ඔහුට හිමි පදක්කම ප්‍රදානය කොට පැයක් ගතවෙද්දී නැවැත එම පදක්කම සංවිධායකයන් ආපසු ඉල්ලා ගෙන තිබේ. එයට හේතුව සිවුවැනි ස්ථානයේ සිටි ක්‍රීඩකයා ඉදිරිපත් කළ විරෝධතාවක් සැලකිල්ලට ගෙනය.කුපුන් කුෂාන්ත ධාවනයේ යෙදී සිටියදී ධාවන පථයෙන් එළියට ගිය බව විරෝධතාවයේ දැක්වු හෙයින් රූපවාහිනී පුනරූපන නරඹා පදක්කම නැවැත ලබාගැනීමට ක්‍රියා කොට ඇත."අපේ ක්‍රීඩක ක්‍රීඩිකාවන් ඉදිරිපත් වුණේ ඉසව් සුළු ප්‍රමාණයකටයි. එයින් පදක්කම් 3ක් දිනා ගැනීමට හැකිවීම හොඳ ප්‍රතිඵලයක්. මීටර් 200 තරගයේදී හිමාෂ ඒෂාන් හොඳ කාලයක් වාර්තා කළා. මේ තරගයේදී හඳුනාගත් දක්ෂ ක්‍රීඩක ක්‍රීඩිකාවන්ගේ අනාගතයට යමක් කළ යුතුයි" ප්‍රනාන්දු මහතා පැවැසීය.ආසියානු කනිෂ්ඨ මලල ක්‍රීඩා ශූරතාවලියේදී මීටර් 100 ඉසව්වේදී හිමාෂ ඒෂාන් රිදී පදක්කමක්, මීටර් 400 කඩුලු ඉසව්වේදී කෞෂල්‍යා මධුෂානි රිදී පදක්කමක් හා තුම්පිම්ම කාන්තා ඉසව්වේදී විදුෂා ලක්ෂානි ලෝකඩ පදක්කමක් දිනා ගත්හ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>18</day>
    </date>
    <link>http://www.dinamina.lk/2014/06/18/_art.asp?fn=s1406187</link>
    <topic>ශ්‍රී ලංකාව පරාජයෙන් බේරාගත් නුවන් ප්‍රදීප්ට මැතිව්ස්ගේ පැසසුම්</topic>
    <author/>
    <content>'කණගාටු වෙන්න එපා. මම කොහොමහරි කඩුල්ල රැක ගන්නම්. ඔවුන් කෙටි පන්දු යැව්වොත් මම ඒවා නිදැල්ලේ යවන්නම්.' ශ්‍රී ලංකා ඉනිමේ අවසන් කඩුල්ල ලෙස නුවන් ප්‍රදීප් පිටියට යාමට පෙර තමාට එසේ පැවැසූ බව එංගලන්තය සමග පෙරේදා ලෝඩ්ස් පිටයේ දී ජයපරාජයෙන් තොරව නිමාවට පත්වූ පළමු ටෙස්ට් තරගයෙන් පසුව ශ්‍රී ලංකා පිලේ නායක ඇන්ජෙලෝ මැතිව්ස් ප්‍රකාශ කළේය.'අග පෙළ පිතිකරුවකු ලෙස ඔහුගෙන් එවැනි දෙයක් අසන්නට ලැබීම මට විශාල දිරියක් වුණා.' මැතිව්ස් කීවේය.ස්ටුවර්ට් බ්‍රෝඩ්ගේ තර්ජනාත්මක පන්දු යැවීම හමුවේ නොසැලී සිය කඩුල්ල ආරක්ෂා කරගත් නුවන් ප්‍රදීප් තරගය ජයපරාජයෙන් තොරව අවසන් කර ගැනීමට ලබා දුන් දායකත්වය ශ්‍රී ලංකා පිලේ නායක ඇන්ජෙලෝ මැතිව්ස්ගේ ඉමහත් ප්‍රසංශාවට ලක්වූයේ එලෙසය. තරගය නිමා කිරීමේ අවසන් ඕවරය යැවූ බ්‍රෝඩ් ඒ වනවිට එංගලන්තයට ජයග්‍රහණය සඳහා අවශ්‍යව තිබූ එකම කඩුල්ල වූ නුවන් ප්‍රදීප් දවාලීමට දැඩි උත්සාහයක නිරත විය.නුවන් ප්‍රදීප් පිටියට පැමිණියේ දිනයේ අවසන් ඕවරයේ දෙවැනි පන්දුවට මුහුණදීමටය. එය බවුන්සර් පන්දුවක් විය. ඔහු එය නිදැල්ලේ යන්නට හැරියේය. ඊළඟ පන්දුව ද කඩුලු රකින මැට් ප්‍රයර් අතට ගියේය. ඕවරයේ සිවුවැනි පන්දුවට නුවන් ප්‍රදීප් පොයින්ට් කලාපයට පහරක් එල්ල කළේය. පස්වැනි පන්දුව නුවන් ප්‍රදීප්ගේ පා ආවරණයේ වැදුණු අතර කඩුල්ල මුවාකිරීමේ වරදට ඔහු හසුකර ගැනීමට බ්‍රෝඩ් ඇතුලු එංගලන්ත ක්‍රීඩකයෝ දැඩි ඉල්ලීමක් කළහ.එය තහවුරු කරමින් ප්‍රධාන විනිසුරු පෝල් රයිෆල් නුවන් ප්‍රදීප් දැවී ගිය ක්‍රීඩකයකු බවට සංඥා කළේය. එය එංගලන්තයේ ජයග්‍රහණය තහවුරු කළ දැවීයාමක් ලෙස දිස් වූ අතර එංගලන්ත පිලේ සියලුම ක්‍රීඩකයෝ එක්ව ලෝඩ්ස් ටෙස්ට් ජයග්‍රහණය සැමරීමට පටන් ගත්හ. එහෙත් දැඩි විශ්වාසනීයත්වයකින් යුතුව සිටි නුවන් ප්‍රදීප් විනිසුරු රෙෆරල් ක්‍රමවේදය ඉල්ලා සිටියේය. රූපවාහිනී පුනරූපවලින් තහවුරු වූයේ පන්දුව නුවන් ප්‍රදීප්ගේ පා ආවරණයේ වැදිමට පෙර ඔහුගේ පිත්තේ ගැටුණු බවය.ඒ අනුව එංගලන්ත පිලේ බලාපොරොත්තු බිඳ දමා තරගයට යළි අවතීර්ණ වීමට ශ්‍රී ලංකාවට අවස්ථාව උදාවිය. 'මම ඇත්තටම හිතුවේ ඒක දැවී යාමක් කියලයි. අපිට විශ්වාසයක් තිබුණේ නෑ. අපි හිටියේ කඩුල්ලට පසුපසිනුයි. නමුත් ඔහු සිටියේ පූර්ණ විශ්වාසයකින්. දෙවියන්ට ස්තූති වේවා ඒ දැවීයාමෙන් ඔහු බේරුනා.' මැතිව්ස් පැවැසීය. බ්‍රෝඩ්ගේ අවසන් පන්දුව නුවන් ප්‍රදීප්ගේ පිත්තේ ගැටී දෙවැනි ස්ලිප් හී පන්දු රකිමින් සිටි ක්‍රිස් ජෝඩ්න් වෙත ඇදී ගියේය.එහෙත් එය ඔහු ඩැහැ ගැනීමට පෙර බිම පතිත විය. නුවන් ප්‍රදීප්ගේ දැවීයාමේ ඉල්ලීමට පෙර ඒ ඕවරයේ පළමු පන්දුවෙන් රංගන ‍හේරත් දැවී ගියේ බ්‍රෝඩ්ගේ කෙටි පන්දුවක් ඔහුගේ අත් ආවරණයේ වැදී කඩුලු රකින්නා වෙත ගිය බැවිණි. ඒ අවස්ථාවේ විනිසුරු තීරණය දීමටත් පෙර හේරත් පිටියෙන් ඉවත්විය. නමුත් රූපවාහිනි පුනරූපනවලින් දැක්වුණේ පන්දුව හේරත්ගේ අත් ආවරණයේ ගැටෙන විට ඔහුගේ අත පිත්තේ නොරැඳී තිබූ බවය.ඒ අනුව එය දැවීයාමක් නොවීය. 'මම හිතන්නේ හේරත් ඒ නීතිය ගැන හරියට දැනුවත්වී සිටියේ නෑ. ඒක අපිට හොඳ පාඩමක් කියාදුන්නා. අපි හැමෝම දැන් දන්නවා පන්දුව ඔබේ අතේ වදිද්දී පිත්තෙන් ඉවත්ව තිබුණොත් එය දැවීයාමක් නොවන බව.' මැතිව්ස් සඳහන් කළේය.'නුවන් ප්‍රදීප් විනිසුරු රෙෆරල් ක්‍රමවේදය ඉල්ලා සිටීම ඉතා නිර්භීත ක්‍රියාවක්.' මැතිව්ස් කීවේය.පස්වරු තේ පානයට පසුව ශ්‍රී ලංකා පිතිකරුවන් ක්‍රීඩා කළ ආකාරය ඉතා දුර්වල මට්ටමක තිබූ බව මැතිව්ස්ගේ අදහසය. ඒ වනවිට කඩුලු 8ක් ඇතැතිව සිටි ශ්‍රී ලංකාවට පරාජයෙන් බේරීමට ඉතිරිව තිබුණේ ඕවර 36ක් පමණි. එහෙත් දිනයේ අවසන් ඕවරය වනවිට ශ්‍රී ලංකා ඉනිමේ කඩුලු 7ක්ම බිඳ වැටුණේය.දෙවැනි ටෙස්ට් තරගයට ප්‍රසන්න නෑ‍මේ අතර මේ තරගයේ දී ඇඟිල්ලේ ආබාධයකට ලක්වූ ශ්‍රී ලංකා පිලේ කඩුලු රකින ප්‍රසන්න ජයවර්ධන දෙවැනි ටෙස්ට් තරගයට සහභාගි නොවනු ඇත. සංචිතයේ ඔහුගේ ස්ථානය පිතිකරු කිත්රුවන් විතානගේට හිමිවන අතර හෙඩිංග්ලි හී පැවැත්වෙන දෙවැනි ටෙස්ට් තරගයට දිනේෂ් චන්දිමාල් කඩුලු රකින්නා ලෙස තෝර ගැනීමට ඉඩ තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>18</day>
    </date>
    <link>http://www.dinamina.lk/2014/06/18/_art.asp?fn=s1406182</link>
    <topic>සුපිරි 8 වොලි‍බෝල් ශූරතාව වරාය අධිකාරිය දිනාගනී</topic>
    <author/>
    <content>ශ්‍රී ලංකා වොලිබෝල් සම්මේලනය රත්නපුර වොලිබෝල් සංගමය සහ කුරුවිට ගෝනපිටිය රන්තරු ක්‍රීඩා සමාජය එක්ව සංවිධාන කළ සුපිරි 8 වොලිබෝල් තරගාවලියේ ශූරතාව හිමිකර ගැනීමට ශ්‍රී ලංකා වරාය අධිකාරි පිල සමත්විය.ගෝනපිටි රන්තුරු ක්‍රීඩාංගණයේ පැවැති දිවා-රාත්‍රි තරගාවලියේ අවසන් තරගයේදී වරාය අධිකාරිය හමුවේ ‍වට 3-0කින් ශ්‍රී ලංකා යුද හමුදා පිල පරාජයට පත්විය.තරගාවලියේ හොඳම පන්දු පිරිනමන්නා ලෙස ජනිත් සුරත් (වරාය), හොඳම පන්දු ඔසවන්නා නිලන්ත සන්ජය (වරාය), හොඳම ප්‍රහාරකයා දිමුත් ප්‍රසන්න (යුද) සම්මාන දිනාගත් අතර තරගාවලියේ වීරයා ලෙස වරාය අධිකාරියේ උදය රුක්මාල් නම් කෙරිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>18</day>
    </date>
    <link>http://www.dinamina.lk/2014/06/18/_art.asp?fn=s1406183</link>
    <topic>රෝහිත රාජපක්ෂට වැඩිම අගයක්</topic>
    <author>ෆවුස් මොහොමඩ්</author>
    <content>අන්තර් සමාජ ලීග් හා ක්ලිෆර්ඩ් කුසලාන රගර් ශූරතා ද්විත්වය කරා නාවික හමුදා රගර් කණ්ඩායම මෙහෙයවූ එම කණ්ඩායමේ නායක රෝහිත රාජපක්ෂ කාල්ටන් සුපර් සෙවන්ස් රගර් තරගාවලියේ නායකයන් වෙන්දේසියේ දී රුපියල් කෝටියක මුදලකට සෙන්ට්‍රල් කිංග්ස් කණ්ඩායම අත්කර ගත්තේය. කාල්ටන් සෙවන්ස් තරගාවලියට එක්වන කණ්ඩායම්වල නායකත්වයට ක්‍රීඩකයන් තෝරාගැනීම සඳහා පසුගියදා මේ වෙන්දේසිය පැවැත්විණි.රෝහිත රාජපක්ෂ පසුගිය වස‍රේ තරගාවලියේ දී සබරගමුව ස්ටැලියොන්ස් පිලේ නායකයා ලෙස කටයුතු කළේය. රෝහිත රාජපක්ෂ රුපියල් කෝටියක මුදලකට ‍සෙන්ට්‍රල් කිංග්ස් කණ්ඩායම මිළට ගැනීමත් සමග කාල්ටන් සුපර් සෙවන්ස් තරග බිමේ මෙතෙක් වැඩිම මිළකට අලෙවි වූ ක්‍රීඩකයන් අතර දෙවැනි ස්ථානය ඔහුට හිමිවිය.කාල්ටන් සුපර් සෙවන්ස් තරගබිමේ වැඩිම මිළකට අලෙවි වූ ක්‍රීඩකයන් අතර පළමු තැන පසුවන්නේ මෙවරත් වෙස්ටර්න් වොරියර්ස් පිලේ නායකයා ලෙස කටයුතු කරන යෝෂිත රාජපක්ෂය. ඔහු පසුගිය වසරේ තරගාවලියේ දී රුපියල් කෝටි 1.1කට අලෙවි විය.ලබන ජූලි හා අ‍ගෝස්තු මාසවල දී පැවැත්වීමට නියමිත කාල්ටන් සුපර් සෙවන්ස් තරගාවලියේ කණ්ඩායම් දහයේ නායකත්ව තීරණය කිරීමට මේ වෙන්දේසිය පැවැත්විණි. සිය ගිවිසුම් කාලය තව දුරටත් වලංගු බැවින් සෙසු කණ්ඩායම්වල නායකත්ව පසුගිය ව‍සරේ තරගාවලියේ නායකත්ව දැරූ ක්‍රීඩකයන්ටම හිමිවිය. එහෙත් ඌව වයිපර්ස් කණ්ඩායමේ පසුගිය වසරේ නායකයා ලෙස කටයුතු කළ චාමර දාබරේ වෙන්දේසිය සඳහා මුදා හැර තිබීම කැපී පෙනුණි.පසුගිය කාලයේ ඉහළ දස්කම් දැක්වීමට අසමත්වීම හේතුවෙන් චාමර දාබරේ මෙවර වෙන්දේසියේ දී ‍අලෙවි නොවීම විශේෂත්වයකි. හැව්ලොක්ස් පිලේ ප්‍රබල ක්‍රීඩක ශෙහාන් පතිරණ මෙවර ඌව වයිපර්ස් කණ්ඩායමේ නායකයා ලෙස නම් කර තිබේ. මේ මස අග භාගයේ පැවැත්වීමට නියමිත කාල්ටන් දේශීය තරගාවලියෙන් පසුව සෙසු ක්‍රීඩකයන් වෙන්දේසි ගතකිරීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>18</day>
    </date>
    <link>http://www.dinamina.lk/2014/06/18/_art.asp?fn=s1406184</link>
    <topic>ආසියානු කායවර්ධන ශූරතාවලියට තව දින 2යි</topic>
    <author>ප්‍රින්ස් ගුණසේකර</author>
    <content>වසර 30කට පසුව කොළඹ දී පැවැත්වෙන ආසියානු කායවර්ධන ශූරතාවලියට ඇත්තේ තවත් දින දෙකක් පමණි. රටවල් 22ක ක්‍රීඩකයින් 200ක් හා නිලධාරීහූ 45ක් සහභාගි වන මේ තරගාවලිය මෑත ඉතිහාසයේ ශ්‍රී ලංකාවේ පැවැත්වෙන දැවැන්තම කායවර්ධන තරගාවලිය වේ.තරගාවලියට සහභාගිවන ක්‍රීඩකයන්ගෙන් හරි අඩක් පමණ මේ වනවිට කොළඹට පැමිණ ඇත. ඉතිරි පිරිස අද ශ්‍රී ලංකාවට පැමිණේ. ආසියානු කායවර්ධන ශූරතාවලිය මේ 20 වැනිදා හා 21වැනිදා පැවැත්වෙන අතර ලෝක කායවර්ධන සම්මේලනයේ අධීක්ෂණ නිලධාරීන් හා විනිසුරුවන් මේ වනවිටත් පැමිණ ඇතැයි කායවර්ධන සම්මේලනයේ ප්‍රකාශකයකු 'දිනමිණ'ට පැවැසීය.මේ ශූරතාවලියට අනුග්‍රාහකයින් ඉදිරිපත්ව නොමැති අතර ක්‍රීඩා ඇමැති මහින්දානන්ද අලුත්ගමගේ මහතා රුපියල් ලක්ෂ 50ක මුදලක් ලබාදීමට කැමැත්ත ප්‍රකාශ කළේය.ජගත් කායවර්ධන සම්මේලනයේ සභාපති ආචාර්ය රෆායෙල් සන්ෆෝජා මහතා ඇතුලු නිලධාරීහූ ද ආසියානු කායවර්ධන සම්මේලනයේ සභාපතිවරයා ඇතුලු නිලධාරීහූ ද මේ ශූරතාවලියේ ආරාධිතයන් ලෙස සහභාගී වෙති.මේ ශූරතාවලියට ශ්‍රී ලංකාවෙන් ක්‍රීඩකයන් 24ක් සහභාගී වන අතර රන් පදක්කම් 6ක් අපේක්ෂාවෙන් තරග බිමට පිවිසෙති. මෙරටට පැමිණි විදෙස් ක්‍රීඩකයන් කොළඹ ‍හෝටල කිහිපයක නවාතැන් ගෙන ඇති අතර ශ්‍රී ලංකා ක්‍රීඩකයෝ ටොරින්ටන් නේවාසිකාගාරයේ රැඳී සිටිති. එම ක්‍රීඩක පිරිසට ක්‍රීඩා අමාත්‍යංශයෙන් සියලු පහසුකම් සපයා දී තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>18</day>
    </date>
    <link>http://www.dinamina.lk/2014/06/18/_art.asp?fn=s1406185</link>
    <topic>ලුම්බිණි-ද මැසිනොද් ජය ලබති</topic>
    <author>ප්‍රින්ස් ගුණසේකර</author>
    <content>කොත්මලේ චොක්ස් 19න් පහළ පාපන්දු තරගාවලියේදී ලුම්බිණි හා ද මැසිනොද් කණ්ඩායම් ජයග්‍රහණ වාර්තා කළහ.හින්දු විදුහල් ක්‍රීඩා පිටියේදී හින්දු විදුහල ගෝල් 4-0කින් පරදවා ලුම්බිණි විදුහල් ක්‍රීඩකයෝ දක්ෂතා දැක්වූහ. තරගයේ පළමු භාගයේදී ගෝල් 2-0ක් ලෙස ලුම්බිණි විදුහල ඉදිරියෙන් සිටි අතර හින්දු විදුහල පසුබැසීමට ලක්විය.කැලණිය පාපන්දු සංකීර්ණ පිටියේ පැවැති තරගයේදී ඕවර්සීස් විදුහල ගෝල් 3-2කින් පරදවා ද මැසිනොද් ජය වාර්තා කළේය. පළමු භාගයේදී මැසිනොද් පිල ගෝල් 1-0කින් ඉදිරියෙන් සිටි අතර දෙවැනි භාගයේදී ඕවරසීස් පිලෙන් තර්ජන එල්ල විය. මේ අතර සාන්ත පීතර් හා වෙන්නප්පුව ජෝශප් වාස් අතර තරගයේදී දෙපිලම ගෝල් 2 බැගින් ලබා ජය පරාජයෙන් තොරව නිමාවිය.පළමු භාගයේදී ගෝල් 1-1ක් වු මේ තරගයේ දෙවැනි භාගයේදී දෙපිලම එක හා සමාන දක්ෂතා දක්වූහ.ආරාධිත පාසල් අතරේ පවත්වන මේ තරගාවලිය උණුසුම් මුහුණුවරක් ගෙන ඇති අතර අද දිනයේ නාලන්ද විදුහල හා සාන්ත බෙනඩික්ට් විදුහල අතර තරගය බැද්දගාන පිටියේදී පැවැත්වේ.මේ තරගාවලියට ජනප්‍රිය පාසල්වන ආනන්ද, නාලන්දා, සාන්ත ජෝශප්, සාන්ත පීතර්, හෝලික්‍රොස්, ජෝශප් වාස්, රාජකීය, සාන්ත තෝමස්, මාරිස්ටෙලා, සාන්ත ‍මේරි, සහිරා ඇතුලු පාසල් 20ක් එක්ව සිටිති..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>18</day>
    </date>
    <link>http://www.dinamina.lk/2014/06/18/_art.asp?fn=s1406186</link>
    <topic>අන්තර් පළාත් කාන්තා ක්‍රිකට් කිරුළ වයඹට</topic>
    <author>‍ෆවුස් මොහොමඩ්</author>
    <content>ඉෂානි ලොකුසූරියගේ සුපිරි පිතිහරඹයත්, රංගිකා ප්‍රනාන්දුගේ විශිෂ්ට පන්දු යැවීමත් හේතුවෙන් කඳුරට කණ්ඩායමට එරෙහිව ලකුණු 8ක ජයක් ලැබූ වයඹ කණ්ඩායම අන්තර් පළාත් කාන්තා එක්දින තරගාවලියේ ශූරතාව දිනා ගැනීමට සමත්විය.එන්.සී.සී. ක්‍රීඩා පිටියේ පසුගියදා පැවැති අවසන් මහා තරගයේ පළමුව පන්දුවට පහරදුන් වයඹ පළාත් කණ්ඩායම ඕවර 46.1කදී ලකුණු 157ක් රැස් කළ අතර පිළිතුරු ඉනිම ක්‍රීඩා කළ කඳුරට කණ්ඩායම ඕවර 48.2කදී ලකුණු 149කට දැවී ගියේය.‍වයඹ පළාත් කණ්ඩායම වෙනුවෙන් ඉෂානි ලොකුසූරිය පන්දු 45ක දී හතරේ පහර 5ක් සහ හයේ පහරක් සමග ලකුණු 52ක් රැස් කිරීමට සමත්වූවාය. නායිකා චමරි අතපත්තු ලකුණු 28ක් ලබා ගත් අතර දර්ශනී ධර්මසිරි ලකුණු 25ක් ද, දිනේෂා ජයසිංහ ලකුණු 22ක් ද රැස් කළහ. පන්දු යැවීමේ දී ශරීනා රවිකුමාර් කඩුලු 3ක් දවාලීය.කඳුරට කණ්ඩායම වෙනුවෙන් ලසන්ති මධුෂානී ලකුණු 59ක් වාර්තා කළ ද එය ජයග්‍රහණය සඳහා ප්‍රමාණවත් වූයේ නැත. පන්දු යැවීමේ දී රංගිකා ප්‍රනාන්දු කඩුලු 3ක් බිඳ දැමුවාය.තරගාවලියේ හොඳම ක්‍රීඩිකාව ලෙසත්, අවසන් තරගයේ හොඳම පිතිකාරිනිය ලෙසත් වයඹ පළාත් කණ්ඩායමේ ඉෂානී ලොකුසූරිය සම්මාන දිනුවාය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>18</day>
    </date>
    <link>http://www.dinamina.lk/2014/06/18/_art.asp?fn=f1406181</link>
    <topic>ශක්තිමත්ම පොදු අපේකයා ඉන්නේ අපටයි</topic>
    <author>සාකච්ඡා කෙළේ ජයසිරි මුණසිංහ එල්.පී. තිලකරත්න</author>
    <content>රටේත්, ජනතාවගේත් සුබසෙත සැලැසීමේ දැවැන්තම සංවර්ධන කටයුතු සිදු වුණේ වසර 2005න් පසුව යැයි පාරිභෝගික සුබසාධන කටයුතු පිළිබඳ ජ්‍යෙෂ්ඨ ඇමැති එස්.බී. නාවින්න මහතා ප්‍රකාශ කරයි. රටතුළ සිදුවන සමාජ ආර්ථික සංවර්ධනය, මේ වනවිට මතුව ඇති දේශපාලන ප්‍රවණතා, අනාගත සැලසුම් පිළිබඳව ‘දිනමිණ’ සමඟ සම්මුඛ සාකච්ඡාවකට එක් වෙමින් ඇමැතිවරයා එසේ කියා සිටියේය. මේ එම සාකච්ඡාවේ හඬයි.* 2005න් පසු ඇරඹී ජනපති මහින්ද රාජපක්ෂ මහතාගේ පාලන සමය ගැන පළමුෙවන් කතා කරමු.ජනාධිපතිතුමා 2005 දී මේ රට භාර ගන්න විට රටේ තුනෙන් දෙකක් මහ මුහුද කොටින්ට යටත්වයි තිබුණේ. තුනෙන් එකක් භූමිය ඔවුන් පාලනය කළා. හැමදාම බිම්බෝම්බ, මරාගෙන මැරෙන ප්‍රහාර, එල්ල වුණා. ජීවිත දේපොළ විනාශ වුණා. ඒ තත්ත්වයෙන් රට මුදා ගත්තේ ජනාධිපතිතුමාගේ නායකත්වයෙන්. ඒවගේම රටේ සංවර්ධනය, සුබසාධනය, ජාතික ආරක්ෂාව එක සේ සහතික කළේ එතුමායි. ඒදාට වඩා සෑම අතින්ම දියුණු සමාජ, ආර්ථික තත්ත්වයක් ඇති කළා.* රටේ බස්නාහිරට, කොළඹ දිසාවට සීමා වූ සංවර්ධනය ඈත පිටිසර ගමට ගෙන ආවේ වත්මන් රජය බවයි කියන්නේ?ඔව්! එය සම්පූර්ණයෙන්ම සත්‍යයක්. එහි කිසිදු තර්ක කිරිමක් කරන්න දෙයක් නැහැ. ඒක ඇත්ත.* මොනවද ඒ යටතේ වයඹ පළාතට, කුරුණෑගල දිස්ත්‍රික්කයට ලැබුණේ?ඇත්තටම අද වනවිට අපේ දිස්ත්‍රික්කයේ දැවැන්ත සංවර්ධනයක් සිදු වී තිබෙනවා. අපිට ලැබුණු විශාලතම ත්‍යාගය හැටියට දකින්නේ දැදුරුඔය වාරි ව්‍යාපෘතියයි. මේ ව්‍යාපෘතිය ක්‍රියාත්මක වීම කුරුණෑගල අපිට විශාල සහනයක්, ශක්තියක්. දැදුරුඔය වාරි ව්‍යාපෘතිය තුළින් අපේ දිස්ත්‍රික්කය සංවර්ධනයේත් යෝධ පිම්මක් පනිනවා. රුපියල් ලක්ෂ 62000ක් තරම් අති විශාල මුදලක් රජය මීට වැය කළා. ලංකා ඉතිහාසයේ දැවැන්තම මුදලක් වැය කළා. අපේම රටේ වාරි ඉංජිනේරුවරු අතින් නිමවන මේ ව්‍යාපෘතිය බහුකාර්ය අරමුණු සපල කර ගන්නා එකක්.* මේ වාරි ව්‍යාපෘතියේ ආරම්භයයි. වර්තමාන තත්ත්වය හා හෙට දවස ගැන ඔබේ අදහස?මේ ව්‍යාපෘතිය පටන් ගත්තේ ජනාධිපතුමා බලයට පත්වුණු විටයි. ආණමඩුවේ අක්කර 5000ක ජලාශයක් ඉදි කරනවා. මේ කටයුතුවලින් 95%ක් දැනට නිමයි. තව මාස තුනකින් මේ ව්‍යාපෘතිය ජනාධිපතිතුමාගේ සුරතින් ජනතා අයිතියට පත් කරනවා. මේ යටතේ අපේ දිස්ත්‍රික්කයේ ජනතාවට වගාවට අවශ්‍ය ජලය ලැබෙනවා. ඒ විතරක් නොවෙයි. ජනතාවට පිරිසුදු පානීය ජල පහසුකම ලැබෙනවා. වී වගාවට අමතරව අතිරේක බෝග වගාවට ඉඩ ලැබෙනවා. ඒ අස්වැන්න අලෙවිකර ගැනීමට අවශ්‍ය සියලු පහසුකම් අපි ලබාදෙමින් ඉන්නේ.* දිස්ත්‍රික්කයේ මාර්ග පද්ධතියේ නවීකරණ කටයුතු සිදුවන්නේ කුමනාකාරයෙන්ද?ඉතාම විධිමත් හා සැලසුම් සහගත ආකාරයට අපේ දිස්ත්‍රික්කයේ මාර්ග පද්ධතිය නවීකරණය කෙරෙනවා. කොළඹට, ලංකාවේ ඕනෑම ප්‍රදේශයකට යන්න එන්න පුළුවන් මධ්‍යස්ථානයක් ලෙස අපේ දිස්ත්‍රික්කය නම් කරන්න පුළුවන්. දිස්ත්‍රික්කය හරහා ගමන් ගන්නා ප්‍රධාන මාර්ග සියල්ල මේ වනවිට කාපට් කර නවීකරණය කර තිබෙනවා. පළාත් සභාවට අයත් පළාත්බද මාර්ග පද්ධතිය පවා දැන් කාපට් කොට නවීකරණය කරනවා. ආර්ථික සංවර්ධන අමාත්‍යාශය පළාත් සභාවට මේ සඳහා අවශ්‍ය මූල්‍ය ප්‍රතිපාදන ලබා දී තිබෙනවා. මේ කටයුතු සෑම එකක්ම ආර්ථික සංවර්ධන ඇමැති බැසිල් රාජපක්ෂ මහතාගේ අධීක්ෂණයට ලක් වෙනවා. ඒ කටයුතු ෙව්ගවත් වීමට මෙය විශාල ශක්තියක්.* දිස්ත්‍රික්කයේ විදුලිබලය, අධ්‍යාපනය වැනි අංශවල ප්‍රගතිය ගැන කතා කළොත්?එදා 2005 දී අපට විදුලිබලය තිබුණේ 40%යි. අදවන විට අපේ දිස්ත්‍රික්කයේ 98%ටම විදුලිබලය තිබෙනවා. මේ අංශ‍ෙයත් විශාල දියුණුවක් සිදුවී තිබෙනවා. ඒවාගේම විදුලිබලය ලැබීම නිසා ආර්ථික හා සාමාජීයීය සංවර්ධනයට ලැබෙන දායකත්වය ඉහළ ගොස් තිබෙනවා. අපේ දිස්ත්‍රික්කයේ අධ්‍යාපන අංශයේ ප්‍රගතිය ප්‍රශංසනීයයි. අපේ දරුදැරියෝ සෑම විභාගයකින්ම ඉතා උසස් ලෙස සමත් වෙනවා. මේ දේ ඉටු වුණේ අහඹු ලෙස නොවෙයි. ජනාධිපතිතුමාගේ උපදෙස් මත අධ්‍යාපන අංශ නවෝදයට අවශ්‍ය සියලු යටිතල පහසුකම් දියුණුකළා. ගුරුවරු, විෂයබාහිර ක්‍රියාකාරකම්වලට උපකරණ, උපදේශකවරු ඇති තරම් ලබා දුන්නා. ඒ අනුවයි මේ දියුණුව සිදු වුණේ. ඇත්තටම කියන්න සන්තෝෂයි, නව විද්‍යා විෂය ධාරාව යටතේ උසස් පෙළ විභාගය ලියන්නට අපේ වාරියපොල මැතිවරණ කොට්ඨාසයේ පාසල් 10ක් දියුණු කරන්න තීන්දු කළා. සියලු විද්‍යාගාර පහසුකම් සහිත මහින්දෝදය තාක්ෂණික විද්‍යාගාර හයක් ලැබිලා තියෙනවා. තුනක් විවෘත කළා. අනෙක් ඒවා ඉක්මනින් සිසු අයිතියට පත් කරනවා.* කුරුණෑගල දිසාවේ විශේෂයෙන් වාරියපොල මැතිවරණ කොට්ඨාසයේ ජනතාවගේ පානීය ජල අවශ්‍යතා සම්පූර්ණ කිරීමට වැඩපිළිවෙළක් නැද්ද?අපිඉතාම වගකීමෙන් මේ ජනතා අවශ්‍යතා ඉටු කරමින් ඉන්නේ. දැදුරුඔය ව්‍යාපෘතියෙන් පවුල් 20,000කට දවසේ පැය 24 පුරාම පිරිසුදු පානීය ජලය ලබාදීමට ක්‍රියා කරනවා.* වාරියපොල මැතිවරණ කොට්ඨාසයේ ගම්මානවල දියුණුවට දැයට කිරුළෙන් සිදුවූ සේවය කවරාකාරද?දැයට කිරුළ වයඹට සංවර්ධනය ගෙන ආ දැවැන්තම අවස්ථාවක්. මේ යටතේ අපේ දිස්ත්‍රික්කයේ සෑම ගමක්ම, නගරයක්ම, දියුණු වුණා. අපේ මැතිවරණ කොට්ඨාසයේ ග්‍රාම නිලධාරී වසම් 92ක් තිබෙනවා. මේ සෑම වසමකටම රුපියල් ලක්ෂ 25, 30ක් වශයෙන් සංවර්ධන කටයුතු සඳහා මුදල් ලැබුණා. අපිට අපේ ආසනයේ ප්‍රාදේශීය ලේකම් කොට්ඨාස දෙකේම නගර සංවර්ධනයට රුපියල් ලක්ෂ 3800ක් ලැබුණා.* රැකියා විරහිත උපාධිධාරීන්ට රජය රැකියා ලබා දුන්නා. මේ දිස්ත්‍රික්කයේ පිරිස්වලට ඉන් ප්‍රතිලාභ අත්වුණාද?ඒ වැඩපිළිවෙළ යටතේ උපරිමයෙන්ම ප්‍රතිලාභ ලැබූ දිස්ත්‍රික්කයක් තමයි මේ. වසර 2013 වෙනකම් උපාධි ලැබූ සැමට මින් රැකියා අවස්ථා හිමිවුණා.* වයඹ පළාතේ වන අලි, මිනිස් ගැටුම වර්ධනය වී තිබෙනවා. ඊට විසඳුම් ලබාදීමට ක්‍රියා කරනවාද?ඔව්. දැයට කිරුළ යටතේ අපේ දිස්ත්‍රික්කය ම ආවරණය වන පරිදි, අලි මිනිස් ගැටුම වැඩි ප්‍රදේශවල ආරක්ෂාවට අලි වැටක් ඉදිකළා. අපි මේ ප්‍රශ්නයට තිරසාර විසඳුම් ලබා දෙනවා.* වර්තමානයේ රටේ ඉදිරි ජනාධිපතිවරණය ඉලක්ක කොට විපක්ෂය පොදු අපේක්ෂකයෙක් සොයමින් ඉන්නේ? ඒ ගැන ඔබේ අදහස?විපක්ෂය අපේක්ෂකයා සොය සොයා රටේ ලෝකේ රවුම් ගහනවා. අපිට නම් ප්‍රශ්නයක් නැහැ. අපිට තමයි දැවැන්තම, ශක්තිමත්ම පොදු අපේක්ෂකයා ඉන්නේ. ඒ වෙන කවුරුත් නෙවෙයි ජනාධි- පතිතුමායි.* ඉදිරියේ පැවැත්වෙන ඕනෑම මැතිවරණයක් ජය ගන්නට ආණ්ඩුව සූදානම් වෙලාද ඉන්නේ?ඇයි නැත්තේ? අපි ජනාධිපතිතුමාගේ නායකත්වයෙන් ශක්තිමත් ආණ්ඩුවක් ලෙස අද රට පාලනය කරන්නේ. ජනතාවට වැඩිම සහන ලබාදී තිබෙන්නේ අපියි. අපි ජනතාව අතරට ගොස් මැතිවරණ පවත්වන්න බය නැහැ. අපිට මේ රටේ ජනතාව ගැන පුදුමාකාර විශ්වාසයක් තිබෙන්නේ. ජනතාව අපි සමඟයි ඉන්නේ. විපක්ෂයට වාගේ අ‍ෙප්ක්ෂකයෝ සොය සොයායන්න අපිට වුවමනා නැහැ. අපි ඕනෑම මැතිවරණයක් ජයගන්න සූදානම් සහගතවයි කටයුතු කරන්නේ. නමුත් අපි ඡන්ද බලාගෙන ජනතා සේවය කරන්නේ නැහැ. පළමුවත්, දෙවනුවත්, තෙවනුවත් රට රැකීමයි අපේ අරමුණ. ජනතාව කිසි විටෙක පාවාදී බලය ලබා ගැනීම අපේ පිළිවෙත නොවෙයි.* පාරිභෝගික අයිතිවාසිකම් සුරැකීමට නව ක්‍රියාමර්ගයක්, ජාතික ප්‍රතිපත්තියක් සකස් කරමින් ද ඉන්නේ?ඔව්. අපි දැනටමත් පාරිභෝගික අයිතීන් සුරක්ෂිත කිරීමේ ජාතික ප්‍රතිපත්තියක්, වැඩපිළිවෙළක් සකස් කරමින් ඉන්නේ. මේ ගැන බොහෝ කරුණු කාරණා දන්නා ආචාර්ය, මහාචාර්යවරු වගේම රටේ ජනතාවගේ අදහස්, යෝජනා ලබාගෙන වැඩපිළිවෙළ අපි සම්පාදනය කරනවා. ඒ වැඩපිළිවෙළ කෙටුම්පත් කරලා, ඇමැති මණ්ඩලයේ අනුමැතියට දානවා. ඊට පස්සේ පාර්ලිමේන්තුවේදී ඒ ගැන කතිකා කරනවා. ඉන්-පසුව ක්‍රියාකාරී වැඩපිළිවෙළක් බවට එය පත්කරනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>18</day>
    </date>
    <link>http://www.dinamina.lk/2014/06/18/_art.asp?fn=f1406182</link>
    <topic/>
    <author>සංවාද සටහන උදිත ගුණවර්ධන</author>
    <content>ගම්පහ මින්සර සමස්ත ලංකා අත්පිටපත් තරගයෙන් පළමු ස්ථානයට පත්වූ ‘මහඉඩම’ නවකතා සංග්‍රහය රචනා කර ඇත්තේ දිනමිණ පුවත්පතේ ජ්‍යෙෂ්ඨ ප්‍රාදේශීය මාධ්‍යවේදියකු හා ප්‍රකට ග්‍රන්ථ රචකයකු වන බන්දුල ආර්. ගුලවත්ත විසිනි. ලේඛකයා විසින් මීට පෙරද නවකතා, කෙටි කතා ග්‍රන්ථ හා තවත් කාලීන පොත් රැසක් රචනාකර තිබේ. මේ සම්මානලාභී මහඉඩම නව කතාව එහි තේමාව සහ කාලීන සාහිත්‍ය කරුණු පිළිබඳ බන්දුල ආර්. ගුලවත්ත සමඟ කළ සංවාදයකි.* ඔබ ලියූ බොහෝ පොත්පත්වල මූලික තේමාව බවට පත්වෙලා තිබෙන්නේ ගමයි. ගම තේමා කරගත් ග්‍රන්ථ රචනයට උනන්දු ඇයි?මම ගමේ උපන්න, ගම මුල්කර ගෙන ජීවිතය ගත කළ කෙනෙක්. කුඩා කාලයේ සිටම මගේ ජීවිතය ගෙවිලා ගියේ හොරණ ප්‍රදේශයේ ගැමි ජීවිතය ආශ්‍රිතවයි. මා කෘති රචනයේ නියැළෙන්නේ මගේ ඒ ගැමි අත්දැකීම් විහිදා දැක්වීමක් විදිහටයි. මගේ සාහිත්‍ය ජීවිතයට මූලික කරගත්තේම රයිගම් කෝරළයේ ගැමි අත්දැකීම් කර ගෙනයි. ඇත්තෙන්ම හොඳ සාහිත්‍යවේදියකුට ගම තරම් තම වස්තු බීජයක් සකසා ගැනීමට වෙනත් තැනක් ඇතැයි මා නම් සිතන්නේ නැහැ.* “මහඉඩම” සාහිත්‍ය කෘතියේ මූලික තේමාව පිළිබඳ පැහැදිලි කිරීමක් කළ හැකිද?සමාජය තුළ මුල් බැසගෙන ඇති ප්‍රමුඛම කාරණයක් තමයි ඉඩම් නඩු. මේවා දීර්ඝ කාලයක් ඇදීයන නඩු. මම කාලයක් සමථ මූල මණ්ඩලයේ රාජකාරි කළා. මම ඒ කාලයේදී විශාල අත්දැකීමක් ලැබුවා. ඒ ලැබූ අත්දැකීම් ගැන දිගුදුර විපරමක් තමයි ‘මහ ඉඩම’ කෘතිය මඟින් සිදු කර තිබෙන්නේ. මට බොහෝ අවස්ථාවලදී අවුරදු හතළිහ, පනහ පරම්පරා, දෙක තුන ඉඩම් නඩුවලට පැටලුණු අය සිටි බව අවබෝධ වුණා.පසුකාලීනව ඇති වූ සම්ප්‍රදායක් තමයි මහ ඉඩම් වෙන්දේසි ඉඩම් බවට පත්වීම.මේ මඟින් ගමේ සාම්ප්‍රදායික ගැමි ජීවිතයත්, ගමට පිටින් එන විවිධ සංස්කෘතිවලට අයත් අය නිසාත් යම් යම් ගැටුම්කාරී ස්භාවයක් වගේම දුරස්ථ භාවයක් මේ නිසා ඇති වෙනවා. මගේ මේ කෘතියෙන් මේ ගැන අවධානය යොමුකර තිබෙනවා.ඒ වගේම පිටින් ආපු අය ගම යටත්කර ගැනීමට විශාල ප්‍රයත්නයක නියැළෙනවා. මෙය තමයි නොසංසිදෙන අරගලයක් විදිහට ඉදිරියටම ගමන් කළේ.ඒ වගේම මා ලියූ ගම මූලික කරගත් තවත් පොතක් ‘දික්බැද්දේ අන්දරය’ නමින් එළිදැක්වීමට නියමිතයි.* මේ පොත කියවගෙන යද්දි ඔබටම ආවේණික භාෂා ශෛලියක් දක්නට තිබෙනවා. මෙවැනි ආවේණික ශෛලියක් ඇති කිරීමට ඔබට පුළුවන්කම ලැබුණේ කොහොමද?මම නිතරම පොත්පත් ලියද්දී මූලික කරගෙන කටයුතු කරන්නේ අන් දෙයක් නොවෙයි. මගේම ජීවිත අත්දැකීම් ප්‍රමාණයකුයි. ඒ නිසා මට පොතක් ලියද්දී අමුතුවෙන් මහන්සියක් ගන්න ඕනෑ කමක් නැහැ. මගේ අත්දැකීම් මූලික කරගෙන තමයි සියලු කරුණු සම්පාදනය වෙන්නේ.* පොත්පත් කියවීම ගැන එදා තිබූ තරම් ඉහළ උනන්දුවක් වර්තමානයේදී දැක ගැනීමට නැහැ. එය සාහිත්‍ය කෙරේ වර්තමාන පරපුරේ ඇති උනන්දුව පහළ යාමක් විදිහටයි විශ්ලේශකයන් කියන්නේ. මේ ගැන ඔබේ අදහස පැහැදිලි කරන්න පුළුවන්ද?මම නම් ඔබේ අදහස එහෙම්පිටින්ම පිළිගන්නේ නැහැ. එහෙත් බැලූ බැල්මට සාහිත්‍ය ක්ෂේත්‍රය ගැන එදා තිබූ සමාජ ක්‍රියාකාරීත්වය නොතිබෙන්නට පුළුවන්. ඒත් සාහිත්‍ය ගැන ඇති වූ නැඹුරුව දැන් ප්‍රකට වෙමින් තිබෙනවා.ඒත් අද එහි ඇති එක් වෙනසක් බවට පත්වෙලා තිබෙන්නේ පොත්වලට අමතරව වෙනත් මාධ්‍ය ඔස්සේද සාහිත්‍ය කරණය රසවිඳීමට යොමුවීමයි. ඒ නිසා සාහිත්‍ය ක්ෂේත්‍රයේ විශාල පිබිදීමක් අනාගතයේදී ඇතිවෙන්න පුළුවන් සාහිත්‍ය කලාවට අවශ්‍ය පසුබිම සකස් කිරීමේදී ජන මාධ්‍යවලට විශාල වගකීමක් පැවරී තිබෙනවා.* ඔබ හිතනවාද සාහිත්‍ය කලාවට ජනමාධ්‍ය මඟින් ලැබෙන පිටිබලය ප්‍රමාණවත් කියලා?පුවත්පත් මඟින් විශාල පිටිබලයක් හා ශක්තියක් සාහිත්‍ය කලාවට හිමිවෙලා තිබෙනවා. සාහිත්‍ය කලාවට අතහිත දීම මඟපෙන්වීම හා සාහිත්‍ය කලාවට ඉඩ ලබාදීම අතින් මුද්‍රිත මාධ්‍ය විශාල මෙහෙවරක් ඉටුකර තිබෙනවා. විද්යුත් මාධ්‍ය මඟින් ලැබෙන සහාය ප්‍රමාණවත් තලයක නැහැ.සාහිත්‍ය කලාව එක්තරා සීමාවකට එක්තරා පිරිසකට සීමා වූ කලාවක් විය යුතු නැහැ. ජනප්‍රිය අංගයක් බවට පත්වීම ‍ තමයි විය යුත්තේ. එමඟින් තමයි සාහිත්‍ය කලාව තුළ නව ප්‍රබෝධයක් ඇතිවීමට ඉඩ ප්‍රස්ථා ලැබෙන්නේ.* පොත් එළිදැක්වීමේ උත්සව එදා එතරම් සුලභ දෙයක් වුණේ නැහැ. ඒත් අද මේ උළෙල ඉතාමත් සුලභ දෙයක් බවට පත්වෙලා. මේ ගැන ඔබේ අදහස පැහැදිලි කළ හැකිද?පොතක් පිට කිරීම කියන්නේ විශේෂ අවස්ථාවක්. මේ විශේෂ අවස්ථාව පාඨකයා අතරට රැගෙන යාමට විශේෂ අවස්ථාවක් තිබිය යුතුයි. පොත් එළිදැක්වීමේ උ‍ෙළලක් කියන්නේ එවැනි විශේෂ මොහොතක්. ඒ වගේම ලේඛකයාත් පාඨකයාත් ළඟ සබඳතාවක් ගොඩනඟා ගැනීමටත් මේ අවස්ථාව විශාල පිටුවහලක්. කිසියම් ප්‍රචාරක අවස්ථාවක් විදිහටත් පොතක් එළිදැක්වීමේ අවස්ථාව හඳුන්වන්න පුළුවන්.* දීර්ඝ අත්දැකීම් ඇති සාහිත්‍ය ලේඛකයකු විදිහට අලුත් පරපුර ගැන ඔබේ අදහස පැහැදිලි කළ හැකිද?අපේ අලුත් පරපුර තුළ දක්ෂතා ඇති පිරිසක් ඉන්නවා. ඔවුන්ගේ දක්ෂතා එක් එක් අංශ ඔස්සේයි ඉදිරියට ගිහින් තිබෙන්නේ. ඒ නිසා ජ්‍යෙෂ්ඨයන් විදිහට ඔවුන්ගේ ගමන් මඟ අගය කළ යුතුයි වගේම ඔවුන් තුළ අඩුපාඩුවක්, දුර්වලතාවක් ඇත්නම් එය නිවැරැදි කිරීමට කටයුතු කළ යුතුයි. අපේ පරපුර හා අලුත් පරපුර අතර භාෂා පිළිබඳ සම්ප්‍රදාය පිළිබඳ යම් දුරස්ථභාවයක් තිබෙන්නට පුළුවන්.නව තාක්ෂණයද සාහිත්‍ය කරණයට ළංවීම තුළ අලුත් පරම්පරාවට හොඳ ඉඩක් ලැබිලා තිබෙනවා. ඒ නිසා අපට කියන්න බැහැ පැරැණි පරපුර හොඳයි අලුත් පරපුර නරකයි කියලා. අප කළ යුතුව තිබෙන්නේ මේ පරපුරවල් දෙකේම හොඳ ලක්ෂණ ගෙන සාහිත්‍ය ක්ෂේත්‍රයේ දියුණුවට වැඩපිළිවෙළක් සකස් කිරීමයි.සාහිත්‍ය අංශය දියුණුවීම කියන්නේම රටක ඉදිරි ගමනටත් රටේ දියුණුවටත් සැලසෙන හොඳ පිටිවහලක් ලෙස හඳුන්වන්න පුළුවන්..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>18</day>
    </date>
    <link>http://www.dinamina.lk/2014/06/18/_art.asp?fn=f1406183</link>
    <topic>අසමජ්ජාති ආදරය කුණුහරුපයක් නොවේ!</topic>
    <author>රන්ජන් අමරරත්න</author>
    <content>භාරත ප්‍රභාෂණ තෙන්නකෝන් තරුණයාගේ ප්‍රථම ප්‍රබන්ධය ‘අසමජ්ජාති ආදරය’ ලෙස හඳුන්වා තිබේ. තම පරම්පරාවේ ප්‍රථම කෘතිය ලෙස ද ඔහු එය හඳුන්වයි. විශ්වවිද්‍යාලයක ආදර සම්බන්ධයක් කේන්ද්‍ර කොට ලියැවුණු මේ නවකතාව ජීවිතය ගැන නැවත සිතා බලන්නටත්; ස්ත්‍රී චරිත කෙරෙහි අනුකම්පා සහගත බැල්මක් හෙළන්නටත් අප පොලඹවයි.නවකතාව සඳහා යොදා ඇති නව වෙළෙඳ උපක්‍රමයක් ලෙස සලකන්නට පුළුවන. ‘නම බලලයි ගන්න ඕනෑ’ යන ආදර්ශ පාඨයක් ප්‍රචාරණය විසින් ඇති කර තිබේ. එය එක අතෙකින් ආකර්ෂණයක් වන අතර තව අතෙකින් ප්‍රතිවිරෝධයක් මතු කරයි. කෙසේ වුවඅසභ්‍ය යැයි සම්මත නම්වලට, රූපවලට, පොත්වලට වැඩි ඉල්ලුමක් පවතී. එය උපක්‍රමයක් ලෙස භාවිත කොට තිබුණ ද මේ පොතෙහි කිසිදු කුණුහරුපයක් නැත. සිදුව ඇත්තේ ස්ත්‍රී - පුරුෂ සබඳතා යම් විවෘතභාවයකින් යුතුව නිරූපණය කිරීම පමණි.කතුවරයා මූලික ලෙස සිය කතාවට පාදක කරගන්නේ විශ්වවිද්‍යාල ප්‍රේමය යි. පසුබිම සෞන්දර්ය විශ්වවිද්‍යාලය යි. විශ්වවිද්‍යාල ප්‍රේමය තුළ අප දකින විශේෂතා කිහිපයක් තිබේ.(I) පෙම්වතුන්ට නිදහසේ තීන්දු ගැනීමේ හැකියාවක් ඇත.(II) යම් විවෘතභාවයක් පවතී.(III) ලිංගිකත්වයට බර ය.(IV) පෙම්වතුන් තුළ රැඩිකල් හැසිරීමක් දකින්නට පුළුවන.(V) පෙම්වතුන්ගේ ගැටුම් උපරිමය දක්වා ගමන් කරයි.විශ්වවිද්‍යාල උප සංස්කෘතිය හා ක්‍රියාකාරී බාහිර ලෝකයඅතර යම් පරස්පරයක් පවතී. සරසවි විද්‍යාර්ථියාගේ සංකල්ප, සිහින, අනාගත සැලැසුම් බාහිර ලෝකය හා ගැළපීම ඉතා අසීරු ය. විශ්වවිද්‍යාල ජීවිතයේ වීරයා බාහිර සමාජයේ දී වටිනාකමක් නැති පඹයකු වන්නට ද පුළුවන. ඇතැම්විට සරසවි ප්‍රේමයට පාදක වන ඇගැයීම් බාහිර ලෝකය විසින් ප්‍රතික්ෂේප කරනුලැබේ. මේ අනුව වසර තුනකින් හෝ වසර හතරකින් හෝ බාහිර ලෝකයට යන තරුණිය හෝ තරුණයා විශ්වවිද්‍යාල ප්‍රේමයට තිත තබති.සරසවි ප්‍රේමයේ සාර්ථකත්වය හෝ අසාර්ථකත්වය හෝ මනින විධිමත් සමීක්ෂණයක් මෙතෙක් සිදු වී නැත. සමාජ පිළිගැනීම වන්නේ එය තාවකාලික වින්දනය සඳහා යොමු වූ ගැහැනු - පිරිමි සම්බන්ධයක් යන්න ය. මේ ගැන ඕනෑතරම් සිංදු ලියැවී තිබේ. චිත්‍රපට නිර්මණය වී තිබේ. එහෙත් මෑතකාලීන අත්දැකීම් අනුව බලන විට පෙනී යන්නේ විශ්වවිද්‍යාල පෙම්වතුන්ගෙන් වැඩි දෙනා සිය ප්‍රේමය විවාාහයෙන් කෙළවර කරගන්නා බවය. විශ්වවිද්‍යාල ප්‍රේමය විවාහයෙන් කෙළවර වුව; එම ජීවිත ගැටුම්වලින් පිරී පවතී.මේ කතාවේ ප්‍රධාන චරිතය ලෙස සැලැකිය හැක්කේ නලින්ද ය. ඔහු සාම්ප්‍රදායික ගැමි පවුලකින් පැවත එන එහෙත් නූතනත්වය වැළඳගත් කුසලතා කිහිපයකින් සමන්විත අපූරු තරුණයෙකි. ඔහුගේ පෙම්වතිය අපේක්ෂා ය. ඇගේ පවුල විසිරී ඇත. අමාරුවෙන් ජීවිතය ගැට ගසා ගනී. ඒ අතර ඉහළ සමාජයට ප්‍රවේශවීමේ දැඩි අපේක්ෂාවක් ද ඇය තුළ පවතී. ඒ සඳහා සිය ශරීරය පූජා කිරීමට හෝ ඇය ඉදිරිපත් වන්නී ය. නලින්ද එක් ආනතියක සිටින අතර අපේක්ෂා වෙනත් ආනතියක රැඳී සිටී. එහෙත් ඔව්හු එකිනෙකාට ආදරය කරති.මේ නවකතාව ආරම්භ වන්නේ ඉතා සිත්ගන්නා සුලු අවස්ථා නිරූපණයකිනි. අපේක්ෂා හා නලින්ද කිසියම් රාත්‍රියක අනපේක්ෂිත ලෙස අතරමං වෙති. ඔවුනට යළි නවාතැන් වෙත යා නොහැකි ය. එම රාත්‍රිය ආරක්ෂා සහිත ව කෙසේ හෝ ගතකළ යුතුව තිබේ. ඒ හැරත් ඔවුන් අතරමං වනුයේ අගනුවර පාතාල සමාජය ඉදිරිපිටය. ඉතා අවදානම් සහගත අවස්ථාවක් මෙන් ම අතිශය සුන්දර අවස්ථාවක් ද ඔවුන් ඉදිරිපිට තිබේ. මේ මොහොතේ අපේක්ෂාගේ අරමුණ කුමක් ද? නලින්දගේ අරමුණ කුමක්ද?ඔව්හු ගුබ්බෑයමක කාමරයක් මිලට ගෙන එහි ලැඟුම් ගනිති. ඉක්බිති පෙළගැසෙන්නේ ඔවුන් දෙදෙනා අතර මතුවන ගැටුම් ය. එකිනෙකා චෝදනා කර ගනිති. ජංගම දුරකථන පොළොවේ ගසති. හඬති. නිදි මරති. අවසන හිරු පොළොව සිප ගන්නට හෝරාවකට හෝ ‍හෝරා දෙකකට පෙර ඔව්හු එක් සුන්දර අවස්ථාවක් කරා එළඹෙති. කතුවරයා එය නිරූපණය කරන්නේ මෙලෙස ය.“ඕ ප්‍රේමයේ මිහිරියාවෙන් ද, ආදරයේ උණුසුමින් ද, රාගයේ ලෝභයෙන් ද නලින්දගේ සිසිල් වූ ගතට ද හා ක්ෂණික ආවර්තයකින් ගැසෙමින් තිබෙනා පපුවට ද සාංසාරිකව බද්ධ වී සිටියාක් වැනි ව වැතිරී සිටියි.“ඔයාට කැමැති දෙයක්”අපෙක්ෂා මිමිණුවා ය.“ඔයාට මොනවද ඕනෙ?”“ඔයා, ඔයා විතරමයි!ඔයාගේ මුළු ආත්මය ම”අපේක්ෂා මෙට්ටයට තදින් තෙරපාගත් මුහුණ මදක් ලිහිල් කරමින් සෙමෙන් - සෙමෙන් කෙඳිරුවා ය.(පිටුව 22)කතුවරයා සියඅත්දැකීම් මනා ලෙස වචනයට නඟා ඇති බවක් පෙනෙයි. පළමු පරිච්ඡේදය පුරාවට ම ඇත්තේ මේ සිදුවීම ය. දෙදෙනා වරෙක දරුණු ලෙස වාග් ප්‍රහාර එල්ල කර ගනිති. එය මනුෂ්‍යත්වයේ ස්වාභාවය විය හැකි ය. එහෙත් ගැටුමේ කෙළවර සුන්දර ය. එයත් මනුෂ්‍යත්වයේ ස්වාභාවය විය හැකි ය.සරසවි විද්‍යාර්ථීන්ගේ ජීවිත පිළිබඳ හරස්කඩක් දැක්වීමට ද භාරත ප්‍රභාෂණ උත්සුක වෙයි. එහිදී ඔහු පහත සඳහන් විෂයය ස්පර්ශ කරයි.(I) සරසවියේ දේශපාලනය(II) කැට ව්‍යාපාර(III) සිසුන්ගේ සංවිධාන ක්‍රමවේද(IV) බෝඩිං ජීවිතය(V) විද්‍යාර්ථීන්ගේ පොදු දුර්වලතාහා ශක්‍යතාමහා ශිෂ්‍ය සංගමයේ මෙහෙයැවීම්, අණකිරීම් පමණක් නොව නායකයන්ගේ ක්‍රියාකාරකම් ද මේ පොතෙහි ඇතුළත් ය. ධනපති ක්‍රමය පතුරුගසන එක්ශිෂ්‍ය නායකයෙක් පසුව ධනපති පක්ෂයකින් ම මහජන ඡන්දයට ප්‍රවේශ වෙයි. කැට ව්‍යාපාරවල නියුතු ශිෂ්‍යයෝ එසේ ලැබෙන මුදලින් බියර් ‍බොති. ගණන්හිලව් විකෘති කරති. සරසවියේ ඉතා දක්ෂ සංවිධායකයකු ලෙස කැපී පෙනෙන තත්ත්වයට පත් වූ විද්‍යාර්ථියෙක් ප්‍රේමයෙන් පරාජිත ව මහණදම් පුරයි. ඔහු වැළැක්වීමට කිසිවකුටත් හැකිවන්නේ නැත. අපේක්ෂා තම කථිකාචාර්ය සිහිනය සාක්ෂාත් කර ගැනීම සඳහා ගුරුතුමා කැටුව යහන් ගත වෙති. සරසවි විද්‍යාර්ථීන්ගේ ජීවිතය පිළිබඳ ඉතා සංකීර්ණ චිත්‍රයක් කතුවරයා අප හමුවේ තබයි.“ඇකඩමික් එෆෙයාර්ස්’ නම් ප්‍රබන්ධයක් ගිය වසරේ එළි දැක්විණි. කැලිපෝර්නියාවේ විශ්වවිද්‍යාලයක සිදුවීම් මාලාවක් ඊට පාදක කරගෙන තිබේ. සමාජ විද්‍යා මහා චාර්යවරයෙක්, දානපතියෙක් හා ශිෂ්‍යයෝ පිරිසක් එහි චරිත නිරූපණයෙහි යෙදෙති. අහඹු සිදුවීම් කිහිපයක් ද සමඟ කතාවේ ගැටුම මතු වේ. මහාචාර්යවරයාගේ අසම්මත ලිංගික සම්බන්ධතා, ශිෂ්‍යයන්ගේ ආදර බැඳීම් කතාවෙන් නිරූපණය වේ. විලියම් ටයිනේ නම් මේ ලේඛකයා මිනිස් ජීවිත තුළ පවත්නා පොදු දුර්වලතා විශද කිරීමට ප්‍රයත්න දරයි. එහි වීරයන් නැත. දුෂ්ඨයන් ද නැත. ඇත්තේ පොදු මිනිසුන් පමණි. මහා පෞරුෂයකින් යුතු උගතුන් ළඟ ඇති දුර්වලතා ද කතුවරයාගේ අවධානයට ලක්ව තිබේ. එය කතුවරයාගේ ප්‍රථම නවකතාව යි. භාරත ප්‍රභාෂණ තෙන්නකෝන් ගේ ප්‍රථම නවකතාව ‘අසමජ්ජාති ආදරයයි” මෙහි එන ශාලිත නම් කථිකාචාර්යවරයා හොර සහතික ඉදිරිපත් කොට තනතුරු ලබන්නෙකි. ඊළඟට ඔහු තම වෘත්තීය ගරුත්වය පසෙක ලා අපේක්ෂා සිය වසඟයට ගනී. ඇයට බොරු පොරොන්දු දී නාස්ති කරයි. මේ විශ්වවිද්‍යාල ජීවිතයේ ඇත්ත මිස; නැත්ත නො වේ.“ඇකඩෙමික් එෆෙයාර්” කෘතිය හා “අසමජ්ජාති ආදරය” නවකතාව නිරූපණය අතින් සමගාමී වන අවස්ථා කිහිපයක් තිබේ.(I) ජනප්‍රිය හා ප්‍රබල චරිතවල පොදු දුර්වලතා දැක්වීම(II) ලිංගික අවස්ථා නිරූපණයේ දී යථාර්ථවාදී වීම(III) වීරයන් හා දුෂ්ඨයන් ප්‍රතික්ෂේප කොට පොදු මිනිස් චරිත ගොඩනැඟීමඉහත ලක්ෂණ තුන ම හඳන්වාදිය හැක්කේ මනුෂ්‍යත්වය විග්‍රහ කිරීමේ දී යොදාගත් වෙනස්කම ක් ලෙස ය. මිනිසාගේ හා ගැහැනියගේ යථා ස්වාභාවයට මේ මාර්ග ඔස්සේ ළංවිය හැකි බවක් පෙනෙන්නට තිබේ.“ඇකෙඩෙමික් එෆෙයාර්” කෘතියේ කතුවරයා හා “අසමජ්ජාති ආදරය” කෘතියේ කතුවරයා බරපතළ ලෙසින් දුරස්වන්නේ ආඛ්‍යාන ක්‍රමවේදය මූලික කරගෙන ය. විලියම් මායා යථාර්ථවාදය භාවිත කරන අතර තෙන්නකෝන් නැචුරලිසම් හෙවත් ‍ ස්වාභාවික වාදයට වඩාත් සමීප වෙයි. නැචුරලිසම් යන්න දර්ශනයක් ලෙස ප්‍රබන්ධ කථාවට සමීප වූයේ පසුව ය. ඊට පෙර එය නීතිය හා දේශපාලනය යන විෂයයන්වලදී මූලික දර්ශනයක් ලෙස භාවිත කැරිණි.18 සියවසේ අගභාගයේ දී පමණ සාහිත්‍ය කෙරෙහි එය බලපෑම් ඇති කළේ ය. නවකතාව විෂයයෙහි ගතහොත් චරිතවල හැසිරීම් හා සිතිවිලි තත්ත්වාකාරයෙන් ගෙන ඒ අයුරින් ම ඉදිරිපත් කිරීම “නැචුරලිසම්” වල සරල අර්ථය වේ. ගුණදාස අමරසේකර, සිරි ගුණසිංහ වැනි අය ද මුල් යුගයේ මේ ක්‍රමය භාවිත කළ හ. තෙන්නකෝන් දැන හෝ නො දැන ස්වාභාවිකවාදයට ළං වෙයි. ඔහු සිය චරිතවල හැසිරීම් මෙන් ම සිතිවිලි ද විනිවිදභාවයකින් යුතුව ගෙන හැර දක්වයි. එය පාඨකයාට අලුත් අත්දැකීමක් ද වෙයි.කතුවරයා අවසන් ලෙස යම් දාර්ශනික ගැටලුවක් ද පාඨකයා වෙත ‍ෙශ්ෂ කර තබයි. එය මෙසේ ය.“ප්‍රේමය කෙතරම් දේ කියා සිටිය ද කෙතරම් දේ අසා සිටිය ද, කියා සිටීමට හෝ අසා සිටීමට හෝ නොහැකිවූ දෙයක් සෑම ප්‍රේම කතාවක ම ඉතිරි ව ඇත. සෑම පෙම්වතෙකු ද, සෑම පෙම්වතියක ද ඒ දේ කියා සිටීමට හෝ අසා සිටීමට මොහොතක් යළි කිසි දිනෙක උදාවන තුරු පෙරුම් පුරමින් බලා සිටිති”.ප්‍රේමයට කෙළවරක් හෝ ගණිතයක් නැති බව කතුවරයා කියා සිටී. එය සත්‍යයක්දැ’යි විමැසීම පාඨකයාට භාර කරමු!.</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>18</day>
    </date>
    <link>http://www.dinamina.lk/2014/06/18/_art.asp?fn=f1406184</link>
    <topic/>
    <author>සාකච්ඡා කළේ චින්තා රණසිංහ</author>
    <content>යොවුන් ප්‍රේමය ගැන ලියැවුණු පොත පත ලොව බොහෝය. ඒවායේ ලියැවුණු ප්‍රේම කතාන්දර ද එකිනෙකට වෙනස්ය. විසි හැවිරිදි ආධුනික ලේඛිකාවක වන මනීෂා සෙව්වන්දි අලගියවන්නගේ ‘ආත්මයම නුඹ මගේ‘ කලා කෘතිය ද ප්‍රේමය හඳුනන හා නොහඳුනන සිත්වලට ද සරල රසවින්දනයක් ලබා දෙමින් ප්‍රේමණීය නව කතාවක් ලෙස පාඨක අතට පත් වී ඇත. ඇය යොවුන් ලේඛිකාවකි.* ඔබේ ප්‍රථම නිර්මාණය වන ‘ආත්මයම නුඹයි මගේ‘ නවකතාව පාඨකයාට හඳුන්වා දෙන්නේ කොහොමද?මෙය ඉතාමත් සරල නමුත් ඇතුළාන්තයෙන් ගැඹුරු ආදර කතාවක්. මගේ ප්‍රථම නිර්මාණ කෘතිය වන මේ කෘතිය සැබැවින් ආදරේ කළ දෙදෙනෙක් කවදා හෝ එක් වන බව පාඨකයාට කියා පෑමට අදහස් කළා. බොහෝ පාඨකයන් ඉල්ලන්නේ සුන්දර රසවත් ආදර කතා. ඉතින් මෙය ආරම්භයේ සිටම කුතුහලයෙන් පිරි නිර්මාණයක් බවට පත් කිරීමට හැකි වූ බව මට ලැබෙමින් පවතින පාඨක ප්‍රතිචාරවලින් පෙනේනනට තිබෙනවා.* ‘ආත්මයම නුඹයි මගේ‘ කෘතියේ සාරාංශයෙන් බිඳක් කිවහොත්?මෙය සකුනි සහ සඳරු කියන යොවුන් ප්‍රේමවන්තයන් දෙදෙනෙක් වටා ගෙතුණු කතාවක්. පාසල් අධ්‍යාපනය නිම වීමත් සමඟ අහම්බයකින් හමු වන ඔවුන්ගේ ප්‍රේම කතාන්දරයට සකුනිගේ නිෙවසින් යම් අකමැත්තක් පළ වෙනවා. ඒ සමඟ සකුනිගේ නිවැසියන් ගෙන ආ විවාහ යෝජනාවක් නිසා ඔවුන්ගේ ආදර කතාවට එක් වන ශෙනාල් නමැති තරුණයා නිසා සකුනි සහ සඳරුගේ ආදරය දෙදරා යන්නට පටන් ගැනීමත් සකුනි විදේශගතවීමත් සදරුගේ අතුරුදහන් වීමත් ඇතුළු සිදුවීම් ගණනාවක් ඔස්සේ මේ නවකතාව ගලාගෙන යනවා. එය කියවා රසවිදීම මම පාඨකයාට පවරනවා.* මෙවැනි නවකතා සම්බන්ධයෙන් වත්මන් සමාජය දක්වන්නේ කුමන ප්‍රතිචාරයක්ද?අද සමාජයේ නිරන්තරයෙන් දකින්න ලැබෙන්නේ වාණිජ පරමාර්ථයෙන් ලියැවෙන පොත පතයි. ඒ සදහා ඇතැම් ලේඛකයන් පෙරදිග සමාජය ප්‍රතික්ෂේප කරන අනියම් සබඳතා උපකල්පනය කරමින් සමාජමය බැඳීම් බිඳී යන ආකාරයේ සිතිවිලි ඇති වන අන්දමේ නිර්මාණ බිහි කරන්න පෙලඹී තිබෙනවා. මම එවැනි පොතපත ලියැවෙනවාට කැමැති නැහැ. මගේ නිර්මාණවලට මම යොදා ගන්න කැමැත්තක් දක්වන්නේ සමාජයට යම් ආදර්ශයක් සපයන කතාන්දරයක්. පාසල් කාලය නිම වීමත් සමග නවකතා කියැවීමට මම යොමු වුණා.යොවුන් වයසේ පසුවන බොහෝ දෙනා පොත පත කියවන්නට පටන් ගන්නේ පාසල් අධ්‍යාපනය නිම වීමෙන් පසුවයි. වාණිජ පරමාර්ථයෙන් ලියැවුණු අනිසි සබඳතා, සමාජය අනුමත නොකරන ක්‍රියා පිළිබඳ කියැවෙන පොත පත ඒ සමග කියැවූවොත් යොවුන් මනස පවා වෙනස් වෙනවා. වර්තමාන සමාජයේ පවතින සමාජ ප්‍රශ්න අතරේ ආදර්ශවත් දේ නිර්මාණ සඳහා යොමු විය යුතු බව මගේ හැඟීමයි. යොවුන් ආදරයට සමාජයේ තිබෙන්නේ හොඳ තැනක්. එවැනි වයස් සීමාවක් ඇතුළත දී ආදර කතා කියැවෙනවා වැඩියි. බාල පිරිස් වගේම වැඩිහිටියන් පවා එවැනි කතා කියවන්න කැමැතියි. ‘ආත්මයම නුඹයි මගේ‘ පොත කියවූ පාඨකයන්ගේ හොඳ ප්‍රතිචාර තිබෙනවා. මට ඒ ගැන සතුටුයි.* ඉදිරියේ දී තවත් නිර්මාණ බිහි කිරීමට කැමැත්තක් තිබෙනවාද?මෙය මගේ ප්‍රථම නිර්මාණය. ෙහාඳ ප්‍රතිචාර තිබෙන නිසා මා අපේක්ෂා කරනවා ‘ආත්මයම නුඹයි මගේ‘ නවකතාවේ දෙවැනි දිගහැරුමක් නිර්මාණය කිරීමට. ඊට අමතරව කෘති රචනයේ නියැලීමට මම අපේක්ෂාවෙන් සිටිනවා.*මේ කෘතිය රචනා කිරීමේ දී ආධුනික ඔබට දිරි දුන්නේ ?මගේ මාපියන් වගේම ගුරුභවතුන් මේ කෘතිය ලියා පළ කරන්න උපකාර කළා. මගේ ප්‍රථම නිර්මාණය නිසා මගේ හිතවතුන් බොහෝ දෙනෙක් ආත්මයම නුඹ මගේ කෘතිය කියවා ගුණ දොස් පවසනවා. එය මගේ ඉදිරි ගමනට මහත් පිටිවහලක්. මම ඒ සියලු දෙනාටම ස්තුතිය පළ කරනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>18</day>
    </date>
    <link>http://www.dinamina.lk/2014/06/18/_art.asp?fn=f1406185</link>
    <topic>සහශ්‍ර සංවර්ධන අභියෝගජය ගැනීමට ප්‍රබල හඬක්</topic>
    <author>ධම්මික සෙනෙවිරත්න</author>
    <content>හැත්තෑහත් දෙනාගේ කණ්ඩායම හෙවත් ජී-77 සමුළුවේ 50 වෙනි සංවත්සර සැසි වාරය බොලීවියාවේ ධනවත්ම නගරය හා දෙවන විශාලම නගරය වන සැන්ට්‍රා කෲස්හිදී මේ දිනවල පැවැත්වෙයි. ජී-77 ආරම්භක සාමාජිකයකු වන ශ්‍රී ලංකාව නියෝජනය කරමින් ජනාධිපති මහින්ද රාජපක්ෂ මහතා මේ සමුළුවට සහභාගි විය. සමුළුව ආරම්භ වූයේ එක්සත් ජාතීන්ගේ සංවිධානයේ මහලේකම් බෑන් කී මූන් මහතාගේ ප්‍රධානත්වයෙනි. මෙවර සභාපතිත්වය දරනු ලබන්නේ සත්කාරක රාජ්‍ය වන බොලීවියාවේ ජනාධිපති ඉවෝ මොරලස් මහතාය.ජී-77 ආරම්භක සාමාජික සංඛ්‍යාව අනුව එය මෙනමින් හැඳින්වූවද මේ වනවිට එහි සාමාජික සංඛ්‍යාව රටවල් 133කි. එනම් එක්සත් ජාතීන්ගේ සංවිධානය නියෝජනය කරන රටවල් අතරින් 2/3 ක්ම එහි නියෝජනය වේ. භූමි ප්‍රමාණය හා ලෝක ජනගහනය අනුව බැලුවද එම නියෝජනය සුවිශේෂී එකකි.ලොව උතුරු අර්ධයේ රටවල් ලෙස හැඳින්වෙන ධනවත් රටවල් හා දකුණු අර්ධයේ රටවල් ලෙස හඳුනාගන්නා අඩු දියුණු රටවල් අතර විෂමතාව සැළකිල්ලට ගනිමින් දකුණු දකුණු සහයෝගිතාව වර්ධනය කිරීම අරබයා මෙවැනි එකතුවක් නිර්මාණය කර ගැනිණි. එක්සත් ජාතීන්ගේ සංවිධානය නියෝජනය කරන්නා වූ එම සාමාජික රටවල සාමුහික ආර්ථික අභිලාෂයන් හා එක්සත් ජාතීන්ගේ සංවිධානය තුළ ඒකාබද්ධව කේවල් කිරීමේ හැකියාව පිළිබඳ අවධානය යොමුකිරීම එහි අපේක්ෂාව හා අරමුණු විය.ජිනීවා හි දී 1964 ජූනි 15 වැනිදා ජිනීවා හිදී පැවැති UNCTAD හෙවත් වෙළෙඳාම සහ සංවර්ධනය උදෙසා වන එ.ජා. සමුළුවේ දී ජී-77 එකතුව නිර්මාණය කරගැනීම සිදුවිය. එහි පළමු ප්‍රධාන රැස්වීම 1967 ඇල්ජීයර්ස් හිදී පැවැත්විණි. “ඇල්ජියර්ස් ප්‍රඥප්තිය” මත පදනම් වෙමින් මේ එකතුව සඳහා ස්ථාවර ආයතනික ව්‍යුහයක් ගොඩ නඟා ගැනිණි. ලෝක ආහාර හා කෘෂිකර්ම සංවිධානය, යුනෙස්කෝව, එ.ජා. පරිසර වැඩසටහන, වොෂින්ටනය කේන්ද්‍ර කරගත් 24 දෙනාගේ කණ්ඩායම ආදී සංවිධානවල පාර්ශ්වකරුවෙක් ලෙස ද ජී-77 ක්‍රියාකරයි. ජී- 77 බිහිකිරීමට තුඩු දුන් UNCTAD සමුළුවේ දී නිකුත් වූ ඒකාබද්ධ ප්‍රකාශනය චීනයේ ද දායකත්වය ඇතිව නිකුත් විය.ජී-77 හැඳින්වීමේ දී පවා ජී-77 සහ චීනය යනුවෙන් එකට යෙදේ. කෙසේ වූව ද චීනය, ජී-77 සාමාජිකයකු නොවේ. එහෙත් මේ දිනවල බොලිවියාවේ දී පැවැත්වෙන සමුළුවේ දී ජී-77 අරමුණු සාධනය කරගැනීම පිණිසත් විශේෂයෙන් ලතින් අමෙරිකා කලාපයේ සුබසෙත පිණිසත් සිය දායකත්වය ලබාදෙන බව චීනය ප්‍රකාශ කර තිබිණි. එක්සත් ජාතීන්ගේ සංවිධාන ව්‍යුහය තුළ ඇති සාර්ථක උප ප්‍රවේශ කණ්ඩායමක් ලෙස ජී-77ට පිළිගැනීමක් ඇතිවී තිබේ. සාමාජික රටවලට බලපාන්නා වූ විවිධ සමාජ දේශපාලන ආර්ථික කාරණා හමුවේ එක් හඬක් නැඟීමට ජී-77 එකඟ වී සිටී.සංවර්ධනය වෙමින් පවත්නා රටවලට බොහෝ විට පොදු ගැටලුවක් වන දිළිඳුකමට එරෙහිව සටන් කිරීම ජී-77 ආරම්භයේදී ද අවධාරණය කෙරුණු අතර ඊට ඇති වැදගත්කම අදටද එසේමය. එ.ජා. සහශ්‍ර සංවර්ධන ඉලක්ක (MDG) 8 අතරින් දිළිඳුකමේ අභියෝගය ජයගැනීම ද එකකි. වසර 2015 දී 2000 වර්ෂය වනවිට පැවැති දිළිඳුකම හරි අඩකින් අඩු කිරීමට ඉලක්ක කෙරුණ ද තවමත් එය අසලට හෝ ළඟාවීමට ‍ලෝකයට නොහැකි වී තිබේ. මෙවර ජී -77 සමුළුවේ දී එ.ජා. මහලේකම් බෑන් කී මූන් ද දිළිඳුකමට එරෙහිව සාමුහිකව ක්‍රියාකිරීමේ අවශ්‍යතාව යළි අවධාරණය කළේ සහශ්‍ර සංවර්ධන ඉලක්ක ලෝකයට සිහිපත් කර දෙමිනි.මේ හැරුණුවිට මීට වසර 50කට පෙර ජී-77 ආරම්භ කරද්දී ඉස්මතු නොවූ ගෝලීය අභියෝග සමහරක් ද මේ වනවිට ඉදිරියටම පැමිණ ඇත. දේශගුණික විපර්යාස පිළිබඳ අර්බුදය ඉන් පුමුඛ වේ. එ.ජා. මහලේකම්වරයා ඒ බව ද අවධාරණය කර තිබුණේ එය ද සාමුහිකව ජයගත යුතු අභියෝගයක් බව පෙන්වා දෙමිනි. දිළිඳුකම පිටුදැකීම සමානාත්ම උදෙසා ක්‍රියාකිරීම, පාරිසරික සමතුලිතතාව පවත්වා ගැනීම, දේශගුණික විපර්යාස පිළිබඳ ගැටලුවට මුහුණදීම වැනි කාරණා සම්බන්ධයෙන් ලෝක නායකයන් එක්ව ක්‍රියා කළ යුතු බව මහලේකම්වරයා අවධාරණය කළද විශේෂයෙන් ලොව උතුරු අර්ධයේ රටවල් එකී සාමුහිකත්වය පිළිබඳ අවධානය යොමු කරන බවක් පෙනෙන්නට නැත.උතුරු දකුණු භේදයක් පිළිබඳ මින් අදහස් නො‍ෙකරේ. එහෙත්, සංවර්ධනය වෙමින් පවත්නා රටවල් සම්බන්ධයෙන් සංවර්ධිත රටවල ආධාර පොරොන්දු බොහෝවිට පොරොන්දුවලටම සීමාවී තිබේ. ජී-77 සමුළුව අමතමින් ශ්‍රී ලංකා ජනාධිපතිතුමාද එම පොරොන්දු හුදෙක් වචනවලට සීමා නොකිරීමේ අවශ්‍යතාව පෙන්වා දී තිබිණි.මෙවර ජී-77 සමුළුවේ තේමාව වී ඇත්තේ “වඩා යහපත් ජීවිතයක් සඳහා නව ලෝක රටාවක් යන්නයි. පවතින අධිපතිවාදී ලෝක රටාවට එරෙහි විකල්පයක් බිහිවිය යුතු බව ඉන් හඳුනා ගැනී ඇත.එහෙත්, එක්සත් ජාතීන්ගේ යාන්ත්‍රණයට පවා බලපෑම් කිරීමට හා ඇතැම් තත්ත්ව යටතේ එය හැසිරවීමට අධිපතිවාදී රටවල් අතළොස්සකට හැකිවී තිබීම අවධානයට ලක්විය යුතුය. මෙවර සමුළුව ඇමතූ සිම්බාබ්වේ ජනාධිපති රොබට් මු ගාබේ ද ජී-77 එකතුව සිය අභිමතාර්ථ සපුරා ගැනීම සඳහා එක්ව ක්‍රියා කළ යුතු බව අවධාරණය කර තිබිණි.මෙවර සමුළුවේ සභාපතිත්වය දරන බොලීවියා ජනාධිපති ඉවෝ මොරලස් කියා තිබුණේ එ.ජා. ආරක්ෂක මණ්ඩලය අහෝසි කළ යුතු බවයි.එය ලෝකයේ යුද ගැටුම් දිරිගන්වන හා අවුළුවන බව ද, අධිරාජ්‍යවාදී බලවතුන්ට රටවල් ආක්‍රමණය කිරීමට හා එම රටවල ස්වභාවික සම්පත් කොල්ල කා ගැනීමට ඉඩ සලස්වන බවත් ඔහු පෙන්වා දී තිබිණි. පවත්නා ගෝලීය බලධුරාවලිය වෙනස්විය යුතු බව බොලීවියාවේ මතයයි. අන්තර්ජාතික මුල්‍ය අරමුදල වැනි ආයතන ද වෙනස් කළ යුතු බව ජනාධිපති මොරලස් පවසා තිබේ.මෙවර සමුළුවේ දී පශ්චාත් සහශ්‍ර සංවර්ධන ඉලක්ක කෙරෙහි අවධානය යොමුකරමින් එම පළමු කෙටුම්පත ඉදිරිපත් කිරීමද සිදුවිය. සමස්තයක් ලෙස මේ සියල්ලේ අරමුණ වඩා යහපත් ලෝකයක් නිර්මාණය කිරීමයි.එහෙත් ඒ සඳහා පවත්නා අධිපති ලෝක රටාව වෙනසට ලක් කළ යුතු වෙයි. ජී - 77 නොබැඳි ව්‍යාපාරය නම් පුළුල් එකතු හා දේශපාලන ආර්ථික හවුල්වල ප්‍රමුඛ අවධානය ඒ දෙසට ද යොමුවිය යුතුව පවතී.ශ්‍රී ලංකා ජනාධිපති මහින්ද රාජපක්ෂ මහතා ද මෙවර සමුළුව අමතමින් අවධාරණය කළේ ජී-77 රටවල පොදු අභිමතාර්ථ සාධනය කර ගැනීමට නම් වඩා අපක්ෂපාතී සාධාරණ ලෝක රටාවක් නිර්මාණය කරගත යුතු බවයි. ඒ සඳහා ජී 77 නව ජීවයකින් නැඟී සිටිය යුතු බව ජනාධිපති රාජපක්ෂ මහතා පෙන්වා දී තිබිණ.මෙවර ජී-77 සමුළුව අතරතුර එ.ජා. මහලේකම් බෑන්කී මූන් මහතාගේ 70 වෙනි ජන්ම දිනය සැමරීමට ද කටයුතු යොදා තිබීම විශේෂයකි. මේ සමුළුවට සමගාමීව බොලීවියාව විසින් ශ්‍රී ලංකා ජනාධිපති මහින්ද රාජපක්ෂ මහතා සාමය හා ප්‍රජාතන්ත්‍රවාදය උදෙසා කරන ලද කාර්යභාරය අගයමින් විශේෂ සම්මානයකින් පිදුම් ලැබූ අතර එ.ජා. මහලේකම් බෑන් කී මූන් මහතාට විශේෂ සම්මානයක් පිරිනැමිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>19</day>
    </date>
    <link>http://www.dinamina.lk/2014/06/19/_art.asp?fn=n1406191</link>
    <topic>මෙම සිදුවීම මෙතනින් අවසන් විය යුතුයි</topic>
    <author>ධනුෂ්ක ගොඩකුඹුර</author>
    <content>මෙම සිදුවීම මෙතැනින් අවසන් විය යුතු බවත්, සියලු පාර්ශ්වයන් ඉදිරියේදී සමඟියෙන් කටයුතු කළ යුතු බවත්, බේරුවල ප්‍රදේශයේ හටගත් නොසන්සුන්කාරී තත්ත්වය පිළිබඳ සොයාබැලීමේ සංචාරයක නිරත වූ ජනාධිපති මහින්ද රාජපක්ෂ මහතා ප්‍රකාශ කළේය. මේ පිළිබඳ අපක්ෂපාතී පරීක්ෂණයක් පවත්වා වගකිවයුත්තන්ට එරෙහිව නීතිය තදින් ක්‍රියාත්මක කරන බවත් ජනාධිපතිවරයා පැවසීය.ජාති, ආගම්, තරාතිරම් භේද නොබලා වැරැදිකරුවන්ට දඬුවම් කරන බව පැවසූ ජනාධිපතිවරයා රට තුළ නීතියක් ඇති බවත් එම නීතිය නිසි ලෙස ක්‍රියාත්මක කිරීමට තමන් කිසිවිට පසුබට නොවන බවත් අවධාරණය කළේය. රටක් වශයෙන් අප වසර තිහක් ජාතිවාදයෙන් බැට කෑ බව සිහිපත් කළ ජනාධිපතිවරයා යළිත් එවැනි තත්ත්වයක් රට තුළ ඇති වීමට ඉඩ නොතබන බවත් කටකථාවලට රටක් විනාශ කිරීමට ඉඩ තැබිය නොහැකි බවත් පැවසීය.රට තුළ වෙනත් ආකාරයකින් කලු ජූලියක් ඇති කිරීමට ඇතැමුන් උත්සාහ දැරුවත් එවැනි උත්සාහයන්ට ඉඩ නොතබන බව අවධාරණය කළ ජනාධිපතිවරයා රටේ සියලු ජනකොටස් මෙවැනි අවස්ථාවන්වලදී සිහිබුද්ධියෙන් යුතුව කටයුතු කළ යුතු බව පැවසීය. ජනතාව උසිගන්වා අනවශ්‍ය ගැටුම් ඇති කිරීමට පරාජිත දේශපාලන කණ්ඩායම් කටයුතු කරන බවත් මෙවැනි සිදුවීම් පසුපස සිටින එවන් කණ්ඩායම් සම්බන්ධයෙන් අවධානයෙන් සිටින ලෙස ආරක්ෂක අංශ වෙත උපදෙස් දී තිබෙන බවත් ජනාධිපතිවරයා ප්‍රකාශ කළේය.ජනාධිපතිවරයා මෙසේ ප්‍රකාශ කළේ අලුත්ගම සහ බේරුවල ප්‍රදේශවල පසුගිය දිනවල හටගත් නොසන්සුන්කාරී වාතාවරණය පිළිබඳ සොයා බැලීම සඳහා ඊයේ (18) සවස එම ප්‍රදේශයන්හි සංචාරයක නිරතවීමෙන් අනතුරුවය. බොලීවියා සංචාරය නිමවා පැමිණි වහාම බේරුවල ප්‍රදේශයට ගිය ජනාධිපතිවරයා ප්‍රදේශයේ ආගමික නායකයන්, දේශපාලන නායකයන් හා රාජ්‍ය නිලධාරීන් මුණගැසී මේ පිළිබඳ කරුණු විමසුවේය.මෙම සිදුවීම නිසා උන්හිටි තැන් අහිමි වූ පිරිස් පිළිබඳ ඉදිරිපත් කෙරුණු කරුණු පිළිබඳ අවධානය යොමු කළ ජනාධිපතිවරයා එම පිරිස් වහාම නැවත පදිංචි කිරීමට පියවර ගන්නා ලෙස උපදෙස් දුන් අතර ඒ පිළිබඳ වගකීම තමා භාර ගන්නා බව පැවසීය. මෙම නොසන්සුන්කාරී තත්ත්වය නිසා අලාභහානී සිදු වූ දේපළ පිළිසකර කිරීමට කටයුතු කරන ලෙසත් ජනාධිපතිවරයා මෙහිදී නිලධාරීන්ට උපදෙස් දුන්නේය.ඇමැතිවරුන් වන ආචාර්ය මර්වින් සිල්වා, රෝහිත අබේගුණවර්ධන, ජනාධිපති ලේකම් ලලිත් වීරතුංග, නීතිය හා සාමය පිළිබඳ අමාත්‍යාංශයේ ලේකම් විශ්‍රාමික මේජර් ජෙනරාල් නන්ද මල්ලවාරච්චි, යුද හමුදාපති ලුතිනන් ජෙනරාල් දයා රත්නායක, පොලිස්පති එන්. කේ. ඉලංගකෝන් මහත්වරුන් ඇතුළු පිරිසක් ද මේ අවස්ථාවට එක් ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>19</day>
    </date>
    <link>http://www.dinamina.lk/2014/06/19/_art.asp?fn=n14061912</link>
    <topic>මානව හිමිකම් පරීක්ෂණ ශ්‍රී ලංකාවට එපායෝජනාව වැඩි ඡන්ද 134 කින් සම්මතයි</topic>
    <author>රන්ජිත් පද්මසිරි, චමීර ඇල්ල‍දෙණිය සහ සුභාෂිණි ‍සේනානායක</author>
    <content>එක්සත් ජාතීන්ගේ මානව හිමිකම් මහ ‍කොමසාරිස් කාර්යාලය මඟින් ශ්‍රී ලංකාවට එ‍රෙහිව පැවැත්වීමට නියමිත පරීක්ෂණය සිදු ‍නොකළ යුතු බවට ‍යෝජනාව වැඩි ඡන්ද 134කින් පාර්ලි‍මේන්තු‍වේ දී ඊ‍යේ (18) සම්මත විය.ආණ්ඩු පක්ෂ‍යේ මන්ත්‍රීවරු නව ‍දෙනකු ඉදිරිපත් කර තිබූ ‍මෙම ‍යෝජනාවට පක්ෂව ඡන්ද 144ක් ලැබුණු අතර විපක්ෂව ඡන්ද 10ක් ලැබුණි. 37 ‍දෙනකු ඡන්දය දී‍මෙන් වැළකී සිටියහ. මන්ත්‍රීවරු 33ක් ඡන්දය විමසන අවස්ථා‍වේ සභා‍වේ සිටි‍යේ නැත.‍යෝජනාවට විරුද්ධ වූයේ ‍දෙමළ ජාතික සන්ධානය පමණි. එක්සත් ජාතික පක්ෂය සභාව තුළ සිටිමින් ඡන්දය දී‍මෙන් වැළකී සිටියහ. ප්‍රජාතන්ත්‍රවාදී ජාතික සන්ධානය ඡන්දය විමසන අවස්ථා‍වේ සභා‍වේ සිටි‍යේ නැත.දින ‍දෙකක විවාදය අවසාන‍යේ දී පත්කළ මන්ත්‍රී ආර් සම්බන්ධන් මහතා නමින් ඡන්දය විමසන ‍ලෙසට කළ ඉල්ලීමට අනුව ඡන්දය නමින් විමසනු ලැබීය. ‍යෝජනාවට පක්ෂව සන්ධාන‍යේ සමාජික පක්ෂ වන ශ්‍රී ලංකා නිදහස් පක්ෂය, මහජන එක්සත් ‍පෙරමුණ, ලංකා සමසමාජ පක්ෂය, ශ්‍රී ලංකා‍වේ ‍‍කොමියුනිස් පක්ෂය, ජාතික ‍ හෙළ උරුමය, ජාතික මුස්ලිම් ‍කොංග්‍රස, ඊපීඩීපී, ලංකා කම්කරු ‍කොංග්‍රසය, ජාතික නිදහස් ‍පෙරමුණ, ප්‍රජාතන්ත්‍රවාදි ජනතා ‍පෙරමුණ පක්ෂවල මන්ත්‍රීවරු ඡන්දය භාවිත කළහ.ශ්‍රී ලංකා මුස්‍ලිම් ‍කොංග්‍රසය හා සමස්ත ලංකා මුස්ලිම් ‍කොංග්‍රසය ඡන්දය විමසන අවස්ථා‍වේ සභා‍වේ සිටි‍යේ නැත.එක්සත් ජාතික පක්ෂය සභාව තුළ රැදී සිටිය ද ඡන්දය භාවිත කිරී‍මෙන් වැළකී සිටින බව ප්‍රකාශ කළහ. ප්‍රජාතන්ත්‍රවාදී ජාතික ‍පෙරමුණ නි‍යෝජනය කරන ජනතා විමුක්ති ‍‍පෙරමුණ මන්ත්‍රීවරුන් ති‍දෙනා හා එහි ජයන්ත කැට‍ගොඩ, ටිරාන් අලස්, අර්ජුන රණතුංග හා අජිත් කුමාර මහත්වරු සභා‍වේ සිටි‍යේ නැත.විවාදය අවසාන‍යේ ප්‍රජාතන්ත්‍රවාදී ජාතික ‍සන්ධානය අනුර කුමාර දිසානායක මහතා ‍යෝජනාවට සං‍ශෝධනයක් ඉදිරිපත් ක‍ළේය. මෑත කාල‍යේ ර‍ටේ සිදුවූ සිද්ධීන් කිහිපයක් සඳහන් කරමින් ඒවා ගැන විමර්ශනය කර වාර්තා කරන ‍ලෙසට වූ එම සං‍ශෝධනය පිළි‍නොගන්නා බව සභානායක නිමල් සිරිපාල ද සිල්වා මහතා දන්වා සිටි‍යේය.ඊට ඡන්ද විමසීමක් ඉල්ලා සිටි අතර, එහිදී සං‍ශෝධනයට පක්ෂව ඡන්ද 49ක් ලැබුණි. විපක්ෂව ඡන්ද 144ක් ද ලැබිණි. සං‍ශෝධනය වැඩි ඡන්ද 95කින් පරාජයට පත් විය. එහිදී ප්‍රජාතන්ත්‍රවාදී ජාතික ‍සන්ධානය හා එක්සත් ජාතික පක්ෂය , ‍දෙමළ ජාතික සන්ධානය සමඟිව ඡන්දය භාවිත කළහ.එජාපය ‍වෙනු‍වෙන් මාතර දිස්ත්‍රික් මන්ත්‍රී මංගල සමරවීර මහතා ඉදිරිපත් කළ සං‍‍ශෝධනය ද පිළි ‍නොගන්නා බව සභානායක නිමල් සිරිපාල ද සිල්වා මහතා දන්වා සිටි‍යේය. ඊට ඡන්දයක් ඉල්ලා ‍නොසිටි අතර, එය සභාව හමුවට තැබූ පසු විරුද්ධයි කියන හඩ වැඩි‍යෙන් ඇසිණි. ඒ අනුව සං‍ශෝධන පිළි ‍නොගැණිනි. සං‍ශෝධනය පිළි ‍නොගන්නා බව මුලසු‍නේ සිටි කතානායක චමල් රාජපක්ෂ මහතා නි‍වේදනය ක‍ළේය.ඡන්දය දී‍මෙන් වැළකී සිටි‍යේ ඇයි කියා එජාපය ‍වෙනු‍වෙන් විපක්ෂ‍යේ ප්‍රධාන සංවිධායක ‍ජෝන් අමරතුංග මහතා ප්‍රවෘත්ති නි‍වේදනයක් නිකුත් කර තිබිණි.ආණ්ඩු පක්ෂ‍යේ මන්ත්‍රීවරු 16 ‍දෙ‍නෙක් ද ඡන්දය විමසන අවස්ථා‍වේ සභා‍වේ ‍නොසිටි අතර විපක්ෂ‍යේ මන්ත්‍රිවරුන් 17 ‍දෙනකු සභා‍වේ සිටි‍යේ නැත..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>19</day>
    </date>
    <link>http://www.dinamina.lk/2014/06/19/_art.asp?fn=n1406192</link>
    <topic>ජනතා ආරක්ෂාවට ගත් පියවරජගත් ප්‍රජාව දැනුවත් කරනවා</topic>
    <author>මහින්ද අලුත්ගෙදර</author>
    <content>අලුත්ගම සහ බේරුවල සිද්ධියෙන් පසු ඒ ඒ ප්‍රදේශයන්හි නේවාසිකයන් ආරක්ෂා කිරීමට පියවර ගෙන තිබෙන බවට අන්තර්ජාතික ප්‍රජාව දැනුවත් කරන බව රජය අවධාරණය කරයි.ලෝකයේ විවිධ රටවල් මෙන්ම විවිධ අන්තර්ජාතික සංවිධාන විසින් මේ සම්බන්ධයෙන් අවධානය යොමුකර තිබෙන අතර ඒ පිළිබඳව අවධානය යොමු කොට මෙලෙස අන්තර්ජාතික ප්‍රජාව දැනුවත් කරන බව විදේශ කටයුතු නියෝජ්‍ය ඇමැති නියොමාල් පෙරේරා මහතා ප්‍රකාශ කරයි.නියෝජ්‍ය ඇමැතිවරයා මේ බව සඳහන් කළේ විදේශ කටයුතු අමාත්‍යාංශ ශ්‍රවණාගාරයේ දී ඊයේ (18) පැවැති මාධ්‍ය හමුවකට එක් වෙමිනි. එහිදී වැඩිදුරටත් අඳහස් දක්වමින් නියෝජ්‍ය ඇමැතිවරයා පෙන්වා දුන්නේ රටේ සෑම පුරවැසියෙකුගේම ආරක්ෂාව සම්බන්ධයෙන් රජය වගකියන බවත් යළිත් මෙවැනි නොසන්සුන් තත්ත්වයන් ඇති නොවීම සඳහා රජය පියවර ගෙන තිබෙන බවත්ය.එක්සත් ජාතීන්ගේ සංවිධානයෙන් පසු ලෝකයේ රටවල් 57ක සාමාජිකත්වයක් හිමි ඉස්ලාමීය රටවල සංවිධානයද (Organization of Islamic Countries) මේ සිද්ධිය සම්බන්ධයෙන් අවධානය යොමුකර තිබෙන බව නියෝජ්‍ය ඇමැතිවරයා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>19</day>
    </date>
    <link>http://www.dinamina.lk/2014/06/19/_art.asp?fn=n1406193</link>
    <topic>මාධ්‍යවේදී රාජකාරියට කිසිවිට බාධාවක් නෑ</topic>
    <author>රන්ජිත් පද්මසිරි, චමීර ඇල්ල‍දෙණිය සහසුභාෂිණි ‍සේනානායක</author>
    <content>මාධ්‍යවේදීන්ට සිය රාජකාරිය නිසි‍ලෙස කර‍ගෙන යාමට අවශ්‍ය පරිසරයක් නිර්මාණය වී ඇතැයි අගමැති දී.මු. ජයරත්න මහතා පාර්ලි‍මේන්තු‍වේ දී ඊ‍‍යේ (18) ප්‍රකාශ ක‍ළේය.ශ්‍රී ලංකා ‍පොලිසිය කිසිවි‍‍ටෙක මාධ්‍ය‍වේදීන්ට බලපෑම් ‍ නොකරන බවත්, මාධ්‍ය‍වේදීන්ගේ රාජකාරි සිදු කර‍ගෙන යාමට සහ‍යෝගය හා ආරක්ෂාව ලබාදී ඇතැයිද අගමැතිවරයා ‍පෙන්වා දුන්නේය.විපක්ෂ නායක රනිල් වික්‍රමසිංහ මහතා ස්ථාවර නි‍යෝග 23(2) යට‍‍තේ සිදු කළ ප්‍රකාශයට පිළිතුරු ‍දෙමින් අගමැතිවරයා ‍මේ බව කීය. මාධ්‍ය‍වේදීන් සඳහා පැවැති වැඩමුළු ‍පොලිසිය ‍යොදා නැවැත්වීමට රජය කටයුතු ක‍ළේද යන්න රනිල් වික්‍රමසිංහ මහතා ප්‍රශ්න ක‍ළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>19</day>
    </date>
    <link>http://www.dinamina.lk/2014/06/19/_art.asp?fn=n1406194</link>
    <topic>පසුගිය වසරේ මාගම්පුර වරායෙන් රු. මිලියන 2427ක ලාභයක්</topic>
    <author>රන්ජිත් පද්මසිරි, චමීර ඇල්ල‍දෙණිය සහසුභාෂිණි ‍සේනානායක</author>
    <content>මාගම්පුර මහින්ද රාජපක්ෂ වරාය 2013 වසරේ දී රුපියල් මිලියන 2427ක ලාභයක් ලබා ඇති බව වරාය හා නාවික කටයුතු ව්‍යාපෘති ඇමැති රෝහිත අබේගුණවර්ධන මහතා පාර්ලි‍මේන්තු‍වේ දී ඊ‍යේ (18) ප්‍රකාශ ක‍ළේය.‍‍මහින්ද රාජපක්ෂ වරාය ඉදිකිරීමට ලබා‍ගෙන ඇති ණය සියල්ල ‍ගෙවීමෙන් පසුව ‍මේ ලාභය ලබා ඇතැයි ද අ‍බේගුණවර්ධන මහතා ‍පෙන්වා දුන්නේය.කොළඹ දිස්ත්‍රික් මන්ත්‍රී රවී කරුණානායක මහතා විසින් වාචික පිළිතුරු අපේක්ෂාවෙන් අසන ලද ප්‍රශ්නයකට පිළිතුරු දෙමින් ඇමැතිවරයා ‍මේ බව කී‍වේය. වරාය අධිකාරිය විදේශ විනියමය විචල්‍යයන්ට පෙර ලාභ ලැබුවත් පාඩු ලබන්නේ එදා එජාප කාලයේ ජපානයෙන් ගත් යෙන් මිලියන ගණනක ණය ගෙවන නිසා බවත් ජපන් යෙන් ප්‍රමාණය දිනෙන් දින වැඩිවීම මේ සඳහා හේතු වන බවත් ‍හෙ‍තෙම කීය.අප 9%ක මහා ප්‍රතිශතයකට ණය ලබා ගෙන නැහැ. ණය ගත්තේ ගෙවා ගන්න හැකි ලෙසයි. එදා ණය ගත්තේ අවුරුදු 40කට වැනි දීර්ඝ කාලයකටයි. ඒ කාලවල තීන්දු තීරණ නිසා මේ ප්‍රශ්න ඇති වී තිබෙන බව ඇමැතිවරයා වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>19</day>
    </date>
    <link>http://www.dinamina.lk/2014/06/19/_art.asp?fn=n1406195</link>
    <topic>2010 - 2012 දක්වා රාජ්‍ය ආදායම 30%කින් වර්ධනය වෙලා</topic>
    <author>රන්ජිත් පද්මසිරි, චමීර ඇල්ල‍දෙණිය සහ සුභාෂිණි ‍‍‍සේනානායක</author>
    <content>2010 සිට 2012 දක්වා රාජ්‍ය ආදායම සියයට 30කින් වර්ධනය වී ඇතැයි මුදල් හා ක්‍රමසම්පාදන නි‍යෝජ්‍ය ඇමැති, ආචාර්ය සරත් අමුණුගම මහතා පාර්ලි‍මේන්තු‍වේ දී ඊ‍යේ (18) ප්‍රකාශ ක‍ළේය.ඊට සමානුපාතිකව ණය ‍පොලී අනුපාතය වර්ධනය වී ඇත්තේ සියයට 16කින් බව ‍පෙන්වා දුන් ඇමැතිවරයා ‍මේ ර‍ටේ ආර්ථික අවපාතයක් ‍නොමැති බව ද අනාවරණය ක‍ළේය. ‍කොළඹ දිස්ත්‍රික් මන්ත්‍රී රවී කරුණානායක මහතා විසින් වාචික පිළිතුරු අපේක්ෂාවෙන් අසන ලද ප්‍රශ්නයකට පිළිතුරු දෙමින් ඇමැතිවරයා ‍මේ බව සඳහන් ක‍ළේය.ඉදිරියේදී මේ බදු අයකර ගැනීමට දේශීය ආදායම් දෙපාර්තමේන්තුව සැලසුම් සකස් කර ඇති බවද සරත් අමුණුගම මහතා වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>19</day>
    </date>
    <link>http://www.dinamina.lk/2014/06/19/_art.asp?fn=n14061922</link>
    <topic>මැටි භාණ්ඩ කෞතුකාගාරයබියගම දී අද විවෘත වෙයි</topic>
    <author>උපාලි කරුණාරත්න</author>
    <content>ශ්‍රී ලංකාවේ ප්‍රථම මැටි භාණ්ඩ කෞතුකාගාරය අද ( 19 ) පෙරවරුවේ බියගම විජේසේකරපුර මැටි කර්මාන්ත මධ්‍යස්ථාන පරිශ්‍රයේ දී විවෘත කෙරේ.මෙම විවෘත කිරීමේ උත්සවය බස්නාහිර පළාත් ප්‍රධාන ඇමැති ප්‍රසන්න රණතුංග මහතාගේ ප්‍රධානත්වයෙන් , නියෝජ්‍ය ඇමැති ඩුලිප් විජේසේකර , බස්නාහිර පළාත් ඇමැති උදය ගම්මන්පිල මහත්වරුන්ගේ සහ දේශපාලනඥයන් රැසකගේ සහභාගිත්වයෙන් සිදුකෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>19</day>
    </date>
    <link>http://www.dinamina.lk/2014/06/19/_art.asp?fn=n14061923</link>
    <topic>ජල සැපයුම අත්හිටුවයි</topic>
    <author/>
    <content>හෙට (20) රාත්‍රී 10.00 සිට අනිද්දා (22) රාත්‍රී 10.00 දක්වා පැය 48ක කාලයක් පහත දැක්වෙන ප්‍රදේශවලට ජල සැපයුම අත්හිටුවයි.දෙහිවල ගල්කිස්ස මහ නගර සභා බල ප්‍රදේශය, සොයිසාපුර, කොටිකාවත්ත, මුල්ලේරියාව ප්‍රාදේශීය සභාවට අයත් මුල්ලේරියාව උතුරු ප්‍රදේශය, බත්තරමුල්ල පැලවත්ත, කොළඹ 4, කොළඹ 5 සහ කොළඹ 6 ප්‍රදේශ සහ මීට අමතරව කොළඹ 3 සහ කොළඹ 7 ප්‍රදේශවලට අඩු පීඩනයක් යටතේ ජලය සැපයෙනු ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>19</day>
    </date>
    <link>http://www.dinamina.lk/2014/06/19/_art.asp?fn=n1406196</link>
    <topic>ශ්‍රී ලාංකික කිසිවෙක් සෝමාලියානු මුහුදු කොල්ලකරුවන්ගේ ග්‍රහණයේ නෑ</topic>
    <author>මහින්ද අලුත්ගෙදර</author>
    <content>ශ්‍රී ලාංකිකයන් කිසිවකු මේ වනවිට සෝමාලියානු මුහුදු කොල්ලකරුවන්ගේ ග්‍රහණයේ නැතැයි රජය අවධාරණය කරයි.එම මුහුදු කොල්ලකරුවන්ගේ ග්‍රහණයේ සිටි අවසන් ශ්‍රී ලාංකිකයන් දෙදෙනා ද නිදහස් කර ගෙන මෙරටට ගෙන්වා ගැනීමට හැකිවූ බව විදේශ කටයුතු නියෝජ්‍ය ඇමැති නියොමාල් පෙරේරා මහතා ප්‍රකාශ කරයි.කෙසේ වුවද පසුගිය 2010 වසරේ නොවැම්බර් මස 26 දා සෝමාලියානු මුහුදු කොල්ලකරුවන්ගේ ග්‍රහනයට නතු වූ මැලේසියාවට අයත් එම්.වී ඇල්බඩෝ නෞකාවේ සිටි ශ්‍රී ලාංකිකයන් අතරින් සිවු දෙනෙකු අතුරුදන් බව පෙන්වාදෙන ඒ මහතා ඔවුන් සම්බන්ධයෙන් එක්සත් ජාතීන්ගේ සංවිධානය විසින් මේ දක්වා කිසිවක් ප්‍රකාශකර නොමැති බවද එම සංවිධානය විසින් තහවුරු කරන්නේ නම් මරණ සහතික නිකුත් කිරීමට පියවර ගන්නා බවද පවසයි.නියෝජ්‍ය ඇමැතිවරයා මේ බව සඳහන් කළේ විදේශ කටයුතු අමාත්‍යාංශ ශ්‍රවණාගාරයේ දී ඊයේ (18) පැවැති මාධ්‍ය හමුවකට එක් වෙමිනි.සෝමාලියානු මුහුදු කොල්ලකරුවන්ගේ ග්‍රහනයේ සිටි මීගමුවේ පදිංචි ඇන්ටනී නිරෝෂන් පෙරේරා සහ කොළොන්නාවේ පදිංචි මොහොමඩ් බිස්තාමි මහත්වරුන් මේ වනවිට මුහුදු කොල්ලකරුවන්ගේ ග්‍රහනයෙන් මිදී ශ්‍රී ලංකාවට පැමිණ සිටින අතර ඔවුන්ද මේ මාධ්‍ය හමුවට සහභාගි වූහ.එහිදී වැඩිදුරටත් අදහස් දක්වමින් නියෝජ්‍ය ඇමැතිවරයා පෙන්වා දුන්නේ මේ වනවිට සෝමාලියානු මුහුදු කොල්ලකරුවන් මාලදිවයින් මුහුදු සීමාවට ද ඇතුළු වෙමින් කොල්ලකෑම් සිදුකරන බවත් යම් හෙයකින් ශ්‍රී ලංකා මුහුදු සීමාවට ද ඇතුළු වීමේ ඉඩකඩ පවතින බවත්ය. මෙලෙස ශ්‍රී ලංකා මුහුදු සීමාට ඇතුළු වී නම් ඊට එරෙහිව ක්‍රියාමාර්ග ගැනීම සඳහා ශ්‍රී ලංකා නාවික හමුදාව සීරුවෙන් සිටින බව සඳහන් කළ ඒ මහතා නීත්‍යානුකූල ලෙස ශ්‍රී ලංකා මුහුදු සීමාවේ ගමන් කරන නැව් සඳහා කිසිඳු ගැටලුවක් ඇතිවීමට ඉඩ නොතබන බවද පැවසීය.ජනාධිපති මහින්ද රාජපක්ෂ මහතාගේ ඉල්ලීමකට අනුව විදේශ කටයුතු ඇමැති මහාචාර්ය ජී.එල් පීරිස් මහතාගේ මැදිහත්වීම මත ශ්‍රී ලාංකික නාවිකයන් සෝමාලියානු මුහුදු කොල්ලකරුවන්ගේ ග්‍රහනයෙන් නිදහස් කර ගැනීමට අවස්ථාව ලැබුණු බවද එම නාවිකයන්ට වන්දියක් ලබාගැනීම හෝ හිඟ වැටුප් ලබාගැනීම වෙනුවෙන් අවශ්‍ය පියවර ගන්නා බවද හෙතෙම ප්‍රකාශ කළේය.එම්.වී ඇල්බඩෝ නෞකාව අයත් මැලේසියානු අයිතිකරුවට එරෙහිව එක්සත් ජාතීන්ගේ සංවිධානය සමඟ එක්ව නීතිමය පියවර ගන්නා බව පැවසූ නියොමාල් පෙරේරා මහතා නිදහස ලබාගත් නාවිකයන් මෙරටට ගෙන්වා ගැනීමේ දී ජාත්‍යන්තර කම්කරු සංවිධානය මෙන්ම තවත් ජාත්‍යන්තර සංවිධාන කිහිපයක් සහයෝඟය ලබාදුන් බවද මැලේසියාවේ සහ කෙන්යාවේ ශ්‍රී ලංකා මහ කොමසාරිස් කාර්යාල නිලධාරීන් දැක්වූ සහයෝඟය කෘතවේදීව සිහිපත් කරන බවද පැවසීය.මේ අතර ඒ මහතා පැවසූවේ අතුරුදන් වූ ශ්‍රී ලාංකිකයන් සිවුදෙනාගේ පවුල් වෙනුවෙන් වන්දියක් හෝ ලබාදීම වෙනුවෙන් ක්‍රියාකරන බවත් සරත් සිල්වා, වක්වැල්ලේ ජසෙන්තු, ජී.සී පෙරේරා සහ ඔගස්ටින් ඇන්ටන් බොනිෆස් යන අය මෙලෙස අතුරුදන් බවත්ය.මෙහිදී අඳහස් දක්වමින් සෝමාලියානු මුහුදු කොල්ලකරුවන්ගෙන් නිදහස් වූ ඇන්ටනී නිරෝෂන් පෙරේරා මහතා සඳහන් කළේ ඩුබායි සිට මොම්බාසා බලා ගමන් කරමින් සිටිය දී සෝමාලියානු මුහුදු කොල්ලකරුවන්ගේ ග්‍රහනයට ලක් වූ බවත් එයින් අනතුරුව තමන් ඇතුළු නාවිකයන් බේරා ගැනීමට නැව අයත් සමාගම කිසිඳු ලෙසකින් හෝ ඉදිරිපත් නොවූ බවත්ය.විවිධ දුෂ්කරතාවන් රැසකට මුහුණ දෙන්නට සිදුවූ බව සිහිපත් කළ ඒ මහතා එක්සත් ජාතීන්ගේ සංවිධානය විශාල සහයෝගයක් ලබාදුන් බවද කොල්ලකරුවන්ගේ ග්‍රහනයෙන් මිදී පලාගොස් කෙන්යාවේ නයිරෝබි නුවරට පැමිණි බවද එතැන් සිට ශ්‍රී ලංකාවට පැමිණි බවද පැවසීය.විදේශ කටයුතු අමාත්‍යාංශයේ අතිරේක ලේකම් රොඩ්නි පෙරේරා මහතා සහ විදේශ කටයුතු අමාත්‍යාංශ කොන්සියුලර් අංශයේ අධ්‍යක්ෂ ජනරාල් තේජා ගුණතිලක මහත්මියද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>19</day>
    </date>
    <link>http://www.dinamina.lk/2014/06/19/_art.asp?fn=n14061926</link>
    <topic>සාර්ථක සංචාරයකින් අනතුරුව  ජාත්‍යන්තර ගුවන් තොටුපළ වෙත ළගා වූ ජනාධිපති මහින්ද රාජපක්ෂ මහතා</topic>
    <author/>
    <content>නිල සංචාරයක් සඳහා බොලීවියාව බලා පිටත්ව ගිය ජනාධිපති මහින්ද රාජපක්ෂ මහතා සාර්ථක සංචාරයකින් අනතුරුව කටුනායක බණ්ඩාරනායක ජාත්‍යන්තර ගුවන් තොටුපළ වෙත ළගා වූ අයුරු. ඇමැතිවරුන් වන ප්‍රියංකර ජයරත්න, ඇමැති ආචාර්ය මර්වින් සිල්වා, නියෝජ්‍ය ඇමැති ලසන්ත අලගියවන්න, බස්නාහිර පළාත් ප්‍රධාන ඇමැති ප්‍රසන්න රණතුංග, බස්නාහිර පළාත් ඇමැති නිමල් ලන්සා මහත්වරුද මෙහි වෙති. ඡායාරූපය - සුදත් සිල්වා.</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>19</day>
    </date>
    <link>http://www.dinamina.lk/2014/06/19/_art.asp?fn=n1406197</link>
    <topic>කීට විද්‍යා සහකාර නිලධාරීන් 50කටඅලුතින් පත්වීම් අද</topic>
    <author>සන්ධ්‍යා කරුණාරත්න</author>
    <content>ඩෙංගු මර්දන කටයුතු සඳහා කීට විද්‍යා සහකාර නිලධාරීන් 50 දෙනකුට අලුතින් පත්වීම් ලබාදීම අද (19) සිදු කෙරේ.වසර දෙකක පුහුණුවකින් පසුව මේ පත්වීම් ලබාදෙන අතර පුහුණු කාලයේදී ඔවුන්ට අදාළ දීමනා ලබාදීමට රජය රුපියල් ලක්ෂ 250 ක මුදලක් වැය කර ඇති බව සෞඛ්‍ය සේවා කීට විද්‍යා සහකාර නිලධාරි සංගමයේ සභාපති නජිත් සුමනසේන මහතා පවසයි. ඩෙංගු මදුරු ඝනත්වය පාලනය කිරීමට ක්ෂේත්‍රයේ තාක්ෂණික නිලධාරින් ලෙස කීට විද්‍යා සහකාර නිලධාරින් කටයුතු කරයි.මීට අමතරව ඖෂධවේදීන් 80 දෙනකුට සහ දන්ත කාර්මික ශිල්පීන් 4 දෙනකුට ද අලුතින් පත්වීම් ලබාදීම සිදු කෙරේ. සෞඛ්‍ය ඇමැති මෛත්‍රීපාල සිරිසේන මහතාගේ ප්‍රධානත්වයෙන් මේ පත්වීම් නාරාහේන්පිට ජාතික රුධිර පාරවිලයන මධ්‍යස්ථානයේ දී ලබාදෙන බව නජිත් සුමනසේන මහතා පැවැසු‍වේය.කීට විද්‍යා සහකාර නිලධාරින් අවුරුදු දෙකක පුහුණු කාලය තුළදී වෛද්‍ය කීට විද්‍යාව පිළිබඳ ක්ෂේත්‍ර හා රසායනාගාර පුහුණුව ලබන අතර එම විෂයට අමතරව කළමනාකරණය, පරිගණක තාක්ෂණය, කාර්යාල ක්‍රම, ගබඩාකරණය යනාදී පරිපාලනයට අඳාළ පුහුණුවීම් ද ලැබූ බව ඒ මහතා ප්‍රකාශ කළේය.උසස් පෙළ ජීව විද්‍යා අංශයෙන් වැඩිම Z-score ලකුණු ලබා ගත් ශිෂ්‍යන්ගෙන් මේ පිරිස තෝරාගන්නා අතර ඔවු‍න්ගේ වසර දෙකක පුහුණු කාලය තුළදී පුහුණු ශිෂ්‍ය දීමනා, ප්‍රවාහන දීමනා, විදුලිය දීමනා යනාදි දීමනා ද ලබාදීම සිදු කරන බව හෙතෙම කීය.අලුතින් පත්වීම් ලබාදෙන කීට විද්‍යා සහකාර නිලධාරින් 50 දෙනා බස්නාහිර පළාතට 9 ක්, දකුණු පළාත් සභාවට 3 ක්, සබරගමුව පළාත් සභාවට 5 ක්, වයඹ පළාත් සභාවට 5 ක්, ඌව පළාත් සභාවට 2 ක්, උතුරු මැද පළාත් සභාවට 4 ක්, උතුරු පළාත් සභාවට 10 ක්, නැඟෙනහිර පළාත් සභාවට 6 ක්, බරවා මර්දන ව්‍යාපාරයට 1 ක්, මැලේරියා මර්දන ව්‍යාපාරයට 1 ක්, ජාතික ඩෙංගු මර්දන වැඩසටහනට 4 ක් වශයෙන් පත් කර තිබේ.ඩෙංගු මදුරු ඝනත්වය ව්‍යාප්ත වීම පාලනය කිරීම මේ නිලධාරින් මඟින් සිදු කරන අතර ඩෙංගු වසංගතයක් බවට පත් වීමට පවතින ඉඩකඩ කල්තියා හඳුනාගෙන එය පාලනය කිරීම ද ඔවුන් මඟින් සිදු කරන්නේ යැයි සුමනසේන මහතා පැවැසුවේය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>19</day>
    </date>
    <link>http://www.dinamina.lk/2014/06/19/_art.asp?fn=n1406198</link>
    <topic>ඩෙංගු මඬින්න ජනාධිපති කාර්ය සාධක බළකායේ මෙහෙයුම් හෙට සිට</topic>
    <author>විජයානි එදිරිසිංහ</author>
    <content>මැලේරියා මදුරු උවදුර සම්පූර්ණයෙන්ම මෙරටින් තුරන් කළාසේ මාරාන්තික ඩෙංගු උවදුරට ද තිත තැබීමේ අරමුණින් ත්‍රිවිධ හමුදාව, සිවිල් ආරක්ෂක බළකාය, සෞඛ්‍ය අමාත්‍යාංශය ප්‍රමුඛ අමාත්‍යාංශ 5ක සහභාගීත්වයෙන් ජනාධිපති කාර්ය සාධක බළකාය ක්‍රියාත්මක කරන දැවැන්ත මෙහෙයුම හෙට (20) සිට දින තුනක් පුරා ක්‍රියාත්මක වෙයි.ත්‍රිවිධ හමුදාවේ නිලධාරීන් දහසක් පමණ ප්‍රමාණයකගේ සහභාගීත්වයෙන් බස්නාහිර පළාත කේන්ද්‍රකොට ගෙන ආරම්භ වෙන එම මෙහෙයුම ක්‍රමයෙන් රට පුරා දියත් කර 2015 වන විට මාරාන්තික ඩෙංගු උවදුර සම්පුර්ණයෙන් මෙරටින් තුරන් කිරීම ප්‍රධාන අරමුණ වෙයි.මෙම වැඩ සටහන මගින් බස්නාහිර පළාත තුළ ආයතන හා නිවාස පරිශ්‍රයන් 104708 පරීක්ෂාවට ලක්කිරීමට සැළසුම් කර ඇත.කොළඹ නගර සභා බල ප්‍රදේශයෙන් පමණක් ස්ථාන 7154ක් ද කොළඹ දිස්ත්‍රික් සෞඛ්‍ය සේවා අධ්‍යක්ෂ බල ප්‍රදේශය තුළ ස්ථාන 15682 ගම්පහ දිස්ත්‍රික්කය තුළ ස්ථාන 10352 කළුතර 7133 පරීක්ෂා කෙරේ. මේ වනවිට එම මෙහෙයුම සඳහා ත්‍රිවිධ හමුදාවේ නිලධාරීන් දහසකට ආසන්න පිරිසකට විශේෂ පුහුණුවක් ලබා දී තිබේ.මෙහිදී ඩෙංගු බෝ කිරීම සඳහා දැන දැනම නොසැළකිලිමත්ව කටයුතු කරන පුද්ගල‍යන්ට එරෙහිව රතු නිවේදනද, එම වරද වරකට වඩා වැනි අවස්ථා ගණනාවක් සිදුකර ඇති පුද්ගලයන්ට අධිකරණය හමුවේ දඩ ගෙවීමට සිදුවනු ඇත.හමුදා නිලධාරීන්ගෙන් සැදුම්ලත් කණ්ඩායම් 2100ක් අදාල ස්ථාන පරීක්ෂා කරනු ඇත. හෙට 20 සහ 21, 22 යන දිනවල එම මෙහෙයුම් කණ්ඩායම් නිවෙස්වලට පැමිණෙනු ඇත. ඔවුන් වෙනුවෙන් වෙනම හැඳුනුම්පතක්ද නිකුත් කර තිබේ.එම මෙහෙයුම් කණ්ඩායම් නිවස අවට භූමිය පමණක් නොව නිවස තුළ පරීක්ෂා කරනු ඇත.ඉවත ලන භාජන සහ අයිතමයන් ජල ටැංකි ජල බඳුන් සහ රැස් කරන ස්ථාන, ජලය නොබසින කානු සහ ගලිවලවල් , වැහි පිහිලි , පොකුණු, පිහිනුම් තටාක, ජලය බැසීම අවහිර වූ මල්බඳුන් සහ තැටි, ටයර්, ගස්බෙන , බරෝඑලියා ශාක භාවිත නොකරන වැසිකිළි , උපාංග සහ ටැංකි ශීතකරන වායු සමීකරණ තැටි, මල් බඳුන් මදුරුවන් බෝවෙන වියළි හෝ ජලය සහිත ස්ථාන ආදිය මදුරුවන් බෝවෙන ස්ථාන ලෙස නම් කර තිබේ.2011 වසරේදී පුද්ගලයන් 28473ක් ඩෙංගු උවදුරට ලක්වී 186ක් ඉන් මියගොස් තිබේ. 2012 වසරේදී 44456 ගොදුරු වී 181ක් මියගොස් තිබේ. 2013 දී 32063ක් ගොදුරු වී 84 මිය ගොස් ඇත. 2014 දී මේවන විට 14152ක් ගොදුරු වී 45 මියගොස් ඇති බව ඩෙංගු මර්ධන ඒකකයේ අධ්‍යක්ෂ විශේෂඥ වෛද්‍ය හසිත තිසේරා මහතා පැවසීය.විශේෂඥ වෛද්‍ය පබා පලිහවඩන මහත්මිය ප්‍රකාශ කළේ මෙම උවදුරට ස්ථිර විසඳුමක් නොදුන්නහොත් ‍එය වසංගතයක් බවට පත්වෙන බවයි. එම නිසා මෙම උවදුර සම්පුර්ණයෙන් තුරන් කිරීම සඳහා මහජනතාවගේ සහාය ඊට විශේෂයෙන් අවශ්‍ය වන බවයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>19</day>
    </date>
    <link>http://www.dinamina.lk/2014/06/19/_art.asp?fn=n1406199</link>
    <topic>පෙනෙන සංවර්ධනය නොදැක්කා සේ ගරහන්නේ දේශපාලන අවස්ථාවාදීන්</topic>
    <author>අනුර ප්‍රේමලාල්</author>
    <content>වසර 2005-2014 දක්වා දැවැන්ත සංවර්ධන ක්‍රියාවලියක් සිදුවුණු බවත් පොදු ජනයාගේ පරිභෝජන රටාවේ ධනාත්මක වෙනසක් ඇතිවු බවත් රටේ සෑම පුරවැසියකුම තම හෘදසාක්ෂියට එකඟව පිළිගන්නවා ඇති බව කොළඹ විශ්ව විද්‍යාලයේ ආර්ථික විද්‍යා අධ්‍යනාංශයේ මහාචාර්ය රංජිත් බණ්ඩාර මහතා ප්‍රකාශ කරයි.ඒ මහතා මේ බව ප්‍රකාශ කළේ ශ්‍රී ලංකා නිදහස් වෘත්තීයවේදීන්ගේ සංවිධානයේ මෙහෙයවීමෙන් ඉකුත්දා (16) ශ්‍රී ලංකා නිදහස් පක්ෂ මූලස්ථානයේ ශ්‍රවණාගාරයේ පැවැති විශේෂ සම්මන්ත්‍රණයකට එක්වෙමිනි.'අපට නොපෙනෙන සංවර්ධනය' මැයෙන් මේ සම්මන්ත්‍රණය පැවැත්විණි. එහිදි මහාචාර්ය රංජිත් බණ්ඩාර මහතා මෙසේද පැවැසීය. පෙනෙන සංවර්ධනය නොපෙනෙන සේ විවේචනය කරන්නේ දේශපාලන අවස්ථාවාදි කුහකයින් පමණි. සාධාරණ දේශපාලන විවේචන අද දක්නට නැහැ. මේ ක්‍රමය අපි වෙනස් කළ යුතුයි. ඒ සඳහා ඔබ වැනි බුද්ධිමත් වෘත්තිකයින් ඉදිරිපත් වෙන්න ඕනේ.නිදහස ලැබු වසර 1948 සිට රට ඉදිරියට ගෙන යන්න එදා සිටි අය කල්පනා කළේ බත බුලතින් සරු කරන්නයි. අනතුරුව ආනයන ආදේශක ඇති කොට නිපැයුම් වැඩි කරන්න උත්සහ කළා. පසුව වසර 1977දී ආර්ථිකය මුළුමනින්ම විවෘත කෙරුවා. ඒ අනුව අපේ ආර්ථිකයත් ගෝලීය ආර්ථිකයේ කොටස්කරුවන් වුණා.මේ වකවානුවේ දැවැන්ත තරුණ නැගිටීම් සිදුවෙනවා දැක්කා. 1987 සිට 1990 පමණ දක්වා විශ්ව විද්‍යාල වැසුණු අතර ඒවා දරුවන්ට තහනනම් කලාප වුණා. මීට හේතුව වූයේ එකළ පැවැති මර්දනකාරි වැඩපිළිවෙළයි. මේ භීෂණය නිසා පරම්පරා පහක තරුණතරුණයින් රටට අහිමි වූවා.යුද්ධය ද භීෂණය ද හේතු කොටගෙන තරුණයින් උතුරේත් දකුණේත් මරණයට පත්වීම, අබාධිත වීම, අතුරදන් වීම වැනි කරුණු නිසා පුරුෂ අනුපාතය අඩුවු බව සංඛ්‍යා ලේඛනවලින් සනාථ වුණා. එබැවින් විවෘත ආර්ථිකය අවසානයේ ගෙනා ප්‍රතිඵලය කුමක්දැයි අපිට හොඳින් තේරුම් ගත හැකියි.වසර 2005දී ජනාධිපති මහින්ද රාජපක්ෂ මහතා බලයට පැමිණෙන විට දකුණේ ගින්න ඇවිලි නිවි තිබුණත් ගැටලුව අළු යට ගිනි මෙන් පැවතුණා. උතුරේ යුද්ධය දරුණුවට තිබුණා. මේ වන විට විශ්ව විද්‍යාලයෙන් එළියට පැමිණි අයට රැකියා නොමැතිවීම භීෂණය හා යුද්ධය නිසා බොහෝ නිවෙස්වල අඩුවශයෙන් එන් අයකු මිය ගිහිල්ලා නැත්නම් අතුරුදන් වෙලා වැනි දේවල් හේතුවෙන් ජනතාව දැඩි පීඩනයෙන් තමයි ජනතාව ජීවත්වූණේ.වසර 2005දී 'මහින්ද චින්තන ප්‍රතිපත්තිය' හා වසර 2010 දී 'මහින්ද චින්තන ඉදිරිදැක්ම යන ප්‍රතිපත්ති දෙස බලන විට අපට පේනවා රටේ පිළිවෙළකට සංවර්ධනයක් සිදුවෙන බව. එදා ශ්‍රී ලංකා නිදහස් පක්ෂය පංච මහා බලවේගය ලෙස හඳුනා ගනිමින් රටේ සංවර්ධන ගමන ආරම්භ කළ අතර එය වර්තමානයේ පංච බල කේන්ද්‍රය ලෙස අදට ගැළපෙන ලෙස වෙනස් වී තිබෙනවා. ඒ අනුව ඕනෑම රටක් දියුණුවී තිබෙන ආකාරයට වරාය, ගුවන්තොටුපොළ, මහමාර්ග, දුම්රිය මාර්ග නැත්නම් කර්මාන්ත ගැන අපිත් අවධානය යොමු කර තිබේ.අද සෑම කෙනෙකුගේ අතකම ජංගම දුරකතන තිබෙනවා. ඇතැම් දුරකතනවල වටිනාකම රුපියල් ලක්ෂයයි. එහි අඩුම වටිනාකම වන්නේ රුපියල් පන් දහසයි. මේ දුරකතනයක් ගේන්න හාල් මිටි පහක් පමණ අලෙවි කරන්න වෙනවා. එබැවින් අපි ඉන් එහාට සිතා අලුත් දේවල් නිපදවන්න කල්පනා කළ යුතුයි. ඊට නව තාක්ෂණය යොදා ගන්න ඕනේ. නව ආයෝජකයින් රටට කැඳවා එන්න වෙනවා. ඒ සඳහා මෙහි පරිසරය සකස් කළ යුතුයි. යටිතල පහසුකම් ඉතා ශක්තිමත්ව තිබිය යුතුයි. රටේ අලංකාරය පිරිසිදු කම ඇති කරන්න අවශ්‍යයි.එදා භාණ්ඩ තුන්සිය අසු තුනක් අපනයනය කළ අපි මේ අවුරුද්ද වනවිට භාණ්ඩ එකොළොස් දහස් තුන්සිය දහසයක් පිටරට යවනවා. එදා ලක්ෂවලින් මිලියනවලින් කතා කළ අපි දැන් කතා කරන්නේ බිලියනවලිනුයි. මේ වනවිට බිලියනයකට අධික විදෙස් ආයෝජන තිබෙන අතර වසර 2016දී මිලියන 2.6ක් සංචාරකයින් මේ රටට පැමිණෙනවා. නැඟෙනහිර , දකුණ හා මධ්‍යම පළාතේ හෝටල් කර්මාන්තයේ යම් පිබිදීමක් තිබෙනවා.රටක දියුණුව මනින ක්‍රම තුනක් වේ. ඉන් එකක් වන සන්නිවේදනයයි. එදා ගමකට දුරකතන තිබුණේ දෙක තුනක් පමණි. මමත් ගමෙන් පැමිණි අයකු ලෙස දන්නවා අපේ ගමේ දුරකතන තිබුණේ පන්සලේ හා තැපැල් කාර්යාලයේ පමණයි. අද එක් අයකුට දුරකතන හතර පහක් තියෙනවා.පරිගණක සාක්ෂරතාව එදා 6%යි. එදා විශ්ව විද්‍යාලවල තිබු පරිගණක අපට අල්ලනවත් දුන්නේ නැහැ. අද මේ තත්ත්වය වෙනස් පරිගණකය සුලබව භාවිතා කරන භාණ්ඩයක්. මාර්ග සංවර්ධනය ග්‍රාමීය මට්ටම දක්වා ම සිදුවි තිබෙනවා. ත්‍රී රෝද සෑම ගමකම තිබෙන අතර අපේ ගමේ රථගාල් දහයකට අවසර දී තිබෙනවා. එදා ඇඳුම් පැළඳුම් මිලදී ගැනීම වසරකට දෙවරක් පමණ සිදුවෙන අතර අද එය නිතරම සිදුවෙනවා. ඒ නිසා සෑම නගරයකම දැවැන්ත රෙදිපිළි සාප්පු විවෘත වෙලා. මෙවර වෙසක් උත්සවය වෙනුවෙන් මහා පරිමාණයේ දන්සැල් විසි තුන්ද හසක් දුන් බවට මහජන සෞඛ්‍ය පරීක්ෂකවරුන්ගේ වාර්තාවලින් ලැබුණා. පොසොන් ‍පොහොයටත් එහෙමයි.මහා පරිමාණයේ දේවල් ගැන කතා නොකළත් මේ ඇති රටේ තිබෙන වෙනස ගැන කතා කරන්න. ඒ අනුව ශ්‍රී ලංකා නිදහස් පක්ෂයට ඡන්දය දුන් අයට පසු තැවෙන්න ඕනේ නෑ.මේ වනවිට රටට එරෙහිව රටට ජාත්‍යාන්තර පරික්ෂණයක් පවත්වන්න පිරිසක් ලංකාවට එවන්න සූදානම් වෙන අතර ඒ ගැන තීරණයක් ගැනිම සඳහා පාර්ලිමේන්තුවට අවස්ථාවක් දී තිබෙන අතර රටට ආදරය කරන ලක්වැසියන් සියලුදෙනා පත් කළ නියෝජිතයින් සිටින බැවින් රටට හිතවත් තීරණයක් ඒ අය ගනියි යැයි සිතනවාඅද අපිට අධාර දෙන රටවල් රැස්වෙන විට එදා මෙන් බයෙන් නොසිටින අතර අපි මධ්‍යම මට්ටමේ ආදායම් ලබන නිසා ලෝකයේ ඕනෑම රටක් අපට ණය දෙන්න සූදානම්. පාරවල් සෑදීම හා පදික වේදිකා ඉදිකිරීම පැත්තකට දැම්මත් එදාමෙන් කුණු කසළ දමන තැන් ජනතාවට පෙන්වන්නට නිදහස් දිනයට ජාතික කොඩි එල්ලන්න කියන්න ඕනේ නෑ. මෑත ඉතිහාසයේ රට ජාතිය ගැන කාලයක් නොතිබු තරම්. ඒ කියන්නේ ජනතාව‍ගේ ආකල්ප සංවර්ධනයක් ද ඇතිවෙලා නේද. ඉතින් සංවර්ධනයක් නැතැයි කියන්න පුළුවන් කාටද?මේ අවස්ථාවට ශ්‍රී ලංකා නිදහස් වෘත්තීයවෙදීන්ගේ සංවිධානයේ නියෝජ්‍ය සභාපතිවරුන් වන පාර්ලිමේන්තු මන්ත්‍රිනි සුදර්ශනි ප්‍රනාන්දු පුල්ලේ මහත්මිය, උපාලි ලියනගේ සහ ලේකම් ජනාධිපති සහකාර හේමසිරි ජයලත් මහත්වරුන් ඇතුළු වෘත්තියවේදීහු රැසක් එක්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>19</day>
    </date>
    <link>http://www.dinamina.lk/2014/06/19/_art.asp?fn=n14061910</link>
    <topic>මාගම්පුර නව තෙල් පර්යන්තයවිවෘත කරන 22දා ජනතාවට වරාය නරඹන්නත් අවස්ථාව</topic>
    <author/>
    <content>හම්බන්තොට මාගම් රුහුණුපුර මහින්ද රාජපක්ෂ වරායේ නව තෙල් පර්යන්තය හා තෙල් ගබඩා සංකීර්ණය 2014 ජුනි 22 වන දින ජනාධිපතිතුමා අතින් ජනතා මෙහෙවරට පත් කිරීමට සමගාමීව 22 වනදා දිනය පුරා මාගම් රුහුණුපුර මහින්ද රාජපක්ෂ වරාය මහජනතාවට නැරඹීමේ අවස්ථාව ශ්‍රී ලංකා වරාය අධිකාරිය විසින් සලසා ඇත.මීට ප්‍රථමව ද කරදියවර මංගල්‍යය සිදු කළ අවස්ථාවේදී හා අභිමංගල නෞකාව මෙම වරාය වෙත සේන්දු වූ අවස්ථාවේදීද මෙලෙසම මහජනතාවට වරාය පරිශ්‍රය නැරඹීමට ශ්‍රී ලංකා වරාය අධිකාරිය විසින් අවස්ථාව සලසාදී තිබුණි.ඒ අනුව 22 වන දින උදෑසන සිටම වරාය පරිශ්‍රය නැරඹීමේ අවස්ථාව මහජනතාවට ලබාදෙන අතර එදින සවස් කාලයේදී නෞකාවක් සඳහා තෙල් ලබාදෙන ආකාරයද නැරඹීමටද මහජනතාවට අවස්ථාව තිබේ. එමෙන්ම එදින සන්ධ්‍යාවේ පැවැත්වෙන සජීවී සංගීත ප්‍රසංගය ද මාගම් රුහුණුපුර මහින්ද රාජපක්ෂ වරාය පරිශ්‍රයේ සිට ස්වාධීන රූපවාහිනී සේවය ඔස්සේ විසුරුවා හැරේ. ඒ සඳහා ද මහජනතාවට සහභාගීවීමට ශ්‍රී ලංකා වරාය අධිකාරිය අවස්ථාව උදා කර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>19</day>
    </date>
    <link>http://www.dinamina.lk/2014/06/19/_art.asp?fn=n14061911</link>
    <topic>පාකිස්තාන හමුදා ප්‍රධානීගේශ්‍රී ලංකා සංචාරය කල් යයි</topic>
    <author>මහින්ද අලුත්ගෙදර</author>
    <content>නොවැළැක්විය හැකි හේතුවක් මත පාකිස්තාන හමුදා ප්‍රධානී ජනරාල් රහීල් ෂරීෆ් (Raheel Sharif) මහතාගේ ශ්‍රී ලංකා සංචාරය කල්දමා තිබේ. ත්‍රස්තවාදීන්ට එරෙහිව උතුරු පාකිස්තානයේ සිදුකරන විශේෂ හමුදා මෙහෙයුම (Zarb-e-Azb) හේතුවෙන් මෙලෙස හමුදා ප්‍රධානියාගේ සංචාරය කල් දැමීමට සිදුව තිබෙන බව එරට මහජන සබඳතා පිළිබඳ අන්තර් සේවා කාර්යාලය (Inter Services Public Relations Office) ප්‍රකාශ කරයි.සිවු දින නිල සංචාරයක් සඳහා පකිස්තාන හමුදා ප්‍රධානී ජනරාල් රහීල් ෂරීෆ් මහතා අද (19) ශ්‍රී ලංකාවට පැමිණීමට නියමිතව තිබිණි .ඒ මහතා නැවතත් මෙරටට පැමිණීමට නියමිත දිනය මෙතෙක් ප්‍රකාශයට පත්කර නොමැති බවද වාර්තා වෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>19</day>
    </date>
    <link>http://www.dinamina.lk/2014/06/19/_art.asp?fn=n14061913</link>
    <topic>නව බදු රෙගුලාසි නිකුත් කිරීමට අවධානය</topic>
    <author>ක්‍රිස්ටි මහේෂ් ද සිල්වා</author>
    <content>ආනයන අපනයන ක්ෂේත්‍රයේදී බදු ගාස්තු නියමිත ප්‍රමාණය නොලැබීම සහ බදු ගාස්තු ගෙවීම පැහැර හැරීම හේතුවෙන් ජාතික ආර්ථිකයට ඇතිවී තිබෙන අවාසිදායක තත්ත්වයන් වළක්වා ගැනීම සඳහා නව බදු රෙගුලාසි නිකුත් කිරීම කෙරෙහි ‍රජයේ අවධානය යොමුවී තිබේ.1972 අංක 10 දරන නැව් නියෝජිතයින්ට නැව් බදු ගෙනයන්නන්ට යාත්‍රාකරුවන් නොවන පොදු මෙහෙයුම්කරුවන්ට කන්ටේනර් මෙහෙයුම්කරුවන්ට ‍බලපත් නිකුත් කිරීමේ පණත සංශෝධනය කිරීමට ඉදිරියේ නියමිත බව මේ සම්බන්ධයෙන් 'දිනමිණ' කළ විමසීමකදී මුදල් හා ක්‍රමසම්පාදන අමාත්‍යාංශයේ ඉහළ පෙළේ නිලධාරියෙකු සඳහන් කළේය.මේ අනුව මුදල් අමාත්‍යාංශය විසින් දේශීය ආනයන අපනයනකරුවන් ආරක්ෂා කිරීම මෙන්ම ආනයන අපනයනයේදී රජයට ලැබිය යතු බදු ගාස්තු ගෙවීම පැහැර හැරීම හේතුවෙන් හා නියමිත බදු ගාස්තු ප්‍රමාණය නොලැබීම හේතුවෙන් ආර්ථිකයට වන විශාල හානිය වළක්වා ගැනීම සඳහා මෙම නව රෙගුලාසි නිකුත් කිරීමේ අරමුණ බවද එම නිලධාරියා සඳහන් කළේය.මුදල් අමාත්‍යාංශය විසින් පත් කරන ලද කමිටුවක් මඟින් මෙම රෙගුලාසි නිකුත් කිරීමේ අරමුණ බවද එම නිලධාරියා සඳහන් කළේය.මුදල් අමාත්‍යාංශය විසින් පත් කරන ලද කමිටුවක් මඟින් මෙම රෙගුලාසි ක්‍රියාත්මක කිරීමේ ක්‍රියාවලිය අධීක්ෂණය කිරීමට නියමිතව ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>19</day>
    </date>
    <link>http://www.dinamina.lk/2014/06/19/_art.asp?fn=n14061914</link>
    <topic>මානුෂීය මෙහෙවර සිදු කෙළේදෙමළ ජනයාට එරෙහිව නොවේ</topic>
    <author>ධනුෂ්ක ගොඩකුඹුර</author>
    <content>මානුෂීය මෙහෙවර සිදුකෙළේ දෙමළ ජනතාවට එරෙහිව නොව ත්‍රස්තවාදයට එරෙහිව බව ජනාධිපති මහින්ද රාජපක්ෂ මහතා ප්‍රකාශ කළේය.ජනාධිපතිවරයා මෙසේ ප්‍රකාශ කළේ ආසියානු සංවර්ධන බැංකුවේ සභාපති තකෙහිකෝ නකා මහතා ජනාධිපති මන්දිරයේ දී ඊයේ (18) මුණගැසුණු අවස්ථාවේ දී ය.ගැටුම අවසන් වීමෙන් පසු ශ්‍රී ලංකාව අත්කරගත් සංවර්ධන ප්‍රගතිය නකා ඕ මහතාට විස්තර කළ ජනාධිපතිවරයා අභ්‍යන්තරිකව අවතැන් වූවන් නැවත පදිංචි කිරීමට සහ හිටපු සටන්කරුවන් පුනරුත්ථාපනයට රජය කෙතරම් ඉක්මණින් යොමු වූයේ දැයි පැහැදිලි කළේය.ගැටුම් අවසන් වූ විගස රජය උතුරු පළාතේ ආරම්භ කළ ව්‍යාපෘති පිළිබඳ හැඳින්වීමක් කළ ජනාධිපතිවරයා එහි ගොස් සිදුව ඇති සංවර්ධනය ඔබේම දෑසින් දැක බලා ගැනීම සුදුසුයි යැයි නකා ඕ මහතාට පැවසීය.ශ්‍රී ලංකාව, 1966 දී ස්ථාපිත ආසියානු සංවර්ධන බැංකුවේ ආරම්භක සාමාජිකයෙකි. එතැන් සිට පසුගිය වසර දක්වා බැංකුව ශ්‍රී ලංකාවට සපයා ඇති ණය මුදල ඩොලර් බිලියන 6.17ක් සහ ප්‍රදාන ඩොලර් මිලියන 358ක් බව ආසියානු සංවර්ධන බැංකුව සඳහන් කරයි.බලශක්තිය, මාර්ග, ජල සම්පාදනය හා සනීපාරක්‍ෂාව, අධ්‍යාපන හා නිපුණතා සංවර්ධනය, පසු ගැටුම් අවධියේ යළි ඉදිකිරීම් සහ ජල සම්පත් කළමනාකරණය ආසියානු සංවර්ධන බැංකුව ශ්‍රී ලංකාවට ආධාර සපයන ප්‍රධාන ක්ෂේත‍්‍ර වේ. දකුණු ආසියාවේ ඉහළම සමාජ දර්ශක ශ්‍රී ලංකාව සතු බව ආසියානු සංවර්ධන බැංකු වෙබ් අඩවිය සඳහන් කරයි.ශ්‍රී ලංකාව විශ්ව සාක්‍ෂරතා මට්ටමට ආසන්නව සිටී. දරිද්‍රතා මට්ටම සාපේක්‍ෂ වශයෙන් පහත් ය. ගැටුම අවසන් වීමෙන් පසු සීඝ්‍ර ආර්ථික ප්‍රගතියක් සිදු වුව ද 2012 දී පසුබෑමක් දක්නට ලැබිණ. එහෙත් 2013 ප්‍රථම කාර්තුවේ දී ආර්ථික වර්ධනය යළි ශක්තිමත් වූ බවත් එහි තවදුරටත් දැක්වේ.ආසියානු සංවර්ධන බැංකුවේ දකුණු ආසියා දෙපාර්තමේන්තුවේ අධ්‍යක්‍ෂ ජනරාල් ජුවාන් මිරින්ඩා මහතා, බැංකුවේ ශ‍්‍රී ලංකා නේවාසික දූත කාර්යාලයේ අධ්‍යක්‍ෂිකා ශ්‍රී විදෝවතී මහත්මිය සහ බැංකුවේ තවත් නිලධාරීහූ සාකච්ඡාවට එක්ව සිටියහ.අන්තර්ජාතික මූල්‍ය සහයෝගීතාව පිළිබඳ ජ්‍යෙෂ්ඨ අමාත්‍ය සහ නියෝජ්‍ය මුදල් අමාත්‍ය ආචාර්ය සරත් අමුණුගම, වාරිමාර්ග හා ජල සම්පත් කළමනාකරණ අමාත්‍ය නිමල් සිරිපාල ද සිල්වා, ජල සම්පාදන හා ජලාපවහන අමාත්‍ය දිනේෂ් ගුණවර්ධන, විදුලිබල හා බලශක්ති අමාත්‍ය පවිත්‍රා වන්නිආරච්චි, යෞවන කටයුතු හා නිපුණතා සංවර්ධන අමාත්‍ය ඩලස් අලහප්පෙරුම, මුදල් හා ක්‍රමසම්පාදන අමාත්‍යාංශයේ ලේකම් ආචාර්ය පී.බී. ජයසුන්දර සහ මහ බැංකු අධිපති අජිත් නිවාඞ් කබ්රාල් මහත්ම මහත්මීහූ හමුවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>19</day>
    </date>
    <link>http://www.dinamina.lk/2014/06/19/_art.asp?fn=n14061915</link>
    <topic>අගමැති විවාදයට සහභාගී ‍නොවීසභා‍වෙන් පිට වී යයි</topic>
    <author>රන්ජිත් පද්මසිරි, චමීර ඇල්‍ල‍දෙණිය සහ සුභාෂිණී ‍සේනානායක</author>
    <content>සභා‍වේ නැඟී සිට අවස්ථා‍වේ කතා කිරීමට ඉඩ ‍නොලැබීම නිසා මූලාසනයට ‍‍දෝෂා‍රෝපණය කළ අගමැති දි මු ජයරත්න මහතා විවාදයට සහභාගී ‍නොවී සභා‍වෙන් පිට වී ගි‍යේය.ශ්‍රී ලංකා‍‍වට එ‍රෙහිව පරීක්ෂණයක් ‍නොපැවැත්විය යුතුය යන ‍යෝජනාව පිළිබඳ විවාද‍යේ ‍දෙවැනි දින‍යේ දී අගමැති දි මු ජයරත්න මහතා සිය අසු‍නේ රැදී සිටියේය.යාපන‍‍ය දිසා මන්ත්‍රී ඒ විනයාගමූර්ති මහතා‍ගේ කතාව අවසාන‍යේ දී මුලසු‍නේ සිටි කාරක සභා නි‍යෝජ්‍ය සභාපති චන්ද්‍රකුමාර් මුරු‍ගේසු මහතා ඊළග කථිකයා ‍ලෙස කර්මාන්ත සංවර්ධන අමැති ඩග්ලස් ‍දේවානන්ද මහතා‍ගේ නම ප්‍රකාශ ක‍ළේය.ඒ සමඟම අගමැති දි මු ජයරත්න මහතා නැඟී සිටියද ‍දේවානන්ද මහතා සිය කතාව ආරම්භ ක‍ළේය. ‍මෙහිදී ජයරත්න මහතා අසුන් ගත්තද යළි නැඟී සිට ‍මම නැගී සිටියා මට කතා කරන්න අවස්ථාව ‍නොලැබුණු නිසා ම‍ගේ කතාව නතර කරනවා. මා කතා කරන්නේ නැහැ.යි කියමින් සිය අසුනින් නැගිට ගි‍යේය. ජයරත්න මහතා පසුපස ගිය දි‍නේෂ් ගුණවර්ධන මහතා අගමැතිවරයා නතර කිරීමට උත්සාහ කළද ඒ මහතා පිටව ගි‍යේය.‍මෙහිදී නැඟී සිටි විපක්ෂ‍යේ අජිත් පී ‍පෙ‍රේරා මහතා අගමැතිතුමා නැඟී සිටි විට එතුමාට කතාවක් දිය යුතු යැයි කීය.නමුත් ‍මේ වන විට ‍දේවානන්ද මහතා කතාව ආරම්භ කර තිබූ නිසා ‍මෙය ප්‍රශ්නයක් කර ගත යුතු නැති බව දි‍‍නේෂ් ගුණවර්ධන මහතා කියා සිටි‍යේය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>19</day>
    </date>
    <link>http://www.dinamina.lk/2014/06/19/_art.asp?fn=n14061916</link>
    <topic>අලුත්ගම සිදුවීම අපට බලපෑම් කරනඅධිරාජ්‍යවාදීන්ට උඩගෙඩි දීමක්</topic>
    <author>රක්ෂණ ශ්‍රියන්ත</author>
    <content>අලුත්ගම ප්‍රදේශයේ ඇතිවූ සිද්ධිය තමන්වහන්සේ කිසිසේත් අනුමත නොකරන බවත් මෙවැනි සිදුවීම් නිසා අමෙරිකාව ඇතුළු අධිරාජ්‍යවාදීන් අප රටට සිදුකරන බලපෑම්වලට උඩගෙඩි දීමක් සිදුවන බවත් දෙහිවල නැදිමාල බෞද්ධ සංස්කෘතික මධ්‍යස්ථානාධිපති කිරම විමලජෝති නාහිමියෝ පවසති.ශාසනික හා සම්බුද්ධත්ව ජයන්ති මන්දීරයේ අධික වැඩකටයුතු නිසා තමන් බොදු බලසේනාවේ ක්‍රියාකාරකම්වලින් මාස අටක පමණ කාලයක සිට ඉවත්ව සිටින බවත්, රට වේගවත් සංවර්ධනයක් කරා යන යුගයක ජාතීන් අතර සහජීවනය බිඳ දැමීමට අන්තවාදීව කටයුතු කරන්නන්ට ඉඩනොදිය යුතුයැයි ද උන්වහන්සේ 'දිනමිණ'ට පැවැසීය.වසර 2500 කට අධික කාලයක ලිඛිත ඉතිහාසයක් ඇති බෞද්ධයන් ජීවත්වන එකම රට ශ්‍රී ලංකාව බව පවසන උන්වහන්සේ සියලු ජාතීන් ඉතා සමගියෙන් සහජීවනයෙන් ජීවත්වන බව ද පෙන්වා දෙයි. අන්තවාදීව කටයුතු කරන සුළු පිරිස් නිසා ජාතික සමගියට සහජීවනයට බාධාවන සිදූවීම් ඇතිවීමට කිසිසේත් ඉඩ නොතැබිය යුතු යැයි ද විම‍ලජෝති නාහිමියෝ පැවැසූහ.අලුත්ගම ප්‍රදේශයේ ඇතිවූ සිද්ධියේ දී සංවිධාන කිහිපයක් එක්ව කටයුතු කළ ආකාරය තමන්වහන්සේ අනුමත නොකරන බවත් එවැනි සිදුවීම් ඉදිරියේ දී සිදුනොවීමට සිංහල මුස්ලිම් ඇතුළු සියලු දෙනාම වගබලාගත යුතු බවත් නාහිමියෝ අවධාරණය කරති..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>19</day>
    </date>
    <link>http://www.dinamina.lk/2014/06/19/_art.asp?fn=n14061917</link>
    <topic>අල්ජසීරා නාලිකාව ව්‍යාජ තොරතුරු පළ කරමින්ජාත්‍යන්තරය හමුවේ මෙරටට මඩ ගැසීමේ ව්‍යාපාරයක</topic>
    <author>විජයානි එදිරිසිංහ</author>
    <content>අලුත්ගම ප්‍රදේශයේදී පසුගිය දින කිහිපයේදී සිදු වූ අරගල‍කාරී සිදුවීම එම පළාතේ කිතුනු දේවස්ථානවලට පහරදෙමින් සිදු කළ ප්‍රහාරයක් බවට අල්ජසීරා නාලිකාවේ ව්‍යාජ තොරතුරු රැසක් පළ කරමින් ජාත්‍යන්තරය හමුවේ මෙරටට දැවැන්ත මඩ ගැසීමේ ව්‍යාපාරයක් ක්‍රියාත්මක කර ඇති බව හමුදා මාධ්‍ය ප්‍රකාශක බ්‍රිගේඩියර් රුවන් වනිගසූරිය මහතා කීය.අල්ජසීරා රූපවාහිනී නාලිකාව එවැනි ව්‍යාජ මඩ ව්‍යාපාරයක් හරහා ජිනීවා මානව හිමිකම් කොමිසම හමුවේ මෙරටට එරෙහිව විරෝධතාවක් ගොඩනඟද්දී තවත් එවැනිම වෙබ් අඩවි ගණනාවක් එම සිද්ධිය හරහා ව්‍යාජ තොරතුරු පළකර රටට එරෙහිව මතයක් ගොඩනැඟීමට කටයුතු කර තිබේ.එම කුමන්ත්‍රණයේ සැලසුම්කරු මෙරට පොදු සතුරා ලෙස කටයුතු කරන ජාත්‍යන්තර බලවේග බවද රුවන් වනිගසූරිය මහතා පවසයි.අලුත්ගම ප්‍රදේශයේ හෝ වෙනත් සෙසු ප්‍රදේශයකට කිතුණු දේවස්ථානයකට පහරදීමේ සිද්ධියක් සැලකිය යුතු කාලයක් තුළ වාර්තා වී නොමැත.එහෙත් මේ රට තුළ සිටින මෙරටට එරෙහි ජාත්‍යන්තර බලවේගවල කොටස්කරුවෝ රට අභ්‍යන්තරයේ සිදුවෙන ඉතා සුළු සිද්ධීන් පවා විශාල ලෙස දක්වමින් ඒවාට ව්‍යාජ තොරතුරු එකතු කරගෙන යන මඩ ව්‍යාපාරයේ අරමුණ මේ රට තුළ සාමය ඇතිකර කරගෙන යන දැවැන්ත සංවර්ධනය කඩාබිඳ දමා නැවත මෙරට විනාශයට පත් කිරීම බවද බ්‍රිගේඩියර් වනිගසූරිය මහතා පෙන්වා දෙයි.අල්ජසීරා රූපවාහිනිය සහ තවත් වෙබ් අඩවි ගණනාවක වරින්වර පළ කෙරෙන මෙම ව්‍යාජ තොරතුරු හරහා මෙරට පොදු සතුරා වන ජාත්‍යන්තර බලවේග බලා සිටින්නේ කොයි මොහොතේ හෝ ලංකාවේ හිස ගසා දැමීමටයි.එම නිසා ඔවුන්ගේ එම අරමුණ ඉෂ්ඨ කර ගැනීමට කරගෙන යන කටයුතු මෙරටට විශාල අභියෝගයකි. එම අභියෝගවලට මුහුණ දී රට සාමකාමීව පවත්වාගෙන යාමට මෙරට සියලු ජාතීන් එකට එකතු වී සාමදානයෙන් කටයුතු කළ යුතු බවද බ්‍රිගේඩියර් වනිගසූරිය මහතා ඊයේ (18) ජාතික ආරක්ෂාව පිළිබඳ මාධ්‍ය මධ්‍යස්ථානයේ පැවැති මාධ්‍ය හමුවේදී ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>19</day>
    </date>
    <link>http://www.dinamina.lk/2014/06/19/_art.asp?fn=n14061918</link>
    <topic>ආගමික සහජීවනය බිඳ දැමීමටඇතැම් පිරිස් උත්සාහ දරනවා</topic>
    <author>අසේල කුරුළුවංශ</author>
    <content>මෙරට ජාතික හා ආගමික සහජීවනය බිඳ දැමීමට යම් යම් පිරිස් උත්සාහ කරන බවත් එය පරාජයට පත්කිරීම සඳහා සැවොම අවබෝධයෙන් යුතුව ක්‍රියා කළ යුතුව තිබෙන බවත් අස්ගිරි පාර්ශ්වයේ මහානායක අතිපූජ්‍ය උඩුගම ශ්‍රී බුද්ධරක්ඛිත මහා නාහිමියෝ පවසති. ජාතික හෝ ආගමික අන්තවාදය විසින් අවසානයේ නිර්මාණය කරනු ලබන්නේ හිංසාව, පීඩාව හා ගැටුම් බවත් මෙරට සෑම පුරවැසියකුට ම නිදහසේ ජීවත්වීමේ අයිතිය පවතින බවත් උන්වහන්සේ කීහ.තවත් පුද්ගලයකුට හෝ පිරිසකට හිංසා පීඩා කිරීමට කිසිදු ආගමික නායකයකු දේශනා කැර නොමැති බව ද මහා නාහිමියෝ පැවසූහ.ත්‍රස්තවාදය පරාජය කිරීමෙන් පසු රට සංවර්ධනය කරා ගමන් ගන්නා මෙම අවස්ථාවේ අනවබෝධයෙන් ක්‍රියාකරන පිරිස් නිසාවෙන් ඇතිවන අනවශ්‍ය ගැටුම් යළි රට ආපස්සට ඇද දැමීමට හේතුවනු ඇති බවත් එය නිවැරැදිව සියලු ආගමිකයින් තේරුම් ගත යුතු බවත් අස්ගිරි මහනාහිමියෝ පවසති..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>19</day>
    </date>
    <link>http://www.dinamina.lk/2014/06/19/_art.asp?fn=n14061919</link>
    <topic>රාජ්‍යතාන්ත්‍රික හෝ ආර්ථික ප්‍රහාරයකට ශක්තිමත්ව රජයට මුහුණ දිය හැකියි</topic>
    <author>රන්ජිත් පද්මසිරි, චමීර ඇල්ල‍දෙණිය සහ සුභාෂිණි‍සේනානායක</author>
    <content>රාජ්‍යතාන්ත්‍රික ප්‍රහාරයකට හෝ ආර්ථික ප්‍රහාරයකට ශක්තිමත්ව මුහුණ දීමට රජයට හැකි බව තාක්ෂණ පර්යේෂණ හා පරමාණුක බලශක්ති ඇමැති පාඨලී චම්පික රණවක මහතා පාර්ලිමේන්තුවේදී ඊයේ(18)ප්‍රකාශ කළේය.වේත්‍රධාරී අනිල් පරාක්‍රම සමරසේකර මහතා සෙං‍කෝලය තැන්පත් කිරීමෙන් අනතුරුව නියෝජ්‍ය කතානායක චන්දිම වීරක්කොඩි මහතාගේ ප්‍රධානත්වයෙන් පාර්ලිමේන්තුව ඊයේ (18) පස්වරු 1.00ට රැස්විය.ලිපිලේඛන වාර්තා ඉදිරිපත් කිරීම මහජන පෙත්සම් පිළිගැන්වී‍මෙන් පසු වාචික පිළිතුරු අපේක්ෂාවෙන් මන්ත්‍රීවරුන් අසන ලද ප්‍රශ්නවලට අදාළ ඇමැතිවරු පිළිතුරු සැපයුහ.විපක්ෂ නායක රනිල් වික්‍රමසිංහ මහතා ස්ථාවර නි‍යෝග 23-2 යට‍තේ ප්‍රශ්නයක් නඟමින් මාධ්‍ය‍වේදී වැඩමුළුවක් නතර කිරීම පිළිබඳව කළ විමසීමට අගමැති දි මු ජයරත්න මහතා පිළිතුරක් ලබා දුන්නේය..නි‍යෝජ්‍ය කාරක සභා සභාපති චන්ද්‍ර කුමාර මුරු‍ගේසු මහතා මුලසුනට පැමිණි‍යේය.එක්සත් ජාතින්ගේ මානව හිමිකම් ‍කොමසාරිස් කාර්යාලය මඟින් ශ්‍රී ලංකාවට එ‍රෙහිව පැවැත්වීමට නියමිත පරීක්ෂණය සිදු ‍නොකළ යුතු බවට ‍පෙර්දා (17) සවස කල් තැබූ විවාදය ‍දෙවැනි දිනයටත් යළි ආරම්භ ‍කෙරිණි.‍කොළඹ දිස්ත්‍රික් මන්ත්‍රී විජයදාස රාජපක්ෂ මහතා (එජාප):- එක්සත් ජාතීන්‍ගේ සංවිධානය සිදු කරන පරීක්ෂණය නතර කරන්න කලින් එය ඇති වූ ආකාරය ගැන ‍සොයා බැලිය යුතුයි. එක්සත් ජාතීන්ගේ ප්‍රඥ්ප්තීන්ට අනුව ආරක්ෂක මණ්ඩලය යම් යම් සම්මූතීන් ඇති කර ගත ‍හොත් යුද අපරාධ ‍චෝදනා නැඟීමට පුළුවන්.ශ්‍රී ලංකාව ‍කොටු කර කරන්න හැදූ පළමු ක්‍රමය බැරි වුණා. ‍රෝම ප්‍රඥ්ඥප්ති ක්‍රමය අත්සන් ක‍ළේ නැති නිසා එයත් අපහසු වුණා.එදා රනිල් වික්‍රමසිංහ අගමැති ‍මෙය අත්සන් ක‍ළේ නැහැ. ඒ නිසයි ‍මේ දක්වා රට ආරක්ෂා වු‍ණේ. අ‍පේ ඇමැතිවරුන් එක්සත් ජාතීන්ගේ සංවිධානයට අභි‍යෝග කළා. හිලරි ක්ලින්ටන්, පිල්ලේ ඇතුළු ‍බො‍හෝ ‍දෙනකුට ‍කොටියා කිව්වා. අ‍පේ ර‍‍ටට අහිතකර ප්‍රකාශ කළා. ඒ නිසා අද ජනාධිපතිතුමා හිර‍වෙලා. 2009 නන්දිකඩාල් වලින් යුද්ධය අවසන් වුණාට බෑන් කී මූන් ලංකාවට ‍කොන්දේසි ‍දෙකක් දැම්මා.යුද්ද‍යේ දී සිදු වූ යුද අපරාධ ‍සොයන්න.ජාත්‍යන්තරව ‍සොයන්න කියා කිව්‍වෙත් අ‍පේ ර‍ටෙන්මයි. උගත් පාඩම් ප්‍රතිසංවිධාන ‍කොමිස‍මේ වාර්තා‍වේ සුජාතභාවයක් ති‍බෙනවා. දරුස්මාන් වාර්තාව ගැන අපටත් ප්‍රශ්න ති‍බෙනවා. එදා ‍කොටි ‍චෝදනා ලැබූ අය අද ආණ්ඩු‍‍වේ ඉන්නවා. වි‍දේශ ඇමැතිවරයා ජිනීවා ගියානම් අපි ‍ලොකු අමාරුවක වැටෙනවා. ‍මේ ‍යෝජනාව අගමැතිතුමා ‍හෝ වි‍දේශ ඇමැතිතුමා ‍ගෙනා යුතු ‍යෝජනාවක්. බෑන් කී මූන් සමඟ ගිවිසුම් ගසා මාහා පාවාදීම් සිදු කර ති‍බෙනවා.එය අ‍හෝසි කරන්න කියා ‍මේ අය ඉල්ලන්නේ නැහැ. පරීක්ෂණ කරන්න එපා කියා කියනවා. සන්ධාන ආණ්ඩු‍වේ කිසිම මුස්ලිම් ඇමැතිවරයකුට ඊළඟ මැතිවරණ‍යෙන් පාර්ලි‍මේන්තුවට එන්න ‍වෙන්නේ නැහැ.වැවිලි කර්මාන්ත ඇමැති මහින්ද සමරසිංහ මහතා:- අ‍පේ මන්ත්‍රීවරුන්ට ‍‍මේ ‍යෝජනාව ඉදිරිපත් කිරීම ගැන මා ස්තූති වන්ත ‍වෙනවා. වි‍ජේදාස මන්ත්‍රීවරයා‍ගේ කතාව සමබන්ධ‍යෙන් යමක් කිව යුතුයි. ‍රෝම ප්‍රඥප්තිය අත්සන් ‍නොකළ එක ‍හොඳයි. ඒත් ‍මේ ප්‍රඥප්තිය අත්සන් කරන්න හදන විට අමෙරිකාව දැවැන්ත වැඩපිළි‍වෙළක් සිදු කළා. ‍මෙය අත්සන් කරන්න එපා කියා.එය අමෙරිකා‍වේ බලපෑමක් ඇතිවද නැතිවද අත්සන් ක‍ළේ කියන්න මා දන්නේ නැහැ.රටට පළමු තැන ‍දෙන්නේ කවුද නැත්තේ කවුද කියන එක ඡන්ද විමසී‍මේදී බලා ගන්න පුළුවන්.යුද්ධය කාල‍යේදී උදලාගම ‍කොමිසම ඉන්දියා‍වේ භගවතී මහතා‍ගේ ප්‍රධානත්ව‍යෙන් පත් කළා. එදා දරුස්මාන් මහතාත් ලංකාවට ආවා.අවසාන‍යේ අතුරු වාර්තාවක් දුන්නා . සභාපතිට ‍නොදන්වා.ඉන්දියා‍වේ සිට භගවතී මහතා අපට ලිපියක් නිකුත් කළ ‍මේ වාර්තාව ඔවුන් පිළිගන්නේ නෑ කියා.වි‍ජේදාස රාජපක්ෂ මහතා:- ඊශ්‍රායල් ගාසා තීර‍යේ ප්‍රශ්නයට පත් කළ කමිටු‍වේ පාලිත ‍කො‍හොන මහතා සිටියා. ඒ ලබා දුන් වාර්තා‍වත් ‍මේ වාර්තාව ව‍ගේමයි.සමරසිංහ මහතා:- මන්ත්‍රීතුමා ඉතිහාසය හලලා කතාකරන්නේ. හැමදාමත් ‍මේ කමිටු‍වේ ශ්‍රී ලංකා නි‍යෝජිතයා තමයි කටයුතු කරන්‍‍නේ. බැන් කී මූන් සමඟ අත්සන් කළ ඒකාබද්ධ ගිවිසු‍මේ අ‍පේ රටට අහිතකර ‍දෙයක් ඇතුළත් කර නැහැ. මා එය හැන්සාර්ඩ් වාර්තා‍‍වට ඇතුළත් කරනවා. ‍මේ වාර්තාව කියවා බලන්න. එල් එල් ආර් සීකොමිසම පත් කර මාස ‍දෙකකට පසුවයි දරුස්මාන් කමිටුව පත් ක‍ළේ. ‍‍දේශීය වශ‍යෙන් ප්‍රතිඵලයක් ලබා ගත ‍නොහැකි නම් ජාත්‍යන්තර පරීක්ෂණයක් අවශ්‍යයි.බ්‍රිතාන්‍ය‍යේ සිල්කොට් ‍කොමිසම වසර 6ක් ගිහින් තවම වාර්තාව භාර දී නැහැ. බ්‍රිතාන්‍ය‍යේ වි‍දේශ කටයුතු අමාත්‍යාංශය උසාවි ගියා. දුරකතන අමැතුම් පටිගත කිරීම් ලබා ‍දෙන්නට බැහැයි කීවා. මින් බ්‍රිතාන්‍යයයි අමෙරිකාවයි අතර ති‍බෙන බැදීම් බිඳ වැ‍ටෙන බව කීවා. අපට තවම වසර 5ක් ගිහින් නැහැ යුද්ධය නිම ‍වෙලා. ‍දේශීය වැඩපිළි‍වෙළක් තිබියදී ජාත්‍යන්තර පරීක්ෂණයක් ඉල්ලනවා.ඉරාක‍යේ ප්‍රශ්නයට ඔවුන් කටයුතු කළ ආකාරය බලන්න.අයර්ලන්ත‍යේ 13ක් අමු අමු‍වේ මරා දැමුවා. ‍ඩේවිඩ් කැමරන් මහතා පාර්ලි‍මේන්තුවට ගිහින් සමාව ගත්තා. පිල්ලේ මහත්මියට ‍මේවා මතක් වු‍ණේ නැද්ද?. එතුමියට ඕන වු‍ණේ ‍මේ කුමන්ත්‍රණකාරී වැඩපිළි‍වෙළ ‍ගෙන එන්නයි. ‍මේවාට සාක්ෂි දුන් අයට වසර ගණනාවක් තිස්‍‍සේ රැකවරණ ලබා ‍දෙනවා. ජනාධිපතිතුමාට අමෙරිකාවට ගිහින් ඔබතුමා කියන ආකාරයට හැම‍දෙයක්ම කරන්නම් කීවා නම් ‍මේ පරීක්ෂණ රටට එන්නේ නැහැ.අපි ‍මොනම රටක්වත් ඇසුරු කරන්නේ නැහැ. චීනය රැසියාව වැනි රටවල් සමඟ කටයුතු කරන්නේ නැහැ කියා කීවා නම් ‍මේ ‍යෝජනා අපට එ‍රෙහිව එන්නේ නැහැ. යුද්ධය අවස්ථා‍වේ ඒ අයට අවශ්‍ය අය ‍‍බේරගන්න උදව් කළා නම් අපිට ‍මේ ප්‍රශ්න නැහැ. අ‍පේ රජය කිසිම වි‍දේශ රටකට යට‍‍වෙන්‍‍නේ වත් රණවිරුවන් පාවා‍‍ ‍දෙන්නේ වත් නැහැ.‍කොළඹ දිස්ත්‍රික් මන්ත්‍රී රවීකරුණානායක මහතා (එජාප):- සමරසිංහ මහතා‍ගේ ‍සො‍හොයුරන් අමෙරිකන් පුරවැසියන් බව අමතක ‍නොකළ යුතුයි. අපිත් වි‍දේශ ඇගිලි ගැසීම් වලට විරුද්ධයි. ඇයි රජය ‍මේ සම්මුතිය අත්සන් ‍‍ක‍ළේ. ඒ නිසයි ‍මේ තත්ත්වය ඇති වු‍ණේ. 89 දී ජනාධිපතිතුමා සිදු කළ ‍දේ නිසා ‍මේ ‍දොර විවෘත වුණා. ත්‍රිවිධ හමුදාව ‍පොලීසිය වරදක් සිදු කර නැහැ.‍දේශපාලකයන් ආරක්ෂා කරන්න අපිට අවශ්‍ය නැහැ. ශ්‍රී ලංකාව ති‍බෙන්නේ ‍ලෝ‍කේ අතු‍‍‍ළෙයි ලංකාව ඇතු‍‍ළේ ‍ලෝකය නැහැ.ඇයි ‍මේ ‍යෝජනාව අගමැතිතුමා ‍ගෙනා‍වේ නැත්‍‍තේ.පිටරට ඉදන් ‍මෙහාට එන ‍මේ ‍යෝජනාව අපි ප්‍රතික්ෂේප කරනවා.අපි එකතු ‍වෙලා ‍මෙය නැවැත්තු‍වොත් ‍මේ අය ‍මේක නවත්වනවාද?. 1815ට පසු ‍මේ තමයි රට පාවාදීම.‍මේ වැරැද්ද සිදු කර ති‍බෙන්නේ රජ‍යේ සිටින කීප ‍දෙ‍නෙක්.‍සෞඛ්‍ය ඇමැති ‍මෛත්‍රිපාල සිරි‍සේන මහතා‍‍-‍මෙය ඉතා වැදගත් ‍යෝජනාවක්.‍මේ සඳහා පාදක වූ කරුණු අප ‍සොයා බැලිය යුතුයි. විපක්ෂ‍යේ සියලු තර්කවල අරමුණ වි‍දේශීය නි‍යෝජිතයන් රටට ආවාට කමක් නෑ කියන එකයි. එල් ටීටීඊ ය පරාජය කිරීමට එක්සත් ජාතික පක්ෂය සහාය දුන්නේ නැහැ. ආරක්ෂක හමුදා ගෙන ගිය සටනේ දී කිසිදු සහයක් දුන්නේ නැත්තේ ‍ජේ ආර් ජයවර්ධන ජනාධිපතිතුමා‍ගේ පටන් සියලු නායකයන්ට ‍මේය පරාජය කිරීමට ‍නොහැකි වූනිසයි. අපේ ආරක්ෂක හමුදාව යුද්ධයෙන් පරාජය වූ පසු ජනාධිපතිවරයා පරාජයට පත් වන තුරු ‍මේ අය බලා ගෙන සිටියා. පසුගිය ආණ්ඩු යුද්ධයෙන් වැටුණු අමාරුව ගැන මහින්ද රාජපක්ෂ ආණ්ඩුවටත් වෙයි කියා එජාපය බලා සිටියා. යුද ජයග්‍රහණයත් සමඟ ජාත්‍යන්තරයත් සමඟ එක්වී විපක්ෂය දේශපාලන කුහකකමකින් පසු ‍වෙනවා.අජිත් පී ‍පෙ‍රේරා මහතා:- අපි ‍මේ පරීක්ෂණයට විරුද්ධයිසිරි‍සේන මහතා:- ඊ‍‍යේ විපක්ෂය සිදුකළ කතාවල අන්තර්ගතය ‍මේ රජය පරාජය කිරීම අරමුණයි. ඉන් පරාජය වන්නේ රටයි. අ‍පේ ප්‍රශ්න අපිට විසඳා ගත හැකියි. අපිට වි‍දේශීය මැදිහත් වීමක් අවශ්‍ය නැහැ. විපක්ෂය ‍‍මෙය අවධාරණය කර ගත යුතුයි.‍මේ ර‍ටේ සෑම ‍කෙ‍නෙකු‍ගේම ‍පොදු මතය විය යුත්තේ ර‍ටේ ස්වාධීනත්වයයි. ශ්‍රී ලංකාව එක්සත් ජාතීන්ගේ ප්‍රඥප්තියට ගරු කරන රජයක් ලෙස ඒ ප්‍රඥප්තිය ආරක්ෂා කරන්න අප බැඳී සිටී.යුද්ධයෙන් රට තුළ භෞතික හා අභ්‍යන්තර වශයෙන් පරාජයට පත් වූ එල්.ටී.ටී.ඊය පක්ෂ විදේශයන්හි සිටි පිරිසක් දුන් වැරදි කරුණු මත මේ ප්‍රශ්නය ඉදිරියට ‍ගෙනාවා.රටේ අභ්‍යන්තර ප්‍රශ්න විසඳා ගැනීමට අපට හැකියි. මේ ජිනීවා හරහා එන පරීක්ෂණ තුළ ශක්තිමත් වන්නේ මේ රටේ මිය ගිය ත්‍රස්තවාදීන්ට නැවත පණ දීමයි. මේ ගැන විදේශ මැදිහත්වීමක් අවශ්‍ය නැති නම් විපක්ෂය දේශපාලන කුහකත්වයෙන් තොරව ප්‍රකාශයක් කළ යුතුයි අපේ ප්‍රශ්න විසඳා ගන්න ජාත්‍යන්තර මැදිහත්වීමක් අවශ්‍ය නැති බව.පොදු මහජනතාව යුද අත්දැකීම් එක්ක පැවති දුෂ්කරතා අත්වින්දා.ඒ තත්ත්වය නැවත අත් විඳිනවාද යන්න අප සිතිය යුතුයි. අපේ රණවිරුවන් දක්ෂ බව ලෝකයම දැක්කා.ත්‍රස්තවාදය නමැති බලවේගය අනෙක් රටවලට කළ නොහැකි දේ අප ඉටුකළ නිසා ජයග්‍රහණයෙන් පසු සමස්ත ජනතාවගේම ආශිර්වාදය අපට ලැබූණා. මහබලවතුන්ට කිරීමට ‍නොහැකි වූ ‍දේ අපි සිදු කළා.ජනාධිපතිතුමා සහ වී‍රෝධාර රණවිරුවන්ට මුළු ර‍ටේම ආශිර්වාදය ලැබුණා.කිළි‍නොච්චියට කියා මැදවච්චියට යන බවයි එජාපය එදා කී‍වේ.‍‍දේශපාලන පටු පරමාර්ථවල සිට රට පාවා ‍නොදිය යුතුයි.අ‍පේ රට වි‍‍දේශීය මැදිහත්වීම්වලින් තොරව සාමකාමීව ඉදිරියට යා යුතුයි.යාපනය දිස්ත්‍රකි මන්ත්‍රී ඒ විනයාගමූර්ති මහතා (‍දෙජාස):- ශ්‍රී ලංකාව තුළ ජාත්‍යන්තර පරීක්ෂණයක් සිදු ‍නොවිය යුතුයි.එය ර‍ටේ අභිමානයට ප්‍රශ්නයක්.අවතැන් වූ ජනතාව නැවත පදිංචි කරවීම අවසන් නැහැ. අවතැන් ජනතාවට අයත් ඉඩම් අත්පත් කර‍ගෙන ති‍බෙනවා.සාම්පූර් ප්‍ර‍දේශ‍යේ සමහර ජනතාව රැඳවුම් කඳවුරුවල රඳවා‍ගෙන සිටිනවා.ඇතැම් ප්‍රදේශවලින් ජනතාව ඉවත් කර ති‍බෙනවා.ජනතාවට තමන්ට අයිති ප්‍රදේශවලට යන්නට ‍රජය ඉඩ දෙන්නේ කවදාද?.සම්ප්‍රදායික කර්මාන්ත හා කුඩා ව්‍යවසාය සංවර්ධ ඇමැති ඩග්ලස් ‍‍‍දේවානන්ද මහතා :- ‍මේ සිද්ධිය පිළිබඳව තීරණයක් ගත යුත්තේ පාර්ලි‍මේන්තුවයි. අ‍පේ ර‍ටේ ජාතීන් අතර ප්‍රශ්න දිගටම ඇතිවිය යුතුයි කියා සමහරු සිතනවා. පලස්තීන ප්‍රශ්නය වැනි රටවල් ඇති කර ඇති අර්බුද විසඳන්නේ නැතිව ‍මෙවැනි ‍යෝජනා ඉදිරිපත් කිරීම සාධාරණ නැහැ. යුද්ධ‍යෙන් පසු උතු‍රේ සංවර්ධන කටයුතු කරමින් සංහිඳියාව සඳහා රජය ක්‍රියා කරමින් සිටිනවා. ‍මේ පරීක්ෂණයට මා විරුද්ධයි ‍මේ පරීක්ෂණය පිළිගත‍හොත් ‍‍දෙමළ ජනතාව පමණක් ‍නොව ‍මේ ර‍ටේ සියලු ‍‍දෙනාට විශාල බලපෑමක් සිදු‍වෙන්ට ඉඩ ති‍බෙනවා. එදා විනාශකාරී යුද්ධයට උදව් කළ අය අද ජාත්‍යන්තර පරීක්ෂණ අවශ්‍යයි කියමින් ‍‍දේශපාලන රංගනයක ‍යෙ‍දෙනවා. ඔවුන් එදා ‍දේශපාන විසඳුමකට විරුද්ධ වුණා. 13 වැනි සං‍ශෝධනය පිළිගත්තා නම් ‍මෙවැනි විනාශකාරී තත්ත්වයක් ඇති වන්නේ නැහැ.කලුතර දිස්ත්‍රික් මන්ත්‍රි අජිත් පී ‍පෙ‍රේරා මහතා (එජාප):- එජාපය ‍මේ පරීක්ෂණයට විරුද්ධයි.එයයි අ‍පේ ස්ථාවරය.‍මේ ර‍ටේ එකම රණවිරු‍වෙක්වත් ජාත්‍යන්තරය හමු‍වේ පාවා ‍‍දෙන්නේ නැහැ.සියලු රණවිරුවන් අ‍පේ රජයකින්ද ආරක්ෂා කරනවා.යුද්ධය අවසන් වී‍මෙන් පසු රට තුළ සිදු වූ ‍දේවල් ගැන පරීක්ෂණයක් පැවැත්වීමට අසමත් වීම ‍මේ තත්ත්වයට ‍‍හේතු වී ති‍බෙනවා. අ‍පේ රණවිරුවන්ගේ නිර්දෝෂීභාවය ඔප්පු කිරීමට අවස්ථාව ‍නොලැබීම ‍මේ තත්ත්වයට ‍හේතු වූවා.ජල සම්පාදන හා ජලාපවාහන ඇමැති දි‍නේෂ් ගුණවර්ධන මහතා :- ‍මේ ‍යෝජනාව ඉදිරිපත් කළ මන්ත්‍රීවරුන්ට ම‍‍ගේ ප්‍රණාමය පුද කරනවා.මහජන මන්ත්‍රීවරු ‍ලෙස ර‍ටේ ප්‍රශ්න ‍මේ සභාව සාකච්ඡා කිරීම වැදගත්. ගතවු වසර 30 තුළ එ‍සේ කටයුතු කළා. ‍මේ පරීක්ෂණය පිළිබඳව‍ මෙහිදී සාකච්ඡා කිරීමට ඉඩක් ‍නොමැති බව ‍පෙන්වීමට එජාපය පියවර ගත්තා.යුද්ධය අවසන් කරන විට ‍කොටි සංවිධානය රටවල් 35 තහනම් කර තිබුණා.ත්‍රස්තවාදය පරාජය කළ යුතුය යන මතය ඉදිරියට ‍ගෙනාවත් එය ‍නොතකා ‍මෙවැනි පරීක්ෂණයක් පැවැත්වීමය ‍යෝජනා කිරීම කනගාටුවට කරුණක්.එල් එල් ආර් සී ‍කොමිසම පත් කර අවශ්‍ය පියවර ගත්තා. එය අගය කළ අය ජාත්‍යන්තර පරීක්ෂණ ඉල්ලා සිටීම කනගාටුවට කරුණක්. ‍අජිත් පී ‍පෙ‍රේරා මහතා මූලාසනයට පැමිණි‍යේය.මඩකළපුව දිස්ත්‍රික් මන්ත්‍රී පී අරිය‍නේත්‍රම් මහතා ‍‍(‍දෙජාස):- ‍මේ යුද්ධය නිසා ජනතාව පමණක් ‍නොව ජනතා නි‍යෝජිතයන්ද ඝාතනයට ලක් වුණා. ‍‍‍මේ පරීක්ෂණය පැවැත්වීමට ‍‍පෙර කිසිවකු වරදකරුවන් විය යුතු නැහැ.‍ජ්‍යෙෂ්ඨ අමැති ඩිව් ගුණ‍සේකර මහතා:- ජිනීවා ‍යෝජනාව අ‍පේ ර‍ටේ අභ්‍යන්තර කටයුතු වලට ස්වාධිනත්වයට ඇඟිලි ගැසීමක්. අ‍පේ ප්‍රශ්නය අපට විසදා ගැනීමට අවස්ථාව ලබා දිය යුතුයි.එක්සත් ජාතීන්‍‍ගේ සංවිධානය ආරම්භ කළ අරමුණු වලට පටහැනිව කටයුතු කරනවා. ජීනීවා ‍යෝජනා තුළින් මිලටරී ප්‍රහාරයක් ‍වෙනුවට රාජ්‍යතාන්ත්‍රික ප්‍රහාරයක් එල්ල කිරීමට උත්සාහ කරනවා. ‍දෙමළ ජනතාවට ආදර‍යෙන් ‍මෙය ‍ගෙන එන්නේ නැහැ. අ‍මෙරිකාව ප්‍රමුඛ බටහිර රටවල් භූ ‍දේශපාලනික අවශ්‍යතාවයක් ඉටු කර ගැනීමට උත්හයක් දරමින් සිටිනවා. මීට ‍පෙර ඔවුන් ඊජිප්තුව, සිරියාව, සුඩානය, ටුයනීෂියාව වැනි රටවල් වලට ‍මෙවැනි ‍යෝජනා ‍ගෙනවා. එම රටවල් අද වන විට අස්ථාවර ‍වෙලා. ‍ගම්පහ දිස්ත්‍රික් මන්ත්‍රී විජිත ‍හේරත් මහතා (ප්‍රජාස):- ‍මේ ර‍ටේ අභ්‍යන්තර ප්‍රශ්නයකට ‍‍ජාත්‍යන්තරය අත‍පෙවීමට අප විරුද්ධයි.අ‍පේ ර‍ටේ ‍සෛවරීත්වයට ඇගිලි ගැසීමට අප විරුද්ධයි. ඒ සඳහා උපාය මාර්ගිකව ක්‍රියා කළ යුතුයි. නමුත් බෑන් කී මූන් එක්ක ගිවිසුම් ගහ ‍ගෙන ‍මේ ආණ්ඩුව වැරැදි ක්‍රියාමාර්ගයකයි ගි‍යේ. එය පදනම් කර‍ගෙනයි දරුස්මාන් වාර්තාවත් එළිදැක්වූ‍යේ. මැතිවරණවාදී ‍දේශපාලනයක් කරන ආණ්ඩුව එම ගිවිසුම ජනතාවට විකුණුවා. එය දැන් රටට එ‍රෙහිව එන තැනට පත්වෙලා.පරිසර හා පුනර්ජනනීය බලශක්ති ඇමැති සුසිල් ‍ප්‍රේමජයන්ත මහතා:- විදේශ නිරීක්ෂකයන් ගෙන්වමින් ප්‍රභාකරන් සමඟ ගිවිසුම් අත්සන් කරමින් ඔස්ලෝ, තිම්පු සාකච්ඡා තියමින් මේ ප්‍රශ්නය ජාත්‍යන්තරකරණය කළේ එක්සත් ජාතික පක්ෂ රජයන්.එක්සත් ජාතීන්ගේ මානව හිමිකම් කොමසාරිස් කාර්යාලය සියල්ල සැලසුම් කර අවසන් කරලා පරීක්ෂණයක් පවත්වන්න දින නියම කරලා තිබෙන බව පේනවා. පරීක්ෂණයේ තීන්දුව දෙන දිනයත් තීන්දු කරලා. නමුත් තවම පැනල් එක නම් කරලා නැහැ. අපට කියලා එවනවා පරීක්ෂණයක් පවත්වන බව. මේ රටේ අපට පරීක්ෂණයක් කරන්නලු. අතුරුදන් වූවන් පිළිබඳ කොමිසම අපි ක්‍රියාත්මක කරලා තියෙනවා. එයට පැමිණිලි 6000කට වඩා ලැබිලා තියෛනවා.එල්එල්ආර්සී කොමිසම පත්කරලා විමර්ශනයක් කළා. ඔවුන් නිර්දේශ ඉදිරිපත් කළා. ඒවා අතිවිශාල ප්‍රමාණයක් අවසන් කරලා තියෙනවා. එක්සත් ජාතීන්ගේ මානව හිමිකම් කොමිසාරිස් කාර්යාලය අපට කියනවා අවුරුදු 4න් ඉවර කරන්න කියලා. මේක අවුරුදු 30ක් තිස්සේ පැවතුණු අර්බුදයක් පිළිබඳ ප්‍රශ්නයක්. අපට කියන්නේ මානුෂීය මෙහෙයුමේ දී වෙච්ච දේවල් හොයන්න කියලා.එදා 83 කළු ජූලිය ඇති කළේ කවුද? එදා 83 කලබලයෙන් රට හැර ගිය පිරිස් නිසා ඇති වූ ඩයස්පෝරාව තමයි ජිනීවාවලට අවශ්‍ය තොරතුරු අද සපයන්නේ. ඒ අර්බුද ඇති කළේ කවුද? සන්ධානයද? නෑ. එක්සත් ජාතික පක්ෂයයි. තමුන්නාන්සේලාගේ පුරෝගාමීනුයි මේ සියල්ල ඇති කළේ. මංගල සමරවීර එදා පාර්ලිමේන්තුවේ දී කිව්වේ යුද හමුදාපති ගැලවීමේ හමුදාවටවත් සුදුසු නෑ කියලා. පසුගිය ජනාධිපතිවරණයේ දී එයාටයි සහාය දුන්නේ. ඒකට එජාපයත් ටීඑන්ඒ එකත් සහාය දුන්නා.ජේවීපී එක කොහොමද මේ යෝජනාවට විරුද්ධ වෙන්නේ. එතුමන්ලට මේකට විරුද්ධ වෙන්න බැහැ. එතුමන්ලා එදා සන්ධානයට ඉදිරිපත් කළ යෝජනා අපි පිළිගත්තා. මොනවද යෝජනා. එල්ටීටීඊය යුදමය වශයෙන් පරාජය කිරීම. ප්‍රභාකරන් සමඟ පැවති ගිවිසුම අහෝසි කිරීම. අපි ඒවා කළා. එල්ටීටීඊය පරාජය නොකළා නම් මේ යෝජනාව ජිනීවාවලින් එනවාද? අද සෑම ශ්‍රී ලාංකිකයෙක් ම එකට හිටගෙන ජිනීවාවලට කියන්න ඕනෑ අපි මේ පරීක්ෂණයට විරුද්ධ බව. නමුත් අද සමහර අයට එහෙම කියන්න කොන්ද පණ නෑ.නි‍යෝජ්‍ය කතානායක චන්දිම වීරක්කොඩි මහතා මුලසුනට පැමිණි‍යේය.ගාල්ල දිස්ත්‍රික් මන්ත්‍රී අජිත් කුමාර මහතා (ස්වාධීන):- අධිරාජ්‍යවාදීන් අත‍පොවනවා කියමින් උදව් ඉල්ලන ආණ්ඩුව අධ්‍යාපනය, ‍සෞඛ්‍ය ‍සේවාවා ‍පෞද්ගලීකරණය කරමින් සිටිනවා.තාක්ෂණ පර්යේෂණ හා පරමාණුක බලශක්ති ඇමැති පාඨලී චම්පික රණවක මහතා :- 2009 පසුව ජාත්‍යන්තර‍යේ විවිධ කණ්ඩායම් ශ්‍රී ලංකාව වටලෑ‍මේ ‍මෙහෙයුම ක්‍රියාත්මක කරමින් සිටිනවා. අ‍මෙරිකාව ප්‍රමුඛ බටහිර රටවල් ශ්‍රී ලංකාව වටලෑම තුළින් ඔවුන්ගේ බලය රැක ගැනී‍මේ උත්සාහයක නිරත ‍වෙලා. ඉදිරි දශක‍යේ දී ආර්ථික හා ‍දේශපාලනික වශ‍යෙන් නැඟී සිටින ආසියා‍වේ තම බලය ස්ථාපිත කිරීමට අ‍මෙරිකාව ප්‍රමුඛ රටවල් ශ්‍රී ලංකාව වැටලීමට සැලසුම් කර ති‍බෙනවා. එක්සත් ජාතීන්ගේ මානව හිමිකම් කමිටුව අ‍පේ සත්‍ය ‍තොරතුරු පිළිගන්නේ නැහැ. ඔවුන්ගේ සභික මණ්ඩලය අපට පිළිගන්න බැහැ.එයින් යුක්තියක් ඉටු‍ ‍වෙන්නේ නැහැ.2002 වස‍රේ ‍මේ ර‍ටේ පැවැති දීන සාම ක්‍රියාවලිය නිසා ත්‍රස්තවාදය විශාල ‍ලෙස පැතිරුණා. අ‍පේ දරුවන් 26,000ක් දිවි පුදා ‍ ‍මේ රටට සාමය උදා කළා. ඒ උදා කළ සාමය යම් යම් පිරිස් විසින් නැවත වළදමා රට අස්ථාවර කිරීමට කටයුතු කරමින් ඉන්නවා.ඊජිප්තුව, ඉරාකය, වැනි රටවල්වලට බටහිර රටවල් මැදිහත්වී‍මෙන් එම රටවල් අස්ථාවර වී ති‍බෙනවා.‍මේ සඳහා උඩ‍ගෙඩි ‍දෙන සෑම ‍දෙනාම ශ්‍රී ලංකාව කැඳවා‍ගෙන යන්නේ අන්තවාදය ‍දෙසටයි. එක්සත් ජාතීන්‍ගේ කාර්යාලය අපට එ‍රෙහි ‍චෝදනා පුළුල් කරමින් වටලෑම ‍වේගවත් කරමින් සිටිනවා. ‍මෙයට අප කිසි‍සේත් ඉඩ තබන්නේ නැහැ. ‍ජෝජ් බුෂ්, ‍ටෝනි ‍බෙයාර්ඩ් ට එ‍රෙහිව මානව හිමිකම් කමිටුව කටයුතු කරන්නේ නැහැ.මේ රට දේශපාලන වශයෙන් අස්ථාවර කිරීමේ වැඩපිළි‍වෙළක් ලෙසයි එක්සත් ජාතීන්ගේ මානව හිමිකම් කොමසාරිස් කාර්යාලය මේ පරීක්ෂණය ඉදිරිපත් කර තිබෙන්නේ.එක්සත් ජාතීන්ගේ මානව හිමිකම් කොමසාරිස් කාර්යාලය අද අපේ රටට එරෙහි ව ගොනුකර තිබෙන චෝදනා පළල් කරගෙන යනවා. මුලින්ම හිටපු අගවිනිසුරුවරිය පිළිබඳ වත් අද ආගමික සංහිඳියාව පිළිබඳවත් කරුණු ගොනු කරමින් ඉන්නවා. මේ රටේ ආගමික සංහිඳියාව පිළිබඳ භයානක ප්‍රශ්නයක් තිබෙන බව අන්තර්ජාතිකව ප්‍රචාරය කරගෙන යනවා. මේ සිදුකරන්නේ මුළු රටක් ම වට කරන්නට අවශ්‍ය වැඩපිළිවෙළයි. මේ රටත් සුඩානයක්, ඉරාකයක්, ලිබියාවක් වගේ මිනී ගොඩගසන රටක් කරන්නට ජාත්‍යන්තරයට අවශ්‍යයි. අපේ රටේ යටත්විජිත සමයේ කළ ඝාතන ගැන පරීක්ෂණ තිබ්බාද? ඓතිහාසිකව අත්වල ලේ තවරාගත් පිරිස අපේ රටත් ඒ තත්ත්වයට පත් කරන්නට හදනවා.අපේ ඉතිහාසය පුරා අපේ රට අපි ආරක්ෂා කරගත්තා වගේ අපේ අනන්‍යතාවන් සුරක්ෂිත කරන්න අපි කටයුතු කරනවා. අපට අභියෝග එල්ල වෙලා තිබෙනවා නම් අපි එම රාජ්‍යතාන්ත්‍රික ප්‍රහාරයකට ෙහා් ආර්ථික ප්‍රහාරයකට මුහුණ ෙදන්න සූදානම්. මීළඟ දශකයේ පිබිදෙන ආර්ථිකයක් තිබෙන්නේ ආසියාවේ පමණයි. එම නිසා අමෙරිකාව ප්‍රමුඛ බටහිර රටවලට රාජ්‍ය තාන්ත්‍රික මට්ටමින් ආක්‍රමණය කිරීමට අපි ඉඩ තබන්නේ නැහැ.බදුල්ල දිස්ත්‍රික් මන්ත්‍රී හරීන් ප්‍රනාන්දු මහතා (එජාප):- ජාත්‍යන්තර පරීක්ෂණයක් සිදු කරනවාට අපි විරුද්ධයි. ‍මේ ‍යෝජනාව ‍මේ සභාවට ‍ගෙනැවිත් ආණ්ඩුව ග‍මේ ‍දේශපාලනය කරමින් සිටිනවා. අපි කවදාවත් වි‍දෙස් රටවලට ගිහින් ශ්‍රී ලංකාව වි‍වේචනය කර නැහැ. නමුත් මහින්ද රාජපක්ෂ මහතා හා වාසු‍දේව මහතා අ‍පේ ආණ්ඩු කාළේ ජිනීවා ගිහින් රට වි‍වේචනය කළා.ජාතික භාෂා හා සමාජ ඒකාබද්ධතා ඇමැති වාසු‍දේව නානායක්කාර මහතා:- අද විපක්ෂය එක්සත් ජාතීන්ගේ සංවිධානය ගැන කතා ක‍ළේ වන්දනීය, සම්මානනීය ආකාරයටයි. ‍මේ එක්සත් ජාතීන්ගේ සංවිධානය ආරම්භ ක‍ළේ. අඩු දියුණු රටවල් දියුණු කිරීමටත්, ‍‍ලෝක සාමය ආරක්ෂා කිරීමටත්. නමුත් ආරම්භක අවස්ථා‍වේ දී ගනු ලැබූ සම්මුතීන් හා සාරධර්ම පසුකාලීනව බිදවැටී අ‍මෙරිකානු අත‍කොළුවක් බවට පත්වෙලා. ඔවුන්ගේ බලය රැක ගැනීමට රටවල් අස්ථාවර කරමින් සිටිනවා. අපි එයට ඉඩ දිය යුතු නැහැ.නාගරික සංවර්ධන පිළිබඳ ‍‍ජ්‍යෙෂ්ඨ ඇමැති ඒ එච් එම් ෆවුසි මහතා:- ‍මේ ර‍ටේ ස්වාධිපත්‍යයයට ඇඟිලි ගැසීමට අප කටයුතු කරන්නේ නැහැ. ඒ සඳහා අප ඉඩ තබන්නේත් නැහැ.පළාත් සභා හා පළාත් පාලන ඇමැති ඒ එම් එල් අතාවුල්ලා මහතා:- අ‍පේ ර‍ටේ වසර 30ක් තිස්සේ සිදුවූ මානව හිමිකම් ගැන ‍සොයා ‍නොබැලූ එක්සත් ජාතීන්ගේ සංවිධානය අද මානුෂිය ‍මෙ‍හෙයුම පිළිබඳ පමණක් කතා කිරීම අප අනුමත කරන්නේ නැහැ. පල්ලිවල විශාල පිරිසක් මරා දමන විට මානව හිමිකම් කමිටුව ‍‍කො‍හෙද සිටි‍යේ.විද්‍යා හා තාක්ෂණය පිළිබඳ ‍ජ්‍යෙෂ්ඨ ඇමැති තිස්ස විතාරණ මහතා:- ත්‍රස්තාවදය වසර තිහක් පුරා ඇද‍ගෙන ගියා. අද අපට අත දිගු කරන අය නිහඩව සිටියා. ‍මේ අය තරහා අප ස්වාධීන වි‍දේශ ප්‍රතිපත්තියක් අනුගමනය කරන නිසයි. ‍මොවුන් බලන්නේ රජයට එ‍රෙහිව ‍ලෝක මතයක් ඇති කර සම්බාධක පනවන්නයි. ජනතාව රජ‍යෙන් ඈත් කර රජය අසීරූතාවයකට පත් කරන්නයි. අ‍මෙරිකා‍වේ සතුරු රටවල් ශ්‍රී ලංකා‍වේ මිතුරන්. ඉරානය සම්බන්ධ‍යෙන් කටයුතු කරද්දී ඔවුන් සාර්ථක වුණා‍.දිගාමඩුල්ල දිස්ත්‍රික් මන්ත්‍රී ශ්‍රියානි වි‍ජේවික්‍රම මහත්මිය මුලසුනට පැමිණි‍යේය.පත්කළ මන්ත්‍රී ‍‍‍ජෝශප් මයිකල් ‍පෙර්රා මහතා (එජාප):- ස්වල්ප ‍දෙනෙක් අත්සන් කර ‍ගෙනා ‍යෝජනාවක්. ජනාධිපතිතුමාට ති‍බෙන විධායක බලය සමඟ යන්න ති‍බෙන දුර ගිහින් අවසන්. අපට ‍මොනම ව්‍යවස්ථාපිත බලයක් නැහැ. ඉල්ලීමක් පමණයි කළ හැක්කේ. පරීක්ෂණයක් කරන්න කියා එකඟතාවයක් ඇති කර ගත්තේ ජනාධිපතිතුමායි.කතානායක චමල් රාජපක්ෂ මහතා මුලසුනට පැමිණි‍යේය.වි‍දේශ කටයුතු පිළිබඳ ඇමැති මහාචාර්ය ජී එල් පීරිස් මහතා:- ‍‍මේ අන්තර්ජාතික විමර්ශන‍යේ මූලික අරමුණ ‍මොකක්ද? ‍මෙය සාධාරණ විමර්ශනයක් ‍‍නො‍වේ. මින් සාධාරණ විසඳුමක් ලබාගන්න බැහැ. ත්‍රස්තවාදයට රට යටත් වූ පසු ‍මෙවැනි ‍යෝජනා ‍ගෙනා‍වේ නැහැ. යුද්ධය අවසන් වූ පසු ‍යෝජනා තුනක් ‍ගෙනවා. පිල්ලේ මහත්මිය ප්‍රකාශ ක‍රන‍නේ රජය ත්‍රස්තවාදය මුවා‍වෙන් කටයුතු කර ඇති බවයි. ඇය‍ගෙන් සාධාරණ විනිශ්චයක් ලැ‍බෙයි කියා විශ්වාස කරන්න බැහැ. එක්සත් ජාතීන්ගේ මහ‍ලේකම්වරයා සමඟ අත්සන් කළ ප්‍රකාශනය විකෘති කර ති‍බෙනවා.දුක් ගැනවිලි වලට කටයුතු කිරීම අන්තර්ජාතික ප්‍රමිතීන්ට අනුව කටයුතු කරන බව එකඟ වුවත් අන්තර්ජාතික විමර්ශනයකට රජය කැමැත්ත දී නැහැ. ‍මේ මැදිහත් වීම් සියල්ල සිදු වන්නේ නීත්‍යානුකූලව ‍නො‍වේ. බිම් ‍බෝම්බ ඉවත් කිරීම, නැවත පදිංච් කිරීම ගැන සලකා ‍නොබලා කුහක කමට කටයුතු කර ති‍බෙනවා.වි‍ශේෂ ප්‍රමිතීන් අ‍පේ රට ‍වෙනු‍වෙන් ‍යෝදා ගැනීම නිසා පරීක්ෂණයට අප විරුද්ධයි. ර‍ටේ කටයුතු වලට අනවශ්‍ය මැදහත්වීමක් උතුරු පළාත් සභාව සමඟ කටයුතු කර ති‍බෙනවා. ඩයස්පෝරා‍වේ බලපෑම් අධිකයි.මෙහිදී අනුර කුමාර දිසානායක මහතා සං‍‍ශෝධන ඉදිරිපත් ක‍‍ළේය.‍යෝජනාව වැඩි ඡන්ද 134 කින් සම්මත විය.පාර්ලි‍මේන්තුව අද (19) පස්වරු 1.00 යළි රැස්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>19</day>
    </date>
    <link>http://www.dinamina.lk/2014/06/19/_art.asp?fn=n14061920</link>
    <topic>උත්තරීතර</topic>
    <author>රන්ජිත් පද්මසිරි</author>
    <content>යෝජනාව ජයගත්තේ වැඩි ඡන්ද 134 කිනි. විරුද්ධව ලැබුණේ ඡන්ද 10ක් පමණි. විරුද්ධ වූයේ දෙමළ සන්ධානය පමණි. විදේශ අතපෙවීමක් ඔවුන්ට අවශ්‍ය වී ඇත. දෙමළ සන්ධානයේ දේශපාලනයට ජාතිවාදය අවශ්‍යයය. ඒ සඳහා මෙවැනි යෝජනාවලට අත උස්සති.යෝජනාව ඉදිරිපත් කළේ පසු පෙළ මන්ත්‍රීවරුන් බව කියමින් එය ‍බාල්දු කිරීමට විපක්ෂය ගත් උත්සාහය හරි ගියේ නැත. කවුරු යෝජනාව ගෙනාවත් එය අත්‍යවශ්‍ය යෝජනාවකි. එජාපයේ ඇතැම් මන්ත්‍රීවරු ඊට පක්ෂපාති හඬකින් කතා කළත් ඡන්දය දීමෙන් වැළකී සිටියේ පක්ෂයේ තීරණය නිසාය. එහෙත් යෝජනාවට එරෙහිවීමට තරම් කරුණක් මෙහි නොවීය.යෝජනාවෙන් පැනයාමට එජාපය මෙන්ම ජ.වි.පෙ. ගෙනා සංශෝධන පිළිගත්තේ නැත. පිළි ගැනීමට ද නොහැකිය. පිල්ලේ යුද්ධයේ අවසන් සතියේ සිදුවූ දේ සොයන්න කතා කරන විට ශ්‍රී ලංකාවේ විපක්ෂය රට තුළ සිදුවූ සිද්ධීන් පිළිබඳව සොයන්න කීම විහිළුවකි.මේ යෝජනාව නව යටත් විජිතවාදයේ එක් අවස්ථාවකි. වෙනදා රටවල් ආක්‍රමණය කළේ අවි බලයෙන්. එහෙත් අවි වෙනුවට රාජ්‍යතාන්ත්‍රික ප්‍රහාර යොදා ගැනීම ගැන සියලු දෙනා සැළකිල්ල දැක්විය යුතු ය. මෙහිදී විපක්ෂය විදේශ අමාත්‍යාංශයේ කාර්යභාරය ගැන එල්ල කළ විවේචන පිළිබඳව දැඩි අවධානයක් දැක්වීම කළ යුතු ය.එල්ල වන ප්‍රහාරයට මුහුණදීමට හැකි සුදුසු රාජ්‍ය තාන්ත්‍රික පිරිසක් රටට අවශ්‍ය බව පැහැදිලිය. නවක මන්ත්‍රීවරු යෝජනාව ගෙනා බව විජේදාස රාජපක්ෂ මහතා කළ සඳහන ගැන යෝජනාව ස්ථිර කළ ඒ. එච්. එම්. අස්වර් මහතාට කේන්ති ගියේ ය. මම වසර 20ක් මේ සභාවේ සිටිනවා. මම නවක මන්ත්‍රී කෙනෙක් නොවේ කියා අස්වර් මහතා කීය. විජේදාස රාජපක්ෂ මහතා ජනාධිපති මහින්ද රාජපක්ෂ මහතාගේ මෙන්ම අගමැති දි. මු. ජයරත්න යන මහත්වරුන්ගේ හොඳ කීය.ඔහු කතාව පටන් ගත්තේ පක්ෂයේ ස්ථාවරය කියන බව කියමිනි. නමුත් පක්ෂයේ ස්ථාවරය කීම ඔහුට අමතකව ගියේ විදේශ අමාත්‍යාංශයට පහර එල්ල කළ නිසාය. යෝජනාවට විරුද්ධ නැතැයි කියා අජිත් පෙරේරා කීවත් ඡන්දය දීමෙන් වැළකී සිටින බව කීවේ නැත.චම්පික රණවක සුසිල් ප්‍රේමජයන්ත, මහින්ද සමරසිංහ යන ඇමැතිවරු ඊයේ විවාදයේ දී හොඳ දායකත්වයක් ලබා දුන්නේය.රටේ සිදුවූ ඇතැම් සිද්ධීන් ගැන සෙවීමට යෝජනා කළ ජ.වි.පෙ. 87-89 කාලයේ සිදුවූ දේ සෙවීමට යෝජනා කරනවා දැයි ඇසුවේ සුසිල් ප්‍රේමජයන්ත මහතාය.රජයේ වරදින් මේ තත්ත්වය උදාකර ගත් බව එජාපය පුන පුනා කීව ද ඔවුන්ගේ ක්‍රියාකලාපය අනුමත කළ නොහැකිය.කලකට පසු කතානායක චමල් රාජපක්ෂ මහතා සවස් භාගයේ මුලසුනට පැමිණියේ ය. රාජපක්ෂ මහතා මුලසුන ගන්නා විට කතා කරමින් සිටියේ ජෝෂප් මයිකල් පෙරේරා මහතා ය. ඔබතුමාගේ හිනාව දැක්කාම අපිට ශක්තියක් ලැබෙනවා යැයි පෙරේරා මහතා කී විට ආණ්ඩු පක්ෂය ඊට ප්‍රතිචාර දැක්වූයේ අන්දන්න ලෑස්ති වෙන්න එපා යැයි කියමිනි.අගමැති දි. මු. ජයරත්න මහතාටත් කේන්ති ගියේ කතා කිරීමට නැඟී සිටි අවස්ථාවේ ඩග්ලස් දේවානන්ද මහතාට කතාවට ඇරයුම් කළ හෙයිනි. මගේ කතාව කරන්නේ නැහැ කියා මුලසුනට දොස් පවරා ජයරත්න මහතා යන්න ගිය විට එය ප්‍රශ්නයක් කර ගැනීමට අජිත් පෙරේරා ගත් උත්සාහය දිනේෂ් ගුණවර්ධන මහතා බිඳ දැමුවේ ය.ඡන්දය විමසීමේ දී රිෂාඩ් බදුර්දීන් හා රාවුෆ් හකීම් සභාවට පැමිණියේ නැත. ඒ බේරුවල සිද්ධිය නිසා විය හැකිය. එහෙත් ඔවුන් මඟහැරයාම ගැන විමසා බැලිය යුතු ය. මෙය රට පිළිබඳ ප්‍රශ්නයකි. බේරුවල ඉදිරියට දමා යෝජනාව මඟහැරීම සාමූහික වගකීම බිඳ දැමීමකි. රජයක් තුළ සන්ධාන ගත වන අය එකට පෙනී සිටිය යුතු ය. එක මතයක සිට කටයුතු කළ යුතු ය.රජය තුළත් වෙනත් අරමුණු වෙනුවෙන් ප්‍රධාන ප්‍රශ්නය මඟහැරීම සුදුසු නොවේ. එය යහපත් ක්‍රියාවක් ද නොවේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>19</day>
    </date>
    <link>http://www.dinamina.lk/2014/06/19/_art.asp?fn=n14061921</link>
    <topic>රටට එරෙහි කුමන්ත්‍රණකරුවන් ඒ හිඩැසින් රිංගාවි</topic>
    <author>අසේල කුරුළුවංශ</author>
    <content>අධිරාජ්‍යවාදී පාලනය අවසන්කර මවුබිමට නිදහස දිනාදීම සඳහා මෙරට සිංහල, දෙමළ, මුස්ලිම් හා සෙසු ජාතීන් එකට බැඳගත් අත්වැල ජාතික හා ආගමික අන්තවාදීන්ගේ ක්‍රියාකලාපය හේතුවෙන් කොතනින් හෝ බිඳී ගියහොත් රටට එරෙහි දේශීය හා ජාත්‍යන්තර ක්‍රමන්ත්‍රණකරුවන් එම හිඩැසින් රිංගා ඔවුන්ගේ අවශ්‍යතා ඉටුකර ගන්නා බව මධ්‍යම පළාත් ආණ්ඩුකාර ටිකිරි කොබ්බෑකඩුව මහතා පවසයි.මෙම යථාර්ථය මෙරට සියලු ජනතාව තේරුම්ගත යුතු බවද ඒ මහතා කීය. උඩරට ගිවිසුමෙන් මේ රට අධිරාජ්‍යවාදීන්ට පාවා දී 2015ට දෙසිය වසරක් සපිරෙන බවත් එදා අධිරාජ්‍යවාදීන් අපේ නිදහස උදුරා ගත්තේ මෙරට ජනතාව අතර භේද ඇතිකර බවත් පැවසූ ඒ මහතා අදද ඇතැම් පිරිස් ක්‍රියාත්මක කිරීමට උත්සහ කරන්නේ එවැනි වැඩපිළිවෙළක් බවද කොබ්බෑකඩුව මහතා පවසයි.ජාත්‍යන්තරයේ ප්‍රබල රටවල් මෙරටට එරෙහිව විවිධ කුමන්ත්‍රණ ක්‍රියාත්මක කරද්දී ඒ සියල්ලෙන් රට ආරක්ෂා වූයේ මෙරට පවත්නා ජාතික හා ආගමික සහජීවනය නිසා බව ද හෙතෙම අවධාරණය කෙළේය. එදා ශ්‍රී දළදා මාලිගාවට ප්‍රහාරයක් එල්ලකර කොටි ත්‍රස්තවාදීන් අපේක්ෂා කළේ මෙහි ජාතිවාදී ගැටුමක් නිර්මාණය කිරීමට බවත් සිංහල බෞද්ධ ජනතාව එම අවස්ථවේ අවබෝධයෙන් කටයුතු කිරීම නිසා ත්‍රස්තවාදීන්ගේ අපේක්ෂා ඉටු නොවුණු බවත් පැවසූ මධ්‍යම පළාත් ආණ්ඩුකාරවරයා සියලු ජනතාව එවැනි අවබෝධයකින් කටයුතු කළයුතු අවස්ථාවක් දැන් එළැඹ තිබෙන බවද කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>19</day>
    </date>
    <link>http://www.dinamina.lk/2014/06/19/_art.asp?fn=n14061924</link>
    <topic>සමාජ අවබෝධයෙන් තොරව ජීවත් වීමෙන් ඇතැම් අය ජාතික හා ආගමික ගැටුම්වලට යොමු වෙලා</topic>
    <author>නුවන් කොඩිකාර</author>
    <content>සමාජ අවබෝධයෙන් තොර චින්තනයෙන් යුතුව ජීවත් වීම නිසා ඇතැම් පිරිස් ජාතික හා ආගමික වශයෙන් ගැටුම් කරා යොමු වන බව අගමැති ආචාර්ය දි.මු. ජයරත්න මහතා පැවැසීය.සුළු සිද්ධීන් නිසා මිනිසුන් ගැටුම් කරා යොමු වීමෙන් සමාජයේ මහා විනාශයක් සිදු වන බවත්, ඒ නිසා දේපළ මෙන්ම, ජීවිත හානි පවා සිදු වී රටට මහත් කැළලක් සිදුවන බවත් හෙතෙම කීවේය.බුද්ධශාසන හා ආගමික කටයුතු අමාත්‍යාංශය, බෞද්ධ කටයුතු දෙපාර්තමේන්තුව, හින්දු කටයුතු දෙපාර්තමේන්තුව, ක්‍රිස්තියානි කටයුතු දෙපාර්තමේන්තුව, මුස්ලිම් ආගමික හා සංස්කෘතික කටයුතු දෙපාර්තමේන්තුව යන ආයතන එක්ව අගමැති ආචාර්ය දි.මු. ජයරත්න මහතාගේ ජන්ම දිනය නිමිත්තෙන් සංවිධාන කළ සැමරුම් උළෙලට සහභාගි වෙමින් අගමැතිවරයා එසේ ප්‍රකාශ කෙළේය.කොළඹ - හලාවත දෙදිසාවේ ප්‍රධාන සංඝනායක, කැලණිය විශ්ව විද්‍යාලයේ කුලපති, ආචාර්ය පූජ්‍ය වැලමිටියාවේ කුසලධම්ම හිමිපාණන් වහන්සේ ප්‍රධාන මහා සංඝරත්නය ද, සෙසු ආගමික නියෝජිතයන් ද අගමැතිතුමාට එහිදී ආශිර්වාද කළහ.අද වැනි දිනක සියලු ජාතීන් නියෝජනය වන පිරිස් සහයෝගයෙන් යුතුව මෙවැනි උත්සවයක් සංවිධාන කිරීම පිළිබඳ තමන් බෙහෙවින් සතුටට පත්වන බව ඒ මහතා කියා සිටියේය.ශ්‍රී ලාංකික ජාතිය වශයෙන් අප සියලුදෙනා මිත්‍රත්වයෙන් සහ සහයෝගයෙන් ජීවත් විය යුතු බවත් ඒ සඳහා සුදුසු පරිසරය ජනාධිපති මහින්ද රාජපක්ෂ මහතා නිර්මාණය කර තිබෙන බවත් ජයරත්න මහතා පැවැසීය.අගමැතිවරයා මෙසේද කීවේය.අප ඉටු කරන සේවාව ජනතාව විසින් පිළිගන්නවා නම් ඒ සේවාව තවදුරටත් ශක්තිමත්ව ඉටු කිරීමට අප බලාපොරොත්තු වෙනවා. එමෙන්ම සම්බුද්ධ ශාසනය සහ ‍බුදු දහම ආරක්ෂා කොට පෝෂණය කළයුතුය යන ව්‍යවස්ථාවේ වගන්තිය දිවිහිමියෙන් යුතුව රැක ගැනීමට ද අප කටයුතු කරනවා. එසේ වුවද සෙසු ආගම් සඳහා ඉහළ ගෞරවයක් ලබාදීමට ඔවුන්ට සමානාත්මතාවයෙන් සැලකීමට ද අප රජය සෑම විටකම බැදී සිටිනවා.ලෝකයේ බොහෝ රටවල විවිධ ජාතීන් ජීවත් වෙනවා. ඒ අයුරින්ම ශ්‍රී ලංකාවේ ජාතීන් පහක් ජීවත් වන අතර, ඇතැම් විට සුළු පිරිසකගේ නොමනා ක්‍රියාකාරකම් නිසා එම ජන කොටස් අතර සුළු සුළු ගැටුම් නිර්මාණය වනු දැකිය හැකියි. නමුත් අප අවධාර‍ණයෙන් සඳහන් කරන්නේ එලෙස ගැටුම් නිර්මාණය කරන්නන් ආධ්‍යාත්මික චින්තනයෙන් තොර පහත් පුද්ගලයන් වන බව ද හෙතෙම කියා සිටියේය.මේ අවස්ථාවට සමස්ත ලංකා ශාසනාරක්ෂක බල මණ්ඩලයේ ලේඛකාධිකාරී පූජ්‍යපාද ගෝනදූවේ ගුණානන්ද හිමිපාණන් වහන්සේ ඇතුලු මහා සංඝරත්නය, දෙහිවල විෂ්ණු කෝවිලේ ආනන්ද කුමාර් කුරුක්කල්තුමා, කොළඹ ඉස්තානියා අරාබි විදුහලේ පූජක එම්.එච්.එම්. ෆාරුක් මවුලවිතුමා, සෙසු ආගමික පූජකවරුන් ද, ජ්‍යෙෂ්ඨ අමාත්‍ය අතාවුද සෙනවිරත්න මැතිතුමා, බුද්ධශාසන හා ආගමික කටයුතු අමාත්‍යාංශයේ ලේකම් එම්.කේ.බී. දිසානායක, මහාභාරකාර සරත් සෙනවිරත්න, බෞද්ධ කටයුතු කොමසාරිස් ජනරාල් චන්ද්‍රප්‍රේම ගමගේ යන මහත්වරු ඇතුලු පිරිසක් සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>19</day>
    </date>
    <link>http://www.dinamina.lk/2014/06/19/_art.asp?fn=n14061925</link>
    <topic>කරපු වැරදිවලට ආචාර්යවරුන්ට වැඳ සමාව ගෙනසිසුන් ප්‍රශ්න නිරාකරණය කර ගත යුතුයි</topic>
    <author>සමන්මලී ප්‍රියශාන්ති</author>
    <content>සිසුන් තමන් කරන වැරදිවලට ආචාර්යවරුන්ට වැඳ සමාව ගෙන ප්‍රශ්න නිරාකරණය කර ගත යුතු බවත් එසේ ‍නොමැතිව එවැනි වැරදිවලට විශ්වවිද්‍යාල මට්ටමින් ගනු ලබන විනය ක්‍රියාමාර්ගවලට එරෙහිව සටන් කිරිමෙන් කිසිදු පළක් නැති බවත් උසස් අධ්‍යාපන ඇමැති එස්.බී.දිසානායක මහතා පැවසීය.ඇමැතිවරයා මේ අදහස් පළ කළේ උසස් අධ්‍යාපන අමාත්‍යාංශයේදී ඊයේ (18) පැවැති මාධ්‍ය හමුවකට සහභාගී වෙමිනි.විනය වි‍රෝධී ක්‍රියාවල යෙදෙමින් විශ්වවිද්‍යාල පද්ධතිය නැවත 88, 89 යුගවලට යෙන යාමට සැරසෙන සියලු දෙනාට දඩුවම් ලබා දෙමින් විශ්වවිද්‍යාල පද්ධතිය ආරක්ෂා කරන බව ද ඇමැතිවරයා අවධාරණය කළේය.එහිදී දිසානායක මහතා මෙසේ ද කීවේය.පසුගිය දිනවල විශ්වවිද්‍යාල කිහිපයක ගැටලුකාරී තත්ත්වයක් මතු වුණා. මේ නිසා සිසුන් කිහිපදෙනකුට දඩුවම් කිරීමට ඒ ඒ විශ්වවිද්‍යාලවලට සිදු වුණා. ශ්‍රී ජයවර්ධනපුර විශ්වවිද්‍යාලයේ ශිෂ්‍ය භික්ෂුන් වහන්සේලා කිහිපදෙනකුට එරෙහිව දැඩි විනය ක්‍රියාමාර්ග ගත්තා.ඒ අය අලුතෙන් පැමිණෙන ශිෂ්‍ය භික්ෂුන් වහන්සේලාට සිවුරු ගලවලා වඳ දුන්නා. අසභ්‍ය වචන කියන්න බල කරනවා. තමන්ගේ නායක හාමුදුරුවන්ට අපහාස කරවනවා. වැඩ සිටින පන්සලට අපහාස කරවනවා.මේ නිසා නවක භික්ෂුන් වහන්සේලාව වෙනත් නේවාසිකාගාරයක් ලබා දුන්නා. උන් වහන්සේලාට එතැනට යන්න නොදී බලහත්කාරයෙන් රැගෙන ගොස් තිබෙනවා. අපට අවශ්‍ය අපේ හාමුදුරුවරු මහා විද්‍යාර්ථීන් ලෙස නැවත තමන්ගේ පන්සලට වැඩම කරනවා බලන්නයි. ඒ හාමුදුරුවරු සිවුරු අත්හරින තැනට ගේන්නට කවරෙක් හෝ උත්සහ දරනවා නම් එය අපි වළක්වන්න ඕනේ. මේ අය පවත්වපු දේශන අපි ළඟ ටේප් කරලා තිබෙනවා. මේ වැඩවලට හවුල් වෙන්නේ හාමුදුරුවරු කිහිප දෙනයි.රුහුණු විශ්වවිද්‍යාලයේ දැයට කිරුළ පවත්වන්න සිසුන්ගේ විරෝධතාවය බාධාවක් නෙවෙයි. මේ වන විට ඇමැතිවරු දෙදෙනකු මෙය පවත්වන්න තවත් ස්ථාන දෙකක් යෝජනා කර තිබෙනවා. රුහුණු විශ්වවිද්‍යාලයේ මෙය පවත්වන විට මතු වන මාර්ග තදබදය ගැන පොලිසීය කරුණු දක්වා තිබෙනවා. නමුත් අපි මෙහි කොටසක් හෝ විශ්වවිද්‍යලයේ පැවැත්වීමට තිබුණොත් හොදයි කියා සිතනවා. මේ විශ්වවිද්‍යාලයට නේවාසිකාගාර නැහැ. මෙය පැවැත්වීම මඟින් එවැනි දේවල් හදා ගන්න අවස්ථාව ලැබෙනවා. 1984 පසු විශ්වවිද්‍යාල පාලනය සිසුන් අතට පත් වු විට කිසිවකුට එරෙහිව කිසිම වරදකට දඩුවමක් ලැබුණේ නැහැ.නමුත් ඊට පෙර දඩුවම් දුන්නා. 84 පසු ඇති වු ඒ තත්ත්වය අද අපි වෙනස් කරලා විශ්විවද්‍යාල පාලනය පරිපාලනය අතට පත් කළා. අද අපි විශ්වවිද්‍යාල රැක ගැනීමට යම් යම් ක්‍රියාමාර්ග ගෙන යනවා. මේවා කඩාකප්පල් කිරීමට පිරිසක් කටයුතු කර ගෙන යනවා. මොන බාධක ආවත් අපි ඉදිරියට යනවා.මෙහිදි අදහස් දැක් වු ශ්‍රී ජයවර්ධනපුර විශ්වවිද්‍යාලයේ උපකුලපති ආචාර්ය එන්.එල්.ඒ කරුණාරත්න මහතා, විනය විරෝධී ක්‍රියාවන්ට වැරදිකරුවන් වී පන්ති තහනම් ලබා සිටින අයට විශ්වවිද්‍යාලවලට ඇතුලුවීම ද තහනම් වී තිබුයදි ඇතැම් ස්වාමීන් වහන්සේලා විශ්වවිද්‍යාල තුළට පැමිණ මට තර්ජනය කළා. අප අනවසර ඇතුලුවිම යටතේ පොලිසියට පැමිණිලි කරන්නට පියවර ගත්තා. අපි භික්ෂුන්ගෙන් බලාපොරොත්තු වන්නේ අපට වඩා හික්මීමක්. නමුත් මේ අය හැසිරුනේ පාතාලේ අයටත් වඩා දරුණු ආකාරයකින්. මට දුරකතනයෙන් තර්ජන එනවා. පවුලේ අය මරණවා කියලා. අපි මින්පස්සේ බලා ගන්නේගෙවල්වලට ඇවිත් කියලා තර්ජනය කරනවා. මේ අවධානම දරමින් තමයි අපි විශ්වවිද්‍යාල රැක ගන්න කටයුතු කරන්නේ. ඉතා සුලු පිරිසක් තමයි මේ දේවල්වලට යොමු වී ඉන්නේ . පන්ති තහනම් වු අයගේ ගෙවල්වලට මා ගියා.ඔවුන් ඉතා දුප්පත් ළමයි. නමුත් ඔවුන් සතුව වටිනා භාණ්ඩ තිබෙනවා. මේ අයට පිටස්තරින් මුදල් ලැබෙන ක්‍රමයක් තිබෙන බව මට විශ්වාසයි. ‍එසේ නොමැතිව මේ ළමයින්ට අර තරම් පාරිභෝගික වර්ධනයක් තිබෙන්නට බැහැ. නිදහස් අධ්‍යාපනය රකිනවා කියන මේ අය තමයි අද නිදහස් අධ්‍යාපන‍ය විනාශ කරන දේශද්‍රෝහීන් වෙන්නේ.ගම්පහ වික්‍රමාරච්චි ආයුර්වේද වෛද්‍යායතනයේ අධ්‍යක්ෂ මහාචාර්ය ජනිතා ලියනගේ මහත්මිය,අප ආයතනයේ සමහර සිසුන් තවමත් ආකල්ප අතින් පහත් මට්ටමක ඉන්න බව පේන්නේ නවක සිසුන්ගේ පැමි‍ණීමත් සමඟ සිදු වන සිද්ධීන් නිසයි. නවක සිසුන්ට නවකවදය ලබා දීමට වැළැක්වීමට ආචාර්යවරුන් කටයුතු කළ නිසා පසුගිය දින වල ගැටලුවක් ඇති වුණා.එහිදී ජ්‍යෙෂ්ඨ සිසුන් ආචාර්යවරුන්ට පහත් අන්දමින බැණ වැදුණා. මේ හේතුවෙන් ආචාර්යවරු ජ්‍යෙෂ්ඨ සිසුන්ට දේශන පැවැත්වීමෙන් වැළැකුණා‍. සමාව ගත යුතු බවත් ඉන්පසු දේශන පවත්වන බවත් ආචාර්යවරු පැවැසුවා. නමුත් සිසුන් මා සමඟ සාකච්ඡාවේදී සමාව ගැනීමට එකඟ වී එළියට ගිය විට සමාව ගන්නේ නැති බව පවසනවා. මේ නිසා ගැටලුව දුර දිග ගියා. ආචාර්යවරු කිව්වා වැරදි අයට දඩුවම් කරන්න ඉන් පසු දේශන පවත්වන බව. ඒ අනුව ළමයි 15 දෙනක් හදුනාගෙන දඩුවම් ලබා දුන්නා. දැන් ආචාර්යවරු දේශන පැවැත්වුවත් ළමයි සහභාගී වන්නේ නැහැ. ළමයි බොහෝ දෙනා කියනවා. දේශනවලට එන්න කැමැතියි . නමුත් එන්න දෙන්නේ නැහැ කියලා. මේ දරුවන් කොහෝ හෝ වැරදි තැනකට යොමු වී තිබෙන බව පැහැදිලියි.නීත්‍යානු‍කූල නොවන ක්‍රියාවන්ට මේ දරුවන් යොමු වී තිබෙන බව වැටහෙනවා. මේ අයගෙන් ඇතැම් අය ගම්පහ ප්‍රදේශයේ නීත්‍යානුකූල නොවන බෙහෙත් ශාලා පවත්වාගෙන යන බවට තොරතුරු තිබෙනවා.මේ අවස්ථාවට විශ්වවිද්‍යාල ප්‍රතිපාදන කොමිසන් සභාවේ සභාපති මහාචාර්ය ක්ෂණිකා හිරිඹුරේගම, අමාත්‍යාංශයේ ශිෂ්‍ය කටයුතු පිළිබඳ අධ්‍යක්ෂ ජනරාල් කීර්ති මාවැල්ලගේ, ශ්‍රී ජයවර්ධනපුර විශ්වවිද්‍යාලයේ විනයාධිකාරී ජ්‍යෙෂ්ඨ කථිකාචාර්ය උදය කුමාර අමරසිංහ මහත්ම මහත්මීහුද සහභාගී වුහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>19</day>
    </date>
    <link>http://www.dinamina.lk/2014/06/19/_art.asp?fn=r1406191</link>
    <topic>සාමනේර හිමිවරුන්ගෙන් මවුවරුන්ට ආශීර්වාද</topic>
    <author>වාද්දුව සමූහ එස්. ආර්. පියදාස</author>
    <content>පානදුර කෙසෙල්වත්තේ පරත්ත ශ්‍රී විමලකීර්ති පිරිවෙනේ සාමනේර භික්ෂූන් වහන්සේ පොසොන් පොහොය නිමිත්තෙන් පිණ්ඩපාත චාරිකාවක් සංවිධානය කර තිබුණි.එහිදී ගැබිනි මාතාවන්ට සහ පල්ලිමුල්ල විජයවර්ධන ළමා නිවාසයේ ළමුන්ට ලබාදීම සඳහා සබන් කැට සහ දත් බේත් ආදිය එකතු කරන ලදී.එකතු කළ එම ද්‍රව්‍යවලින් රුපියල් 25,000 ක් පමණ වටිනා දෑ ළමා නිවාසයට ප්‍රදානය කෙරුණ අතර රුපියල් 40,000 ක පමණ දෑ පානදුර පී. සී. දියෙස් අනුස්මරණ කේතුමතී රෝහලේ ගැබිනි මාතාවන්ට සහ කුළුඳුල් මාතාවන් අතර බෙදා දෙන ලදී.මේ සත්කාර්යය සිදුකරනු ලැබූයේ කෙසෙල්වත්ත සිරි නන්දන පිරිවෙනේ ආචාර්යවරයෙක්ව සිටි කිරින්දේ පවරසෝම හිමියන්ගේ උපදෙස් අනුවය. කේතුමතී කාන්තා රෝහලේ මාතාවන්ට සංඝයා වහන්සේ ආශීර්වාද පතා පිරිත් නූල් ගැටගැසූ අයුරු ඡායාරූපයේ දැක්වේ. ඡායාරූපය වාද්දුව සමූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>19</day>
    </date>
    <link>http://www.dinamina.lk/2014/06/19/_art.asp?fn=r1406192</link>
    <topic>කිලෝමීටර් 155ක අලි වැටක් ඉදිවෙයි</topic>
    <author>පොල්ගහවෙල සමූහ</author>
    <content>කුරුණෑගල දිස්ත්‍රික්කයට තදින් බලපෑ ඇති වන අලි උවදුර දුරු කිරීම සඳහා රුපියල් ලක්ෂ 850ක වියදමින් කිලෝමීටර් 155කින් යුත් අලි වැටක් ඉදිකිරීමේ කටයුතු ඉදිරි මාස දෙක ඇතුළත ක්‍රියාත්මක කිරීමට සැලසුම් කර ඇත.මේ කරුණු හෙළි වූයේ පසුගියදා කුරුණෑගල දිස්ත්‍රික් ලේකම් කාර්යාලයේ දී පැවැති වන අලි කමිටු රැස්වීමේ දීය. පොල්පිතිගම, ගල්ගමුව, කොබෙයිගනේ, නිකවැරටිය, අඹන්පොල, රස්නායකපුර, ගිරිබාව, මහව, ඇහැටුවාව, කොටවෙහෙර යන කොටස වන අලි තර්ජනය දැඩිව බලපෑ ඇති ප්‍රදේශයි.එසේම පවතින අලි වැට තවත් කිලෝමීටර් 155කින් දික්විය යුතු බව ද ජන ජීවිතයට තදින් බල පා ඇති මේ ගැටලුව විසඳීමට කඩිනමින් ක්‍රියාත්මකවීමට ද කමිටුව තීරණය කර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>19</day>
    </date>
    <link>http://www.dinamina.lk/2014/06/19/_art.asp?fn=r1406193</link>
    <topic>කොළඹ මහ නගර සභාවේ මහජන පුස්තකාලය වැඩිදියුණුවට දසලක්ෂ 90ක්</topic>
    <author>මැදකොළඹ සමූහ වයිමන් හෙට්ටිආරච්චි</author>
    <content>කොළඹ මහ නගර සභාවට අයත් මහජන පුස්තකාල වැඩිදියුණු කිරීමට හා නඩත්තු කිරීමට එම මහ නගර සභාව මඟින් රුපියල් දසලක්ෂ 90 ක් වෙන්කෙරේ. එමෙන් මේ වසර සඳහා අවශ්‍ය පොත්පත් මිලදී ගැනෙන අතර ඒවා පරිගණක ගතකිරීම ද සිදුකෙරේ.එම නගර සභාව මඟින් පැවැත්වෙන ජංගම පුස්තකාල සේවය ද තවත් පුළුල් කෙරේ. මේ ප්‍රතිපාදන තුළින් නගරයේ වඩාත් උගත් පරපුරක් බිහිකිරීම තම බලාපොරොත්තුව බව නගරාධිපති ඒ. ජේ. එම්. මුසම්මිල් මහතා පවසයි. එමෙන්ම ක්ෂේත්‍රයේ ප්‍රවීණයන්ගෙන් ද සහාය ලබාගෙන පුස්තකාල කමිටුව ශක්තිමත් කිරීම ද පුරපතිවරයාගේ තවත් අරමුණකි.නගර සභාවේ පුස්තකාලය දැනට විදේශීය රටවල ද අවධානයට ලක්ව ඇති අතර ඒ හේතුව නිසාම එංගලන්තයේ ඔටුන්න හිමි කුමාරයාගේ ආදිපාදවරිය ද මේ ස්ථානයට පැමිණ එය ප්‍රශංසාවට භාජනය කළ අතර වියට්නාම් රජයේ උප අගමැතිවරයා ද මෑත කාලීනව මේ පුස්තකාලයට පැමිණ පුස්තකාලය හා එහි කටයුතු ප්‍රශංසාවට ලක්කළ බව ද පුරපති මුසම්මිල් මහතා සඳහන් කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>19</day>
    </date>
    <link>http://www.dinamina.lk/2014/06/19/_art.asp?fn=r1406194</link>
    <topic>ගම්පහ පිළිකා සුව සරණ සමාජයෙන් සායනවලට එන රෝගීන්ට ආහාර ද්‍රව්‍ය සහ මුදල්</topic>
    <author>ගම්පහ සංචාරක නිමල් ජයසිංහ</author>
    <content>ගම්පහ පිළිකා සුව සරණ සාධු සමාජය රෝගීන් වෙනුවෙන් කරන සත්කාරය ඉතා විශිෂ්ට පිංකමකි. පීඩනයට පත්වූ අයට පිහිටවීම උදාර සත්පුරුෂ ක්‍රියාවක්. පිහිට ගත් අයත් සතුටට පත්වෙනවා.ප්‍රදානයන් දුන් අයත් සතුටු වනවා. එසේම මහා පිංකමක් යැයි ද ගම්පහ සිරි සුනන්දාරාම විහාරාධිපති පූජ්‍ය තුම්මෝදර සමිතසෝම නාහිමියෝ පැවැසූහ.උන්වහන්සේ එසේ පැවසුවේ ගම්පහ පිළිකා සුව සරණ සමාජයේ මෙහෙයවීමෙන් ගම්පහ මහ රෝහලෙන් පිළිකා රෝගයට ප්‍රතිකාර ලබාගැනීමට සායනවලට සහභාගි වන රෝගීන්ට ආහාර ද්‍රව්‍ය අඩංගු පාර්සලයක් සමඟ මූල්‍ය පරිත්‍යාගයක් ද ලබාදීමේ අවස්ථාවට එක්වෙමිනි.මේ පරිත්‍යාගයට දායක වී ඇත්තේ එම සුවසරණ සමාජයේ ක්‍රියාකාරී සාමාජික ටයිටස් ජයසිංහ මහතාය. ඒ මහතාගේ බිරිය අභාවප්‍රාප්තවීම කරණකොටගෙන ඇයට පින් ලබාදීමටත් මේ පිංකම උපයෝගී කරගත් බව පැවසීය.වැඩිදුරටත් අදහස් දැක්වූ මේ සාධු සමාජයේ අනුශාසක පූජ්‍ය සමිතසෝම හිමියෝ “සතුට පරම ධනයයි” සමහර සමිති රුපියල් ලක්ෂ ගණන් එකතු කර පොලියෙන් පමණක් සමාජ වැඩ කරනවා.මේ සමිතිය සියලු දේ කරන්නේ අසරණ රෝගීන් වෙනුවෙන්. රෝගීන්ට ඉදිරියේදී නිතිපතා කොළකැඳ ලබාදීමටත්, ක්‍රියා කරන බව දැනගත්තා. මේ හැමදේම කරන්නේ පින් ලබා සතුටක් ද ලබාගැනීමටයි.පින යනු සතුටයි. සාධු සමාජයේ සියලු නිලධාරීන් සාමාජික සාමාජිකාවන් පිංකම සඳහා දායක වී මේ ස්ථානය ලබා දී සියලු සහාය දුන්නා. පීඩාවිඳින සියලු රෝගීන්ට නිදුක් නීරෝගී බව උදාවේවා..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>19</day>
    </date>
    <link>http://www.dinamina.lk/2014/06/19/_art.asp?fn=r1406195</link>
    <topic>ගමින් ගමට දොරින් දොරටහෝමාගම ජංගම සේවයක්</topic>
    <author>මහරගම විශේෂ වේහැල්ලේ පියතිලක</author>
    <content>ආර්ථික සංවර්ධන අමාත්‍යාංශය යටතේ ක්‍රියාත්මක දිවි නැගුම දෙපාර්තමේන්තුව රජයේ සංවර්ධන ක්‍රියාවලිය ජනතාව හමුවට ගෙනයන ‘ගමින් ගමට දොරින් දොරට’ වැඩසටහන යටතේ ජංගම සේවයක් හෝමාගම ප්‍රාදේශීය ලේකම් කාර්යාලය ක්‍රියාත්මක කරයි.මේ අනුව ග්‍රාම නිලධාරී වසම් 81ක් ආවරණය වන සේ ජංගම සේවා 8ක් පවත්වන ලදි.මේ ජංගම සේවාවලදී ප්‍රාදේශීය ලේකම් කාර්යාලවලින් සිදු කෙරෙන සෑම ජනතා සේවයක්ම ඉටුකර දෙන ලදි. තවද බටහිර ආයුර්වේද වෛද්‍ය සායන, විශේෂ රෝග විනිශ්චය ආදියද සිදු කෙරිණි.‍ අධ්‍යාපන ඇමැති හා හෝමාගම ශ්‍රීලනිප ප්‍රධාන සංවිධායක බන්දුල ගුණවර්ධන මහතාගේ අධීක්ෂණය යටතේ ප්‍රාදේශීය ලේකම් ජී. එස්. කේ කන්නන්ගර මහතාගේ නිරීක්ෂණය යටතේ මේ ජංගම සේවා “ගමින් ගම දොරින් දොර” වැඩසටහන ක්‍රියාත්මක කරණ ලදි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>19</day>
    </date>
    <link>http://www.dinamina.lk/2014/06/19/_art.asp?fn=r1406196</link>
    <topic>ගංවතුරෙන් පීඩාවට පත්වූවන්ට ඇමැතිගෙන් සහනයක්</topic>
    <author>ඉංගිරිය මධ්‍යම සමූහ ප්‍රියදර්ශනි කහවල</author>
    <content>පසුගිය දිනවල ගංවතුර උවදුරට ගොදුරු වූ ප්‍රදේශ සියල්ලම මේ වනවිට එයින් මිදී ඇතත්, ගංවතුර බැසයාමත් සමඟ පැමිණෙන වසංගත රෝග අවදානමට දැන් එම ප්‍රදේශවාසීහු මුහුණ දී සිටිති.මේ තත්ත්වය පාලනය කිරීමේ අරමුණින් ගංවතුර අවදානමට ලක්වු කළුතර ගල්පාත ප්‍රදේශවාසීන් වෙනුවෙන් සංවිධානය කරන ලද වෛද්‍ය සායනයක් පසුගියදා එම ප්‍රදේශයේ දී පැවැත්වුණු අතර, සහභාගි වූ ප්‍රදේශවාසීන් සියලු දෙනාට නොමිලයේ වෛද්‍ය පහසුකම් සහ වෛද්‍ය පරීක්ෂණ ලැබුණි.වරාය, ගුවන් සහ නාවික කටයුතු පිළිබඳ ව්‍යාපෘති ඇමැති රෝහිත අබේගුණවර්ධන මහතා විසින් පිහිටුවන ලද රෝහිත අබේගුණවර්ධන පදනම විසින් වෛද්‍ය සායනය පැවැත්වුණු අතර, සහභාගි වූ සියලු දෙනා හට දිවා ආහාරය ද පිළිගැන්විණි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>19</day>
    </date>
    <link>http://www.dinamina.lk/2014/06/19/_art.asp?fn=r1406197</link>
    <topic>නියමිත වයසට පෙර දරුවන් විවාහ කරදීලා:හාරිස්පත්තුවෙන් තොරතුරු හෙළිවෙයි</topic>
    <author>කේ චන්ද්‍රරත්න මහනුවර දිසා සමුහ</author>
    <content>නියමිත වයස සම්පුර්ණවිමට පෙර දරුවන් විවාහ සිදු කරදිමේ ප්‍රවණතාවක් යළිදක්නට ලැබෙන බව හාරිස්පත්තුව ප්‍රාදේශීය සෞඛ්‍යසේවා බල ප්‍රදේශයෙන් වාර්තා වෙමින් පවතින බව එම කාර්යාලය අවදාරණය කර සිටියිමෙම විවාහ මව්පියදැනුවත් බව මත සිදු වන බවද මව්පියන් කරුනු වසන්කොට මෙම කටයුතු කරගන යාමට යම් අනුබලයක් ලබාදි තිබෙන බවද පවසන හාරිස්පත්තුව ප්‍රාදේශිය සෞඛ්‍යසේවා කාර්යාලය මෙම තත්වය පිළිඹදව නිවැරදි තොරතුරු ලබා ගැනිමට ප්‍රදේශයේ පිහිටි පාසල්වල සහාය ලබාදෙන්නැයි ඉල්ලයිමව්පියන් ලබාදෙන තොරතුරු හා එම දරුවන් පිළිඹදව පාසල් මඟින් ලබාගන්නා තොරතුරු සැසඳීමේදි මෙහි සත්‍ය තාව තහවුරු කර ගැනිමට හැකිවන බවද කියයි.දැනටමත් වයස සඟවා වයස දාහත නොයික්මවූ දරුවන් දෙදෙනෙකුගේ විවාහයන් ගැන තොරතුරු ප්‍රාදේශිය සෞඛ්‍යසේවා කාර්යාලයට ලැබි තිබෙන බවත් ඒ සම්බන්දව පරික්ෂණ කටයුතු මේ වන විටත් ආරම්භ කර තිබෙන බවද එම කාර්යාලය කියයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>19</day>
    </date>
    <link>http://www.dinamina.lk/2014/06/19/_art.asp?fn=r1406198</link>
    <topic>කළුතර ග්‍රාමනිලධාරී පුරප්පාඩු 115ක්</topic>
    <author>කළුතර මධ්‍යම සමූහ</author>
    <content>කළුතර දිස්ත්‍රික්කයේ තවත් ග්‍රාම නිලධාරී පුරප්පාඩු 115ක් පවතින බව කළුතර දිසා ලේකම් යූ.ඩී.සී. ජයලාල් මහතා පැවසීය. කළුතර දිස්ත්‍රික්කයේ ග්‍රාමනිලධාරී වසම් 762ක් පවතින අතර පසුගිය සතියේද නව ග්‍රාම නිලධාරී පත්වීම් 147ක් කළුතර දිස්ත්‍රික්කයට ලබාදී තිබුණි.සෑම වසරකම ග්‍රාම නිලධාරීන් රැසක් විශ්‍රාම යන බැවින් මෙම පුරප්පාඩු දිගින් දිගටම පවතී..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>19</day>
    </date>
    <link>http://www.dinamina.lk/2014/06/19/_art.asp?fn=r1406199</link>
    <topic>කොළොන්නාවේ සංවර්ධනයටතුන් කෝටි පනස් දෙලක්ෂයක්</topic>
    <author>කොළොන්නාව සමූහ ඒ. සුමනසේන</author>
    <content>කොළොන්නාව ප්‍රාදේශීය ලේකම් බලප්‍රදේශයේ මේ වසරේ සිදුකෙරෙන සංවර්ධන කටයුතු සඳහා රුපියල් තුන් කෝටි පනස් දෙලක්ෂයක මුදලක් රජයෙන් ලබාදී ඇති බව කොළොන්නාව ප්‍රාදේශීය සංවර්ධන සම්බන්ධීකරණ කමිටු සභාපති පාර්ලිමේන්තු මන්ත්‍රී ආර්. දුමින්ද සිල්වා මහතා පැවැසීය.සිය බල ප්‍රදේශයේ සංවර්ධනය සඳහා රජයක් මගින් මෙතෙක් ලබා දී ඇති විශාලතම මුදල මෙය වන බවද මෙවර කොළොන්නාව ප්‍රාදේශීය සංවර්ධන සම්බන්ධීකරණ කමිටුව ඇමතූ දුමින්ද සිල්වා මහතා පැවසීය.මෙම මුදලින් රුපියල් ලක්ෂ 1700ක්ම ලබාදී තිබෙන්නේ පළාත් නැගුම සංවර්ධන වැඩ සටහන යටතේය. එමගින් මාතෘ සායන ඉදිකිරීම්, පවතින සායන වැඩි දියුණු කොට පහසුකම් සැලසීම් ක්‍රීඩාගාර ඉදිකිරීම් හා බස් නැවතුම් පොළවල් සංවර්ධනය කිරීම් යන කටයුතු ‍රැසක් සිදු කෙරේ.ග්‍රාමීය පාලම් හා ප්‍රවේශ මාර්ග සංවර්ධනය සඳහා ලක්ෂ 300ක්ද, ගමනැගුම වැඩ සටහන යටතේ නිවාස යෝජනා ක්‍රම මාර්ග හා ක්‍රීඩාපිටි සැකසුම්, පානීය ජල ව්‍යාපෘති ආරම්භ කිරීම්, වැසිකිළි කැසිකිළි ඉදිකිරීම් සඳහා ලක්ෂ 506ක් හා එක් ගමකට එක් වැඩක් ව්‍යාපෘතිය යටතේ වසම් 46ම ආවරණය වන සේ එක් කර්මාන්තයකට රුපියල් දස ලක්ෂය බැගින් ලක්ෂ 460ක්ද ජීවනෝපාය ආධාර ලෙස දිවිනැගුම වැඩ සටහන යටතේ ස්වයං රැකියා ආරම්භ කිරීම් වැනි සුළු ව්‍යාපාරවලට ආධාර පිරිනැමීම වැනි කටයුතු සඳහා රුපියල් ලක්ෂ 200ක්ද වෙන්කර ඇති, මුදල් අතර වේ.මෙම මුදල්වලට අතිරේකව විමධ්‍යගත මුදල් යටතේ ලක්ෂ 300ක් හා ග්‍රාමීය පාසල් දියුණු කිරීමේ වැඩ සටහන යටතේ රුපියල් ලක්ෂ 60ක මුදලක්ද රජය මගින් වෙන් කොටදී තිබෙන අතර එමගින් පාසල්වල හුණු පිරියම් කිරීම්, වහල සංවර්ධනය කොට සැකසීම්, විදුහල්පති කාමර, විද්‍යාගාර හා පුස්තකාල ආරම්භ කිරීමාදී වැඩ සිදු කෙරෙන බවද මන්ත්‍රීවරයා පැවසීය.කොළොන්නාව ප්‍රාදේශීය ලේකම් යූ. ඩබ්ලිව්. සේනාරත්න මහතා හා අදාළ බල ප්‍රදේශයට අයත් රාජ්‍ය ආයතන ප්‍රධානීහු හා ග්‍රාම නිලධාරීහුද මෙම අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>19</day>
    </date>
    <link>http://www.dinamina.lk/2014/06/19/_art.asp?fn=r14061910</link>
    <topic>හැඳල අමුණේ වැඩ කඩිනමින් නිම කර දෙන්න</topic>
    <author>ඡායාරූපය - හැඳල විශේෂ - ජූලියන් කෝරාළ</author>
    <content>වසර පහළොවක් තිස්සේ හේකිත්තේ අමුණේ වැඩ කටයුතු කරගෙන ගියද එහි නිමාවක් තවමත් දැක ගත නොහැකිවී තිබේ.ප්‍රදේශයේ පහත් බිම්වල වාසය කරන අසරණ දරු පවුල් කැලණි ග‍ඟේ ජලය වැඩිවූ විට දැඩි පීඩාවකට පාත්‍රවීම වළක්වා ගැනීමට මෙම සොරොව්ව සෑදීමට පියවර ගත්තේය.මෙහි ඉදිකිරීම් කඩිනමින් නිමකර දෙන ලෙස ප්‍රදේශවාසීහු ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>19</day>
    </date>
    <link>http://www.dinamina.lk/2014/06/19/_art.asp?fn=s1406191</link>
    <topic>ඔස්ට්‍රේලියා දඟපන්දු යවන්නන්ටඋපදෙස් දෙන්න මුරලිට ඇරැයුම්</topic>
    <author>ෆවුස් මොහොමඩ්</author>
    <content>අන්තර් ජාතික ක්‍රිකට් පිටියේ බිහිවූ විශිෂ්ටතම දඟපන්දු යවන්නා ලෙස සැලකෙන මුත්තයියා මුරලිදරන්ගේ සේවය තම කණ්ඩායමට ලබා ගැනීමට ඔස්ට්‍රේලියා ක්‍රිකට් බලධාරීහූ තීරණය කරති. පාකිස්තානය සමග එක්සත් අරාබි එමීර් රාජ්‍යයේ දී පැවැත්වීමට නියමිත ටෙස්ට් තරගමාලාවට සඳහා සහභාගි වන ඔස්ට්‍රේලියා ක්‍රිකට් පිලේ දඟපන්දුයැවීමේ අංශය සවිමත් කිරීමේ අරමුණින් ඔවූහූ මේ තීරණය ගෙන ඇත.ආසියානු උපමහාද්වීපයේ තණතීරුවල තත්ත්වය පිළිබඳ හසල අත්දැකීම් සම්භාරයක් ඇති මුරලිට එම වගකීම පැවරීම සිය කණ්ඩායමේ සාර්ථකත්වයට ඉවහල් වනු ඇතැයි ඔස්ට්‍රේලියා ක්‍රිකට් බලධාරීහූ විශ්වාසය පළ කරති.එතෙක් මෙතෙක් ලෝක ටෙස්ට ක්‍රිකට් පිටියේ වැඩිම කඩුලු සංඛ්‍යාව බිඳ දැමූ මුරලි මේ වනවිට ඔස්ට්‍රේලියා පිලේ දඟ පන්දු යවන්නකු වන නේදන් ලියොන් ඇතුලු ඔස්ට්‍රේලියාවේ ජාතික ක්‍රීඩකයන්ගේ සංචිතය සමග කොළඹ දී පුහුණු කටයුතු ආරම්භ කොට ඇත. පාකිස්තානය සමග පැවැත්වෙන ටෙස්ට් තරගමාලාව නිමාවනතුරු ඔහු ඔස්ට්‍රේලියා කණ්ඩායමේ දඟපන්දු යැවීමේ අංශයේ උපදේශකවරයා ලෙස කටයුතු කරනු ඇත.'මුත්තයියා මුරලිදරන් ක්‍රිකට් ක්‍රීඩාවේ සැබෑ‍ ශ්‍රේෂ්ඨයෙක්. ඔහුගේ දායකත්වයෙන් ඔස්ට්‍රේලියා කණ්ඩායමට ප්‍රතිලාභ රැසක් අත්වේවි.' ඔස්ට්‍රේලියා පිලේ ප්‍රධාන පුහුණුකරු ඩැරන් ලේමන් කීවේය. 'අපි මුහුණු පා සිටින සැබෑ තත්ත්වය ගැන ඔහුට හොඳ අවබෝධයක් තිබෙනවා.පාකිස්තානය සමග පැවැත්වෙන ටෙස්ට් තරගමාලාවේ දී ඔහු අපේ දඟපන්දු යවන්නන්ට මඟ පෙන්වන අතරම අපේ පිතිකරුවන්ට පාකිස්තාන පිලේ භයානක දඟපන්දු යවන්නන්ට මුහුණදීමට අවශ්‍ය දැනුම ලබාදේවි. ඉහළ දස්කම්වලින් සමන්විත පුහුණුකිරීමේ උපදේශකවරුන්ගේ ‍සේවය පසුගිය කාලය පුරා අප ලබාගත්තා. එය අපේ සාර්ථකත්වයට බෙහෙවින් බලපෑවා.' ‍ලේමන් පැවැසීය.පසුගිය දකුණු අප්‍රිකා සංචාරය අතරතුර අපිට ෂේන් වෝන්ගේ සහාය ලැබුණා. එය අපේ කණ්ඩායමට විශාල වාසියක් වුණා. ‍මෙවර මුරලිදරන්ගේ සේවය ලබාගැනීමට අපි වාසනාවන්ත වී සිටිනවා.' ලේමන් වැඩි දුරටත් සඳහන් කළේය.මේ වස‍රේ මුල් භාගයේ දී ඔස්ට්‍රේලියා කණ්ඩායම ඉන්දියා සංචාරයක නිරතවූ අතර එහි දී පැවැති ටෙස්ට් තරගමාලාව 4-0ක් ලෙස අන්ත පරාජයක් අත්විඳීමට ඔස්ට්‍රේලියාවට සිදුවිය. ඒ පරාජයට මූලික හේතුව වූයේ ඉන්දියා දඟපන්දු යවන්නන්ට සාර්ථක මුහුණදීමට ඔස්ට්‍රේලියා පිතිකරුවන් දැක්වූ අසාර්ථකභාවයයි.'ඔස්ට්‍රේලියා කණ්ඩායම ඉතා දක්ෂ කණ්ඩායමක් බව මම දන්නවා. නමුත් පාකිස්තානයට එරෙහිව පැවැත්වෙන තරගමාලාව සාර්ථක කරගැනීමට මගේ දායකත්වය ලබාදීමට හැකිවනු ඇතැයි මම සිතනවා.' මුරලිදරන් ප්‍රකාශ කළේය.එක්සත් අරාබි එමීර් රාජ්‍යයේ තණතීරුවල .තරග රැසකට ක්‍රීඩා කොට ඇති බැවින් එහි ස්වභාවය පිළිබඳ තමාට හොඳ දැනුමක් ඇතැයි කී මුරලි එහි ක්‍රීඩා කිරීමට තමා සතු උපක්‍රම කීපයක් ඔස්ට්‍රේලියාවේ දඟපන්දු යවන්නන්ට කියා දීමට අදහස් කරන බව සඳහන් කළේය.සයීඩ් අජ්මාල් දැනට අන්තර්ජාතික ක්‍රිකට් පිටියේ සිටින ඉහළ පෙළේ පිතිකරුවන් බොහෝ දෙනකුට මුහුණදීමට අසීරු දඟපන්දු යවන්නකු බවත්, ඔහුගේ පන්දු යැවීමේ විලාසය තමාට බෙහෙවින් සමාන බවත් කියා සිටි මුරලි, ඒ අනුව ඔස්ට්‍රේලියාවේ පිතිකරුවන්ට පන්දු යවමින් ඒ දැනුම ඔවුන් වෙත ලබාදීමට කටයුතු කරන බව ද කීවේය.'නේදන් ලියොන් ඉතා හොඳින් පන්දු යවනවා. නමුත් ආසියානු උපමහාද්වීපයේ මෙවැනි තණතීරුවල පන්දු යැවිය යුතු ආකාරය ගැන ඔහුට හොඳ අව‍බෝධයක් ලබාදීමට මට හැකිවේවි. ඒ වගේම මෙවැනි තණතීවරුවල පන්දු යැවීමේ දී පිටියේ පන්දු රකින්නන් යෙදවිය යුතු ආකාරය ගැනත් ඔහුට අවබෝධයක් ලබාදීමට මම කටයුතු කරනවා.අතීතයේ දී මම ඕනෑතරම් පාකිස්තාන පිතිකරුවන්ට පන්දු යවා තිබෙනවා. ඒ නිසා ඔස්ට්‍රේලියා කණ්ඩායමට සාර්ථක දායකත්වයක් ලබා දීමට මට පුළුවන් වේවි.' මුරලිදරන් එසේ විශ්වාසය පළ කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>19</day>
    </date>
    <link>http://www.dinamina.lk/2014/06/19/_art.asp?fn=s1406192</link>
    <topic>ස්ටුවර්ට් බිනීගෙන් වාර්තාවක්</topic>
    <author/>
    <content>අන්තර්ජාතික එක්දින තරග බිමේ මෑත කාලයේ හොඳම පන්දු යැවීම වාර්තා කරමින් බංග්ලාදේශය සමග පැවැති දෙවැනි එක්දින තරගයේ දී ලකුණු 4කට කඩුලු 6ක් බිඳ දැමූ ස්ටුවර්ට් බිනී ලකුණු 47ක විශිෂ්ට ජයක් ඉන්දියාවට අත්කර දුන්නේය.පළමුව පන්දුවට පහරදුන් ඉන්දියා ඉනිම ලකුණු 105කට සීමා කළ බංග්ලාදේශය තරගයේ ජය ලබමින් තරගාවලිය සම කිරීමේ බලාපොරොත්තුවෙන් පසුවූවද බිනීගේ හා මෝහිත් ෂර්මාගේ පන්දු යැවීම හමුවේ ලකුණු 58කට දැවී ගියේ ක්‍රීඩාලෝලීන් විමතියට පත්කරමිනි. මෝහිත් ෂර්මා කඩුලු 4ක් දවාලීය.ඉන්දියා ඉනිම ඕවර 25.3කට සීමා වූ අතර බංග්ලාදේශ ඉනිම ඕවර 17.4කට සීමා වීම කැපී පෙනුනි. සිය මංගල එක්දින තරගයට සහභාගි වූ බංග්ලාදේශයේ තස්කින් අහමඩ් කඩුලු 5ක් දවාලීමට සමත්විය.මේ දස්කමත් සමග ඉන්දියා එක්දින තරග ඉතිහාසයේ ඉනිමක සටහන් වූ හොඳම පන්දු යැවීමේ වාර්තාවට හිමිකම් කීමට ද බිනී සමත්විය.ඉන්දියා පිලේ හිටපු තුන් ඉරියව් ක්‍රීඩක රොජර් බිනීගේ පුත්‍රයකු වන ස්ටුවර්ට් බිනී මේ වාර්තාව පිහිටුවීමට පෙර ඊට හිමිකම් කීවේ අනිල් කුම්බ්ලේය.ඔහු 1993 බටහිර ඉන්දියා කොදෙව් පිලට එරෙහිව කල්කටා නුවර දී ලකුණු 12කට කඩුලු 6ක් දවාලීය. මේ වාර්තාවත් සමග ලෝක එක්දින තරග බි‍මේ හොඳම පන්දු යැවීමේ ලැයිස්තුවේ 9වැනි ස්ථානය අත්කර ගැනීමට ද බිනීට හැකිවිය. ලොව හොඳම එක්දින පන්දු යැවීමේ වාර්තාව සතුව ඇත්තේ චමින්ද වාස්ටය. ඔහු 2001 දී සිම්බාබ්වේ පිලට එරෙහිව එස්.එස්.සී.පිටියේ දී ලකුණු 19කට කඩුලු 8ක් දවාලීමට සමත්විය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>19</day>
    </date>
    <link>http://www.dinamina.lk/2014/06/19/_art.asp?fn=s1406193</link>
    <topic>දීප්ති පාපැදි සමාජ ශූරතාවලියේ සුපිරි පිරිමි ශූරතාව ධනුෂ්ක කුමාරට</topic>
    <author>වර්නන් ගුණසේකර</author>
    <content>අනුරාධපුර දිස්ත්‍රික් පාපැදි සංගමයේ සහයෝගයෙන් දීප්ති පාපැදි සමාජය සංවිධානය කළ ‘දීප්ති පාපැදි සමාජ ශූරතා’ තරගාවලියේ වැඩි දස්කම් පෑමට දීප්ති සමාජ ක්‍රීඩක ක්‍රීඩිකාවෝ සමත් වූහ.මේ තරගාවලියේ ප්‍රධානතම ඉසව්ව වූ සුපිරි පිරිමි අංශයේ ශූරතාව දිනා ගත්තේ ධනුෂ්ක කුමාර ය. පිරිමි අවුරුදු 23න් පහළ ශූරතාව අයි.එම්.ටී.එස්.කුමාරසිංහ ද, කණිෂ්ඨ කාන්තා ශූරතාව කේ.එම්.කේ.උදේශානි ද, කණිෂ්ඨ පිරිමි ශූරතාව ඩී.එම්.අකිල සඳරුවන් ද දිනා ගත්හ.දීප්ති පාපැදි සමාජයට අත්කර ගැනීමට නොහැකි වූයේ ප්‍රවීනයන්ගේ පාපැදි තරගයේ කිරුළ පමණි. රංජිත් අනුර පාපැදි සමාජයේ රත්නසිරි අඹගහවිට එම ශූරතාව දිනා ගත්තේය. අනුරාධපුර මහ නගර සභාවේ නගරාධිපති එච්.පී.සෝමදාස මහතාගේ ප්‍රධානත්වයෙන් අනුරාධපුර පොතානෙගම හන්දියේදී පැවැති මේ තරගාවලියට අනුරාධපුර පාපැදි සමාජවල ක්‍රීඩක ක්‍රීඩිකාවෝ සහභාගි වූහ.තරග ප්‍රතිඵල මෙසේය. සුපිරි පිරිමි අංශය – 1.ධනුෂ්ක කුමාර, 2.අරුණ සංහිඳ වීරසූරිය, 3.සුගත් කපිල නිරෝශන්. අවුරුදු 23න් පහළ පිරිමි – 1.ආර්.එම්.ටී.එස්.කුමාරසිංහ, 2.පී.එම්.සජිත් කුමාර, 3.ආර්.ජේ.උදය කුමාර. කණිෂ්ඨ කාන්තා – 1.එච්.එම්.කේ.උදේශානි, 2.ඩබ්ලිව්.සඳුනිකා චන්ද්‍රමාලි, 3.මර්සි මධුභානි. ප්‍රවීන – 1.රත්නසිරි අඹගහවිට, 2.සරත් මල්ලවආරච්චි, 3.එස්.එම්.ඩී.සුමනරත්න..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>19</day>
    </date>
    <link>http://www.dinamina.lk/2014/06/19/_art.asp?fn=s1406194</link>
    <topic>හම්බන්තොට බ්ලූස්-ඇවැන්ට් ‘ඒ’ ඇවැන්ට් බාස්කට්බෝල් අවසන් සටනේ</topic>
    <author>නිරෝෂාන් ප්‍රියංකර</author>
    <content>ඇවැන්ට් ගාර්ඩ් කුසාලන බාස්කට්බෝල් තරගාවලියේ 21වැනිදා හෙන්රි ‍පේද්‍රිස් පිටියේදී පැවැත්වෙන අවසන් තරගයට සුදුසුකම් ලබාගැනීමට ඇවැන්ට් ‘ඒ’ හා හම්බන්තොට බ්ලූස් කණ්ඩායම සමත්වුහ.හෙන්රි පේද්‍රිස් පිටියේ පෙරේදා පැවැති අවසන් පූර්ව වටයේදී හම්බන්තොට බ්ලූස් හමුවේ කොළඹ බාස්කට්බෝල් පිලද, ඇවන්ට් ‘ඒ’ හමුවේ හම්බන්තොට බ්ලැක්ස් පිලද පරාජයට පත්විය. හම්බන්තොට බ්ලූස් හා කොළඹ පිල අතර පැවැති අවසන් පූර්ව වටයේ පළමු තරගය ලකුණු 40-38ක් ලෙස නිමාවට පත්විය.කරට කර පැවැති තරගයේ මුල් කාර්තුව 14-11ක් වු අතර 20-19ක් ලෙස පළමු භාගයේ පෙරමුණ ගැනීමට බ්ලූස් පිලට හැකිවිණි. එහෙත් දෙවැනි භාගය ආරම්භ වීමත් සමග කොළඹ පිල ලකුණු 3ක් ලබාගනිමින් ඉදිරි‍යට පිවිසියේය. ඔවුන් තවත් ලකුණු 3ක් එක්කර ගත්තේ 20-26ක් ලෙස පෙරමුණ ගනිමිනි. එහෙත් යළිත් ක්‍රියාත්මක වු බ්ලූස් පිල ලකුණු 14ක් ලබාගනිමින් තරගය තම අතට ගැනීමට සමත්විය.තරගය නිමවීමට විනාඩි 3ක් තිබියදී කණ්ඩායම දෙකක ලකුණු 38 බැගින් ලබාගත්තේය.ජයග්‍රාහී බ්ලූස් වෙනුවෙන් මිතිල අබේසේකර ලකුණු 16ක් හා මොහොමඩ් ෆවුසාන් ලකුණු 9ක් රැස්කළ අතර සුදේශ් අහමඩ් ලකුණු 14ක් හා හර්ෂ දේවද සිල්වා ලකුණු 7ක් ‍කොළඹ පිලට එක් කළහ. හම්බන්තොට බ්ලැක්ස් පිල සමග පැවැති අනෙක් තරගයේ පළමු කාර්තුව වනවිට ලකුණු 17-11ක් ලෙස පෙරමුණ ගැනීමට ඇවැන්ට් ‘ඒ’ පිලට හැකිවිය.එහෙත් තියුණු මුහුණුවරක් ගත් තරගයේ පළමු භාගය නිමා වුයේ හම්බන්තොට බ්ලැක්ස් පිල ලකුණු 27-26ක් ලෙස පෙරමුණට පත්වෙමිනි. අවසන් කාර්තුවේදී කණ්ඩායම් දෙකම ලකුණු 12ක් බැගින් රැස්කිරීම හේතුවෙන් තරගය නිමාවට පත්වූයේ ලකුණු 53-52ක ජයක් ඇවැන්ට් 'ඒ' පිලට හිමිකර දෙමිනි.ඇවැන්ට් පිල නියෝජනය කරන විදෙස් ක්‍රීඩක පිලිප් ලකුණු 22ක් රැස්කළ අතර ප්‍රදීප් පුෂ්පකුමාර ලකුණු 10ක් රැස් කළේය.ටෙරන්ස් නෙඩිඔ‍ෆ් ලකුණු 17ක් හා කනිෂ්ක සුලක්ෂණ ලකුණු 10ක් බ්ලැක්ස් පිලට එක් කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>19</day>
    </date>
    <link>http://www.dinamina.lk/2014/06/19/_art.asp?fn=s1406195</link>
    <topic>නිරෝෂන්ට මැලේසියාවේ දී පදක්කම් ත්‍රිත්වයක්</topic>
    <author/>
    <content>මැලේසියාවේ කුන්තාන් නුවරදී පසුගියදා නිමාවු 28වැනි ප්‍රවීණයන්ගේ විවෘත මලල ක්‍රීඩා ශූරතාවලියේදී රන් පදක්කම් ද්විත්වයක් හා රිදී පදක්කමක් දිනා ගැනීමට එන්.පී.ඒ.එස්.නිරෝෂන් සමත්විය.මීටර් 110 කඩුලු පැනීමේ ඉසව්වෙන් හා තුන් පිම්ම ඉසව්වෙන් රන් පදක්කම් හිමිකරගත් නිරෝෂන් මීටර් 400 තරගයේ රිදී පදක්කම දිනාගනිමින් මවුබිමට කීර්තියක් අත්කර දීමට සමත්විය.පොලිස් විශේෂ කාර්ය බලකායේ පොලිස් පරීක්ෂකවරයකු වන නිරෝෂන් විශේෂ කාර්ය බලකා මලල ක්‍රීඩා සංචිතයේ වර්තමාන පුහුණුකරු ලෙසද කටයුතු කරයි.හම්බන්තොට ගැටමාන්න විජය විද්‍යාලයේ ආදි සිසුවකු වන මොහු යුරේෂා නිශාන්ති, වයි.කේ.කුලරත්න, සජිත් ජයලාල් හා යෝගානන්ද විජේසුන්දර මහත්මහත්මීන් යටතේ පුහුණුවීම් කටයුතු සිදුකර ඇත.මේ ජයග්‍රහණ ලබාගැනීමට ශක්තිය හා ධෛර්යය ලබාදුන් වි‍ශේෂ කාර්ය බලකායේ අණදෙන නිලධාරීතුමන් හා අධ්‍යක්ෂ පුහුණු ජ්‍යෙෂ්ඨ ‍පොලිස් අධිකාරි බී.එම්.මද්දුමබණ්ඩාර මහතා ඇතුලු සියළු දෙනාට තම ස්තුතිය පුද කරන බව නිරෝෂන් පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>19</day>
    </date>
    <link>http://www.dinamina.lk/2014/06/19/_art.asp?fn=s1406196</link>
    <topic>සය සාමාජික ක්‍රිකට් අකුරැස්සේ දී</topic>
    <author>තේජා විද්‍යාරූපඅකුරැස්ස සමූහ</author>
    <content>මාතර දිස්ත්‍රික්කයේ දමිළ විදුහල් හය එක්ව වාර්ෂිකව පවත්වන ස්වාමි විවේකානන්දන් අභියෝගතා කුසලාන ක්‍රිකට් තරගාවලිය අද (19) අකුරැස්ස හුලංදාව දෙමළ මහා විද්‍යාලයීය ක්‍රීඩාංගණයේදී දකුණු පළාත් ක්‍රීඩා අමාත්‍ය වීරසුමන වීරසිංහ මහතාගේ ප්‍රධානත්වයෙන් පැවැත්වේ.තෙවැනි වරටත් පැවැත්වෙන ක්‍රිකට් තරගාවලිය සඳහා මාතර දිස්ත්‍රික්කයේ දෙණියායේ එනසල්වත්ත, අනිල්කන්ද, බෙවරලිය, හෑන්ඩ්ෆර්ඩ්, ශාන්ත මැතිව් හා අකුරැස්ස හුලංදාව දෙමළ මහා විද්‍යාලයේ කණ්ඩායම් සහභාගි වෙති..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>19</day>
    </date>
    <link>http://www.dinamina.lk/2014/06/19/_art.asp?fn=s1406197</link>
    <topic>කිංග්ස්වුඩ් සහ විද්‍යා විදුහල් කණ්ඩායම් ‘රග්බි රම්බ්ල්’ තරගාවලිය ජය ගනිති</topic>
    <author>ෆවුස් මොහොමඩ්</author>
    <content>දේශීය රගර් පිටියට නව මුහුණුවරක අත්දැකීමක් එක් කළ 'රග්බි රම්බ්ල්' ආදි සිසුන්ගේ සත් සාමාජික 'ටැග්' රගර් තරගාවලියේ අවුරුදු 35න් ඉහළ තරග අංශයේ ජය හිමිකර ගැනීමට ජාතික සත් සාමාජික රගර් පුහුණුකරු නිල්ෆර් ඉබ්‍රාහිම්ගේ නායකත්වයෙන් යුත් කිංග්ස්වුඩ් ආදි සිසුන්ගේ කණ්ඩායම සමත්විය.තරගාවලියේ අවුරුදු 25න් ඉහළ තරග අංශයේ ජය හිමිවූයේ ගල්කිස්ස විද්‍යා විද්‍යාලයීය ආදි සිසුන්ගේ කණ්ඩායමටය. හැව්ලොක්ස් පිටියේ පසුගියදා පැවැති මේ තරගාවලියට දේශීය රගර් පිටි‍යේ හිටපු ප්‍රබල ක්‍රීඩකයන් රැසක් එක්වීම විශේෂත්වයක් විය.අවුරුදු 25න් ඉහළ තරග අංශයේ අවසන් තරගයේ දී ලකුණු 3-0කින් ඩී.එස්.සේනානායක ආදි සිසුන්ගේ කණ්ඩායම පරාජයට පත්වූ අතර අවුරුදු 35න් ඉහළ තරග අංශයේ අවසන් මහා තරගයේ දී කිංග්ස්වුඩ් කණ්ඩායම හමුවේ ලකුණු 6-3කින් ධර්මරාජ විදුහල් ආදි සිසුන්ගේ කණ්ඩායම පරාජයට පත්විය.මේ අතර ආනන්ද විදුහල් ආදි සිසුන්ගේ කණ්ඩායමට එරෙහිව ලකුණු 6-0ක ජයක් වාර්තා කළ ඕල්ඩ් බෙන්ස් ක්‍රීඩා සමාජ පිල අවුරුදු 25න් ඉහළ තරග අංශයේ පළඟ ශූරතාව අත්කර ගත්තේය.අවුරුදු 35න් ඉහල තරග අංශයේ පළඟ ශූරතාව දිනාගනු ලැබුවේ සහිරා විදුහල් පිල ලකුණු 6-3කින් පරාජය කළ ඉසිපතන විදුහල් 'බී' කණ්ඩායම විසිනි.අවුරුදු 25න් ඉහල තරග අංශයේ බඳුන ශූරතාවට හිමිකම් කීවේ සාන්ත ජෝශප් විදුහල් ආදි සිසුන්ගේ පිල ලකුණු 15-0කින් පරාජයට පත් කළ සහිරා විදුහලේ ආදි සිසුන්ගේ කණ්ඩායමය.ආනන්ද විදුහල් කණ්ඩායම ලකුණු 3-0කින් පරාජය කරමින් අවුරුදු 35න් ඉහළ තරග අංශයේ බඳුන ශූරතාව දිනා ගැනීමට වෙස්ලි විදුහලේ ආදි සිසුන්ගේ පිල සමත්විය. පළිහ ශූරතා අවසන් තරගය නිතරගයෙන් ජයගත් සාන්ත ජෝශප් විදුහලේ ආදි සිසුන්ගේ කණ්ඩායම ශූරතාවට හිමිකම් කීවේය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>19</day>
    </date>
    <link>http://www.dinamina.lk/2014/06/19/_art.asp?fn=s1406198</link>
    <topic>මෙක්සිකෝ දැල රකින්නාගේ වික්‍රමයෙන්බ්‍රසීලයේ බලාපොරොත්තු බිඳ වැටේ</topic>
    <author/>
    <content>මෙක්සිකෝවේ දැල රකින ක්‍රීඩක ගුයිලර්මෝ ඔචොආගේ වික්‍රමාන්විත ක්‍රීඩාව හේතුවෙන් බ්‍රසීලය සමග පැවැති ලෝක කුසලාන පාපන්දු තරගය දෙපිලම එකම ගෝලයක් හෝ නොලබා ජය පැරදුමින් තොරව අවසන් විය.‘ඒ’ කොටසේ මේ තරගයේ පළමු භාගයේ මැද හරියේදී බ්‍රසීලයේ ඩැනි ඇල්ව්ස් එල්ල කළ හරස් පහරට නෙයිමා හිසෙන් එල්ල කළ පන්දුව ඔචොආ තම ගෝලය හරහා යමින් දර්ශනීය අයුරින් ඉවතට යැවීය. කිසිම ආකාරයක රිද්මයකට ඒමට කණ්ඩායම් දෙකටම අසීරු වූ තරගයේ පළමු භාගයේ කැපී පෙනුණු සිදුවීම වූයේ ඔචොආගේ මේ ගෝලය බේරා ගැනීමය.දෙවැනි භාගයේදී කණ්ඩායම් දෙකම ආක්‍රමණශීලී ක්‍රීඩාවකට අවතීර්ණ වූහ.නෙයිමා නැවත වතාවක් ඔහුගේ වාසනාවට ශාප කරන්නට වුයේ ඔහු වම් පාදයෙන් එල්ල කළ පහරට ඔචොආ සාර්ථකව ප්‍රතික්‍රියා කිරීම නිසාය. ඊට පෙර තියගෝ සිල්වා එල්ල කළ පහර ප්‍රතික්ෂේප කිරීම සඳහා ඔචොආ නියම වේලාවට නියම තැන ස්ථානගතව සිටියේය.බ්‍රසීලයේ අපේක්ෂාවන් පිට පිට බොඳ වෙමින් තිබියදී ජයග්‍රහණය සඳහා ඔවූහු නොයෙකුත් උපක්‍රම යෙදූහ. බ්‍රසීලයෙන් එල්ල වූ පීඩනය හමුවේ මෙක්සිකෝවද ජයග්‍රහණය ළඟටම පිවිසි අවස්ථාද විය.මීට පෙර බ්‍රසීලය ලෝක කුසලාන තරගයක ගෝල් ලබා ගැනීමට අසමත් වූ අවසන් වතාව වූයේ 2010 ජූනි 25 වැනි දින පෘතුගාලයට එරෙහිවය. ජයග්‍රහණ දෙකකින් ලෝක කුසලාන තරගාවලියක් බ්‍රසීලය ආරම්භ නොකළ අවසන් අවස්ථාව වනුයේ 1978 තරගාවලියයි (ජය පැරදුමින් තොර 2 යි).බ්‍රසීලය මීට පෙර ගෝල් ලබා ගැනීමට අසමත් වූ අවසන් මොහොත වනුයේ මීට තරග 11කට පෙර 2013 වසරේ අගෝස්තු මස 14 වැනි දින ස්විට්සරලන්තය සමග පැවැති සුහද තරගයේදීය. එහිදී බ්‍රසීලය ගෝල් 1–0කින් පරාජය විය. ඒ පරාජයෙන් පසුව ක්‍රීඩා කළ තරග දහය ම බ්‍රසීලය ජයගෙන තිබේ. මේ අනුව මෙක්සිකෝව ඊයේ අවසන් කළේ බ්‍රසීලයේ තරග 10ක ජයග්‍රාහී ගමනකි. මෙය ලොව පුරා වාර්තා වී ඇති වඩාත්ම දිග ජයග්‍රාහී ගමන වෙයි.මෙක්සිකෝ ගෝල් රකින ක්‍රීඩක ගුයිලර්මෝ ඔචොආ ඊයේ තරගයේදී හය වතාවක් ගෝල් බේරා ගත්තේය. එය මේ ලෝක කුසලාන පාපන්දු තරගාවවලියේ එක් තරගයක වැඩිම ගෝල් සංඛ්‍යාවක් බේරා ගනිමින් ස්පාඤ්ඤයේ ඉකර් කැසිලස් හා ඇල්ජීරියාවේ රයිස් බොල්හි වාර්තා කර තිබූ දක්ෂතාව සම කිරීමකි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>19</day>
    </date>
    <link>http://www.dinamina.lk/2014/06/19/_art.asp?fn=s1406199</link>
    <topic>රුසියා-කොරියා තරගයේ විසඳුමක් නෑ</topic>
    <author/>
    <content>ක්‍රීඩා ලෝලී සිත් වසඟ කර ගැනීමට අසමත්වූ ලෝක කුසලාන පාපන්දු තරගයකදී රුසියාව හා දකුණු කොරියාව ගෝලයක් බැගින් ලබා ගත්හ.ජය පැරදු‍මින් තොරව අවසන් වූ මේ 'එච්' කොටසේ තරගය ජීවයක් ලැබුවේ දෙවැනි භාගයේ මැද හරියේදී පමණි. එහිදී මිනිත්තු පහක් ඇතුළත දෙපිලම ගෝලයක් බැගින් වාර්තා කළහ. මෙය තරගකාරී අවසානයකට වේදිකාවක් නිර්මාණය කළද මින් ඉදිරියට යාමට කණ්ඩායම් දෙකම අපොහොසත් වූහ.තරගයේ ආරම්භක අවස්ථාවත් මළානික ස්වරූපයක් ගත්තේ වැරදි නොකර ක්‍රීඩා කිරීමට දෙපිලම උත්සාහ කළ බැවිණි.විවේකයෙන් පසුව වඩාත් හොඳ කණ්ඩායම ලෙසින් දිස්වූයේ කොරියාවයි. කොරියානු ආක්‍රමණශිලී ක්‍රීඩකයන් දැල වෙත එල්ල කළ පහර දෙකක්ම රුසියානු දැල රකින්නා විසින් වළකනු ලැබිණි.තත්ත්වය එසේ තිබියදීත් තරගයේ ආරම්භක ගෝලයට වගකිව යුතු ක්‍රීඩකයා වුයේ සාමාන්‍යයෙන් විශ්වාසය තැබිය හැකි රුසියානු දැල රකින්නාය. කොරියා ආදේශ ක්‍රීඩක ලී කියුන්-හෝ දුර සිට එල්ල කළ පන්දුව හරිහැටි අල්ලා ගැනීමට ගෝල් රකින අෆින්කීම්ට නොහැකි විය.කෙසේ වෙතත්, කොරියානු සතුට එතරම් වේලාවක් පැවැතුණේ නැත. ගෝල් කණුව ඉදිරියෙන් ඇති කොටුවේදී නිදහසේ සැරිසරමින් තිබු පන්දුවට රුසියානු ආදේශ ක්‍රීඩක අලෙක්සැන්ඩර් කර්සකොව් එල්ල කළ පහරක් සමග තරගය සම තත්ත්වයට පිවිසියේය.කර්සකොව් මේ ගෝලය ලබා ගත්තේ පිටියට පිවිස මිනිත්තු දෙකක් පමණක් ගතව තිබියදීය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>19</day>
    </date>
    <link>http://www.dinamina.lk/2014/06/19/_art.asp?fn=s14061910</link>
    <topic>බෙල්ජියම ගෝල් 2යි: ඇල්ජීරියාව ගෝල් 1යි</topic>
    <author/>
    <content>මරෝන් ෆෙලයිනි හා ඩ්‍රයිස් මර්ටන්ස් ලබා ගත් ගෝල ආධාරයෙන් බෙල්ජියම ලෝක කුසලාන පාපන්දු තරගයේ පිටුපසින් සිට නැවත ඉදිරියට පැමිණ ගෝල් 2–1කින් ඇල්ජීරියාව පැරදවීමට සමත් විය.‘එච්’ කොටසේ මේ තරගයේදී උතුරු අප්‍රිකානු රටක් වන ඇල්ජීරියාව විස්මිත අයුරින් මුලින්ම තරගයේ පෙරමුණට පිවිසියේය. බෙල්ජියමේ ආරක්ෂක ක්‍රීඩක ජෑන් වර්ටොංහෙන්ගේ නීති විරෝධී ක්‍රීඩාව නිසා ඇල්ජීරියාවට ලැබුනු පෙනල්ටි අවස්ථාවෙන් ඵල නෙලා ගැනීමට සොෆියන් ෆෙග්හොලි ට හැකිවිය.තරගයේ දෙවැනි භාගයේදී අතිරේක ක්‍රීඩකයෙකු ලෙසින් පැමිණි ෆෙලයිනි හිසෙන් පහරක් එල්ල කර පන්දුව දැල තුළට යවමින් තරගය සම තත්ත්වයට ගෙන ආවේය. මර්ටන්ස් ජයග්‍රාහී ගෝලය ලබා ගත්තේය. තරගයේ 80 වැනි මිනිත්තුවේදී එම ගෝලය වාර්තා වීමත් සමග බෙල්ජියම සැනසුම් සුසුම් හෙලුුවේය.බෙල්ජියම මේ තරගයේ සියයට 65ක්ම පන්දුව අයිති කර ගෙන ක්‍රීඩා කිරීමට සමත් වූවද මඩ්ජිඩ් බොඝෙරා විසින් මූලිකත්වය දෙනු ලැබූ ඇල්ජීරියානු ආරක්ෂක වළල්ලෙන් රිංගා යාමට අසමත් විය.යුරෝපීය කණ්ඩායමක් වන බෙල්ජියම මේ කොටසේ සිටින ලොව ශ්‍රේණිගත කණ්ඩායමකි. මෙවර තරගාවලියට සුදුසුකම් ලබා ගැනීමේ තරග වටයේදී ඉතා හොඳින් ක්‍රීඩා කළ බැවින් ඔවුන් බ්‍රසීල තරග බිමේදී ඉදිරියට යනු ඇතැයි අපේක්ෂා කෙරේ.බෙල්ජියම සලිත වූයේ තරගයේ 24 වැනි මිනිත්තුවේදීය. ඇල්ජීරියාවේ ෆාඋසි ගොලාම්ගේ හරස් පහර ගෝලයක් බවට පත් කිරීමට පෙනල්ටි කලාපයේදී ඉදිරිපෙල ක්‍රීඩක ෆෙග්හොලි එල්ලය ගනිද්දී වර්ටොංහෙන් විසින් ඔහු බිම හෙලන ලදී. ෆෙග්හොලි විසින්ම පෙනල්ටිය ලබා ගනු ලැබිණි. ඔහු එල්ල කළ පහර වළක්වා ගැනීමට දැරූ උත්සාහයේදී බෙල්ජියමේ ගෝල් රකින්නා පැන්නේ වැරදි පැත්තටය. මෙය 1986 වසරෙන් පසුව ඇල්ජීරියාවේ පළමු ලෝක කුසලාන ගෝලය විය.බෙල්ජියම ආදේශ ක්‍රීඩකයන් යෙදවීමත් සමග තරගයේ රටාව වෙනස් විය. පළමුව දැල පරීක්ෂා කළේ 19 හැවිරිදි ඉදිරිපෙල ක්‍රීඩක ඩිවොක් ඔරිගි ය. ඔහු පහළින් එල්ල කළ පහර ඉතාමත් විශිෂ්ට අයුරින් ගෝල් රකින රයිස් බොල්හි වළක්වා ගත්තේය.වෙහෙසට පත්වෙමින් සිටි ඇල්ජීරියානු ආරක්ෂක වළල්ලේ හිස් තැන් ඇතිවන්නට පටන් ගත්තේය. එයින් ප්‍රයෝජන ගත් අළුතින්ම ක්‍රීඩාවට එක්ව සිටි ෆෙලයිනි ‘මාකර්’ ක්‍රීඩක කාල් මෙඩ්ජානි සමග කළ පොරබැදීමෙන් ජයගෙන බොල්හි ද පරාජය කළේය.ජයග්‍රාහී ගෝලය පැමිණියේ බෙල්ජියමේ ආක්‍රමණශීලී ක්‍රීඩාව උපරිමයෙන් ප්‍රදර්ශනය වෙමිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>19</day>
    </date>
    <link>http://www.dinamina.lk/2014/06/19/_art.asp?fn=f1406191</link>
    <topic>ජාතිකත්වය ජාතිවාදයට පෙරළීමේ ආනිශංසය</topic>
    <author>රාමන්</author>
    <content>ආචාර්ය ඊ.ඩබ්ලිව් අධිකාරම් සඳහන් කළේ ජාතිවාදය කියන්නේ ‘වහ’ කියලයි. ජාතීන් කීපයක් ජීවත් වන රටක ජාතිවාදී ප්‍රවණතා මතු වෙන්න පුළුවන්. ඊට හේතුව මේ කවුරුන් පෘතග්ජන මිනිසුන් වීම නිසයි.බෙහෙවින්ම විවිධ නොසන්සුන්තා ඇති වීමට ඉඩ තිබෙන්නේ ප්‍රධාන ජනවර්ගය සමඟ ඒ අසලින් සුළු ජන වර්ගයන් වැඩි වශයෙන් ජීවත් වන ප්‍රදේශවලයි. ඕනෑම ජනවර්ගයක් තුළ මතු වන ජාතිකත්වයක් පිළිබඳ හැගීමේ වරදක් නැහැ.එය නිතැතින්ම මිනිස් ස්වභාවය හා බැඳී පවතින්නක්. යම් ජනවර්ගයක වර්ධනයක්, නැගීමක් හා දීප්තියක් ඉස්මතු වන්නේ ජාතිකත්වය පදනම් වූ හැඟීමෙන්. මේ නිසා ජාතිකත්වය පිළිබඳ හැඟිමේ වරදක් නැහැ. වරද ඇත්තේ එය ජාතිවාදයන් සේ වර්ධනය වී අනෙක් ජාතිකයන්ට එරෙහිව නැගී සිටීමට යෑමෙන්. මෙය කෙටියෙන් සඳහන් කරන්නේ නම් වරද ඇත්තේ ජාතිකත්වයේ නොවෙයි, ජාතිවාදයේ බව පැහැදිලියි.ඕනෑම ජන වාර්ගික කණ්ඩායමකට තම ජනවර්ගය පිළිබඳ අභිමානයක්, ගරුත්වයක් තිබෙනවා. එහි වරදක් නැහැ. එසේ ම එය ජාතීවාදී ලෙස අර්ථ ගැන්වෙන්නේ ද නැහැ. එහෙත් එක් ජනවර්ගයක් ජාතිකත්වය උදෙසා ප්‍රචණ්ඩත්වය හා බලහත්කාරය එක් වීමෙන් ලබා දෙනු ලබන පණිවිඩය විනාශකාරීයි.පසුගිය දා බේරුවල අලූත්ගම ප්‍රදේශවලින් ඉස්මතු වූයේ එවන් ප්‍රවණතාවයක්. පොසොන් පොහෝ දා අලූත්ගම පතිරාජගොඩ ප්‍රදේශයේ ඇති වූ සාමාන්‍ය සිදුවීමක් මිට හේතු වී තිබෙනවා. සිදුවීමක් ලෙස ගත් කළ එය මහ මඟ ක්ෂණිකව මතු වූ සිදුවීමක්. ධර්ම දේශනාවක් සඳහා ත්‍රීරෝද රථයකින් ගමන් කරමින් සිටි හිමිනමකට මුහුණ දීමට සිදු වූ එම සිදුවීම අර්ථ ගැන්වන් වී තිබෙන්නේ විවිධ ආකාරයට.අදාළ ධර්ම දේශනයක් සඳහා ස්වාමීන් වහන්සේ නමක් කැඳවා ගෙන ගිය ත්‍රීරෝද රථය ප්‍රථමයෙන්ම මුහුණ දෙන්නේ පාර අවහිර වීමේ ප්‍රශ්නයට.ඒ සමඟම එහි රියදුරා හා මහ මඟ රැදී සිටින අය අතර සිදු වන බහින් බස් වීමට ස්වාමින් වහන්සේ මැදිහත් වන්නේ දෙවනුවයි. අවසානේ එය අදාළ හිමි නමට පහර දීමක් සේ සමාජ ගත වුණා. මෙහි දී විශේෂ යෙන් ම සඳහන් කළ යුතු කරුණ වන්නේ මග රැක සිට සංවිධානත්මකව සිදු වූ පහර දීමක් මේ සිදුවීමෙන් වාර්තා නොවන බවයි.එහෙත් අදාළ සිදුවීම ඒ මොහොතේ රස්තියාදුකාර ලෙස මතු වූ ප්‍රවණතාවයක් බව පැහැදිලියි. අවසානේ මෙය වැඩි දියුණු වී තිබෙන්නේ ප්‍රහාරාත්මක ප්‍රචණ්ඩත්වයකට බවයි වාර්තා වෙන්නේ.ගැටුමක් ලෙසින් ම මෙය වාර්තා කිරීම හා සමාජගත කිරීම නිවැරදි යැයි මොහොතකට කල්පනා කළත් එය අහඹු සිදුවීමක් බව සත්‍යයක්. මෙය වහා ගිනි ඇවිළුණු සිදුවීමක් වන්නේ මුස්ලිම් අය කීප දෙනෙකුගේ සම්බන්ධය මීට එක් වීම නිසායි. නැතිනම් මෙය රටේ මහමඟ සිදුවන තවත් සිදු වීමක්.මීට ඉහත තරුණ හිමි නමක් පන්සලක ජීවත් වෙමින් ආවතේව කරමින් සිටි ගිහියෙකුට බාල්කයක එල්ලා පහර දී මරු මුවට පත් වූ පුවතක් මාධ්‍ය වාර්තා කර තිබුණා. අදාළ සිදුවීමට පාත්‍රව සිටි සියලූ දෙනාම සිංහල අය නිසා එහි සියලූ පරීක්ෂණ නීතියේ සීමාවට පමණක් සීමා වුණා.වැරදිලාවත් එම පුද්ගලයා වෙතත් ජනවර්ගයක අයෙක් නම් එය වාර්ගික ගැටුමක් දක්වා පරිවර්තනය වීමට ඉඩ තිබෙනවා. එහෙම හිතෙන්නේ ඇයි. වෙනත් හේතුවක් නිසා නොවෙයි. මේ ඊයේ පෙරේදා අලූත්ගම හා බේරුවල ප්‍රදේශයේ සිදු වූ අවාසනාවන්ත සිදුවීම් දකින විටයි.අලූත්ගම පතිරාජගොඩ ප්‍රදේශයේ සිදු වූ සිදු වීමට අදාළ තරුණයන් සියල්ල පොලිසිය මඟින් අත් අඩංගුවට ගෙන උසාවියට ඉදිරිපත් කළා. උසාවි නියෝගය පරිදි ඒ අයට ඇප නොදී ලබන 25 වැනි දා දක්වා රක්ෂිත බන්ධනාගාර ගත කර තිබෙනවා.සිදු වූ සිදුවීම සම්බන්ධයෙන් නීතිය අකුරටම ක්‍රියාත්මක වුණා. ඊට අමතරව චෝදනාවට ලක් වූ පිරිස සිදු වූ වරදට පොලීසියේ දී ස්වාමීන් වහන්සේලාට වැද සමාව ගත් බව ද මාධ්‍ය වාර්තා කර තිබුණා. එහෙත් ප්‍රශ්නය එතැනින් සංසිඳුනේ නැහැ. අදාළ සැකකරුවන් පොලීසිය භාරයේ සිට උසාවියට ඉදිරිපත් කරන්නේ ද මේ සිදුවීම සම්බන්ධයෙන් නීතිය උපරිමයෙන් ඉටු කිරීමට බව පේනවා.මෙතැනින් අදාළ සිදුවීමේ දෝංකාරය අවසන් කිරීමට කටයුතු කළා නම් අලූත්ගම හා බේරුවල නගර ගිනි ගන්නේ නැහැ. එහෙත් එම තැනට මේ සිදු වීම යොමු වන්නේ කෙසේ ද ? තිදෙනෙක් මරුමුවට පත් කරමින් තවත් පිරිසකට තුවාල සිදු කරමින්, අදාළ සිදු වීමට කිසිදා සම්බන්ධයක් නොමැති ජනතාවක් අනාථ භාවයට පත් කරමින් ජාතිවාදී ලැව් ගින්නක් පැතිරී යන්නේ කෙසේ ද ? ඊට අදාළ වගකිව යුත්තන් කවුරුන් ද ? පසුගිය ඉරිදා පැවැති ආගමික සමුළුව මීට එක් ප්‍රධාන හේතුවක් වී තිබෙන බවයි මේ සම්බන්ධයෙන් මධ්‍යස්ථව කල්පනා කරන අය සඳහන් කරන්නේ. පොලීසිය කල්පනාකාරී වුනානම් එවන් හැඟීම් අවුස්සන තාලේ රැස්වීමක් නතර කර ගැනීමට ඉඩ තිබුණා.ජාතිවාදය ගල්මුල් ස්වරුපයෙන් පතිත වුණත් වාග් ප්‍රහාරවලින් ප්‍රකාශයට පත් වුණත් වැරදියි. එය වහා ගිනි ඇවිලෙන සුලු යැයි සඳහන් කරන්නේ ඒ නිසයි. ගින්නක් නිවා දැමීම ඇවිළීම තරම් ලෙහෙසි වන්නේ නැහැ.අලූත්ගම හා බේරුවල ප්‍රදේශ පාරම්පරිකවම සිංහල හා මුස්ලිම් ජනතාව සහෝදරත්වයෙන් ජීවත් වූ ප්‍රදේශයක්. දිනපතා මුහුණට මුහුණ හමු වී සුහදතාවය පළ කර අදහස් හුවමාරු කර ගන්නා අය එක් සිදුවීමක් අරබයා මෙලෙසින් ඇන කොටා ගන්නේ නැහැ. එම යථාර්ථය මෙවරද අලූත්ගමින් හා බේරුවලින් දක්නට ලැබුණා. සමහර මුස්ලිම් පවුල්වලට රැකවරණය ලබා දී තිබෙන්නේ සිංහල පවුල් නැතිනම් සිංහල අයගේ නිවාසවලයි.මෙහි දී පිටතින් කඩා වැදුණු සංවිධානත්මක පිරිස්, නීතිය අතට ගෙන ප්‍රචණ්ඩ ක්‍රියාවල යෙදී තිබෙන බවයි දැන ගැනීමට තිබෙන්නේ. ඒ අය පැමිණියේ කෙසේ ද කාගේ රැකවරණය මත ද යන්න සොයා බැලීම වැදගත් .1983 දී දක්නට ලැබුණේ ද මේ ආකාරයේ ම ක්‍රියාවලියක්. 1983 කළු ජුලියේ දී. ඡන්ද නාම ලේඛන අතට ගෙන ද්‍රවිඩ ජාතිකයින් ජීවත්වන නිවාස නිවැරදිව සොයා බලා ඒවා ඉලක්ක කර පහර දීමේ වැඩ සටහනක් ක්‍රියාත්මක වුණා.ඒ සඳහා ක්‍රියාත්මක වුයේ පිටතින් පැමිණි පිරිසක්. අදාළ ප්‍රදේශයේ ජීවත් වූ ජනතාව නොවෙයි. එදා සමහර ද්‍රවිඩ ජාතික පවුල්වලට රැකවරණය ලැබුණේ ඔවුන් ජීවත් වන අහළ පහළ සිංහල පවුල් ජීවත් වන නිවාසවලයි.එම සිංහල නිවාසවලට පවා තර්ජන කිරීමට 1983 කළු ජුලිය මෙහෙවනු ලැබූ මැර කණ්ඩායම් සමත් වුණා. කළු ජුලිය මැඩලීමේ පාලනය ආරක්ෂක අංශ වෙතින් ගිලිහී යමින් නීතියේ හා සාමයේ අධිපත්‍ය ගිලිහී ගියේ මෙම පිටස්තර මැර කණ්ඩායම්වල සංවිධිනාත්මක ස්වරූපය නිසා බව එම ඉතිහාසය දන්නා අයට රහසක් නොවෙයි. එමගින් ජාත්‍යන්තරයට එක් වූ කළු පැල්ලම මකා දැමීම කලක් ගත වන තුරුම අපට ලෙහෙසි පහසු කාර්යක් වුයේ නැහැ. අලූත්ගම හා බේරුවල සිදුවීම් 1983 කළු ජුලියේ ප්‍රහාරක ක්‍රමය යළි සිහිගන්වන ස්වරූපයක් සමහර තැනක දක්නට ලැබුන බව වර්තා වෙනවා.ජනාධිපති මහින්ද රාජපක්ෂ මහතා බොලිවියාවේ සිට මේ පිළිබඳ අවධානය යොමු කර අගමැතිවරයා හා බැසිල් රාජපක්ෂ ඇතුළු අමාත්‍යයවරුන් රැසක් එම ප්‍රදේශයට යවා කඩිනමින් කටයුතු කිරීමේ ප්‍රතිඵලයක් වශයෙන් සිදු වීමට ගිය දැවැන්ත ව්‍යසනයක් වළක්වා තත්ත්වය සම්පූර්ණයෙන්ම පාලනය කර ගැනීමට හැකි වීම රටේ වාසනාවක්.එහෙත් ක්ෂණිකව සිදු වූ පහරදීම් හේතුවෙන් යම් විනාශයක් ඇති වී තිබෙනවා. කල් වේලා ඇතිව පැට්‍රෝල් බෝතල් සුදානම් කර ගනිමින් අදාළ ප්‍රදේශයට කඩා වැදුණු ප්‍රචණ්ඩකාරී පිටස්තර කණ්ඩායම් ගැන දැන්වත් සොයා බලා අපක්ෂපාතී පරීක්ෂණයක් පැවැත්වීම ආරක්ෂක අංශවල වගකීමක්.සුළු ජන කොටස්වලට තමන් ජීවත් වන ප්‍රදේශවල ආරක්ෂාවක් නැත යන්න තහවුරු වන්නේ නම් මේ ගෝලීය සංදර්භය තුළ රටක් වශයෙන් අපට අර්බුද රැසකට මුහුණ දීමට සිදු වෙනවා. එමඟින් මහ ජාතියට වුවද ඉන් තම රට තුළ නැත්නම් සමහරු සඳහන් කරන පරිදි තම ‘නිජබිම’ තුළ සිත් සතුටින් ජීවත් වීමේ වාතාවරණයක් උදාකරන්නේ නැහැ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>19</day>
    </date>
    <link>http://www.dinamina.lk/2014/06/19/_art.asp?fn=f1406192</link>
    <topic>මාව වෙනස් කළේ සූර්යග්‍රහණයක්</topic>
    <author>සටහන ඉරෝෂිණී දීපිකා ඡායා-ලලිත් සී. ගමගේ</author>
    <content>කොල්ලො කුරුට්ටොත් එක්ක ගම් මැද්දෙ රස්තියාදුවෙලා රෑ දෙගොඩහරියෙ එහෙම ගෙදර එනවා නෙමෙයි” මුනුබුරාගෙ හැටි දන්න ආච්චි උදේ පාන්දරම කෑගහන්න ගත්තා. එත් පුංචි උන් එක්ක සෙල්ලමට වැටෙන අනුර කියන මේ පුංචි කොලුගැටයට ආච්චිගෙ කියුම් කෙරුම් අමතක වෙන්න ඒ තරම් වෙලාවක් ගත වෙන්නෙ නෑ.‍ෙහාරණට නුදුරු කෙසෙල්හේනාව නමැති අතිශයින්ම සුන්දර ගම්මානය දිගේ ඇවිදිමින්, ඇළේ දොළේ පැන දිය බුං ගසමින් ගස්වලට පොලු ගහලා ගඩා ගෙඩි කමින් මුළු ගමේම ඇවිදලා ආපහු එනකොට රෑ කළුවර වැටිලා.ඒ විදිහට හවසට ගෙදර එනකොට ආපහු ආච්චිගෙන් බැණුම් වරුසාවක්. ඒත් ඒවා නෑසුණා වාගේ ගාණකට නොගන්න මේ කොලු පැටියා ආයෙ පහුවදා උදේට හුරු පුරුදු සෙල්ලමට වැටෙන එක අමුතුවෙන් අහන්න දෙයක් යෑ.ලංකාවට නිදහස ලැබෙන්න මාස හතකට අටකට විතර කලින් හරියටම කිව්වොත් 1947 ජුනි 18 වැනිදා ‍ෙකාළඹ දී ඉපැදුණු අනුර චන්ද්‍ර පෙරේරා ජීවත් වුණේ වැලිකඩ රාජගිරියෙ. අම්මා දෝන චාලට් බෙනරගම, දරුමල්ලන් බලාගනිමින් හොඳ ගෘහණියක් ලෙස ඇය ජීවත්වුණා.පියා ෆ්‍රෙඩ්රික් ඇලෙක්සැන්ඩර් පෙරේරා. ඔහු ආයතන කළමනාකරුවෙක්. අනුරට වැඩිමල් සහෝදරියක් ඉන්නවා. ඇගේ නම ඉන්ද්‍රානි පෙරේරා. බාල සහෝදරයා සුනිල් පෙරේරා. එයා ලංකා බැංකු කළමනාකරුවෙක් විදිහට සේවය කරලා මේ වන විට විශ්‍රාම සුව විඳිමින් සිටිනවා.“මගෙ අම්මගෙ ගම කෙසෙල්හේනාව. තාත්තට නිවාඩුවක් ලැබුණු ගමන්, අපේ අම්මා අපත් එක්කගෙන එහෙ යනවා. නගරයෙ ජීවත්වෙලා හිටිය අපට, අම්මලගෙ ගමේ යනවා කියන්නෙ හිතට සැනසීමක්.ආච්චිලගෙ ඉඩම හරිම විශාලයි. ඒ ඉඩමෙ තේ, රබර්, පොල් තිබුණා. අපි එහෙ යනකොට ටොෆි, චොකල එහෙම අරන් යන්නෙ. අහල පහළ ළමයි වගේම ආචිචිලගෙ වත්තෙ වැඩ කරන අයගෙ දරුවොත් අපි එක්ක සෙල්ලමට වැටෙනවා.ඒඅයත් එක්ක ඒවා බෙදා හදාගෙන කන එක මට හරිම විනෝදජනක අත්දැකීමක්. එහෙම ගියදාට මාත් එක්ක සෙල්ලම් කරන්න ළමයි දහ දොළොස්දෙනෙක් එනවා. අපි ගමේ ඇවිදින්න ගත්තහම දවල් වෙනවා රෑ වෙනවා දන්නෙත් නෑ.මං ගමේ ඉපැදුණේ නැති වුණාට, මෙහෙම ගිය වෙලාවට හැම දෙයක් ගැනම අත්දැකීම් ලබන්න හරිම කැමැතියි. කමත් වැඩ, කුඹුරු වැඩ ගැන මං දැනගත්තෙ, ඒවාට මගේ පොඩි කැමැත්තක් තිබුණ නිසයි.”අනුරගෙ ආච්චි බණ දහම් අහන්න වගේම පෝයට සිල් ගන්නත් යනවා. මේ බව හොඳින් ම දන්න අනුරගෙ සීයා, ඉඩමේ කෘත්‍රිමව ගල් අතුරලා තිබුණු ස්ථානයක බුදුමැදුරක් තැනුවා. ආච්චිට හරිම සං‍තෝෂයි. එයා උදේට හවසට බුදුන් වඳින්න යනකොට ගාථා තියා කවියක්වත් කියාගන්න බැරි වයසේ හිටිය අනුරත් එක්ක ‍ෙම් බුදු මැදුරට යනවා. වැර යොදලා හඬ නගලා ගාථා කියන ආච්චි දිහා බලන් ඉන්න අනුරට, ටික දවසක් යනකොට හොඳට ගාථා කියන්න පුළුවන් වුණා.ඒ විතරක් ‍ෙනමෙයි. හොඳට රස කරලා, රඟපාලා ආච්චි කියාදෙන ගම කතා, රජ කතා අහන්නත් අනුර හරිම කැමැතියි. තොප්පි වෙළෙන්දා, පුහුල් හොරා , අබරා සිල් ගත්ත හැටි ඉබ්බා අහසින් ගිය හැටි, ඉබ්බයි හාවයි රේස් දිව්ව හැට ආච්චි කියලා දුන්නෙ හරියට එයා දැක්කා වගේ. කොහොම කොහොම හරි ආච්චි නිසා සුන්දර කතා වගේම ආගම දහමත් ඉගෙන ගන්න අනුරට හැකි වුණා.“මං පුංචි කාලෙ ගෙව්ව ජීවිතය හරිම විනෝදජනකයි. හරිම සතුටින් හිටියෙ. ආච්චිගෙ ඔවදන් අහගෙන, සෙල්ලමෙන් කාලය ගත කළ නිසා මගෙ ජීවිතය සර්වසම්පූර්ණ වුණා.මං කුඩාම අවධියෙ, මට හිතෙන හැටියට මට අවුරුදු දෙකක් විතර කාලෙදි මගෙ ජීවිතයේ කවදාවත්ම අමතක නොවන හරි අපූරු සිදුවීමකට මං ලක්වුණා. කුඩා ළමයි නාවන්න දැන් වගේ බේසම් නොතිබුණු කාලෙ අප් අම්මලා අපිව නෑව්වෙ කොරහට වතුර දාලයි. එක දවසක කොහට බැහැලා වතුරෙ දඟල දඟල ඉන්නකොට මාව වැටුණා. මගේ මූණ තුවාල වුණා. එදා මූණෙ ඇතිවුණ කැළල අදටත් මගේ මූණෙ තියෙන්නෙ හරියට අපූරු සිහිවටනයක් වගෙයි.පුංචි සන්ධියේදී විවිධ අත්දැකීම් ලබමින් ජීවත් වුණ අනුර, වයස අවුරුදු හය වෙනකොට පාසල් යන්න සූදානම් වුණා. තාත්තගෙ කැමැත්ත අනුව කොළඹ නාලන්දාවේ සිසුවකු වුණ ඔහු, එක තැනක ඉඳලා පුරුද්දක් නොතිබුණු කෙනෙක්.පාසල් ගිය මුල්ම කාලෙදි පන්තියෙ ඉන්න කම්මැලි වුණම , ගෙදර ඉන්න ඕන වුණහම ඔළුව කැක්කුමයි, බඩරිදෙනවා කිය කියා අඬනවා. ඒ දවස්වල අනුරගෙ පන්තිබාර ගුරුවරිය වෙලා හිටියෙ මනම්පේරි කියන මිස්. ඒ වගේ වෙලාවට ඇය අනුරව එයාගෙ ගෙදර නවත්වා ගන්නවා. සමහරදාට අනුර ඔහු බලාගන්න ගෙදරින් යවන කොලුවත් එක්ක ආපහු එවනවා.“ඒ වෙනකොට මම හිටියෙ දෙකේ පන්තියෙ. 1955 ජූනි 20 වැනිදා පූර්ණ සූර්යග්‍රහණයක් තිබෙන බව ට ආරංචි පැතිරුණා. ඒ සූර්යග්‍රහණය වාර්තාගත එකක්. මේ ගැන අපේ පන්තිභාර ගුරුතුමිය අප දැනුවත් කළා.ඒ කාලෙ හැටියට මේ වගේ දෙයක් ගැන පැහැදිලි විස්තර දැනගන්න හැකියාවක් නෑ. ඒකට හේතුව අද වගේ ජනමාධ්‍ය නොතිබීමයි. පත්තරයෙන්, රජයේ ගුවන්විදුලියෙන් තමයි තොරතුරු දැනගත්තෙ. ඒත් අපට හිතේ හැටියට තොරතුරු දැන ගන්න ක්‍රමයක් තිබුණෙ නෑ.අපේ ගුරුතුමිය දන්න දැනුමෙන් අපට කිව්වා සූර්යග්‍රහණයක් තියෙනකොට දවල්ට රෑ වගේ පේන්නෙ. ඉර රාහු අල්ලනවා කියලා ඒකට කියන්නෙ. ඉර දිහා බලන්න එපා. බලනවානම් බලන්න ඕනෙ කළු කරපු කණ්ණාඩියකින්, එහෙම නැත්නම් වතුර බේසමකින්.මෙහෙම දෙයක් වෙන්නෙ කොහොමද? ඇයි ඒ දිහා පියවි ඇහෙන් බලන්න හොඳ නැත්තෙ? බැලුවහම මොකද වෙන්නෙ? ඒ වගේ දේ ගුරුතුමියට විද්‍යාත්මකව පැහැදිලි කිරීමේ හැකියාවක් තිබුණෙ නෑ.ඒ ගැන දන්න අයත් හිටියෙ නෑ. කොහොම හරි සූර්යග්‍රහණය සිදුවුණ දවස උදාවුණා. උදේ අටකුත් ගාණට සූර්යග්‍රහණය දැක්ගන්න පුළුන් වුණා. ගුරුතුමිය කිව්ව විදිහට මුළු පරිසරයම කළුවර වුණා. පාරෙ පවා විදුලි බල්බ දැල්වුණේ නෑ. කුකුල්ලු අඬලන්න ගත්තා.මී ගව, හරක් වගේ සත්තු අමුතු විදිහකට කෑ ගැහුවෙ.අපේ ගේ අහල පහළ ගව පට්ටියක් තිබුණු නිසා මට මේ තත්ත්වය අවබෝධ කරගන්න පුළුන් වුණා. කුරුල්ලො ආපහු කූඩුවලට ආවා. පුංචි එවුන් වූණ අපි කණ්ණාඩියක් කළු කරලා අහස බැලුවා.මේ සිදුවීම මගේ ජීවිතයට හරි අපූරු අත්දැකීමක් ගෙනාවා.මගේ ජීවිතය වෙනස් කරන්න මේ සිදුවීම බලපෑවා කිව්වොත් ඒක නිවැරැදියි.”මේ සිදුවීමෙන් පසු අනුර ඒ ගැන විද්‍යාත්මක තොරතුරු සොයන්න පෙලඹුණා. අහස, තාරකා වගේම එහි සිදුවන වෙනස්කම් නිරීක්ෂණය කරන්නත් ඔහුගේ සිතේ කැමැත්තක් හට ගත්තා. ග්‍රහ ලෝක පිළිබඳ තොරතුරු හොයන්න පුස්තකාල ගානෙ ගිහින් පොත පත පෙරලා බැලුවා. ඒත් ඔහුට දැනුවත් වීමට තරම් ප්‍රමාණවත් කරුණු ලැබුණෙ නෑ.හයේ පන්තියෙදි අපට ඉගැන්නුවෙ ජේම්ස් කියලා ගුරුවරයෙක්. මං හැම දෙයක් ගැනම අලුත් තොරතුරු හොයන්න වෙහෙසන බව දැනගත්ත මේ ගුරුතුමා, මං එදිනෙදා හොයාගන්න අලුත් තොරතුරු හැමදාම පන්තිය ඉරිදරියේ කියන ලෙස පැවසුවා. මේ නිසා මං තවත් දිරිමත් වෙලා තොරතුරු හෙව්වා.1957 ඔක්තෝබර් 04 වැනිදා ලෝකයේ පළමු වතාවට ස්පුට්නික් නමින් චන්ද්‍රිකාවක් යැවීමට රුසියානු විද්‍යාඥයන් පිරිසක් සමත් වුණා. මේ පිළිබඳ ප්‍රවෘත්තිය ශ්‍රී ලංකා ගුවන්විදුලි සංස්ථාවේ රාත්‍රි නවයෙ ප්‍රවෘත්ති විකාශයේදී ප්‍රකාශ කළා.චන්ද්‍රිකාව ගුවනට යනවිට ඇතිවුණ බීප් බීප් නාදය පවා එදා ඒ ප්‍රවෘත්ති විකාශනයේදී ඉදිරිපත් කළ නිසා මේ ගැන තොරතුරු සෙවිය යුතුයැයි මගේ හිත මට බල කළා. ලෝකය නව යුගයකට යොමු කිරීමට මේ මගින් ඉඩකඩ විවර වුණ බව එදා ප්‍රවෘත්ති ප්‍රකාශනයෙන් කියවීම, මගේ හිත ඒ කෙරෙහි ආශක්ත වීමට බලපෑවා.ඒ කාලෙ චන්ද්‍රිකා ගැන තොරතුරු හොයනවා තියා, ඉර හඳ, තරු ගැනවත් තොරතුරු හොයාගන්න ක්‍රමයක් තිබුණෙ නෑ. ඔය කාලෙ ඊ.ඩබ්ලිව්. අධිකාරම් මහත්තයා ‘නවීන විද්‍යා සඟරාව’ කියලා එකක් කළා. මං මේ ගැන තොරතුරු හොයන්න ඒ සඟරා පෙරළ පෙරළා බැලුව හැටි මට අද වගේ මතකයි.මේ විදිහට ලෝකය ගැන, ග්‍රහ තාරකා ගැන අවදියෙන් සිටින අනුරට අලුත් අත්දැකීමක් විඳගැනීමට අවස්ථාව ලැබෙනවා. ඒ 1959 වර්ෂයේදීයි.“අපේ පාසලේ හිටියා ඩී.එස්. සේනානායක කියලා ‍ෙභෟතික විද්‍යා ගුරුවර‍යෙක්. මෙයා අපේ වැඩිහිටි ශිෂ්‍යයන් එක්කාසු කරගෙන රොකට් එකක් ගුවන්ගත කළා. පාසල් සිසුන් පිරිසක් මෙවැනි දෙයක් කළ ප්‍රථම අවස්ථාව විදිහට අපට මේ සිදුවීම හරිම ආස්වාදනීය අත්දැකීමක් වුණා. ඒත් ඒ ගැන වැඩිදුර විස්තර වගේම, ඒ කටයුත්තට දායක වෙන්න මට ඉඩක් ලැබුණෙ නෑ. අපි උ පෙළ විද්‍යා පන්තියේඉගෙනුම ලබන කාලෙ වෙනකොට ඒ වගේ කටයුත්තක් සිදු වුණෙත් නෑ.මං ඒ කාලෙ වෙනකොට විවිධ දේ පිළිබඳ සොයා බලලා ලිපි ලිව්වා. මං ලිව්ව මුල්ම ලිපිය තුන් හතර සැරයක් කපලා කොටලා ලියපු එකක්. ඒත් ඒ කාලෙ වෙනකොට පුවත්පත්වලට ලිව්වෙ ප්‍රවීණයො. මාර්ටින් වික්‍රමසිංහ, රැපියල් තෙන්නකෝන් වගේ භාෂාව හොඳින් ම දන්නා අය පුවත්පත්වලට ලියද්දි, අපේ ලිපි පළවෙන එකක් නෑ කියලා හිතුවා.ඒ නිසා ඒවා පුවත්පත්වලට යැව්වෙ නෑ.කෙසේ හෝ තාරකාවට පෙම් බඳින අනුරට පාසලේ ඉගෙනගන්නා අවධියේදීම ශ්‍රී ලංකාවේ මුල්ම විද්‍යා සඟරාව වුණ ‘විදුමිණ’ පුවත්පතේ උප කතුවරයෙකු ලෙස සේවයට මඟ පෑදෙනවා. මේ නිසා උ.පෙළ පන්තියේ වැඩ කටයුතු අතපසු වෙනවා.“විදුමිණ සඟරාවට” ග්‍රහවස්තු, ලෝකයේ නවතම සොයාගැනීම් පිළිබඳ තොරතුරු සොයන්න මං තානාපති කාර්යාලවලට ගියා.ඒකට හේතුව ඒ ඒ රටවල සොයාගැනීම් ක්ෂණිකව තානාපති කාර්යාලවලට ලැබෙන නිසයි. අමෙරිකන් තානාපති කාර්යාලයේ හිටිය ප්‍රවෘත්ති නිලධාරීවරයා වුණ එච්.ඩී. ධර්මසේන මහත්මයා අලුත් සොයා ගැනීම්, පර්යේෂණ මගෙ අතට පත් කරන්න නිතරම උත්සාහ ගත්ත කෙනෙක්.රුසියාව ලුනා 9 නමින් සඳ මතට යානයක් යැවීමට ක්‍රියා කළා. ඒත් රුසියාව තමන් කරන දේ ගැන ලෝකයට තොරතුරු දෙන්න එච්චර කැමැති නෑ. 1966 මැයි 30 වැනිදා අමෙරිකානු නාසා ආයතනය මඟින් ‘සර්වේයර්’ නමින් මිනිසුන් රහිත යානයක් හඳට යැව්වා.අමෙරිකාව යැව්ව යානය ගැන තොරතුරු හොයන්නමගේ හිතේ කැමැත්තක් ඇතිවුණා. මං තානාපති කාර්යාලයට ගියා ඒකෙ පින්තූර ඉල්ලා ගන්න. ඒ වෙලාවෙ අමෙරිකානු පුවත්පතක පළ කරන්න ඔවුන් මගෙන් ලිපියක් ඉල්ලුවා. අමෙරිකානු තානාපති කාර්යාලයේ පුස්තකාලයට ගිහින් මං විස්තර හොයාගෙන ලිපියක් ලිව්වා. ඒ සී පෙරේරා යන නමින් ටැබ්ලොයිඩ් පිටු දෙකක ලස්සන පින්තූරත් එක්ක ඒක පළවෙලා තිබුණා.ඔය කාලෙ වෙනකොට ආතර් සී. ක්ලාක් මත්තයාගෙ 2001 විද්‍යා ප්‍රබන්ධයේ චිත්‍රපටය ආවා.අපේ පත්තරයට එතුමාගේ සම්මුඛ සාකච්ඡාවක්ගන්න කියලා අපේ කතුතුමා මට කිව්වා. ඒ වෙනකොට ආතර් සී ක්ලාක් මහත්තයා හිටියෙ ග්‍රෙගරි පාරේ. මං එහෙ ගිහින් එතුමා මුණ ගැහිලා සම්මුඛ සාකච්ඡාව ගත්තා. එදා එතුමා හදුනා ගන්න ලැබීම මා තාරකා විද්‍යාඥයකු බවට පත්වීමට අඩිතාලමක් වුණා.”ආතර් සී ක්ලාක් මහතාගේ මැදිහත් වීමෙන් ඇරැඹුණු ශ්‍රී ලංකා තාරකා විද්‍යා සංගමයේ සාමාජිකයකු බවට පත්වුණ අනුරට, මේ ක්ෂේත්‍රය පිළිබඳ දැනුම තිබෙන අය ඇසුරට ලැබුණා. එම සංගමයේ සිටි ළාබාලතම සාමාජිකයා වුණෙත් අනුරයි. තමන් ප්‍රිය කළ විෂය පිළිබඳ තොරතුරු දන්නා පුද්ගලයන් ඇසුරට ලැබීම ඔහුට හරිම සංතෝෂජනක සිදුවීමක් වුණා.වර්තමානයේ නාසා ආයතනයේ සිටින ජ්‍යෙෂ්ඨයකු වන සරත් ගුණපාල මහත්මයා පවා මේ රැස්වීම්වලට එදා ආවා. මේ වනවිට අනුර මේ ක්ෂේත්‍රය පිළිබඳ පතපොත පවා පළකර තිබුණු නිසා, ඔහු මේ විෂය පිළිබඳ ඇල්මක් දක්වන පුද්ගලයන් අතර ප්‍රචලිත වෙලයි හිටියෙ.“මං ලිව්ව මුල්ම කෘතිය ‘විනෝදයෙන් විද්‍යා දැනුම’ කියන පොතයි. ඒක 1967 දී පළ කළා. විද්‍යා විනෝදය ගෙදර ඉඳන් කරන්න පුළුවන් පර්යේෂණ කෘතියක්. හඳට ගිය අපූරු ගමන කියන කෘතිය මං ඊට අදාල අජටාකාශගාමීන්ට පවා යැව්වා. ඔවුන් මට ඒ ගැන සතුට පළ කරලා ලිපි පවා එව්වා. 1971 දී මට විද්‍යා සාහිත්‍ය සම්මානය ලැබුණා. ඒ සූර්යා සහ ග්‍රහයෝ කියන කෘතියටයි. මං මගේ කෘති පළ කරන්න අනුර සී ප්‍රින්ටර්ස් විදුර විද්‍යා ප්‍රකාශන කියලා ප්‍රකාශන ආයතනයක් ඇරැඹුවා. ඒ වගේ තමයි, මං පොත් ප්‍රකාශකයන්ගේ සංගමයේ ආරම්භක සාමාජිකයෙක්.1970 දශකයේ දී එංගලන්තයේ රාජකීය විද්‍යායතනයට සම්බන්ධවෙලා තාරකා විද්‍යාව ඉගෙන ගැනීමට ගියා. ඒකට මට උදවු කළේආතර් සී. ක්ලාක් මහත්තයයි. එහිදී මට මහා විද්‍යාඥයන් ඇසුරට ලැබුණා. නාසා ආයතනයේ සිට විවිධ අත්දැකීම් ලබාගන්න හැකියාව ලැබුණා. එහෙදි විවිධ පරීක්ෂණවලට පෙනී සිටලා මට තාරකා විද්‍යාඥයකු වීමට අවස්ථාව ලැබුණා. පර්යේෂණ බොහොමයක් කිරීමට මට ඒ නිසා හැකි වුණා. 1976 දී චන්ද්‍රා පෙරේරා හා විවාහ වුණ.ඔහුට ඉසුරු පසන් පෙරේරා නමින් පුතකු සිටිනවා. ඔහු දැනට ජීවත්වන්නේ අමෙරිකාවේ. අමෙරිකානු අජටාකාශගාමී සංගමය, රාජකීය තාරකා විද්‍යා සංගම ආදී තාරකා විද්‍යාව හා සම්බන්ධ බොහෝ සමිති සමාගම්වල සාමාජිකයකු වනඅනුර අද වන විටත් මේ ක්ෂේත්‍රය හා සම්බන්ධ පොත පත ප්‍රකාශයට පත් කරමින් තාරකා විද්‍යාවට ඇලුම් කරන්නට මඟ පෙන්වනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>19</day>
    </date>
    <link>http://www.dinamina.lk/2014/06/19/_art.asp?fn=f1406193</link>
    <topic>හා... හා... උඹ දැන් උපාසකරාල කෙනෙක් වෙලා</topic>
    <author>බන්ධුල ආර්. ගුලවත්ත</author>
    <content>ඇස්. ඩබ්ලිව්. අර්. ඩී. බණ්ඩාරනායක මහතා ඔක්ස්ෆර්ඩ් සරසවියේ සිප්සතර හදාරන කාලයේදී ලැබුණු විවේකයෙන් පත් පොත් ඉතා අවධානයෙන් පරිශීලනය කළේය. උපතින් ක්‍රිස්තියානි ලබ්ධිකයකු වුවද ඔහු පාසල් අවධියේ පටන්ම බෞද්ධාගම කෙරෙහි ඇල්මක් දැක්වීය.ඔක්ස්ෆර්ඩ් සරසවියේදී විවිධ ජාතින්ට අයත් බුද්ධිමතුන් ඇසුරු කිරීමෙන් ලැබූ පරිණත බුද්ධිය ඔස්සේ බෞද්ධ දර්ශනය කෙරෙහි ද වඩාත් නැඹුරු වූයේ ය. පංච මහා වාදයට අයත් පත්පොත් කියවීමෙන් බුදු දහමේ ගැඹුරු තැන් පිළිබඳ තර්කානුකූලව අවබෝධයක් ද ලබා ගත්තේය.ක්‍රිස්තු භක්තිකයකු වංශවත් සිංහල තරුණයකු ලෙස ඔක්ස්ෆර්ඩ් විශ්වවිද්‍යාලයට ඇතුළුවූ බණ්ඩාරනායක, ඉන් පිටවූයේ බෞද්ධාගම පිළිබඳ ගැඹුරු අවබෝධයක් ලබා ගනිමිනි.‘සී. ඇම්. ජී’ සහ ‘කේ. සී. ඇම්. ජී.’ නාමොපලක්ෂිත ‘රජ කුමරුන් කඩු කැරලූ’ දොන් ‍ෙසාලමන් ඩයස් අබේවික්‍රම ජයතිලක සෙනෙවිරත්න බණ්ඩාරනායක මහ මුදලිතුමන්ට අවශ්‍ය වූයේ තම එකම පුතා තවත් අධිරාජ්‍යවාදී නෂ්ටාවශේෂයක් කර ගැනීමය. එහෙත් බණ්ඩාරනායක මහතා තම දයාබර පියාණන්ගේ ප්‍රාර්ථනා අරමුණු ගැන සිටියේ දැඩි කලකිරීමකිනි.එතෙරින් මෙතෙරට පැමිණි බණ්ඩාරනායක මහතා ක්‍රිස්තියානි පල්ලිවලට ගොස් යාඥා කිරීමට හෝ යාඥා ඇසීමට ප්‍රිය නොකළේය. දිනක් සියලු ශාස්ත්‍රවරයින්ගේ දේවස්ථානයෙහි පැවැති ඉතා වැදගත් ආගමික උත්සවයකට යාමට පියා පුතාට කතා කළේය.“ඩැඩී, මට බොහොම කනගාටුයි. මම මින් පසුව දේවස්ථානවල උත්සවවලට සහභාගිවෙන්නේ නෑ. මම දැන් බෞද්ධයෙක්” යැයි බෞද්ධ චින්තනයෙන් පෝෂණය වී සිටි තරුණ බණ්ඩාරනායක පියාගේ ඉල්ලීම ප්‍රතික්ෂේප කළේය.තාත්තා ඒ පිළිතුරෙන් වඩාත් ‍වික්ෂිප්ත භාවයට පත් වූයේ ය. තමාගේ බලාපොරොත්තු නොසිතූ නොපැතූ ආකාරයෙන් සිඳී බිඳී ගොස් ඇති බව ද අවබෝධ කර ගත්තේ ය. එහෙත් රදලවාදයෙන් හා අධිරාජ්‍යවාදී සිතුම් පැතුම්වලින් යුත් කලබලයට පත් නොවූ තාත්තා, මහමුදලිතුමා කට කොනකින් සිනාසී මෙසේ පිළිතුරු දුන්නේය.“හා... හා... උඹ එහෙනම් දැන් උපාසක රාල කෙනෙක් යැයි පවසා නිහඬවී දේවස්ථානයට පිටත්ව ගියේය.තරුණ බණ්ඩාරනායක චින්තන විප්ලවයකින් ජයග්‍රහණය ලැබ බුදු දහම වැලඳගත් බව අත්තනගල්ලේ ජනතාව දැන ගත්තේ පළමුවරට ප්‍රසිද්ධියේම අත්තනගල්ල රාජ මහා විහාරස්ථානයේ දී අටසිල් සමාදන් වූ අවස්ථාවේදී ය. ඒ පමණක් නොවේ. ටොප් හැට් සහිත යුරෝපීය ඇඳුමෙන් ‍මිදී ජාතික ඇඳුමට ද පිවිසියේ ‘මගේ රට’, ‘මගේ ජාතිය’, ‘මගේ ආගම’ යන උතුම් ආදර්ශ පාඨය ද සිහිපත් කරමිනි.එවකට ශාස්ත්‍රාචාර්ය පී. ද. එස්. කුලරත්න, ශාස්ත්‍රාචාර්ය ගුණපාල මලලසේකර, සී. ඩබ්ලිව්. ඩබ්ලිව්. කන්නන්ගර ආදී ජාතිහි‍‍ෙතෙෂීන් කීපදෙනකු භාවිත කළ ජාතික ඇඳුම පොදු ජනයා අතර පැතිරවීම සඳහා බණ්ඩාරනායක මහතා ද ඉතා උසස් මට්ටමේ පොදු ජන මෙහෙවරකට පිවිසියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>19</day>
    </date>
    <link>http://www.dinamina.lk/2014/06/19/_art.asp?fn=f1406194</link>
    <topic>යුග තුනක් තිදෙනෙක් මධුර ස්වරයක්</topic>
    <author>සටහන-සමදරා ජයසිංහ</author>
    <content>“සිහිලළ සුළඟ” 21 වැනිදා සවස 6.30 ට කොළඹ විශ්වවිද්‍යාලයීයනව කලාගාරයේ දී‍...වික්ටර් රත්නායක‍, සුනිල් එදිරිසිංහ සහ නිරෝෂා විරාජිනි ට ඔවුන්ගේ මධුර හඬ එදා වගේම අදත්, අද වගේම හෙටටත් අවශ්‍යයි. ඒ නිසාම මේ යුග තුන එක්තැන් කළ අපූරු සංගීත සුසංයෝගය “සිහිලළ සුළඟ” නමින් එළැඹෙන 21 වැනිදා පැවැත්වෙනවා. අද රසමංජරියේ ඉඩකඩ වෙන්වන්නේ මේ අපූරු සුසංයෝගයේ නියමුවන් සමඟ කළ සුහද කතාබහටයි.‘සිහිලළ සුළඟ’ඔබට විශේෂ ‍ෙවන්නේ කොහොමද?මේ ප්‍රසංගය මට වැදගත් වන්න හේතු දෙකක් තිබෙනවා. මම බොහෝම සීරුවට ආව ගමන් මඟේ අපේ සංගීත ක්ෂේත්‍රයේ ප්‍රවීණයන් සමඟ එකට එක්ව කටයුතු කරන්න ලැබීම ඉන් ඒකක්. වික්ටර් රත්නායකයන් හා සුනිල් එදිරිසිංහයන් කියන්නේ මේ ක්ෂේත්‍රයේ ඉන්න යෝධ සෙවණැලි දෙකක්.එවැනි ප්‍රතාපවත් කලාකරුවන් දෙපළක් සමඟ නිරෝෂා විරාජිනී කියන නාමයත් එක්වීම මට සුවිශේෂියි. මම අර්ථවත් ගීත රසිකයන්ට තිළිණ කරන්න කවදත් උත්සාහ කළ කෙනෙක් මම. සිහිලළ සුළඟ ප්‍රසංගයේ අරමුණ එවැනි යහපත් දෙයක්. ඒ නිසා මම ඉතාමත් සතුටට පත්වෙනවා මේ සඳහා මට ආරාධනා කිරීම පිළිබඳව.ඔබේ ගීත ගොන්නෙන් මේ ප්‍රසංගයේදී රසිකයන්ට තිළිණ කරන ගීත ගැන කතා කළොත්?මෙහි සංගීතය සපයන්නේ සුසිල් අමරසිංහ ප්‍රමුඛ වාද්‍ය වෘන්දයෙන්. ඉතිං ඔවුන් අපට ලබා දෙන ගීත ප්‍රමාණයක් තිබෙනවා.ඒ වගේම මම ළඟදී ගායනා කළ ගීත සහ මුල් කාලේ ගායනා කළ ගීත කිහිපයක් තෝරාගෙන තිබෙනවා.කෙසේ නමුත් එළිමහන් ප්‍රසංග වලට වැඩිපුරම සම්බන්ධ වුණු ගායිකාවක් විදිහට මම හොඳින්ම දන්නවා ශාලාවකට එකතුවන රසිකයන්ගේ එළිමහන් ප්‍රසංග වලට එක්වන රසිකයන්ට වඩා හොඳ රසඥතාවයක් තිබෙනවා කියලා. මගේ පුන්සඳ රෑට අැවිදින් ඇතුළු ඇතැම් ගීත අද එළිමහන් ප්‍රසංගවලදී මට කියන්න බැරි තත්ත්්වයක් තිබෙන්නේ.අද ඒ ගීත ඇහෙන්නේ නැති තරම්. එයට හේතුව එළිමහන් ප්‍රසංගයට අද එන්නේ විනෝද වෙන්න මිසක් ගීතයක් රස විඳින්න නොවෙයි. කාලා, බීලා ඇතිවෙනකම් නටන පිරිස ඕනෑතරම්. සිහිලළ සුළඟ වගේ ප්‍රසංග අද වන විට ව්‍යාප්තවීම ඇත්තටම හොඳ දෙයක්. නැත්නම් මේ ගීත කියන්න වගේම අහන්න කැමැති අයටත් අසාධාරණයක් වෙන්නේ.අද වන විට සුභාවිත ගීතය යටපත් වී තිබෙනවා.. මේ ගැන ඔබේ අදහස?සුභාවිත නමින් හැඳින්වුවත් ගීතයක් එලෙස මනින්නේ කොහොමද, එයට අවශ්‍ය මිණුම් දඬු මොනවාද කියන එක මම දන්නේ නැහැ. ඒකයි මම සුභාවිත කියන නම භාවිතා කරන්නේ නැත්තේ. කොහොම වුවත් අද ඇහෙන්නේ නම් එකම සංගීත රටාවකට කොටු වූ ගීත. අලුත් යැයි කීවාට කිසිම අලුත් බවක් නැහැ.වෙනත් රටවල සංගීත ඛණ්ඩ අතරමැදට එකතු කළ ගීත තමයි අද වැඩිපුරම ඇහෙන්නේ. ඒ නිසා මමත් හිතනවා හොඳ අර්ථවත් , රසවත් ගීත නිර්මාණ යටපත් වී ගිහින් කියලා. කෙනෙක්ගේ රසඥතාව මොට කරන්නේ නැති ඕනෑම ගීතයක් හොඳ ගීතයක් ලෙසයි මම පිළිගන්නේ.මේ ප්‍රසංගය සඳහා ඔබගේදායකත්වය පිළිබඳ සඳහන් ක‍ළහොත්....ඇත්තටම මේ ප්‍රසංගය කාල තුනක් නියෝජනය කිරීමක්. විශේෂයෙන්ම වික්ටර් රත්නායක මහතා පිළිබඳ සඳහන් කළහොත් එතුමාගේ භාවපූර්ණ හා රස පූර්ණ හඬට මමත් එදා ඉඳලාම ඇලුම් කළා. එතුමාගේ නිර්මාණ දැකලා රස විඳලා තමයි අපි සංගීත ක්ෂේත්‍රයට පිවිසුණේ.දශක 5කට අධික කාලයක් සංගීත ක්ෂේත්‍රයේ රැඳී සිටිමින් කර්ණරසායන සංගීතය අපට තිළිණ කළ මේ ජ්‍යෙෂ්ඨයා සමඟ එක්ව එකම වේදිකාවක ගී ගැයීමට ලැබීම මටත් විශේෂයි. ඒ වගේ නිරෝෂා ගැනත් සඳහන් කරන්න ඕනෑ.නිරෝෂා කියන්නේ අපෙන් පසු පරපුර නියෝජනය කරන ගායිකාවක්. ඇය සතු විශේෂ ප්‍රතිභාව හා ප්‍රවීණයන් වෙත දක්වන ගෞරවය ඇයව මේ වැනි ස්ථාවරත්වයකට රැගෙන විත් තිබෙනවා. මම ඇත්තටම සතුටු වෙනවා වගේම මෙවැනි කාලයක මෙවැනි ප්‍රසංගයක් පැවැත්වීමට කැපවූ සියලු දෙනාට ගෞරවය පිරිනමනවා.මොකද අද ප්‍රසංගයක් පවත්වනවා කියන්නේ ලේසි පහසු නැහැ. ඒ සඳහා විශාල පරිශ්‍රමයක් වගේම ලොකු මුදලකුත් අවශ්‍යයි. එවැනි වටපිටාවක් තුළ රසිකයන්ට සැනසිලිදායක ගීත පෙළක් අසන්නට සැලැස්වීමේ අරමුණින් මෙවැනි ප්‍රසංග සංවිධානය කරන අයට අපගේ ආචාරය හිමි විය යුතුයි.විවිධත්වයෙන් යුතු ගී හඬවල් ත්‍රිත්වයක්. මේ සුසංයෝගය ප්‍රේක්ෂකයාට කෙසේ දැනේවිද?වර්තමානයේ, ඇසෙන ඒකාකාරී ගීත රටාවට වඩා වෙනසක් මෙයින් දැනෙයි කියා මා විශ්වාස කරනවා. කටහ‍ඬේ විවිධත්වයට වඩා මෙහි ඇති රසාස්වාදය පිළිබඳවයි සිතිය යුත්තේ. ගීත රසවිඳින්නන් කැමැති මේ රසයේ ඇති විවිධත්වයට. ගීතයකින් කෙරෙන්න ඕනේ අර්ථ රස භාවයක් රසිකයාට දැනැවීම.පැය කිහිපයක් නිදහස්ව සුභාවිත ගීත රැසක් අසන්නට ලැබීම රසිකයාගේ විඩාපත් මනසට හොඳ සුවයක් එක්කරාවි. අප තිදෙනාගේ එකතුව රසිකයා විනෝදාස්වාදයට පත් කිරීම නොවෙයි රසාස්වාදයට පත් කිරීමයි.ඇත්තෙන්ම සිහිළල සුළඟ ප්‍රසංගය කියන්නේ බොහෝම යහපත් අරමුණකින් යුතුව කොළඹ සහෘද කවය විසින් සංවිධානය කරන ප්‍රසංගයක්. එයට ප්‍රධාන හේතුව වන්නේ විශ්වවිද්‍යාල විද්‍යාර්ථින්ට සිංහල සුභාවිත සංගීතයේ ආශ්වාදය විඳගැනීමට සැලැස්වීම සෞන්දර්යයෙන් ඈත්වන මේ දරුවන්ව නැවැත සෞන්දර්යය කරා ළඟාකරවීම.මේ තරුණ පිරිස් ආවේගශීලී වන්නේ මේ සෞන්දර්යය ජීවිතයෙන් ඈත්වන හින්දා. ඒ නිසා මම හිතනවා තරුණ පරපුරට සුභාවිත ගීත රසවිඳින්න ඉඩකඩ වැඩියෙන් සැලැසිය යුතුයි කියලා. සංගීතයට පුළුවන් සිත් නිවන්න.මේක හරියට භාවනාවක් වගේ. ඒ නිසා මම පළමුව ස්තූතිවන්ත වෙනවා, ඒ වගේම ආශීර්වාද කරනවා බන්දුල බණ්ඩාරනායක ඇතුළු මේ සංවිධායක මඩුල්ලටම මේ යුග ත්‍රිත්වය එකම වේදිකාවට ගෙනැල්ලා සුවිශේෂී ප්‍රසංගයක් සංවිධානය කිරීම සම්බන්ධව.මේ ප්‍රසංගයේදී ඔබගේ ගීත වැඩියෙන් අසන්න රසිකයෝ කැමැති වේවි...මගේ ගීත දහයක් විතර ගයන්න බලාපොරොත්තු වෙනවා. සුනිල් සහ නිරෝෂත් එහෙමයි. පැය 3ක් වැනි සුළු කාලයක් තුළ ගයන්න පුළුවන් ගීත ප්‍රමාණයක් තියෙනවා. නැත්නම් අපත් කැමතියි අසන්නන් වෙනුවෙන් වැඩිපුර ගීත ගයන්න.වර්තමානයේ මෙවැනි ප්‍රසංග බහුල වී තිබෙනවා. එය හොඳ ප්‍රවණතාවයක් නේද?ඇත්තෙන්ම. මොකද අද සංගීත ක්ෂේත්‍රය ගමන් කරන දිශාව එතරම් සුබදායක නැහැ. මේ පුංචි රටට ඔරොත්තු නොදෙන තරම් එෆ්. එම්. නාලිකා බිහිවෙලා. ඒවායින් ඇහෙන්නේ අවරගණයේ, ඝෝෂාකාරී සංගීතය. අද අර්ථපූර්ණ, රසපූර්ණ ගීත හෝ කර්ණ රසායන සංගීතය ඇහෙන්නේ නැහැ.මෙවැනි වකවානුවක ඒක පුද්ගල, ත්‍රිත්ව හෝ චතුර්ත ප්‍රසංග නොකඩවා පවත්වන එක හොඳයි. නැත්නම් ඉතිරිවෙලා තියෙන ගීත ටිකත් නැතිවෙලා යාවි. භාවනාවක සමවැදිලා අර්ථවත් ගීත අහන්න කැමැති පිරිස තවමත් ඉන්නවා. එවැනි අයටයි මෙවැනි ප්‍රසංග පවත්වන්නේ. අපි සතුටුවන්න ඕනේ මෙවැනි ප්‍රසංග පවත්වන අය පිළිබඳව..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>19</day>
    </date>
    <link>http://www.dinamina.lk/2014/06/19/_art.asp?fn=f1406195</link>
    <topic>පින්තූරයක්කියන්නේමොහොතක්</topic>
    <author>සංවාදය - කාංචනා අමිලානි</author>
    <content>ඈ වැඩිපුර කතා නොකරයි;පින්තූර පමණක් කතා කරවයි. වචන කෙතරම් බල රහිතදැයි කියන්නට ‘මල් තුහින නොවේ මේ යාපනේ’ සහ තවත් ඡායාරූප ගෙන නයනහාරි අබේනායක සහ සිරිපාල අබේනායක පැමිණියෙන් මහත් ඝෝෂා දනවන මහ පාර ආසන්නයේ සිට අපි කතා කරන්නට පටන් ගතිමු. මේ හෘද සංවාදය ජුනි 20  සිට 22 තෙක් ලයනල් වෙන්ඩ් හිදී පැවැත්වෙන ඔවුන්ගේ අභිනව සේයාරූ ප්‍රදර්ශනය ගැනය.‘මල් තුහින නොවේ මේ යාපනේ’ ඇයි මේ වාගේ තේමාවකට යොමු වුණේ?ඒක එහෙම හිතලා කරපු දෙයක් නෙවෙයි. අපිට විවිධ ජාතීන් එක්ක වැඩ කරන්න ලැබුණා. ඒ අතරෙ යාපනේ ජීවත් වෙන මිනිස්සුත් එක්කත් වැඩ කරන්න ලැබුණා. යාපනේ ගියාම අපිට විවිධ ද්‍රවිඩ ජනතාව හම්බ වුණා. අපි බොහොම ග්‍රාමීය පැතිවලටයි ගියේ. උදාහරණයක් ගත්තොත් අපිට හම්බ වුණා අවුරුදු 70ක විතර කාන්තාවක්.එයා 77දී රුවන්වැල්ල වත්තකින් යාපනේට තල්ලු කරපු කාන්තාවක්. මේ කාන්තාව බොහොම දුකින් හිටියේ. තව පිරිමි කෙනෙක් හම්බ වුණා අවුරුදු 85ක විතර. ඔහුත් ජූලි කලබල කාලෙ දකුණෙන් උතුරට යවපු කෙනෙක්.මේ අය විවිධ ජනපදවල තමයි ජීවත් වෙන්නේ. ‘පුරම්’ කියලා අගට එකතු වෙන මේ ජනපදිකයන්ගෙ ජීවිත තමයි අපි ඡායාරූපගත කළේ. මේ අය ගෙවන්නෙ බොහොම දුක්ඛිත ජීවිත. විවිධ මිනිසුන් බොහොම ධෛර්යසම්පන්නව ජීවත් වෙන බවයි දකින්න තිබුණේ.තවත් අපි ඉස්කෝලවලට ගියා. ළමයි හරිම උනන්දුයි ඉගෙන ගන්න. ගැහැනු ළමයි යන්නේ බයිසිකල්වලින්. එක ස්කෝලයක් ළඟ බයිසිකල් හත් අට සීයක් තියෙනවා. බයිකලයට උස නැති පිරිමි ළමයි තමන්ගෙ අක්කලාව දාගෙන ඉස්කෝලෙ යනවා.ඒ විතරක් නෙවෙයි අපි ගියා මාන්කුලම්,චාවකච්චේරි පළාත්වලට. මේ හැම පළාතකම ජීවිතේ එකයි. ත්‍රීවීල් එලවන කෙනෙක් හම්බවුණා ඔහුගේ කකුල් දෙකම නෑ. නමුත් ඔහු ත්‍රීවීල් එලවනවා. ඉතිං මේ කියන ජීවිතය තමයි ඡායාරූපවලට පාදක වුණේ.නයනහාරිගේ ඡායාරූප හරි අමුතුයි. කොහොමද එහෙම වුණේ?මං ඡායාරූප ශිල්පය ඉගෙන ගත්තේ ලාල් හෑගොඩ ගුරුතුමාගෙන්. ඔහු අපිට නිකන්ම ඡායාරූප ගැන විතරක් ඉගැන්නුවේ නෑ. සාහිත්‍ය,සිනමාව වගේ පුළුල්ව පැතිරුණු දේවල් ගැන කතා කරනවා.මේ කතාබහෙන් උගන්වන්න උත්සාහ කරන්නේ අධ්‍යාත්මික ඡායාරූප ගැනීමක්. එතකොට අපි මිනිස්සුන්ගෙ හැඟීම් එක්කයි වැඩ කරන්නේ. මේ හැඟීම් එක්ක වැඩ කරද්දි කතාවක් කියන්න පුළුවන් පින්තූර වැඩිපුර ගැනීම තමයි කරන්න උත්සාහ කළේ. මගේ පින්තූරවල ඔබ දකින වෙනස ඒක වෙන්න ඇති.ඡායාරූපයකට කොයි තරම් දුර යන්න පුළුවන් කියලා ඔබ හිතනවද?චිත්‍රපටියකින්,වීඩියෝවකින් ගොඩක් දේවල් කියන්න පුළුවන්. ඒත් එක නිශ්චල ඡායාරූපයකින් මේ ඔක්කෝම දේවල් කියන එක ටිකක් අමාරුයි. ඒක අභියෝගාත්මකයි. ඒකට හොඳ පරිකල්පනයක් තියෙන්න ඕනා. ඒ වගේම අත්දැකීම්,තාක්ෂණ උපකරණ ආදියත් තියෙන්න ඕනා. පින්තූරයක් කියන්නේ මොහොතක්.අන්න ඒ මොහොත හරියටම ආවරණය කරගන්න අපි දැනගන්න ඕනා. ඒ වගේම ක්ෂණික තීන්දු ගන්න දැනගන්න ඕනා. මේ මොහොත අහිමි වුණොත් මේ ලෝකෙ කිසිම තැනකදි ඒ මොහොත ආයෙ එන්නෙ නෑ.මට උදාහරණයක් කියන්න?අපි ගියා එක වැඩපොළකට පින්තූර ගන්න. පාරෙ වැඩ කරන්නෙ තරුණ කාන්තාවෝ. අපි ඇහුවා ඇයි ඔයගොල්ලො වැඩ කරන්නෙ?කෝ පිරිමි කියලා. එයාලා කියනවා අපේ පවුල්වල පිරිමි නෑ කියලා. ඒත් එයාලට නඩත්තු කරන්න ළමයි ඉන්නවා.මේ අය මැරිලා. ඉතිං අපිට මේ කතාව කියන්න ඕන වුණා. ඉතිං කොහොමද පිරිමි මැරිලා,මේ අය පවුල් නඩත්තු කරනවා කියලා කියන්නේ? ඒක හරිම භාරදූර වැඩක්. නමුත් මේ අයගෙ මූණුවල තියෙන අති දුක්ඛිත පෙනුමෙන් ඒ ඔක්කොම කතා කියාගන්න පුළුවන් කියලා අපිට හිතුණා. තරුණ අය බොහොම සතුටින් හිනාවෙලා ඉන්න අය කියලා. ඒත් අපි දැක්ක මේ තරුණ අයගෙ මුහුණු බොහොම දුක්ඛිතයි.මේ තරුණ අය‍ෙග් මුහුණු පින්තූර ගන්න එකයි වැඩේ. මුලින්ම මේ අය තරුණයි කියලා පෙන්නන්න ඕනා,මූණුවල තියෙන දුක්ඛිත ගතිය මතු කරන්න ඕනා,එළිය-අඳුර පාලනය කරගන්න ඕනා,පසුබිම හරියන්න ඕනා. මේ වගේ වෙලාවකදි අපි සංවේදී වෙනවා. මෙන්න මේ සංවේදීභාවය මතු වීම නිසාම අපිට ඒ පින්තූරය ගන්න බැරි වුණා.මේ හින්දාම ඡායාරූපයකට යන්න පුළුවන් දුර අසීමිතයි කියලා අපි හිතනවා. නමුත් අපිට ඡායාරූපයකින් පමණක් ප්‍රශ්නවලට උත්තර දෙන්න ටිකක් අමාරුයි.ඡායාරූප කොච්චරක් මේ ප්‍රදර්ශනයේ තියෙනවද?යාපනයේ සහ තවත් තැන්වල ගත්ත ඡායාරූප 60ක් විතර මේ ප්‍රදර්ශනේ තියෙනවා. තාත්තාගේත්,මගේත් දෙන්නාගේම ඡායාරූප මේ ප්‍රදර්ශනේදි දැකගන්න පුළුවන්. හැබැයි වැඩිපුර තියෙන්නේ මගේ ඡායාරූප තමයි.නයනහාරිට අනිත් අයගේ ඡායාරූප පේන්නෙ කොහොමද?සාමාන්‍යයෙන් අපි ලෝකෙ දකින්නෙ පස් විදිහකට. ඇහෙනවා,දකිනවා. ඒ වගේ දේවල් අපි නොයෙක් විදිහට පිට කරනවා. මං කරන්නෙ ඡායාරූප ගන්න එකෙන් ඒ හැඟීම් පිට කිරීම. මං කැමති ඡායාරූප ශිල්පීන් ගොඩ දෙනෙක් ඉන්නවා. සමහර යුද ඡායාරූප ශිල්පීන් ඉන්නවා.පින්තූරයක් දැක්කම ඒකට මුලින්ම ඇහැ ඇදිලා යනවට අමතරව ගැඹුරක් එක්ක ඒ පින්තූරෙ ඇතුළට බැහැලා බලන්නයි මං කැමති. ටික වෙලාවක් ඡායාරූප දිහා බලන් හිටියට පස්සෙ මට මුලින් දැක්කට වඩා වෙන තේරුමක් දැනෙන්න ගන්නවා.විශේෂයෙන්ම ලාල් හෑගොඩ ගුරුතුමාගෙ ඡායාරූපවලට මං හරි කැමතියි. ඒවාවල හරිම පොඩි,පොඩි සිද්ධි ගොඩාරියක් තියෙනවා. මේ ඔක්කොම එක්කහු වුණාම මං වෙනම කතාවක් හදාගෙනයි ඒවා බලන්නේ. ඒවා නිකං කවි වගෙයි වෙලාවකට..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>20</day>
    </date>
    <link>http://www.dinamina.lk/2014/06/20/_art.asp?fn=n1406201</link>
    <topic>එක් ජාතියක් විනාශ කර තවත් ජාතියක් කිසිදා නඟාසිටුවිය නොහැකියි</topic>
    <author>අසේල කුරුළුවංශ හා ඉන්දික පොල්කොටුව</author>
    <content>දහස් ගණන් ජීවිත පරිත්‍යාග කැර දිනාගත් නිදහස මේ රටේ සෑම ජාතියකට ම එක හා සමානව භුක්ති විඳීමේ අයිතිය පවතින බවත්, එම අයිතිය උදුරා ගැනීමට කිසිවකුටත් ඉඩ නොතබන බවත් ජනාධිපති මහින්ද රාජපක්ෂ මහතා පැවැසීය.එක් ජාතියක් විනාශ කැර තවත් ජාතියක් කිසිදා නඟා සිටුවිය නොහැකි බව ද ජනපතිවරයා කීවේය.ශ්‍රී ලංකා ප්‍රාචීන භාෂෝපකාර සමාගමේ මෙහෙය වීමෙන් ඊයේ (19) මහනුවර ජනපති මැදුරේ දී පැවැති ප්‍රාචීන පණ්ඩිතෝපාධි ප්‍රදානෝත්සවයේ දී ජනපති මහින්ද රාජපක්ෂ මහතා මේ බව ප්‍රකාශ කළේය.අන්තවාදී අදහස් දරන සුළු පිරිසකට රටත් ජාතියත් ආගමත් විනාශ කරන්න ඉඩ නොතබන බව ද මෙහිදී ජනපතිවරයා පැවසීය.මේ රටේ ජනාධිපති ධුරයේ වගකීම් බාරගන්න කොට සියලු ජාතීන්ගේ අයිතීන් එක හා සමානව සුරකින බවට එදා ප්‍රකාශ කළා සේ අදත් ඒ ආකාරයෙන් ම තමන් කටයුතු කරන බව ද ඒ මහතා අවධාරණය කළේය.පසුගිය දා සිදුවූ ගැටුමෙන් සිදුවූයේ ජාතියට ම නින්දාවක් බවත්, ලෝකයට ගියේ එහි සැබෑව විකෘතියට ලක්ව බවත් පැවසූ ජනපතිවරයා කටකතා හා හැසිරීම් මඟින් නොකළ දේවල් සමාජයට එක්වූ බව ද කීවේය.මෙම අවාසනාවන්ත සිදුවීම්වලට දායක වීමෙන් ලැබුණු අවසාන ප්‍රතිඵලය රටට චෝදනා එල්ල වීම පමණක් යැයි ජනපතිවරයා කීය.මේවායින් රටට වන හානිය බලන්න මේවාට මුල්වන කිසිවකුත් නොඑන බවත්, ගැහුවොත් ගහනවා යැයි කීම පහසු වුවත් ඉන් අත්වන ප්‍රතිඵලය භයානක බවත් ඒ මහතා අවධාරණය කළේය.මෙවැනි සිදුවීම් අවසානයේ දෙපාර්ශ්වයෙන් ම ඇඟිල්ල දිගුවන්නේ රජය දෙසට බවත්, මේවාට විසඳුම් සෙවීමට වැයවන්නේ මෙරට අනාගත පරපුරේ යහපත වෙනුවෙන් වැය කිරීමට ඇති මුදල් බවත් ජනපතිවරයා ප්‍රකාශ කළේය.1983 කළු ජූලියට පසු රට ආපස්සට ගියා. චෙල්වනායගම් 50 ට 50 ඉල්ලලා මොනවද ජාතියට ලැබුණේ. අරන්තලාව භික්ෂු ඝාතනය, ශ්‍රී මහා බෝධියට, දළදා මාලිගාවට එල්ල වූ ප්‍රහාර, මඩු දේවස්ථානය වගේම කාත්තන්කුඩි පල්ලියට ප්‍රහාර එල්ල වුණා. මේවායින් අපි පාඩම් ඉගෙන ගත්තද? අපිට මේවායින් පාඩම් ඉගෙන ගන්න බැරි නම් ඒක ජාතියේ අවාසනාවක්. අන්තවාදී අදහස් ඇති සුළු පිරිසක් නිසා රටත්, ජාතියත් විනාශ වෙන්න දෙන්න බැහැ.අපට දේශපාලනය කරන්න ශ්‍රී. ල. නි. ප. ය හැර වෙනත් අන්තවාදී සංවිධාන අවශ්‍ය නෑ. එදා 1952 දී ශ්‍රී. ල. නි. ප. බිහිකළේ අන්තවාදයෙන් තොරව මැද මාවතේ ගමනක් යන්නයි. අදත් ‍ඒ ගමන ඒ ආකාරයෙන්ම මේ පක්ෂය ගමන් කරනවා. ඒ නිසා වෙන වෙන කණ්ඩායම් ගොඩනඟන්න අපට අවශ්‍යය නැහැ.අපි ජාතිවාදී චින්තනය ඇති කණ්ඩායම් ගොඩනඟන පිරිසක් නොවෙයි. ආරක්ෂක අංශය රටට, ජාතියට ආරක්ෂාව සපයනවා. එහි ලේකම්වරයා ඉන්නේත් ඒ සඳහායි. අපිට අන්තවාදී කණ්ඩායම් ගොඩනඟන්න කිසිදු අවශ්‍යතාවක් නැහැ. අද ඇතැම් පිරිස් මේ අන්තවාදී කණ්ඩායම් පිටුපස රජය සිටින බවටත් චෝදනා කරනවා. ඒ සියල්ල අසත්‍යයි. මේ චෝදනා අපි ප්‍රතික්ෂේප කරනවා.83 රට ගිනි ගන්නකොට එදා රජය හිටියේ නිදාගෙනයි. ඇතැම් ඇමැතිවරු රට ගිනි තියන්න ක්‍රියා කළ පුද්ගලයන්ට පෙට්‍රල් ගෙනත් දුන්නා. ඒ ඉතිහාසය අපට හොඳට මතකයි. මේ සිද්ධිය වෙනකොට අපේ ඇමැතිවරු, ආරක්ෂක අංශ අදාළ ප්‍රදේශවලට ගොස් ජනතාව සන්සුන් කරන්න ක්‍රියා කළා.මෙරට සාම්ප්‍රදායික අධ්‍යාපනයෙන් හික්මීමක් ලද භික්ෂූන් වහන්සේ පිරිසක් අද මෙම උපාධි ලබනවා. අතීතයේ දී සංස්කෘත, පාලි, ආයුර්වේද, තර්ක ශාස්ත්‍රය, බුදු දහම උගෙනුම තුළින් භික්ෂූන් තුළ හැදියාව, හික්මීම ඇතිවුණා. ඉංග්‍රීසියෙන් අධ්‍යාපනය ලබාදීමත් සමඟ ලෙයින් මසින් ස්වදේශීය වුවත් චින්තනයෙන් විදේශීය ගැති පිරිසක් බිහිවුණා. ජාත්‍යන්තර පාසල් තුළින් බිහිවන්නේ ගතින් ශ්‍රී ලාංකික වුවත් මනසින් බ්‍රිතාන්‍ය ජාතිකයින් මෙන් පිරිසක්.අධිරාජ්‍යවාදීන්ගේ පාලනය නිසා වැළලෙන්න ගිය ජාතියකට පණ ආවේ ප්‍රාචීන භාෂෝපකාර සමාගම වැනි ආයතන නිසයි. හික්කඩුවේ සුමංගල හිමියන් වැනි දූරදර්ශීව ක්‍රියා කළ හිමිවරුන් ජාතියට විපත් ආ අවස්ථාවල කටයුතු කළ ආකාරය ඔබවහන්සේලා අධ්‍යයනය කරන්න ඕන. අතින් පයින් ගහන්න ගියේ නැහැ. එවැනි විනයක් උන්වහන්සේලාට තිබුණා. අද උගත්කම තිබෙනවා හික්මීම නැහැ. එදා සුමංගල හිමියෝ ක්‍රියාකළේ ජාතිය ගොඩනඟන්න. අද ඇතැම් අන්තවාදී පිරිස් ක්‍රියාකරන්නේ ජාතිය නැති කරන්න.ජාතියක් විනාශ කරලා ජාතියක් ගොඩනඟන්න බැහැ. අද අපි ජීවත්වන්නේ පටු ලෝකයක නොවෙයි. ළිඳක ඉන්න ගෙම්බෝ වගේ නොවෙයි අපි අද ඉන්නේ. අන්තවාදීන් කිහිපදෙනෙකුට රට, ජාතිය, ආගම විනාශ කරන්න දෙන්න බැහැ.රාමඤ්ඤ මහ නිකායේ මහනායක අතිපූජ්‍ය නාපානේ පෙමසිරි, අස්ගිරි පාර්ශ්වයේ අනුනායක පූජ්‍ය ගලගම අත්ථදස්සි, මල්වතු පාර්ශ්වයේ අනුනායක හිමිවරුවන් වන නියංගොඩ විජිතසිරි, දිඹුල්කුඹුරේ විමලධම්ම, රුහුණු විශ්වවිද්‍යාලයේ කුලපති හා දක්ෂිණ ලංකාවේ ප්‍රධාන සංඝනායක පල්ලත්තර සුමනජෝති යන හිමිවරු ද, අධ්‍යාපන අමාත්‍ය බන්දුල ගුණවර්ධන, වනජීවී අමාත්‍ය විජිත් විජිතමුණි සොයිසා, මධ්‍යම පළාත් ආණ්ඩුකාර ටිකිරි කොබ්බෑකඩුව, ප්‍රධාන ඇමැති සරත් ඒකනායක, අධ්‍යාපන අමාත්‍යාංශ‍ ලේකම් අනුර දිසානායක, දියවඩන නිලමේ ප්‍රදීප් නිලංග දෑල යන මහත්වරු මෙම අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>20</day>
    </date>
    <link>http://www.dinamina.lk/2014/06/20/_art.asp?fn=n1406202</link>
    <topic>සහල් තොග සඟවා හිඟයක් මවාපෑමේ කුමන්ත්‍රණයක්</topic>
    <author>විජයානි එදිරිසිංහ</author>
    <content>සහල් හිඟයක් මවා පා ඇතැම් මෝල් හිමියන් සහ කූට ව්‍යාපාරිකයන් සහල් තොග සඟවා සහල්වල මිල වැඩි කිරීමට රහසිගත කුමන්ත්‍රණයක යෙදෙන බවට තොරතුරු අනාවරණය වී ඇති බව සමුපකාර හා අභ්‍යන්තර වෙළෙඳ කටයුතු පිළිබඳ ඇමැති ජොන්ස්ටන් ප්‍රනාන්දු මහතා පවසයි. මේ වනවිට පොළොන්නරුව, හිඟුරක්ගොඩ, අනුරාධපුර, අම්පාර ඇතුළු ප්‍රදේශ ගණනාවකින් සහල් වෙළෙඳ පොළේ හිඟයක් ඇති බවට දැනගන්නට ලැබී තිබේ. පසුගිය කන්න කිහිපයේ පෞද්ගලික අංශය ගොවීන්ගෙන් මිලදී ගත් වී මෙට්‍රික් ටොන් දහස් ගණනක් අනුව මේ වනවිට කිසිසේත් එම ප්‍රදේශවල සහල් හිඟයක් ඇති විය නොහැකි බව ද ඇමැතිවරයා පවසයි.වී අලෙවි මණ්ඩලය සහතික මිලක් ගෙවා ගොවීන්ගෙන් වී මිලදී ගනිද්දී පෞද්ගලික අංශය එම සහතික මිල ද අබිබවා යමින් වී මිලදී ගැනීම් විශාල වශයෙන් සිදුකළේය.දැනට ලැබී ඇති තොරතුරු මත පෞද්ගලික අංශයේ ගබඩා විශාල ප්‍රමාණයක වී තොග තිබෙන බවට ද ඇමැතිවරයාට තොරතුරු ලැබී තිබේ.දැනට වෙළෙඳ පොළේ සම්බා සහල් කිලෝවක පාලන මිල රුපියල් හැත්තෑ හතකි. නාඩු සහ කැකුලු සහල්වල මිල ඊට අඩු මට්ටමක පවතී.පෞද්ගලික වෙළෙඳුන් සහල් හිඟය මවා පා මෙම පාලන මිල අබිබවා යමින් වැඩි මිලට සහල් විකිණීමට සැලසුම් කළත් කිසිම අවස්ථාවක එම පාලන මිලට වඩා වැඩි මිලකට සහල් විකුණමින් පාරිභෝගිකයා ගසාකෑමට ඉඩ නොතබන බව ද පැවැසූ ඇමැති ජොන්ස්ටන් ප්‍රනාන්දු මහතා, සහල් හිඟයක් ඇති වුවහොත් රජයේ වී සංචිතවලින් සතොස හරහා අවශ්‍ය තරම් සහල් සපයන බවත් ඊටත් වඩා අවශ්‍ය වුවහොත් සහල් ආනයනය කර හෝ පාරිභෝගිකයාට අවශ්‍ය තරම් සහල් සපයන බව ද පැවැසීය.‍ෙම් වනවිට සතොස, ලක් සතොස, කෝප් සිටි, මිනි කෝප් සිටි ඇතුළු රජයේ වෙළෙඳසල් වලින් අවශ්‍ය තරම් සහල් හිඟයකින් තොරව ලබා ගැනීමට පාරිභෝගිකයාට අවස්ථාව සලසා දී තිබේ. රට පුරා පිහිටි ලක් සතොස වෙළෙඳ සැල් හාරසීයක පමණ සහල් තොග පුරවා තිබේ. රට තුළ විවිධාකාරයේ ගැටලු සහගත තත්ත්වයක් ඇති කර රජයට මඩ ගැසීමට උත්සාහ කරන කණ්ඩායම් පාරිභෝගිකයාට අවශ්‍ය සහල් එළවළු ඇතුළු අත්‍යවශ්‍ය ද්‍රව්‍යවල හිඟයක් ඇති බවට වරින්වර කුමන්ත්‍රණ සිදුකළත් එම කිසිදු අවස්ථාවක රජය මහජනතාවට පීඩාවක් ඇතිවීමට ඉඩ නොතබා ඔවුන් වෙනුවෙන් සියලු අවශ්‍යතා සැපිරීමට කටයුතු කළ බවත් ඉදිරියේදී ද රජය මහජනතාව වෙනුවෙන් පෙනී සිටින බවත් ඇමැතිවරයා පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>20</day>
    </date>
    <link>http://www.dinamina.lk/2014/06/20/_art.asp?fn=n1406203</link>
    <topic>ගැටුම් ඇති කිරීමට අන්තවාදීන් වෙර දරනවා</topic>
    <author>සිතාරා සේනානි</author>
    <content>අලුත්ගම සහ බේරුවල ඇති වූ සිද්ධීන් දඩමීමා කර ගෙන රටේ ගැටුම් ඇති කිරීමට අන්තවාදී කණ්ඩායම් උත්සාහ දරන බවට තොරතුරු ලැබී තිබෙන බැවින් ඒවාට හසු නොවන ලෙස රජය සිංහල, දෙමළ, මුස්ලිම් ඇතුළු සියලු ජන කොටස්වලින් ඉල්ලා සිටින බව කැබිනට් ප්‍රකාශක, ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා පවසයි. එමෙන්ම මේ සිද්ධිය උපයෝගී කැර ගෙන රටේ යම් යම් අගතිගාමී කටයුතුවල යෙදිය යුතු බවට ‍ඇතැම් අන්තවාදී කණ්ඩායම් අද දින ආගමික කටයුතු සඳහා පල්ලියට එක්රැස්වන මුස්ලිම් ජනතාවගෙන් ව්‍යංගයෙන් ඉල්ලීම් කැර තිබෙන බව පෙනී ගොස් තිබෙන බැවින් ඒවාට කිසිදු අන්දමකින් අනුබල නොදෙන ලෙසත්, සාමකාමීව ආගමික කටයුතුවල යෙදෙන ලෙසත් රජය මුස්ලිම් ජනතාවගෙන් ඉල්ලා සිටින බව ද ‍ඇමැතිවරයා පැවැසීය. එසේම ඉතා පාපිෂ්ට හා අධම පසුබිමක සිටිමින් කාලකණ්ණි වැඩපිළිවෙළක් කරා යාමට මෙබඳු අන්තගාමී කොටස් උත්සාහ දරන නිසා එවැන්නකට කි‍සිසේත් ඉඩ කඩ ලබා නොදිය යුතු යැයි ද ‍ඇමැතිවරයා අවධාරණය කළේය.ඇමැති කෙහෙළිය රඹුක්වැල්ල මහතා මේ බව පැවැසුවේ කැබිනට් තීරණ දැනුම්දීමේ මාධ්‍ය හමුවේ දී අදහස් දක්වමිනි. අලුත්ගම සහ බේරුවල ඇතිවූ සිදුවීම් ඉතා අවාසනාවන්ත සිදුවීම් බව පැවැසූ ඇමැතිවරයා, එම සිදුවීම සියලු ජනතාවට බලපෑම් කරන්නක් බව ජනාධිපති මහින්ද රාජපක්ෂ මහතා ද මැනවින් අවබෝධ කරගෙන සිටින නිසා එතුමා එම ප්‍රදේශය වෙත ගොස් මුස්ලිම් මවුලවිවරුන්, ස්වාමීන් වහන්සේ සහ ජනතාව මුණගැසී ප්‍රදේශයේ සාමය ආරක්ෂා කිරීමට කටයුතු කරන මෙන් ඉල්ලා සිටි බවත්, වරදකරුවන්ට තරාතිරම නොබලා දඬුවම් ලබා දෙන බවට ප්‍රතිඥාවක් ලබා දුන් බවත් පැවැසීය.අලුත්ගම සහ බේරුවල ඇතිවූ සිදුවීම්වලින් අයුතු ප්‍රයෝජන ලබා ගැනීමේ වැඩපිළිවෙළක් ද ක්‍රියාත්මක වෙමින් පවතින බව කී ඇමැතිවරයා කොයි පැත්තෙන් සිදුවුව ද අන්තවාදය නතර කර දැමිය යුතුව ඇතැයි ද අවධාරණය කළේය. ඇතිවී තිබෙන තත්ත්වය නතර කිරීමට සියලු දෙනා එක්ව කටයුතු කරන ලෙසත්, යම් යම් අන්තවාදී කණ්ඩායම් හා පුද්ගලයන් කර තිබෙන අගතිගාමී ප්‍රකාශ උලුප්පා දැක්වීමෙන් වැළකී මේ මොහොතේ වගකීමෙන් යුතුව කටයුතු කරන ලෙසත්, තමන් සියලු ජනමාධ්‍යවලින් ඉතා ඕනෑකමින් යුතුව ඉල්ලා සිටින බව ද පැවැසීය. මෙම අවස්ථාවට සහභාගී වූ පොලිස්පති එන්.කේ. ඉලංගකෝන් මහතා පැවැසුවේ ජනතාව තවදුරටත් ප්‍රකෝප කිරීමට ඉවහල්වන විවිධාකාර වැරැදි තොරතුරු කටකතා මාර්ගයෙන් ප්‍රචාරය කිරීමේ වැඩපිළිවෙළක් ක්‍රියාත්මක වන බැවින් ඒවාට නොරැවටී රටේ සාමය ආරක්ෂා කර ගැනීමට පොලීසිය සියලු ජනතාවගෙන් ඉල්ලා සිටින බවයි. එමෙන්ම අද දින කොළඹ නගරයේ ආරක්ෂාව සඳහා අවශ්‍ය සියලු විධිවිධාන සලසා තිබෙන බව ද හෙතෙම පැවැසීය.මුස්ලිම් අයිතිවාසිකම් සුරැකීමේ සංවිධානය නමින් සංවිධානයක් නොමැති බවත්, එම සංවිධානය නමින් මුස්ලිම් ජනතාව වෙත එස්.එම්.එස්. පණිවුඩ, ෆේස් බුක් පණිවුඩ යවමින් රටේ කැළඹීම් ඇති කිරීමට උත්සාහ දරන බැවින් ඒවාට නොරැවටෙන ලෙස මුස්ලිම් ජනතාව ඇතුළු සියලු ජනතාවගෙන් ඉල්ලා සිටින බව පොලිස් මාධ්‍ය ප්‍රකාශක ජ්‍යේෂ්ඨ පොලිස් අධිකාරි අජිත් රෝහණ මහතා මෙහි දී පැවැසුවේය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>20</day>
    </date>
    <link>http://www.dinamina.lk/2014/06/20/_art.asp?fn=n1406204</link>
    <topic>මොනරාගල පාලම් 11ක වැඩ දැන් අවසන් අදියරේ</topic>
    <author/>
    <content>දිවයින පුරා ගමත් නගරයත් යා කරමින් ආර්ථික සංවර්ධන ඇමැති බැසිල් රාජපක්ෂ මහතාගේ මෙහෙයවීමෙන් රට පුරා ක්‍රියාත්මක කරන ග්‍රාමීය පාලම් 210 න් ප්‍රථම අදියර යටතේ මොනරාගල දිස්ත්‍රික්කයේ ඉදිකරන පාලම් 11 න් පාලම් ගණනාවක කටයුතු මේ වන විටත් නිමාවට පත්වෙමින් තිබේ.මොනරාගල දිස්ත්‍රික්කයේ මැතිවරණ කොට්ඨාස 03 කට අයත් ප්‍රාදේශීය ලේකම් කොට්ඨාස 08 ක ඉදිවන මේ ග්‍රාමීය පාලම් 11 මඟින් දිස්ත්‍රික්කයේ ලක්ෂ 03 කට ආසන්න ජනතාවගේ ආර්ථික තත්ත්වය වැඩිදියුණු කරමින් සෙත සැලසෙන බව මොනරාගල දිස්ත්‍රික් ලේකම් ඒ. පද්මනාදන් මහතා ප්‍රකාශ කළේය. ග්‍රාම සේවා වසම් 319 කට අයත් පවුල් 131,764 කින් සමන්විත මොනරාගල දිස්ත්‍රික්කයේ මුළු ජනගහනය 494,160 කි. මොනරාගල දිස්ත්‍රික්කයේ ඇති ගම්මාන සංඛ්‍යාව 1,440 ක් වන අතර දිස්ත්‍රික්කයේ සිටින දිවි නැඟුම ප්‍රතිලාභී පවුල් සංඛ්‍යාව 46,699 කි.‍මහින්ද චින්තන ඉදිරි දැක්ම යටතේ මඟ නැඟුමෙන් ගම නැඟුමට වැඩසටහන මඟින් ගම් දොරට දියුණුවේ රන් දොරටු විවර කරමින් ගමත් නගරයත් එක්කරමින් රට පුරා ආර්ථීක සංවර්ධන අමාත්‍ය බැසිල් රාජපක්ෂ මහතාගේ මෙහෙයවීමෙන් දිස්ත්‍රික්ක14 ක මෙම ග්‍රාමීය පාලම් වැඩසටහන අදියර දෙකක් යටතේ ක්‍රියාත්මක වේ. මෙම පාලම් ආරුක්කුවලින් තොරව යකඩින් ඉදිකර ඇත්තේ කාලගුණික සහ දේශගුණික විපර්සායයන්ට ඔරොත්තු දෙන අන්දමිනි. මෙහි ප්‍රථම අදියර යටතේ ඉදිවන පාලම් 210 ට අමතරව දෙවන අදියර යටතේ ද ලබන වසර තුළදී පාලම් 1000 ක් ඉදිකරනු ඇත.ශ්‍රී ලංකාවේ ජනගහනයෙන් සියයට 75 ක් ජීවත්වන්නේ ග්‍රාමීය ප්‍රදේශවල බැවින් එම ජනතාවගේ ආර්ථිකය සහ සංවර්ධනය ගොඩනඟන මෙම ග්‍රාමීය පාලම් මඟින් ගැමි ජනතාවගේ ජීවන තත්ත්වය උසස් මට්ටමකට ගෙනයෑමට බෙහෙවින් ඉවහල් වනු ඇතැයි අමාත්‍ය බැසිල් රාජපක්ෂ මහතා ඉකුත්දා පැවසීය. මඟ නැඟුම වැඩසටහනින් පාරවල් වැඩිදියුණු කිරීමෙන් පසු ජනතාවගේ ආදායම් තත්ත්වය වැඩිදියුණු වී ඵලදායිතාවය ඉහළ තත්ත්වයකට පිවිසුණු බව ද, ග්‍රාමීය පාලම් ඉදිකිරීමෙන් වැවිලි සහ කෘෂි ආර්ථිකය දියුණු වී රටට විශාල ආර්ථික ප්‍රතිලාභයක් අත්කරමින් විශාල සංවර්ධනයක් සිදුවන බව ද ආර්ථික සංවර්ධන ඇමැතිවරයා එහිදී වැඩිදුරටත් පෙන්වා දුන්නේය.මොනරාගල දිස්ත්‍රික්කයේ ඉදිකරන ග්‍රාමීය පාලම් 11 න් අමාත්‍ය බැසිල් රාජපක්ෂ මහතා මුල්ගල් තැබූ පාලම් ගණනාවක වැඩ කටයුතු සියල්ලේම වැඩ දැනටමත් නිමා වී තිබේ. වැඩ නිමකර ඇති පාලම් අතර වැල්ලවායේ බලහරාව - කුඩාඔය, රන්දෙනිය හිගුරුකඩුව, පිටදෙනිය සහ පිටියවත්ත පාලම වේ. සෙසු සියලු පාලම්වල ඉදිකිරීම් ලබන සැප්තැම්බර් මස වන විට සම්පූර්ණයෙන්ම නිමකිරීමට කටයුතු යොදා ඇතැයි ග්‍රාමීය පාලම් ව්‍යාපෘතියේ ප්‍රධාන ඉංජිනේරු විතාන සෙනවිරත්න වැඩිදුරටත් පෙන්වා දුන්නේය. මේ පාලම් 11 ඉදිකිරීම් මඟින් දහස් සංඛ්‍යාතික පාසල් සිසුන්ට ද, කෘෂි නිෂ්පාදකයින් ඇතුළු භෝග ගොවීන්ට ද, කුඩා තේවතු හිමියන්ට ද සෘජු ආර්ථීක ප්‍රතිලාභ හිමිවනු ඇත.මේ ග්‍රාමීය පාලම් මොනරාගල දිස්ත්‍රික්කයේ සිදුකරනුයේ අමාත්‍යවරුන් වන සුමේධා ජී. ජයසේන, විජිත් විජිතමුනි සොයිසා, ජගත් පුෂ්පකුමාර, පාර්ලිමේන්තු මන්ත්‍රී විජිත බේරුගොඩ සහ මොනරාගල දිස්ත්‍රික් ලේකම් ඒ. පද්මනාදන් යන මහත්වරුන්ගේ මඟපෙන්වීම යටතේය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>20</day>
    </date>
    <link>http://www.dinamina.lk/2014/06/20/_art.asp?fn=n1406205</link>
    <topic>ඌව පළාත් එජාප මන්ත්‍රී රවී ගුණවර්ධන සන්ධානයට</topic>
    <author>දෙමෝදර සමුහ, ඌව පළාත් සමූහ, සොරනාතොට සමූහ සහ බණ්ඩාරවෙල සමුහ</author>
    <content>ඌව පළාත් සභවේ එක්සත් ජාතික පක්ෂය නියෝජනය කරමින් පළාත් සභා මන්ත්‍රීවරයකු ලෙස කටයුතු කළ රවී ගුණවර්ධන මහතා ඊයේ (19) ඌව පළාත් සභා රැස්වීමේදි එක්සත් ජනතා නිදහස් සන්ධානයේ අසුන් ගනු ලැබීය.ඌව පළාත් සභාවේ සභාපතිවරයකු වශයෙන් කටයුතු කළ නැසීගිය විශ්‍රාමලත් විදුහල්පති ජයතිලක ගුණවර්ධන මහතාගේ පුත්‍රයකු වන රවී ගුණවර්ධන මහතා තම පියාගේ ඇවෑමෙන් පසු පසුගිය 2009 වසරේ එක්සත් ජාතික පක්ෂයේ ඌව පළාත් සභා මන්ත්‍රීවරයකු වශයෙන් මෙයට පෙර කටයුතු කළේය.මා මෙතෙක් කලක් කටයුතු කළ එක්සත් ජාතික පක්ෂය මේ අවස්ථාවේදි හැරයන්නේ ඉතාමත් කණගාටුවෙන්. කණගාටුවෙන් වුවත් මේ සභාවේදි මට කියන්න වෙලා තියෙනවා එක්සත් ජාතික පක්ෂයේ සාමාජිකත්වය ක්‍රමක්‍රමයෙන් හීන වී යන්නේ දැනට තිබෙන නායකත්වයේ වරද නිසාය කියලා. නායකත්වය කිසිම අවස්ථාවක වෙනත් උපදෙස්වලට, අවවාදවලට, යෝජනාවලට ඇහුම්කන් දෙන්නේ නැහැ. සැමවිටම ක්‍රියාත්මක කරන්නේ තමන්ගේ අදහසයි. නායකත්වයෙන් දැනට සිදුවන වැරදිවල බරපතළකම නිසා කවදා හෝ සජිත් පේමදාස මහතා නායකත්වය ගත්තත් වසර ගණනාවක් යනතුරු එක්සත් ජාතික පක්ෂය ගොඩගන්න බැහැ.මම තද යු.ඇන්.පී කාරයෙක්. අඩුම තරමින් මගේ අල්මාරියේ නිල් පාට රෙදි කැබැල්ලක් වත් නැහැ. පක්ෂය ගොඩනගන්න මම මහත් වෙහෙසක් ගත්තා. ඌව පළාත් සභාවේ විපක්ෂ නායක උපාලි සමරවිර මහතාට මම මහත් ගෞරවයක් දක්වනවා. ඒත් කරන්න දෙයක් නැහැ.එක්සත් ජාතික පක්ෂයේ පවතින නායකත්වය යටතේ නම් කවරදාවත් යු.ඇන්.පී. රජයක් පිහිටවන්න නම් බැහැ. රාජ්‍ය බලය නැතිව තිබියදිත් එක්සත් ජාතික පක්ෂයේ මන්ත්‍රීවරුන්ගේ යෝජනා අදහස් උදහස් නායකයා පිළිගන්නේ නැත්නම් රාජ්‍ය බලය ලැබුණුදාට මොහු කොහොම කරාවිද කියලයි මා කලකිරීමට පත්වුණේ.ජනාධිපති මහින්ද රාජපක්ෂ මහතා අභීත නායකයෙක්. පොදු මහජනතාවගේ මන්ත්‍රීවරුන්ගේ යෝජනා පිළිබඳ සැලකිල්ලක් දක්වනවා. අන්න ඒ වගේ නායකයෙකුයි අපට ඕනෑ කරන්නේ . හිතට එකඟව ඒ නිසා මම දැන් ආණ්ඩු පක්ෂයේ අසුන් ගන්නේ ඉතා සතුටින් . ඌව පළාත් සභාවේ මහ ඇමැති ශෂීන්ද්‍ර රාජපක්ෂ මහතා කතා කරමින් ඌව පළාත් සභා මන්ත්‍රී රවී ගුණවර්ධන මහතා ඉතාමත් සාධරණයෙන් ආණ්ඩු පක්ෂයට එකතු කරගන්නා බවත් නායකත්වයේ සහ එම පක්ෂයේ වැරැදි ක්‍රියාකාරිකම් නිසා එක්සත් ජාතික පක්ෂය පිරිහෙමින් පවත්නා බවත්ය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>20</day>
    </date>
    <link>http://www.dinamina.lk/2014/06/20/_art.asp?fn=n1406206</link>
    <topic>මාගම්පුර වරායේ තෙල් ටැංකි සංකීර්ණය විවෘත කිරීම 22දා</topic>
    <author>ලුණම සමූහ සනත් ගමගේ</author>
    <content>මාගම්පුර මහින්ද රාජපක්ෂ ජාත්‍යන්තර වරායට පැමිනෙණ නැව්වලට තෙල් සැපයීම සඳහා ඉඳිකර ඇති තෙල් ටැංකි සංකීර්ණය මේ මස 22 දා විවෘත කෙරෙන බව වරාය අධිකාරිය පවසයි.වරාය බටහිර කොටසේ හෙක්ටයාර් 20ක පමණ මේ ඉන්ධන ටැංකි සංකීර්ණය පිහිටා තිබේ. නැව් මාර්ගයෙන් වරායට ගෙනෙන ඉන්ධන ප්‍රධාන ගබඩා ටැංකි අටක ගබඩා කිරීම සිදුකෙරේ. මේ ගබඩාවල එක්වර ඉන්ධන ටොන් 45000ක් ගබඩා කිරීමේ පහසුකම් පවතී. ගෘහස්ත එල්.පී. ගෑස් ගබඩා කිරීමට ද ටැංකි තුනක් ද ඉඳිකර තිබේ.මෙහි එල්.පී. ගෑස් ඝණ මීටර් 2000ක් ගබඩා කළ හැකිවේ. ගුවන් යානා සඳහා ඉන්ධන සැපයීමට ද ගුවන් යානා ඉන්ධන මෙට්ට්‍රික් ටොන් 23000ක් ගබඩා කිරීමේ පහසුකම් ඇත. මත්තල ජාත්‍යයන්තර ගුවන්තොටු පොළේ ගුවන් යානාවලට ඉන්ධන ලබා දීම ද පහසුවනු ඇත. වරායට පැමිණෙන නැව් දෙකකට එක්වර ඉන්ධන සැපයීමේ පහසුකමු පවතී..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>20</day>
    </date>
    <link>http://www.dinamina.lk/2014/06/20/_art.asp?fn=n1406207</link>
    <topic>බැංකු මගින් ගෙවන තීරණය ඊයේ සිට නවතා දමයි</topic>
    <author>රන්ජිත් පද්මසිරි, චමීර ඇල්ලදෙණිය සහ නුවන් කොඩිකාර</author>
    <content>විශ්‍රාම ලබන රාජ්‍ය සේවකයන් සඳහා ගෙවනු ලබන පාරිතෝෂිකය බැංකු මගින් ගෙවීමට ගෙන තිබූ තීරණයට අදාළ චක්‍රලේඛය ඊයේ (19) සිට ක්‍රියාත්මක වන පරිදි අවලංගු කිරීමට විශ්‍රාම වැටුප් අධ්‍යක්ෂක ජෙනරාල් එස්. එස්. හෙට්ටිආරච්චි මහතා පියවර ගෙන තිබේ. ජෙනරාල්වරයා මේ පියවර ගෙන ඇත්තේ නව ක්‍රමයට පාරිතෝෂික ගෙවීම සම්බන්ධයෙන් පැනනැඟුනු විවිධ අදහස් සැලකිල්ලට ගෙන ජනාධිපති මහින්ද රාජපක්ෂ මහතා බොලිවියාවේ සිට දුන් උපදෙස් අනුවය.කලින් ගත් තීරණය මත බැංකු ක්‍රමය මගින් දැනට විශ්‍රාමික පාරිතෝෂික මුදල් ලබාගත් විශ්‍රාමිකයන්ට පෙර පරිදි විශ්‍රාම වැටුප් දෙපාර්තුමෙන්තුව මගින් ගෙවීමේදි ලැබෙන ප්‍රතිලාභ හිමිවන බවද මේ සම්බන්ධයෙන් විශ්‍රාමික වැටුප් අධ්‍යක්ෂක ජෙනරාල්වරයා ඊයේ (19) නිකුත් කළ විශ්‍රාම වැටුප් චක්‍රලේඛ අංක 05-2014 සඳහන් වේ.අධ්‍යක්ෂක ජනරාල්වරයා නිකුත් කළ 2014 මාර්තු 26 දිනෙති අංක 4-2014 හා 2014 මැයි 02 වන දින ඇති අංක 4-2014 (සංශෝධන අංක 01 දරන විශ්‍රාම වැටුප් චක්‍රලේඛ මේ මගින් අවලංගු කර ඇත්තේ එමගින් මේ දක්වා ගෙන ඇති ක්‍රියාමාර්ගවලට අගතියක් නොවන පරිදිය.විශ්‍රාම වැටුප් පාරිතෝෂික ගෙවීම සම්බන්ධයෙන් වන විස්තරාත්මක උපදෙස් පසුව නිකුත් කරන බව සඳහන් කළ විශ්‍රාම වැටුප් අධ්‍යක්ෂක ජෙනරාල් හෙට්ටිආරච්චි මහතා රාජ්‍ය පරිපාලන හා ස්වදේශ කටයුතු අමාත්‍යාංශයේ සහ මහා භාණ්ඩාගාරයේ එකඟත්වය ඇතිව නව චක්‍රලේඛය නිකුත් කළ බව කියා සිටියේය.අදාළ චක්‍රලේඛය සියලුම අමාත්‍යාංශ ලේකම්වරුන්, පළාත් ප්‍රධාන ලේකම්වරුන්, දෙපාර්තුමේන්තු ප්‍රධානීන්, දිස්ත්‍රික් ලේකම්වරු, ත්‍රිවිධ හමුදාපතිවරු, ප්‍රාදේශීය ලේකම්වරුන් වෙත යොමුකර තිබේ. .</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>20</day>
    </date>
    <link>http://www.dinamina.lk/2014/06/20/_art.asp?fn=n1406208</link>
    <topic>බෝගම්බර බන්ධනාගාරය රජයට බාරදීම අද</topic>
    <author>ඉන්දික පොල්කොටුව</author>
    <content>අධිරාජ්‍යවාදී සමයේ ඉදිකළ වසර එකසිය තිස්අටක් පැරැණි මෙරට ප්‍රධානතම බන්ධනාගාරයක් වන බෝගම්බර බන්ධනාගාරය අද (20) පෙරවරුවේ නිල වශයෙන් රජයට බාරදීමේ උත්සවය ජනාධිපති මහින්ද රාජපක්ෂ මහතාගේ ප්‍රධානත්වයෙන් එම බන්ධනාගාර පරිශ්‍රයේදී සිදු කෙරේ. බන්ධනාගාර හා ප්‍රතිසංස්කරණ ඇමැති චන්ද්‍රසිරි ගජධීර මහතා විසින් ඒ සම්බන්ධ සන්සන් පත ජනාධිපතිතුමන් වෙත පිළිගැන්වීමට නියමිතය.1876 දී ආරම්භ කෙරුණු මේ බන්ධනාගාරය පසුගියදා එම ස්ථානයෙන් ඉවත් කෙරුණේ පල්ලේකැලේ ප්‍රදේශයේ බෝගම්බර බන්ධනාගාරයේ දුම්බර බන්ධනාගාරය ලෙස නව බන්ධනාගාරය ඉදිකිරීමත් සමඟය. මහනුවර නගර මධ්‍යයේ පිහිටි බෝගම්බර බන්ධනාගාරය මෙන්ම ශ්‍රී දළදා මාලිගාව සමීපයේ පිහිටි මහනුවර රජවීදිය බන්ධනාගාරය ද මේ වන විට එම ස්ථානයෙන් ඉවත් කැර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>20</day>
    </date>
    <link>http://www.dinamina.lk/2014/06/20/_art.asp?fn=n1406209</link>
    <topic>පිල්ලේගේ පරීක්ෂණ කමිටුව ප්‍රතික්ෂේප කළ යුතුයි</topic>
    <author>සිතාරා සේනානි</author>
    <content>ශ්‍රී ලංකාවට එරෙහිව ජිනීවා මානව හිමිකම් කොමිසමේ දී සම්මත වූ යොජනාවට අදාළව එක්සත් ජාතීන්ගේ මානව හිමිකම් මහ කොමසාරිස් නවනීදන් පිල්ලේ මහත්මිය නොබෝදා පත් කළ පරීක්ෂණ කමිටුවට මෙරට බිම් මට්ටමින් පරීක්ෂණ පැවැත්වීමට ඉඩ ලබා නොදිය යුතු බව ශ්‍රී ලංකා‍ රජයේ ස්ථාවරය යැයි කැබිනට් ප්‍රකාශක, ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා පවසයි.ඇමැතිවරයා මේ බව පැවැසුවේ ඇමැති මණ්ඩල තීරණ දැනුම්දීම සඳහා ජනමාධ්‍ය හා ප්‍රවෘත්ති අමාත්‍යාංශ ශ්‍රවණාගාරයේ ඊයේ (19) පැවැති මාධ්‍ය හමුවේ දී මාධ්‍යවේදියකු මේ සම්බන්ධයෙන් නඟන ලද ප්‍රශ්නයකට පිළිතුරු දෙමිනි.අමෙරිකා එක්සත් ජනපදය ශ්‍රී ලංකාවට එරෙහිව ජිනීවා මානව හිමිකම් කොමිසම හමුවට ඉදිරිපත් කළ යෝජනාව දෝෂ සහිත හා අසම්පූර්ණ එකක් බැවින් එය ප්‍රතික්ෂේප කරන බව ශ්‍රී ලංකා රජයේ ස්ථාවරය දැනුම් දෙමින් විදේශ ඇමැති මහාචාර්ය ජී. එල්. පීරිස් මහතා එම සමුළුවේ දී ඉතා පැහැදිලිව ප්‍රකාශ කළ බවත්, එම ස්ථාව‍රයේ වෙනසක් නොමැති බවත් ඇමැතිවරයා පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>20</day>
    </date>
    <link>http://www.dinamina.lk/2014/06/20/_art.asp?fn=n14062010</link>
    <topic>පිල්ලේගේ පිල්ලියට එරෙහි යෝජනාව නිසා විපක්ෂයේ නිරුවත රටට නැවත හෙළි වුණා</topic>
    <author/>
    <content>“ජාත්‍යන්තර බලපෑම් හමුවේ අපි කොන්දේසි විරහිතව එකතු වෙන්න ඕනේ. පිල්ලෙගේ පිල්ලිය ශ්‍රී ලංකාවට එන එකට එරෙහිව පාර්ලිමේන්තුවේ යෝජනා සම්මත කරනකොට විපක්ෂය කටයුතු කළේ පටු දේශපාලන අරමුණෙන්. මේ නිසා විපක්ෂයේ සැබෑ දේශපාලන නිරුවත නැවත රටට හෙළි වුණා” යැයි බස්නාහිර පළාත් ප්‍රධාන ඇමැති ප්‍රසන්න රණතුංග මහතා පවසයි.එක්සත් ජාතික පක්ෂය හා ජනතා විමුක්ති පෙරමුණ කියන්නේ එකම කාසියේ දෙපැත්ත බව වැඩිදුරටත් පෙන්වා දුන් ප්‍රසන්න රණතුංග මහතා, වෙනසකට ඇත්තේ එක්සත් ජාතික පක්ෂය කොළපාට ඇඳගෙනත්, ජනතා විමුක්ති පෙරමුණ රතුපාට ඇඳගෙනත් අමෙරිකාව ප්‍රමුඛ බටහිරට කඩේ යාම බව ද පෙන්වා දුන්නේය.ප්‍රධාන ඇමැතිවරයා මේ බව අවධාරණය කළේ ඊයේ (19) බියගම වීරසේකරපුර ඉදිවූ ශ්‍රී ලංකාවේ ප්‍රථම මැටි භාණ්ඩ කෞතුකාගාරය විවෘත කිරීමේ අවස්ථාවට එක්වෙමිනි. රුපියල් ලක්ෂ 47 ක වියදමින් ඉදිකළ මෙම කෞතුකාගාරයේ කැලණි මිටියාවතේ මැටි භාණ්ඩ මෙන්ම මැටි කර්මාන්තය භාවිත කළ හා භාවිත කරන උපකරණ ද එහි ඉතිහාස හා විකාශනය පිළිබඳ ද තොරතුරු ඇතුළත්ය.බස්නාහිර පළාත් කර්මාන්ත ඇමැති නීතිඥ උදය ගම්මන්පිල මහතාගේ සංකල්පයක් අනුව බස්නාහිර පළාත් කර්මාන්ත දෙපාර්තමේන්තුව මෙය ඉදිකර තිබේ. කෞතුකාගාරය විවෘත කෙරුණේ ප්‍රසන්න රණතුංග මහතා ඇතුළු ආරාධිත අමුත්තන් එහි විශේෂයෙන් ඉදිකළ මැටි පුවරුවක් මත අත් ලාංඡන තැබීමෙනි.මෙහිදී වැඩිදුරටත් අදහස් දැක්වූ පළාත් ප්‍රධාන ඇමැති ප්‍රසන්න රණතුංග මහතා මෙසේ ද කීය.“අද රටේ නැවත වතාවක් දේශීය භාණ්ඩ පිළිබඳ ජනතාවගේ උනන්දුවක් ඇතිවෙලා තියෙනවා. දේශීයත්වය නැති කරලා ඒ වෙනුවට රටින් ගෙනෙන දේවල්වලට ප්‍රමුඛතාව දුන්නේ 1977 එක්සත් ජාතික පක්ෂය මෙරටට විවෘත ආර්ථිකය හඳුන්වා දීමෙන් පස්සේ. එක්සත් ජාතික පක්ෂය මේ රටට හඳුන්වා දුන් විවෘත ආර්ථිකය අපේ රටේ දෙමාපියන්ට දරුවොත්, දරුවන්ට දෙමාපියොත් අහිමි කළා. කොටින්ම අපේ රටේ මිනිසුන්ගේ තිබුණු මනුස්සකම නැති කරලා දැම්මා. අද අපි එහි ආදීනව අත්විඳිමින් ඉන්නවා. දේශීය දේවල්වලට නැවත වතාවක් ජනතාව කැමති වෙන්න පටන් අරගෙන තියෙන්නේ දේශප්‍රේමී නායකයෙක් රටට බිහිවුණාට පස්සෙයි.අද කටකතා තමයි ජනප්‍රියම මාධ්‍ය. බේරුවලදී මතුගම දී අපි මේ කටකතාවල ආදීනව දැක්කා. මේ වගේ සිද්ධි හරහා අපේ රටේ ප්‍රතිරූපයට බරපතළ ලෙස හානි වෙනවා. බේරුවල සිද්ධියත් ජාත්‍යන්තර අතපෙවීමකට අවශ්‍ය වටපිටාව සකසන්න කරපු කුමන්ත්‍රණයක්. රටේ ජනතාව හැටියට අපි මේ කුමන්ත්‍රණ පරාජය කළ යුතුයි. රට අස්ථාවර කරන්න කිසිදු බලවේගයකට අපි ඉඩ තබන්නේ නෑ. අපේ ආණ්ඩුව ජාතිවාදී හෝ ආගම්වාදී ආණ්ඩුවක් නොවේ. අපේ වගකීම වෙන්නේ මේ රට මේ වගේ කුමන්ත්‍රණවලින් ආරක්ෂා කරලා දිනාගත් නිදහස සුරක්ෂිත කිරීමයි.”බස්නාහිර පළාත් කෘෂිකර්ම, ගොවිජන සංවර්ධන, කර්මාන්ත හා පරිසර කටයුතු ඇමැති උදය ගම්මන්පිල මහතා -අපි අතර තියෙනවා “මැටි වැඩ කරනව” කියලා අදහසක්. ප්‍රාථමික වැඩක් කරනකොට තමයි කියන්නේ “මැටි වැඩක්” කරනවා කියලා. පසුගියදාක අපේ රටේ මෙහෙම මැටි වැඩක් සිද්ධ වුණා. අපේ රටේ ත්‍රිවිධ හමුදාවට වඩා බලගතු හමුදාවක් තමයි කටකතා හමුදාව. මේ අය පසුගිය ඉරිදා ස්වේච්ඡාවෙන් වැඩ පටන් අරන් රට ගිනි තිබ්බා.අපේ ‍හෝඩි පොතේ කතාවක් තියෙනවා ගෙඩියක් වැටෙන සද්දෙට බයවුණු හාවෙක් ගැන. ඒ කතාවෙන් කියැවුණේ සොයා බලා විමසා පිළිගන්න කියන එක. අපි හෝඩියේ දී ඉගෙන ගන්න දේවල් එකේදී, දෙකේදී අමතක කරනවා. එකේදී දෙකේදී ඉගෙන ගත්ත දේවල් ඊට පස්සේ අමතක කරලා දානවා. ඒක තමයි අපි කරන වරද.මේ රට තුළ සාමය ඇතිකරන්න නම් කටකතා හමුදාවට තමයි අපි මුලින්ම දඬුවම් කරන්න ඕනේ. බේරුවල සිද්ධිය හරහා සමහර මුස්ලිම් නායකයෝ ජාත්‍යන්තරයට කේලාම් කිව්වා. මම ජනාධිපතිතුමාගෙන් ඉල්ලනවා මාධ්‍යය හමුවේ පච කියන අයට එරෙහිව පියවර ගන්න කියලා. කටකතා විශ්වාස කරන එක නතර කරන්න කටකතා ප්‍රචාරය කරන අයට නිසි දඬුවම් දෙන්න නැත්නම් රට ගිනි තියන එක වළක්වන්න බෑ.එදා අපි හැප්පුණේ වැල්වැටිතුරේ ප්‍රභාකරන් කියලා කොල්ලෙක් එක්ක. අද අපිට හැප්පෙන්න වෙලා තියෙන්නේ ලෝක බලවතා කියන අමෙරිකාව එක්ක. ඔබාමා එක්ක. අපි ඉන්නේ ජාත්‍යන්තර වැටලීමක් අභිමුව. ලැජ්ජාශීලී මැටි වැඩ නතර කරලා දැන්වත් රට වෙනුවෙන් එකතු වෙන්න.බස්නාහිර පළාත් කර්මාන්ත අධ්‍යක්ෂ ටී. ඒ. තමරිකා හර්ෂණී මෙනවිය ද මෙහිදී කතා කළාය.මෙම අවස්ථාවට බස්නාහිර පළාත් සභා මන්ත්‍රී කාවින්ද ජයවර්ධන (එජාප), පළාත් සභා මන්ත්‍රී රවි විජේසේකර (එජාප) යන මහත්වරු ද එක් වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>20</day>
    </date>
    <link>http://www.dinamina.lk/2014/06/20/_art.asp?fn=n14062011</link>
    <topic>ආගමික සහජීවනය බිඳ දැමීමට ඇතැම් පිරිස් උත්සාහ දරනවා</topic>
    <author>අසේල කුරුළුවංශ</author>
    <content>මෙරට ජාතික හා ආගමික සහජීවනය බිඳ දැමීමට යම් යම් පිරිස් උත්සාහ කරන බවත් එය පරාජයට පත්කිරීම සඳහා සැවොම අවබෝධයෙන් යුතුව ක්‍රියා කළ යුතුව තිබෙන බවත් අස්ගිරි පාර්ශ්වයේ මහානායක අතිපූජ්‍ය උඩුගම ශ්‍රී බුද්ධරක්ඛිත මහා නාහිමියෝ පවසති. ජාතික හෝ ආගමික අන්තවාදය විසින් අවසානයේ නිර්මාණය කරනු ලබන්නේ හිංසාව, පීඩාව හා ගැටුම් බවත් මෙරට සෑම පුරවැසියකුට ම නිදහසේ ජීවත්වීමේ අයිතිය පවතින බවත් උන්වහන්සේ කීහ.තවත් පුද්ගලයකුට හෝ පිරිසකට හිංසා පීඩා කිරීමට කිසිදු ආගමික නායකයකු දේශනා කැර නොමැති බව ද මහා නාහිමියෝ පැවසූහ.ත්‍රස්තවාදය පරාජය කිරීමෙන් පසු රට සංවර්ධනය කරා ගමන් ගන්නා මෙම අවස්ථාවේ අනවබෝධයෙන් ක්‍රියාකරන පිරිස් නිසාවෙන් ඇතිවන අනවශ්‍ය ගැටුම් යළි රට ආපස්සට ඇද දැමීමට හේතුවනු ඇති බවත් එය නිවැරැදිව සියලු ආගමිකයින් තේරුම් ගත යුතු බවත් අස්ගිරි මහනාහිමියෝ පවසති..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>20</day>
    </date>
    <link>http://www.dinamina.lk/2014/06/20/_art.asp?fn=n14062012</link>
    <topic>රත්මලවිට හොර සුරා නිෂ්පාදනාගාරයක් වටලයි</topic>
    <author>නිමල් රාජපක්ෂ</author>
    <content>මාකිලංගමුව රත්මලවිට ප්‍රදේශයේ පවත්වාගෙන ගිය නීතී විරෝධී මත්පැන් නිෂ්පාදනාගාරයක් වටලා රුපියල් ලක්ෂයක් පමණ වටිනා මත්පැන් තොගයක් සමඟ එක් සැකකරුවකු පෙරේදා (17) දහවල් ගණේමුල්ල පොලීසිය මඟින් අත්අඩංගුවට ගෙන ඇත.අත්අඩංගුවට ගත් මත්පැන් තොගයේ කසිප්පු ස්ප්‍රීතු මිලි ලීටර් තිස්තුන්දාස් හත්සිය පනහක් (33750),ගෝඩා මිලිලීටර් දසලක්ෂ අසුදහසක් (10 80 000) ,බැරල් හයක් ,දගර හයක්, සොයාගත් බව ගණේමුල්ලි පොලිස්ථානාධිපති දමින්ද සෝමජිත් මහතා පවසයි.මත්පැන් නිෂ්පාදනාගාරය වටලන අවස්ථාවේ ගම්පහ හා මුදුන්ගොඩ ප්‍රදේශ‍යට බෙදාහැරීමට සුදානම් කරතිබු මත්පැන් තොගයක් ද කොටුකර ගැණීමට පොලිස් නිලධාරීන් සමත්වී ඇත.අත්අඩංගුවට ගත් සැකකරු ඉදිරියේදී ගම්පහ මහේස්ත්‍රාත් අධිකරණය වෙත ඉදිරිපත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>20</day>
    </date>
    <link>http://www.dinamina.lk/2014/06/20/_art.asp?fn=n14062013</link>
    <topic>අගමැති විවාදයට සහභාගී ‍නොවී සභා‍වෙන් පිට වී යයි</topic>
    <author>රන්ජිත් පද්මසිරි, චමීර ඇල්‍ල‍දෙණිය සහ සුභාෂිණී ‍සේනානායක</author>
    <content>සභා‍වේ නැඟී සිට අවස්ථා‍වේ කතා කිරීමට ඉඩ ‍නොලැබීම නිසා මූලාසනයට ‍‍දෝෂා‍රෝපණය කළ අගමැති දි මු ජයරත්න මහතා විවාදයට සහභාගී ‍නොවී සභා‍වෙන් පිට වී ගි‍යේය.ශ්‍රී ලංකා‍‍වට එ‍රෙහිව පරීක්ෂණයක් ‍නොපැවැත්විය යුතුය යන ‍යෝජනාව පිළිබඳ විවාද‍යේ ‍දෙවැනි දින‍යේ දී අගමැති දි මු ජයරත්න මහතා සිය අසු‍නේ රැදී සිටියේය.යාපන‍‍ය දිසා මන්ත්‍රී ඒ විනයාගමූර්ති මහතා‍ගේ කතාව අවසාන‍යේ දී මුලසු‍නේ සිටි කාරක සභා නි‍යෝජ්‍ය සභාපති චන්ද්‍රකුමාර් මුරු‍ගේසු මහතා ඊළග කථිකයා ‍ලෙස කර්මාන්ත සංවර්ධන අමැති ඩග්ලස් ‍දේවානන්ද මහතා‍ගේ නම ප්‍රකාශ ක‍ළේය.ඒ සමඟම අගමැති දි මු ජයරත්න මහතා නැඟී සිටියද ‍දේවානන්ද මහතා සිය කතාව ආරම්භ ක‍ළේය. ‍මෙහිදී ජයරත්න මහතා අසුන් ගත්තද යළි නැඟී සිට ‍මම නැගී සිටියා මට කතා කරන්න අවස්ථාව ‍නොලැබුණු නිසා ම‍ගේ කතාව නතර කරනවා. මා කතා කරන්නේ නැහැ.යි කියමින් සිය අසුනින් නැගිට ගි‍යේය. ජයරත්න මහතා පසුපස ගිය දි‍නේෂ් ගුණවර්ධන මහතා අගමැතිවරයා නතර කිරීමට උත්සාහ කළද ඒ මහතා පිටව ගි‍යේය.‍මෙහිදී නැඟී සිටි විපක්ෂ‍යේ අජිත් පී ‍පෙ‍රේරා මහතා අගමැතිතුමා නැඟී සිටි විට එතුමාට කතාවක් දිය යුතු යැයි කීය.නමුත් ‍මේ වන විට ‍දේවානන්ද මහතා කතාව ආරම්භ කර තිබූ නිසා ‍මෙය ප්‍රශ්නයක් කර ගත යුතු නැති බව දි‍‍නේෂ් ගුණවර්ධන මහතා කියා සිටි‍යේය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>20</day>
    </date>
    <link>http://www.dinamina.lk/2014/06/20/_art.asp?fn=n14062014</link>
    <topic>හසිත මඩවල ඝාතන සිද්ධිය: සැකකරුවන්ට ලක්ෂ 20බැගින් ඇප</topic>
    <author>ගම්පහ මධ්‍යම සමූහ</author>
    <content>කැලණිය ප්‍රාදේශීය සභා මන්ත්‍රී හසිත මඩවල මහතා ඝාතනය කිරීමේ සිද්ධිය සම්බන්ධයෙන් වසර 1 ½ ක් පමණ රක්ෂිත බන්ධනාගාර ගතව සිටි සැකකරුවන් දෙදෙනාට අභියාචනාධිකරණය මඟින් නියම කර තිබූ ඇප නියෝගය ක්‍රියාත්මක කරමින් එම සැකකරුවන් දෙදෙනා රුපියල් ලක්ෂ 3 ක මුදල් හා රුපියල් ලක්ෂ විස්ස (ලක්ෂ 20) බැගින් වූ ශරීර ඇප දෙකක් මත මුදාහැරීමට ගම්පහ මහාධිකරණ විනිසුරු පියසීලී වික්‍රමසිංහ මතුරට මහත්මිය 19 දා (ඊයේ) නියෝග කළාය.ඊට අමතරව සෑම මාසයකම වැඩ කරන අවසන් දිනයේ සැකකරුවන් දෙදෙනා ගම්පහ මහාධිකරණ කාර්යාලයට වාර්තා කළ යුතු බව ද නියෝග කෙරිණ.තවද දැනට රහස් පොලිසිය භාරේ ඇති සැකකරුවන්ගේ විදේශ ගමන් බලපත්‍ර 20 දා (අද) මහාධිකරණයට ඉදිරිපත් කිරීමට විනිසුරුවරිය රහස් පොලිසියට නොතිසි නිකුත් කිරීමට නියෝග කළාය.සැකකරුවන් වෙනුවෙන් නීතිඥ නලීන් දිසානායක, සමීර පණ්ඩිතරත්න සහ සඳුන් රණසිංහ යන නීතිඥවරු පෙනී සිටි අතර මෙසේ ඇප නියම වූයේ සුසීර් රංගන පෙරේරා සහ අයේෂ් චතුරංග යන සැකකරුවන් දෙදෙනාටය.2013 පෙබරවාරි 05 දා හසිත මඩවල ඝාතනය සිදු වී තිබිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>20</day>
    </date>
    <link>http://www.dinamina.lk/2014/06/20/_art.asp?fn=n14062015</link>
    <topic>ශ්‍රී ලංකා-චිලී නිදහස් වෙළඳ ගිවිසුමට අදහස් හුවමාරු කරගනී</topic>
    <author/>
    <content>බොලිවියාවේ පැවති 77 කණ්ඩායමේ 50 වන සංවත්සරිකය අතරවාරයේදී විදේශ කටයුතු අමාත්‍ය මහාචාර්ය ජී. එල්. පීරිස් මහතාට චිලී විදේශ කටයුතු ඇමැති හෙරල්ඩො මුතොස් වැල්න්සුලා මහතා හමුවිය. 77 කණ්ඩායම චිලී රටට අතිශයින් වැදගත්වන බව අමාත්‍ය වැල්න්සුලා මහතා සඳහන් කළේය.සමානාත්මතා ප්‍රතිපත්තියක අවශ්‍යතාව ගැන අදහස් දැක් වූ ඔහු රටවල් බහුතරයක් කෙරෙහි බලපාන දේශගුණික විපර්යාස සහ දිළිඳුකම තුරන් කිරීම ආදී ගෝලීය වැදගත්කමකින් යුත් ප්‍රශ්න සම්බන්ධයෙන් 77 කණ්ඩායම වැනි සමූහගත වීම්වලින් වැදගත් කාර්යභාරයක් ඉටුවන බව පෙන්වා දුන්නේය. මේ සම්බන්ධයෙන් දකුණු - දකුණු සහයෝගීතාවේ වැදගත්කම අවධාරණය කරන ලදී.සමානාත්මතාව පිළිබඳ ජාත්‍යන්තර ප්‍රතිපත්තියක අවශ්‍යතාව ගැන චිලී විදේශ අමාත්‍යවරයා දැක්වූ අදහස්වලට එකඟතාව පළ කළ මහාචාර්ය පීරිස් මහතා එවැනි ක්‍රම පද්ධතියක් නොමැති වීම නිසා ශ්‍රී ලංකාව කෙරෙහි සිදුවන අසමාන සැලකීම ගැන යථාර්ථයෙන් කරුණු පැහැදිලි කළේය. ශ්‍රී ලංකාවේ සිදුවන සංවර්ධන කටයුතු පිළිබඳව චිලී ඇමැතිවරයා වෙත විස්තරයක් කළ පීරිස් ඇමැතිවරයා ගැටුම් අවසාන වීමෙන් පසුව කෙටි කාලයක් තුළදී ශ්‍රී ලංකාව ලබා ඇති ප්‍රගති මට්ටම ගැන අවධාරණයෙන් සඳහන් කෙළේය.මානව හිමිකම් කවුන්සිලයේදී ශ්‍රී ලංකාව සම්බන්ධයෙන් ගෙන ආ යෝජනාවට සහාය දැක්වූ රටවල්වලින් බොහොමයක් එක්තරා කලාපීය කණ්ඩායම් ගත වීමක් නියෝජනය කළ බව ඇමැති පීරිස් මහතා පැවසීය. මෙම තත්ත්වය හමුවේ ශ්‍රී ලංකාව සම්බන්ධයෙන් වූ විවේචන “ජාත්‍යන්තර මතය” යැයි නම් කිරීමේ වලංගුභාවයක් තිබේදැයි හෙතෙම ප්‍රශ්න කළේය. ලතින් ඇමරිකාවේ බොහෝ රටවල් මානව හිමිකම් කවුන්සිලයේදී ශ්‍රී ලංකාවට එරෙහිව ඡන්දය ප්‍රකාශ කිරීම පිළිබඳ කනගාටුව පළ කරමින්, සන්දර්භය පිළිබඳව අවබෝධයකින් යුතුව එම ගැටලු පිළිබඳව නැවත සලකා බලන මෙන් පීරිස් මහතා චිලී රාජ්‍යයෙන් ඉල්ලා සිටියේය.කරුණු පිළිබඳ විස්තරාත්මකව දැනුම් දීම වැදගත්වන බවට චිලී රාජ්‍යයේ විදේශ කටයුතු අමාත්‍යවරයා ද එකඟ විය. ප්‍රතිසංධානය සම්බන්ධයෙන් දේශීය ක්‍රියාවලියට අවස්ථාවක් ලබා දිය යුතු බවද ඔහු තවදුරටත් පිළිගත්තේය. චිලීරාජ්‍යයේ වර්තමාන ආණ්ඩුව, දින සියයක්වත් නොඉක්මවූ නව ආණ්ඩුවක් බවද ඔහු වැඩිදුරටත් පැවසීය.ද්විපාර්ශවීය සහයෝගීතාව පිළිබඳව සාකච්ඡා කරමින්, වෙළඳ හා ආර්ථික සබඳතා වර්ධනය කිරීමේ වැදගත්කම පිළිබඳව අවධාරණය කළ චිලී රාජ්‍යයේ අමාත්‍යවරයා, වෙළඳ ගිවිසුමකට එළඹීමේ අභිප්‍රාය පිළිබඳ ද අදහස් දැක්වීය. ආර්ථික සබඳතා ද්විපාර්ශ්වික සබඳතාවන්හි සැලකිය යුතු කොටසක් වන බවට මහාචාර්ය පීරිස් මහතා එකඟ වූ අතර, ගැටුම් අවසන් කිරීමෙන් පසුව ශ්‍රී ලංකාව තුළ බිහි වූ නව අවස්ථා පිළිබඳව ද, පසුගිය වසර කිහිපය තුළ ශ්‍රී ලංකාව විසින් ළගා කරගෙන ඇති ආර්ථික ප්‍රගතිය පිළිබඳ ද එතුමා පැහැදිලි කර සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>20</day>
    </date>
    <link>http://www.dinamina.lk/2014/06/20/_art.asp?fn=n14062016</link>
    <topic>එජාපය සහ ජවිපෙ සිදු කෙළේ ජාත්‍යන්තර පරීක්‍ෂණයට වක්‍රාකාරයෙන් සහාය පළ කිරීමක්</topic>
    <author> චන්දිමා එදිරිමාන්න</author>
    <content>ශ්‍රී ලංකාවට එරෙහිව එක්සත් ජාතීන්ගේ මානව හිමිකම් කවුන්සිලය විසින් සිදු කිරීමට නියමිත පරීක්‍ෂණයට ඉඩ නොදිය යුතු බවට පාර්ලිමේන්තුවට ගෙන ආ යෝජනාවට පක‍්ෂව ඡන්දය නොදී මගහැර ගිය එජාපය සහ ජවිපෙ සිදු කළේ ජාත්‍යන්තර පරීක‍ෂණයට වක්‍රාකාරයෙන් සහාය පළ කිරීමක් බවත් රටට එරෙහි එම ක්‍රියාව තරයේ හෙළා දකින බවත් ජාතික නිදහස් පෙරමුණ පවසයි.ඊයේ (19) කොළඹ දී පැවැති විශේෂ මාධ්‍ය හමුවකදී ජාතික නිදහස් පෙරමුණේ මාධ්‍ය ප්‍රකාශක, හිටපු පාර්ලිමේන්තු මන්ත්‍රී මොහොමඩ් මුසම්මිල් මහතා මෙසේ සඳහන් කළේය. එහිදී වැඩිදුරටත් අදහස් දැක්වූ මොහොමඩ් මුසම්මිල් මහතා මෙසේ ද කීය. එක්සත් ජාතීන්ගේ මානව හිමිකම් කවුන්සිලයට එක්සත් ජනපදය විසින් ගෙන ආ යෝජනාව අනුව ශ්‍රී ලංකාවේ සිදු වූ යුද අපරාධ පිළිබඳව සොයා බලන පරීක‍ෂණයට ඉඩ දිය යුතුද? නැද්ද? යන්න විමසා බැලු පාර්ලිමේන්තු ඡන්ද විමසීමේදී පරීක‍ෂණයට ඉඩ දිය යුතු නැත යන්නට ඡන්ද 144ක් ලැබී තිඛෙනවා. පරීක‍ෂණයට ඉඩ දිය යුතුය. යනුවෙන් ඡන්ද 10ක් ලැබී තිබෙනවා. එක්සත් ජාතික පක්ෂය හා ජනතා විමුක්ති පෙරමුණ ඡන්දය දීමෙන් වැළකී සිටිනවා. මුස්ලිම් කොංග්‍රසය එදින පාර්ලිමේන්තුව වර්ජනය කොට තිබෙනවා.එක්සත් ජාතීන්ගේ සංවිධානය තුළ සිරියාවට එරෙහි යෝජනාවක් සම්මත කර ගත් අන්දම සලකා බැලූවොත් එය පවතින රීතියට පටහැනිවයි සම්මත කර ගෙන ඇත්තේ. ගෙවී ගිය කාලය තුළ ශ්‍රී ලංකාවට එරෙහිව එක්සත් ජාතීන්ගේ සංවිධානයේ මානව හිමිකම් කොමසාරිස්වරිය කටයුතු කළ අන්දම විමසා බැලූවොත් පෙනී යන්නේ, ඇය කොටි ත්‍රස්තවාදයට පක‍ෂග්‍රාහී මැදිහත්වීමක් කළ බවයි.අපි රටක් ලෙස කොටි ත්‍රස්තවාදයෙන් වසර 30ක් තිස්සේ බැට කෑවා. සාමය අගයන සිංහල, දෙමළ, මුස්ලිම් සියලූ ජනතාව අපමණ පිඩාවන්ට ගොදුරු වූවා. කෙසේ නමුත් කොටි ත්‍රස්තවාදය පරදවා මේ රටට සාමය ගෙන ඒමට වත්මන් ආණ්ඩුව සමත් වූවා. කොටි සංවිධානය විනාශ කිරීම ඔවුන්ගේ හාම්පුතුන් වූ බටහිර බලවතුන්ට දරා ගත නොහැකි දෙයක්. ඒ නිසා අද මානව හිමිකම් චෝදනා නගමින් කොටි ත්‍රස්තවාදීන්ගේ හාම්පුතුන් යළිත් උත්සාහ ගන්නේ අප දිනාගත් සාමය උදුරා ගෙන වනසා දමා ඇති කොටි ත්‍රස්තවාදයට යළි ප්‍රාණ වායුව පිඹීමටයි. ඒ අනුව ඉතා පැහැදිලියි, මේ මානව හිමිකම් සළු පොරවා ගත් ඊනියා පරීක්‍ෂණ කණ්ඩායම එවන්නේ අපි මේ අමාරුවෙන් දිනා ගත් සාමය යළි අපෙන් උදුරා ගැනීමට බව. ඒ නිසා අපට රටක් ලෙස එම පරීක්‍ෂණ කණ්ඩායමේ පැමිණීමට ඉඩ දීමට බැහැවිපක‍්ෂය කවර බොරු කතා කීවත් මේ පරීක්‍ෂණ කණ්ඩායම එන්නේ රතුපස්වල ගැන, අතුරුදහන් වූ මාධ්‍යවේදීන් ගැන සොයන්න නොවෙයි. ඔවුන් එන්නේ යුද්ධය අවසන් දිනවල යුද අපරාධ සිදු වුණාද කියා බලන්න .සමූහ ඝාතන සිදු වුණාද?, සුදු කොඩි රැගෙන ආ අයට වෙඩි තැබුවාද? පොකුරු බෝම්බ ගැහුවාද? රසායන අවි භාවිතා කළාද? කියා හොයන්න. ඒවාට අදාළ බොරු සාක‍ෂි රැගෙන යන්න.දිනාගත් සාමය උදුරා ගන්න, රටට සතුරු මෙහෙයුමක් දියත් වන විට, එහි එක් පියවරක් ලෙස පරීක‍ෂණ කණ්ඩායමක් එන විට ඊට රටක් ලෙස ලොව හමුවේ ප්‍රබල විරෝධයක් දක්වන්න තිබූ අවස්ථාව විපක්‍ෂය විසින් ම'ග හැර ගියා. ඔවුන් ඒ ඉඩකඩ අහුරා දැම්මා. බටහිර බලවතුන්ගේ ඕනෑකම වෙනුවෙන් වක්‍රව සහයෝගය ලබා දුන්නා. අප එය දැඩි සේ හෙළා දකිනවා.අපි පසුගියදා රට හමුවේ තබන ලද යෝජනාවලියේ 06 වන යෝජනාවෙන් ආගමික සහජීවනය හා ජනකොටස් අතර සමගියට එරෙහිව කටයුතු කරන විදෙස් ආධාර ලබන ආගමික ස්වරූපයේ මූලධර්මවාදී සැක කටයුතු සංවිධානවල ක්‍රියාකාරීත්වය නතර කිරීමට වහාම පියවර ගත යුතු බව සහ ආගමික සංහිඳියාවට හා ජනකොටස් අතර සමගියට එරෙහි වන කවර ස්වරූපයේ සංවිධානයක් සම්බන්ධව වුව නීතිය ක්‍රියාත්මක කළ යුතු බව පෙන්වා දී තිබෙනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>20</day>
    </date>
    <link>http://www.dinamina.lk/2014/06/20/_art.asp?fn=n14062017</link>
    <topic>සභාපති පත් කිරීමට එරෙහි රිට් පෙත්සමේ කරුණු තහවුරු කිරීම ලබන 24දාට</topic>
    <author>රෝෂන් තුෂාර</author>
    <content>හෝමාගම ප්‍රාදේශීය සභාවේ නව සභාපති ලෙස රුවන් ප්‍රබෝධ පීරිස් මහතා පත් කිරීමට එරෙහිව එහි හිටපු සභාපතිවරයකු හා වත්මන් උප සභාපති ඉන්දික ප්‍රසන්න කුමාර කෝරලගේ මහතා ගොනු කළ රිට් පෙත්සමේ කරුණු තහවුරු කිරීම ලබන 24 දින සිදු කරන්නැයි අභියාචනාධිකරණය ඊයේ (18)නියම කෙළේය.අභියාචනාධිකරණ විනිසුරු උපාලි අබේරත්න මහතා ඉදිරියෙහි මේ පෙත්සම කැඳවන ලදි. .මැතිවරණ කොමසාරිස්වරයා,හෝමාගම ප්‍රාදේශිය සභාවේ තේරිම් භාර නිලධාරීවරයා, එහි ලේකම්වරයා, එක්සත් ජනතා නිදහස් සන්ධාන මහ ලේකම්වරයා, එම ප්‍රාදේශීය සභාවෙහි සභිකයන් ඇතුළු 28 දෙනකු පෙත්සමේ වග උත්තරකරුවන් ලෙස නම්කර ඇත. 2014 වසර සඳහා ඉදිරිපත් කළ අයවැය පරාජය විම නිසා හෝමාගම ප්‍රාදේශිය සභාවෙහි සභාපතිව සිටි ඒ.ඩී කුමාරසිරි මහතා එම තනතුරින් ඉවත් කිරීමෙන් පසු තමා එම තනතුරට පත් කරමින් ගැසම් නිවේදනයක් නිකුත් කළ බව පෙත්සම්කරු පවසයි.එම සභාපති ධුරයට තමා පත් කරමින් ඉකුත් අප්‍රේල් මස 8 දින නිකුත් කරන ලද ගැසට් නිවේදනය අවලංගු කරමින් ඊට පසුව තවත් ගැසට් නිවේදනයක් නිකුත් කළ අතර පසුව රුවන් ප්‍රබෝධ පීරිස් මහතා එම තනතුරට පත් කරමින් ගැසට් නිවේදනයක් නිකුත් කර ඇතැයි පෙත්සම්කරු පවසයි.තමා පත්කිරීමෙන් පසුව නිකුත් කරන ලද එම ගැසට් නිවේදන දෙකම ක්‍රියාත්මක විම අත්හිටුවන අතුරුතහනම් නියෝග නිකුත් කරන ලෙස ද පෙත්සම්කරු අභියාචනාධිකරණයෙන් ඉල්ලා ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>20</day>
    </date>
    <link>http://www.dinamina.lk/2014/06/20/_art.asp?fn=n14062018</link>
    <topic>ඉංගිරිය කොස්තාපල්ගේ රාජකාරි ගිනි අවිය උදුරාගෙන පලා ගිය සැකකරු අත්අඩංගුවට</topic>
    <author>@ ඉංගිරිය මධ්‍යම සමූහ</author>
    <content>ඉංගිරිය නගරයේ වාහන හැසිරවීමේ කටයුතු වල යෙදීසිටි පොලිස් කොස්තාපල්වරයෙකුගේ රාජකාරි ගිනි අවිය සොරාගෙන පළාගිය පුද්ගලයෙක් සිද්ධිය සිදුවී දින දෙකක් ඇතුළතදී අත්අඩංගුවට ගැනීමට ඉංගිරිය පොලිසිය ට ඊයේ හැකිවිය.ඒ අනුව පසුගිය ජුනි 15දින රාත්‍රී ඉංගිරිය පොසොන් කලාපය නැරඹීමට ඉංගිරිය නගරයට පැමිණි දහස් සංඛ්‍යාත ජනකාය නිසා ඇතිවූ වාහන තදබදය අතරතුර මේ පොලිස් නිලධාරියා සහ සැකකරු අතර යම් බහින්බස්වීමක් සිදුව තිබේ.ඒ අවස්ථාවේදී සැකකරු විසින් පොලිස් නිලධාරියා සන්තකයේ තිබූ රාජකාරි ගිනි අවිය උදුරාගෙන පළාගොස් ඇති අතර, පසුව කරන ලද මෙහෙයුමකදී කරඳන, දම්මුල්ල ප්‍රදේශයේදී ඔහු අත්අඩංගුවට පත්ව තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>20</day>
    </date>
    <link>http://www.dinamina.lk/2014/06/20/_art.asp?fn=n14062019</link>
    <topic>බලාත්මක කරන කාරක සභාවේ කටයුතු දීර්ඝ කිරීමට පාර්ලිමේන්තු අනුමැතිය</topic>
    <author>රන්ජිත් පදිමසිරි, චමීර ඇල්ලදෙණිය සහ නුවන් කොඩිකාර</author>
    <content>ශ්‍රී ලංකාවාසීන් එක් ජාතියක් ලෙස ජීවත්වීම බලාත්මක කිරීම සඳහා අවශ්‍ය දේශපාලන හා ආණ්ඩුක්‍රම ව්‍යවස්ථානුකූල පියවර නිර්දේශ කොට වාර්තා කිරීම සඳහා වන පාර්ලිමෙන්තු විශේෂ කාරක සභාව මාස හයකින් දීර්ඝ කිරීමට පාර්ලිමේන්තුවේ අනුමැතිය ඊයේ (19) හිමිවිය. ඒ අනව මේ වසරේ දෙසැම්බර් 21 වැනිදා දක්වා පාර්ලිමේන්තු විශේෂ කාරක සභාවේ කටයුතු දීර්ඝ කෙරේ.මීට අදාළ යෝජනාව සභානායක හා වාර්මාර්ග ජලසම්පත් කළමනාකරණ ඇමැති නිමල් සිරිපාල ද සිල්වා මහතා විසින් පාර්ලිමේන්තුවට ඉදිරිපත් කරන ලදී..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>20</day>
    </date>
    <link>http://www.dinamina.lk/2014/06/20/_art.asp?fn=n14062020</link>
    <topic>අලුත් රසායනාගාර පනත රෝගීන්ගේ අයිතීන් සුරැකෙන අන්දමින් හදන්න</topic>
    <author>අනුර ප්‍රේමලාල්</author>
    <content>අලුතින් සකස්කිරීමට යන නව රසායනාගාර පනත රෝගීන්ගේ අයිතීන් සුරකින අන්දමින් සකස් කරන්නැයි වෛද්‍ය රසායනාගාර තාක්ෂණ විද්‍යාඥ සංගමය සෞඛ්‍ය බලධාරීන්ගෙන් ඉල්ලා සිටියි.මේ සම්බන්ධයෙන් වූ ප්‍රධාන කරුණු දොළහකින් උප කරුණු හැටකින් යුක්ත යෝජනාවලියක් සෞඛ්‍ය ඇමැති මෛත්‍රීපාල සිරිසේන මහතාට, සෞඛ්‍ය ලේකම් හා සෞඛ්‍ය අධ්‍යක්ෂ ජනරාල්ට ලබාදී තිබේ. මේ දිනවල හිස ඔසවා ඇති ඩෙංගු උණ රෝගය වෙනුවෙන් එන්.එච්. (1) පරීක්ෂණය කිරීමට වෛද්‍යවරු නිර්දේශ ලබා දෙන අතර ඒ පරීක්ෂණය පෞද්ගලික රසායනාගාරයක සිදුකිරීමට රුපියල් දෙදහස් පන්සීයක් ගෙවිය යුතු අතර මෙය රජයේ රෝහලක උපරිම ලාභ ඇතිව රුපියල් හයසීයකින් සිදුකර ගත හැකි බව පෙන්වාදෙන ඒ සංගමය මේ ආකාරයට රෝගීන්ගෙන් පෞද්ගලික රසායනාගාර කොයි තරම් මුදල් ගසා කනවා ඇති දැයි ප්‍රශ්න කර සිටියි.ඒබැවින් ප්‍රධාන නගරවල එන්.එච්.(1) පරික්ෂාව කරන්න කටයුතු කරන්න යැයි ද එම සංගමය ඉල්ලයි.මාධ්‍ය දැනුවත් කිරීම සඳහා පුංචි බොරැල්ලේ පිහිටි වෛද්‍ය රසායනාගාර තාක්ෂණ විද්‍යාඥ සංගමයේ ප්‍රධාන කාර්යාලයේ දී ඊයේ (19) පැවැති මාධ්‍ය හමුවේ දී අදහස් දැක් වු එම සංගමයේ සභාපති ජානක ක්‍රිෂාන්ත මහතා රෝගීන්ගේ රැකවරණය මූලික කොටගත් රසායනාගර පනතක් විය යුතු බව පැවසීය.රජයේ රෝහලකට ප්‍රතිකාර ගැනීමට යන රෝගියාට වෛද්‍යවරයා විවිධ පරීක්ෂණ කිරීමට නිර්දේශ ලබා දෙන අතර ඒ ස්ථානයේ සිටින ඇතැම් අය මෙය ‍රෝහ‍ලේ රසායනාගරයෙන් කරන්න ගියොත් ප්‍රමාද වෙන බැවින් පෞද්ගලික රසායනාගරයක් වෙත ගොස් සිදුකොට වාර්තාව ගෙන ඒමට පෙළඹවීම් කරන බවට ඒ මහතා චෝදනා කළේය‍. ඉතා අසීරුතා මත ජීවත්වන ජනතාවට මේ වෛද්‍ය පරීක්ෂණ අධික මිල ගණන් යටතේ කරගැනීමට සිදුවුවහොත් ඒ අය කබලෙන් ලිපට වැටෙනු ඇතැයි ක්‍රිෂාන්ත මහතා පෙන්වාදුන්නේය.රත්‍රී කාලයේ ‍රෝගීන්ට සිදුකෙරෙන රසායනාගාර පරීක්ෂණ රෝහලේ රසායනාගරයෙන් සිදුකළ යුතු යැයි අප සංගමය වසර 2012 දී අවධානයට ලක් කිරීමෙන් අනතුරුව ඇමැතිවරයා ‍ජාතික රෝහලේ නිරීක්ෂණ චාරිකාවක යෙදී එය වහාම ක්‍රියාත්කරීමට උපදෙස් ලිපියක් ලබාදුන්නත් ඒ වෙනුවෙන් චක්‍රලේඛයක් නිකුත් නොකළේ ඇයි ද යන්න දන්නැතැයි පැවසීය.එදා කිරිපිටිවල ඩි.සි.ඩි. තිබෙන බව කතා කළාත් අද කාගේවත් ඒ ගැන අවධානයක් නැහැ. මේවා ගැන ජනතාව අවදියෙන් සිටිය යුතුයි.එක්තරා පෞද්ගලික රෝහලක් රුපියල් තුනක් වටිනා සිරින්ජරයට රුපියල් පන්සිය හැත්තෑපහක් අය කර ඇති බිලක් ඒ මහතා මාධ්‍යයට පෙන්නුවේය.එබැවින් මේ පනත සඳහා විද්වතුන්ගෙන් හා වෘත්තීය සමිතිවල අදහස් විමසන්න යැයි පැවසු හෙතම ව්‍යාපාරිකයන් සමඟ පමණක් මේ ගැන සාකච්ඡා කළොත් එයත් ඖෂධ පනතට සිදුවු දෙයම වේ යැයි කීය.සංගමයේ ලේකම් වසන්ත ගුණවර්ධන මහතා ද මාධ්‍ය ඇමතුවේය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>20</day>
    </date>
    <link>http://www.dinamina.lk/2014/06/20/_art.asp?fn=n14062021</link>
    <topic>කුඩු ජාවාරමෙකුට දෙන්න කප්පම් ගත් මරදානේ අඹු‍ සැමි යුවළ 25තෙක් රිමාන්ඩ්</topic>
    <author>සිරන්ජනී කුමාරි</author>
    <content>හෙරොයින් ගෙනා පාකිස්තානුවෙකුට මුදල් දීමට යැයි පවසා දෙමටගොඩ චමින්ද නමින් වූ ව්‍යෘපාරිකයකුගෙන් ලක්ෂ පහක කප්පමක් ගත් බව කියන මරදානේ අඹු‍ සැමි යුවළ මේ මස 25වන දින දක්වා රක්ෂිතබන්ධනාගාර ගත කරන ලෙස කොළඹ අතිරේක මහේස්ත්‍රාත් නිරෝෂා ප්‍රනාන්දු මහත්මිය ඊයේ (19) නියම කළාය.කොළඹ 10 මරදාන පදිංචි කුරුප්පුආරච්චිගේ ප්‍රදීප් කුමාර පෙරේරා හා චාවුල්හමිඩ් ෆාතිමා රිසානා නැමැති අය මෙසේ රක්ෂිතබන්ධනාගාර ගත කෙරිණි. දෙමටගොඩ ප්‍රදේශයේ ව්‍යාපාරිකයකු වන වයි.එම්.උපුල් සනත් කුමාර නැමැත්තා මෙම සිද්ධියේ පැමිණිලිකරු වේ.පාකිස්තානයේ සිට ගෙන ආ හෙරොයින්වලට රුපියල් ලක්ෂ 40ක මුදලක් ගෙවීමට සිදුව ඇති බව සඳහන් කළ සැකකරු ඊට රුපියල් ලක්ෂ පහක අඩුවක් ඇති බවත් එය පියවීමට මෙම කප්පම් මුදල පැමිණිලිකරුගෙන් ඉල්ලා තිබේ. සිය දරුවා මරණ බවට තර්ජනය කරමින් සැකකරු දිගින් දිගටම ඇවිටිලී කිරීම නිසා රුපියල් ලක්ෂ එකාහාමාරක මුදලක් ලබා දුන් බව පවසන පැමිණිලිකරු පසුව තර්ජනය කිරීම දරා ගත නොහැකි ව දෙමටගොඩ පොලිසිය වෙත පැමිණිලි කර ඉතිරි මුදල ලබා දීමට පොලිසිය සමඟ ගොස් සැකකරු පොලිසිය වෙත කොටු කර දී තිබේ.සිද්ධිය සම්බන්ධයෙන් වැඩිදුර විමර්ශන පැවැත්වීමේ දී බන්ධනාගාර ගතව සිටින ලහිරු ජිවක පෙරේරා නැමැති අයෙක් මෙම කප්පම් සිද්ධිය මෙහෙයවා ඇති බවට තොරතුරු අනාවරණයවිණැයි ‍පොලිසිය අධිකරණයට වාර්තා කර තිබිණ.දෙමටගොඩ පොලිසියේ සැරයන් ජී.ජයසේකර මහතා සැකකරුවන් අධිකරණය වෙත ඉදිරිපත් කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>20</day>
    </date>
    <link>http://www.dinamina.lk/2014/06/20/_art.asp?fn=n14062022</link>
    <topic>පුද්ගලයන් රට පැටවීමේ ජාවාරමේ මහ මොළකරු 30දා තෙක් රිමාන්ඩ්</topic>
    <author>සිරන්ජනී කුමාරි</author>
    <content>ලක්ෂ ගණනින් ද්‍රවිඩ ජනතාවගේ මුදල් ලබාගෙන බහුදින ධීවර යාත්‍රාවලින් නීති විරෝධි ලෙස පුද්ගලයන් විදේශ ගත කිරීමේ මිනිස් ජාවාරමේ මහ මොළකරු වු මූහූන්දන් නැමැත්තා මේ මස 30 වන දින දක්වා රක්ෂිතබන්ධනාගාරගත කරන ලෙස කොළඹ ප්‍රධාන මහේස්ත්‍රාත් ගිහාන් පිලපිටිය මහතා ඊයේ(19) නියම කෙළේය.සැකකරු මීගමුව ප්‍රදේශයේ නිතර ගැවසෙන බවට ලද තොරතුරක් මත සිදු කළ මෙහෙයුමක දී රහස් පොලිසිය ඉකුත් (18) වන දින අත්අඩංගුවට ගෙන ඇත.මෙසේ රක්ෂිතබන්ධනාගාරගත කරනු ලැබුවේ පන්නාවන් දකුණ, පුල්ලිපුරම්, වඩුකෝට්ටේ පදිංචි ශන්මුගනාදන් මූහූන්දන් නැමැති අයයි.යාපනය හා කිලිනෝච්චිය යන ප්‍රදේශවලින් පුද්ගලයන් රැගෙනවිත් පුත්තලම සිටින ද්‍රවිඩ ජාතිකයකු වන රිස්වි නැමැත්තාට භාර දෙන බවට රහස් පොලිසිය තොරතුරු අනාවරණය කරගෙන තිබිණ. තවද යාපනය හා කිලිනෝච්චි නගරවල ජනයාගෙන් ලක්ෂ දෙකක් හෝ ලක්ෂ තුනක් ලබා ගන්නා සැකකරු ඔවුන් සරණාගතයන් ලෙස හඳුන්වමින් ඹ්ස්ට්‍රේලියාව කැනඩාව වැනි රටවලට යැවීමට කටයුතු කරන බවත් ගමනාන්තයේ දී ලක්ෂ 12ක මුදලක් ලබා ගන්නා බවත් රහස් පොලිසිය අධිකරණය හමුවේ කරුණු දක්වමින් පැවසීය.සැකකරුට එරෙහිව 2013/10/15 ගාල්ල ප්‍රදේශයේ දී පුද්ගලයන් 70දෙනෙකු නීතිවිරෝධීව විදේශ ගත කිරීමේ සිද්ධියක් සම්බන්ධයෙන් ගාල්ල මහෙස්ත්‍රාත් අධිකරණයේ බී 13490/13 නඩුවක් පවතින බවට රහස් පොලිසිය අධිකරණය හමුවේ පැවසීය.අදාළ කරුණු සළකා බැලු මහේස්ත්‍රාත්වරයා සැකකරු ගාල්ල මහේස්ත්‍රාත් අධිකරණය වෙත මේ මස 30වන දින ඉදිරිපත් කරන ලෙස බන්ධනාගාර අධිකාරිවරයා වෙත නියම කරමින් සැකකරු එතෙක් රක්ෂිත බන්ධනාගාර ගත කිරීමට නියම කෙළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>20</day>
    </date>
    <link>http://www.dinamina.lk/2014/06/20/_art.asp?fn=n14062023</link>
    <topic>කැලණි ගඟේ අනවසර වැලි ගොඩදැමීම් මැණික් ගැරීම්වලට වැට බැඳීමට පියවර</topic>
    <author>ශීලා උඩුවර</author>
    <content>කැලණි ගඟේ සිදුකෙරෙන අනවසර වැලි ගොඩදැමීම්, මැණික් ගැරීම් හා රත්තරන් කැණීම් වැළැක්වීම සඳහා නීතිමය ක්‍රියාමාර්ග ගන්නා බව මධ්‍යම පරිසර අධිකාරියේ සභාපති විජයවන්ත ප්‍රතාපසිංහ මහතා පවසයි. එසේම ගඟට අපද්‍රව්‍ය මුදා හැරීම අවම කිරීමට හා ගංගා ඉවුරු ඛාදනය වැළැක්වීමට ද කටයුතු කරන බව ඒ මහතා පැවසීය.ගඟ ආරක්ෂා කිරීම සඳහා අරඹා ඇති සංරක්ෂණ ව්‍යාපෘතිය යටතේ මේ සඳහා පියවර ගැනෙන අතර ඊට අමතරව ඉදිරියේ දී ඉහළ ජල පෝෂක ප්‍රදේශවල වන ගහනය ඉහළ දැමීම, ගංගා ජලයට කරදිය මුසුවීම වැළැක්වීම ආදි ක්‍රියා මාර්ග ගැනීමට සැලසුම් කර ඇති බවද ඒ මහතා පැවසීය. මෙය දීර්ඝ කාලින ව්‍යාපෘතියක් වන අතර, මෙම සංරක්ෂණ වැඩපිළිවෙළ සඳහා සියලුදෙනාගේම දායකත්වය ලබා ගන්නා බවද විජයවන්ත මහතා කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>20</day>
    </date>
    <link>http://www.dinamina.lk/2014/06/20/_art.asp?fn=n14062024</link>
    <topic>බස්නාහිර ඩෙංගු මර්දනයට පොලිසිය ත්‍රිවිධ හමුදාව ඇතුළු 5000ක පිරිසක්</topic>
    <author>සන්ධ්‍යා කරුණාරත්න</author>
    <content>බස්නාහිර පළාතේ ඩෙංගු මර්දන කටයුතු සිදු කිරීම සඳහා පොලීසිය හා ත්‍රිවිධ හමුදාව ඇතුළු 5000කින් යුක්ත කණ්ඩායමක් අද (20), හෙට (21) සහ අනිද්දා (22) තෙදින යෙදවීමට සෞඛ්‍ය අමාත්‍යාංශය හා ආරක්ෂක අමාත්‍යාංශය එක්ව පියවර ගෙන ඇත.මේ තෙදින තුළදී බස්නාහිර පළාතේ ඩෙංගු අධි අවදානම් ප්‍රදේශවල නිවාස හා ආයතන පරීක්ෂාව සිදු කරන බව ජාතික ඩෙංගු මර්දන වැඩසටහනේ ප්‍රජා වෛද්‍ය විශේෂඥ නිමල්කා පන්නිලහෙට්ට් මහත්මිය පැවැසුවාය.බස්නාහිර පළාත ම ඩෙංගු අවදානම් ප්‍රදේශයක් වන අතර පළාතේ ඩෙංගු අධි අවදානම් ප්‍රදේශ ලෙස කොළඹ දිස්ත්‍රික්කයේ කොළොන්නාව, දෙහිවල, රත්මලාන, මොරටුව, මහරගම, පිළියන්දල නගර සභා සීමාව, ගම්පහ දිස්ත්‍රික්කයේ කැලණිය, මීගමුව, ගම්පහ නගර සීමාවඩ හා අත්තනගල්ල, කළුතර දිස්ත්‍රික්කයේ පාණදුර, දොඩන්ගොඩ, බණ්ඩාරගම, මතුගම, හොරණ, බේරුවල නම් කර තිබේ.ඩෙංගු මර්දන වැඩසටහනට සහභාගීවීම සඳහා පොලිසියේ සහ ත්‍රිවිධ හමුදාවේ නිලධාරින් 900දෙනකුට පමණ වෛද්‍ය පර්යේෂණ ආයතනයේ දී පසුගිය දා ඩෙංගු මර්දන පුහුණුවීමක් ලබා දුන් බව ද වෛද්‍ය පන්නිලහෙට්ටි මහත්මිය ප්‍රකාශ කළාය.නිවාස හා ආයතන පරීක්ෂාවට යාමේදී තමන් හඳුන්වාදී පැමිණි කාරණය පවසා නිවැසියන් සමඟ එක්ව සාමූහික හා මානසික හැඟීමකින් යුක්තව ඩෙංගු මර්දන වැඩසටහන්වලට සහභාගිවීම සම්බන්ධයෙන් පුහුණුවක් මෙහිදී ලබා දුන් බව ද ඇය කීවාය.පොලීසිය හා ත්‍රිවිධ හමුදාව සමඟ මහජන සෞඛ්‍ය පරීක්ෂකවරු, කීට විද්‍යා සහකාරවරුන් ඇතුළු සෞඛ්‍ය කාර්ය මණ්ඩලය ඩෙංගු මර්දන කටයුතුවලට සහභාගි වන බවත් ඩෙංගු අධි අවදානම් කලාපවල නිවාස පරීක්ෂාව ගෙන් ගෙට ගොස් නිවැසියන්ගේ සහාය ද ඇතිව මර්දන කටයුතු සිදු කරන බවත් ඇය පැවැසුවාය.රට පුරා ඩෙංගු රෝගීන් වාර්තාවීමේ දී සියය 60ක් ම වාර්තා වනුයේ බස්නාහිර පළාතෙන් වන බවත් ඒ නිසා මේ වැඩසටහන ක්‍රියාත්මක කිරීම බස්නාහිර පළාතෙන් ආරම්භ කරන බවත් ඒ මහත්මිය ප්‍රකාශ ක‍ළාය.ඉවත් කළ හැකි ස්ථානවල ඩෙංගු මදුරුවන් බෝවන නිසා මදුරුවන්ගේ බෝවීම පාලනය කර ගත හැකි යැයි ද වෛද්‍ය පන්නිලහෙට්ටි මහත්මිය පැවැසුවාය. .</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>20</day>
    </date>
    <link>http://www.dinamina.lk/2014/06/20/_art.asp?fn=n14062025</link>
    <topic>බාහිර උපාධි හදාරන සිසුන් රැකියා පෝලිමට එකතුවීම වැළැක්වීමට අවශ්‍ය පියවර ගන්නවා</topic>
    <author>සමන්මලී ප්‍රියශාන්ති</author>
    <content>බාහිර උපාධි හදාරන සිසුන් පහළ මට්ටමේ උපාධියක් ගෙන රැකියා පෝලීමට එකතුවීම වැළැක්වීමට පියවර ගන්නා බව උසස් අධ්‍යාපන ඇමැති එස්.බී.දිසානායක මහතා පැවසීය.ඒ වෙනුවෙන් බාහිර උපාධි පාඨමාලාවල වෙනස්කම් රැසක් සිදු කළ බවත් ඉදිරියේ දී බාහිර උපාධි හදාරන සිසුන්ට ගුණාත්මකභාවයෙන් ඉහළ වටිනාකමක් ඇති උසස් මට්ටමේ උපාධියක් ලබා දීමට කටයුතු කරන බවත් දිසානායක මහතා කීවේය. හෙතෙම මේ අදහස් පළ කළේ උසස් අධ්‍යාපන අමාත්‍යාංශයේ දී පැවැති මාධ්‍ය හමුවක දීය.එහිදී දිසානායක මහතා මෙසේද පැවසීය. නිදහස් අධ්‍යාපනය හා අධ්‍යාපනයේ නිදහස කියන්නේ කරුණු දෙකක්. විශ්වවිද්‍යාලවලට බඳවා ගන්නා සිසු පිරිස 9000 සිට 27000 දක්වා වැඩි කර සියලු ආයතනවලට දරුවන් ඇතුළත් කරලත් තවත් ලක්ෂයකට ආසන්න දරුවන් පිරිසක් විශ්වවිද්‍යාලයක් හෝ ආයතනයක් නැතිව උසස් අධ්‍යාපනය ඉල්ලා සිටිනවා. මේ අය එළියේ ඉන්නේ. උසස් අධ්‍යාපනයේ අවශ්‍යතාව නිසාම මේ අය බාහිර උපාධියට ලියාපදිංචි වෙලා අධ්‍යාපනය ලබනවා. මේ අයගෙන් සියයට 90ක් ම ගුරුවරු හා වෙනත් රජයේ බඳවා ගැනීම් යටතේ බඳවා ගැනෙනවා.නමුත් මේ පාඨමාලා ගුණාත්මකබවින් පහළයි. ඇතැම් තැන්වල ගුරුවරයා දේශන පවත්වනවා. විභාගවලට එන ප්‍රශ්න උත්තර දෙනවා. ගුරුවරයාම ඒවා බලනවා. මේ ක්‍රමය නිසයි උපාධියේ ගුණාත්මකබව ‍නැති වෙන්නේ. ගුරුවරු ගන්න අපි තරග විභාගයක් පැවැත්වුවා. ඒ අයගෙන් සියයට 90ක් ම විභාගය අසමත්.අද අපේ රටේ දරුවන්ට අධ්‍යාපනයේ ඉහළටම යන්න පුළුවන්. බාහිර උපාධියක් හෝ නොමැති අයට උසස් තාක්ෂණ ආයතනය, යුනිවසිටි කොලේජ්, ටෙක්නිකල් කොලේජ් තිබෙනවා. ඒ දරුවන්ට ඒවායේ ඉගෙන ගෙන ඉහළටම යන්න අවස්ථාව තිබෙනවා.අපිට අවශ්‍ය වන්නේ අපේ දරුවන් ඵලදායි උපාධියකට යොමු කරවන්නයි. පහළ මට්ටමේ උපාධියක් ලබා පෝලීමේ ඉන්න එක නවත්වන්නයි අවශ්‍ය වී තිබෙන්නේ. නිදහස් අධ්‍යාපනය හැමදාටම රැකගන්නයි අපිට අවශ්‍ය වන්නේ. දරුවන්ට ඉහළම අධ්‍යාපනයක් දෙන්නයි අපිට අවශ්‍ය. මේ නිසායි අපි හැකි සැම පැත්තකින්ම දරුවන්ට අධ්‍යාපනයෙන් ඉහළට යන්න අවස්ථාව දෙන්නේ.රාජ්‍ය නොවන විශ්වවිද්‍යාල මේ රටට ගෙන්නේ. දැනටමත් එවැනි ආයතන මේ රටේ ක්‍රියාත්මක වෙනවා. ඒවා නියාමනය කරන්න පනතක් අපි පාර්ලිමේන්තුවට ඉදිරිපත් කර තිබෙනවා. මේ ආයතනවල දරුවෝ ලක්ෂ 4 ක් පමණ අධ්‍යාපනය ලබනවා.‍විශ්වවිද්‍යාල ප්‍රතිපාදන කොමිසන් සභාවේ සභාපති මහාචාර්ය ක්ෂණිකා හිරිඹුරේගම මහත්මිය ඇතුළු පිරිසක් මේ අවස්ථාවට එක් වුහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>20</day>
    </date>
    <link>http://www.dinamina.lk/2014/06/20/_art.asp?fn=r1406201</link>
    <topic>අම්බලන්ගොඩ නිවෙසකින් ලක්ෂ 150ක රන් බඩු සහ මුදල් කොල්ලකාලා</topic>
    <author>@දිලීප් නිශ්ශංක - බළපිටිය සමූහ</author>
    <content>අම්බලන්ගොඩ පොලිස් වසමේ බළපිටිය හීනටිය ප්‍රදේශයේ රන් භාණ්ඩ උකස් ගන්නා නිවෙසකට සවස් කාලයේ ආයුධ සන්නද්ධව පැමිණි කොල්ලකරුවන් පිරිසක් එහි තිබූ ලක්ෂ එකසියපනහක් වටිනා රන්භාණ්ඩ සහ මුදල් කොල්ලකා පලාගොස් තිබේ.ඉකුත් මස 29 වන දින කොල්ලය මෝටර් රථයකින් පැමිණි පිරිසක් විසින් සිදු කර ඇති අතර කොල්ලකරුවන් රන් භාණ්ඩ තිබූ නිවෙසට ඇතුළු වී ගිනි අවි පෙන්වා සේප්පුවේ තිබූ රන්භාණ්ඩ සහ මුදල් සියල්ල කොල්ලකාගෙන පලා ගොස් තිබේ.ප්‍රදේශයේ ජනතාවගේ රන්භාණ්ඩ උකස් ගන්නා ස්ථානයක් ලෙස ස්ථානය පවත්වාගෙන ගොස් ඇති අතර මෙම සිද්ධිය බළපිටිය මහේස්ත්‍රාත් අසංග බෝදරගම මහතා වෙත අම්බලන්ගොඩ පොලීසිය කරුණු වාර්තා කරනු ලැබීය. මෙමකොල්ලය සම්බන්ධයෙන් නිවෙසේ හිමිකරු වන බළපිටිය හීනටිය පදිංචි නන්දනප්‍රිය මහතා අම්බලන්ගොඩ පොලීසියට පැමිණිලි කර ඇති අතර කොල්ලය සම්බන්ධයෙන් දකුණු පළාත් නියෝජ්‍ය පොලිස්පති මැකර්ති පෙරේරා මහතාගේ උපදෙස් මත ගාල්ල නොවිසුඳණු අපරාධ ඒකකයට භාර දී තිබේ.ගාල්ල නොවිසිදුණු අපරාධ ඒකකයේ ස්ථානාධිපති පොලිස් පරික්ෂක පනාවල, උප පොලිස් පරික්ෂක ජයසූරිය මහත්වරු සැකකරුවන් අත්අඩංගුවට ගැනීමට පරික්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>20</day>
    </date>
    <link>http://www.dinamina.lk/2014/06/20/_art.asp?fn=r1406202</link>
    <topic>කූඨ ලේඛන සකස් කර මුදල් ගරලා</topic>
    <author>@ මුන්නේශ්වරම සමුහ ඊ.සි.ප්‍රනාන්දු</author>
    <content>හලාවත මහේස්ත්‍රාත් අධිකරණයේ විභාග වන නඩු වලින් පැනවු දඩ මුදල් ගෙවිමෙන් පසු එම නඩු විභාග කර අවසන් කළ බවට නිකුත් කරන ලිපි ව්‍යාජව සකස් කර අධිකරණ රෙජිස්ට්‍රාර්වරයාගේ අත්සන හොරට යොදමින් එම ලිපි විකුණා මුදල් ලබා ගනිමින් හා නඩු ගොණු හොරා ගැනිම් සිද්ධින් කිහිපයක් සමිබන්ධයෙන් හලාවත මහේස්ත්‍රාත් අධිකරණයේ සුළු සේවකෙයකු පෙරේදා ( 18 ද‍ා ) අත්අඩංගුවට ගත් බව හලාවත පොලිසිය කියයි.බිංගිරිය නාගොල්ලාගොඩ මිඩියාවල පදිංචි සැතතරැ හලාවත මහේස්ත්‍රාත් අධිකරණයේ අංක 2 ශාලාවේ සේවය කරන්නෙකි.හලාවත පොලිසිය විසින් අදිකරණයේ පවරා ඇති නඩු කිහිපයක් විභාගයට නොගැනිම නිසා මේ සමිබන්ධයෙන් පොලිසිය පරික්ෂණයක් අරඹා ඇත.ඒ අතර අධිකරණය විසින් නිකුත් කර තිබු වරෙන්තුවක් අනුව සැකකරුවකු අත් අඩංගුවට ගැනීමට ගිය විය තම නඩුව දඩ ගෙවිමෙන් පසු අවසන් කළ බවට අධිකරණ රෙජිස්ට්‍රාර්වරයා විසින් නිකුත් කර තිබු ලිපියක් එම විත්තිකරු විසින් පොලිසියට පෙන්වා තිබුණි.එම ලිපිය අනුව නඩු විභාගය අවසන් බවට කියැවුණත් නඩුව ඒ වන විටත් අවසන් නොවි ඇති බව තේරුම් ගත් පොලිසිය එම ලිපිය ගෙනැවිත් අධිකරණ රෙජිස්ට්‍රාර්වරයාට පෙන්වු විට එම ලිපිය අධිකරණය මඟින් නිකුත් කර නැති ව්‍යාජව සකස් කර ඇති බවට කරුණු හෙළි කර ගෙන ඇත.ඒ අනුව පරික්ෂණ කිරිමේ දි නඩු ගොණු සගවා නඩු අවසන් බවට ව්‍යාජ ලිපි නිකුත් කරමින් මුදල් ලබා ගත් සේවකයා සම්බන්ධයෙන් තොරතුරු ලැබි ඇත.සැකකරු මේ ආකාරයට නඩු 15 ක් පමණ අවසන් බවට ලිපි නිකුත් කර ව්‍යාජ ලිපි නිකුත් කරමින් මුදල් ලබා ගෙන ඇති බවත් පොලිසිය කියයි.නඩු ගොණු අස්ථාන ගත කිරිම සහ කුඨ ලේඛණ සකස් කිරිමේ චෝදනාවන් මත සැකකරුව අධිකරණය හමුවට ඉදිරිපත් කිරිමට නියමිතය.හලාවත මුලස්ථාන ප්‍රධාන පොලිස් පරික්ෂක පි.ඩි.ආර්.කුලතුංග අපරාධ අංශයේ ස්ථානාධිපති පොලිස් පරික්ෂක අතපත්තු පොලිස් පරික්ෂක ජගත් යන මහත්වරු වැඩිදුර පරික්ෂණ සිදු කරති..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>20</day>
    </date>
    <link>http://www.dinamina.lk/2014/06/20/_art.asp?fn=r1406203</link>
    <topic>අත්ට්‍රැක්ටරයකින් මඟීන් ප්‍රවාහනය කළ රියැදුරා දැලේ</topic>
    <author>@ අනුරාධපුර මධ්‍යම විශේෂ</author>
    <content>අත්ට්‍රැක්ටර්වල මඟීන් ප්‍රවාහනය නොකරන ලෙස පොලීසිය ජනතාවට උපසේ ලබා දී තිබිදීත් එම උපදෙස් නොතකා අනුරාධපුර නගරයේ පැවැත්වෙන සැණකෙළියකට අත්ට්‍රැක්ටරයකින් පැමිණි පිරිසක් පෙරේදා 18 රාත්‍රියේ අනුරාධපුර රාම කැලය ප්‍ර දේශයේදී රථ වාහන අංශයේ නිලධාරින් විසින් අත්අඩංගුවට ගෙන තිබේඅත්ට්‍රැක්ටරය රාත්‍රී 11.30 ට පමණ ප්‍රධාන ලාම්පුවද නොදල්වා ට්‍රැක්ටර් ටේලරයේ පිටුපස පරාවර්තක ලාම්පුද නොමැතිව ගමන් කරද්දී මාර්ග ආරක්ෂාවේ සිටි පොලිස් නිලධාරීන් එම අත්ට්‍රැක්ටරය නවතන ලෙස සංඥා කළහ. ඉන් අනතුරුව එම ට්‍රැක්ටර් රථය පරික්ෂා කළ පොලිස් නිලධාරීන් එහි ප්‍රධාන ලාම්පුව අක්‍රිය වී ඇති බව නිගමනය කළේය.එහි බාලවයස්කාර දරුවන් 06 දෙනෙකු, අතදරුවන් තිදෙනෙකු සමග පිරිමි සහ ගැහැණු පුද්ගලයන් 27 දෙනෙකු ගමන් ගත් අතර ඔවුන් මිහින්තලය දෙස සිට අනුරාධපුරය නගරයේ පැවැත්වෙන සැණකෙළියක් නැරඹීමට පැමිණ ඇත. අත්ට්‍රැක්ටර රථය අත්අඩංගුවට ගෙන පුද්ගලයන් මුදා හැරීමට පොලීස් නිලධාරීන් කටයුතු කළත් අත්ට්‍රැක්ටරය පදවාගෙන ආ රියදුරා අත් ට්‍රැක්ටරය මුදාහරින ලෙස පොලිස් නිලධාරින්ගෙන් ඉල්ලීම් කළේය.පොලිස් නිලධාරින් රියදුරාට කියා සිටියේ අසරණ ජීවිත විශාල ප්‍රමාණයක් අනතුරේ දැමීමට පොලිස් නිලධාරීන් නොහැකි නිසා ට්‍රැක්ටරය පසු දා උදෑසන වන තුරු මුදා හැරීමට කටයුතු නොකරන බවයි. පොලිසිය විසින් අත්ට්‍රැක්ටර්වල මගීන් ප්‍රවාහනය සිදු නොකරන ලෙස උපදෙස් ලබා දී තිබියදීත් විශාල පිරිසක් පටවාගෙන අන්ත්‍රාකාරි ලෙස රිය පැදවිම නිසා පසුගිය දිනක පොළොන්නරුව ප්‍රදේශයේ සිදු වූ අනතුරකින් වටිනා ජීවිත 10ක් විනාශ වීම පිළිබදවද අත් ට්‍රැක්ටරයේ රියදුරාට පොලිස් නිලධාරීහු මතක් කර දුන්හ.</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>20</day>
    </date>
    <link>http://www.dinamina.lk/2014/06/20/_art.asp?fn=r1406204</link>
    <topic>දුර්ලභ ගණයේ උණහපුළුවෙක්</topic>
    <author>@ කන්තලේ සමුහ</author>
    <content>කන්තලේ නගරයේ ජයන්ති මාවතේනිවෙසක ගෙවත්තේ බල්ලකු සපා කෑමෙන් අසාධ්‍යව වැටී සිටි දුර්ලභ ගණයේ උණහපුළුවකු පෙරේදා (18) තම භාරයට ගත් බවත්, ඌට ප්‍රතිකාර ලබාදීම සඳහා තම ගිරිතලේ පිහිටි වන සත්ව පශුවෛද්‍ය ඒකකයට රැගෙන යාමට සියලු කටයුතු යොදා ඇතිබවත් වනජීවි නිලධාරීහු ප්‍රකාශ කළහ.වනජීවි නිලධාරින් සඳහන් කරන අන්දමට රතු දත්ත පොතට පවා ඇතුළත්වී ඇති මෙම විශේෂ සත්ව වර්ගය මේ වනවිට දිවයිනේශීඝ්‍රයෙන් වඳවී යන සත්ව විශේෂයක් බවට පත්වී ඇති අතර මෙම සත්ව විශේෂය ආරක්ෂාකර ගැනීමට දැඩි වෙහෙසක් ගන්නා බවද ඔව්හු වැඩිදුරටත් සඳහන් කර සිටියහ.වයස මාස දෙකක් පමණ වන මෙම ඉතාම දුර්ලභ උණහපුළුවාගේ විද්‍යාත්මක නාමය (LORES TADIGRADUS) වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>20</day>
    </date>
    <link>http://www.dinamina.lk/2014/06/20/_art.asp?fn=r1406205</link>
    <topic>මාඔය හරහා කරදන පාලමේ ඉදිකිරීම් කඩමින් නිම කිරීමට පියවර</topic>
    <author>කෑගල්ල සමූහපී. එම්. පී. පොල්වත්ත</author>
    <content>සබරගමුව හා වයඹ යා කෙරෙන කෑගල්ල කුරුණෑගල ප්‍රධාන මාර්ගයේ මාඔය හරහා ඉදිකෙරෙන කරදන පාලමේ වැඩ මෙම වසර අවසන් වීමට පෙර නිම කිරීමට පියවර ගෙන ඇති බව මෙම ව්‍යාපෘතියේ කළමනාකාර හා ඉංජිනේරු ඩී. ඒ. ඩබ්ලිව්. ගුණතිලක මහතා පැවසීය.මේ සඳහා වැය කිරීමට වෙන් කර ඇති මුදල රුපියල් මිලියන 247ක් පමණ වෙයි.මෙම පාලමේ දිග මීටර් 126ක් වන අතර පළල මීටර් 11ක්ද වෙයි.දැනට මෙහි ඇති පැරණි පාලම මීට වසර 100කටත් පෙර ඉංග්‍රීසි පාලන සමයේ ඉදිකර ඇතැයි පැවසේ.මේ නිසා මෙම නව පාලම ඉදිකිරීමට පියවර ගත් බව විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා පැවසීය.2014 දැයට කිරුළ සංවර්ධන යෝජනා ක්‍රමය අනුව පසුගිය දිනක මෙම පාලමේ වැඩ ආරම්භ කිරීමට ආර්ථික සංවර්ධන ඇමැති බැසිල් රාජපක්ෂ මහතා විසින් මුල්ගල් තබන ලදී.දැනට මෙම පාලමේ වැඩ දිවා රාත්‍රි දෙකෙහිම කරගෙන යන අතර එක් පැත්තක වැඩ නිම කර වාහන ගමන් කිරීමට අවස්ථාව ලබා දී දැනට වාහන ගමන් කරන අබලන් වූ පාලම කඩා ඉවත් කිරීමට එම පැත්තේ වැඩ ආරම්භ කරන බවත් දැනට පැරණි පාලම යටින් කණුද ඉදිකර ඇතැයිද එම නිසා මෙම වසර අවසන් වීමට පෙර මෙම පාලමේ වැඩ සම්පුර්ණයෙන් නිම කිරීමට හැකි වෙතැයි ඉංජිනේරු වරයා පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>20</day>
    </date>
    <link>http://www.dinamina.lk/2014/06/20/_art.asp?fn=r1406206</link>
    <topic>දෙහිවල ගල්කිස්ස වෙළෙඳසල් රැසක් වටලා නරක් වූ ආහාර තොගයක් විනාශ කර දමයි</topic>
    <author>කොළඹ දකුණ සමූහ ගාමිණී රූපානන්ද</author>
    <content>දෙහිවල - ගල්කිස්ස ප්‍රධාන සෞඛ්‍ය වෛද්‍ය නිලධාරි වෛද්‍ය ඉන්දික එල්ලාවල මහතා ඇතුළු මහජන සෞඛ්‍ය පරීක්ෂක කණ්ඩායම විසින් මේ දිනවල නිරතුරුවම සිදුකරගෙන යන මහ නගර සභා සීමාවේ පිහිටි හෝටල්, බේකරි, වෙළෙඳ සංකීර්ණ ඔසුසල් ඇතුළු ආහාර අලෙවි කරන ස්ථාන හා නිෂ්පාදන ආයතන පරීක්ෂා කිරීමේ වැඩසටහන යටතේ ස්ථාන සියයකට අධික ප්‍රමාණයක් වටලා අලෙවියට තබා තිබූ පරිභෝජනයට නුසුදුසු ආහාර ද්‍රව්‍ය කිලෝ 150කට අධික ප්‍රමාණයක් අත්අඩංගුවට ගෙන එම ස්ථානවලදීම විනාශ කර දමා තිබේ.සෞඛ්‍යයට අහිත කර ලෙස ආහාරපාන පිළියෙළ කිරීම හා ගබඩා කිරීම වැනි කටයුතු නිසා මෙම ස්ථානවලට එරෙහිව නීතිමය පියවර ගැනීමට ද ක්‍රියාකර ඇත.වැටලූ අලෙවි ස්ථාන පිරිසුදුව හා පවිත්‍රව තබා ගන්නා ලෙසත්, මහජන පරිභෝජනයට සුදුසු පරිදි ආහාර පිළියෙළ කිරීමට කටයුතු කරන ලෙසටත් ඒවායේ අයිතිකරුවන්ට නොතීසි නිවේදන නිකුත් කර තිබේ.ආහාර බොහෝමයක්ම වැසිකිළි අප ජලය ගලා යන කානු අසල හා නාන කාමරයේ බිම තබා තිබිය දී මැසි මදුරුවන්ද වසා තිබිය දී හා දුවිලි, දුම වැදී තිබිය දී මෙලෙස කොටුකරගෙන තිබේ.දෙහිවල ප්‍රධාන ගාලු පාරේ ප්‍රසිද්ධ හෝටලයක් වටලා නරක් වු ලොකු ලූනු කිලෝ 8ක් ද, බෝංචි කිලෝ 12ක් ද, නරක් වූ බිත්තර 7ක් ද, අල ප්‍රේස්ටි කිලෝ 2ක් ද, කොත්තු රොටි කිලෝ 10ක් පමණ ද අත්අඩංගුවට ගත් අතර හිල් වීදියේ පිහිටි වෙළෙඳසලක් වටලා නරක් වු ඇස්ට්‍රා මාජරින් පැකට් 960ක් ද (48x20) ඇස්ට්‍රා පෙට්ටි 6ක් ද, මිරිස් කිලෝ 9ක් ද, සැමන් ටින් 48 ක් ද, හිමගිරි වෙළෙඳ සල තුළ ආහාරයට නුසුදුසු කඩල, මුංඇට, පරිප්පු ඇතුළු ආහාර කිලෝ 25ක් ද, වුඩ්ලන්ඩ්ස් මාවතේ වෙළෙඳ සලක් වටලා බීම පලතුරු බීම පැකට් හා අයිස්ක්‍රීම් ලීටර් ගණනාවක් ද අත්අඩංගුවට ගෙන විනාශ කර දමා තිබේ.මෙම වැටලීම් ප්‍රධාන වෛද්‍ය නිලධාරි ඉන්දික එල්ලාවල මහතාගේ උපදෙස් මත පරිපාලන මහජන සෞඛ්‍ය පරීක්ෂක ලලිත් පෙරේරා, ප්‍රධාන මහජන සෞඛ්‍ය පරීක්ෂක ජයන්ත දළුවක්ගොඩ, කොට්ඨාස භාර (කරගම්පිටිය) මහජන සෞඛ්‍ය පරීක්ෂක ටී. ජේ. එස්. පීරිස්, ඩබ්ලිව්. කේ. ජයසිංහ, ජීවන් විජේසිංහ පී. එල්. එස්. ජයවර්ධන මහත්වරු විසින් සිදුකර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>20</day>
    </date>
    <link>http://www.dinamina.lk/2014/06/20/_art.asp?fn=r1406207</link>
    <topic>කළුතර ප්‍රා. සභා පොසොන් උදානය උත්කර්ෂවත් ලෙසින්</topic>
    <author>නාගොඩ විශේෂ - එන්. විජේරත්න</author>
    <content>නාගොඩ - ගල්ලස්සපුර හංදියේ සිට කළුතර ජාතික සෞඛ්‍ය විද්‍යායතන හංදිය දක්වා මේ 12 වැනි දින සිට 15 දින තෙක් පැවැති නාගොඩ පොසොන් උදානය 2014” විශාල ජනතා සහභාගිත්වයකින් යුතුව උත්කර්ෂවත් අයුරින් පැවැත්විණි.මහාමාර්ග, වරාය හා නාවුක කටයුතු ඇමැති රෝහිත අබේගුණවර්ධන, කළුතර ප්‍රාදේශීය සභා සභාපති දේශකීර්ති ලක්ෂ්මන් විදානපතිරණ මහත්වරුන්ගේ මෙහෙයවීම යටතේ කළුතර ප්‍රාදේශීය සභාව සහ එහි සුබසාධක සංගමය මේ සඳහා මූලික වී කටයුතු කර තිබිණී.රාජ්‍ය හා රාජ්‍ය නොවන ආයතන ස්වෙච්ඡා සංවිධාන එකමුතුව ඇතුළු ප්‍රදේශවාසීන් විසින් නාගොඩ “පොසොන් උදානය 2014” සඳහා ස්වකීය නිර්මාණ ඉදිරිපත් කරන ලදී. තොරණ තුනක්, පොසොන් පහන් කූඩු 50කට වැඩි ප්‍රමාණයක් ඇතුළු නිර්මාණ බැතිගී සංදර්ශන, මිහින්තලා අනුරුව හා දන්සල්වලින් “නාගොඩ පොසොන් උදානය 2014” සමන්විත විය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>20</day>
    </date>
    <link>http://www.dinamina.lk/2014/06/20/_art.asp?fn=r1406208</link>
    <topic>පන්නිපිටිය විදුලිය බෙදාහරින ප්‍රධාන මධ්‍යස්ථානයට අලුත් රැහැන් පද්ධතියක්</topic>
    <author>හෝමාගම සංචාරක - මංජුල හිරිපිටිය</author>
    <content>රුපියල් මිලියන හයදහස් පන්සියක මුදලක් වැය කර ලක්ෂපාන පොල්පිටියේ සිට පන්නිපිටිය විදුලි බෙදා හැරීමේ ප්‍රධාන මධ්‍යස්ථානයට නව විදුලි රැහැන් පද්ධතියක් ඇදීම ආරම්භ කෙරේ.බස්නාහිර හා ඒ අවට ප්‍රදේශවල කර්මාන්ත ව්‍යාපාරික ස්ථාන, ගෘහස්ථ පාරිභෝගිකයන් ඇතුළු විවිධ අංශවල පවතින ශීඝ්‍ර විදුලි ඉල්ලීම හා ඉදිරි වසරවලට අවශ්‍ය විදුලිය සලකා මේ නව විදුලි පද්ධතිය ආරම්භ කිරීමට සැලසුම් කළ බව, හෝමාගම සංවර්ධන කමිටු රැස්වීමේදී ලංකා විදුලි බල මණ්ඩලයේ නියෝජ්‍ය සාමාන්‍යාධිකාරි (සම්ප්‍රේෂණ) ජී. එස්. පී. මෙන්ඩිස් මහතා පැවැසීය. පොල්පිටියේ සිට ගිනිගත්හේන, යටියන්තොට දෙහිඕවිට, සීතාවක, හංවැල්ල, පාදුක්ක, හෝමාගම සහ මහරගම යන ප්‍රාදේශීය ලේකම් කොට්ඨාස හරහා කිලෝ මීටර හැත්තෑවක් පුරා විහිදී පැමිණෙන මේ නව විදුලි පද්ධතිය මගින් වැඩිම විදුලි ධාරිතාවක් ලබා ගැනීමට හැකි වන බව නියෝජ්‍ය සාමාන්‍යධිකාරිවරයා වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>20</day>
    </date>
    <link>http://www.dinamina.lk/2014/06/20/_art.asp?fn=r1406209</link>
    <topic>කළුතර සංඛාංජලී කලායතනයේ හිස වෙස් මංගල්‍යය දා</topic>
    <author>ඡායාරූපය - කළුතර මධ්‍යම සමූහ</author>
    <content>කළුතර ප්‍රදේශයේ ප්‍රකට කලායතනයක් වන කළුතර සංඛාංජලි කලායතනයේ 25 වැනි හිස වෙස් බැඳීමේ හා කලඑළි බැසීමේ මංගල්‍යය පසුගියදා කළුතර බෝධීන් වහන්සේ අභියස දී පැවැත්විණි. එහිදී හිස වෙස් බැඳි සිසු සිසුවියන් හා එම උළෙල වර්ණවත් කරමින් සිසුවියන් පිරිසක් රංගනයක් ඉදිරිපත් කළ අයුරු ඡායාරූපයෙන් දැක්වේ. කලායතනාධිපතිනි ආශා රූපසිංහ මහත්මිය හා නර්තනාචාර්ය සනත් රූපසිංහ මහතා ද මෙහි වෙති..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>20</day>
    </date>
    <link>http://www.dinamina.lk/2014/06/20/_art.asp?fn=r14062010</link>
    <topic>ගැබිනි මවුවරු 350කට ගලහිටියාවේදී තෑගි බෝග</topic>
    <author>ගලහිටියාව සමූහ එච්. කේ. එස්. වික්‍රමනායක</author>
    <content>පොසොන් උත්සවය සැමරීම වෙනුවෙන් ගලහිටියාව ශ්‍රී සුගත සුභද්‍රාරාම විහාරස්ථානයේ විහාරාධිපති වෑත්තෑවේ පඤ්ඤාරාම හිමිපාණන්වහන්සේගේ අනුශාසනා මත සිව්වන වරටත් ගැබිනි මවුවරුන් තුන්සිය පනහක් සඳහා අංග සම්පූර්ණ දිවා ආහාරය සමග රුපියල් දෙදහස් පන්සියයක් වටිනා ත්‍යාග පාර්සල් 350ක් පිරිනැමීමේ ප්‍රජා සත්කාරය හෙට (21) විහාරස්ථාන ධර්ම ශාලාවේදී පැවැත්වේ.එදින පෙරවරු 8.30ට භික්ෂුන් වහන්සේ දොළොස් නමක් වැඩම කරවා පිරිත් සජ්ඣායනයක් පවත්වා ගැබිනි මවුවරුන්ට සෙත් පැතීමක්ද සිදු කෙ‍ෙර්.ඊට අමතරව ගැබිනි මවුවරු සඳහා විශේෂඥ වෛද්‍ය උපදෙස් ලබා දී දිවා ආහාරය පිළිගන්වා ත්‍යාග පාර්සල් ද ප්‍රදානය කෙරේ.මේ ප්‍රජා සත්කාරය සඳහා විහාරස්ථ දායක සභාව, කුලඟන සමිතිය, සීල භාවනා සමිතිය, දහම් පාසල් සංවර්ධන කමිටුව හා සතර පේරුවේ දායක දායිකාවන්ගේ දායකත්වය ලබාගෙන ඇත‍..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>20</day>
    </date>
    <link>http://www.dinamina.lk/2014/06/20/_art.asp?fn=r14062011</link>
    <topic>දියබ ට පොසොන්</topic>
    <author/>
    <content> .</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>20</day>
    </date>
    <link>http://www.dinamina.lk/2014/06/20/_art.asp?fn=s1406201</link>
    <topic>ශ්‍රී ලංකා-එංගලන්ත දෙවැනි ටෙස්ට් තරගය අද සිට</topic>
    <author/>
    <content>ලෝඩ්ස් පිටියේ පැවැති පළමු ටෙස්ට් තරගය ජය පරාජයෙන් තොරව නිමාකරගත් ශ්‍රී ලංකා කණ්ඩායම අද (20) එංගලන්තයට ‍එරෙහි දෙවැනි හා අවසන් ටෙස්ට් තරගයට මුහුණදීම සඳහා හෙඩිංග්ලි ලීඩ්ස් පිටියට එක්වෙයි.ඝන වලාකුලුවලින් බර වූ හෙඩිංග්ලි ක්‍රීඩාංගණයේ තණතීරුව වේගපන්දු යවන්නන්ට උචිත තණතීරුවකි. එය භයානක බවුන්සර් පන්දුවලට මෙන්ම පිතිකරු වෙතට දෝලනය වන පන්දුවලට වැඩි සහයෝගයක් ලබාදෙන තණතීරුවක් බවට ප්‍රකටය. එබැවින් අද තරගයේ දී දෙපිලේම වේගපන්දු යවන්නන්ට වැඩි කාර්යභාරයක් ඉටු කිරීමේ අවස්ථාව උදාවනු නිසැකය.විශේෂයෙන් පළමු ටෙස්ට් තරගයේ සාර්ථක පන්දු යැවීමක නිරතවූ ෂමින්ද එරංග හා නුවන් ප්‍රදීප්ට මෙන්ම එංගලන්තයේ ස්ටුවර්ට් බ්‍රෝඩ් හා ජේම්ස් ඇන්ඩර්සන්‍‍ට අද තරගයේ දී වැඩි දස්කම් පෙන්වීමට ඉඩ ප්‍රස්ථාව ලැබේ.නුවන් ප්‍රදීප් ලෝඩ්ස් හී පැවැති පළමු ටෙස්ට් තරගයේ පළමු ඉනිමේ දී කඩුලු 4ක් දවාලූ අතර ෂමින්ද එරංග තරගය පුරා කඩුලු 6ක් බිඳ දැමුවේය. ඇන්ඩර්සන් ඒ තරගය පුරා කඩුලු 7ක් දවාගත් අතර බ්‍රෝඩ් ශ්‍රී ලංකා දෙවැනි ඉනිමේ කඩුලු 3ක් බිඳ දැමුවේය.ශ්‍රී ලංකා පි‍ලේ ප්‍රධානතම වේගපන්දු යවන්නා වන නුවන් කුලසේකර දස්කම් අතරට පැමිණීමට අසමත්වූව ද හෙඩිංග්ලි ක්‍රීඩා පිටිය ඔහුගේ දෝලනය වන පන්දුවලට වැඩි වාසියක් සලසනු ඇතැයි අපේක්ෂා කෙරේ. සුපිරි පිතිකරු කුමාර් සංගක්කාර වටා ශ්‍රී ලංකා පිතිකරුවන්ගේ අංශය සවිමත් වී ඇත. ඔහු ඓතිහාසික ලෝඩ්ස් පිටියේ දී විශිෂ්ට ශතකයක් ලැබූ අතර නායක ඇන්ජෙලෝ මැතිව්ස් ද ඊට නොදෙවැනි පිතිහරඹයක නිරතවී අගනා ශතකයක් වාර්තා කළේය.ආරම්භක පිතිකරු කෞෂාල් සිල්වා එම තරගයේ ඉනිම් 2දීම අර්ධ ශතක රැස් කිරීමට සමත්වූ අතර අද තරගයේ දී ද ඔහු දස්කම් බලාපොරොත්තු විය හැකිය. මහේල ජයවර්ධන ලෝඩ්ස් තරගයේ දී දස්කම් අතරට නොපැමිණිය ද සිය පරිණත ක්‍රීඩා රටාව යළි පන ගැන්වීමට අද තරග‍යේදී වැඩි ඉඩකඩක් සැලසෙනු ඇතැයි සිතිය හැකිය.ලෝඩ්ස් ටෙස්ට් තරගය අතරතුර ඇඟිල්ලේ ආබාධයකට ලක්වූ කඩුලු රකින ක්‍රීඩක ප්‍රසන්න ජයවර්ධන වෙනුවට අද තරගයට එක්වී සිටින්නේ හිටපු උපනායක දිනේෂ් චන්දිමාල්ය.සුරංග ලක්මාල් ද ආබාධයකට ලක්වී සිටින අතර ඔහුගේ සහභාගිත්වය අද තරගයට ලැබීම සැක සහිතය.පළමු ටෙස්ට් තරගයට සහභාගිවූ එංගලන්ත කණ්ඩායම අද තරගයටත් එක්වනු ඇතැයි එරට පුවත්පත් වාර්තා කර තිබූ අතර ඔවුන්ගේ පිතිකරණ අංශයේ වැඩි වගකීම පළමු තරගයේ දී ශතක ලබාගත් ජෝ රූට් හා ගැරී බැලැන්ස්ට පැවැරී ඇත. මීට අමතරව නායක ඇලෙස්ටෙයාර් කුක් සහ ඉයන් බෙල් එංගලන්ත පිතිහරඹ අංශය සවිමත් කරනු ඇතැයි එරට පුවත්පත් වාර්තා කරයි.එංගලන්ත පිලේ නව ආරම්භක පිතිකරු සෑම් රොබ්සන් කෙරෙහි ද ඔවුන්ගේ වැඩි අවධානයක් යොමුවී තිබේ. අද තරගය ශ්‍රී ලංකා වේලාවෙන් පස්වරු 3.30ට ආරම්භ වේ. .</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>20</day>
    </date>
    <link>http://www.dinamina.lk/2014/06/20/_art.asp?fn=s1406202</link>
    <topic>ලෝක ශූර ස්පාඤ්ඤයට ලජ්ජා සහගත පරාජයක්</topic>
    <author/>
    <content>චිලී හමුවේ ගෝල් 2–0ක ලජ්ජාසහගත පරාජයක් ලැබූ ස්පාඤ්ඤය 2014 ලෝක කුසලාන පාපන්දු තරගාවලියෙන් ඉවතට වීසි වූ පළමු කණ්ඩායම බවට පත්විය.තරගයේ පළමු භාගයේදී එඩුආඩො වාගාස් හා ඇරන්ගුයිස් ලබා ගත් ගෝල්වලින් චිලී කණ්ඩායමට ජයග්‍රහණය තහවුරු විය. චිලී මේ තරගයේ හොඳින් ක්‍රීඩා කළද ස්පාඤ්ඤයට සිදුවූයේ තමන්ටම දොස් පවරා ගැනීමටය.පළමු ගෝලය ලබා ගැනීමේදී චිලී කණ්ඩායම සරල පන්දු හුවමාරුවලින් ස්පාඤ්ඤයේ ආරක්ෂක වළල්ල විවෘත කළ අතර වාගාස් පහසුවෙන්ම ආරම්භක ගෝලය ලබා ගත්තේය. මීට වඩා සංවාධානාත්මකව සිටි කණ්ඩායමකට නම් චිලී ආක්‍රමණය මැඩ පවත්වා ගැනීමට හැකිව තිබිණි.දෙවැනි ගෝලයේදී ස්පාඤ්ඤයේ ඉකර් කැසිලස් උදාසීන අයුරින් සැන්චස්ගේ නිදහස් පහරකින් පැමිණි පන්දුවට අතින් ගැසූ අතර එය ඇරන්ගුයිස් ඉදිරියේ වැටිණි. ඇරන්ගුයිස් වහාම පන්දුව දැල තුළට යැවීය.චිලී කණ්ඩායම මීට පෙර සහභාගි වූ ලෝක කුසලාන තරග 12න් එකක් හැර අනෙක් සෑම තරගයකදීම ගෝල් ලබා ගැනීමට සමත්ව තිබේ.ස්පාඤ්ඤය මෙවර තරගාවලියේ සහභාගි වූ තරග දෙකේදී ගෝල් 7ක් ලබා දී තිබේ. ඔවුන් මීට පෙර සහභාගි වී ඇති ලෝක කුසලාන 13දීම ඔවුන් ලබා දී තිබුණේ මේ ගෝල් සංඛ්‍යාවමය.ලෝක කුසලානය දිනා ගැනීමෙන් පසුව සහභාගි වූ ඊළඟ ලෝක කුසලාන තරගාවලියේ මූලික වටයෙන්ම ඉවතට වීසි වූ ඉතාලිය 1950, බ්‍රසීලය 1966, ප්‍රංශය 2002 හා ඉතාලිය 2010 සමග දැන් ස්පාඤ්ඤය එක්ව සිටී.යුරෝපීය ප්‍රතිවාදීන්ට එරෙහි අවසන් තරග 11න් චිලී වාර්තා කළ දෙවැනි ලෝක කුසලාන තරග ජයග්‍රහණය මෙය වෙයි. .</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>20</day>
    </date>
    <link>http://www.dinamina.lk/2014/06/20/_art.asp?fn=s1406203</link>
    <topic>ක්‍රොඒෂියාවට පැරදුණු කැමරූන් පිල තරගාවලියෙන් ඉවතට</topic>
    <author/>
    <content>මාරියෝ මන්ඩ්සුකික් ගෝල් ද්විත්වයක් ලබා ගනිද්දී ක්‍රොඒෂියාව ක්‍රීඩකයන් 10 දෙනෙකුගෙන් යුත් කැමරූන් කණ්ඩායම ගෝල් 4–0කින් පරාජය කළේය.සාහසික අයුරින් ක්‍රීඩා කිරීම නිසා කැමරූන් පිලේ ඇලෙක්ස් සෝන්ග් ට රතු කාඩ්පතක් ලැබුණු අතර මේ පරාජයත් සමග කැමරූන් ලෝක කුසලාන තරගාවලියෙන් ඉවතට ගියේය.විවේකයෙන් පසුව යළි තරගය ආරම්භ වී මොහොතකට පසුව ඉවාන් පෙරිසික් විසින් දර්ශනීය අයුරින් තනිවම ගෝලයක් ලබා ගනිමින් ක්‍රොඒෂියාව ගෝල් දෙකකින් ඉදිරියට ගෙන ඒමෙන් පසුව මන්ඩ්සුකික් ‘කෝනර්’ පහරකින් පැමිණි පන්දුවට හිසෙන් පහරක් එල්ල කරමින් එක් ගෝලයක්ද, ගෝල් කණුවේ වැදී නැවත ආ පන්දුවට පහරක් එල්ල කරමින් දෙවැනි ගෝලයද ලබා ගත්තේය. ක්‍රොඒෂියාව වෙනුවෙන් තරගය මුලදීම පළමු ගෝලය ලබා ගත්තේ ඉවිකා ඔලික් ය.සෝන්ග් හා මන්ඩ්සුකික් අතර පිටිය මැදදී සිදුවූ සිද්ධියකින් පසුව සෝන්ග් පිටියෙන් ඉවතට යවනු ලැබිණි. එතැන් පටන් කැමරූන් පිලට ක්‍රොඒෂියාව වෙතින් ප්‍රබල අභියෝගයක් එල්ල විය. තරගයේ අවසන් අවස්ථාවලදී මන්ඩ්සුකික්, එඩුආඩෝ හා ඉවාන් රකිටික් ගෝල් ලබා ගැනීමේ ආසන්නයටම පැමිණියහ.මේ ජයග්‍රහණයත් සමග ක්‍රොඒෂියාවට තරගාවලියේ අවසාන කණ්ඩායම් 16 ට ඒමේ බලාපොරොත්තු ප්‍රාණවත්ව තබා ගත හැක. ලබන සඳුදා මෙක්සිකෝව සමග පැවැත්වෙන ‘ඒ’ කොටසේ අවසන් තරගයේ ජයග්‍රාහකයන් තරගාවලියේ අවසන් 16 ට පිවිසෙනු ඇත.ඔලික් දැන් ලෝක කුසලාන පාපන්දු ඉතිහාසයේ ක්‍රොඒෂියාව වෙනුවෙන් ගෝල් ලබා ගත් වයසින් වැඩිම ක්‍රීඩකයා වෙයි.1998 වසරේ ජර්මනියට එරෙහි අර්ධ අවසන් පූර්ව තරගයෙන් පසුව ක්‍රොඒෂියාව ලෝක කුසලාන පාපන්දු තරගයකදී ගෝල් 3ක් හෝ ඊට වැඩියෙන් ලබා ගත් ප්‍රථම අවස්ථාව මෙය වෙයි. ක්‍රොඒෂියාව ලෝක කුසලාන පාපන්දු තරගයකදී ගෝල් 4ක් වාර්තා කළ පළමු අවස්ථාවද මෙය වෙයි. ලෝක කුසලාන එක් තරගයකදී ක්‍රොඒෂියාව වෙනුවෙන් ගෝල් 2ක් ලබා ගත් පළමුවැන්නා මාරියෝ මන්ඩ්සුකික් ය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>20</day>
    </date>
    <link>http://www.dinamina.lk/2014/06/20/_art.asp?fn=s1406204</link>
    <topic>නෙදර්ලන්තය ගෝල් 3-2කින් ඔස්ට්‍රේලියාව පරදවයි</topic>
    <author/>
    <content>අවසන් මොහොත දක්වාම ඉතාමත් තියුණු මුහුණුවරකින් පැවති ලෝක කුසලාන පාපන්දු තරගයක ටිම් කහිල්ගේ ප්‍රහාරය නෙදර්ලන්තයට එරෙහිව ඔස්ට්‍රේලියාවට බලාපොරොත්තු ගෙන ආවද ඔහුගේ කණ්ඩායම අවසානයේ ගෝල් 3–2ක පරාජයක් ලැබීය.මේ ප්‍රතිඵලයත් සමග ඔස්ට්‍රේලියාව තරගාවලියෙන් ඉවතට වීසි වීමට බොහෝ දුරට ඉඩ තිබේ. චිලී හා ස්පාඤ්ඤය අතර තරගය ජය පැරදුමින් තොරව අවසන් වුවහොත් නෙදර්ලන්තය ‘බී’ කොටසින් පිළිමළුන් පිටුදැකීමේ තරග වටයට පිවිසෙනු ඇත.තරග බිමේ මැද රේඛාවේදී ආජන් රොබන්, ඇලෙක්ස් විල්කින්සන් අභිබවා ඔහුගේ අභියෝගයෙන්ද ගැළවී ගොස් එල්ල කළ පහරින් නෙදර්ලන්ත පළමු ගෝලය වාර්තා විය. තවත් තත්පර 70ක් පමණක් ගතවූ අවස්ථාවේ ටිම් කහිල් එල්ල කළ දර්ශනීය පහරින් ඔස්ට්‍රේලියාව තරගයේ සම තත්ත්වයට පිවිසියේය.තරගයේ දෙවැනි භාගයේදී ඔස්ට්‍රේලියාවට පෙනල්ටි පහරක් පිරිනැමුනු අතර මයිල් ජෙඩිනැක් සාර්ථකව පන්දුව දැල තුළට යැවීය. මිනිත්තු හතරකට පසුව නෙදර්ලන්තයේ රොබින් වැන් පර්සි ගෝලයක් ලබා ගනිමින් තරගය නැවත වතාවක් සම තත්ත්වයට ගෙන ආවේය. ඩිපේ ජයග්‍රාහී ගෝලය වාර්තා කළේය. .</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>20</day>
    </date>
    <link>http://www.dinamina.lk/2014/06/20/_art.asp?fn=s1406205</link>
    <topic>ආසියානු අයෝමය ශූරයා තේරීමේ තරගය අද කොළඹ දී ඇරැඹේ</topic>
    <author>නිරෝෂාන් ප්‍රියංකර</author>
    <content>රටවල් 23ක ක්‍රීඩක ක්‍රීඩිකාවන් 207ක් තරග වදින 48වැනි ආසියානු අයෝමය ශූරතාවලිය අද කොළඹ සුගතදාස ගෘහස්ත ක්‍රීඩාංගණයේදී ආරම්භ වේ. මේ වනවිට රටවල් 22ක් තරගාවලියට එක්වී ඇති අතර සිරියාව නියෝජනය කරන ක්‍රීඩකයන් ඊයේ මෙරටට පැමිණීමට නියමිතව තිබිණි.ශ්‍රී ලංකා කායවර්ධන හා ශාරීරික යෝග්‍යතා සම්මේලනය, ආසියාතික කායවර්ධන හා ශාරීරික යෝග්‍යතා සම්මේලනය සමග එක්ව සංවිධාන කරන මේ ශූරතාවලියේ මූලික වටයේ තරග අද පෙ.ව.10.00ට ආරම්භ වන අතර අවසන් වටයේ තරග හෙට (21) පැවැත්වේ. තරගාවලියේ ජය සංකේත ප්‍රදානෝත්සවය ක්‍රීඩා ඇමැති මහින්දානන්ද අලුත්ගමගේ මහතාගේ ප්‍රධානත්වයෙන් හෙට පස්වරුවේ සිදු කිරීමට නියමිතය.ශ්‍රී ලංකා කායවර්ධන ක්‍රීඩා ඉතිහාසයේ වසර 30කට පසුව පැවැත්වෙන ආසියාවේ දැවැන්තම ශූරතාවලිය වන මෙහිදී රන් පදක්කම් 21ක් පිරිනැමෙන අතර ඉන් පදක්කම් 6ක් දිනාගැනීමේ අපේක්ෂාවෙන් ශ්‍රී ලංකා ක්‍රීඩකයන් 24 දෙනකු අද තරග බිමට පිවිසෙති.කිලෝග්‍රෑම් 55, 60, 65, 70, 75, 80, 85, 90, 100 සහ 100 ට වැඩි බර පන්ති යටතේ පිරිමි විවෘත තරග පැවැත්වෙන අතර පිරිමි කනිෂ්ඨ අංශයෙන් කි.ග්‍රෑ.70 ට අඩු සහ 70 ට වැඩි යන බර පන්ති යටතේ තරග පැවැත්වේ. ඉන් ජයගන්නා ක්‍රීඩකයන් 6ක් අවසන් වටය සුදුසුකම් ලබාගනී. එහිදී කායවර්ධන ශූරයා තෝරා ගැනීම සිදු‍ කෙරේ. එක් එක් ඉසව්වල දෙවැනි සහ තෙවැනි ස්‌ථාන දිනාගන්නා ක්‍රීඩක ක්‍රීඩිකාවන්ට රිදී සහ ලෝකඩ පදක්‌කම් පිරිනැමෙනු ඇත.මේ ශූරතාවලියට සමගාමීව අයෝමය කාන්තාව තේරීම සඳහා කි.ග්‍රෑ 65ට අඩු හා වැඩි බර පන්ති යටතේ විවෘත තරග පැවැත්වෙන අතර මේ තරග ඉසව්වට සත්කාරක රටේ නියෝජනයක් නොමැතිවීම විශේෂත්වයකි. ‍හොඳම ශාරීරික යෝග්‍යතාව සහිත ක්‍රීඩකයා හා ක්‍රීඩිකාව තෝරාගැනීම සඳහා විවෘත කාන්තා හා පිරිමි ශාරීරික යෝග්‍යතා තේරීම් ඉසව් දෙකක්‌ද පැවැත්වීමට නියමිතය. කාන්තා ශාරීරික යොග්‍යතා තරගය උස සෙ.මී.160 වැඩි හා සෙ.මී.160 අඩු ලෙසින් පැවැත්වේ. මීට අමතරව ප්‍රවීණයන්ගේ (අවු.50වැඩි හා අවු.60 අඩු) තරගයක් ද පැවැත්වීමට නියමිතය.ජගත් කායවර්ධන සම්මේලනයේ සභාපති ආචාර්ය රෆල් සන්ටොන්ජා මහතා ඇතුලු නිලධාරීහූ ද ආසියානු කායවර්ධන සම්මේලනයේ සභාපතිවරයා ඇතුලු නිලධාරීහූ ද මේ ශූරතාවලියේ ආරාධිතයන් ලෙස සහභාගී වෙති.මේ තරගාවලිය සංවිධානය කිරීමට සහයෝගය ලබාදුන් ක්‍රීඩා ඇමති මහින්දානන්ද අලුත්ගමගේ, කායවර්ධන සම්මේලනයේ අනුශාසක පාර්ලිමේන්තු මන්ත්‍රී දුමින්ද සිල්වා, ‍නගරාධිපති ධනසිරි අමරතුංග මහත්වරුන්ට සිය ස්තුතිය පිරිනමන බවත්, තමා බලාපොරොත්තු වුවාට වඩා ක්‍රීඩකයන් හා නිලධාරීන් පිරිසක් මේ තරගාවලියට එක්ව සිටින බවත් තරගාවලිය සම්බන්ධව ඊයේ පස්වරුවේ කිංග්ස්බරි හෝටලයේ පැවැති මාධ්‍ය හමු‍වේදී ශ්‍රී ලංකා කායවර්ධන සම්මේලනයේ සභාපති කපිල කුමාර මහතා පැවැසීය. පාර්ලිමේන්තු මන්ත්‍රී දුමින්ද සිල්වා, ලෝක කායවර්ධන සම්මේලනයේ උප සභාපති ආචාර්ය අඩෙල් ෆාහිම්, විධායක කමිටු නිලධාරී විලියම් ට්‍රිනිට් මහත්වරුන්ද මෙහිදී අදහස් දැක්වුහ.මේ මාධ්‍ය හමුවට ආසියාතික කායවර්ධන සම්මේලනයේ ප්‍රධාන උප සභාපති ශේක් අබ්දුල්ලා බින් හමඩ් අල් ෂාරික්, ලේකම් සංජය චන්ද්‍රකාන්ත්, ලෝක කාන්තා කායවර්ධන සම්මේලනයේ සභාපතිනි වැන්ඩා ට්‍රිනිට් මහත් මහත්මීන් සමගින් ජාත්‍යන්තර, ආසියාතික හා ශ්‍රී ලංකා කායවර්ධන සම්මේලනයන්ගේ නිලධාරීන් පිරිසක් එක්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>20</day>
    </date>
    <link>http://www.dinamina.lk/2014/06/20/_art.asp?fn=s1406206</link>
    <topic>ශ්‍රී ලංකා යූත් ක්‍රීඩා කණ්ඩායම් තරග හෙට මහරගම දී</topic>
    <author/>
    <content>ජාතික තරුණ සේවා සභාව සංවිධාන කරන 26වැනි ශ්‍රී ලංකා යූත් ක්‍රීඩා උළෙලේ කණ්ඩායම් තරග හෙට (21) මහරගමදී ආරම්භ වේ.කාන්තා/පිරිමි කැරම් තරග කැරම් සම්මේලන මූලස්ථානයේ දීත්, කාන්තා/පිරිමි වොලිබෝල් තරග ශ්‍රී ලංකා යූත් මධ්‍යස්ථානයේදීත් හෙට සහ අනිද්දා දෙදින පැවැත්වේ.නෙට්බෝල් තරග කළුතර වර්නන් ප්‍රනාන්දු ක්‍රීඩාංගණයේදී 28-29 දෙදින පැවැත්වෙන අතර ලබන මස 5-6 දිනවල කබඩ් තරග වවුනියාවේදී පැවැත්වේ.බාස්කට්බෝල් කාන්තා/පිරිමි තරග ලබන 5-6 දෙදින මහරගම යුත් මධ්‍යස්ථාන‍ය, කාල්ටන් ක්‍රීඩාංගණය, අමල් ජාත්‍යන්තර පාසල් ක්‍රීඩාංගණය හා නුගේගොඩ සාන්ත ජෝශප් විද්‍යාලය කෙන්ද්‍ර කරගනිමින් පැවැත්වෙන අතර එම දිනවල ක්‍රිකට් තරග ගම්පහ චන්ද්‍රජෝති විදුහල හා බණ්ඩාරනායක විදුහල් ක්‍රීඩාංගණවලදී පැවැත්වේ. යාපනය මධ්‍ය මහා විදුහල හා සාන්ත ජෝන් විදුහල් ක්‍රීඩාංගණවලදී පිරිමි පාපන්දු තරග ජුලි 26-27 දිනවල පැවැත්වෙන අතර කඹ ඇදීමේ කාන්තා/පිරිමි තරග බදුල්ල පාපන්දු ක්‍රීඩාංගණයේදී පැවැත්වේ.අගෝස්තු මස 2-3 කාන්තා/පිරිමි එල්ලේ තරග ඩී.ඒ.රාජපක්ෂ හා බෙලිඅත්ත රුහුණු විජයබා ජාතික පාසල් ක්‍රීඩාංගණවලදීත් එම දිනයන්හිදීම බීච්‍ වොලිබෝල් තරග හම්බන්තොට බීච් වොලිබෝල් ක්‍රීඩාංගණයේදී පැවැත්වේ. තරගාවලියේ සමාරම්භක උත්සවය හෙට පෙ.ව.9.00ට යෞවන කටයුතු හා නිපුණතා සංවර්ධන අමාත්‍යාංශ ලේකම් බී.විජේරත්න මහතාගේ ප්‍රධානත්වයෙන් ජාතික තරුණ සේවා සභාවේ සභාපති හා අධ්‍යක්ෂ ජෙනරාල් නීතිඥ ලලිත් පියුම් පෙරේරා මහතා අතුලු නිලධාරීන්ගේ සහභාගිත්වයෙන් මහරගම යූත් ක්‍රීඩාංගණයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>20</day>
    </date>
    <link>http://www.dinamina.lk/2014/06/20/_art.asp?fn=s1406207</link>
    <topic>අන්තර් සමාජ කාන්තා සත් සාමාජික රගර් කුසලානය නාවික හමුදාව දිනයි</topic>
    <author>ෆවුස් මොහොමඩ්</author>
    <content>යුද හමුදා 'ඒ' කණ්ඩායමට එරෙහිව ලකුණු 12-10ක තියුණු ජයක් වාර්තා කළ නාවික හමුදා 'ඒ' කණ්ඩායම අන්තර් සමාජ කාන්තා සත් සාමාජික රගර් ශූරතාව අත්කර ගැනීමට සමත්විය.තරගයේ පළමු භාගය නිමාවනවිට ලකුණු 5-0කින් පෙරමුණ ගත් යුද හමුදා පිලට එරෙහිව ප්‍රබල සටනක නිරත වූ නාවික හමුදා ක්‍රීඩිකාවෝ තරගයේ දෙවැනි භාගයේ දී ජයග්‍රහණය වාර්තා කිරීම කැපී පෙනුණි.නාවික හමුදාව ගෝලයක් සහ උත්සාහක දිනුමක් රැස් කළ අතර යුද හමුදාවට ලබා ගත හැකිවූයේ උත්සාහක දිනුම් දෙකක් පමණි. හැව්ලොක්ස් පිටියේ පසුගියදා පැවැති මේ තරගාවලියේ අවසන් මහා තරගය විදුලි ආලෝකධාරා මධ්‍යයේ පැවැත්විණි. මේ අතර යුද හමුදා 'බී' කණ්ඩායමට එරෙහිව ලකුණු 39-0ක විශිෂ්ට ජයක් වාර්තා කළ ගුවන් හමුදා කණ්ඩායම තරගාවලියේ පළඟ ශූරතාවට හිමිකම් කීවේය.බඳුන ශූරතාව දිනාගනු ලැබුවේ නාවික හමුදා 'බී' කණ්ඩායම විසිනි. බඳුන ශූරතා අවසන් තරගයේ දී ඔවුන් වෙතින් ලකුණු 40-0කින් තලාතුඹය බ්ලැක් ඒන්ජල්ස් කණ්ඩායම පරාජයට පත්විය.බස්නාහිර රගර් සංගමය විසින් ශ්‍රී ලංකා කාන්තා රගර් සංවර්ධන කමිටුව හා එක්ව සංවිධානය කළ මේ තරගාවලියට යුද, ගුවන්, නාවික, රත්ගම ටයිග්‍රස්, රත්ගම ක්‍රී.ස, තලාතුඹය බ්ලැක් ඒන්ජල්ස්, බණ්ඩාරවෙල ක්‍රී.ස, බදුල්ල ක්‍රී.ස, සීතාවක ක්‍රී.සමාජය සමග අම්පාර බ්ලැක් ලයන්ස් ක්‍රීඩා සමාජය එක්වූහ.පසුගිය වසරේ ආසියානු සත් සාමාජික කාන්තා රගර් තරගාවලියේ විශිෂ්ට දස්කම් දක්වමින් පළඟ ශූරතාව දිනා ගැනීමට සමත්වූ ශ්‍රී ලංකා කාන්තා රගර් පිලේ ප්‍රබල ක්‍රීඩිකාවන් රැසක් තරගාවලිය නියෝජනය කිරීම විශේෂත්වයකි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>20</day>
    </date>
    <link>http://www.dinamina.lk/2014/06/20/_art.asp?fn=s1406208</link>
    <topic>බස්නාහිර පළාත් පාසල් කබඩි සමස්ත ශූරතා හතරම හොරණ තක්ෂිලාවට</topic>
    <author>ගෝනපොල සමූහ</author>
    <content>බස්නාහිර පළාත් අධ්‍යාපන අමාත්‍යාංශ ක්‍රීඩා හා ශාරීරික අධ්‍යාපන අංශය සංවිධාන කළ පළාත් පාසල් කබඩි තරගාවලියේ වයස් කාණ්ඩ ශූරතා 4ම දිනාගැනීමට හොරණ තක්ෂිලා මධ්‍ය විද්‍යාලය සමත්විය.‍අවු.15න් පහළ හා 19න් පහළ බාලක/බාලිකා ශූරතා තක්ෂිලා විදුහල සතුවු අතර එම වයස් කාණ්ඩයන්ගේ ශූරතා 4ම එක් පාසලක් විසින් දිනාගත් පළමු අවස්ථාවද මෙය වීම විශේෂත්වයකි.විදුහල්පතිනි කේ.‍කේ.පී.එම්.ජයතිලක මහත්මියගේ උපදෙස් මත විද්‍යාලයීය කබඩි භාර ආචාරිනී දේවිකා මධුරංගනී මහත්මිය හා පුහුණුකරු එම්.ඩී.සී.ජේ.විජේකෝන් මහතාගේ මඟ පෙන්වීම හා පුහුණුවීම් යටතේ හොරණ තක්ෂිලා මධ්‍ය විද්‍යා ලයේ කණ්ඩායම් මේ ජයග්‍රහණ අත්කර ගත්තේය.බස්නාහිර පළාත් සියලුම අධ්‍යාපන කලාප නියෝජන කරමින් කණ්ඩායම් එක්වු තරගාවලිය පසුගියදා මොරටුව වේල්ස් කුමර විද්‍යාලයීය ක්‍රීඩා පිටියේදී පැවැත්විණි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>20</day>
    </date>
    <link>http://www.dinamina.lk/2014/06/20/_art.asp?fn=s1406209</link>
    <topic>විද්‍යාර්ථ විදුහලට 51-11ක ජයක්</topic>
    <author>ඉන්දික පොල්කොටුව</author>
    <content>අන්තර් පාසල් අවුරුදු 20න් පහළ රගර් තරගාවලියේ කොළඹ නාලන්දා විදුහල සමග පැවැති තරගයෙන් ලකුණු 51-11ක විශිෂ්ට ජයක් වාර්තා කිරීමට විද්‍යාර්ථ විදුහල සමත්විය.තරගයේ පළමු භාගය නිමාවනවිට ලකුණු 31-6කින් පෙරමුණ ගත් විද්‍යාර්ථ විදුහල දෙවැනි භාගයේ තවත් ලකුණු 20ක් රැස් කරගත්තේය. විද්‍යාර්ථ විදුහල් පිල රැස් කළ ලකුණු සංඛ්‍යාවට ගෝල් තුනක් හා උත්සාහක දිනුම් 6ක් ඇතුලත් වූ අතර නාලන්දා විදුහලට ලබාගත හැකිවූයේ උත්සාහක දිනුමක් හා දඬුවම් පහර දෙකක් පමණි.විද්‍යාර්ථ විදුහල වෙනුවෙන් ඉසුරු ලක්මාල් හා හෂාන් ප්‍රනාන්දු උත්සාහක දිනුම් තුන බැගින් වාර්තා කළහ. අනුෂ්තික තිලංකර උත්සාහක දිනුම් දෙකක් රැස් කළ අතර චතුරංග පෙරේරා ද උත්සාහක දිනුමක් සිය කණ්ඩායමට එක් කළේය. නාලන්දා විදුහල් පිල වෙනුවෙන් විකුම් ප්‍රනාන්දු උත්සාහක දිනුම් දෙකක් රැස් කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>20</day>
    </date>
    <link>http://www.dinamina.lk/2014/06/20/_art.asp?fn=s14062010</link>
    <topic>දිවා රාත්‍රී ක්‍රිකට් හෙට ගල‍‍ගොඩ දී</topic>
    <author/>
    <content>ගල‍ගොඩ සමගි ක්‍රීඩා සමාජය පළමුවරට සංවිධානය කරනු ලබන දීපව්‍යාප්ත සය සාමාජික දිවා රාත්‍රී සැහැල්ලු පන්දු ක්‍රිකට් තරගාවලිය හෙට (21) ගල‍ගොඩ සමගි ක්‍රීඩා පිටියේ දී පැවැත්වේ.තරගාවලියට සුදුසුකම් ලබන්නේ පළමුවෙන් ඉදිරිපත් වන කණ්ඩායම් 32කට පමණි. ශූරතාව දිනා ගන්නා කණ්ඩායමට රුපියල් පනස් දහසක මුදල් ත්‍යාගයක් ද, අනුශූරයන්ට රුපියල් තිස් දහසක මුදල් ත්‍යාගයක් ද පිරිනැමෙන බව සංවිධායක මණ්ඩලය පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>20</day>
    </date>
    <link>http://www.dinamina.lk/2014/06/20/_art.asp?fn=s14062011</link>
    <topic>සය සමාජික ක්‍රිකට් අංගොඩ දී</topic>
    <author/>
    <content>ජාතික මානසික සෞඛ්‍ය විද්‍යායතනයේ ක්‍රීඩා සමාජය සංවිධාන කරන දීප ව්‍යාප්ත සය සමාජික ක්‍රිකට් තරගාවලිය මේ මස 28-29 දෙදින අංගොඩ ටී.බී.ඉලංගරත්න ක්‍රීඩාංගණයේදී පැවැත්වේ. දිවයිනේ සියළුම සෞඛ්‍ය ආයතන නි‍යෝජනය කරමින් කණ්ඩායම් සහභාගිවන තරගාවලියේ ජයග්‍රාහයකයන්ට හා අනුශූරයන්ට ශූරතා කුසලාන සමගින් මුදල් ත්‍යාග පිරිනැමෙන බව සංවිධායකයෝ පවසති..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>20</day>
    </date>
    <link>http://www.dinamina.lk/2014/06/20/_art.asp?fn=f1406201</link>
    <topic>රෝසිගේ ෙටාෆියට සජිත් වහවැටේ</topic>
    <author>අන්දොස් හොයන්නේ</author>
    <content>ජනාධිපති මහින්ද රාජපක්ෂ මහතා පසුගිය සිකුරාදා කටුනායක ජාත්‍යන්තර ගුවන් තොටුපළෙන් බොලිවියාව බලා පිටත්ව ගියේ සැන්ටා කෲස් එක්ස්පෝ අපනයන කේන්ද්‍රයේදී පැවැති ජී 77 ස්වර්ණ ජයන්ති රාජ්‍ය නායක සමුළුවට සහභාගිවීම සඳහාය.සැන්ටා කෲස් ගුවන් තොටුපළේ අති විශේෂ අමුත්තන් සඳහා වූ පර්යන්තයට සේන්දු වූ ජනාධිපතිතුමා ඇතුළු දූත පිරිස බොලීවියානු සෙනෙට් මණ්ඩලයේ සභාපතිවරයා විසින් පිළිගත්තේ මහත් උණුසුම් අයුරින්ය.කුරිරු ත්‍රස්තවාදය පරදවා ශ්‍රී ලංකාවට සාමය සංවර්ධනය ගෙනා නායකයා ලෙසට නව ශීර්ෂ පාඨ යොදා ගනිමින් ජනාධිපතිවරයාගේ බොලීවියානු සංචාරය සජීවීව වාර්තා කිරීමට එරට මාධ්‍ය ක්‍රියා ක‍ළහ.‍ජී 77 රාජ්‍ය නායක හමුව පසුගිය සෙනසුරාදා හා ඉරිදා දෙදින අති උත්කර්ෂවත් අයුරින් පැවැති අතර කියුබා, ගැබෝන්, උරුගුවේ, නැමීබියා ඇතුළු රටවල රාජ්‍ය නායකයන් 133 දෙනකු ඊට එක් වූහ. පසුගිය ඉරිදා සමුළුව ඇමැතූ ජනාධිපතිවරයාගේ හරවත් කථාව බොහෝ රාජ්‍ය නායකයන්ගේ පැසසුමට ලක්විය.සමුළුව පැවැති අතරවාරයේදී ගැබෝන් අගමැති ඩැනීයෙල් ඔනා ඔන්ඩෝ, උරුගුවේ ජනාධිපති හොසේ මුජිකා හා ඉක්වටෝරියල්හි ජනාධිපති ටිය චෝරෝ ඔබ්යුංග් මහත්වරු සමඟ සාකච්ඡා කළ ජනාධිපතිතුමාට කියුබානු ජනාධිපති රාවුල් ක්‍රස්තෝ සමඟ විශේෂ හමුවකට අවස්ථාව උදා විය.සමුළුව නිමා වීමත් සමඟ ජනාධිපතිවරයා සැන්ටා කෲස් සිට කිලෝමීටර් 900ක් දුරින් පිහිටි ලාපැස් නුවර බලා පිටත්ව ගියේ බොලීවියානු ජනාධිපති ඊවෝ මොර ලෙස් අයිටා මහතා හමුවීම සඳහාය. ලාපැස් ගුවන් තොටුපළේදී හමුදා උත්තමාචාර මධ්‍යයේ ‍රාජපක්ෂ ජනාධිපතිවරයා මහත් හරසරින් පිළිගැනිණි. පසුව ද්විපාර්ශ්වික සාකච්ඡා පැවැති අතර රාජපක්ෂ ජනාධිපතිවරයා ශ්‍රී ලංකාවට පැමිණෙන ලෙස බොලීවියානු ජනාධිපතිවරයාට ආරාධනා කළේය.ළඟදී ඉන්දියානු සංචාරයකට එක්වෙනවා. ඉන්දියාවේ සිට ශ්‍රී ලංකාවට කොපමණ දුර දැයි ඊවෝ ජනාධිපතිවරයා ඇසීය. ඉන්දියාවේ සිට පැයකදී පැමිණිය හැකි බව රාජපක්ෂ ජනාධිපතිවරයා පැහැදිලි කළේය. පැයකදී යැයි මවිතය පළ ක‍ළ ඊවෝ මහතා ශ්‍රී ලංකාවට පැමිණෙන බව සිනා සෙමින් කීවේය. රවීන්ද්‍ර රන්දෙණිය හා නන්දන ගුණතිලක මහත්වරු ඊවෝ ජනාධිපතිවරයාට හඳුන්වා දීමටද ජනාධිපතිවරයා අමතක නොකළේය.ජනාධිපතිවරයාගේ සපැමිණීම දැනගත් එරට දහස් සංඛ්‍යාත ජනතාවක් එතුමා බැලීමට මාර්ග දෙපස එක් රොක්ව සිටියහ. එරට පාර්ලිමේන්තුවට සපැමිණි ජනාධිපතිතුමාට සාමය හා ප්‍රජාතන්ත්‍රවාදය වෙනුවෙන් බොලීවියාවේ ඉහළම සම්මානය එරට උප ජනාධිපති හා ජාතික මන්ත්‍රණ සභා සභාපති අල්වා රො ග්‍රාසියා මහතා විසින් පිරිනමද්දී රැස්ව සිටියවුන් අත්පොළසන් දුන්හ.සියලු දෙනා නැගිටිමින් අත්පොළසන් ගැසූහ. මෙතරම් කාන්තාවන් පිරිසක් ශ්‍රී ලංකා පාර්ලිමේන්තුවේදී මම දැකලා නැතැයි ජනාධිපතිවරයා ප්‍රකාශ කරද්දී සියලු දෙනා සිනා සෙමින් අත්පොළසන් දුන්හ. ශ්‍රී ලංකාවේ ජනාධිපතිවරයෙකු බොලීවියාවේ සංචාරය කළ ප්‍රථම අවස්ථාව සනිටුහන් කරමින් ඉතා සාර්ථක සංචාරයක් නිමවා ජනාධිපතිතුමා අඟහරුවාදා රාත්‍රී මෙරටට පැමිණියේය.පසුගිය බදාදා දහවල් රෝහිත අබේගුණවර්ධන මහතාට පාර්ලිමේන්තුවට දුරකථන ඇමතුමක් ලබාගත් ජනාධිපතිතුමා බේරුවල යාමට එන්නැයි කීය. පසුව රෝහිත සමඟ හෙලිකොප්ටර් යානයකින් බේරුවල මහජන ක්‍රීඩාංගණය බලා පිරිස පිටත් වූහ.ඔවුන් බේරුවල ප්‍රාදේශීය ලේකම් කාර්යාලය බලා ගියේ පසුගිය දිනවල ඇතිවූ උණුසුම්කාරී තත්ත්වයෙන් දුකට පත්වූවන් පිළිබඳ සොයා බැලීම සඳහාය. හමුදාපති, පොලිස්පති, ඇමැති මර්වින් සිල්වා මහත්වරු ඇතුළු විශාල පිරිසක් ඊට එක් වූහ.“ආගමික සහජීවනය ඇතිකිරීම සැමගේ යුතුකමක්, වැරදිකළ අයට නීත්‍යානුකූලව පියවර ගන්න ඕනෑ. නැවත මෙවැනි දේ ඇති නොවීම සඳහා එය කළ යුතුයි. ජනාධිපතිවරයා අවධාරණය කළේය.සර්, අපි දැනටමත් ඒ සඳහා ක්‍රියාමාර්ග ගෙන තිබෙනවා යැයි රෝහිත අබේගුණවර්ධන මහතා පැහැදිලි කළේය. නිවාස, දේපළ අහිමි වූ අයට වන්දි දෙන්න ඕනෑ. තවත් කළු ජූලියක් අලුත් කළු සැප්තැම්බරයක් (පෙන්ටගන සිද්ධිය) ඇති කිරීමට ඉඩ දෙන්න බෑ. තිස් වසරක යුද්ධයෙන් බැට කෑ ලාංකික ජනතාව ජාති ආගම් භේද පසෙකලා සහජීවනයෙන් සහයෝගයෙන් ජීවත් විය යුතු යැයි එතුමා අවධාරණය කළේය.සර්, මේ බේරුවල හැමෝම සහයෝගයෙන් වැඩ කළ නගරයක් යැයි රෝහිත ඇමැතිවරයා කීය. බංකොළොත් දේශපාලනඥයො අන්තවාදී පිරිසක් යොදාගෙන මේ වගේ දේවල් කරනවා. මේ හරහා මානව හිමිකම් උල්ලංඝන ප්‍රශ්න ඇති කිරීමටත් උත්සාහ දරනවා. ඒ ගැන අපි අවධානයෙන් කටයුතු කළ යුතු යැයි ජනාධිපතිතුමා පැහැදිලි කළේය. කුමාර වෙල්ගම ඇතුළු පිරිසට මේ පිළිබඳ දැනුම් දුන්නේ ය.ඔස්ට්‍රේලියාවේ නිව්සවුත්ලන්ඩ් විශ්-වවිද්‍යාලයෙන් ගගන තාක්ෂණ විද්‍යාපති උපාධිය ලබාගත් පාර්ලිමේන්තු මන්ත්‍රී කනක හේරත් මහතා ශ්‍රී ලංකාවට පැමිණියේ ඒ බව ළඟම මිතුරන්ට පවා නොදන්වමින්ය. හේරත් මහතා ක්‍රියාකාරී දේශපාලනයට පැමිණීමට මත්තෙන් ඕස්ට්‍රේලියාවේ ක්වන්ටාස් ගුවන් සමාගමේ ගුවන් නියමුවෙක් ලෙසද සේවය කළේය.මේ පිළිබඳ දැනගත් කැබිනට් ඇමැතිවරයෙක් කනකගේ පියාණන් වූ මහීපාල හේරත් මහ ඇමැතිවරයාට අපූර්ව යෝජනාවක් කළේය. දැන උගත් තරුණයො ඇයි දේශපාලනයට යොමු කළේ. ලෝකයේ ඕනෑම රටක මෙවන් වෘත්තිකයො විරලයි.මෙවන් වෘත්තියකට මාසයකට රුපියල් මිලියන ගාණක වැටුපක් ගන්න පුළුවන් යැයි එම ඇමැතිවරයා කීය. අපි ජීවත් වෙන්නත් ඕනෑ. සල්ලි උපයන්න විතරක් නෙමේ ඇමැතිතුමා. යනුවෙන් මහ ඇමැතිතුමා ඊට පිළිතුරු දුන්නේය. මේ පිළිබඳ දැනගත් මාධ්‍යවේදී හිතවතෙකු “ඇයි ඔබතුමා උගත්කම මාකට් නොකරන්නේ යැයි කනක හේරත් මහතාගෙන් ප්‍රශ්න කළේය. සැබෑ උගතුන් උගත්කම මාකට් කරන්නේ නැතැයි හෙතෙම කීය.අරණායක ප්‍රාදේශීය සභාව සහ නව ගොඩනැගිල්ල විවෘත කිරීම සඳහා සබරගමු මහ ඇමැති මහීපාල හේරත් හා නියෝජ්‍ය ඇමැති ලලිත් දිසානායක මහතාගේ පුත් චමිල දිසානායක මහත්වරු එක්වී සිටියහ.ලලිතුයි මමයි ගජ මිතුරො. හැබැයි ඡන්ද කාලෙට අපි දෙන්න කෙළ ගන්නවා. ඒ නම් මනාප ක්‍රමයේ ආදීනවයි. ඡන්ද කාලෙ කෙළ ගන්නා අපි දෙන්නා ඡන්දය ඉවරවුණදා සිට ගජ යාළුවෝ . මහ ඇමැතිවරයා කීවේ පිරිස සිනා සාගරයක ගිල්වමින්ය.දැන් ලලිත්ගෙ පුතා චමිලයි මගෙ පුතා කනකයි දේශපාලනයට ඇවිත්. ඒත් චමිලයි කනකයි ඡන්ද කාලෙත් ගැටුම් ඇති කර ගන්නෑ. ඒ දෙන්න ඡන්ද කාලෙටත් කිරියි පැණියි වගේ යැයි මහ ඇමැතිවරයා සිනා සෙමින් කීය.වැවුරුකන්නල බොදු රජ වෙහෙරේ පෙරහර කමිටුවේ සභාපති ලෙස පත් වූ ඇමැති මර්වින් සිල්වා මහතා එතැනින් නොනැවතී පසුගිය බ්‍රහස්පතින්දා මාතර නගර මධ්‍යයේ මහා බත් දන්සලක් සංවිධානය කළේය. බත් දන්සල ආසන්නයේ මාලක සිල්වාගේ හා ඇමැති මර්වින් සිල්වාගේ දැවැන්ත ‍ පෝස්ටර් දෙකක් සවි කර තිබුණ අතර දහවල් 12 සිට හවස 5.00 දක්වා පැවැති දන්සලට විශාල පිරිසක් පැමිණ සිටියහ.මර්වින් සිල්වා මේ අරඅඳින්නේ මාතරට මාලක ගෙන ඒමට දැයි බොහෝ දෙනාගේ කතා බහට ලක් වී තිබුණි.විපක්ෂ නායක රනිල් වික්‍රමසිංහ මහතා මන්ත්‍රී හරින් ප්‍රනාන්දු මහතා බදුල්ල හෝටලයකදී සූදානම් කර තිබූ බදුලු ක්‍රියාකාරී හමුවකට එක් විය.ඌව පළාත් සභා මැතිවරණයේදී ඡන්ද පොළෙන් පොළට නියෝජිතයො දාන්න ඕනෑ පක්ෂය ලබා දෙන ඉලක්ක සපුරන්න බැරි සංවිධායක මහත්වරු ඌව පළාත් සභාවට නාමයෝජනා බලාපොරොත්තු වෙන්න එපා යැයි විපක්ෂ නායකවරයා අවධාරණය කළේය.පාර්ලිමේන්තු කණ්ඩායම් රැස්වීම පසුගිය අඟහරුවාදා පාර්ලිමේන්තු සංකීර්ණයේදී විපක්ෂ නායකවරයාගේ ප්‍රධානත්වයෙන් රැස්විය. ජාත්‍යන්තර පරීක්ෂණයට එරෙහිව පාර්ලිමේන්තුව හමුවට ගෙනඑන ලද යෝජනාව පිළිබඳ මෙහිදී විපක්ෂ නායකවරයා අදහස් දැක්වීය.සර් - පිටරටවල් අපේ රටට ඇඟිලි ගැසීම ගැන අපේ පක්ෂයත් විරුද්ධයි. නමුත් අපි මේ යෝජනාවේදී සභා ගර්භයෙන් රැ‍ඳෙමින් වෝට් නොකර ඉමු යැයි සුජීව සේනසිංහ මහතා යෝජනා කළේය.පසුගිය බදාදා පාර්ලිමේන්තුවේදී එම යෝජනාවට ඡන්ද විමසීමට නිමේෂයක් තිබියදී සභා ගර්භයේ රැඳී සිටි සජිත් ප්‍රේමදාස මහතා රෝසි සේනානායක මහත්මියගේ අසුන සමීපයට ගොස් ඇගේ සුරතේ වූ ලොසින්ජර භාජනයකින් ලොසින්ජර් අහුරක් ෙගන කට පුරවා ගත්තේය. පසුව සුජීව සේනසිංහ මහතාද රෝසිගේ ‍ ලොසින්ජරවලින් කට පුරවා ගත්තේය.රෝසිගේ ලොසින්ජරවලට වහ වැටුණු සජිත් ප්‍රේමදාස මහතා නැවත රෝසි අසලට පැමිණ ලොසින්ජර් භාජනය ගෙන ගියේ සිනාසෙමින්ය. අකිල විරාජ් මහතාද රෝසි අසලට පැමිණ ලොසින්ජර ඉල්ලා සිටියේය. ලොසින්ජර් භාජනය සජිත් ළඟ බව ඇය සජිත් පෙන්වමින් කීවාය.දෙමළ එක්සත් විමුක්ති පෙරමුණේ නායක ආනන්ද සංගරි මහතා සිය 81වැනි උපන්දින දිනයේදී විශේෂ තීරණයක් ගත්තේය. එනම් ක්‍රියාකාරී දේශපාලනයෙන් සමුගන්නා බවට ය. ටී.එන්.ඒ. හවුල්කාර පක්ෂයක සිටියද ටී.එන්.ඒ.සංවිධානයේ ඇති එල්.ටී.ටී.ඊ, හිතවාදීත්වයට හෙතෙම දැඩි ලෙස විරෝධය දැක්වීය.බස්නාහිර පළාත් සභාව එහි සභාපති සුනිල් විජේරත්න මහතාගේ ප්‍රධානත්වයෙන් රැස් වූ අතර එහිදි පසුගියදා අළුත්ගමදි වු සිද්ධිය සම්බන්ධයෙන් මන්ත්‍රිවරු අදහස් දැක්වූහ.වෛද්‍ය නලින් ජයතිස්ස මහතා(ජවිපෙ)”මෙම සිද්ධියට සම්බන්ධ ආගමික සංවිධානය තහනම් කළ යුතු යැයි” පවසද්දි විපක්ෂ මන්ත්‍රිවරු සභාවේ මේසවලට තට්ටු කරමින් ඊට සහාය ඵල කළේය.සුව නින්දක පහස විදිමින් සිටි ඇමති උපාලි කොඩිකාර මහතාද හදිසියේ නින්දෙන් අවදිවී විපක්ෂ මන්ත්‍රිවරු අනුගමනය කරමින් කලබලයෙන් මේසයට තට්ටු කළේ විපක්ෂ මෙන්ම ආණ්ඩුපක්ෂ මන්ත්‍රිවරුන්ද සිනා සාගරයක ගිලිවමින්ය.මෙම දිනවල මහියංගනය මැතිවරණ ප්‍රචාරක කටයුතු වල නිරත වන ජනතා විමුක්ති පෙරමුණේ මන්ත්‍රි ලාල්කාන්ත මහතා ප්‍රධාන පිරිස පසුගිය බ්‍රහස්පතින්දා සොර බොර වැව සමීපයේ පිහිටි කුඩා කඩයකට ගොඩ වුණේ තේකෝප්පයකින් පිපාසය සන්සිදුවා ගැනීම සඳහාය.පිරිසට තේ පිළිගැන්වීමට පැමි‍‍‍්ණියේ මහළු මිනිසෙකි. හේ පිරිස දෙස විමසිල්ලෙන් බලමින් මහත්වරු කොළඹින් නොවැ .ඡන්දෙත් ළඟයි නොවැ කීය .පිරිස මුහුණට මුහුණ බලා ගන්හ. ලාල්කාන්ත දෙසට හැරුණු මහළු මිනිසා “පුතේ ඡන්දෙ ළඟ නිසානේ පාරත් කුරුටු ගාන්නෙ යැයි කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>20</day>
    </date>
    <link>http://www.dinamina.lk/2014/06/20/_art.asp?fn=f1406202</link>
    <topic>ලෝකයේ හොඳම ආගම අදහන රට ලෝකයේ හොඳම රට විය යුතුයි</topic>
    <author>සකස් කළේ</author>
    <content>තරුණ පිරිස වෙනුවෙන් ධර්ම දේශනා කිරීමට මෙරටට පැමිණීමට ලැබීම මහත් භාග්‍යයක්. මම ඉපදුණේ එංගලන්තයේ. මගේ දෙමාපියන් බෞද්ධයන් නොවෙයි. නමුත් මම අවුරුදු 16දී බෞද්ධයෙක් වුණා. සියලු ආගම්වලට අදාළ පොත්පත් පරිශීලනය කරමින් ඒවා සන්සන්දනය කරද්දි මට අ‍වබෝධ වුණා බුදු දහම තමයි හොඳම ආගම කියලා. එය විද්‍යාත්මකයි. ඒ වගේම වටිනා දහමක්.අද දරුවන්ට අ.පො.ස. සාමාන්‍ය පෙළ, උසස් පෙළ ආදී නොයෙකුත් විභාගවලට මුහුණ දෙන්න සිදු වෙනවා. ඇත්තටම මම මගේ විභාග ඉහළින් සමත් වෙන්න භාවනාව උපයෝගී කරගත්තා. මගේ දෙමාපියන් දුප්පත් වුණත් මම කේම්බ්‍රිජ් විශ්වවිද්‍යාලයට ඇතුළත්ව සෛද්ධාන්තික භෞතික විද්‍යාව අධ්‍යයනය කළා.1972 දී මම ඉතා අසීරු විභාගයකට මුහුණ දුන්නා. හැම දෙයක්ම තීරණය වන්නේ අවසාන විභාගයේ ප්‍රතිඵල මත කියලා යාළුවෝ, නෑදෑයෝ මට කිව්වා. විභාගය සමත් වීමේ වැදගත්කම පැහැදිලි කර දුන්නා. (භික්ෂුවක් වී සිටියානම් ඒ දේවල්වලින් බේරෙන්න තිබුණත් මම ඒ බව කලින් දැනගෙන සිටියේ නැහැ) ඒ නිසා අවසාන විභාගයට මහන්සි වී පාඩම් කළා.අවසාන විභාගය උදේ වරුවේ පැය තුනකුත් සවස්වරුවේ පැය තුනකුත් වශයෙන් සතියේ දවස් 6ක් තිබුණා. ක්‍රිකට් තරගයක් වුණත් තියෙන්නේ දවස් පහයි. නමුත් මට දවස් හයක් විභාගය ලියන්න සිදු වුණා.බුදු දහමෙන් මනස දියුණු කරගන්නා ආකාරය පිළිබඳ ඒවනවිට මම දැනගෙන සිටියා. ඒ නිසා විභාගය පැවැත්වුණු දින හයේම දිවා ආහාරය ගත්තේ නැහැ. හැම දවසකම මම පැය භාගයක් භාවනා කළා. විභාගය ලිව්වට පස්සේ හොඳට ලිව්වද කියලා සැකයක් මගේ හිතේ ඇති වුණා.එහෙත් උත්තර පත්‍රය භාර දීමෙන් පසුව එය නැවත අපිට පරීක්ෂා කළ නොහැකියි. අපි හැමෝම මේ විත්තිය දන්නවා. අතීතයත් ඒ වගේ. එය කවදාවත් වෙනස් කරන්න බැහැ. ඒ නිසා අතීතය අතහැර දමන්න මම මගේ මනස පුරුදු කළා.විභාගය ගැන මම නැවත නැවත සිතන්න ගියේ නැහැ. උදේ ලියූ ප්‍රශ්න පත්‍රය අමතක කර හවස තිබෙන විභාගය ගැන කල්පනා කළා. ඇත්තටම වැදගත් දේ විභාගය ලිවීමට මනස සකස් කර ගැනීමයි. ඉන්ධන නැතිව දුවන වාහනයක් වගේ තිබූ මගේ මනසට මම විවේකයක් ලබා දුන්නා.අතීතය සහ අනාගතය ගැන කල්පනා කරද්දි සිදු වන්නේ ශක්තිය හීන වීමයි. විවේකීව ගත කරද්දි, මනසට අවශ්‍ය සහනය ලබා දෙද්දි මට සවස්වරුවේ පැවැත්වුණු විභාගයටහොඳින් මුහුණ දෙන්න හැකි වුණා. එදා මගේ යාළුවෝ කිව්වා විභාග ශාලාවට ඇතුළු වුණු අයගෙන් සිනහා වෙලා සැහැල්ලුවෙන් සිටියේ මම විතරයි කියලා.සමහරු හිතුවා මම රැවටීමක් කරනවා කියලා. (එය එක්තරා ආකාරයක රැවටීමක් වගේ තමයි). භාවනා කරද්දි මට තේරුම් ගියා විභාගයට පෙර මනසට විවේකය ලබා දීම අවශ්‍යයි කියලා. ඒ ආකාරයට මනසට අවශ්‍ය සැහැල්ලුව, නිදහස ලබා දුන් නිසා මට හොඳින් විභාගයට මුහුණ දෙන්න පුළුවන් වුණා.මම ලෝකයේ අන්තර්ජාතික පාසල්වලට මෙම ක්‍රමය පැහැදිලි කර දුන්නා. විශේෂයෙන් මෑතකදී මම ඕස්ට්‍රේලියාවේ යුදෙව් පාසලකට ගිහින් මේ පාඩම කියලා දුන්නා. පසුව ඔවුන් මට ලිපියක් එවලා තිබුණා පසුගිය කාලසීමාවේ ඒ පාසලේ හොඳම ප්‍රතිඵල ලැබූ බව. ක්‍රිකට් ක්‍රීඩාවේ වගේ යවන පන්දුවලින් සාර්ථක වන්නේ එක්තරා වෙලාවක යවන පන්දු පමණයි. ඔබ කල්පනා කරන්න ඕනා කලින් යවපු පන්දුව හෝ පසුව යවන පන්දුව ගැන නොවෙයි. මේ මොහොතේ යවන පන්දුව ගැනයි.බුදු දහමේ තිබෙන ගොඩාක් ඉගැන්වීම් අපේ ජීවිත ඉහළ තලයකට ගෙන එනවා. තරුණ දුදරුවන් සහකරුවෙක්, සහකාරියක් තෝරා ගනිද්දිත් බුදු දහම උපකාරී වෙනවා. තමන්ගේ සහකරුවා හෝ සහකාරිය තමන්ට ගැළපෙන ආකාරයට විනෝදයෙන් , හොඳින් ජීවත් වෙන්න පුළුවන් කෙනෙක් වෙන්න ඕනෑ.ඒ වගේම කරුණාවන්ත, පංචශීලය රකින කෙනෙක් විය යුතුයි. පිරිමි ළමයෙකුගෙන් ඇහුවෙත් ඔබ විවාහ වෙන්න ‍කැමැති කුමන ගතිගුණ තියෙන ගෑනු ළමයෙක් සමඟ ද කියලා එයා කියයි ඇය ලස්සන වෙන්න ඕනෑ කියලා. මොකද ඇය ලස්සන කෙනෙක් වුණොත් අන් අය ඇය දිහා බලනවා.නමුත් ගෑනු ළමයෙක් ඒ වගේ ලස්සනට ඉන්නේ අවුරුදු 10ක් 15ක් වැනි කාලයක්. ඊට පස්සේ ඒ අයත් ඔබගේ අම්මා වගේ තත්වයට පත් වෙනවා. දැන් පිරිමි ළමයි තේරුම් ගන්න ඕනේ කුමන ආකාරයේ ගති ලක්ෂණ ඇති ගැහැණු ළමයෙක් සමඟ ද විවාහ වෙන්නෙ කියලා. ගෑනු ළමයිනුත් එසේමයි.පංචශීලය රකින, විශ්වාසවන්ත, සහයෝගයෙන්, විනෝදයෙන් ජීවත් වෙන්න පුළුවන් කෙනෙක් තමන්ගේ සහකරුවා වශයෙන් තෝරා ගන්න ඕනා. එවිට ඔබට සතුටින්, සමාදානයෙන් බොහෝ කාලයක් ජීවත් වෙන්න හැකි වේවි. ඔබට මේවා කියලා දෙන්නේ පන්සලෙන්. ඒ නිසා නිතරම පන්සල් එන්න පුරුදු වෙන්න.ගැහැනු දරුවෙක් මත්පැන් පානය කරන සහකරුවෙක් තෝරා ගත්තොත් එය ඉතා භයානකයි. එක්තරා පුද්ගලයෙක් දිනක් බීමත්ව රිය පදවාගෙන ගෙදර යනවා. ඔස්ට්‍රේලියාවේ මෙය බරපතළ වරදක්. පොලිසියට මුවාවෙලා ගෙදර යන්න පුළු‍වන් වෙයි කියලා හිතුවත් අතරමගදී පොලිසියෙන් ඒ පුද්ගලයාගේ වාහනය නතර කරලා ඔහුගෙන් ප්‍රශ්න කළා.බීමතින්ම ඔහු පොලිසියට උත්තර දෙන අතර රිය අනතුරක් පිළිබඳ වාර්තා වීමෙන් අදාළ පොලිස් නිලධාරින්ට ඔහුව නිදහස් කරන්න සිදු වුණා. එදා පොලිසියෙන් නිදහස්ව සතුටින් ගෙදර ගියත් පහුවදා උදෑසන පොලිස් නිලධාරීන් ඔහුගේ ගෙදරට පැමිණියා. ඔවුන් ඔහුගේ වාහනය පරීක්ෂා කරද්දි ඔහුට වැටහුණා.තමන් කලින් දා රාත්‍රියේ කලබලයට පදවාගෙන ඇවිත් තිබෙන්නේ පොලිස් නිල රථයක් බව. මත්පැන් පානය කළහම තමන් මොනවද කරන්නේ කියලා දන්නේ නැහැ. ඒ නිසයි අපි පන්සිල් රකින්න කියන්නේ. ඉන් ඔබත් අන් අයත් ආරක්ෂා වෙනවා.මම මත්ද්‍රව්‍ය පානය අත්හැරියේ විශ්වවිද්‍යාල සිසුවෙක් වශයෙන් සිටින කාලේ. මත්පැන් පානය නොකරන නිසා ඉන්පසු මට කිසිම සාදයකට ආරධනා නොකරයි කියලා මම හිතුවා. මොකද මගේ යාළුවෝ සියල්ලන්ම මත්ද්‍රව්‍ය පානය කරන අය. නමුත් ඉන්පසු මට පෙරටත් වඩා සාදවලට ඇරයුම් ලැබුණා.ඔවුන්ට මාව පෙරටත් වඩා අවශ්‍ය වුණා. ඒ ඔවුන්ව ගෙවල්වලට ඇරලවා ගන්න. ඒ වගේම මත්වතුර පානය අත්හැරියාම ගෑණු ළමයි මට ගොඩාක් කැමති වුණා. ඒ අය මාව විශ්වාසවන්ත අයෙක් ලෙස සැලකුවා. ඒ නිසා ඔබත් මත්පැන් පානය නොකර පංචශීලය රකිනවා නම් හොඳ ගෑණු ළමයෙක් ලැබේවි. ඒ වගේම ඔබ කිසිම අර්බුදයකට පැටලෙන්නේ නැහැ.අදවනවිට ලෝකයේම මිනිස්සු බොහොමයක් මත්ද්‍රව්‍ය නිසා ජීවිත විනාශ කරගෙන තිබෙනවා. නමුත් ශ්‍රී ලංකාවේ එවැනි දරුණු තත්වයක් නැහැ. මත්කුඩු පානය කළොත් මනස විකෘති වෙනවා. තරුණයන් මත්ද්‍රව්‍ය පානය කරන මිතුරන් ආශ්‍රය කිරීමෙන් වැළකිය යුතුයි.ඔවුන් ඔබ එවැනි දේවලට පුරුදු කරන්න පුළුවන්. ඒ නිසා ඒ අයව ඈත් කරන්න. අධිෂ්ඨාන කරගත්තොත් තරුණ පිරිසට පුළුවන් මේ රට මත්ද්‍රව්‍ය නොමැති හොඳ රටක් බවට පත් කරන්න. ඒ වගේම අනෙකුත් ආගමිකයන් සමඟ සහයෝගයෙන්, සහජීවනයෙන් ඉන්න ඔබ පුරුදු වෙන්න.හැම කෙනෙක්ම තමන්ගේ ආගම හොඳින් හදාරලා අන් ආගම්වල අයත් සමඟ සහයෝගයෙන් කටයුතු කරනවා නම් තමන්ගේ රට ඉතාම ලස්සන රටක් බවට පත් කර ගන්න පුළුවන්. තමන්ගේ ආගම හොඳින් ඉගෙන ගන්න. එය හොඳින් පිළිපදින්න. අන් ආගම් සමඟ සහයෝගයෙන් කටයුතු කරන්න.ඒ වගේම යම් අවස්ථාවක ඔබේ ජීවිතයේ බිඳ වැටීම්, කලකිරීම් ඇතිවුනොත් ඔබ කම්පා වෙන්න එපා. අතීතයේ රජ කෙනෙක් සිටියා. ඔහු දඩයමේ යන්න හරිම කැමතියි. දිනක් දඩයමේ යද්දි ඔහුගේ ඇඟිල්ලක් කැපුණා. රජතුමා වෙද මහතෙකුට කතා කරලා ඇඟිල්ලට බෙහෙත් දාගෙන වෙද මහතාගෙන් ඇහුවා ඇඟිල්ල කොහොමද කියලා.වෙදමහතා එවිට කිව්වේ හොඳද නරකද කවුද දන්නේ යනුවෙන්. ආයෙත් දවසක දඩ‍යමේ ගිහින් රජතුමාගේ ඇඟිල්ලට විෂබීජ ඇතුල් වෙලා ඇගිල්ල කපන්න සිදු වුණා. ඇඟිල්ල කපන්න සිදු වීම පිළිබඳ උරණ වූ රජතුමා වෙදමහතාව අල්ලා දඟගෙට දමා සිර කළා. ඒ අවස්ථාවේ රජතුමා නැවතත් වෙද මහතාගෙන් ඇහුවා සිර ගත කිරීම ගැන මොකද හිතන්නේ කියලා.එවිටත් වෙද මහතා දුන්නේ කලින් පිළිතුරමයි. හොඳද නරකද කවුද දන්නේ? එවිට රජතුමා හිතු‍වා මේ වෛද්‍යවරයාට නම් පිස්සු කියලා. තුවාලය සුව වීමෙන් පසුව සේනාව සමඟ වනයට ගිය රජතුමා දිනක් අතරමං වුණා. කැලේ තනිවම සිටි රජතුමා ගෝත්‍රික පිරිසකට අසු වුණා. එදා ඔවුන්ගේ උත්සව දිනයක්.නර බිල්ලක් දෙන්න කදිම අවස්ථාව යැයි සිතා ඔවුන් රජතුමාව ගසක ගැටගසා බිලි පූජාව පවත්වන්න සූදානම් වෙද්දි ඔවුන් දැක්කා රජතුමාගේ ඇඟිල්ලක් අඩු බව. ඇඟිල්ලක් අඩු පුද්ග‍ලයෙක් පූජා කිරීමෙන් දෙවියන් කෝප වෙයි යැයි සිතා ඔවුන් රජතුමාව නිදහස් කළා. රජ මාළිගයට පැමිණි රජතුමා මුලින්ම හොයාගෙන ගියේ තමන්ගේ වෙදමහතාව. ඔහුව නිදහස් කර, ඔහුගෙන් සමාව ගත් රජතුමා ඔහුට ස්තූති කළා.ඔබ මොනවද මේ කියන්නේ කියලා වෙදමහතා රජතුමාගෙන් ඇහුවා. ඔබ මාව හිර නොකර සිටියානම් මමත් ඔබ සමඟ එනවා. මගේ ඇඟිලි දහයම තිබෙනවා. එසේ නම් ඔවුන් බිල්ලට ගන්නේ මාව. හොඳද නරකද කවුද දන්නේ කියලා මම කිව්වේ ඒ නිසා බව වෙදමහතා කිව්වා.ඒ නිසා විභාගයක් අසමත් වුණත්, ජීවිතේ කුමන දෙයක් වුණත් ඔබ කම්පා වෙන්න එපා. හැම දෙයක් පිළිබඳවම ධනාත්මකව සිතන්න. හොඳද නරකද කවුද දන්නේ? අපේ ජීවිතයේ සීමාවක් නැහැ. ගොඩාක් දේවල් ලබා ගන්න පුළුවන්.ලෝකය දැන් ඔබට විවෘතයි. කාන්තාවන්ට භික්ෂුණියක් වෙන්න පවා අවස්ථාව තිබෙනවා. අද ලෝකයේ බොහෝ රටවල බුදු දහම ඉතා දියුණු ආගමක් ලෙස සලකනවා. මාර්ක් සකර්බර්ග් වැනි ප්‍රසිද්ධ චරිත බොහොමයක් බෞද්ධයන් වී සිටිනවා. අද ගොඩාක් රටවලට බුදු දහම ව්‍යාප්ත වෙමින් පවතිනවා. අන් රටවලටත් බුදු දහම ලබා දෙන්න ලංකාවට පුළුවන්..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>20</day>
    </date>
    <link>http://www.dinamina.lk/2014/06/20/_art.asp?fn=f1406203</link>
    <topic>සුජාතාගේ රෝගය හෙළ වෙදකමින් සුවයි</topic>
    <author>සටහන/ඡායාරූප</author>
    <content>යමෙකු ගිලනුන්ට උපස්ථාන කරන්නේ නම් එය බුදුන් වහන්සේට උපස්ථාන කරන්නා හා සමාන වේ.බුදුන් වහන්සේ එසේ දේශනා කර තිබේ. එය සත්‍යයක් මය. මේ මිහිතලය මත කොතෙක් නම් රෝගීන් වෙදුන් සිටින්නේද? රෝගී වීම තමන්ට වගේම පවුලේ උදවියටත් ලොකු හිතේ අමාරුවක් ගෙන එන්නක්.මේ වෙලාවට හැමෝම හොයන්නේ රෝගයෙන් මිදෙන්න ක්‍රමයක්. දියුණු වෛද්‍ය ක්‍රම, හෝමියෝපති, කටු චිකිත්සාව, හෙළ ඔසු, සිංහල වෛද්‍ය ක්‍රම, ඇතුළු වෛද්‍ය ක්‍රම ඕනෑ තරම් ලංකාව පුරාම තියෙනවා. නමුත් තමන්ට සුදුසු නිශ්චිත ප්‍රතිකාරය ලබා ගන්නේ කොහොමද කියලා මිනිස්සු හරිහැටි තේරුම් අරගෙන නැහැ. මිනිස්සු තේරුම් ගත යුතු වැදගත්ම දෙය එයයි.පිළිකාව, අංශභාගය, වගේ රෝග වැලඳුන අවස්ථාවේදි සාමාන්‍ය මිනිස්සු විදිහට අපි හැමෝම කලබල වෙනවා. දන්තුරේ වල්ගොව්වාගොඩ පදංචි සුජාතා රත්නායක මහත්මියත් ඒ වගේ. ඇය බොහෝම සුවෙන් කල් ගෙවූ තැනැත්තියක්.උන්හිටි ගමන් ගිලන් වෙලා ඇඳටම වැටෙන්න සිද්ධ වුණා. ඒත් ටික කාලෙකින් ආයෙත් නැගිටලා ඇවිදින්න පුළුවන් වුණා. මේ ප්‍රාතිහාර්යය සිද්ද වුණේ කොහොමද කියලා අපට මහ ගැටලුවක්. ඒ නිසාම ඇය සොයාගෙන යන්න අපි සිතුවා.ගම්බද සුන්දරත්වය දෝරෙ ගලන පෙදෙසක බොහොම නිදහස් ජීවිතයක් ගත කරන සුජාතා සහ සමරකෝන් යුවළ අපට මුණ ගැසුනා. සිරියාවන්ත මුහුණක් සමඟ සුජාතා පුටුවකට බර දී උන්නා.ඇය අසනීපවී සිටි කාලයේත් රෝහලේ නේවාසික ප්‍රතිකාර ලබන කාලයේත් ගත කල අමිහිරි අත්දැකීම් ඇයගේ ඥාතියෙකුගෙන් මා අසා තිබුණා.එහෙත් ඒ කී තරම් රෝගී පෙනුමක් ඇගේ මුවෙහි රැදී තිබුණේ නැහැ.“මම ආවේ වැරදි ගෙදරකටද......?“ සුජාතාගෙන් විමසමින් ගෙතුළට ‍ගොඩ වන විට දෙදෙනාම සිනාසී, හාමුදුරුවන්ට දහස්වාරයක් පින් අත්පත්වෙන්න අද අපි සතුටින් ඉන්නවා. . . යැයි කීය.කුස්වල හාමුදුරුවන් ගැන අප අසා ඇත්තේ වෙද හාමුදුරුවන් නමින්. ඇඳට වැටුණු මිනිස්සු බිමට බස්සලා ඇවිදින්න අවස්ථාව ලබා දුන්නේ කොහොමද කියලා හිතන එකත් පුදුමයක් වගේ. සුජාතාගේ වචන වලින්ම අපි ඒ විස්තර දැනගැනීම වඩා වටිනවා. මේ ඇගේ කතාවයි.“මගේ තාත්තා පුංචි බණ්ඩා. කොන්ත්‍රාත් වැඩ කළේ. ගොවිතැන් කරපු හොඳ උස මහත කෙනෙක්. ඔළුවේ ස්නායුවක ආබාධ තත්ත්වයක් ඇති වෙලා මිය ගියේ. අම්මා දැන් වයස අවුරුදු අසූ තුනක්. තනිවම වැඩ කරගෙන මේ පහළ ගෙදර හොඳින් ඉන්නවා.සහෝදරයෝ හය දෙනයි, සහෝදරියෝ දෙදෙනයි මට ඉන්නවා. මම පවුලේ අට වැනියා. මම ඉගෙන ගත්තේ දන්තුරේ මහ විද්‍යාලයේ. සාමාන්‍ය පෙළ පන්තියට යන කල් ඉගෙන ගත්තා.තාත්තායි අයියලයි අපි තුන්දෙනාට කොහෙවත් යන්න දෙන්නේ නෑ. ඔහොම ඉන්නකොට මට සමරකෝන් හමු වුණා. අපි කසාද බැන්දා. අපේ දුවට දැන් අවුරුදු විසිහතරයි.මට 2012 අවුරුද්දේ මැද ඉදලාම ඇගේ අමාරුකම් තිබුණා. නිතරම සුව නොවෙන කැස්සක්, සුව නොවෙන සෙම්ප්‍රතිශ්‍යාවක් තිබුණා. ප්‍රෙෂර් එක( අධික රුධිර පීඩනය) තියෙනවා කියලා දොස්තර මහත්තුරු කිව්වා. මම ප්‍රෙෂර් එකට ක්ලිනික් වලටත් ගියා. දිගටම වගේ බෙහෙත් බිව්වා.ඒත් සුවයක් ලැබුනේ නැහැ. එන්න එන්නම සෙම ගතිය වැඩි වුණා. ඇඟට හැම වෙලාවෙම වගේ සීතලයි. අහල පහල අය කිව්වා, ළය රෝහලට යන්න කියලා. එහෙත් ගියා. දිගටම සෙමට බෙහෙත් ගත්තා. ඔහොම දවසක් ඉන්නකොට එක පාරටම මාව අසනීප වුණා.එදා 2013 ජනවාරි 7දා. මම උදේ හේනාවල ගියා. ගෙදරට බඩු අරගෙන ආවා. පන්සලේ සමිතියක් තිබුණා. ඒකටත් ගියා.ඇවිත් උයලා කාලා රෑ වැඩ ඉවරවෙලා එළියට ගියා. ආයෙත් ගෙට එන්න කකුල එසවෙන්නෙම නැහැ. එළියේ සීතලේ ගිය නිසා වෙන්න ඇති කියලා මහත්තයා මාව බුලත් කොළ තියලා තැව්වා.උණුවතුර දුන්නා. පොරවලා හොදටම රස්නෙට තැබුවා. ඒත් වැඩේ හරි ගියේ නැහැ. වැස්ස නවතින්නෙම නැහැ. අපිට එලියට යන්නත් බැහැ. වැස්ස පායනකල් ඉදලා ගෙදර කට්ටිය මාව රෝහලට අරං ගියා. එතනදි ස්කැන් පරික්ෂණ කලා. තවත් පරික්ෂණ ගොඩක් කරන්න වෙනත් රෝහලකට ත් මාරු කර යැව්වා.ජනවාරි 7 දා ඉදලා ජනවාරි 28 දා වනතුරු රෝහලේ නතර වෙලා ප්‍රතිකාර ගත්තා. ඒ කාලෙම ප්‍රෙෂර්එක අඩු වුණේ නැහැ. රෑට අඩුයි. දවල්ට වැඩියි.පස්සේ පස්සේ ඇදෙන් බිමටවත් බැස්සේ නැහැ. ඔය අතරේ ටිකට් කපලා ගෙදර ආවා. ඇදේමයි මම හිටියේ. මගේ මහත්තයා නම් දෙවි කෙනෙක්. එයා හැම වෙලාවෙම මගෙ ළඟම හිටියා. දුවත් ඒ වගෙයි. පවුලේ හැමෝම බැලුවේ මාව ගොඩගන්න ක්‍රමයක් තියෙනවාද කියලා.ඔය අතරේ අක්කාගේ දුව ‘දිනමිණ’ තිබූ ලිපියක හාමුදුරුවො නමක් කියපු දේවල් අහගෙන ඇවිත් මටයි මහත්තයාටයි කරදර කලා එහෙ ගිහින් බෙහෙත් අහගෙන එන්න ිකියලා. අපි මේ පළාත්වල උදවියගෙන් හාමුදුරුවො ගැන ඇහුවට කවුරුවත්ම දැනගෙන හිටියෙත් නැහැ. ඊට පස්සේ අපි හාමුදුරුවො ගැන හොයලා බැලුවා. කුස්වෙල හාමුදුරුවෝ මහනුවර මුල්ගම්පල කුස්වල වෙදමැදුරට එනවා කියලා ආරංචි වුණා. අපි හාමුදුරුවො මුණ ගැහෙන්න ගියා.හාමුදුරුවො මාව හොඳින් පරික්ෂා කළා. ඔළුවෙ ලේ කැටියක් තියෙනවා කියලා කිව්වා. මම මුලින් ම හාමුදුරුවො ළඟට ගියේ ලොකු විශ්වාසයෙන්. ඒ වගේ විශ්වාසයක් හිතට ආවේ ඇයි කියන්න මට තේරෙන්නේ නැහැ.අපි ගිය වෙලාවෙ කලින් අපිව අදුනනවා වගේ ලෙංගතුව කතා කළා.එක වෙලාවකදි මට කිව්වා, අත පය තරමක් දිග ඇරලා පෙන්වන්න කියලා. ඒත් හාමුදුරුවො නමකට කකුල පෙන්වන්න මගෙ හිතට මහා මොකක්දො වගේ. මහත්තයත් ළඟ හිටපු නිසා වීර්ය අරගෙන කකුල පෙන්නන්න යද්දි හාමුදුරුවො මාව තේරුම් අරගෙන වගේ, කිව්වා “මේ මම හාමුදුරුවොනමක් තමයි, නමුත් දැන් මේ වෙලාවෙ කරන්නේ වෙදකම.. වෙදකම් කරන්නේ රෝගි සිරුරකට.එතකොට ලැජ්ජා වෙලා බැහැ. නිට්ටාවට සුව වෙන්න නම්, මට රෝගය හොදින් තේරුම් යන්න ඕනෑ. ඒ නිසා ලෙඩේ ගැන හරියට කියන්න. කැක්කුම් හිරිවැටෙන තැන් හරියට පෙන්වන්න.” කියලා. පළමුවෙනි සැරේ එහෙම කියපු නිසා හිතට හොඳයි.හාමුදුරුවෝ තෙල් වර්ග කිහිපයක්ම ගාන්න දුන්නා. බොන්න අරිෂ්ට දුන්නා. කසාය තම්බන්න තිබුනේ නැහැ. පොට්ටනි තම්බලා තවන්න දුන්නා. ඒ පොට්ටනිවලට එකතු කරන්න තිබුණ කොළ වර්ග අපේ ගම් පළාතේ පහසුවෙන් හොයා ගන්න තිබුන දේවල්. හාමුදුරුවන්ගේ තෙල් සාත්තුව ඇඟට මහා සනීපයක් ගේනවා.හාමුදුරුවො කියපු වෙලාවටම මගේ මහත්තයා හැමදාම තෙල් ගෑවා. වෙලාවටම අරිෂ්ට දුන්නා. පොට්ටනි තම්බලා තැව්වා. තක්කාලි අන්නාසි මුරුංගා කරවිල කෑවෙ නැහැ. වෙන විශේෂ ප්‍රවේසමක් වුනේ නැහැ.මට ප්‍රෙෂර් තියෙනවා කියන නිසා මේදය නැති කිරි තමයි බොන්නේ. හාමුදුරුවන්ගෙන් අපි ඇහුවා, මොන විදිහටද ප්‍ර වේසම් වෙන්න ඕනි කියලා. හාමුදුරුවො හිනාවෙලා බොහොම විස්තර ගොඩක් කිව්වා.“අපි ප්‍රවේසම් වෙන්න ඕනි නුහුරු නුපුරුදු කෑම බීම ඇවතුම් පැවතුම් වලින්. මිනිස්සු කියන්නේ සොබාදහමට අයිති කොටසක්. නිරන්තරයෙන් පොළව ගහ කොළ එක්ක ගැටෙන්න ගැවසෙන්න ඕනෑ. දෙපාවලට ආවරණයක් නොමැතිව ඇවිදින්න.ඒ තරම් ඖෂධයක් පොළවෙන් අපට ලැබෙනවා. හොඳට හිතලා බලන්න ඉස්සර මිනිස්සු මොනතරම් දුරක ගියත් සෙරෙප්පු දෙකක් දැම්මේ නැහැ. දැන් කාලේ මිනිස්සු බොහොමයක් සෙරෙප්පු දෙකෙන් බහින්නේ ටයිල් පොළවට. කොහෙන්ද දෙපතුල්වලට ගුණයක් ලැබෙන්නේ. හැකි තරම් මේ පොළව ගහ කොළ එක්ක ගැවසෙන්න. නිරෝගිකම රැ‍ෙඳන්නේ එවිටයි.“මේ වගේ කාරණා ගොඩක් හාමුදුරුවෝ කිව්වා. අපට විතරක් නෙවෙයි, බෙහෙත් ගන්න එන හැමෝටම උන්වහන්සේ මේ වගේ උපදෙස් දෙනවා. අපි බෙහෙත් ගන්න යන හැමදාම තවත් බෙහෙත් ගන්න ලෙඩ්ඩු සීයක් විතර ඉන්නවා.ඒ හැමෝටම හාමුදුරුවෝ එක වගේ සලකනවා. උදේට දෙන නොම්බර පිළිවෙලටම පමණයි, හාමුදුරුවො මුණ ගැහෙන්න යන්න පුළුවන්. වෙන කිසිම දැන හැඳුනුම්කම් මත කලින් හාමුදුරුවො මුණ ගැහෙන්න බැහැ. උන්වහන්සේ ඒ තරම්ම නීති ගරුකයි.අපි දැන් බෙහෙත් ගන්න පටන් අරං මාස හතකට වැඩියි. දිගටම බෙහෙත් ගන්න අය ගැන හාමුදුරුවන්ට හොඳටම මතකයි. අපේ වෙනස වගේම රෝගය සුවවන රටාව හාමුදුරුවෝ හොදටම දන්නවා. වෙලාවකට දැන් අත මේ තරම් ඔසවන්න පුළුවන් නේද? කියලා අහනවා.ඒ දවසට ඇත්තටම අත ඒ ප්‍රමාණයට ඔසවන්න පුළුවන්. සමහර දවස්වලට බෙහෙත් ගන්න ගිහාම බෙහෙත්වලට ගෙවන්න මුදල් මදි වෙනවා. ඒ වෙලාවට අපි හාමුදුරුවන්ට ඒ ගැන කියනවා. අනේ උන්වහන්සේ, අපට කමා කරලා, ඊළඟ වාරෙදි ගෙවන්න කියලා සහනයක් දෙනවා.අපි වින්ද දුක දන්නේ අපි විතරයි. මේ වගේ ලෙඩ වැඩිවෙලා රෝහල් ඇදන් මත බට හයි කරලා දුක් විදින මිනිස්සු මම දැකලා තියෙනවා. මම බයේ හිටියා මටත් ඒ වගේ ඉන්න වෙයිද කියලා. මගෙ අක්කා ගේ දරුවන්ට, පිං සිද්ධ වෙන්න ඕනෑ මට හාමුදුරුවො ළඟට යන්න මඟ පෑදුවාට.අක්කා තමයි නොම්බර අරං දුන්නේ. දැන් දුව රස්සාවක් කරනවා. මගේ මහත්තයා රස්සාවට යන්නේ නැහැ. මාව දාලා යන්න බැරි නිසා. මේ ලෝකේ මගේ ළඟ ඉන්න දෙවියෙක් තමයි මගේ මහත්තයා. එයාට රස්සාවකට යන්න පුළුවන් වෙන්න තව ටික කාලෙකින් මට හොඳටම සනීප වෙයි වෙද හාමුදුරුවන්ට පිං අත්පත්වෙන්න.“සුජාතා රත්නායක බොහොම ගෞරවයෙන් හාමුදුරුවෝ ගැන පැවසුවා. ඇය මේ මොහොතෙත් බලාපොරොත්තු ගොන්නක් පොදි බැදගෙන සිටී. පෙර ඇවිද ගිය අයුරින්ම නැවත ඇවිද යාමට ඇය සිහින මවයි. කලක් ඇදටම වැටී සිටි ඇය අද ළඟ ඥාති නිවෙස් වලටද යයි. ඒ බැව් මම අත්වින්දේ ඇය සමගමයි.“මගේ අයියලාත් මාව නැවත නිරෝගි තත්ත්වයට ගෙන එන්න බොහොම වෙහෙස වුණා. අපි එහාට යමු.“ඇය සමඟ කතා බස් කොට නිමවා, ආපසු එන ගමනේදි ඇය මා සමඟ ම සිය සහෝදරයාගේ නිවස වෙත පැමිණ, වෙල් යාය අද්දර සිට මා නොපෙනි යන තෙක් බලා සිය මට සමුදුන්නා. .</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>20</day>
    </date>
    <link>http://www.dinamina.lk/2014/06/20/_art.asp?fn=f1406204</link>
    <topic>නේපාල බෞද්ධ ප්‍රබෝධයේ ශ්‍රී ලාංකේය පහන් ටැඹ</topic>
    <author>සුනිල් සරත් පෙරේරා</author>
    <content>නේපාලය බුදු හිමි උපන් දේශය වුවද එකම හින්දු රාජ්‍ය බවට පත්වීමත් සමඟම මෙහි විසූ බෞද්ධ භික්ෂූන් වහන්සේලාට නොයෙක් හිරිහැරවලට මුහුණ පෑමට සිදුවිය. නේපාලයේ ථෙරවාද බෞද්ධ තත්ත්වය නැවත ප්‍රතිෂ්ඨාපනය කිරීමේදී ශ්‍රී ලංකාවේ සාසන හිතකාමී භික්ෂු පරපුරෙන් නිහඬ සේවයක් සිදු වී ඇත.1946දී පමණ නේපාල පාලකයෝ ථෙරවාදී භික්ෂුන් එරටින් නෙරපනු ලැබූහ. එවිට මෙරට බෞද්ධ දූත පිරිසක් එහි පාලකයන් හමුවී කරන ලද සාකච්ඡාවේ ප්‍රතිඵලයක් හැටියට නේපාල භික්ෂූන්ට සිය මවුබිමේ යළි ධර්ම ප්‍රචාර කටයුතු කිරීමට ඉඩකඩ සැලසිණ. වෙසක් දිනය නිවාඩු දවසක් ලෙස නම් කරනු ලැබුවේ ද නාරද හිමියන්ගේ උනන්දුව නිසාය.1951 නේපාල ජාතික අග්ගධම්ම භික්ෂූන්වහන්සේ සමඟ නේපාලය බලා වැඩම කළ මඩිහේ පඤ්ඤාසීහ මහානායක මාහිමිපාණෝ නේපාල අගනුවරට කත්මන්ඩුවට වැඩම කර ආනන්ද කුටියෙහි ලැගුම් ගත්හ. 1951 ජනවාරි 22 අග්ගධම්ම, විවේකානන්ද යන තෙරණුන් දෙදෙන මහලු පැවිද්දෙහි පිහිටවූහ. මෙම කටයුත්තට උවදැවුවෝ නේපාල ජාතික කර්මශීල මහ ස්ථවරයෝ ය.නේපාලයේ ලලිත් පුරයට වැඩම කළ මඩිහේ නාහිමියෝ එහි පැවති “යං මංගල විහාර” නමින්වූ පන්සලේ නම සිරි සුමංගල විහාරයයි, වෙනස් කර පන්සල් බිම සඟසතු කර 1951 මාර්තු 4 වෙනිදා මෙහි සීමාවක් සම්මත කළහ. මෙගමනෙහිදී නේපාලයෙහි ත්‍රිභුවන වීර වික්‍රම ගෘහදෙව රජතුමා හමුවූ බවක්ද වාර්තාවෙයි.1956 අවුරුද්දේ නේපාලයෙහි කත්මණ්ඩු නුවර පැවැත්වුණු බුද්ධ ජයන්ති උත්සවයටද නේපාල ජාතික අමතානන්ද හිමිගේ ඇරියුම පරිදි මඩිහේ මහා නාහිමියෝ වැඩම කළහ. ලක්දිව භික්ෂු සමාජය එක්සත් කිරීමට මඩිහේ නාහිමියෝ නිතර ප්‍රයත්න දැරූහ. එමෙන්ම නේපාලයෙන් නෙරපා හරිනු ලැබූ ථෙරවාදී භික්ෂුන් වහන්සේලා තායිලන්තය, බුරුමය, ලංකාව ආදී කුමන රටක ඉගෙනීම කර ආපසු නේපාලයට වැඩම කළද නේපාල සංඝයා වශයෙන් වාසය කළ යුතු බවට සම්මුතියක් මඩිහේ නාහිමියෝ ඇති කළහ.නේපාල දේශයෙහි වැඩම කළ භික්ෂූන් වහන්සේගේ පුහුණුවට වජිරාරාමයෙන් නොමද පිටුබලයක් ලැබුණි.පැලෑනේ නාහිමියන්ගේ සිසු පිරිසට නේපාල් ජාතික භික්ෂූන් කීප නමක්ම ඇතුළත්වූහ. නේපාලී අමතානන්ද, නේපාලී සුබොධානන්ද, නේපාලී විමලානන්ද ආදී හිමිවරු මේ අතර කැපී පෙනෙයි.අපවත්වී වදාළ ආචාර්ය ලබුදූවේ සිරිධම්ම ස්වාමින්වහන්සේ විසින් ආරම්භ කරන ලද එක් ශාසනික මෙහෙවරක් වූ ධර්මචක්‍ර විද්‍යාපීඨ පශ්චාත් උපාධි ආයතනය වත්මන් නේපාල බෞද්ධ ප්‍රබෝධය ඇති කිරීමට ප්‍රබල පදනමක් දැමීය. ධර්ම චක්‍ර විද්‍යාපීඨ ආයතනයේ ඉගෙනීම සඳහා නේපාල ජාතික හිමිනමක් පළමුව වැඩම කළ අතර පසුකලෙක ධර්මචක්‍ර විද්‍යාපීඨයේම ශාඛාවක් වශයෙන් ආරම්භ කළ සාමනේර පුහුණු පාඨමාලාවට මුලින්ම ඇතුළත් කරගන්නා ලද්දේ නේපාල ජාතික සාමනේරවරු පස්නමකි. පොල්ලමුරේ සෝරත නාහිමි නේපාල දේශයේ සිට ධර්මචක්‍ර විද්‍යාපීඨයේ ඉගෙනීමට පැමිණි නේපාලයේ පඤ්ඤාලෝක ස්වාමීන් වහන්සේ සමඟ නේපාල දේශයට වැඩම කළ වන්දනාගමනක දී මතුවූ අදහසක් අනුව නේපාලයේ බෞද්ධ පවුල්වලින් තෝරා ගෙනවිත් කුලදරුවන් නේපාල දේශයේදීම පැවිදි කරවීමේ වැඩ පිළිවෙළක් ආරම්භ කළහ. පසුව නේපාලයේ පැවිදි කළ භික්ෂුන් වහන්සේ ලක්දිවට වැඩම කරවා සුදුසු අධ්‍යාපන ආයතනවලට යොමු කිරී‍ෙම් වැඩ පිළිවෙළක්ද පොල්ලමුරේ ‍සෝරත මහා හිමියෝ ආරම්භ කළහ.පසුගිය කාලය තුළ වරින්වර ලක්දිවට පැමිණ කොළඹ විදුදය, විද්‍යාලංකාර, මරදානේ ශ්‍රී ලංකා විද්‍යාලය මහරගම ධර්මායතනය ආදී විද්‍යාස්ථානවල අධ්‍යාපනය ලද නේපාල ජාතික භික්ෂූන් වහන්සේලා විශාල සංඛ්‍යාවකි. ශාසනික සේවයද වෙසෙසින් අවධානයට පාත්‍රවිය යුත්තකි.මෙලෙස සුසීල, ගුණධර වියත් නේපාල ජාතික භික්ෂු පරපුරක් ඇති කොට එරට නූතන බෞද්ධ ප්‍රබෝධයක් ඇති කිරීමට මඩිහේ පඤ්ඤාසීහ මාහිමි ඇතුළු ශ්‍රී ලාංකික සඟ පරපුරෙන් ලැබුණ දායකත්වය සුවිශේෂය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>21</day>
    </date>
    <link>http://www.dinamina.lk/2014/06/21/_art.asp?fn=n1406211</link>
    <topic>යළි ලේ විලක් වෙන්න ගිය රටබුද්ධිමත්ව ක්‍රියා කළ නිසා වැළැකී ගියා</topic>
    <author>අසේල කුරුළුවංශ හා ඉන්දික පොල්කොටුව</author>
    <content>කළු ජූලියෙන් පසු නැවත එවැන්නක් මේ රටේ සිදු නොවුණු බවත්, අලුත්ගම සිද්ධියෙන් පසු රට නැවැත ලේ විලක් වන්නට ගිය තත්ත්වය ආණ්ඩුවේ ඇමැතිවරු, රාජ්‍ය නිලධාරීන් වගකීමෙන් හා බුද්ධිමත්ව ක්‍රියා කිරීම නිසා වැළැකී ගිය බවත් ජනාධිපති මහින්ද රාජපක්ෂ මහතා ප්‍රකාශ කෙළේය.අධිරාජ්‍යවාදී පාලන සමයේ ඉදිකළ බෝගම්බර බන්ධනාගාරය රජයේ සංවර්ධන කටයුත්තක් සඳහා යොදාගැනීමට ජනපති මහින්ද රාජපක්ෂ මහතා වෙත නිල වශයෙන් බාරදීම නිමිත්තෙන් ඊයේ (20) මහනුවර පැවැති උත්සවයකදී ජනපතිවරයා මේ බව පැවසීය. පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජධීර මහතා මීට අදාළ සන්නස් පත්‍රය ජනපතිවරයා වෙත පිරිනමනු ලැබීය.තවදුරටත් ජනාධිපතිතුමා මෙසේ ද කීය.ජාතීන් අතර පවත්නා සමගිය තුළින් කළ හැකි දේවල් බොහෝමයි. ජනතාව අතර සංහිඳියාවක් නොමැති යැයි කියන ඇතැම් දේශපාලනඥයින් බලය සඳහා ජාත්‍යන්තරයට ගොස් රට පාවා දෙනවා.ආණ්ඩුව කිසිදු අවස්ථාවක ජනතාවට නීති කඩන්න හෝ එක් ජාතියකට තවත් ජාතියක් පාගා දමන්න ඉඩ තබන්නේ නෑ. ආණ්ඩුවෙන් යම් වරදක් වුවහොත් ආණ්ඩුව නියෝජනය කරන සැවොම ඒ වරද බාරගත යුතුයි.අධිරාජ්‍යවාදීන් එදා සිංහල විරුවන් සිරකර දස වධ ලබාදීමට භාවිත කළ මේ බන්ධනාගාර ඔවුන් සැලැසුම් සහගතව ඉදිකෙළේ පූජා භූමි ආසන්නයේ. මානව අයිතීන් පිළිබඳ කතා කරන ඔවුන් කෙළේ සූරාකෑම පමණයි. ඔවුන් සෑම අවස්ථාවකම ක්‍රියා කෙළේ දෙබිඩි ප්‍රතිපත්තියක පිහිටාගෙන. අද අප එළඹ සිටින්නේ ඉතා බුද්ධිමත්ව ක්‍රියා කළ යුතු අවධියකටයි. වසර 137 ක් පැරණි මේ ඓතිහාසික ගොඩනැගිලිවලින් සමන්විත භූමිය සංවර්ධන කටයුත්තක් සඳහා යොදා ගන්නවා. අපේ අතීත විරුවන් වගේම අද මේ ස්ථානයේ සිටි ඇමැති කෙහෙළිය රඹුක්වැල්ල, ආණ්ඩුකාර ටිකිරි කොබ්බෑකඩුව, පළාත් සභා මන්ත්‍රී සුනිල් අමරතුංග වැනි අයත් මෙහි සිරබත් කා තිබෙනවා.සිරගෙවල් වහන්නයි අපේ බලාපොරොත්තුව. සිර කඳවුරු වෙනුවට පුනරුත්ථාපන කඳවුරු ඇතිකිරීම ආණ්ඩුවේ අරමුණයි. මරාගෙන මැරෙන කොටි, අවි රැගෙන ඇවිත් ජීවිත දහස් ගණන් බිලිගත්තා. එවැනි අයත් පුනරුත්ථාපනය කරලා සමාජගත කරන්න පුළුවන් නම් මේ හිරගෙවල්වල ඉන්න අය පුනරුත්ථාපනය කරන්න බැරි ඇයි?සිරගෙවල් පිරී තිබෙන්නේ රක්ෂිත බන්ධනාගාර ගතවන පිරිස්වලිනුයි. සුළු වැරදිවලට සති දෙක තුන රිමාන්ඩ් කරන අය විශාල පිරිසක් බන්ධනාගාරවල සිටිනවා. වටරැක බන්ධනාගාර පාසලට ගිය අවස්ථාවක තරුණයකුගෙන් ඇහුවම කළ වරද කුමක්ද කියලා ඔහු කිව්වා වනාන්තරයට අනවසරයෙන් ඇතුළුවීම කියලා. තවත් කෙනෙක් ජංගම දුරකථනයක් ආශාවට ළඟ තියාගත් නිසා හිරේට දැම්මා. අපි මේවා ගැන හිතන්න ඕනෑ. අධිකරණයත් මේ පිළිබඳව හිතන්න ඕනෑ.නීති ක්‍රියාත්මක කරන්න ඕනෑ. ඒ පිළිබඳව අපේ තර්කයක් නැහැ. නමුත් දැව කඳන් වනාන්තරයෙන් කපා ප්‍රවාහනය කරන අයකුට දඬුවම් දීමයි තරුණයකු අනවසරයෙන් වනයට ඇතුළුවීමයි අතර වෙනසක් තිබෙනවා.එල්ලුම් ගහට නියම වන අයත් සිරගෙවල්වල ඉන්නවා. මේ අය වසර 20 – 30 සිරගෙවල්වල දුක් විඳිනවා. මරණීය දණ්ඩනය ක්‍රියාත්මක කරන්න අවශ්‍යයි. ඒ සඳහා අස්සන යොදන්න තාමත් මගේ ඇඟිලි නැමෙන්නේ නැහැ.බන්ධනාගාර ප්‍රතිසංස්කරණ හා පුනරුත්ථාපන ඇමැති චන්ද්‍රසිරි ගජධීර මහතා - බන්ධනාගාර රැඳවියන් වඩාත් පහසු ලෙස පුනරුත්ථාපනය කළ හැකි ස්ථානවලට බන්ධනාගාර ගෙන ‍යාම අපේ අරමුණයි. ඒ වගේම මෙයට වසර 138 කට පෙර ඓතිහාසික මහනුවර නගරය මැද ඉදිකළ බෝගම්බර බන්ධනාගාරය යටත් විජිත විරෝධී මානසිකත්වයෙන් සිටි දේශප්‍රේමීන් සිර කැර තැබුවා. එදා දළදා සමිඳුට වැඳ මරණයට මුහුණ දුන් කැප්පෙටිපොළ මහ නිලමේතුමාගේ හිස්කබල එංගලන්තයේ එඩිම්බරෝ රාජ්‍ය කෞතුකාගාරයට ගෙන ගොස් පරීක්ෂණ කැර මෙවැනි වීරයකු ලෝකය දැක නැති බව කීවා. බෝගම්බර, තංගල්ල, මීගමුව වැනි බන්ධනාගාර එදා ඉදිකළ ප්‍රදේශ ආගමික සිද්ධස්ථානවලට සමීපවයි ඉදිකෙළේ. මේ නිසා ඒක විශාල ප්‍රශ්නයක් වුණා. මානව අයිතිවාසිකම් පිළිබඳ අද කතා කරන අය එදා අපේ රටේ සිරගෙවල් හදපු ආකාරය බලන්න ඕනෑ. සියලු ජනතාවට සලකන රටක් මේක.රාමඤ්ඤ නිකායේ මහනායක අතිපූජ්‍ය නාපානේ පේමසිරි, මල්වතු පාර්ශ්වයේ ජ්‍යෙෂ්ඨ කාරක සංඝ සභික අලුත්ගම ධම්මානන්ද හිමිවරු සහ ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල, මධ්‍යම පළාත් ආණ්ඩුකාර ටිකිරි කොබ්බෑකඩුව, ප්‍රධාන ඇමැති සරත් ඒකනායක, නියෝජ්‍ය ඇමැති චන්ද්‍රසිරි මුතුකුමාරණ, මහනුවර පුරපති මහේන් රත්වත්තේ, අමාත්‍යාංශ ලේකම් ජී. එස්. විතානගේ, බෝගම්බර බන්ධනාගාරයේ ජ්‍යෙෂ්ඨ බන්ධනාගාර අධිකාරි තිස්ස ජයසිංහ යන මහත්වරු මෙම අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>21</day>
    </date>
    <link>http://www.dinamina.lk/2014/06/21/_art.asp?fn=n1406212</link>
    <topic>‘රතුගල විදුලි ව්‍යාපෘතිය’ 23 වැනිදා ජනපති අතින් ජනතා අයිතියට</topic>
    <author/>
    <content>ඌව උදානය සංවර්ධන ව්‍යාපෘතිය යටතේ ක්‍රියාත්මක "රතුගල විදුලි ව්‍යාපෘතිය" මෙම 23 වැනිදා පෙරවරු 10 ට රතුගල ගල්ගමුව මහා විද්‍යාල ක්‍රීඩාංගණයේදී ජනාධිපති මහින්ද රාජපක්ෂ මහතාගේ ප්‍රධානත්වයෙන් ජනතා අයිතියට පත් කෙරේ.විදුලිබල හා බලශක්ති ඇමැති පවිත්‍රා වන්නිආරච්චි, නියෝජ්‍ය ඇමැති එච්.එල්.ප්‍රේමලාල්, වනජීවී සම්පත් සංරක්ෂණ ඇමැති ගාමිණි විජිත් විජයමුණි සොයිසා, ඌව පළාත් ප්‍රධාන ඇමැති ශෂීන්ද්‍ර රාජපක්ෂ මහත්ම මහත්මීහු ඇතුලු පිරිසක් මේ අවස්ථාවට සහභාගී වීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>21</day>
    </date>
    <link>http://www.dinamina.lk/2014/06/21/_art.asp?fn=n1406213</link>
    <topic>දේපළ අහිමි වූවනට දෙන වන්දි මුදල මිලියනයකින් වැඩි වෙයි</topic>
    <author>ශීලා උඩුවර</author>
    <content>ගිනිගත්හේන පොල්පිටිය බ්‍රෝඩ්ලන්ඩ් විදුලි ව්‍යාපෘතිය හේතුවෙන් දේපළ අහිමි වූවන් සඳහා ලබාදෙනු ලබන වන්දි මුදල රුපියල් මිලියනයකින් වැඩි කිරීමට එකඟ වී ඇතැයි පුද්ගලික ප්‍රවාහන සේවා ඇමැති සී.බී. රත්නායනමහතා පැවසීය.ඒ අනුව එක් එක් හිමිකරුවකු සඳහා ලබා දෙන වන්දි මුදල ඇස්තමේන්තු මුදලට වඩා රුපියල් මිලියනයකින් වැඩිවනු ඇත.බ්‍රෝඩ්ලන්ඩ් විදුලි ව්‍යාපෘතිය හේතුව යටතේ ඉඩම් හා නිවාස අහිමි වූවන් පිහිටුවා ගෙන ඇති බ්‍රෝඩ්ලන්ඩ් ඉඩම් හා නිවාස අහිමිවූවන්ගේ සංවිධානය මගින් තමන්ට ලැබෙන වන්දි මුදල ප්‍රමාණවත් නොවන බැවින් එය වැඩිකර දෙන ලෙස පුද්‍ගලික ප්‍රවාහන සේවා ඇමැති සී. බී. රත්නායක මහතාගෙන් ඉල්ලීමක් කැර ඇති අතර ඒ පිළිබඳව අඹගමුව ප්‍රාදේශීය ලේකම් කාර්යාලයේ කරන ලද සාකච්ඡාවකදී ඇස්තමේන්තු ගත මුදල රපියල් මිලියනයකින් ඉහළ දැමීමට යෝජනා වි තිබේ.ඒ අනුව විදුලි බල ඇමැති පවිත්‍රා වන්නිආරච්චි මහත්මියද, මේ සඳහා එකගත්වය පළ කැර තිබේ.තම සාමාජිකකයන්ට සහනයක් ලබාදීම සම්බන්ධයෙන් පුද්ගලික ප්‍රවාහන සේවා ඇමැති සී.බී. රත්නායක මහතාටත්, විදුලිබල ඇමැතිනි පවිත්‍රා වන්නිආරච්චි මහත්මියටත්, තම සංවිධානය ස්තුතිය පිරිනමන බව බ්‍රෝඩ්ලන්ඩ් ඉඩම් හා නිවාස අහිමවූවන්ගේ සංවිධානයේ සභාපති වයි. එල්. ඒ. උපාලි මහතා පවසයි. ඇමැතිතිතුමාගේ පෞද්ගලික ලේකම් ඒ .රත්නායක. ඇමැතිතුමාගේ පාර්ලිමේන්තු කටයුතු පිළිබඳ ලේකම් ජයසංඛ පෙරේරා, වන්නිආරච්චි මහත්මියගේ ව්‍යාපෘති සම්බනධීකරණ ලේකම් මංගල ඩයස්, අඹගමුව ප්‍රාදේශීය ලේකම් එච්. එම්. ඒ. කේ හේරත්, ගිනිගත්හේන පොලිස් ස්ථානාධිපති එච්.ඒ. ප්‍රේමලාල් හා උපාලි යන මහතත්වරු මෙම සාකච්ඡාවට එක් වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>21</day>
    </date>
    <link>http://www.dinamina.lk/2014/06/21/_art.asp?fn=n1406214</link>
    <topic>විශ්වවිද්‍යාල ප්‍රවේශයට ඉංගිරිසි ප්‍රවීණතාව අනිවාර්යයි</topic>
    <author>රන්ජිත් පද්මසිරි, ස්වර්ණා විජේකෝන් සහ සුභාෂිණී සේනානායක‍</author>
    <content>විශ්වවිද්‍යාල අධ්‍යාපනයට ඉංගිරිසි ප්‍රවීණතාව සමත්වීම අනිවාර්ය වන බවත් උපාධිය ලබාගැනීමට ඉංගිරිසි භාෂාවට නියමිත ලකුණු ලබා ගැනීම අනිවාර්ය බවත් උසස් අධ්‍යාපන ඇමැති එස්.බී. දිසානායක මහතා ඊයේ (20) පාර්ලිමේන්තුවේ දී පැවැසීය.වසර 1956 ජාතික භාෂා ප්‍රතිපත්තිය නොතිබුණා නම් සාමාන්‍ය ගොවි පවුල්වල දරුවන්ට ඉහළට යා නොහැකි බවත් අද ඉන්න මහාචාර්යවරුන්, විද්වතුන්, ගුරුවරුන් ඉංග්‍රීසි බැරි වුණත් ඉදිරියට පැමිණ පසුව හෝ ඉංග්‍රීසි ඉගෙන ගත් බවත් කී ඇමැති දිසානායක මහතා මේ නිසා මේ රටේ විශාල ආර්ථික, සමාජ පෙරළියක් සිදු වූ බවත් පැවසූවේය.අද වන විට ඉංග්‍රීසි භාෂා දැනුමේ අවශ්‍යතාවක් පවතින බවත් මේ සඳහා විශ්වවිද්‍යාලවල පාඨමාලාවලින් 75%ක් ඉංග්‍රීසි භාෂාවෙන් කරගෙන යන්න කටයුතු කර ඇති බවත් පෙන්වා දුන් දිසානායක මහතා ඇතැම් විශ්වවිද්‍යාලවල කලා අංශයේ දේශන 100%ක්ම ඉංග්‍රීසි භාෂාවෙන් ක්‍රියාත්මක බවත් ඉංග්‍රීසි දැනුම අධ්‍යයනය ඉතා වේගවත් වෙමින් පවතින බවත් කියා සිටියේය. ඇමැතිවරයා මේ බව පැවසුවේ පාර්ලිමේන්තු මන්ත්‍රී සජිත් ප්‍රේමදාස මහතා විසින් වාචික පිළිතුරු අපේක්ෂාවෙන් අසන ලද ප්‍රශ්නයකට පිළිතුරු දෙමිනි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>21</day>
    </date>
    <link>http://www.dinamina.lk/2014/06/21/_art.asp?fn=n1406215</link>
    <topic>ඌව උදානය යටතේ මිලියන305කින් රතුගලට විදුලිය</topic>
    <author/>
    <content>විදුලි එළිය නොමැතිව වසර ගණනාවක් පීඩාවට පත් ව සිටි රතුගල ආදිවාසී ගම්මානවල ජනතාවට විදුලිය ලබා දීමට ආණ්ඩුව පියවර ගෙන තිබේ.ඌව උදානය සංවර්ධන ව්‍යාපෘතිය යටතේ රතුගල විදුලි ව්‍යාපෘතිය සඳහා රුපියල් මිලියන 305 ක මුදලක් වැය කැර තිබේ.මෙම 23 වැනිදා පෙරවරු 10 ට රතුගල ගල්ගමුව මහා විද්‍යාලයිය ක්‍රීඩාංගණයේදී ජනාධිපති මහින්ද රාජපක්ෂ මහතාගේ ප්‍රධානත්වයෙන් මේ ව්‍යාපෘතිය ජනතා අයිතියට පත් කෙරේ.රතුගල විදුලි ව්‍යාපෘතියෙන් අරුල උහන, මුල්ලේගම, රන්පහ අරාව, රත්මල්ගම ඇල්ල, නෙල්ලියද්ද, පේලියගම, බුබුළුයාය, නෙල්ලියද්ද හදබිම- 06, රතුගල ගල්ගමුව, ගල්ගමුව-02, මීයන්තලාව, නවසිරිපතන, නිල්ගල මල දඹේ, නිල්ගල සේරාව, නිල්ගල, වැද්දා බැදී හින්න, බුළුපිටිය,පේරාණ, පිට කුඹුර දිගුව, කරාඬුගල, හැකලන්දෙනිය, බුළුපිටිය වසම, හමාtනාව, මැදලන්ද, කරාඩුගල මහගම හා කරාඬුගම පිටවෙල ආදී ගම්මාන 25 ක නිවාස 1391 කට විදුලිය සැපයේ.රතුගල සුදාල වන්නිලා ඇත්තෝ ජනාධිපති මහින්ද රාජපක්ෂ මහතා හමු වී විදුලිය නොමැතිකමින් තමන් පත් ව ඇති පීඩාව සම්බන්ධයෙන් කරුණු ඉදිරිපත් කිරීමෙන් අනතුරුව ජනාධිපතිවරයාගේ උපදෙස් පරිදි විදුලිබල හා බලශක්ති අමාත්‍යාංශය මේ ව්‍යාපෘතිය ක්‍රියාත්මක කෙළේය.ඒ අනුව ඌව පළාත් ප්‍රධාන ඇමැති ශෂීන්ද්‍ර රාජපක්ෂ මහතාගේ අනුග්‍රහයෙන් ඌව උදානය වැඩසටහන යටතේ රතුගල විදුලි ව්‍යාපෘතිය ක්‍රියාත්මක කිරීමට තීරණය කෙරිණි.රතුගල විදුලි ව්‍යාපෘතියට ‍ට්‍රාන්ස්පෝමර් 20 ක් අවශ්‍ය වී ඇති අතර අඩු සැර විදුලි මඟ කිලෝමීටර් 145 ක් වේ. වැඩි සැර විදුලි මග කිලෝමීටර් 52 ක් වේ. මේ වන විට ඌව උදානය මුලු වැඩසටහනටම රුපියල් මිලියන 7600 ක් වැය කැර ති‍බේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>21</day>
    </date>
    <link>http://www.dinamina.lk/2014/06/21/_art.asp?fn=n1406216</link>
    <topic>උතුරේ නැවතී තිබූ පානීය ජල ව්‍යාපෘතිරැසක් යළි ආරම්භ කිරීමට පියවර</topic>
    <author>අනුර ප්‍රේමලාල්</author>
    <content>දෙමළ ජාතික සන්ධානයේ ක්‍රියා කලාපය නිසා උතුරේ නැවති තිබු පානීය ජල ව්‍යාපෘති රැසක් යළි ආරම්භ කිරීමට පියවර ගෙන තිබේ.උතුරේ ජනතාව පානීය ජල ගැටලුවට මුහුණපා සිටියත් දෙමළ ජාතික සන්ධානය ඒ පීළිබඳ නිසි අවධානයක් නොකර තම පෞද්ගලික දේශපාලන ව්‍යාපෘති ක්‍රියාත්මක කොට විදේශයන්ගෙන් මුදල් හම්බකර ගැනීමේ අරමුණින් පමණක් කටයුතු කරමින් සිටි.මේ පිළීබඳ අවධානය යොමු කළ සම්ප්‍රදායික කර්මාන්ත ව්‍යවසාය සංවර්ධන ඇමැති ඩග්ලස් දේවානන්ද මහතා උතුරේ දැනට ඇණහිටි තිබෙන ජල ව්‍යාපෘති හා අලුතින් ජල ව්‍යාපෘති ආරම්භ කිරීම පිළිබඳ විශේෂ සාකච්ඡාවක් ජාතික ජලසම්පාදන හා ජලපවහන ඇමැති දිනේෂ් ගුණවර්ධන මහතා සමග ඊයේ(20) එම අමාත්‍යාංශයේදි පැවැත් විය.එහිදි කිලිනොච්චි දිස්ත්‍රික්කය හා යාපනය අර්ධද්වීපයේ පානීය ජල සැපයුම ගැන සාකච්ඡා කළ අතර ඉරණමඩු ජල ව්‍යාපෘතිය හා නව ජල ව්‍යාපෘති ආරම්භ කිරීම ගැන වැඩි අවධානයක් යොමු කැර තිබේ. දැනට ඇණහිටි තිබෙන ජල ව්‍යාපෘති පුළුල් කොට වර්තමානයට ගැලපෙන ලෙස ආරම්භ කිරීමට තීරණය කැර තිබේ.මේ අවස්ථාවට ජාතික ජලසම්පාදන හා ජලපවහන අමාත්‍යාංශ ලේකම් නිහාල් සමරවීර , අතිරේක ලේකම් රංජනි පි‍ල්ලේ, උතුරු පළාත් විපක්ෂනායක එස්.තවරාසා, යාපනයේ නගරාධිපති යෝගේෂවරි යන මහත්ම මහත්මීන් සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>21</day>
    </date>
    <link>http://www.dinamina.lk/2014/06/21/_art.asp?fn=n1406217</link>
    <topic>ආණ්ඩුව ලබා ගෙන ඇති සමස්ත ණය ප්‍රමාණය ගැන නිවැරදි තොරතුරු මහ බැංකු වාර්තාවේ තිබෙනවා</topic>
    <author>රන්ජිත් පද්මසිරි, ස්වර්ණා විජේකෝන් සහ සුභාෂිණී සේනානායක‍</author>
    <content>ආණ්ඩුව ලබා ගෙන ඇති සමස්ත ණය ප්‍රමාණය පිළිබඳව නිවැරදි තොරතුරු ශ්‍රී ලංකා මහ බැංකු වාර්තාවේ නිවැරදිව සටහන් කර ඇති බවත් ණය තොරතුරු පිළිබඳව ආණ්ඩුවට කොළය වසා ගැසීමේ වුවමනාවක් නැති බව රාජ්‍ය කළමණාකරන හා ප්‍රතිසංස්කරණ ඇමැති නවීන් දිසානායක මහතා ඊයේ (20) පාර්ලිමේන්තුවේදී කීවේය.රාජ්‍ය ණය පිළිබඳව විපක්ෂය ප්‍රකාශ කරන ඉලක්කන් නිවැරදිව බැංකු වාර්තාවේ සඳහන් කර ඇති බව කී දිසානායක මහතා දේශපාලන වාසි තකා අසත්‍ය ප්‍රකාශ කිරීමෙන් වලකින ලෙස එජාපයේ මන්ත්‍රීවරුන්ගෙන් ඉල්ලීමකි කෙළේය.මුදල් අමාත්‍යාංශයේ වාර්ෂික වාර්තාව පිළිබඳ විවාදයේදී දිසානායක මහතා මෙම කරුණු අණවරණය කෙළේ මහබැංකු වාර්තාව සභාවට පෙන්වමිණි.බලන්න මේ වාර්තාවේ 179 පිටුව. රාජ්‍ය ණය සම්පූර්ණයෙන් නිවැරදිව සටහන් කර තිබෙනවා. එසේ තිබියදී අසත්‍ය ප්‍රකාශ කිරීම සුදුසු නැතැයි දිසානායක මහතා කීවේ ඒ මහතාට පෙර විවාදයට එක් වූ එජාපයේ ආර්ථික විශේෂඥයා ලෙස සැලකෙන පත් කළ මන්ත්‍රී ආචාර්ය හර්ෂ ද සිල්වා මහතා ඉදිරිපත් කළ කරුණු බිඳ හෙළමිණි.ණය උගුලකට රට ගෙදුරු වෙමින් පවතින නිසා ආණ්ඩව ලබා ගෙන ඇති රාජ්‍ය ණය පිළිබඳව අසත්‍ය වාර්තා ඉදිරිපත් කරන බවට ආචාර්ය ද සිල්වා මහතා කළ චෝදනාව තරයේ ප්‍රතික්ෂේප කළ දිසානායක මහතා ශ්‍රී ලංකා මහ බැංකුව දත්ත වසන් කිරීමට උත්සාහ කර නැති බව කීය.රාජ්‍ය ණය ප්‍රමාණය සියයට 35ක් ලෙස පෙන්වීමට ආණ්ඩුව උතිසාහ දරන බවට ආචාර්ය සිල්වා මහතා කළ චෝදනා ප්‍රතික්ෂේප කරමින් ඇමැති දිසානායක මහතා කරුණු ඉදිරිපත් කරන විට ඊට බාධා නොකළ එජාපය නිහඬව බලා සිටියේය.රටේ ආර්ථිය දියුණු වෙමින් පවතින බවට තමා කරුණු ඉදිරිපත් කරන්නේ ආර්ථික විශේෂඥයකු ලෙස නොව සාමාන්‍ය නීතිඥයකු හැටියටත් පාර්ලිමේන්තුවෙන් ලත් අතිදැකීම් මත බව කී දිසානායක මහතා රටේ සේවා ආර්ථිකයේ වර්ධනයක් ඇති බව විශේෂයෙන් සඳහන් කළ යුතුව ඇතැයිද කීය.ආර්ථික වර්ධනයත් සමග දරිද්‍රතාවයද සියයට 15 සිට 9 දක්වා අඩුවී ඇතැයිද කී ඒ මහතා දිළිඳු කොටස් ආරක්ෂා කර ගැනීමට පියවර ගත යුතු බව පෙන්වා දුන්නේය.සහනාධාර ලබා දීමේදී සැලකිල්ලක් දැක්විය යුතු බව පෙන්වා දුන් ඒ මහතා පොහොර සහනාධාරය සඳහා රුපියල් බිලියන තුනක් වැය කළත් ඉන් කොටසක් හොර පාරේ වෙළෙඳ පොලට එන බවද කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>21</day>
    </date>
    <link>http://www.dinamina.lk/2014/06/21/_art.asp?fn=n1406218</link>
    <topic>ශරීර සුවතා වැඩසටහනපාසල් ළමයිනට අනිවාර්යයි</topic>
    <author/>
    <content>මානසික සමබරතාවයකින් යුත් නිරෝගීමත් පාසල් දරුවන් බිහිකිරීමේ අරමුණින් අධ්‍යාපන අමාත්‍යාංශය හා ක්‍රීඩා අමාත්‍යාංශය ඒකාබද්ධව ක්‍රියාත්මක කරන පාසල් ශරීර සුවතා වැඩසටහන දිවයිනේ ජාතික පාසල් 350ක් ඉලක්ක කැරගෙන නියමු ව්‍යාපෘතියක් ලෙස ආරම්භ කැර තිබෙන බැවින් එම වැඩසටහන සඳහා පාසල් ළමුන් අනිවාර්යෙන් සහභාගි කරවිය යුතු බව අධ්‍යාපන ඇමැති බන්දුල ගුණවර්ධන මහතා ජාතික පාසල් විදුහල්පතිවරුන් කැඳවා දැනුවත් කැර ඇති බව ක්‍රීඩා අමාත්‍යාංශය පවසයි.පාසලට ක්‍රීඩාව අනිවාර්ය කරමින් අධ්‍යාපන අමාත්‍යාංශය හා ක්‍රීඩා අමාත්‍යාංශය ගෙන එනු ලැබූ ඇමැති මණ්ඩල සංදේශයට අනුව අධ්‍යාපන අමාත්‍යාංශයේ ක්‍රීඩා සංවර්ධන අංශය මඟින් ප්‍රාථමික අධ්‍යාපනයේ සිට ද්වීතියික අධ්‍යාපනය දක්වා පාසල් දරුවන් ක්‍රීඩාවට යොමු කිරීම සඳහා සකස් කළ වැඩසටහන මේ වන විට දිවයිනේ සෑම පාසලකටම දැනුම් දී ඇති අතර දිවයිනේ පාසල් බොහොමයක් එම වැඩසටහන මේ වන විට ක්‍රියාවට නංවා ඇතැයි ක්‍රීඩා අමාත්‍යාංශය පවසයි.මෙම වැඩසටහන ක්‍රියාත්මක කිරීමේදී ක්‍රීඩා යටිතල පහසුකම් අඩු පාසල් සඳහා ක්‍රීඩා පිටි සංවර්ධනය කිරීමට රු. ලක්ෂ 5ක කඩිනම් මුදලක් ලබාදීමට ක්‍රීඩා අමාත්‍යාංශය පියවර ගෙන ඇති අතර ක්‍රීඩා භාණ්ඩ හා උපකරණ ද කඩිනමින් ලබාදීමට ක්‍රීඩා ඇමැති මහින්දානන්ද අලුත්ගම‍ෙග් මහතා එකඟ වී ඇතැයි ක්‍රීඩා අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>21</day>
    </date>
    <link>http://www.dinamina.lk/2014/06/21/_art.asp?fn=n1406219</link>
    <topic>දැහැමි සමාජයක් ගොඩනැඟීමටසියලු දෙනාගේ කැපවීම අවශ්‍යයි</topic>
    <author>ඉන්ද්‍රාණි තෝරදෙණිය සහ කටුගස්තොට සමූහ</author>
    <content>දැහැමි සමාජයක් ගොඩනැඟීමට සෑම කෙනෙක්ම පෞද්ගලිකව දායකත්වය සැපයිය යුතු යැයි මධ්‍යම පළාත් ආණ්ඩුකාර ටිකිරි කොබ්බෑකඩුව මහතා පැවසීය.ආණ්ඩුකාරවරයා එම අදහස් පළ කළේ පෙරේදා (19) මහනුවර ශ්‍රී පුෂ්පදාන සංගමය මගින් වාර්ෂිකව පවත්වන පොසොන් පෙරහර ආරම්භක අවස්ථාවට සහභාගිවෙමිනි. මේ පෙරහර මහනුවර ශ්‍රී පුෂ්පදාන සමිතිශාලාව ඉදිරිපිටින් ආරම්භ විය.එහිදී වැඩිදුරටත් අදහස් දැක්වූ කොබ්බෑකඩුව මහතා ධර්මද්වීපයක ජීවත්වන අප ආඩම්බර විය යුතුයි. එදා මහින්දාගමනයෙන් පසු අපේ රට ධර්මද්වීපයක් බවට පත්වුණා. සංස්කෘතික ආර්ථික සමාජීය නව පිබිදීමක් ඇතිවුණා. එයින් විශාල වෙනසක් දියුණුවක් ඇතිවුණා.එවැනි රටක ජීවත්වන අපි ඉතා බුද්ධිමත්ව කටයුතු කළ යුතු වෙනවා. පන්සිල්පද පහ රකින සමාජයක් ඇති විය යුතුයි. එමගින් පැන නගින ප්‍රශ්න බොහොමයක් අවම වෙනවා. නමුත් අද මේ සමාජය දෙස බලන විට උසස් මනසකින් හෙබි මිනිසුන්ගේ සමහර ක්‍රියාකලාපයන් පිළිබඳව මනුස්සයයන් වන අපි ලැජ්ජා විය යුතුයි. ආසාව, තන්හාව, ක්‍රෝධය, වෛරය මුදුන් පමුණුවාගනිමින් මනුෂ්‍යත්වයට නොගැළපෙන ක්‍රියාවන් රැසක් සිදුකරෙනවා. මේ තත්ත්වයෙන් සමාජය මුදා ගැනීමට තම තමන් පෞද්ගලිකව දායකත්වය සැපයීය යුතු වෙනවා.මහනුවර ශ්‍රී පුෂ්පදාන සංගමය පොසොන් උත්සවයට සමගාමීව සෑම වසරකම පොසොන් මාසයේ පෙරහරක් පවත්වනවා.ශ්‍රී දළදා මාළිගාවේ පොසොන් පෙරහරට පමණක් දෙවනි වන මේ පෙරහර නැටුම් ගැයුම් වැයුම්වලින් ඉතා අලංකාර කොට තිබෙනවා. සමිති සංගමයක් විධියට මේ පෙරහර සාර්ථකව අටවන වසරටත් මෙවර සංවිධානය කර තිබෙනවා. මෙවැනි කටයුතු ඉතා අගය කළ යුතුයි. මෙරටට ගෙනා නිර්මල බුද්ධධර්මය ජන හදවත්වල ස්ථාපිතකර අනාගත පරපුර උදෙසා විශ්වාසයෙන් හා භක්තියෙන් පවත්වාගෙන යාමට මෙවැනි කටයුතු සිදුකිරීම බෞද්ධයන් වන අපේ දැඩි වගකීමක් මෙන්ම යුතුකමක්. දැහැමි සමාජයක් ගොඩනැඟීම උදෙසාත් රටේ සංවර්ධනය උදෙසාත් මෙය විශාල පිටිවහලක් වේවි.ශ්‍රී පුෂ්පදාන සමිතියේ නිලධාරී මණ්ඩලය හිටපු නිල මඩුල්ල සාමාජිකයන් ඇතුළු විශාල පිරිසක් මේ අවස්ථාවට සහභාගි වූ අතර වියළි සලාක බෙදා දීමද සිදු කෙරිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>21</day>
    </date>
    <link>http://www.dinamina.lk/2014/06/21/_art.asp?fn=n14062110</link>
    <topic>ඇමැති ජී. එල්. කොස්ටාරිකාවේ උප ජනාධිපතිවරිය හමුවෙයි</topic>
    <author/>
    <content>බොලිවියාවෙහි පැවැති 77 කණ්ඩායම් සමුළුවට සමගාමීව, විදේශ කටයුතු ඇමැති මහාචාර්ය ජී. එල්. පීරිස් මහතා කොස්ටාරිකාහි උප ජනාධිපති ඇනා හෙලේනා චාකෝන් එචෙවේර් මහත්මිය හමුවිය.ගැටලු අවසන් වූවායින් පසුව ශ්‍රී ලංකාවේ සිදු වී ඇති සංවර්ධන කටයුතු පිළිබඳව දැනුවත් කිරීම මේ රැස්වීමේ අරමුණ බැව් පැවසූ අමාත්‍යවරයා, අභියෝග රැසක් මධ්‍යයේ අත්කර ගත් ජයග්‍රහණ පිළිනොගත්, ජාත්‍යන්තර ප්‍රජාවේ ඇතැම් කොටස් මානව හිමිකම් කවුන්සිලය හරහා ශ්‍රී ලංකාවට එල්ල කරන අසමානුපාතික හා ප්‍රබල පීඩනය මෙහිදී අවධාරණයට ලක් කළේය.ශ්‍රී ලංකාවේ තත්ත්වය පිළිබඳව ස්වාධීන මතයක් ප්‍රකාශ කරන මෙන් අමාත්‍ය පීරිස් මහතා කොස්ටාරිකාවෙන් ඉල්ලා සිටි අතර ඒ සඳහා, ශ්‍රී ලංකාවේ සිදු වී ඇති සංවර්ධන කටයුතු දැක බලා ගැනීමට නියෝජිතයකුට ශ්‍රී ලංකාවට පැමිණෙන ලෙස ආරාධනා කර සිටියේය. මෙම වසරේ මුල් භාගයේදී ද මෙවැනි සංචාරයක් සඳහා යෝජනාවක් කර තිබූ බවත්, එය ක්‍රියාත්මක නොවූ බවත්, අමාත්‍යවරයා සඳහන් කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>21</day>
    </date>
    <link>http://www.dinamina.lk/2014/06/21/_art.asp?fn=n14062111</link>
    <topic>අලුත්ගම-බේරුවල සිදුවීම්වලින්විපතට පත්වූවන්ට සහන සැලසේ</topic>
    <author/>
    <content>අලුත්ගම ‍- බේරුවල හටගත් සිදුවීම් හේතුවෙන් විපතට පත් ජනතාවට සහන සැලසීමේ වැඩසටහනක් හෙට (21) උදේ 10 ට බේරුවල පතිරාජගොඩ විහාරස්ථානයේ දී ජාතික නිදහස් පෙරමුණේ කළුතර දිස්ත්‍රික් නායක, හිටපු පාර්ලිමේන්තු මන්ත්‍රී ජයන්ත සමරවීර මහතාගේ ප්‍රධානත්වයෙන් සිදු කෙරේ.මේ අවස්ථාවට ජාතික නිදහස් පෙරමුණේ මාධ්‍ය ප්‍රකාශක, හිටපු පාර්ලිමේන්තු මන්ත්‍රී මොහොමඩ් මුසම්මිල් මහතා ද සහභාගි වීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>21</day>
    </date>
    <link>http://www.dinamina.lk/2014/06/21/_art.asp?fn=n14062112</link>
    <topic>රාජ්‍ය කළමනාකරණපති උපාධි ප්‍රදානෝත්සවය අද</topic>
    <author/>
    <content>ශ්‍රී ලංකා සංවර්ධන පරිපාලන ආයතනයේ පශ්චාත් උපාධි අධ්‍යයන පාසල මඟින් පවත්වනු ලබන රාජ්‍ය කළමනාකරණපති පාඨමාලාවේ උපාධි ප්‍රදානෝත්සවය මේ මස 26 වැනි දින ප.ව. 2.00 ට බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී පැවැත්වීමට නියමිතය. මෙම උත්සවයේ ප්‍රධාන අමුත්තා වශයෙන් රාජ්‍ය පරිපාලන හා ස්වදේශ කටයුතු ඇමැති ඩබ්ලිව්.ඩී.ජේ. සෙනෙවිරත්න මහතා සහභාගී වන අතර ආරාධිත අමුත්තා වශයෙන් උසස් අධ්‍යාපන අමාත්‍යාංශයේ ලේකම් ආචාර්ය සුනිල් ජයන්ත නවරත්න මහතා සහභාගී වේ.පශ්චාත් උපාධි අපේක්ෂකයින් 110 දෙනෙකු සඳහා මෙම උත්සවයේදී උපාධි පිරිනැමීම සිදු කෙරේ. අමාත්‍යාංශ ලේකම්වරු, අතිරේක ලේකම්වරු, දෙපාර්තමේන්තු ප්‍රධානීන් සහ රාජ්‍ය සංස්ථා හා ව්‍යවස්ථාපිත ආයතනවල ජ්‍යෙෂ්ඨ කළමනාකරුවන් එම පිරිසට අයත් වේ.රාජ්‍ය කළමනාකරණ උපාධිලාභීන් ශ්‍රී ලංකා සංවර්ධන පරිපාලන ආයතනයේදී සිදු කරන ලද ඉගෙනුම් ක්‍රියාවලියට අමතරව මැලේසියාව, සිංගප්පූරුව යන රටවල් දෙකේ ද අධ්‍යයන කටයුතු සඳහා සහභාගී කරනු ඇත. එහිදී ජාත්‍යන්තර කළමනාකරණ ක්‍රම පිළිබඳව සහ එම රටවල් දෙකේ යහ කළමනාකරණය ක්‍රියාවලීන් සහ විශ්වීය කළමනාකරණ පරිචයන් පිළිබඳව සති දෙකක විදේශ අධ්‍යාපන දැනුම හා රාජ්‍ය කළමනාකරණය පිළිබඳව අත්දැකීම් ලබා ගෙන ඇත.ඒ අනුව රාජ්‍ය සේවයේ නියුතු කළමනාකරුවන්ගේ රාජ්‍ය කළමනාකරණයට අදාළ දැනුම හා කුසලතා වර්ධනය කිරීම සහ ඔවුන්ගේ සුබවාදී ආකල්ප ගොඩනැගීම මෙම පාඨමාලාවේ අරමුණ වී ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>21</day>
    </date>
    <link>http://www.dinamina.lk/2014/06/21/_art.asp?fn=n14062113</link>
    <topic>ප්‍රංශ ජාතිකයකුට ශ්‍රී ලාංකික ළමයින් සැපැයූතැරුව්කරුවන් දෙදෙනා හිරගෙට</topic>
    <author>බුද්ධිකා ඉඹුලාන</author>
    <content>ප්‍රංශ ජාතිකයකුට අපයෝජන ක්‍රියා සඳහා ශ්‍රී ලාංකික ළමයින් සැපැයූ තැරුව්කරුවන් දෙදෙනා බන්ධනාගාර ගත කරන ලෙස අධිකරණය නියෝග කර ඇත.මෙම ප්‍රංශ ජාතිකයා එරටදී (ප්‍රංශයේ දී )බාලවයස්කාර ළමයින් අපයෝජනය කිරීමේ සිද්ධියකට එරට පොලිසිය අත්අඩංගුවට ගෙන ඇති අතර ඔහු එහිදී කළ පාපොච්චාරණයක දී ලංකාවේ ළමයින්ද තමන් අතින් අපයෝජනයට ලක්වූ බව පවසා තිබේ.ප්‍රංශ පොලිසිය සහ ජාතික ළමා රක්ෂක අධිකාරිය එක්ව මේ සම්බන්ධයෙන් පරීක්ෂණ ක්‍රියාත්මක කර ඇත.එහිදී එම ප්‍රංශ ජාතිකයා අතින් අපයෝජනයට ලක් වූ ළමයින් 5 දෙනකු හඳුනාගෙන ප්‍රකාශ සටහන් කර ඇත.ජාතික ළමා රක්ෂක අධිකාරියේ වි‍ශේෂ පොලිස් විමර්ශන ඒකකය කළ විමර්ශනයේදී මෙම තැරැව්කරුවන් විසින් ළමා ගණිකා වෘත්තියට ලබා දුන් තවත් ළමයින් සම්බන්ධයෙන්ද තොරතුරු අනාවරණය වෙමින් පවතින බව ජාතික ළමා රක්ෂක අධිකාරිය කියයි.මෙසේ අපයෝජනයට ලක් වූ ළමයින් පුනරුත්ථාපනය කිරීම සඳහා ජාතික ළමා රක්ෂක අධිකාරිය එහි සභාපතිනී අනෝමා දිසානායක මහත්මියගේ උපදෙස් මත විශේෂ වැඩසටහනක් ආරම්භ කර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>21</day>
    </date>
    <link>http://www.dinamina.lk/2014/06/21/_art.asp?fn=n14062114</link>
    <topic>හොර සල්ලි මුද්‍රණය කළඋපකාරක පංති ගුරුවරයා ගස්</topic>
    <author>පාණදුර සමූහ කපිල සෝමරත්න</author>
    <content>රුපියල් දාහේ මුදල් නෝට්ටු ව්‍යාජ ලෙස මුදුණය කිරීම ඒවා පරිහරණ කිරීම මුද්‍රණ උපකරණ ළඟ තබා ගැනීම සහ බෙදා හැරීම යන අධි චෝදනාවලට වරද පිලිගත් පිලියන්දල උපකාරක පංති ගුරුවරයෙකුට අවුරුදු පහ බැගින්වු අවුරුදු 20 ක බරපතළ සිරදඬුවමක් පාණදුර පළාත්බද මහාධිකරණ විනිසුරු කුසලාවීරවර්ධන මහත්විය අද 20-06-14 නියම කළායඑක් එක් අධිචෝදනාවට අවුරුදු පහ බැගින් නියම වූ අවුරුදු පහේ සිරදඬුවම අවුරුදු පහකදී ගෙවිය යුතු බවටද විනිසුරුවරිය නියෝග කළාය. මෙම සිරදඬුවමට අමතරව රුපියල් දහදාහ බැගින් රුපියල් 40000 ක දඩයක්ද විත්තිකරුට නියම කළාය.පසුගිය දා(14) මෙසේ සිරදඬුවම් සහ දඩ නියම වුයේ පිළියන්දල පදිංචි උපකාරක පංති ගුරුවරයෙකු වු කුරුප්පුමුල්ලගේ දිමුතු නුවන් කුමාර නැමැත්තාටය.ඔහුට විරුද්ධව නඩු පවරා තිබුනේ නීතිපතිවරයා විසිනි. අපරාධ පරීක්ෂණ දෙපාර්තමේන්තුවේ ව්‍යාජ මුදල් පරීක්ෂණ අංශය විසින් පරීක්ෂණ කටයුතු මෙහෙයවා අධිකරණය වෙත වාර්තාවක් ගොනුකර තිබුනි. විත්තිකරු වෙනුවෙන් නීතිඥ, සුමේධ ඩී. පෙරේරා මහතා පෙනී සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>21</day>
    </date>
    <link>http://www.dinamina.lk/2014/06/21/_art.asp?fn=n14062115</link>
    <topic>නිස්සාර නඩුවෙන් අගතියට පත්විත්තිකාරියට වන්දි</topic>
    <author>සමන්ති වීරසේකර</author>
    <content>වසර හතරක් පුරා නිස්සාර නඩුවක් පවත්වාගෙන යාමෙන් විත්තිකාරිය අගතියට පත් වූ බැවින් ඇයට වන්දි මුදලක් ගෙවීම සුදුසු යැයි මහනුවර ප්‍රධාන මහේස්ත්‍රාත් වසන්ත කුමාර මහතා මහනුවර පොලිසියේ දූෂණ මර්දන ඒකකයේ හිටපු ස්ථානාධිපතිවරයාට නොතීසි නිකුත් කළේය.ගණිකා වෘත්තියේ යෙදීම යන චෝදනාව මත කාන්තාවක අත්අඩංගුවට ගෙන 2010 වසරේදී අධිකරණයට ඉදිරිපත් කිරීමට මහනුවර පොලිසියේ දූෂණ මර්දන ඒකකයේ ස්ථානාධිපතිවරයා එවකට කටයුතු කැර තිබිණි.මෙසේ අධිකරණයට ඉදිරිපත් කළේ වයස අවුරුදු විසි අටක කාන්තාවකි.එහෙත් ගණිකා නිවාස ආඥා පනතේ 1919 අංක 21, 1943 අංක 42, 1989 අංක 50 සහ 2000 අංක 50 II ‘අ’ වගන්තියට අනුව ගණිකා නිවාසයක් පවත්වාගෙන යන පුද්ගලයෙකුට මිස ගණිකා වෘත්තියේ යෙදෙන්නෙකු සම්බන්ධයෙන් නඩු විභාගයක් පවත්වාගෙන යා නොහැක යන පදනම මත මහේස්ත්‍රාත්වරයා විසින් 2011 පෙබරවාරි 2 වැනි දින විත්තිකාරිය නිදහස් කරනු ලැබීය.එහෙත් නැවත 2011 අප්‍රේල් 20 වැනි දින අදාළ කාන්තාව යළිත් අයාලේ යාම යන චෝදනාව ‍ගොනු කරමින් මහනුවර දූෂණ මර්දන ඒකකය විසින් අත්අඩංගුවට ගෙන අධිකරණයට ඉදිරිපත් කැර ඇත.ඊට අදාළ කරුණු විමසමින් නඩුව පවත්වාගෙන ගිය අතර පසුගියදා (16) ප්‍රධාන මහේස්ත්‍රාත්වරයා මෙම නඩුව නිස්සාර නඩුවක් බව ප්‍රසිද්ධ අධිකරණයේ කියා සිටියේය. එහෙයින් විත්තිකාරියට වන්දි මුදලක් ගෙවීම සුදුසු බවත්, ඒ සම්බන්ධයෙන් විරෝධයක් ඇත්නම් පසුගිය 18 දා අධිකරණයට කරුණු ඉදිරිපත් කරන ලෙසත් දන්වමින් හිටපු ස්ථානාධිපතිවරයාට නොතීසි නිකුත් කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>21</day>
    </date>
    <link>http://www.dinamina.lk/2014/06/21/_art.asp?fn=n14062116</link>
    <topic>පිච්චමල් පූජාවට දුම්රිය 8ක්</topic>
    <author>නිමල් රාජපක්ෂ</author>
    <content>ජුලි මස 05 වැනි දින පැවැත්වීමට නියමිත පිච්චමල් පුජාවට සහභාගිවන බැතිමතුන් ගේ ගමන් පහසුව සඳහා කොළඔ කොටුව දුම්රිය ස්ථානයේ සිට අනුරාධපුරය දක්වා විශේෂ දුම්රිය අටක් ධාවනයට යොදවා ඇතැයි දුම්රිය දෙපාර්තුමේන්තුව පවසයි. කොටුව දුම්රිය ස්ථානයෙන් ජුලිමස 04 වැනි දින පෙරවරු 07.05 කොටුව දුම්රිය ස්ථානයෙන් පිටත්වන විශේෂ දුම්රිය අනුරාධපුරයට දහවල් 11.57 ට ළඟාවීමට නියමිතය.ජුලි මස 05 දින කොටුව දුම්රිය ස්ථානයෙන් අළුයම 04.15 ටත් , පෙරවරු 07.05 හා ,07.50 ටත් ගමන් අරඔන විශේෂ දුම්රියයන්, අනුරාධපුරය දුම්රිය ස්ථානයට පෙරවරු 09.03,11.57 හා දහවල් 12.27 ළඟාවීමට නියමිතය.ජුලිමස 06 දින අනුරාධපුරය දුම්රිය ස්ථානයෙන් අළුයම 01.15,පෙරවරු 07.15 ,09.20,දහවල් 02.20 ගමන් අරඔන දුම්රියයන් අළුයම 05.35ට, දහවල් 12.45ට, 02.05ට හා රාත්‍රී 07.42 කොටුව දුම්රිය ස්ථානයට ළඟාවේ.පිච්චමල් පූජාව සඳහා ගමන් ගන්නා බැතිමතුන් දුම්රිය පාපුරුවේ යාමෙන් හා ජනෙල්වලින් ඔළුව හා අතපය එලියට දැමීමේන් විශාල අනතුරු සිදුවන බැවින් මගීන් එසේ ගමන් කිරීමෙන් වලකින ලෙස දුම්රිය දෙපාර්තුමේන්තුව ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>21</day>
    </date>
    <link>http://www.dinamina.lk/2014/06/21/_art.asp?fn=n14062117</link>
    <topic>කළුතර ඩෙංගු මර්දනවැඩසටහන දින 3ක් පුරාවට</topic>
    <author>වාද්දුව සංචාරක</author>
    <content>සෞඛ්‍ය අමාත්‍යාංශයේ හා ජනාධිපති කාර්ය සාධක බළකායේ උපදෙස් පරිදි කළුතර දිස්ත්‍රික්කයේ වැසි අවදානම් සෞඛ්‍ය වෛද්‍ය නිලධාරි කොට්ඨාසවල විශේෂ ඩෙංගු මර්දන වැඩසටහනක් මේ මස 20, 21, 22 දිනවලදී ක්‍රියාත්මක කරයි. ඒ අනුව පානදුර සෞඛ්‍ය වෛද්‍ය නිලධාරි කොට්ඨාසයේ, කෙසෙල්වත්ත, ගොරක පොළ හා හිරණ මහජන සෞඛ්‍ය පරීක්ෂක කොට්ඨාසවල ග්‍රාමනිලධාරි වසම් 12ක, හොරණ සෞඛ්‍ය වෛද්‍ය නිලධාරි කොට්ඨාසයේ ග්‍රාම නිලධාරි වසම් 6ක දොඩන්ගොඩ සෞඛ්‍ය වෛද්‍ය ග්‍රාම නිලධාරි වසම් 03ක, මතුගම සෞඛ්‍ය වෛද්‍ය නිලධාරි කොට්ඨාසයේ ග්‍රාමනිලධාරි වසම් 4කට ද විශේෂ ‍ඩෙංගු මර්දන වැඩ සටහන් ක්‍රියාත්මක වේ.මේ වැඩසටහන සඳහා යුද හමුදාවේ, පොලිසියේ නිලධාරීන්ගේ සහභාගිත්වය, පළාත් පාලන ආයතනවල දායකත්වය, ලබාදීමට එකඟතාවය පළකර ඇත.මෙම දිනවලදී අදාළ ග්‍රාමනිලධාරි කොට්ඨාසවල සියලුම නිවාසවලට ගොස් මදුරුවන් බෝවන ස්ථාන සොයාබැලීමටත් මදුරුවන් බෝවිය හැකි ස්ථාන සොයා බැලීමටත් මදුරුවන් බෝවිය හැකි භාජන එකතුකර පළාත් පාලන ආයතනවල සහයෝගයෙන් ඉවත් කිරීමටත් සැලසුම්කර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>21</day>
    </date>
    <link>http://www.dinamina.lk/2014/06/21/_art.asp?fn=n14062118</link>
    <topic>වකුගඩු රෝගය පිළිබඳ පර්යේෂණයක් ඇරැඹේ</topic>
    <author>කිත්සිරි වනසිංහ,ගයාන් රාඡපක්ෂ සහ අනුරාධපුර උතුරු විශේෂ දයා ගුණවර්ධන.</author>
    <content>දේශීය ඡනයාගේ ආහාර රටාව වකුගඩු රෝගයට බලපාන්නේ කෙසේ ද යන්න පිළිබඳ සොයා බැලීම සඳහා නව විද්‍යාත්මක පර්යේෂණයක් ආරම්භකර ඇත.පස්චාත් අස්වැන්න පිළිබඳ තාක්ෂණය ආයතනයේ විද්වත් මණ්ඩලයකින් සැදුම්ලත් කමිටුවක් වෛද්‍යවරුන්ගේ සහායද ලබාගනිමින් මෙම නව පර්යේෂණයක් සිදුකරනු ලබයි. දැනට මාස අටක පමන කාලයක සිට උතුරුමැද පළාත හා දකුණු පළාතේ ප්‍රදේශ කිහිපයක ඡනතාව මුණගැසෙමින් ඔවුන්ගේ ආහාර රටාව පුලුල් ලෙස අධ්‍යනයන්ට ලක්කරමින් මෙම නව පර්යේෂණය සිදු කරන බව එම ආයතනෙය් අධ්‍යක්ෂිකා ආචාර්ය බී.එම්.කේ.ස්වර්ණශිකා තිලකරත්න මහත්මිය පැවසූවාය.මෙම සම්බන්ධයෙන් මෙ‍තෙක් සිදුකර ඇති පර්යේෂණ කෙරෙහිද අවදානය යොමු කරමින් දේශීය ඡනයාගේ ආහාර රටාව කාලික වකුගඩු අකරණයට කොතෙක් දුරට බලපාන්නේද ඊට ගතයුතු පිළියම් කවරේ යන්න මෙම පර්යේෂණ තුළින් පුලුල්ව විග්‍රහ කිරීමට නියමිතය.ඉදිරි කාලයේදී මෙම නව පර්යේෂණ පිළිබඳ ඡනතාව දැනුවත් කිරීමට කටයුතු කරන බවද ස්වර්ණශිකා තිලකරත්න මහත්මිය පැවැසුවාය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>21</day>
    </date>
    <link>http://www.dinamina.lk/2014/06/21/_art.asp?fn=r1406211</link>
    <topic>කඳ සුරිදු වන්දනා...</topic>
    <author>කතරගම දේවප්‍රිය</author>
    <content>ඓතිහාසික රුහුණු කතරගම දේවාලයේ පැවැත්වෙන ඇසළ මංගල්‍ය සදහා පාද වන්දනාවෙන් පැමිණෙන බැතිමතුන් ගේ පළමු කණ්ඩායම ඊයේ (20) දින කුමණ ජාතික වන උද්‍යානයට පිවිස පැමිණිමට වන ජිවි දෙපාර්තමේන්තුවෙන් අවසර ලැබුණි.පළමු කණ්ඩායමට බැතිමතුන් 578ක් පමණ එක්ව සිටි අතර මේ පිරිස අතර යාපනය, මඩකලපුව, කිලිනොචිචිය, අම්පාර, ත්‍රිකුණමලේ ආදි ප්‍රදේශයන්ගෙන් පැමිණි බැතිමතුන්ය. මේ පිරිස කුමණ කුඹුකන්ඹය, යාල, කටගමුව හරහා කතරගමට ලබන 26 වැනි දින ලගාවිමට නියමිතය. පැමිණෙන බැතිමතුන්ගේ යටිතල පහසුකම් පිළිබදව සොයා බැලිමට ජනාධිපති විසින් විශේෂ පිරිසක් යොදවා ඇති අතර ජනාධිපති ජේෂ්ඨ සහකාර ලේකම් පත්මසිරි රාජපක්ෂ මහතා පුමුඛ පිරිසක් ඊයේ පැමිණ මොවුන්ට අවශ්‍ය පහසුකම් සළසනු ලැබිය. මහා වන මැදින් පැමිණෙන මේ බැතිමතුන්ට අවශ්‍ය පහසුකම් ශ්‍රී ලංකා යුධ හමුදාව හා විශේෂ කාර්ය බළකාය විසින් සලසයි. මෙවර 30,000ක් පමණ සංඛ්‍යයාවක් පාද යාත්‍රාව හා එක්ව ඉදිරි දින 14 තුළ පැමිණිමට නියමිතය.මේ දැක්වෙන්නේ ඊයේ (20) දින කුමණ ජාතික වන උද්‍යානය ඔස්සේ පළමු කණ්ඩායම මහා වනයට ඇතුළ් වු අයුරුයි. ඊයේ උදෑසන පාද යාත්‍රව ආරම්භක අවස්ථාවට ජනාධිපති ජේෂ්ඨ සහකාර ලේකම් පත්මසිරි රාජපක්ෂ, බළ සේනාධිපති කර්නල්. පී. එච්. එන්. සිරිශාන්ත, නාවික ආඥාපති රියද් අද්මිරාල් ජගත් රණසිංහ, පානම ප්‍රාදේශීය සභවේ මන්ත්‍ර රවින්ද්‍ර කුමාර යන මහත්වරු සහ යුධ හමුදා නිලධාරින් බැතිමතුන්ට සේවා සපයා තිබුණි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>21</day>
    </date>
    <link>http://www.dinamina.lk/2014/06/21/_art.asp?fn=r1406212</link>
    <topic>අම්බලන්ගොඩ ගණිකා තිප්පොළක් වටලාළාබාල කතුන් 3ක් සහ හිමිකරු කොටු‍</topic>
    <author>බළපිටිය සමූහ දිලීප් නිශ්ශංක</author>
    <content>අම්බලන්ගොඩ ප්‍රදේශයේ දීර්ඝ කාලයක සිට කාන්තාවන් මුදලට විකිණීමේ මධ්‍යස්ථානයක් වටලා කාන්තාවන් තිදෙනෙකු සමඟ එහි හිමිකරු අත්අඩංගුවට ගැනීමට අම්බලන්ගොඩ පොලීසිය සමත් විය.ඉකුත්දා අම්බලන්ගොඩ පොලීසියේ ස්ථානාධිපති නිරෝෂන් රූපසිංහ මහතාට ලැබුණු තොරතුරකට අනුව පොලිස් නිලධාරියෙකු උපාය දූතයකු ලෙස කාන්තාවක් මිලදී ගැනීමට එම මධ්‍යස්ථානයට යොමු කර ඔහුගෙන් ලැබුණු තොරතුරක් මත සිදු කළ වැටලීමේදී කාන්තාවන් මුදලට විකිණීමේ මධ්‍යස්ථානයේ සිටි කාන්තාවන් තිදෙනා සහ සැකකරු අත්අඩංගුවට ගෙන ඇත.එහිදී කාන්තාවන් මුදලට විකුණා ලබාගත් මුදල් සහ ඔවුන්ගේ හැඳුනුම්පත් හිමිකරුගේ ලාච්චුවේ තිබී සොයාගෙන තිබේ.හිමිකරු සමඟ ලාබාල කාන්තාවන් තිදෙනා අම්බලන්ගොඩ පොලීසිය විසින් අත්අඩංගුවට ගෙන බළපිටිය මහේස්ත්‍රාත් අසංග බෝදරගම මහතා වෙත ඉදිරිපත් කිරිමෙන් පසුව එක් අයෙකුට රුපියල් ලක්ෂ 10 බැඟින් සිව්දෙනාට රුපියල් ලක්ෂ 40ක ශරීර ඇප සහ රුපියල් 30,000ක මුදල් ඇප මත මුදා හැරීමට (18) නියෝග කළේය.මෙලෙස මුදල් සහ ශරීර ඇප මත මුදා හරින ලද්දේ කොස්වත්ත ඉහලකෝට්ටේ, බළපිටිය සහ සහ මීගමුව පදිංචි කාන්තාවන් සහ අම්බලන්ගොඩ ගාළුපාරේ පදිංචි ගණිකා මඩමේ හිමිකරු ඇතුළු පිරිසය.අම්බලන්ගොඩ පොලීසිය මේ සැකකාරියන් සහ සැකකරු අධිකරණයට ඉදිරිපත් කරමින් කාලයක් තිස්සේ මේ ගණිකා මධ්‍යස්ථානයෙන් බාල වයස්කරුවන් මුදලට විකිණීමේ කටයුතු සිදු කර ඇති බව පැමිණිල්ල අධිකරණයට ඉදිරිපත් කරමින් කියා සිටියේය. අම්බලන්ගොඩ පොලීසිය සැකකරුවන් අධිකරණයට ඉදිරිපත් කරමින් පැමිණිල්ල මෙහෙයවීය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>21</day>
    </date>
    <link>http://www.dinamina.lk/2014/06/21/_art.asp?fn=r1406213</link>
    <topic>ඌවේ හොරු ඇල්ලූෂැඩෝගේ වැඩ කිඩ...</topic>
    <author>සොරණාතොට සමූහ - සී. ගමගේ</author>
    <content>ඌවපරණගම, හඟුන්නාව, පිටවෙල, කපුකොටුවේගෙදර යනාදී ගම්මානවල පිහිටි නිවෙස්වලට රාත්‍රී කාලයේ ඇතුළු වී නිවසක කාමරයේ නිදා සිටි කාන්තාවකගේ ගෙල බැඳි රන් මාලයක් පැහැරගෙන නිවෙස්හි තිබූ ඇඳ ඇතිරිලි, රන් භාණ්ඩ, මුදල් සොරාගත් 22 හැවිරිදි තරුණයකු බදුල්ල පොලිසියේ නිල සුනඛ ෂැ‍ඩෝ විසින් හඳුනාගෙන ඌවපරණගම පොලිසිය අත්අඩංගුවට ගත්හ.කලක් යුද හමුදාවේ සේවය කර ඉන් ඉවත් වී ඇති සැකකාර මොහු ඌවපරණගම හඟුන්නාව වැටකේඋල්පත පදිංචි අයෙකි.සොරාගත් කාන්තා මුදල් පසුම්බියක මුදල්, රන් භාණ්ඩ ගෙන හිස් මුදල් පසුම්බිය සැකකරු නිවස අසල මිදුලේ ගසක් යට දමාගොස් ඇත.මෙහිදී පොලිස් පරීක්ෂණ ආරම්භ කළ ඌවපරණගම පොලිස් ස්ථානාධිපති ‍පොලිස් පරීක්ෂක වසන්ත දිසානායක මහතා ඇතුළු නිලධාරීහු බදුල්ල පොලිස් නිල සුනඛ “ෂැඩෝ” ගෙන්වා පරීක්ෂණ කටයුතු ආරම්භ කළහ.කාන්තා හිස් මුදල් පසුම්බියේ ඉව ඔස්සේ කිලෝමීටර් එකහමාරක් පමණ නිල සුනඛ ෂැඩෝ තම සහකරු සැරයන් ජයතිස්ස මහතා සමඟ දිවයන්නට වූහ. අහල පහළ සිටි සියලු දෙනා භීතියට පත්කරමින් ෂැඩෝ නිල සුනඛයා හඟුන්නාව වැටකේඋල්පත ප්‍රදේශයේ නිවසක් තුළට ගොස් නැවතිණ. ඒ සමඟම නිවස තුළ සිටි තරුණයකු බියට පත්ව දිවයන්නට සූදානම් වෙත්ම පොලිස් නිලධාරීහු ඔහු අල්ලා ගත්හ.සැකකරුගෙන් පොලිස් නිලධාරීන් ප්‍රශ්න කළ අතර බියට පත්වූ සැකකරු තමා කළ සොරකම් වමාරන්නට විය.සොරාගත් දේපළ වටිනාකම රුපියල් 60,000 කට ආසන් බව කී පොලිසිය සැකකරුගෙන් තවදුරටත් ප්‍රශ්න කරමින් සිටී.ඌව පළාත භාර නියෝජ්‍ය පොලිස්පති රොෂාන් ප්‍රනාන්දු, බණ්ඩාරවෙල ජ්‍යෙෂ්ඨ පොලිස් අධිකාරි බුද්ධික සිරිවර්ධන යන මහත්වරුන්ගේ උපදෙස් පරිදි ඌවපරණගම පොලිස් ස්ථානාධිපති පොලිස් පරීක්ෂක වසන්ත දිසානායක මහතා පරීක්ෂණ පැවැත්විය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>21</day>
    </date>
    <link>http://www.dinamina.lk/2014/06/21/_art.asp?fn=r1406214</link>
    <topic>නීති උල්ලංඝනය කළ සුපිරි වෙ‍ෙළඳ සලක් බදුල්ලේදී වටලයි</topic>
    <author>ඌව වෙල්ලස්ස සමුහ වජිර උමගිලිය</author>
    <content>විදේශීය රටවලින් මෙරටට ආනයනය කළ අධික මිල ගනන්වලට අළෙවි කරන විවිධ ආහාර වර්ග හා ආහාරවලට එක්කරන විවිධ රසකාරක හා වර්ණ කාරක ඇතුළු ආහාර ද්‍රව්‍ය වර්ග 55ක් ආහාර පනතේ විවිධ නිති රිති උල්ලංඝනය කරමින් අළෙවි කිරිමට බදුල්ල නගරයේ සුපිරි වෙළෙඳ සලක තිබියදි බදුල්ල මහ නගර සභාවේ මහජන සෞඛ්‍ය පරික්ෂකවරු විසින් ඒවා අත්අඩංගුවට ගෙන බදුල්ල මහෙස්ත්‍රාත්ට ඉදිරිපත් කර ඇත.සමහර භාණ්ඩ කල් ඉකුත් වූ ඒවා බවද ඇතැම් ඒවාහි අංකයන් වෙනස් කර ඇති බවද සෞඛ්‍ය පරීක්ෂකවරු පවසයි. මෙරටට ආනයනයට තහනම් ආහාර ද්‍රව්‍යද මේ වෙළෙඳ සලේ තිබියදි හමු වී තිබේ. පාරිභෝගික නීති සියල්ල උල්ලංඝනය කර තිබූ බවද දන්වයි.මේ සුපිරි වෙළෙඳසලේ අත්අඩංගුවට පත් ආහාර ද්‍රව්‍ය වල වටිනාකම රුපියල් ලක්ෂ දෙකක් යැයිද පරීක්ෂකවරු දැන්වීය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>21</day>
    </date>
    <link>http://www.dinamina.lk/2014/06/21/_art.asp?fn=r1406215</link>
    <topic>සත් මස් නිවුන් දරු ගැබිනිය රෝහලේදී මරුට</topic>
    <author>කොච්චිකඩේ විශේෂ</author>
    <content>නිවුන් දරු උපතක් ලැබීමට මාස 7ක ගැබිනියක්ව සිටි එක් දරු මවක් මීගමුව රෝහලේදී 18දා පෙරවරුවේ ඉතා අවාසනාවන්ත ලෙස මිය ගොස් ඇත.මෙලෙස මියගොස් ඇත්තේ ගෝනුල්ල, ගෝනවිල පදිංචි පතිරාජ මුදියන්සේලාගේ ලක්ෂිකා ප්‍රසාදි පෙරේරා (27) එක්දරු මවකි. ජයසිංහ ආරච්චිලාගේ ශිරාන් අරවින්ද ඇගේ ස්වාමි පුරුෂයාය. විවාහ වී වසර හතරක් පමණය. අවු. 3 1/2ක පිරිමි දරුවෙක් සිටී.බිරිඳට දරු දෙදෙනා බිහිවීමට දින දී ඇත්තේ සැප්තැම්බර් 9 වෙනිදා බවත් 18දා අලුයම බිරිඳ බඩ කොරවන බව කියන ලද නිසා මීගමුව රෝහලට ඇතුළත් කළ පසු මියගිය බව මියගිය අයගේ ස්වාමි පුරුෂයා ජේ. ඒ. ශිරාන් අරවින්ද මරණ පරීක්ෂණයේදී සාක්ෂි දෙමින් පවසා ඇත. වැදෑමහ ගර්භාෂයෙන් වෙන්ව යාමෙන් හටගත් රුධිර වහනය නිසා හටගත් කම්පනය හේතුවෙන් මේ මරණය සිදුව ඇති බව පශ්චාත් මරණ පරීක්ෂණය සිදුකළ මීගමුව රෝහලේ විශේෂඥ අධිකරණ වෛද්‍ය නිලධාරි එම්. එන්. රාහුල් හුක් මහතා පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>21</day>
    </date>
    <link>http://www.dinamina.lk/2014/06/21/_art.asp?fn=r1406216</link>
    <topic>මිරිජ්ජවිල-ආරබොක්ක ගම්මානවල ජනතාවනැවත පදිංචි කරන ඉඩම්වලට යටිතල පහසුකම්</topic>
    <author>ලුණම සමූහ - සනත් ගමගේ</author>
    <content>හම්බන්තොට මාගම්පුර වරාය ඉදිකිරීමේ දෙවන අදියර යටතේ ඉඩම් ලබාගැනීම සඳහා තවත් පවුල් 450 ක් වෙනත් ස්ථානවල පදිංචි කිරීමට සහ ඉඩම් ලබාදීමට පියවර ගෙන තිබෙන බව හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතා කීය.ඉවත් කරනු ලබන පවුල් සඳහා ලබා දෙන ඉඩම් සංවර්ධනය කිරීම හා වන්දි ගෙවීම සම්බන්ධව අදාළ සාකච්ඡාවක් වරාය අධිකාරිය, නාගරික සංවර්ධන අධිකාරිය හා හම්බන්තොට දිස්ත්‍රික් ලේකම් ආර්. සී. ද සොයිසා මහතා සහ නිලධාරීන්ගේ ප්‍රධානත්ව‍ෙයන් පැවැත්විණි.මිරිජ්ජවිල රණවිරු ගම්මානය, ආරබොක්ක වැනි ප්‍රදේශවලින් ජනතාව ඉවත් කිරීමට සිදුකෙරේ. මෙම ප්‍රදේශවල පදිංචි සහ ඉඩම් හිමි පවුල් සඳහා නැවත ඉඩම් ලබාදීම වරාය ගම්මානය, කෙයාර් ගම්මානය, සුචි ගම්මානය යටතේ තිබෙන ඉඩම්වලින් ලබාදීමට පියවර ගෙන තිබේ.මෙම ගම්මානවල යටිතල පහසුකම් සංවර්ධනය සහ විදුලිය සඳහා රුපියල් දසලක්ෂ 10 ක් ද, ජලය සඳහා දසලක්ෂ නමයක් ද, වැයවෙන අතර එය රජය මගින් ගෙවීමට කටයුතු කරන ලෙසට නාමල් රාජපක්ෂ මහතා නිලධාරීන්ට උපදෙස් ලබා දුන්නේය.සෑම මාර්ගයක්ම මං තීරු දෙකකට සාදා නිමකරන ලෙසට මාර්ග සංවර්ධන අධිකාරියට දැන්වීය.නිවාස සහ ඉඩම් අහිමි අයට වන්දි ගෙවීමේදී සාධාරණ වන්දි ක්‍රමයක් ක්‍රියාත්මක කරන ලෙසට ද වන්දි ගෙවීමට තක්සේරු කිරීමේදී එම කටයුතු නිසි ලෙස සිදු නොවන බවට ජනතාවගෙන් තමාට පැමිණිලි ලැබී තිබෙන බව ද පැවසීය. එහෙම සංවර්ධනය සමඟ නියම තක්සේරුව කර ජනතාවට එය ගෙවන ලෙසට තක්සේරු නිලධාරීන්ට උපදෙස් ලබා දුනි.වරාය අධිකාරියට අවශ්‍ය බව කියා වලව කලාපයට අයත් කාණ්ඩ 10 යටතේ හෙක්ටයාර් 396 ක් වෙන්කර තිබුණ ද එම ප්‍රමාණය අනවශ්‍ය බව දැන් පවසන අතර එම ඉඩම් ප්‍රමාණය ආයෝජන මණ්ඩලයට ලබාදීමට පියවර ගන්නා බව ද කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>21</day>
    </date>
    <link>http://www.dinamina.lk/2014/06/21/_art.asp?fn=s1406211</link>
    <topic>උරුගුවේට පැරදුණු එංගලන්තයතරගාවලියෙන් විසිවෙයිද?</topic>
    <author/>
    <content>උරුගුවේ ට ගෝල් 2–1කින් පරාජය වූ එංගලන්තය ලෝක කුසලාන පාපන්දු තරගාවලියෙන් ඉවතට වීසිවීමේ අනතුරට මුහුණ පා සිටී.ලුයිස් සුවාරස් උරුගුවේ කණ්ඩායමට ගෝල් ද්විත්වයක් ලබා දුන්නේය. වේන් රූනි එංගලන්තය වෙනුවෙන් ගෝලය ලබා ගත්තේය.තරගාවලියේ පිළිමළුන් පිටුදැකීමේ වටයට පිවිසීමට නම් එංගලන්තයට ඔවුන්ගේ කොටසේ ඉතිරි තරගවලදී හාස්කමක් අවශ්‍ය වනු ඇත.තරගයෙන් පරාජය වුවද එංගලන්තය සාර්ථකව ක්‍රීඩාව ආරම්භ කළේය. වේන් රූනි එල්ල කළ නිදහස් පහර අපතේ නොගියා නම් තරගයේ පළමු මිනිත්තු 10 තුළදීම එංගලන්තය පෙරමුණට ඒමට ඉඩ තිබිණි.කෙසේ වෙතත් පන්දුව අයිති කරගත් පසුව විශ්වාසයෙන් යුතුව ක්‍රීඩා කිරීමට උරුගුවේ ට වැඩි වේලාවක් ගත නොවිණි. මිනිත්තු පහකට පසුව ගෝලයක් ලබා ගැනීමට ලැබුනු පළමු අවස්ථාව ඔවුනට මගහැරිණි.තරගය තව දුරටත් උණුසුම් අයුරින් පැවැති අතර එංගලන්තය තවත් ගෝලයක් ලබා ගැනීමේ ආසන්නයටම පැමිණියේය. ස්ටීවන් ජෙරාඩ් එල්ල කළ නිදහස් පහරින් ආ පන්දුව ගෝල් කණුව අසලදීම රූනි දැල වෙත එල්ල කළද එය ගෝල් කණුවේ ඉහළ තිරස් දණ්ඩේ වැදුනේය. එවැනි බියජනක අවස්ථාවක් උද්ගත වුවද විවෘත තරගයේදී උරුගුවේ ක්‍රීඩාව ප්‍රබල විය. ප්‍රතිආක්‍රමණයෙන් එංගලන්තයට පහර දීමට වේලාව එනතුරු ඔවූහු බලා සිටියහ. තරගයේ පළමු භාගයේ තවත් මිනිත්තු පහක් පමණක් ඉතිරිව තිබියදී උරුගුවේ උපක්‍රමයන් ඵල දැරීය.ක්‍රීඩාව නිර්මාණය කරන්නෙකු වන මැදපෙල ක්‍රීඩක නිකොලස් ලොඩිරෝ කණ්ඩායමට ඇතුළත් කිරීමට උරුගුවේ ගත් තීරණය සාර්ථක එකක් බවට පත්විය. ඔහුගේ සහායෙන් උරුගුවේ කණ්ඩායම තරගකාරී ක්‍රීඩාවක අවතීර්ණ වූ අතර එල් මැටඩෝර් හරියටම අඟලටම ගැලපෙන පරිදි පන්දුව හරස් පහරක් මගින් ගෝල් කණුව ඉදිරියේ ඇති කොටුවට එවීය. ලුයිස් සුවාරස් හිසෙන් පහරක් එල්ල කරමින් පළමු ගෝලය වාර්තා කළේය.තමන් ලබා ගත් වාසිය ආරක්ෂා කිරීමේ අටියෙන් උරුගුවේ කණ්ඩායම දෙවැනි භාගයේදී තරග බිමට පිවිසියා නම් ඔවුනට සමාව ලැබීමට ඉඩ තිබිණි. එහෙත් සිදුවූයේ එහි අනෙක් පැත්තයි. ලේ රස දැනුණු ඔවූහු වාසිය දෙගුණ කර ගැනීමට දැරූ පළමු වෑයම ව්‍යර්ථ විය. මේ ‘කුණාටුව’ මැඩපවත්වා ගත් එංගලන්තය වෙනුවෙන් මොහොතකට පසුව රූනි දැල වෙත පහරක් එල්ල කළද මුස්ලෙරා පහතට වැටී දර්ශනීය ගෝල් බේරා ගැනීමක් ප්‍රදර්ශනය කළේය.ක්‍රමක්‍රමයෙන් උරුගුවේ ඔවුන් ලබා ගත් පෙරමුණ ආරක්ෂා කර ගැනීමේ උත්සාහයක නිරත වෙමින් ඔවුන්ගේම ගෝලය වෙත කිඳා බසින්නට වූ අතර ඔවුන්ගේ ශක්තිමත් ආරක්ෂක වළල්ල බිඳ දැමීමට එංගලන්තය උත්සාහ කළේය. තරගයේ තවත් මිනිත්තු 10ක් පමණක් ඉතිරිව තිබියදී රූනි පන්දුවට ‘තට්ටු’ කරමින් ගෝලයක් ලබා ගත්තේය.ඉන්පසුව උරුගුවේ වෙතින් දරුණු ආක්‍රමණයක් දියත් වීම පුදුමයට කරුණක් නොවිණි. තරගයේ සාමාන්‍ය කාලයේ මිනිත්තු පහක් පමණක් ඉතිරිව තිබියදී ඔවුන් තීරණාත්මක ඉදිරියක් නැවතත් ලබා ගත්තේය. එංගලන්ත ක්‍රීඩකයන්ගේ අතරමං වීමකින් පන්දුව ඔවුන්ගේ ආරක්ෂක කලාපයේ කිසිවෙක් නැති ස්ථානයට පැමිණියේය. සුවාරස් එතැන සිටියේය. ඔහු බිම දිගේ යන පරිදි පන්දුව දැල වෙත යැවීය. උරුගුවේ ගෝල් 2–1කින් පෙරමුණට පිවිසි අතර මේ අවස්ථාවේදී නම් එංගලන්තයට පිළිතුරක් නැති විය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>21</day>
    </date>
    <link>http://www.dinamina.lk/2014/06/21/_art.asp?fn=s1406212</link>
    <topic>ජපානය-ග්‍රීසියඋදාසීන තරගයජය පැරදුමක් නෑ</topic>
    <author/>
    <content>ක්‍රීඩකයන් දස දෙනෙකු දක්වා අඩු කෙරුණු ග්‍රීසිය හා ජපානය අතර පැවැති ලෝක කුසලාන පාපන්දු ‘ඒ’ කොටසේ තරගය දෙපිළම ගෝල් නොලබා ජය පැරදුමින් තොරව අවසන් විය.කොන්ස්ටන්ටිනොස් කට්සොරානිස් පිටියෙන් ඉවතට යැවීමට පෙර සිටම මේ තරගය උනන්දුවක් නැති එකක් බවට පත්ව තිබිණි. එහෙත් ඔහු අහිමි වීමෙන් පසුව ග්‍රීසිය ඇත්ත වශයෙන්ම ගෝල් ලබා ගැනීමේ අවස්ථා කිහිපයක් බුක්ති වින්දේය. ඉයොනිස් ෆෙට්ෆට්සිඩිස් හා තියෝෆානිස් ගෙකාස් යන දෙදෙනාම ගෝල් ලබා ගැනීමේ ආසන්නයටම පැමිණියහ.තරගයේ අවසන් මිනිත්තු විස්සේදී ජයග්‍රාහී ගෝලයක් ලබා ගැනීමට ජපානය ප්‍රබල උත්සාහයක නියැළුනද ග්‍රීක ආරක්ෂක වළල්ල ශක්තිමත්ව සිටියේය. මේ 0–0 ප්‍රතිඵලයත් සමග ‘ඒ’ කොටසේ දෙවැනි ස්ථානය දැන් ඉතාමත් විවෘතව තිබේ.පිටියේ අන්ත දෙකෙන්ම ගෝල් ලබා ගැනීමේ අවස්ථා කලාතුරකින් බිහිවීම නිසා තරගයේ පළමු භාගය සිත් නොගන්නා එකක් විය. එහෙත් එම භාගයේ අවසානය ළඟා වෙමින් තරගයට වෙනසක් අවශ්‍යව තිබියදී ග්‍රීසිය ක්‍රීඩකයන් 10 දෙනා දක්වා අඩුවිණි. මකොටා හසිබි ට කළ අභියෝගයේදී පන්දුව ලබා ගැනීමට තරම් කට්සොරානිස් අවාසනාවන්ත වූවද ඒ උත්සාහයේදී ඔහුට දෙවැනි කහ කාඩ්පතක් ලැබිණි.තත්ත්වය එසේ තිබියදීත් පුදුමයට මෙන් තරගයේ වැඩි හරියක් වාසි ලබා ගත්තේ ග්‍රීසියයි. දෙවැනි භාගයේදී ගෝල් කණුවේ ඉහළ කෙළවරට පන්දුව යන සේ හිසෙන් පහරක් එල්ල කරමින් ග්‍රීසිය ගෝලයක් ලබා ගැනීමේ ළඟටම පිවිසියද එයිජි කවාෂිමා ජපාන ගෝල් රකින්නා පන්දුව ඉවතට යැවීමට සමත් විය.මෙය ලෝක කුසලාන පාපන්දු තරගයකදී ග්‍රීසියේ පළමු ජය පැරදුමින් තොර තරගය වෙයි. කොන්ස්ටන්ටිනොස් ලබා ගත් රතු කාඩ්පත ලෝක කුසලාන තරගාවලියක ග්‍රීසියේ පළමු රතු කාඩ්පත වෙයි.ජපානය සමග තරගය දස දෙනාගේ ග්‍රීසිය සමව අවසන් කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>21</day>
    </date>
    <link>http://www.dinamina.lk/2014/06/21/_art.asp?fn=s1406213</link>
    <topic>කොළොම්බියාවදෙවැනි වටයට</topic>
    <author/>
    <content>කොළොම්බියාව ගෝල් 2–1කින් අයිවරි කෝස්ට් පරදවමින් ලෝක කුසලාන පාපන්දු තරගාවලියේ ‘සී’ කොටසේ ‘රියදුරු අසුන’ට පිවිසියේය.ගෝල් ලබා ගැනීමේ ක්‍රීඩාව පහළ මට්ටමක තිබූ පළමු භාගයෙන් පසුව තරගය ජීවය ලැබුවේ අවසාන මිනිත්තු 30 ඇතුළතය.තරගයේ 64 වැනි මිනිත්තුවේදී කොළොම්බියාවේ ජුවාන් කුඅඩ්රඩෝ එල්ල කළ ‘කෝනර්’ පහරින් පැමිණි පන්දුවට ජේම්ස් රොඩ්රිගූස් ඔහුගේ හිසෙන් ශක්තිමත් පහරක් දැල තුළට එල්ල කළ අතර ඊට මිනිත්තු හයකට පසුව වාසිය දෙගුණ කරමින් ජුවාන් කුයින්ටරෝ ගෝලයක් ලබා ගත්තේය.තරගය අවසානයට මිනිත්තු 17ක් තිබියදී ගර්විනෝ, අයිවරි කෝස්ට් වෙනුවෙන් ගෝලයක් වාර්තා කළද එය ඔහුගේ කණ්ඩායමට ලැබුණු සැනසිල්ලක් පමණක් බවට පත්විය.තරගයේ අවසන් අවස්ථාවලදී අයිවරි කෝස්ට් කණ්ඩායම ගෝලය විවෘත කිරීමේ අවස්ථාවන් කිහිපයක්ම නිර්මාණය කළද සිය 100 වැනි ජාත්‍යන්තර තරගයට සහභාගි වෙමින් සිටි කොළොම්බියා නායක මාරියෝ යෙපිස් තරගය පුරාම විශිෂ්ට ක්‍රීඩාවක නිරත වෙමින් තමන් වෙත වීසි කරනු ලැබූ සෑම දෙයක්ම වළක්වා ගත්තේය.මේ ප්‍රතිඵලයත් සමග කොළොම්බියාව ඔවුන්ගේ කොටසේ ඉහළටම පිවිසියේය. ඔවුන්ගේ මූලික වටයේ අවසාන ගැටුම ජපානය සමගය. අයිවරි කෝස්ට් තරගාවලියේ ඊළඟ වටයට පිවිසීමට නම් ග්‍රීසිය සමග තරගය ජය ගත යුතුම වී තිබේ.කොළොම්බියාව ලෝක කුසලාන පාපන්දු තරගාවලියක ක්‍රීඩා කරන්නේ පස්වැනි වතාවටය. අයිවරි කෝස්ට් සහභාගි වන්නේ තෙවැනි වතාවටය.කොළොම්බියාව දෙවැනි වටයට පිවිසිදෙවැනි අවස්ථාව මෙය වෙයි. ඔවුන් මෙතෙක් මූලික වටයෙන් එහාට ගොස් නැත. ග්‍රීසිය හා ජපානය අතර පැවැති තරගය ජය පැරදුමින් තොරව කෙළවර වීම නිසා කොළොම්බියාවට තරගාවලියේ පිළිමලුන් පිටු දැකීමේ වටයට පිවිසීමට හැකිවිය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>21</day>
    </date>
    <link>http://www.dinamina.lk/2014/06/21/_art.asp?fn=s1406214</link>
    <topic>ආසියානු යොවුන් ක්‍රීඩා සත්කාරකත්වයටතීරණාත්මක විශේෂ සාකච්ඡාවක් 30 වැනිදා</topic>
    <author>ප්‍රින්ස් ගුණසේකර</author>
    <content>වසර 2017දී ශ්‍රී ලංකාවේ පැවැත්වීමට නියමිත ආසියානු යොවුන් ක්‍රීඩා උළෙලේ සත්කාරකත්වය පිළිබඳ විශේෂ සාකච්ඡාවක් මේ 30වැනිදා ආසියානු ඔලිම්පික් කමිටු නියෝජිතයන් සමග පැවැත්වෙයි.හම්බන්තොට නගරය කේන්ද්‍ර කරගනිමින් පැවැත්වීමට යෝජිත මේ දැවැන්ත තරගාවලියට ශ්‍රී ලංකාවේ සුදානම සොයා බැලීම අරමුණු කොට ආසියානු ඔලිම්පික් නියෝජිතයන් පැමිණෙන අතර එහිදී සියලු සැලසුම් වාර්තා ශ්‍රී ලංකාවෙන් ඉදිරිපත් කළ යුතුය.ක්‍රීඩා උළෙල සංවිධානයට අවශ්‍ය මුදල් පිළිබඳ ගැටලුවක් නැතත් ක්‍රීඩාගාර හා අනෙකුත් පහසුකම් ඉදිකිරීමට කාලය මදි බව ශ්‍රී ලංකා ඔලිම්පික් කමිටු සභාපති හේමසිරි ප්‍රනාන්දු මහතා පවසයි. එහෙයින් ක්‍රීඩා උළෙලේ තරග හම්බන්තොට හා කොළඹ නරග දෙකේදී පැවැත්වීම අලුත්ම යෝජනාව බව ඒ මහතා පැවසීය. හම්බන්තොට ප්‍රදේශයේ අලුත් ගෘහස්ථ ක්‍රීඩාංගණ කිහිපයක් ඉදිකිරීමටත් කොළඹ සුගතදාස ක්‍රීඩාංගණය නවීකරණය කිරීමත් අරමුණ බව ප්‍රනාන්දු මහතා සඳහන් කළේය.එම සැලසුම් ආසියානු ඔලිම්පික් කමිටු නියෝජිතයන්ට ඉදිරිපත් කොට අනුමැතිය ලබා ගැනීම මේ විශේෂ සාකච්ඡාවේ බලාපොරොත්තුව වේ.ආසියානු යොවුන් ක්‍රීඩා උළෙලට අලුතින් ක්‍රීඩා ගම්මානයක් ඉදිකළ යුතු අතර ඒ සඳහා සූරියවැව ප්‍රදේශයේ භූමිභාගයක්ද වෙන්කොට ඇත. ක්‍රිකට්, පාපන්දු, රගර්, ටෙනිස්, බැඩ්මින්ටන්, බේස්බෝල් ඇතුලු ක්‍රීඩා ඉසව් රැසකට නවීන පහසුකම්වලින් යුත් ක්‍රීඩාගාර ඉදිවන අතර හෝටල් කාමර හා වෙළෙඳ සංකීර්ණයක්ද ඇතුළත් වේ.ශ්‍රී ලංකා ක්‍රීඩා ඉතිහාසයේ පැවැත්වීමට යෝජනා වු දැවැන්තම ක්‍රීඩා උළෙල මෙය වන අතර රටවල් 45ක ක්‍රීඩක ක්‍රීඩිකාවෝ 3500ක් සහභාගී වෙති. මෙවැනි ක්‍රීඩා උළෙලක් රටක පැවැත්වීමෙන් ආර්ථික හා සමාජ දියුණුවක් ඇතිවන බව විශ්වාසය වී තිබේ.ක්‍රීඩා උළෙලට ශ්‍රී ලංකාවේ සුදානම පිළිබඳව සොයා බැලීමට පසුගිය මාර්තු මාසයේදී ජගත් ඔලිම්පික් කමිටුවේ ආසියානු සංවර්ධන නිලධාරී හයිඩර් ෆාර්මන් හා ආසියානු ඔලිම්පික් ‍උප සභාපති වේයි ජොස්හොන්ග් යන මහත්වරු පැමිණි අතර හම්බන්තොට නිරීක්ෂණ චාරිකාවකටද එක්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>21</day>
    </date>
    <link>http://www.dinamina.lk/2014/06/21/_art.asp?fn=s1406215</link>
    <topic>තීරණාත්මක තරග අද සහ හෙට</topic>
    <author>ෆවුස් මොහොමඩ්</author>
    <content>නව මුහුණුවරකින් පැවැත්වෙන අන්තර් පාසල් අවුරුදු 20න් පහළ පළමු කොටසේ ලීග් රගර් තරගාවලියේ ශූරයන් තෝරාගන්නා තීරණාත්මක අවසන් තරග වටය අද (21) සහ හෙට(22) පැවැත්වේ.මෙවර තරගාවලියේ දෙවැනි වටය කුසලාන හා පළඟ වශයෙන් තරග ඉසව් දෙකකට බෙදා පැවැති අතර එහි දී කුසලාන තරග ඉසව්වට ප්‍රබලතම කණ්ඩායම් 8ක් එක්වූහ. මෙතෙක් තරග 8කට සහභාගි වී ඉන් තරග 7ක් ජයගනිමින් ප්‍රසාද ලකුණු 40.5ක් ලබා පෙරමුණේ පසුවන අපරාජිත ඉසිපතන විදුහල් පිල මෙවර තරගාවලියේ ශූරතාව දිනා ගැනීමේ ආසන්නතම කණ්ඩායම බවට පත්වී සිටී.එහෙත් ඉසිපතන විදුහලට දැඩි අභියෝගයක් එල්ල කරමින් ප්‍රසාද ලකුණු 39.00ක් ලබා දෙවැනි තැනට පත්වී සිටින්නේ තරග 8කින් තරග 7ක් ජයගෙන එක් තරගයක් පමණක් පරාජයට පත්වූ ත්‍රිත්ව විදුහල් කණ්ඩායමය. එබැවින් මෙවර කුසලානය අත්කර ගැනීමට නම් හෙට කිංග්ස්වුඩ් විදුහල සමග හැව්ලොක්ස් පිටියේ පැවැත්වෙන තරගයේ ජයග්‍රහණය ඉසිපතන විදුහලට අනිවාර්ය වන්නා සේම අද පල්ලෙකැලේ පිටියේ දී සාන්ත පීතර විදුහල සමග පැවැත්වෙන තරගය ජය ගැනීම ත්‍රිත්ව විදුහලට අත්‍යවශ්‍ය සාධකයක් බවට පත්වී ඇත. ඒ අනුව මේ කණ්ඩායම් 2න් වැඩිම ලකුණු සංඛ්‍යාවකින් තරගය ජයගන්නා කණ්ඩායමට 2014 සිංගර් පාසල් රගර් කිරුළ හිමිවනු ඇත.අද - ත්‍රිත්ව - සාන්ත පීතර (පල්ලේකැලේ) විද්‍යා - රාජකීය (ගල්කිස්ස) සා.ජෝශප් - සා.තෝමස් (සී.ආර්)හෙට - ඉසිපතන - කිංග්ස්වුඩ් (හැව්ලොක්ස්).</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>21</day>
    </date>
    <link>http://www.dinamina.lk/2014/06/21/_art.asp?fn=s1406216</link>
    <topic>කොළඹ ආනන්ද-රාජකීය විදුහල්පාපන්දු පිටියේ පෙරැළිකාරයෝ වෙති</topic>
    <author>ප්‍රින්ස් ගුණසේකර</author>
    <content>කොත්මලේ චොක්ස් 19න් පහළ අන්තර් පාසල් පාපන්දු තරගාවලියේ විශාලතම පෙරැළියක් කළ කොළඹ ආනන්ද විදුහල ගෝල් 6-2කින් පසුගිය වසරේ අනුශූරයන් වු කඳාන ද මැසිනොද් පිල පරාජයට පත් කළේය. එමෙන්ම කොළඹ රාජකීය විදුහල් ක්‍රීඩකයෝද ගෝල් 7-0කින් රෝයල් ඉන්ස්ටිටියුට් කණ්ඩායම පරාජය කිරීම තවත් පෙරැළියකි.කොටහේන සාන්ත බෙනඩිකට් පිටියේ පැවැති ආනන්ද-මැසිනොද් අතර තරගයෙන් පළමු භාගයේදී ආනන්ද විදුහල ගෝල් 2-1කින් ඉදිරියට පැමිණියේය. මැසිනොද් ක්‍රීඩකයෝ දෙවැනි භාගයේ ගෝල් කණුවට එල්ල කළ පහරවල් කිහිපයක්ම වැළක්වීමට ආනන්ද ගෝල් රකින්නා සමත්විය.කොළඹ සී.ආර් පිටියේ පැවැති රාජකීය-රෝයල් ඉන්ස්ටිටියුට් අතර තරගයේ පළමු භාගයේදී ගෝල් 3-0ක් ලෙස රාජකීය ක්‍රීඩකයෝ ඉදිරියට පැමිණියහ. රාජකීය විදුහල් පිල ලැබූ මේ ජයත් සමග තරගාවලියේ දෙවැනි වටයට සුදුසුකම් ලබාසිටී. බැද්දගාන පාපන්දු සංකීර්ණ ක්‍රීඩා පිටියේ පැවැති සාන්ත බෙනඩික්ට්-නාලන්දා විදුහල් අතර තරගයේදී ගෝල් 2-0කින් නාලන්දා විදුහල පරාජය කිරීමට සාන්ත බෙනඩික්ට් ක්‍රීඩකයෝ සමත්වුහ. තරගයේ පළමු භාගයේදී ගෝල් 1-0ක් ලෙස සාන්ත බෙනඩික්ට් පිල ඉදිරියෙන් සිටි හෙයින් නාලන්දා ක්‍රීඩකයෝ දෙවැනි භාගයේදී සටන්කාමී ක්‍රීඩා විලාශයකට එළැඹියහ. එහෙත් සාන්ත බෙනඩික්ට් පිල දෙවැනි භාගයේදී තවත් ගෝලයක් වාර්තා කොට මේ තරගාවලියේ දෙවැනි ජයග්‍රහණය සතු කර ගතතේය.කැලණිය පාපන්දු පිටියේ පැවැති හමීඩ් අල් හුසේන් හා ලුම්බිණි අතර තරගයේ සියලු ගෞරව දිනාගත් හමීඩ් අල් හුසේන් ක්‍රීඩකයෝ ගෝල් 5-0ක ජයක් වාර්තා කළහ. හමීඩ් අල් හුසේන් පාපන්දු පිලේ ඉදිරිපෙළ ක්‍රීඩකයන් වේගවත් ක්‍රීඩාවකට අවතීර්ණවී සිටින හෙයින් නිමාවු තරග දෙකේදී ගෝල් 9ක් වාර්තා කිරීම කැපී පෙනේ. හමීඩ් අල් හුසේන් විදුහල සිටින 'සී' කාණ්ඩයේ ලකුණු 6ක් ලබාගෙන ඉදිරියෙන් සිටින අතර එම කාණ්ඩයේ සහිරා, හින්දු, ලුම්බිණි හා බ්‍රිතාන්‍ය ජාත්‍යන්තර පාසල පසුපසින් සිටිති.මේ අතර 'ඩී' කාණ්ඩයේ සිටින සාන්ත බෙනඩික්ට් පිල තරග දෙකක් ජයගෙන ලකුණු 6ක් ලබා ඉදිරියෙන් සිටී. එම කාණ්ඩයේ ද මැසිනොද් විදුහල තරගයක් ජය ලබා ලකුණු 3ක් ගෙන ඇති අතර ඕවර්සීස් විදුහල හා නාලන්දා විදුහල ලකුණු 1බැගින් ලබා සිටිති..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>21</day>
    </date>
    <link>http://www.dinamina.lk/2014/06/21/_art.asp?fn=s1406217</link>
    <topic>වසර 5කට පසු කනිෂ්ඨ පාපන්දු තරගාවලියක්ශූරයන්ට කොරියා-ශ්‍රී ලංකා මිත්‍රත්ව කුසලානය</topic>
    <author>ප්‍රින්ස් ගුණසේකර</author>
    <content>වසර 5කට පසුව අන්තර් ලීග් කනිෂ්ඨ පාපන්දු තරගාවලිය මේ මස 28වැනිදා ඇරැඹෙයි. රටපුරා පාපන්දු ලීග් 60ක සහභාගිත්වයෙන් පැවැත්වෙන 19න් පහළ ක්‍රීඩකයන් සහභාගීවන මේ තරගාවලිය තරග 117කින් සමන්විත වෙයි.දකුණු කොරියාව හා ශ්‍රී ලංකාව අතර අස්සන් කෙරුණු තරුණ පාපන්දු සංවර්ධන වැඩසටහනට සමගාමීව පැවැත්වෙන අන්තර් ලීග් කනිෂ්ඨ පාපන්දු ශූරයින්ට කොරියා-ශ්‍රී ලංකා මිත්‍රත්ව කුසලානය සමග රුපියල් ලක්ෂ 2.5ක මුදලක්ද අනුශූරයන්ට රුපියල් ලක්ෂ 1.5ක් සමග කුසලානයද පිරිනැමේ.ජාතික පාපන්දු පිලට දක්ෂ ක්‍රීඩකයන් සොයා ගැනීමේ පළමු පියවර ලෙස මේ 19න් පහළ පාපන්දු තරගාවලිය සැලකෙන බව ශ්‍රී ලංකා පාපන්දු සභාපති රංජිත් රුද්‍රිගු මහතා පවසයි. ශ්‍රී ලංකා පාපන්දු නිවහනේදී පෙරේදා පැවැති මාධ්‍ය හමුවේදී රුද්‍රිගු මහතා මේ බව පැවැසීය.“මේ තරුණ ක්‍රීඩකයන්ට තිබුණු තරගාවලිය පසුගිය කාලයේ පැවැත්වුණේ නැ. එයට හේතුව ලෙස හිටපු එක්තරා පාලකයන් පිරිසක් පැවැසුවේ මුදල් නැ කියලයි. ඒක පිළිගන්න බැ. අදත් පාපන්දු සම්මේලනයේ බැංකු ගිණුමේ මුදල් තිබෙනවා. පාලකයන් ලෙස අප කළ යුත්තේ ක්‍රීඩාවේ දියුණුවට තරගාවලි සංවිධානය කිරීමයි” රුද්‍රිගු මහතා පැවැසීය. “මේ තරගාවලියේ නියමිත කාලයේ ගෝල් සම වුවහොත් කණ්ඩායම් දෙක අතිරේක කාලයේ ක්‍රීඩා කළ යුතුයි. අද අපේ බොහොමයක් කණ්ඩායම්වලට අතිරේක කාලයේ ක්‍රීඩා කරන්න පුළපුරුද්දක් නැ. ඒ ශක්තිය ඉදිරි තරගාවලිවලදී අප ඇති කරනවා” රංජිත රුද්‍රිගු මහතා සඳහන් කළේය.මේ තරගාවලියේ සියලු තරග පිළිමලුන් පිටු දැකීමේ ක්‍රමයට පැවැත්වේ.ප්‍රිමියර් ලීග් පාපන්දුප්‍රිමියර් ලීග් දෙවැනි පෙළ තරගාවලිය අද සිට ආරම්භ කිරීමට කටයුතු යොදා තිබේ. ඒ සඳහා පාපන්දු ලීග් 63ක් සහභාගීවන අතර කාණ්ඩ 8ක් යටතේ පිළිමලුන් පිටු දැකීමේ ක්‍රමයට තරග පැවැත්වෙයි. මාස 2ක කාලයකදී තරග 72ක් තරගාවලියට ඇතුළත්වන අතර ජයග්‍රාහකයන්ට රුපියල් ලක්ෂ 2.5ක් හා අනුශූරයන්ට රුපියල් ලක්ෂයක් හිමිවේ. සෑම කාණ්ඩයකින්ම පළමු ස්ථානයේ සිටින කණ්ඩායමට රුපියල් 10000 බැගින් පිරිනැමීමට කටයුතු යොදා තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>21</day>
    </date>
    <link>http://www.dinamina.lk/2014/06/21/_art.asp?fn=s1406218</link>
    <topic>‘කාල්ටන් සෙවන්ස්’ දේශීය තරගකුරුණෑගල දී හා බෙලිඅත්තේ දී</topic>
    <author>ෆවුස් මොහොමඩ්</author>
    <content>ග්‍රාමීය මට්ටමේ ජවසම්පන්න යොවුන් ක්‍රීඩකයන් ජාතික තලයට හඳුන්වාදීමේ අරමුණින් තාරුණ්‍යට හෙටක් සංවිධානයේ සභාපති පාර්ලිමේන්තු මන්ත්‍රී නාමල් රාජපක්ෂ මහතාගේ සංකල්පයක් අනුව මීට වසර 6කට පෙර ක්‍රියාත්මක වූ කාල්ටන් සෙවන්ස් සත් සාමාජික රගර් තරගමාලාවේ දේශීය තරග වටයේ පළමු අදියර මේ මස 28 හා 29 දෙදින කුරුණෑගල සාන්ත ආනා ක්‍රීඩා පිටියේ දිත්, දෙවැනි අදියර ලබන ජූලි මස 5 හා 6 දෙදින බෙලිඅත්ත ඩී.ඒ. රාජපක්ෂ ක්‍රීඩාංගණයේ දිත් පැවැත්වේ.පසුගිය වසරේ පළමු වරට හඳුන්වා දුන් කාල්ටන් සෙවන්ස් හී දේශීය තරගාවලියට මෙවර නවක ක්‍රීඩකයන් රැසක් එක්වී සිටිති. මෙරට සියලුම පළාත් නියෝජනය වන පරිදි මීට පෙර තරගාවලි සඳහා එක්වූ කණ්ඩායම් දහය නියෝජනය කරමින් එම ක්‍රීඩකයන් තරගාවලියට සහභාගි වෙති. පසුගිය වසරේ දේශීය තරගාවලියෙන් ඉදිරියට පැමිණි බොහෝ ක්‍රීඩකයන් මේ වනවිට මෙරට ප්‍රධාන පෙලේ රගර් ක්‍රීඩා සමාජ නියෝජනය කිරිමේ අවස්ථාව උදාකරගෙන ඇති අතර මෙවර තරගාවලියෙන් ද යොවුන් ක්‍රීඩකයන් රැසක් ජාතික තලයේ රගර් පිටියට එක්වනු ඇතැයි අපේක්ෂා කෙරේ.ජාත්‍යන්තර රගර් පිටියේ දස්කම් දැක්වීමට ශ්‍රී ලංකා කණ්ඩායම සවිමත් කිරීමේ සෘජු දායකත්වය ලබාදෙන කාල්ටන් සෙවන්ස් තරගාවලිය මෙරට රගර් ක්‍රීඩා ඉතිහාසයේ වැදගත් සංධිස්ථානයක් බව තරගාවලිය සම්බන්ධව පසුගියදා ලක්ෂ්මන් කදිර්ගාමර් අනුස්මරණ ආයතනයේ පැවැති මාධ්‍ය හමුවේ දී තරග සංවිධායකයන් වන සිලෝන් ස්පෝට්ස් ප්‍රිමියර් සමාගමේ සභාපති නිමල් පෙරේරා මහතා සඳහන් කළේය.‘රගර් ක්‍රීඩාව මෙරට ග්‍රාමීය මට්ටම දක්වා ව්‍යාප්තවීම සතුටට කරුණක්. අද වනවිට අනුරාධපුරයේ තඹුත්තේගම වගේම යාපනය වැනි පළාත්වලත් රගර් ක්‍රීඩාව දැන් ප්‍රචලිත වෙලා. ක්‍රීඩාවේ අභිවෘද්ධිය වෙනුවෙන් මෙවැනි සාර්ථක තරගාවලියක් ආරම්භ කිරීම ගැන පාර්ලිමේන්තු මන්ත්‍රී නාමල් රාජපක්ෂ මහතාට ස්තූතිවන්ත විය යුතුයි. ඉදිරියේ දී මේ තරගාවලිය දිවයිනේ අනිකුත් පළාත්වලත් පැවැත්වීමට අපි බලාපොරොත්තු වෙනවා.’ පෙරේරා මහතා පැවැසීය.මෙවර කාල්ටන් සෙවන්ස් තරගාවලිය ඩයලොග් සමාගමේ ‘ඊසි කෑෂ්’ පූර්ණ අනුග්‍රාහයෙන් පැවැත්වේ. එම සමාගමේ ජ්‍යෙෂ්ඨ සාමාන්‍යධිකාරී ෆාරික් කාදර් හා සන්නාම ප්‍රධානී හර්ෂ සමරනායක සමග තරගාවලියේ කමිටු සාමාජික චානුක රත්වත්ත සහ තරගාවලි අධ්‍යක්ෂ රොනී ඉබ්‍රාහිම් යන මහත්වරු ද මාධ්‍ය හමුවට එක්වූහ.සදර්න් ෂාක්ස්, නෝර්ත් වෙස්ටර්න් බ්ලැක්ස්, නෝර්ත් සෙන්ට්‍රල් ටයිපූන්ස්, ජැෆ්නා චැලෙන්ජර්ස්, නෝදර්න් ග්ලැඩියේටර්ස්, ඌව වයිපර්ස්, වෙස්ටර්න් වොරියර්ස්, සෙන්ට්‍රල් කිංග්ස්, ඊස්ටර්න් ඊගල්ස් සහ සබරගමුව ස්ටැලියොන්ස් කාල්ටන් සෙවන්ස් තරගාවලිය නියෝජනය කරන කණ්ඩායම් වෙති.පසුගිය වසරේ දේශීය තරගාවලියේ සමස්ත ශූරතාව දිනාගනු ලැබුවේ ශ්‍රීනාත් සූරියබණ්ඩාරගේ නායකත්වයෙන් යුත් සදර්න් ෂාක්ස් කණ්ඩායම විසිනි. එයි අනුශූරතාව ෂෙනාල් ඩයස්ගේ නායකත්වයෙන් යුත් ඊස්ටර්න් ඊගල්ස් කණ්ඩායම දිනා ගත්තේය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>21</day>
    </date>
    <link>http://www.dinamina.lk/2014/06/21/_art.asp?fn=s1406219</link>
    <topic>ශ්‍රී ලංකා පළමු ඉනිම ලකුණු 257කට සීමා වෙයි</topic>
    <author/>
    <content>ලියම් ප්ලන්කට්ගේ විශිෂ්ට පන්දු යැවීම හේතුවෙන් එංගලන්තයේ ලීඩ්ස්හිදී ඊයේ ආරම්භ වු දෙවැනි ටෙස්ට් තරගයේ පළමු පන්දුවට පහරදුන් ශ්‍රීලංකා ලකුණු පුවරුව 257කට සීමා විය. තම ටෙස්ට් තරග දිවියේ හොඳම පන්දු යැවීම වාර්තා කළ ප්ලන්කට් ලකුණු 64කට කඩුලු 5ක් දවාගත් අතර ඔහුට අනගි සහයක් ලබාදෙමින් කඩුලු ත්‍රිත්වයක් දවාගැනීමට ස්ටුවට් බ්‍රෝඩ් සමත්විය.ඊයේ දිනය නිමාවනවිට පිළිතුරු ලෙස පළමු ඉනිම ක්‍රීඩා කරන එංගලන්තය කිසිවකු නොදැවී ලකුණු 36ක් රැස් කරගෙන සිටියේය. ඒ අනුව එංගලන්තය කඩුලු 10ක් අතැතිව ශ්‍රී ලංකාවට වඩා ලකුණු 221ක් පසුපසින් සිටී.සෑම් රොබ්සන් ලකුණු 21ක් හා ඇලෙස්ටෙයාර් කුක් ලකුණු 14ක් රැස්කරගනිමින් නොදැවී කඩුල්ලේ රැදී සිටියහ.එංගලන්ත නායකයාගේ ආරාධනයෙන් පළමුව පන්දුවට පහරදීමට පිටියට පිවිසි ශ්‍රී ලංකා පිලේ මුල් පෙළ මෙන්ම පසු පෙළද අසාර්ථක වීමෙන් ලකුණු 257 කට සීමාවිය.ආරම්භක පිතිකරු යුගලය ලකුණු 56ක් වෙද්දී ක්‍රීඩාගාරයට හරවා යැවීමට එංගලන්ත පන්දු යවන්නන් සමත්වූහ. පළමු තරගයේ ඉනි‍ම් දෙකේදීම අර්ධ ශතක රැස්කළ කෞෂාල් සිල්වා ලකුණු 13කට පළමු කඩුල්ල (37දී) ලෙස දැවී ගිය අතර දිමුත් කරුණාරත්නගේ ඉනිම ලකුණු 28කට සීමාවිණි.ශ්‍රී ලංකා ඉනිම ගොඩනැගීමට තෙවැනි කඩුල්ලට කුමාර් සංගක්කාර සමගින් එක්වු මහේල ජයවර්ධනගේ සබඳතාව ලකුණු 52කට සීමාවුයේ ජයවර්ධන ලකුණු 22කට දැවී යාමෙනි. යළිත් අසාර්ථක වු උපනායක ළහිරු තිරිමාන්න ලකුණු ලබාගැනීමට පෙර මුහුණදුන් පළමු පන්දුවෙන්ම දැවී ගියේය. ලියම් ප්ලන්කට් පිට පිට පන්දු දෙකකදී මේ ක්‍රීඩකයන් දෙදෙනා දවාගනිමින් ශ්‍රී ලංකා පිලට පීඩනයක් එල්ල කළේය.ප්ලන්කට් ක්‍රියාත්මක කළ ‍ඊට පෙර ඕවරයේදී පිත්තේ වැදීගිය පන්දුව කඩුල්ලු රකින මැතිව් ප්‍රියර් අතින් ගිලිහී යාමෙන් කුමාර් සංගක්කාර (37) දැවී යාමකින් ගැලවුණි. නායක ඇන්ජලෝ මැතිව්ස් ලකුණු වේගය වැඩි කිරීමට උත්සහ කරමින් පන්දු 28කින් ලකුණු 26ක් රැස් කළේය. ලකුණු 161ක් වෙද්දී මැතිව්ස්ද ක්‍රීඩාගාරයට හරවා යැවීමට ජෙම්ස් ඇන්ඩර්සන්ට හැකිවිණි.දිවා විවේකය ‍වනවිට ශ්‍රී ලංකා ලකුණු පුවරුව කඩුලු 2කට ලකුණු 74ක් වු අතර සවස තේ පානය වනවිට කඩුලු 5කට ලකුණු 182ක් විය.සංගක්කාර සමගින් හයවැනි කඩුල්ලට ලකුණු 67ක් එක් කිරීමට දිනේෂ් චන්දිමාල් සමත්විය. ලකුණු 228දී ඉනිමේ වැඩිම ලකුණුලාභියා වු සංගක්කාර ලකුණු 79කට දැවී යාමෙන් එම සබඳතාව බිඳ වැටුණි. තවත් එක් ලකුණක් එක් වෙද්දී (229) ශ්‍රී ලංකා පිලට කඩුලු 3ක් අහිමිවිය. ධම්මික ප්‍රසාද් (0), දිනේෂ් චන්දිමාල් (46) හා ශමින්ද එරංග (0) දැවී ගියහ.බ්‍රෝඩ් ක්‍රියාත්මක කළ 63වැනි ඕවරයේ අවසන් පන්දුවට සංගක්කාර දැවී ගිය අතර ඔහුගේ ඊලඟ ඕවරයේ (65) කඩුලු ත්‍රිත්වයක් හිමිකර දෙමින් පළමු හා දෙවැනි පන්දුවලින් චන්දිමාල් හා එරංග දැවී ගියහ. නුවන් ප්‍රදීප් අවසන් කඩුල්ල ලෙස ලකුණු 13කට දැවී ගියේ රංගන හේරත් (නොදැවී 14) සමග ශ්‍රී ලංකාව ලකුණු 257ක් ලෙස ඉදිරිය‍ට ගෙන යාමෙනි. අද තරගයේ දෙවැනි දිනයයි.ශ්‍රී ලංකාව-257යි. (ඕවර 69.5) කුමාර් සංගක්කාර 79, දිනේෂ් චන්දිමාල් 45 (ලියම් ප්ලන්කට් 64/5, ස්ටුවට් බ්‍රෝඩ් 46/3, ජෙම්ස් ඇන්ඩර්සන් 49/2)එංගලන්තය -කිසිවකු නොදැවී 36යි. (ඕවර15).</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>21</day>
    </date>
    <link>http://www.dinamina.lk/2014/06/21/_art.asp?fn=f1406211</link>
    <topic>අන්තර් ජාතික පරීක්ෂණයට එරෙහිව ඡන්දය නොදීවිපක්‍ෂය කළේ පාවා දීමක්</topic>
    <author>සාකච්ඡා කෙළේ උදිත ගුණවර්ධන</author>
    <content>මේ තර්කය ඉතාමත් වැරදි හා පදනමක් නොමැති තර්කයක් පමණයි. ජනාධිපතිතුමා අවුරුදු ගණනාවක් ඉදිරිය බලා කටයුතු කරනවා. ඒ නිසා තමයි ජනාධිපතිතුමා රටේ ඉදිරිය රටේ සංවර්ධනය සලකා බලා තමයි විෂය පහසුව සඳහා ඇමැතිවරු පත්කර තිබෙන්නේ. ඒ විදිහට කටයුතු කිරීම වරදක් විදිහට හඳුන්වාදීම සාධාරණ නැහැ. මුලින්ම ජේ. ආර්. ජයවර්ධන ජනාධිපතිතුමා තමයි විශාල ඇමැති මණ්ඩලයක් පත් කළේ. එතුමා එදා තේරුම් ගත්තා ඇමැති මණ්ඩලයට බලය විමධ්‍යගත කිරීම මඟින් විශාල කාර්ය ප්‍රමාණයක් ඉටුකරන්න පුළුවන් කියලා. එහෙත් අද එක්සත් ජාතික පක්‍ෂයේ අය මේ දේ තේරුම් නොගැනීම කනගාටුවටත් විශ්මයටත් කාරණයක්. අනෙක අද විපක්‍ෂය මහා සටන් පාඨ හිඟයකින් පෙළෙනවා. ඒ නිසා ඔවුන් උත්සාහ කරන්නේ තමන්ට ලැබෙන කුමක් හෝ සටන් පාඨයක එල්ලී තම දේශපාලනය ඉදිරියට පවත්වාගෙන යාමයි.මේ විදිහේ අන්තර්ජාතික පරීක්‍ෂණයක් අපේ රට ගැන පැවැත්වීම සුදුසු දෙයක් නොවෙයි. එවැනි පරීක්‍ෂණයකට අප රටක් විදිහට පූර්ණ ලෙස විරුද්ධ විය යුතුයි. අපේ රටේ සිදුවීමක් ගැන අන්තර් ජාතිකව පරීක්‍ෂණයක් පැවැත්වීම ට අන්තර් ජාතික ප්‍රජාවට කිසිදු අයිතියක් නැහැ. ඒ විදිහට ප්‍රශ්න කිරීමට අන්තර් ජාතික ප්‍රජාවට ඇති අයිතිය මොකක්ද කියන එක ගැටලුවක්. අනෙක මේ බටහිර රටවල් විශාල වැරැදි ප්‍රමාණයක් කරනවා ඉරාකයේ දි, ලිබියාවෙදි මේ අය කළ විනාශය මුළු ලෝකයම දන්නවා. ඒත් මේ දේවල් ගැන කිසිදු පරීක්‍ෂණයක් නැහැ. එහෙත් අප රට ජනතා අයිතීන් සුරකින අතර ත්‍රස්තවාදය පූර්ණ විදිහට පරාජය කළා. මේක වරදක් විදිහට පෙන්වා දෙන්නේ ඇයි ද කියන කරුණ ගැටලුවක්.මෙතැනදී අප රටක් විදිහට එකට එක්සත් විය යුතුයි. එක පෙළට සිටගත යුතුයි. එතැනදි විපක්‍ෂය ආණ්ඩු පක්‍ෂය කියලා භේද තබා ගත යුතු නැහැ. අප රටක් විදිහට එකට එක් විය යුතුයි.එහෙත් අපේ විපක්‍ෂය වන එක්සත් ජාතික පක්‍ෂයත් ජනතා විමුක්ති පෙරමුණත් මේ තත්ත්වය තේරුම් ගෙන නැහැ. නැතිනම් අවස්ථාවාදී ලෙස දේශපාලනය කරනවා. ඒ නිසා තමයි පසුගියදා පැවැති පාර්ලිමේන්තුවේ යෝජනාවේ දී මේ අය ඡන්ද නොදී මඟ හැර ගියේ. මේක ඉතාමත් අවස්ථාවාදී පාවාදීමක් විදිහට හඳුන්වා දීමට පුළුවන්. මෙවැනි පාවාදීම් මගින් විපක්‍ෂය තවදුරටත් පිරිහීයාම මිසක් ඉදිරියට යාමක් විදිහට හඳුන්වන්න පුළුවන්කමක් නැහැ.අපට මේ මැතිවරණය ජයග්‍රහණය කිරීමට කිසිදු අපහසුතාවක් හෝ දුෂ්කරතාවක් නෑ. ජනතා බලය අපට ඉතාමත් ඉහළින් තිබෙනවා. ජනතා සහයෝගය ඉතාමත් ඉහළින් තිබෙනවා. ඒ නිසා අපට ඌවේ ජයග්‍රහණය ගැන කිසිදු සැකයක් නැහැ. දැනටමත් මේ පළාත් සභාව නියෝජනය කරන එජාප මන්ත්‍රීවරයකු අපත් සමඟ එකතු වෙලා තිබෙනවා. තවත් අය ඉදිරියේ දී අපට එකතුවන එක ස්්ථිරයි.මේ අය හැමදාම කියන්නේ මේ දේ තමයි. ආණ්ඩුවට පාඩම් උගන්වන බව. හැම මැතිවරණයක දීම විපක්‍ෂය කියන්නේ එකම දෙයයි. ඒත් මැතිවරණයකින් පසු විපක්‍ෂය පරාදයි. මේ පාරත් සිද්ධ වෙන්නේ මේ දේම තමයි.ඌව පළාත තුළ විශාල කාර්ය භාරයක් සංවර්ධනයක් මේ ආණ්ඩුව විසින් ඉෂ්ට කර තිබෙනවා. මම විශ්වාස කරන විදිහට ගම් මට්ටමට ප්‍රාදේ්ශීය මට්ටමට වැඩිම කාර්ය ඉටුකර තිබෙන්නේ මේ ආණ්ඩුව. ඒ ගැන ජනතාව තුළ විශාල විශ්වාසයක් වගේම ගෞරවයක් තිබෙනවා. අනෙක යුද්ධයෙන් පීඩා විඳි රට ගලවා ගත්තේ මේ ආණ්ඩුව විසිනුයි. එදා ඌව පළාතේ මොනරාගල දිසාවට පවා ත්‍රස්තවාදි තර්ජන එල්ල වුණා. මේ තත්ත්වය අද කොළඹ සීතල කාමරවල ඉන්න අයට අමතක වුණාට ජනතාවට මතකයි ඔවුන් ලද අත්දැකීම් ෙකාතරම් බිහිසුණුු ද කියලා. මේ නිසා ජනතාව අපට ඡන්දය ලබාදෙන එක ගැන අපට පූර්ණ විශ්වාසයක් තිබෙනවා. මේ මැතිවරණයෙන් අප වෙත දෙන ශක්තිය ඉදිරියේ දී එල්ල වෙන අන්තර් ජාතික කුමන්ත්‍රණවලටත් පීඩනවලටත් ලබා දෙන නිසි උත්තරයක් විදිහට ලබාදීමට පුළුවන්. ඒ ගැන තවදුරටත් ජනතාව වෙත දැනුවත් කිරීම් කිරීමට කටයුතු කර තිබෙනවා.අපට කිසිදු අභියෝගයක් නැහැ. ජනාධිපතිතුමාට අභියෝගයක් කළ හැකි කිසිවකු නැහැ. ඔහුගේ දේශපාලන ප්‍රතිරූපයත් පුද්ගලික ප්‍රතිරූපයත් ඉතාමත් ඉහළයි. අද ජනාධිපතිවරණයක් තිබ්බත් ලබන අවුරුද්දේ තිබ්බත් ඊළඟ අවුරුද්දේ තිබ්බත් එහි වෙනසක් නැහැ.එජාපය තනිව තරග නොකර පොදු අපේක්‍ෂකයෙක් හොයන්නෙත් ජවිපෙ පොදු අපේක්‍ෂකයෙක් හොයන්නෙත් ඒ අයට ශක්තිමත් අපේක්‍ෂකයෙක් නොමැති නිසයි.ඒත් මට තේරෙන විදිහට පුළුල් ජාතික පිළිගැනීමක් ඇති පොදු අපේක්‍ෂකයා තමයි ජනාධිපතිතුමා. ඇත්තෙන් ම ජනතාව ඉල්ලන එකම පොදු අපේක්‍ෂකයා ජනාධිපතිතුමා පමණයි.ජනාධිපතිවරණයක් පමණක් නොවෙයි මහ මැතිවරණයක් පැවැත් වුවත් එක්සත් ජනතා නිදහස් සන්ධානයට ජයග්‍රහණය ලබන්න පුළුවන්. අප හැමදාමත් මහජන මතය මහජන විශ්වාසය මූලික කරගෙන වැඩ කරන ආණ්ඩුවක්. ඒ නිසා මැතිවරණ ජය ගැන කිසිදු සැකයක් නැහැ.අපට අවශ්‍ය කර තිබෙන්නේ කිරි සඳහා විදේශයන් වෙත ඇදී යන විදේශ විනිමය ප්‍රමාණය තව දුරටත් අඩු කිරීමයි. අපට පුළුවන්කම ලැබී තිබෙනවා අද වන විට මෙරට කිරි නිෂ්පාදනය සැලකිය යුතු මට්ටමකින් ඉහළ දැමීමට. අනික් ඉලක්ක දැන් ස්ථාවර මට්ටමකට පැමිණ තිබෙනවා.අප රට තුළ කිරි ආශ්‍රිතව නිෂ්පාදන ඉහළ දැමීම මඟින් විදේශ විනිමය ඉතිරිය පමණක් නොවෙයි දේශීය කිරි ගොවියාගේ ආර්ථිකය ශක්තිමත් කිරීමටත් හැකියාව ලැබී තිබෙනවා.විපක්‍ෂය මේ තර්කත් අනෙක් තර්ක වගේම කිසිදු පදනමක් නැති හරයක් නැති චෝදනා පමණයි. මේ ආණ්ඩුව ඉතාමත් සැලැසුම් සහගතව කෘෂිකර්මාන්තය, පශු සම්පත් අංශ ඉහළට ගෙන ඒමට කටයුතු කර තිබෙනවා. ඒ නිසා විපක්‍ෂයේ මේ චෝදනා පිළිගැනීමට බැහැ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>21</day>
    </date>
    <link>http://www.dinamina.lk/2014/06/21/_art.asp?fn=f1406212</link>
    <topic>සංහිඳියාවේ සංකේතයකෑගලු මිහිඳු මහා පෙරහර</topic>
    <author>ජයසිරි මුණසිංහ</author>
    <content>අනුබුදු මිහිඳු මහරහතන් වහන්සේ වෙනුවෙන් පිදෙන පූජෝපහාරයක් ලෙස සැලකෙන කෑගලු මිහිඳු පෙරහැරේ ඉතිහාසය 1930 ගණන් දක්වා අතීතයට දිවෙන්නෙකි.කෑගලු මිහිඳු පෙරහර යටගියාව සිහිපත් කරන්නෙකුට වෑවලදෙණිය පුරාණ විහාරස්ථානය කිසිසේත් අමතක කළ නොහැකි පිං බිමකි.හතරකෝරළේ ජනවිරුවෙකු ලෙස සැලැකෙන ගොලහැල අධිකාරම්තුමාගේ මූලිකත්වයෙන් වෑවලදෙණිය විහාරස්ථානය ඉදිවී ඇත්තේ වර්ෂ 1762 දීය.පානකාවේ සද්ධානන්ද මහ නාහිමිපාණෝ එම විහාරස්ථානයේ සමාරම්භක විහාරාධිපති ධුරය හෙබවූහ.ඒ පරාධීන යුගයයි. අධිරාජ්‍යවාදීන් වෙතින් අපේ ආගමික උරුමය පමණක් නොව ඒ හා බැඳි සංස්කෘතික සහ පාරම්පරික අධ්‍යාපනය ද අධ්‍යාත්මික වටිනාකම් ද පරිහානියට පත්ව තිබුණු යුගයකි ඒ.එවන් පසුබිමක් තුළ 1930 මුල් භාගයේ වෑවලදෙණිය විහාරස්ථානයේ මහින්දෝදය දහම් පාසල සහ පිරිවෙන ආරම්භ වූයේ එම ආගමික සංස්කෘතික සහ ආධ්‍යාත්මික සෝදාපාළුවට වැට බඳිමිනි.ආගමික පුනරුදය සඳහා ආමිස සේම ප්‍රතිපත්ති පූජාව ද එක සේ වැදගත් වෙතැයි බෞද්ධයින්ගේ විශ්වාසයයි. එමග යමින් වෑවලදෙණිය විහාරස්ථානය කේන්ද්‍ර කර ගනිමින් 1930 දී පළමුවරට කෑගලු මිහිඳු පෙරහර ආරම්භ විය.මිහිඳු මහරහතන් වහන්සේ වෙතින් මෙරට උත්කෘෂ්ඨ ශිෂ්ටාචාරයක් නිර්මාණය වූ අතර උන්වහන්සේ සමරමින් පොසොන් පොහොයක් පාසා දිවයින පුරා විවිධ ආගමික වතාවත් පැවැත්වේ.කෑගලු පොසොන් පෙරහැරට එම සියලු පිංකම් අතර හිමිවන්නේ අද්විතීය ස්ථානයකි. එදා අවරට යමින් පැවති උඩ පහත සහ සබරගමු නර්තන සම්ප්‍රදායන් යළි කළ එළි ගැන්වීම සඳහා කෑගලු මිහිඳු පෙරහැර කදිම තෝතැන්නක් විය.විහාරස්ථානය පදනම් කරගනිමින් ඇරඹුණු සාමයක සංස්කෘතික සහ සමාජීය මෙහෙවර හමුවේ ආක්‍රමණික මිත්‍යා දෘෂ්ඨින් පසුබෑ බව ද නොරහසකි.එදා විවිධ ආක්‍රමණවලට ගොදුරු වී සිටි බුදු සමය හා බෞද්ධයා ආරක්ෂා කර ගැනීම සඳහා මතවාද පෙරළියක හැරුවුම් ලක්ෂ්‍යය වූ කෑගලු මිහිඳු පෙරහැර කාලයාගේ ඇවෑමෙන් මේ වන විට ජාතීන් හා ආගම් අතර සාමයේ සංහිඳියාවේ සහ සාමුහිකත්වයේ සංකේතයක් බවට පත්ව ඇතැයි නොබියව සඳහන් කළ හැක.අද මෙම පෙරහරේ සාර්ථකත්වයට සිහල බොදුනුවන් තරමටම අන්‍යාගමිකයන් සහ අන්‍යවාර්ගිකයන් උර දී සිටිති.ඓතිහාසික සෙංකඩගල දළදා පෙරහරට පමණක් දෙවෙනි ‍කන්ද උඩරට මහා පොසොන් මංගල්‍ය සේ සැලකෙන කෑගලු මිහිඳු පෙරහර එවන් අද්විතීය ස්ථානයක පත්වූයේ එදා විහාරාධිපතිව වැඩ විසූ අතිපූජ්‍ය තාබුගල ශ්‍රී සෝරත මහනාහිමිගේ පටන් මෙදා එකී විහාරස්ථානයේ අධිපතීත්වය උසුලන හතරකෝරළ මහ දිසාවේ ප්‍රධාන සංඝනායක හෙම්මාතගම ශ්‍රී සිද්ධාර්ථ මාහිමිපාණන් වහන්සේ දක්වා සංඝරත්නයේ අප්‍රතිහත කැපවීම, මඟපෙන්වීම සහ නිවැරැදි නායකත්වයට පිංසිදු වන්නටය.මෙම පෙරහර සමයේ බොදුනු අපගේ සිත් සතන් සැදැහැ සිතින් ද බුද්ධාලම්භන ප්‍රීතියෙන් ද පිරී ඉතිරෙන අතරතුර එක් දොම්නසක් ද නොදැනුවත්ව අප සිත්වලට කාන්දු වේ. ඒ වසර ගණනාවක් කෑගලු මිහිඳු පෙරහරේ සධාතුක කරඬුව වැඩමවූ වෑවලදෙණිය රාජා හස්තිරාජයාගේ අකල් වියෝවයි.මහනුවර දළදා මැදුරෙහි ශ්‍රී දන්ත ධාතූන් වහන්සේ වැඩම කිරීමේ දුලබ අවස්ථාව පවා ලද වෑවලදෙණිය හස්තියා මෙයට මාස කිහිපයකට පෙර නෙත් පියා ගත්තද ඒ දැවැන්තයා ඉතිරි කර ගිය මතකය තව බොහෝ කලක් හතරකෝරළේ පමණක් නොව සිරිලක පුරා කෘතවේදී ජනතාවගේ මතකයෙන් ගිලිහී නොයනු ඇත.එමෙන්ම සියවසකට ආසන්න කාලයක් මෙම දැවැන්ත සංස්කෘතික මංගල්‍යය සාර්ථකව පවත්වාගෙන යෑමට තම කුසලතා හැකියා සහ දහඩිය හෙළූ අනන්ත අප්‍රමාණ සැදැහැවතුන්ගේ, ශිල්පීන්ගේ හා කලාකරුවන්ගේ බැතිබර දායකත්වය සිහිපත් කිරීමට ද මෙය අවස්ථාවක් කර ගනිමි.පුරා 76 වසක් අඛණ්ඩව පවත්වාගෙන ආ කෑගලු මිහිඳු පෙරහැරට අදාළව විසිපස් වසකට වැඩි කලක් මා එම විහාරස්ථ දායක සභාවේ මෙන්ම පෙරහර සංවිධායක කමිටුවේ ද සභාපතිවරයා ද වශයෙන් කටයුතු කරමි.එම විරල අවස්ථාව හිමිවීම බොදු ගිහියෙකු වශයෙන් මා ලද උතුම් වරමකැයි ගෞරව නිහතමානීව මෙහි සටහන් කිරීමට ද කැමැත්තෙමි.76 වන වරටත් අද (21) පවත්වන කෑගලු මිහිඳු පෙරහැර මෙවර සුවිශේෂ සටහන් තබන්නකි. ඒ මෙවර නිදහස් දින ජාතික උළෙලට සමගාමීව අති රමණීය නගරයක් බවට පත්වූ කෑගලු පුරවරයේ එවන් රමණීය පරිසරයක අප පෙරහැර පළමුවරට වීදි සංචාරය කිරීම නිසාය.විදුලියෙන් ඒකාලෝකිත පුළුල් මාවත් පදික වේදිකා වැනි නාගරික කළඑළියෙන් පොහොසත් වටාපිටාවකින් හෙබි වත්මන් කෑගලු පුරවරයේ මිහිඳු පෙරහැර දැක බලාගැනීමට පැමිණෙන දස දහස් සංඛ්‍යාත පිරිසට එම නාගරික සුව පහසුව දැක බලාගත හැක. ඒ නගරයේ සියලු සුව පහසුව ගමට ගෙන ආ ජනාධිපති මහින්ද රාජපක්ෂ මැතිතුමාගේ රජයට පිංසිදු වන්නටය.ලංකා පුත්‍ර සංවර්ධන බැංකුවේ සභාපති එච්. සුනිල් ධර්මසිරි, සමාන්‍යාධිකාරී සහ ප්‍රධාන විධායක නිළධාරී ලසන්ත අමරසේකර, සබරගමු පළාත් සභාවේසහකාර ලේකම් (ප්‍රවෘත්ති) සුනිල් ලීලානන්ද පෙරේරා මහත්වරුන්ට විශේෂ ස්තූතිය පිරිනැමේඅද දින රාත්‍රියේ විහාරස්ථානයෙන් ගමන් අරඹන පෙරහැර මෑතකදී විවෘත කළ නිදහස් මාවත ඔස්සේ වැලිමන්නාතොට දක්වා ගමන් කර අනතුරුව පී. බී. ජී. කළුගල්ල මාවත ඔස්සේ ගොලහැල හන්දිය තෙක් පැමිණ කොළඹ මහනුවර ප්‍රධාන මාර්ගයට පිවිසේ. එතැන් සිට එම මාර්ගය ඔස්සේ පොලිස් අධිකාරී කාර්යාලය දක්වා මහනුවර දෙසට ගමන් ගන්නා පෙරහැර අනතුරුව පොලිස් අධිකාරී කාර්යාලය අසලින් ආපසු හැරී යළි කොළඹ ප්‍රධාන මාර්ගයේ සාලිකා හෝටලය අසලින් හැරී පන්සලට ගෙවැදීමට නියමිතය.කෑගල්ල වෑවලදෙණිය පුරාණ විහාරස්ථ පුණ්‍යයෝදය සමිතිය  විශාඛා කුළඟන සමිතිය  සිද්ධාර්ථ යොවුන් සමිතිය පළාත් සභා මන්ත්‍රී ආනන්ද මිල්ලන්ගොඩ මහතා ප්‍රධාන මැති ඇමැතිවරු ප්‍රධාන ලේකම් හේරත් පී. කුලරත්න මහතා  ප්‍රධාන සබරගමුව පළාත් සභාව කෑගල්ල දිස්ත්‍රික් ලේකම් තුසිත පී. වනිගසිංහ මහතා  ප්‍රධාන කෑගල්ල දිස්ත්‍රික් ලේකම් කාර්යාලය කෑගල්ල ප්‍රාදේශීය ලේකම් නාලිකා පියසේන මහත්මිය ප්‍රධාන කෑගල්ල ප්‍රාදේශීය ලේකම් කාර්යාලය  කෑගල්ල ජ්‍යෙෂ්ඨ පොලිස් අධිකාරී ප්‍රියලාල් දසනායක සහකාර පොලිස් අධිකාරී ශ්‍රියන්ත පීරිස් මහත්වරු ප්‍රධාන කෑගල්ල පොලිස් අධිකාරී කාර්යාලය  කෑගල්ල පොලිසිය  කෑගල්ල නගරාධිපති ජී.කේ. සමරසිංහ මහතා ප්‍රධාන කෑගල්ල නගර සභාව  කෑගල්ල ප්‍රාදේශීය සභා සභාපති උපාලි දිසානායක මහතා ප්‍රධාන කෑගල්ල ප්‍රාදේශීය සභාව  කෑගල්ල, මාවනැල්ල, දෙහිඕවිට අධ්‍යාපන කලාප  සබරගමුව මාර්ගස්ථ මගී ප්‍රවාහන අධිකාරිය  ප්‍රාදේශීය ‍සෞඛ්‍ය සේවා කාර්යාලය  මහීපාල හේරත් ජන සහන පදනම  කෑගල්ල නගරයේ සියලුම රාජ්‍ය, පෞද්ගලික බැංකු හා මූල්‍ය ආයතන, ව්‍යාපාරික ප්‍රජාව  කෑගල්ල දිස්ත්‍රික් අන්‍යාගමික බැතිමතුන්  සබරගමුව පළාත් ආයුර්වේද දෙපාර්තමේන්තුව  කෑගල්ල දිසා ආයුර්වේද රෝහල  කෑගල්ල විවිධ සේවා සමුපකාරය  පළාත් පාලන කොමසාරිස් කාර්යාලය සහ සහකාර කොමසාරිස් කාර්යාලය  පළාත් ඉංජිනේරු සේවාව  විදුලිබල මණ්ඩලය ජල සම්පත් හා ජලාපවහන මණ්ඩලය  .</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>21</day>
    </date>
    <link>http://www.dinamina.lk/2014/06/21/_art.asp?fn=f1406213</link>
    <topic>ටුක්කාවඩු පරම්පරාව</topic>
    <author>සටහන සහ ඡායාරූප -  දිලීප් නිශ්ශංක බළපිටිය සමූහ</author>
    <content>පහතරට කෝලම් කලාව සම්බන්ධයෙන් මහඅම්බලන්ගොඩ කලාගුරු ටුක්කාවඩු ගුණදාස කෝලම් නාට්‍යය සංසදයේ සංවිධායක ටුක්කාවඩු හරිස්චන්ද්‍ර මහතා සමඟ ඉකුත්දා කළ සාකාච්ඡාවක් ඇසුරින් මෙම ලිපිය සකස් කෙරිණි.කෝලම් කලාව මහා සම්මත රජතුමාගේ කාලයේ සිට පැවත එන කලාවකි. රජතුමාගේ බිරිඳට කෝලම් දැකීමට ඇති වූ දොළදුක සන්සිදුවීමට කෝලම් පිළිබඳව සෙවීමට රජතුමා රාජ්‍යය පුරා දූතයන් පිටත් කර හැරියේ ය. නමුත් ඔවුන්ට කෝලම් පිළිබඳව සොයා ගැනීමට නොහැකිව සිටි අවස්ථාවේ ශක්‍රයා කෝලම් කලාවට සම්බන්ධ පුස්කොළ පොතක් දූතයෙකු මඟින් දුන් බවත් ඒ අනුව කෝලම් නැටුම් ඉදිරිපත් කර බිසවගේ දොළදුක සන්සිදවූ බවත් ඉතිහාසයේ සඳහන් වේ.අභාවයට යමින් තිබූ කෝලම් කලාව පිළිබඳව තොරතුරු සොයාගෙන නැවතත් කෝලම් කලාව ජාතියට ලබා දීමට ටුක්කාවඩු පරම්පරාව පියවර ගැනීම නිසා ඉදිරි පරම්පරාවටත් එය දැක ගැනීමේ වාසනාව මේ නිසා උදා වී තිබේ.1800 දී අම්බලන්ගොඩ මහඅම්බලන්ගොඩ ටුක්කාවඩු පරම්පරාවේ ටුක්කාවඩු ඔයිලිස් මහතා කෝලම් කලාව ආරම්භ කර තිබේ.ඔයිලිස් මහතාගෙන් පසුව ටුක්කාවඩු පෑලිස් , ටුක්කාවඩු ගුණදාස යන මේ පරම්පරාවේ කළාකරුවන් විවිධ ආර්ථික අපහසුතා මධ්‍යයේ කලාව ආරක්ෂා කර ගැනීම නිසා හතරවන සහ පස්වන පරම්පරා දෙකේ ජීවත් වන හරිස්චන්ද්‍ර මහතා ඇතුළු දරු පිරිස ඉතා කැපවීමෙන් මේ කලාව ආරක්ෂා කර ගැනීමට කටයුතු කරමින් සිටිති.ජනතාවගේ විනෝදය කුතුහලය ඇති කිරීම සඳහා මේ කලාකරුවන් ඉදිරිපත් කරන කෝලම් කලාවට කෝලම් හැටක පමණ ප්‍රමාණයක් අයත්ව තිබේ, මෙම කෝලම් වැඩවසම් සමාජයේ උසස් නිලධාරීන්ගේ තනතුරුවලට පැවරී ඇති වගකීම් ආශ්‍රයෙන් ඉදිරිපත් කර තිබෙන අතර රජවරුන්ගේ කාර්ය මණ්ඩලවල සේවය කරන චරිතද මෙයට යොදාගෙන තිබේ එතුළින් ජනතාවට හාස්‍ය මෙන්ම විනෝදය ඇති වන ආකාරයට සකස් කිරීමට උත්සාහ ගෙන ඇති බව කෝළම් නැරඹීමෙන් පැහැදිලි වේ.ඒ සඳහා මුදලිගේ කෝලම, අඬබෙර කෝලම, හේවා කෝලම, ලියනාරච්චි කෝළම මේ කෝළම් අතරින් දැකිය හැකිය.මෙම කෝළම් කලාවෙන් ඉදිරිපත් වන පොලිස් කෝලම සහ ජසයා ලෙන්චිනා කෝළම ජනතාවගේ සිත් ඇද බැඳ තබා ගැනීමටත් සමත් විය.රට විදේශ ආක්‍රමණවලට ලක් වූ අවස්ථාවේ රටට පැමිණි විදේශ ජාතීන්ගේ චරිත ආශ්‍රයෙන් කෝළම් සකස් කිරීමද සිදු කර ඇති අතර ලන්දේසි කෝළම සහ කාබේරි කෝළම උදාහරණ ලෙස දැක්විය හැකිය.මෙම කෝළම් සඳහා යොදා ගන්නා චරිත වලට අවශ්‍ය මුහුණු සකස් කිරීම ටුක්කාවඩු පරම්පරාවේ කළාකරුවන් විසින්ම සිදු කර ඇති අතර මෙම පරම්පරාවේ බොහෝ පිරිසක් වඩු කර්මාන්තයේ නියැලෙන නිසා මේ කාර්ය කිරීම ඉතාම පහසු වී තිබේ.මොවුන් කෝලම්වලට අවශ්‍ය මුහුණු සකස් කිරීම සඳහා මුල් අවධියේ යොදාගෙන ඇත්තේ බිම් පොල් ගසේ පොල්අත්තේ ඇති බිඩන්ග බව ටුක්කාවඩු පරම්පරාවේ තොරතුරු සොයා බැලීමේදී හෙළිවේ.පසු කාලයේදි කදුරු ගස් වෙස්මුහුණු සකස් කිරීමට භාවිතා කර තිබේ. වෙල් කදුරු සහ ගොඩ කදුරු වශයෙන් කදුරු වර්ග දෙකක් තිබුණත් වෙල් කදුරු ලීයේ ඇති සැහැල්ලු බව නිසා මුහුණු කැපීමට කලාකරුවෝ වෙල්කදුරු ලීය භාවිතා කිරීමට පුරුදුව සිටිති.කෝලම් නාට්‍යවල චරිත සඳහා වෙස්මුහුණු සකස් කරන කාර්මිකයන් තමන් හිතේ මවාගත් රූපය ඒ ආකාරයෙන්ම කදුරු කොටෙන් ඉදිරිපත් කිරීමට දැඩි වෙහෙසක් ගන්නා අතර සුළු හෝ වැරදීමක් සිදු වුවහොත් එම කොටය ඉවත් කරන බවද දැන ගැනීමට ලැබුණි.කදුරු කොටෙන් සකස් කරන මුහුණු දුමේ දමා දින ගණනාවක් දුම් ගස්වා පදම් කිරීම සිදු කරන බවත් කදුරු ලීයේ කිරි ගතිය වේලී ගිය පසුව තීන්ත ආලේප කිරීම සඳහා යොදා ගන්නා බවද හරිස්චන්ද්‍ර මහතා පැවැසීය.මෙම වෙස්මුහුණුවල තීන්ත ආලේප කිරීමේදී ඒ සඳහාම සකස් කර ගත් තීන්ත වර්ග භාවිතා කොට තිබුණි. තීන්ත සකස් කර ගැනීමේදී මුල් යුගයේ විවිධ ගල් වර්ගවලින් තීන්ත සකස් කරගෙන භාවිතා කර ඇති අතර පසු කාලයේදි දොරණ ගසෙන් ලබාගත් තෙල්වලින් සකස් කරගත් තීන්ත භාවිතා කර තිබේ.මෙම තෙල්වලින් සකස් කරගත් තීන්ත වෙස්මුහුණුවලට ආලේප කිරීමෙන් සත්තුන්ගෙන් ආරක්ෂා කරගෙන වෙස්මුහුණු බොහෝ කාලයක් තබා ගත හැකි බවද තොරතුරුවලින් දැනගන්නට ලැබුණි.කෝළම් නැටුම් සඳහා සකස් කරන ලද මුහුණු වර්ග රැසක් තිබේ. ඒ අතර නාගරාක්ෂ, මරුරාක්ෂ, ගුරුළුරාක්ෂ, කවරාක්ෂ තිබෙන අතර ඉන් කවරාක්ෂ වෙස්මුහුණ ටුක්කාවඩු සම්ප්‍රදායේ එන නිසා විශේෂත්වයක් දක්නට ඇත.කලාගුරු ටුක්කාවඩු ඔයිලිස් මහතා ඉතා අපහසුතා මැද රැකගෙන ආ පැරැණි කෝලම් හා වෙස්මුහුණු හතරවන සහ පස්වන පරම්පරාවට භාර දී ඇති අතර එම පරම්පරාවේ හතරවෙනි පරම්පරාව නියෝජනය කරන හරිස්චන්ද්‍ර මහතා පස්වන පරම්පරාවේ සිටින දරු පිරිසත් එකතු කරගෙන මෙම කලාව රැක ගැනීමට දැඩි වෙහෙසක් දරති.ටුක්කාවඩු පරම්පරාවේ කෝලම් සම්ප්‍රදායට අයත්ව තිබූ කෝළම් වලට අවශ්‍ය වටිනා මුහුණු පසුකාලයේදී විනාශ වී ඇති බවත් එම මුහුණු සකස් කර ගැනීම ටුක්කාවඩු ගුණදාස මහතාගේ පුත් හරිස්චන්ද්‍ර මහතා දැඩි වෙහෙසක් දරා සිදු කර තිබේ.මෙම මුහුණු සකස් කර ගැනීමේදී ඇති වූ ආර්ථික දුෂ්කරතාවය මඟහරවා ගැනීමට දකුණු පළාත් ප්‍රධාන ඇමතිතුමා විසින් රුපියල් ලක්ෂ හතරක මුදලක් ලබාදෙනු ලැබිණ.එම මුදල් යොදවා සකස් කරන ලද වටිනා වෙස් මුහුණු තබාගැනීමට ස්ථානයක් නොමැතිව කාඩ්බෝඩ් පෙට්ටිවල අසුරා නිවසේ කාමරයක තිබෙන බවට ලැබුණු තොරතුරකට සිදු කළ පරික්ෂාවේදී කම්පාවට පත්ව මෙම වටිනා කෝළම් ඉදිරි පරපුරට ආරක්ෂා කර ලබා දීම සඳහා ජනාධිපති මහින්ද රාජපක්ෂ මහතාගේ උපදෙස් මත දකුණු පළාත් ප්‍රධාන ඇමැති ෂාන් විජයලාල් මහතා විසින් දකුණු පළාත් සභාවේ රුපියල් ලක්ෂ හැටපහක ප්‍රතිපාදනයෙන් වායුසමණය කළ දෙමහල් ගොඩනැගිල්ලක් ඉදි කළේය.මෙම ගොඩනැගිල්ල විවෘත කිරීම ඉකුත්දා සිදු කෙරුණු අතර මේ අවස්ථාවට දකුණු පළාත් ප්‍රධාන අමාත්‍ය ෂාන් විජයලාල් ද සිල්වා, කැළණි විශ්ව විද්‍යාලයේ ලලිත කලා අංශයේ මහාචාර්ය පැට්රික් රත්නායක, ටුක්කාවඩු ගුණදාස කෝලම් නාට්‍ය සංසදයේ සභාපති ගොඩ්වින්, දකුණු පළාත් සංවර්ධන අධිකාරියේ හිටපු සභාපති සහ වත්මන් මාර්ගස්ථ ප්‍රවාහන අධිකාරියේ සභාපති කපිල ටෙරෝන්, දකුණු පළාත් සංවර්ධන අධිකාරියේ කුමාර කරවිට, නගරාධිපති අනුර පදීප් යන මහත්වරුන් මෙම අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>21</day>
    </date>
    <link>http://www.dinamina.lk/2014/06/21/_art.asp?fn=f1406214</link>
    <topic>‍මත්තල ‍ගුවන ජය ගැනීම</topic>
    <author>චන්දන ජයවීර</author>
    <content>මත්තල ශ්‍රී ලංකාවේ ආකර්ෂණීය ගුවන් තොටුපළ, කෙටි කාලයක් තුළ දෙවන කඩඉම ද ජය ගත් තරගකාරී අන්තර් ජාතික ගුවන් තොටක් බවට පත්ව ඇත. ජාත්‍යන්තර හා දේශීය ගුවන් සමාගම් වෙත ඉතාම උසස් තත්ත්වයේ සේවා සපයන විශ්වාසනීය හවුල්කරුවෙක් බවට මත්තල පත්වන පෙරමග ලකුණු එහි දෙවන අදියරේ සාර්ථකත්වයත් සමඟ පෙනී යයි.ගුවන් තොටුපළක් තරගකාරී මට්ටමට පිවිසීමට සුව පහසු, ආකර්ෂණීය හා කාර්යක්‍ෂම සේවා සපයන ආයතනයක් බවට පත් විය යුතුය. ඊළඟට කිසිදු සීමාවකින් හෝ බිඳ වැටීමකින් තොරව සේවා සැපයිය යුතුය. එම සේවාව ඉතාම උසස් තත්ත්වයේ පිළිගත් සම්මුතීන් ට අනුව විශ්වාසදායී ක්‍රමවේදයන්ට අනුව සිදු විය යුතු ය. එවැනි කාර්යක්‍ෂම සැපයුම් පද්්ධතියක් සඳහා අවශ්‍යය පහසුකම් වර්ධනය කිරීම හුදු දේශපාලන කෝණයෙන් බලන්නන්ගේ විවේචනයට ලක් වුවත් ඒ ගැන ස්වල්ප හෝ අවබෝධයක් ඇත්තවුන් ට පවා මෙහි ඇති වැදගත්කම වැටහෙනු ඇත.මත්තල අන්තර්ජාතික ගුවන් තොටුපළ නිරීක්‍ෂණය කිරීමට පසුගියදා එහි ගිය විපක්‍ෂයේ මන්ත්‍රීන්ට දර්ශනය වූයේ මහ පොලොව දෙබෑ කර ගෙන ඉහළට එසවී ගුවන ජය ගැනීමට උත්සාහ කරන යෝධ තෙල් ටැංකි සංකීර්ණයකි. මත්තල ගුවන් තොටුපළ තෙල් ටැංකි සංකීර්ණ පුළුල් සැලැස්මේ තවත් එක් අදියරක් සාර්ථකව ඉදිවෙමින් තිබෙන බව වැඩි හාහෝවක් නොතිබුණ නිසා කවුරුවත් දැන සිටියේ නැත.ඒ නිසා මෙවැනි යෝධ ව්‍යාපෘතියක් එකවරම ජාතික සම්පත්ව ජනතා අයිතියට පත්වන විට ආශ්චර්යක් ලෙස පෙනීම ස්වභාවික ය.මත්තල ජාත්‍යන්තර ගුවන් තොටුපළ ඉදිකිරීම ශ්‍රී ලංකාවේ ගුවන් සේවා කර්මාන්ත ඉතිහාසයේ සුවිශේෂ සිදුවීමකි. මෙවැනි ක්‍රමෝපායික ආයෝජනයක අවශ්‍යතාව දීර්ඝ කාලයක සිට දැනී තිබුණත් එය ප්‍රායෝගික ක්‍රියාවලියක් බවට පත් වූයේ මහින්ද චින්තන ජාතික සැලැස්ම යටතේ ය.මත්තල ගුවන් තොටුපළ සංවර්ධන සැලැස්මේ දෙවන අදියරේ ධ්ධ් ව්‍යාපෘතිය බවට තෙල් ටැංකි සංකීර්ණය ඉදිකිරීම පත්වෙයි. ගුවන් යානා සඳහා ඉන්ධන පිරවීමේ කර්මාන්තයේ ශ්‍රී ලංකාවේ එකම බලධරයා ලංකා ඛනිජ තෙල් නීතිගත සංස්ථාව යි. ජාතිය වෙනුවෙන් පවත්නා සමාජීය හා ජාතික බැඳීම අනුව යමින් ඔවුන් මෙම කාර්යයට දායක ‍ෙවයි.මෙම ව්‍යාපෘතියට ලීටර් මිලියනයක ධාරිතාව සහිත තෙල් ටැංකි තුනක්, භූගත නළ පද්ධතියක් හා ගුවන් තෙල් සැපයුම් මෙහෙයුම් පද්ධතියක් ඇතුළත් ය. මෙහෙයුම් පද්ධතියෙන් ගුවන් යානා තෙල් වල තත්ව පාලනය, පීඩන පාලනය, කාන්දුවීම් හඳුනා ගැනීමට හැකියාව ලැබී ඇති අතර කැතෝඩික ආරක්‍ෂකයක් ද සැපයේ. ගුවන් තෙල් සැපයුම් ඒකකයක ඉතාම ඉහළ තත්ව පාලනයක් තිබීම අනිවාර්ය අවශ්‍යතාවකි.“ගුවන් යානාවක් සඳහා භාවිතා කරන ඉන්ධනවල වගේම ඉන්ධන ලබා දෙන ක්‍රමවේදය ගැනත් ජාත්‍යන්තර ක්‍රමවේදයක් තිබෙනවා. එයට හේතුව ගුවන්තෙල් සැපයුම් ක්‍රියාවලියේ දී මොනම විදිහකින්වත් අවදානමක් තියෙන්න බැහැ. ගුවන් යානයක් ගමන් කරන්නේ අඩි 35,000 ක් හෝ ඊටත් වඩා ඉහළ අහසේ. ශ්‍රී ලංකා ඛනිජ තෙල් සංස්ථාවේ ගුවන් යානා තෙල් සැපයුම් ක්‍රියාවලිය නිරන්තරයෙන්ම ඇගැයීමට ලක්ව තිබෙනවා. කටුනායක බණ්ඩාරනායක ජාත්‍යන්තර ගුවන් තොටුපළ සඳහා ගුවන් යානා තෙල් සපයනු ලබන්නේ ඛනිජ තෙල් නීතිගත සංස්ථාවයි.”ඛනිජ තෙල් නීතිගත සංස්ථාවේ සභාපති එස්. අමරසේකර එලෙස මෙම ක්‍රියාවලියේ වැදගත්කම දක්වා සිටියා.ගුවන් යානාවක් සඳහා භාවිතා කරන ඉන්ධනවල ගුණත්වය පිළිබඳ ජාත්‍යන්තර වශයෙන් පිළිගත් ක්‍රමවේදයක් තිබේ. එවැනි නිර්ණායකයක් ගුවන් යානා සඳහා ඉන්ධන ලබා දෙන ආකාරය ගැන ද ඇත. එවැනි සුපරීක්ෂාකාරී ක්‍රියාවලියක් අවශ්‍ය වන්නේ ගුවන් යානා සඳහා සේවා සැපයීම මොනම අයුරකින් හෝ අවදානමකට ඉඩ නොතබන ඉතාමත් සුපරීක්ෂාකාරී සේවාවක් විය යුතු නිසාය. මත්තල ගුවන් තොටුපළ ඉන්ධන පද්ධතිය සඳහා භාවිතා කර ඇත්තේ අමෙරිකා එක්සත් ජනපදය, එක්සත් රාජධානිය, ජර්මනිය, පෝලන්තය, ස්විස්ටර්ලන්තය වැනි යුරෝපීය නිෂ්පාදකයින්ගෙන් ලබා ගත් විශ්වාසනීය උපකරණ පමණි.ගුවන් යානා සඳහා ඉන්ධන සැපයීම බහුජාතික සමාගම් වෙතින් ඛනිජ තෙල් සංස්ථාවට පවරනු ලැබුවේ 70 සමඟි පෙරමුණු රජය ගත් දූරදර්ශී තීරණයකට අනුවය. ඒ මොහොතේ එම උත්සාහය අධිරාජ්‍ය ගැති බලවේගවල දේශීය නියෝජිතයන් විසින් විවේචනය කරනු ලැබුවද ඛනිජ තෙල් නීතිගත සංස්ථාව එම අභියෝගය සාර්ථකව ජය ගත්තේය. සංස්ථාවෙන් ඉටුවන කර්තව්‍යයන්ගෙන් මහජනතාව අවම වශයෙන් දන්නා කාර්යය වන්නේ ගුවන් යානා සඳහා ඉන්ධන සැපයීමය. දශක 5 කට ආසන්න ඔවුන්ගේ සේවා ඉතිහාසය තුළ කිසිදු පැමිණිල්ලක් නොමැති, හදිසි අනතුරු නොමැති කාර්යක්ෂම සේවාව ලෙස අන්තර්ජාතික ඇගැයුමට ලක්ව ඇති සේවාව වන්නේ ද ගුවන් තෙල් සැපයුමය.ඛනිජ තෙල් සංස්ථාව එවැනි කීර්ති නාමයක් ගුවන් සේවා සමාගම් අතර රඳවාගත හැකි වූයේ දැඩි සුපරීක්ෂාකාරී ක්‍රියාවලියකට ඔවුන්ගේ ඉන්ධන පිරිපහදු හා සැපයුම් ක්‍රියාවලිය පවත්වා ගැනීම නිසාය. සංස්ථාව මෙම වසරේ පළමු අර්ධය සම්පූර්ණ කරන විට එවැනි දුෂ්කර හා ඉහළ ගුණත්වයෙන් යුත් අන්තර්ජාතික විගණනයන් 45 කට ආසන්න ප්‍රමාණයකට මුහුණ දී විශිෂ්ටතම සේවා සපයන්නා බවට පත්ව ඇත. අප ජය ගත් එවැනි දැඩි ප්‍රමිතීන් සහිත විගණන අතර ඉන්දියානු ගුවන් සේවා සමාගම් පවත්වන විගණනයන් ද ඇත.ඉන්දියානු විගණන බැරෑරුම් වන්නේ ගුවන් සේවා සැපයුමේදී ඉන්දියාවේ ආසන්න ප්‍රතිවාදියා ශ්‍රී ලංකාව වීම මත ඔවුන් නිතරම අපගේ සේවාවන්ගෙන් ඉහළ නිර්ණායක අපේක්ෂා කිරීමය. මත්තල ගුවන් තොටුපළේ ඉන්ධන සැපයීමේ ක්‍රියාවලිය ජාත්‍යන්තර වශයෙන් පිළිගත් ක්‍රමවේදයන්ට අනුව සකස් කර තිබීම තරඟකාරී ගුවන් තොටුපළවල් අතර ආකර්ශනීය නැවතුම් ස්ථානයක් බවට පත්වීමට හේතු වේ. මෙම තෙල් ටැංකි ව්‍යාපෘතිය ගුවන් තොටුපළ ක්‍රමෝපායික සැලැස්මේ වැදගත් අවස්ථාවකි. මෙම කඩඉම ජය ගැනීම සමඟ ගුවන් තොටුපළ කාර්ය බහුල හා විශ්වාසනීය සේවා සපයන්නෙක් වන බවට විභවයක් පෙන්වයි. දැනටමත් සේවා ආරම්භ කර ඇති ගුවන් තොටකට, අනුශාංගික ව්‍යාපෘතියකින් එතරම් පුළුල් රැස් දහරක් වැටේ යැයි මෙම සේවාව පිළිබඳ අවබෝධයක් නොමැත්තෙක් හට සැකයක් ඇතිවිය හැකිය. ඒ නිසා ගුවන් යානාවකට තෙල් සැපයීමේ ක්‍රියාවලිය පිළිබඳවත්, ගුවන් තොටුපළ කර්මාන්තයේ සාර්ථකත්වයට තෙල් සැපයුම් ක්‍රියාවලියෙන් ලැබෙන දායකත්වයක් දැක්විය යුත්තේය.ගුවන් තොටුපළකට ඉන්ධන සැපයීම ජාත්‍යන්තරව පිළිගත් ක්‍රමවේද දෙකක් ඔස්සේ සිදු කෙරේ. භූගත නළ පද්ධතියක් යටතේ ඉන්ධන සැපයීම හා තෙල් ටැංකියක් තිබෙන වාහනයක් මඟින් ගුවන් යානාවට ඉන්ධන සැපයීම එම ක්‍රමවේද දෙකය. මත්තල ගුවන් තොටුපළ මෙතෙක් භාවිතා කරනු ලැබුවේ දෙවන ක්‍රමවේදය. නව තෙල් ටැංකි සංකීර්ණය ඉදිකිරීමත් සමඟ ගුවන් යානා සඳහා තෙල් සැපයීමේ ක්‍රියාවලිය පුළුල් කාර්ය සාධනයකට ලක්කෙරේ. ආසියාවේ නවීනතම ගුවන් යානා ඉන්ධන සැපයීම් කාර් සාධනය මත්තල ගුවන් තොටුපළ සතුව ඇත. බණ්ඩාරනායක ගුවන් තොටුපළේ තිබෙන ඉන්ධන ජලෝද්ගම පද්ධතිය 1987 වර්ෂයේ ස්ථාපිත කරනු ලැබූවක් වන අතර එය 2003 වර්ෂයේ නැවත නවීකරණය කරන ලදී. ආසියානු කලාපීය ගුවන් තොටුපළ අතර තරඟකාරී ගුවන් තොටුපළක් බවට මෙම ප්‍රභවය හේතු වේ.තෙල් ටැංකි සංකීර්ණය මත්තල කාර්යක්ෂම ගුවන් තොටක් තිබීමේ සැලැස්මේ වැදගත් සන්ධිස්ථානයක් වන්නේ කෙසේද? යන සාධාරණ ප්‍රශ්නයට පිළිතුරු දීම ඉන්පසුව කළ යුතුව ඇත. මත්තල ගුවන් තොට පිහිටා ඇත්තේ අප්‍රිකාව, මැදපෙරදිග ආසියාව හා ඕස්ට්‍රේලියාව ඇතුළත් ගුවන් ගමන් චතුරශ්‍රයේ මධ්‍ය ලක්ෂයේය. එය ගුවන් ගමන් මාර්ග සිතියමේ සුවිශේෂ පිහිටීමකි. මැදපෙරදිග සිට දකුණු අප්‍රිකාව දෙසට ගමන් කරන ගුවන් යානාත්, එහි සිට ඕස්ට්‍රේලියාව දෙසට එසේ නැතහොත් චීනය හෝ සිංගප්පූරුව දෙසට ගමන් කරන ගුවන් යානාත් ගමන් කළ යුත්තේ මත්තල ගුවන් තොටුපළ ඔස්සේය. ඒ අනුව බලන විට මෙම ගුවන් තොට වැදගත් පිහිටීමක්ය යන්න සනාථ වේ.ගුවන් යානයක් කිසියම් ගමනාන්තයකට ගමන් කරන විට එහි ගෙන යා හැකි මගීන් හා ගුවන් බඩු ප්‍රමාණය ගමන සඳහා වැය වන තෙල්වල ධාරිතාව මත තීරණය වේ. ගුවන් යානයක් ගෙන යන බර ප්‍රමාණයෙන් සැලකිය යුතු ප්‍රමාණයක් ඉන්ධන සඳහා වෙන්වේ. වෙනත් ලෙසකින් කිවහොත් ගුවන් යානයක් ඉන්ධන ගෙන යාම සඳහා ද ඉන්ධන වැය කරයි. ගුවන් යානය ගෙන යා යුතු ඉන්ධන ප්‍රමාණය ප්‍රශස්ත මට්ටමක රඳවා ගත හැකි නම් වැඩි මගීන් හා ගුවන් බඩු ප්‍රමාණයක් ගෙන යා හැක. එය ගුවන් සේවාවන්ට ලාභදායී ය.මුලින්ද සඳහන් කළ පරිදි ගුවන් සේවා කර්මාන්තයේ නියුතු ආයතන සිය සේවා අවදානම් අඩු, ප්‍රශස්ත හා ඉහළ කාර්යක්ෂමතාවකින් පවත්වාගෙන යාමට නිරන්තරයෙන් අවධානය යොමු කරයි. මෙම කරුණ නිසා ඔවුන් කිසියම් ගුවන් තොටකට පැමිණීමේදී එම ගුවන් තොටුපළ දක්වා ගමන් කිරීමට අවශ්‍ය ඉන්ධන ප්‍රමාණයට අමතරව ආසන්න විකල්ප ගුවන් තොට දක්වා ගමන් කිරීමට අවශ්‍ය තෙල් ද රැගෙන යයි.නිදසුනක් වශයෙන් ගතහොත් ශ්‍රී ලංකාව වෙත පැමිණෙන ගුවන් යානා මදුරාසි ගුවන් තොටුපළ දක්වා ගමන් කිරීමට අවශ්‍ය තෙල් සංචිතයක් නිතරම ගුවන් යානය තුළ රඳවා ගැනීමට පෙළඹේ. එයට හේතුව මත්තල අන්තර්ජාතික ගුවන් තොටුපළ ඉදිවන තෙක් වෙනත් විකල්ප ගුවන් තොටුපළක් ශ්‍රී ලංකාවේ නොතිබීමය. මේ අනුව දෙවැනි ගුවන් තොටක් ඇතිවීම කටුනායක ගුවන් තොටුපළේ කාර්ය සාධනය අවම කිරීම නොව එය ඉහළ නැංවීමට හේතු වන බව පෙනී යා යුතුය. එසේම මත්තලේ අභිවෘද්ධියට කටුනායක ගුවන් තොටුපළත් හේතු වේ.විශ්වාසදායී හා කාර්යක්ෂම ගුවන් තොටුපළක් ලෙස මත්තල වර්ධනය වන විට ශ්‍රී ලංකාව නිරානුමානවම ආසියාවේ ගුවන් කේන්ද්‍රය බවට පත්වීමේ අපේක්ෂාව යථාර්ථයක් වනු ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>23</day>
    </date>
    <link>http://www.dinamina.lk/2014/06/23/_art.asp?fn=n1406232</link>
    <topic>මහනුවර ජවිපෙ ක්‍රියාකාරීහු රැසක් ජනපති මහින්දට සහාය පළ කරති</topic>
    <author>ධනුෂ්ක ගොඩකුඹුර</author>
    <content>මහනුවර දිස්ත්‍රික්කයේ ජනතා විමුක්ති පෙරමුණු ක්‍රියාකාරීහු රැසක් ජනාධිපති මහින්ද රාජපක්ෂ මහතාට සහාය පළ කරති.පක්ෂයේ ක්‍රියාකලාපය පිළිබඳ කළකිරීමෙන් පසුවන මොවුහු මහනුවර ජනාධිපති මන්දිරයේ දී ජනාධිපතිතුමා 20 වැනිදා මුණැගැසී සහය පළ කළෝය.මහනුවර දිස්ත්‍රික්කයේ ජනතා විමුක්ති පෙරමුණේ පළාත් සභා අපේක්ෂකයින්, හිටපු ප්‍රාදේශිය සභා මන්ත්‍රීවරුන් මෙන්ම හිටපු ආසන සංවිධායකවරුන්, වෘත්තීය සමිති නියෝජිතයන්, ශිෂ්‍ය සමිති ක්‍රියාකාරින් ඇතුළු පිරිසක් ඒ අතර වූහ.ජනතා විමුක්ති පෙරමුණේ හිටපු මන්ත්‍රීවරුන්ගේ සහ සංවිධායකවරුන්ගේ මහනුවර දිස්ත්‍රික් සංසදය නමින් සංවිධානයක්ද පිහිටුවාගෙන ඇති මේ පිරිස ජනතා විමුක්ති පෙරමුණේ ක්‍රියාකලාපය කෙරෙහි කළකිරුණු එහි සාමාජිකයින් මේ සංවිධානය හා ඒකරාශි කර ගැනීමට ඉදිරියේදී මධ්‍යම පළාත තුළ පුළුල් වැඩපිළිවෙළක් ක්‍රියාත්මක කිරීමට ද නියමිතය.එහි කැඳවුම්කරු ලෙස කටයුතු කරන මිනිපේ ප්‍රාදේශිය සභාවේ ජවිපෙ හිටපු මන්ත්‍රී නන්දරත්න දිසානායක මහතා ප්‍රකාශ කළේ රටට එල්ල වූ අධිරාජ්‍යවාදී බලපෑම් හමුවේ 2005 ජනාධිපතිවරණයේදී ජනාධිපතිතුමාට සහාය පළ කළ ජනතා විමුක්ති පෙරමුණ අද රජයේ ගමනට විවිධ වූ බාධක ඇති කරමින් අධිරාජ්‍යවාදී ගැති ප්‍රතිපත්තියක පිහිටා කටයුතු කරන බවයි. 2005 ජනාධිපතිවරණයේදී ජනතා විමුක්ති පෙරමුණ ජනාධිපතිතුමා වෙත ඉදිරිපත් කළ සියලු ඉල්ලීම් ඉටු කිරීමටද ජනාධිපතිතුමා කටයුතු කළේය. එබැවින් අද සටන් පාඨ නොමැති ජනතා විමුක්ති පෙරමුණු නායකත්වය රජයට පදනම් විරහිත චෝදනා එල්ල කරමින් සිටින බවත් ඒ මහතා පෙන්වා දුන්නේ ය.මේ ක්‍රියාකලාපයට එරෙහිව පෙළ ගැසීමට එහි පැරණි සාමාජිකයන් තීරණය කළ බව ප්‍රකාශ කළ ඒ මහතා 2005 ජනාධිපතිවරණයේදී මෙන්ම ඉදිරියට පැමිණෙන ජනාධිපතිවරණයේදීද ජනාධිපතිතුමාට හැකි උපරිම සහාය ලබාදීමට තීරණය කළ බව කියා සිටියේ ය.මධ්‍යම පළාත් ප‍්‍රධාන අමාත්‍ය සරත් ඒකනායක මහතාද මේ අවස්ථාවට එක්ව සිටියේ ය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>23</day>
    </date>
    <link>http://www.dinamina.lk/2014/06/23/_art.asp?fn=n1406233</link>
    <topic>මාගම් රුහුණුපුර වරායේ ඉන්ධන පර්යන්තය ජනපති අතින් විවෘත වෙයි</topic>
    <author>ධනුෂ්ක ගොඩකුඹුර හම්බන්තොට සිට</author>
    <content>හම්බන්තොට, මාගම් රුහුණුපුර මහින්ද රාජපක්ෂ වරාය ලෝකයේ අති නවීන අන්තර්ජාතික වරායක් කරා යන ගමනේ තවත් සාඩම්බර පියවරක් තබමින් ඉදි කෙරුණු ඉන්ධන පර්යන්තය හා තෙල් ගබඩා සංකීර්ණය ජනාධිපති මහින්ද රාජපක්ෂ මහතාගේ අතින් ඊයේ (22) විවෘත කෙරිණි.ශ්‍රී ලංකාව නාවුක කේන්ද්‍රස්ථානයක් බවට පත් කිරීමේ මහින්ද චින්තන ඉදිරි දැක්ම ප්‍රතිපත්තියට අනුකූලව ඉදිකෙරුණු මෙම ඉන්ධන පර්යන්තය හා තෙල් ගබඩා සංකීර්ණය සඳහා වැය කර ඇති මුදල අමෙරිකානු ඩොලර් මිලියන 76කි.ශ්‍රී ලංකාව සහ චීනය අතර ද්විපාර්ශ්වික සබඳතාවලට වසර 50ක් පිරීම නිමිත්තෙන් පැවැති සැමරුම් අවස්ථාවට 2007 වසරේ එක් වූ ජනාධිපතිතුමා සහ චීන හිටපු ජනාධිපති හූ ජින්තාඕ මහතා අතර පැවැති විශේෂ සාකච්ඡාවක ප්‍රතිඵලයක් ලෙස මාගම් රුහුණුපුර වරාය ව්‍යාපෘතිය සඳහා මූල්‍යාධාර ලබා දීමට චීනය කටයුතු කළේය.වරාය ව්‍යාපෘතිය සඳහා වැය වෙතැයි ඇස්තමේන්තු කළ මුදල අමෙරිකානු ඩොලර් මිලියන 360 ක් වන අතර වරායේ ඉදිකිරීම් කටයුතු 2008 වසරේ ජනවාරි මස 15 වැනි දින ආරම්භ කරන ලදී. ඉන්ධන පර්යන්තය හා තෙල් ගබඩා සංකීර්ණයේ ඉදිකිරීම් කටයුතු චීනයේ හැංකි කොන්ත්‍රාත් ඉංජිනේරු සමාගම විසින් 2009 වසරේ ඔක්තෝබර් 07 වන දින ආරම්භ කරන ලදී.නවාංගයක් ලෙස වරායට එකතු වන ඉන්ධන ගබඩා සංකීර්ණය ඝන මිටර් 80,000ක ධාරිතාවකින් සමන්විත අතර නාවික ඉන්ධන, ගුවන් යානා ඉන්ධන සහ ද්‍රවීය වායු (LP Gas) මේ තුළ ගබඩා කෙරේ. නෞකා ඉන්ධන ගබඩා කිරීම සඳහා ඝන මීටර් 10,000 ටැංකි 3ක් ද, ඝන මීටර් 5000 ටැංකි 3ක් ද, ඝන මීටර් 3000 ටැංකි 2ක් ද ඉදිකර ඇති අතර ගුවන් යානා ඉන්ධන සඳහා ඝන මීටර් 10,000 ටැංකි 2ක් ද, ඝන මීටර් 3000 ටැංකි 1ක් ද ඉදිකර ඇත.සමරු ඵලකය නිරාවරණය කරමින් ඉන්ධන ගබඩා සංකීර්ණය නිල වශයෙන් විවෘත කළ ජනාධිපතිතුමා පොම්පාගාරය නිරීක්ෂණය කළේය. අනතුරුව ප්‍රථම නෞකාවට ඉන්ධන සැපයුණේ ද ජනාධිපතිතුමාගේ අතිනි.ඉන්දියාවේ කොචින් වරායේ සිට පැමිණි OEL ලංකා නෞකාව මාගම් රුහුණුපුර වරායෙන් ඉන්ධන ලබා ගත් ප්‍රථම නෞකාව ලෙස ඉතිහාසයට එක් විය. ඇමැතිවරුන් වන අනුර ප්‍රියදර්ශන යාපා, රෝහිත අබේගුණවර්ධන, පවිත්‍රා වන්නිආරච්චි, මහින්ද යාපා අබේවර්ධන, පාර්ලිමේන්තු මන්ත්‍රීවරුන් වන නාමල් රාජපක්ෂ, ඒ. එච්. එම්. අස්වර්, ආර්. දුමින්ද සිල්වා, ඌව පළාත් ප්‍රධාන ඇමැති ශෂීන්ද්‍ර රාජපක්ෂ, ජනාධිපති කාර්ය මණ්ඩල ප්‍රධානී ගාමිණි සෙනරත් මහත්වරුන් ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>23</day>
    </date>
    <link>http://www.dinamina.lk/2014/06/23/_art.asp?fn=n1406234</link>
    <topic>මත්තල ගුවන් යානා ඉන්ධන පර්යන්තය ජනපති අතින් ජනතා අයිතියට</topic>
    <author>ධනුෂ්ක ගොඩකුඹුර මත්තල සිට</author>
    <content>මත්තල රාජපක්ෂ ජාත්‍යන්තර ගුවන්තොටුපළේ අභිනව ගුවන් යානා ඉන්ධන සැපයුම් පර්යන්තය සහ ඉන්ධන සේවා සැපයුම් පද්ධතිය අතිගරු ජනාධිපති මහින්ද රාජපක්ෂ මැතිතුමා අතින් ඊයේ (22) පස්වරුවේ විවෘත කෙරිනි.මෙම ඉන්ධන සේවා සැපයුම් පද්ධතිය විවෘත කිරීමත් සමඟ මත්තල මහින්ද රාජපක්ෂ ජාත්‍යන්තර ගුවන්තොටුපළ ලෝකයේ තිබෙන ඉහළම පහසුකම්වලින් සමන්විත අංගසම්පූර්ණ ගුවන්තොටුපළක් බවට පත් වනු ඇත.මෙම ඉදිකිරීමත් සමඟ මත්තල ගුවන් යානා තෙල් පර්යන්තය වර්තමාන ඉන්ධන ධාරිතාව ඉන්ධන ලීටර් මිලියන 03ක් වන අතර ලොව දැනට භාවිතා කරන උසස් තාක්ෂණික මෙවලම්වලින් යුක්තව ගුවන් යානා තෙල් සැපයුම් පද්ධතිය, ගිනි නිවීමේ ඒකකය සහ ගිනි අනතුරු හඳුනා ගැනීමේ ඒකකය ඇතුළුව ගුවන් යානා තෙල් සැපයුම් අංශයේ සියලු පහසුකම් සහිතව මත්තල මහින්ද රාජපක්ෂ ජාත්‍යන්තර ගුවන් තෙල් සැපයුම් පර්යන්තය ඉදිකර ඇත.මේ සඳහා රුපියල් බිලියන 05ක ආයෝජනයක් කර ඇති අතර ලොව ඕනෑම ගුවන් යානයකට ඉන්ධන සැපයීමේ ධාරිතාවකින් යුක්තව ඉදිකර තිබේ. ආරක්ෂාව පිළිබඳව ඉහළම සහතිකයකින් ද සමන්විතය.සර්ව ආගමික ආශිර්වාද මධ්‍යයේ සමරු ඵලකය නිරාවරණය කර ඉන්ධන සේවා සැපයුම් පද්ධතිය විවෘත කළ ජනාධිපතිතුමා ඉන්ධන සැපයුම් පර්යන්තයේද නිරීක්ෂණ චාරිකාවක නිරත විය. ප්‍රධාන මෙහෙයුම් පද්ධතියද නිරීක්ෂණ කළේය.පළමු ගුවන් යානය සඳහා ඉන්ධන නිකුත් කිරීමද ජනාධිපතිතුමා අතින් සිදු විය.අමාත්‍යවරුන් වන අනුර ප්‍රියදර්ශන යාපා, සරත් කුමාර ගුණරත්න, පවිත්‍රා වන්නිආරච්චි, ප්‍රියංකර ජයරත්න, නියෝජ්‍ය අමාත්‍යවරුන් වන ගීතාංජන ගුණවර්ධන, සරණ ගුණවර්ධන, පාර්ලිමේන්තු මන්ත්‍රී නාමල් රාජපක්ෂ, ඌව පළාත් ප්‍රධාන අමාත්‍ය ශෂේන්ද්‍ර රාජපක්ෂ, ජනාධිපති කාර්ය මණ්ඩල ප්‍රධානී ගාමිණී සේදර සෙනරත්, ඛනිජ තෙල් සංස්ථාවේ සභාපති එස්. අමරසේකර යන මහත්වරුන් ඇතුළු පිරිසක් ද මීට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>23</day>
    </date>
    <link>http://www.dinamina.lk/2014/06/23/_art.asp?fn=n1406235</link>
    <topic>මෙරට දී බෙහෙත් නිපදවා පිටරට යවන නව ක්‍රමයක්</topic>
    <author>සන්ධ්‍යා කරුණාරත්න</author>
    <content>මෙරට දී ඖෂධ නිෂ්පාදනය කර පිටරට යැවීමේ නව ක්‍රමවේදයක් සකස් කිරීමට සෞඛ්‍ය අමාත්‍යාංශය පියවර ගෙන ඇත.ඊට අඳාළ ඖෂධ හා විලවුන් පනත අලුතින් සකස් කිරීමට සෞඛ්‍ය ඇමැතිවරයා පියවර ගෙන ඇතැයි ජාතික ඖෂධ අධිකාරියේ අධ්‍යක්ෂ වෛද්‍ය අමල් හර්ෂ ද සිල්වා මහතා පවසයි.අලුතින් සකස් කළ පනතේ මූලික ප්‍රතිපත්තිය ජනාධිපති මහින්ද රාජපක්ෂ මහතාට පසුගියදා බාර දීම සිදුකෙරිණි.නව වැඩසටහන සඳහා ඖෂධවේදීන්ගේ සහාය ඇතුළුව සියලු ‍විද්වතුන්ගේ සහාය ලබා ගැනීමට සෞඛ්‍ය අමාත්‍යාංශය බලාපොරොත්තු වන බව ද ඒ මහතා ප්‍රකාශ කළේය.මෙපමණ කලක් මෙරටට අවශ්‍ය ඖෂධ පිටරටවලින් ගෙන්වූ බවත් එහිදී ඇතැම් විට අවශ්‍ය වේලාවට ඖෂධ නොලැබීම නිසා මෙරට රෝහල්වල ඖෂධ හිඟයන් වරින් වර ඇති වූ බවත් හෙතෙම පැවැසීය.මේ නව පනත ක්‍රියාත්මක වීමත් සමඟ ඖෂධවල ප්‍රමිතිය, ක්‍රියාකාරිත්වය, ආරක්ෂාකාරිත්වය ඉහළ අගයක පවත්වා ගත හැකි බවත් ඖෂධවල ගුණාත්මකභාවය සම්බන්ධයෙන් උපරිම විශ්වාසයක් මේ පනත මඟින් ලබා ගත හැකි බවත් වෛද්‍ය අමල් හර්ෂ මහතා කීය.රජයේ රෝහල්වලට අවශ්‍ය ඖෂධ ප්‍රමාණයෙන් සියයට 30 ක ප්‍රමාණයක් මෙරටදී දැනට නිෂ්පාදනය කරන අතර ඉතිරි සියයට 70 ක ප්‍රමාණයක් පිටරටින් මෙරටට ගෙන්වීම සිදු කෙරේ.මෙරට සිදු වන සංවර්ධනයට සමගාමීව ඖෂධ නිෂ්පාදන කර්මාන්තයේ ද දියුණුවක් ඇති විය යුතු බව රජයේ ප්‍රතිපත්තිය වන බවත් ඒ හා සමගාමීව ඖෂධ නිෂ්පාදන කර්මාන්ත සංවර්ධනය ශක්තිමත් කිරීම සෞඛ්‍ය අමාත්‍යාංශයේ එක් ඉලක්කයක් බවත් වෛද්‍ය අමල් හර්ෂ මහතා පැවැසුවේය. ඖෂධ නිෂ්පාදන කර්මාන්තය වැඩිදියුණු කිරීමෙන් නව රැකියා අවස්ථා ද උදා වන අතර එමඟින් රටට විශාල ආදායමක් උපයා ගත හැකි යැයි ද හෙතෙම කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>23</day>
    </date>
    <link>http://www.dinamina.lk/2014/06/23/_art.asp?fn=n1406236</link>
    <topic>බාලදක්ෂිකා සංගමයෙන් ළමා සුරැකුම් සතියක්</topic>
    <author>මානෙල් පුෂ්ප කුමාරි</author>
    <content>ශ්‍රී ලංකා බාලදක්ෂිකා සංගමය මඟින් මේ මස 25 වැනි දින සිට ලබන මස 01 දින දක්වා " ළමා සුරැකුම් සතියක් " පැවැත්වීමට සැලසුම් කර ඇතැයි එම සංගමය පවසයි.නිවසේදී, අසල්වැසි පරිසරයේදී, පාසලේදී ළමයාගේ ආරක්ෂාව, පෝෂණීය ආහාර, ආරක්ෂාකාරී ප්‍රවාහනය, ළමා ආරක්ෂණයේදී මාධ්‍ය වගකීම යන සෑම අංශයක්ම ආවරණය වන පරිදි මේ වැඩසටහන සංවිධාන කර ඇතැයි ශ්‍රී ලංකා බාලදක්ෂිකා සංගමයේ නියෝජ්‍ය ප්‍රධාන කොමසාරිස් විශාකා තිලකරත්න මහත්මිය ප්‍රකාශ කළාය.ඒ මහත්මිය මේ බව ප්‍රකාශ කළේ එම සතිය පුරා වැවැත්විමට නියමිත වැඩසටහන පිළිබඳ මාධ්‍ය දැනුවත් කිරීම සම්බන්ධයෙන් පසුගියදා පැවැති මාධ්‍ය හමුවේදී ය. බාලදක්ෂිකාවන් විසින් "ළමා රැකවරණය ජාතියේ ප්‍රමුඛ අවශ්‍යතාවකි " යන්න තේමා කර ගනිමින් මේ වැඩසටහන නිර්මාණය කර තිබේ. දරුවන්ට දරා ගත නොහැකි මට්ටමේ අභියෝගවලට වර්තමාන දරුවන් මුහුණ දෙන විවිධ අවස්ථාවන් ශ්‍රී ලංකාව තුළ මෙන්ම ලොව පුරා අන් සෑම රටකම සිදු වෙමින් පවතී. මේ වසරේ ජූනි මස Inter press වාර්තාවට අනුව දිනකට ළමයින් 3-5 ත් අතර ප්‍රමාණයක් විවිධ අපචාර සහ අපයෝජනයන්ට ලක්වන බව පෙන්වා දී තිබේ.තවද දිනකට හදිසි අනතුරුවලට ලක්වන ළමයින් ප්‍රමාණයද ඉහළ අගයක් ගන්නා බවත් පෙන්වා දී ඇති ඇය සඳහන් කරයි. එබැවින් මේ ගැටලුව සඳහා මැදහත්වීමට බාලදක්ෂිකාවන් හැර වෙනත් සුදුස්සන් නොවන බව ඔවුහු පවසති. බාලදක්ෂිකා ව්‍යාපාරයේ ශ්‍රී ලංකාව පුරා යාපනයේ සිට මාතර දක්වා ව්‍යාප්තව සිටින 40000 ක් පමණ වන බාලදක්ෂිකාවන්ගේ සහ තරුණියන්ගේ නායකත්ව හැකියාවන් උපයෝගී කර ගනිමින් ළමා රැකවරණය සහ අභියෝගවලින් වැළකී සිටින අයුරු විදහා දක්වමින් මේ වටිනා වැඩසටහන ජාතියට දායක කිරිමට සංගමය සැරසෙන බව තිලකරන්න මහත්මිය පවසයි.වර්තමානයේ බලදක්ෂිකා ක්‍රියාකාරකම් ප්‍රධාන වශයෙන් පාසල් පද්ධතිය හරහා ක්‍රියාත්මක වන බැවින් මේ වන විට සංගමය 'ප්‍රජා බාලදක්ෂිකා ' කටයුතු හරහා වීථි දරුවන්,අහිගුණ්ඨික ප්‍රජාව සහ අනාථ නිවාසයන්හි වෙසෙන දරුවන් වෙනුවෙන්ද ක්‍රියාත්මකවීම අරඹෘ ඇත. වයස අවුරුදු 05 දැරියන් සිට මේ වන විට සිය ජීවන ගමනේ නවවන දශකය සමරන නායිකාවන්ගෙන්ද අප ව්‍යාපාරය සමන්විත වන බව පැවසේ.ළමාරක්ෂක අධිකාරියේ නියෝජ්‍ය සභාපතිනි සුජාතා කුලතුංග,ලෝක මානව අයිතිවාසිකම් උද්දේශකවරිය ආචාර්ය රධිකා කුමාරස්වාමි, අමෙරිකන් මධ්‍යස්ථානයේ අධ්‍යක්ෂ ක්‍රිස්ටෝපර් ටීල්, යුනිසෙෆ් ආයතනයේ නියෝජිත උනා මැක්ඒලි, ප්‍රධාන කොමසාරිස්වරිය යශ්මින් රහීම්, චමත්‍යා ප්‍රනාන්දු මහත්ම මහත්මීන් මේ පිළිබඳ අදහස් ඇක්වූ අතර නිලධාරීන් සහ පාසල් සිසුවියන් පිරිසක් මෙම අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>23</day>
    </date>
    <link>http://www.dinamina.lk/2014/06/23/_art.asp?fn=n1406237</link>
    <topic>මදුරුවන් බෝවිය හැකිපරිශ්‍ර ලක්ෂයක් පරීක්ෂාවට</topic>
    <author> සන්ධ්‍යා කරුණාරත්න</author>
    <content>බස්නාහිර පළාත තුළ ක්‍රියාත්මක කළ දින තුනක ඩෙංගු මර්දන වැඩසටහන මඟින් නිවාස, ආයතන ඇතුළු මදුරුවන් බෝ විය හැකි පරිශ්‍ර ලක්ෂයක් පරීක්ෂාවට ලක් කළ බව ජාතික ඩෙංගු මර්දන වැඩසටහන පවසයි.සෞඛ්‍ය අමාත්‍යාංශය හා ආරක්ෂක අමාත්‍යාංශය එක්ව මේ වැඩසටහන ක්‍රියාත්මක කරන බවත් ඩෙංගු මදුරුවන් බෝ විය හැකි ස්ථාන විනාශ කර ‍ඩෙංගු මර්දනය සම්බන්ධයෙන් මහජනතාව දැනුවත් කිරීම මෙමඟින් සිදු කරන බවත් ජාතික ඩෙංගු මර්දන වැඩසටහනේ අධ්‍යක්ෂ වෛද්‍ය හසිත ‍තිසේරා මහතා පැවැසුවේය.දින තුනක (20, 21, 22) කාලයක් පුරා මේ ඩෙංගු මර්දන වැඩසටහන කොළඹ, කළුතර, ගම්පහ දිස්ත්‍රික්ක තුන තුළ ක්‍රියාත්මක කළ බවත් මේ සඳහා කණ්ඩායම් 800 ක පිරිසක් යෙද වූ බවත් ජාතික ඩෙංගු මර්දන වැඩසටහන පවසයි.පසුගිය දින දෙකක (20, 21) කාලය තුළ නිවාස ඇතුළු පරිශ්‍ර 70,608 ක් පරීක්ෂා කළ බවත් ඉන් පරිශ්‍ර 1881 ක ඩෙංගු මදුරු කීටයන් සිටි බවත් ජාතික ඩෙංගු මර්දන වැඩසටහනේ ප්‍රජා වෛද්‍ය විශේෂඥ නයනා ද අල්විස් මහත්මිය පැවැසුවාය.‍ඩෙංගු රෝගීන් වැඩිපුර වාර්තා වන ප්‍රදේශ ඉලක්ක කර ගනිමින් මේ වැඩසටහන ක්‍රියාත්මක කළ බවත් ඩෙංගු අවදානම වැඩි ග්‍රාමසේවා වසම් 84 ක් ඉලක්ක කර ගනිමින් මේ වැඩසටහන ක්‍රියාවට නැංවූ බවත් ඒ මහත්මිය ප්‍රකාශ කළාය.මහජනතාව සමඟ සුහදශීලිව කතාබහ කරමින් ඩෙංගු මර්දන වැඩසටහන ක්‍රියාත්මක කරන අතර මදුරුවන් බෝ නොවන ලෙස තම පරිශ්‍ර පවත්වා ගැනීමට දැනුවත් කිරීම ද මෙමඟින් සිදු කරන්නේ යැයි ඇය කීවාය.‍මදුරුවන් බෝ නොවන ලෙස තම පරිශ්‍ර පවත්වා ගැනීම සෑම පුරවැසියකුගේම යුතුකමක් වන්නේ යැයි ද එම ආකල්පය මහජනතාව තුළ ඇති කිරීම මේ වැඩසටහන මඟින් බලාපොරොත්තු වන්නේ යැයි ද ඒ මහත්මිය ප්‍රකාශ කළාය.ඩෙංගු මර්දන වැඩසටහන මේ දින තුනට පමණක් සීමා නොකර අඛණ්ඩව ක්‍රියාත්මක කිරීමට පියවර ගන්නා බව ද ඇය පැවැසුවාය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>23</day>
    </date>
    <link>http://www.dinamina.lk/2014/06/23/_art.asp?fn=n1406238</link>
    <topic>අනුරාධපුර බන්ධනාගාර නියාමක හෘදයාබාධයකින් මරුට</topic>
    <author>@චිත්‍රාරත්න කළුආරච්චි හිදෝගම සමූහ</author>
    <content>හිදෝගම උතුරු කළුවිල 4 ඇල පදිංචි රාජපක්ෂ ආරච්චිලාගේ අනුරසිරි රාජපක්ෂ මහතා (51) ඊයේ (22) දහවල් හැදුනු හෘදයාබාධයෙන් මිය ගිය අතර හිදෝගම පොලිසිය වැඩිදුර පරීක්ෂණ පවත්වයි. ආචාරිණී රූපා රංජනී මහත්මියගේ ස්වාමිපුරුෂයා වූ බන්ධනාගාර නියාමක අනුරසිරි රාජපක්ෂ මහතා දෙදරු පියෙකි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>23</day>
    </date>
    <link>http://www.dinamina.lk/2014/06/23/_art.asp?fn=n1406239</link>
    <topic>එ.ජා. සරණාගතයන් පිළිබඳ කොමසාරිස් කාර්යාලය අවතැන්වූවන් සමාජගත කිරීමට රජය ගත් පියවර අගයයි</topic>
    <author>මහින්ද අලුත්ගෙදර</author>
    <content>දශක තුනකට ආසන්න කාලයක් පැවැති යුද්ධය සාර්ථකව නිමා වීමෙන් පසු ලක්ෂ 5කට ආසන්න අවතැන් වූවන් නැවත සමාජගත කිරීම සඳහා ශ්‍රී ලංකා රජය ගෙන තිබෙන ක්‍රියාමාර්ගය එක්සත් ජාතීන්ගේ සරණාගතයන් පිළිබඳ මහ කොමසාරිස් කාර්යාලයේ (UNHCR) කොමිසමේ පැසසුමට ලක්වෙයි.පසුගිය 2009 වසරේ යුද්ධය නිම වීමත් සමඟ මෙරට සිටි අභ්‍යන්තර වශයෙන් අවතැන්වූවන්ගේ සංඛ්‍යාව 573,651ක් වන අතර ඔවුන් සාර්ථක ලෙස නැවත පදිංචි කරන්නට ශ්‍රී ලංකා රජයට හැකිවී තිබෙන බවද එක්සත් ජාතීන්ගේ සරණාගතයන් පිළිබඳ මහ කොමසාරිස් කාර්යාල පවසයි.ඔවුන් නැවත පදිංචි කරලීම සහ සමාජගත කිරීම සඳහා ශ්‍රී ලංකාව දැඩි ප්‍රයත්නයක නිරත වුණු අතර එමඟින් ඉහළ ප්‍රගතියක් ප්‍රදර්ශනය වන බව එම කාර්යාලය සඳහන් කරයි. එමෙන්ම ඉතිරිව සිටින අවතැන්වූවන් සඳහා තිරසාර විසඳුමක් ලබාදීමට ලක් රජය කටයුතු කරනු ඇතැයි ද විශ්වාසය පළකරයි.අභ්‍යන්තර වශයෙන් අවතැන්වූවන් නැවත පදිංචි කිරීමේ දී එක්සත් ජාතීන්ගේ සංවිධානය පිළිගත් න්‍යායන්ට අනුගතව මේ රටේ නැවත පදිංචි කිරීම් සිදුකර තිබෙන අතර අවශ්‍ය යටිතල පහසුකම් සංවර්ධනය මෙන්ම ජීවනෝපාය සංවර්ධනය ආදිය සම්බන්ධයෙන් විශේෂ අවධානය යොමුකර තිබෙන බවද එක්සත් ජාතීන්ගේ සරණාගතයන් පිළිබඳ මහ කොමසාරිස් කාර්යාල ප්‍රකාශ කරයි.ඉන්දීය සම්භවයක් සහිත රටක් නොමැති ජනතාවට මෙන්ම 1940 දශකයේ සිට මෙරට සිටින චීන සුළු ජන කොටසට පුරවැසිභාවය ලබා ගැනීම සඳහා ශ්‍රී ලංකාව ප‍්‍රවේශයක් ඇති කර තිබෙන බවද ඒ හේතුවෙන් රටක් නොමැති ජනතාව පිළිබදව කටයුතු කළයුතු ආකාරය සම්බන්ධයෙන් ශ්‍රී ලංකාව කලාපයට පූර්වාදර්ශයක් සපයන බවද එම මහ කොමසාරිස් කාර්යාල කියයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>23</day>
    </date>
    <link>http://www.dinamina.lk/2014/06/23/_art.asp?fn=n14062310</link>
    <topic>දෙවිනුවර සංවර්ධන ව්‍යාපෘතිවලට රුපියල් කෝටි තිස්තුනක්</topic>
    <author>@ ජී.සිරිසේන, දික්වැල්ල විශේෂ</author>
    <content>මෙම වර්ෂයේ (2014) දෙවිනුවර මැතිවරණ කොට්ඨාසයේ සංවර්ධන ව්‍යාපෘති සඳහා රුපියල් කෝටි තිස්තුනකට (33) ආසන්න මුදලක් වෙන්වී ඇතැයි වාර්තා වේ.දික්වැල්ල හා දෙවිනුවර ප්‍රාදේශීය ලේකම් බල ප්‍රදේශයන්හි ආයතන හා දෙපාර්තමේන්තු ප්‍රධානීන් දැනුවත් කිරීම හා උපදෙස් දීම වෙනුවෙන් පැවති සාකච්ඡා සභාවක් අමතමින් දෙවිනුවර මැතිවරණ කොට්ඨාසයේ ශ්‍රී ලංකා නිදහස් පක්ෂ සංවිධායක හා දකුණු පළාත් සභා මන්ත්‍රී, කන්චන විජේසේකර මහතා මෙම තොරතුරු හෙළිදරව් කරනු ලැබීය.දික්වැල්ල ප්‍රාදේශීය සභා ශ්‍රවණාගාරයේදී මෙම රැස්වීම පැවති අතර, දෙවිනුවර හා දික්වැල්ල ප්‍රාදේශීය සභා දෙකෙහි සභාපතිවරුන් ඇතුඵ ප්‍රාදේශීය සභා මන්ත්‍රීවරුන්ද, ප්‍රාදේශීය ලේකම්වරුන් ප්‍රධාන මැතිවරණ කොට්ඨාසයේ සියලුම ආයතන හා දෙපාර්තමේන්තු ප්‍රධානීන්ද මෙම අවස්ථාවට සහභාගී වූහ.දික්වැල්ල ප්‍රාදේශීය ලේකම් කොට්ඨාසයේ ග්‍රාම නිලධාරී වසම් 48 ක් හා දෙවිනුවර ග්‍රාම නිලධාරී වසම් 41 ක් පුරා මෙම මුදල් යොදවමින් සංවර්ධන ව්‍යාපෘති ක්‍රියාත්මක කෙරේ. දිවිනැඟුම, ගම නැඟුම, එක් ගමකට එක් වැඩක්, පළාත් නැඟුම ආදී විවිධ වැඩසටහන් යටතේ ක්‍රියාත්මක වන මෙම ව්‍යාපෘති සඳහා ප්‍රතිපාදන වෙන්කොට ඇත්තේ ආර්ථික සංවර්ධන අමාත්‍යාංශයෙන් බවද කන්චන විජේසේකර මහතා මෙහිදී වැඩිදුරටත් සඳහන් කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>23</day>
    </date>
    <link>http://www.dinamina.lk/2014/06/23/_art.asp?fn=n14062311</link>
    <topic>නැවකට ඉන්ධන පුරවන ඓතිහාසික අවස්ථාව සියැසින්ම බලන්න ලක්ෂ ගණනක් මාගම්පුර වරායට පැමිණියා</topic>
    <author>නිරූෂි විමලවීර</author>
    <content>නෞකාවකට ඉන්ධන ලබා දෙන ඓතිහාසික අවස්ථාව සියැසින් දැක බලා ගැනීම සඳහා මාගම්පුර ජාත්‍යන්තර වරාය ලක්ෂ සංඛ්‍යාත ජනතාවක් මාගම්පුර රුහුණු මහින්ද රාජපක්ෂ ජාත්‍යන්තර වරායට ඊයේ(22) පැමිණි බව මහාමාර්ග, වරාය හා නාවික ව්‍යාපෘති ඇමැති රෝහිත අබේගුණවර්ධන මහතා ප්‍රකාශ ‍කළේය.ඩුබායි සිට මෙරටට ළඟාවු OEL Colombo නෞකාවට ඉන්ධන ලබා දෙමින් නෞකාවකට ඉන්ධන ලබා දෙන ඓතිහාසික කටයුත්ත ඊයේ ජනාධිපතිමහින්ද රාජපක්ෂ මහතාගේ සුරතින් ආරම්භ කළ බවද එම අවස්ථාව සියැසින් බලා ගැනීමට මෙම‍ ‍ලක්ෂ සංඛ්‍යාත ජනතාව පැමිණි බවද ඇමතිවරයා කීය.නෞකාවන් හා ගුවන් යානා සඳහා අවශ්‍ය ඉන්ධන සහ LP ගෑස් අවශ්‍යතා සැපයීමට මාගම්පුර ජාත්‍යන්තර වරාය ඊයේ සිට සූදානම් බව කී ඇමැතිවරයා මෙම තෙල් ගබඩා සංකිර්ණය ඝන මී‍ටර් 74000 ක ධාරිතාවකින් යුත් බවත් එහි නෞකා ඉන්ධන ටැංකි අටක් , ගුවන් යානා ඉන්ධන ටැංකි තුනක්,ගෑස් ටැංකි තුනක්,ඉදිකොට ඇති බවත් සදහන් කළේය .මෙහි බහාලුම් ආනයනය සහ ප්‍රතිඅපනය (RO-RO Operations) කටයුතු ඉතා කඩිනමින් අරඹන බව ශ්‍රි ලංකා වරාය අධිකාරියේ සභාපති ආචාර්ය ප්‍රියත් බී. වික්‍රම මහතා අවධාරණය කළේය.මෙමගින්ඉතා කෙටි කලකදි වාහන ආනයනය සහ ප්‍රතිඅපනයන, ඉන්ධන මෙහෙයුම් ආරම්භය හා බහාලුම් ආනයනය සහ ප්‍රතිඅපනයන යන තුන් ආකාරයට මෙහෙයුම් සිදු කිරීමට හැකි වීම ජනතාව ලැබූ වාසනාවක් බව කී හෙතෙම කර්යක්ෂම සේවය වෙනුවෙන් වරාය නිලධාරින්ට මෙන්ම සේවක මහත්ම මහත්මින්ට තුති පුද කරන බව කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>23</day>
    </date>
    <link>http://www.dinamina.lk/2014/06/23/_art.asp?fn=n14062312</link>
    <topic>කට්ට නැති කොස් ගෙඩියක්</topic>
    <author>ඡායාරූපය - හබරණ සමූහ</author>
    <content>හබරණ, ත්‍රීසිංහගම ගම්මානයේ එම්.එච්. උක්කුමැණිකේ මාතාවගේ ගෙවත්තෙහි කොස් ගසක හටගෙන තිබූ කොස් ගෙඩි අතර කට්ට නැති ගෙඩියක් ද දක්නට ලැබේ. මේ කොස් ගෙඩියෙහි පොලොස් අවධියේදී මෙහි කට්ට පැවැතියත් කොස් අවස්ථාවට පැමිණෙන විට කට්ට ක්‍රමයෙන් තුරන් වී ඇති බව පැවැසේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>23</day>
    </date>
    <link>http://www.dinamina.lk/2014/06/23/_art.asp?fn=n14062313</link>
    <topic>ජගත් පාරසරික චිත්‍ර තරගයේ මුල්තැන විශාඛාවේ කියාරා චෙනුලිට</topic>
    <author>සුභාෂිණී සේනානායක</author>
    <content>එක්සත් ජාතීන්ගේ පාරිසරික ව්‍යාපෘතිය (UNEP) ජපානයේ ගෝලීය සාමය හා පරිසරය සඳහා වන ෆෙඩරේෂණය (FGPF) බෙයර් සමාගම හා නිකෝන් සමාගමෙහි අනුග්‍රාහකත්වයෙන් වර්ෂයක් පාසා පවත්වනු ලබන ජාත්‍යන්තර පාරිසරික ළමා චිත්‍ර තරගයේ ආසියානු ශාන්තිකර කලාපයේ ප්‍රථම ස්ථානය දිනාගැනීමට කොළඹ විශාඛා විද්‍යාලයේ 4 ශ්‍රේණියේ ඉගෙනුම ලබන කේ. කියාරා චෙනුලි පෙරේරා ශිෂ්‍යාව සමත් වී සිටී.එම චිත්‍ර තරගයේ ත්‍යාග ප්‍රදානෝත්වය හෙට (23) සිට 27 වැනි දා දක්වා කෙන්යාවේ නයිරෝබි නුවර එක්සත් ජාතීන්ගේ පාරිසරික මූලස්ථානයේදී පැවැත්වෙන අතර ඒ සඳහා සහභාගිවීම සඳහා ජයග්‍රහණය කළ ශිෂ්‍යාව වෙත ගුවන් ටිකට් පත පිරිනැමීම අධ්‍යාපන ඇමැති බන්දුල ගුණවර්ධන මහතා අතින් පසුගියදා අධ්‍යාපන අමාත්‍යාංශයේදී සිදු කෙරිණි.ශ්‍රී ලංකාව නියෝජනය කරමින් මේ තරගය සඳහා චිත්‍ර 2500ක් පමණ ඉදිරිපත් කර ඇත. ආසියානු ශාන්තිකර කලාපයේ චිත්‍ර තරගය සඳහා චිත්‍ර 63,700ක් ඉදිරිපත් කර තිබිණි.මේ සංචාරය සඳහා ගුවන් ටිකට්පත් ඇතුළු සියලු වියදම් සංවිධායකයන් විසින් දරණු ලබ අතර මේ ත්‍යාග ප්‍රදානොත්සවයේදී ඇයට අමෙරිකන් ඩොලර් 1000ක ත්‍යාග මුදලක් ද හිමිවේ‍..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>23</day>
    </date>
    <link>http://www.dinamina.lk/2014/06/23/_art.asp?fn=n14062314</link>
    <topic>අන්තවාදී සුළු පිරිසකගේ ක්‍රියාවන්ට බහුතරය දක්වන ප්‍රතිචාර රටක අනාගතයට බලපානවා</topic>
    <author>@ අසේල කුරුළුවංශ</author>
    <content>ජාති හා ආගම් අතර වෛරය හා ක්‍රෝධය පතුරවමින් ගැටුම් තුළින් සිදුවන ජීවිත හා දේපළ හානි දැක ආශ්වාදයක් ලබන අන්තවාදීන් සුළු පිරිසක් ලොව ‍ඕනෑම රටක සිටින බවත් ඔවුන්ගේ අමනෝඥ ක්‍රියාකාරකම් වලට සහජීවනය අගයන සෙසු බහුතරය දක්වන ප්‍රතිචාර මත රටක අනාගතය තීරණය වන බවත් මධ්‍යම පළාත් ආණ්ඩුකාර ටිකිරි බණ්ඩාර කොබ්බෑකඩුව මහතා පවසයි.අන්තවාදී සුළු පිරිස සෑම විටම උත්සහ කරන්නේ සාමය අගයන බහුතරයේ සහාය ඔවුන්ගේ ක්‍රියාකාරකම්වලට ලබා ගැනීමට බවත් ඒ සඳහා ඔවුන් ජාතිය හා ආගම ඉදිරියට දමා ජනතාව මුලා කිරීමට නොයෙක් උප්පරවැට්ටි යොදන බවත් ඒ මහතා කීය.අලුත්ගම සිද්ධියෙන් ජීවිත හා දේපළ හානී සිදුවූ පවුල් වලට ආධාර ලබා දීම වෙනුවෙන් මහනුවර මුස්ලිම් පල්ලි කේන්ද්‍රකරගනිමින් ක්‍රියාත්මක වැඩපිළිවෙළට මධ්‍යම පළාත් ආණ්ඩුකාර අරමුදලින් මූල්‍යාධාරයක් ලබා දෙමින් ඒ මහතා මේ බව ප්‍රකාශ කළේය.මහනුවර ජුම්මා පල්ලියේදී මුදල් පරිත්‍යාගය සිදුකෙරුණු අතර මවුලවී තුමන්ලා ඇතුළු විශාල පිරිසක්ද මහනුවර සිංහල වෙළෙඳ පෙරමුණේ සභාපති මහින්ද මුණසිංහ මහතා ප්‍රමඛ නියෝජිත පිරිසක්ද ‍මෙම අවස්ථාවට සහභාගි වූහ.මධ්‍යම පළාත තුළ ජාතික හා ආගමික සහජීවනය උපරිමයෙන් ආරක්ෂා වී තිබෙන බවත් මෙම පවත්නා සහෝදරත්වය බිඳී යා නොදී ආරක්ෂා කැර ගැනීම සෑම ජාතියකම වගකීම බවත් පැවසූ ඒ මහතා රජය මෙන්ම මෙරට ආගමික නායකත්වය අන්තවාදීන්ගේ මෙම පහත් ක්‍රියා කිසිසේත් අනුමත නොකරන බවද අවධාරණය කළේය.ජනපතිතුමන් තිස් වසරක ත්‍රස්තවාදය නිමකර ජාතිය අමතා ප්‍රකාශ කළ පරිදි මෙරට සිටින්නේ රටට ආදරය කරන අති බහුතරය හා රටට ආදරය නොකරන සුළු පිරිස පමණක් බවත් සාමය අගයන බහුතරයගේ අනාගතය විනාශය කිරීමට අන්තවාදී සුළු පිරිස ගන්නා වෑයම පරාජය කළ හැකි හොඳම හා ශක්තිමත්ම අවිය ජාතික සමඟිය බවත් ආණ්ඩුකාරවරයා පැවසීය.මහනුවර ප්‍රධාන මවුලවී ෆස්රූල් රහුමාන් පූජක තුමන් අදහස් දැක්විය.‍.</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>23</day>
    </date>
    <link>http://www.dinamina.lk/2014/06/23/_art.asp?fn=n14062315</link>
    <topic>අලුත් ප්‍රභාකරන් කෙනෙක් බිහිවීමට කිසිවිටෙකත් ඉඩ දෙන්නේ නෑ</topic>
    <author># ධනුෂ්ක ගොඩකුඹුර සහ සොරණාතොට සමූහ, ඌව පළාත් සමූහ බදුල්ල සිට...</author>
    <content>අලුත් ප්‍රභාකරන් කෙනකු බිහිවීමට කිසිවිටෙකත් ඉඩ නොතබන බව ජනාධිපති මහින්ද රාජපක්ෂ මහතා අවධාරණය කළේය.අද දෙමළ ජනතාවට මුහුණ දෙන්නට සිදුව ඇත්තේ එදා ප්‍රභාකරන් කළ දේවල ප්‍රතිඵල බව පැවසූ ජනාධිපතිවරයා එම තත්ත්වය නිවැරැදි කිරීමට වත්මන් රජය උත්සාහ ගනිමින් සිටින බවත් පැවසීය.ජනාධිපති මහින්ද රාජපක්ෂ මහතා මෙසේ ප්‍රකාශ කළේ බදුල්ල දිස්ත්‍රික් විශේෂ සංවර්ධන කමිටු රැස්වීමට බදුල්ල තැපැල් සංකීර්ණ ශ්‍රවණාගාරයේදී පෙරේදා (21) එක්වෙමිනි.බදුල්ල දිස්ත්‍රික් නායක, වාර්මාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා මහතා පිළිගැනීමේ කථාව කරමින්.ජනාධිපතිතුමා මීට පෙර දෙවතාවක් බදුල්ල දිස්ත්‍රික් සංවර්ධන කමිටු රැස්වීමට පැමිණ මේ පළාතේ සංවර්ධනය ගැන සමාලෝචනය කරන්නට කටයුතු කළා. 2010 සහ 2012 වර්ෂවල එතුමා මේ රැස්වීම්වලට සහභාගි වුණා. ඉන්පසු මේ අද පවත්වන තුන්වැනි ප්‍රගති සමාලෝචන රැස්වීම අපට ඉතා වැදගත්. ජනාධිපතිතුමා ඉතා කාර්යබහුල අවස්ථාවක, රාජ්‍ය නායකයා ලෙසින් අභියෝග රැසකට මුහුණ දෙමින් රට ඉදිරියට ගෙන යන අවස්ථාවක මේ ඌව පළාතේ සංවර්ධනය පිළිබඳ සොයා බලන්නට පැමිණීම ගැන ප්‍රසාදය පළ කරනවා.බදුල්ල දිස්ත්‍රික් ලේකම් රෝහණ. කේ. දිසානායක මහතා දිස්ත්‍රික් ප්‍රගති සමාලෝචනය ඉදිරිපත් කරමින්.බදුල්ල දිස්ත්‍රික් ජනතාවට අද ඉතාමත් වැදගත් දිනයක්. ගෙවුණු වසර හතරක කාලය තුළ ඔබතුමා සහභාගී වන තුන්වැනි සංවර්ධන කමිටු රැස්වීම මෙයයි. ඒ හැම අවස්ථාවකම සුවිශේෂී සංවර්ධනයක් මේ ප්‍රදේශයට ලැබුණා. 2012 ඉදිරිපත් වූ ගැටලුවලින් 26 සම්පූර්ණයෙන් විසඳා තිබෙනවා. සියයට 90- 80 විසඳා තිබෙන ගැටලු ප්‍රමාණය 11ක්. විසඳෙමින් පවතින ගැටලු ප්‍රමාණය 34ක්. විසැඳීමට අපහසු ගැටලු සංඛ්‍යාව 2ක්.ඒ අනුව පසුගිය වතාවේ රැස්වීමේදී ජනාධිපතිතුමා දුන් උපදෙස් අනුව බණ්ඩාරවෙල බස්නැවතුම පිළිබඳ ගැටලුව මේ වන විට විසඳා තිබෙනවා. දුම්රිය දෙපාර්තමේන්තුවෙන් ලබා ගත් ඉඩමක බස්නැවතුම ඉදිකෙරෙමින් පවතින අතර එහි ඉදිකිරීම්වලින් සියයට 90ක් අවසන් කර තිබෙනවා. බදුල්ල දිස්ත්‍රික්කයේ ඝන අපද්‍රව්‍ය බැහැර කිරීමේ ගැටලුවක් තිබුණා. ජනාධිපතිතුමා අවස්ථා ගණනකදී දුන් උපදෙස් අනුව දැන් ඝන අපද්‍රව්‍ය මෙට්‍රික් ටොන් 45,000ක් තෝරා ගත් භූමියක සෞඛ්‍යාරක්ෂිතව තැන්පත් කළා. ඒ වගේම බදුල්ල දිස්ත්‍රික්කයට විශාල අඩුපාඩුවක් වී තිබුණු රථ ගාල ඉදිකෙරෙමින් පවතිනවා. ඒ අනුව දැන් බදුල්ල නගරය ඉතා විශාල ලෙස සංවර්ධන වෙමින් පවතිනවා.මහින්ද චින්තනයට අනුව භෝග 9කින් රට ස්වයංපෝෂිත කිරීමේ වැඩපිළිවෙළ යටතේ බදුල්ල දිස්ත්‍රික්කයට භාර දී තිබෙන්නේ අර්තාපල්වලින් රට ස්වයංපෝෂිත කිරීමයි. රටේ අවශ්‍යතාවෙන් සියයට 70ක් දේශීය නිෂ්පාදනය කෙරෙන අතර ඉන් සියයට 70ක් මේ බදුල්ල දිස්ත්‍රික්කයේ නිෂ්පාදනය කෙරෙනවා. අස්වැන්න නෙලන කාලයේ අර්තාපල් ආනයනයට පැනවූ බද්ද මඟින් මේ ගොවීන්ට හොඳ මිලක් ලැබුණා. ඉන් ගොවි ජනතාව හොඳ උත්ප්‍රේරණයක් ලබලා දැන් අලුතෙන් ගොවිතැනට යොමු වී තිබෙනවා. එසේම උක් වගාවටත් අපගේ විශේෂ අවධානයක් යොමු වී තිබෙනවා.පශු සම්පත් සංවර්ධනයටත් විශාල උනන්දුවක් දක්වලා 2016 වන විට ජාතික නිෂ්පාදනයෙන් සියයට 28ක් පමණ ලබා දීමට පියවර ගෙන තිබෙනවා. ඒ සඳහා රුපියල් මිලියන 7500ක වියදමින් ව්‍යාපෘති 13184ක් ක්‍රියාත්මක කර තිබෙනවා. වාරි මාර්ග ක්ෂේත්‍රයේ ව්‍යාපෘති 33ක් 2013 වසරේ ක්‍රියාත්මක කළා. උමා ඔය බහුකාර්ය යෝජනා ක්‍රමය, මොරාණ ජල යෝජනා ක්‍රමය, තල්පිටිගල යෝජනා ක්‍රමය දැනට ක්‍රියාත්මක වෙමින් පවතිනවා. පසුගිය කාලය තුළ වාර් ක්ෂේත්‍රයේ පුනරුදයක් ඇති කරන්නට සමත්වී තිබෙනවා. විදේශ රැකියා ප්‍රවර්ධන අංශයත් විශාල දියුණුවක් ලබා තිබෙනවා.රෝගී සත්කාරක සේවා, රෝග නිවාරණය, සෞඛ්‍ය ප්‍රවර්ධන සේවා යන අංශය තුන මුල්කර ගෙන සෞඛ්‍ය අංශයේ විශාල දියුණුවක් ලබා තිබෙනවා. ආයුර්වේද ක්ෂේත්‍රය දියුණු කරමින් ආයුර්වේද භෝග වගාවට කටයුතු කරමින් තිබෙනවා. පානීය ජල ක්ෂේත්‍රය සළකා බලන විට පසුගිය වතාවේ ඔබතුමා පැමිණි සංවර්ධන කමිටු රැස්වීමේදී දෙමෝදර සහ මහියංගණය කියන විශාල ජල යෝජනා ක්‍රම දෙකට අනුමැතිය ලැබුණා. මිලියන 15,000ක වියදමින් ඉදිකෙරෙන එම යෝජනා ක්‍රමවලින් සියයට 90 දක්වා ජල සැපයුම ඉහළ දමන්නට අවස්ථාව ලැබෙනවා.ජනාධිපතිවරයා - අලුත් යෝජනා ක්‍රමවලට මුදල් වෙන් කරලා තිබෙනවාද?ජල සම්පාදන අමාත්‍යාංශ ලේකම්වරයා - බදුල්ල හාලිඇල යෝජනා ක්‍රමයේ වැඩ පටන් ගත්තා. වසර තුනක් යන ව්‍යාපෘතිය වසර දෙකෙන් නිම කරන්නට සැලසුම් කර තිබෙනවා.දිස්ත්‍රික් ලේකම්වරයා - අපට බණ්ඩාරවෙල යෝජනා ක්‍රමය තමයි අවශ්‍ය.ජනාධිපතිවරයා - දැන් ඉතුරු වෙලා තිබෙන්නේ ඒකද?දිස්ත්‍රික් ලේකම්වරයා - ඒක තමයි ප්‍රමුඛ.ජනාධිපතිවරයා - මහිංයගණය යෝජනා ක්‍රමය අවශ්‍ය නැද්ද?දිස්ත්‍රික් ලේකම්වරයා - මහිංයගණය ඉවර කරගෙන යනවා.ජනාධිපතිවරයා-ඒක දුන්නම සේරම ප්‍රශ්න ඉවරද?දිස්ත්‍රික් ලේකම්වරයා - ඔව් ජනාධිපතිතුමනි. බදුල්ල දිස්ත්‍රික්කයේ පසුගිය කාලය තුළ රිය අනතුරු සංඛ්‍යාව අඩු වී තිබෙනවා.ජනාධිපතිවරයා - රිය අනතුරු අඩු වෙලාද?දිස්ත්‍රික් ලේකම්වරයා - අඩු වෙලා තිබෙනවා.ඇමැති නිමල් සිරිපාල ද සිල්වා මහතා - රිය අනතුරුවල අඩුවීමක් පෙන්නුම් කරනවා.දිස්ත්‍රික් ලේකම්වරයා - මීළඟට අපේ දිස්ත්‍රික්කයේ නව සංවර්ධන යෝජනා ක්‍රම ඉදිරිපත් කරන්නට සූදානම්. පළමුවෙන්ම බදුල්ල දිස්ත්‍රික්කය සඳහා පළමු තාක්ෂණික විශ්ව විද්‍යාල විද්‍යාතනය ලබා දිමට කටයුතු කරන ලෙස ජනාධිපතිතුමාගෙන් ඉල්ලා සිටිනවා.ජනාධිපතිවරයා - ඒක අපි දෙන්නම්.දිස්ත්‍රික් ලේකම්වරයා - ජනාධිපතිතුමාට අපගේ ස්තුතිය පුද කරනවා.ජනාධිපතිවරයා - ඒක කවද්ද පටන් ගන්නේ ?යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා - ලබන වසරේ ආරම්භ කරනවා.දිස්ත්‍රික් ලේකම්වරයා - විවෘත විශ්වවිද්‍යාලයේ ප්‍රාදේශීය මධ්‍යස්ථානයක් බදුල්ලට අවශ්‍යයි. දැනට අපේ සිසුන්ට නුවරට හෝ නාවලට යන්න සිදු වෙලා තිබෙනවා අධ්‍යාපන කටයුතු සඳහා. මධ්‍යස්ථානය සදහා අවශ්‍ය ගොඩනැගිල්ලක් තිබෙනවා. ඔබතුමාගේ අනුමැතිය තමයි අවශ්‍ය වන්නේ.ජනාධිපතිවරයා - අනුමැතිය දෙන්නම්.දිස්ත්‍රික් ලේකම්වරයා - ඔබතුමාට බොහොම ස්තුතියි. බදුල්ල නගරයේ සංවර්ධනය සඳහා ඉඩම් නොමැතිකම ගැටලුවක්. මුතියංගණ රජ මහා විහාරස්ථානයේ අක්කර දහයක මුඩු ඉඩමක් තිබෙනවා. කුඹුරු ඉඩමක්. ඒක ලැබුණොත් සංවර්ධන කටයුතුවලට පහසුයි.ජනාධිපතිවරයා - කුඹුරු ඉඩම් ගොඩ කිරීම නීතියෙන් තහනම්.දිස්ත්‍රික් ලේකම්වරයා - මේක මුඩු ඉඩමක් ජනාධිපතිතුමනි.ජනාධිපතිවරයා - අනෙක් හානිත් බලන්න ඕනේ. වර්ෂාවෙන් යටවෙනවද, ගංවතුර එනවද, වතුර ටික කොහාටද ගලන්නේ කියලා බලන්න ඕනේ. පරිසර අධ්‍යන වාර්තාවක් ගන්න. කෘෂිකර්ම අමාත්‍යාංශයේ අනුමැතියත් ගන්න.දිස්ත්‍රික් ලේකම්වරයා - මේක නගර මධ්‍යයේ තියෙන්නේ.ජනාධිපතිවරයා - ඒක තමයි නැත්නම් නගරය යටවෙයි. එක පිරිසකට කුඹුර ගොඩකරන්න එපා කියද්දී ඔයාලා ගොඩකරන්න කියනවා.කෘෂිකර්ම අමාත්‍යාංශ ලේකම්වරයා - සංවර්ධන අවශ්‍යතා සඳහා අත්පත් කර ගන්න දෙන්න පුළුවන්. ජනාධිපතිතුමා කිව්ව විදියට පරිසර බලපෑමක් නැතිනම් අවසර දෙනවා.දිස්ත්‍රික් ලේකම්වරයා - ඇල්ල නගරය සංචාරක පුරවරයක් ලෙස ගොඩනඟන්න යෝජනාවක් තිබෙනවා.ජනාධිපතිවරයා - සංචාරක පුරවරයක් ලෙස ගොඩනඟන්න දෙයක් නැහැ. සංචාරකයෝ එනවා නම් ඉබේම ගොඩනැඟෙනවා. දේශීය සංචාරකයන් ගැනත් අවධානය යොමු කරන්න. දේශීය සංචාරකයෙක් ආවාම බදුල්ලේ ඉන්න තැනක් නැහැ. එදා අපි ආවම නැවතුණේ තානායමේ. දැන් ඒක නැහැ. රජයේ සේවකයෙක් ආවාම ඉන්න තැනක් නැහැ.දිස්ත්‍රික් ලේකම්වරයා - අලුතෙන් ඉදිවන භූගත රථගාල තිබෙන ගොඩනැගිල්ලේ කාමර පහසුකම් තිබෙනවා. ඒකට ආයෝජකයෙක් නැහැ.ජනාධිපතිවරයා - අපි නාගරික සංවර්ධන අධිකාරියෙන් හදලා දෙන්නම්. නැත්නම් ආයෝජකයන්ට දුන්නාම රජයේ සේවකයන්ට යන්න බැහැ. බලන්න දැන් අපිට බෙලිහුල්ඔය, අඹේපුස්ස යන්න බැහැනේ. සාමාන්‍ය මිනිස්සුන්ට යන්න තැනක් තමයි ඕනේ.ඇමැති නිමල් සිරිපාල ද සිල්වා මහතා - අපි සාකච්ඡා කරලා වැඩපිළිවෙළක් හදන්නම්. සාමාන්‍ය රජයේ සේවකයන්ටත් ඉන්න පුළුවන් ආකාරයේ තැනක් හදන්නම් ජනාධිපතිතුමනි.දිස්ත්‍රික් ලේකම්වරයා - බදුල්ල මහියංගණය මාර්ගය නාය යන නිසා විකල්ප මාර්ගයක් යෝජනා කරලා තිබෙනවා. කිලෝ මීටර් 6ක් දිගයි.ජනාධිපතිවරයා - විකල්ප මාර්ගයත් නාය යනවද?දිස්ත්‍රික් ලේකම්වරයා - එතැන භාවිතයට නොගන්න විශාල ඉඩම් ප්‍රමාණයක් තිබෙනවා.ජනාධිපතිවරයා - කෝ මේ මහාමාර්ග අමාත්‍යාංශ ලේකම්වරයා?මහාමාර්ග අමාත්‍යාංශ ලේකම්වරයා - අපිට යෝජනාවක් ඇවිත් නැහැ. අද තමයි අපි දන්නේ.ජනාධිපතිවරයා - කෝ ඔයාට දීපු රජමාවත සංවර්ධනය කිරීමේ යෝජනාව? දැන් අවුරුදු කීයක්ද?විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතා - ලේකම්තුමා ඇවිත් පාර බැලුවා. එතුමා අවශ්‍ය පියවර ගත්තා. දැන් පාර සංවර්ධනය කරන්න සූදානම් ජනාධිපතිතුමනි.මහාමාර්ග අමාත්‍යාංශ ලේකම්වරයා - අපි මේ මාර්ගය ගැන සොයලා බලලා විකල්ප මාර්ගයක් අවශ්‍ය නම් සංවර්ධනය කරන්නම්.දිස්ත්‍රික් ලේකම්වරයා - දොමෝදර ස්ප්‍රිංවැලි මාර්ගය කිලෝමීටර් 20ක් දිගයි. එය විකල්ප මාර්ගයක් ලෙස භාවිතා කළ හැකියි.ජනාධිපතිවරයා - එම යෝජනා දෙක තුන බලන්න.දිස්ත්‍රික් ලේකම්වරයා - මහියංගණය පූජා භූමිය ලක්ෂ සංඛ්‍යාත සැදැහැවතුන් එන ස්ථානයක්. මාර්ග තදබදය අවම කරන්න විකල්ප මාර්ග දෙකක් සංවර්ධනය කළ යුතුයි.ජනාධිපතිවරයා - අඩි කීයක් පළලද?දිස්ත්‍රික් ලේකම්වරයා -15ක් 16ක් විතර.ජනාධිපතිවරයා - මිනිස්සු ඉඩම් දෙන්න සුදානම්ද?දිස්ත්‍රික් ලේකම්වරයා - ඔව් ජනාධිපතිතුමනි.ජනාධිපතිවරයා - ඉඩම්වල ප්‍රශ්නයක් නැත්නම් කමක් නැහැ. ගිහින් බලන්න.දිස්ත්‍රික් ලේකම්වරයා - බදුල්ල දිස්ත්‍රික්කයට කර්මාන්තපුරයක් ඉදිකරන්න යෝජනාවක් තිබෙනවා. ඒ සඳහා සුදුසු බිම්කොසටකුත් තිබෙනවා. වේරැස්ස වත්ත මේ සඳහා යොදා ගත හැකියි.ජනාධිපතිවරයා-ඒක තේ වත්තක්ද?දිස්ත්‍රික් ලේකම්වරයා - ඔව් තේ වත්තක්.ජනාධිපතිවරයා තේ තිබෙනවද?දිස්ත්‍රික් ලේකම්වරයා- තේ තිබෙනවා ජනාධිපතිතුමනි.ජනාධිපතිවරයා-තේ ගලවලා කර්මාන්තපුර දාන්න බැහැ.වැවිලි කර්මාන්ත ඇමැති මහින්ද සමරසිංහ මහතා - තේ තිබෙනවා නම් අපි ඉඩ දෙන්නේ නැහැ.ජනාධිපතිවරයා - අපි මේ ගැන කැබිනට් මණ්ඩලයේදීත් දීර්ඝ වශයෙන් සාකච්ඡා කළා. තේ ගලවලා වෙනත් වගා කරන එක ගැන අපි සාකච්ඡා කළා. නීතියක් තිබෙනවා තේ ගලවලා කර්මාන්ත ශාලා දානා එකට විරුද්ධව. අපි විකල්පයක් කරමු. ඔයා ප්‍රධාන පාර අයිනේ වෙනත් තැනක් බලන්න.ඇමැති මහින්ද සමරසිංහ මහතා- අපි කම්කරු ජනතාවගේ ආර්ථිකය ගැනත් හිතන්න ඕනේ.පළාත් සභා ඇමැති සෙන්දිල් තොණ්ඩමාන් මහතා- ජනාධිපතිතුමනි, මේ රැස්වීමේ වාර්තා දෙමළ භාෂාවෙන් නැහැ.ජනාධිපතිවරයා - මේවා කරන විට දෙමළ ජනතාව පිළිබඳත් සිතිය යුතුයි. රජයේ ලියකියවිලි සියල්ල සිංහල සහ දෙමළ භාෂාවලින් තිබිය යුතුයි.මහජන නියෝජිතයෙක් - ඇල්ලට විකල්ප මාර්ගයක් අවශ්‍යයි. මොණරාගල, හම්බන්තොට, අම්පාර වගේ ප්‍රදේශවල සිට එන අයට මේ මාර්ගය ප්‍රයෝජනවත්.පාර්ලිමේන්තු මන්ත්‍රී උදිත් ලොකුබණ්ඩාර මහතා - ඒ මාර්ගය සංවර්ධනය කරන්නට පටන් ගත්තා. තනි මංතීරුවට මාර්ගය සංවර්ධනය කරන විට ජනතාවගෙන් ඉල්ලීමක් ආවා මංතිරු දෙකක් දක්වා සංවර්ධනය කරන්නට කියලා. දැන් පාලම් මංතීරු දෙකක් දක්වා වැඩිදියුණු කරනවා. මාර්ගයට ලැබුණු චීන ආධාර නැවතිලා නිසා මාර්ගයේ ඉදිකිරීම් නතර වෙලා තිබෙනවා.මහාමාර්ග අමාත්‍යාංශ ලේකම්වරයා - ජනාධීපතිතුමනි, මේ කියන්නේ ඒ 4 බෙරගල - වැල්ලවාය මාර්ගය. අපි පාලම් ටික කාපට් කළා. ඒක දේශීය බැංකු ව්‍යාපෘතියකට හෝ ඇතුළු කරලා ළඟදීම වැඩ ආරම්භ කරනවා. ඉඩම් අත්පත් කරගැනීම තිබෙනවා.ජනාධිපතිවරයා-අනුන්ගේ ඉඩම්නේ. ප්‍රදේශවාසීන් ලියුමක් දෙනවා නම් මාර්ගය සංවර්ධනය කිරීමට විරුද්ධත්වයක් නැහැ කියලා ගැටලුවක් නැහැ.උදිත් ලොකුබණ්ඩාර මන්ත්‍රීවරයා- ඒක සූදානම්.ජනාධිපතිවරයා-ලිඛිතව දෙන්න ඕනේ.උදිත් ලොකුබණ්ඩාර මන්ත්‍රීවරයා - අපි ලියුම් දුන්නා.මහාමාර්ග අමාත්‍යාංශ ලේකම්වරයා - ලියුම් එකින් එක ආවේ නැහැ.ජනාධිපතිවරයා - මාර්ගය දෙපස සිටින හැමකෙනෙකුගෙන්ම තනි තනිව ලියුම් ඕනේ.උදිත් ලොකුබණ්ඩාර මන්ත්‍රීවරයා - අපි ඒ ලියුම් ටික දෙන්නම්.පාර්ලිමේන්තු මන්ත්‍රී චාමික බුද්ධදාස මහතා - අපි ජනාධිපතිතුමාට ස්තුතිවන්ත වෙනවා රටේ මාර්ග සංවර්ධනය කිරීම ගැන.ජනාධිපතිවරයා - ඒ වුණාට ගෙදර ගාව පාර තවම හදලා නැහැ නේද?චාමික බුද්ධදාස මන්ත්‍රීවරයා - ඔව් ජනාධිපතිතුමනි.මහාමාර්ග අමාත්‍යාංශ ලේකම්වරයා - අපි මේ වසරේ ඒ මාර්ගයේ වැඩකටයුතු පටන් ගන්නවා.චාමික බුද්ධදාස මන්ත්‍රීවරයා - අපිට බනිනවා ගෙදරට යන පාරවත් හදාගෙන නැහැ කියලා ජනාධිපතිතුමනි.ජනාධිපතිවරයා - ඔයා කියන්න අපි අනෙක් අයගේ ඒවා හදලයි අපේ ඒවා කරන්නේ කියලා.චාමික බුද්ධදාස මන්ත්‍රීවරයා - එහෙම තමයි දැනට කියන්නේ.ජනාධිපතිවරයා - මේ මාර්ගය සංවර්ධනය කරලා දෙන්න.මහියංගණය රජමහා විහාරාධිපති හිමියෝ- මහිංයගණය පූජා භුමියේ මාර්ග සංවර්ධනය කරන්නට ජනාධිපතිතුමාගේ නායකත්වයෙන් කටයුතු ආරම්භ කළා. ඒක විහාරස්ථානයට පැමිණෛන සැදැහැවතුන්ට විශාල පහසුවක්. ඒ සම්බන්ධයෙන් ස්තුතිවන්ත වෙනවා. තවත් මාර්ග කොටසක් ඉතුරු වෙලා තිබෙනවා වැව ළඟ. ඒ ටිකත් ඉවර වෙනවා නම් හොඳයි. විකල්ප මාර්ග දෙකත් ඉදි කරන්නට ඕනේ. පූජා භූමියට කළ සංවර්ධනය හැමකෙනෙක්ම අගය කරනවා. භූගත විදුලි රැහැන් ඇදීමට ලක්ෂ 600ක් වෙන් කර තිබෙනවා. ටෙන්ඩර් කැඳවා තිබුණත් මෙතෙක් වැඩ අරඹා නැහැ.ජනාධිපතිවරයා - මොකක්ද ඒකේ තත්ත්වය?නිලධාරීන් - අපි මුදල් වෙන්කර ගත්තා විදුලි බල මණ්ඩලයෙන්. සියරා එකෙන් කේබල් ඉදිරි සතිය තුළ ලැබේවි. සුමාන දෙකක් ඇතුළත වැඩ පටන් ගන්න පුළුවන්. පාරවල් කාපට් කළ කොටස්වල බට දාලා තිබෙනවා. නැවත හාරන්න ඕනේ නැහැ.ජනාධිපතිවරයා - පාරවල් හදන විට විදුලි බල මණ්ඩලයට අවශ්‍ය බට දාගන්න ඉඩ දෙන්න ඕනේ. දැනට එහෙම ක්‍රමයක් තියෙනවා නේද?විදුලි බල හා බල ශක්ති ඇමැති පවිත්‍රා වන්නිආරච්චි මහත්මිය - ලංකාවේ පළමු වතාවට තමයි මේ විහාරස්ථානයට ලබා දුන්නේ. මිලියන 60ක්. වෙනත් කිසිම පන්සලකට මෙහෙම මුදලක් දීලා නැහැ.ජනාධිපතිවරයා - සල්ලි දීලා ටෙන්ඩර් කරලා තිබෙනවා.පවිත්‍රා වන්නිආරච්චි මහත්මිය- ඔබවහන්සේ මේ කරලා තියෙන ඒවා විපක්ෂයේ අයටත් පෙන්නන්න. සමහරු ළඟදිත් ඇවිත් ගියානේ.ජනාධිපතිවරයා - විපක්ෂයේ සංචාරය කරන අයට ඇවිත් බලන්න කියන්න.මුතියංගණය රජ මහා විහාරධිපති හිමියෝ- අපේ විහාරස්ථානයේ සංඝාවාසය වසර 400ක් පැරැණියි. ඒ පෞරාණික බවට අපි කැමැතියි. නමුත් වහලයේ දැව දිරලා තිබුණු නිසා අලුත්වැඩියා කරන්නට තිබුණා. අපි පුරාවිද්‍යා දෙපාර්තමේන්තුවත් සමඟ කථා කරලා 2012 දී වැඩ පටන් ගත්තා. නමුත් මුදුන් උළු යෙදුවේ නැහැ. තවමත් ඉටිකොළ දාලයි තියෙන්නේ.ජනාධිපතිවරයා - කවදද හාමදුරුවනේ වැඩ පටන් ගත්තා කිව්වේ ?විහාරාධිපති හිමියෝ - 2012 දී ජනාධිපතිතුමනි.ජනාධිපතිවරයා-ආ පුරාවිද්‍යාවනේ හාමුදුරුවනේ. ඒ අය පරණ වෙන්න දෙනවා. කෝ පුරාවිද්‍යාව මොකද වෙලා තියෙන්නේ?පුරාවිද්‍යා නිලධාරීන්- මුදුන් උළු නිෂ්පාදනයේ ගැටලුවක් තිබෙනවා.ජනාධිපතිවරයා-මේක ඉක්මණට ඉවර කරන්න. නැත්නම් අපි හමුදාවට දීලා කරනවා.විහාරධිපති හිමියෝ- මුදුන් උළු නැත්නම් ඇයි වහලය ගැලෙව්වේ? රට වටෙන් එන මහා සංඝරත්නයට නවාතැන් දෙන්න ඕනේ. ඒ අය බනින්නේ අපිට. නිශ්චිත කාලසීමාවක් දෙන්න. අපටත් මේක හදාගත හැකි. නමුත් පුරාවිද්‍යා වැඩක් නිසයි ඉන්නේ.ජනාධිපතිවරයා - උළු ටිකක් හොයා ගත හැකිද හාමුදරුවනේ?විහාරාධිපති හිමියෝ- විවෘත වෙළෙඳපොළෙන් ගත හැකි ජනාධිපතිතුමනි. ප්‍රශ්නය මේ අයට ඕනේ උළු නැතිකමයි.ජනාධිපතිවරයා - මේක කරන්න. ඔයාලා බිම හාරලා හරි උළු හොයා ගන්න. දැනට තියෙන මුදුන් උළු වහලයට දාලා උළු හොයාගත් දවසක ආයෙත් ඒවා දාන්න. කවදද පටන් ගන්නේ?පුරාවිද්‍යා නිලධාරීන්- මේ සතියේ පටන් ගන්නම් ජනාධිපතිතුමනි.විහාරාධිපති හිමියෝ- මුතියංගණය රජ මහා විහාරස්ථානයට අක්කර දහයක් තිබෙනවා. නමුත් ඉන්නේ එක සේවකයයි. එයාට තනියම කරන්න බැහැ. අපට තවත් සේවකයෙක් අනුයුක්ත කරලා දෙනවා නම් හොඳයි.ජනාධිපතිවරයා-කාටද මේක අයිති? ඒක හොයලා බලලා කරලා දෙන්න.බදුල්ල දිස්ත්‍රික් ශාසනාරක්ෂක බල මණ්ඩලයේ සභාපති හිමියෝ- අපට තිබෙනවා ගැටලු තුනක්. පළමු එක මේ ඉරිදා දවසේ උපකාරක පන්ති පැවැත්වීම. අනෙක් පළාත් සභා මේක නතර කරලා තිබෙනවා. නමුත් ඌව පළාත් සභාවේ තවමත් නැහැ.ජනාධිපතිවරයා ගැටලුවක් තිබෙනවා හාමුදුරුවනේ. ළමයි නතර කරන්න බැහැ. මම දැක්කා පෝය දවසෙත් ළමයි පන්ති යනවා. තහනම් කරලා පොලීසිය දාලා මේ තරුණ දරුවන් හිරේ දාන්නද පුළුවන්ද? විභාගය කිට්ටු වෙන කොට මේ දරුවන් පන්ති යනවා. මවුපියන්ටවත් නවත්වන්න බැහැ. මමත් පිළිගන්නවා දරුවන් දහම් පාසල් යායුතුයි කියලා. මේක සාකච්ඡා කර විසඳුමකට එන්න ඕනේ. නීතියෙන් කිරිම අසීරුයි. ළමයින්ගේ ප්‍රශ්නයත් විසඳලා මේ ප්‍රශ්නයට සාධාරණ විසඳුමක් ගමු.සභාපති හිමියෝ- දහම් පාසල් ගුරුවරුන්ට නිල ඇඳුමක් ලබා දීමට ඩිලාන් ඇමැතිතුමා කටයුතු කරනවා.ජනාධිපතිවරයා-නිල ඇඳුම්ද? ඒක දෙයි මැතිවරණ කාලෙට තව දෙයි. සතියට එක ගාණේ දෙයි.බදුලු දිස්ත්‍රික් එළවළු හා අල ගොවි නියෝජිතයෙක්- 2017 වන විට ශ්‍රී ලංකාවට අර්තාපල් ගෙන්වීම නතර කරන්නට තීරණය කර තිනෙවා. දිස්ත්‍රික් ලේකම්තුමා ප්‍රකාශ කළා මේ සඳහා යෝජනා ක්‍රම තිබෙනවා නම් දෙන්න කියලා. අපි ගොවිපළක් ආරම්භ කර තිබෙනවා අර්තාපල් බීජ නිෂ්පාදනය කරන්නට. අපට බීජ 30,000ක හිඟයක් තිබෙනවා. ජලය ලබා ගැනීමේ ගැටලුවක් තිබෙනවා.කෘෂිකර්ම අමාත්‍යාංශ ලේකම්වරයා - මම ස්තුතිවන්ත වෙනවා දිස්ත්‍රික් ලේකම්තුමා ගොවීන් සමඟ එකතු වී කරන කටයුතු සම්බන්ධයෙන්. ජනාධිපතිතුමා මිලියන 100ක් වෙන් කර තිබෙනවා බීජවලට. සීතාඑළියේ බීජ ගබඩා කරන්නට අපි ඒ මුදල් වැය කරනවා.ජනාධිපතිවරයා-මේ අයට බීජ 30,000ක් අවශ්‍යයිලු. ඒක දෙන්න පුළුවන්ද?ආර්ථික සංවර්ධන ඇමැති බැසිල් රාජපක්ෂ මහතා- පුළුවන් ජනාධිපතිතුමනිජනාධිපතිවරයා - ඒක දෙන්න.ඇමැති බැසිල් රාජපක්ෂ මහතා- අර්තාපල්වලින් ස්වයංපෝෂිත වීමේ විශේෂ කාර්ය සාධක බළකාය කාරණා දෙකක් හඳුනාගෙන තිබෙනවා. පළමු ඉලක්කය අර්තාපල්වලින් ස්වයංපෝෂිත වීම. දෙක අර්තාපල් බීජවලින් ස්වයංපෝෂිත වීම. එක පාරට බීජවලින් ස්වයංපෝෂිත වෙන්න බැහැ. මේ වසරේ අපේ බලාපොරොත්තුව අර්තාපල්වලින් ස්වයංපෝෂිත වීම. ලක් සතොසත් සමඟ ගිවිසුමක් ගහලා අපි අර්තාපල්වලට සහතික මිලක් දෙනවා. අපි අල ගොවීන්ට පමණක් නොවෙයි සියලු ගොවීන්ට පොහොරෙ සහනාධාරය දෙනවා. ඒක ලොකු සහනයක් වෙලා තිබෙනවා.ජනාධිපතිවරයා-අපි රුපියල් 1250ට දෙන පොහොර එක කාලයක ගත්තේ රුපියල් 9000ටබැසිල් රාජපක්ෂ මහතා- දැනටත් පොහොර මිටියක් රුපියල් 4000ක් වෙනවා.ජනාධිපතිවරයා- මේ අයට අවශ්‍ය බීජ ටික දෙන්න. වතුර ප්‍රශ්නයට බිංදු ජල සම්පාදනයෙන් වතුර දෙන්න.උඩරට අර්තාපල් සහ එළවළු ගොවි සංගමයේ සභාපතිවරයා- අපි අර්තාපල් කිලෝවක් රුපියල් 80ට මිලදී ගැනීමට ලක් සතොසත් සමඟ ගිවිසුම් ගත වුණා. අර්තාපල් ආනයන බද්ද වැඩි කිරීම නිසා මේ ගොවි ජනතාව මෙදා අවුරුද්ද ඉහළින් සැමරුවා. ඒ ගැන ජනාධිපතිතුමාට ස්තුතිවන්ත වෙනවා.ජනාධිපතිවරයා අල ප්‍රශ්නය හරි. අල කන අයගේ ප්‍රශ්නයත් අපි බලන්න ඕනේ.සභාපතිවරයා- ඒ ප්‍රශ්නයත් තිබෙනවා. දැනට මිල තරමක් ඉහළයි. 2017 වන විට මේ නිෂ්පාදන පිරිවැය අඩුවෙයි. දැනට කිලෝවක් නිපදවන්න රුපියල් 50ක් යනවා. ඒක 20 දක්වා අඩු කළ හැකියි.ජනාධිපතිවරයා - ඒකත් බලන්න. නැත්නම් ඔබතුමාලා මගේ ගුණ කියයි, අනෙක් අය අගුණ කියයි. දැන් අල ප්‍රශ්නය ඇති. නැත්නම් අල බහිනකම්ම කථා කරන්න වෙනවා.පළාත් සභා මන්ත්‍රීනි හේමා රත්නායක මහත්මිය- ගවරම්මාන ජල යෝජනා ක්‍රමයේ ජල ටැංකිය හදලා තිබෙනවා. ජලය නැහැ.ජනාධිපතිවරයා-එහෙම ඒවා හැමතැනම තිබෙනවා. ටැංකි විතරයි.ජල සම්පාදන අමාත්‍යාංශ ලේකම්වරයා- රුපියල් මිලියන 975ක ව්‍යාපෘතියක්. මූලිකා ශක්‍යතා අධ්‍යන වාර්තාව කමිටුවට දාලා තිබෙනවා.ජනාධිපතිවරයා-අනුමැතිය ගන්න ඉස්සරද ටැංකිය හැදුවේ? මේක විතරක් නෙමෙයි තවත් මේ වගේ ව්‍යාපෘති කිහිපයක්ම තිබෙනවා. ඒ සියල්ල නිම කරන්න වැඩපිළිවෙළක් සකසා තිබෙනවා.ඇමැති නිමල් සිරිපාල ද සිල්වා මහතා- මෙතැන වෙලා තිබෙන්නේ ජනතාවගේ විරෝධතාවක් නිසා ජලය දෙන්න බැරි වුණා. අඹේවෙල ජලාශයේ බැම්ම අඩි දෙකක් උස්සලා තිබෙනවා. වාරි මාර්ග දෙපාර්තමේන්තුව ජලය දෙන්න ජල සම්පාදන මණ්ඩලයට කැමැත්ත පළ කරලා තිබෙනවා.හේමා රත්නායක මහත්මිය- වැලිමඩ ආසයේ කුඩා නගරයක් පුරනැගුම යටතේ සංවර්ධනය කරන්න කියලා ඉල්ලා සිටිනවා.ජනාධිපතිවරයා-නාගරික සංවර්ධන අධිකාරිය ඉන්නවද?නාගරික සංවර්ධන අධිකාරියේ නිලධාරියෙක්- තවම යෝජනාවක් ඇවිත් නැහැ.පළාත් පාලන නියෝජිතයෙක්- බොරලන්ද නගරය සංවර්ධනය කරන්න.ජනාධිපතිවරයා-ඒ ගැන හොයලා බලල අවශ්‍ය කටයුතු කරන්න.රෝමානු කතෝලික සභාව නියෝජනය කළ පියතුමෙක්- කද මලු බැඳගෙන මේ ප්‍රදේශයට ඇවිත් සංවර්ධනයට දක්වන දායකත්වය ගැන ජනාධිපතිතුමාට ස්තුතිවන්ත වෙනවා. අධ්‍යාපනය අතින් අපි ඉහළටම යන විට මේ ප්‍රදේශයේ ගොවි සහ වතු ජනතාවගේ දරුවන් අතරින් සාමාන්‍ය පෙළ, උසස් පෙළ කඩයිම් පසු කරන්න බැරි පිරිස් ඉන්නවා. මේ අයට වෘත්තීය පුහුණුව ලබා දිය යුතුයි. මේ කඩයිම් පසුකර විශ්ව විද්‍යාලයට යන දරුවන් මෙහේ නතර වන්නේ නැහැ. ඒ නිසා අපට සංවර්ධනය කර යන්නට වෙන්නේ මේ කඩයිම් පසු කරන්නට බැරිව ඉතිරි වූ දරුවන් සමඟයි. මේ ප්‍රදේශයේ පෞද්ගලික වෘත්තිය පුහුණු ආයතනවලටත් පිළිගැනීමක් ලැබිය යුතුයි.ජනාධිපතිවරයා-අපි අධ්‍යාපනයට තාක්ෂණ විෂයය ධාරාව හඳුන්වා දුන්නා. සෑම ප්‍රාදේශීය ලේකම් කොට්ඨාසයකටම එක මහින්දෝදය තාක්ෂණ විද්‍යාගාරය බැගින් ඉදිකරනවා. තාක්ෂණ පීඨය බැගින් ඉදිකරනවා. මේ වසර දෙක නිමා වෙලා මේ දරුවන් එළියට එන්නේ රැකියාවකට සුදුසුකමක් අරගෙනයි.ඇමැති ඩලස් අලහ්පපෙරුම මහතා- බදුල්ල දිස්ත්‍රික්කයේ රජයේ වෘත්තිය පුහුණු ආයතන 17ක දරුවන් 2163ක් අධ්‍යාපනය ලබනවා. පාඨමාලා 23ක් තිබෙනවා. පෞද්ගලික අංශයේ ආයතනවල දරුවන් 1000ක් පමණ පුහුණුව ලබනවා. පෞද්ගලික හෝ රජයේ හෝ භේදයක් නැතිව මේ කටයුතු කරනවා.පියතුමා- මේ වතුකරයේ භාෂා ගැටලුවක් තිබෙනවා. මේ දරුවන්ට දෙමළ භාෂාවෙන් වෘත්තීය පුහුණුව ලබා දෙන්න කටයුතු කරන්න. නැත්නම් මේ ප්‍රදේශයෙන් තවත් ප්‍රභාකරන් කෙනෙක් බිහිවෙයි.ජනාධිපතිවරයා-දෙමළ මාධ්‍ය ගුරුවරුන්ගේ හිඟයක් තිබෙනවා. ගුරුවරුන් බඳවා ගැනීමට අවශ්‍ය වුවත් සුදුසුකම් තියෙන අය නැහැ. ඔබවහන්සේලා ගුරුවරුන් සොයා දෙනවා නම් ගැටලුවක් නැහැ.අධ්‍යාපන ඇමැති බන්දුල ගුණවර්ධන මහතා- අවශ්‍ය සුදුස්සන් නැති නිසා 3000ක් ගුරු සහායකයන් ලෙස බඳවා ගැනීමට කැබිනට් අනුමැතිය ලබා ගෙන තිබෙනවා.ජනාධිපතිවරයා-ප්‍රශ්නය වී තිබෙන්නේ ගුරුවරුන් නොමැතිකමයි. අද වෙනකොට දෙමළ දරුවන් අධ්‍යාපනය ලබන ප්‍රමාණය ඉහළ ගොස් තිබෙනවා. අපි ඒ ගැන විශේෂ අවධානයක් යොමු කර කටයුතු කරනවා.ඇමැති ඩලස් අලහප්පෙරුම මහතා- අපි බදුල්ලේ පාඨමාලා දෙකක් දෙමළ භාෂාවෙන් පවත්වනවා. ‍තිබෙන ගැටලුව වෘත්තිය පුහුණුව දෙන්න දෙමළ මාධ්‍ය ගුරුවරුන් නොමැතිකමයි. ගුරුවරුන් එකසිය විසි ගණනක් බඳවා ගන්න දැන්වීම් දැම්මත් ආවේ 24යි. NVQ මට්ටම පහළට දාලා හරි ගුරුවරුන් බඳවා ගන්නට අපි තීරණය කරලා තිබෙනවා.ජනාධිපතිවරයා ප්‍රභාකරන් කරපු දේ නිසයි දෙමළ ජනතාවට මේ තත්ත්වය උදා වෙලා තිබෙන්නේ. ඒ තත්ත්වය වෙනස් කරන්නට අපි කටයුතු කරනවා. අලුත් ප්‍රභාකරන් කෙනෙක් බිහි වෙන්න අපි ඉඩ තියන්නේ නැහැ. එදා මම මොණරාග තේ වත්තකට ගියාම එතැන හිටපු තරුණයෙක් මා එක්ක ඉංග්‍රීසියෙන් කථා කළා. හොඳට විභාග පාස් වෙච්ච තරුණයෙක්. මම කිව්වා එයාට රැකියාවක් දෙන්න කියලා. එයා මගෙන් රැකියාවක් ඉල්ලුවෙත් නැහැ. ඒ වගේ තරුණයන් ඉන්නවා.ඌව පළාත් මහ ඇමැති ශෂීන්ද්‍ර රාජපක්ෂ මහතා- අපි එයාට රැකියාවක් දුන්නා ජනාධිපතිතුමනි.මහජන නියෝජිතයෙක්- එළවළු මිල ගැටලුවක් වී තිබෙනවා. ගොවි ජනතාව වෙනුවෙන් ශීතාගාරයක් ඉදිකරන්නට පුළුවන් නම් හොඳයි.ජනාධිපතිවරයා-ශිතාගාර කිහිපයක්ම හදලා දුන්නත් වැඩක් නැහැ. අන්තිමට එළවළුත් නැහැ. සෝස් හදනවා කිව්වා ඒකත් නැහැ.දිවිනැගුම ව්‍යවසායක කාන්තාවක්- ජනාධිපතිතුමනි මම මගේ ජීවිතය ගොඩනඟා ගත්තේ දිවිනැගුම හරහා. මන්ත්‍රීවරුන් පස්සේ ගියා. රැකියා පෝලිම්වල හිටියා. නමුත් වැඩක් වුණේ නැහැ. දැන් මම මගේම ව්‍යාපාරයක් කරනවා.ජනාධිපතිවරයා-අන්න දිරිය කාන්තාවක්. මාධ්‍යත් මේ වගේ කථා පළ කරන්න ඕනේ. මේක ආදර්ශයක්.මහජන නියෝජිතයෙක්- දියතලාව දුම්රිය ඉඩම්වල වසර ගණනාවක් තිස්සේ පදිංචි වී සිටින ජනතාව ඉන්නවා. ඒ අය දැන් ඉවත් කරන්නට කටයුතු කරනවා. මේක අසාධාරණයි.ජනාධිපතිවරයා-ඒ අය ඉන්නේ නිල නිවාසවල. ඒවා තව කෙනෙක් ආවාම භාර දෙන්න ඕනේ. දැන් මේ අය ඉන්නේ බලෙන්.මහජන නියෝජිතයා- ගෙවල් හදාගෙන ඉන්නවා.ජනාධිපතිවරයා- රජයේ ඉඩම්වල තට්ටු ගණනක් හැදුවත් වැඩක් නැහැ. ඒක කවදාවත් අයිති වෙන්නේ නැහැ. ගිවිසුමක් අස්සන් කරලා දුම්රිය දෙපාර්තමේන්තුවට අවශ්‍ය වෙලාවට ඉඩම් දෙනවා කියලා බදු පදනමට ඒ ඉඩම් දෙන්න.අපේ රටේ ප්‍රතිපත්ති මටත් ප්‍රශ්නයක්. ඉඩම් කච්චේරි තියලා ඉඩම් දෙන්න කියලා නීතියෙන් කියනවා. නමුත් අලුත්ම ක්‍රමය තමයි බලෙන් අල්ල ගන්න කෙනාට ප්‍රමුඛතාව දෙනවා. දේශපාලනඥයන් ඉල්ලන්නෙත් ඒ අයට දෙන්න කියලා. නීත්‍යානුකුලව ගන්න ඉන්න කෙනාට නැහැ. මගේ මතය නම් ඉඩම් කච්චේරි තියලා ඉඩම් දිය යුතු බවයි.මම බොහොම සතුටු වෙනවා මහජන නියෝජිතයන්, නිලධාරීන් තමන්ගේ ප්‍රදේශය දියුණු කරන්නට උත්සාහ ගැනීම ගැන. මීට පෙර ආපු ගමන්වල ප්‍රතිඵල දෙස බැලූ විට හොඳ ප්‍රගතියක් තිබෙන බව පේනවා. පසුගිය කාලයේ අපි ලංකාවෙම සියයට 96.5කට විදුලිය දෙන්න කටයුතු කළා. ඒ විදියට අපි බලාපාරොත්තු වෙනවා පේදුරුතුඩුවේ සිට දෙවුන්දරතුඩුව දක්වා සියලු ගම්මානවල ජනතාවට පානීය ජලය ලබා දෙන්න. ඒ වැඩපිළිවෙළ 2018 වන විට නිමා කරන්න බලාපොරොත්තු වෙනවා.දරුවන්ගේ අධ්‍යාපන මට්ටම ඉහළ දමන්නට අපි කටයුතු කරගෙන යනවා. අපි බලාපොරොත්තු වෙනවා මේ ප්‍රෙද්ශයේ ජනතාවගේ දරුවන්ගේ අධ්‍යාපන මට්ටම ඉහළටම දමන්න. මේ ප්‍රදේශ පසුබෑමකට ලක් වූ ප්‍රදේශ නිසා අපි විශේෂ අවධානයක් යොමු කරනවා.පසුගිය වකවානුවල මේ ප්‍රදේශවලට පහසුකම් තිබුණේ නැහැ. එක පළාතකට පමණයි පහසුකම් තිබුණේ. ඈත ගම්මානවලට පහසුකම් තිබුණේ නැහැ. ඒ නිසා අධ්‍යාපනය කෙරෙහි අවධානය යොමු කරනවා. මහින්දෝදය විද්‍යාගාර දහසක් හදනවා.විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතා ස්තුති කථාව කරමින්ජනාධිපතිතුමා මේ විශේෂ රැස්වීමට පැමිණියේ තුන්වැනි වතාවටයි. පසුගිය වතාවේ පැමිණි අවස්ථාවේ සිට මේ දක්වා සුවිශේෂී සංවර්ධනයක් වෙලා තිබනෙවා.2006 දී සියයට 23ක් වූ දරිද්‍රතාව අද සියයට 13යි. ඒක පුද්ගල ආදායම රුපියල් 5428 සිට 8313 දක්වා ඉහළ ගිහින්. කිසිකෙනෙක්ට තර්ත කරන්න බැහැ ඔබතුමා රාජ්‍ය නායකයා වශයෙන් සිටි කාලය තුළ මේ රට ලැබූ ප්‍රගතිය ගැන. ඌව පළාත් ආණ්ඩුකාර සි. නන්ද මැතිව්, ඇමැතිවරුන් වන ඩබ්ලිව්. ඩී. ජේ. සෙනෙවිරත්න, ෆීලික්ස් පෙරේරා, තිස්ස කරල්ලියැද්ද, මුදල් අමාත්‍යාංශ ලේකම් ආචාර්ය පී. බී. ජයසුන්දර, ජනාධිපති කාර්ය මණ්ඩල ප්‍රධානී ගාමිණි සෙනරත් මහත්වරුන් ඇතුළු පිරිසක් ද මේ අවස්ථාවට එක් ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>23</day>
    </date>
    <link>http://www.dinamina.lk/2014/06/23/_art.asp?fn=r1406231</link>
    <topic>ඉරිදා-පෝදා දකු‍ෙණ් ටියුෂන් තහනම්</topic>
    <author>කේ. ජී. ඩී. ද සිල්වා - කඹුරුපිටිය සමූහ</author>
    <content>ඉරිදා හා පොහෝ දිනවල උපකාරක පන්ති පැවැත්වීම නතර කිරීමට නීති සම්පාදනය කිරීමට අවශ්‍ය පියවර ගන්නා බැව් දකුණු පළාත් සභාවේ පළාත් පාලන ඇමැති වීරසුමන වීරසිංහ මහතා පැවැසීය.වීරසුමන වීරසිංහ මහතා එසේ කීවේ පළාත් පාලන සතිය නිමිත්තෙන් පස්ගොඩ ප්‍රාදේශීය සභා බල ප්‍රදේශයේ ජනතාව දැනුවත් කිරීම සඳහා එම ප්‍රාදේශීය සභා කාර්යාල ශ්‍රවණාගාරයේ පැවැති සම්මන්ත්‍රණයකට සහභාගි වෙමිනි.දහම් පාසල් අධ්‍යාපනයට ඉරිදා හා පොහෝ දිනවල උපකාරක පන්ති පැවැත්වීම ඉමහත් බාධාවක් බවට මහජනතාවගෙන් පැමිණිලි ලැබෙන බව කී වීරසුමන වීරසිංහ මහතා දරුවන් සුමඟ යැවීමට මහෝපකාරී වන දහම් අධ්‍යාපනය විධිමත්ව පවත්වාගෙන යාම අද අත්‍යවශ්‍යව ඇති බව පැවැසීය.පස්ගොඩ ප්‍රාදේශීය සභාවේ සභාපති ඊශ්වරගේ මහින්ද, ප්‍රාදේශීය සභා මන්ත්‍රීවරුන් වන මහින්ද අඩස්සූරිය, සමන්ත කුමාර, නිරෝෂන් අකිල, හම්බන්තොට පළාත් පාලන සහකාර කොමසාරිස් ඩබ්. එම්. රත්නසිරි, මාතර පළාත් පාලන කාර්යාලයේ නිලධාරි එච්. චන්ද්‍රසිරි මහත්වරුද කතා කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>23</day>
    </date>
    <link>http://www.dinamina.lk/2014/06/23/_art.asp?fn=r1406232</link>
    <topic>වයසට ගියත් තවමත් ආසයි එදා වගේ යාලුවො එක්කල පාසල් යන්නට</topic>
    <author>සටහන හා ඡායාරූපමිහිර විජේසේකර - මාරවිල සමූහ</author>
    <content>මාදම්පේ සහ ආරච්චිකට්ටුව ප්‍රාදේශීය ලේකම් කොට්ඨාසවල වැඩිහිටි පුද්ගලයින් සංගීත වැඩසටහනක් පවත්වා , තෑගි බෝග දී ඔවුන් ඇගයීමට ලක්කිරීමේ වැඩසටහනක් සිවිල් ගුවන්සේවා අමාත්‍ය පියංකර ජයරත්න මහතාගේ නිවෙසේදී පසුගියදා පැවැත්විණි.පාසල් ළමා කාලය පාසල් නිල ඇඳුම්වලින් සැරසී ඉදිරිපත් කළ නර්තන අංගය මෙහිදී කැපීපෙනෙන අංගයක් විය.වැඩිහිටියන් 700කට අධික පිරිසක් අමාත්‍යවරයාගේ නිවෙසට පැමිණි අතර ඔවුන් පිළිගැනීමට කථාකල ඇමැතිවරයා මේ රට ශක්තිමත් දේශයක් බවට පරිවර්ථනය කරන්නට නම් තරුණ ජවය යොදවා මේ වැඩිහිටියන් රැකබලා ගැනීම සමාජයේ විශාල වගකීමක් බවත් 30 වසරක යුද්ධයෙන් මේ රට මුදා ගැනීමට මේ පියවුරුන්ගේ සහ මව්වරුන්ගේ දරුවන් කළ මෙහෙය කිසිදා අමතක කළ නොහැකි බව කියා සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>23</day>
    </date>
    <link>http://www.dinamina.lk/2014/06/23/_art.asp?fn=r1406233</link>
    <topic>පදවිය රක්ෂිතයේ මහා දැව ජාවාරමක්</topic>
    <author>@ වවුනියාව උතුර සමූහබන්දුල සෙනෙවිරත්න</author>
    <content>පදවිය රක්ෂිතයට අයත් බෝගස්වැව ,වෙහෙරතැන්න,නාමල්ගම ඇතුළු කැළෑ ප‍්‍රදේශවල මහා පරිමාණයෙන් දැව ජාවාරම් සිදුවන බව ප්‍රදේශවාසීහු පවසති.පළු , බුරුත ,කළුවර ,මිල්ල වැනි වටිනා ගස් කපා කොට වශයෙන් හා ලෑලි වශයෙන් ද ප්‍රවාහනය සිදුවන බව පවසන ගම් වැසියන් මේ පිළිබඳ පදවිය හා වවුනියාව වන නිලධාරීන් දැණුවත් කළත් කිසිදු වැටලීමක් සිදු නොවන බවද සාමාන්‍ය පරිදි දැව විනාසය සිදුවෙමින් පවතින බවද ගම්වාසීහු පවසති.කැළෑව ආසන්නයේ ඇතැම් නිවාසවල ඉරන ලද ලෑලි ගොඩ ගසා තිබෙන අයුරු තමන් නිරීක්ෂණය කර ඇති බවත් දිනක් හෝ දෙකක් මේ අයුරින් තිබෙන ලෑලි රාත්‍රී කාලයේ ප්‍රවාහනය සිදුවන බවත් ඔවුහු සඳහන් කරති.ලොරි රථ හා ට්‍රක් රථ මඟින් දැව ප්‍රවාහනය සිදුවන බව පවසන ගම්වැසියන් යාපනයේ දැව ගැණුම්කරුවන් වෙත මේ දැව සපයන බවට තොරතුරු දැන ගන්නට ඇතැයි පවසති. නැවත පදිංචි කිරිම් සිදු වෙද්දී උපක්‍රම ශීලීව ක්‍රියාත්මක වන ජාවාරම් කරුවන් දැව විනාශය සිදුකරන බවද වාර්තා වේ.මේ විනාශය පිළිබද වන නිලධාරීන් නිහඬ ප්‍රතිපත්තියක් අනුගමනය කරන්නේ ඇයි දැයි ප්‍රශ්න කරන ගම් වැසියන් දැන්වත් ක්‍රියාත්මක වී වටිනා ගහ කොළ රැක ගන්නා ලෙසද ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>23</day>
    </date>
    <link>http://www.dinamina.lk/2014/06/23/_art.asp?fn=r1406234</link>
    <topic>අද්භූත බෝට්ටුවක් හලාවත වෙරළට ඇවිත්</topic>
    <author>ඡායාරූපමිහිර විජේසේකර මාරවිල සමුහ</author>
    <content>ඉන්දීය ධීවරයින් සිය ධීවර කටයුතු සඳහා භාවිත කරන දැවවලින් සකසන ලද ධීවර යාත්‍රාවක් හලාවත අඹකඳවිල වෙරළ තීරයට ගොඩ ගසා තිබිය දී එම ප්‍රදේශයේ ධීවරයන්ට හමුවී තිබේ.අඩි 24ක් පමණ දිග මේ යාත්‍රාව තුළ කිසිම ධීවර ආම්පන්නයක් හෝ කිසිදු උපකරණයක් තිබී නොමැත. යාත්‍රාව තුළ ධීවරයන් ගමන් ගත්තා ද යන්න කිසිදු සළකුණක් නොමැති බව ද හලාවත පොලිසිය සඳහන් කරයි. මේ යාත්‍රාව සම්බන්ධව හලාවත පොලිසිය හා නාවික හමුදාව පරීක්ෂණ සිදුකරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>23</day>
    </date>
    <link>http://www.dinamina.lk/2014/06/23/_art.asp?fn=r1406235</link>
    <topic>පොලිස් පරික්ෂකවරියකටත් සැණකෙළියකදී අතවරයක්</topic>
    <author>@ අනුරාධපුර මධ්‍යම විශේෂ</author>
    <content>අනුරාධපුර මූලස්ථාන පොලිසියේ උප පොලිස් පරික්ෂකවරියකට ලිංගික අතවරයක් සිදු කළ බවට චෝදනා ලැබ අත්අඩංගුවට ගෙන අධිකරණයට ඉදිරිපත් කළ තරුණයකු මේ මස 30 වන දික්වා රක්ෂිත බන්ධනාගාරගත කරන ලෙස අනුරාධපුර අතිරේක මහේස්ත්‍රාත් අතිරේක දිසා විනිසුරු නදීෂා ඩී පියරත්න මහත්මිය නියෝග කළාය.මෙසේ රක්ෂිත බන්ධනාගාර ගත කෙරුණේ අනුක්කාන පඩිවෙල දුම්මලසූරිය පදිංචි 29 හැවරිදි තරුණයකු වන ඩබ්.පී. දිනේෂ් පුෂ්පකුමාර නමැති අයෙකි. සිද්ධිය සම්බන්ධයෙන් අධිකරණයට කරුණු දැක්වූ අනුරාධපුර මූලස්ථාන පොලිසියේ කොට්ඨාශ ළමා කාන්තා කාර්යංශය කියා සිටියේ අනුරාධපුර මූලස්ථාන පොලිසියට අනුයුක්තව සේවය කරන උප පොලිස් පරික්ෂිකාව ඉකුත් 18 වැනිදා අනුරාධපුර වලිසිංහ හරිශ්චන්ද්‍ර උද්‍යානයේ පැවැති පුරවර මේලා සැණකෙලියේ රාත්‍රී රාජකාරී කටයුතු සඳහා අනුයුක්ත කර සිටි බවයි.ඇයත් සමඟ පොලිස් කොස්තාපල් වරියන් තිදෙනකු ද සේවයේ සිටි බවත් සංගීත සංදර්ශනය පැවැත්වෙද්දී මවුපියන්ගෙන් මඟ හැරුණු දැරියක් සොයමින් නිලධාරිනියනන් කටයුතු කරන අවස්ථාවේ අධික ලෙස බීමතින් සිටි තරුණයකු ඇගේ සිරුර දෙවරක් ස්පර්ශ කිරීම හේතුවෙන් පොලිස් කණ්ඩායම භාරව සිටි පොලිස් පරික්ෂක ප්‍රනාන්දු මහතාට ඒ බව දන්වා ඇතැයි පොලිසිය අධිකරණයට දැන්වීය. ඒ අනුව වහාම ක්‍රියාත්මක වූ පොලිස් නිලධාරීන් උප පොලිස් පරික්ෂකවරියට අතවර සිදු කළ තරුණයා අත්අඩංගුවට ගෙන ඇති බව අධිකරණයට දන්වා සිටියේය.කොට්ඨාශ භාර ජ්‍යොෂ්ඨ පොලිස් අධිකාරී මහේෂ් සේනාරත්න , සහකාර පොලිස් අධිකාරී 01 එච්.සමුද්‍රජීව මහත්වරුන්ගේ උපදෙස් මත ළමා හා කාන්තා කාර්යංශයේ ස්ථානාධිපතිනි නිෂානි දිසානායක මහත්මියගේ මෙහෙය වීම මත පොලිස් සැරයන් 20566 සෝමතිලක මහතා සිද්ධිය සම්බන්ධයෙන් අධිකරණයට කරුණු දැක්වීය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>23</day>
    </date>
    <link>http://www.dinamina.lk/2014/06/23/_art.asp?fn=s1406231</link>
    <topic>ඔලිම්පික් දින සැමරුම අද ත්‍රිකුණාමලයේ දී</topic>
    <author>ප්‍රින්ස් ගුණ‍සේකර</author>
    <content>සංචාරක ව්‍යාපාරය හා ක්‍රීඩා ආර්ථිකය නැංවීමේ අදහසින් ඔලිම්පික් දින සැමරුම අද ත්‍රිකුණාමලයේ දී පැවැත්වෙයි. ත්‍රිකුණාමල නගරය සිංහල, දෙමළ හා මුස්ලිම් සියලු ජනතාව නියෝජනය වන ප්‍රදේශයක් බැවින් ජාතික සමගිය ලොවට ප්‍රදර්ශනය කිරීම තවත් ප්‍රධාන අරමුණකි.ඔලිම්පික් දින සැමරුම් වැඩ සටහනේ ඡායාරූප හා වී‍ඩියෝ දර්ශන ජාත්‍යන්තර ඔලිම්පික් කමිටුව හරහා ලොව පුරා ප්‍රචාරය වන බැවින් ශ්‍රී ලංකාවේ සාමකාමී ජීවන රටාව ගැන වැටහීමක් ජාත්‍යන්තර ප්‍රජාවට ඒත්තු ගැන්වීමට හැකිවනු ඇතැයි ශ්‍රී ලංකා ඔලිම්පික් කමිටු සභාපති හේමසිරි ප්‍රනාන්දු මහතා පවසයි.ඔලිම්පික් දින සැමරුමට සමගාමීව ත්‍රිකුණාමලය ප්‍රදේශයේ පාසල් දරු දැරියන් අතර චිත්‍ර වැඩමුළුවක් හා චිත්‍ර තරග පවත්වා ඇති අතර ජයග්‍රාහකයන්ට වටිනා ත්‍යාග සහතිකපත් ප්‍රදානය කෙරේ.ඔලිම්පික් දින සැමරුම් උළෙලට ශ්‍රී ලංකාවෙන් බිහිවූ විශිෂ්ඨ ඔලිම්පික් ක්‍රීඩක එස්.එල්.බී.රෝසා සමග ආර්.ඒ.විමල‍සේන, සුසන්තිකා ජයසිංහ, කොන්රඩ් ෆ්‍රැන්සිස්, ශ්‍රියානී කුලවංශ හා දමයන්ති දර්ශා වැනි ක්‍රීඩක ක්‍රීඩිකාවන් සහභාගී වෙති.පාසල් ක්‍රීඩක ක්‍රීඩිකාවන් 1000කගේ සහභාගීත්වයෙන් මාර්ග ධාවන තරගයක් පැවැත්වෙන අතර පාපැදි 200ක සංදර්ශන පෙළපාලියක් ගමන් කරයි. එම සංදර්ශන පෙළපාලියේ ගමන් කරන අයට කුසපත් ඇදීමකින් වටිනා පාපැදි 8ක් ප්‍රදානය කිරීමට ද තීරණය වී තිබේ.වසර 1948 දී ඔලිම්පික් දිනය සැමරීම ‍‍ලොව පුරා ප්‍රකාශයට පත් කෙරුණු අතර එයට හේතුව ලෙස සඳහන් වන්නේ නූතන ඔලිම්පික් ක්‍රීඩාවේ ආරම්භය ලෙස සැලකෙන 1894 ජූනි මාසයේ ප්‍රංශයේ ‍සෝබෝන් නගරය කේන්ද්‍ර කර ගනිමින් සිදුවීම සැමරීමය.ලොව පුරා රටවල් 205ක ජගත් ඔලිම්පික් දින සැමරුම් වැඩ සටහන් මේ සතිය පුරා සංවිධානය කෙරෙන අතර සංස්කෘතික හා අධ්‍යාපනික වැඩ සටහන්වලට මුල් තැනක් හිමිවේ.'ශ්‍රී ලංකාව ජගත් ඔලිම්පික් කමිටුවේ විශේෂ ඇගැයුමට ලක්ව තිබෙන්නේ අධ්‍යාපනික වැඩ සටහන්වලට මූලිකත්වය ලබා දී ඇති නිසයි. අප ඒ විශ්වාසය මෙවරත් ආරක්ෂා කරනවා.' ඔලිම්පික් කමිටු ලේකම් මැක්ස්වෙල් ද සිල්වා මහතා පැවැසීය.ඔලිම්පික් දින මාර්ග ධාවනය නැගෙනහිර පළාත් ආණ්ඩුකාර රියර් අද්මිරාල් මොහාන් විජේවික්‍රම මහතාගේ ප්‍රධානත්වයෙන් පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>23</day>
    </date>
    <link>http://www.dinamina.lk/2014/06/23/_art.asp?fn=s1406232</link>
    <topic>පාසල් නෙට්බෝල් අවසන් තරග අද</topic>
    <author/>
    <content>මයිලෝ කුසලාන අන්තර් පාසල් නෙට්බෝල් තරගාවලියේ අවසන් මහා තරග බෙලිඅත්ත ඩී.ඒ.රාජපක්ෂ ක්‍රීඩාංගණයේදී අද පැවැත්වෙයි.ගෙවීගිය දින දෙකේදී දෙවැනි හා තුන්වැනි අදියර ජයගත් පාසල් කණ්ඩායම් අද දින අවසන් පූර්ව හා අවසන් තරගවලට පිවිසෙති.හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතාගේ ප්‍රධානත්වයෙන් ජයග්‍රාහී කණ්ඩායම්වලට ජය සංකේත ප්‍රදානය කෙරේ.රටපුරා මධ්‍යස්ථාන 15කින් කණ්ඩායම් 360ක් අවසන් වටයට සුදුසුකම් ලැබූ අතර එයට ක්‍රීඩිකාවන් 4000ක් පමණ සහභාගී වේ. වයස් කාණ්ඩ 4ක් යටතේ මේ පාසල් නෙට්බෝල් තරගාවලිය පැවැත්වීමට කටයුතු යොදා තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>23</day>
    </date>
    <link>http://www.dinamina.lk/2014/06/23/_art.asp?fn=s1406233</link>
    <topic>විද්‍යා විද්‍යාලයට දැවැන්ත ජයක්</topic>
    <author/>
    <content>අන්තර් පාසල් අවු.17න් පහළ ක්‍රිකට් තරගාවලියේ තෙවැනි කාණ්ඩය යටතේ ග්‍රෑන්ඩ්පාස් සාන්ත ජෝශප් විදුහල සමග පැවැති තරගයෙන් ලකුණු 180ක දැවැන්ත ජයක් හිමිකර ගැනීමට ගල්කිස්ස විද්‍යා විද්‍යාලයීය කණ්ඩායම සමත්විය.පළමුව පන්දුවට පහරදුන් විද්‍යා විදුහල් පිල කඩුලු 8ක ලකුණු 346ක් රැස්කළ අතර ඊට අර්ධ ශතක 4ක් ඇතුළත් විය. පිළිතුරු ලෙස සාන්ත ජෝශප් විදුහලට සියල්ලන් දැවී ලබාගත හැකිවුයේ ලකුණු 166ක් පමණි. මහේෂ් ප්‍රසාද් කඩුලු 5ක් දවාගත් අතර අබ්සල් ඩීන් කඩුලු 2ක් දවාගත්තේය.විද්‍යා විදුහල-346/8යි. සඳුන් සංකල්ප 82, තරිඳු නොදැවී 57, ජීවන්ත ප්‍රදීප් 51, හර්ෂ කාවින්ද 50සා.ජෝශප්-සියල්ලන් දැවී 166යි.මේ අතර 15න් පහළ ක්‍රිකට් තරගාවලියේ තෙවැනි කාණ්ඩය යටතේ පැවැති තරගයකින් සාන්ත තෝමස් විදුහලට එරෙහිව කඩුලු 6ක් ජයක් හිමිකර ගැනීමට විද්‍යා විද්‍යාලයට හැකිවිණි.මේ තරගයේදී සාන්ත තෝමස් විදුහල ලකුණු 219කට දැවී ගිය අතර ජයග්‍රාහී ඉලක්කය කඩුලු 4ක් දැවී තිබියදී සපුරාගැනීමට විද්‍යා විදුහල් පිල සමත්විය.සා.තෝමස්-සියල්ලන් දැවී 219යි. නිමේෂ් අතපත්තු 37 (සම්යග් සිල්වා 26/3)විද්‍යා විදුහල-222/4යි. පසන් පෙරේරා 54, සම්යග් සිල්වා නොදැවී 52, ඉරේෂ් මධුසංක 34.</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>23</day>
    </date>
    <link>http://www.dinamina.lk/2014/06/23/_art.asp?fn=s1406234</link>
    <topic>ආසියානු කායවර්ධන ශූරතාවලියේ දී ශ්‍රී ලංකාවට රන් 4යි: රිදී 3යි: ලෝකඩ 2යි</topic>
    <author>ප්‍රින්ස් ගුණසේකර</author>
    <content>ආසියානු කායවර්ධන ශූරතාවලියේදී ශ්‍රී ලංකාවට රන් පදක්කම් 4ක් රිදී පදක්කම් 3ක් හා ලෝකඩ පදක්කම් 2ක් හිමිවිය. කොළඹ සුගතදාස ගෘහස්ථ ක්‍රීඩාංගණයේදී පෙරේදා නිමාව දුටු මේ ශූරතාවලියේදී ශ්‍රී ලංකාව කායවර්ධන ඉතිහාසයේ වැඩිම පදක්කම් ප්‍රමාණයක් දිනීම විශේෂත්වයකි.රටවල් 23ක ක්‍රීඩකයන් 200ක් පමණ සහභාගිවූ මේ ආසියානු කායවර්ධන ශූරතාවලියේදී වසර 50ට වැඩි මාස්ටර්ස් තරග අංශයෙන් කේ.එම්.ඩී.සිල්වා, කිලෝග්‍රෑම් 60 බර පන්තියෙන් වයි.එම්.අමිල, කිලෝග්‍රෑම් 65 බර පන්තියෙන් එස්.පී.සිරිවර්ධන, කිලෝග්‍රෑම් 70 බර පන්තියෙන් නිරංජන කුමාර රන් පදක්කම් දිනා ගත්හ.කිලෝග්‍රෑම් 100 බර පන්තියෙන් අන්ටන් පුෂ්පරාජ්, කිලෝග්‍රෑම් 60 බර පන්තියෙන් රනිල් සම්පත් හා කිලෝග්‍රෑම් 55 බර පන්තියෙන් බී.ඒ.එස්.ප්‍රසන්න රිදී පදක්කම් දිනාගත් අතර කිලෝග්‍රෑම් 70 බර පන්තියෙන් ඩී.එම්.අධිකාරම් හා කිලෝග්‍රෑම් 55 බර පන්තියෙන් දර්ශන රන්මුදු ලෝකඩ පදක්කම් දිනා ගත්හ.හතලිස් අටවැනි වරටත් පැවැති ආසියානු කායවර්ධන ශූරතාවලියේ සමස්ත ශූරතාව ඉරානයට හිමිවු අතර ඉරාන ක්‍රීඩකයෝ රන් පදක්කම් 5ක්, රිදී පදක්කම් 5ක් හා ලෝකඩ පදක්කම් 2ක් දිනාගත්හ. රන් පදක්කම් 4ක් දිනූ කසකස්තානය තෙවැනි ස්ථානයට පත්විය.වසර 30කට පසුව මෙරටදී පැවැති ආසියානු කායවර්ධන ශූරතාවලිය ඉතා සාර්ථක වු බව ශ්‍රී ලංකා කායවර්ධන සම්මේලනයේ සභාපති කපිල කුමාර මහතා පැවැසීය. වැඩිම පදක්කම් ප්‍රමාණයක් දිනා ගැනීම ශ්‍රී ලංකා කායවර්ධන ක්‍රීඩාවේ ප්‍රගතියක් බවද ඒ මහතා පැවැසීය.මෙවර ආසියානු කායවර්ධන ශූරතාවලියට සහභාගි වූ ක්‍රීඩකයන් තහනම් උත්තේජක පරික්ෂාවට ලක්කිරීමට ආසියානු සම්මේලනය පියවර ගෙන තිබුණි. මේ තරගාවලියට සමගාමීව ආසියානු කායවර්ධන සම්මේලනයේ විශේෂ මහ සභාවක් ද පැවැත්වු අතර එහිදී තීරණය වුයේ මීලග තරගාවලිය 2015දී ජපානයේදී පැවැත්වීමටය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>23</day>
    </date>
    <link>http://www.dinamina.lk/2014/06/23/_art.asp?fn=s1406235</link>
    <topic>සාන්ත ජෝශප් විදුහලට ජය</topic>
    <author>ෆවුස් මොහොමඩ්</author>
    <content>අන්තර් පාසල් අවුරුදු 20න් පහළ පළමු කොටසේ රගර් තරගාවලියේ කුසලාන වටය යටතේ පැවැති තරගයකින් ගල්කිස්ස සාන්ත තෝමස් විදුහලට එරෙහිව ලකුණු 51-8ක දැවැන්ත ජයක් වාර්තා කිරීමට සාන්ත ජෝශප් විදුහල් පිල සමත්විය. සී.ආර්.පිටියේ පෙරේදා පැවැති මේ තරගයේ පළමු භාගය නිමාවනවිට ලකුණු 29-3ක් ලෙස පෙරමුණ ගත් සාන්ත ‍ජෝශප් විදුහල තරගය නිමා කළේ ගෝල් 4ක්, උත්සාහක දිනුම් 4ක් සහ දඬුවම් පහරක් රැස් කරමිනි.සාන්ත තෝමස් විදුහල ලැබූ ලකුණු සංඛ්‍යාවට උත්සාහක දිනුමක් හා දඬුවම් පහරක් ඇතුළත්විය.n රාජකීය විදුහලට 38-15ක ජයක්රාජකීය විදුහල් පිල හා විද්‍යා විදුහල් කණ්ඩායම අතර පැවැති තරගයෙන් ලකුණු 38-15ක ජයක් රාජකීය විදුහලට හිමිවිය. රාජකීය විදුහල ලැබූ ලකුණු සංඛ්‍යාවට ‍‍‍‍ගෝල් 4ක් හා උත්සාහක දිනුම් ‍2ක් ඇතුළත් වූ අතර විද්‍යා විදුහල් පිල ගෝලයක්, උත්සාහක දිනුමක් හා දඬුවම් පහරක් මගින් සිය ලකුණු සංඛ්‍යාව වාර්තා කළේය. තරගයේ පළමු භාගය නිමාවනවිට රාජකීය විදුහල් පිල ලකුණු 17-8ක් ලෙස ඉදිරියෙන් පසුවිය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>23</day>
    </date>
    <link>http://www.dinamina.lk/2014/06/23/_art.asp?fn=s1406236</link>
    <topic>ත්‍රිත්ව විදුහල දිනුම්</topic>
    <author>උපනන්ද ජයසුන්දරමහනුවර ක්‍රීඩා විශේෂ</author>
    <content>අන්තර් පාසල් අවුරුදු 20න් පහළ පළමු කොටසේ ලීග් තරගාවලියේ කුසලානය සඳහා පැවැති අවසන් වටයේ තීරණාත්මක තරගයෙන් සාන්ත පීතර විදුහලට එරෙහිව ලකුණු 29-22ක ජයක් වාර්තා කිරීමට ත්‍රිත්ව විදුහල් පිල පෙරේදා සමත්විය.‍මේ තරගයේ ජයග්‍රහණයත් සමග ප්‍රසාද ලකුණු සටහනේ පෙරමුණේ පසුවන අපරාජිත ඉසිපතන විදුහල සමග සම තත්ත්වයකට පත්ව කුසලානය අත්කර ගැනීමේ ආසන්නයටම පැමිණීමට ත්‍රිත්ව විදුහලට හැකිවිය.පල්ලෙකැලේ පිටියේ පැවැති මේ තරගයේ පළමු භාගය නිමාවනවිට ලකුණු 12-5කින් පෙරමුණ ගත් ත්‍රිත්ව ක්‍රීඩකයෝ සිය ලකුණු සංඛ්‍යාවට ගෝල් තුනක්, උත්සාහක දිනුමක් හා දඬුවම් පහරක් ඇතුළත් කර ගත් අතර පරාජිත සාන්ත පීතර විදුහල් පිලට රැස්කිරීමට හැකිවූයේ ගෝල් දෙකක්, උත්සාහක දිනුමක් හා දඬුවම් පහරක් පමණි.ත්‍රිත්ව විදුහලේ දිනේන්ද්‍ර රත්වත්ත තරගයේ පළමු උත්සාහක දිනුම වාර්තා කළ අතර පසුව ඉසුරු රන්ගල, නායක තරින්ද රත්වත්ත, අනුරාධ කරුණාතිලක උත්සාහක දිනුම් වාර්තා කළහ. ඉන් උත්සාහක දිනුම් ‍තුනක් ‍‍‍ගෝල බවට පත්කිරීමට නායක තරින්ද සමත්විය. සාන්ත පීතර විදුහල් පිල වෙනුවෙන් ෂමති බුරා උත්සාහක දිනුම් දෙකක් වාර්තා කිරීමට සමත්විය. අනික් ‍උත්සාහක දිනුම වාර්තා කරනු ලැබුවේ සාරංග ගුණතිලක විසිනි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>23</day>
    </date>
    <link>http://www.dinamina.lk/2014/06/23/_art.asp?fn=s1406237</link>
    <topic>පාසල් රගර් කිරුළ ඉසිපතනයට</topic>
    <author>ෆවුස් මොහොමඩ්</author>
    <content>කිංග්ස්වුඩ් විදුහල් පිලට එරෙහිව ලකුණු 34-13ක විශිෂ්ට ජයක් වාර්තා කළ ඉසිපතන විදුහල් කණ්ඩායම අන්තර් පාසල් අවුරුදු 20න් පහළ පළමු කොටසේ රගර් ශූරතාව දිනා ගැනීමට ඊයේ (22) සමත්විය.හැව්ලොක්ස් ක්‍රීඩා පිටියේ පැවැති මේ තරගයේ පළමු භාගය ආරම්භයේ දීම අගනා උත්සාහක දිනුමක් වාර්තා කළ ඕමල්ක ගුණරත්න සිය කණ්ඩායමේ ජයග්‍රහණයට මඟ විවර කර දුන්නේය. පළමු භාගය නිමාවනවිට ලකුණු 22-10කින් පෙරමුණ ගත් ඉසිපතන විදුහල් පිල දෙවැනි භාගයේ තවත් උත්සාහක දිනුම් දෙකක් රැස් කරගත්තේය. ඒ අනුව ඉසිපතනය තරගය නිමා කළේ ගෝල් 2ක් හා උත්සාහක දිනුම් 4 ක් වාර්තා කරමින් ජයග්‍රහණයට හිමිකම් කීවේය. කිංග්ස්වුඩ් විදුහල් පිල රැස් කළේ ගෝලයක් සහ දඬුවම් පහර 2ක් පමණි.තරගය පුරා කැපී‍ පෙනෙන දස්කම් දැක්වූ ඉසිපතන විදුහල් පිලේ සුදම් පාරින්ද උත්සාහක දිනුම් ත්‍රිත්වයක් වාර්තා කිරීමට සමත්වූ අතර ඕමල්ක ගුණරත්න උත්සාහක දිනුම් 2ක් රැස් කළේය. කිංග්ස්වුඩ් විදුහල් පිල වාර්තා කළ එකම උත්සාහක දිනුමට හිමිකම් කීවේ අසේල වීරසේකරය. මෙවර තරගාවලියේ ශූරතාව දිනා ගැනීමට මේ තරගයේ ජයග්‍රහණය අනිවාර්ය වූ බැවින් ඉසිපතන විදුහල් ක්‍රීඩකයෝ ආරම්භයේ සිටම ආක්‍රමණශීලී ක්‍රීඩා රටාවක නිරතවූහ. ඔවුන් ශුරතාව දිනා ගැනීමත් සමග පෙරේදා සාන්ත පීතර විදුහල් පිල පරාජයට පත්කළ ත්‍රිත්ව විදුහලට අනුශූරතාව හිමිවිය. ඉසිපතන විදුහල් පිල අවසන් වරට පාසල් ලීග් රගර් ශූරතාව දිනාගනු ලැබුවේ 2012 වසරේදීය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>23</day>
    </date>
    <link>http://www.dinamina.lk/2014/06/23/_art.asp?fn=s1406238</link>
    <topic>ශ්‍රී ලංකාව ලකුණු 106ක් ඉදිරියෙන්</topic>
    <author/>
    <content>එංගලන්තය සමගින් ලීඩ්ස් හිදී පැවැත්වෙන දෙවැනි හා අවසන් ටෙස්ට් තරගයේ දෙවැනි ඉනිම ක්‍රීඩා කරන ශ්‍රී ලංකාව ඊයේ තරගයේ තෙවැනි දිනය නිමාවනවිට කඩුලු 4ක් දැවී ලකුණු 214ක් රැස්කරගෙන සිටියේය.ශ්‍රී ලංකාව පළමු ඉනිමට ලකුණු 257ක් රැස්කළ අතර එංගලන්තය ඊයේ පෙරවරුවේ ලකුණු 365කට දැවී ගියේය.දිනය නිමාවනවිට කඩුලු 6ක් අතැතිව සිටින ශ්‍රී ලංකාව ලකුණු 106ක් ඉදිරියෙන් පසුවේ. මහේල ජයවර්ධන ලකුණු 55ක් හා ඇන්ජලෝ මැතිව්ස් ලකුණු 24ක් රැස්කරමින් ලකුණු 38ක නොබිදුණු සබඳතාවක් ගොඩනගා තිබිණි.ලකුණු 108ක් පසුපසින් ශ්‍රී ලංකා දෙවැනි ඉනිම ඇරැඹු කෞෂාල් සිල්වා හා දිමුත් කරුණාරත්න ලකුණු 93ක් වෙද්දී දැවී ගොස් තිබිණි. ලකුණු 40දී පළමු කඩුල්ල ලෙස දැවීගිය සිල්වාට දෙවැනි ඉනිමේදීද ලබාගත හැකිවුයේ ලකුණු 13ක් පමණි. කරුණාරත්න පන්දු 111කදී ලකුණු 45ක් රැස්කර තිබිණි.ලියම් ප්ලන්කට්ගේ පන්දු හමුවේ කඩුලු රකින මැතිව් ප්‍රියර් උඩ පන්දු රැකගැනීමෙන් මේ පිතිකරුවන් දෙදෙනාම දැවී ගියහ. දිවා විවේකය සඳහා තරගය නතර කරනවිට ඕවර 12කදී කිසිවකු නොදැවී ලකුණු 22ක් වූ ශ්‍රී ලංකා ලකුණු පුවරුව තේ පානය සඳහා නතර කරනවිට කඩුලු 2කට ලකුණු 99ක් විය.කුමාර් සංගක්කාර හා මහේල ජයවර්ධනගේ තෙවැනි කඩුල්ලේ සබඳතාව ලකුණු 172දී බිඳ දැමීමට මොයීන් අලී සමත්විය. පන්දු 103කදී හතරේ පහර 6ක් සමගින් ලකුණු 55ක් රැස්කළ සංගක්කාරගේ තෙවැනි කඩුල්ල ලෙස දැවී ගියේය. උප නායකත්වයේ බර සමගින් යළිත් අසාර්ථක වු ළහිරු තිරිමාන්න පළමු ඉනිමේ මෙන්ම ලකුණු නොලබා දැවී ගියේය. ඔහු පළමු තරගයේදීද ඉනිම දෙක තුළදී රැස්කළේ ලකුණු 2 බැගිනි.ඊයේ දිනයේදී සංගක්කාර ලෝක වාර්තා පොතටද එක්විය. ඒ පිට පිට ඉනිම 7කදී අර්ධ ශතක රැස්කළ ලොව සිවුවැනි පිතිකරුවා ලෙසිනි. මීට පෙර එවර්ටන් වීක්ස් (කොදෙව්), ඇන්ඩි ෆ්ලවර් (සිම්බා‍බ්වේ) හා ශිවනරීන් චන්ද්‍රපෝල් (කොදෙව්) පිට පිට ඉනිම 7කදී අර්ධ ශතක රැස්කර තිබිණි.ලකුණු 320ට කඩුලු 6ක් බිඳ වැටී තිබියදී ඊයේ දිනයේ ඇරැඹු එංගලන්ත පිලේ ඉතිරි කඩුලු 4 අහිමිවෙද්දී තවත් ලබාගත හැකි වුයේ ලකුණු 45ක් පමණි. ඉනිම නිමාවනවිට මැතිව් ප්‍රියර් නොදැවී ලකුණු 27ක් රැස්කරගෙන සිටියේය. තරගයේ දෙවැනි වු පෙරේදා සිය මංගල ටෙස්ට් ශතකය වාර්තා කිරීමට එංගලන්තයේ සෑම් රොබ්සන් සමත්විය.නුවන් ප්‍රදීප්ගේ පන්දුවකට ලකුණු දෙකක් ලබා ගනිමින් රොබ්සන් තම මංගල ශතකය වාර්තා කළේ ඔහුගේ දෙවැනි ටෙස්ට් තරගයේ දී වීම විශේෂත්වයකි. ජාත්‍යන්තර ‍ටෙස්ට් තරග දිවියේ තම හොඳම පන්දු යැවීම වාර්තා කළ නායක ඇන්ජලෝ මැතිව්ස් ලකුණු 44කට කඩුලු 4ක් දවාගත් අතර ඔහුට අනගි සහයක් ලබාදෙමින් ශමින්ද එරංග ලකුණු 93කට කඩුලු 4ක් දවාගත්තේය. අද තරගයේ සිවුවැනි දිනයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>23</day>
    </date>
    <link>http://www.dinamina.lk/2014/06/23/_art.asp?fn=f1406231</link>
    <topic>අපේ මිනිස්සු ඉර හඳ ඉල්ලන්නේ නැහැ</topic>
    <author/>
    <content>ඌව පළාත් සභාවෙන් පසුගිය පස් වසර තුළ ඉටුවූ සේවය පිළිබඳ හා එළඹෙන පළාත් සභා මැතිවරණය ගැන ප්‍රධාන අමාත්‍ය ශෂීන්ද්‍ර රාජපක්ෂ දැක්වූ අදහස් මෙසේ ය.අපි ඕනෑම වෙලාවක ඡන්දයට සූදානමින් ඉන්නේ. ඡන්දවලට බය වැඩ නොකරන උදවියයි.පසුගිය මැතිවරණය වෙ‍නකොට මම ඌව වෙනුවෙන් කිසිම දෙයක් කරලා තිබුණේ නැහැ. මිනිස්සු ඡන්දෙ දුන්නේ මට නෙවෙයි රාජපක්ෂ නාමයටයි. නමුත් මම මේ වතාවේ ඡන්දයට ඉදිරිපත් වෙන්නේ පළාත් සභා ඉතිහාසයේ ඌව වඩාත්ම සංවර්ධනය කළ මහ ඇමැතිවරයා හැටියටයි.පසුගිය වතාවේ මම දැකලවත් නැති අය මට ඡන්දය දුන්නා. ඔවුන් මම වැඩ කරයිද? නොකරයිද? කියලා අවිශ්වාස කළේ නැහැ. ඔවුන්ගේ විශ්වාසය මම ආරක්ෂා කළා. ඒ නිසා මැතිවරණ ප්‍රතිඵලය ගැන කිසිම සැකයක් නැහැ.ඔහු ඌව පළාත් සභාවට අලුත් අපේක්ෂකයෙක් නෙවෙයි. ගිය වතාවෙත් මාත් එක්ක තරග කළා. මට ඡන්ද පෙට්ටි 318ක් පිරෙන්න මනාප තිබුණා. එයාට ඡන්ද පෙට්ටි 10ක වත් මනාප තිබුණේ නැහැ. පුළුවන්නම් මේ වතාවේ තරග කරලා ඡන්ද පෙට්ටි 25ක වත් මනාප ගන්න කියලා මම එයාට අභියෝග කරනවා.යූ.ඇන්.පීයට බදුල්ල දිස්ත්‍රික්කයේ ඉතිරිව සිටින එකම මන්ත්‍රීවරයාට මන්ත්‍රීකමත් නැතිවෙයි කියලා මට පොඩි බයක් තියෙනවා.එයා මහ ඇමැති වුණොත් මම විපක්ෂනායක. නමුත් මම මහ ඇමැති වුණොත් එයාට පළාත් සභාවේ විපක්ෂනායක කමත් ලැබෙයිද කියලා සැකයි. ඒ නිසා ඔහු ඡන්දයට එන්න කලින් ඒක තීරණය කරගෙන ආ යුතුයි. කොහොම වුණත් මම කැමැතියි ඔහු පළාත් සභාවේ මන්ත්‍රීවරයෙක් හැටියට හෝ ඉන්න එක ගැන.ඌවට තරග කළොත් පළාත් සභා මන්ත්‍රීකමට වැඩි දෙයක් ලැබෙන්නේ නැති බව ඔහු දන්නවා. ඔය වගේ කොන්දේසි දාන්නේ ඒ නිසයි. යූ.ඇන්.පී.ය සමඟිවීම කිසි දවසක නොකෙරෙන දෙයක් විත්තිය හරින් තරම් දන්න වෙනත් කවුරුවත් නැහැ.වරායවලට, ගුවන්තොටුපළ හදන්න කෝටි ගණන් වියදම් කරනවා. ඒත් රටේ ජනතාව දුප්පත් කියලා සමහරු කියනවා. එහෙමනම් රටේ දුප්පත්ම පළාතේ මහ ඇමැතිවරයා මම. පසුගිය කාලය තුළ අපේ පළාත ලබා ඇති සංවර්ධනය අනුව රට කොයි තරම් ඉදිරියට ගිහින්ද කියලා දැනගන්න පුළුවන්.දැවැන්ත සංවර්ධන ව්‍යාපාරවලට පමණක් නෙවෙයි. ඈත ගමක ජීවත්වන ගැමියාගේ නිවසට යන පාරේ සිට ඔහුගේ කුඹුරට වතුර ගෙන යන ඇනිකට් එකටත් ආණ්ඩුව මුදල් වියදම් කර තිබෙනවා. පොහොර සහනාධාරය දෙනවා. කෘෂි උපකරණ බද්දෙන් නිදහස් කර තිබෙනවා. වගාවට සහතික මිලක් දෙනවා. අපේ අහිංසක මිනිස්සු ඉරහඳ ඉල්ලන්නේ නැහැ. ඔවුන් ඉල්ලන්නේ ඉතාම සාධාරණ දේවල්. අපි කළ හැකි හැමදෙයක්ම කර තිබෙනවා.මහ ආණ්ඩුවෙන් පටන් ගත් විට, පළාත් සභාව, ප්‍රාදේශීය සභාව දක්වා සංවර්ධන වැඩසටහන් ක්‍රියාත්මක කරනවා. හැම ගමකම එක සංවර්ධන ව්‍යාපාරයක් හෝ ක්‍රියාත්මක වෙනවා. ඒ වගේ යුගයක් කවදද තිබුණේ. මේක සංවර්ධනය ගමින් ගමට යන යුගයක්.පදනම් විරහිත චෝදනා කිරීමෙන් දේශපාලකයන් ඇට්ටර වෙනවා. යු.ඇන්.පී.යේ මැතිවරණ ක්‍රමවේදය වෙන්නේ බලය ගත්තයින් පස්සේ නිකන් ඉඳලා ඡන්දයට යනවිට අරව දෙන්නම් මේවා දෙන්නම් කීමයි. අපි ඒ ක්‍රමය වෙනස් කළා. අපි ඡන්දය ඉල්ලන්නේ කරපු වැඩ පෙන්වලා. යූ.ඇන්.පී.ය 2001-2003 අවුරුදු දෙකක් බලයේ හිටියා. මේ කාලය තුළ එක රස්සාවක්වත් දුන්නේ නැහැ. අදටත් ඔවුන්ට නැඟිටින්න බැරි ඒ නිසයි.විපක්ෂයේ බොරු චෝදනා ජනතාව පිළිගන්නේ නැහැ. ඌවේ ජනතාව හැමදාම ආණ්ඩුවට සහය දෙන්න තීරණය කර තිබෙන්නේ ඒ නිසයි. ඒක පක්ෂ භේදයෙන් තොරව ගත්ත තීරණයක්.ඌව පළාතේ සිංහල, දෙමළ, මුස්ලිම් ජාතීන් තුනම ජීවත් වෙනවා. දෙමළ ජනතාව නියෝජනය කරන ප්‍රබල දේශපාලන පක්ෂ තුනක් වතුකරයේ තිබෙනවා. මුස්ලිම් පක්ෂ දෙකක් තිබෙනවා. මේ හැම පක්ෂයක්ම ඌවේදී එක්සත් ජනතා නිදහස් සන්ධානය යටතේ එක ලැයිස්තුවකින් තරග කරනවා. ඒ නිසා රටට ජාතික සමඟිය ගැන ප්‍රබල පණිවුඩයක් ඌවෙන් දෙන්න පුළුවන්.විවිධ පක්ෂ නියෝජනය කරන ප්‍රාදේශීය දේශපාලනඥයන්ගේ හොඳ හිත දිනාගන්න පළාත් සභා ප්‍රධානීන් සමත් වෙනවා නම් මධ්‍යම රජයට පුළුල් එකඟතාවක් ගොඩනඟා ගන්න එය පහසුවක්. විවිධ අනන්‍යතා නියෝජනය කළත් ජනතාවගේ අපේක්ෂා ඉටුකිරීමේ වගකීමක් ප්‍රාදේශීය දේශපාලනඥයන්ට තිබෙනවා. මම ඔවුන්ගේ දේශපාලන අනන්‍යතාවන්ට ගරු කරමින් ජනතාවට අවශ්‍ය දේ ඉටුකිරීමට කටයුතු කර තිබෙනවා.තමන් නියෝජනය කරන පක්ෂය සමඟ තිබෙන පෞද්ගලික ගැටුම් නිසා ජා.නි.පෙ.න් අපේක්ෂකයන් දෙදෙනෙක් ඉවත්වීමට තීරණය කර තිබෙනවා. ඔවුන්ගේ බදුල්ල නියෝජනය කළ මන්ත්‍රීවරයා එජාපයට ගියා. මොනරාගල මන්ත්‍රීවරයා, ශ්‍රී.ල.නි.ප.යට ආවා. ඒක ඔවුන්ගේ පෞද්ගලික තීරණයක්. සන්ධානයෙන් කෙනෙක් එළියට යවනවාට වඩා ඔහු තවදුරටත් සන්ධානයේ තබා ගැනීම නරක නෑ. එජාපයට ගිය කෙනා මොණරාගල දිස්ත්‍රික්කය නියෝජනය කළා නම් ඔහුවත් සන්ධානයට ගන්නවා. ඔහු 2010දී විපක්ෂයට ගිය මොහොතේ මම ඔහුව නැවත ආණ්ඩුවට එක්කර ගත්තා.පළාත් සභාවේ අසුන් ගත්තයින් පස්සේ සෑමදෙනාම මහජන නියෝජිතයින්. ඒ නිසා ඔවුන්ගෙන් ලැබෙන යෝජනා, විවේචනවලට කන්දීමට අපි බැඳී සිටිනවා. මම කවදාවත් හිතලා වැරැද්දක් කරන්නේ නැහැ. නොහිතා අත්වැරදීමකින් වැරැද්දක් වෙනවා නම් එය විපක්ෂය පෙන්වා දෙන විට මට එය නිවැරැදි කරගත හැකියි. පළාත් සභා කාලය අවසන් වනවිට ඔවුන් කියන හැම වැරැද්දක්ම හදා ගත් මහ ඇමැතිවරයෙක් ලෙස ජනතාව ඉදිරියට යාම මගේ අපේක්ෂාව වුණා. මම මේ අපේක්ෂාව මංගල සභාවා‍රයේදී ම කිව්වා. පෙන්වා දුන් යෝජනා ක්‍රියාත්මක කළා. ඒ නිසා අපිට ඌව පළාතේ වාර්ෂික යෝජනා එකඟතාවෙන් සම්මත කරගන්න පුළුවන් වුණා. ඒක බහු පක්ෂ දේශපාලනය අවසන් කිරීමක් නෙමෙයි.ඌව පළාත පසුගිය කාලය තුළ ඉදිරියට ඇවිත් තිබුණේ අධ්‍යාපනය අවම හා අඩුවෙන්ම සංවර්ධනය වූ දිස්ත්‍රික්කය හැටියටයි. නමුත් ඒ නිර්ණායක වෙනස් කරන්න අපිට පුළුවන් වුණා.පළාතක් හැටියට අපි අධ්‍යාපනයෙන් ඉතාම පහළ තැනක හිටියේ. කඩයිම් විභාග වන 5 ශිෂ්‍යත්වය, සා.පෙළ හා උසස් පෙළ ප්‍රතිඵල වර්ධනය අතින් දෙවැනි තැනට මොනරාගල ඇවිත් තිබෙනවා. අපිට තව එක කඩඉමයි තියෙන්නේ. ක්‍රමානුකූල සංවර්ධිත සැලැස්මක් යටතේ පළාතේ අධ්‍යාපනය ඉහළට ගෙනත් තිබෙනවා. ගොඩනැගිලි, ක්‍රීඩාපිටි ඉදිකරනවාට අමතරව ගුරු හිඟය නැති කර මානව සම්පත දියුණු කර තිබෙනවා. අධ්‍යාපනයට පමණක් පසුගිය පස් වසර තුළ රුපියල් මිලියන 19,640ක් වියදම් කළා. මේ විදියට කිසිම රජයක් ඌවට සලකා නැහැ.ඌව පළාතේ විදුලි අවශ්‍යතාවෙන් ලබාදී තිබුණේ 42%යි. අපි එය 87% දක්වා වර්ධනය කළා. ඈත දුෂ්කර පළාතක් වන ආදිවාසීන් ජීවත්වන රතුගලටත් විදුලිය ලබාදීමට කටයුතු කර තිබෙනවා. ඒ සඳහා ට්‍රාන්ස්ෆෝමර් 18ක් සවි කරන්න සිදුවුණා. ආර්ථික ඵලදායිතාව ගැන පමණක් හිතනවා නම් කවදාවත් ඒ පළාතට විදුලිය ලැබෙන්නේ නැහැ. නමුත් යටිතල පහසුකම් දියුණු වෙන විට ගමක් දියුණු වෙනවා. සංවර්ධනයෙන් සමානාත්මතාව ඇති කළ හැකි බවට රතුගල හොඳ උදාහරණයක්..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>23</day>
    </date>
    <link>http://www.dinamina.lk/2014/06/23/_art.asp?fn=f1406232</link>
    <topic>විරුද්ධ පක්ෂයේ මහා පාවාදීම හා මවුබිම</topic>
    <author>ජනතා මිත්‍ර</author>
    <content>“රටේ ඒකීයභාවය, ස්වෛරීත්වය, භෞමික අඛණ්ඩතාවය අරක්ෂා කරන අතර රට දෙකඩ කිරීමට ශ්‍රී ලංකාව තුළ හෝ ඉන් පිටතදී සෘජුව හෝ වක්‍රාකාරයෙන් ක්‍රියා නොකරන බවත් අනුබල නොදෙන බවත් දිවුරා සපථ කරමි”.ඉහත දැක්වෙන්නේ පාර්ලිමේන්තුවට රටේ පොදු මහජනතාවගේ ඡන්දයෙන් තේරී පත් වන ජනතා නියෝජිතයින් ලබා දෙන දිවුරු‍ෙම් කොටසකි. රටේ ඒකීයභාවය ආරක්ෂා කිරීමට, රට දෙකඩ නොකිරීමට තමා බැඳී සිටින බව රටේ උත්තරීතරම ආයතනය ඉදිරියේ කරනු ලබන දිවුරුමයි. ජනතා නියෝජිතයෙකුගේ දිවුරුම ඉතා වැදගත් වන අතර දිවුරු‍ෙම් වැදගත්ම ඡේදය වන්නේද මෙයයි.මෙම දිවුරුම දිවි හිමියෙන් රැකීමට ‍යම් ජනතා නියෝජිතයෙකු අපොහොසත් වනවා නම් එම ජනතා නියෝජිතයාගෙන් වැඩක් නැත. ඔහු ගැන මේ රටේ පොදු මහජනතාවට කිසිදු විශ්වාසයක් නැත. එවැනි ජනතා නියෝජිතයින්ගෙන් රටට සිදුවෙන්නේ කුමක්ද? රට හමුවේ බරපතළ අනතුරුදායක තත්ත්වයක් පවතින විට ඊට පාර්ලිමේන්තුවේ සිටින මේ රටේ පොදු මහජනතාව නියෝජනය කරන ජනතා නියෝජිතයින් දැක්විය යුත්තේ කුමන ප්‍රතිචාරයක්ද?රටේ උත්තරීතරම ආයතනය වන පාර්ලිමේන්තුව තුළින් සිදු කෙරෙන්නේ රට පාලනය කිරීමට අදාළ නීති රීති සම්පාදනය කිරීම, අය-වැය යෝජනා හා රටේ ආර්ථිකයට අදාළ අණ පනත් සම්මත කර ගැනීම ඇතුළු සමස්ත රට පාලනය කිරීමට අදාළව අවශ්‍ය ක්‍රියාමාර්ග ගැනීම යි. විධායකය හා ව්‍යවස්ථාදායකය මඟින් මේ රට පාලනය කරනු ලබයි. ආණ්ඩු පක්ෂයට අමතරව විරුද්ධ පක්ෂය පාර්ලිමේන්තුව නියෝජනය කරනු ලබන අතර විරුද්ධ පක්ෂයේ වගකීම වනුයේ රටට විරුද්ධ නොවී ආණ්ඩුවේ වැරදි ක්‍රියාමාර්ගවලට විරුද්ධ වී එම වැරදි නිවැරදි කිරීමට කටයුතු කර රට සංවර්ධනයට අවශ්‍ය කරන සාධනීය සහයෝගය දැක්වීමයි.එක්සත් ජාතීන්ගේ මානව හිමිකම් පරීක්ෂණ කමිටුව ශ්‍රී ලංකාවට අවශ්‍ය නොවන බවට වූ යෝජනාව වැඩි ඡන්ද 134කින් පාර්ලිමේන්තුවේදී සම්මත කෙරිණ. යෝජනාවට පක්ෂව ඡන්ද 144ක් ලැබුණු අතර ඊට විරුද්ධව ලැබුණේ ඡන්ද 10ක් පමණි. එම දහදෙනාද අයත් වූයේ දෙමළ ජාතික සන්ධානයටයි. නමුත් දෙමළ ජාතික සන්ධානයෙන් මන්ත්‍රීවරුන් පිරිසක් මෙම යෝජනාවට විරුද්ධව ඡන්දය දීමට පැමිණ නොසිටීමද විශේෂත්වයකි. ඔවුන් නොපැමිණියේ මෙම යෝජනාවට විරුද්ධ නිසා එය මඟ හැරීමටද කියා තවම නිශ්චිත වශයෙන් කිව නොහැක. නමුත් තවදුරටත් දෙමළ ජාතික සන්ධානය කොටි සංවිධානයේ රූකඩයක් නොවිය යුතු බවට ප්‍රකාශ කරන බහුතර දෙමළ ජනතාවක් සිටින බවද අප අමතක නොකළ යුතුයි.ලෝකයේ බොහෝමයක් රටවල යම් යම් ප්‍රශ්න තිබුණද එම රටවල ආණ්ඩු පක්ෂ හා විරුද්ධ පක්ෂ අතර කුමන ගැටලු තිබුණද ඔවුන් බොහෝ විට රටට එරෙහිව අභියෝග එන ඕනෑම අවස්ථාවක දී එකාවන්ව ක්‍රියා කරනු ලබන්නේ රට වෙනුවෙනි. ධනවාදි රටවල, තුන්වෙනි ලෝකයේ රටවල, ආසියානු රටවල, යුරෝපීය රටවල ඇතුළු සෑම රටකම මෙම තත්ත්වය දැකිය හැකිය.රටට එරෙහි අභියෝගවලදී විරුද්ධ පක්ෂය එම දේශපාලන වාසි තබා බාහිර බලවේගවලට සහාය ලබා දුන් සෑම අවස්ථාවකදීම සිදු වයේ එම රට තව තවත් අරාජිකත්වයට පත්වීමයි. එසේත් නොමැතිනම් රට දෙකඩ වීමයි. ඉරාකය, ලිබියා, ඊජිප්තුව, සිරියාව ඇතුළු රටවල් කිහිපයක සිදුවූයේ එම තත්ත්වයයි. කුවෙට් රාජ්‍ය තවමත් ඇමෙරිකාවට යටත් නොවුණත් ඔවුන් බොහෝ විට ඇමෙරිකාවේ විවේචනවලට ලක් වී සිටින බව නොරහසකි. ඇතැම් දේශපාලන විචාරකයින් පෙන්වා දුන්නේ කුවේට් රාජ්‍ය මේ වන විට ඇමෙරිකා එක්සත් ජනපදයේ කොලනියක් බවට පත් වී ඇති බවයි.අද ජාත්‍යන්තර දේශපාලනය තුළ ඉතා ප්‍රබලව දැකිය හැකි තත්ත්වයක් වනුයේ ඇමෙරිකා එක්සත් ජනපදයේ කොලනි දේශපාලනයයි. මෙම කොලනි දේශපාලනයේ ප්‍රධාන අරමුණ රටවල් අරාජික කර ගැටුම් ඇතිකර ඉන්පසු එම රටවල සාරය ලේ බොන ඩ්‍රැකියුලා මෙන් උරා ගැනීමයි. ඇමෙරිකා එක්සත් ජනපදය ඇතුළු බටහිර රටවල් විසින් තම බලපෑම් අනුව අරාජික කරන ලද රටවල්වල සාරය උරාබීම මේ වන විට සරුවට සිදුකරනු ලබයි. එවැනි කොලනියක් ශ්‍රී ලංකාවේ ඇති කිරීමට ඇමෙරිකාව සැලසුම් සකස් කරනු ලබන්නේ වසර ගණනාවක සිටය. එම සැලසුම ශ්‍රී ලංකාව සඳහා ක්‍රියාත්මක කිරීමට ඔවුන් බළල් අතක් ලෙස යොදාගෙන තිබෙන්නේ දෙමළ ඩයස්පෝරාවයි.දෙමළ ඩයස්පෝරාව සිතා සිටිනුයේ ඇමෙරිකාව ඊළාම් රාජ්‍යය ඔවුන්ට ස්ථාපනය කොට බන්දේසියක තබා දෙනු ඇත කියාය. නමුත් එසේ සිදුවන්නේ නැත. අද ඉරාකයට, ලිබියාවට, ඊජිප්තුවට, කුවේටයට, සිරියාවට අත් වී තිබෙන හා අත්වෙමින් තිබෙන තත්ත්වය තුළින් මේ බව ඉතා හොඳින් පසක් වේ. කුවේටයේ බලධාරීන් වරෙක ප්‍රකාශ කළේ ඇමෙරිකාවේ කොලනියක් නොවී ඉරාකයට යටත් වූවා නම් මීට වඩා හොඳ බවයි. එම නිසා මෙම තත්ත්වය දෙමළ ඩයස්පෝරාවත් බෙදුම්වාදය වෙනුවෙන් පෙනී සිටින පිරිස මෙන්ම, ශ්‍රී ලංකාවේ දේශපාලන පක්ෂත් ඉතා හොඳින් තේරුම් ගත යුතුය. නමුත් පසුගිය 18 වෙනිදා පාර්ලිමේන්තුවේ සිදු වූ ඡන්ද විමසීමේදී සිදු වූයේ කුමක්ද? එහිදී දේශපාලන පක්ෂ ක්‍රියාකරනු ලැබූ ආකාරය මේ රටේ පොදු මහජනතාවගේ හෘද ස්පන්දනයට ඉතා හොඳින් වැටහෙනු ඇත.ශ්‍රී ලංකාව සම්බන්ධයෙන් සොයා බැලීමට පත්කළ ජගත් මානව හිමිකම් පරීක්ෂණ කණ්ඩායම අනවශ්‍ය බව ශ්‍රී ලංකාව වෙනුවෙන් ඉදිරිපත් කරනු ලැබූ යෝජනාවට පක්ෂව ජනතා නියෝජිතයෝ 144 දෙනෙක් ඡන්දය ප්‍රකාශ කළහ. එක්සත් ජනතා නිදහස් සන්ධානය නියෝජනය කරමින් ශ්‍රී ලංකා නිදහස් පක්ෂය, මහජන එක්සත් පෙරමුණ, ලංකා සමසමාජ පක්ෂය, ශ්‍රී ලංකාවේ කොමියුනිස්ට් පක්ෂය, ජාතික නිදහස් පෙරමුණ, ජාතික හෙළ උරුමය, ජාතික මුස්ලිම් කොංග්‍රසය, ඊ.පි. ඩී. පී. ලංකා කම්කරු කොංග්‍රසය, ප්‍රජාතන්ත්‍රවාදී ජනතා පෙරමුණ යන දේශපාලන පක්ෂවල මන්ත්‍රීවරු යෝජනාවට පක්ෂව ශ්‍රී ලංකාව වෙනුවෙන් තම මවුබිම වෙනුවෙන් ඡන්දය ප්‍රකාශ කළහ. එසේ ඡන්දය ප්‍රකාශ කළ සියලු ජනතා නියෝජිතවරුන්ට රට වෙනුවෙන් ජාතියේම ප්‍රණාමය හිමිවිය යුතුය. මෙවැනි අවස්ථාවකදී රට වෙනුවෙන් මෙසේ ගනු ලැබූ ඓතිහාසික තීන්දුව සදාකල්ම පවතිනු ඇත. එම ඓතිහාසික තීන්දුවේදී මෙරට විරුද්ධ පක්ෂය ක්‍රියා කළ හැටි නිවැරදිද? එය ඉදිරි මැතිවරණවලදී මෙරට පොදු මහජනතාව තීරණය කරනු ඇත.එක්සත් ජාතික පක්ෂය මෙහිදී ඡන්දය දීමෙන් වැළකී සිටියේය. එක්සත් ජාතික පක්ෂය ක්‍රියාකළ හැටි හරිද? ඡන්දය දීමෙන් වැළකි සිටීමෙන් පෙන්නුම් කරනුයේ කුමක්ද? ඡන්දය දීමෙන් වැළකි සිටිමෙන් එහි වාසිය අත්වන්නේ රටට නොව විදේශ බලවේගවලටයි. වසර ගණනාවක් මෙරට පාලනය කරන ලද ප්‍රධාන ජාතික දේශපාලන පක්ෂයක් වශයෙන් එක්සත් ජාතික පක්ෂයට මීට වඩා වගකීමෙන් ක්‍රියා කළ යුතුව තිබුණි. නමුත් සිදු වූයේ කුමක්ද?එක්සත් ජාතික පක්ෂය ඡන්දය දීමෙන් වැළකී සිටියද යෝජනාවට සංශෝධන ගෙනාවේය. එම සංශෝධන හා මෙම යෝජනාව පටලවා ගතයුතු නැත. නමුත් ඔවුන්ගේ වාසිය සඳහා එක්සත් ජාතික පක්ෂය එම තීරණය ගන්නා ලද්දේය. නමුත් රටට එරෙහි හතුරු බලවේග රට ගිලගැනීමට මාන බලන අවස්ථාවකදී එක්සත් ජාතික පක්ෂය බණ දේශනා කරමින් සිටියාට ඵලක් වන්නේ නැත.ප්‍රජාතන්ත්‍රවාදය රැකීමට රජය සූදානම් නැති නිසා ඡන්දය දීමෙන් වැළකී සිටි බව ප්‍රකාශ කරමින් එක්සත් ජාතික පක්ෂය ප්‍රවෘත්ති නිවේදනයක් නිකුත් කර තිබුණි. මෙය රටේ ප්‍රජාතන්ත්‍රවාදය ගැන ගැටලුවක් නොවන බව එක්සත් ජාතික පක්ෂයේ අලි මහත්වරුන්ට නොතේරීම කනගාටුවට කරුණකි. අලි මහත්වරුන් අලි වුණාට මොළය මංචාඩියක්වත් නොමැති බව මෙම තීරණ‍යෙන් මැනවින් පෙන්නුම් කෙරේ. රට ගැන තඹ දොයිතුවක කැක්කුමකින් තොරව තමාට එරෙහිව එල්ලවන සෑම බෝලයක්ම ආණ්ඩුවට පාස් කරමින් එක්සත් ජාතික පක්ෂයට මෙසේ වගකීමකින් තොරව ක්‍රියාකළ හැකිද?මෙම යෝජනාවෙන් අසනු ලබන ප්‍රශ්නය ඉතා සරලය. එය එක්සත් ජාතික පක්ෂයේ නායකයින්ට නොතේරුණාට ළදරු පාසලක දරුවන්ට වුවද තේරේ. ළදරු පාසලක දරුවන් ජාතික ගීතයට, ජාතික කොඩියට ගෞරව කළද එක්සත් ජාතික පක්ෂයේ නායක රනිල් වික්‍රමසිංහ මහතාට එය ද නොතේරේ. පක්ෂ මූලස්ථානය වන සිරිකොතදී පැවති සමුළුවේදී රනිල් වික්‍රමසිංහ මහතා ජාතික ගීයට ගෞරව කළ ආකාරය ඉතා අපූරුය. ජාතික ගීය ගායනා කරන විට රනිල් වික්‍රමසිංහ මහතා කතා කරමින් සිටියේ කලිසමේ සාක්කු දෙකට අත් දෙක දමාගෙනය. මෙවැනි නායකයින්ගෙන් ජාතික නායකත්වයක් බලාපොරොත්තු විය හැකිද? එම නිසා එක්සත් ජාතික පක්ෂය ඡන්දය දීමෙන් වැළකී සිටීමට ගන්නා ලද තීන්දුව එක් අතකට අරුමයක් නොවේ. පුදුම විය යුත්තේ එක්සත් ජාතික පක්ෂය මෙම විදෙස් බලපෑම්වලට විරුද්ධ වූවා නම් පමණි.ඉතිහාසයේ සිටම එක්සත් ජාතික පක්ෂය විදෙස් බලපෑම් හමුවේ රට වෙනුවෙන් සිට ගන්නේ නැති තරම්ය. විශේෂයෙන්ම රනිල් වික්‍රමසිංහ මහතා විදෙස් බලවේගවලට සලකන්නේ තම මවුපියන්ට මෙනි. එරික් සෝල්හයිම්ලා, බර්නාඩ් කෘෂ්නර්ලා ඔහුගේ අතිජාත මිතුරන්ය. පසුගියදා රනිල් වික්‍රමසිංහ මහතා ඇමෙරිකාවේ සංචාරය කළේද ඔහුගේ මෙම සබඳතා වැඩිකර ගැනීමටය. එසේ රට ගැන නොසිතා විදෙස් බලවේගවලට ආවඩන නායකයෙකුගෙන් රටට යහපතක් සිදුවේද? එක්සත් ජාතික පක්ෂය දිගින් දිගටම පරාජය වීම ගැන පුදුම විය යුතු නැත්තේ එබැවිනි.රටට එරෙහිව සටන් විරාම ගිවිසුම 2002 වසරේ පෙබරවාරි 22 දින අත්සන් තැබුවේ මේ රටේ පොදු මහජනතාවට පමණක් නොව පාර්ලිමේන්තුවටද වසන් කරමිණි. සටන් විරාම ගිවිසුම තවත් කෙටි කාලයක් ක්‍රියාත්මක වූවා නම් මේ රට දෙකඩ වන බවට කතා දෙකක් නැත. කොටි සංවිධානය පසු කාලීනව ඉතා ශක්තිමත් වූයේ සටන් විරාම ගිවිසුමට පින්සිදුවන්නටය. අලි- කොටි ගිවිසුම නිසා එක්සත් ජාතික පක්ෂයේ ඡන්ද පදනම ශීඝ්‍රයෙන් හීන වූ බව රහසක් නොවේ. නමුත් අලි-කොටි ගිවිසුම් කතාවෙන් ගැලවීමට එක්සත් ජාතික පක්ෂයේ නායකයාට අවශ්‍ය නැත.“තොප්පිගල කියලා කියන්නේ විශාල ගලක්. කැලෑවක්” යනුවෙන් එදා තොප්පිගල රණවිරු ජයග්‍රහණ රනිල් වික්‍රමසිංහ මහතා අවතක්සේරු කළේ එසේය.“සල්ලි දීලා අවි ආයුධ අරගෙන ඕන ගොනෙකුට යුද්ධ කරන්න පුළුවන්. යුද්ධ කරන එකත් වැඩක් නොවෙයි. යුද්ධ කරන්න අවශ්‍ය වෙන්නේ මුදල්. යුද්ධ කරන එක පහසුයි. නමුත් සාමයයි ලබාගන්න අමාරු. නමුත් අපි හිතන්නේ මේ අර්බුදය සාමයෙන් විසඳන්න පුළුවන් වෙයි කියලා” ත්‍රස්තවාදය පරාජය කිරීමේ මෙහෙයුම සිදුවන විට එසේ ප්‍රකාශ කළේ එක්සත් ජාතික පක්ෂයේ ලක්ෂ්මන් කිරිඇල්ල මන්ත්‍රීවරයාය.යුද්ධ කරන්න ලේසියි. සාමය උදාකරන්නයි අමාරු. එක්සත් ජාතික පක්ෂයෙන් බිහිවූ දෙවන විධායක ජනාධිපති රණසිංහ ප්‍රේමදාස මහතා ආමර්වීදියේදී මරා දමන විට 1994 ජනාධිපතිවරණයේදී එක්සත් ජාතික පක්ෂයේ ජනාධිපති අපේක්ෂක ගාමිණී දිසානායක මහතා තොටළඟදී මරාදමන විට එක්සත් ජාතික පක්ෂයේ ජාතික නායකයෙකු වූ ලලිත් ඇතුලත්මුදලි මහතා කිරුළපනදී මරා දමන විට එක්සත් ජාතික පක්ෂයේ මහ ලේකම් දොස්තර ගාමිණී විජේසේකර මහතා තොටළඟ දී මරා දමන විට එක්සත් ජාතික පක්ෂයේ වෘත්තීය සමිති නායකයෙකු වූ ජී. එම්. ප්‍රේමචන්ද්‍ර මහතා තොටළඟදී මරා දමන විට එක්සත් ජාතික පක්ෂයේ තවත් ප්‍රබල නායකයෙකු වූ හිටපු ආරක්ෂක අමාත්‍ය රංජන් විජේරත්න මහතා තිඹිරිගස්යායේදී මරා දමන විට මෙම ගැටලුව සාකච්ඡා මාර්ගයෙන් විසඳා ගැනීමට නොහැකි බව ලක්ෂ්මන් කිරිඇල්ල මන්ත්‍රීවරයාට නොතේරීම පුදුම සහගතය.වසර 30 කට අධික කාලයක් තිස්සේ පැවති යුද්ධයේදී වැඩිම නායකයින් සංඛ්‍යාවක් කොටි ත්‍රස්තවාදීන් විසින් ඝාතනය කරන ලද්දේ එක්සත් ජාතික පක්ෂයේය. අඩුම තරමින් තමන්ගේ නායකයින් විනාශ කළ කොටි ත්‍රස්තවාදයට එරෙහිව පාඩමක් ඉගැන්වීමට එක්සත් ජාතික පක්ෂයට නොහැකි විය. අඩුම තරමේ තමන්ට නොහැකි වූ දේ මහින්ද රාජපක්ෂ ජනාධිපතිවරයා කරන විට ඊට අකුල් නොහෙළා සිටින තත්ත්වයකට හෝ එක්සත් ජාතික පක්ෂය නොයාම කනගාටුවට කරුණකි.ඔවුන් තවදුරටත් සිදු කරමින් සිටින්නේ කකුලෙන් ඇදීමයි. එම නිසා මෙම යෝජනාවට පක්ෂව ඡන්දය දෙනවා වෙනුවට ඡන්දය දීමෙන් වැළකී සිටීමෙන් එක්සත් ජාතික පක්ෂය පෙන්නුම් කර තිබෙන්නේ රටට ද්‍රෝහිවීම නොවේද? නවනීදන් පිල්ලේ නෝනාට, දෙමළ ඩයස්පෝරාවට, බෙදුම්වාදී බලවේගවලට අවශ්‍යව තිබුණේ මෙයයි. ඒ අරමුණ මේ වන විට සිතුවටත් වඩා හොඳින් එක්සත් ජාතික පක්ෂය ඉටු කර ඇත.එක්සත් ජාතික පක්ෂය ඇපයෙන් ගැලවීමට කියන්නේ රජය එක්සත් ජාතීන්ගේ මහ ලේකම් බැන්කිමුන් මහතා සමඟ අත්සන් කරන ලද ඒකාබද්ධ ගිවිසුමක් ගැනය. නමුත් පිටස්තර බලවේගයකට රටේ අභ්‍යන්තර ගැටලුවකට බලපෑම් කළ හැකි ආකාරයේ කිසිවක් එහි නැත. නමුත් එක්සත් ජාතික පක්ෂයට අවශ්‍යවී ඇත්තේ තම ඇඟ බේරාගැනීම සඳහා බැන්කිමුන් මහතාගේ සරණ යාමටය. නමුත් ජනතාව මේ කිසිවක් පිළිගන්නේ නැත.එක්සත් ජාතික පක්ෂය අලි-කොටි ගිවිසුම් කතාවෙන් ගැලවීමට කැමැත්තක් පෙන්වා නැත. ඔවුන්ට අවශ්‍ය රට උකසට තබා හෝ තම පක්ෂයට බලයට පත්වීමටයි. නමුත් ඔවුන් මේ වන විට දෙවනි වරටත් රට පාවාදී තිබෙන බව ඔවුන්ට පිළිගැනීමට සිදුවනු ඇත. පළමුව එක්සත් ජාතික පක්ෂය රට පාවාදුන්නේ සටන් විරාම ගිවිසුම අත්සන් කර 2002 වසරේ පෙබරවාරි 22 වෙනිදාය. මීට පෙරද යම් යම් ගිවිසුම් සම්බන්ධයෙන් එක්සත් ජාතික පක්ෂය රට පාවාදුන් බවට චෝදනා එල්ල විය.1987 අත්සන් කරන ලද ඉන්දු ලංකා ගිවිසුමටද එජාප චෝදනා එල්ල විය. දෙවැනි වරට එක්සත් ජාතික පක්ෂය මහා පාවාදීම කළේ 2014 වසරේ ජුනි 18 වෙනිදා පාර්ලිමේන්තුවේදීය. ශ්‍රී ලංකාවට එරෙහිව පත්කළ මානව හිමිකම් කමිටුව අවශ්‍ය නොවන බවට ආණ්ඩුව ඉදිරිපත් කරන ලද යෝජනාවේදී ඡන්දය දීමෙන් වැළකී සිටීමට එක්සත් ජාතික පක්ෂය ක්‍රියා කළේය. ර‍ට වෙනුවෙන් පෙනී සිටිනවා වෙනුවට රටට එරෙහි සතුරු බලවේගවලට වාසිවන ආකාරයට එක්සත් ජාතික පක්ෂය ගත් මෙම තීරණයට මේ රටේ පොදු මහජනතාව කිසිදාක සමාව නොදෙනු ඇත.එක්සත් ජාතික පක්ෂය තවත් අසත්‍ය චෝදනාවක් එල්ල කරයි. ඒ වත්මන් ආණ්ඩුව රණවිරුවන්ට අපහාස කරන බව ප්‍රකාශ කිරීමයි.“අලිමංකඩ කියලා පාමංකඩ යනවාද, කිළිනොච්චි කියලා මැදවච්චි යනවා” කියා ත්‍රස්තවාදය පරාජය කිරීමේ මෙහෙයුම් ක්‍රියාත්මක වන විට රණවිරුවන්ට අපහාස වන ආකාරයෙන් ප්‍රකාශ කළේ එක්සත් ජාතික පක්ෂයේ රවි කරුණානායක මන්ත්‍රීවරයාය. මීට අමතරව සටන් විරාම ගිවිසුමක් සමග හමුදා බුද්ධි අංශ නම් ලැයිස්තු කොටි සංවිධානයේ අතට ලබාදී හමුදා බුද්ධි අංශ නායකයින් කොටි පිස්තෝල කල්ලිවල ගොදුරු බවට පත්කිරීමට ක්‍රියා කළේ කවුද? මිලේනියම් සිටි මහා පාවාදීම සිදු කළේ කවුද? මෙම පාවාදීම් ගැන එක්සත් ජාතික පක්ෂයේ නායකයින් කියන්නේ කුමක්ද?රනිල් වික්‍රමසිංහ මහතාට නම් මේවාට පිළිතුරු නැතුව ඇති. නායකයා වීමට මාන බලමින් සිටින සජිත් ප්‍රේමදාස මහතා කියන්නේ කුමක්ද? සජිත් ප්‍රේමදාස මහතා ආණ්ඩුව විවේචනය කළාට එක්සත් ජාතික පක්ෂයේ රට පාවාදීමේ කරුණු ගැන මුනිවත රකින්නේ ඇයි? සජිත් ප්‍රේමදාස මහතා රටට ආදරය කරන නායකයෙකු යැයි විශ්වාස කළ හැකිද? රටට එරෙහි බලවේග හමුවේ සජිත් ප්‍රේමදාස මහතාත් අනුගමනය කරනු ලබන්නේ රනිල් වික්‍රමසිංහ මහතාගේ ප්‍රතිපත්තිය නම් කවර කතාද? දේශබන්දු කරු ජයසූරිය මහතා නිතරම කතා කරන්නේ රටේ ප්‍රජාතන්ත්‍රවාදය ශක්තිමත් කළ යුතුයි කියා පමණි. නමුත් රටට එරෙහිව මතුවන සතුරු බලවේග ගැන ඔහු කිසිවක් ප්‍රකාශ නොකරන්නේ ඇයි. රනිල් වික්‍රමසිංහ මහතාගෙන් ඒ ගැන යම් යම් බලපෑම් එල්ල වන නිසාද? නමුත් මේවා සඟවන්නේ නැතුව නියම නායකයෙකු නම් කරු ජයසූරිය මහතා රටට හෙළි කළ යුතුයි.ජනතා විමුක්ති පෙරමුණේ රතු සහෝදරවරුන් එදා කෑගැසුවේ පළමුව මව්බිම දෙවනුව පාසල කියාය. 1988 – 89 භීෂණ සමයේදී රතු සහෝදරවරුන් පාසල් වැසුවේ එසේය. ඊට ප්‍රථම 1987 ඉන්දු - ලංකා ගිවිසුම අත්සන් කරන අවස්ථාවේදී රජයේ දේපළ විනාශ කළේ රතු සහෝදරවරුන්ට පැමිණි ජාත්‍යාලය නිසාය. රටට තිබුණු ආදරය නිසාය. රටට එරෙහිව කාක්කෙක්වත් කෑගැසුවොත් ලිප්ටන් වටරවුමට වී බෝඩි උස්සාගෙන කෑගහන රතු සහෝදරවරුන් මෙහිදී ඡන්දය ප්‍රකාශ කිරීමෙන් වැළකී සිටීම ගැන ලාජ්ජා සහගත විය යුතුය. ඡන්දය දීමෙන් වැළකී සිටීම හා විරුද්ධව ඡන්දය ප්‍රකාශ කිරීම ගැන එතරම් වෙනසක් නොවන්න් මෙය රට හමුවේ පවතින අභියෝගයක් නිසාය.රට හමුවට පැමිණෙන මෙවැනි අභියෝගවලදී ආණ්ඩුව සමඟ කුමන ගැටලු තිබුණද ඒවා පසෙකලා රට වෙනුවෙන් සෘජුව සිට ගැනීමට නොහැකි නම් එම දේශපාලන පක්ෂ කෙරෙහි රටේ පොදු මහජනතාවට තවදුරටත් විශ්වාසය තැබිය හැකිද?මෙම යෝජනාවට සංශෝධන ඉදිරිපත් කළ අවස්ථාවේදී එයට එක්සත් ජාතික පක්ෂය, ජනතා විමුක්ති පෙරමුණ හා දෙමළ ජාතික සන්ධානය එකට අත්වැල් අල්ලාගෙන ඡන්දය ප්‍රකාශ කළේය. එමගින් මෙම පක්ෂවල දේශපාලන න්‍යාය පත්‍රය ඉතා හොඳින් පෙන්නුම් කෙරේ.දෙමළ ජාතික සන්ධානයට, දෙමළ ඩයස්පෝරාවට බෙදුම්වාදී බලවේගවලට අවශ්‍යව ඇත්තේ කෙසේ හෝ මානව හිමිකම් පරීක්ෂණ කමිටුව මෙරටට ගෙන්වා ගැනීමටය. ඒ සඳහා ඔවුන් නොකරන දෙයක් නැත. එමගින් ඔවුන්ට අවශ්‍යව ඇත්තේ ශ්‍රී ලංකාව අරාජික කිරීමටය. ශ්‍රී ලංකාව අරාජික කර එමගින් වාසි ලබාගෙන බෙදුම්වාදය පෝෂණය කර මෙරට වෙනම ඊළාම් රාජ්‍යයක් ‍ඇතිකිරීම ඔවුන්ගේ ‍එකම සිහිනයයි. එවැනි තීරණාත්මක අවස්ථාවකදී රට වෙනුවෙන් පෙනී නොසිට රතුපස්වල, හංවැල්ල, බේරුවල වැනි ප්‍රදේශවල සිදුවූ ප්‍රශ්න මුල්කරගෙන මෙම යෝජනාවට විරුද්ධව ඡන්දය ප්‍රකාශ කිරීම, ඡන්දය දීමෙන් වැළකී සිටීම, පාර්ලිමේන්තුව වර්ජනය කිරීම කෙතරම් අනුවණ ක්‍රියාවක්ද?වසර 30ක ත්‍රස්තවාදය මුළුමනින්ම පරාජය කිරීමෙන් පසු මේ රටට සාමය උදා වී ඇත. එම සාමය හිමිකර රට අරාජික කිරීමට බෙදුම්වාදී බලවේග නොගන්නා උත්සාහයක් නැත. ජිනීවා ඇතුළු නගර ගණනාවක ක්‍රියාත්මක වන්නේ එයයි. එය තේරුම් ගැනීමට නොහැකි විරුද්ධ පක්ෂය වර්තමානයේදී කළ හැකි ලොකුම පාවාදීම සිදු කර ඇත..</content>
  </post></root>