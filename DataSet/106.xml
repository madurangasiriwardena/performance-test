<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2013</year>
      <month>09</month>
      <day>27</day>
    </date>
    <link>http://www.dinamina.lk/2013/09/27/_art.asp?fn=n13092722</link>
    <topic>මානව හිමිකම් කවුන්සිලයට ගෙනා පිල්ලේගේ වාර්තාව තරයේ ප්‍රතික්ෂේප කරනවා</topic>
    <author>මහින්ද අලුත්ගෙදර</author>
    <content>ශ්‍රී ලංකාව සම්බන්ධයෙන් එක්සත් ජාතීන්ගේ මානව හිමිකම් පිළිබඳ මහකොමසාරිස් නවනීදන් පිල්ලේ විසින් ජගත් මානව හිමිකම් කවුන්සිලයට ඉදිරිපත් කළ වාර්තාව තරයේ ප්‍රතික්ෂේප කරන බව රජය අවධාරණය කරයි.ශ්‍රී ලංකාව සම්බන්ධව අන්තර්ජාතික ප්‍රජාවගෙන් සමන්විත යාන්ත්‍රණයක් හරහා විමර්ශනයක් සිදුකිරීම සම්බන්ධයෙන් යෝජනාවක් කිරීමට එක්සත් ජාතීන්ගේ මානව හිමිකම් පිළිබඳ මහකොමසාරිස්වරියට කිසිඳු අයිතියක් නැතැයිද එක්සත් ජාතීන්ගේ සංවිධානයේ ජිනීවාහි ශ්‍රී ලංකා නිත්‍ය නියෝජිත සහ තානාපති රවිනාථ ආරියසිංහ මහතා ප්‍රකාශ කරයි.මහකොමසාරිස්වරියගේ ශ්‍රී ලංකා සංචාරය සම්බන්ධයෙන් දීර්ඝ ලෙස කරුණු දක්වන තානාපතිවරයා සඳහන් කරන්නේ ඇයගේ ශ්‍රී ලංකා සංචාරයේදී රටේ ඕනෑම ප්‍රදේශයක සංචාරය කිරීම වෙනුවෙන් අවස්ථාව සළසාදුන් බවත් ඊට අමතරව ඇයට අවශ්‍ය පුද්ගලයන් සමඟ සාකච්ඡා කිරීම සදහා ඉඩකඩ ලබාදුන් බවත්ය.එවැනි පහසුකම් සපයා දී තිබියදී ඇයගේ ප්‍රකාශ විෂයානුබද්ධ නොවන බවද රවිනාථ ආරියසිංහ මහතා ජගත් මානව හිමිකම් කවුන්සලය හමුවේ ප්‍රකාශකර තිබේ.ශ්‍රී ලංකාවේ කළ සංචාරය අළලා එක්සත් ජාතීන්ගේ මානව හිමිකම් පිළිබඳ මහකොමසාරිස් නවනීදන් පිලේගේ වාර්තාව පසුගියදා (24) ජගත් මානව හිමිකම් කවුන්සලය වෙත ඉදිරිපත්කර තිබෙන අතර ඊට ප්‍රතිචාර දක්වමින් ශ්‍රී ලංකා තානාපතිවරයා මේ බව සදහන්කර ඇතැයි විදේශ කටයුතු අමාත්‍යාංශය කියයි.නවදීදන් පිල්ලේ නියෝජනය කරමින් නියෝජ්‍ය මහකොමසාරිස් ෆ්ලාවියා පැන්සියේරි විසින් මෙය ඉදිරිපත්කර තිබේ.මෙරට සිදුවූ බව කියන මානව හිමිකම් උල්ලංඝනය වීම් සම්බන්ධයෙන් ස්වාධීනව හා විශ්වසනීය ලෙස කිසිදු පරීක්ෂණයක් පවත්වා නැති බවත් ශ්‍රී ලංකා රජය ජාතික ක්‍රියාවලියක් දියත් කළයුතු බවටත් ඇය මෙහිදී චෝදනාකර තිබේ.එක්සත් ජාතීන්ගේ සංවිධානයේ මානව හිමිකම් පිළිබඳ මහකොමසාරිස් නවනීදන් පිල්ලේ විසින් ශ්‍රී ලංකාව සම්බන්ධයෙන් සකස් කළ වාර්තාව ඉදිරිපත් කරමින් තවදුරටත් ඇය සදහන්කර ඇත්තේ එළඹෙන 2014 වසරේ මාර්තු මාසයේදී ශ්‍රී ලංකාව සම්බන්ධයෙන් සකස් කරන ලද ලිඛිත වාර්තාවක් ජගත් සංවිධානයේ මානව හිමිකම් කවුන්සිලය වෙත ඉදිරිපත් කිරීමට නියමිත බවත් මානව හිමිකම් උල්ලංඝනය කිරීමේ සිද්ධීන්වලට සම්බන්ධ චූදිතයන් නීතිය හමුවට ගෙන ඒමට ශ්‍රී ලංකා රජය අවශ්‍ය පියවර ගතයුතු බවත්ය.තවද එසේ නොවුණහොත් ජාත්‍යන්තර ප්‍රජාව හ්‍රී ලංකාව සම්බන්ධයෙන් පරීක්ෂණයක් පවත්වන බවද ඇය පවසා ඇතැයි වාර්තා වෙයි.සත්‍යයතාවයකින් තොර මෙම චෝදනා වෙනුවෙන් ප්‍රතිචාර දක්වා තිබෙන රවිනාථ ආරියසිංහ මහතා වගවීමේ ක්‍රියාවලිය සම්බන්ධයෙන් රජය ධනාත්මක පියවර රැසක් දැනටමත් අනුගමනය කර තිබෙන බවත් මානව හිමිකම් කවුන්සිලයේ දැඩි අවධානයක් ශ්‍රී ලංකාව සම්බන්ධයෙන් අවශ්‍ය නොවන අතර අවශ්‍ය වන්නේ ශ්‍රී ලංකාව නඟා සිටුවීමට සහාය පමණක් බවත්ය. එමෙන්ම ශ්‍රී ලංකාව පීඩාවට පත් නොකරන ලෙසද ඒ මහතා මෙහිදී ඉල්ලීමක් කර තිබේ.මේ අතර ඒ මහතා පෙන්වාදී තිබෙන්නේ අදාළ වාර්තාව ශ්‍රී ලංකවේ වත්මන් තත්ත්වය අගය කිරීම වෙනුවට දේශපාලන ක්‍රියාවලියක ප්‍රතිඵලයක් බවයි. 19/2 යෝජනාව මඟින් දී තිබෙන බලය අභිබවා යාමක් බවද හෙතෙම සදහන්කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>27</day>
    </date>
    <link>http://www.dinamina.lk/2013/09/27/_art.asp?fn=n13092723</link>
    <topic>මාතලේ දිස්ත්‍රික් කම්කරු නිලධාරී අල්ලස් දලේ</topic>
    <author>සිරන්ජනි කුමාරි</author>
    <content>අර්ථ සාධක අරමුදල් නොගෙවු හාම්පුතාට නිතී මඟින් කටයුතු නොකර සිටීමට රුපියල් එක්ලක්ෂ පනස්දහසක අල්ලස් මුදලක් ලබා ගත් බව කියන මාතලේ දිස්ත්‍රික් කම්කරු කාර්යාලයේ කම්කරු නිලධාරීවරයා ලබන මස 9 වන දින දක්වා රක්ෂිත බන්ධනාගාරගත කරන ලෙස කොළඹ ප්‍රධාන මහේස්ත්‍රාත් ගිහාන් පිලපිටිය මහතා පෙරේදා (25) නියම කළේය.මෙසේ රක්ෂිත බන්ධනාගාරගත කරනු ලැබුවේ මහනුවර ,සුදුහුම්පොල පදිංචි කොඩිතුවක්කු කංකානම්ලාගේ බිම්සර ලීල් කොඩිතුවක්කු නමැත්තාය.උකුවෙල ප්‍රදේශයේ මොටර් කාර්මික වැඩපළක් පවත්වා ගෙන ගිය පැමිණිලිකාර සචින් හිරාස් කුලතුංග නමැත්තාගෙන් මෙසේ ලක්ෂ තුනක අල්ලස් මුදලක් ඉල්ලා පසුව ලක්ෂ එකාහමාරක මුදලක් ලබා ගනිද්දී අල්ලස් කොමිසම විසින් සැකකරු අත්අඩංගුවට ගෙන තිබේ.රුපියල් 860160 ක මුදලක් අර්ථ සාධක මුදල් ලෙස හාම්පුතුට සිය සේවකයන් තිදෙනා වෙනුවෙන් ගෙවිය යුතු බව සදහන් කළ සැකකරු" සල්ලී දුන්නා නම් නඩුව අයින් කරලා දෙන්නම් කියා " පැමිණිලිකරුගෙන් මුදල් ඉල්ලා සිටි බවට පැමිණිල්ලේ සදහන් ‍වේ.ඉල්ලීම අනුව එකඟ වු පැමිණිලිකරු අල්ලස් කොමිසම වෙත පැමිණීලි කිරීමෙන් අනතුරුව උපාය දුතයෙකු සමඟ සැකකරු හමුවීමට ගොස් ඇති අතර එහදී සිය මොටර් රථයට පැමිණිලිකරු පමණක් ගොඩ කර ගත් සැකකරු වාහනය යන අතරමඟ දී මුදල් ගනුදෙනු කොට ලේඛන ඉරා දමා ඇති බවත් උපාය දුතයා මොටර් රථය ලුහුබැද සැකකරු අත්අඩංගුවට ගත් බවට කොමිසමේ සැරයන් පී චන්ද්‍රසිරි මහතා අධිකරණය හමුවේ පැවසීය.සැකකරු වෙනුවෙන් පෙනීසිටි නිතිඥවරයා පවසා සිටියේ මෙය අමු බොරුවක් බවත් පැමිණිලිකරුට සිදු වු අනතුරක් සම්බන්ධයෙන් කරුණු විමසීමට ඔහු මොටර් රථයට ගොඩකර ගත් බවය.අදාළ කරුණු සළකා බැලු මහේස්ත්‍රාත්වරයා පැමිණිලිකරු අධිකරණ වෛද්‍යවරයා වෙත ඉදිරිපත් කොට වාර්තාවක් කැදවිමට නියෝග කරමින් සැකකරු රක්ෂිත බන්ධනාගාරගත කිරිමට නියෝග කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>27</day>
    </date>
    <link>http://www.dinamina.lk/2013/09/27/_art.asp?fn=n13092724</link>
    <topic>මුහුදුබඩ දුම්රිය මගී සමිතිය දුම්රිය දෙපාර්තමේන්තුවට තුති පුදයි</topic>
    <author>ශීලා උඩුවර</author>
    <content>මෙතෙක් කල් කොළඔට පමණක් සීමා වි තිබූ කොළඔ කොටුවෙන් පිටත්වන දුම්රියවල නිරීක්ෂණ, වායු සමීකරණ , නිදන මැදිරි සහ නගරාන්තර දුම්රියන්හි ආසන වෙන් කිරීමේ පහසුකම් ගාල්ල,මාතර හා හික්කඩුව දුම්රිය ස්ථානවලින්දලබා දීමට කටයුතු කිරිම ගැන මුහුදුබඩ දුම්රිය මගී සමිතිය දුම්රිය දෙපාර්තමේන්තුවට සිය ස්තුතිය පිරිනමයි. මෙතෙක් එම දුම්රියන්හි ආසන වෙන් කරනු ලැබුවේ කොළඔ කොටුව දුම්රිය ස්ථානයෙන් පමණක් මේ සඳහා මගී ජනතාවට දැඩි දුෂ්කරතාවයක් විඳිමට සිදුවු බවත් ඇතැම් අවස්ථාවල පැය ගණන් පෝළිම්වල සිට හිස්අතින් ආපසු යාම‍ට සිදුවු බවත් එම සමිතියේ සභාපති ගුණපාල විතාරණ මහතා පවසයි මේ සඳහා අතිරේක දුම්රිය සාමාන්‍යාධිකාරි (මෙහෙයුම්) නාලක බණ්ඩාර මහතා විශාල උනන්දුවක් දැක් වු බවත් රුහුණු කුමාරි, රජරට රැජිණි යන දුම්රියවලද ආසන වෙන් කිරීමේ පහසුකම් ලබා දෙන ලෙසත් ඒ මහතා ඉල්ලීමක් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>27</day>
    </date>
    <link>http://www.dinamina.lk/2013/09/27/_art.asp?fn=n13092725</link>
    <topic>පොදු රදමඬුලු සමුළුවේපෙර සූදානම විදෙස් නියෝජිතයන්ගේ ප්‍රසාදයට</topic>
    <author/>
    <content> පොදු රාජ්‍ය මණ්ඩලයීය රාජ්‍ය නායක සමුළුවට ශ්‍රී ලංකාවේ පෙර සූදානම සම්බන්ධයෙන් පොදු රාජ්‍ය මණ්ඩලයේ මහලේකම් කමලේෂ් ශර්මා මහතා ජනාධිපති මහින්ද රාජපක්ෂ මහතාට පැවසීය.පෙර සූදානම විමර්ශනය පිණිස ගත වූ මාස දෙක ඇතුළත ශ්‍රී ලංකාවට පැමිණි බොහෝ රටවල නියෝජිත පිරිස් සමුළුව සඳහා සලසමින් තිබෙන විධිවිධාන ගැන බලවත් ප්‍රසාදයට පත්ව ඇති බව ෂර්මා මහතා ජනාධිපතිතුමාට දැනුම් දුන්නේ ය.ඒ මහතා මෙම අදහස් පළ කළේ ජනාධිපති මහින්ද රාජපක්ෂ මහතා 25 වැනිදා උදෑසන නිව්යෝර්ක් නුවර දී මුණගැසුණු අවස්ථාවේදීය.නිව්යෝර්ක් හි එක්සත් ජාතීන්ගේ මූලස්ථානයේ පැවැත්වෙන 68 වැනි මහා මණ්ඩල සැසිවාරයට සමගාමීව හමුව සිදුවිය.සංවාදයේ ප්‍රධාන විෂයය වූයේ නොවැම්බර් ශ්‍රී ලංකාවේ පැවැත්වෙන පොදු රාජ්‍ය මණ්ඩලයීය රටවල 2013 නායක හමුවයි. නායක හමුව සහ අප අත්කර ගැනීමට බලාපොරොත්තු වන ප්‍රතිඵල පිළිබඳව බෙහෙවින් ධනාත්මක ආකල්පයක් දක්නට පිළිවන් යැයි ෂර්මා මහතා පැවසීය.ඔබ තෝරා ගෙන ඇති සහභාගීත්වය, යුක්තිය සහ සාධාරණ දෘෂ්ඨිය අන්තර්ගත තේමාව සෑම තැනකම පිළිගැනීමට ලක්ව තිබෙනවා ඒ මහතා පැවසීය.මෙවර පොදු රාජ්‍ය මණ්ඩල නායක හමුවේ තේමාව වෘද්ධිය සමඟ යුක්තිය: සහභාගී සංවර්ධනය යන්නයි. ජනගහණයේ සියලූ කොටස් සහ රටේ සියලූ ප්‍රදේශවලට සංවර්ධනයේ ප්‍රතිලාභ අත්විය යුතුය යන ජනාධිපති මහින්ද රාජපක්ෂ මහතාගේ දැක්ම ආභාසයෙන් මේ තේමාව සැකසිණ. අප දැනෙන සුළු ප්‍රතිඵල අත්කර ගත යුතුයි, නැත්නම් මෙය තවත් රැස්වීමක් පමණයි ජනාධිපතිතුමා සඳහන් කළේය.පෙර විමසුම් චාරිකාවල නිරතවීමට නොහැකි වූ රටවල අවශ්‍යතා ඉටුකිරීමට ශ්‍රී ලංකාව හැකි සෑම දෙයක්ම කර තිබෙනවා ෂර්මා මහතා කීය.විදේශ අමාත්‍ය මහාචාර්ය ජී. එල්. පීරිස්, විදේශ අමාත්‍යාංශයේ අධීක්ෂණ මන්ත්‍රී සජින් ද වාස් ගුණවර්ධන, ජනාධිපති ලේකම් ලලිත් වීරතුංග යන මහත්වරු සහ විදේශ අමාත්‍යාංශයේ අතිරේක ලේකම් ෂෙනුකා සෙනෙවිරත්න සහ යුරෝපා හා ඇමරිකා ඒකකයේ අධ්‍යක්ෂ ජනරාල් හිමාලි සේරසිංහ යන මහත්මීහු සාකච්ඡාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>27</day>
    </date>
    <link>http://www.dinamina.lk/2013/09/27/_art.asp?fn=n13092710</link>
    <topic>සිරු‍රේ හෙරොයින් සඟවාගෙන සිටි කත දැලේ</topic>
    <author>ඉන්දික පොල්කොටුව</author>
    <content>හෙරොයින් ජාවාරම සම්බන්ධයෙන් රක්ෂිත භාරයේ සිට ඇප නියම වූ කාන්තාවක් යළි මහකන්ද ගල්ඔය පිහිටි සිය නිවසට පැමිණ හෙරොයින් ජාවාරමේ යෙදී සිටියදී ඇගේ ශරීර අභ්‍යන්තරයේ සඟවාගෙන සිටි පැකට් අටක හෙ‍රොයින් තොගයක් සමඟ මහනුවර කොට්ඨාස දූෂණ මර්දන ඒකකය මඟින් අත්අඩංගුවට ගැනිණි.අධිකරණයෙන් ඇප නියම වූ අදාළ කාන්තාව නිවසට පැමිණ මසක් තුළ මෙලෙස පොලිස් අත්අඩංගුවට ගැනිණි.“ගල්ඔය නෝනා” නැමති කාන්තාවක මෙලෙස අත්අඩංගුවට ගැනුණු අතර ඇයට පෙර වැරැදි 05ක්ද තිබෙන බැව් පොලිසිය පවසයි.එම සැකකාරියගේ වැඩිමහල් සොහායුරියද මේ වනවිට හෙරොයින් ජාවාරම සම්බන්ධයෙන් රක්ෂිත භාරයේ සිටින අතර බාල සොහොයුරිය හෙරොයින් ජාවාරමට මෙයට පෙර අධිකරණයට ඉදිරිපත් කැර ඇති බව පොලිස් පරීක්ෂණ වලින් අනාවරණ්‍ය වේ.මධ්‍යම පළාත භාර ජ්‍යෙෂ්ඨ නියෝජ්‍ය පොලිස්පති එච්.එන්.බී. අඹන්වල, මහනුවර කොට්ඨාස භාර ජ්‍යෙෂ්ඨ පොලිස් අධිකාරි ගාමිණී ඇල්ලේපොල යන මහත්වරුන්ගේ උපදෙස් මත මහනුවර කොට්ඨාස දූෂණ මර්දන ඒකකයේ ස්ථනාධිපති පොලිස් පරීක්ෂක ප්‍රදීප් කෝට්ටගේ මහතාගේ මෙහෙයවීමෙන් උප පොලිස් පරීක්ෂක රසික රාජපක්ෂ, පොලිස් සැරයන් වන කමල් වැන්ඩවෝල්, කාන්තා පොලිස් සැරයන් කුසුම් කුමාරි, පොලිස් කොස්තාපල්වරුන් වන සිසිර කුමාර, අතුල ප්‍රනාන්දු යන මහත්ම මහත්මීහු මේ වැටලීම කළහ.අත්අඩංගුවට ගැනුණ සැකකාරිය හා ඇගේ පවුලේ සහෝදරියන් තිදෙනෙකු කලක පටන් හෙරොයින් ජාවාරමේ යෙදී ඇති බවට පොලිස් පරීක්ෂණවලින් අනාවරණය වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>27</day>
    </date>
    <link>http://www.dinamina.lk/2013/09/27/_art.asp?fn=n13092711</link>
    <topic>ලංගම බස්වලට කැමරා</topic>
    <author>ශීලා උඩුවර සහසුභාෂිණී සේනානායක</author>
    <content>ශ්‍රී ලංකා ගමනාගමන මණ්ඩලයට අයත් බස්රථවල ජී.පී.එස් සහ සී.සී.ටීවී කැමරා දහසක් සවි කිරීමට ශ‍්‍රී ලංකා ගමනා ගමන මණ්ඩලය පියවර ගනී.ජී.පී.එස් කැමරා සවි කිරීමෙන් අදාළ බස්රථයේ කාර්මික තත්ත්වය, ඉන්ධන තත්ත්වය, කාල සටහන අනුව බස්රථය ධාවනය කරන්නේද සහ බස්රථය තිබෙන්නේ කිනම් ප‍්‍රදේශයේද යන්න හදුනා ගැනීම අරමුණ බව ශ්‍රී ලංගම ආරංචි මාර්ග ප්‍රකාශ කරයි.එමෙන් ම සී.සී.ටීවී කැමරා සවි කිරීමෙන් බස්රථය තුළ මත්ද්‍රව්‍ය,මත්කුඩු ආදිය ප‍්‍රවාහනය පිළිබඳ සොයා බැලීම,අක‍්‍රමිකතා සිදුවීම් විමසා බැලීම මෙන්ම විශේෂයෙන්ම බස්රථය තුළ ගන්නා කාන්තාවන් හිංසනයට ලක්වන්නේ ද යන්න පරීක්ෂා කිරීම ද අරමුණ බව ශ‍්‍රී ලංගමය ඉහළ නිලධාරියකු දිනමිණට ප්‍රකාශ කළේය.මෙම කැමරා දුර ගමන් සේවයෙහි යෙදෙන බස්රථ වල පළමුව සවිකරන අතර පසුව කෙටි ධාවනයෙහි යෙදෙන බස්රථ වලද සවි කිරීමට පියවර ගන්නා බව එම නිලධාරියා වැඩිදුරටත් කියා සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>27</day>
    </date>
    <link>http://www.dinamina.lk/2013/09/27/_art.asp?fn=n13092712</link>
    <topic>බණ්ඩාරනායක නාමය සදාකල් ජනතා හදවත් තුළ රැඳෙනවා</topic>
    <author>ජයසිරි මුණසිංහ සහ අත්තනගල්ල විශේෂ</author>
    <content>ලාංකික පොදු ජනතාවගේ උරුමය රැක ගැනීමට පුරෝගාමී මෙහෙවරක් ඉටු කළ හිටපු අගමැති එස්.ඩබ්ලිව්.ආර්.ඩී. බණ්ඩාරනායක ශ්‍රීමතාණන්ගේ නාමය පොදුජන හදවත් තුළ කිසිදා නොමැකෙන බව සියම් මහා නිකායේ මල්වතු පාර්ශ්වයේ අනුනායක ආචාර්ය නියංගොඩ විජිතසිරි නාහිමියෝ ප්‍රකාශ කළහ.ශ්‍රී ලංකා නිදහස් පක්ෂයේ නිර්මාතෘවරයාණෝ වූ එස්.ඩබ්ලිව්.ආර්.ඩී. බණ්ඩාරනායක ශ්‍රීමතාණන්ගේ 54 වැනි ගුණසමරුව අත්තනගල්ල බණ්ඩාරනායක සමාධිය අභියස ඊයේ (26) උදේ පැවැති අවස්ථාවට එක්වෙමින් විශේෂ ධර්මානුශාසනාවක් පවත්වමින් අනුනායක හිමියෝ එසේ කීහ.අතිපූජ්‍ය නියංගොඩ විජිතසිරි අනුනායක හිමියෝ තවදුරටත් මෙසේද ප්‍රකාශ කළහ. ශ්‍රී ලංකා නිදහස් පක්ෂයේ නිර්මාතෘ දිවංගත එස්.ඩබ්ලිව්.ආර්.ඩී. බණ්ඩාරනායක අගමැතිඳුන් පනස් හයේ සිදුකළ පොදුජන පෙරළිය ඉතාම අර්ථසම්පන්න වුවක්. එදා මේ රටේ පොදු ජනතාව තම උරුමය නැවත ලැබුවා. මේ පොදු ජනතාව බලගැන්වූ අර්ථසම්පන්න දේ ජනහදවත්වල සදානුස්මරණීය ලෙස සනිටුහන් වී තිබෙනවා. අදටත් අපේ ර‍ටේ ජනතාව මේ 56 පෙරළියෙන් රටට අත්වූ ප්‍රතිඵල භුක්ති විඳිනවා.ශ්‍රී ලංකා අමරපුර මහා නිකායේ සභාපති අග්ගමහා පණ්ඩිත කොටුගොඩ ධම්මාවාස නාහිමියෝඅප රටට එරෙහි දෙස් විදෙස් කුමන්ත්‍රණ එදත් ක්‍රියාත්මක වුණා. අදත් තිබෙනවා. දිවංගත එස්.ඩබ්ලිව්.ආර්.ඩී. බණ්ඩාරනායක ශ්‍රීමතාණන්ට බලයට පැමිණ වැඩි කාලයක් සේවය කරන්නට හැකි වුණේ නැහැ. කුරිරු බලවේග ක්‍රියාත්මක වුණා. එතුමා ඝාතනය කළා. එතුමාව ඝාතනය කළ පුද්ගලයාට පවා සමාව ලබාදෙන ලෙසයි අගමැතිදුන් ප්‍රකාශ කෙළේ. එවන් උදාර ගතිගුණ සමුදායක් බණ්ඩාරනායකයාණන්ට තිබුණා.දිවංගත බණ්ඩාරනායකවරුන්ගේ ගුණ සමරුවට එක්වූ සැම පංචශීලයෙහි පිහිටවූයේ කැලණිය විශ්වවිද්‍යාලයේ කුලපති කොළඹ හලාවත දෙදිසාවේ ප්‍රධාන සංඝනායක පෑලියගොඩ විද්‍යාලංකාර පරිවේණාධිපති ආචාර්ය වැලමිටියාවේ කුසලධම්ම නාහිමියෝ විසිනි.ඉන් අනතුරුව සීනාදි සිව් කෝරළයේ ප්‍රධාන සංඝනායක අත්තනගලු රජමහා විහාරාධිපති ‍මහෝපාධ්‍යයාය ආචාර්ය පන්නිල ශ්‍රී ආනන්ද හිමියෝ ප්‍රධාන සංඝරත්නය පැන් වැඩිම සිදු කළහ. මහා සංඝරත්නය විෂයෙහිලා සපිරිකර පිරිනැමීම හිටපු ජනාධිපතිනි චන්ද්‍රිකා බණ්ඩාරනායක මහත්මිය ඇතුළු පවුලේ ඥාතීහු සිදු කළහ.අනතුරුව බණ්ඩාරනායකවරුන්ට පුෂ්පෝපහාර දැක්වීම හිටපු ජනාධිපතිනිය ප්‍රධාන පවුලේ පිරිසගෙන් ඇරඹිණි.ජනාධිපති මහින්ද රාජපක්ෂ මහතා වෙනුවෙන් බස්නාහිර පළාත් ආණ්ඩුකාර අලවි මව්ලානා මහතා මල් කළඹ තැන්පත් කළහ. අනතුරුව අගමැති දි.මු. ජයරත්න, ජ්‍යෙෂ්ඨ ඇමැති ‍රත්නසිරි වික්‍රමනායක, දිනේෂ් ගුණවර්ධන, ජීවන් කුමාරතුංග, බුද්ධශාසන නියෝජ්‍ය ඇමැති එම්.කේ.ඒ.ඩී.එස්. ගුණවර්ධන, ලසන්ත අලගියවන්න, විශේෂඥ වෛද්‍ය පාර්ලිමේන්තු මන්ත්‍රී සුදර්ශනී ප්‍රනාන්දු පුල්ලේ යන මහත්ම මහත්මීහු මල් කළඹ තැන්පත් කළහ.දේශපාලන පක්ෂ නායකයෝ නියෝජනය කරමින් ප්‍රජාතන්ත්‍රවාදී පක්ෂයේ නායක සරත් ෆොන්සේකා, එක්සත් ජාතික පක්ෂයේ මහලේකම් තිස්ස අත්තනායක, කරු ජයසුරිය, මංගල සමරවීර යන මහත්වරු පුෂ්පෝපහාර දැක්වූහ.මේ අවස්ථාවට ශ්‍රී ලංකා රාමඤ්ඤ මහා නිකායේ මහානායක අතිපූජ්‍ය නාපාන පේමසිරි,අමරපුර නිකායේමහානායක අතිපූජ්‍ය දවුල්දෙන ඥානිස්සර නාහිමි ප්‍රධාන මහා සංඝරත්නය අන්‍ය ආගමික පූජක ප්‍රසාදීන් වහන්සේලා වැඩම කොට සිටියහ.අත්තනගල්ල ප්‍රදේශයේ ආබාධිත පිරිස අතුරින් තෝරා ගත් කිහිප දෙනෙකුට රෝදපුටු පිරිනැමීම, වියළි ආහාර ද්‍රව්‍ය පිරිනැමීමද මෙහිදී සිදු කැරිණි.මේ අවස්ථාවට බණ්ඩාරනායක පවුලේ ඥාතීහු රජයේ මැති ඇමැතිවරු රජයේ නිලධාරීහු මහජනතාව විශාල පිරිසක් සහභාගී වී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>27</day>
    </date>
    <link>http://www.dinamina.lk/2013/09/27/_art.asp?fn=n13092713</link>
    <topic>අනුරපුර කඩ කුලී ඉහළ දාන්න නගර සභාව පියවර අරන්</topic>
    <author>කිත්සිරි වනසිංහ</author>
    <content>තක්සේරු දෙපාර්තමේන්තුවේ නියමයන්ට අනුව අනුරාධපුර මහ නගර සභාවට අයත් කඩ කාමර වල මාසික කුලිය වැඩි කිරීමට සිදු වූ බව නගරාධිපති එච්.පී. සෝමදාස මහතා පසුගියදා පැවති නගර සභා රැස්වීමේදී ප්‍රකාශ කෙළේය.නගර සභාවට අයත් කඩ කාමරවල මාසික කුලිය හදිසියේ වැඩි කිරීම අසාධාරණ බවත් එය වෙළෙඳසල් හිමියන්ට දරාගත නොහැකි බවත් පවසමින් ඊට කඩිනම් විසඳුමක් ලබාදෙන ලෙස ඉල්ලමින් විපක්ෂ නායක ඉන්දික අරුණ කුමාර මහතා නගර සභාවට ගෙන ආ යෝජනාවකට පිළිතුරු දෙමින් නගරාධිපතිවරයා මේ බව පැවසීය.මෙතෙක් රුපියල් දහසක කුලියක් ගෙවූ කඩ කාමරයකට රුපියල් දස දහසක මුදලක් ද පන්සියයක් ගෙවූ කඩ කාමරයකට රුපියල් පන්දහසක පමණ මුදලක් ද වශයෙන් මාසිකව වැඩිවීම කඩ හිමියන්ට දරාගැනීමට අපහසු යැයි ද අරුණ කුමාර මහතා සඳහන් කෙළේය.මෙතෙක් නගර සභා නිලධාරීන් විසින් සභාවට අයත් කඩ කාමර වල මාසික ගෙවීම් තක්සේරු කළ ද විධිමත්ව එම කටයුතු තක්සේරු දෙපාර්තමේන්තුව මඟින් ක්‍රියාත්මක වීම නිසා විරෝධතා එල්ල වී ඇතැයිද සෝමදාස මහතා සඳහන් කරයි. නගර සභාවේ හා තමන්ගේ වුවමනාවන්ට කඩ හිමියන්ගේ මාසික ගෙවීම් වැඩි නොකළ බවත් රජයේ ප්‍රතිපත්තිමය තීරණ අනුව ක්‍රියාත්මක කරන කටයුතු නවතාලීමට තමන්ට හෝ නගර සභාවට නොහැකි බවත් නගර වැසියන්ට බරක් නොවී කටයුතු කිරීමට තමන් ද කැමති බව නගරාධිපතිවරයා මෙහිදී කියා සිටියේය.නගර සභාවට අය විය යුතු ආදායම් වසර ගණනාවක් නිසියාකාරව අය නොවීමත් මෙම ක්‍රමවේදය තුළින් සභාවට මෙන්ම කඩ හිමියන්ට ද අසාධාරණ සිදු වී නැතැයි ද සෝමදාස මහතා මෙහිදී වැඩිදුරටත් පැවසීය. නගර සභාවට අයත් කඩ කාමර 400ක පමණ ප්‍රමාණයක් තිබෙන අතර ඒ තුළින් සභාවට ලැබෙන ආදායම් ක්‍රමවත් කරවීමත් කඩ හිමියන් හට අසාධාරණයක් වී ඇත්නම් ඊට ගත යුතු ක්‍රියාමාර්ග පිළිබඳව කටයුතු කිරීමටත් කිසි විටෙක පසුබට නොවන බවත් නමුත් ආණ්ඩුව ගන්නා ප්‍රතිපත්තිමය තීරණයන්ට පටහැනිව කටයුතු කිරීමේ අයිතියක් නැතැයිද හෙතෙම අවධාරණය කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>27</day>
    </date>
    <link>http://www.dinamina.lk/2013/09/27/_art.asp?fn=n13092714</link>
    <topic>මිනිස් ජාවාරම මඬින්න ශ්‍රී ලංකාව දක්වන සහාය අගය කරනවා</topic>
    <author> මහින්ද අලුත්ගෙදර</author>
    <content>ඕස්ට්‍රෙලියාවට සිදුකෙරෙන මිනිස් ජාවාරම වැලැක්වීමට මෙන්ම එම ජාවාරම්කරුවන් අත්අඩංගුවට ගැනීම සඳහා ශ්‍රී ලංකාව දක්වන විශිෂ්ට සහයෝගය අගය කරන බව ඔස්ට්‍රේලියාව පවසයි.මිනිස් ජාවාරම් සම්බන්ධයෙන් ක්‍රියාත්මක වීම සඳහා ඔස්ට්‍රේලියානු නව රජය විසින් දැඩි නීති පනවා එවැනි ජාවාරම් කල්ලි අක්‍රිය කිරීමට කටයුතු කරන බව ඔස්ට්‍රෙලියානු විදේශ ඇමතිනි ජුලී බිශොප් මහත්මිය ප්‍රකාශ කරයි.එක්සත් ජාතීන්ගේ සංවිධානයේ මහා මණ්ඩල සැසිවාරයට සහභාගිවීම සඳහා නිව්යෝර්ක් නුවට ගොස් සිටින ශ්‍රී ලංකා විදේශ කටයුතු ඇමති මහාචාර්ය ජී.එල්.පීරිස් මහතා සමඟ නිව්යෝක් නුවරදී පැවැති සාකච්ඡාවකදී ඔස්ට්‍රෙලියානු විදේශ ඇමතිනිය මේ බව සදහන්කර තිබේ.මෙහිදී මහාචාර්ය ජී.එල්.පීරිස් මහතා පෙන්වාදී ඇත්තේ ඔස්ට්‍රෙලියාවට නීතිවිරෝධි මාර්ගවලින් පුද්ගලයින් ප්‍රවාහනය කිරීමේ ක්‍රම වැලැක්වීමට ශ්‍රී ලංකා නාවික හමුදා ආරක්ෂාව ඉහළ නංවා ඇති බවත් මෙම ගැටළුව සම්බන්ධයෙන් ශ්‍රී ලංකාව තුළ ඉහළ අවබෝධයක් ඇති බවත්ය.පුළුල් අන්දමින් මෙම ප්‍රශ්නය නිරාකරණය කර ගැනීමට ශ්‍රී ලංකාව අඛණ්ඩව සහයෝගය දක්වන බව සදහන්කර තිබෙන මහාචාර්ය ජී.එල් පීරිස් මහතා වසර 25 කට පසුව උතුරු පළාත් සභා ඡන්ද විමසීම පැවැත්වූ බවද ජයගත් පක්ෂයේ වගකීම වන්නේ එම ජනතාවට සේවය කිරීම බවද පෙන්වාදී තිබේ. ඒ සඳහා අලුතින් තේරීපත් වූ උතුරු පළාත් සභාව සමඟ වැඩකරන බවද හෙතෙම සදහන්කර ඇත.ශ්‍රි ලංකා - ඔස්ට්‍රෙලියා විදේශ ඇමතිවරු කොළඹදී පැවැත්වෙන පොදු රාජ්‍ය මණ්ඩලීය රාජ්‍ය නායක සමුළුව, හම්බන්තොට තරුණ සමුළුව සහ හික්කඩුවේ පැවැත්වෙන ජනතා සංසද සම්බන්ධයෙන්ද අවධානය යොමුකර තිබේ. දෙරට අතර පවතින ශක්තිමත් ද්විපාර්ශවික සබඳතා ඕස්ට්‍රෙලියා ආයෝජනවලින් පෙන්නුම් කෙරෙන බව කී ජුලී බිශොප් මහත්මිය ඉදිරියේදී තවත් ආයෝජන අපේක්ෂා කළ හැකි බවද පෙන්වාදී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>27</day>
    </date>
    <link>http://www.dinamina.lk/2013/09/27/_art.asp?fn=n13092715</link>
    <topic>ගම්පහ බැංකු කොල්ලය සැලසුම් කළ මහ මොළකරු ගෝලයන් සමඟ දැලේ</topic>
    <author>විජයානි එදිරිසිංහ</author>
    <content>ගම්පහ බැංකු කොල්ලය සිදු කළ කොල්ල කල්ලියේ ව්‍යාජ පොලිස් පරීක්ෂකවරයාද කොල්ලය සැලසුම් කළ පුද්ගලයා සමඟ කොල්ලකරුවන් පැමිණි මෝටර් රථය බස්නාහිර උතුර අපරාධ මෙහෙයුම් කොට්ඨාසය මඟින් අත්අඩංගුවට ගෙන තිබේ.පුන්සිරි කාරියවසම් නමැති ව්‍යාජ පොලිස් පරීක්ෂකවරයා ඒකල ප්‍රදේශයේ පදිංචිකරුවෙකි. මොහු අත්අඩංගුවට ගනු ලැබුවේ කොළඹ ඉබ්බන්වල හන්දියේදීය. දිනකට රුපියල් 3500 කුලියට ඔහු ලබාගත් නවීන පන්නයේ මෝටර් රථයක් ද රත්තරන් චේන් දෙකක් ද පොලිස් බාරයට ගෙන ඇත. කොල්ලයේ සැලසුම්කරු වූ අත්අඩංගුවට පත් පුද්ගලයා අජිත් කුරුප්පු නැමැති අයෙකි. වෙන්නප්පුව ප්‍රදේශයේ පදිංචිකරුවෙකි. මොහු කොල්ලයට යොදාගත් මෝටර් රථය ඒකල ප්‍රදේශයේ කුලී රථ සැපයුම් ආයතනයකින් කුලියට ලබාගෙන ඇත.මොහු මිනීමැරුමකට සම්බන්ධව අච්චු ලබා වසර 15ක් සිර දඬුවම් විඳ ඉන් නිදහස්ව පැමිණ ඇති අයෙකි. කොල්ල කල්ලියේ කිහිප දෙනෙකුම එකට හිර බාරයේ සිටි අය බව අනාවරණය කරගෙන ඇත. ඔවුන් මෙම කොල්ලය සැලසුම් කැර ඇත්තේ හිරගෙදර සිටියදීම බවද ප්‍රශ්න කිරීම් වලදී හෙළිවී තිබේ.මෙම කොල්ලයට සම්බන්ධව පිරිසෙන් සිවු දෙනෙක් මේ වන විට අත්අඩංගුවට පත්ව සිටිති. රඳවා ගැනීමේ නියෝග මත මොවුන්ගෙන් ප්‍රශ්න කරගෙන යයි. එහි ප්‍රතිඵලයක් වශයෙන් තවත් දෙදෙනෙක් අද හෙටම අත්අඩංගුවට ගැනීමට හැකි තත්ත්වයක් ඇතැයි පොලිසිය කියයි. මෙම කොල්ලයේදී පැහැරගත් මුදල් හා රන් ආභරණවලින් කොටසක් ද මේ වන විට සොයා ගැනීමට හැකිවී තිබේ.බස්නාහිර ප්‍රදේශය භාර ජ්‍යෙෂ්ඨ නියෝජ්‍ය පොලිස්පති අනුර සේනානායක මහතාගේ සහ නියෝජ්‍ය පොලිස්පති එල්.ජී. කුලරත්න මහතාගේ උපදෙස් මත සහකාර පොලිස් අධිකාරී ජගත් වීරකෝන් මහතාගේ අධීක්ෂණය යටතේ බස්නාහිර උතුර අපරාධ මෙහෙයුම් ඒකකයේ ස්ථානාධිපති උපුල් සමරසිංහ, පොලිස් පරීක්ෂක වසන්ත සුදුසිංහ, උප පොලිස් පරීක්ෂක ඩබ්ලිව්. ඒ. ප්‍රියන්ත, පොලිස් සැරයන් චන්දන, පොලිස් කොස්තාපල්වරුන් වන කරුණානන්ද, අරුණ සහ රසික යන මහත්වරු වැටලීම් සිදු කර සැකකරුවන් අත්අඩංගුවට ගත්හ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>27</day>
    </date>
    <link>http://www.dinamina.lk/2013/09/27/_art.asp?fn=n13092716</link>
    <topic>උතුරු මැද ඉඩම් නැති අයට ඉඩම් දෙන්න ‘රන්බිම අරුණලු’ සහ ‘බිම් සවිය’ ක්‍රියාත්මකයි</topic>
    <author>අනුරාධපුර අධිකරණ</author>
    <content>ඉඩමක අයිතිය නොමැති උතුරු මැද පළාතේ ජනතාවට ඉඩමක අයිතිය 'රන්බිම අරුණලු' සහ 'බිම් සවිය' වැඩසටහන් යටතේ ලබා දෙන බව උතුරුමැද පළාත් ප්‍රධාන ඇමැති එස්.එම්. රංජිත් සමරකෝන් මහතා කියයි. ඊට අදාළ සියලු කටයුතු මේ වන විටත් සකස් කරමින් පවතී. පළාතේ ප්‍රාදේශීය ලේකම්වරුන් සහ ඉඩම් නිලධාරීන් හරහා එම වැඩපිළිවෙළ ක්‍රියාත්මක කරන බව ප්‍රධාන ඇමැතිවරයා තිරප්පනේදී සඳහන් කරයි. 'රන්බිම අරුණලු' සහ 'බිම් සවිය' යටතේ පළාතේ ඉඩම් ඔප්පු ලක්ෂ දෙකක් ලබා දීමට කටයුතු කැර තිබේ. ඉඩමක අයිතිය නොමැති පවුල් විශාල පිරිසක් පළාත තුළ සිටී. විධිමත් ආකාරයෙන් ඒ හැමදෙනාට ඉඩමක අයිතිය තහවුරු කරන බවද හෙතෙම සඳහන් කරයි.උතුරුමැද පළාතේ සියයට අනූවක් (90%) ගොවිතැනෙන් ජීවත් වන ජනතාවක් සිටින අතර එම ජනතාවට අවශ්‍ය සහන ලබාදීම තමාගේ එකම අරමුණ බව ප්‍රධාන ඇමැතිවරයා පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>27</day>
    </date>
    <link>http://www.dinamina.lk/2013/09/27/_art.asp?fn=n13092717</link>
    <topic>දෙරටේ ආර්ථික සබඳතා ශක්තිමත් කරමින් ශ්‍රී ලංකාවේ ආයෝජනයට චීනය සූදානම්</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ වැඩි වැඩියෙන් ආයෝජන සිදුකිරීම සඳහා තම රටේ දැවැන්ත සමාගම් දිරිමත් කිරීමට අවශ්‍ය පියවර ගන්නා අතරම දෙරටේ ආර්ථික සබඳතා තවදුරටත් ශක්තිමත් කිරීමට සූදානම් බව චීනය ප්‍රකාශ කරයි.දෙරට අතර නිදහස් වෙළෙඳ ගිවිසුමක් ක්‍රියාත්මක කිරීම සඳහා පියවර ගෙන තිබෙන බවද මේ වනවිට ඒ සම්බන්ධයෙන් සාකච්ඡා සිදුවන බවද ශ්‍රී ලංකාවේ චීන තානාපති වූ. ජියෑන්ග්හාඕ (Wu Jianghao) මහතා පවසයි.තානාපතිවරයා මේ බව සඳහන් කළේ චීන සමූහාණ්ඩුවේ 64 වැනි සංවත්සරය නිමිත්තෙන් කොළඹදී පැවැති සැමරුම් උත්සවයකට සහභාගි වෙමිනි.එහිදී වැඩිදුරටත් අදහස් පළකරමින් වූ. ජියෑන්ග්හාඕ මහතා සඳහන් කළේ ඉතිහාසයේ සිට ශ්‍රී ලංකාව සහ චීනය අතර සමීප සබඳතා පවතින බවත් දෙරටේ ඉහළ පෙළේ නායකයන්ගේ සංචාරයන් තුළින් එම සබඳතා ශක්තිමත් වී තිබෙන බවත්ය.මිත්‍ර රටක් වශයෙන් ශ්‍රී ලංකාවේ ආර්ථික සංවර්ධනය වෙනුවෙන් සෑම සහයෝගයක්ම ලබාදෙන බව සඳහන් කළ තානාපතිවරයා මෑත කාලයේදී ශ්‍රී ලංකාවේ සංචාරක ක්ෂේත්‍රයේ වර්ධනයක් පෙන්නුම් කරන බවද එහිදී චීනයේ සංචාරකයන් වැඩි වශයෙන් ශ්‍රී ලංකාවට පැමිණ තිබෙන බවද පෙන්වා දුන්නේය. මේ අතර ඒ ශ්‍රී ලංකාවේ චීන තානාපතිවරයා සඳහන් කළේ ශ්‍රී ලංකාව සහ චීනය අතර සිදුවන අපනයන වර්ධනය කිරීම වෙනුවෙන් දෙරටේ අවධානය යොමුකළ යුතු බවත් ශ්‍රී ලංකාවේ වැඩි වැඩියෙන් ආයෝජනය කරන ලෙස චීන සමාගම් දිරිමත් කරන බවත්ය.මේ අවස්ථාවට සහභාගි වූ ජ්‍යෙෂ්ඨ ඇමැති ඩිව් ගුණසේකර මහතා සඳහන් කළේ චීනය ශ්‍රී ලංකාවේ විශ්වාසදායී මෙන්ම සැබෑ මිතුරෙකු බවත් දිඟු කාලයක සිට දෙරට අතර යහපත් සබඳතා පවතින බවත්ය.ශ්‍රී ලංකාවේ ආර්ථික සංවර්ධනය මෙන්ම යටිතල පහසුකම් සංවර්ධනය වෙනුවෙන් චීනය විශාල ලෙස සහයෝගය ලබාදී තිබෙන බව පෙන්වාදුන් ඒ මහතා මාර්ග, වරාය සංවර්ධන කටයුතු මෙන්ම නෙළුම් පොකුණ මහින්ද රාජපක්ෂ රඟහල, බණ්ඩාරනායක ජාත්‍යන්තර සම්මන්ත්‍රණ ශාලාව ආදියද ඒ අතර වන බවයි.ජල සම්පාදන හා ජලාපවහන ඇමැති දිනේෂ් ගුණවර්ධන, නියෝජ්‍ය කතානායක චන්දිම වීරක්කොඩි, නියෝජ්‍ය විදේශ කටයුතු ඇමැති නියොමාල් පෙරේරා, අගවිනිසුරු මොහාන් පීරිස්, විදේශ කටයුතු අමාත්‍යාංශයේ ලේකම් කරුණාතිලක අමුණුගම, නාවික හමුදාපති වයිෂ් අද්මිරාල් ජයනාත් කොළඹගේ, ශ්‍රී ලංකා වරාය අධිකාරියේ සභාපති ආචාර්ය ප්‍රියත් බන්දු වික්‍රම මහත්වරු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>27</day>
    </date>
    <link>http://www.dinamina.lk/2013/09/27/_art.asp?fn=n13092718</link>
    <topic>ව්‍යවස්ථා සංග්‍රහ කෙටුම්පත පිළිබඳ සේවක විරෝධතාවක්</topic>
    <author>අනුර ප්‍රේමලාල්</author>
    <content>බස්නාහිර පළාතේ පළාත් පාලන ආයතනවල ප්‍රාථමික ශ්‍රේණියේ ශිල්පීය නොවන ගණයේ කාර්යාල සේවක සේවයේ තනතුරු සඳහා එම පළාත් සභාව සකස් කර තිබෙන ව්‍යවස්ථා සංග්‍රහ කෙටුම්පත පිළිබඳ සේවක විරෝධතාවයක් මතුවෙමින් තිබේ යැයි ශ්‍රී ලංකා නිදහස් පළාත් පාලන පොදු සේවක සංගමය ප්‍රකාශ කරයි.මේ සම්බන්ධයෙන් 'දිනමිණ' වෙත අදහස් දැක්වූ ඒ සංගමයේ ප්‍රධාන ලේකම් ඩබ්ලිව්.එම්.ආර්.කේ. ජයසේකර මහතා වසර 2013-2015 මධ්‍යකාලීන රාමුව යටතේ රාජ්‍ය සේවයේ කාර්යක්ෂමතාව නගා සිටුවීවට ක්‍රියාකිරීම ඉතා අගය කරන බව පැවසිය.එහෙත් එම ක්‍රියාවලිය තුළ පළාත් රාජ්‍ය සේවයේ කණිෂ්ඨ කාර්ය මණ්ඩලවල පළමු,දෙවන,තෙවන පන්ති යටතේ පැවති තනතුරු අහෝසි කර එක් තනතුරු නාමයක් යටතේ ඒකාබද්ධ කිරීමට ගෙන ඇති පියවර කණෂ්ඨ කාර්ය මණ්ඩල තුළ සේවය කරන සේවකයින්ගෙන් මේ ව්‍යවස්ථා කෙටුම්පතේ යෝජනා කෙරෙන කාර්යක්ෂමතාව ඇති කිරීමේ පරමාර්ථ ඉටු නොවෙන බව පෙන්වාදෙන ඒ මහතා 6‍‍/2006 වැටුප් ප්‍රතිපත්තිය අනුව සකස්කර ඇති රාජ්‍ය සේවයේ කාර්යාල සේවක සේවා ව්‍යවස්ථාවේද , පළාත් රාජ්‍ය සේවයේ විශේෂයෙන්ම බස්නාහිර පළාත් කාර්යාල සේවක සේවා ව්‍යවස්ථා සංග්‍රහයේද 1,2,3 පන්ති යටතේ තනතුරු උපලේඛන ගත කොට ඒ අනුව රාජකාරි පැවරීමට විධිවිධාන යොදා ඇත.ඒ අනුව කණිෂ්ඨ සේවක සේවයේ තෙවන පන්තියේ කම්කරුවෙකු ලෙස සේවයට ඇතුල් වන අයකුට තම සේවා කාලය පදනම් කරගෙන දෙවන ,පළමුවන හා විශේෂ ශ්‍රේණියවන පි.එල්. -1 වැටුප් පරිමාණය තුළ ශ්‍රේණිගතව උසස්වීමට හැකියාව තිබේ. ඉකුත් වසරේ නිකුත් කරන ලද ව්‍යවස්ථා සංග්‍රහයට අනුව විශේෂ ශ්‍රේණියට ප්‍රධාන කාර්යාල කාර්ය සහයක , පළමු පන්තියට ලේඛන භාරකරු,පොත්බැඳුම්කරු,දුරකථන ක්‍රියාකරු,අනුපිටපත් යන්ත්‍ර ක්‍රියාකරු, ඡායා පිටපත් යන්ත්‍රකරු ආදි වශයෙන් තනතුරු බෙදා වෙන් කොට ඇත.තනතුරු පදනම් කරමින් රාජකාරි පැවරීමෙන් ඇති වන වාසි අතර කණිෂ්ඨ කාර්ය මණ්ඬලවල සේවකයින් තුළ සේවා තෘප්තිය ඉහළ යෑම ඇතුළු වාසි හයක්ද තනතුරු අහිමිකර එක් තනතුරු නාමයක් යටතේ රාජකාරි කිරීමේ ඇතිවන අවාසි ලෙස සනීපාරක්ෂක කම්කරු, කාර්යාල මුරකරු යන තනතුරු ඒකබද්ධ කිරීමෙන් එම රාජකාරි ප්‍රායෝගිකව ඉටුකර ගැනිමේ දුෂ්කරතාව මතුවීම වැනි අවාසි හතක් ද තිබෙන බැවින් ජනාධිපති මහින්ද රාජපක්ෂ මහතාවද මේ පිළිබඳ දැනුවත් කිරීමට බලාපොරෝත්තුවන බව ජයසේකර මහතා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>27</day>
    </date>
    <link>http://www.dinamina.lk/2013/09/27/_art.asp?fn=n13092719</link>
    <topic>දොළොස් අවුරුදු නඩුවේ තීන්දුවෙන් විත්තිකරුවෝ නිදහස්</topic>
    <author>පානදුර සමූහ - කපිල සෝමරත්න</author>
    <content>ලෝකයේ ප්‍රථම අගමැතිනිය වූ සිරිමාවෝ බණ්ඩාරනායක මැතිනිය අභාවප්‍රාප්ත වු දින ඉංගිරිය හංදියේ සුදුකොඩි දැමීමේදී සිදුවූ ආරවුලක් මත එක් අයකුට පහරදී ඝාතනය කිරීම සහ තවත් දෙදෙනකුට පහරදී බරපතළ තුවාල සිදුකිරීම සම්බන්ධයෙන් අධිචෝදනා ලැබූ විත්තිකරුවන් ‍තිදෙනකු පානදුර මහාධිකරණ විනිසුරු සරෝජනි කුසලා වීරවර්ධන මහත්මිය විසින් ඊයේ (26) නිදොස් කර නිදහස් කළාය.අවුරුදු 12 කට‍ පසුව අවසන් කළ නඩු විභාගයේ තීන්දුව ප්‍රකාශයට පත්කරමින් විනිසුරුවරිය සඳහන් කළේ මෙම මිනීමැරුම ගැන ඉංගිරිය පොලිසිය විසින් පරීක්ෂණ පවත්වා වාර්තාව ඉදිරිපත් කිරීමෙන් පසු විත්තිකරුවන්ට මිනීමැරුම් චෝදනා සහ දෙදෙනකුට පහරදී බරපතළ තුවාල කිරීම ගැන අධිචෝදනා ඉදිරිපත් කර නඩු පවරා ඇති බවය.එහෙත් පැමිණිල්ලෙන් ඉදිරිපත් කළ සාක්කි අනුව විත්තිකරුවන්ට එරෙහිව අධිචෝදනා සැකයෙන් තොරව ඔප්පු වී නැති බවත් එම නිසා සැකයේ වාසිය විත්තිකරුවන්ට දෙමින් ඔවුන්ව නිදොස්කර නිදහස්කරන බවත් විනිසුරුවරිය පැවැසුවාය. විත්තිකරුවන් වෙනුවෙන් නීතිඥ සුමේධ ඩී. පෙරේරා මහතා පෙනී සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>27</day>
    </date>
    <link>http://www.dinamina.lk/2013/09/27/_art.asp?fn=n13092720</link>
    <topic>පාසල් සිසුවකු අපහරණය කළාට වසර හතක සිරදඬුවම්</topic>
    <author>කුමුදු හෙට්ටිආරච්චි</author>
    <content>පාසල නිමවී නිවස බලා යෑමට මරදාන දුම්රිය පොළේ රැදී සිටි පාසල් සිසුවෙකුගේ රහස් ප්‍රදේශය ස්පර්ෂ කිරීමේ චෝදනාවට වරදකරු වූ පුද්ගලයෙකුට කොළඹ මහාධිකරණ විනිසුරු ශිරාන් ගුණරත්න මහතා විසින් බරපතළ වැඩ සහිත වසර හතක සිරදඬුවමක් ඊයේ(26) නියම කරණ ලදී.අපයෝජනටය ලක්වු පාසල් සිසුවාට රුපියල් පනස් දහසක වන්දි මුදලක් ගෙවීමට විත්තිකරුට නියම කළ විනිසුරුවරයා රුපියල් දස දහසක දඩ මුදලක් ගෙවීමටද නියම කළේය.පාසල නිමවී නිවස බලා යෑමට දුම්රියක් පැමිණෙන තුරු මරදාන දුම්රිය පොළේ රැඳී සිටියදී පාසල් සිසුවාව දුම්රිය පොළේ වැසිකිළියක් වෙත කැඳවන් ගොස් විත්තිකරු මෙම අපචාරය සිදු කර ඇති බව නඩු විභාගයේදී හෙළි විය.රාගම ප්‍රදේශයේ පදිංචි රාජ්‍ය ආයතනයක ආරක්ෂක නියාමකවරයෙකුට එසේ දඩුවම් නියම වුණි.2005 මාර්තු මස 24වැනිදා හෝ ඊට ආසන්න දිනකදී මරදාන දුම්රිය ස්ථානයේදී වයස අවුරුදු 16කට අඩු පිරිමි දරුවෙකු මවුපියන්ගේ භාරකාරත්වයෙන් අපහරණය කර ලිංගික තෘප්තියක් ලබා ගැනීම‍ට සිසුවාගේ රහස් ප්‍රදේශය ස්පර්ෂ කරන ලදැයි විත්තිකරුට එරෙහිව නීතිපතිවරයා විසින් අධි චෝදනා ගොනු කර තිබුණි.දීර්ඝ නඩු විභාගයකින් අනතුරුව චෝදනාවට විත්තිකරු වරදකරු කළ විනිසුරුවරයා විත්තිකරුට එසේ දඬුවම් නියම කළේය.රජයේ නීතිඥ නයනා සෙනවිරත්න මහත්මිය නඩුවේ පැමිණිල්ල මෙහෙය වීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>27</day>
    </date>
    <link>http://www.dinamina.lk/2013/09/27/_art.asp?fn=n13092721</link>
    <topic>සබරගමුවේ රෝහල්වලට ආහාර සැපයීම සමූපකාර සංගම්වලට පැවරීමට පියවර</topic>
    <author/>
    <content>රත්නපුර සහ කෑගල්ල දිස්ත්‍රික් දෙකේ සබරගමුව පළාත් සෞඛ්‍ය අමාත්‍යාංශය යටතේ පාලනය වන සියලු රෝහල්වලට ආහාර සැපයීම 2014 ජනවාරි මුල පටන් පළාතේ සමුපකාර සංගම්වලට පැවරීමට සබරගමුව පළාත් සභාව තීරණය කරයි.සබරගමුව ප්‍රධාන අමාත්‍ය මහීපාල හේරත් මහතාගේ ප්‍රධානත්වයෙන් ප්‍රධාන අමාත්‍ය කාර්යාලයේ පැවැති සාකච්ඡාවක දී මෙම තීරණයට එළඹිණි.මහ ඇමැති මහීපාල හේරත් මහතා සබරගමුව පළාතේ සෞඛ්‍ය අමාත්‍යවරයා මෙන්ම සමුපකාර විෂය භාර අමාත්‍යවරයාද වේ‍.සබරගමුව පළාත් සෞඛ්‍ය අමාත්‍යාංශය යටතේ මූලික රෝහල් 07ක් සහ ප්‍රාදේශීය රෝහල් 42ක් පමණ ක්‍රියාත්මක වේ. රෝගීන් නේවාසිකව ප්‍රතිකාර ලබන රෝහල්වලට ආහාර සැපයුමට සබරගමුව පළාත් සෞඛ්‍ය අමාත්‍යාංශය වසරකට රුපියල් මිලියන 50කට ආසන්න මුදලක් වැය කරයි.කලවාන, කොළොන්න, සූරියකන්ද යන රෝහල්වලට ආහාර සැපයීම දැනටමත් සමුපකාර සමිති මගින් සිදුකෙරේ. සෙසු රෝහල්වලට අවශ්‍ය වියලි සහ පිසූ ආහාර සැපයීම පෞද්ගලික කොන්ත්‍රාත්කරුවන් මත පැවරී තිබිණි.මේ පිළිබඳව මහ ඇමැතිවරයා කැඳවා තිබු සාකච්ඡාවට සබරගමුව පළාතේ 23ක් වූ සියලු විවිධ සේවා සමුපකාර සමිතිවල සභාපතිවරු මෙන්ම පළාත් සෞඛ්‍ය ලේකම්වරයා, පළාත් සෞඛ්‍ය අධ්‍යක්ෂවරයා ඇතුළු සෞඛ්‍ය හා සමුපකාර සේවයේ ඉහළම නිලධාරින්ද එක්ව සිටියහ.මෙහිදී මහ ඇමැතිවරයා සඳහන් කළේ පෞද්ගලික කොන්ත්‍රාත්කරුවන් විසින් සබරගමුවේ රෝහල්වල නේවාසිකව ප්‍රතිකාර ලබන රෝගීන් සඳහා ලබාදෙන ආහාර වේලේ ගුණාත්මකභාවය සහ පෝෂණය පිළිබඳ කිසිසේත්ම සෑහීමකට පත්විය නොහැකි බවය. මේ පිළිබඳව නිරන්තරයෙන් චෝදනා හා පැමිණිලි ලැබෙන බවද මහ ඇමැතිවරයා කීය.රෝගීන්ට ආහාර සැපයුම එක්තරා ව්‍යාපාරිකයන් පිරිසක් ජාවාරමක් කර ගෙන ඇති අතර ඇතැම් ආහාර සැපයුම් කොන්ත්‍රාත්කරුවන් අසරණ ‍රෝගීන් ප්‍රාණ ඇපකරුවන් සේ යොදා ගන්නා බවද මහ ඇමැතිවරයා චෝදනා කළේය. රෝගීන්ට ආහාර සැපයීම ජාවාරමක් නොව සේවාවක් බවට පත් කළ යුතු යැයි කී මහ ඇමැතිවරයා, තමා ආහාර සැපයීම සමුපකාර අංශයට දීමට තීරණය කළේ එමඟින් රෝගියාට පෝෂණයෙන් හා ගුණාත්මක බවින් යුතු ආහාර වේලක් ලබාදීම මෙන්ම මෙතෙක් ආහාර සැපයීම වෙනුවෙන් පෞද්ගලික කොන්ත්‍රාත්කරුවන් අතරට වසරකට ගිය රුපියල් මිලියන 50ක් පමණ වන මුදල පොදු ආයතනයක් වූ සමුපකාර සංගම්වලට ලබාදීමේ අරමුණින් යැයි ද කීය.මෙය බරපතළ අභියෝගයකැයි කී මහ ඇමැතිවරයා තම සමුපකාර සංගම්වල ආර්ථික ශක්තිය සවිමත් කර ගැනීමට මෙන්ම පළාත තුළ කීර්තිනාමයක් ගොඩනගා ගැනීමටත් මෙම කටයුතු මැදිහත් වීමෙන් සමුපකාරිකයන්ට ඉඩ කඩ ලැබෙන බවද කීය.යෝජිත වැඩපිළිවෙළ සබරගමු පළාත් සෞඛ්‍ය සේවා අධ්‍යක්ෂක වෛද්‍ය කපිල කන්නන්ගර මහතා ඇතුළු සෞඛ්‍ය ක්ෂේත්‍රයේ ජ්‍යෙෂ්ඨ නිලධාරින්ද සබරගමුවේ 23ක් වු සියලුම සමුපකාර සමිතිවල සභාපතිවරු අනුමත කළොත් එම වැඩපිළිවෙළ 2014 ජනවාරි 01 දා පටන් ක්‍රියාවට නගන බව මහ ඇමැතිවරයා සඳහන් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>27</day>
    </date>
    <link>http://www.dinamina.lk/2013/09/27/_art.asp?fn=n13092726</link>
    <topic>ජලසම්පාදනයට හොර පත්වීම් ලබා දී මුදල් ගැරූ දෙදෙනෙක් අත්අඩංගුවේ</topic>
    <author>චන්ද්‍රිකා පෙරේරා</author>
    <content>ජලසම්පාදන මණ්ඩලයට බඳවා ගත් බවට ව්‍යාජව සැකසූ පත්වීම් ලිපි ලබා දී පුද්ගලයන් රවටා මුදල් ලබා ගැනීමේ කූඨ ව්‍යාපාරයක් පවත්වාගෙන ගිය දෙදෙනෙක් එසේ ලබාගත් මුදල්,ලිපිගොනු,රබර් මුද්‍රා, ලිපි සැකසීමට යොදාගත් පරිගණකය ඇතුළු තවත් භාණ්ඩ තොගයක් සමඟ පසුගියදා (24) දහවල් මිරිහාන විශේෂ විමර්ශන ඒකකය මඟින් අත්අඩංගුවට ගෙන තිබේ.මෙසේ හොර පත්වීම් ලබා මුදලින් රුපියල් දොලොස් ලක්ෂ හැටදහසක් සැකකරුවන්ට දුන් පුද්ගලයන් පස්දෙනකු කළ පැමිණිළි මත මොවුන් අත්අඩංගුවට ගත්බව බස්නාහිර දකුණ බාර නියෝජ්‍ය පොලිස්පති සුමිත් එදිරිසිංහ මහතා පැවැසීය.අත්අඩංගුවට පත් සැකකරුවන් ‍එක්අයක් විදුලිකාරමිකයකු ලෙස කටයුතු කරන අතර ඔහු වග, ඉරිදා පොළ තුම්මෝදර පදිංචි අයෙකි. අනෙකා කොළඹ පාර අවිස්සාවේල්ල පදිංචි ඡායාරූප ශිල්පියෙක් බවට හෙළිව ඇත. ජලසම්පාදන මණ්ඩලයේ ප්‍රධාන දොරටුව අසළටම ගොස් පත්වීම් ලිපිය හා ඇතුල්වීමේ හැඳුණුම්පත ලබා දී මුදල් ලබාගෙන ඇති අතර පත්වීම ලද අය එය රැගෙන රැකියාව සඳහා ජලසම්පාදන මණ්ඩලයට ගිය පසු එවන් රැකියා අවස්ථාවක් ලබා දී නොමති බවත් ලැබී ඇත්තේ හොර ලිපි බවත් දැනගෙන තිබේ.කොළඹ ප්‍රසිද්ධ ඡායාරූප ශාලාවක් හා පිටකොටුව, අවිස්සාවේල්ල ප්‍රදේශවල ස්ථාන දෙකකදී, ජලසම්පාදන මණ්ඩලයේ ශීර්ෂ සහිත ලිපි, එහි ඇතුල් වන ව්‍යාජ හැඳුම්පත් හා රබර් මුද්‍රා සකසා ඇතිබවට අණාවරණය වී තිබේ.මේ අනුව එම චිත්‍රාගාරයේ හා අනෙකුත් ස්ථානවල සිදුකළ සෝදිසියේ දී ව්‍යාජව සැකසූ පත්වීම් ලිපි, නිල හැඳුණුම්පත් වලට යොදන රබර් මුද්‍රා පහක්,ලිපි සැකසීමට යොදාගත් පරිගණක යන්ත්‍රයක්, ප්‍රින්ටරයක් හා ස්කෑනරයක් සොයාගෙන ඇත. මොවුන් මෙසේ විවිධ පුද්ගලයන් රවටා ලබාගත් මුදලින් මිලදී ගත් අඟල් 32 ප්‍රමාණයේ එල්ඊඩී රූපවාහිනී යන්ත්‍රයක්, විදුලි පංකාවක්, ඩීවීඩී යන්ත්‍රයක් හා ඉතිරි වී තිබූ මුදල් රුපියල් තුන් ලක්ෂ හතලිස් දහසක් ද අත්අඩංගුවට ගත් බව මිරිහාන විශේෂ විමර්ශන ඒකකය සඳහන් කරයි. ඇඹිලිපිටිය හා කැකිරාව ප්‍රදේශවල පදිංචි පුද්ගලයන් පස්දෙනෙක් මේ පිළිබඳ පැමිණිළි ඉදිරිපත් කර තිබෙන අතර ඉන් තිදෙනෙක් නියෝජ්‍ය ‍පොලිස්පති වරයා වෙතට ගොස් සිය පැමිණිළි ඉදිරිපත්කර ඇත.කොළඔ දකුණ නියෝජ්‍ය පොලිස්පති සුමිත් එදිරිසිංහ මහතාගේ උපදෙස් මත මිරිහාන විශේෂ විමර්ශන ඒකකයේ ස්ථානාධිපති නිමල් කරුණාරත්න මහතාගේ මෙහෙයවීමෙන් පොලිස් පරීක්ෂක එල්.සිල්වා, සැරයන්2845 ලක්ෂ්මන්,කොස්තාපල්වරුන් වන 33686 බන්දු කීර්ති, 81600 සමීර, 44836 රත්නායක, 72983 තිසර, 72983 ගිහාන් සහ 88815 සරත් චන්ද්‍ර නිලධාරීහු මේ පිළිබඳ පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>27</day>
    </date>
    <link>http://www.dinamina.lk/2013/09/27/_art.asp?fn=r1309271</link>
    <topic>ගම්පහ ආපනශාලා වටලා අපිරිසිදු ආහාර රැසක් සොයාගනී</topic>
    <author>ගම්පහ සංචාරක නිමල් ජයසිංහ</author>
    <content>ගම්පහ නගරයේ සහ රෝහල් ප්‍රදේශය ආශ්‍රිතව පවත්වාගෙන යන ආපනශාලා වෙළඳ ආයතන පරීක්ෂා කිරීමේ දී අපිරිසිදු අයුරින් ආහාර නිපදවන ආපනශාලා කිහිපයක්ම සොයාගෙන ඇත.ගම්පහ ප්‍රධාන ‍‍ෙසෟඛ්‍ය වෛද්‍ය නිලධාරිවරිය සහ මහජන ‍‍ෙසෟඛ්‍ය පරීක්ෂකවරු මේ වැටලිම සිදු කර ඇත. මේ වැටලීමේදී බිත්තර ආප්ප සකසමින් සිටි ආපනහාලාවක බිඳුන හා කුකුළු අසූචි ගෑවුණ බිත්තර කිහිපයක්ම අත්අඩංගුවට ගෙන ඇති අතර එම ආපනශාලාවේම ශීතකරණයක් තුළ තිබූ පරණ බිත්තර රෝල්ස් රැසක් ද හමුවිය. ඒවා පරිභෝජනයට ඉතා අහිතකර තත්ත්වයේ තිබූ වග ‍‍ෙසෟඛ්‍ය පරීක්ෂකවරු ආපනශාලා හිමිකරුට පෙන්වූහ.වැටලු ආපනශාලා බොහොමයක මුළුතැන්ගේ ඉතා අපිරිසිදු තත්තවයේ තිබූ අතර අප ජලය නිසි පරිදි බැහැර කිරීම් ද සිදු නොකොට තිබුණි.ආහාරපාන නිසි පරිදි ආවරණය නොකිරීමෙන් මැස්සන් වසා තිබුණි.මේ සියලු පරීක්ෂා කිරීම් වලදි චෝදනා ලැබූ අයට එම මොහොතේම නඩු පැවරීමට ‍‍ෙසෟඛ්‍ය පරීක්ෂක නිලධාරීහු කටයුතු කළහ. ඇතැම් ආපනශාලාවල අළෙවියට තිබූ බිස්කට් පැකට්වල කල් ඉකුත්වන දිනය ද නොතිබූ අතර, එම වෙළඳුන්ට ද නඩු පැවරීමට කටයුතු කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>27</day>
    </date>
    <link>http://www.dinamina.lk/2013/09/27/_art.asp?fn=r1309272</link>
    <topic>කොටියාකුඹුර කුඩා නගරයේ සතිපොළ සංවර්ධනයට</topic>
    <author>සබරගමුව සමූහ</author>
    <content>කොටියාකුඹුර කුඩා නගරයේ සතිපොළ සංවර්ධනය කිරීමේ වැඩ ආරම්භ කිරී‍ෙම් උත්සවය පසුගියදා විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතාගේ ප්‍රධානත්වයෙන් පැවැත්විණි.මෙහිදී අදහස් දැක්වූ ඇමැති රංජිත් සියඹලාපිටිය මහතා මෙසේ කීවේය.2014 දැයට කිරුළ සංවර්ධන වැඩසටහන කුරුණෑගල, පුත්තලම සහ කෑගල්ල දිස්ත්‍රික්ක වලට ලබාදීමට ජනාධිපතිතුමා කටයුතු කළා.ඉසුරුමත් මවුබිමක් අසිරිමත් නිවසක් යන තේමාව යටතේ කුරුණෑගල දිස්ත්‍රික්කයේ නිවාස 41250ක් සංවර්ධනය කිරීමට රුපියල් මිලියන 1063.75ක්ද පුත්තලම දිස්ත්‍රික්කයේ නිවාස 43300ක් සඳහා රුපියල් මිලියන 1161ක්ද, කෑගල්ල දිස්ත්‍රික්කයේ නිවාස 9200ක් සංවර්ධනය සඳහා රුපියල් මිලියන 282ක්ද වෙන් කර තිබෙනවා.මේ සඳහා සදුස්සන් තෝරාගැනීම පසුගිය දිනවල පැවැති ජංගම සේවා තොරතුරු ඇසුරින් සිදුකරමින් පවතිනවා.ග්රාමීය යටිතල හසුකම් සංවර්ධනය කිරී‍ෙම් වැඩසටහන යටතේ එක් ඡන්ද කොට්ඨාසයකට සතිපොළ ද එම එක් සතිපොළක් ඉදිකිරීම සඳහා රුපියල් මිලියන 20ක්ද මාතෘ සායන වැඩි දියුණු කිරීම සඳහා උපරිමය රුපියල් මිලියන 2ක්ද නව මාතෘසායන ගොඩනැගිල්ලක් ඉදිකිරීම සඳහා රුපියල් මිලියන 12ක් වශයෙන් එක් ඡන්ද කොට්ඨාසයකට මාතෘ සායන මධ්යස්ථාන 4ක් පිහිටුවීමටත් රථගාල්, බස් නැවතුම්පොළ, රැස්වීම්ශාලා, ආදාහනාගාර, ශරීර සුවතා මංතීරු ඉදිකිරීමට රුපියල් මිලියන 50ක් මේ වන විටත් මහා භාණ්ඩාගාරයෙන් වෙන්කර තිබෙන බවද පැවැසීය.සබරගමුව පළාත් සභා මන්ත්රී හර්ෂ සියඹලාපිටිය, ගලිගමුව ප්‍රාදේශීය සභාවේ සභාපති කැළුම් පතිරණ යන මහත්වරුන්ද මෙහිදී අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>27</day>
    </date>
    <link>http://www.dinamina.lk/2013/09/27/_art.asp?fn=r1309273</link>
    <topic>අඩු පොලියට ණය දෙනබව පවසමින් ලක්ෂ 15ක් වංචා කරලා</topic>
    <author>පානදුර සමූහ කපිල සෝමරත්න</author>
    <content>රුපියල් පනස් දහසක මුදලක් තම පෞද්ගලික බැංකු ගිනුමේ තැන්පත් කළ විට මාස තුනක් ඇතුළත රුපියල් ලක්ෂ දහයකට අඩු මුදල් ප්‍රමාණයක් අඩු පොලියට ලබාදිය හැකි බව පවසමින් දිවයිනේ විවිධ පළාත්වල බොහෝ දෙනෙකු රවටා රුපියල් ලක්ෂ 15කට වැඩි මුදලක් සාපරාධි ලෙස වංචා කළ පුද්ගලයකු අත්අඩංගුවට ගෙන මාතර මහේස්ත්‍රාත් අධිකරණයට ඉදිරිපත් කර රක්ෂිත බන්ධනාගාරගත කර ඇති බව අපරාධ පරීක්ෂණ දෙපාර්තමේන්තුව පානදුර ප්‍රධාන මහේස්ත්‍රාත් සහ අතිරේක දිසා විනිසුරු රුචිර වැලිවත්ත මහතාට දන්වා සිටියේය.මේ සැකකරුට එරෙහිව මාතර, බදුල්ල සහ පානදුර මහේස්ත්‍රාත් අධිකරණවලද නඩු පවති.පානදුර අධිකරණයේ පවතින නඩුවක් සඳහා අධිකරණයට ඉදිරිපත් කරන ලෙසට මහේස්ත්‍රාත්වරයා කළුතර බන්ධනාගාර නිලධාරීන්ට දන්වා සිටියේය. සැකකරුට විරුද්ධව පානදුරේ සංඝානන්ද මාවතේ පුද්ගලයෙකු අපරාධ පරීක්ෂණ දෙපාර්තමේන්තුවට පැමිණිලි කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>27</day>
    </date>
    <link>http://www.dinamina.lk/2013/09/27/_art.asp?fn=r1309274</link>
    <topic>කෑගල්ලේ අඩු ආදායම්ලාභී පවුල්වල සනීපාරක්ෂාව නැංවීමට දසලක්ෂ 97ක්</topic>
    <author>රඹුක්කන උතුර සමූහවිපුල එස්. කුමාරතුංග</author>
    <content>දැයට කිරුළ 2014 සංවර්ධන සැලැස්ම යටතේ කෑගල්ල දිස්ත්‍රික්කයේ අඩු ආදායම්ලාභී පවුල් 65000කට ජල මුද්‍රිත වැසිකිළි ඉදිකිරීම සඳහා රුපියල් දසලක්ෂ 97.5ක් ලබාදීමට නිවාස සංවර්ධන අධිකාරිය පියවරගෙන තිබේ.කෑගල්ල දිස්ත්‍රික්කයේ රඹුක්කන, අරණායක, මාවනැල්ල, ගලිගමුව, වරකාපොළ බුලත්කොහුපිටිය, දෙහිඕවිට, දැරණියගල, කෑගල්ල, රුවන්වැල්ල සහ යටියන්තොට යන ප්‍රාදේශීය ලේකම් කොට්ඨාස 11ක් ආවරණය කරමින් මෙම වැඩපිළිවෙල ක්‍රියාවට නැන්විමට නියමිතය.මේ දිනවල දිස්ත්‍රික්කය පුරා සිදුකෙරෙන ජංගම සේවා මඟින් සුදුස්සන් තෝරන බවත්, වැසිකිළි නොමැති පවුල් 6500ක්ම සඳහා එක් පවුලකට රුපියල් 15000 බැගින් රුපියල් දසදලක්ෂ 97.5ක් ලබාදීමට පියවරගෙන තිබෙන බව නිවාස සංවර්ධන අධිකාරිය පවසයි.මේ මඟින් වඩාත් හොඳ සෞඛ්‍ය සම්පන්න ජන ජීවිතයක් අපේක්ෂා කරන බව අධිකාරිය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>27</day>
    </date>
    <link>http://www.dinamina.lk/2013/09/27/_art.asp?fn=r1309275</link>
    <topic>තරුණයකුගෙන් බලෙන් මුදල් ලබාගත් සැකකරුවෝ රිමාන්ඩ්</topic>
    <author>පොල්ගස්ඕවිට සමූහඑස්. පන්නිල</author>
    <content>විසිදෙහැවිරිදි ද්‍රවිඩ ජාතික තරුණයෙක් රවටා කැඳවාගෙන විත් පොල්ගස්ඕවිට වෙනිවැල්කොළ ප්‍රදේශයේ නිවෙසක බලහත්කාරයෙන් රඳවා ගත්තේ යයි සැකපිට කහතුඩුව ‍පොලිසිය මඟින් අත්අඩංගුවට ගත් තරුණයන් දෙදෙනෙක් රක්ෂිත බන්ධනාගාර ගත කිරීමට කැස්බෑව මහේස්ත්‍රාත් චමත් මදනායක මහතා විසින් නියෝග කරන ලදී.සැකකරුවන් වෙනිවැල්කොළ හා මොරටුව ප්‍රදේශවල පදිංචිකරුවෝ වෙති.කැනඩාවට යෑමට වීසා ලබා ගැනීමේ අපේක්ෂාවෙන් කොළඹ පැමිණි යාපනයේ නෙල්ලිඅඩි ප්‍රදේශයේ පදිංචි මහේස්වරන් කාර්තික් (22) නැමැති තරුණයා මෙසේ රඳවාගෙන සිටියදී කහතුඩුව පොලිසිය විසින් පසුගිය 19දා මුදා ගන්නා ලදී.සැකකරුවන් අත්අඩංගුවට පත්වන අවස්ථාවේදී මෙම තරුණයා ඇඳක් මත හොවා ලණුවකින් බැඳ දමා තිබුණේ යයිද වාර්තා විය.කොළඹ බස් නැවතුම්පළක දී ඇති කරගත් සබඳතාවක් මත ඔහු කැඳවාගෙන විත් ගල්කිස්ස අවන්හලක දී බීම වර්ගයක් ලබා දී සිහිමුර්ඡා කර පැහැර‍‍ගෙන විත් ඇතැයිද අධිකරණය වෙත ඉදිරිපත් කළ ‘බී’ වාර්තාවේ සඳහන් වේ.රුපියල් ලක්ෂ දෙකක් සැකකරුවන් විසින් ඔහුගේ බැංකු ගිණුමක් හරහා ලබාගෙන ඇතැයිද, පොලිස් පරීක්ෂණවල දී හෙළි විය.මෙම සිද්ධියේ මොළකරු ලෙස සැලකෙන සැකකරුවකු අත්අඩංගුවට ගැනීමට පොලසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>27</day>
    </date>
    <link>http://www.dinamina.lk/2013/09/27/_art.asp?fn=r1309276</link>
    <topic>වස්කඩුව තැපැල් හලේ සන්නිවේදන පියස වහලා</topic>
    <author>එච්.එල්.සුනිල් ශාන්ත කළුතර මධ්‍යම විශේෂ</author>
    <content>කළුතර වස්කඩුව, ගාලුපාරට ආසන්නව ඇති වස්කඩුව තැපැල් කාර්යාලයට අනුබද්ධිත “සන්නිවේදන පියස” කිසිදු ප්‍රයෝජනයකට නොගෙන නිස්සාරණේ පාළුවට ගොස් අති අතර කුමක් හෝ ප්‍රයෝජනවත් කාර්යයක් සඳහා එම කොටස යොදවන්නේ නම් තැපැල් දෙපාර්තමේන්තුවට යම් කිසි ආදායමක් ලැබෙනවා සේම මහජනතාවටද සෙතක් සැලසෙනු ඇතැයි ප්‍රදේශවාසීහු පවසති.කළුතර ප්‍රදේශයේ බොහෝ තැපැල් කාර්යාලවල “සන්නිවේදන පියස” කිසිදු සේවාවක් නොසපයන පාළුවට ගොස් ඇති ආයතන බවට පත් වී ඇතැයි බොහෝ දෙනෙක් පෙන්වා දෙන අතර ඇතැම් තැපැල් කාර්යාල මුද්දර හා ලියුම් කවර අලෙවිකරන ස්ථාන බවට පමණක් එම අංශය පත්වී ඇතැයිද ඔවුහු වැඩිදුරටත් පෙන්වා දෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>27</day>
    </date>
    <link>http://www.dinamina.lk/2013/09/27/_art.asp?fn=r1309277</link>
    <topic>පොලිස් රාළහාමිගේ ඇඟට පැන පහුරු ගෑ අක්කයි න‍ංගියි දැෙල්</topic>
    <author>මාතර සමූහ ඩබ්ලිව්.පී.ධර්මසේන</author>
    <content>ඌරුබොක්ක රොටුඹ පොලිස් මුරපොළේ පොලිස් නිලධාරීන් දෙදෙනකුගේ රාජකාරියට බාධා කරමින් ඇඟ පහුරු ගෑ තරුණියන් දෙදෙනෙක් ඇතුළු තිදෙනෙක් ඉකුත් (25) වැනි දින ඌරුබොක්ක පොලිසිය අත්අඩංගුවට ගෙන ඇත.මෙසේ අත්අඩංගුවට ගෙන ඇත්තේ රොටුඹ පනාකඩුව ප්‍රදේශයේ පදිංචිඑච්.ජී. නිසංසලා සඳමාලි (18) එච්.ජී. රෝහණී ප්‍රියන්ති (25) සහ එච්.ජී. ප්‍රියන්ත කුමාර (27) නමැති එකම පවුලේ සහෝදර සහෝදරියන් තිදෙනෙකි.රොටුඹ පනාකඩුව ප්‍රදේශයේ ඉඩමකට බලෙන් ඇතුළුවී ඇති මේ සැකකරුවන් කෙසෙල් පැළගලවා විනාශ කරන බවට ලැබුණු පැමිණිල්ලකට අනුව එම පැමිණිල්ල විභාග කිරීම සඳහා ඌරුබොක්ක පොලිස් මුරපොළේ පො.කො.56018 නලින්, 1475 ප්‍රතාපගේ නමැති නිලධාරීන් එම ඉඩමට ගොස් ඇත.එම අවස්ථාවේ මේ නිලධාරීන්ගේ රාජකාරියට බාධා කරමින් තරුණියන් දෙදෙනා නිලධාරීන්ගේ ඇඟ සූරමින් ශාරීරික වශයෙන් හිරිහැර සිදුකර තිබේ. පසුව පොලිස් මුරපොළේ ස්ථානාධිපති උ.පො.ප. රණසිංහ මහතාට දැනුම් දීමෙන් පසු මේ සැකකරුවන් තිදෙනා අත්අඩංගුවට ගෙන ඇත. සැකකරුවන් දෙයියන්දර මහේස්ත්‍රාත් අධිකරණයට ඉදිරිපත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>27</day>
    </date>
    <link>http://www.dinamina.lk/2013/09/27/_art.asp?fn=r1309278</link>
    <topic>අසාමාන්‍ය දරු ප්‍රසූතියෙන් පසු නිවුන් සිඟිත්තෝ සනීපෙන්</topic>
    <author>සීගිරිය විශේෂ</author>
    <content>ලෝකයේ විරලව දැකිය හැකි අසාමාන්‍ය දරු ප්‍රසූතියක් දඹුල්ල රෝහලේදී සිදුවී තිබේ.දඹුල්ල කුඹුක්කදන්වල පදිංචි දිලීකා ප්‍රියදර්ශනි (20) මව සිය කුළුදුල් දරු ප්‍රසූතිය සිදුකිරීමේදී එක කුසේ ගර්භාෂ දෙකක් තුළ ගැහැනු දරුවන් දෙදෙනකු සිසේරියන් සැත්කමක් මඟින් බිහි කළාය.ප්‍රසව හා නාරි විශේෂඥ වෛද්‍ය සුමිත් වර්ණසූරිය මහතා කියා සිටියේ ලෝකයේ ඉතාමත් විරලව මෙවැනි ගර්භාෂ දෙකක් පිහිටා ඇති කාන්තාවන් ඇති බවත්, එවැනි අයට බොහෝ දුරට දරැපල නොමැති බවත්ය. එහෙත් වාසනාවකට මේ මවට එකම කුසේ ගර්භාෂ දෙකක දියණියන් දෙදෙනකු ඉතා නීරෝගීව සිට මෙලොව එළිය දුටු බව හෙතෙම පැවැසීය.ජ්‍යෙෂ්ඨ වෛද්‍ය ඉන්දික සේනාරත්න මහතා කියා සිටියේ තමන් මෙවැනි සිසේරියන් සැත්කමක් සිදුකළ පළමු අවස්ථාව බවයි. කල්තියා දරුවන් දෙදෙනෙකු සිටින බවට හඳුනාගෙන තිබුණද ගර්භාෂ දෙකක් පිහිටා ඇති බව සැත්කම කරන තුරු අනාවරණය නොවූ බවද හෙතෙම පැවැසීය.දරුවන් දෙදෙනා බිහිකළ මව වන දිලීකා ප්‍රියදර්ශනි මහත්මිය කියා සිටියේ සැත්කම වන තුරු ගර්භාෂ දෙකක් ඇතිබව තමන් නොදැන සිටි බවයි.දරුවාගේ පියාවන සමන් කුමාර මහතා කුලීවැඩ සහ ගොවිතැන් කරන අයෙකි. දඹුල්ල රෝහලේ ප්‍රසව හා නාරි විශේෂඥ වෛද්‍ය සුමිත් වර්ණසූරිය, ජ්‍යෙෂ්ඨ වෛද්‍ය සෙල්වා තුෂාන්, ජ්‍යෙෂ්ඨ වෛද්‍ය ඉන්දික සේනාරත්න, සීමාවාසික වෛද්‍ය දනුෂ්ක ජයසේකර, නිර්වින්දන විශේෂඥ වෛද්‍ය වී. දසනායක, වෛද්‍ය ජී. කේ. පී. බටගල්ල , වෛද්‍ය ඉන්දික වෙදගෙදර, ළමාරෝග විශේෂඥ සූරින් ජයවර්ධන මහත්වරුන් සහ රෝහල් කාර්ය මණ්ඩලය මේ විරල සැත්කම සිදු කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>27</day>
    </date>
    <link>http://www.dinamina.lk/2013/09/27/_art.asp?fn=r1309279</link>
    <topic>වාහන උස්සා කොටස් ගලවා විකුණන ජාවාරමක තතු හෙළිවෙයි</topic>
    <author>ආර්.ඤාණදාස අම්බලන්ගොඩ සමූහ සහ බලපිටිය සමූහ</author>
    <content>ත්‍රිරෝද රථ හා යතුරුපැදි සොරාගෙන ගොස් ඒවායේ කොටස් ගලවා විකිණීමේ ජාවාරමක කාලයක සිට යෙදී සිටි බව කියන සැකකරුවකු හා ඔහු විසින් සොරකම් කරන ලද අලුත්ම ත්‍රිරෝද රථයක්, යතුරු පැදි‍ දෙකක් සහ තවත් ත්‍රිරෝද රථ හා යතුරුපැදි කීපයක ගලවන ලද කොටස් සමඟ අම්බලන්ගොඩ පොලිසිය අත්අඩංගුවට ගෙන ඇත.අම්බලන්ගොඩ හා අවට නගරවල පැවැත්වෙන උත්සව අවස්ථාවල දී ඒ අවට නතර කර තිබෙන ත්‍රිරෝද රථ හා යතුරු පැදි සොරාගෙන ගොස් ඒ මොහොතේම කොටස්වලට ගලවන බව අත්අඩංගුවට ගෙන සිටින සැකකරුගෙන් ප්‍රශ්න කිරීමේ දී හෙළිවූ බව පොලිසිය පැවැසුවේය.සොයාගන්නා ලද එක් යතුරු පැදියක් යමහා වර්ගයේ FX යතුරු පැදියක් බව ද අනෙක් යතුරු පැදිය ඩිස්කවරි වර්ගයේ එකක් බව ද දැනගන්නට ලැබුණි.මෙයට සම්බන්ධව කියන තවත් සැකකරුවකු අත්අඩංගුවට ගැනීමට පොලිසිය පරීක්ෂණ පවත්වයි.අත්අඩංගුවට ගත් සැකකරු හා ඔහු විසින් සොරාකම් කරන ලද වාහන අධිකරණය වෙත ඉදිරිපත් කිරීමට.</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>27</day>
    </date>
    <link>http://www.dinamina.lk/2013/09/27/_art.asp?fn=r13092710</link>
    <topic>මදුරු තවාන් දැමූ කතුන්ට දඩ</topic>
    <author>අත්තනගල්ල විශේෂජයවීර සුගතපාල</author>
    <content>නිවාස අවට පරිසරය මදුරුවන් බෝවීමට හිතකර අයුරින් පවත්වාගෙන යාමේ චෝදනාවන්ට වරද පිළිගත් කාන්තාවන් තිදෙනකු ඇතුළු පස් දෙනකුට එක් අයකුට රු. දෙදහස බැගින් රු.දස දහසක දඩයක් අත්තනගල්ල අතිරේක මහේස්ත්‍රාත් කාවින්ද්‍යා නානායක්කාර මෙනවිය නියම කළාය.වේයන්ගොඩ පොලිස් පාරිසරික ඒකකය චෝදනා ගොනුකර තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>27</day>
    </date>
    <link>http://www.dinamina.lk/2013/09/27/_art.asp?fn=s1309271</link>
    <topic>සමස්ත ලංකා පාසල් ක්‍රීඩා උළෙල ජනපති ප්‍රධානත්වයෙන් සුගතදාස පි‍ටියේ</topic>
    <author>ප්‍රින්ස් ගුණසේකර</author>
    <content>අධ්‍යාපන අමාත්‍යාංශයේ ශාරීරික අධ්‍යාපන හා ක්‍රීඩා අංශය සංවිධාන කරන සමස්ත ලංකා පාසල් ක්‍රීඩා උළෙල ජනාධිපති මහින්ද රාජපක්ෂ මහතාගේ ප්‍රධානත්වයෙන් කොළඹ සුගතදාස ක්‍රීඩාංගණයේදී පැවැත්වීමට කටයුතු යොදා ඇත.පාසල් ක්‍රීඩක ක්‍රීඩිකාවන් ජාතික තලයට දයාද කරන ක්‍රීඩා මහෝත්සවය සේ සැලකෙන මේ ක්‍රීඩා උළෙලේ ජයග්‍රාහකයන්ට ජය සංකේත ප්‍රදානය ඔක්තෝබර් 6 වැනිදා ජනාධිපතිතුමා අතින් සිදු කෙරෙන අතර ක්‍රීඩා උළෙලේ සමාරම්භය ඔක්තෝබර් 2දා අගමැති දි.මු.ජයරත්න මහතාගේ සහභාගිත්වයෙන් සිදු කෙරේ.අදියර තුනක් යටතේ පැවැත්වෙන සමස්ත ලංකා පාසල් ක්‍රීඩා උළෙලේ අදියර දෙකක කණ්ඩායම් තරග 26ක් අවසන්ව ඇති අතර 17න් පහළ බාලිකා බර ඉසිලීමේ ශ්‍රී ලංකා වාර්තාවක්ද දැනටමත් පිහිටුවා ඇත.කිලෝග්‍රෑම් 48 බර පංතියෙන් තරග කළ පොලොන්නරුව රාජකීය විදුහලේ ජී.ඩී.අබේසේකර කිලෝග්‍රෑම් 135ක බරක් ඔසවා මේ ශ්‍රී ලංකා වාර්තාව පිහිටුවිය. ඒ අනුව බර ඉසිලීමේ බාලිකා සමස්ත ශූරතාව පොලොන්නරුව රාජකීය විදුහලට හිමිවු අතර බාලක ශූරතාව මහනුවර ත්‍රිත්ව විදුහල දිනා ගත්තේය.කොළඹ සුගතදාස ක්‍රීඩාංගණයේ දින 5කදී පැවැත්වෙන මලල ක්‍රීඩා තරගවලට පාසල් 968ක ක්‍රීඩක ක්‍රීඩිකාවන් 4751ක් සහභාගීවන අතර ඉසව් 531ක් පැවැත්වේ. අදියර තුනේම තරගවලට රජය මගින් ක්‍රියාත්මකවන පාසල් 9905ක සිසු සිසුවියන් 20000කට අධික ප්‍රමාණයක් සහභාගී වෙති.සමස්ත ලංකා පාසල් ක්‍රීඩා උළෙල පිළිබඳ අධ්‍යාපන අමාත්‍යංශයේදී ඊයේ පැවැති මාධ්‍ය හමුවකදී අධ්‍යාපන ඇමැති බන්ධුල ගුණවර්ධන මහතා පැවැසුවේ ඉදිරි කාලයේදී සෑම පාසලකටම වෙනම ක්‍රීඩා අංශයක් ද ඇති කිරීමට කටයුතු යොදා ඇති බවයි.එමෙන්ම මෙයට වසර කිහිපයකට පෙර පාසල්වල දිනපතා සිදු කෙරුණු ශරීර සුවතා වැඩ සටහන් ලබන වසරේ සිට යළි ක්‍රියාත්මක කිරීමට පියවර ගෙන ඇතැයි ද ඇමැතිවරයා පැවැසීය.“ක්‍රීඩා අමාත්‍යාංශය සමග එක්ව ක්‍රීඩාව නඟාසිටුවීමට ඉදිරියේදී පියවර රාශියක් ගැනීමට බලාපොරොත්තු වෙනවා. ගමෙන් බිහිවන දක්ෂ ක්‍රීඩක ක්‍රීඩිකාවන්ට ජාතික තලයේ හා ජාත්‍යන්තර තලයේ දක්ෂතා දක්වා යෑමට අඩිතාලම සමස්ත ලංකා පාසල් ක්‍රීඩා උළෙලින් ලැබෙනවා” ගුණවර්ධන මහතා පැවැසීය.අධ්‍යාපන අමාත්‍යාංශය ක්‍රීඩාව වෙනුවෙන් වසරකට රුපියල් ලක්ෂ 320ක් පමණ වැය කරන බවද ඒ මහතා සඳහන් කළේය.සමස්ත ලංකා පාසල් ක්‍රීඩා උළෙල ඉතා උත්කර්ෂවත් ලෙස පැවැත්වීමට සියලු විධිවිධාන යොදා ඇතැයි ක්‍රීඩා අමාත්‍යංශයේ සෞඛ්‍ය, ශාරීරික අධ්‍යාපන හා ක්‍රීඩා අධ්‍යක්ෂ බී.ඒ.අබේරත්න මහතා මේ මාධ්‍ය හමුවේදී පැවැසීය.වසර 2017දී ආසියා යොවුන් ක්‍රීඩා උළෙල හම්බන්තොටදී පැවැත්වෙන හෙයින් අධ්‍යාපන අමාත්‍යාංශය ඒ වෙනුවෙන් සංචිත ඇතිකොට ඇතැයිද ඒ මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>27</day>
    </date>
    <link>http://www.dinamina.lk/2013/09/27/_art.asp?fn=s1309272</link>
    <topic>මයිලෝ පාසල් ක්‍රීඩා වර්ණ ප්‍රදානය අද කොළඹ දී</topic>
    <author/>
    <content>ශ්‍රී ලංකා පාසල් ක්‍රීඩා මයිලෝ වර්ණ ප්‍රදානෝතසවය අධ්‍යාපන ඇමැති බන්දුල ගුණවර්ධන මහතාගේ ප්‍රධානත්වයෙන් කොළඹ බණ්ඩාරනායක ජාත්‍යන්තර අනුස්මරණ සම්මන්ත්‍රණ ශාලාවේදී අද පස්වරු 2.00 සිට පැවැත්වේ.නෙස්ලේ ලංකා සමාගමේ අනුග්‍රහයෙන් 20 වැනි වරටත් පැවැත්වෙන මේ වර්ණ ප්‍රදානයේදී 2012 වර්ෂය තුළ පාසල් ක්‍රීඩා 35ක ජාත්‍යන්තර මට්ටමේ ජයග්‍රහණ හෝ සහභාගිත්වය දක්වනු ලැබූ මෙන්ම ජාතික මට්ටමේ දක්ෂතා දැක්වූ ක්‍රීඩක ක්‍රීඩිකාවන් 501 දෙනෙකුට වර්ණ හිමි වීමට නියමිතය.සීමාසහිත නෙස්ලේ ලංකා සමාගමේ කළමනාකාර අධ්‍යක්ෂ ගනේෂන් අම්පලවාන මහතා විශේෂ ආරාධිත අමුත්තා ලෙස මේ අවස්ථාවට සහභාගි වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>27</day>
    </date>
    <link>http://www.dinamina.lk/2013/09/27/_art.asp?fn=s1309273</link>
    <topic>ශ්‍රී ලංකා ‘ඒ’ට ලකුණු 168ක ජයක්</topic>
    <author/>
    <content>සංචාරක නවසීලන්ත ‘ඒ’ පිල සමගින් රංගිරි දඹුල්ල ජාත්‍යන්තර ක්‍රිකට් ක්‍රීඩාංගණයේ පැවැති දෙවැනි සිවුදින ‍නිල නොවන ටෙස්ට් තරගයෙන් ලකුණු 168ක ජයක් හිමිකර ගැනීමට ශ්‍රී ලංකා ‘ඒ’ පිල ඊයේ සමත්විය.මේ අනුව තරග දෙකකින් යුත් තරගාවලිය 1-0ක් ලෙස ජයග්‍රාහීව අවසන් කිරීමට ශ්‍රී ලංකා පිලට හැකිවිය.ලකුණු 440ක ජයග්‍රාහී ඉලක්කය හඹාගිය නවසීලන්ත ‘ඒ’ පි‍ලේ දෙවැනි ඉනිම ලකුණු 271කට සීමා කිරීමට ශ්‍රී ලංකා පන්දු යවන්නට හැකිවිණි.තෙවැනි දිනට තරග නිමාවනවිට නවසීලන්ත පිලේ ටොම් ලේතම් ලකුණු 2ක් හා කාල් කචෝපා ලකුණු 5ක් ලබාගනිමින් නොදැවී කඩුල්ලේ රැදී සිටියේය.ඊයේ තරගයේ අවසන් දිනය ආරම්භ කරමින් පිටියට පැමිණි නවසීලන්ත ආරම්භක කඩුලු සබඳතාව ඉක්මනින් අවසන් කිරීමට දිල්රුවන් පෙරේරාට හැකිවිය. තරගයේ දෙවැනි ඕවරයේ දෙවැනි පන්දුවට පිත්තේ වැදි ආ උඩ පන්දුව පන්දු යවමින් සිටි දිල්රුවන් රැකගැනීමෙන් ලේතම්ගේ ඉනිම අවසන් විය. ඊයේ දිනයේදී ඔහුට ලබාගත හැකි වුයේ එක් ලකුණක් පමණි.ලකුණු 29 දී පළමු කඩුල්ල බිඳ වැටුණු අතර කචෝපා සමග එක්වු දෙවැනි කඩුල්ලට එක්වු ඇන්ටන් ඩෙව්සිච්ගේ සබඳතාව ලකුණු 35කට සීමා විය. ඉනිමේ 16 වැනි ඕවරයේදී කචොපාත්, 22 වැනි ඕවරයේදී චැරිල් මිචෙල්වත් කඩුල්ල මුවා කිරීමේ වරදට හසුකර ගැනීමට චතුරංග ද සිල්වාට හැකිවුණි. කචෝපා ලකුණු 26ක් හා මිචෙල් ලකුණු 10ක් රැස්කර තිබිණි.දිවා විවේකය සඳහා තරගය නතර කරනවිට ලකුණු 125කට කඩුලු 6ක් බිඳ වැටී නවසීලන්ත පිල අසීරු තත්ත්වය පසුවිය. දිවා විවේකයට පෙර අන්ටන් ඩෙව්සිච් ලකුණු 34කදී පන්දු යැවූ චතුරංග ද සිල්වා විසින්ම උඩ පන්දුවක් ලබාගනිමින් දවාගත් අතර කොලින් මුන්රෝ (7) සහ ඇන්ඩෲ එලීස් දෙදෙනා දිල්රුවන් පෙරේරාගේ පන්දු හමුවේ පිටියෙන් ඉවත්විණි.නවසීලන්ත පිතිකරුවන්ට අභියෝගයක් වු දිල්රුවන්-චතුරංග යුගලට දිවා විවේකයෙන් පසුව එක්වු මිලින්ද පුෂ්පකුමාර ලකුණු පුවරුවට තවත් ලකුණු 2ක් එක් වෙද්දී ලුක් රොන්ච් ක්‍රීඩාගාරයට හරවා යැවීමට සමත්විය. රොන්ච් කඩුල්ල මුවා කිරීමේ වරදට හසුවන විට ලකුණු 16ක් රැස්කර තිබිණි. මුළු ලකුණු 132ක් වෙද්දී ටොඩ් ඇස්ට්ල් ස්ටම්ප් කිරීමට හසුකර ගැනීමට නායක දිනේෂ් චන්දිමාල්ට හැකිවිය. එම කඩුල්ලද පුෂ්පකුමාරගේ නම ඉදිරියේ සටහන් විය.ඉනිම ගොඩනැගීමේ කාර්යයට ඩග් බ්‍රේස්වෙල් සමග එක්වු ඉෂ් සෝඩ් මුළු ලකුණු සංඛ්‍යාව 178 දක්වා ඉදිරියට ගෙන ගියේය. මිලින්ද පුෂ්පකුමාරගේ පන්දුවක් හමුවේ අෂාන් ප්‍රියංජන උඩ පන්දුවක් රැක ගැනීමෙන් සොඩ්ගේ ඉනිම ලකුණු 19කට සීමා විය. දහවැනි කඩුල්ලට පිටියට පැමිණි මැට් හෙන්රි, බ්‍රේස්වෙල් සමග එක්ව ශ්‍රී ලංකා පිලේ ජයග්‍රහණය ප්‍රමාද කිරීමට ප්‍රබල උත්සහයක නිතර විය. දෙදෙනා එක්ව අවසන් කඩුල්ල සඳහා ලකුණු 93ක සබඳතාවක් පිහිටුවීය. එම සබඳතාව නවසීලන්ත දෙවැනි ඉනිමේ හොඳම සබඳතාව ලෙසද සටහන්විණි.මිලින්ද පුෂ්පකුමාරගේ පන්දු හමුවේ එම සබඳතාවද බිඳ වැටිණි. පුෂ්පකුමාර යැවු පන්දුවකට අෂාන් ප්‍රියංජන උඩ පන්දුවක් රැකගැනීමෙන් හෙන්රි ඉනිම ලකුණු 19කට සීමාවිය. නවසීලන්ත දෙවැනි ඉනිමේ වැඩිම ලකුණුලාභියා වු බ්‍රේස්වෙල් පන්දු 85කදී ‍වේගවත් ලකුණු 104ක් රැස් කළේය. ඊට හතරේ පහර 8ක් හා හයේ පහර 7ක් ඇතුළත්ව තිබිණි.විශිෂ්ට පන්දු යැවීමක නිතරවු මිලින්ද පුෂ්පකුමාර කඩුලු 4ක් දවාගත් අතර චතුරංග ද සිල්වා හා දිල්රුවන් පෙරේරා කඩුලු 3 බැගින් ‍බිඳ හෙළීය.ශ්‍රී ලංකා ‘ඒ’-555/6යි. (ඕවර 128) කෞෂාල් සිල්වා 193, කිත්රුවන් විතානගේ 116. සහ දෙවැනි ඉනිම- 275/4යි. ඉනිම අත්හිටුවන ලදි (ඕවර 49) කිත්රුවන් විතානගේ නොදැවී 71, දිමුත් කරුණාරත්න 62, කුසල් ජනිත් 55, (ඇන්ටන් දෙව්සිච් 120/3)නවසීලන්ත ‘ඒ’-391 සියල්ලන් දැවී. (ඕවර 84.1) ලුක් රොන්ච් 134, ටොම් ලේතම් 77 (නුවන් ප්‍රදීප් 101/4, මිලින්ද පුෂ්පකුමාර 86/3) සහ දෙවැනි ඉනිම-271 සියල්ලන් දැවී (ඕවර 61.3) ඩග් බ්‍රේස්වෙල් නොදැවී 104 (මිලින්ද පුෂ්පකුමාර 60/4, චතුරංග ද සිල්වා 55/3, දිල්රුවන් පෙරේරා 93/3).</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>27</day>
    </date>
    <link>http://www.dinamina.lk/2013/09/27/_art.asp?fn=s1309275</link>
    <topic>මීගමුව සා.පීතර විදුහල ඓතිහාසික ජයක් ලබයි</topic>
    <author/>
    <content>අන්තර් පාසල් අවුරුදු 17න් පහළ දෙවැනි කොටසේ ක්‍රිකට් තරගාවලියේ අවසන් මහා තරගයේ දී කොටහේනඩිලාසාල් විදුහල් පිලට එරෙහිව කඩුලු 6ක විශිෂ්ට ජයක් වාර්තා කළ මීගමුව සාන්ත පීතර විදුහල පළමුවරට සමස්ත ලංකා පාසල් ක්‍රිකට් ශූරතාවක් හිමිකර ගැනීමට සමත්විය.තර්ස්ටන් විදුහල් පිටියේ පසුගියදා පැවැති මේ තරගයේ පළමුව පන්දුවට පහරදුන් ඩිලාසාල් විදුහල ඕවර 36.4කදී ලකුණු 115කට දැවී ගිය අතර පිළිතුරු ඉනිම ක්‍රීඩා කළ සා.පීතර විදුහල් පිල ඕවර 31.3කදී කඩුලු 4ක් පමණක් දැවී ජයග්‍රහණය අත්කර ගත්තේය.අවසන් තරගයේ වීරයා ලෙස සාන්ත පීතර විදුහලේ දිල්ශාන් කොස්තා සම්මාන දිනූ අතර දක්ෂතම පිතිකරු ලෙස එම විදුහල් පිලේ දිල්සර ප්‍රනාන්දු සම්මාන හිමිකර ගත්තේය. ඩිලාසාල් විදුහලේ රොෂේන් ප්‍රනාන්දු දක්ෂතම පන්දු යවන්නා ලෙස සම්මාන දිනා ගත්තේය.ගිහාන් නිශාන්ත මහතා මීගමුව සාන්ත පීතර විදුහලේ ක්‍රිකට් පුහුණුකරු ලෙස කටයුතු කරන අතර ලක්ෂමන් සමරනායක මහතා ක්‍රීඩා භාර ආචාර්යවරයා ලෙස කටයුතු කරයි.ඩිලාසාල් පිල - 115 (ඕවර 36.4) රොෂේන් ප්‍රනාන්දු 29 ( ඩිනන් ප්‍රනාන්දු 15/2, නිශාන් පීරිස් 22/2, නිපුන රුක්ෂාන් 26/2, මිලාන් අප්පුහාමි 22/2)සා.පීතර පිල - 116/4 (ඕවර 31.3) දිල්ශාන් කොස්තා 44, දිල්සර ප්‍රනාන්දු 30 (රොෂේන් ප්‍රනාන්දු 27/2).</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>27</day>
    </date>
    <link>http://www.dinamina.lk/2013/09/27/_art.asp?fn=s1309276</link>
    <topic>නීතිවලට පයින් ගැසූ 4කට තරග තහනමක්</topic>
    <author>ප්‍රින්ස් ගුණසේකර</author>
    <content>ඩයලොග් චැම්පින් ලීග් පාපන්දු තරගාවලියේ දෙවැනි වටයේ ආරම්භක දිනයේදී ක්‍රීඩාවේ නීතිරීති තදබල ලෙස උල්ලංඝනය කළ ක්‍රීඩකයන් සිවුදෙනකුට තරග තහනමක් පැනවීය.තරගය පැවැත්වෙද්දී කළ තදබල වරදට දඩුවමක් ලෙස විනිසුරු විසින් 'රෙඩ් කාඩ්පත්' පෙන්වා පිටියෙන් නෙරපීමට අමතරව ඉදිරි තරගය බැගින්ද ක්‍රීඩකයන් සිවුදෙනාට තහනම් කෙරුණි.රත්නම්-බ්ලූස්ටාර් තරගයේදී රත්නම් පිලේ සචින්ත මධුරංග, පොලිස්-සොලීඩ් අතර තරගයේදී පොලිස් ක්‍රීඩා සමාජයේ එස්.එන්.පතිරණ, අප්කන්ට්‍රි ලයන්ස් හා කළුතර පාක් අතර තරගයේදී අප් කන්ට්‍රි පිලේ නිලන්ද කොණාර හා කළුතර පාක් පිලේ නයිජිරියානු ක්‍රීඩක අසිගිවේ අබේක් මෙලෙස තරග තහනමට ලක්වු ක්‍රීඩකයෝ වෙති.මෙලෙස රෙඩ් කාඩ්පත් පෙන්වා ක්‍රීඩකයන් පිටියෙන් නෙරපීමේදී ක්‍රීඩාවේ ජීව ගුණයට හානිවන බව පෙන්වා දෙන තරග විනිසුරුවෝ පවසන්නේ ක්‍රීඩා සංගම් පාලනාධිකාරිය හා පුහුණුකරුවන් මේ පිළිබඳ සැලකිලිමත් විය යුතු බවයි. නීති විරෝධී ක්‍රීඩාව හේතුවෙන් ප්‍රේක්ෂකයන්ට හොඳ තරගයක් දැක බලා ගැනීමේ හැකියාව අහිමිවී යන බවද තරග විනිසුරුවෝ පෙන්වා දෙති.එහෙත් චැම්පියන් ලීග් පාපන්දු තරගාවලියට එක්ව සිටින බොහෝ ක්‍රීඩා සමාජ චෝදනා කරන්නේ විනිසුරුවන්ගේ නොසැලකිලිමත්කමෙන් ප්‍රධානතම අන්තර් ක්‍රීඩා සමාජ පාපන්දු තරගාවලිය ගැටලු රැසකට මුහුණදී ඇති බවයි. දක්ෂ ක්‍රීඩකයන්ට 'රෙඩ් කාඩ්' පෙන්වීමෙන් තරග තහනමක් මෙන්ම ක්‍රීඩකයාගේ මානසිකත්වයටද හානිවන බව ක්‍රීඩා සමාජ ප්‍රධානීහු චෝදනා නඟති. චැම්පියන් ලීග් පාපන්දු තරගාවලියේ දෙවැනි අදියර ආරම්භයේදීම විනිසුරුවන්ට එරෙහිව ක්‍රීඩා සමාජ තුනකින් ලිඛිත පැමිණිලි පාපන්දු සම්මේලනයට ඉදිරපත් කිරීමට සුදානමින් සිටින බවද වාර්තා වේ.‍චැම්පියන් ලීග් පාපන්දු තරගාවලියේ දෙවැනි අදියර ආරම්භවු පෙරේදා කොළඹදී තරග 3ක් හා කොළඹින් පිට තරග 6ක් පැවැත්වුණි. මාතරදි සෝන්ඩර්ස් 2-1කින් මාතර සිටි ක්‍රීඩා සමාජය පරාජය කළ අතර සෝන්ඩර්ස් පිලේ එම්.රිස්වාන්, ඉසුරු පෙරේරා හා මාතර පිලේ සී.වී.ඉකෙන්නා ගෝල් වාර්තා කළහ.මීගමුවේදී නිගම්බු යූත්-ගුවන් හමුදා තරගය ගෝල් 2-2ක් ලෙස ජය පරාජයෙන් තොරව නිමාවු අතර නිගම්බු යූත් පිලේ දුලාජ් පෙරේරා, චතුර ගුණරත්න හා ගුවන් හමුදාවේ එන්.ඩී.බණ්ඩාර, එල් .ගුණසිංහ ගෝල් වාර්තා කළහ. කළුතර දී රත්නම්-බ්ලූස්ටාර් තරගය ගෝල් 1-1ක් ලෙස ජය පරාජයෙන් තොරව නිමාවු අතර රත්නම් පිලේ එල්.තරූෂ හා බ්ලූස්ටාර් පිලේ අෆීස් ඩැයමි ගෝල් වාර්තා කළහ.අනුරාධපුරයේදී සොලීඩ්-පොලිස් අතර තරගය 3-0ක් ලෙස සොලීඩ් පිලට ජය හිමිවිය. සොලීඩ් පිලේ එම්.එස්.නජිමුඩීන් හා එල්.බී.අලී ගෝල් දෙකක් ලැබූහ.නාවලපිටියේදී අප් කන්ට්‍රි ලයන්ස්-කළුතර පාක් තරගයෙන් 2-1ක ජයක් අප්කන්ට්‍රි ලයන්ස්ට හිමිවිය. අප්කන්ට්‍රි ලයන්ස් පිලේ පැට්‍රික් විල්සන් ගෝල් දෙකක් හා කළුතර පිලේ ටී.ඩී.ඩැනියෙල් ගෝලයක් ලැබූහ.වෙන්නප්පුවේදී රිනවුන් ගෝල් 3-1කින් නිව්යංග්ස් පරාජයට පත් කළ අතර රිනවුන් පිලේ එම්.අයි.අනාම් ගෝලයක් හා මොහොමඩ් ෆසාල් ගෝල් දෙකක් ලැබු අතර නිවියංග්ස් පිලේ එම්.මුෂිකාන් ගෝලයක් ලැබීය.බැද්දගානේදී දොන් බොස්කෝ 1-0කින් සිවිල් ආරක්ෂක පිල පරාජය කළේය. දොන් බොස්කෝ පිල වෙනුවෙන් එස්.එස්.පිලිප් ගෝලයක් ලැබීය.සී.ආර්.පිටියේදී කොළඹ ක්‍රීඩා සමාජය වෙතින් ගෝල් 1-0ක පරාජයක් සුපර් සන් පිලට අත්විය. කොළඹ ක්‍රීඩා සමාජයේ එම්.තායසිල් ගෝලයක් වාර්තා කළේය.සිටි ලීග් පිටියේදී ජාවාලේන්-නාවික හමුදා තරග 1-1ක් ලෙස ජය පරාජයෙන් තොරවිය. ජාවාලේන් ක්‍රීඩක නෙවිල් යසර් හා නාවික හමුදාවේ මලික් මිගාර ගෝල් වාර්තා කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>27</day>
    </date>
    <link>http://www.dinamina.lk/2013/09/27/_art.asp?fn=s1309277</link>
    <topic>හම්බන්තොට ෂාක්ස් ක්‍රීඩා ඇකඩමි 2ක් අදයි</topic>
    <author/>
    <content>හම්බන්තොට ෂාක්ස් ක්‍රීඩා සමාජය මගින් රගර් හා ටෙනිස් ක්‍රීඩා වෙනුවෙන් නව ඇකඩමි දෙකක් ඇරැඹීමට පියවර ගෙන තිබේ. කොළඹ තුරඟ තරග පිටියේ රගර් ඇකඩමිය හෙට (28) ඇරැඹෙන අතර ලබන ඔක්තෝබර් මස 5වැනිදා තුන්මුල්ල ගුවන් හමුදා ටෙනිස් පිටියේ දී ටෙනිස් ඇකඩමිය ඇරඹීමට නියමිතය.අවුරුදු 12 -14 අතර වයස් කාණ්ඩයේ ක්‍රීඩක ක්‍රීඩිකාවන් සඳහා විවෘත මේ ක්‍රීඩා ඇකඩමියේ පුහුණුකරුවන් ලෙස කටයුතු කරනු ලබන්නේ ජාතික තලයේ හිටපු ක්‍රීඩක ක්‍රීඩිකාවන් වීම විශේෂත්වයකි. ඇකඩමිවල කටයුතු ඇරැඹීමට පෙර එම පුහුණුකරුවන්ට ද විශේෂිත පුහුණුවක් ලබාදීමට කටයුතු කරන බව හම්බන්තොට ෂාක්ස් ක්‍රීඩා සමාජයේ කළමනාකරු රොනී ඉබ්‍රාහිම් මහතා කීවේය.ක්‍රීඩා සමාජයක් මගින් මෙවැනි ඇකඩමියක් ආරම්භ කරනු ලබන්නේ පළමුවරටය. 2017 වසරේ හම්බන්තොට පැවැත්වීමට නියමිත ආසියානු යොවුන් ක්‍රීඩා උළෙල නියෝජනය කරන ශ්‍රී ලංකා සංචිතයට දක්ෂ රගර් හා ටෙනිස් ක්‍රීඩක ක්‍රීඩිකාවන් දායාද කිරීම මෙහි අරමුණය.ඇකඩමි පිළිබඳ වැඩි විස්තර ලබා ගැනීමට 0717200201 දුරකතන අංකයෙන් රොනී ඉබ්‍රාහිම් මහතා අමතන ලෙස සංවිධායකයෝ දැනුම් දෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>27</day>
    </date>
    <link>http://www.dinamina.lk/2013/09/27/_art.asp?fn=s1309278</link>
    <topic>විවෘත කැරම් තරගාවලිය ඔක්තෝබර් 26 දා</topic>
    <author/>
    <content>ශ්‍රී ලංකා කැරම් සම්මේලනය සංවිධාන කරන 11 වැනි විවෘත ශ්‍රේණිගත කිරීමේ කැරම් තරගාවලිය ‍ලබන මස 26 වැනිදා පැවැත්වේ.පිරිමි/කාන්තා කේවළ, යුගල හා ප්‍රවීණ (අවු.40ට වැඩි) ඇතුළත්වන තරගාවලියේ ඉල්ලුම්පත් භාර ගැනීම ඔක්තෝබර් 11 වැනිදායින් අවසන්වේ.එම සංගමය මගින් පවත්වන අන්තර් සමාජ කැරම් තරගාවලියේ ත්‍යාග හා සහතිකපත් ප්‍රදානය ලබන මස 5 වැනිදා සිදු කෙරේ.තරගාවලියේ 'සී' කාණ්ඩයෙන් මවින්ස් (ඔරෙන්ජ්), මවින්ස් (ගෝල්ඩ්), ආර් ඇන්ඩ් ඒ (ගෝල්ඩ්), කොළඹ යුනියන්, මවින්ස් (බ්‍රවුන්) හා මවින්ස් ජයග්‍රහණ අත්කර ගෙන තිබේ. අත්තිඩිය 'ඒ', දෙමටගොඩ (යුනිටඩ්), කැරමිට්ස් (ගෝල්ඩ්) හො කොළඹ තරුණ ක්‍රිස්තියානි සංගමය 'ඩී' කාණ්ඩයෙන් ජයග්‍රහණ අත්කර සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>27</day>
    </date>
    <link>http://www.dinamina.lk/2013/09/27/_art.asp?fn=f1309271</link>
    <topic>නිරෝගී පුද්ගලයෙක් දවසකට පැය කීයක් නිදා ගන්න ඕනෑ ද ඩලස්?</topic>
    <author>අන්දොස් සොයන්නේ</author>
    <content>ජනාධිපති මහින්ද රාජපක්‍ෂ මහතා ගිය සති අන්තයේ නිව්යෝක් නුවර බලා පිටත්ව ගියේ එක්සත් ජාතීන්ගේ 68 වැනි මහා මණ්ඩලීය සමුළුවට සහභාගී වීම සඳහාය. ජනාධිපතිවරයා, කටුනායක ජාත්‍යන්තර ගුවන් තොටුපළේ සිට ඩුබායි දක්වා ගමන් කළේ ශ්‍රී ලංකන් ගුවන් යානයකින් ය. මෙම නිල සංචාරයට ජනාධිපති ආර්යා ශිරන්ති රාජපක්‍ෂ මහත්මිය, ජනාධිපති ලේකම් ලලිත් වීරතුංග මහතා, ලොහාන් රත්වත්තේ, සජින් වාස් ගුණවර්ධන යන මහත්වරුද එක් වී සිටියහ. ජනාධිපතිතුමා ඇතුළු පිරිස ඩුබායි ගුවන් තොටේ විශේ්ෂ ප්‍රභූ පර්යන්තයේ මොහොතක් රැඳී සිටියේ එමිරේට් ගුවන් යානය පැමිණෙන තෙක් ය. එමිරේට් ගුවන් සේවයට අයත් ඒ 380 එයා බස් ගුවන් යානය ජනාධිපතිවරයා ප්‍රමුඛ ශ්‍රීලංකා නියෝජිත පිරිසද රැගෙන නිවියෝර්ක් නුවර බලා පියාසර කළේ ය.දීර්ඝ ගුවන් ගමනක්පැය දහ තුනයි විනාඩි හතළිස් පහක ගුවන් කාලයකින් පසු එමිරේට් යානය නිව්යෝර්ක් නුවරට සේන්දු විය. ශ්‍රී ලාංකීය රාජ්‍ය නායකයා පිළිගැනීමට පාලිත කොහොන, ශවේන්ද්‍ර සිල්වා මහත්වරු ඇතුළු පිරිසක් පැමිණ සිටියහ. ඔවුන් ජනාධිපතිතුමා මහත් හරසරින් පිළිගත් අතර කුඩා දරුවන් දෙදෙනෙක් මල් කළඹක් දෙමින් ජනාධිපතිවරයා හා ආර්යාව පිළිගත්හ.ශ්‍රී ලාංකේය ජනාධිපතිවරයා වෙනුවෙන් වෙන් කර තිබූ වෝල්ලස් පැස්ටෝරියා හෝටලයට පැමිණිවිට හෝටල් කාර්ය මණ්ඩලය ශ්‍රී ලාංකීය ජනාධිපතිවරයා ප්‍රමුඛ පිරිස උණුසුම් අයුරින් පිළිගත් හ. දීර්ඝ ගුවන් ගමනකින් පසු සුළු මොහොතක් විවේක සුවයෙන් සිටි ජනාධිපතිවරයා හමු වීමට නයිජීරියානු නියෝජිත පිරිසක් පැස්ටෝරියා හෝටලයට පැමිණිය හ.ඉන්පසු චීන නියෝජිත පිරිසක් ද ජනාධිපතිතුමා හමුවීමට පැමිණි අතර ජනාධිපතිතුමා ඔවුන් සමඟ සුහද කතා බහක නිරත විය. ඉන් අනතුරුව හෝටලය අසළ පිහිටි චීන අවන්හලක් කරා ජනාධිපතිතුමා පියමං කළේ, දිවා භෝජනය සඳහා ය. ආර්යාව, ජනාධිපති ලේකම්වරයා, ලොහාන් හා සජින් වාස් ද ජනාධිපතිවරයා අනුගමනය කරමින් චීන අවන්හල කරා පා ගමනින් ගියහ.ඩලස් අලහප්පෙරුම මහතා, ජී. එල්. පීරිස් මහතා, බ්‍රිතාන්‍යයේ ශ්‍රී ලංකා මහ කොමසාරිස් ක්‍රිස් නෝනිස් මහතා, උගන්ඩා මහ කොමසාරිස්වරයා හා අනුරාධා හේරත් මෙනෙවිය, ජනාධිපතිතුමාගේ පැමිණීම අපේක්‍ෂාවෙන් චීන අවන්හලේ අසුන් ගෙන සිටියහ. ජනාධිපතිතුමාගේ සපැමිණීමත් සමඟ සියලු දෙනා නැඟී සිටියහ. “හා කොහොම ද වාඩි වෙන්න වාඩි වෙන්න” ජනාධිපතිතුමා සිනහවෙමින් කීය. දිවා ආහාරයෙන් පසු ජනාධිපතිතුමා පිරිස සමඟ සුහද කතා බහකට එක් විය.එක්සත් ජාතීන් ගේ මහා මණ්ඩල සැසියේ දී පවත්වන කතාව පිළිබඳ අදහස් හුවමාරු කර ගැනීමක් එහිදී සිදු විය. “සාමාන්‍යයෙන් නිරෝගි පුද්ගලයෙක් දිනකට පැය කීයක් නිදා ගන්න ඕනෑ ද ඩලස්” ජනාධිපතිතුමා එහිදී ඇසීය. “පැය 6 – 7 විතර නිදා ගත්තම ඇති සර්” ඩලස් කීවේ ය.එතකොට කොහොම ද පැය 10 – 12 විතර නිදා ගන්න ලැබුණෙ‍ාත්! ජනාධිපති තුමා සජින් හා ලොහාන් දෙස බලමින් ඇසී ය. කිසිවක් නොතේරුණු ඩලස් අලහප්පෙරුම අමාත්‍යවරයා ලොහාන් දෙස අන්ද මන්ද වී බැලීය. ගුවන් ගමන පැය 13 විතරනෙ ඉතින් එක්කෙනෙක් නැග්ග වෙලාවේ ඉඳන් නිදි. ජනාධිපතිතුමා සිනාසෙමින් කීවේ පිරිස සිනා සයුරේ ගිල්වමින්ය.දිවා භෝජනයෙන් පසු ජනාධිපතිතුමා හෝටලය බලා පියමං කළේ අවට සිරි නරඹමින් ය.අවධානය ජනපතිතුමා වෙතඑක්සත් ජාතීන්ගේ 68 වැනි මහා මණ්ඩල සැසියට ජනාධිපතිතුමා සහභාගී වූයේ මහත් තේජාන්විත අයුරින් ය. ඒ සඳහා එහි සාමාජිකත්වය දරන රටවල රටවල් 98ක රාජ්‍ය නායකයන් සහභාගි වී සිටියහ. ජනාධිපතිවරයා සැසිය අමතන අවස්ථාවේ දී ලෝකයේ බොහෝ රටවල නායකයන් දෑස් අයාගෙන ජනාධිපතිතුමාගේ හරවත් කතාව ඉදිරිපත් කරන විලාශය දෙස බලා සිටියහ.එක්සත් ජාතීන්ගේ මහා මණ්ඩලයේ 68 වැනි සැසිවාරය ඇමතූ ජනාධිපතිවරයා නිව්යෝක් නුවර සිට ට්විටර් ඔස්සේ ප්‍රශ්න වලට පිළිතුරු දීමේ වැඩසටහනකට එක් වූ අතර එය ලලිත් වීරතුංග මහතා විසින් මෙහෙය වනු ලැබීය.දයාසිරි ට ඇමැතුමක්ගිය සිකුරාදා සවස දයාසිරි ජයසේකර මහතාගේ දුරකතනයට සුවිශේෂි ඇමතුමක් ලැබුණි. ඇමතුම සුවිශේෂි බව දැනගත් දයාසිරි හරිබරි ගැසී අසුන් ගත්තේ ය.“කොහොමද දයාසිරි ඔයා දිනනවා, අති විශිෂ්ට ජයක් ඔයාට ලැබෙන බවට මට තොරතුරු ලැබී තිබෙනවා. මට ලැබෙන තොරතුරු මෙතෙක් කල් වැර­ැදිලා නැහැ. ඒ නිසා ඔයාගේ ජයග්‍රහණය ස්ථිරයි.” ජනාධිපතිතුමා කීවේ ය.“බොහොම ස්තුතියි සර්, බොහොම ස්තුතියි මට ඒ වගේ ගෞරවයක් ලබා දීම ගැන” දයාසිරි කීය.“ඒක ගෞරවයක් නෙමේ, මට ලැබුණු තොරතුරු ජනාධිපතිතුමා” කීවේ සිනාසෙමින් ය.“හොඳමයි සර් සර් ගේ වචන මට ශක්තියක්” දයාසිරි කීය.වයඹ පළාත් සභා මැතිවරණයේ තොරතුරු මධ්‍යස්්ථානයක් කුරුණෑගල නගර ආසන්න හෝටලයක දයාසිරි ජයසේකර මහතා ස්්ථාපිත කළේ ඡන්දයට පෙර ය.පරිගණක දත්ත ඔස්සේ පැයෙන් පැය ඒ මධ්‍යස්්ථානයට තොරතුරු ගලා ආවේය. 23 දා රාත්‍රි වන විට දයාසිරි ගේ අති විශිෂ්ට ජයග්‍රහණය එහි සටහන් වූයේ එහි සිටි පිරිස් ප්‍රීති ප්‍රමෝදයට පත් කරමින් ය. ප්‍රීතියෙන් සිටි පිරිස් ජයවේවා! අපේ මහ ඇමැතිට ජයවේවා කියමින් ප්‍රීති ඝෝෂා කළහ.විමල් වීරවංශ මහතා දයාසිරිගේ දුරකතනයට ඇමතුමක් ගනිමින් “ජයවේවා මහ ඇමැතිතුමා” යැයි කීවේය.ස්තුතියි ඇමතිතුමා, දයාසිරි පිළිතුරු දෙමින් කීය. ඉන් අනතුරුව ආණ්ඩු පක්‍ෂයේ මැති ඇමැතිවරුන් ගෙන් දුරකතන ඇමතුම් රැසක් ලැබිණි. එජාපයේ හිතවතුන් ගෙන් ද දයාසිරි ට ලැබුණ සුබ පැතුම්වල අඩුවක් නොවීය.“දැන්වත් අපේ ලොක්ක පාඩමක් ඉගෙන ගනීයි. ඔවුහු කීහ.ඉරිදා රාත්‍රී 1ට පමණ ජාත්‍යන්තර දුරකථන ඇමතුමක් දයාසිරි ට ලැබුණි.කොහොම ද දයාසිරි, ඔයාගේ අතිවිශිෂ්ට ජයග්‍රහණයට ජනාධිපතිතුමා සුබ පතන්න කතා කළා. ඒත් ඔයාව සම්බන්ධ කර ගන්න අමාරුයි, ඔයාගේ ජයග්‍රහණයට සුබ පතන බව ජනාධිපතිතුමා කියන්න කීවා යැයි ඩලස් අලහප්පෙරුම මහතා කීය.මම වයඹ ජනතාව එක්ක“දුරකථන ඇමතුම්වලින් දුරකතනය විසන්ධි වෙලා තිබුණේ. මම හිටියේ වයඹ ජනතාව එක්ක යැයි දයාසිරි කීවේ ය.දයාසිරි ගේ ජයග්‍රහණයත් සමඟ මෝටර් රථ දහස් ගණනක් කුරුණෑගල නගරයට ළඟා විය. ජනතාව වීදි බැස ප්‍රීති ඝෝෂා කළහ. සාමකාමීව විසිර යන ලෙස පිරිසට දැනුම් දුන් එස්. බී. නාවින්න, ජයරත්න හේරත් මහත්වරු දයාසිරි රථයේ නංවා ගනිමින් හෙට්ටිපොළ බලා පිටත්ව ගියහ.රනිල් පරාජය පිළිගනියිමැතිවරණ පරාජයත් සමඟ විපක්‍ෂ නායක රනිල් වික්‍රමසිංහ මහතා පක්‍ෂ නායකත්වයෙන් ඉවත් කිරීමේ කැරැල්ල මෙවර ද කරළියට පැමිණියේ ය. මැතිවරණ විසි හතක පරාජයේ අමිහිරි අත්දැකීම් විදි එජාප පාක්‍ෂිකයන් වියරුවෙන් මෙන් සිරිකොතට කඩා පැන්නේ එහි ප්‍රතිඵලයක් ලෙසය.එහෙත් එය පුස් වෙඩිල්ලක් බවට මෙවරද පත් විය. බස්නාහිර පළාත් සභා එජාප මන්ත්‍රීවරුන්ට මැතිවරණ පරාජය තදින් දැනී තිබුණේ බස්නාහිර පළාත් ඡන්දය ළඟම එන නිසාය. අඟහරුවාදා පැවැති එජාප මන්ත්‍රී කණ්ඩායම් රැස්වීම ඉතා උණුසුම් තත්ත්වයක් ගත්තේ ය. “පක්‍ෂයේ වෙනසක් නැතුව ඡන්ද ජය ගන්න බැහැ, මේ ගැන අද මම සභාවේ විශේෂ ප්‍රකාශයක් කරනවා. බස්නාහිර පළාත් මැතිවරණය ළඟටම එනවා. මේ විදිහට ඒකත් දිනාගන්නත් බැහැ. අපේ පක්‍ෂයේ දැනෙන වෙනසක්කරන්න ඕනෑ” ඉතා ආවේගශීලිව ශ්‍රීනාත් පෙරේරා මහතා කීවේ ය.“පක්‍ෂයේ ප්‍රශ්නය පක්‍ෂය ඇතුළේ විසඳා ගනිමු. ඒවාට පළාත් සභාව ගාවන්න එපා.” සිරිකමල් කීය.“ඒක ඇත්ත ශ්‍රීනාත් ඔයා පක්‍ෂයේ වෙනසක් අවශ්‍ය බව මට ලිඛිතව ලියා දෙන්න. මම ඒක කෘත්‍යාධිකාරී මණ්ඩලයට ඉදිරිපත් කරන්නම් මංජු ශ්‍රී අරංගල කීවේ ය.”“පක්‍ෂයේ වෙනසක් අවශ්‍ය නම් ඉස්සෙල්ලම ඔයාගෙ තාත්තට (ජෝෂප් මයිකල් පෙරේරා) උප නායක කමෙන් ඉල්ලා අස්වෙන්න කියන්න පිමිලස් කොස්තා මහතා සිනාසෙමින් කීවේ සියලු දෙනා සිනා සයුරේ ගිල්වමින් ය.ඉරිදා පළාත් සභා මැතිවරණයේ ප්‍රතිඵල නිකුත් වීමත් සමඟ විපක්‍ෂ නායක රනිල් වික්‍රමසිංහ මහතා දැඩි ලෙස කලබලයට පත්ව සිටියේ ය. තිස්සට කතා කළ රනිල් වහාම සිරිකොතට මන්ත්‍රී කණ්ඩායම කැඳවන්න යැයි කීය.ඒ අනුව මංගල, ජෝන්, රවි, හරීන්, රුවන්, ඇතුළු පිරිස විශේ්ෂ සාකච්ඡාවක් සඳහා සිරිකොතට පැමිණියහ.ඡන්ද ප්‍රතිඵල දෙස බැලීමේ දී සමස්තයක් ලෙස අපි පසු බෑමකට ලක් වෙලා නිහතමානීව රනිල් කීය. ඒක ඇත්ත ඒත් අපේ අවසාන ප්‍රතිඵලයේ දී 2009 ට වඩා 7500 ක් ඡන්ද වැඩිවෙලා තිස්ස ආඩම්බර ලීලාවෙන් කීවේ ය.“අපිට හොඳ ආදර්ශය දීල තියෙන්නේ උතුරෙන් දෙමළ ජනතාව ටී.එන්.ඒ එකේ නායකයා කවුරු වුනත් එයාට ඡන්දය දීලා තියෙනවා” යැයි මංගල හැඟීම්බරව කීය.“මංගලගෙ කතාවෙ ඇත්තක් තියෙනවා. අපි පක්‍ෂ සංවිධායක කැඳවා මේ ගැන දීර්ඝව කතා කරමු” රනිල් සාකච්ඡාව නිමා කරමින් කීවේය.අඟහරුවාදා උදේ කොළඹ ගොල්ෆ් ක්‍රීඩා සමාජයේ දී එක්සත් ජාතික පක්‍ෂය ජය ගන්නා මාවත ගැන මන්ත්‍රී පිරිසක් හමු වී දීර්ඝ ලෙස සාකච්ඡා කළහ. ගාමිණි ජයවික්‍රම, රුවන්, අජිත්, එරාන් ඇතුළු පිරිසක් ඊට එක් වූහ. පක්‍ෂය නඟා සිටුවීමට වැඩ කළ හැකි දක්‍ෂයන්ට නිසි තැන දිය යුතු බවත්, පක්‍ෂයේ වෙනසක් විය යුතු බවත් එහිදී දීර්්ඝ ලෙස සාකච්ඡා කළහ.ජවිපෙ හේතු සොයයිමැතිවරණයේ සමාලෝචනය සඳහා ජවිපෙ මධ්‍යම කාරක සභාව පැලවත්ත ප්‍රධාන කාර්යාලයේ දී ඉරිදා රැස් විය. “මේ ඡන්දය පටන් ගන්න කලින් ජනතාවට ප්‍රශ්න තිබුණා. නමුත් ‘දයාසිරිගේ නාට්‍යය’ ආවට පස්සේ ඒ හැම දේම යට ගියා විජිත හේරත් කීය.මේක ජනප්‍රිය නළුවා තෝරන එස්.එම්.එස් තරඟයක් වුණා. ජනතාව ප්‍රතිපත්ති ගැන හිතුවේ නැහැ” බිමල් රත්නායක කීවේය.අන්තිමේ මැති ඇමැතිවරුන්ගේ පිරිස දිනුවා. අපි පරාදයි. ටිල්වින් සිල්වා කියා සිටියේ එයට තව යමක් එක් කරමින් ය.“ජවිපෙ වැටීමක් ගැන කියනවා. අපේ පදනම අඩුවෙලා නැහැ. අපේ ආසන අපි ආරක්‍ෂා කර ගත්තා. ෆොන්සේකා ඡන්ද ටිකක් ගන්න එක මහ ලොකු දෙයක් වෙලා. ඒවා යූ.එන්.පී කැඩුණ ඡන්ද ලාල්කාන්ත කීය.උතුරේ ටී.එන්.ඒ එක දිනුවා, 13 සංශෝධන නැතුව ඔවුන් උතුර දිනුවා සෝමවංශ කීවේය. මේක අලුත් අභියෝගයක් වෙනවා. දැන් මේවා කොරහේ්කිඹුල්ලු වගේ්පෙනෙයි. ඇත්ත ඒකයි ටිල්වින් කීය.මාධ්‍යවේදියෙක් අනුර දිසානායක මහතාගේ දුරකනයට ඇමතුමක් ලබා ගත්තේ ය.මන්ත්‍රීතුමා ඡන්ද ගැන මොකද හිතන්නේ ආණ්ඩුවට ඡන්ද දෙන මිනිසුන්ගේ අඩුවක් නැහැ. අපි හිතුවා ඔබතුමාලා ගේ ආසන ගණන කීයක් හරි වැඩිවෙයි කියලා, මාධ්‍යවේදියා කීය.ඒක ඇත්ත අපිත් එහෙම හිතුවා, ඒක තමා අපේ රටේ මැතිවරණ සම්ප්‍රදාය අපිත් ඒ ගැන කලබල වෙන්නේ නැහැ, අපි අරගල කර ජනතා ජයග්‍රහණය ලබා දීලා තියෙනවා. අපිට තිබෙන ප්‍රසාදය ඡන්දය බවට පත් කරන්න දෙයක් තිබේ නම් ඒ ගැනත් අපි හිතන්න ඕනෑ අනුර දිසානායක පිළිතුරු දෙමින් කීවේය.උතුරේ මැතිවරණයෙන් පසු අඟහරුවාදා සුනිල් හඳුන්නෙත්ති වව්නියාවේ හිතවතුන් හමුවීමට ගියේ ය. මැතිවරණය සමයේ මුණගැසුණු යාපන විශ්වවිද්‍යාල ආචාර්යවරයෙකු හඳුන්නෙත්තිට දුරකතන ඇමතුමක් ලබා දුන්නේ ය.“මොකද ප්‍රතිඵල ගැන හිතෙන්නේ” ආචාර්යවරයා ඇසීය. අපිට සංඛ්‍යාත්මකව දිනුමක් නැහැ.අපි උතුරේ ජාතික සමගිය ඇති කළා. සැලකිය යුතු පිරිසක් අපේ මතය පිළිගත්තා එය අපිට ජයග්‍රහණයක්. හඳුන්නෙත්ති කීය. ඒක හරි ඔයාලට මෙහේ ඉඩක් තියෙනවා. මිනිසුන්ගේ ආකල්ප වෙනස් කිරීම පහසු නැහැ. ඔයාලාට ඡන්දෙන් පසුයි ලොකු වැඩක් ඉතිරිවෙලා තියෙන්ෙන් ආචාර්යවරයා කීවේය.මගේ පුටුව කෙලවරේසබරගමුව මහ ඇමැති මහීපාල හේරත් මහතාගේ ප්‍රධානත්වයෙන් රුවන්වැල්ල මහා විදුහලේ මහින්දෝදය තාක්‍ෂණ විද්‍යාගාරය ඉදිකිරීමේ කටයුතු පසුගියදා ආරම්භ විය.රංජිත් සියඹලාපිටිය, වයි. ජී. පද්මසිරි, වත්සලා ජිනාදරී මෙනවිය, සුදත් මංජුල, මහත්වරු ඊට එක් වී සිටියහ.සුබ හෝරාවේ මුල්ගල තැබීමෙන් අනතුරුව මහ ඇමැතිවරයා ප්‍රමුඛ පිරිස ප්‍රධාන ශාලාව කරා පැමිණියහ.රංජිත් සියඹලාපිටිය මහතා මෙම පාසලේ කීර්තිමත් ආදි සිසුවෙකි.“රංජිත් ඔයා මේ පාසලේ ඉගෙන ගන්න කාලේ ඔයාගේ පන්තිය තිබුණෙ කොහෙද? මහ ඇමැතිවරයා සියඹලාපිටිය මහතාගේ කනට කොඳුරා ඇසීය.“මෙන්න මෙතැන තමා මගේ පන්තිය තිබුණේ මගේ ඩෙස් එක හා පුටුව තිබුණෙ අන්න අර කෙරවලේ කියමින් සියඹලාපිටිය මහතා සුරත දිගු කරමින් ප්‍රධාන ශාලාවේ ඉදිරිපස ප්‍රදේශය පෙන්වීය.මේ පාසල රුවන්වැල්ල මධ්‍ය මහා විද්‍යාලයට අනුයුක්ත කිරීමට ගියා. මහ ඇමැතිතුමා මැදිහත් වී ඒක නතර කළා. ප්‍රාථමික හා රාජකීය විද්‍යාල කියා දැන් අපිට පාසල් දෙකක් තියෙනවා යැයි විදුහල්පති එස්. එල්. බී. කරුණාරත්න මහතා කීය.පද්මසිරි මහතා සතු ඉතිරි බිම් කොටස පරිත්‍යාග කරන්නේ නම් ක්‍රීඩා පිටියේ වැඩ මෙම වසරේ අරඹන බව මහ ඇමැති කීවේය. පද්මසිරිත් ඇගේ දියණිය වත්සලාත් ඊට අනුමැතිය ලබා දුන්හ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>27</day>
    </date>
    <link>http://www.dinamina.lk/2013/09/27/_art.asp?fn=f1309272</link>
    <topic>තරගය අවශ්‍ය නිවන් දකින්නයි</topic>
    <author>සංවාද සටහන</author>
    <content>සමාජයට යහපත් මනුෂ්‍යයකු නිර්මාණය කිරීම සඳහා සමාජයෙහි විවිධ ආයතන රැසක් ඇත. ඒ අතරින් දහම් පාසලට හිමි වන්නේ ප්‍රමුඛස්ථානයකි. දහම් පාසල් අධ්‍යාපනයට ළමයා යොමු කිරීම සඳහා විවිධ වූ ප්‍රයත්න දැරූවද සමාජයෙහි ඇති ගැටලුකාරී බවට එය විසඳුමක් වී නැත. මෙසේ වන්නේ ඇයි දැයි කරුණු දක්වමින් අද ධර්ම සභාව හා එක්වන්නේ ශ්‍රී ලංකා විද්‍යාලය මහ පිරිවෙනේ පරිවේනාධිපති මඩවල ධම්මික ජිනවංශ හිමිපාණන්ය.මනුෂ්‍යයා යනු කවරෙක්ද?මනුෂ්‍යයා අනෙකුත් සත්ත්වයන්ගෙන් වෙන් වෙන්නේ ඔහු තුළ තිබෙන්නා වූ ආධ්‍යාත්මික ගුණය නිසයි. මනුෂ්‍ය කියන වචනය නිර්වචනය කර ඇත්තේ උසස් වූ මනසක් ඇත්තා වූ යන්නයි. වර්තමාන සමාජයේ ඉන්න මනුෂ්‍යයා දෙස බලනකොට ඔහුට ඒ වගේ උසස් මනසක් තිබෙනවා ද කියන කාරණය පිළිබඳ අපට ඇති වෙන්නේ ගැටලුවක්.ඊට වඩා මනුෂ්‍යයා කියන වචනය මා අර්ථ දැක්වීමට කැමැත්තක් දක්වන්නේ ලැබුණා වූ මනස උසස් කර ගැනීමේ හැකියාවක් තිබෙන එකම සත්ත්වයා ලෙසයි. මේ විශ්වයේ ඉපදුණු අනෙක් සත්ත්වයෝ ඉපදුණු අයුරින්ම ජීවිතය පවත්වාගෙන ගිහින් ඒ ජීවිතය අවසන් කරනවා.ඒ අය අතර අප අසා ඇති අයුරින් අපට පෙනෙන තිරිසන් ලෝකයේ සත්වයෝ වේවා, අපට නොපෙණුනත් අප දන්නා වූ දිව්‍ය බ්‍රහ්ම ආදී අය, අමනුෂ්‍ය අය වේවා මේ හැම කෙනෙක්ම සිටිනවා. මනුෂ්‍යයාට ලැබුණු මේ මනුෂ්‍ය ආත්ම භාවය ඉහළට ගත හැකියි. එහිදී ඔහුට මනුෂ්‍යයෙක් වශයෙන් සිටිය හැකියි. මනුෂ්‍යත්වය දේවත්වය කරාත් රැගෙන යා හැකි යි. එය බ්‍රහ්මත්වය කරාත් රැගෙන යා හැකියි. රහත්, පසේ බුදු, ලොව්තුරා බුද්ධත්වයට පත්වෙන්නටත් හැකියි.මනුෂ්‍යයාට අධ්‍යාපනයක් ලබාදීම යන්නෙන් ඔබවහන්සේ අදහස් කරන්නේ කුමක්ද?උපදින මනුෂ්‍යයාට අධ්‍යාපනය කියන එක අවශ්‍යයි. අපි අධ්‍යාපනය කියලා ලබා දෙන්නේ අපට හිමිවුණු අපේ සංස්කෘතිය පවරාදීමයි. වර්තමානයේ සංස්කෘතිය පවරාදෙන ආයතන තුනක් තිබෙනවා. ඒ පවුල, පාසල හා ආගමික ස්ථානය යි. සංස්කෘතිය පවරා දීම කියන්නේ තමන්ට, මනුෂ්‍යත්වයට, තම ජාතියට, ආගමට, පැවැත්මට හිමි සියලු දේයි. ඒ සියලු දේ සංස්කෘතියයි. ජීවිතයේදී උපතේ සිට මරණය දක්වාම යහපත්ව ජීවත්වීම සඳහා සකස් කරගත් යහපත් දේ සංස්කෘතියයි.ඔබ වහන්සේ පවසන පරිදි දරුවන්ට සංස්කෘතිය පවරා දෙන එක් ස්ථානයක් ලෙස පාසලට කොපමණ වැදගත්කමක් හිමිවේද?පාසල සංස්කෘතිය පවරා දෙන එක් ආයතනයක්. වර්තමානයේ පාසල යන්නට ඇති පිළිගැනීම වනුයේ දැනුම ලබාදෙන ආයතනයක් යන්නයි. ඒ නිසා පාසල දැනුම ලබාදෙන ආයතනයක් බවට පත්වෙලා. එහෙත් ඊටත් වඩා කාර්යක්ෂම ලෙස, ඍජු ලෙස දැනුම ලබාදෙන ආයතන ඕනතරම් තිබෙනවා.ඒ උපකාරක පංතියි. ඒ අනුව දැනුම ලබාදීම අතින් පාසලට හිමිවන්නේ දෙවැනි තැනයි. පාසලෙන් කරන්නේ දැනුම ලබාදීම පමණක් නොවේ. ඒ ඔස්සේ යහපත් පැවැත්ම සඳහා අවශ්‍ය මූලික මඟ පෙන්වීමත් ලබා දෙනවා. බෙදා හදාගෙන කටයුතු කරන විදිය, අනෙකාගේ දුක හඳුනා ගන්න විදිය, අපේ සමාජයේ කටයුතු දැන හැඳින ගන්න විදිය ඒ මඟින් ලැබෙනවා.පාසලේදී දරුවාට මේ සියලු දේ ඔස්සේ සංස්කෘතිකමය වටිනාකමක් හිමිවෙනවා. නමුත් එවැනි තත්ත්වයක් උපකාරක පංතිවලින් සිදු නොවන බවත් කියන්න ඕනෑ. බොහෝ අවස්ථාවලදී දරුවන්, සංස්කෘතික විරෝධී, සමාජ විරෝධී, අනාචාරයේ හැසිරීම්, මවුපියවරුන්ට කීකරු නොමැතිවීම ආදී බොහෝ දේ සිදුවන්නේ ද උපකාරක පංති නිසයි.දහම් පාසල හා පාසල අතර ඇති වෙනස ඔබ වහන්සේ පැහැදිලි කරන්නේ කෙසේ ද?පාසලෙන් දැනුම ලබාදෙන අතරම සංස්කෘතිය වගේම ආගමික දැනුමක් ලබාදෙන ස්ථානය වන්නේ දහම් පාසලයි. දහම් පාසල කියන්නේ තවත් පාසලක් නොවෙයි. එහි පාසල කියන වචනය තිබුණාට පාසලක් නොවෙයි. අපි ජීවිතයේ ලබන්නා වූ දැනුම ප්‍රායෝගිකව ඉටු කරන්නේ කොහොමද කියන කාරණායි එතනදි සිදුවන්නේ.දහම් පාසලකින් ධර්මය කියන්නේ මොකක්ද කියලා පැහැදිලි කරලා දෙනවා. හොඳ නරක, සදාචාර ආදී සංස්කෘතික කාරණා කියලා දෙනවා. කාල සටහනකට කරන්න පුළුවන් දේ නොවෙයි දහම් පාසලෙන් සිදුවන්නේ.වර්තමානයෙහි දහම් පාසලෙන් ඒ සිදුවිය යුතු කාර්යභාරය නිසි ලෙස සිදු නොවන බවක් පෙනෙනවා. මේ පිළිබඳව කුමක් කිව හැකිද?ඇත්තම කිව්වොත් මට හිතෙන විදියට නම් වර්තමානයෙහිදී දහම් පාසලෙන් විය යුතු දේ සිදුවන්නේ නෑ. අද දහම් පාසල තවත් පාසලක් බවට පත්වෙලා. ඊට විෂය නිර්දේශයක් තිබෙනවා. පෙළ පොතක් තිබෙනවා. ඒ පෙළ පොත්වල වැඩිපුර දකින්නේ දරුවාගේ ආධ්‍යාත්මික සංවර්ධනය, ගුණ වගාව ඇති කරන කාරණා නොවෙයි.වැඩිපුරම ඇත්තේ දැනුමයි. බුද්ධ චරිතය, බුද්ධ ධර්මය පිළිබඳ වන දැනුම ලබාගත හැකි ක්‍රම වර්තමානයේ සුලබයි. ඒ අතර අන්තර්ජාලය, පොත්පත් ආදිය විශේෂයි. ඒ නිසා දහම් පාසලත් මේ ආකාරයේ දැනුම ලබාදෙන තවත් ස්ථානයක් බවට පත්වීමෙන් සිදුවන්නේ අප බලාපොරොත්තු වන කාර්යය ඉටු නොවීමයි. දහම් පාසල් යන දරුවා දැනුම ලබාවි. නමුත් ගුණවගාවෙන් පෝෂණය වෙන එකක් නැහැ.එසේනම් මෙතනදී සිදුවිය යුත්තේ කුමක්ද?අප මීට පෙර සඳහන් කළ ආකාරයට ළමයා පාසල අමතක කර උපකාරක පංතියකට යන්නේ දැනුම ලබා ගැනීමට නම්, දහම් පාසල තවත් පාසලක් බවට පත් නොවිය යුතු බවයි මා පවසන්නේ. මීට ඇති හොඳම විසඳුම වන්නේ එයයි. මා ඉන් පවසන්නේ දහම් පාසලෙන් ළමයින්ට දැනුම ලබාදීම සම්පූර්ණයෙන්ම නවතා දැමිය යුතු බව ද නොවේ.ඒ ලබාදෙන දැනුම ඔස්සේ ළමයාගේ ආධ්‍යාත්මික සංවර්ධනය ගොඩනැඟීමයි සිදුවිය යුත්තේ. ආකල්ප වෙනස්වීමයි සිදුවිය යුත්තේ. ඒ ආකල්පවල කුසලතාවය ගොඩනැඟිය යුතුයි. අවශ්‍ය කරන්නේ දැනුමෙන් කුසලතාවය වර්ධනය වීම නොවෙයි. ළමයාගේ සිතේ ආකල්පමය කුසලතාවයක් ගොඩනැඟීමයි. ඒ සඳහා මේ පවතින ක්‍රමවේදය වෙනස් වී යම් වැඩපිළිවෙළක් දහම් පාසලෙන් ඉදිරිපත් විය යුතුයි.පාසලෙහි තිබෙන විවිධ තරග දහම් පාසලෙහිත් තිබෙන බව පෙනෙනවා. මේ තරගය කියන එක බුදුරජාණන් වහන්සේ පවා ප්‍රතික්ෂේප කළා. තරගයට පිවිසිණු කෙනා තරගය දිනලා සතුරන් පිරිසක් ඇති කර ගන්නවා. පරාජයට පත්වුණු කෙනා දුකසේ ඉන්නවා.දරුවෝ තරඟයට පිවිසෙන්නේ අනෙකා පරාජය කරන්න ඕන කියන අදහසින්මයි. මෙහෙම වුණාම කොහොමද ආධ්‍යාත්මික ගුණ වගාව ගොඩනැගෙන්නේ. එතනදි සිදුවිය යුත්තේ තරගය පැවැත්වීම නොවේ. දරුවාගේ දක්ෂතාවය සොයන වැඩපිළිවෙළක් ගොඩනැඟීමයි. තරගයේ අඩංගු විය යුත්තේ අධ්‍යාත්මික සංවර්ධනය වර්ධනය කිරීමයි.මෙවැනි කාරණයකදී දහම් පාසලට වගේම මවුපියවරුන්ටද යම් වගකීමක් පැවරෙනවා නේද ?අද බොහෝ මවුපියවරුන්ට අවශ්‍යව ඇත්තේ තම දරුවා දැනුමෙන් පෝෂණය කර වෛද්‍යවරයකු හෝ ඉංජිනේරුවකු ආදී සමාජයේ ඉහළ තානාන්තරයක් දරන තත්ත්යට පත් කිරීමයි. කවදා හෝ ඒ දරුවා වෛද්‍යවරයෙක් වේවි. නමුත් ඔහු මිනීමරණ, මංකොල්ලකන, තමන් සමීපයට පැමිණෙන රෝගීන් දූෂණය කරන වෛද්‍යවරයෙක් බවට පත්වුණොත්.ඔහු දැනුම ලැබුවත් ආධ්‍යාත්මිකව සංවර්ධනයට පත්වුණේ නැහැ. මේ නිසයි බුදුපියාණන් වහන්සේ සිඟාලෝවාද සූත්‍රයේ දි දේශනා කරන්නේ ‘සික්ඛං සික්ඛාසේති’ කියලා ඒ ‘ ශිල්පයේ හික්මවන්න’ යන්නයි. ඉන් කියැවෙන්නේ දැනුමත් සමඟ ආධ්‍යාත්මික සංවර්ධනයක් දිය යුතුයි යන්නයි.දැනුමෙහි මනුස්සකම තිබිය යුතුය යන්නයි. එසේ නොවී දැනුම පමණක් ලබන දරුවා රොබෝ කෙනෙකු බවට පත්වෙනු නියතයි. අද සිරගෙවල්වල සමාජයේ ඉහළ තනතුරු හෙබවූ අයද සිරබත් කන්නේ ලැබිය යුතු ආධ්‍යාත්මික සංවර්ධනය නොලැබීම නිසයි. මේ නිසා එවැනි දරුවකු නිර්මාණය නොකිරීමට යම් වගකීමක් මවුපියවරුන් ද සතුයි. ඒ හා සමානව දහම් පාසලෙන් ඉටු විය යුතු වැදගත් වගකීමක්ද වන්නේ එයයි.දහම් පාසල පිළිබඳ ආකල්පමය වෙනසක් ඇතිවිය යුතුයි. එකිනෙකාට චෝදනා කරමින් සිටිනවාට වඩා වගකිව යුත්තන් කළ යුත්තේ එවැනි වාතාවරණයක් දහම් පාසලෙහි ඇති කිරීමට මඟ පෑදීමයි. දහම් පාසලෙහි ඇති අධ්‍යාපන ක්‍රමවේදය වගේම පවුලෙහි අයගේ ඇති ආකල්ප වෙනස් කිරීමට ලක් කිරීමක් කරන තුරු මේ ප්‍රශ්නයෙන් අපට ගැලවීමක් නොමැති බවත් කිව යුතුමයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>28</day>
    </date>
    <link>http://www.dinamina.lk/2013/09/28/_art.asp?fn=n1309281</link>
    <topic>අලුත්වැවේ සෝරත නාහිමියෝ අපවත් වෙති</topic>
    <author/>
    <content>රුහුණු මාගම්පත්තුවේ ප්‍රධාන සංඝනායක ඌව විශ්වවිද්‍යාලයේ කුලපති හා කතරගම කිරිවෙහෙර විහාරාධිපති ආචාර්ය අලුත්වැවේ සෝරත හිමියෝ ඊයේ (27) සවස පෞද්ගලික රෝහලක දී අපවත් වී වදාළහ.වසර 70ක් ආයු වළඳා අපවත් වී වදාළ සෝරත හිමියන් කතරගම කිරිවෙහෙර රජමහා විහාරාධිපතිව සිට ඉමහත් වූ ශාසනික සේවාවක් ඉටු කළ අතර වසර කීපයක සිට රෝගාතුරව සිටියහ.අපවත් වී වදාළ කතරගම කිරිවෙහෙර රාජමහා විහාරාධිපති ආචාර්ය අලුත්වැව සෝරත හිමියන්ගේ ආදාහන කටයුතු ලබන මස 2 වැනි දින කතරගම පොදු ක්‍රීඩාංගණයේ දී සිදු කරන බව විහාරස්ථදායක සභාව පැවැසීය.ඊයේ (27) වැනි දින සවස කතරගම කිරිවෙහෙරට ශ්‍රී දේහය වැඩමවූ අතර, මහජන ගෞරවය සඳහා කතරගම කිරිවෙහෙර රාජමහා විහාරස්ථානයේ තැන්පත් කරනු ලබයි.1943.04.05 වැනි දින උපන් සෝරත නාහිමියන් කතරගම කිරිවෙහෙර රාජමහා විහාරයේ හා ඌව විශ්වවිද්‍යාලයේ කුලපතිව සිටි අතර කතරගම පුද සිරිත් පිළිබඳ ග්‍රන්ථ රැසක් රචනා කර ඇති උන්වහන්සේ කතරගම ජනයාට මෙන්ම දුෂ්කර පන්සල් විහාරස්ථාන රැසක් නඟාසිටුවීමට කටයුතු කරනු ලැබීය. කතරගම ජනාධිපති ජාතික පාසලේ විදුහල්පති ලෙසද සේවය කැර ඇති සෝරත හිමියෝ පාසල නඟාසිටුවීමට කටයුතු කළ අතර කතරගම දේවාලයේ පිරිත් නිලයද හෙබ වූහ.ඊයේ 27 වැනි දින කතරගම දේවාලයේ බස්නායක නිලමේ ශෂින්ද්‍ර රාජපක්ෂ මහතාගේ ප්‍රධානත්වයෙන් කතරගම කිරිවෙහෙර දායක සභාව රැස් වූ අතර මෙහි දී බස්නායක නිලමේ ශෂින්ද්‍ර රාජපක්ෂ මහතා පැවසුවේ සෝරත හිමියන් ගේ ආදාහන කටයුතු වෙනුවෙන් කතරගම මහා දේවාලය හෙට (28) සවස සිට ලබන ඔක්තෝබර් 02 දක්වා වසා තබන බවත් දේවාලය විවෘත කිරීම 02 වැනි දින සවස බව බස්නායක නිලමේ ශෂින්ද්‍ර රාජපක්ෂ මහතා බැතිමතුන්ට දන්වා සිටිනු ලැබීය.ඊයේ (27) කතරගම කිරිවෙහෙර විහාරස්ථානයේ පැවති දායක සභා රැස්වීම සඳහා ඌව පළාත් ප්‍රධාන ඇමැති කතරගම දේවාලයේ බස්නායක නිලමේ ශෂින්ද්‍ර රාජපක්ෂ මහතාගේ ප්‍රධානත්වයෙන් පැවති අතර මෙම අවස්ථාවටට තිස්සමහාරාම රාජමහා විහාරාධිපති ආචාර්ය දේවාලේගම දම්මසේන, රුහුණු ප්‍රධාන අධිකරණ සංඝනායක කපුගම සරණ තිස්ස හිමියන් ප්‍රමුඛ මහා සංඝයාවහන්සේලා රැසක්ද, කතරගම දේවාලයේ ප්‍රධාන කපු මහතා ‍වන සොමිපාල ටී. රත්නායක , පොල් සංවර්ධන ඇමැති ඒ. පී. ජගත් පුෂ්පකුමාර යන මහත්වරු ද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>28</day>
    </date>
    <link>http://www.dinamina.lk/2013/09/28/_art.asp?fn=n1309282</link>
    <topic>TNA මහලේකම්සේනාධිරාජාට නොතීසි</topic>
    <author>නෙල්කා මැදගෙදර</author>
    <content>ශ්‍රී ලංකා දේශයේ වෙනම රාජ්‍යයක් පිහිටුවීමට උත්සාහ කරන කරුණු ඇතුළත් ප්‍රතිපත්ති ප්‍රකාශයක් පසුගිය පළාත් සභා මැතිවරණයට ඉදිරිපත් කළ බවට චෝදනා කරමින් ගොනු කළ මූලික අයිතිවාසිකම් පෙත්සමක් සම්බන්ධයෙන් කරුණු දැක්වීම සඳහා ලබන ඔකතෝබර් මස 2 වැනි දින අධිකරණයේ පෙනී සිටින ලෙස දෙමළ ජාතික සන්ධානයෙහි මහ ලේකම් මාවෙයි සේනාධිරාජා මහතාට නියෝග කරමින් ශ්‍රේෂ්ඨාධිකරණය ඊයේ (27) නොතීසි නිකුත් කෙළේය.එම ප්‍රතිපත්ති ප්‍රකාශනයේ “ස්වයං නීර්ණ අයිතියක්” සහ ස්වයං නීර්ණ ආණ්ඩුවක් යන්න සඳහන් කිරීම මන් වෙනම රාජ්‍යයක් පිහිටුවීමට උත්සාහ කරන බවට සහ එමන් ආණ්ඩුක්‍රම ව්‍යවස්ථාව උල්ලංඝනය කරන බවට චෝදනා කළ එම මූලික අයිතිවාසිකම් පෙත්සම සලකා බැලූ ශ්‍රේෂ්ඨාධිකරණය මෙම නියෝගය කෙළේය.එම ප්‍රතිපත්ති ප්‍රකාශය මගින් ශ්‍රී ලංකාව තුළ වෙනම රාජ්‍යයක් පිහිටුවිම යන්න අර්ථ ගැන්වෙන වදන් ඇතුළත් කිරිම සහ ඊට උත්සාහ කිරිම සම්බන්ධයෙන් පරික්ෂණයක් පවත්වන ලෙස ද මෙම පෙත්සම මගින් ඉල්ලා තිබේ.දෙමළ ජාතික සන්ධානයේ සහ ඉලංගෙයි තමිල් අරසු කච්චි පකෂයෙහි පොදු අරමුණ ශ්‍රි ලංකාව තුළ වෙනම රාජ්‍යයක් පිහිටුවිම, බව පෙන්වා දි ඇති පෙත්සම මගින් ඉල්ලා ඇත්තේ එය දෙමළ ජාතික සන්ධානයෙහි ප්‍රමුඛ එක් අරමුණක් බවට ප්‍රකාශ කරන ලෙසය‍. නීතිඥවරයකු වන උණවටුන තොටවත්තගේ අරුණ ලක්සිරි විසින් මෙම පෙත්සම ගොනු කර තිබිණි. දෙමළ ජාතික සන්ධානයෙහි මහ ලේකම් මාවෙයි සේනාධිරාජා මහතා පෙත්සමෙහි වගඋත්තරකරු වේ.අගවිනිසුරු මොහාන් පිරිස්, සත්‍ය හෙට්ටිගේ , රෝහිනී මාරසිංහ යන ශ්‍රේෂ්ඨාධිකරණ විනිසුරු මඩුල්ල ඉදිරියෙහි මෙම පෙත්සම ඊයේ (27) කැඳවන ලදි. ඉකුත් සැප්තැම්බර් මස 21 වැනිදා පැවැත්වු උතුරු පළාත් මැතිවරණයට පෙර ඒ සඳහා තරඟ කළ දෙමළ ජාතික සන්ධානය ඒ වෙනුවෙන් ප්‍රතිපත්ති ප්‍රකාශයක් ඉදිරිපත් කෙළේය.“ස්වයං පාලන අයිතිය “ දෙමළ ජනයාගේ හිමිකමක් ලෙස එහි දක්වා තිබේ .ස්වයං තීරණ ආණ්ඩුවක්, අවශ්‍ය බව ද එහි දක්වා තිබේ. එම කරුණු මගින් අදහස් කරන්නේ වෙනම රාජ්‍යයක් ස්ථාපිත කිරිම බවත් , වෙනම ආණ්ඩුවක් පිහිටුවිම බවත් පෙත්සමෙහි දැක්වේ.එසේම ස්වයං නීර්ණ අයිතිය දෙමළ ජනයාට හිමිවිම වක්‍රාකාරයෙන් ස්වාධින වූ වෙනම ආණ්ඩුවක් ස්ථාපිත කිරිම බව ද පෙත්සමෙහි සඳහන් වේ.එමගින් මෙරට ආණ්ඩු ක්‍රම ව්‍යවස්ථාවෙහි 1,2,3,4,5,6,7,8, යන ව්‍යවස්ථාවන් උල්ලංඝනය වන බවද පෙත්සම්කරු පවසයි.එබැවින් එම ප්‍රතිපත්ති පුකාශ මගින් ආණ්ඩුක්‍රම ව්‍යවස්ථාව උල්ලංඝනය කරන්නේ ද යන්න පිළිබඳව පරික්ෂණයක් පවත්වන ලෙස දමෙම පෙත්සම මගින් අධිකරණයෙන් ඉල්ලා තිබේ.පෙත්සම වෙනුවෙන් පෙත්සම් කාර නිතිඥඅරුණ ලක්සිරි මහති පෙනි සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>28</day>
    </date>
    <link>http://www.dinamina.lk/2013/09/28/_art.asp?fn=n1309283</link>
    <topic>බර්ටි ප්‍රේමලාල්අභාවප්‍රාප්ත වෙයි</topic>
    <author/>
    <content>කෘතහස්ත දේශපාලනඥයකු වූ උතුරුමැද පළාත් සභාවේ හිටපු ප්‍රධාන ඇමැති බර්ටි ප්‍රේමලාල් දිසානායක මහතා (59) ඊයේ (27) අභාවප්‍රාප්ත විය.බර්ටි ප්‍රේමලාල් දිසානායක මහතා අධ්‍යාපන සේවා ඇමැති දුමින්ද දිසානායක මහතාගේ පියාණන්ය.ශ්‍රී ලංකා නිදහස් පක්ෂයේ ජ්‍යෙෂ්ඨ උප සභාපති ධුරය ඇතුළු විවිධ තනතුරු දරමින් කටයුත කළ බර්ටි ප්‍රේමලාල් දිසානායක මහතා වසර 1989දී අනුරාධපුර දිස්ත්‍රික්කයෙන් පාර්ලිමේන්තුවට තේරී පත්විය.සමාජසේවා නියෝජ්‍ය ඇමැති ධුරය දරමින් සිටියදී උතුරුමැද පළාත් සභාවේ ප්‍රධාන ඇමැති ධුරය සඳහා තරඟ කිරීමට පාර්ලිමේන්තු මන්ත්‍රීධුරය කැප කොට පළාත් සභා දේශපාලනයට පිවිසි දිසානායක මහතා එම මැතිවරණය ජය ගත්තේය. ඉන් පසුව අවස්ථා දෙකකදීම උතුරුමැද පළාතේ ප්‍රධාන ඇමැතිධුරය ඉසිලීය.බර්ටි ප්‍රේමලාල් දිසානායක මහතා උතුරුමැද පළාත් සමාජ, ආර්ථික, සංස්කෘතික, අධ්‍යාපන හා දේශපාලන ක්ෂේත්‍රයේ ප්‍රගමනයට සුවිශාල දායකත්වයක් ලබා දුන් දේශපාලන නායකයෙකි.ඒ මහතාගේ දේහය පිළිබඳ අවසන් කටයුතු පසුව දැනුම් දෙනු ලැබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>28</day>
    </date>
    <link>http://www.dinamina.lk/2013/09/28/_art.asp?fn=n1309284</link>
    <topic>පොදුරද මලු සමුළුවටඑන්න කැමැත්තෙන් සිටිනවා</topic>
    <author/>
    <content>ශ්‍රීලංකාවේ දී පැවැත්වෙන පොදු රාජ්‍ය මණ්ඩලයීය රාජ්‍ය නායක හමුවට සහභාගී වීමට නවසීලන්තය දැඩි කැමැත්තෙන් සිටින බව එරට අගමැති ජෝන් කේ මහතා ජනාධිපති මහින්ද රාජපක්ෂ මහතා හමුවේ ප්‍රකාශ ‍ෙකළේය.ඕස්ට්‍රේලියාවේ පර්ත් නුවරදී පැවැති රාජ්‍ය නායක හමුවට සහභාගීවීමට තමාට නොහැකි වූ බැවින් ශ්‍රී ලංකාවේ පැවැත්වෙන නායක හමුව කෙරෙහි අවධානයෙන් සිටින බවත් කේ මහතා පැවසීය.නවසීලන්ත අගමැතිවරයා මෙසේ ප්‍රකාශ කළේ අමෙරිකාවේ නිව්යෝක් නුවරදී ජනාධිපතිතුමා හමු වී කළ සාකච්ඡාවේදීය. එක්සත් ජාතීන්ගේ මහා මණ්ඩල රැස්වීමට සහභාගීවීමට ජනාධිපතිතුමා නිව්යෝක් නුවරට ගොස් සිටී.තව මාසයකින් පමණ ශ්‍රී ලංකාවේදී පැවැත්වෙන පොදු රාජ්‍ය මණ්ඩලයීය රාජ්‍ය නායක හමුව පිළිබඳ මෙහිදී සාක්ච්ඡා කෙරුණු අතර ඊට සමගාමීව පැවැත්වෙන පොදු රාජ්‍ය මණ්ඩලයීය ව්‍යාපාරික සංසදයට නවසීලන්ත නියෝජිත පිරිසක් එවන ලෙසට ජනාධිපතිතුමා කළ ආරාධනය නවසීලන්ත අගමැතිවරයා පිළිගත්තේය.ශ්‍රී ලංකාව නවසීලන්තයේ කිරි නිෂ්පාදන සඳහා අගනා වෙළෙඳපොළක් බව පෙන්වා දුන් නවසීලන්ත අගැමතිවරයා කිරි නිෂ්පාදනය සඳහා දැනුම බෙදාගැනීමට නවසීලන්තය සූදානම් බව පැවසීය. ගැටුම් අවසන් කිරීමෙන් පසුව ශ්‍රී ලංකාව අත්කර ගෙන ඇති සංවර්ධනය පිළිබඳවත් දරිද්‍රතාව සහ රැකියා විරහිතභාවය අඩු කිරීමට ගෙන ඇති පියවර පිළිබඳවත් ජනාධිපතිතුමා කරුණු පැහැදිලි කළේය.2015-2016 කාලසීමාව තුළ එක්සත් ජාතීන්ගේ ආරක්ෂක මණ්ඩලයේ අසුනක් හිමි කර ගැනීමට නවසීලන්තය දරන උත්සාහයට සහාය දෙන ලෙස අගමැතිවරයා ඉල්ලා සිටි අතර ඒ පිළිබඳ නිශ්චිතව තීරණය කර නැතත් නවසීලන්තයේ ඉල්ලීම සළකා බලන බව ජනාධිපතිවරයා පැවසීය. නවසීලන්තයේ විදේශ කටයුතු ඇමැති මරේ මැක්කලී, එක්සත් ජාතීන්ගේ නවසීලන්ත නිත්‍ය නියෝජිත ජිම් මැක්ලේ මහත්වරුන් නවසීලන්ත නියෝජිතට එක්ව සිටි අතර වාරිමාර්ග හා ජලකළමනාකරණ නිමල් සිරිපාල ද සිල්වා, යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම, එක්සත් ජාතීන්ගේ ශ්‍රී ලංකා නිත්‍ය නියෝජිත පාලිත කොහොන මහත්වරු ශ්‍රී ලංකාව නියෝජනය කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>28</day>
    </date>
    <link>http://www.dinamina.lk/2013/09/28/_art.asp?fn=n1309285</link>
    <topic>අමෙරිකානු ව්‍යාපාරිකයන් දැනුවත් කරන්න ආණ්ඩුව පියවර අරන්</topic>
    <author>මහින්ද අලුත්ගෙදර</author>
    <content>ශ්‍රී ලංකවේ දී පැවැත්වීමට නියමිත පොදුරාජ්‍ය මණ්ඩලීය ව්‍යාපාරික සමුළුව සම්බන්ධයෙන් අමෙරිකා එක්සත් ජනපදයේ ව්‍යාපාරිකයන් සහ ආයෝජකයන් දැනුවත් කිරීමට ආණ්ඩුව පියවර ගෙන ඇත.එළඹෙන නොවැම්බර් මාසයේ දී පැවැත්වෙන පොදුරාජ්‍ය මණ්ඩලීය රාජ්‍ය නායක සමුළුවට සමඟාමීව මෙම ව්‍යාපාරික සමුළුව පැවැත්වෙන අතර ඒ සඳහා ලෝකයේ විවිධ රටවල් නියෝජනය කරමින් ආයෝජකයන්, ව්‍යාපාරිකයන් 1,000 කට වැඩි පිරිසක් සහභාගි වන බව විදේශ කටයුතු අමාත්‍යාංශය පවසයි.මේ ව්‍යාපාරික සමුළුව සම්බන්ධයෙන් ඇමරිකාවේ පෞද්ගලික ආයතන නියෝජිතයින්, වාණිජ මණ්ඩල නියෝජිතයින් හා රජයේ ජ්‍යෙෂ්ඨ නිලධාරීහු දැනුවත් කිරීම ඇමෙරිකාවේ ශ්‍රී ලංකා තානාපති ජාලිය වික්‍රමසූරිය මහතාගේ ප්‍රධානත්වයෙන් සිදුකෙරිණි.මේ විශේෂ වැඩසටහන වොෂින්ටනයේදී පැවැති අතර ඒ සදහා විශාල පිරිසක් සහභාගි වූ බව විදේශ කටයුතු අමාත්‍යාංශය පවසයි.අමරිකාවේ ව්‍යාපාරික ප්‍රජාවට මෙම සමුළුවෙන් ව්‍යාපාර හා ආයෝජන සඳහා ඇති ඉඩ ප්‍රස්තාව සම්බන්ධයෙන් අවබෝධයක් ලබා ගැනීමට අවකාශ සැලසෙන බව මෙහිදී අදහස් දක්වමින් ශ්‍රී ලංකා තානාපති ජාලිය වික්‍රමසූරිය මහතා පෙන්වාදී තිබේ.රටවල් 60 කට වැඩි සංඛ්‍යාවකින් විවිධ අංශවල ව්‍යාපාරිකයෝ ඊට සහභාගි වන අතර රාජ්‍ය නායකයින් රැසක් සහ අන්තර්ජාතික ව්‍යාපාරිකයින් 100 ක් සමුළුව ඇමතීමට නියමිතය. දින 03ක් පුරා ව්‍යාපාරික නියෝජිතයින් දහසක් පමණ එක් ස්ථානයක රැස්වී මෙවැනි සමුළුවක් පැවැත්වීම සුවිශේෂි අවස්ථාවක් ලෙස පෙන්වාදී තිබෙන තානාපතිවරයා එය ඇමරිකානු ව්‍යාපාරික ප්‍රජාවට ද හිමි වන මහඟු අවස්ථාවක් බව සදහන්කර ඇත.ජනාධිපති මහින්ද රාජපක්ෂ මහතාගේ නායකත්වය යටතේ ශ්‍රී ලංකාව වර්තමානයේ ශීඝ්‍ර ආර්ථික, සමාජ සංවර්ධනයක් අත්කර ගනිමින් සිටින බව ජාලිය වික්‍රමසූරිය මහතා ඇමරිකානු නියෝජිතයින්ට පෙන්වාදී ඇති අතර ශ්‍රී ලංකාවෙන් වැඩිම භාණ්ඩ ප්‍රමාණයක් ඇමරිකාවට අපනයනය කරන බවද සිහිපත්කර තිබේ. ඒ හේතුවෙන් ඇමරිකානු පෞද්ගලික අංශය ශ්‍රී ලංකා වෙළෙඳපොළෙහි ඔවුන්ගේ ආයෝජන හා ව්‍යාපාරික ප්‍රවර්ධනයට ඉදිරිපත්වීම වැදගත් බවද හෙතෙම සදහන්කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>28</day>
    </date>
    <link>http://www.dinamina.lk/2013/09/28/_art.asp?fn=n1309286</link>
    <topic>බැංකොක් සිට ගුවනින් ගෙනාසතුන් වර්ග කිහිපයක් අත්අඩංගුවට</topic>
    <author>සුභාෂිණී සේනානායක සහ කටුනායක සමුහ</author>
    <content>තායිලන්තයේ බැංකොක් නුවර සිට ඊයේ (27) පාන්දර 12.15 පැමිණි සී එච් 710 ගුවන් යානයෙන් මෙරටට ගෙනා කුරුල්ලන් 10ක්, පරෙවියන් 4ක් සහ මීයන් 4ක් ඊයේ ශ්‍රී ලංකා රේගු නිලධාරීන් අත්අඩංගුවට ගෙන ඇත.තම ගමන් බෑගයේ අසුරා මෙම සත්වයන් මෙරටට ගෙනවිත් ඇති අතර ශාක හා සත්ව නිරෝධායන පනත උල්ලංඝනය කරමින් අනවසරයෙන් මෙරටට ගෙනවිත් ඇත.පොලිස් මත්ද්‍රව්‍ය නාශක අංශයේ නිලධාරින් මෙම පුද්ගලයා සහ සතුන් අතුඅඩංගුවට ගෙන ඇති අතර මේ සම්බන්ධයෙන් රේගු පරීක්ෂනයක් පවත්වන බව රේගු මාධ්‍ය ප්‍රකාශක ලෙස්ලි ගාමිණි මහතා දිනමිණට ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>28</day>
    </date>
    <link>http://www.dinamina.lk/2013/09/28/_art.asp?fn=n1309287</link>
    <topic>ලක්ෂ ගණන් වංචා කළ හික්කඩුව දුම්රිය ස්ථානාධිපතිගේ වැඩ තහනම්</topic>
    <author>නිමල් රාජපක්ෂ</author>
    <content>දෙවැනි පන්තියේ වාර ප්‍රවේශපත්‍ර වලින් රුපියල් ලක්ෂ ගණනක් මුදල් වංචා කළ හික්කඩුව දුම්රිය ස්ථානාධිපතිවරයාගේ සේවය වහාම ක්‍රියාත්මක වන පරිදි අත්හිටුවීමට දුම්රිය වාණිජ අධිකාරී නිර්දේශ කොට තිබේ.මෙසේ වැඩ තහනම් කිරීමට නිර්දේශ කොට ඇත්තේ හික්කඩුව දුම්රිය ස්ථානාධිපතිවරයා හික්කඩුව සිට මරදාන දුම්රිය ස්ථානයට දෙවැනි පන්තියේ වාර ප්‍රවේශපත්‍රයක් සඳහා රුපියල් 3840/-ක මුදලක් අය කර ඇතත් පොත්පත්වල සටහන් කැර ඇත්තේ රුපියල් 440/-ක මුදලක් බව දුම්රිය දෙපාර්තමේන්තුවේ ජ්‍යෙෂ්ඨ නිලධාරියකු පැවසීය.දිස්ත්‍රික් ප්‍රවාහන පරීක්ෂකවරු පෙරේදා (25) දිනයේ කළ පරීක්ෂාවකදී දුම්රිය ස්ථානාධිපතිවරයා ඉතා සූක්ෂ්ම ලෙස රුපියල් 3400/-ක මුදලක් තම සාක්කුවට දමාගෙන ඇති බවට හෙළිවී ඇත.දුම්රිය ස්ථානාධිපතිවරයා රුපියල් 3840/-ක මුදලක් ලබාගෙන මරදාන දුම්රිය ස්ථානයට දෙවැනි පන්තියේ වාර ප්‍රවේශපත්‍ර නිකුත් කොට ඇතත් පොත්පත්වල සටහන් කොට ඇත්තේ බලපිටිය දුම්රිය ස්ථානයට දෙවන පන්තියේ වාර ප්‍රවේශපත්‍ර නිකුත් කළ බවටය. හික්කඩුව දුම්රිය ස්ථානයේ සිට අල්ලපු දුම්රිය ස්ථානයට දෙවැනි පන්තියේ වාර ප්‍රවේශපත්‍ර ගන්නේ මොන මෝඩයාද?මේ වන විට මෙවැනි වංචා සහගත ලෙස නිකුත් කළ වාර ප්‍රවේශපත්‍ර හයක් දුම්රිය නිලධාරීන් සොයා ගෙන ඇත. අදාළ සිද්ධිය පිළිබඳ දුම්රිය වාණිජ අධිකාරී සිසිර කුමාර මහතාගෙන් කළ විමසීමකදී ඔහු කියා සිටියේ හික්කඩුව දුම්රිය ස්ථානාධිපතිගේ වැඩ තහනම් කිරීම නිර්දේශ කැර ඇතත් මේ මොහොත වන විට ගාල්ල දුම්රිය ස්ථානයට මාරු කැර ඇති බවයි.ලක්ෂ ගණන් මුදල් වංචා කළ දුම්රිය ස්ථානාධිපතිවරයාට දුම්රිය බලධාරීන් දඬුවම් නොදෙන්නේ ඇයිද යන්න වැටලීම් කළ නිලධාරීන් මැසිවිලි නඟති..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>28</day>
    </date>
    <link>http://www.dinamina.lk/2013/09/28/_art.asp?fn=n1309288</link>
    <topic>අශෝක වඩිගමංගාව සහභාගිවන කිසිම උත්සවයකට එන්නේ නෑ</topic>
    <author>සුභාෂිණී සේනානායක</author>
    <content>වයඹ පළාත් සභාවේ හිටපු ඇමැතිවරයකු වන අශෝක වඩිගමංගාව මහතා සහභාගී වන කිසිදු උත්සවයකට සහභාගී නොවන බවට පුත්තලම දිස්ත්‍රික් ප්‍රාදේශීය ලේකම්වරුන් තීරණය කැර ඇත.පුත්තලම දිසාපති කාර්යාලයේ නිලධාරීන්ද වඩිගමංගාව මහතා සහභාගී වන අවස්ථා සඳහා සහභාගී නොවීමට තීරණය කර ඇති අතර ‍ඒ මහතාගේ පිළිකුල් සහගත හැසිරීම හේතුවෙන් මෙම තීරණය ගත් බව පුත්තලම අතිරේක දිසාපති චන්ද්‍රසිරි බණ්ඩාර මහතා දිනමිණට ප්‍රකාශ කළේය.පසුගිය 24 වනදා පුත්තලම ශාන්ත ඇන්ඩෲ පාසලේ තිබී සොයාගත් සළකුණු කළ ඡන්ද පත්‍රිකා අඩංගු පාර්සල් කිහිපයක් සොයා ගැනිමෙන් පසුව වඩිගමංගාව මහතා සිදු කළ ප්‍රකාශ හේතුවෙන් මෙම තීරණය ගෙන ඇත. මෙයට අමතරව පුත්තලම දිසාපති කිංස්ලි ප්‍රනාන්දු මහතාට සිදු කළ අපහාස හේතුවෙන් අශෝක වඩිමගාව මහතාට එරෙහිව වන්දි නඩුවක් පැවරීමටද පුත්තලම දිස්ත්‍රික් පරිපාලන සේවා සංගමය තීරණය කර ඇත.එම සංගමයේ මව් ශාඛාව සමග සිදුකළ සාකච්ඡාවකින් පසුව මෙම තිරණය ගෙන ඇත.පාසලේ තිබී සොයාගත් ඡන්ද පත්‍රිකා සළකුණු කරන ලද ගණනය කළ ඡ්න්ද පත්‍රිකා වන අතර ඒවා මැතිවරණ ප්‍රතිඵලයට එක් කළ ඇති බව පවසන පුත්තලම අතිරේක දිසාපති චන්ද්‍රසිරි බණ්ඩාර මහතා ජයග්‍රහණය කළ අපේක්ෂකයින් අපකීර්තියට පත් කිරිමට සිදුකළ සැළසුම් සහගතකුමන්ත්‍රණයක් බවට මෙතෙක් සිදු කළ පරීක්ෂන වලින් තහවරු වී ඇතැයිද කියා සිටී.මේ සම්බන්ධයෙන් මැතිවරණ ලේකම් කාර්යාලයෙන් පරීක්ෂනයක් සිදු කරන බව පවසන ඒ මහතා දිසාපති කාර්යාලයෙන්ද පරීක්ෂනයක් සිදු කරන බවත් ඡන්ද පත්‍රිකා අඩංගු පාර්සල් සම්බන්ධයෙන්ද සැක මතු වී ඇතියිද පවසයි.පසුගිය 24 වනදා සවස මෙම සිද්ධිය සම්බන්ධයෙන් දිසාපති කාර්යාලය දැනුවත් වුයේ සවස් කාලයේ බවත් එම අවස්ථාවේම එම ස්ථානයට ගිය පුත්තලම දිසාපති කිංස්ලි ප්‍රනාන්දු මහතා සහ අතිරේක මැතිවරණ කොමසාරිස් වරයා ඇතුළු පිරිස ඡනසලකුණු කල ඡන්ද පත්‍රිකා සහිත මළු තුනක් හමු වී ඇත.එදින පෙරවරුවේ සිට එම පාසලේ පරාජිත අපේක්ෂකයින් අතුළු විශාල පිරිසක් රැස්ව සිට ඇති අතර මේ සම්බන්ධයෙන් ගන්නා ලද ඡායාරූපයක පාර්සල්හතරක් ඇති බවට හදුනාගෙන ඇතැයිද ඉතිරි පාර්සලය ඉස්ලාම් විෂය උගන්වන කාමරයේ කබඩ් එක්ක අතුළත සගවා තිබියදී එම විෂය උගන්වන ගුරුවරියට හමු වී ඇත. මෙම සිද්ධීන් පරස්පර විරෝධී සිද්ධීන් බවත් මැතිවරණය අවසන්ව එම පාසල භාරදෙන විට පාසල පිරිසිදු කර භාර දී ඇති බවත් සිද්ධිය සම්බන්ධයෙන් සැක මතුවන බවත් පවසන කිංස්ලි ප්‍රනාන්දු මහතා සිද්ධිය පිටුපස යම් සැළසුමු සහගත් කුමන්ත්‍රණයක් ඇද්දැයි සොයා බලන බවත් වැඩැදුරටත් කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>28</day>
    </date>
    <link>http://www.dinamina.lk/2013/09/28/_art.asp?fn=n1309289</link>
    <topic>පේරාදෙණිය විශ්වවිද්‍යාලයේ කළමනාකරණඅංශාධිපතිවරයා ඉවත් කිරීමේ කුමන්ත්‍රණයක්</topic>
    <author>සමන්මලී ප්‍රියශාන්ති</author>
    <content>පේරාදෙණිය විශ්වවිද්‍යාලයේ කළමනාකරණ අංශයේ අංශාධිපතිවරයා ඉවත් කිරීමේ කුමන්ත්‍රණයක් පවතින බව විශ්වවිද්‍යාල ආරංචි මාර්ග සදහන් කරයි.ආචාර්යවරු දෙදෙනක් මෙම කුමන්ත්‍රණය ක්‍රියාත්මක කැර ඇති බව එම ආරංචි මාර්ග පෙන්වා දෙයි.කළමනාකරණ අංශයේ අංශාධිපති ලෙස කටයුතු කරනු ලබන්නේ ‍දමිළ ජාතික ආචාර්යවරයකු වන අතර මොහු සිය වගකීම් මැනවින් ඉටු කරනු ලබන අයකු බවත් එය සෙනෙට් සභාව ද හොදින් දන්නා කරුණක් බවත් පැවැසේ.මෙම කුමන්ත්‍රණයට කළමනාකරණ සිසුන් ද යොදා ගැනීමට මෙම ආචාර්යවරුන් ‍දෙදෙනා කටයුතු කැර ඇති බවත් මේ නිසා පසුගිය දින කිහිපයේ සිසුන් අංශාධිපතිවරයා නිරූපනය කරන පඹයෙක් ශාස්ත්‍ර පීඨ ගොඩනැල්ල අසල සවි කැර, පන්තිවලට හා දේශනවලට සහභාගීවීම වර්ජනය කළ බවත් වාර්තා වේ. කළමනාකරණ අංශය මේ වන විට ශාස්ත්‍ර පිඨ ගොඩනැගිල්ලේ පවත්වා ගෙන යන අතර එය වෙනම පීඨයක් ලෙස ස්ථාපිත කරන ලෙස ඉල්ලමින් සිසුන් පිරිසක් ඊයේ (27) සත්‍යග්‍රහයක් ආරම්භ කර තිබේ. කළමනාකරණ දෙපාර්තමේන්තුවේ අංශාධිපතිවරයාගේ අකාර්යක්ෂමතාව හේතුවෙන් මෙතෙක් කළමනාකරණ පීඨයක් ලබා ගැනීමට හැකියාව ලැබී නැති බව පවසමින් මෙම සිසුන් සත්‍යග්‍රහයක නිරත වන බවට තොරතුරු ලැබේ.මේ සම්බන්ධයෙන් විශ්වවිද්‍යාලයේ මහා ශිෂ්‍ය සංගමයේ සභාපතිවරයාගෙන් විමසු විට කියා සිටියේ කළමනාකරණ පීඨයක් ලබා දෙන ලෙස ඉල්ලමින් සිසුන් වසර 5 ක සිටම අරගල කරන බවයි.නමුත් මේ වන තෙක් එම ඉල්ලීමට යහපත් ප්‍රතිචාරයක් නැතැයි ද සභාපතිවරයා කීවේය. පීඨයක් ස්ථාපිත කිරිමට නම් යම් ක්‍රමවේදයක් තිබිය යුතු බවත් එමගින් ලබා දීමට නියමිත උපාධියේ ගුණාත්මකභාවයක් හා වටිනාකමක් තිබිය යුතු බව විශ්ව විද්‍යාලයේජ්‍යෙෂ්ඨ ප්‍රකාශකයෙක් පැවසීය.සිසුන්ට අවශ්‍යව ඇත්තේ පීඨයක් ඇති කර තවත් ශිෂ්‍ය සංගමයක් බිහි කිරීම බව පෙන්වා දෙන එම ප්‍රකාශකයා, ඒ අවශ්‍යතාව නිසා සිසුන්ද මෙම ක්‍රමන්ත්‍රණයට නොදැනුවත්ව හෝ දැනුවත්ව හෝ දායක වන බවත් පැවසීය. තමාව මේ තනතුරෙන් ඉවත් කිරිමට උත්සාහ දරන්නේ තමන් දෙමළ ජාතිකයකු වීම දැයි එම අංශාධිපතිවරයා ආචාර්යවරුන්ගෙන් ප්‍රශ්න කර ඇතැයිද පැවසේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>28</day>
    </date>
    <link>http://www.dinamina.lk/2013/09/28/_art.asp?fn=n13092810</link>
    <topic>වයඹ-මධ්‍යම හා උතුර පළාත්වල‍ බෝනස් මන්ත්‍රීවරු තවම නම්කර නෑ</topic>
    <author>නිරුෂි විමලවීර</author>
    <content>වයඹ-මධ්‍යම-උතුර පළාත් සභා මැතිවරණයේ ප්‍රසාද මන්ත්‍රී ආසන හය සඳහා නියෝජිතයන් මෙතෙක් නම් කැර එවා නැතැයි මැතිවරණ මහ ලේකම් කාර්යාලය පවසයි.ප්‍රසාද මන්ත්‍රීවරු ලෙස නම් කරන නියෝජිතයන්ගේ නම් මැතිවරණ කාර්යාලය‍ට ලබා දෙන තෙක් එක් එක් පළාත් සභාව නියෝජනය කරන මන්ත්‍රි නාම ලේඛනය ගැසට් කළ නොහැකි බව නියෝජ්‍ය මැතිවරණ කොමසාරිස් එම් එම් මොහොමඩ් මහතා ප්‍රකාශ කෙළේයමධ්‍යම වයඔ පළාත් සභා දෙක ජයග්‍රහණය කළ එක්සත් ජනතා නිදහස් සන්ධානයට ප්‍රසාද මන්ත්‍රි ආසන හතරක් ද උතුරු පළාත් සභාව ජයග්‍රහණය කළ දෙමළ ජතික සන්ධානය ප්‍රසාද මන්ත්‍රි ආසන දෙකක් ද හිමිව ඇතැයි හෙතෙම සඳහන් කෙළේය.ප්‍රසාද මන්ත්‍රිවරු ලෙස නම් කරන අයගේ නම් ලබා දෙන තෙක් පළාත් සභා නාම ලේඛනය ගැසට් කිරීම ප්‍රමාද වන බවද ඒ මහතා වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>28</day>
    </date>
    <link>http://www.dinamina.lk/2013/09/28/_art.asp?fn=n13092811</link>
    <topic>පොදුරද මලු සමුළුවෙන් අපේ රටේආයෝජන අවස්ථා පුළුල් වෙනවා</topic>
    <author>මහින්ද අලුත්ගෙදර</author>
    <content>පොදු රාජ්‍ය මණ්ඩලීය රාජ්‍ය නායක සමුළුව පැවැත්වීම සඳහා ශ්‍රී ලංකාව තෝරා ගෙන තිබෙන්නේ අපේ රටට උචිතම අවස්ථාවක බව දේශීය ආදායම් කොමසාරිස් ජනරාල් මල්ලිකා සමරසේකර මහත්මිය අවධාරණය කරයි.මෙවැනි ජාත්‍යන්තර මට්ටමේ කීර්තිමත් සමුළුවක් ශ්‍රී ලංකාවේ පැවැත්වීමට හැකිවීම රටම ලද භාග්‍යයක් බවද ඒ මහත්මිය පෙන්වාද යි. පොදුරාජ්‍ය මණ්ඩලය යන්න ලෝකයේ විවිධ ජාතීන් නියෝජනය කරන රටවල් කිහිපයක එකතුවක් බව පෙන්වාදෙන දේශීය ආදායම් කොමසාරිස් ජනරාල්වරිය මේ සමුළුව සඳහා රටවල් රැසක රාජ්‍ය නායකයන්, විදේශ ඇමැතිවරුන් ඇතුළුව ඉහළ පෙළේ නියෝජිතයන් විශාල පිරිසක් සහභාගි වන බවද සදහන් කරයි.එවැනි අවස්ථාවක ඔවුනට අපේ රටේ වත්මන් සාමකාමී තත්ත්වය මෙන්ම සංවර්ධනය සියැසින් දැක ගන්නට හැකිවන බවද ධනාත්මක වශයෙන් එය අපේ රටට අතිශය වැදගත් බවද මල්ලිකා සමරසේකර මහත්මිය ප්‍රකාශ කරයි.වර්තමානයේ ශ්‍රී ලංකාවට විදේශීය ආයෝජන වැදගත් බව පෙන්වාදෙන ඒ මහත්මිය පොදුරාජ්‍ය මණ්ඩලීය සමුළුව ඒ සඳහා හොඳ අවස්ථාවක් බවද එක් එක් රටවල ව්‍යාපාරිකයන්ට, ආයෝජකයන්ට ආයෝජනය වෙනුවෙන් අපේ රටේ පවතින අවස්ථාවන් සම්බන්ධයෙන් නිරීක්ෂණය කළහැකි බවද කියාසිටී.මේ සමුළුව හරහා අපේ රටට ලබාගත යුතු ප්‍රයෝජන හා වාසිදායක තත්ත්වයන් නිසිලෙස ලබාගැනීම අපේ යුතුකමක් බව සදහන් කරන කොමසාරිස් ජනරාල්වරිය විශේෂයෙන්ම මේ අවස්ථාව අපේ රටේ සංචාරක ක්ෂේත්‍රයට අනඟි අවස්ථාවක් බවද පෙන්වාදෙයි. විදේශ විනිමය වැඩි වශයෙන් ශ්‍රී ලංකාවට ලැබෙන සංචාරක ව්‍යාපාරයේ ප්‍රගමනය වෙනුවෙන් මෙය අතිශය වැදගත් අවස්ථාවක් බවද ඒ මහත්මිය කියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>28</day>
    </date>
    <link>http://www.dinamina.lk/2013/09/28/_art.asp?fn=n13092812</link>
    <topic>වසර 2500කට වැඩි කලක් රට රැකුණේමහ සඟරුවනේ මඟ පෙන්වීම නිසයි</topic>
    <author>අසේල කුරුළුවංශ</author>
    <content>මහා සංඝරත්නයේ ආශිර්වාදයෙන් රැකගත් මාතෘ භූමියේ ඒකීය බව බිඳ දැමීමට කිසිවකුටත් ඉඩ නොදෙන බව අගමැති බුද්ධ ශාසන හා ආගමික කටයුතු ඇමැති දි.මු. ජයරත්න මහතා පැවසීය. වසර 2500කට අධික කාලයක් පුරා මේ රට ආරක්ෂා වුණේ මහා සංඝරත්නයේ නිවැරැදි මඟ පෙන්වීම නිසා බවද ඒ මහතා ප්‍රකාශ කළේය.මහනුවර පල්ලේකැලේ ශ්‍රී ලංකා ජාත්‍යන්තර බෞද්ධ විද්‍යාපීඨ පරිශ්‍රයේදී 25දා පැවති ආසියානු බෞද්ධ සංස්කෘතික උළෙලේදී අගමැතිවරයා මේ බව කීවේය.බෞද්ධ සංස්කෘතින් එක්කොට ලෝක සාමය හා බුදු දහමේ හරය ලෝකයට ලබාදීමේ අරමුණින් මෙම සංස්කෘතික උළෙල පැවැත්විණි. බුදු දහම ආරක්ෂා කොට පෝෂණය කිරීම සඳහා රජය නිරතුරුව කටයුතු කරන බවද ඒ මහතා කීය. ශ්‍රී ලංකාව, කොරියාව, ජපානය, චීනය, ලාඕසය, ඉන්දියාව, ඔස්ට්‍රේලියාව, තායිලන්තය, මියන්මාරය, මැලේසියාව, සිංගප්පූරුව ඇතුළු ලෝකයේ රටවල් 68ක් නියෝජනය කැරමින් මහා සංඝරත්නය හා බෞද්ධාගමික නියෝජිතයින් දහසකට අධික පිරිසක් මෙම සංස්කෘතික උළෙලට සහභාගී වූහ.ඉදිරි දශක කිහිපය තුළ ලොව බොහෝ පිරිසකගේ ගෞරවයට පාත්‍රවන දර්ශනයක් බවට බුද්ධ ධර්මය පත්වන බවත් බටහිර ලෝකයේ විද්වතුන් පවා බුදු දහමේ භාවනා ක්‍රම ආදිය අනුගමනය කරමින් එහි සත්‍යතාව අවබෝධ කරගෙන තිබෙන බවත් කී ඒ මහතා මෙම දර්ශනය තුළ සමානාත්මතාව ගැබ්ව තිබීම ලෝක පිළිගැනීමට ලක්වීමට ප්‍රධාන හේතුවක් බවද ප්‍රකාශ කළේය. බෞද්ධ රටවල් අතර සම්බන්ධතා පුළුල් වී ඒ ඒ රටවල් අතර සංස්කෘතික අංග හුවමාරු වීම යහපත් ප්‍රවණතාවක් බවත් විවිධ ජාතීන් හා ආගමිකයින් මෙරට ජීවත්වන බැවින් ඔවුන් සැමට ගෞරව කිරීමට අප කටයුතු කළ යුතු බවත් හෙතෙම කීය.අස්ගිරි පාර්ශ්වයේ මහනායක උඩුගම ශ්‍රී බුද්ධ රක්ඛිත මල්වතු පාර්ශ්වයේ අනුනායක නියංගොඩ ශ්‍රී විජිතසිරි, තායිලන්ත ලුයි ෂූ විහාරයේ විහාරාධිපති හී ඩාවුන් මියන්මාර් බෞද්ධ සංගමයේ සභාපති ආචාර්ය කුමාර් වූවංසා හිමි ප්‍රමුඛ මහා සංඝරත්නයද ආර්ථික සංවර්ධන නියෝජ්‍ය ඇමැති එස්.එම්. චන්ද්‍රසේන, බුද්ධ ශාසන හා ආගමික කටයුතු නියෝජ්‍ය ඇමැති එම්.ඒ.කේ.ඩී.එස්. ගුණවර්ධන, මධ්‍යම පළාත් ආණ්ඩුකාර ටිකිරි කොබ්බෑකඩුව, දියවඩන නිලමේ ප්‍රදීප් නිලංග දෑල යන මහත්වරුද මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>28</day>
    </date>
    <link>http://www.dinamina.lk/2013/09/28/_art.asp?fn=n13092813</link>
    <topic>ලීයකින් පහර දී මෙහෙකාරීය මරා සිරුර උළුඅස්සේ එල්ලලා</topic>
    <author>කුමුදු හෙට්ටිආරච්චි</author>
    <content>සිය නිවසේ මෙහෙකාරකමට සිටි කාන්තාවට ලීයකින් පහරදී ඇය මිය ගිය පසු ගෙළවැළලාගෙන ඇති බව හැඟවීමට නිවසේ උළුවස්සක ඇඟේ සිරුර රෙදිපටියකින් එල්ලා තැබූ ගෙහිමි කතකට එරෙහිව නීතිපතිවරයා විසින් කොළඹ මහාධිකරණය හමුවේ ඊයේ(27) නඩු පවරන ලදී.කොටහේන අළුත් වීදියේ පදිංචි අබ්දුල් සමිස් නෝනා හජීමා නමැති විත්තිකාරියට එරෙහිව එසේ නඩු පැවරුණි.නිවසේ වැඩ පිරිසිදුව නොකරන බව පවසමින් විත්තිකාරියගේ පහරදීමට ලක්ව මියගොස් ඇත්තේ හාළි ඇළ පදිංචි වෙල්ලසිමි සීතාරාණි (44) නමැති කාන්තාවකි.විත්තිකාරියගේ දියණිය සිය දරුවන් තිදෙනාද කැටුව ඇඟේ සැමියා සමඟ වෛද්‍යවරයෙකු හමුවීමට නිවසින් පිටව ගිය අවස්ථාවක විත්තිකාරිය මෙහෙකාරියට මෙසේ පහරදී ඇති බවත් ලී පහර වැදීමෙන් ඇය මියගිය පසු මෙහෙකාරිය ගෙළවැළලාගෙන මියගොස් ඇති බව හැගවීම සඳහා සිරුර ඇය රැදී සිටි කාමරයේ උළුවසිසේ රෙදි පටියකින් විත්තිකාරිය විසින් එල්ලා ඇති බවත් නඩු ගොනුවේ සඳහන් වෙයි.2010 ජූනි මස 22 වැනිදා හෝ ඊට ආසන්න දිනකදී අළුත් හෙට්ටිවිදියේදී වෙල්ලසාමි සීතා රාණි යන අයගේ මරණය සිදු කළ බවට නිතිපතිවරයා විසින් විත්තිකාරියට එරෙහිව කොළඹ මහාධිකරණය හමුවේ එසේ අධි චෝදනා ගොනුකර ඇත.විත්තිකාරියට එරෙහිව ඇති චෝදනා ඔප්පු කිරීම සඳහා නඩු භාණ්ඩ නවයක්ද සාක්කිකරුවන් දස දෙනෙක්ද ඉදිරිපත් කිරීමට බලාපොරොත්තු වන බව නීතිපතිවරයා විසින් අධිකරණයට දැනුම්දී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>28</day>
    </date>
    <link>http://www.dinamina.lk/2013/09/28/_art.asp?fn=n13092814</link>
    <topic>ලෝක ළමා දින සැමරුමට ‘රන්කෙවිට’ නොමිලේ</topic>
    <author/>
    <content>ඔක්තෝබර් 1දාට යෙදෙන ලෝක ළමා දින සමරුවට සමගාමීව ළමා චිත්‍රපට ‍උළෙලක් පැවැත්වීමට ශ්‍රී ලංකා ජාතික චිත්‍රපට සංස්ථාව කටයුතු යොදා තිබේ.මේ අනුව එදින පෙරවරු 9ට හා 11.30ට රන්කෙවිට - 1 ළමා චිත්‍රපටයේ දර්ශනවාර දෙකක් පැවැත්වේ. මිලේනියම් චිත්‍රපට සමාගමේ නිෂ්පාදනයක් වූ රන්කෙවිට - 1 ප්‍රවීණ චිත්‍රපට අධ්‍යක්ෂ උදය කාන්ත වර්ණසූරියගේ අධ්‍යක්ෂණයකි.පහසුකම් අවම පාසල් අතරින් තෝරාගත් සිසු දරු දැරියන් 500ක් සඳහා එම චිත්‍රපටය නොමිලේ නැරඹීමේ පහසුකම ලබාදීමට ශ්‍රී ලංකා ජාතික චිත්‍රපට සංස්ථාව තීරණය කර ඇති බව එහි සහකාර සාමාන්‍යාධිකාරී (අලෙවි හා පර්යේෂණ) කස්සප සෙනරත් මහතා පැවසීය.එම චිත්‍රපටයේ විශේෂ දර්ශන 2ක් ශ්‍රී ලංකා ජාතික චිත්‍රපට සංස්ථාවේ තරංගනී සිනමා ශාලාවේ දී ප්‍රදර්ශනය කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>28</day>
    </date>
    <link>http://www.dinamina.lk/2013/09/28/_art.asp?fn=n13092815</link>
    <topic>බ්ලූමැන්ඩල් තෙල් රාජාවෙඩි තබා ඝාතනය කෙරේ</topic>
    <author>රක්ෂණ ශ්‍රීයන්ත</author>
    <content>බ්ලූමැන්ඩල් පාරේ අගමැති විද්‍යාලය අසළ දී ඊයේ (27) සවස 4.10ට පමණ අළු පැහැති කාර් රථයකින් පැමිණි නාදුනන පිරිසක් පුද්ගලයකුට වෙඩි තබා ඝාතනය කර ඇත.වෙඩි වැදීමෙන් අසාධ්‍ය තත්ත්වයට පත් අය කොළඹ ජාතික රෝහලට ඇතුළත් කිරීමේ දී මියගොස් තිබේ.බ්ලුමැන්ඩල් දුම්රිය පටුමග ප්‍රදේශයේ පදිංචිකරුකු වන වීරක්කොඩි අප්පුහාමිලාගේ සරත්චන්ද්‍ර‍ නොහොත් තෙල් රාජා නැමැති 54 හැවිරිදි අයෙක් මෙසේ මිය ගොස් ඇති බව පොලිසිය කියයි. මෘතශරීරය කොළඹ ජාතිකරෝහලේ මෘත ශරීරාගාරයේ තබා ඇත.මෝදර පොලිසිය සිද්ධිය පිළිබද විමර්ශන පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>28</day>
    </date>
    <link>http://www.dinamina.lk/2013/09/28/_art.asp?fn=n13092816</link>
    <topic>ඉරාන - ශ්‍රී ලංකා සබඳතා තරවෙයි</topic>
    <author/>
    <content>ශ්‍රී ලංකාවත් ඉරානයත් අතර පවත්නා මිත්‍රශීලී සබඳතා තවදුරටත් ශක්තිමත් කිරීම සම්බන්ධයෙන් දෙරටේ රාජ්‍ය නායකයෝ එකඟතාව පළ කරති. මේ එකඟතාව පළ ‍කෙරුණේ එක්සත් ජාතීන්ගේ මහා මණ්ඩල රැස්වීමට සහභාගීවීමට අමෙරිකාවේ නිව්යෝක් නුවර බලා ගොස් සිටින ජනාධිපති මහින්ද රාජපක්ෂ මහතා සහ ඉරාන ජනාධිපති හසන් රොහානි මහතා අතර ‍26 දා පැවැති සාකච්ඡාවක දී ය.ශ්‍රී ලංකාවේ බලශක්ති අංශය සහ යටිතල පහසුකම් සැලසීමේ ව්‍යාපෘතිවලට දැක් වූ සහාය සම්බන්ධයෙන් ජනාධිපතිවරයා ඉරාන ජනාධිපතිවරයා වෙත කෘතඥතාව පළ කළේය.පසුගිය තිස් වසරක කාලය තුළ ශ්‍රී ලංකාව ත්‍රස්තවාදයෙන් පීඩා විඳි ආකාරය සහ යටිතල පහසුකම් සංවර්ධනය, අභ්‍යන්තර අවතැන්වූවන් නැවත පදිංචි කරවීම හා ගැටුම් පැවැති ප්‍රදේශවල මැතිවරණ පැවැත්වීම ඇතුළු රට නැවැත යථා තත්ත්වයට පත් කිරීමට ගෙන ඇති පියවර ජනාධිපතිතුමා පැහැදිලි කළේය.ජනාධිපතිවරුන් දෙදෙනාම අන්තර්ජාතික කටයුතු සම්බන්ධයෙන් අවධානය යොමු කිරීමට ගිවිස ගත් අතර අන්තර්ජාතික වේදිකාවල දී මුස්ලිම් රටවල් ශ්‍රී ලංකාවට දක්වන ලද සහයෝගය පිළිබඳ අදහස් දැක්විණ.සංවර්ධනය වන රටවල ඉදිරි ගමන රැඳී තිබෙන්නේ එම රටවල පවතින සමීප සබඳතාව සහ එම රටවල් එක හඬක් නැඟීම මත බව ජනාධිපතිවරයා පෙන්වා දුන්නේය.තිරසාරව හා එක්සත්ව සිටීමට අපි එකිනෙකාට දිගින් දිගටම උපකාර කර ගත යුතු බවත්, කලාපයේ බෙදුම්වාදය සහ ගැටුම්වලට ඉ‍ඩක් ලබා නොදිය යුතු බවත් ඉරාන ජනාධිපතිවරයා අවධාරණය කළේය.එක්සත් ජාතීන්ගේ සංවිධානයේ ඉරාන නිත්‍ය නියෝජිත මොහොමඩ් කසී, ජනාධිපති විශේෂ උපදේශක හුසෙන් ෆෙරේයිඩොන්, ඉරාන ජනාධිපති කාර්ය මණ්ඩල ප්‍රධානී නහාවන්දින් මහත්වරුන් ඉරාන පාර්ශ්වය වෙනුවෙන් ද ඇමැතිවරුන් මහාචාර්ය ජී. එල්. පීරිස්, ඩලස් අලහප්පෙරුම, එක්සත් ජාතීන්ගේ ශ්‍රී ලංකා නිත්‍ය නියෝජිත ආචාර්ය පාලිත කොහොන මහත්වරු ශ්‍රී ලංකා පාර්ශ්වය වෙනුවෙන් ද මේ සාකච්ඡාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>28</day>
    </date>
    <link>http://www.dinamina.lk/2013/09/28/_art.asp?fn=n13092817</link>
    <topic>අසරණ මාධ්‍යවේදියාට හිසට සෙවණක් දෙන්න උදව් වෙන්න</topic>
    <author>තෙන්නකෝන් කුලසේකර ඡායාරූපය - ගයාන් රාජපක්ෂ</author>
    <content>පුරා හතළිස් වසරක් ලේක්හවුස් ආයතනයේ “පමණක්” ප්‍රාදේශීය වාර්තාකරුවකු වූ කලාවැව කටියාව පදිංචි ජීවිතයේ සැඳෑ සමයේ පසුවන කේ. ජී. සමරකෝන් (67) මහතාගේ “හිසට සෙවණක්” ලබාදීමට ඉදිරිපත්වන ලෙස සමාජ සේවකයන්ගෙන් හා දානපතියන්ගෙන් අනුරාධපුර දිස්ත්‍රික් මාධ්‍යවේදීහු ඉල්ලා සිටිති.“දිනමිණ” කලාවැව සමූහ වාර්තාකරු වූ සමරකෝන් මහතා මෙයට වසර කීපයකට ඉහතදී අංශබාග රෝගයට ගොදුරු වී දැන් සුවය ලබා කිහිලිකරු ආධාරයෙන් ඇවිදිමින් තවමත් “උතුම් මාධ්‍ය මෙහෙව‍ෙරහි” නියැලෙමින් ජනතා සේවයේ යෙදී සිටින නමුත් ඔහුට ඉන්නට හිටින්නට ගෙයක් දොරක් හෝ ජීවත් වීමට තරම් ආදායමක් නොමැතිව අන්ත අසරණ තත්ත්වයට පත්වී සිටී.මුළු ජීවිත කාලයම අනුරාධපුර දිස්ත්‍රික්කයේ අහිංසක ගොවි ජනතාව වෙනුවෙන් “පෑන” මෙහෙයවූ මේ ජ්‍යෙෂ්ඨ මාධ්‍යවේදියා වෙනුවෙන් කුඩා නිවෙසක් ඉදිකර දීමේ මහා පුණ්‍යකර්මයට දායක වන ලෙස දෙස් විදෙස් දානපතියන්ගෙන් හා පරිත්‍යාගශීලින්ගෙන් අනුරාධපුර දිස්ත්‍රික් මාධ්‍යවේදීහු ඉතා කරුණාවෙන් ඉල්ලා සිටිති.මෙම සද්කාර්ය සඳහා වූ සියලු තොරතුරු සී/ස එක්සත් ප්‍රවෘත්ති පත්‍ර සමාගමේ “දිනමිණ” ප්‍රාදේශීය ප්‍රවෘත්ති අංශයේ ආසිරි මහතාගේ දුරකතන අංක 0112 429289/283න් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>28</day>
    </date>
    <link>http://www.dinamina.lk/2013/09/28/_art.asp?fn=n13092818</link>
    <topic>එක් විත්තිකරුවකු හෝ අධිකරණය මඟහැරියොත්සියලු විත්තිකරුවන් රක්ෂිත භාරයට පත් කරනවා</topic>
    <author>කුමුදු හෙට්ටිආරච්චි</author>
    <content>සාධාරණ හේතූන් නොමැතිව නඩු විභාග දිනයන්හි එක් විත්තිකරුවකු හෝ අධිකරණයට පැමිණීම මඟහැරියොත් නඩු විභාගය අවසන් වන තෙක් සියලු විත්තිකරුවන් රක්ෂිත භාරයේ තබන බව ජයවර්ධන පුර විශ්වවිද්‍යාලයේ නවක වදයට එරෙහිව ක්‍රියා කළ "සමන්ත" සිසුවා ඝාතනය කිරීම සම්බන්ධයෙන් චෝදනා ලැබ සිටින විත්තිකරුවන්ට අවවාද කරමින් කොළඹ මහාධිකරණ විනිසුරු කුමුදුනී වික්‍රමසිංහ මහත්මිය ප්‍රකාශ කළාය. "සමන්ත" සිසුවා ඝාතනය කිරීම සම්බන්ධයෙන් ජයවර්ධනපුර විශ්වවිද්‍යාලයේ සිසුන් 22කට එරෙහිව ගොනු කර ඇති නඩුව කැඳවූ අවස්ථාවේ විනිසුරුවරිය එසේ ප්‍රකාශ කර සිටියේ විත්තිකරුවන් විවිධ හේතූන් ඉදිරිපත් කරමින් නඩු විභාගයට ඉදිරිපත් නොවීම නිසා නඩු විභාගය කල් යෑම පිළිබඳ අවධානය යොමු කළ අවස්ථාවේ දී ය.මෙම නඩුව නොවැම්බර් මස 22 හා 27 දිනයන්හි ද දෙසැම්බර් මස 2 වැනිදා සිට දිනපතාම ද විභාගයට ගැනීමට විනිසුරුවරිය තීරණය කළාය.නඩු විභාග දිනයන්හි නිසිලෙස අධිකරණයට පැමිණිය යුතු බවත් එක් විත්තිකරුවකු හෝ සාධාරණ හේතූන් නොමැතිව අධිකරණය මඟහැරිහොත් සියලු විත්තිකරුවන් නඩු කටයුතු අවසන් වන තෙක් රක්ෂිත භාරයේ තැබීමට සිදුවන බව විත්තිකරුවනට තරයේ අවවාදකරමින් විනිසුරුවරිය ප්‍රකාශ කළාය.2002 වසරේ නොවැම්බර් මස 7 වැනිදා හෝ ඊට ආසන්න දිනක දී ශ්‍රී ජයවර්ධනපුර විශ්වවිද්‍යාලය තුළ නීතීවිරෝධී සාමාජිකයන්ව සිටිමින් ඕ.ටී සමන්ත සිසුවා මරා දමන ලදැයි නීතිපතිවරයා විසින් එම විශ්වවිද්‍යාලයේ ඉගෙනුම ලබමින් සිටි සිසුන් 22කට එරෙහිව අධි චෝදනා ගොනු කර තිබුණි. එම විත්තිකරුවන්ගෙන් එක් විත්තිකරුවකු නඩු කටයුතු ආරම්භ වීමට පෙරද තවත් විත්තිකරුවෙක් නඩු විභාගය අතරදී ද අධිකරණය මඟහැර පළාගොස් ඇති අතර එම විත්තිකරුවන් නොමැතිව විත්තිකරුවන් 20කට පමණක් එරෙහිව මෙම නඩුව විභාගයට ගැණෙයි.රජයේ ජ්‍යෙෂ්ඨ අධි නීතීඥ තුසිත් මුදලිගේ මහතා පැමිණිල්ල වෙනුවෙන් පෙනී සිටි අතර විත්තිකරුවන් වෙනුවෙන් ජනාධිපති නීතීඥ අනිල් සිල්වා මහතා ඇතුළු නීතීඥවරු මඩුල්ලක් පෙනී සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>28</day>
    </date>
    <link>http://www.dinamina.lk/2013/09/28/_art.asp?fn=n13092819</link>
    <topic>සුඩාන විදේශ ඇමැති ශ්‍රී ලංකා විදේශ ඇමැති දෙරට අතර වෙළෙඳ සබඳතා ගැන සාකච්ඡා</topic>
    <author/>
    <content>විදේශ කටයුතු ඇමැති මහාචාර්ය ජී. එල්. පීරිස් මහතා නිව්යෝර්ක්හි පැවැති එක්සත් ජාතීන්ගේ සමුළුව අතරවාරයේදී සුඩානයේ විදේශ ඇමැති අලි අහමඩ් කාර්ෂන් මහතා හමුවිය.මේ හමුවේදී ඇමැති දෙපළ දෙරට අතර ද්විපාර්ශ්වික සබඳතා වැඩිදියුණු කිරීමේ ක්‍රමවේදයන් පිළිබඳව සාකච්ඡා කළහ. මෙහිදි සිය අදහස් දැක්වූ ඇමැති පීරිස් මහතා අප්‍රිකාව සමග සබඳතා ව්‍යාප්ත කිරීමේ වැදගත්කම ශ්‍රී ලංකා රජය අවබෝධකොට ගෙන ඇති බැවින් අප්‍රිකානු රටවල් කීපයක් සමග රාජ්‍යතාන්ත්‍රික සබඳතා ස්ථාපනය කිරීම සඳහා මූලික පියවරගෙන ඇතැයි කියා සිටියේය. ශ්‍රී ලංකාව හා සුඩානය අතර විශේෂයෙන් ආර්ථික හා වෙළඳ සබඳතා ශක්තිමත් කිරීමේ සහ විශේෂඥතා දැනුම හුවමාරු කිරීමේ වැදගත්කම අවධාරණය කළ පීරිස් මහතා, ශ්‍රී ලංකාවේ ප්‍රබලව පවත්නා සෞඛ්‍යය ආරක්ෂණය හා අධ්‍යාපන යන ක්ෂේත්‍ර තුළින් එරටට සහාය ලබාදීමටද කැමැත්ත පළ කළේය. එකී ක්ෂේත්‍ර සම්බන්ධයෙන් සහාය ලබාදීමට ඉදිරිපත් වීම අගය කළ සුඩාන විදේශ ඇමැතිවරයා හෙද වෘත්තීය සම්බන්ධයෙන් පුහුණුව සහ සුඩාන ශිෂ්‍ය ශිෂ්‍යාවන්ට ශ්‍රි ලංකාවේ අධ්‍යාපනය ලැබීමට ඉඩ ප්‍රස්ථා ලබා ගැනීමට සියරට කැමැත්තෙන් පසුවන බව සඳහන් කළේය. ආසියා - අප්‍රිකා සහයෝගීතාවයේ වැදගත්කම අවධාරණය කළ කාර්ෂන් මහතා එය ද්විපාර්ශ්වික මෙන්ම බහුපාර්ශ්වික අංශවලින්ද පෝෂණය කළ යුතු බව කියා සිටියේය.දක්ෂිණ - දක්ෂිණ වෙළඳ සබඳතා අන්‍යෝනය වශයෙන් වාසිදායක විය හැකි බවත් එම සබඳතා වර්ධනය කළ යුතු බවත් වෙළඳ සබඳතා වර්ධනය කිරීම සඳහා පහසුකම් සැලසීමට අවශ්‍යවන නෛතික ව්‍යුහයන් ස්ථාපනය කිරීම දිරිගැන්විය යුතු බවත් පැවසූ අමාත්‍ය පීරිස් මහතා අප්‍රිකා මහද්වීපයට ප්‍රවේශ ස්ථානයක් විය හැකි සීෂෙල්ස් දක්වා ශ්‍රී ලංකන් එයාර්ලයින් සමාගම විසින් කඩිනමින් ගුවන් ගමන් ආරම්භ කිරීමට පියවර ගන්නා බවද සුඩාන අමාත්‍යවරයා වෙත දන්වා සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>28</day>
    </date>
    <link>http://www.dinamina.lk/2013/09/28/_art.asp?fn=n13092820</link>
    <topic>හමුදාවෙන් පලා ආ සැකකරුවන්කොල්ලකෑම් රැසකට සම්බන්ධ වෙලා</topic>
    <author>සිරන්ජනි කුමාරි</author>
    <content>සන්ඩේ ලීඩර් මාධ්‍යවේදිනී මන්දනා ස්මයිල් මහත්මියගේ නිවෙස කොල්ලකෑමට පැමිණ පොලිස් අත්අඩංගුවට පත් ව දැනට රැදවුම්බාරයේ සිටින යුද හමුදාවෙන් පලා ආ සැකකරුවන් ඇතුළු සෙසු සැකකරුවන් වැල්ලවත්ත බම්බලපිටිය ඇතුළු ප්‍රදේශ කිහිපයක ම කොල්ලකෑම්වලට සම්බන්ධවූවන් බවට තොරතුරු හෙලි වී ඇතැයි බම්බලපිටිය පොලීසිය ඊයේ (27) කොළඹ අතිරේක මහේස්ත්‍රාත් මෙහොමඩ් සහබ්දීන් මහතා වෙත වැඩිදුර වාර්තාවක් ඉදිරිපත් කරමින් සඳහන් කළේය.අධිකරණ අවසර මත ලබා ගත් මාස තුනක රැඳවුම් නියෝගයක් අනුව ඔවුන් ගෙන් කරන ලද ප්‍රශ්න කිරීම්වල දී මෙම තොරතුරු අනාවරණයවූ බව පැවසූ පොලීසිය තවදුරටත් ඔවුන් රැඳවුම් නියෝග මත පොලීසියේ රඳවා ප්‍රශ්න කරන බව පැවැසීය.මෙම කොල්ලකෑමට සම්බන්ධ සැකකරුවන් පොලිස් රාජකාරියට බාධා කීරීම , පුද්ගල හා දේපළ ආරක්ෂාව ජිවිත ආරක්ෂාව උදෙසා පොලිස් නිලධාරින් තැබූ වෙඩී තැබීම හේතුවෙන් කදිනප්පුලිගේ ඉන්දික සම්පත් කුමාරසිරි නමැත්තා මරුමුවට පත් වුවේයැයි පොලිසිය මෙහි දී මහේස්ත්‍රාත්වරයා හමුවේ පැවැසීය.වෙඩි ප්‍රහාරයට ලක් ව රෝහලේ ප්‍රතිකාර ලබමින් සිට මිය ගිය පුද්ගලයා ද මෙම කොල්ලකෑමට පැමිණි අයෙක් බවට අධිකරණය හමුවේ කරුණු දැක්වු පොලීසිය ඔහුගේ පියා හා බිරිය විසින් මෘත ශරීරය හඳුනා ගත් බවත් ඔවුන් ද මරණ පරික්ෂණයේ සාක්කි සඳහා කැඳවා ඇති බව පැවැසීය. මීට අමතරව මාධ්‍යවේදී මන්දනා ස්මයිල්ට හා රෝෂාන් අබේවික්‍රම යන අයට සිද්ධිය සම්බන්ධයෙන් සාක්කි දීමට අධිකරණය හමුවේ පෙනීසිටිමට නොතිසි නිකුත් කරන ලෙසට ද පොලීසිය අධිකරණයෙන් ඉල්ලීමක් කළේය.මෙහි දී සැකකරුවකු වූ විතානආරච්චිලා‍ගේ ශාන්ත කුමාර යන අය වෙනුවෙන් පෙනීසිටි නීතිඥ ඇන්ටන් සේනනායක මහතා අධිකරණය හමුවේ පවසා සිටියේ සැකකරුවන් මාස කිහිපයක සිට රැඳවුම්බාරයේ රදවා සිටින බවත් ඔවුන් මේ දක්වා අධිකරණයට ඉදිරිපත් නොකර ඇති බවය.ඊට පිළිතුරු ලබා දුන් බම්බලපිටිය පොලීසිය පැවසුවේ මාස තුනක රැදවුම් නියෝගයක් ලබා ගෙන ඇති බවත් සිද්ධිය සම්බන්ධ ඉදිරි පරික්ෂණ පවත්වන බවය.සිංහ රේජිමේන්තුව මුලතිව් අන්දකුලම්හි සේවය කොට පලා ආ සෙබළ අසංක උබේසිරි, ගැමුණු සේවා බලකාය කුරුවිට කඳවුරේ ‍අවසන්වරට සේවය කර පලා ආ සෙබළ කදිනප්පුලිගේ ප්‍රදීප් චාමර , ගැටහැත්ත අවිස්සාවේල්ල පදිංචි විතානආරච්චිලාගේ ශාන්ත කුමාර, වෙරළුපිටිය අවිස්සාවේල්ල පදිංචි කදිනප්පුලිගේ රෝහිත ලක්ෂ්මන් යන අය මෙසේ රැදවුම් නියෝග මත රදවා සිටී. අදාළ කරුණු සළකා බැලු මහේස්ත්‍රාත්වරයා මන්දනා ස්මයිල් ඇතුළු සාක්කීකරුවන් හයදෙනකුට ලබන මස 12 වන දින අධිකරණයේ පෙනී සිටින ලෙසට නොතිසී නිකුත් කරමින් මරණ පරික්ෂණය පැවැත්වීම එදිනට කල් තැබිණ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>28</day>
    </date>
    <link>http://www.dinamina.lk/2013/09/28/_art.asp?fn=r1309281</link>
    <topic>සබරගමුව පළාතේ අඩු ආදායම්ලාභීන්ටනිවාස ආධාර ලබාදීමේ වැඩසටහනක්</topic>
    <author>මාවනැල්ල සමූහ - පී. සෙනෙවිරත්න</author>
    <content>මාවනැල්ල අරණායක කෑගල්ල ඇතුළු සබරගමුව පළාත් සභා බල ප්‍රදේශයේ නිවාස නොමැති පුද්ගලයන් සඳහා නිවාස ඉදිකැර ගැනීමට සබරගමුව පළාත් සභා මහ ඇමැති මහීපාල හේරත් මහතා විසින් නැවත අය නොකැර ගන්නා ක්‍රමවේදයක් මත හත්සිය තිස් එක් දෙනෙකුට නිවාස ආධාර ලබාදෙන්නට පියවර ගෙන ඇත.අඩුආදායම්ලාභීන් තෝරාගෙන ලබාදෙන මේ නිවාස ආධාර වැඩසටහන මගින් පළමුවන කණ්ඩායමට රුපියල් 500000/=ක් තවත් සමෘද්ධිලාභීන් තුන්සිය දහඅට දෙනකුට රුපියල් 372000/=ක්ද පුද්ගලයින් පනස් හතර දෙනෙකු සඳහා රුපියල් 20,000/=ක්ද අසරණ තත්ත්වයේ සිටින පුද්ගලයන් දෙසිය හැට හතර දෙනකුට රුපියල් 10,000/= ක්ද ලබාදී ඇත.අඩුආදායම්ලාභීන් ලෙසට දිවිගෙවන දෘෂ්‍යාබාධිතයන් 350කට හා ශ්‍රවණාබාධිත පිරිස්වලට ඇස් කණ්ණාඩි හා ශ්‍රවණ උපකරණයක්ද ලබාදෙන ලද බවද එම වැඩසටහන් මෙහෙයවන ලද නිලධාරි පිරිස් සඳහන් කැර සිටියහ.සබරගමුව පළාත් සභා ඉතිහාසයේ අඩු ආදායම්ලාභීන්ට උපකාර සලසනු ලබන වැඩසටහන් මීට පෙර ක්‍රියාත්මක කැර නොමැති බවද මේ සහනයන් සැපයීම පිළිබඳව සබරගමුව මහ ඇමැතිවරයා වෙත ප්‍රණාමය පුදකැර සිටින බව පළාත් සභා අමාත්‍යාංශයේ සහකාර මාධ්‍ය ලේකම් සුනිල ලීලානන්ද පෙරේරා මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>28</day>
    </date>
    <link>http://www.dinamina.lk/2013/09/28/_art.asp?fn=r1309282</link>
    <topic>අඟුලානේ ‘කුඩු නෝනා’ලක්ෂ 12ක කුඩුත් එක්ක මාට්ටු</topic>
    <author>රාවතාවත්ත සමූහ - රෝහන ද සිල්වා</author>
    <content>අඟුලානේ කුඩු නෝනා නමින් ප්‍රසිද්ධ හෙරොයින් ජාවාරම් කරන කාන්තාවක් රුපියල් ලක්ෂ දොළහකට වඩා වටිනාකමකින් යුතු හෙරොයින් පැකට් 4000ක් සමඟ අඟුලාන පොලිසිය පසුගියදා අත්අඩංගුවට ගෙන ඇත.ත්‍රිරෝද රථයකින් මේ හෙරොයින් ප්‍රවාහනය කරමින් සිටියදී අඟුලානේ දී මේ කුඩු නෝනා පොලිස් දැලට හසුවී ඇති අතර ත්‍රිරෝද රථය හා එහි රියැදුරුද පොලිසිය මඟින් අත්අඩංගුවට ගන්නා ලදී.අඟුලානේ පදිංචිකාරියක වන මේ කාන්තාවගේ සැමියාද මත්කුඩු ව්‍යාපාරිකයකු බවද ඔහු හෙරොයින් සම්බන්ධ නඩුවකට හසුවී දැනට බන්ධනාගාර ගතවී සිටින බවද විමර්ශනයේදී හෙලිවී ඇත.මේ කාන්තාව විසින් හෙරොයින් පැකට් කර මොරටුව, රත්මලාන, ගල්කිස්ස, මහරගම, දෙහිවල,කැස්බෑව වැනි ප්‍රදේශවලට මහා පරිමාණයෙන් බෙදාහරින බවද පොලිසිය පවසා සිටී. සැකකාරිය අධිකරණය වෙත ඉදිරිපත් කිරීමට නියමිතව ඇත.ගල්කිස්ස පොලිස් අධිකාරී රවින්ද්‍ර කරවිටගේ මහතාගේ අධීක්ෂණයෙන්, අඟුලාන පොලිස් ස්ථානාධිපති පොලිස් පරීක්ෂක සුමිත් ද සොයිසා මහතා සමඟ සැරයන් හේමන්ත, සුනිල්, ගුණවර්ධන, වෑගොඩපොල යන කොස්තාපල්වරු සමඟ කාන්තා කොස්තාපල් චන්දිමා මේ පරීක්ෂණය සඳහා එක්ව සිටියාය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>28</day>
    </date>
    <link>http://www.dinamina.lk/2013/09/28/_art.asp?fn=r1309283</link>
    <topic>ඉංගිරිය ප්‍රාදේශීය සාහිත්‍ය උළෙල දා</topic>
    <author>ඉංගිරිය මධ්‍යම සමූහඉංගිරිය සමූහ</author>
    <content>ඉංගිරිය ප්‍රාදේශීය සාහිත්‍ය උළෙල, ඉංගිරිය ප්‍රාදේශීය ලේකම් කාර්යාලයීය ශ්‍රවණාගාරයේදී, ප්‍රවීණ කලා ශිල්පී, නාට්‍ය රචක ජයලත් මනෝරත්න මහතාගේ සහභාගිත්වයෙන් පසුගියදා පැවැත්විණි.ඉංගිරිය ප්‍රාදේශීය ලේකම් චම්පා උපසෙන් මහත්මියගේ මෙහෙයවීමෙන්, ඉංගිරිය සහකාර ප්‍රාදේශීය ලේකම් සමන්තිකා පී. ලියනගේ මහත්මියගේ උපදෙස් පරිදි, ඉංගිරිය සංස්කෘතික නිලධාරි සංජීවනී ප්‍රේමවර්ධන මහත්මිය විසින් මේ උත්සවය සංවිධානය කර තිබුණි.මෙහිදී “ ජීවිතය සහ සෞන්දර්යය” යන මැයෙන් හරවත් දේශනයක් පවත්වමින් ජයලත් මනෝරත්න මහතා මෙසේ කීවේය.පාසල් යන වයසේ සාමලා, අමරලා, අද කුමාරෝදය පොතේ කොළ කඩලා ඒවායේ ඔතමින් අපිට බස් නැවතුම් පොළවල් වලදී කඩල , රටකජු විකුණනවා. සිංහල භාෂාවට වී ඇත්තේ හරිම ඇබැද්දියක්. කෙනෙකුගේ ජීවිතය මිල මුදල්, දේපල සහ භෞතික අංශයෙන් සරු වුවත් ආධ්‍යාත්මික ලෙසින් පරිපූර්ණ නැහැ. එය සාර්ථක ජීවිතයක් නොවේ. නර්තන හලට ප්‍රේක්ෂකයකු ලෙස ඇතුළු වන තැනැත්තා චිත්‍රපටියක් , නාට්‍යයක් නරඹා ඉන් පිටවන විට පිටවිය යුත්තේ රසිකයකු ලෙස විනා කලින් ඇතැළු වූ ප්‍රේක්ෂකයා ලෙස නොවෙයි. අත්දැකීමකට හැඩයක් ලබාදීමට තමයි කලාව කියන්නේ”.මෙහිදී පිළිගැනීමේ කතාව පවත්වමින් ඉංගිරිය ප්‍රාදේශීය ලේකම් චම්පා උපසේන මහත්මිය පැවැසුවේ “ කලාකරුවන්ට, නිර්මාණකරුවන්ට මෙන්ම සැබෑ රසිකයන්ටද රයිගම් පුරවරය කදිම තෝතැන්නක්” බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>28</day>
    </date>
    <link>http://www.dinamina.lk/2013/09/28/_art.asp?fn=r1309284</link>
    <topic>සුමනජෝති විදුහලේවිශේෂ අධ්‍යාපන ඒකකයට ජයග්‍රහණ</topic>
    <author>ඡායාරූපය - ඉංගිරිය සමූහ කුමාරි ගමගේ</author>
    <content>විවිධ ආබාධ සහිත දරුවන්ගේ දක්ෂතා සමාජයට දායාද කිරීම එම දක්ෂතා ඇති දරුවන් ජාත්‍යන්තර තලයට ගෙන යෑම සඳහා එවැනි ආබාධ සහිත දරුවන්ගේ කලාප ක්‍රීඩා තරගවලින් පළමු හා දෙවන ස්ථාන ලබා ගනිමින් පළාත් තරග සඳහා සුදුසුකම් ලබා ගැනීමට ඉංගිරිය ශ්‍රී සුමනජෝති ප්‍රාථමික විද්‍යාලයේ විශේෂ අධ්‍යාපන ඒකකයේ සිසුහු සමත්ව ඇත.විදුහල්පති (මැද) වයි. එස්. සිසිර කුමාර මහතා සමඟ විශේෂ අධ්‍යාපන ඒකකයේ ගුරු ආර්. ඒ. නන්දසිරි, අනුර ජයකොඩි, කේ.ලසන්ති පෙරේරා - ජේ.ඒ. සී. විජේමාන්න මහත්ම මහත්මීහු සමඟ සිසු දරුවෝ ඡායාරූප‍ෙය් වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>28</day>
    </date>
    <link>http://www.dinamina.lk/2013/09/28/_art.asp?fn=r1309285</link>
    <topic>ගම්පහ දිස්ත්‍රික්කයේ ඩෙංගුමදුරු මර්දනයට BTI කැට</topic>
    <author>ගම්පහ සංචාරක නිමල් ජයසිංහ</author>
    <content>ගම්පහ දිස්ත්‍රික් සෞඛ්‍ය සේවා අධ්‍යක්ෂගේ උපදෙස් පරිදි ගම්පහ සෞඛ්‍ය වෛද්‍ය නිලධාරිනි වෛද්‍ය මොනිකා මාන්නප්පෙරුම මහත්මියගේ මෙහෙයවීමෙන් ගම්පහ සෞඛ්‍ය වෛද්‍ය නිලධාරි කොට්ඨාසයට අයත් ග්‍රාම සේවා කොට්ඨාස 30ක ඩෙංගු මදුරු නාශක වැඩපිළිවෙළක් ක්‍රියාත්මක කැරේ.සෞඛ්‍ය දෙපාර්තමේන්තුව මගින් ආනයනය කරන ලද මදුරු නාශක විශේෂයක් වූ මදුරු නාශක BTI කැට යෙදීම ඉහත ග්‍රාමසේවා කොට්ඨාස 30 ඇතුළත නියමු ව්‍යාපෘතියක් ලෙස ක්‍රියාත්මක වේ. මෙම විශේෂ මදුරු නාශක කැට නිවාස භූමියන්හි සහ වෙළෙඳ ආයතන ආසන්නයේ ජලය රැඳී ඇති ස්ථානවලට පතිත කිරීම සිදුකෙරේ. එමඟින් එම ස්ථානවල මදුරුවන් බෝවීම මර්දනය කෙරේ. මෙම විශේෂ මදුරු නාශක කැට දියරෙහි දියවන අතර මාසයක කාලයක් යනතුරු අදාළ ස්ථානයන්හි මදුරුවන් ඇති නොවනු ඇතැයි පැවසේ.ගම්පහ සෞඛ්‍ය වෛද්‍ය නිලධාරී කාර්යාලයට අනුබද්ධ සියලුම මහජන පරීක්ෂකවරුන් මෙම විශේෂ මදුරු මර්දන කැට භාවිතා කරන අයුරු ජනතාවට ‍උපදෙස් දෙනු ඇත. ස්වේච්ඡා සේවිකාවන් ද මෙම වැඩපිළිවෙළට දායකත්වය ලබාදී ඇති අතර මෙම වැඩපිළිවෙළ ඉතා සාර්ථක ව්‍යාපෘතියක් වෙතැයි ගම්පහ ප්‍රදේශවාසීහු අපේක්ෂා කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>28</day>
    </date>
    <link>http://www.dinamina.lk/2013/09/28/_art.asp?fn=r1309286</link>
    <topic>කටුකුරුන්ද ධර්මපාල මහ විදුහලේ සිසු සිසුවියෝඅනගාරික ධර්මපාල ජන්ම දිනය ඉහළින් සමරති</topic>
    <author>නාගොඩ විශේෂ - එන්. විජේරත්න</author>
    <content>ශ්‍රීමත් අනගාරික ධර්මපාලතුමාගේ 149 වැනි ජන්ම දිනය වෙනුවෙන් කළුතර කටුකුරුන්ද ධර්මපාල විද්‍යාලයේ විදුහල්පති එස්. ඩී. එන්. ගුණරත්න මහතාගේ උපදෙස් හා මඟපෙන්වීම යටතේ නියෝජ්‍ය විදුහල්පතිනියන් දෙදෙනාගේ සහ ආචාර්ය මණ්ඩලයේ සංවිධායකත්වයෙන් යුතුව සංවිධානය කරනු ලැබූ “දම්පල් පාගමන” ඉතාමත් සාර්ථකව පසුගියදා පැවැත්විණි.පැවැති අයහපත් කාලගුණයද නොතකා දම්පල් පාගමන කළුතර කටුකුරුන්ද ධර්මපාල විද්‍යාලයීය භූමියේ සිට නාගොඩ සෙන්ට්‍රල් හංදිය දක්වාත්, එතැන් සිට නැවත කටුකුරුන්ද හංදිය දක්වාත් ගමන් කර නැවත කළුතර කටුකුරුන්ද ධර්මපාල විද්‍යාලය වෙත පැමිණියේය.කළුතර ධර්මපාල විද්‍යාලයේ ආදිශිෂ්‍ය සංගමය, පාසල සුරැකීමේ සංවර්ධන සමිතිය ශිෂ්‍ය ශිෂ්‍යාවන්ගේ හා ප්‍රදේශවාසීන්ගේ පූර්ණ සහභාගිත්වය මේ සඳහා ලැබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>28</day>
    </date>
    <link>http://www.dinamina.lk/2013/09/28/_art.asp?fn=r1309287</link>
    <topic>වාහනයක් ලබා දෙන බව කියා ලක්ෂ 29ක් වංචා කරලා</topic>
    <author>ගම්පහ මධ්‍යම සමූහ පී. ඒ. ඔලිවර් පෙරේරා</author>
    <content>වාහනයක් ලබාදෙන බව පවසමින් පුද්ගලයකු‍‍ගෙන් රුපියල් විසි අටලක්ෂ අසූ දහසක මුදලක් වංචා කිරීමේ සිද්ධියක් සම්බන්ධ‍යෙන් ඇමැති ආරක්ෂක අංශයේ පොලිස් සැරයන් වරයකු අත්අඩංගුවට ගැනීමට ගම්පහ කොට්ඨාස විශේෂ අපරාධ විමර්ශන අංශය සමත්විය‍.මෙහි ප්‍රධාන සැකකරු අත්අඩංගුවට ගැනීමට විධිමත් පරික්ෂණ අරඹා ඇතැයි පැවසේ‍. කලගෙඩිහේන ප්‍රදේශයේ පදිංචි අයෙකුගෙන් මෙලෙස මුදල් ලබා ගැනීමට මාසයකට පමණ පෙර සිදුකර ඇති අතර වාහනයක් ලබා නොදීම මත ඔහු පොලිසියට කළ පැමිණිලි අනුව පරීක්ෂණ පවත්වා සැරයන්වරයා අත්අඩංගුවට ගෙන ඇති අතර කොළඹ ප්‍රදේශයේ පදිංචි කරැවකු වන ප්‍රධාන සැකකරු එම ප්‍රදේශයෙන් පලා ගොස් ඇති බැව් පරික්ෂණවලදී හෙළි වී ඇත.මෙම වංචාව සම්බන්ධයෙන් ගම්පහ කොට්ඨාස බාර පොලිස් අධිකාරි විජිත ඩී. ‍කොමසාරු මහතාගේ උපදෙස් මත ගම්පහ කොට්ඨාස විශේෂ අපරාධ විමර්ශන අංශයේ ස්ථානාධිපති ප්‍රධාන පොලිස් පරික්ෂක තිස්ස සේනානායක මහතාගේ මෙහෙයවීම යටතේ උප පොලිස් පරික්ෂක ඒ. ඩී. ඩී. අමරසිංහ මහතා ප්‍රමුඛ පොලිස් කණ්ඩායමක් පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>28</day>
    </date>
    <link>http://www.dinamina.lk/2013/09/28/_art.asp?fn=r1309288</link>
    <topic>සම්බෝධි විහාරයේ කොත් පැළඳවීම හෙට</topic>
    <author/>
    <content>කළුතර දොඩන්ගොඩ හර්මන් වත්තේ සිරි සම්බෝධි විහාරස්ථානයෙහි ආර්.එම්. ඩී.‍ ‍තෝමස් මහතාගේ හා ලක්ෂ්මි සේනාසිංහ තෝමස් මහත්මියගේ පූර්ණ ධන පරිත්‍යාගයෙන් ඉදිවූ වටදාගෙය සහ පද්මාකාර දා ගැබෙහි කොත් පැළඳවීම සහ විවෘත කිරීම මෙම මස 29 වැනි දා (හෙට) පෙ.ව 9.00 යෙදෙන සුබ ‍‍මොහොතින් සිදුකෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>28</day>
    </date>
    <link>http://www.dinamina.lk/2013/09/28/_art.asp?fn=s1309281</link>
    <topic>දමයන්ති ජයතිලක ජාතික සංචිතයට</topic>
    <author>ප්‍රින්ස් ගුණසේකර</author>
    <content>ශ්‍රී ලංකා නෙට්බෝල් සම්මේලනයේ හිටපු ලේකම් දමයන්ති ජයතිලක ජාතික නෙට්බෝල් සංචිතයට එක්වෙයි. වසර 2010දී ශ්‍රී ලංකා නෙට්බෝල් ලේකම් ලෙස කටයුතු කළ ඇය වසර 2001දී ආසියානු නෙට්බෝල් කිරුළ ශ්‍රී ලංකාවට දිනා දුන් කණ්ඩායමේ නායිකාව වුවාය. වසර ගණනාවක් අඛණ්ඩව ශ්‍රී ලංකා පිලට නායකත්වය දුන් දමයන්ති ජයතිලක වසර 2008දී ජාතික නෙට්බෝල් පිලෙන් ඉවත්වු අතර වරාය අධිකාරී පිලට ක්‍රීඩා කළාය.කොළඹ සුගතදාස ගෘහස්ථ ක්‍රීඩාගාරයේදී පෙරේදා පැවැති ජාතික නෙට්බෝල් සංචිතය තේරීම් පරීක්ෂණයේ දක්ෂතා දැක්වු වරාය අධිකාරියේ රත්නා වික්ටෝරියාද මූලික පරීක්ෂණයෙන් සමත්ව ඇත. මෙයට වසර 15කට පෙර ශ්‍රී ලංකා පිලට එක්වු රත්නා වික්ටෝරියා 2005දී ශ්‍රී ලංකා පිල අවසන් වරට නියෝජනය කළාය. හිටපු නායිකා දමයන්ති ජයතිලක වසර 5කට පසුව නැවැත ශ්‍රී ලංකා නෙට්බෝල් සංචිතයට එක්වීමත් හිටපු ක්‍රීඩිකා රත්නා වික්ටෝරියා වසර 8කට පසුව එක්වීමත් විශේෂත්වයකි.එම ක්‍රීඩිකාවන් දෙදෙනා ශ්‍රී ලංකා නෙට්බෝල් සංචිතයට එක්වෙද්දී හැටන් නැෂනල් බැංකුවේ හංසි යශෝධා හා ගුවන් හමුදාවේ සමන්ති නිලුෂිකාට අවස්ථාව අහිමි විය. සමන්ති නිලුෂිකා පසුගිය වසරේ පැවැති තරගාවලි කිහිපයකදීම ශ්‍රී ලංකා නෙට්බෝල් පිලේ ‘සෙන්ටර්’ ක්‍රීඩිකාව ලෙස කටයුතු කළාය.සිංගප්පූරුවේ පැවැත්වෙන නේෂන් කප් නෙට්බෝල් තරගාවලිය ඉලක්ක කොට විසි දෙදෙනකුගෙන් යුත් මුලික සංචිතයක් තෝරාගෙන ඇති අතර අවසන් සංචිතය ඉදිරි සති දෙක ඇතුළත ප්‍රකාශයට පත්කිරීමට නියමිතය.මෙතෙක් ශ්‍රී ලංකා නෙට්බෝල් පිලට නායකත්වය දුන් ගයාත්‍රී ලංකාතිලක මෙවර නෙට්බෝල් තේරීම්වලට ඉදිරිපත්ව නොමැති හෙයින් නව නායිකාවක්ද ප්‍රකාශයට පත් කිරීමට නියමිතය.මේ අතර නේෂන් කප් නෙට්බෝල් තරගාවලියට සහභාගීවන ශ්‍රී ලංකා පිලේ පුහුණුකාරිණී තනතුර තවමත් සම්පූර්ණවී නොමැති අතර තිදෙනෙකුගේ නම් සලකා බලමින් සිටින බව වාර්තා වේ.සොමිතා කුමාරී, දිප්ති අල්විස් හා අමල්කා ගුණතිලක ජාතික නෙට්බෝල් පුහුණුකාරී තනතුරට අයැදුම්පත් යොමුකර ඇති අතර සම්මුඛ පරීක්ෂණයකින් අයෙකු තෝරා ගැනිමට නියමිතය.ජාතික තේරීම් තරගවලින් තෝරා ගන්නා ලද ක්‍රීඩිකාවන් මෙසේය.සිවලිංගම් තරංජනී, දමයන්ති ජයතිලක, මරීෂා ප්‍රනාන්දු, විරාජි චාමරිකා, සේමිණී අල්විස්, රත්නා වික්ටෝරියා, දර්ශිකා අබේවික්‍රම, ගයනි දිසානායක, තිශාලා අල්ගම, කේ.කේ.පී.ජයවීර, චතුරංගනී මල්කාන්ති, කවීෂා ඒකනායක, චාපා ගලප්පත්ති, ගයංජලී අමරවංශ, හිරුණි කස්තුරිආරච්චි, සුරේකා කුමාරි, දිල්ශානි කම්රාල්, කල්යාණි ප්‍රියදර්ශණී, පී.ඩී.උදානි, සොනාලි නදීශා, ශාලිකා එරංගනී, ඩේනිජා පරමලිංගම්අතිරේක සංචිතය සඳහා තවත් ක්‍රීඩිකාවන් 23දෙනකු තෝරා ගෙන ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>28</day>
    </date>
    <link>http://www.dinamina.lk/2013/09/28/_art.asp?fn=s1309282</link>
    <topic>“රත්ගම එක්ස්ප්‍රස්ට” පුතෙක්</topic>
    <author>ප්‍රින්ස් ගුණසේකර</author>
    <content>ශ්‍රී ලංකා ක්‍රිකට් පිලේ සුපිරි තරුවක්වු වේග පන්දු යවන ක්‍රීඩක ලසිත් මාලිංගගේ බිරිඳ ටානියා පෙරේරා අමෙරිකාවේ නිව්යෝක් නුවර රෝහලකදී පුතෙකු බිහි කළාය. ලසිත්-ටානියා යුවල වසර 2010දී විවාහ දිවියට පත්වු අතර ‘එකීශා සපරමාදු’ නමින් සිඟිති දියණියක්ද සිටී.ලසිත් මාලිංග හා ටානියා පෙරේරා මාසයක පමණ කාලයක් අමෙරිකාවේ නිව්යෝක් නුවර ටානියාගේ පියාගේ නිවසේ වෙසෙන අතරතුර පසුගිය 19දා මේ දරු උපත සිදුව ඇත.ලොව අංක එකේ වේග පන්දු යවන්නා වන ලසිත් මාලිංග “රත්ගම එක්ස්ප්‍රස්” හා “සිලිංගා මාලිංග” යන ආදර නම්වලින්ද හඳුන්වයි. මාලිංග ඇතුළු සිය පවුල ඉදිරි දිනෙක ශ්‍රී ලංකාවට පැමිණෙනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>28</day>
    </date>
    <link>http://www.dinamina.lk/2013/09/28/_art.asp?fn=s1309283</link>
    <topic>කාල්ටන් කුසලානය දිනා ගැනීමටහම්බන්තොට-කොළඹ අද ගැටෙති</topic>
    <author>නිරෝෂාන් ප්‍රියංකර</author>
    <content>හම්බන්තොට බාස්කට්බෝල් සමාජය සහ තාරුණ්‍යයට හෙටක් සංවිධානය එක්ව සංවිධාන කළ 5වැනි කාල්ටන් බාස්කට්බෝල් ශූරතාවලියේ අවසන් මහා තරග අද කොළඹ හෙන්රි පේද්‍රිස් පිටියේදී පැවැත්වේ.පළමු කොටසේ තරගයට හම්බන්තොට බ්ලූස් හා කොළඹ ක්‍රීඩා සමාජය අතර පැවැත්වෙන අතර දෙවැනි කොටසේ අවසන් තරගය කොළඹ 'බී' කණ්ඩායම හා මීගමුව කණ්ඩායම අතර පැවැත්වේ.පළමු කොටසේ අවසන් වටයේ තරගයෙන් කොළඹ පිල හමුවේ ගුවන් හමුදා පිල ලකුණු 47-45කින් පරාජයට පත්වු අතර දෙවැනි තරගයෙන්ද හම්බන්තොට බ්ලූස් හමුවේ ගුවන් හමුදාවට ලකුණු 57-44ක පරාජයක් අත්විය.හෙන්රි පේද්‍රිස් පිටියේ පැවැති මේ තරගයේ පළමු භාගය නිමාවනවිට 29-24ක් ලෙසින් ගුවන් හමුදාව පෙරමුණ ගෙන සිටියේය. එහෙත් දෙවැනි භාගයේදී ක්‍රියාත්මක වු බ්ලූස් ක්‍රීඩකයෝ ජයග්‍රහණය තමා සතු කරගනිමින් අවසන් තරගයට අවස්ථාව උදාකර ගත්තේය. මිතිල ලකුණු 17ක් හා අල්පොන්සු 14ක් බ්ලූස් පිලට එක්කළ අතර ගුවන් හමුදා පිලට අමරසේකර ලකුණු 12ක් එක් කළේය.මේ ශූරතාවලියේ පසුගිය වසරේ ද පළමු කොටසේ අවසන් තරගයේදී හම්බන්තොට බ්ලූස් හා කොළඹ කණ්ඩායම් තරග වැදීම විශේෂත්වයකි. එහිදී තියුණු තරගයකින් කොළඹ පිලට ශූරතාව හිමිවුයේ ලකුණු 51-50ක් ලෙසිනි. එබැවින් ‍අද පස්වරු 6.30ට ඇරුඹෙන අවසන් තරගයද උණුසුම් මුහුණවරක් ගනු ඇත.මෙවර තරගාවලියේ අවසන් තරගයට දෙවැනි කොටසින් සුදුසුකම් ලබා සිටින කොළඹ 'බී' කණ්ඩායමද පසුගිය වසරේ අවසන් තරගයට පිවිසි අතර එහිදී මොරටුව ක්‍රීඩා සමාජය හමුවේ පරාජයට පත්විය. පසුගියදා පැවැති අවසන් පූර්ව තරගයෙන් බෆලෝස් 'ඒ' පිල පරාජයට පත්කළ මීගමුව නයිට්ස් පිල අවසන් තරගයට සුදුසුකම් ලබාගත්තේය.14න් පහළ පාසල් තරගකාල්ටන් ශූරතාවලියට මෙවර අතිරේක ඉසව්වක් ලෙසින් එක්වු අවු.14න් පහළ සමස්ත ලංකා පාසල් තරගාවලියේ අවසන් තරගද අද පැවැත්වීමට සංවිධායකයන් ‍කටයුතු යොදා තිබේ.බාලක කණ්ඩායම් 36ක් හා බාලිකා කණ්ඩායම් 20ක් එක්වු තරගාවලියේ අවසන් තරගයවලට සුදුසුකම් ලබාගැනීමට ලයිසියම් නුගේගොඩ, රාජකීය (බාලක) හා ලයිසියම් නුගේගොඩ, සාන්ත අන්තෝනි කටුගස්තොට (බාලිකා) කණ්ඩායම් සමත්විය. මේ තරග අද පෙ.ව 2.00ට හෙන්රි පේද්‍රිස් පිටියේදී ආරම්භ වේ.තරගාවලියේ ජය සංකේත ප්‍රදානෝත්සවය හම්බන්තොට දිස්ත්‍රික් පාර්ලිමේන්තු මන්ත්‍රී, තාරුණ්‍යයට හෙටක් සංවිධානයේ සභාපති නාමල් රාජපක්ෂ මහතාගේ ප්‍රධානත්වයෙන් පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>28</day>
    </date>
    <link>http://www.dinamina.lk/2013/09/28/_art.asp?fn=s1309284</link>
    <topic>කිංග්ස්වුඩ් විදුහලට නව කණ්ඩායමක් ඉදිරිපත් කල හැකියි</topic>
    <author>ෆවුස් මොහොමඩ්</author>
    <content>කිංග්ස්වුඩ් විදුහල් 20න් පහළ රගර් කණ්ඩායමට පැනවූ වසරක තරග තහනම එම ක්‍රීඩකයන්ට පමණක් බවත්, ලබන වසරේ පාසල් ලීග් තරගාවලියට නව කණ්ඩායමක් සහභාගි කරවීමට කිංග්ස්වුඩ් විදුහලට අවස්ථාව ඇති බවත් පාසල් රගර් සංගමයේ ලේකම් සුසන්ත මෙන්ඩිස් මහතා ‘දිනමිණ’ට පැවැසීය.සාන්ත අන්තෝනි විදුහල් කණ්ඩායම සමග පසුගිය ජූනි මස බෝගම්බර පිටියේ පැවැති තරගය අතරතුර කිංග්ස්වුඩ් විදුහල් ක්‍රීඩකයන් කළහකාරී ලෙස හැසිරෙමින් ප්‍රතිවාදී ක්‍රීඩකයන්ට පහරදීම සම්බන්ධව පාසල් රගර් සංගමය මගින් සිදුකළ පරික්ෂණ වාර්තාවට අනුව මේ තහනම පැනවීය.එදින තරගය නියෝජනය කළ කිංග්ස්වුඩ් විදුහල් පිලේ ක්‍රීඩකයන් 25දෙනාම මේ තහනමට ලක්වන බවත්, මීට අමතරව එම තරගයේ ප්‍රතිඵල ශූන්‍ය කළ බවත් මෙන්ඩිස් මහතා කීවේය. කෙසේවුවත් අදාල තහනමට එරෙහිව අභියාචනාවක් ඉදිරිපත් කිරීමට අදාල ක්‍රීඩකයන්ට අවස්ථාව ඇති බව ද ඔහු කියා සිටියේය.එම තරගය තීරණයක් නොමැති තරගයක් බවට පත්කිරීමෙන් ලීග් රගර් ප්‍රසාද ලකුණු සටහනේ වෙනසක් සිදුවිය. ඒ අනුව සාන්ත අන්තෝනි විදුහල 6වැනි ස්ථානය දක්වාත්, ඉසිපතන විදුහල 7වැනි ස්ථානය දක්වාත් ඉහළට යන අතර කිංග්ස්වුඩ් විදුහල 9වැනි ස්ථානය දක්වා පහළ වැටී ඇත.අන්තර් පාසල් අවුරුදු 20න් පහළ ලීග් තරගාවලියේ පළමු කොටස යටතේ බෝගම්බර පිටියේ දී මේ තරගය පැවැත්වූයේ පසුගිය ජූනි මස 25වැනිදා ය. ගැටුම හේතුවෙන් දෙපිලෙහිම ක්‍රීඩකයන් කීපදෙනකු තුවාල ලබා සිටි අතර පසුව ඔවුන් රෝහල් ගත කිරීමට ද තරග සංවිධායකවරුන්ට සිදුවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>28</day>
    </date>
    <link>http://www.dinamina.lk/2013/09/28/_art.asp?fn=s1309285</link>
    <topic>එල්ලේ තරගාවලියකිරිමැටියාගාර දී</topic>
    <author>කඩවත විශේෂ</author>
    <content>කිරිමැටියාගාර පුබුදු කලාකවය හා ක්‍රීඩා සමාජය සංවිධාන කරන ආරාධිත එල්ලේ තරගාවලිය අද (28) සහ හෙට (29) දෙදින කිරිමැටියාගාර පුබුදු ක්‍රීඩා පිටියේදී පැවැත්වේ.අමල් රුද්‍රිගු ශූරතා කුසලානය සඳහා පැවැත්වෙන තරගාවලියේ ජයග්‍රාහකයන්ට කුසලානය සමගින් රු.50000ක්, අනුශූරතාව රු.25000ක් සමගින් ලලිත් ප්‍රියන්ත කුසලානය හිමිවන අතර වැඩිම ලකුණු, වැඩිම උඩපන්දු හා තරග මාලාවේ වීරයාට රු.10000 බැගින් මුදල් ත්‍යාග හිමිවන බව සංවිධායකයෝ පවසති.තරගාවලියට කිරිමැටියාගාර පුබුදු, තොටලඟ අරුණ, හේනමුල්ල ශූරංග, මහබාගේ සා.ජූඩ්, ජාඇල සිස්ටීන් බ්‍රදර්ස්, රංගෙමුල්ල එක්සත්, දළුවකොටුව ජනපද හා මාරවිල සිංහ පැටව් එක්වීමට නියමිතය.ඉදිකිරීම් ඉංජි‍නේරු සේවා හා පොදු පහසුකම් නියෝජ්‍ය ඇමැති ලසන්ත අලගියවන්න හා මහර ප්‍රාදේශීය සභා සභාපති සහන් ප්‍රදීප් විතානගේ මහත්වරුන්ගේ ප්‍රධානත්වයෙන් පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>28</day>
    </date>
    <link>http://www.dinamina.lk/2013/09/28/_art.asp?fn=s1309286</link>
    <topic>බෞද්ධ විදුහල් ක්‍රිකට් අද ඕවල් පිටියේ</topic>
    <author>මහනුවර ක්‍රීඩා විශේෂ</author>
    <content>අදි ශිෂ්‍ය සංගම් එකමුතුව ලෙස කටයුතු කරන මෙරට බෞද්ධ විදුහල් අටක සහයෝගයෙන් පැවැත්වෙන සැහැල්ලු පන්දු ක්‍රිකට් තරගාවලිය අද කොළඹ ඕවල් පිටියේදී පැවැත්වේ. ශූරයින්ට රුපියල් දෙලක්ෂයක් පිරිනැමෙන මේ තරගාවලියට ආන්නද, නාලන්ද, ධර්මපාල, ධර්මාශෝක, ධර්මරාජ, මලියදේව, මහින්ද සහ මාතර රාහුල විදුහල් සහභාගී වෙති.තරගාවලියේ අනුශූරයන්ට රු.ලක්ෂයක් පිරිනැමෙන අතර දක්ෂතම තුන් ඉරියව් ක්‍රීඩකයාට හා අවසන් තරගයේ දක්ෂතම ක්‍රීඩකයාට රු.30000 බැගින් පිරිනැමෙන බව සංවිධායකයෝ පවසති. මීට අමතරව දක්ෂතම පන්දු යවන්නා, පන්දු රකින්නා, දක්ෂතම පිතිකරුවන් සඳහා මුදල් ත්‍යාග පිරිනැමෙන අතර මේ සඳහා එක්වන ආදි ශිෂ්‍ය සංගම්වල අභිවෘද්ධියට රු.ලක්ෂය බැගින් පිරිනැමීමටද නියමිතය. ධර්මාශෝක හා ධර්මපාල ආදි ශිෂ්‍යවන් අතර ක්‍රිකට් තරගයක්ද මෙදින පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>28</day>
    </date>
    <link>http://www.dinamina.lk/2013/09/28/_art.asp?fn=s1309287</link>
    <topic>රෝඩ් රේස් අද අනුරාධපුර</topic>
    <author>අමිල ප්‍රභාත් වනසිංහ</author>
    <content>ශ්‍රී ලංකා මෝටර් රථ සංගමය, ස්ලාඩා සංගමය හා රජර‍ට මෝටර් රථ සංගමය එක්ව සංවිධාන කරන ‍'රෝඩ් රේස්' මෝටර් රථ තරගාවලිය අද (28) සහ හෙට (29) දෙදින අනුරාධපුරයේදී පැවැත්වේ.පාර්ලිමේන්තු මන්ත්‍රී නාමල් රාජපක්ෂ, උතුරු මැද පළාත් ප්‍රධාන ඇමැති එස්.එම්.රංජිත් මහත්වරුන්ගේ සහයෝගයෙන් පැවැත්වෙන තරගාවලියේ අද දිනයේ පුහුණු තරග පැවැත්වෙන අතර හෙට (29) තරගාවලිය අනුරාධපුර වික්ටරි රෝහල අසලින් ආරම්භ වේ. තරගය ජයන්ති ව‍ටරවුමෙන් වමට හැරී පොලිස් වටරවුමෙන් බැංකු පෙදෙස මාර්ගයෙන් ඔරලෝසු කණුව වටරවුමෙන් යළි ආරම්භක ස්ථානයට පැමිණීමට නියමිතය. මෝටර් රථ තරග ඉසව් 14ක් හා යතුරු පැදි තරග ඉසව් 10ක් ඇතුළත් වන තරගයට ජාතික හා ජාත්‍යන්තර මට්ටමේ තරගකරුවන් 150ක් පමණ සහභාගී වෙති.අනුරාධපුර දිස්ත්‍රික්කයේ ක්‍රීඩකයන් දිරිමත් කිරීම හා තරගාවලිය තුළින් පිහිටුවන අරමුදල මගින් දිස්ත්‍රික්කය තුළ ක්‍රීඩා දස්කම් දක්වන්නන්හට අනුග්‍රහය දැක්වීම තරගාවලිය සංවිධානය කිරීමේ අරමුණ බව සංවිධායකයෝ පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>28</day>
    </date>
    <link>http://www.dinamina.lk/2013/09/28/_art.asp?fn=s1309288</link>
    <topic>කේ.අශේන් ජයවර්ධන පිළිගැනීමේ උත්සවයක් හලාවතදී</topic>
    <author>ඡායාරූපය-බංගදේණිය විශේෂ පී.ඒ.ප්‍රනාන්දු</author>
    <content>මැලේසියාවේ පැවැති ආසියානු පාසල් මලල ක්‍රීඩා තරගාවලියේදී කවපෙත්ත විසි කිරීමේ ඉසව්වෙන් රන් පදක්කම්ක් දිනාගත් හලාවත ආනන්ද ජාතික පාසලේ කේ.අශේන් ජයවර්ධන පිළිගැනීමේ උත්සවයක් පසුගියදා පැවැත්විණි. එහිදී හලාවත නගර සභාවේ නගරාධිපති නීතිඥ හිලරි ප්‍රසන්න මහතා ඇතුළු පිරිස අශේන් රැගෙන ගිය අයුරු..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>28</day>
    </date>
    <link>http://www.dinamina.lk/2013/09/28/_art.asp?fn=s1309289</link>
    <topic>ප්‍රථම ආසියානු පාසල් මලල ක්‍රීඩා උළෙලේපදක්කම් දිනු අනුරාධ විදුසංඛට උපහාර</topic>
    <author/>
    <content>මැලේසියාවේ පසුගියදා පැවැති ප්‍රථම ආසියානු පාසල් මලල ක්‍රීඩා තරගාවලියට සභභාගී වී ලෝකඩ පදක්කම් 3ක් දිනාගත් කෑගල්ල සාන්ත මරියා විද්‍යාලයේ ආර්.ඩී.අනුරාධ විදුසංඛ සිසුවාට උපහාර පිදීමක් ඊයේ එම විදුහලේදී පැවැත්විණි.එම තරගාවලියට සහභාගීවු අනුරාධ විදුසංඛ මීටර් 400 කඩුලු, මීටර් 400x4 හා මීටර් 100x4 සහය දිවීමේ තරග ඉසව් තුනට ඉදිරිපත්ව ලෝකඩ පදක්කම් දිනා ගත්තේය.මීට පෙර චීනයේ පැවති දෙවැනි ආසියානු යොවුන් ක්‍රීඩා තරගාවලියේදීත් මීටර් 400 තෙවැනි ස්ථානයට පත්වු අනුරාධ පිළිගැනීම සඳහා වු උත්සවය කෑගල්ල දිස්ත්‍රික් පාර්ලිමේන්තු මන්ත්‍රී කනක හේරත් මහතාගේ ප්‍රධානත්වයෙන් පැවැත්විණි. චීනයේ පැවැති දෙවැනි ආසියානු යොවුන් ක්‍රීඩා තරගයෙන් ඔහු පෑ හපන්කම් අගය කරමින් ඔහුට මුදලින් රුපියල් දෙලක්ෂයක් පිරිනැමීමට මහීපාල හේරත් මහතා දැනටමත් පියවර ගෙන ඇති අතර මෙවර මැලේසියානු පාසල් මලල ක්‍රීඩා උළෙලට සහභාගි වීමට ගුවන් ටිකට්පත් ඇතුළු අනෙකුත් අවශ්‍යතා ලබාදීමටද මහීපාල හේරත් මහතා කටයුතු කර තිබිණි.සාන්ත මරියා විද්‍යාලයේ ප්‍රයෝජනය සඳහා පාර්ලිමේන්තු මන්ත්‍රී කනක හේරත් මහතා විසින් මේස පන්දු ක්‍රීඩාවට අදාළ උපකරණ ලබාදීම මේ උත්සවයේදී සිදුවිණ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>28</day>
    </date>
    <link>http://www.dinamina.lk/2013/09/28/_art.asp?fn=s13092810</link>
    <topic>හිඟුරක්ගොඩ මැරතන් ජය ප්‍රසාද්ට</topic>
    <author>එම්.පී.සරත්පොලොන්නරුව දිසා සමූහ</author>
    <content>සිංගර් සමාගමේ හිඟුරක්ගොඩ ශාඛාව සංවිධාන කළ මාර්ග ධාවන තරගයේ ජය හිමිකර ගැනීමට යුද හමුදාව නියෝජනය කළ එම්.ප්‍රසාද් හෙට්ටිආරච්චි සමත්විය.මැදිරිගිරිය සිට හිඟුරක්ගොඩ දක්වා ඊයේ පැවැති තරගයේ දෙවැනි ස්ථානය යුද හමුදාව නියෝජනය කළ ඩබ්ලිව්.එම්.අසංක චමින්ද හිමිවු අතර තෙවැනි ස්ථානය සිවිල් ආරක්ෂක බළකායේ ඊ.ඒ.බන්දුල පත්මසිරිට හිමිවිය.ප්‍රථම ස්ථානය දිනු ප්‍රසාද්ට පාපැදියක් සමගින් රු.5000ක මුදලක් පිරිනැමිණි. දෙවැනි හා තෙවැනි ස්ථාන සඳහාද පාපැදි පිරිනැමුණු අතර තරගය ජයගත් දසවැනි ක්‍රීඩකයා දක්වා මුදල් ත්‍යාගද පිරිනැමීම මෙහිදී සිදුවිය.මේ අවස්ථාවට සිංගර් සමාගමේ අලෙව් අධ්‍යක්ෂ සමරසිංහ, ප්‍රවර්ධන කළමනාකාර ඉන්දික ගුණතිලක, හිඟුරක්ගොඩ ශාඛාවේ කළමනාකාර මුදිත සම්පත්, නැ‍ඟෙනහිර ග්‍රාමරාක්ෂක මුලස්ථානාධිපති කේ.ඒ.චන්ද්‍රපාල, හිඟුරක්ගොඩ ග්‍රාමාරක්ෂක මූලස්ථානයේ ස්ථානාධිපතිවරුන් වන ජි.කේ.වික්‍රමනාක, එම්.මීගොල්ල යන මහත්වරුන් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>28</day>
    </date>
    <link>http://www.dinamina.lk/2013/09/28/_art.asp?fn=s13092811</link>
    <topic>ලෝක ළමා දිනය දා නෙට්බෝල් සැණකෙළියක්</topic>
    <author/>
    <content>ලෝක ළමා දිනය වෙනුවෙන් ශ්‍රී ලංකා නෙට්බෝල් සම්මේලනය සංවිධාන කරන 13න් පහළ නෙට්බෝල් සැණකෙළිය ඔක්තෝබර් 1දා ටොරින්ටන් පෙදෙස ක්‍රීඩාංගණයේදී පැවැත්වේ.ක්‍රීඩා ඇමැති මහින්දානන්ද අලුත්ගමගේ මහතාගේ ප්‍රධානත්වයෙන් පැවැත්වෙන මේ නෙට්බෝල් සැණකෙළිය අනාගත ක්‍රීඩිකාවන් හඳුනාගැනීමේ වැඩසටහනක් බව නෙට්බෝල් මාධ්‍ය ප්‍රකාශිකා යමුනා සඳමාලි මහත්මිය පැවැසුවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>28</day>
    </date>
    <link>http://www.dinamina.lk/2013/09/28/_art.asp?fn=s13092812</link>
    <topic>වසරේ විශිෂ්ටතම ක්‍රීඩකයා මැතිව් අබේසිංහක්‍රීඩිකාව කෑගල්ලේ ශිවන්ති කුමාරී රත්නායක</topic>
    <author>ප්‍රින්ස් ගුණසේකර</author>
    <content>ශ්‍රී ලංකා පාසල් ක්‍රීඩා මයිලෝ වර්ණ ප්‍රදානෝත්සවයේදී වසරේ දක්ෂතම ක්‍රීඩකයා ලෙස ආසියානු ජාත්‍යන්තර පාසලේ පිහිනුම් ක්‍රීඩක මැතිව් අබේසිංහ සම්මාන දිනාගත් අතර දක්ෂතම ක්‍රීඩිකාව ලෙස කෑගල්ල සාන්ත ජෝශප් බාලිකා විදුහලේ ශිවන්ති කුමාරී රත්නායක සම්මානයට පාත්‍ර වුහ.වසර 2012දී පාසල් ක්‍රීඩා ක්ෂේත්‍රයේ දක්වන ලද දක්ෂතා සැලකිල්ලට ගෙන කොළඹ බණ්ඩාරනායක සම්මන්ත්‍රණ ශාලාවේදී ඊයේ මේ සම්මාන ප්‍රදානය සිදු කෙරුණි. අධ්‍යාපන ඇමැති බන්ධුල ගුණවර්ධන මහතාගේ ප්‍රධානත්වයෙන් ක්‍රීඩා 35කදී දක්ෂතා දැක්වු ක්‍රීඩක ක්‍රීඩිකාවන් 540කට සම්මාන ප්‍රදානය සිදු කෙරුණු අතර වසරේ නැඟී එන ක්‍රීඩකයා ලෙස පාණදුර මහානාම විදුහලේ ක්‍රිකට් ක්‍රීඩක අකිල ධනංජයද, වසරේ නැඟී එන ක්‍රීඩිකාව ලෙස ආසියානු ජාත්‍යන්තර පාසලේ පිහිනුම් ක්‍රීඩිකා කිමිකෝ රහීම්ද විශේෂ සම්මානයට පාත්‍ර වුහ.මෙවර පාසල් ක්‍රීඩා වර්ණ ප්‍රදානෝත්සවයේ පිරිනැමුණු සම්මාන 540න් සම්මාන 41ක් දිනාගත් කොළඹ රාජකීය විදුහල වසරේ දක්ෂතම පාසල ලෙස සම්මාන දිනා ගත්තේය. පසුගිය වසරේදීද රාජකීය විදුහලට මේ සම්මානය හිමිව තිබුණි. වසරේ දක්ෂතම ක්‍රීඩකයා වු මැතිව් අබේසිංහ ඉස්තාන්බුල් හී පැවැති ලෝක ජල ක්‍රීඩා කෙටිදුර පිහිනුම් ශූරතා රැසකදී ජයග්‍රහණ වාර්තා කළේය. ඔහු සමග මේ සම්මානයට රත්ගම දේවපතිරාජ විදුහලේ ක්‍රිකට් ක්‍රීඩක තරිඳු කෞෂාල් හා හංවැල්ල රාජිසිංහ මධ්‍ය මහා විදුහලේ මලල ක්‍රීඩක මිලාන් දිසානායක තියුණු තරගයක නියැලුණි. දක්ෂතම ක්‍රීඩිකාව වු ශිවන්ති කුමාරී රත්නායක ආසියානු කනිෂ්ඨ මලල ක්‍රීඩා ශූරතාවලියේදී මීටර් 200 හා 400 රන් පදක්කම් දිනාගත් අතර ශ්‍රී ලංකා කනිෂ්ඨ මලල ක්‍රීඩා පිලේ නායිකාවද වුවාය. ඇය සමග මේ සම්මානයට තියුණු සටනක නිතර වුයේ කොළඹ විශාඛා විදුහලේ බැඩ්මින්ටන් ක්‍රීඩිකා තිළිණි හෙන්දහේවා හා ආසියානු ජාත්‍යන්තර පාසලේ පිහිනුම් ක්‍රීඩිකා මිචිකෝ රහීම්ය.වසරේ නැඟී එන ක්‍රීඩකයා වු අකිල ධනංජය පසුගිය වසරේ පැවැති විස්සයි-20 ලෝක කුසලාන තරගාවලියට සහභාගීවු අතර ඔහු සමග මේ සම්මානය වෙනුවෙන් තියුණු තරගයක පස්යාල මහා විද්‍යාලයේ මලල ක්‍රීඩක දුලාජ් මධුසංඛ නියැලුණේය. වසරේ නැඟී එන ක්‍රීඩිකාව වු කිමිකෝ රහීම් ජාතික පිහිනුම් ශූරිය වු අතර ඉස්තාන්බුල් ‍ලෝක ජල ක්‍රීඩා කෙටිදුර පිහිනුම් ශූරතාවලියට හා ලෝක පිහිනුම් ශූරතාවලියට ශ්‍රී ලංකාවෙන් ඉදිරිපත්වු ක්‍රීඩිකාවයි. ඇය සමග මේ සම්මානය වෙනුවෙන් තියුණු තරගයක කොළඹ විශාඛා විදුහලේ නෙට්බෝල් ක්‍රීඩිකා තිසාලා අල්ගම හා ගලෙන්බිදුණුවැව මහා විදුහලේ මලල ක්‍රීඩිකා නිමේෂා සිරිවර්ධන නියැලී සිටියහ.ශ්‍රී ලංකා පාසල් ක්‍රීඩා වර්ණ ප්‍රදානෝත්සවයේ විශේෂ ආරාධිතයා ලෙස නෙස්ලේ ලංකා සමාගමේ කළමනාකාර අධ්‍යක්ෂක ගනේෂන් අම්පලවාන හා නෙස්ලේ සහකාර උප සභාපති බන්ධුල එගොඩගේ, ශ්‍රී ලංකා පාසල් ක්‍රීඩා සභාපති බී.ඒ.අබේරත්න යන මහත්වරු ඇතුළු පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>28</day>
    </date>
    <link>http://www.dinamina.lk/2013/09/28/_art.asp?fn=f1309281</link>
    <topic>තරුණයන්ගේ ආගමනය අනාගතයටහොඳ ආයෝජනයක්</topic>
    <author>සාකච්ඡා කෙළේ උදිත ගුණවර්ධන</author>
    <content>ඇත්තෙන්ම මේ ජයග්‍රහණය අතිවිශිෂ්ට ජයග්‍රහණයක් විදිහට පෙන්වා දීමට පුළුවන්. ජනාධිපතිතුමා බලයට පත් වී අවුරුදු අටක් ගතවුණත් එතුමා ලැබූ ජනප්‍රියත්වය සුළු වශයෙන් හෝ අඩුවෙලා නැහැ. 2005 දී සුළු ඡන්ද ප්‍රතිශතයකින් ජයග්‍රහණය කළ සන්ධානයේ ඡන්ද ප්‍රතිශතය මේ වන විට විශාල ලෙස ඉහළ ගිහින් තිබෙනවා. මෙය විශිෂ්ට හා සුවිශේෂ තත්ත්වයක් විදිහට පෙන්වා දීමට පුළුවන්.එක්සත් ජාතික පක්ෂයේ ඡන්ද පදනම් සහිත ප්‍රදේශ ලෙස තිබූ මහනුවර, නුවරඑළිය, මාතලේ වැනි ප්‍රදේශවලින්ද එක්සත් ජාතික පක්ෂය විශාල ලෙස පසුබෑමකට ලක්වුණා. කුරුණෑගල දී එජාපය එහෙම්පිටින්ම සෝදාපාළුවට ලක් වුණා යැයි කීම අතිශයෝක්තියක් නොවේ.මා, මේ මැතිවරණ ප්‍රතිඵල විග්‍රහ කර බලද්දී සහ එම ප්‍රදේශවල දක්නට තිබූ තත්ත්වය වුණේ විපක්ෂයෙන් කිසිදු තරඟයක් නොමැතිවීම සහ ආණ්ඩු පක්ෂය තුළ මනාප තරඟයක් පැවැතීම පමණයි. විපක්ෂයට නිසි තරඟයක් ලබාදීමට තබා තමන්ගේ ඡන්ද ප්‍රතිශතය ආරක්ෂා කර ගැනීමටවත් බැරි වුණා.ඒ වගේම තවත් විශේෂත්වයක් මේ මැතිවරණ ප්‍රතිඵලය බලද්දී තහවුරු වූ දෙයක් තමයි තරුණ පරපුර මනාප ලැයිස්තුවේ ඉදිරියට පැමිණීම. මධ්‍යම, වයඹ මනාප ලැයිස්තුවල ඉදිරියෙන්ම සිටින්නේ තරුණයන්. මෙය අනාගතයට සිදු කළ හොඳ ආයෝජනයක් විදිහට තරුණයන්ගේ ආගමනය සඳහන් කිරීමට පුළුවන්.තරුණ පරපුරෙන් ලැබෙන මේ දායකත්වය ජනාධිපතිතුමාගේ වැඩපිළිවෙළට නව ශක්තියක් ලබා දෙන වැඩපිළිවෙළක් විදිහට හඳුන්වන්න පුළුවන්.එක්සත් ජාතික පක්ෂය මුහුණදී තිබෙන්නේ ඉතාමත් කනගාටුදායක ඉරණමකටයි. විපක්ෂය ඉතාමත් වැරැදි මඟකයි ගමන් කළේ. වැරැදි ප්‍රතිපත්තියකුයි අනුගමනය කළේ. එවැනි දේශපාලන පක්ෂයකට මහජන අවධානය, ආකර්ෂණය දිනා ගැනීමට බැරි වෙනවා.එක්සත් ජාතික පක්ෂය කටයුතු කළේ වගකිවයුතු විපක්ෂයක් විදිහට නොවෙයි, පටු අරමුණු සහිත පුද්ගලික න්‍යාය පත්‍ර සහිත දේශපාලන පක්ෂයක් විදිහටයි. ඔවුන් ආණ්ඩුවේ හොඳ දේට පවා ද්වේශ සහගත ලෙස විරුද්ධ වුණා. මේ විදිහේ ද්වේෂ සහගතව වෛරයෙන් කටයුතු කරන විපක්ෂයකින් රටටවත් ජනතාවටවත් කිසිදු ප්‍රතිඵලයක් ලබා ගැනීමට බැහැ.මා කියන්නේ නැහැ විපක්ෂයක් අවශ්‍ය නැහැ කියලා. රටකට අනිවාර්යෙන්ම හොඳ විපක්ෂයක් තිබිය යුතුයි. එවැනි රටට හිතවත් ජනතාවට හිතවත් විපක්ෂයක් තිබීම ආණ්ඩු පක්ෂයට පවා හොඳ දෙයක් විදිහටයි හඳුන්වන්න පුළුවන්කම තිබෙන්නේ. ඒත් අද විපක්ෂය කටයුතු කරන්නේ එවැනි වැදගත් හා රටට ආදරය කරන විපක්ෂයක් විදිහට නෙවෙයි.විපක්ෂය වැරැදි මඟක ගමන් කළේ නායකත්වයෙත් වරදින්ය කියන කතාවේ ඇත්තක් තිබෙනවා. විපක්ෂ නායකතුමාගේ වැරැදි මතවාද හා මඟ පෙන්වීම් නිසා තමයි විපක්ෂය මෙතරම් පහත් හා දුර්වල ඉරණමකට මුහුණ දී තිබෙන්නේ. එක්සත් ජාතික පක්ෂයට තිබූ ග්‍රාමීය පදනම්, ජාතික පදනම් දෙදරා යාමට මූලික වුණේ එක්සත් ජාතික පක්ෂයේ වැරැදි නායකත්වය නිසයි. විපක්ෂය මේ ඉරණමට මුහුණ දී තිබෙන්නේ නායකත්වයේ වැරැද්ද නිසා යැයි කීම වැරැදි තර්කයක් නොවෙයි.මේ කරුණේදී විපක්ෂයේ ඇතැමුන් තමන්ගේ හා තම නායකත්වයේ දුර්වලකම් වසා ගැනීමට විවිධ ප්‍රයත්නවල නියැළෙනවා. ඒත් මේ ප්‍රයත්නය සාර්ථක එකක් යැයි මා සිතන්නේ නෑ. ජනාධිපතිතුමාගේ නායකත්වය අබියස කිසිවකුට ඔහුගේ ප්‍රතිරූපය පරාජය කිරීමට පුළුවන්කමක් නැහැ.ජනාධිපතිතුමා ශ්‍රීලනිපයෙන් රටටත් ශක්තිමත් නායකත්වයක් ලබා දෙනවා. එතුමාගේ නායකත්වය අබියස කිසිදු විපක්ෂ නායකත්වයක් අලුත් නායකත්වයක් බිහිවීමට ඉඩ නැහැ. ජනාධිපතිතුමාගේ නායකත්වය ඉතාමත් ආකර්ෂණීයයි විශිෂ්ටයි කියන අදහස තමයි මට තිබෙන්නේ.පැරදුණාම ඒකට එක් එක් හේතු කියන ඒක සාමාන්‍ය දෙයක්. ගමේ කතාවක් තිබෙනවා නටන්න බැරි මිනිහට පොළොව ඇදයි කියන කතාවක්. අද එක්සත් ජාතික පක්ෂයට වෙලා තිබෙන්නේ ඒ විදිහේ දෙයක්. තමන් පැරදුණේ මොකද තමන් වෙත ජනතාව ආකර්ශණය නොවුණේ මොකද කියා සලකා බලා කටයුතු කළ යුතුයි. එහෙම නොවුණොත් ඔවුන්ට හැමදාම සිදුවෙන්නේ අඳුරේ අතපත ගෑම පමණයි.ඡන්ද ප්‍රතිශතය පිළිබඳව කතා කරන අයට වැටහෙන්නේ නැති දෙයක් තිබෙනවා එනම් අවුරුදු අටක කාලය තුළ එජාපය හා සන්ධානය අතර ඡන්ද පරතරය දිනෙන් දින ඉහළ ගිහින් තිබෙනවා. වයඹ පළාතේ ආසන අතිබහුතරයක් අප ජයග්‍රහණය කළේ වැඩි ඡන්ද විසි දහසකටත් වැඩි ප්‍රමාණයකිනුයි. මේ තත්ත්වය තුළ සන්ධානයේ ඡන්ද ප්‍රමාණය අඩු වුණා කියන ඒ තර්කය සම්පූර්ණයෙන්ම වැරැදියි.ඒ තර්කය සම්පූර්ණයෙන්ම පදනම් විරහිත හා අර්ථයක් නැති තර්කයක් විදිහටයි මා දකින්නේ. ඔවුන්ට අද ජනාධිපතිවරණයක් නෙවෙයි ප්‍රාදේශීය සභාවක් හෝ දිනා ගැනීමට නොහැකි තත්ත්වයකයි සිටින්නේ. 2014 දී ජනාධිපතිවරණයක් ඉල්ලන එජාපය වයඹ මධ්‍යම මැතිවරණවලදී පරාජය වූ ආකාරය දුටුවාම එක්සත් ජාතික පක්ෂයේ අනාගතය සම්පූර්ණයෙන්ම අඳුරු වෙලා බිඳ වැටී අවසන්. එක්සත් ජාතික පක්ෂයේ නායකයාට ජනතාවට සමීප වී කටයුතු කරන්න බැහැ. එවැනි නායකයකුට ජනාධිපතිවරණයක් දිනන්න තබා සිතන්නවත් බැහැ.ආණ්ඩුව සංවර්ධන කටයුතු සිදු කළේ මැතිවරණ ජයග්‍රහණ බලාපොරොත්තුවෙන් නොවෙයි. අප වගකිව යුතු ආණ්ඩුවක් විදිහට රටේ උතුරු ප්‍රදේශයටත් අවශ්‍ය සංවර්ධන වැඩපිළිවෙළ ලබා දිය යුතුයි. අප ඒ විශාල කාර්යයක් උතුරු ප්‍රදේශයට සිදු කර තිබෙනවා. මේ සංවර්ධන ව්‍යාපෘතිවල ප්‍රතිඵල ලබා ගනිද්දී ජනතාව සත්‍ය තේරුම් ගෙන එක්සත් ජනතා නිදහස් සන්ධානයට ඡන්දය ලබාදේවි. උතුරේ ජනතාවට සත්‍ය තේරුම් ගැනීමටත් ඇත්ත තේරුම්ගෙන කටයුතු කිරීමටත් යම් කාලයක් ගත වේවි.උතුරු ප්‍රදේශය ජය ගැනීමට දෙමළ ජාතික සන්ධානය විශාල ප්‍රයත්නයක නියැලුන ජාතිවාදය අන්තවාදය ජනතාව වෙත බලහත්කාරයෙන් මෙන් පැටෙව්වා. උතුර ඔවුන් ජය ගත්තේ එවැනි පහත් උපක්‍රම මඟිනුයි.මේ අලුත් බලවේගවලට ඔළුව එසැවීමට පුළුවන් වෙලා තිබෙන්නේ විපක්ෂයේ දේශපාලන පක්ෂ දුර්වලතාවය නිසයි. එජාපයට ඡන්දය දෙන අය ජවිපෙට ඡන්දය දෙන අය කල්පනා කරනවා. මේ විදිහේ දියාරු දේශපාලන පක්ෂවලට ඡන්දය දෙන්නේ නැහැ කියලා එහි වාසිය තමයි තෙවැනි පක්ෂවලට ලැබෙන්නේ.ඒත් එක්සත් ජනතා නිදහස් සන්ධානයේ ඡන්ද පදනමට අභියෝග කිරීමට කිසිදු දේශපාලන පක්ෂයකට පුළුවන්කමක් නැහැ.විකල්ප බලවේගයක් විදිහට යම් බලවේගයක් ඇතිවීම ගැන අපට අකැමැත්තක් නැහැ. ඒත් මේ කිසිදු බලවේගයකට ආණ්ඩුවේ ඡන්ද පදනමට තර්ජනයක් එල්ල කිරීමට පුළුවන්කමක් නැහැ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>28</day>
    </date>
    <link>http://www.dinamina.lk/2013/09/28/_art.asp?fn=f1309282</link>
    <topic>“ජයතිස්ස තෙන්නකෝන්ගේ සමනොළ සිරිපා වරුණ”</topic>
    <author>නන්දික බැද්දේගම</author>
    <content>අපේ රටේ වෙසෙන බෞද්ධ හා හින්දු බැතිමතුන් ශ්‍රී පාදය වන්දනා කරන අතර ඉස්ලාමීය හා ක්‍රිස්තු භක්තිකයන් ද සමනොල ශ්‍රී පාදස්ථානයට බුහුමන් දක්වති.බොදුනුවන්ට එය බුදුන්ගේ ශ්‍රී පාදය ද, කිතුනුවන්ට එය ආදම්ගේ පාදය ද, හින්දු භක්තිකයන්ට ශිව දෙවියන්ගේ පාදය ද වන අතර, ඉස්ලාම් භක්තිකයන් ද ලොව මුල්ම මිනිසා ආදම් ලෙස පිළිගන්නා හෙයින් එය එතුමාගේ පාදය ද බව විශ්වාස කරයි.අතීතයේ සිරිපා වන්දනාව අතිශය දුෂ්කර එසේම අන්තරාදායක ගමනක් විය.එදා සිරිපා වන්දනාවේ යෙදුනුවන් සිය ජීවිතය දෙවියන්ට කැප කොට අප්‍රමාණ භක්තියෙන් මෙන්ම සැනසිල්ලෙන් යුතුව උතුම් චාරිත්‍රයක නිරත විය. “සමනොළ සිරිපා වරුණ” පොතින් ජයතිස්ස තෙන්නකෝන් ප්‍රවීණ ලේඛකයා උත්සාහ ගන්නේ ශ්‍රී පාද වන්දනාව පිළිබඳව විවරණයක යෙදෙන්නටය.එහි අඩංගු “සමනොළ යනු කිම සකිසඳ” “බොදු පුද ලද සිරිපාද ලෙස” “ශිව දෙවි රැස බබළන ගිර” “ආදම් වෙත කිතුනු බැතිය” “යෝනක දන දෙන බුහුමන” “සිරිපද සුරකින සුමන’ස දෙව්රද” “කරුණා අත්වැලක් සැදෙන” “සිරිපාදේ නාහිමිවරු” “සිරිපාදේ වන්දනා කළ රජ මැතිවරු සහ විදේශීය ලේඛකයෝ” “සිරිපාදය වන්දනා කළ විදේශිකයෝ” “විදේශීය ලේඛකයන් දුටු සිරිපාදය” සිරිපාදේ ජනප්‍රවාද යන ලිපි මගින් ශ්‍රී පාදය පිළිබඳව ඉතා පැහැදිලි අවබෝධයක් පාසල් ළමයින්ට හා සිරිපාදය පිළිබඳව හැදෑරීමට උනන්දු වන අයට ලබාගත හැක..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>30</day>
    </date>
    <link>http://www.dinamina.lk/2013/09/30/_art.asp?fn=n1309302</link>
    <topic>විග්නේෂ්වරන් බෙදුම්වාදය මාර්කට් කරයි</topic>
    <author>රෝෂන් තුෂාර</author>
    <content>වසර තිහක යුද්ධය නිම කර උතුරට ප්‍රජාතන්ත්‍රවාදය ලබාදුන් රජය ජිනීවා ඉදිරියට ගෙන ගොස් වෙනම රටක් ස්ථාපිත කිරීමේ උත්සාහයක උතුරු පළාත් මහ ඇමැතිවරයා නිරත වන බව විද්වත්හු පෙන්වා දෙති.ජිනීවා වෙත ගොස් හෝ පළාත් සභාවට ඉඩම් බලතල ලබාගන්නා බවටත් මිලිටරි ආණ්ඩුකාරවරයකු ඉදිරියේ දිවුරුම් දීමට සූදානම් නැති බවටත් විග්නේශ්වරන් මහතා කර ඇති ප්‍රකාශය සම්බන්ධයෙන් අදහස් දක්වමින් ඔවුහු මෙසේ කියති.උතුරු පළාත් අහිංසක දෙමළ වැසියන්ට රජය සද්භාවයෙන් ලබාදුන් ප්‍රජාතන්ත්‍රවාදය ඔස්සේ බෙදුම්වාදය මාර්කට් කරමින් විග්නේශ්වරන් මහතා ඉටු කරන්නේ බෙදුම්වාදී සංවිධානවල පරමාර්ථ බවත් ඔවුහු පෙන්වා දෙති.ශ්‍රී ලංකා නීතිඥ සංසදයේ නීතිඥ කපිල ගමගේ මහතා මහ ඇමැතිවරයාගේ ප්‍රකාශය පිළිබඳ මෙසේ පැවැසීය.ආණ්ඩුක්‍රම ව්‍යවස්ථාවේ 157 ආ 7 වගන්තිය යටතේ මහ ඇමැතිවරයා පත්වූ දින සිට මාසයක් ඇතුළත දිවුරුම් දිය යුතුය යන්න සඳහන් වේ. ජනාධිපතිවරයා නම් කරන ආණ්ඩුකාරවරයා, පාර්ලිමේන්තු මන්ත්‍රීවරයකු හෝ ජනාධිපතිවරයා ඉදිරියේ මෙම දිවුරුම් දීම කළ හැකිය.විග්නේශ්වරන් මහතා නීති විශාරදයෙකි. ශ්‍රී ලංකා ආණ්ඩුක්‍රම ව්‍යවස්ථාව හෝ එමඟින් ප්‍රකාශිත ඒකීය රාජ්‍ය, ප්‍රජාතන්ත්‍රවාදය යන සියල්ල දනී. ඔහු මෙම ප්‍රකාශ මගින් ඉල්ලන්නේ පොලිස් බලතල නෙ‍ාවේ. ඉඩම් බලතලද නොවේ. ඔහුට අවශ්‍ය රජය ප්‍රජාතන්ත්‍රවාදය ස්ථාපිත කිරීමට දරන ප්‍රයත්නය කණපිට පෙරළා 1949 දෙමළ රාජ්‍ය පක්ෂය පිහිටුවා ආරම්භ කළ ආරක්ෂිත රාජ්‍ය සංකල්පය නැතහොත් බෙදුම්වාදීන්ගේ වෙනම ඒකකයක් පිහිටුවීමට පාර කැපීමයි.ඔහු දැන් අපේ රටේ ව්‍යවස්ථාව අනුව ශ්‍රේෂ්ඨාධිකරණය ලබාදුන් ඉඩම් බලතල පිළිබඳ තීන්දුව ජිනීවා ඉදිරියට ගෙන ගොස් ආණ්ඩුව අපේ බලතල උදුරා ගත් බව කියමින් වෙනම රාජ්‍යයක් වෙනුවෙන් කඩුව අමෝරා ගන්නයි. ඔහු දැන් පෙන්වන්නේ උතුරේ ජනතාව ඔහුට ලබා දුන් සීයට 80% පරම බලය කප්පාදු කරනවා කියමින් ජිනීවාවලට කියන්න. බෙදුම්වාදී අරගලයට සටන් පාඨ එකතු කරන විග්නේශ්වරන් මහතාගේ ප්‍රයත්නය දෙමළ ජාතික සන්ධාන ප්‍රකාශයේ සඳහන් වූ රට බෙදීම හැර අනෙකක් නොවේ.රජය විස දල නොකඩා සර්පයකු එළියට දා ගත්තා වගේ ඡන්දය තියන්න පෙර කළ යුතු දේ කළේ නැහැ. අපට උතුරේ ජනයා විශ්වාස කළ හැකි වූවත් බෙදුම්වාදීන් ‍විශ්වාස කළ නොහැකියි. ත්‍රස්තවාදය අප රජය අනුමත නොකළත් පැවැති ආණ්ඩු බල අරගලය මත ත්‍රස්තවාදීන්ට වරින් වර ලිහිල් පිළිවෙත් අනුගමනය කරන්න වුණා.විග්නේශ්වරන් මහතා සිය ගමනේ ආයුධ බවට පත්කර ගන්නේ රටේ දේශපාලනඥයන්ගේ වැරැදි ක්‍රියා. තිම්පු සාකච්ඡා ඊට හොඳම උදාහරණ. එම නිසා රටේ ජනතාව ආණ්ඩුවේ සද්භාවය විග්නේශ්වරන් මහතාට අවියක් කර ගැනීමට කිසිවිටෙකත් ඉඩ තැබිය යුතු නැහැ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>30</day>
    </date>
    <link>http://www.dinamina.lk/2013/09/30/_art.asp?fn=n1309303</link>
    <topic>අසංකා මොනරවිලගේ මව ඝාතනය කරයි</topic>
    <author>මහින්ද අලුත්ගෙදර</author>
    <content>රාජගිරිය, මොරගස්මුල්ල ප්‍රදේශයේ පිහිටි නිවෙසක් තුළ තිබී අබිරහස් ලෙස මියගොස් සිටි කාන්තා මළ සිරුරක් පොලීසිය විසින් ඊයේ (29) සොයා ගෙන ඇත.මෙලෙස මියගොස් ඇත්තේ වයස අවුරුදු 84 ක් පමණ වන ඊඩා මාගරට් ලිහිනියා කුමාරි ප්‍රනාන්දු නමැති කාන්තාවක් වන අතර ඇය ශ්‍රී ලංකාවේ ප්‍රවීණ චිත්‍රපට අධ්‍යක්ෂවරයකු, ලේඛකයකු හා විචාරකයකු වූ අභාවප්‍රාප්ත තිස්ස අබේසේකර මහතාගේ නැන්දනිය මෙන්ම අසංකා අබේසේකර මොණරවිල මහත්මියගේ මෑණියන් බවට හදුනාගෙන තිබේ.පොලීසියට ලද තොරතුරක් අනුව ඇයගේ නිවෙස පරීක්ෂා කිරීමේ දී ඊයේ පෙරවරු 8.45 ට පමණ මියගිය කාන්තාවගේ මළ සිරුර සොයාගෙන තිබෙන අතර මේ කාන්තාවගේ ස්වාමි පුරුෂයා නිවෙසින් බැහැරව ඥාති නිවෙසකට ගොස් සිටිය දී මරණය සිදුව තිබෙන බවට මූලික පරීක්ෂණවලින් අනාවරණය කරගෙන ඇතැයි පොලිස් මාධ්‍ය ප්‍රකාශක කාර්යාලය සදහන් කරයි.පසුගිය 27 සහ 29 යන දිනයන් අතර කාලයේ දී මේ මරණය සිදුවන්නට ඇතැයි පොලීසිය සැකකරන අතර නිවෙසේ ඇඳක් මත තිබී සොයාගත් මළ සිරුරේ පිටතින් පෙනෙන තුවාල කිසිවක් දක්නට නොතිබූ බවද භාණ්ඩ සොරා ගැනීමට පැමිණි කොල්ල කල්ලියක් මෙම ඝාතනය සිදුකරන්නට ඇතැයි විශ්වස කරන බව ද පොලීසිය පවසයි.අදාළ නිවෙසේ කාමරයක අල්මාරියක් තුළ තිබූ භාණ්ඩ ද ඇද දමා ඇති අතර සොරාගත් දේපළ සම්බන්ධයෙන් කිසිවක් මේ දක්වා අනාවරණය වී නොමැති බව ද පොලිස් මාධ්‍ය ප්‍රකාශක කාර්යාලය කියාසිටී.මියගිය කාන්තාවගේ මෘත ශරීරය සම්බන්ධයෙන් මූලික මහේස්ත‍්‍රාත් පරීක්ෂණය සිදුකිරීමෙන් අනතුරුව පශ්චාත් මරණ පරීක්ෂණය සඳහා මළසිරුර මේ වනවිට කොළඹ ජාතික රෝහලේ පොලිස් මෘත ශරීරාගාරයේ තැන්පත්කර තිබෙන අතර පශ්චාත් මරණ පරීක්ෂණය අද (30) සිදුකිරීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>30</day>
    </date>
    <link>http://www.dinamina.lk/2013/09/30/_art.asp?fn=n1309304</link>
    <topic>ආචාර්ය අලුත්වැවේ සෝරත නාහිමිගේ දේහය රථ පෙරහරකින් කතරගමට වැඩම කෙරේ</topic>
    <author>හම්බන්තොට දිස්ත්‍රික් සමූහපී. ඩබ්ලිව්. කොඩිතුවක්කු සහ කතරගම විශේෂ</author>
    <content>කොළඹ පෞද්ගලික රෝහලකදී අපවත්වූ කතරගම කිරිවෙහෙර අධිපති රුහුණු මාගම්පත්තුව ප්‍රධාන සංඝනායක ඌව වෙල්ලස්ස විශ්වවිද්‍යාලයේ කුලපති උපාධ්‍යාය ආචාර්ය අලුත්වැවේ සෝරත නා හිමියන්ගේ දේහය මහජනතාවගේ සෝසුසුම් මැද විශේෂ රථ පෙරහරකින් ඉකුත් 28 වැනිදා පස්වරු 6ට කතරගම කිරිවෙහෙර රජමහා විහාරස්ථානය වෙත වැඩම කෙරිණි.මේ වන විට නාහිමියන්ගේ දේහය විහාරස්ථානයේ මහජන ගෞරවය සඳහා තැන්පත් කොට තිබේ. දේහය පිළිබඳ ආදාහන පූජෝත්සවය ඔක්තෝබර් මස 02 වැනිදා පස්වරුවේ පූර්ණ රාජ්‍ය ගෞරව සහිතව කතරගම නව නගරයේ මහජන ක්‍රීඩාංගණයේදී පවත්වනු ඇත. නාහිමියන්ගේ දේහය කොළඹ සිට කතරගමට රැගෙන යද්දී නාහිමියන් ජන්මලාභය ලැබූ අඟුණකොළපෑලැස්ස අලුත්වැව පුරාණ විහාරයේදී 28 වැනිදා පස්වරු 2.00ට නෑහිතවත් පිරිස වෙනුවෙන් ප්‍රදර්ශනය කෙරිණ. එහිදී නාහිමියන්ට ඥාත‍ීහු සහ ප්‍රදේශවාසීහු ඉහළම ගරු බුහුමන් දක්වන ලදහ.නාහිමියන්ගේ අපවත්වීම පිළිබඳ ශෝකය පළ කෙරෙමින් අම්බලන්තොට, හම්බන්තොට, තිස්සමහාරාම, කතරගම යන නගරවල ‘කහ කොඩි’ ඔසවා ඇත. විශාල ශෝක පුවරුද ප්‍රදර්ශනය කෙරෙයි. කහ රැළි පාලම් කොඩිවලින් කතරගම මැණික් ගඟලඟ සිට කිරිවහෙර දක්වා මාර්ගය සරසා තිබේ. දේහයට අවසන් ගෞරව දැක්වීම සඳහා විශාල වශයෙන් පිරිස් පැමිණෙමින් සිටිති.සිතුල්පව්ව රාජමහා විහාරාධිපති ශාස්ත්‍රපති මැටරඹ හේමරතන තිස්සමහාරාම රාජමහා විහාරාධිපති ආචාර්ය දේවාලේගම ධම්මසේන රුහුණු මාගම්පත්තුවේ ප්‍රධාන අධිකරණ සංඝනායක කතරගම ශ්‍රී අභිනවාරාම විහාරාධිපති ශාස්ත්‍රපති කපුගම සරණතිස්ස සෙල්ල කතරගම මහසේන රාජමහ විහාරාධිපති ජිනානන්ද යන නාහිමිවරුන් ප්‍රධාන හම්බන්තොට මොනරාගල දිස්ත්‍රික්කවල විහාරස්ථානවල නාහිමිවරුන් ප්‍රධාන මහාසංඝරත්නය අවසන් ගෞරව දැක්වූහ.අවසන් ගෞරව දැක්වීම සඳහා පැමිණි දහස් සංඛ්‍යාත මහජනතාවට දිගු පෝලිම්වල සිටීමට සිදුවූහ. නාහිමියන්ගේ ආදාහනය සිදුකරණ ඔක් 02දින කතරගම ජනාධිපති ජාතික පාසැල, සේලලකතරගම දෙටගමුව හා ගෝතමීගම යන පාසැල් වසා තබන අතර එම පාසල්වල සිසු දරුවන් නිල ඇඳුමින් යුතුව ආදාහන පෙරහැරට එක්වු ඇත. කතරගම ප්‍රදේශයේ සියලුම දහම් පාසල් දරුවන් නිල ඇඳුමෙන් යුතුව ආදාහන පෙරහැරට එක්වෙයි.කතරගම නවනගරයේ පොදු ක්‍රීඩාංගණයේ පැවැත්වෙන ආදාහන උත්සවයට මහා සංඝරත්නය 5000 පමණ සහභාගි වෙතැයි අපේක්ෂා කරන බව කිරිවෙහෙර රාජ මහා විහාරස්ථ දායක සභාවේ සභාපති රුහුණු කතරගම මහා දේවාලයේ ප්‍රධාන කපු ධුරන්දර සොමිවැල ටී. රත්නායක මහතා ප්‍රකාශ කළේය. ආචාර්ය අලුත්වැව සෝරත නාහිමියන්ගේ අපවත්වීම නිසා සැප් මස 27 දින දහවල් 10.30 පූජාවෙන් පසුව වසන ලද කතරගම මහා දේවාලය පූජා කටයුතු ආරම්භ වන්නේ ඔක්. මස 02 දින සවස 6.30 පූජාවෙනුයි.</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>30</day>
    </date>
    <link>http://www.dinamina.lk/2013/09/30/_art.asp?fn=n1309305</link>
    <topic>හිටපු මහ ඇමැති බර්ටි ප්‍රේමලාල් දිසානායක අද දැයෙන් සමුගනී</topic>
    <author>අමිල ප්‍රභාත් වනසිංහ, අනුරාධපුර මධ්‍යම සමූහ සහහි‍ෙඳා්ගම සමූහ</author>
    <content>අභාවප්‍රාප්ත උතුරුමැද පළාත් හිටපු මහ ඇමැති බර්ටි ‍ප්‍රේමලාල් දිසානායක මහතාගේ අවසන් කටයුතු අද (30) සවස 2.00 ට අනුරාධපුර වලිසිංහ හරිශ්චන්ද්‍ර ක්‍රීඩාංගණයේදී සිදුකෙරේ.ඒ මහතාගේ දේහය ‍අනුරාධපුර, නෙළුම්කුලම පිහිටි සැනසුම නිවසෙහි මේ වනවිට තැන්පත් කර තිබේ. පසුගිය (27) දින පස්වරුවේ කොළඹ පෞද්ගලික රෝහලකදී හදිසියේම අභාවප්‍රාප්ත වූ බර්ටි ප්‍රේමලාල් දිසානායක මහතාගේ දේහය පෙරේදා (28) රිය පෙරහරින් ජනතාවගේ සෝසුම් මැද නිවස වෙත රැගෙන එනු ලැබීය.ශ්‍රී ලංකා නිදහස් පක්ෂයේ ජ්‍යෙෂ්ඨ උප සභාපති ධුරය මෙන්ම ඇමැතිකම් රැසක් දරමින් උතුරුමැද පළාතේ ජනතාව වෙනුවෙන් විශාල මෙහෙයක් කළ බර්ටි ප්‍රේමලාල් දිසානායක මහතා අධ්‍යාපන සේවා ඇමැති දුමින්ද දිසානායක මහතා ඇතුළු දරුවන් සිවුදෙනෙකුගේ පියෙකි. මියයනවිට ඒ මහතා පනස් නව (59) වියේ පසුවිය. බර්ටි ප්‍රේමලාල් දිසානායක මහතාට අවසන් ගෞරව දැක්වීම සඳහා අගමැති දි. මු. ජයරත්න මහතා ඇතුළු පක්ෂ විපක්ෂ මැති ඇමැතිවරුන්ද පැමිණියහ. එසේම විශාල ජනතාවක් පැමිණෙමින් සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>30</day>
    </date>
    <link>http://www.dinamina.lk/2013/09/30/_art.asp?fn=n1309306</link>
    <topic>ශ්‍රී ලංකාවට එරෙහිව නඟන අසත්‍ය ප්‍රචාර පුස්සක් වෙනවා</topic>
    <author>මහින්ද අලුත්ගෙදර</author>
    <content>පොදුරාජ්‍ය මණ්ඩලීය රාජ්‍ය නායක සමුළුවට සහභාගිවීම සඳහා රටවල් 53 ක රාජ්‍ය නායකයන් ශ්‍රී ලංකාවට පැමිණීමත් සමඟ අපේ රටට එරෙහිව පවතින අසත්‍ය ප්‍රචාර සම්පූර්ණයෙන්ම පුස්සක් බවට පත්වන්නේ යැයි ස්වාධීන රූපවාහිනී සේවයේ සභාපති ජ්‍යෙෂ්ඨ මාධ්‍යවේදී රොස්මන්ඩ් සේනාරත්න මහතා අවධාරණය කරයි. යුද ගැටුම් නිමාවට පත්කළ ශ්‍රී ලංකාව වර්තමානයේ ශීඝ්‍ර සංවර්ධනයක් කරා පියවරෙන් පියවර පියනඟමින් සිටින අවස්ථාවක ජාත්‍යන්තර සංවිධාන සහ ඇතැම් රටවල් විවිධ චෝදනා එල්ල කරන බව පෙන්වාදෙන ඒ මහතා මෙවැනි ප්‍රචාරයන්ට අවධානය යොමු නොකොට වත්මන් ශ්‍රී ලංකාවේ සැබෑ තත්ත්වය සියැසින් දැක සත්‍ය අවබෝධ කර ගැනීමට කඳිම අවස්ථාවක් බවද පෙන්වාදෙයි.ඉතිහාසයේ සිට අවස්ථා කිහිපයකදී ශ්‍රී ලංකාව සම්බන්ධයෙන් ලෝකයේම අවධානය යොමු වූ බව සිහිපත් කරන රොස්මන්ඩ් සේනාරත්න මහතා 1976 වසරේදී නොබැදි ජාතීන්ගේ රාජ්‍ය නායක සමුළුව පැවැත්වීම, 1996 වසරේදී ලෝක ක්‍රිකට් ශූරතාව දිනා ගැනීම, දශක තුනකට අධික කාලයක් පැවැති ලොව භයානක ත්‍රස්තවාදය පරදා 2009 වසරේදී රටට සාමය උදා කිරීම මෙන්ම ලෝක ආර්ථික අර්බුද හමුවේ වුවද ශ්‍රී ලංකවේ ආර්ථිකය වර්ධනය වෙමින් ඉදිරියට ගමන් කිරීම ආදිය මෙහිදී අතිශයින්ම වැදගත් ලෙස පෙන්වාදෙයි.මේ අතර පසුගිය 2009 වසරේදී ලොව භයානකම ත්‍රස්තවාදය පරාජයට පත්කළද එයින් නොනැවතුණු ජනාධිපති මහින්ද රාජපක්ෂ මහතා ප්‍රමුඛ වත්මන් රජය රටේ දැවැන්ත සංවර්ධනය වෙනුවෙන් වැඩසටහන් රාශියක් ආරම්භ කිරීමද මෙහිදී කැපී පෙනෙන බව රොස්මන්ඩ් සේනාරත්න මහතා සිහිපත් කරයි. මේ අවස්ථාවන් සම්බන්ධයෙන් ලෝකයේම අවධානය ශ්‍රී ලංකාව වෙත යොමු වූ බව සදහන් කරන ස්වාධීන රූපවාහිනී සේවයේ සභාපතිවරයා එළඹෙන නොවැම්බර් මාසයේ ශ්‍රී ලංකාවේදී පැවැත්වෙන පොදුරාජ්‍ය මණ්ඩලීය සමුළුව කෙරෙහිද ලෝකයේම අවධානය යොමුවන බව ප්‍රකාශ කරයි.ජාත්‍යන්තර බලපෑම් හමුවේ වුවද ශ්‍රී ලංකාව ලබා තිබෙන දැවැන්ත සංවර්ධනය ලෝක නායකයන්ට දැකගැනීමට මෙමඟින් හැකියාව ලැබෙන බවද ආයෝජකයන්ට කඳිම පාරාදීසයක් බවට ශ්‍රී ලංකාව පත්ව තිබෙන බවද පෙන්වාදෙන රොස්මන්ඩ් සේනාරත්න මහතා පොදුරාජ්‍ය මණ්ඩලීය සමුළුව ශ්‍රී ලංකාවේදී පැවැත්වීමත් සමඟ අපේ රටට ප්‍රතිලාභ රැසක් අත්වන බවද කියාසිටී.මේ අතර ඒ මහතා පෙන්වාදෙන්නේ මෙවර ශ්‍රී ලංකාවේදී පැවැත්වෙන පොදුරාජ්‍ය මණ්ඩලීය සමුළුව වාර්තා කිරීම සඳහා විදෙස් මාධ්‍යවේදීන් 700 ක් පමණ සහභාගි වීමට නියමිත අතර එය අපේ රටට සුවිශේෂී අවස්ථාවක් බවද අපේ රටේ ප්‍රතිරූපය ගොඩනඟා ගැනීම සඳහා මෙය අතිශය වැදගත් අවස්ථාවක් බවත්ය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>30</day>
    </date>
    <link>http://www.dinamina.lk/2013/09/30/_art.asp?fn=n1309307</link>
    <topic>හඳගමට-අද සිනමාවට ජයන්තට-හෙට සිනමාවට</topic>
    <author>ඡායාරූප - ටෙනිසන් එදිරිසිංහ</author>
    <content>පසුගිය 27 වැනිදා කොළඹ මියුසියස් රඟහලේ පැවැති දෙවැනි දෙරණ ලක්ස් සිනමා උළෙලේ දී 2012 වසරේ හොඳම චිත්‍රපටයට, හොඳම තිර රචනයට සහ හොඳම අධ්‍යක්ෂණයට හිමි සම්මාන දිනා ගන්නා ලද්දේ “ඉනි අවන්” චිත්‍රපටය වෙනුවෙන් අශෝක හඳගම මහතාය.මෙම සිනමා උළෙලේ “Cinema of Tomorrow” (හෙට දවසේ සිනමාව) අංශයෙන් අනාගතයේ ප්‍රදර්ශනය කෙරෙන හොඳම චිත්‍රපටය වශයෙන් සම්මාන ලැබූයේ ජයන්ත චන්ද්‍රසිරි මහතා අධ්‍යක්ෂණය කළ “සමනල ස‍ංඩ්වනිය” චිත්‍රපටයය. මෙය තෝරාගනු ලැබූවේ ජාත්‍යන්තර චිත්‍රපට උළෙල සඳහා ශ්‍රී ලංකාව නියෝජනය කළ චිත්‍රපට රැසක් අතුරිනි. මේ ඔවුන් ‘දිනමිණ’ ඡායාරූපයකට පෙනී සිටි අයුරු..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>30</day>
    </date>
    <link>http://www.dinamina.lk/2013/09/30/_art.asp?fn=n1309308</link>
    <topic>ලිංගික අල්ලස් ගන්න හැදූ කළමනාකාර සහකාරවරයා විසිවසරක් හිර ගෙදරට</topic>
    <author>කුමුදු හෙට්ටිආරච්චි</author>
    <content>සේවා ස්ථාන මාරුවක් ලබාදීම සඳහා අනියම් කම්කරු සේවිකාවකගෙන් ලිංගික අල්ලසක් ඉල්ලා ලබා ගැනීමට තැත්කිරීමේ චෝදනාවට වරදකරු වූ වැල්ලවාය සෞඛ්‍ය නිලධාරී කාර්යාලයේ කළමනාකාර සහකාරවරයාට කොළඹ මහාධිකරණ විනිසුරු විමල් තම්බුවසම් මහතා විසින් විසිවසරක බරපතළ වැඩ සහිත සිරදඬුවමක් නියම කරන ලදී.සිරදඬුවමට අමතරව විත්තිකරුට රුපියල් විසිදහසක දඩ මුදලක් ගෙවීමට නියම කළ විනිසුරුවරයා එම දඩ මුදල නොගෙව්වොත් තවත් සිව් වසරක බරපතළ වැඩ සහිත සිරදඬුවමකට විත්තිකරු යටත් කෙළේය.වැල්ලවාය සෞඛ්‍ය වෛද්‍ය නිලධාරී කාර්යාලයේ සහකාර කළමනාකරු ලෙස කටයුතු කළ කේ.එල්. ආරියපාල (63) නැමැති විත්තිකරුට එසේ දඬුවම් නියම වුණි.ලිංගික අල්ලස් ඉල්ලා ලබා ගැනීම සම්බන්ධයෙන් පුද්ගලයකු වරදකරු කැර ලබාදුන් දෙවන නඩු තීන්දුව මෙය වනබවටත් ලිංගික අල්ලස් ඉල්ලීම හා ලබාගැනීම ලංකාවේ සමාජ තත්ත්වය පිරිහීමට ‍හේතුවී ඇති බවටත් අල්ලස් කොමිසමේ නීති අධ්‍යක්ෂ නීතිඥ ගංගා හෙයියන්තුඩුව මහත්මිය අධිකරණයට කරුණු දක්වමින් කළ ඉල්ලීම සලකා බලමින් විනිසුරුවරයා විසින් විත්තිකරුට දඬුවම් නියම කරන ලදී.2007 අගෝස්තු මස 01 වැනිදාත් 15 වැනිදාත් අතර කාලයේදී වැල්ලවාය සෞඛ්‍ය වෛද්‍ය නිලධාරී කාර්යාලයේ අනියම් ‍කම්කරු ලෙස සේවය කළ කාන්තාවකට අනුප්‍රාප්තිකයෙකු නොමැතිව ස්ථාන මාරුවීමක් ලබාගැනීමට සෞඛ්‍ය වෛද්‍ය නිලධාරීවරයාගේ අනුමැතිය රැගෙනදීමට ත්‍යාගයක් ලෙසට තමන් සමඟ සංවාසයේ යෙදීමට අයැදිම හා 2007 අගෝස්තු 15 වැනිදා එසේ සංවාසයේ යෙදීමට තැත් කිරීම යන අධිචෝදනා මත අල්ලස් කොමිසම විත්තිකරුට එරෙහිව මෙම නඩුව පවරා තිබුණි.අල්ලස් පනතේ 19 (ආ) 19 (ඇ) මෙන්ම 25 (1) වගන්තිය යටතේ විත්තිකරු දඬුවම් ලැබිය හැකි වරදක් සිදුකැර ඇති බව අල්ලස් කොමිසම විසින් විසින් විත්තිකරුට එරෙහිව වැඩිදුරටත් චෝදනා නගා තිබුණි. දීර්ඝ නඩු විභාගයකින් අනතුරුව විත්තිකරු ලිංගික අල්ලස් ඇයැදූ කාන්තාවද වැටලීම සඳහා අල්ලස් කොමිසමේ නිලධාරියකුද නිලධාරිනියකද සෞඛ්‍ය වෛද්‍ය නිලධාරී කාර්යාලයේ වෛද්‍යවරයාද මේ කාන්තාව විත්තිකරු කැඳවාගෙන ගිය හෝටලයේ කළමනාකරුද පැමිණිල්ල විසින් සාක්කි සඳහා කැඳවා තිබුණි.විත්තිකරුද විත්තිකූඩුවේ සිටම සිද්ධිය සම්බන්ධයෙන් ප්‍රකාශයක් ලබාදී තිබුණි. සෞඛ්‍ය වෛද්‍ය නිලධාරිවරයාගේ අනුමැතිය ලබාදීම සඳහා තමා සමඟ සංවාසයේ යෙදීමට පැමිණෙන ලෙස පැමිණිලිකාරියට බලකල ‍බටසාක්කි 10ක් ඉදිරිපත්වී ඇති බව සඳහන් කළ විනිසුරුවරයා විත්තිකරුට එරෙහිව අධි චෝදනා හතරම පැමිණිල්ල විසින් සාධාරණ සැකයකින් තොරව ඔප්පු කැර ඇති බවට තීන්දු කෙළේය. විත්තිකරු වෙනුවෙන් නීතිඥ රඛිත අබේවර්ධන මහතා පෙනී සිටි අතර අල්ලස් කොමිසමේ නීති අධ්‍යක්ෂිකා නීතිඥ ගංගා හෙයියන්තුඩුව මහත්මිය නඩුවේ පැමිණිල්ල මෙහෙයවූවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>30</day>
    </date>
    <link>http://www.dinamina.lk/2013/09/30/_art.asp?fn=n1309309</link>
    <topic>හල්ගස්වල ගව මස් කඩය ටෙන්ඩරයෙන් හිමි නමක් ලබා ගනී</topic>
    <author>නාගොඩ සමූහ</author>
    <content>නාගොඩ ප්‍රාදේශීය සභාවේ තල්ගස්වල එළ ගව මස් කඩය 2014 වර්ෂය සඳහා වැඩිම මුදලක් ගෙවා බෞද්ධ භික්ෂුන් වහන්සේ නමක් ටෙන්ඩරයෙන් මිලට ගෙන තිබේ.තල්ගස්වල බෞද්ධ මධ්‍යස්ථානාධිපති වැලිවැව සුජාත හිමියන් විසින් රුපියල් තුන් ලක්ෂ විසිපන් දහසකට මෙසේ මස් කඩය මිලට ගෙන ඇත්තේ මස්කඩය වසා දමන අරමුණින්ය.මේ මස් කඩය වසා දමන ලෙස ඉල්ලා සිටීමට ඉකුත් සති අන්තයේ ප්‍රදේශයේ ස්වාමීන් වහන්සේ කීපනමක්ම නාගොඩ ප්‍රාදේශීය සභාව වෙත වැඩම කළහ. ලේල්වල ජිනවංශ නාහිමි, හොරන්ගල්ලේ විජිත නාහිමි, උඩුගම ඉන්දජෝති හිමි, යටලමත්තේ පාලිත හිමි ඇතුළු මහා සංඝරත්නය නාගොඩ ප්‍රාදේශීය සභාවේ සභාපති හේමචන්ද්‍ර විලේගේ මහතාද හමුවූහ.එහිදී සභාපතිවරයා ප්‍රකාශ කළේ සභාවට ලැබෙන රුපියල් ලක්ෂ තුනක ආදායමක් නතර කළ නොහැකි බවත් ඒ අනුව 2015 වසරේ සිට මේ ගැන සභාව සමඟ සාකච්ඡා කර තීරණයක් ගන්නා බවත්ය.ඒ අනුව පිඬුසිගා වැඩම කර හෝ මේ රුපියල් තුන් ලක්ෂ විසිපන් දහස එකතු කර සභාවට ගෙවා ගව මස් කඩය වසා දමන බව ස්වාමීන් වහන්සේලා ප්‍රකාශ කළහ.</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>30</day>
    </date>
    <link>http://www.dinamina.lk/2013/09/30/_art.asp?fn=n13093010</link>
    <topic>රාජ්‍ය සාහිත්‍ය සම්මාන ප්‍රදානය අදයි</topic>
    <author>රක්ෂණ ශ්‍රීයන්ත</author>
    <content>"රාජ්‍ය සාහිත්‍ය සම්මාන ප්‍රදානෝත්සවය 2013" අද (30) සවස 2.30 ට බණ්ඩාරණායක අනුස්මරණ ජාත්‍යන්තර සම්මන්ත්‍රණ ශාලාවේදී කතානායක චමල් රාජපක්ෂ මහතාගේ ප්‍රධානත්වයෙන් හා සංස්කෘතික හා කලා කටයුතු ඇමැති ටී.බී.ඒකනායක මහතාගේ සහභාගීත්වයෙන් පැවැත්වේ.මේ උත්සවයේදී 2012 සිංහල, දෙමළ සහ ඉංග්‍රිසි භාෂාවලින් ලියා පළකළ විශිෂ්ටතම නවකතාව, කෙටිකතා සංග්‍රහය, ගී පද මාලා සංග්‍රහය, යොවුන් සාහිත්‍ය කෘති, ළමා සාහිත්‍ය කෘති, පරිවර්තන කෘති, විද්‍යා ප්‍රබන්ධ කෘති, විවිධ විෂය ශාස්ත්‍රීය හා පර්යේෂණ කෘති සදහා සම්මාන පිරිනැමීමට නියමිතය.මීට අමතරව ශ්‍රී ලාංකීය සාහිත්‍ය ක්ෂේත්‍රයට අනූපමේය සේවයක් කළ සිංහල, දෙමළ, ඉංග්‍රිසි මාධ්‍ය ප්‍රවීණ ලේඛකයන් තිදෙනෙක් "සාහිත්‍යරත්න" යාවජීව සම්මානයෙන් පුදනු ලබන අතර මෙවර සිංහල මාධ්‍යයෙන් මහාචාර්ය විනී විතාරණ, දෙමළ මාධ්‍යයෙන් ප්‍රවීණ ලේඛක තෙන්යාන් හා ඉංග්‍රිසි මාධ්‍යයෙන් කලාසූරී එඩ්වින් ආරියදාස මහත්වරුන් එම සම්මානයෙන් පුදනු ලැබේ."රාජ්‍ය සාහිත්‍ය සම්මාන ප්‍රදානෝත්සවය 2013" සංස්කෘතික හා කලා කටයුතු අමාත්‍යාංශයේ උපදෙස් පරිදි සංස්කෘතික කටයුතු දෙපාර්තමේන්තුව හා ශ්‍රී ලංකා කලා මණ්ඩලයේ රාජ්‍ය සාහිත්‍ය අනුමණ්ඩලය සංවිධාන කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>30</day>
    </date>
    <link>http://www.dinamina.lk/2013/09/30/_art.asp?fn=n13093011</link>
    <topic>පහේ ශිෂ්‍යත්ව ප්‍රතිඵල අනිද්දා</topic>
    <author>නිරුෂි විමලවීර</author>
    <content>පහ ශ්‍රේණිය ශිෂ්‍යත්ව විභාගයේ ප්‍රතිඵල අනිද්දා (02) නිකුත් කෙරෙන බව විභාග දෙපාර්තමේන්තුව අනාවරණ කරයි. ශිෂ්‍යත්ව ප්‍රතිඵල අනිද්දා රාත්‍රි අන්තර් ජාලයට මුදා හැරීමට අවශ්‍ය කටයුතු ද සකස් කොට ඇතැයි විභාග කොමසාරිස් ඩබ්ලිව්.එම්.එන්.ජේ පුෂ්පකුමාර මහතා ප්‍රකාශ කෙළේය ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>30</day>
    </date>
    <link>http://www.dinamina.lk/2013/09/30/_art.asp?fn=n13093012</link>
    <topic>වාණිජ ගොවිපොළ සංවර්ධන වැඩසටහනෙන් අනුරාධපුර දිස්ත්‍රික්කයේ ගොවි පවුල් 250ක් බිහි කෙරේ</topic>
    <author>අනුරාධපුර අතිරේක දිස්ත්‍රික් සමූහ‍</author>
    <content>කෘෂිකර්ම අමාත්‍යාංශය මගින් ක්‍රියාත්මක කර ඇති වානිජ ගොවිපොළ සංවර්ධන වැඩසටහන තුළින් අනුරාධපුර දිස්ත්‍රික්කයේ වානිජ ගොවි පවුල් 250ක් බිහිකිරීමට සැලසුම් කොට ඇත.දිවයිනේ සෙසු සියලු දිස්ත්‍රික්ක අභිබවමින් අතිසාර්ථක ලෙස ගොවීන් ව්‍යවසායකයින් බවට පත්කිරීමේ මෙම ව්‍යාපෘතිය අනුරාධපුර දිස්ත්‍රික්කය තුළ ක්‍රියාත්මක කිරීමට සියලු විධිවිධාන යොදා ඇතැයි අනුරාධපුර දිස්ත්‍රික් කෘෂිකර්ම අධ්‍යක්ෂ එච්. ආර්. ජී. බී. එරබදුපිටිය මහතා දිනමිණට පැවැසීය.දැනටමත් අනුරාධපුර දිස්ත්‍රික්කයේ ගලෙන්බිඳුනවැව, කහටගස්දිගිලිය ඇතුළු වී වගාව බහුලව සිදුකෙරෙන ප්‍රදේශ ආශ්‍රිතව ගොවීන් 200 දෙනකු ව්‍යවසායකයින් බවට පත්කිරීමේ වාණිජ ගොවිපළ ව්‍යාපෘතියට නම්කර ඇති බවද ඔහු සඳහන් කළේය.“කෘෂිකර්ම අමාත්‍යාංශය මුල් අදියර යටතේ වානිජ ගොවීන් 2000ක් බිහිකිරීමට සැලසුම් කර තිබෙනවා. මෙම ව්‍යාපෘතිය සඳහා වෙන්කර ඇති රුපියල් මිලියන 110න් මිලියන 40ක් ම අනුරාධපුර දිස්ත්‍රික්කය සඳහා දැනටමත් වෙන්කර දී තිබෙනවා. 2013/2014 මහ කන්නය අළලා දිස්ත්‍රික් වානිජ ගොවි ව්‍යාපෘතිය සක්‍රීය කිරීමට නියමිතයි. තෝරාගෙන සිටින ගොවීනට මිරිස්, ලොකු ලූනු, සෝයා වැනි භෝග වගාවන් වාණිජ මට්ටමෙන් ආරම්භ කිරීමට, කිරි ගව කර්මාන්තයේ යෙදීමට, බීජ නිෂ්පාදනය කරගෙන යාමට, කෘෂි යන්ත්‍රෝපකරණ අලෙවිය සහ නඩත්තුව ආරම්භ කිරීමට යනාදී වශයෙන් කෘෂි වානිජ අංශයට යොමු කිරීම වානිජ ගොවිපොළ සංවර්ධන වැඩසටහනේ පරමාර්ථයයි” දිස්ත්‍රික් කෘෂිකර්ම අධ්‍යක්ෂවරයා අවධාරණය කළේය.මෙම ව්‍යවසායක ගොවි ප්‍රජාව සඳහා දිස්ත්‍රික් වානිජ ගොවි සංවිධානයක් සමාගමක් වශයෙන් ආරම්භ කෙරෙන බවද මෙවැනි වාණිජ ගොවි සමාගම් 25ක් දිවයින පුරා බිහිකර ඒ සියලු ගොවි සමාගම් එක්කර ජාතික වාණිජ ගොවි සමාගමක් ස්ථාපිත කිරීමට සැලසුම් කර ඇතැයිද ඔහු පැවැසීය. මෙම ව්‍යාපෘතිය තුළින් සමස්ත ගොවි ආර්ථිකය අතිශය ශක්තිමත් මට්ටමකට ගෙන ආ හැකි බවද හෙතෙම පෙන්වා දුන්නේය.“කෘෂිකර්ම අමාත්‍ය මහින්ද යාපා අභයවර්ධන මහතාගේ මගපෙන්වීම මත හා ලේකම් විජේරත්න සකලසූරිය මහතාගේ මෙහෙයවීමෙන් වානිජ ගොවිපළ සංවර්ධන වැඩසටහන ක්‍රියාත්මක කෙරෙනවා. ගොවියා සත්‍ය වශයෙන්ම, රජ කරවීම මෙහි සංක්ෂිප්ත පරමාර්ථයයි. තෝර‍ාගනු ලබන ගොවි මහතකු විසින් ඔහු විසින් ආරම්භ කිරීමට නියමිත වානිජ කෘෂි ව්‍යාපෘතියේ වියදමින් අඩක් (50%) සහනාධාරයක් වශයෙන් රජය මගින් ලබාදීමට පියවර ගනු ලබනවා. ආරම්භක අදියරේදී මෙම සහනාධාරය රුපියල් ලක්ෂ දෙකකට සීමා වෙනවා.” එරබදුපිටිය මහතා අනාවරණය කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>30</day>
    </date>
    <link>http://www.dinamina.lk/2013/09/30/_art.asp?fn=n13093013</link>
    <topic>නිවසක මුළුතැන්ගෙයි හිස් ටින් එකක ජීව අත්බෝම්බයක් සයනයිඩ් කරලක් සමඟ ගෙහිමියා දැලේ</topic>
    <author>වැලිමඩ සමූහ - ආර්. රාජමන්ත්‍රී</author>
    <content>වැලිමඩ කැප්පෙටිපොල කළබුළුලන්ද ප්‍රදේශයේ නිවසක මුළුතැන්ගේ හිස් කිරිපිටි ටිං එකක බහා සඟවා තබා තිබූ යුද හමුදාව විසින් භාවිතා කරනු ලබන “ජේ. ආර්.” වර්ගයේ ජීව අත්බෝම්බයක්, සයිනයිට් කරලක් සමඟ නිවෙසේ හිමියාද සැකපිට 27 වන දින සවස (5.30 පමණ) අත්අඩංගුවට ගත් බව වැලිමඩ පොලිසිය පවසයි.මෙම සැකකාර ගෙහිමියාට මෙම ජීව අත්බෝම්බය හා සයිනයිඩ් කරල ලැබුණු ආකාරය හා මෙම භයානක ආයුධ සන්තකයේ තබා ගැනීමට හේතුව පිළිබඳව වැඩිදුර පරීක්ෂණ පැවැත්වීම සඳහා වැලිමඩ ‍මහේස්ත්‍රාත් අධිකරණයෙන් දින 03ක රැඳවුම් නියෝග ලබාගත් බව වැලිමඩ පොලිසිය පවසයි.මේ පිළිබඳ වැලිමඩ පොලිස් ස්ථානාධිපති පොලිස් පරීක්ෂක බුද්ධික ඒකනායක, අපරාධ අංශ ස්ථානාධිපති උප පොලිස් පරීක්ෂක ජේ. ඇම්. තුසිත කුමාර, පොලිස් සැරයන් ඇස්. ඒ. කුමාර (6081), පොලිස් සැරයන් ජේ. ජේ. ඇම්. චන්ද්‍රපාල (5363) මහත්වරුන් පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>30</day>
    </date>
    <link>http://www.dinamina.lk/2013/09/30/_art.asp?fn=n13093014</link>
    <topic>වයඹ සෑම මැතිවරණ කොට්ඨාසයකම ග්‍රාමීය මාර්ග කාපට් කරන වැඩ ඇරැඹේ</topic>
    <author>විජයානි එදිරිසිංහ</author>
    <content>මහින්ද චින්තන වැඩපිළිවෙළ යටතේ දැයට කිරුළ වැඩ සටහනට සමගාමීව වයඹ පළාතේ සෑම මැතිවරණ කොට්ඨාසයකම කිලෝමීටර් 25 බැගින් ග්‍රාමීය මාර්ග කාපට් කිරීමේ කටයුතු මේ වන විටත් ආරම්භ කර තිබේ.ආර්ථික සංවර්ධන අමාත්‍ය බැසිල් රාජපක්ෂ මහතාගේ සහ දැයට කිරුළ සභාපති අමාත්‍ය රංජිත් සියඹලාපිටිය මහතාගේ උපදෙස් යටතේ මාර්ග සංවර්ධන අධිකාරිය මගින් එම වැඩපිළිවෙළ ක්‍රියාත්මක කරවනු ලබයි.මාර්ග සංවර්ධන අධිකාරියේ කුරුණෑගල දිස්ත්‍රික් පළාත් අධ්‍යක්ෂිකා මංගලිකා මාරසිංහ මහත්මියගේ අධීක්ෂණය යටතේ මේ වනවිටත් හඳුනාගත් ග්‍රාමීය මාර්ග කාපට් කිරීම සිදුවෙයි. යෝජනා කර ඇති තවත් ග්‍රාමීය මාර්ග ගණනාවකම පවතින තත්ත්වය හා ඒවා අලුත්වැඩියා කර කාපට් කිරීමට සුදුසු තත්ත්වය පරීක්ෂා කිරීමද මාර්ග සංවර්ධන වයඹ පළාත් අධ්‍යක්ෂ කාර්යාලයේ නිලධාරීන් විසින් සිදුකරගෙන යනු ලබයි.කුරුණෑගල, මාවතගම ආසනයේද කිලෝමීටර් 25 යටතේ මාර්ග කාපට් කිරීම ආරම්භ කර ඇති අතර වසර 20කින්වත් හරිහැටි අලුත්වැඩියාවක් කර නැති කුරුණෑගල කෝම්පල ග්‍රාමීය මාර්ගයේ කිලෝමීටර් පහක් (5) කාපට් කිරීමට පාර්ලිමේන්තු මන්ත්‍රී නිරන්ජන් වික්‍රමසිංහ මහතා විසින් යොජනා කර ඇති අතර ළඟදීම එම මාර්ගයද කාපට් කිරීමේ කටයුතු ආරම්භ කිරීමට නියමිත බව මාර්ග සංවර්ධන අධිකාරියේ කුරුණෑගල දිස්ත්‍රික් අධ්‍යක්ෂ කාර්යාලයෙන් කළ විමසීමකදී හෙළිදරව් විය.</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>30</day>
    </date>
    <link>http://www.dinamina.lk/2013/09/30/_art.asp?fn=n13093015</link>
    <topic>ලී බඩු ‍වෙළෙඳ සලක හිටි හැටියේ මහා ගින්නක්</topic>
    <author>ආර්. ඤාණදාසඅම්බලන්ගොඩ සමූහ</author>
    <content>අම්බලන්ගොඩ නගරයේ පරණ පාරේ පිහිටි තුන්මහල් ලී බඩු වෙළෙඳ සැලක් පෙරේදා (28) සවස 4.15ට පමණ හිටිහැ‍ටියේ ගිනි ගැනීම නිසා, ඒ තුළ තිබූ රුපියල් ලක්ෂ ගණනක් වටිනා අල්මාරි, ඇඳවල්, පුටු මේස යනාදී ලී භාණ්ඩ හා ඇඳ හා පුටු මෙට්ට ආදිය සම්පූර්ණයෙන්ම ගින්නට හසුවී විනාශ විය. ගින්නට හසුවූ තුන්මහල් ගොඩනැගිල්ලටද විශාල වශයෙන් අලාභ හානි සිදුවී ඇත.එම ගින්නත් සමඟම ඊට යාබදව පිහිටි විදුලි භාණ්ඩ අලෙවි සැලක්ද ගිනි ගන්නට විය. ගින්න හටගෙන පැයකට පමණ පසු ගාල්ල නගර සභාවේ ගිනි නිවන රථ දෙකක් එම ස්ථානයට ළඟාවිය. ගිනි නිවන භටයින්ගේ හා රැස්ව සිටි පිරිසගේ සහයෙන් විදුලි භාණ්ඩ අලෙවි සැලේ ගින්න මැඩ පවත්වනු ලැබීය. එම වෙළෙඳසැලේ තිබූ විදුලි භාණ්ඩවලින් කොටසක් ගිනිගෙන විනාශ වූ අතර තවත් කොටසක් වෙළෙඳ සැලෙන් ඉවත්කර ගැනීම නිසා බේරා ගැනීමට හැකිවිය. ගින්න යාබද වෙළෙඳ සල් කරා පැමිණිය හැකි බව විශ්වාස කළ එම කඩහිමියන් රුස්ව සිටි පිරිසගේ මැදිහත් වීමෙන් පොලිසියේ සහය ඇතිව ආරක්ෂිත ස්ථාන කරා රැගෙන යනු දකින්නට ලැබුණි.මේ අවස්ථාවේදී විශාල පිරිසක් සිද්ධිය වූ ස්ථානයට රැස්වීමට පටන් ගැනීම නිසා පරණ පා‍ර සම්පූර්ණයෙන්ම අවහිර විය. ගාල්ල නගර සභාවේ ගිනි නිවන රථ දෙකක සිටි ගිනිනිවන භටයින් පැය තුනක පමණ කාලයක් තිස්සේ මහත් වෙහෙසක් දරා ගින්න අනෙකුත් වෙළෙඳ සැල් කරා පැතිර යාම වැළැක්විය.අම්බලන්ගොඩ සහකාර පොලිස් අධිකාරී නිහාල් පෙරේරා, මූලස්ථාන ප්‍රධාන පොලිස් පරීක්ෂක නිරෝෂන් රූපසිංහ මහතා ඇතුළු පොලිස් නිලධාරින් පිරිසක්ද අම්බලන්ගොඩ නගර සභාපති නීතිඥ අරුණ ප්‍රදීප්, නගර සභා මන්ත්‍රී දේව් රොහාන් රාජපක්ෂ යන මහත්වරුද ගිනි නිවන රථ පැමිණෙන්නට පෙර සිට ගින්න මැඩපැවැත්වීමට පිරිස මෙහෙයවමින් දැඩි වෙහෙසක් දැරූ බවද දැනගන්නට ලැබුණි.ගින්න මැඩපැවැත්වීම සඳහා අම්බලන්ගොඩ නගර සභාවට අයත් බවුසර්වලින්ද ජලය සැපයීමට නගර සභාවේ සභාපති නීතිඥ අරුණ ප්‍රදීප් මහතා පියවර ගෙන තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>30</day>
    </date>
    <link>http://www.dinamina.lk/2013/09/30/_art.asp?fn=n13093016</link>
    <topic>පැහැරගත් වෑන් රථය නාගස් හංදියේ  දමාගිහින්</topic>
    <author>රත්නපුර දිසා විශේෂනිරෝෂණ පෙරේරා</author>
    <content>ඇඹිලිපිටිය හිගුරආරේදී පැහැරගත් බව කියන වෑන් රථයක් ගොඩකවෙල වේරහැර ප්‍රදේශයේ ගසක ගැටීමෙන් පසු අත්හැර දමා ගොස් තිබියදී පොලිසිය විසින් සොයාගෙන තිබේ.ඊයේ (29) උදෑසන ගොඩකවෙල පෙරහැර නාගස්හංදියේදී වෑන් රථය සොයා ගනු ලැබීය.කෝසල කැලුම් නම් අයකු (28) ඇඹිලිපිටිය පොලිසියට පැමිණිල්ලක් කරමින් තමාගේ වෑන් රථය පැහැරගත් බවට දැනුම් දී තිබිණ. පෞද්ගලික ගමනක් යමින් සිටියදී වාහනය නතර කළ පුද්ගලයන් කිහිපදෙනෙකු තමාට පහරදී වෙලකට ඇද දමා වෑන් රථය පැහැරගෙන ‍ගිය බැව් ඔහු පැමිණිලි කර තිබුණි.වෑන් රථයේ අසුන්වලටද අලාභ සිදුකර ඇති අතර ගසක හැපීමෙන් ද වාහනයට බරපතළ හානි සිදුවී ඇතැයි පොලිසිය කියයි. පෞද්ගලික අමනාපයක් මත වාහනය පැහැරගෙන ගියේ දැයි සැක මතුවී ඇතැයි පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>30</day>
    </date>
    <link>http://www.dinamina.lk/2013/09/30/_art.asp?fn=n13093017</link>
    <topic>ගිනි අවියක්-පතරොම්ළඟ තබාගෙන සිටි අයෙක්කටුරූපෙන් අල්ලාගෙන</topic>
    <author>ගාල්ල උතුර විශේෂ</author>
    <content>ටී. 56 ගිනි අවියක් පතරොම් ගැබක් හා ජීව පතරොම් 14ක් ළඟ තබා ගත් පුද්ගලයෙකු අත්අඩංගුවට ගෙන ඇත.ගාල්ල කොට්ඨාස මත්ද්‍රව්‍ය නාශක අංශයේ නිලධාරීන් විසින් රත්ගම කටුරූපෙ ප්‍රදේශයේ කරන ලද වැටලිමකදී සැකකරු අත්අඩංගුවට ගනු ලැබිණි.මේ සම්බන්ධව ගාල්ල කොටිඨාස මත්ද්‍රව්‍ය නාශක අංශයේ නිලධාරීහු වැඩිදුරටත් පරීක්ෂණ පවත්වාගෙන යති..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>30</day>
    </date>
    <link>http://www.dinamina.lk/2013/09/30/_art.asp?fn=n13093018</link>
    <topic>භාරත ඝාතන නඩුවේ සාක්කි විභාගය කල් යයි</topic>
    <author>සිරන්ජනි කුමාරි</author>
    <content>භාරත ලක්ෂ්මන් ඝාතන සිද්ධියේ 11 වන විත්තීකරු වූ පාර්ලිමේන්තු මන්ත්‍රී දුමින්ද සිල්වා මහතා හදිසීයේ රෝහල්ගත වීම හා ප්‍රසන්න සෝලංගආරච්චි මහතාගේ බිරිය හදිසීයේ අසනීප වීම හේතුවෙන් නඩුවේ සාක්කි විභාගය ලබන මස 11 වන දිනට කල් තැබීමට කොළඹ අතිරේක මහේස්ත්‍රාත් ප්‍රියන්ත ලියනගේ මහතා පසුගිය 27 දා නියම කළේය.පාර්ලිමේන්තු මන්ත්‍රී දුමින්ද සිල්වා මහතාට වැළදුණු උණ රෝගයක් හේතුවෙන් මෙසේ පසුගිය 27 දා පෙරවරුවේ ශ්‍රී ජයවර්ධනපුර රෝහලට ඇතුළත් වූ බවට ඔහු වෙනුවෙන් අධිකරණයේ පෙනී සිටි ජනාධිපති නිතිඥ හේමන්ත වර්ණකුලසුරිය මහතා වෛද්‍ය වාර්තාවක් ඉදිරිපත් කරමින් මහේස්ත්‍රාත්වරයා වෙත දැනුම් දුන්නේ ය.මේ ලඝු නොවන නඩු විභාගයේ හැටවන සාක්කිකාරිය වන කොටිකාවත්ත මුල්ලේරියා ප්‍රා‍දේශීය සභාවේ සභාපති ප්‍රසන්න සෝලංගආරච්චි මහතාගේ බිරිය වන හේවාපතිරණ තිවංකා මධුශානි පතිරණ මහත්මිය රෝගාතුරව සිටින බවත් ඇය වෛද්‍ය උපදෙස් මත අධිකරණය හමුවේ පෙනී නොසිටින බවටත් ඇය වෙනුවෙන් පෙනීසිටි නිතිඥ ශාබ්දික වෙල්ලප්පිටිය මහතා වෛද්‍ය සහතිකයක් ද ඉදිරිපත් කරමින් මහේස්ත්‍රාත්වරයාට ඒ බව දැනුම් දුන්නේ ය. භාරත ඝාතන සිද්ධියේ සෙසු විත්‍තිකරුවන් වන අනුර තුෂාර ද මෙල් ,චන්දන ජගත් කුමාර ,චමින්ද රවි ජයනාත් ,ලංකා රසාංජන ,මාලක සම්පත් ,සරත් බණ්ඩාර ,සුරංග සංජීව, සමන් කුමාර ,රෝහණ මාරසිංහ,එන් එම් ෂාමින්ද යන අධිකරණය හමුවේ පෙනී සිටියහ.අදාළ කරුණු සළකා බැලු මහේස්ත්‍රාත්වරයා මේ ඝාතන නඩුවේ ලඝු නොවන සාක්කි විභාගය ලබන මස 11 වන දිනට කල් තබමින් විත්තිකරුවන්ට හා සාක්කිකරුවන්ට ලබන මස 11වන දින අධිකරණයේ පෙනී සිටින ලෙසට අවවාද කළේය.පැමිණිල්ල වෙනුවෙන් නීතිපති දෙපාර්තමේන්තුව නියෝජනය කරමින් රජයේ අධිනීතිඥ තුසිත මුදලිගේ මහතා පෙනී සිටි අතර රහස් පොලිසියේ සහකාර පොලිස් අධිකාරී ශානී අබේසේකර ,අංක 3 ස්ථානාධිපති පොලිස් පරීක්ෂක මෙරීල් රංජන් ළමාහේවා, සැරයන් සේනක හා කුමාර යන අය පෙනී සිටියහ.විත්තිකරුවන් වෙනුවෙන් ජනාධිපති නීතිඥ හේමන්ත වර්ණකුලසුරිය, හංසදේව සමරදිවාකර ,ප්‍රේමසිරි පෙරේරා, ශාබ්දික වෙල්ලප්පිටිය ,රනිල් වීරක්කොඩි ,හා අගතියට පත් පාර්ශවය වෙනුවෙන් අසිත විපුලනායක මහතා පෙනී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>30</day>
    </date>
    <link>http://www.dinamina.lk/2013/09/30/_art.asp?fn=n13093019</link>
    <topic>ෆොන්ටේරා සමාගම සමඟ  සමථයකට එන්නේ නැහැ</topic>
    <author>රෝෂන් තුෂාර</author>
    <content>ෆොන්ටේරා සමාගමට හා නිෂ්පාදනවලට අපහාසයක් වන පුවත්පත් ලිපි, ප්‍රකාශ, හා මාධ්‍ය සකච්ජා පැවත්වීමට එරෙහිව එම සමාගම මව්බිම ලංකා පදනමට එරෙහිව පවරූ නඩුව සමථයට පත් නොකරන බව මව්බිම ලංකා පදනම පසුගිය 27 දා කොළඹ දිසා අධිකරණයට දන්වා සිටියේය.පුත්පත් ලිපි මගින්, මාධ්‍ය සාකච්ජා මගින් හා මාධය පුවත් මගින් අපහාසාත්මක ප්‍රකාශ නිකුත් කළේ යැයිද ඊට වන්දි ලෙස රුපියල් මිලියන පන්දහසක් මව්බිම ලංකා පදනමෙන් අයකර දෙන ලෙසද ඉල්ලා ‍‍‍ෆොන්ටේරා සමාගම මේ නඩුව2009 වසරේදි පැවරීය.‍ෆොන්ටේරා සමාගමේ නිෂ්පාදන පිළිබඳව පිළිබඳව සාධාරණ විවේචන කිරීමේ අයිතිය විත්තිකාර පදනම මත රඳවා තබා ගනිමින් නඩුව සමථයට පත්කරන බව මීට ඉහතදී අධිකරණයට කරුණු දක්වා තිබිණි.ඊයේ අධිකරණයට කරුණු දැක්වූ නීතීඥ ප්‍රියාල් විජේවීර හා නීතිඥ කපිල ගමගේ මහත්වරු අධිකරණයට කරුණු දක්වමින් කියා සිටියේ නඩුව විභාගයට දින නියම කරන ලෙසය.ෆොන්ටේරා සමාගම වෙනුවෙන් ජනාධිපති නීතීඥ රෝමේෂ් ද සිල්වා මහතා පෙනී සිටියේය.කරුණු සළකා බැලු කොළඹ ප්‍රධාන දිසා විනිසුරු ප්‍රදීප් හෙට්ටිආරච්චි මහතා නඩුවේ සමථය හෝ විභාගය ජනවාරි 31 දිනට කල් තැබීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>30</day>
    </date>
    <link>http://www.dinamina.lk/2013/09/30/_art.asp?fn=n13093020</link>
    <topic>ත්‍රිත්ව විදුහල්පති ඉවත් කිරීමට එරෙහි නඩුව අස්කර ගනී</topic>
    <author>රෝෂන් තුෂාර</author>
    <content>මහනුවර ත්‍රිත්ව විද්‍යාලයේ වත්මන් විදුහල්පතිවරයාව පාලක සභාවේ බහුතර කැමැත්තක් නොමැතිව ඉවත් කිරීම නීති විරෝධි යැයි පවසමින් එම සභාවේ සාමාජිකයකු ගොනු කළ නඩුව පසුගිය 27 දා ඉල්ලා අස්කර ගත්තේය.චන්දන මුණසිංහ නැමැති අය පැවරූ එම නඩුවේ වගඋත්තරකරුවන් ලෙස විද්‍යාලීය පාලක සභා සභාපති කුරුණැගල ශාන්ත ප්‍රැන්සීස් බිසොප් තුමා ඇතුළු 13 දෙනකු නම් කර තිබිණි.පාලක සභාවේ විශේෂ මහ සභා රැස්වීමක් කැඳවන ලෙස කරන ඉල්ලීම නොතකමින් බහුතර කැමැත්තක් නොමැතිව වත්මන් විදුහල්පති ඉවත් කිරීම නව විදුහල්පතිවරයකු කැඳවීමට එරෙහිව මේ නඩුව පවරා තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>30</day>
    </date>
    <link>http://www.dinamina.lk/2013/09/30/_art.asp?fn=r1309301</link>
    <topic>කඩුවෙල-දැඩිගමුව කන්දට පරිසරපාළුවන්ගේ ඇල්ම බැල්ම</topic>
    <author>කඩුවෙල සමූහ සමන්ති මිරියගල්ල</author>
    <content>කොළඹ දිස්ත්‍රික්කයේ පිහිටි කඳු අතරින් උසම කන්ද වශයෙන් සැලකෙන, කඩුවෙල කොට්ඨාසයේ පිහිටා ඇති දැඩිගමුව කන්ද අක්කර 38ක වපසරියක් පුරා පැතිරී තිබේ.වසර ගණනාවක සිට කළුගල් කැඩීමේ පීඩාවට නතුවෙමින්, පාරිසරික හානියට ලක්වූ අතර, පසුගිය කාලයේ කළුගල් කැඩීමේ කටයුතු නැවතී තිබුන ද කළුගල් මුදලාලිගේ උකුසු ඇස් යළි දැඩිගමුව කන්ද වෙත එල්ල වී තිබේ. ‍ෙම් වනවිට පෞද්ගලික සමාගමක් විසින් දැඩිගමුව කන්දේ කළුගල් කැඩීමේ ව්‍යාපාරයක් වෙනුවෙන් බලපත්‍ර ලබාගැනීමට උත්සාහ ගනිමින් සිටින බවට ප්‍රදේශවාසීහු චෝදනා කරති.දැඩිගමුව පරිසරය සුරැකීමේ සංවිධානය හා ප්‍රදේශවාසීන් එක්ව පසුගියදා දැඩිගමුව ශ්‍රී සුදර්ශනාරාම විහාරස්ථානයේ දී මේ පිළිබඳ සාකච්ඡාවක් ද පැවැත්විණි. එහිදී සුදර්ශනාරාම විහාරාධිපති හසලක අත්තදස්සී හිමි මෙසේ කීහ.දැඩිගමුව කන්ද පරිසරයේ වටිනා දායාදයක් සතා සීපාවුන්, දුර්ලභ ‍ඖෂධ වර්ග රැසක් භූමියේ තියෙනවා. කන්ද පාමුලින් හෙට්ටිගේ ඔය ගලාගෙන යනවා.ප්‍රදේශයට එල්ල වන දැඩි සුළඟ පාලනය කරමින් සුළං කඩනයක් ලෙස ආවරණය වෙන්නෙ කන්ද පිහිටා ඇති ස්වභාවිකත්වය නිසයි. ගමේ ජනතාව ගොවිතැනට ඉනි, කෝටු කපා ගන්නෙ, බොහෙත් පැළෑටි සොයා ගන්නෙ මේ කන්දෙන්. නමුත් ඒ අයගෙන් කන්දේ ස්වභාවිකත්වයට කිසිදු හානියක් වෙන්නෙ නැහැ. අපි කාටත් කොහේ හෝ ඉන්න නිවහනක් තියෙනවා. ඒත් පරිසරයෙ, ඉන්න සතුන් ජීවත් වෙන්නෙ මෙවැනි කඳු පන්තීන් හා කැලෑවල. කන්දෙන් පටන් ගන්නා, ස්වභාවික උල්පත් ජලය තමා ගමේ ජනතාව බීමට පාවිච්චි කරන්නෙ.ඒත් පසුගිය කාලෙ සුළු සුළු වශයෙන් පවා කළුගල් කැඩීම ඇරඹුණු අවස්ථා වල වතුර ‍සිඳී ගියා. ගෙවල් ඉරි තැලුවා. ශබ්දය දූෂණය වුණා. ගමේ ජිවත්වීමට පවා අසීරු වුණා. අයෙත් එවැනි තත්ත්වයකට ගමේ ජනතාවට පත්වෙන්න දෙන්න බැහැ.ඒ නිසයි මුළු ගමම එකමුතු වෙලා, දැඩිගමුව කන්ද සුරැකීමට සංවිධානය වුණේ. දැඩිගමුව පරිසරය සුරැකීමේ සංවිධානය (සභාපති) ආනන්ද බණ්ඩාර මහතාමීට පෙර අවස්ථාවන්හි දැඩිගමුව කන්ද රැක ගැනීම වෙනුවෙන් කැප වුණා. දැඩිගමුව කන්ද සිට නවගමුව පත්තිනි දේවාලය දක්වා පා ගමනක් ගියා. දෙවියන් වෙනුවෙන් බාරයක් වුණා කන්ද ආරක්ෂා කර ගන්න. මේ සටනට දැන් වසර 20ක් පමණ වෙනවා. අපේ විරෝධතාවලට ලැබුණු ප්‍රතිචාර අනුව ඉන්දික ගුණවර්ධන අමාත්‍යවරයා කන්ද රක්ෂිතයක් බවට පත්කළා. නමුත් මංගල සමරවීර අමාත්‍යවරයා එම තීන්දුව අහෝසි කරලා දැම්මා.නාගරික මන්ත්‍රී සුරේෂ් ප්‍රියදර්ශන මහතා කඩුවෙලදැඩිගමුව කන්ද කඩුවෙල කොට්ඨාසයේ පිහිටි ස්වභා‍වික සම්පතක්. අවු: 25ක් තිස්සේ ජනතාව සමඟ කන්ද සුරැකී‍මට එකතු වුණා. ඉදිරියටත් දැඩිගමුව කන්ද රැකගන්න හැකි සියලු සහාය ලබා දෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>30</day>
    </date>
    <link>http://www.dinamina.lk/2013/09/30/_art.asp?fn=r1309302</link>
    <topic>උසාවිවල නඩු ගොඩ ගැහෙන්නේ ඇතැම් පොලිස් නිලධාරීන්ගේ වරදින්</topic>
    <author>අලව්ව විශේෂ ඒ.කීර්තිසේන</author>
    <content>ඇතැම් පොලිස් නිලධාරීන්ගේ දුර්වලතා හා නොසැලකිල්ල නිසා උසාවිවල නඩු ගොඩගැසෙන බව වරකාපොළ මහේස්ත්‍රාත් සනත් ජේ.මොරවක මහතා එම අධිකරණයේ රාජකාරියේ නිරතව සිටි පොලිස් නිලධාරීන් අමතා කීය.විභාග කිරීම සඳහා නඩු ඉදිරිපත් කිරීමේදී පොලිසියේ ඇති දුර්වලතා පෙන්වා දෙමින් මහේස්ත්‍රාත්වරයා පොලිස් නිලධාරීන්ට එසේ උපදෙස් දුන්නේය.මහේස්ත්‍රාත්වරයා මෙසේ ද කීය.හරිහැටි සාක්ෂි ඉදිරිපත් කරන්නේ නැහැ. නඩුවලට අදාළ නඩු භාණ්ඩ ඉදිරිපත් කරන්නේ නැහැ. සිතාසි භාරදීම හා වරෙන්තුකරුවන් අත්අඩංගුවට ගැනීම යන මේවා හරිහැටි සිදුවෙන්නේ නැහැ. මේ නිසා නඩු කල් දැමීමට සිදුවෙනවා. ඉතා සුළු නඩුවක් වුණත් විසඳීමට මාස ගණනක් යනවා. පොලිසියේ වැඩ ඉතාමත් දුර්වලයි. නඩුවක් ඉදිරිපත් කිරීමේදී එක් පොලිස් නිලධාරියෙකුගේ දුර්වලතා නිසා ඔහු උසාවියේ රාජකාරි කිරීමෙන් ඉවත් කර වෙනත් ස්ථානයකට මාරු කරන ලෙසද උසාවියේ රෙජිස්ට්‍රාර් මහතාට නියම කළේය.වරකාපොල, දැදිගම සහ අලව්ව යන පොලිසිවල නිලධාරින් මෙදින රාජකාරියේ යෙදී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>30</day>
    </date>
    <link>http://www.dinamina.lk/2013/09/30/_art.asp?fn=r1309303</link>
    <topic>ගම්පහ දිස්ත්‍රික්කයේ ඩෙංගු මදුරු මර්දනයට BTI කැට</topic>
    <author>ගම්පහ සංචාරක නිමල් ජයසිංහ</author>
    <content>ගම්පහ දිස්ත්‍රික් සෞඛ්‍ය සේවා අධ්‍යක්ෂගේ උපදෙස් පරිදි ගම්පහ සෞඛ්‍ය වෛද්‍ය නිලධාරිනි වෛද්‍ය මොනිකා මාන්නප්පෙරුම මහත්මියගේ මෙහෙයවීමෙන් ගම්පහ සෞඛ්‍ය වෛද්‍ය නිලධාරි කොට්ඨාසයට අයත් ග්‍රාම සේවා කොට්ඨාස 30ක ඩෙංගු මදුරු නාශක වැඩපිළිවෙළක් ක්‍රියාත්මක කැරේ.සෞඛ්‍ය දෙපාර්තමේන්තුව මගින් ආනයනය කරන ලද මදුරු නාශක විශේෂයක් වූ මදුරු නාශක BTI කැට යෙදීම ඉහත ග්‍රාමසේවා කොට්ඨාස 30 ඇතුළත නියමු ව්‍යාපෘතියක් ලෙස ක්‍රියාත්මක වේ. මෙම විශේෂ මදුරු නාශක කැට නිවාස භූමියන්හි සහ වෙළෙඳ ආයතන ආසන්නයේ ජලය රැඳී ඇති ස්ථානවලට පතිත කිරීම සිදුකෙරේ. එමඟින් එම ස්ථානවල මදුරුවන් බෝවීම මර්දනය කෙරේ. මෙම විශේෂ මදුරු නාශක කැට දියරෙහි දියවන අතර මාසයක කාලයක් යනතුරු අදාළ ස්ථානයන්හි මදුරුවන් ඇති නොවනු ඇතැයි පැවසේ.ගම්පහ සෞඛ්‍ය වෛද්‍ය නිලධාරී කාර්යාලයට අනුබද්ධ සියලුම මහජන පරීක්ෂකවරුන් මෙම විශේෂ මදුරු මර්දන කැට භාවිතා කරන අයුරු ජනතාවට ‍උපදෙස් දෙනු ඇත. ස්වේච්ඡා සේවිකාවන් ද මෙම වැඩපිළිවෙළට දායකත්වය ලබාදී ඇති අතර මෙම වැඩපිළිවෙළ ඉතා සාර්ථක ව්‍යාපෘතියක් වෙතැයි ගම්පහ ප්‍රදේශවාසීහු අපේක්ෂා කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>30</day>
    </date>
    <link>http://www.dinamina.lk/2013/09/30/_art.asp?fn=r1309304</link>
    <topic>කටුකුරුන්ද ධර්මපාල මහ විදුහලේ සිසු සිසුවියෝ අනගාරික ධර්මපාල ජන්ම දිනය ඉහළින් සමරති</topic>
    <author>නාගොඩ විශේෂ - එන්. විජේරත්න</author>
    <content>ශ්‍රීමත් අනගාරික ධර්මපාලතුමාගේ 149 වැනි ජන්ම දිනය වෙනුවෙන් කළුතර කටුකුරුන්ද ධර්මපාල විද්‍යාලයේ විදුහල්පති එස්. ඩී. එන්. ගුණරත්න මහතාගේ උපදෙස් හා මඟපෙන්වීම යටතේ නියෝජ්‍ය විදුහල්පතිනියන් දෙදෙනාගේ සහ ආචාර්ය මණ්ඩලයේ සංවිධායකත්වයෙන් යුතුව සංවිධානය කරනු ලැබූ “දම්පල් පාගමන” ඉතාමත් සාර්ථකව පසුගියදා පැවැත්විණි.පැවැති අයහපත් කාලගුණයද නොතකා දම්පල් පාගමන කළුතර කටුකුරුන්ද ධර්මපාල විද්‍යාලයීය භූමියේ සිට නාගොඩ සෙන්ට්‍රල් හංදිය දක්වාත්, එතැන් සිට නැවත කටුකුරුන්ද හංදිය දක්වාත් ගමන් කර නැවත කළුතර කටුකුරුන්ද ධර්මපාල විද්‍යාලය වෙත පැමිණියේය.කළුතර ධර්මපාල විද්‍යාලයේ ආදිශිෂ්‍ය සංගමය, පාසල සුරැකීමේ සංවර්ධන සමිතිය ශිෂ්‍ය ශිෂ්‍යාවන්ගේ හා ප්‍රදේශවාසීන්ගේ පූර්ණ සහභාගිත්වය මේ සඳහා ලැබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>30</day>
    </date>
    <link>http://www.dinamina.lk/2013/09/30/_art.asp?fn=r1309305</link>
    <topic>ගාලුපාර නොහික්මුණු රියැදුරන්ගේ රේස් පිටියක්:</topic>
    <author>පාණදුර සමූහ කපිල සෝමරත්න</author>
    <content>කොළඹ ගාලුපාර රථවාහන නීතිරීති උල්ලංඝනය කරමින් පෞද්ගලික බස්රථ පදවන රියදුරන්ගේ රේස් පිටියක් බවට පත් වී ඇත.ඔවුන්ගේ ක්‍රියාදාමයන් පාරේ ගමන් කරන වෙනත් රථ වාහනවලට සහ මගීන්ටද තර්ජනයක්වී නිතර රථවාහන අනතුරු සිදු වෙනවා. ඔවුන් වරදකරුවන්වූ විට දැඩි දැඬුවම් අධිකරණය විසින් ලබා දිය යුතුයැයි වාද්දුව පොලිසියේ අපරාධ අංශයේ සැරයන් ආනන්ද මහතා පාණදුර ප්‍රධාන මහේස්ත්‍රාත් රුචිර වැලිවත්ත මහතාගෙන් ඉල්ලා සිටියේය.මෙම පෞද්ගලික බස් රියදුරු අත්අඩංගුවට ගත්තේ රථවාහන වැරැද්දක් සිදු කර පොලිස් සංඥා නොතකා රියදුරු බලපත්‍රය නොදී පලා යන අවස්ථාවේදී යැයි වාද්දුව පොලිසියේ සැරයන් ආනන්ද මහතා තවදුරටත් පාණදුර ප්‍රධාන මහේස්ත්‍රාත් හමුවේ එම රියදුරු අධිකරණයට ඉදිරිපත් කරමින් පැවසීය. රථ වාහන නීතිරීති උල්ලංඝනය කරමින් ගාලු පාරේ බස් රථ ඉතා වේගයෙන් ධාවනය කරමින් මිනිස් ජීවිතවලට සහ සෙසු වාහනවලට තර්ජනය කරමින් රේස් යන පෞද්ගලික බස්රථ රියදුරන් සම්බන්ධයෙන් අධිකරණය යම් ක්‍රියා මාර්ගයක් ගත යුතුව ඇත.පෞද්ගලික බස්රථ රියදුරු බලපත්‍රය පොලිසියේ රථ වාහන නිලධාරීන් ගාලුපාරේ දී ඔහුගේ බසය නවතා ඉල්ලු විට ඔහු පොලිස් නිලධාරීන් සමඟ බහින් බස් වුණා. ඔහුව පාලනය කරගැනීමට වෙනත් පොලිස් කණ්ඩායමකට හැකිවුණා යැයිද සැරයන්වරයා අධිකරණයට පැවසීය.පොලිස් සංඥාවට වාද්දුව ගාලුපාරේදී අවනත නොවීමේ චෝදනාවට වරද පිළිගත් පෞද්ගලික බස් රියදුරුට රුපියල් 5000ක දඩයක් පාණදුර ප්‍රධාන මහේස්ත්‍රාත්වරයා නියම කළේය.ඔහුට නඩු පවරා තිබුණේ වාද්දුව පොලිසියේ රථවාහන පොලිසිය විසිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>30</day>
    </date>
    <link>http://www.dinamina.lk/2013/09/30/_art.asp?fn=r1309306</link>
    <topic>වාහනයක් ලබා දෙන බව කියා ලක්ෂ 29ක් වංචා කරලා</topic>
    <author>ගම්පහ මධ්‍යම සමූහ පී. ඒ. ඔලිවර් පෙරේරා</author>
    <content>වාහනයක් ලබාදෙන බව පවසමින් පුද්ගලයකු‍‍ගෙන් රුපියල් විසි අටලක්ෂ අසූ දහසක මුදලක් වංචා කිරීමේ සිද්ධියක් සම්බන්ධ‍යෙන් ඇමැති ආරක්ෂක අංශයේ පොලිස් සැරයන් වරයකු අත්අඩංගුවට ගැනීමට ගම්පහ කොට්ඨාස විශේෂ අපරාධ විමර්ශන අංශය සමත්විය‍.මෙහි ප්‍රධාන සැකකරු අත්අඩංගුවට ගැනීමට විධිමත් පරික්ෂණ අරඹා ඇතැයි පැවසේ‍. කලගෙඩිහේන ප්‍රදේශයේ පදිංචි අයෙකුගෙන් මෙලෙස මුදල් ලබා ගැනීමට මාසයකට පමණ පෙර සිදුකර ඇති අතර වාහනයක් ලබා නොදීම මත ඔහු පොලිසියට කළ පැමිණිලි අනුව පරීක්ෂණ පවත්වා සැරයන්වරයා අත්අඩංගුවට ගෙන ඇති අතර කොළඹ ප්‍රදේශයේ පදිංචි කරැවකු වන ප්‍රධාන සැකකරු එම ප්‍රදේශයෙන් පලා ගොස් ඇති බැව් පරික්ෂණවලදී හෙළි වී ඇත.මෙම වංචාව සම්බන්ධයෙන් ගම්පහ කොට්ඨාස බාර පොලිස් අධිකාරි විජිත ඩී. ‍කොමසාරු මහතාගේ උපදෙස් මත ගම්පහ කොට්ඨාස විශේෂ අපරාධ විමර්ශන අංශයේ ස්ථානාධිපති ප්‍රධාන පොලිස් පරික්ෂක තිස්ස සේනානායක මහතාගේ මෙහෙයවීම යටතේ උප පොලිස් පරික්ෂක ඒ. ඩී. ඩී. අමරසිංහ මහතා ප්‍රමුඛ පොලිස් කණ්ඩායමක් පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>30</day>
    </date>
    <link>http://www.dinamina.lk/2013/09/30/_art.asp?fn=r1309307</link>
    <topic>උතුරුමැද පළාතේ විහාරස්ථාන ගොඩනැගීමේ ව්‍යාපෘතියක්</topic>
    <author>අමිල ප්‍රභාත් වනසිංහ හා අනුරාධපුර දිසා විශේෂ</author>
    <content>මහින්ද චින්තන සාරධර්ම ප්‍රවර්ධන ව්‍යාපෘතිය යටතේ උතුරු මැද පළාතේ අඩු පහසුකම්වලින් යුත් විහාරස්ථාන ගොඩනැගීමේ නව වැඩ පිළිවළක් ක්‍රියාත්මක කෙරේ.මේ නව වැඩ පිළිවළ යටතේ උතුරු මැද පළාත් ආණ්ඩුකාර කරුණාරත්න දිවුල්ගනේ මහතාගේ මූලිකත්වයෙන් අනුරාධපුර හා පෙ‍ාළොන්නරුව යන දිස්ත්‍රික්කයේ විහාරස්ථාන විසි අටක් (28)ක් සඳහා රුපියල් පනස් දහස බැගින් අනුරාධපුර දිසාපති කාර්යාලයේදී ප්‍රදානය කෙළේය.පළාතේ ප්‍රාදේශීය ලේකම් කොට්ඨාස තිහක වැසිකිළි කැසිකිළි පහසුකම් නොමැති අඩු දායකයන් පිරිසක් සිටින විහාරස්ථාන තෝරා අඩු පාඩුකම් අවම කර ගැනීම සඳහා මේ මුදල් ප්‍රදානය කිරීම සිදුවිය. දෙදාස් දහසය වනවිට ආසියාවේ මධ්‍ය ආදායම් ලබන රටක් බවට ශ්‍රී ලංකාව පත් කිරීමේ අභිලාෂයත් සමඟ සමාජය තුළ ආධ්‍යාත්මික සංවර්ධනය ඇති කිරීමේ අරමුණින් විහාරස්ථාන ගොඩනැගෙමින් ඒ සඳහා අවශ්‍ය පරිසරයක් නිර්මාණය කිරීමද මේ අනුව සිදුකරන බව උතුරු මැද පළාතේ ආණ්ඩුකාර කරුණාරත්න දිවුල්ගනේ මහතා පැවැසීය.රුවන්වැලි චෛත්‍යරාමාධිපති පල්ලේගම හේමරතන නාහිමියන්ගේ අනුශාසකත්වයෙන් පැවැති මේ අවස්ථාව සඳහා උතුරු මැද පළාත් ප්‍රධාන ඇමැති එස්. එම්. රංජිත් සමරකෝන්, උතුරැමැද පළාත් සෞඛ්‍ය ඇමැති එච්. බී. සේමසිංහ යන මහත්වරු ඇතැළු නිලධාරීහු රැසක්ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>30</day>
    </date>
    <link>http://www.dinamina.lk/2013/09/30/_art.asp?fn=r1309308</link>
    <topic>රා ගෙනයද්දී පොලිසියට කොටු</topic>
    <author>අකුරැස්ස සමූහ තේජා විද්‍යාරූප</author>
    <content>බලපත්‍රයක් නොමැතිව රා බෝතල් තුනක් ගෙන යමින් සිටි පුද්ගලයකු මොරවක පොලිසියේ පො. සැ. රණතුංග සහ පො. සැ. ජිනදාස යන නිලධාරීන් විසින් අත්අඩංගුවට ගෙන මොරවක දිසා අධිකරණයට ඉදිරිපත් කොට තිබිණි. සැකකරු චෝදනාවට වරදකරු වූයෙන් දිසා විනිසුරු කුසලානි අයෝධ්‍යා මහත්මිය ඔහුට රුපියල් 3500ක දඩයක් නියම කළාය. සැකකරු ගල්දොළ ප්‍රදේශයේ පදිංචි කරුවෙකි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>30</day>
    </date>
    <link>http://www.dinamina.lk/2013/09/30/_art.asp?fn=r1309309</link>
    <topic>දෙහිඅත්තකණ්ඩිය දොළකන්ද මාර්ගයට පුරනැඟුමින් කොන්ක්‍රීට්</topic>
    <author>දෙහිඅත්තකණ්ඩිය සමූහ</author>
    <content>දෙහිඅත්තකණ්ඩිය චන්දගම, දොළකන්ද මාර්ගය පුරනැගුම යටතේ කොන්ක්‍රී‍ට් කිරීමට මුල්ගල තැබීම අම්පාර දිස්ත්‍රික් පාර්ලිමේන්තු මන්ත්‍රී රියාද් අද්මිරාල් ආචාර්ය සරත් වීරසේකර මහතාගේ ප්‍රධානත්වයෙන් පසුගියදා පැවැත්විණි.චන්දනගම,දොළකන්ද මාර්ගය කොන්ක්‍රීට් කිරීම සඳහා රු‍.ලක්ෂ 170 ක මුදලක් වෙන්කර ඇතිබව පාර්ලිමේන්තු මන්ත්‍රී ආචාර්ය සරත් වීරසේකර මහතා පැවැසීය.මෙහිදී වැඩිදුරටත් අදහස් දැක්වූ පාර්ලිමේන්තු මන්ත්‍රී ආචාර්ය සරත් වීරසේකර මහතා දෙහිඅත්තකණ්ඩිය නගරය අලංකාර කිරීම සඳහා මුදල් වෙන්කර ඇති බවත් එම කටයුතු ඉක්මනට ආරම්භකරන බවත් පැවැසීය‍.නැගෙනහිර පළාතේ පමණක් ක්‍රියාත්මක වන පුරනැගුම ව්‍යාපෘතිය දෙහිඅත්තකණ්ඩිය ප්‍රාදේශීය සභාබල ප්‍රදේශයේ මාර්ග 25 ක් අලුතින් කොන්ක්‍රීට් කිරීමට නියමිත බව අවස්ථාවට සහභාගි වූ දෙහිඅත්තකණ්ඩිය ප්‍රාදේශීය සභාවේ සභාපති දේශබන්දු සාමවිනිසුරු කේ.ජී.විජේරත්න මහතා පැවසීය.මේ අවස්ථාවට දෙහිඅත්තකණ්ඩිය පොලිස් ස්ථානාධිපති එස්.එල්.ජයශාන්තද සිල්වා, දෙහිඅත්තකණ්ඩිය ප්‍රාදේශීය සභාවේ මන්ත්‍රී කරුණාසේන ගමගේ යන මහත්වරු සහ ප්‍රදේශවාසීහු විශාල පිරිසක් සහභාගි වූහ‍.</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>30</day>
    </date>
    <link>http://www.dinamina.lk/2013/09/30/_art.asp?fn=r13093010</link>
    <topic>වැල්ලවාය අසරණ මිනිසුන්ට වන අලි කරදර නිමක් නෑ</topic>
    <author>වැල්ලවාය සමූහ</author>
    <content>වැල්ලවාය ප්‍රදේශයේ වගාවන් සහ දේපළවලට හානි කිරීම්, පුද්ගලයන් ලුහුබැඳීම් අලින්ගෙන් සිදුවීම නිතරම අසන්නට ලැබෙන පුවතකි.පසුගියදා බටපොළ යාය අක්කර 25 ගමේ එස්.කේ.රාමචන්ද්‍රන් මහතාගේ නිවෙසටද රාත්‍රි නිදා සිටියදී වන අලි ප්‍රහාරයක් එල්ල විය.අලින්ගෙන් බේරීම සඳහා රාත්‍රියේ ගිනිමැල ගසන්නේ විදුලිය නැති නිසාය. එළියෙන් ඇසුණු ශබ්දය ගැන සෝදිසි කර බැලීමේදී අලි තුන් දෙනෙක් සිටිනු හඳ එළියෙන් දුටු බව රාමචන්ද්‍රන් පවසයි. කලබලයට පත් රාමචන්ද්‍රන් සතු වියළි පොල් අත්තකින් සාදා තිබුණු දිග පන්දමට ගිනි දැල්වීය. එය රැගෙන කෑගසමින් අලි සිටින දෙසට යෑමේදී අලි පලා ගියහ.පණ බේරා ගන්න මරණ බයෙන් කෑගැසීම නිසා අලි පලායන්නට විය.රාමචන්ද්‍රන් පවසනුයේ වසර 30 ක පමණ කාලයක සිට මෙසේ අලින්ගෙන් හිරිහැර සිදුවන බවයි.අවට ඉඩම්වල අයිතිකරුවන් එහි පදිංචි නොවීම නිසා ඔවුන් හුදකලා වී සිටින බවද පවසති.සිද්ධිය සම්බන්ධයෙන් හඳපානාගල වන ජීවි කාර්යාලයට පැමිණිලි කළ පසු අලි වෙඩි තුනක් ලබාදීම හැර යමක් සිදු නොවූ බවද රාමචන්ද්‍රන් අවධාරණය කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>30</day>
    </date>
    <link>http://www.dinamina.lk/2013/09/30/_art.asp?fn=s1309301</link>
    <topic>දිනන්න පුළුවන් අය කැඳවයි</topic>
    <author>ප්‍රින්ස් ගුණසේකර</author>
    <content>ලබන වසරේ පැවැත්වෙන ආසියානු හා පොදු රාජ්‍ය මණ්ඩලීය ක්‍රීඩා උළෙලට ක්‍රීඩා සංචිත ඇති කිරීම පිළිබඳව හා ක්‍රීඩා සංගම්වල ක්‍රියාකාරීත්වය සාකච්ඡා කරන විශේෂ සාකච්ඡාවක් හෙට (1දා) ක්‍රීඩා අමාත්‍යාංශයේදී පැවැත්වේ.අන්තර්ජාතික තරගවලදී පදක්කම් දිනාගත හැකි යැයි අපේක්ෂා කරන ක්‍රීඩා ඉසව්වලට අදාළ ක්‍රීඩා සංගම් මේ සාකච්ඡාවට කැඳවා ඇති අතර එම සංගම්වලට ඉලක්කගත වැඩ සටහනක් ලබාදීමට මේ හමුවේ අරමුණ වී ඇත.ක්‍රීඩා ඇමැති මහින්දානන්ද අලුත්මගේ මහතාගේ ප්‍රධානත්වයෙන් පැවැත්වෙන මේ විශේෂ සාකච්ඡාවට මලල ක්‍රීඩා, බැඩ්මින්ටන්, පාපන්දු, පිහිනුම්, වොලිබෝල්, බර ඉසිලීම, ඉලක්කයට වෙඩි තැබීම, දුනු විදීම හා නෙට්බෝල් යන ක්‍රීඩා සංගම්වල නියෝජිතයෝ සහභාගී වෙති.මේ ක්‍රීඩා සංගම්වලට අදාළ ලිපි ගොණුවකින් අමාත්‍යාංශය ලබාදෙන මුදල් හා රටට ලැබෙන ජයග්‍රහණ වෙන වෙනම සංසන්දනය කිරීමේ සුදානමක් මේ සාකච්ඡාවෙන් පසුව ක්‍රියාත්මක කිරීමට යන බවද වාර්තා වේ‍.අන්තර්ජාතික තරගාවලි ඉලක්ක කොට ක්‍රීඩා අමාත්‍යාංශය ක්‍රීඩා සංගම්වලට රුපියල් මිලියන ගණනින් මුදල් ලබාදුන්නද ඇතැම් සංගම් පසුගිය කාලයේ ප්‍රතිඵල පෙන්වීමට අපොහොසත්වී ඇතැයි යන මතය හේතුවෙන් මේ නව වැඩ පිළිවෙළ ක්‍රියාත්මක කිරීමට යයි.ක්‍රීඩා ඇමැති මහින්දානන්ද අලුත්ගමගේ මහතාගේ මැදිහත් වීම මත ක්‍රීඩා පනත සංශෝධනය කොට වසරක නිල කාලය වසර දෙක දක්වා දීර්ඝ කළද ඇතැම් ක්‍රීඩා සංගම් ක්‍රියාකාරී වැඩ පිළිවෙළකට යොමුව නැති බවට පැමිණිලි ලැබී ඇතැයිද වාර්තා වේ. මේ පිළිබඳව ක්‍රීඩා ඇමැති මහින්දානන්ද අලුත්මගේ මහතාගෙන් අප කළ විමසීමකදී පැවැසුවේ ක්‍රීඩා සංගම්වල ඉදිරි ක්‍රියාමාර්ග කුමක්දැයි සොයා බැලීම දිගින් දිගටම සිදුවන බවයි.“මා යම් කාලයක් ලබාදුන්නා ක්‍රීඩා සංගම්වලට. නමුත් ඇතැම් සංගම් පිළිබඳ සෑහීමකට පත්වෙන්න බැ. ඇතැම් අය හොඳින් වැඩ කරන බව පේනවා. ලබන වසර අපට ඉතාම වැදගත් වසරක්. නිකම් බලාගෙන ඉඳලා ප්‍රතිඵල ගන්න බැ. ක්‍රීඩා සංගම් අන්තර්ජාතික ජයග්‍රහණ ලබාගැනීමට යොමු කළ යුතුයි” අලුත්ගමගේ මහතා පැවැසීය. ශ්‍රී ලංකා මලල ක්‍රීඩා සංගමය සුපිරි සංචිතයක් හා තවත් සංචිතයක් සුදානම් කොට ඇති අතර ඒවාට ක්‍රීඩා අමාත්‍යාංශයෙන් මාසික දීමනා ලබාදී පුහුණු කටයුතු ආරම්භ කිරීමට නියමිතය.ශ්‍රී ලංකාවට වැදගත් ආසියානු ක්‍රීඩා උළෙල ලබන වසරේ සැප්තැම්බර් 19 සිට ඔක්තෝබර් 4 දක්වා දකුණු කොරියාවේ ඉන්චියෝන් හිදී හා පොදු රාජ්‍ය මණ්ඩලීය ක්‍රීඩා උළෙල ජුලි 23 සිට අගෝස්තු 3 දක්වා ස්කොට්ලන්තයේ ග්ලාස්ගෝව් හිදී පැවැත්වීමට නියමිතය. එමෙන්ම ආසියානු නෙට්බෝල් ශූරතාවලිය ලබන වසරේ ජුලි මාසයේ දී සිංගප්පුරුවේදී පැවැත්වෙනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>30</day>
    </date>
    <link>http://www.dinamina.lk/2013/09/30/_art.asp?fn=s1309302</link>
    <topic>කාල්ටන් ශූරතාව හම්බන්තොට දිනයි</topic>
    <author>නිරෝෂාන් ප්‍රියංකර</author>
    <content>හම්බන්තොට බ්ලූස් ක්‍රීඩා සමාජය තාරුණ්‍යයට හෙටක් සංවිධානය සමග එක්ව සංවිධාන කළ 5 වැනි කාල්ටන් බාස්කට්බෝල් තරගාවලියේ ශූරතාව දිනාගැනීමට හම්බන්තොට බ්ලූස් ක්‍රීඩා සමාජය සමත්විය.කොළඹ හෙන්රි පේද්‍රිස් පිටියේ පැවැති අවසන් තරගයෙන් ලකුණු 64-61ක් ලෙස බ්ලූස් හමුවේ පසුගිය වස‍රේ ශූරයන් වු කොළඹ ක්‍රීඩා සමාජය පරාජයට පත්විය.තරගයේ පළමු කාර්තුව ලකුණු 12-13ක් ලෙස පෙරමුණ ගැනීමට මෙවර තරගාවලියේ අපරාජිතයන්ව සිටි කොළඹ පිල සමත්විය. දෙවැනි භාගය නිමාවනවිට 28-22ක් ලෙස බ්ලූස් ඉදිරියට පැමිණියේය. උණුසුම් මුහුණවරක් ගත් තරගයේ තෙවැනි කාර්තුව බ්ලූස් ලකුණු 10ක් ලබාගනිද්දී ලකුණු 19ක් ලබාගනිමින් (38-41) කොළඹ යළි පෙරමුණට පැමිණියේය.නියමිත කාලය අවසන් වීමට අසන්නව තිබියදී 55-52ක් ලෙස බ්ලූස්ට ජයග්‍රහණයේ මාවත විවරව තිබු අතර අවසන් මොහොතේ කොළඹ ක්‍රීඩා සමාජයේ ප්‍රණීත් ලබාගත් ලකුණු 3ක් සමගින් ලකුණු 55-55ක් ලෙස සමවීය. ඒ හේතුවෙන් අතිරේකව විනාඩි 5ක කාලයක් ලැබුණු අතර එම කාලය තුළදී බ්ලූස් ලකුණු 9ක් රැස්කරමින් ශූරතාවට හිමිකම් කීවේය.තියුණු මුහුණුවරක් ගත් තරගයේ අතිරේක කාලයේ දී කොළඹ පිලට ලබාගත හැකිවුයේ ලකුණු 6ක් පමණි. මිලාන් අබේසේකර ලකුණු 28ක් බ්ලූස් පිලට එක්කළ අතර කොළඹ පිල වෙනුවෙන් ගයාන් ලකුණු 18ක් ලබාගත්තේය. පසුගිය වසරේ පැවැති සිවුවැනි ශූරතාවලියේ අවසන් තරගයේදී කොළඹ පිල හමුවේ බ්ලූස් පරාජයට පත්ව තිබුණි.ශූරතාව දිනු බ්ලූස් කණ්ඩායමට රු.දෙලක්ෂයක මුදලක්ද, අනුශූරතාවට රු.ලක්ෂයක මුදලක්ද පිරිනැමුණි.ශූරතාවලියේ දෙවැනි කොටසේ ශූරයන් බවට පත්වෙමින් කුසලානය සමගින් රු.ලක්ෂයක මුදල් ත්‍යාගය දිනාගැනීමට කොළඹ ‘බී’ කණ්ඩායමට හැකිවිය. මේ සමග ලබන වසරේ පැවැත්වෙන තරගාවලියේ පළමු කොටසට ඇතුළත් වීමේ අවස්ථාවද කොළඹ ‘බී’ පිලට හිමිවිය. උණුසුම් තරගයක් වු දෙවැනි කොටසේ අවසන් තරගයටද අතිරේක කාලයක් හිමිවීම ‍විශේෂත්වයකි. තරගය අවසන් වීමට ආසන්නව තිබියදී ලකුණු 56-54ක් ලෙස මීගමුව නයිට් ඉදිරියෙන් පසු වුවද අවසන් තත්පර 6 යේදී ලකුණු සමකර ගැනීමට කොළඹ පිලට හැකිවිය. තරගය ජයගැනීමට මීගමුව පිලේ අනුක්ට අවසන් මො‍හොතේ අවස්ථාවක් ලැබුණද එය සාර්ථක කරගැනීමට නොහැකිවිය. තරගයට හිමිවු අතිරේක කාලයෙන් ජය තහවුරු කරගනිමින් දෙවැනි කොටසේ ශූරයන් බවට පත්වීමට කොළඹ ‘බී’ පිලට හැකිවිය.රාජකීයට-නුගේගොඩලයිසියම්ට පාසල් ශූරතාමෙවර ශූරතාවලියේ අතිරේක ඉසව්වක් ලෙසින් පැවැති අවු.14න් පහළ පාසල් බාලක ශූරතාව දිනාගැනීමට කොළඹ රාජකීය විදුහල සමත්වු අතර බාලිකා ශූරතාව නුගේගොඩ ලයිසියම් ජාත්‍යන්තර පාසලට හිමිවිය.නුගේගොඩ ලයිසියම් බාලක අනුශූරයන් බවට පත්වෙද්දී, මහනුවර සාන්ත අන්තෝනි විදුහලට බාලිකා අනුශූරතාව හිමිවිය. මහනුවර කිංස්වුඩ්, ගාල්ල මහින්ද, කොළඹ ඉසිපතන, මීගමුව අවේ මරියා හා කොළඹ මහානාම විදුහල් සඳහා රුපියල් ලක්ෂයකට වැඩි වටිනාකමින් යුත් බාස්කට්බෝල් උපකරණ පිරිනැමීමද මෙහිදී සිදුවිය. මෙවර තරගාවලියේ ජනප්‍රියම ක්‍රීඩකයාට හීරෝ හොන්ඩා වෙතින් යතුරු පැදිය දිනාගැනීමට හම්බන්තොට බ්ලැක්ස් කණ්ඩායමේ යොහාන් ජේසා සමත්විය.ක්‍රීඩා ඇමැති මහින්දානන්ද අලුත්ගමගේ, සමුපකාර හා අභ්‍යන්තර වෙළඳ කටයුතු ඇමැති ජෝන්ස්ටන් ප්‍රනාන්දු,ශ්‍රී ලංකා බාස්කට්බෝල් සංගමයේ සභාපති සරත් ඒකනායක, භාරතී එයාර්ටෙල් ආයතනයේ ප්‍රධාන විධායක නිලධාරී සුරේන් ගුණවර්ධන යන මහත්වරුන්ගේ සහභාගිත්වයෙන් තරගාවලියේ ජය සංකේත ප්‍රදානය සිදුකෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>30</day>
    </date>
    <link>http://www.dinamina.lk/2013/09/30/_art.asp?fn=s1309303</link>
    <topic>ඉන්දියා ක්‍රිකට් මුල්පුටුව යළි  ශ්‍රීනිවාසන්ට</topic>
    <author/>
    <content>ඉන්දියා ක්‍රිකට් පාලක මණ්ඩලයේ හිටපු සභාපති එන්.ශ්‍රීනිවාසන් තුන්වැනි වරටත් ක්‍රිකට් සභාපති තනතුරට ඊයේ තේරී පත්විය. අල්ලස් ‍චෝදනා එල්ලවීම හේතුවෙන් එරට ශ්‍රේෂ්ඨාධිකරණයෙන් වාරණ පනවා තිබුණත් ඉන්දියා ක්‍රිකට් මුල්පුටුව යළි අත්කර ගැනීමට ඔහු සමත්වීම කැපී පෙනුණි.68 හැවිරිදි ශ්‍රිනිවාසන් ලෝක ක්‍රිකට් පරිපාලන ක්ෂේත්‍රයේ බලවත් පුද්ගලයකු ලෙස සැළකේ. ඊයේ ඉන්දියා ක්‍රිකට් පාලක මණ්ඩල වාර්ෂික සභා රැස්වීමේ දී ඔහු තේරී පත්වූයේ නිතරගයෙනි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>30</day>
    </date>
    <link>http://www.dinamina.lk/2013/09/30/_art.asp?fn=s1309304</link>
    <topic>කෙන්යාවේ කිප්සැන්ගෙන්  ලෝක වාර්තාවක්</topic>
    <author>බර්ලින් (ඒ.එෆ්.පී.)</author>
    <content>බර්ලින් මැරතන් තරග‍ය පැය 2කුත්, මිනිත්තු 3ක් හා තත්පර 23කින් නිමා කළ කෙන්යාවේ විල්සන් කිප්සැන් නව මැරතන් ලෝක වාර්තාවක් බිහි කිරීමට ඊයේ සමත්විය.ඒ අනුව මීට වසර දෙකකට පෙර ජර්මනියේ දී පැය 2කුත්, මිනිත්තු 3ක් හා තත්පර 38කින් තරගය නිමාකොට පැට්‍රික් මැකාවූ තැබූ ලෝක වාර්තාව තත්පර 15කින් බිඳ දැමීමට 31හැවිරිදි කිප්සැන් සමත්විය.‘තරගයේ අන්තිම කිලෝමීටර් කීපයේ දී මට දැනුණා ‍ලෝක වාර්තාවක් පිහිටුවන්න මට පුළුවන් වේවි කියලා. ඒ වනකොට මම තවත් ශක්තිමත් වෙලයි හිටියේ.' තරගයෙන් අනතුරුව ඔහු කීවේය. තරගය ජය ගැනීමෙන් යුරෝ 40,000ක මුදලක් ද, නව ලෝක වාර්තාවක් පිහිටුවීමෙන් තවත් යුරෝ 50,000ක බෝනස් මුදලක් ද කිප්සැන්ට හිමිවිය.තරගයේ දෙවැනි තැන හිමිවූයේ කෙන්යාවේ එලියුඩ් කිප්චොන්ටය. ජෙෆ්රි කිප්සැන් තුන්වැනි ස්ථානය අත්කර ගත්තේය. 2011 වසරේ බර්ලින් මැරතන් ශූරිය වූ කෙන්යාවේ ෆ්ලෝරන්ස් කිප්ලැගට් කාන්තා තරගය ජය ගත් අතර මීට වසර 10කට පෙර ලන්ඩන් මැරතන් තරගයේ කාන්තා තරග ඉසව්වේ ලෝක වාර්තාවට හිමිකම් කී පෝලා රැඩ්ක්ලිෆ් දෙවැනි ස්ථානය අත්කර ගත්තාය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>30</day>
    </date>
    <link>http://www.dinamina.lk/2013/09/30/_art.asp?fn=s1309305</link>
    <topic>ඉල්යාස් යළි රගර් ලේකම්</topic>
    <author>ෆවුස් මොහොමඩ්</author>
    <content>පෞද්ගලික හේතු මත ශ්‍රී ලංකා රගර් සංගමයේ ලේකම් ධුරයෙන් ඉල්ලා අස්වූ රිස්ලි ඉල්යාස් මහතා යළි එම තනතුරෙහි කටයුතු කිරීමට තීරණය කර ඇත. පසුගිය ජූලි මාසයේ දි ඒ මහතා ලේකම් ධුරයෙන් ඉවත්වීමෙන් පසුව හිස්ව පැවැතුණු එම තනතුර යළි බාරගන්නා ලෙස රගර් සංගමයේ සභාපති අසංග සෙනෙවිරත්න මහතා හා සෙසු නිලධාරීන් කළ ඉල්ලීම මත නැවත රගර් සංගමයේ ලේකම් ධුරයේ කටයුතු කිරීමට තීරණය කළ බව ‘දිනමිණ’ කළ විමසුමක දී ඉල්යාස් මහතා ප්‍රකාශ කළේය.‘මම මාස කීපයක් ලේකම් තනතුරෙන් ඉවත්වෙලයි හිටියේ. ඒත් සභාපතිතුමා ඇතුළු සංගමයේ කවුන්සිල සාමාජිකයන් සියලුදෙනාගේ ඉල්ලීමට අනුව යළි එම තනතුරෙහි කටයුතු කිරීමට මම තීරණය කළා. එදා මම ලේකම් තනතුරෙන් ඉවත්වෙන්න තීරණය කළේ මගේ තනි තීරණයක් අනුවයි. ව්‍යාපාරික කටයුතු නිසා මම හුඟාක් කාර්යබහුල ජීවිතයක් ගත කරන්නේ. ඒ නිසා රගර් සංගමයේ ලේකම් තනතුර දරමින් සාධාරණයක් ඉ‍ටු කරන්න හැකිවේවිදැයි කියලා මට ප්‍රශ්නයක් තිබුණා. ඔහු කීවේය.හිටපු රගර් ක්‍රීඩකයකු වන ඉල්යාස් මහතා පසුගිය දෙවසරක කාලයක් පුරා රගර් සංගමයේ ලේකම් ධුරය දරමින් විශිෂ්ට කාර්ය භාරයක නිරත වූ අතර ‍දේශීය රගර් ක්‍රීඩාවේ අභිවෘද්ධිය වෙනුවෙන් කැපවීමකින් යුතුව කටයුතු කළේය.‘රගර් මගේ ජීවිතය. ක්‍රීඩකයකු හැටියටත්, පරිපාලකයකු හැටියටත් මම රගර් ක්‍රීඩාවට වසර ගණනාවක් සම්බන්ධව හිටියා. තනතුරෙන් ඉල්ලා අස්වීමෙන් පසුව සංගමයේ සභාපතිතුමා ඇතුළු සෙසු නිලධාරින් සියලුදෙනාම නැවත ලේකම් තනතුර බාර ගන්නැයි මගෙන් කළ ඉල්ලීම ප්‍රතික්ෂේප කිරීම අපහසු කරුණක් වුණා.’ ඉල්යාස් මහතා වැඩි දුරටත් කීවේය.ඉල්යාස් මහතාගේ ඉල්ලා අස්වීමේ ලිපියට ප්‍රතිචාර දක්වමින් රගර් සංගමයෙන් ඒ මහතා වෙත යවනු ලැබූ ලිපියෙහි සඳහන් වන්නේ ඔහුගේ ඉල්ලා අස්වීමේ ලිපිය බාර නොගැනීමට සංගමයේ කවුන්සිල සාමාජිකයන් ඒකමතිකව තීරණය කළ බවය. මෙරට රගර් ක්‍රීඩාවේ උන්නතිය වෙනුවෙන් ඉල්යාස් මහතාගේ සේවය තව දුරටත් අවශ්‍ය බව එම ලිපියේ සඳහන් වෙයි. ඒ අනුව මේ වසරේදිත් රගර් සංගමයේ ලේකම්වරයා ලෙස කටයුතු කරන ලෙස සංගමයේ සභාපති අසංග සෙනෙවිරත්න මහතාගේ අස්සනින් යුතුව ඉල්යාස් මහතා වෙත යවනු ලැබූ ලිපියේ වැඩි දුරටත් සඳහන් වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>30</day>
    </date>
    <link>http://www.dinamina.lk/2013/09/30/_art.asp?fn=s1309306</link>
    <topic>කරුණාරත්නගේ ශතකය පරදා නවසීලන්තය ජයගනී</topic>
    <author/>
    <content>ශ්‍රී ලංකා ‘ඒ’ කණ්ඩායමේ දිමුත් කරුණාරත්නගේ විශිෂ්ට ශතකය අපතේ හරිමින් සංචාරක නවසීලන්ත ‘ඒ’ කණ්ඩායම ඊයේ පල්ලෙකැලේ පිටියේ පැවැති එක්දින තරගයෙන් ලකුණු 28ක ජයක් අත්කර ගත්තේය. නවසීලන්තය ලබාදුන් ලකුණු 351ක ඉලක්කය හඹාගිය ශ්‍රී ලංකාවට සියලු ‍දෙනා දැවී රැස් කරගත හැකිවූයේ ලකුණු 322ක් පමණි.ජයග්‍රාහී ඉලක්කය හඹායෑමට පිටිය පිවිසි දිමුත් කරුණාරත්න සමගින් කුසල් ජනිත් පෙරේරා එක්ව පළමු කඩුල්ල සඳහා ලකුණු 102ක සබඳතාවක් පිහිටුවීය. ඕවර 14කදී ගොඩනැගුණු එම සබඳතාවට බිඳ දැමීමට ඩෙව්සිච් සමත් වුයේ කුසල් ජනිත්ගේ උඩ පන්දුවක් රෝනී හීරා රැකගැනීමෙනි. පන්දු 48කට මුහුණදුන් කුසල් හතරේ පහර 8ක් හා හයේ පහරක් සමගින් ලකුණු 51ක් රැස් කළේය.දිමුත් සමගින් දෙවැනි කඩුල්ලට එක්වු නායක දිනේෂ් චන්දිමාල් මුළු ලකුණු සංඛ්‍යාව 241 දක්වා ඉහළට ගෙන ගියේය. ඩෙව්සිච්ගේ පන්දුවක් හමුවේ චන්දිමාල් දැවී යනවිට ලකුණු 69ක් රැස්කරගෙන සිටියේය. හතරේ පහර 9ක් ඇතුළත්වු ඉනිමට පන්දු 67ක් වැයවී තිබිණි.තරගයේ ජයග්‍රහණයේ බලාපොරොත්තු ඇති කරමින් ඉනිමේ වැඩිම ලකුණුලාභියා වු දිමුත් කරුණාරත්න ලකුණු 120ක් ලබාසිටියදී ක්‍රීඩාගාරයට හරවා යැවීමට යළි ක්‍රියාත්මක වු ඩෙව්සිච්ට හැකිවිණි. හතලිස්වැනි ඕවරයේ සිවුවැනි පන්දුව කෙළින්ම කඩුල්ලේ වැදීමෙන් දිමුත්ගේ ඉනිම නිමාවිය. පන්දු 120කදී හතරේ පහර 17ක් ඔහුගේ ඉනිමට එක්වුණි. නවසීලන්ත නායක ඇන්ඩෲ එලීස් හමුවේ සිවුවැනි හා පස්වැනි කඩුලු ලෙසින් යළි ක්‍රීඩාගාරයට යෑමට ඇන්ජලෝ පෙරේරා (12) හා චතුරංග ද සිල්වාට (13) සිදුවිය. ලකුණු 290කට කඩුලු 5ක් බිඳ වැටී තිබු ශ්‍රී ලංකා පිලේ පසු පෙල පිතිකරුවන්ගේ දුරුවලතාවය හේතුවෙන් අවසන් කඩුලු 5 ලකුණු 32කදී දවාගැනීමට නවසීලන්ත පන්දු යවන්නෝ සමත්වුහ.පන්දු යැවීමේදී ඇන්ටන් ඩෙව්සිච් හා ඇඩම් මිල්නේ කඩුලු 3 බැගින් බිඳ හෙලීය.කාසියේ වාසිය දිනාගත් නවසීලන්ත‘ඒ’ පිල පළමුව පන්දුවට පහරදෙමින් කඩුලු 8ක් දැවී ලකුණු 350ක් රැස් කළේය.ඉනිමේ ආරම්භ කඩුලු සබඳතාව ලකුණු 27දී බිඳ දැමීමට දිල්රුවන් පෙරේරා සමත්විය. පස්වැනි ඕවරයේ සිවුවැනි පන්දුවට කුසල් ජනිත් උඩ පන්දුවක් රැකගැනීමෙන් ඇන්ටන් ඩෙව්සිච් ලකුණු 8කට දැවී ගියේය. දෙවැනි කඩුල්ල ලෙස කාල් කචොපා ලකුණු 4කදී සචිත්‍ර සේරසිංහ හමුවේ දැවී ගිය අතර මුළු ලකුණු 85දී ඇන්රූ කිචන් ලකුණු 62කට පිටියෙන් ඉවත් කිරීමට ඉෂාන් ජයරත්නට හැකිවිය. පන්දු 50කට මුහුණදුන් ඇන්රූ හතරේ පහර 8ක් හා හයේ පහරක් එල්ල කර තිබිණි.ඉනිමේ සාර්ථකම සබඳතාව ගොඩනැගීමට පස්වැනි කඩුල්ලට කොලින් මුන්රෝ සමග එක්වු ලුක් රොන්ච්ට හැකිවිය. දෙදෙනා එක්ව ලකුණු සංඛ්‍යාව 112 සිට 197දක්වා ඉදිරියට ගෙන ගියේය. තිස්තුන්වැනි ඕවරයේදී සේරසිංහගේ පන්දුවක් කෙලින්ම කඩුල්ලේ දැවටීමෙන් මුන්රෝගේ ඉනිම අවසන් විය.පන්දු 67කදී හතරේ පහර 10ක් හා හයේ පහරක් සමගින් ලකුණු 70ක් ඔහුගේ ඉනිමට ඇතුළත්ව තිබිණි. හයවැනි කඩුල්ල රොන්ච් සමග එකුවු ඇන්ඩෲ එලීස් මුළු ලකුණු සංඛ්‍යාව 273 දක්වා ඉදිරියට ගෙන ගියේය. ලකුණු 76කින් ගොඩනැගුණු එම සබඳතාවට තිත තැබීමට දිල්රුවන් පෙරේරා හා සුරංග ලක්මාල් සුසංයෝගයට හැකිවිණි.සුරංගගේ පන්දුවකට දිල්රුවන් උඩ පන්දුවක් රැක ගනිද්දී රොන්ච් ලකුණු 84ක් රැස්කර ගෙන සිටියේ හතරේ පහර 6ක් හා හයේ පහර 5ක් සමගින් පන්දු 67කට පමණක් මුහුණ දෙමිණි. ඉනිම නිමාවනවිට නොදැවී කඩුල්ලේ රැදී සිටි ස්කොට් කුග්ලෙජින් වේගවත් ලකුණු 43ක් රැස් කර ගෙන සිටියේය. පන්දු 29කදී ගෙඩනැගුණු ඉනිමට හතරේ පහර 6ක් සහ ‍හයේ පහරක් ‍ඇතුළත් විය.පන්දු යැවීමේදී දිල්රුවන් පෙරේරා, සචිත්‍ර සේරසිංහ හා ඉෂාන් ජයරත්න කඩුලු 2ක් බිඳ හෙලීය.නවසීලන්ත‘ඒ’ -350/8යි. (ඕවර 50) ලුක් ‍‍රොන්ච් 84, කොලින් මුන්රෝ 70, ඇන්රූ කිචන් 62 (සචිත්‍ර සේරසිංහ 46/2, දිල්රුවන් පෙරේරා 46/2)ශ්‍රී ලංකා‘ඒ’ -322 සියල්ලන් දැවී (ඕවර 47.4) දිමුත් කරුණාරතන 120, දිනේෂ් චන්දිමාල් 69, කුසල් ජනිත් 51 (ඇඩම් මිල්නේ 57/3, ඇන්ටන් ඩෙව්සිච් 58/3).</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>30</day>
    </date>
    <link>http://www.dinamina.lk/2013/09/30/_art.asp?fn=s1309307</link>
    <topic>මහනුවර විද්‍යාර්ථයට කඩුලු 9ක ජයක්</topic>
    <author>මහනුවර ක්‍රීඩා විශේෂ</author>
    <content>මාතර සාන්ත තෝමස් විදුහල සමග පැවැති ක්‍රිකට් තරගයෙන් කඩුලු 9ක ජයක් හිමිකර ගැනීමට මහනුවර විද්‍යාර්ථ විදුහල සමත්විය.මහනුවර පොලිස් පිටියේ පැවැති තරගයේ පළමුව පන්දුවට පහරදුන් සා.තෝමස් පිල පළමු ඉනිමට ලකුණු 79ක් හා‍ දෙවැනි ඉනිමට ලකුණු 116ක් රැස්කළ අතර විද්‍යාර්ථ පිල පළමු ඉනිමේ ලකුණු 184ක් රැස්කර තිබීම නිසා ජයග්‍රහණය සඳහා හිමිවු ලකුණු 11ක ඉලක්කය එක් කඩුල්ලක් පමණක් සපුරාලීමට හැකිවිණි.සාන්ත තෝමස් පළමු ඉනිම-79 (ඕවර 31.2) නිමන්ත කවිකාර 28 (දසුන් නවරත්න 15/4, ඉසුරු වීරසිංහ 22/4) සහ දෙවැනි ඉනිම-116 (ඕවර 42.4) ලක්සිත ලක්ෂාන් 33, ප්‍රින්ස් දලුගොඩ 33 (චානක රත්නායක 18/5, දසුන් නවරත්න 48/4)විද්‍යාර්ථ පළමු ඉනිම-184 (ඕවර 45.5) කසුන් නවරත්න 57, අවිශ්ක සමරකෝන් 53 (දිලිප තාරක 40/7) සහ දෙවැනි ඉනිම-12/1.</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>30</day>
    </date>
    <link>http://www.dinamina.lk/2013/09/30/_art.asp?fn=f1309306</link>
    <topic>රනිල්ගේ තැන ගන්න යූඑන්පියේ කිසිම කෙනෙක් නෑ</topic>
    <author>සාකච්ඡා කළේ</author>
    <content>පළාත් තුනේ මැතිවරණ ප්‍රතිඵලය ගැන විග්‍රහයක යෙදෙන පාර්ලිමේන්තු මන්ත්‍රී මනුෂ නානායක්කාර පවසන්නේ වයඹ හා මධ්‍යම පළාතේ ජනතාව රටේ ස්වෛරීත්වය වෙනුවෙන් ඡන්දය ප්‍රකාශ කරන විට උතුරේ ජනතාව බෙදුම්වාදයකට සහය පළකර ඇති බවයි. ආණ්ඩුව උතුර ආර්ථික වශයෙන් සංවර්ධනය කළත් දේශපාලන ගනුදෙනුවක් පවත්වාගෙන නොගිය බව පවසන ඔහු එවැනි සංවාදයක් පැවැති කිළිනොච්චිය මුලතිව් දිස්ත්‍රික්කවල රජයේ ඡන්ද පදනම ඉහළ ගොස් ඇති බව සඳහන් කළේ මෙසේ ය.පළාත් තුනේ මැතිවරණ ප්‍රතිඵලයෙන් බැලූ බැල්මට පෙනෙන්න තිබෙන්නේ කුමක් ද?ජනතාව ඡන්දය දුන්නෙ පළාත් සභා මැතිවරණයකට එහා ගිය අවශ්‍යතාවකින්. ඡන්දය දැමීමත් පාර්ලිමේන්තු මැතිවරණයක් ඉක්මවන ප්‍රතිශතයක තිබුණා.මේ කරුණ වයඹට මධ්‍යමට වගේම උතුරටත් අදාළ ද?ඔව්. උතුරටත් අදාළයි. මේ ඡන්දයේ දී පළාත් තුනේ මිනිස්සු වෙන වෙනම කල්පනා කළාට තීන්දු ගන්නෙ එකම පදනමකින්. වයඹ මධ්‍යම පළාත් දෙකේ ජනතාව මේ රටේ අනාගතය හා ස්වෛරීත්වය ගැන හිතලා තීන්දුවක් ගත්තා. ඔවුන් කල්පනා කළා මේ මැතිවරණය පළාත් සභාවක සභිකයන් තෝරන මැතිවරණයකට එහා ගිය දෙයක් කියලා.ඒ කෝණයෙන් බැලුවහම උතුර කල්පනා කර තිබෙන්නේ කොහොම ද?නිජබිම සංකල්පය මත පදනම් වෙච්ච ඊළාම්වාදයකට යන්න තිබෙන අවශ්‍යතාව මේ මැතිවරණයේ දී ඔවුන් ප්‍රකාශ කළා. තිස් අවුරුද්දක් ත්‍රස්තවාදී කණ්ඩායමකින් බැට කෑ ජනතාවක් නැවත එම මාවතම තෝරා ගෙන තිබෙනවා. අපිට ඔවුන් නිවැරදි මාවතට ගන්න බැරිව ගියා. මැතිවරණය ජයග්‍රහණය නොකිරීම නෙවෙයි අපේ පරාජය. මෙච්චර විනාශයකින් පස්සෙත් නැවත උතුරේ ජනතාව පැරැණි මාර්ගයම තෝරා ගැනීම යි.ආණ්ඩුව උතුරට ශීඝ්‍ර සංවර්ධනයක් ලබා දුන්නා. ද්‍රවිඩ සන්ධානය එවැනි වැඩපිළිවෙළකින් තොරව දෙමළ ජනතාවගේ අභිලාෂයන් ඉදිරිපත් කිරීම මත පමණක් ජයග්‍රහණයක් ලබාගත හැකි වූයේ ඇයි?ද්‍රවිඩ ජාතික සන්ධානයේ ප්‍රතිපත්ති ප්‍රකාශනය දිහා බැලුවත්, ඔවුන් ඡන්දයෙන් පස්සෙ කිව්ව දේවල් දිහා බැලුවත්, යුද්ධයක් තිබුණ වගක් වත් එයින් ඔවුන් පීඩාවට පත් වූ බවක් වත් පේන්නේ නැහැ. යුද්ධය ඉවරවෙලා ඉතා කෙටි කාලයක් තුළ උතුරට ලබා දුන් දැවැන්ත සංවර්ධනය ගැන ඔවුන්ට කිසිම හැඟීමක් තිබුණ බවක් පෙනෙන්න නැහැ.මම ඒකයි කියන්නේ දකුණේ ජනතාව ඒකීයත්වය වෙනුවෙන් ඡන්දය දෙන විට උතුරේ ජනතාව වෙනම රාජ්‍යයක් වෙනුවෙන් ඡන්දය දුන්නා කියලා. උතුරේ අය වෙනම රාජ්‍යයක් සඳහා යන ගමනේ දී ආයුධවලින් කරගත නොහැකි වූ ගමනට අඩිතාලමක් ඡන්ද බලයෙන් දමා ගෙන තිබෙනවා.ඒ මතය නිවැරදි නම් යුද්ධයේ බලපෑම අඩුවෙන් දැනුණු හා පෙර මැතිවරණවල දී ආණ්ඩුවට ශක්තිමත් පදනමක් තිබුණු ඩෙල්ෆ් හා යාපනය වැනි ආසන බරපතළ ලෙස පරාජය වෙද්දි කිලිනොච්චි හා මුලතිව් දිස්ත්‍රික්කවල දී ආණ්ඩුවට අවම පරාජයක් ලැබීමට හේතුව කුමක් ද?යුද්ධය නිමවීමෙන් පස්සේ ආණ්ඩුව භෞතික සම්පත් පමණක් නෙවෙයි මානව සම්පතත් ඇතුළත්ව සමස්තයම පුනරුත්ථාපනය කළා. හැබැයි පුනරුත්ථාපනය සමඟ ආණ්ඩුවේ මතවාදය උතුරට ගියේ නැහැ.නාමල් රාජපක්‍ෂ මන්ත්‍රීවරයා කිළිනොච්චිය හා මුලතිව් යන පළාත් දෙකේ දේශපාලන සංවාදයක් පවත්වා ගෙන ගියා. එය දකුණේ දේශපාලනයෙන් වෙනස් නව ආකාරයක ප්‍රජාව මූලික කරගත් දේශපාලනයක්. මේ පළාත් දෙකේ මැතිවරණ ප්‍රතිඵලයේ පවා ඒ වෙනස තිබෙනවා.මම හිතන්නේ මේ ඡන්ද ප්‍රතිඵලය ගැන ආණ්ඩුව නැවත සිතා බැලීමකට යා යුතුයි. ප්‍රජාව මූලික කරගත් සංවර්ධනය ජනතාව පිළිගන්නා බව මේ මැතිවරණ ප්‍රතිඵලයෙන් පෙනෙනවා. එල්.ටී.ටී.ඊ යේ බලපෑම දරුණුවට තිබුණු වෙල්ලමුල්ලවයික්කාල් වගේ ප්‍රදේශවල ජනතාවගේ අවශ්‍යතා නිතර සොයා බලමින් ඔහු දේශපාලන ගනුදෙනුවක් පවත්වාගෙන ගියා.මේක දවසක දෙකක වැඩක් නෙවෙයි. වසර ගණනාවක් තිස්සේ ගොඩනැඟුණු දේශපාලන ගනුදෙනුවක්. එහි ප්‍රතිඵලයක් හැටියට ඒ ප්‍රදේශවල ආණ්ඩුවේ ඡන්ද පදනමේ වර්ධනයක් සිදුව තිබෙනවා. සාපේක්‍ෂව යුද්ධයේ බලපෑම අඩුවෙන් දැනුණු ප්‍රදේශවලට වඩා කිළිනොච්චිය වැනි ප්‍රදේශයක ආණ්ඩුවේ ඡන්ද පදනම ඉහළ ගොස් තිබෙන්නේ මේ හේතුව මතයි.එක්සත් ජාතික පක්‍ෂයට මෙතෙක් කලක් උතුරේ පැවැති ජන පදනම මෙම මැතිවරණයේ දී සේදී ගොස් ඇති බවක් පෙනෙන්නට තිබෙනවා නේද?උතුරේ ජනතාව ඊළමක් වෙනුවෙන් ඡන්දය දීම යූ.ඇන්.පිය අනුමත කර තිබෙනවා. එය හරීන් ප්‍රනාන්දු මන්ත්‍රීවරයා කියා තිබෙනවා උතුරේ ජනතාවට පමණයි කොන්දක් තිබෙන්නේ කියලා. යූ.ඇන්.පීය ද්‍රවිඩ ජාතික සන්ධානයට යටින් සහය දීපු විත්තිය මේ ප්‍රකාශයෙන් පෙනෙනවා. එක්සත් ජාතික පක්‍ෂය කවදාවත් බෙදුම්වාදය විවේචනය කර නැහැ.එජාපය හා ටී.එන්.ඒ දෙගොල්ලොම බෙදුම්වාදය පිළිගත්තත් වඩා සුදුසු කවුද කියලා බලා, ද්‍රවිඩ සන්ධානයට උතුරේ ජනතාව ඡන්දය දුන්නා.වටෙන් සහය දෙන පිරිසක් දිනවනවාට වඩා එල්.ටී.ටී.ඊයේ දේශපාලන අංශය වන ටී.එන්.ඒ එකට උතුරේ ජනතාව ඡන්දය දුන්නා. යූ.ඇන්.පිය දකුණේ මැතිවරණ පරාජයේ වේදනාව මකා ගන්නේ උතුරේ බෙදුම්වාදයේ ජයග්‍රහණයේ ආස්වාදයෙන්.සෑම මැතිවරණයකින් පසුව සිදුවෙනවා වගේම මෙවරත් එ.ජා.පයේ නායකත්ව අර්බුදයක් මතුව තිබෙනවා නේද?ඡන්ද පැරදුණයි කියලා නායකයා ඉවත් කළ යුතු නැහැ. රනිල් වික්‍රමසිංහ මහතා නායකත්වයේ සිටිය යුතුයි.ඒ කියන්නේ ඔහු තවදුරටත් යූ.ඇන්.පියේ නායකත්වයේ සිටිනවාට ආණ්ඩුව කැමතියි කියන එක ද?රනිල් වික්‍රමසිංහ මහතා හොඳ මහත්මයෙක්. අනික් අතට බැලුවහම යූ.ඇන්.පිය ඇතුළෙ ඔහුගේ තැන ගන්න වෙනත් විකල්පයක් ඉතුරුව නැහැ.බස්නාහිර පළාත් සභාවේ එ.ජා.ප මන්ත්‍රී කණ්ඩායම නායකත්වයේ වෙනසක් සිදුවිය යුතු බවට යෝජනාවක් ඉදිරිපත් කර තිබෙනවා නේද?එතුමාට මේ තත්ත්වය උදාවී තිබෙන්නේ කාලාන්තරයක් තිස්සේ පක්‍ෂය ඇතුළෙ මතුවූ අර්බුදයක ප්‍රතිඵලයක් විදිහටයි. එ.ජා.පයේ ඡන්ද ලක්‍ෂ 10 ක් රාජාලියා කඩාගෙන ගියා. ඒ ගැටලුව මතු වුණේ ජයවර්ධන ජනාධිපතිතුමාගෙන් පස්සේ නායකත්වයට පත් විය යුත්තේ කවුද කියලා ගැටලුවක් මතුවීම එක්කයි.එතැන දී කණ්ඩායමක් එ.ජා.පයෙන් කැඩිලා යනවා. එතැනින් පටන් ගත්ත නාය යෑම දිගටම තියෙනවා. අද රනිල් වික්‍රමසිංහට භුක්ති විඳින්න සිදුව තිබෙන්නේ මේ අර්බුදය යි. නමුත් ඔහු නෙවෙයි වැරැදිකාරයා.එහෙම නම් එ.ජා.පයේ පරාජයේ හේතුව හැටියට ඔබ දකින්නේ කුමක් ද?ජනාධිපති ධුරයේ කාලය වාර දෙකකට සීමා කිරීම යි. ජයවර්ධන ජනාධිපතිතුමාට තෙවෙනි වතාවකට ජනාධිපති තනතුරට පත් වීමට හැකියාවක් නොතිබුණ නිසා එය වාර දෙකකට සීමා කළා. ඔහුට තුන්වෙනි වතාවකට පත්වීමට හැකියාවක් නොතිබුණ නිසා පක්‍ෂයේ බෙදීමක් ඇති වුණා.මහින්ද රාජපක්‍ෂ ජනාධිපතිතුමා 18 වෙනි ව්‍යවස්ථා සංශෝධනය ඇති කළේ මේ තත්ත්වය ගැන නිවැරැදි වැටහීමකින්. එහෙම නොකළා නම් එ.ජා.පයට උරුමවෙලා තියෙන තත්ත්වය වගේ දෙයක් සන්ධානයටත් ලැබෙන්න තිබුණා. ඒ නිසයි මම කියන්නේ රනිල් නෙවෙයි මේ ප්‍රශ්නයට වගකිව යුත්තේ කියලා.ඒ අනුව ඔබේ අදහස පක්‍ෂයේ පැවැත්ම සම්බන්ධයෙන් බලන විට 18 වෙනි ආණ්ඩුක්‍රම ව්‍යවස්ථා සංශෝධනය යහපත් කියල ද?ඔව්. මේ 18 වෙනි සංශෝධනය එදා එ.ජා.පය කළා නම් තවමත් බලයේ ඉන්නේ ඔවුන්.එළඹෙන දකුණු පළාත් සභා මැතිවරණයේ දී ඔබ මහ ඇමති ධුරයට තරග කිරීමට අදහස් කරනවා ද?නැහැ. එහෙම අදහසක් නැහැ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>30</day>
    </date>
    <link>http://www.dinamina.lk/2013/09/30/_art.asp?fn=f1309301</link>
    <topic>එක්සත් ජාතීන්ගේ සමුළුවේ තැබූ ශ්‍රී ලාංකේය මුද්‍රාව</topic>
    <author>ජනතා මිත්‍ර</author>
    <content>ආර්ථික ශක්තියෙන් යුතු රටවල් අන්තර්ජාතික මූල්‍ය ආයතන ඔස්සේ සංවර්ධනය වන රටවලට කරන බලපෑම අත්හළ යුතු බව මහින්ද රාජපක්ෂ ජනාධිපතිවරයා ප්‍රකාශ කළේ ඇමෙරිකාවේ නිව්යෝර්ක් නුවර පිහිටි එක්සත් ජාතීන්ගේ මූලස්ථානයේ පැවති එක්සත් ජාතීන්ගේ මහා මණ්ඩලයේ 68 වෙනි සැසිවාරය අමතමිනි.ශ්‍රී ලංකා ජනාධිපතිවරයාගේ කතාව බොහෝ රටවල රාජ්‍ය නායකයින්ගේත්, ජාත්‍යන්තර මාධ්‍යවලත්, දේශපාලන විචාරකයන්ගේත් දැඩි අවධානයට ලක් වූයේ එහි ගැබ් වී ඇති කරුණු හා එහි කාලීන භාවය නිසාය.වසර 30කට වඩා අධික කාලයක් පැවති ත්‍රස්තවාදය මුළුමනින්ම පරාජය කළ රාජ්‍ය නායකයා ලෙස මහින්ද රාජපක්‍ෂ ජනාධිපතිවරයාට ලෝකයේ පවතින අවධානය ඉතා වැඩි වී ඇති බව මෙවර සමුළුවේදීත් පැහැදිලිව දැකගත හැකි විය.2009 වසරේ දී එල්.ටී.ටී.ඊ ත්‍රස්තවාදය මුළුමනින් පරාජය කිරීමෙන් පසුව එම වසරේ සිට මේ දක්වා පැවති සෑම එක්සත් ජාතීන්ගේ සංවිධානයේ මහා මණ්ඩලය ඇමතීමට ශ්‍රී ලංකා ජනාධිපතිවරයා සහභාගි වන සෑම අවස්ථාවකදීම මහින්ද රාජපක්ෂ ජනාධිපතිවරයා වෙත සුවිශේෂී අවධානයක් යොමු වී තිබුණි.එය ශ්‍රී ලංකාවට ආඩම්බරයකි. මුළු ලෝකයටම දැඩි හිසරදයක් වී තිබෙන ත්‍රස්තවාදය මුළුමනින්ම පරාජය කිරීමේ දුර්ලභ අවස්ථාව ශ්‍රී ලංකාව උදාකර ගත්තේ මහින්ද රාජපක්ෂ ජනාධිපතිවරයාගේ නායකත්වය හේතුවෙනි.2009, 2010, 2011 වර්ෂවල පැවති එක්සත් ජාතීන්ගේ සංවිධානයේ මහා මණ්ඩල රැස්වීම්වලට ශ්‍රී‍ ලංකා ජනාධිපතිවරයා සහභාගි වූ අවස්ථාවල දී බොහෝ රටවල රාජ්‍ය නායකයින් ශ්‍රී ලංකා ජනාධිපතිවරයා සොයා ගෙනවිත් සුබ පැතූ බව රහසක් නොවේ.“ලෝකයේ දරුණුතම ත්‍රස්තවාදය පරාජය කළාට අපේ සුබ පැතුම්” යනුවෙන් එම රාජ්‍ය නායකයින් ගෙන් ලැබුණු සුබ පැතුම් ඉතා නිහතමානී ලෙස පිළිගනිමින් මහින්ද රාජපක්‍ෂ ජනාධිපතිවරයා ප්‍රකාශ කළේ අපේ මුළු ශ්‍රී ලංකාවම එක් වී ත්‍රස්තවාදය මුළුමනින්ම පරාජය කිරීමේ අභියෝගය ජයගත් බවයි.එපමණක් නොව 2009 වසරේ සිට මේ දක්වා ත්‍රස්තවාදය මුළුමනින්ම පරාජය කිරීමෙන් පසු යළි රට සංවර්ධනය කිරීමේ දී මතු වූ අභියෝග ජයගත් ආකාරය ගැන ද ශ්‍රී ලංකා ජනාධිපතිවරයා ලොවටම ප්‍රකාශ කළේ ය. මේ වන විට ශ්‍රී ලංකාව අභියෝග රැසක් මධ්‍යයේ සංවර්ධන ඉලක්ක සපුරමින් සාර්ථක ගමනක නිරත වේ.කොටි ත්‍රස්තවාදීන් විසින් පසුගිය වසර 30කට අධික කාලයක් තිස්සේ විනාශ කරන ලද උතුරු - නැඟෙනහිර පළාත් ද සංවර්ධනය කරමින් ඒ පළාත්වල අවතැන් වූ මහජනතාව යළි පදිංචි කරමින් රටක් හැටියට දේශීයව හා විදේශීයව පැමිණෙන සියලු අභියෝග ජය ගනිමින් ගමන් ගන්නා මෙම ගමන සැබවින්ම සුවිශේෂී වන්නේ ය.අන්තර්ජාතික ආරක්‍ෂාව සහතික කිරීමට එක්සත් ජාතීන්ගේ සංවිධානයට බලය ලැබී තිබියදීත් රටවල් කිහිපයක පොලිස් කාර්යය ලෝකයට අවශ්‍ය නොවන බව 68 වෙනි මහා සමුළුවේ දී ශ්‍රී ලංකා ජනාධිපතිවරයා පෙන්වා දුන් කරුණු කෙරෙහි ද ලෝකයේ බොහෝ රටවල අවධානය යොමු වී තිබුණි.“ශ්‍රී ලංකා ජනාධිපතිවරයා එක්සත් ජාතීන්ගේ මහා මණ්ඩලය අමතන සෑම විටක දීම ලෝකයේ බහුතරයක් රටවල් මුහුණපාන ගැටලු හා ඊට ලබා දිය යුතු ප්‍රායෝගික විසඳුම් ඉතා කදිමට විග්‍රහ කරනවා” යනුවෙන් ජාත්‍යන්තර මාධ්‍ය කිහිපයකම ශ්‍රී ලංකා ජනාධිපතිවරයාගේ කතාව වාර්තා කර තිබුණි. ආසියානු හා දකුණු ආසියානු කලාපවල රාජ්‍ය නායකයින්ගේ දේශනවලදීත් වැඩිම අවධානයක් යොමු වී තිබුණේ ශ්‍රී ලංකා ජනාධිපතිවරයාගේ දේශනය වෙත ය.අන්තර්ජාතික අන්තර් ක්‍රියාකාරීත්වයේ පදනම සමානාත්මතාව වුවත් අභ්‍යන්තර ඇඟිලි ගැසීම් හේතුවෙන් රටවල් අස්ථාවර වී ඇති බවත් සංවර්ධනය වන රටවලට බලපෑම් එල්ල කිරීම කනගාටුවට කරුණක් බවත් ශ්‍රී ලංකා ජනාධිපතිවරයා පෙන්වා දුන්නේ ය.එමෙන්ම ඇතැම් රටවලට පනවා තිබෙන ආර්ථික සම්බාධක ගැන කතා කිරීමට ද ශ්‍රී ලංකා ජනාධිපතිවරයා අමතක නොකළේ ය. ශ්‍රී ලංකාව කෙරෙහි දක්වන අසාමාන්‍යතාවය මවිතයට කරුණක් බවත් ශ්‍රී ලංකාවේ ජයග්‍රහණ ජනතා කේන්ද්‍රීය රාජ්‍ය පිළිවෙතෙහි ප්‍රතිඵලයක් බවත් ශ්‍රී ලංකා ජනාධිපතිවරයා පෙන්වා දුන්නේ ය.මහින්ද රාජපක්‍ෂ ජනාධිපතිවරයා පෙන්වා දුන් මෙම කරුණු වර්තමානයේ ලෝකයේ බොහෝ රටවලට ඇති ප්‍රධාන ප්‍රායෝගික ගැටලු ය. ඒ පිළිබඳ විවෘතව අදහස් ප්‍රකාශ කිරීමට තරම් පිට කොන්දක් ශ්‍රී ලංකාවේ ජනාධිපතිවරයාට තිබීම ගැන ශ්‍රී ලාංකිකයෝ වශයෙන් අපි නිහතමානී ලෙස ආඩම්බර වෙමු.එදා සිට අද දක්වා පැවතගෙන එන අපගේ නොබැඳි විදෙස් ප්‍රතිපත්තිය ද මේ අවස්ථාවේ දී සිහිකිරීම ඉතා වැදගත් වන්නේය. එමෙන්ම තව සති කිහිපයකින් ශ්‍රී ලංකාවේ පැවැත්වීමට නියමිත පොදු රාජ්‍ය මණ්ඩලීය රාජ්‍ය නායක සමුළුව සඳහා ඉතා හොඳ ප්‍රවේශයක් ශශ්‍රී ලංකා ජනාධිපතිවරයා එක්සත් ජාතීන්ගේ මහා මණ්ඩල සැසිවාරයේ දී කළ දේශනය මඟින් ලබාදී තිබීම ඉතා වැදගත් මෙන්ම ඉතා කාලෝචිත ය.ඕනෑම රාජ්‍ය නායකයෙකුට තම මතය, තම රටේ ස්ථාවරභාවය, ඉදිරි සැලසුම් හා ලෝකය ගමන් කළ යුතු මඟ ලෝකයටම ප්‍රකාශ කිරීම සඳහා තිබෙන ‍ෙහාඳම අවස්ථාව එක්සත් ජාතීන්ගේ සංවිධානයේ මහා මණ්ඩලය ඇමතීමයි. පසුගිය 21 වෙනිදා පැවති පළාත් සභා මැතිවරණය තුළින් ද වත්මන් ආණ්ඩුව ඉතා හොඳ පණිවිඩයක් ලෝකයටම ලබා දී ඇත.එනම් වසර 25 කට පසුව උතුරේ ජනතාවට ප්‍රජාතන්ත්‍රවාදය අනුව ඡන්ද අයිතිය ලබාදීමයි. කොටි ත්‍රස්තවාදීන් විසින් වසර 30 ක අධික කාලයක් උතුරු නැඟෙනහිරට ඡන්දය වෙනුවට ලබා දුන්නේ උණ්ඩය යි.එම ජනතාවට ප්‍රජාතන්ත්‍රවාදය ලබා දීමට ක්‍රියා කළේ මහින්ද රාජපක්ෂ ජනාධිපතිවරයා ය. එම නිසා මහ ලොකුවට ප්‍රජාතන්ත්‍රවාදය, මානව හිමිකම් ගැන කතා කරන රටවලට වඩා ඉතා ඉහළ ප්‍රජාතන්ත්‍රවාදයක් හා ඉහළ මානව හිමිකම් සුරක්ෂිතභාවයක් ශ්‍රී ලංකාවේ තිබෙන බව ලෝකයටම පැහැදිලි වී ඇත.මෙම ජාත්‍යන්තර දේශපාලන කරුණු ගැන ශ්‍රී ලංකාවේ විරුද්ධ පක්ෂයට කිසිඳු හැඟීමක් හෝ දැනීමක් නැත. ශ්‍රී ලංකාව හමුවේ පවතින අභියෝග ජයගනිමින් රටක් ලෙස ඉදිරියට ගමන් කිරීම සඳහා ගනු ලබන වෙහෙස ගැන විරුද්ධ පක්ෂය වචනයකුදු කතා නොකරයි.ශ්‍රී ලංකා ජනාධිපතිවරයා එක්සත් ජාතීන්ගේ මහා මණ්ඩලය අමතා කරන ලද කතාව ඇතුළත් කිසිඳු කරුණක් ගැන රනිල් වික්‍රමසිංහ විපක්ෂ නායකවරයා, ජනතා විමුක්ති පෙරමුණේ නායකයින් කිසිඳු වචනයක් ප්‍රකාශ නොකරයි.ඔවුන් ප්‍රකාශයක් කළත් එය සිදු කරන්නේ රටට ජාතික වශයෙන් බලපාන කරුණක් නොවේ. නමුත් එක් සිද්ධියක් පෙන්වමින් එය මුළු රටේම තත්ත්වය බව පෙන්වීමට ඔවුහු අසාර්ථක උත්සායක යෙදෙති. එහිදී එක්සත් ජාතික පක්ෂය, ජනතා විමුක්ති පෙරමුණ සහ දෙමළ ජාතික සන්ධානය අතර ද කිසිඳු වෙනසක් දක්නට නොලැබේ.රතුපස්වල විරෝධතාව කරේ තියාගෙන ගිය විරුද්ධ පක්ෂය මේ දිනවල ප්‍රකාශ නිකුත් කරන්නේ පුත්තලම ඡන්ද ගණන් කිරීමේ මධ්‍යස්ථානයකින් හමු වූ ඡන්ද පත්‍රිකා තොගයක් පිළිබඳය. එම ඡන්ද පත්‍රිකා නිසා ආණ්ඩුව ජයග්‍රහණය කර ඇති බවට තවත් සම්ප්‍රදායික චෝදනාවක් එල්ල කිරීමට එක්සත් ජාතික පක්ෂය දතකට මැදගනිමින් සිටී.එම ඡන්ද පත්‍රිකා තොගය නැවත ගණන් කළා නම් තමන් මැතිවරණය දිනන්නා සේ එක්සත් ජාතික පක්ෂය කතා කිරීම සැබවින්ම විහිළුවකි. පඬුවස්නුවර දී හාරදහට වැටුණු එක්සත් ජාතික පක්ෂයේ ජයග්‍රහණය ගැන කවර කතා ද?එක්සත් ජාතික පක්ෂයෙත්, ජනතා විමුක්ති පෙරමුණත් රට පිළිබඳ ජාතික දේශපාලනය සහ රට හමුවේ පවතින දෙස් විදෙස් බලවේග ගැන ඉදිරියටත් අවධානය නොකොළොත් ඉදිරි මැතිවරණවල දී මීට වඩා අන්ත පරාජයක් එම පක්ෂවලට හිමිවීම වැළැක්විය නොහැක.එක්සත් ජාතීන්ගේ සංවිධානයේ මහා මණ්ඩලය අමතා කියුබාවේ පිදෙල් කස්ත්‍රෝ, දකුණු අප්‍රිකාවේ නෙල්සන් මැන්ඩෙලා, ඉරානයේ මොහොමඩ් අහමඩිනෙජාඩ්, වෙනිසියුලාවේ හියුගෝ චාවේස්, ලිබියාවේ ගඩාෆි, ඉරානයේ සදාම් හුසේන් කරන ලද දේශන තවත් වසර ගණනාවක් යන තුරු එක්සත් ජාතීන්ගේ සංවිධානයේ මහා මණ්ඩලයේ පමණක් නොව මුළු ලෝකය පුරා පොදු ජනතාවගේ දෙසවන් තුළ රැව් පිළිරැව් දෙනු ඇත. ඒ ආකාරයෙන් ශ්‍රී ලංකා ජනාධිපතිවරයා කරන ලද කතාවද ඒ ආකාරයෙන්ම රැව් පිළිරැව් දෙනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>30</day>
    </date>
    <link>http://www.dinamina.lk/2013/09/30/_art.asp?fn=f1309302</link>
    <topic>අංගම් පොර ගුරුවරුන්ට අභියෝගයක්!</topic>
    <author>සංවාද සටහන :- උපාලි කරුණාරත්න</author>
    <content>ඔබ දන්නෙ අංගම් පොර නොවෙයි තයිකොන්ඩො කියල සමහරුන් චෝදනා කරනවා.මම තයිකොන්ඩො සටන් ශිල්පය හැදෑරුව මෑත කාලයේ. ඒ වගේම කරාතේ, වූෂූ, වින්ග්ඩුන් වැනි සටන් ක්‍රමත් මා හදාරා තිබෙනවා.අංගම් පොර සටන් ශිල්පය ශිෂ්‍ය ශිෂ්‍යාවන්ට උගන්වන විට ඔබ ඉගෙන ගත් වෙනත් සටන් ක්‍රම මිශ්‍ර වන්නෙ නැද්ද?නැහැ.විවිධ සටන් ක්‍රම පිළිබඳ දැනුමක් නොමැති ගුරුවරුන්ට තමන් උගන්වන සටන් ශිල්පය හා විවිධ සටන් ක්‍රම මිශ්‍ර වීමේ සම්භාවිතාව වැඩියි. මම විවිධ සටන් ක්‍රම හදාරා ඇති නිසා අංගම් පොර සටන් ක්‍රමය සමඟ විදේශීය සටන් ක්‍රම මිශ්‍ර වන්න දෙන්නෙ නැහැ.අංගම් පොර ශිල්පීන් සංදර්ශන ඉදිරිපත් කිරීමේදී පොල්ගෙඩි ලෙලි ගසා පෙන්වනවා. එය ශක්තිය ප්‍රදර්ශනය කිරීමක්ද?ඔව්,හැබැයි පොල් ගෙඩියක් ලෙලි ගහන්න නොහැකි අය කියනවා අංගම් පොර ශිල්පයට එවැනි දේ නැහැ කියල. ලෙව්කෙ දිසාව, මීගස්තැන්නෙ දිසාව, ගලබොඩ දිසාව, කප්පාගොඩ රාළ අතීතයේ මෙවැනි දේ කළා. මේවා පිළිබඳ කවිද තිබෙනවා. එනම්,මාතලේ මාතර මල්ලව පොර යෝධයන් පෙර ගජබා රජ පවර වෙතට ගෙන්වා කළේ හරසර ලෙලි පොල් ලෙලි පිටි න්- මිරිකා අමු කුරක්ක න් පැණි සමඟ බුදිමි න්- විසී මාතලේ මල්ලවය න් කුකුල් මස් සහ බත්- බුදින මාතර යෝධය න් ලෙලි පොල් මඬිනු දත්- බැවින් නිතියෙන් විය බිය පත්පොල් ගෙඩි ලෙලි ගැසීම ව්‍යායාමයක් නේද?ලොකු ගල්ගෙඩි ඔසවා විසිකිරීම, පොල්ගෙඩි අතින් ලෙලි ගැසීම, අංගම් ශිල්පීන්ගේ බාහු ශක්තිමත් කරන ව්‍යායාම් ක්‍රමයි.අත් කකුල් පදම්කර ගන්නෙ කොහොමද?විදේශීය සටන් ක්‍රම හදාරන ශිල්පීන් වගේ අංගම් පොර ශිල්පීන් “පන්චින් බෑග්” එකකට ගසා අත් කකුල් පදම් කර ගන්නෙ නැහැ. පොල් ගෙඩි සිය ගණනකට පහර දෙමින්, පුවක් ගස්, පොල්ගස්වලට පහර දෙමින් තමයි අත පය පදම් කර ගන්නෙ.අඩි 7 – 8 උස පුවක් පඩිවලට පහර එල්ලකරමින් දණහිසෙන් පහත තිබෙන දණ්ඩ අපි ශක්තිමත් කර ගන්නවා. ඒ වගේම නිකට හිස ශක්තිමත් කිරීමේ ව්‍යායාම’ ද අපි කරනවා.මේවායෙන් අංගම් පොර සටන් ශිල්පියා ලබන ප්‍රයෝජන මොනවාද?සතුරෙකුගෙ ඔළුව පලුගහන්ඩ ඉගෙන ගැනීම තමයි පොල් ගෙඩියකට වැලමිටෙන් පහර එල්ල කරමින් ඉගෙන ගන්නෙ. පොල් ගෙඩියක් අතින් බිදින්න පුළුවන් අංගම්පොර සටන් ශිල්පියෙකු මිනිසෙකුගෙ මුහුණට පහරක් එල්ල කළොත් මොකද වෙන්නෙ?ඔබ කොපමණ කාලයක් අංගම් පොර ශිල්පය හදාරා තිබෙනවා ද?අවුරුදු 35 – 36ක් විතර මම කුඩාකාලයේ ප්‍රථමයෙන්ම නැගිටලා තිබෙන්නෙත් කඩුවක් අල්ලගෙන.ඔබ ඇස් දෙක බැඳගෙන උඩබැලි අතට දිගා වූ පුද්ගලයෙකුගේ බඩ උඩ පොල් ගෙඩියක් හෝ පුහුලයක් තබා කඩුවකින් දෙපලු කිරීම කරනවා නේද?ඇස්දෙක වැහෙන්න වැලි දාල ඇස් බැඳල තමයි මේක කරන්නෙ. විශ්ව ශක්තියත් මෙහිදී උපයෝගී කර ගන්නවා. පොල් ගෙඩිය හෝ පුහුලය බඩ උඩ තියාගෙන ඉන්න පුද්ගලයාට කිසිම හානියක් නැහැ.මෙමගින් අංගම්පොර සටන් ශිල්පයේ තිබෙන ප්‍රබලත්වය, අතීත මුතුන් මිත්තන් කළ දක්ෂතායි අපි පෙන්වන්නෙ.කරාතේ ශිල්පයේද උළු, ග‍ඩොල්, අත් පහරවල්, පා පහරවල්වලින් කඩාදමනවා.ඔබ කියනවා ගල් ගෙඩිත් කුඩු කරන්න පුවන් කියල.මේ සඳහා නම් ප්‍රබල මානසික සංවරයක් අවශ්‍යයි. භාවනා ක්‍රම හැදෑරීම අවශ්‍යයි, ශරීරය තුළ චක්‍ර අවධි කිරීම අවශ්‍යයි.ශරීරයේ චක්‍ර අවධි කිරීම යෝගී උපක්‍රමයක් නොවේද?අංගම් පොර ශිල්පයේ යෝග භවනා ක්‍රම තිබෙනවා. රාවණා පරපුරේ වටිනා යෝගී උපක්‍රම තිබුණා. ඈත ඈත අතීතයේ මේ රටේ ඉතා ඉහළ මට්ටමේ යෝගී වරුන් සෘෂිවරුන් සිටියා. විශේෂයෙන් කතරගම ප්‍රදේශයේ ඉඳල තිබෙනවා.යෝගී භාවනා, ව්‍යායාම්වල මූලය ඉන්දියාව කියල නේද කියන්නෙ?යෝග කාටවත් අයිති දෙයක් නොවේ.අංගම් පොර සටන් ශිල්පයට විදේශීය සටන් මූලයන් නෑකම් කියන්නෙ නැද්ද?අංගම්පොර කියන්නෙ රාවණා යුගයේ සිට අපට උරුම වූ දේශීය සටන් ශිල්පයක්. ඒ බවට අපේ පැරන්නන් අපට ප්‍රකාශ කර තිබෙනවා මුඛ පරම්පරාවේ මේ බව සඳහන් වෙනවා. ඉතිහාසයේ කියවෙනවා. අතීත අංගම් පොර සටන්කරුවා විදේශයන්ට ගොස් ඇති බව හා විදේශ සටන්කරුවො මෙරටට පැමිණ ඇති බව. ඒ නිසා අංගම් පොර සටන් ක්‍රමයටත් විවිධ දේ සුළු වශයෙන් හෝ මිශ්‍ර වෙන්න ඇති.අංගම් පොර ශිල්පයේ මරු නිල කීයක් තිබෙනවාද?මරු නිල කීයද කියල සංඛ්‍යාත්මකව පත්තරේ දැම්මොත් ලබන සුමානෙ අංගම් පොර ඇඳුරන්යයි කියා ගන්නා පිරිස් අපේ ප්‍රකාශ බලල ඔවුන් මරු නිල සංඛ්‍යාව හොයාගත්ත වගේ ප්‍රකාශ කරාවි.මම මරුනිල 107ක් කියල කියන්නෙ නැහැ. මම කියනවා ශරීරයේ නපුරු ස්ථාන 448ක් තිබෙනව කියා. ශරීරය කියන්නෙ ඉතා සංකීර්ණ තැනක්.අංගම් පොර සටන් ශිල්පය ඔබට ඉගැන්වීමේදී මන්ත්‍ර ශාස්ත්‍රය ඔබේ ගුරුවරයා (අප්පුහාමි පියරත්න බණ්ඩා) ලබා දුන්නාද?මන්ත්‍ර සහ කාලම් පොත් තුනක් මම ඉවර කරල තිබෙනවා. විෂ කලාවත් මම ප්‍රගුණ කරල තිබෙනවා. සටනකට යනවිට අතේ බැඳගෙන යන බෙහෙත් වර්ග ගැනත් කටේ තබා ගෙන යන ගුලි වර්ග ගැනත් මං ඉගෙන ගත්තා.අංගම් පොර සහ තයිකොන්ඩො සටන් ක්‍රමවලින් වඩා ප්‍රබල මොකක්ද?මේ දෙකම ප්‍රබල සටන් ක්‍රම ලෙසන මම සලකනවා.මෙරට සිටින බොහෝ සටන් ශිල්පියො සහ ගුරුවරුන්ගේ කැපවීම අඩුයි. ඒනිසා ඔවුන් විවිධ අවස්ථාවල පරාජය වෙනවා. ඒවා දිහා බලාගෙන සිටින ජනතාව අර සටන් ශිල්පය හොඳයි. මේක නරකයි කියා ප්‍රකාශ කරනවා.අංගම් පොර සටන් ශිල්පියා පිනුම් ගහනවා. ඔබටත් පුළුවන්ද පිනුම් ගහන්න?පුළුවන් හැබැයි මේ දවස්වල නම් කකුල කැඩිල තිබෙන්නෙ.ඔබ මරුවල්ලිය පරම්පරාවෙ සාමාජිකයෙක් යැයි ප්‍රකාශ කළා. එහි ආදිතමයින් සම්බන්ධ‍ෙයන් දන්න කරුණු මොනවාද?ලොකු නිලමෙ ගැන අහල තිබෙනව. ඔහුගෙ දුව තමයි ස්වර්ණපාලි කියල කියන්නෙ. ඇය තමයි ඌලිදේදී අංගම්කොටල සුදලීය රාළව මරණයට පත් කළේ.රටේ විවිධ පළාත්වල අංගම් පොර සටන් ශිල්පීන් ඉන්නව නේද?සුදලීය, මරුවල්ලිය පරපුරවල්වල සිටිය අංගම්පොර ශිල්පීන් විවිධ රාජකාරි සඳහා රට පුරා විසිරුණා. ඔවුන්ගෙන් පැවත එන අය ඇති.මෑතක සිට නේද අංගම් පොර සටන් ශිල්පය ප්‍රබල ලෙස මතුවන්න පටන් ගත්තෙ?අපි මේ හකුරුගලදී මේ ශිල්පය ඉගැන්වූවා. අංගම් පොර පිළිබඳ ඉතිහාස පොත්වල සඳහන් වෙනවා. මරුවල්ලියේ මුහන්දිරම් නිලමෙ, සුදලියේ මුහන්දිරම්නිලමෙ වැනි නම් ඉතිහාස පොත්වල තිබෙනවා.ඔබ අප්පුහාමි පියරත්න බණ්ඩා ගුරුවරයාට අමතරව අංගම් පොර සටන් ශිල්පය ඉගෙනීමට තවත් ගුරුවරුන් ළඟට ගොස් තිබෙනවාද?මම ගුරුවරුන් ළඟට ගියා. ඔවුන් උගන්වන සටන් ශෛලීන් දෙස බලා සිටියා. මට එහිදී පෙනී ගිය කාරණයක් තමයි ඔවුන්ට තමන් උගන්වන සටන් ක්‍රමය ගැන නිසි අවබෝධයක් නැති බව. චීන අඩිද, අංගම් ද තමන් උගන්වන්නෙ කියල ඔවුන් දැනගෙන සිටියෙ නැහැ. චීන අඩි උගන්වපු ගුරුවරු අංගම්පොර ශිල්පය උගන්වන ගුරුවරුන් බවට පත්වෙලා. හැබැයි මොවුන්ගෙන් බොහෝ දෙනෙක් දක්ෂ සටන්කරුවො.මට දක්ෂ අංගම් පොර සටන්කරුවො හමුවූයේ සතර කෝරලේදී සහ සබරගමුවේදී.ඔබට හමුවූ සටන් ගුරුවරුන්ගෙ දැක්ක තවත් දුර්වලතා මොනවාද ?සමහර ගුරුවරුන්ට පොල්ල කරකවන්න පුළුවන් වුණාම පොල්ල භාවිතා කරල ගහ ගන්න බැහැ. සමහරුන්ගෙ අත් සෙල්ලම් ලස්සනයි. ඒත් ගහ ගන්න බැහැ.ලෝකයේ තිබෙන දරුණුම සටන් ක්‍රමයක් කියල අංගම් පොර සටන් ශිල්පය ඔබ හඳුන්වනවාද?අංගම් පොර සටනකදී නීති රීති නැහැ. විදේශ සටන් ක්‍රමවල නීති රීති තිබෙනවා. නියම අංගම් පොර සටනකදී අනිවාර්යයෙන්ම එක් අයෙකු මරුමුවට පත්වෙනවා.අංගම් පොර සටන් ශිල්පය විද්‍යාත්මක නැහැ කියල කියනව නේද?මට නම් ඒක කොහොත්ම පිළිගන්නෙ නැහැ. හැබැයි අපි පටි දාල ඉන තද කරගන්නෙ නම් නැහැ. අංගම් පොර විද්‍යාත්මක නැහැයි කියන අයට ඔවුන් කරන සටන් ක්‍රම ගැනවත් අවබෝධයක් නැහැ. අංගම් පොර සටන් ක්‍රමයේ විශාල විද්‍යාවක් තිබෙනවා.පොල් අඩි පහරක් කියන්නේ මොකක්ද?පොල් අඩිය කියන්නෙ අංගම් පොර ශිලිපයේ තිබෙන එක්තරා පහරක්. එහෙම එකක් නැහැ කියනවා නම් මම පෙන්වන්න සූදානම්.ඔබ අංගම් පොර සටන් ශිල්පයේ කොතරම් ප්‍රමාණයක් දන්නවාද?මම දන්න දෙය යම් පුද්ගලයෙකුට නොනවත්වාම දින හයක් ඉගැන්වුවත් ඉවර කරන්න බැහැ.ඔබ කාගෙන්වත් ගුටි කාල නැද්ද?නැහැ.කවුරුවත් ඔබෙන් ගුටි කාල නැද්ද?මගෙන් නම් විවිධ පුද්ගලයන් ගුටි කාල තිබෙනවා.ඔබ බස් නැවතුමක සිටිනවිට පුද්ගලයෙකු පැමිණ දැලි පිහියක් පෙන්වා අංගම් පොර ඉගැන්වීම නතර කරන්න කියා කීවොත්.අඳුරගන්න බැරි වෙන්නම මුහුණ පොඩි වෙන්න ගහනවා.වේගවත්කම මතද සටනකදී දිනුම පැරදුම තීරණය වන්නෙ?නැහැ.උපක්‍රමශීලීත්වය තමා බලපාන්නෙ.යම් පුද්ගලයෙක් වේගයෙන් පහරක් ගහන විට එම පහර බිමට යන ලෙස කැපුවොත් එම පුද්ගලයාගෙ අත පොළොවෙ වඳිනවා. ඔහුගේ අත කැඩෙන්නත් පුළුවන්.කවුරු හරි මාරාන්තික සටනකට අභියෝග කළොත් ඒක පිළිගන්නවාද?ඔව්!.</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>30</day>
    </date>
    <link>http://www.dinamina.lk/2013/09/30/_art.asp?fn=f1309303</link>
    <topic>කිරිවෙහෙරත් රුහුණත් එකලු කළ සංඝ පිතෘවරයාණෝ</topic>
    <author/>
    <content>බුදුරජාණන් වහන්සේගේ ජීවන ප්‍රතිපදාවේත් උන්වහන්සේ දේශනාකර වදාළ ශ්‍රී සද්ධර්මයේත් ආශ්වාදය විඳ ගැනීම අරමුණු කොට ගෙන සැදැහැයෙන් සසුන් වන් අලුත්වැව සෝරත නා හිමියෝ තම දිවි මගේ පරමාර්ථයන් ක්‍ෂාත් ක්‍ෂාත් කර ගැනීම සඳහා දැඩි අධිෂ්ඨානයෙන් හා කැපවීමෙන් යුතුව අකැටිලවම ක්‍රියා කළෝ ය.පැවිදි වත දැන හැඳීන එය සෝභාමත් කර ගැනීමට අදාළ ධර්ම විනය ශබ්ද ශාස්ත්‍ර හැදෑරීම සඳහා ශ්‍රී ලංකා විද්‍යාලයටත් ඉන් අනතුරුව විද්‍යෝදය මහ පිරුවණටත් ඇතුළත් වූ සෝරත හිමියෝ එම අධ්‍යාපනය තුළින් දිනා ගත යුතු දැනුම අවබෝධය හා ආකල්පයන් සාර්ථකව උකහා ගත්හ. පිරුවන් අධ්‍යාපනය නිමා කොට රත්මලාන පරිවේණාචාර්ය අභ්‍යාස විද්‍යාලයට ඇතුළත් වූ සෝරත හිමියෝ ගුරුවරයකු වශයෙන් සේවය කිරීමට අවශ්‍ය පුහුණුව ද ලබා ගත්හ.කුඩා අවදියේ පටන් ම සෝරත හිමියන් තුළ පැවතියේ දැඩි ශාස්ත්‍ර පිපාසය කි. එනිසා ඉගෙනීමට කියැවීමට හා ලිවීමට ද නිරතුරුව ම පිවිසියෝ ය. විද්‍යෝදය විශ්වවිද්‍යාලය ආරම්භ වීමත් සමඟ එයට පිවිසීමට වරම් ලැබූ සෝරත හිමියන් සාර්ථක අධ්‍යාපනයක් ලබා ශාස්ත්‍රවේදී උපාධියත් ශාස්ත්‍රපති උපාධියත් දිනා ගත්හ.උගතකු වියතෙකු බවට පත්ව තම දැනුමෙන් හා පුහුණුවෙන් ජනතා සේවයක් ඉටු කළ යුතු යයි අපේක්‍ෂා කළ උන්වහන්සේ කතරගම බෝගහපෑලැස්ස විද්‍යාලයේ උප ගුරුවරයකු වශයෙන් පත්ව සේවය ආරම්භ කළහ. ගුරුවරයකු වශයෙන් මෙන්ම පරිපාලනය විෂයෙහි ද දැක්වූ කුසලතාවන් ඒ තුළින් ලැබූ මහජන සම්භාවනාවත් නිසා කතරගම මහා විද්‍යාලයේ විදුහල්පති ධුරය උන්වහන්සේ වෙත පිරිනැමුවේ ය.කතරගම මහා විද්‍යාලයේ ස්වර්ණමය යුගය උදා වූයේ එවක් පටන් ය. විද්‍යාලය මධ්‍ය විද්‍යාලයක් බවට ද ජාතික පාසලක් බවට ද පත් වූයේ සෝරත නාහිමියන් ගේ සේවා කාලය තුළ බව කෘතවේදීව සිහිපත් කළ යුතු ය. උන් වහන්සේ තුළ පැවති සේවයට කැපවීමේ ගුණය මෙන්ම ජනතා දයානුකම්පාව ද ආදර්ශමත් පැවිදි ජීවිතය හා සුපේසල ශික්‍ෂකාමී අල්පේච්ඡ ඇවතුම් පැවතුම් මෙම සියලු ජයග්‍රහණයන් සඳහා සාධකයන් වූ බවට කිසිදු සැකයක් නැත.තම ආචාර්යපාදයන් වහන්සේගේ අපවත් වීමෙන් අනතුරුව ඓතිහාසික කතරගම කිරිවෙහෙර රජමහා විහාරයේ අධිපතිත්වයට පත්වූ සෝරත නාහිමියෝ කිරිවෙහෙර සියලු විහාරස්ථානයන් ගෙන් පිරිපුන් දැකුම් කළු පූජනීය ස්ථානයක් බවට පත් කළහ.3කිරිවහෙරේ ඓතිහාසිකත්වයත් පූජනීයත්වයත් ඔප්නැංවෙන ලෙසත් සැදැහැවතුන්ගේ ශ්‍රද්ධා භක්තිය තීව්‍ර වන අන්දමටත් විහාර පරිසරය සැකසීමටත් උන්වහන්සේ අමතක නොකළෝ ය. අද එහි යන සැදැහැතියෝ එම විහාර පරිසරයේ පැය ගණනක් ගත කරමින් සිත ගත සනසා ගැනීමට ක්‍රියා කරන්නේ එම නිසාම ය.කිරිවෙහෙරට පැමිණෙන භික්‍ෂුන් වහන්සේ සඳහා සියලු පහසුකම් සහිත සංඝාවාසයක් ඉදිකර වූ සෝරත නා හිමියෝ මහජනතාව සඳහා ද විශ්‍රාම ශාලාවක් ඉදිකර දුන්හ. වාර්ෂික ඇසළ මහා පූජෝත්සවය වෙනුවෙන් සති පිරිත් පින්කමක් සංවිධානය කොට ප්‍රාදේශීය මහා සංඝයා වහන්සේ පමණක් නොව දිවයිනේ ම මහා සංඝයා වහන්සේ කිරිවෙහෙරට වැඩම කරවීමට විධිවිධාන සැලසූහ. සෝරත නාහිමියන්ගේ ශ්‍රද්ධා භක්තියත් ශාසන දයාවත් ඉතා හොඳින් දැන හැඳීන සිටින මේ රටේ මහා සංඝයා වහන්සේ මෙන් ම බෞද්ධ මහ ජනතාව ද මෙම ශාසනික මෙහෙවර ඉතා උසස් අන්දමින් අගය කෙරෙති.කිරිවෙහෙර පමණක් නොව පානදුර කෙසෙල්වත්තේ බෝධි චේතියාරාමය, වලානේ ශ්‍රී බෞද්ධාරාමය, කතරගම කඳසුරිදුගම විහාරමහා දේවි විහාරය, ආසිරි බෝ සෙවන විහාරය, හා කතරගම කිරි විහාරය ද සෝරත නාහිමියන්ගේ ආධිපත්‍යය යටතේ සංවර්ධනයට පත් තවත් විහාරස්ථාන කීපයකි.මෙම සෑම විහාරස්්ථානයකිස්ම මහජන හිත සුව සලසන සේවා රැසක් ම ඉටුකිරීමට විධිවිධාන සලසා දී ඇත. ඓතිහාසික කිරිවෙහෙරට කප්රුක් පූජා වශයෙන් පිරිනමන කසාවත් චීවර බවට පත්කෙරෙන සෝරත නාහිමියෝ ඒවා මහා සංඝරත්නය අතර බෙදා දීමට ද බෞද්ධ කොඩි නිර්මාණය කොට ඒවා මහජනයා අතර බෙදා දීමට ද විශේෂ ව්‍යාපෘතියක් ආරම්භ කොට ඇත්තේ ය.අලුත්වැව සෝරත නාහිමියන්ගේ සේවය ආගම ධර්මයට පමණක් සීමා වූවක් නොවේ. ප්‍රදේශයේ වාරි කර්මාන්තයට ද කෘෂිකාර්මික සංවර්ධනයට ද උන්වහන්සේ ගෙන් ඉටුවී ඇති සුවිශාල මෙහෙවර අති විශාල ය. ඒ ඒ යුගවල පැවති රාජ්‍යයන්ගේ අනුග්‍රහය ලබමින් ගල්අමුණ ජලාශ ක්‍රමය හා වෙහෙරගල ජලාශ ක්‍රමය ද ආරම්භ කිරීමට පුරෝගාමි වූයේ සෝරත නාහිමියන් ය. මේ ජලාශ ක්‍රමයන් යටතේ අද අක්කර දහස් ගණනක් වගා කරති. ඒවායින් ප්‍රතිලාභ ලබන ගොවියෝ සැනසුම් සුසුම් හෙළති. සෝරත නාහිමියන්ගේ සමාජ සේවා ව්‍යාපෘති යටතේ නිවාස යෝජනා ක්‍රම කීපයක්ද ක්‍රියාත්මක වේ.කුසුම් නිවාස, මහාඝෝස පුර, කිහිරිගම ආදීි නිවාස මගින් අසරණ ජනතාවට ගෙවල් 200 ක් පමණ සාදා පරිත්‍යාග කොට ඇත. සුනාමි ව්‍යසනය ඇතිවූ අවස්ථාවේ හම්බන්තොට දිස්ත්‍රික්කයේ දහස් ගණන් ජනයා මිය ගිය අතර ඒ මළමිනී ඇදීමට ව්‍යාවෘත වූ හමුදා භටයන් සොය සොයා ඇඳුම් පැලදුම් ආදියෙන් සංග්‍රහ කිරීමට සෝරත හිමියන් ක්‍රියා කළේ ය. ත්‍රස්තවාදී අරගල පැවති සමයේ භීෂණයට ගොදුරු වූ ජනයාට සිය ආරාමයන් තුළ රැකවරණය ලබා දෙමින් ආහාරපානාදිය ද සපයමින් ආරක්‍ෂා කිරීමට උන්වහන්සේ ක්‍රියා කළහ.ජනාධිපතිතුමන්ගේ නැණසල සංකල්පය මැනවින් ග්‍රහණය කොට ගෙන එය ප්‍රථමයෙන් ම ක්‍රියාත්මක කිරීමට ඉදිරිපත් වූයේ සෝරත නා හිමියන් ය. කිරිවෙහෙර විහාරස්ථානයේ නැණසල මධ්‍යස්ථානයක් අරඹා පරිගණක තාක්‍ෂණයේ ආශ්වාදය භුක්ති විඳීමට දුප්පත් අහිංසක දරුවනට අවස්ථාව උදාකර දුන්නේ ය. එදා සියයට පහක පමණ පිරිසක් භුක්ති වින්ද පරිගණක අධ්‍යාපනය මේ වනවිට සියයට තිහකට අධික ජනතාවක් භුක්ති විඳීමට වාසනාව උදාකර ගෙන ඇත. පරිගණක තාක්‍ෂණය පිටිසර ගම්මානවල දුප්පත් දූ දරුවන් අතරට ගෙන ගිය සෝරත නාහිමියන්ගේ සමාජ සේවා චින්තනය මේ තුළින් මොනවට ප්‍රකට කෙරේ.කිසිම විහාරාරාමයක් තුළින් අසන්නට දකින්නට නොලැබෙන අන්දමේ පොදු ජන ව්‍යාපෘතියක් සෝරත නාහිමියෝ තම ආරාමය තුළින් ආරම්භ කළහ. එනම් දායක ප්‍රතිග්‍රහක සමිතිය යි. වසරකට වරක් සතර පේරුවේ සියලු දායක කාරකාදීන් පන්සලට කැඳවා ආහාරපානාදියෙන් ද ඇඳුම් පැලදුම්, මදුරු දැල්, ළමා උපකරණ ආදීි ගෙදරකට අවශ්‍ය බොහෝ දේ ලබා දී සංග්‍රහ කොට දායක සමූහයා හා එක්ව සතුටුවීම එම ක්‍රියාවලියේ අරමුණ විය. මේ රටේ බොහෝ ආරාම පන්සල්වල පිළිවෙත වන්නේ පන්සලට ම යමක් ලබා ගැනීම මිස දායක කාරකාදීන්ට ආධාරයක් උපකාරයක් කිරීම නොවේ. එබඳු වට පිටාවක සෝරත නාහිමියන්ගේ මේ පිළිවෙත මොන තරම් අගය කටයුතු ආදර්ශමත් ක්‍රියාවක් දැයි අමුතුවෙන් පැහැදිලි කළ යුතු නොවේ.ආචාර්ය අලුත්වැව සෝරත නාහිමියන්ගේ මෙම උදාර වූ ශාසනික හා ජාතික මෙහෙවර අගය කොට මහනුවර මල්වතු මහා විහාර කාරක සංඝ සභාව උන්වහන්සේට රුහුණු මාගම් පත්තුවේ ප්‍රධාන සංඝනායක පදවිය පිරිනමනු ලැබීය.සෝරත නාහිමියෝ අගනා පොත් පත් රැසක් ද ජාතියට ප්‍රදානය කර ඇත. කතරගම පුද සිරිත්, ශ්‍රී ලංකාවේ බෝධි සංස්කෘතිය, බෞද්ධ රෝහණය, කතරගම ලිපි, බෞද්ධ ආර්ථික න්‍යාය ආදී ග්‍රන්ථ ඒ අතර ප්‍රධාන වේ. තමන් මෙතෙක් සිදුකර ගෙන ආ ශාසනික හා ශාස්ත්‍රීය සම්ප්‍රදායන් ඉදිරියටත් පවත්වා ගෙන යාමට පොහොසත් දැන උගත්කමින් හා ශාසනික පිළිවෙතින් පිරිපුන් සිසු පිරිසක් ද ඇතිදැඩි කොට ඇත.මහින්ද රාජපක්‍ෂ ජනාධිපතිතුමන් සෝරත නා හිමියන් කෙරෙහි දැක් වූයේ අසීමිත ගෞරවයක් හා විශ්වාසයකි. ඒ උන්වහන්සේ ගෙන් සිදුවන ශාසනික, ආගමික, ජාතික මෙන්ම අධ්‍යාපනික සේවයත් අගය කොට ගෙන ය. එපමණක් නොව රට විවිධ විපත්වලට හා අභියෝගවලට මුහුණ දෙන අවස්ථාවන් හිදී අභීතව එඩිතරව රජයට දෙනු ලබන සහයෝගය හා මඟ පෙන්වීම නිසාමය. ජනාධිපතිතුමන් උන්වහන්සේ ඌව විශ්වවිද්‍යාලයේ කුලපති පදවියෙන් පුදනු ලැබුවේ ද උන්වහන්සේගේ උගත්කමත් සේවයත් අගය කිරීමෙනි.ආචාර්ය අලුත්වැව සෝරත නාහිමියෝ මෑත භාගයේ මෙරට සංඝ සමාජය සෝභාමත් කළ ආදර්ශමත් සංඝ පීතෘවරයෙකි. ශාසන දයාවෙන් හා ජනතා දයානුකම්පාවෙන් ළතෙත් වූ හදවතක් උන්වහන්සේ වෙත පැවතියේ ය. වසරේ වැඩි කාලයක් රත්වෙමින් පවතින රුහුණු වෙල්ලස්ස දෙපළාත්වලට උන්වහන්සේ සිසිිල් දිය බින්දුවක් ම විය.විවිධ ජාති ආගම් සම්මිශ්‍රණයෙන් සැදුම් ලත් කතරගම් පුරවරයේ බෞද්ධ උරුමය ආරක්‍ෂා කළ මහා සෙන්පතියා උන්වහන්සේ ය. නිකැලැල් චරිතාපදානයෙන් ද සංඝ සෝ්භන ගුණයෙන් හා අපිස් දිවි පැවැත්මෙන් ද පොදු ජන මහ නුවන් පිනවන රූපකායෙන් හා වාග් චාතූර්යෙන් ද විද්වත් ජන ශේඛරායමාන මහා පෞරුෂයකින් සෝභ මානව රුහුණු වෙල්ලස්ස එකලු කළ ආචාර්ය අලුත්වැව සෝරත නාහිමියන් දැයෙන් සමුගැනීම දේශයට ම දැරිය නොහැකි පාඩුවකි. උන්වහන්සේට නිවන් සුව අත්වේවා..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>30</day>
    </date>
    <link>http://www.dinamina.lk/2013/09/30/_art.asp?fn=f1309304</link>
    <topic>අපවත්වී වදාළ කිරිවෙහෙර රාජමහා විහාරාධිපති අලුත්වැව සෝරත නාහිමිපාණෝ</topic>
    <author/>
    <content>ශ්‍රී ලංකාවේ ඌව වෙල්ලස්සේ පිහිටි කතරගම පුදබිම ඓතිහාසික ස්ථානයකි. දස භාතික රාජ පරම්පරාවෙන් පාලනය වූ පුරවරයකි. බුදුරජාණන් වහන්සේ තෙවන වර ලංකාවට වැඩම කළ අවස්ථාවේ කතරගම පුද බිමෙහි වැඩ සිට දහම් දෙසා ඇති ආකාරය, වංශකතාවල සඳහන්ය. සියලු ජනී ජනයා සියලු වාද බේද අමතක කර කතරගම දෙවිඳුන්ගේ පිහිට පිළිසරණ පතා පැමිණෙන සම්භාවනීය මධ්‍යස්ථානයකි කතරගම.මෙවන් පුද බිමක පිහිටි කතරගම කිරි වෙහෙර මහ සෑරදුන් ලෝක බෞද්ධ ජනතාවගේ මුදුන් මල්කඩක් හා සමානය. මෙම පරම පූජනීය ස්ථානයෙහි ආධිපත්‍යය දරන ලද අපවත්වී වදාළ රුහුණු මාගම්පත්තුවේ ප්‍රධාන සංඝනායක ඌව විශ්වවිද්‍යාලයේ කුලපති මහෝපාධ්‍ය ආචාර්ය අලුත්වැව සෝරත නාහිමිපාණන් වහන්සේ් ජාතික සහ ශාසනික වශයෙන් කරන ලද උදාර සේවය අති මහත් ය.947 අප්‍රේල් මස 05 දින හම්බන්තොට දිස්ත්‍රික්කයේ අලුත්වැව ග්‍රාමයේ දී මෙලොවට බිහි විය. දොන් එලියස් දහනායක වෙල් මුලාදෑනි තුමාට සහ එම මැතිනිය මෙම පුත් කුමරාගේ වාසනාවන්ත මවුපියන් වූහ. මුලික අධ්‍යාපනය අලුත්වැව රජයේ මිශ්‍ර පාසලෙන් ලබා 1955 වසරේදී අනාගතයේදී ආගමික සාමාජික වශයෙන් ඉතා වැදගත් පියවරක් ගනු ලැබීය.එනම් ඓතිහාසික කිරි වෙහෙර රාජමහා විහාරාධිපතිව වැඩවිසූ අලුත්වැව මේධංකර, පරත්තේ ආනන්ද යන මහා යතිවරයාණන් වහන්සේලාගේ ශිෂ්‍යයකු ලෙස පැවිදි දිවියට පත් විය.මෙතැන් පටන් අලුත්වැව සෝරත පොඩි හාමුදුරුවන් නමින් දායක කාරකාදීන් ගේ සිත් දිනා ගැනීමට සමත් විය. පැවිදිවීමෙන් අනතුරුව උගත මනා බණ දහම් ස්වකීය ගුරු නාහිමිවරුන්ගෙන් ඉගෙන උසස් අධ්‍යාපනය සඳහා කොළඹ ශ්‍රී ලංකා විද්‍යාලීය පිරිවෙනට බාර දෙන ලදී.පාලි, සිංහල, සංස්කෘත සහ ඉංග්‍රීසි යන භාෂාවන් පිළිබඳ උපන් හපන්කම් දැක්වූ අප නාහිමිපාණන් වහන්සේ ජයවර්ධනපුර විශ්ව විද්‍යාලයට තේරී පත් විය. ශාස්ත්‍රවේදී උපාධිය ඉතා උසස් ලෙස සමත් වූ අතර, ඉන් අනතුරුව රත්මලාන පරිවේණාචාර්ය අභ්‍යාස විද්‍යාලයෙන් විවිධ භාෂා ඥානයන් පිළිබඳ උපාධි ලබා ගත් අතර, ශාස්ත්‍රපති, ආචාර්ය යන සියලු උපාධි ලබා ගනිමින් අවශ්‍ය දැනුම ලබා ගත්හ.1976 වර්ෂයේ උපාධි ගුරු භවතෙකු ලෙස කටයුතු කළ අතර, පොලොන්මාරුවේ රේවත නාහිමිපාණන් වහන්සේගේ ඇවෑමෙන් කිරි වෙහෙර රාජමහා විහාරාධිපති ධුරයෙහි වගකීම් බාර ගන්නා ලදී.කතරගම ජනාධිපති මධ්‍ය මහා විද්‍යාලයේ විදුහල්පති ධුරය බාරගැනීමෙන් පසුව අති විශාල දියුණුවක් එම විද්‍යාලයට සිදු කිරීමට හැකි විය.කිරිවෙහෙර රාජ මහා විහාරස්ථානයේ දාන ශාලා, ධර්ම ශාලා, සංඝාවාස පමණක් නොව සියල්ලම විහාරස්ථානයකට අවශ්‍ය ගොඩනැගිලි ඉදිකරලීමට සමත් විය. රාජ්‍ය නායකයින්ට උපදෙස් දෙමින් ප්‍රදේශයේ සංවර්ධනය සඳහා මහත් කැපවීමකින් කටයුතු කරන ලදී.කුඩා ගල්අමුණ වෙහෙරගල ජලාශ යෝජනාක්‍රමය මේ සඳහා ඉතාමත් වැදගත් විය. දිය බිඳක් නොමැතිව ජීවත්වූ ජනතාව ඉන් ලබා ගන්නා ලද ප්‍රයෝජන අසීමිතය. විවිධ පරිත්‍යාගශීලීන් සම්බන්ධ කර ගනිමින් නිවාස නොමැති විශාල පිරිසකට නිවාස තනා දීමට කටයුතු කිරීම ඉතා වැදගත් කටයුත්තකි. කතරගම පුද සිරිත්, ශ්‍රී ලංකාවේ බෝධි සංස්කෘතිය, බෞද්ධ රෝහණය, කතරගම ලිපි යන ග්‍රන්ථ උන්වහන්සේ ගේ ලේඛන ශක්තිය මැනැවින් විදහා දක්වන්නකි.නාහිමිපාණන් වහන්සේගේ උදාර සමාජ මෙහෙවර නිසාම විවිධ ගුරු පදවි නිරායාසයෙන්ම ළඟා වන්නට විය.සියම් මහා නිකායේ මල්වතු පාර්ශ්වයේ රුහුණු මාගම්පත්තුවේ ප්‍රධාන සංඝනායක ධුරය සහ උපාධ්‍යාය තනතුර අතිගරු ජනාධිපති මහින්ද රාජපක්ෂ මැතිතුමාගේ අනුමැතියෙන් ඌව විශ්වවිද්‍යාලයේ කුලපති තනතුර, ශ්‍රී රෝහණ සංඝ සභාවෙන් ග්‍රන්ථ විශාරද ප්‍රවචනකීර්ති තනතුර, කතරගම ශාසනාරක්ෂක බල මණ්ඩලයේ ගරු සභාපති තනතුර, මොණරාගල දිස්ත්‍රික් ශාසනාරක්ෂක මණ්ඩලයේ ගරු සභාපති තනතුර, කතරගම ජාතික පාසලේ විදුහල්පති ඉහත සඳහන් තනතුරුවලින් නිහතමානි සේවාවක් කිරීමට තවදුරටත් අප නාහිමිපාණන් වහන්සේ කටයුතු කර ඇත.නාහිමිපාණන් වහන්සේගේ සෙවණැල්ල මෙන් සියලු දායකකාරකාදීන් මෙන්ම ශිෂ්‍ය භික්ෂූන් වහන්සේලා ද කටයුතු කරන ලදී. අතිගරු මහින්ද රාජපක්ෂ මැතිතුමා රුහුණු කතරගම මහා දේවාලයේ බස්නායක නිලමේ ගරු ශෂින්ද්‍ර කුමාර රාජපක්ෂ මැතිතුමා, හම්බන්තොට දිස්ත්‍රික් පාර්ලිමේන්තු මන්ත්‍රී ගරු නාමල් රාජපක්ෂ මැතිතුමා නාහිමිපාණන් වහන්සේගේ නිදුක් නිරෝගී සුවය පතා කරන ලද උදාර මෙහෙවර ඉතා අගය කළ යුතුය. දේශ දේශාන්තරයන් කරා වැඩමවා අවශ්‍ය වෛද්‍ය ප්‍රතිකාර ලබා දීමට කටයුතු කිරීම අප නාහිමිපාණන් වහන්සේ දිගු කලක් ජීවත් කරලීමට මහත් ශක්තියක් විය.අපවත්වී වදාල අලුත්වැව සෝරත නාහිමිපාණන් වහන්සේට නිවන් සුව ලැබේවා!..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>30</day>
    </date>
    <link>http://www.dinamina.lk/2013/09/30/_art.asp?fn=f1309305</link>
    <topic>මා දුටු සෝරත නාහිමිපාණෝ</topic>
    <author/>
    <content>දක්ෂිණ ලංකාවේ නැගෙනහිර ගිරුවාපත්තුවේ අඟුණකොලපැස්ස අලුත්වැව යනු ඉතා පැරණි මනරම් පරිසරයකින් යුත් කෘෂි ආර්ථිකයකට හිමිකම් කියන වාරි ශිෂ්ටාචාරයක අගතැන්පත් ප්‍රදේශයකි. බොදු කෘෂි ශිෂ්ටාචාරයක සංකේතය වන්නේ වැවයි, දාගැබයි, නිල් ගොයමයි, කහ සිවුරයි යනුවෙන් හඳුන්වන ප්‍රකට කියමන අලුත්වැව ගමේ මැනවින් පිහිටා ඇත. මේ ගමේ ප්‍රකට ප්‍රභූ පවුල වනුයේ දහනායක පවුලයි.දහනායක පවුලට 1943/04/05 වන දින උපත ලත් කුල කුමරුවන්ට දොන් ඩේවිඩ් දහනායක ලෙස නම් තැබූවත් තුරුණු වියට පත් වන්නටත් පෙර ළමා කාලයේදීම පරත්තේ ආනන්ද හා පොළොන්මාරුවේ රේවත යන මහා යතිවරුන්ගේ ආචාර්යත්වයෙන් අලුත්වැව සෝරත නමින් පැවිදිවන්නට ඔහුට හැකිවිය.ඉතා ප්‍රසන්න පෙනුමෙන් හා ආරෝහ පරිනාහ දේහයකින් හෙබි අප යතිවරයානෝ මූලික අධ්‍යාපනය සඳහා මරදාන ශ්‍රී ලංකා විද්‍යාලයට ඇතුළත්ව ඉක්බිතිව විද්‍යෝදය විශ්වවිද්‍යාලයටත්, පසුව රත්මලාන පරමධම්ම චේතිය භික්ෂු අභ්‍යාස ආයතනයටත් එක්විය. ශ්‍රී ලංකාවේ බෝධි සංස්කෘතිය යන ශාස්ත්‍රීය ග්‍රන්ථය තම ආචාර්ය උපාධිය සඳහා ලියා පළ කරමින් ඉතා විපුල ශාස්ත්‍රීය සේවාවක් කළ සෝරත නාහිමියෝ රුහුණට උරුම වූ අහිංසක ගැමිකම රැකගැනීම වෙනුවෙන් නිහතමානීව පෙනී සිටියහ.පොළොන්මාරුවේ රේවත නාහිමියන්ගේ අපවත්වීමෙන් පසු කතරගම කිරිවෙහෙර රජ මහා විහාරයේ අධිපතීත්වයට පත්වන සෝරත නාහිමියන් කතරගම ජනාධිපති විද්‍යා‍ලයේ විදුහල්පති ලෙසද දීර්ඝ කාලයක් සේවය කළහ.රුහුණු මාගම්පත්තුවේ ප්‍රධාන සංඝනායක ලෙස ශ්‍යාමෝපාලි මහා නිකායේ මල්වතු පාර්ශ්වයේ සංඝ සභාවේ නායක පදවිය ලබන අප නාහිමියෝ ඌව විශ්වවිද්‍යාලයේ ප්‍රථම කුලපතිවරයා ලෙසද ජනාධිපති මහින්ද රාජපක්ෂ මැතිතුමා විසින් පත්කරනු ලැබීය.වත්මන් ජනාධිපති මහින්ද රාජපක්ෂ මැතිතුමා ධීවර අමාත්‍යවරයාව සිටියදී එතුමාගේ කාර්යක්ෂම හා වීර්යවන්ත නායකත්වය දුටු සෝරත නාහිමියන් ශ්‍රී රෝහණ ජනරංජන සම්මානෝපාධිය මල්වතු මහා විහාරයෙන් ලබාදීමට පුරෝගාමීව කටයුතු කළ කණ්ඩායමේ පැවිදි නායකයාණන් ලෙස අමිල වූ ඓතිහාසික මෙහෙවරකට අනුග්‍රහය දැක්වීය.මහනුවර මල්වතු මහා විහාරීය සංඝ සභාව විසින් උපාධ්‍යාය තනතුරකින් පූජනීයත්වයට පත්කළ අප නායක මාහිමියෝ කතරගම පුරවරය අනභිභවනීය පූජා භූමියක් ලෙස සංවර්ධනය කිරීම උදෙසා වර්තමාන බස්නායක නිලමේ තෝරාපත් කර ගන්නා කාර්යයටද සුපසන් ලෙස සම්බන්ධ විය.අපවත් වී වදාළ අලුත්වැව සෝරත නාහිමිපාණන් වහන්සේගේ උදාර ශාසනික මෙහෙවරෙහි කොටසක් ලෙස ශිෂ්‍ය භික්ෂූන් වහන්සේලා හය නමක් පැවිදි උපසම්පදා කර ඇති නායක මාහිමියන් අනුපිළිවෙළින් පූජ්‍ය කොබවක ධම්මින්ද, පූජ්‍ය තලගල ඥානින්ද, කථිකාචාර්ය පොළොන්මාරඅවේ වාචිස්සර, පූජ්‍ය මිද්දෙණියේ උදිත, විශේෂ ශාස්ත්‍රවේදී වරාපිටියේ රාහුල, රාජකීය පණ්ඩිත සූරියවැව චන්දිම යන තරුණ ශිෂ්‍ය භික්ෂූන් වහන්සේලා ජාතියට දායාද කර ඇත.මාතෘ භූමිය තිස් අවුරුදු යුද ශාපයෙන් බේරා ගැනීමට හා මාතෘ භූමියට දෙවන නිදහස ලබාදීමේ මහා අරගලයේ දී වත්මන් ජනාධිපති මහින්ද රාජපක්ෂ මැතිඳුන් ළගින්ම සිටිමින් ආශිර්වාද උපදෙස් ලබා දුන් අලුත්වැව සෝරත නාහිමියන්ගේ අමිල ශාසනික මෙහෙවර සදා අනුස්මරණීය කළ යුතු ඓතිහාසික මෙහෙවරක් ලෙස ඉතිහාසයට එක්වනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>01</day>
    </date>
    <link>http://www.dinamina.lk/2013/10/01/_art.asp?fn=n131001_br1</link>
    <topic>පුංචි පහේ හපන්නු මෙන්න</topic>
    <author/>
    <content>මෙවර ශිෂ්‍යත්ව විභාගේ දිවයිනේ වැඩිම ලකුණු ලබාගෙන ඇත්තේ ගාල්ල දිස්ත්‍රික්කයේ මහින්ද විද්‍යාලයේ සඳරු තත්සර බාලහේවා ශිෂ්‍යයා බව වාර්තා වෙයි. ඔහු ලබාගෙන ඇති ලකුණු සංඛ්‍යාව ලකුණු 198කි.එසේම මෙවර විභාගයේ දෙවන ස්ථාන ශිෂ්‍යයන් 3කු විසින් ලබාගෙන ඇත.ඒ ගොඩගම සුබාරතී විද්‍යාලයේ කාවින්ද්‍යා ගිම්හානී සිසුවිය, බෙලිහුල්ඔය කරගස්තලාව විද්‍යාලයේ දොන් හේෂාන් චානුක සිසුවා සහ කෑගල්ල/ බණ්ඩාරණායක කණිෂ්ඨ විද්‍යාලයේ ජීනාලි විදුලංකා මුණසිංහ සිසුවිය ලකුණු 196ක් ලබාගෙන දෙවන ස්ථානයට පත්ව තිබේ.අම්බලන්ගොඩ ධර්මාශෝක විද්‍යාලයේ තමිඳු ස්වර්ණා ද සිල්වා, අම්බලන්තොට ථේරපුත්ත ප්‍රථමික පාසලේ ශෙණුක දූලාන්ජන ආරියප්‍රේම, ඕපනායක විද්‍යාකර ප්‍රාථමික පාසලේ නුරංසි රොනෙන් ගමගේ, කුලියාපිටිය අස්සැද්දුම සූභාරතී කණිෂ්ඨ විද්‍යාලයේ ඉසුරු කැලුම් කුමාර, කුලියාපිටිය විශාඛා බාලිකා විද්‍යාලයේ සජනි සදිස්නා මැණිකේ විජේසිංහ යන සිසුන් ලකුණු 195ක් ලබා ගනිමින් දිවයිනේ තෙවන ස්ථානයට පත් වී ඇත.ඒ අනුව ශිෂ්‍යත්ව විභාගයේ සමත් ලකුණු මට්ටම ලකුණු වනුයේ 160ක් බව විභාග දෙපාර්තමේන්තුව පවසයි. අදාළ ප්‍රතිඵල පාසල්වලට තැපැල් මගින් නිකුත් කිරීමට ද පියවර ගෙන ඇති බව විභාග කොමසාරිස්වරයා සඳහන් කරයි. මෙවර ශිෂ්‍යත්ව විභාගය සඳහා පාසල් සිසුන් තුන් ලක්ෂ 22,455 දෙනෙකු පෙනී සිටින ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>01</day>
    </date>
    <link>http://www.dinamina.lk/2013/10/01/_art.asp?fn=n1310012</link>
    <topic>රවීගේ ඇපකරු අධිකරණය මඟ හරී</topic>
    <author>කුමුදු හෙට්ටිආරච්චි</author>
    <content>එක්සත් ජාතික පක්ෂ පාර්ලිමේන්තු මන්ත්‍රී රවී කරුණානායක මහතාව තවදුරටත් විශ්වාස කළ නොහැකි බව පවසා ඔහුගේ මුදල් ඇපකාරිත්වයෙන් ඉවත් වූ ඇපකරු වෙනුවෙන් ඇප අත්සන් කළ පුද්ගලයා සිය වත්කම් සහතික හා ග්‍රාම සේවා සහතික අධිකරණයට ඉදිරිපත් නොකිරීම සම්බන්ධව කරුණු දැක්වීමට රවී කරුණානායක මහතාට හා ඇපකරුට ලබන 14 වැනිදා අධිකරණය හමුවේ පෙනී සිටින ලෙස දන්වමින් කොළඹ මහාධිකරණ විනිසුරු කුමුදුනී වික්‍රමසිංහ මහත්මිය ඊයේ (30) නොතීසි නිකුත් කළාය.රවී කරුණානායක මහතාගේ මුදල් ඇපකරු ඉවත්වූ පසු නව මුදල් ඇපකරු ලෙස පසුගිය නඩු දිනයේ අධිකරණය හමුවේ රුපියල් ලක්ෂයක මුදල් ඇපයකට අත්සන් තැබූ මොහොමඩ් කාමිල් හසන් නමැත්තාට ඇපකරුවකු ලෙස අත්සන් කිරීමට ඇති වත්කම් මොනවාද යන්න කහවුරු කර ගැනීමට අවශ්‍ය වත්කම් සහතිකයක් , පදිංචිය තහවුරු කිරීම සඳහා ග්‍රාම සේවා සහතිකයත් ඊයේ (30) අධිකරණයට ඉදිරිපත් කරන ලෙසට විනිසුරුවරිය පෙර නඩු දිනයේ නියෝග කර තිබුණි.ඒ අනුව ඊයේ (30) මේ නඩුව කැඳවූ අවස්ථාවේ දී අධිකරණ නියෝග මත ඇපකරු සිය වත්කම් හා ග්‍රාම සේවා සහතික ඉදිරිපත් නොකර සිටියා පමණක් නොව ඇපකරුද අධිකරණය හමුවේ පෙනී නොසිටියේය.ඇපකරුවන්ට අධිකරණය මානුෂිකත්වයෙන් සලකා වත්කම් හා ග්‍රාම නිලධාරී සහතික ඉදිරිපත් කිරීමට වෙනත් දිනයන් ලබා දුන්නද ඔවුන් අධිකරණය නොතකන බව ප්‍රකාශ කළ විනිසුරුවරිය ඇපකරුට හා නඩුවේ තුන්වන විත්තිකරු වන රවී කරුණානායක මහතාට අධිකරණය හමුවේ පෙනී සිටින ලෙසට එසේ සිතාසි නිකුත් කළාය.නඩුවේ තුන්වන විත්තිකරු වන රවී කරුණානායක මහතා ගේ මුදල් ඇපකරුව සිටි කේ.එච්.කරුණාපාල ද සිල්වා මහතා පසුගිය නඩු දිනයේදී අධිකරණයේ අවසරය මත ඇපකාරිත්වයෙන් ඉවත් විය.ඒ අනුව විත්තිකාර රවී කරුණානායක මහතාගේ නව මුදල් ඇපකරු ලෙස මොහොමඩ් කාමිල් හසන් මහතා ඉදිරිපත් වුණි.රවී කරුණානායක මහතා වෙනුවෙන් රුපියල් ලක්ෂයක මුදලක් අධිකරණයේ තැන්පත් කර නව මුදල් ඇපකරු ලෙස අත්සන් කළ පසු ග්‍රාම නිලධාරී සහතික හා වත්කම් සහතික ඉදිරිපත් කිරීම සඳහා ඇපකරු අධිකරණයෙන් දිනපතා තිබුණි.ඒ අනුව අධිකරණය එම සහතික ඉදිරිපත් කිරීමට ඇපකරුට ඊයේ (30) දින ලබාදී තිබුණි.අනේවාසික පදිංචිකරුවෙකු විසින් එවන ලඳ රුපියල් කෝටි 32කට අධික මුදලක් ශ්‍රී ලංකා මහ බැංකුවේ අවසරයකින් තොරව තම ගිණුමේ තැන්පත් කර තබා ගත් බවට එක්සත් ජාතික පක්ෂ පාර්ලිමේන්තු මන්ත්‍රී රවී කරුණානායක මහතා ඇතුළු විත්තිකරුවන් තිදෙනෙකුට එරෙහිව නීතිපතිවරයා විසින් මෙම නඩුව පවරා ඇත.සී/සහිත ලෙක්සියා කෝපරේෂන් පුද්ගලික සමාගම, ලින්ටන් චන්ද්‍රසෝම පියසේන, රවී කරුණානායක මෙම නඩුවේ විත්තිකරුවන් වෙයි.2006-12-22 හෝ ඊට ආසන්න දිනකදී අනේවාසික පදිංචිකරුවෙකු වන ගැලිසන් ඩන්ටර්නැෂනල් මාස්ටර් ෆන්ඩ් පුද්ගලික ආයතනය වෙත එවන ලඳ අමෙරිකානු ඩොලර් මිලියන එකක මුදලක් හා 2007-01-03 දින හෝ ඊට ආසන්න දිනකදී අනේවාසික පදිංචිකරුවකු වූ රාජ් රාජරත්නම් නමැත්තා මෙරටට එවන ලඳ ඇමරිකානු ඩොලර් මිලියන දෙකක මුදලක් එකී අනේවාසික පදිංචිකරුවන් වෙනුවට තම ගිණුමේ රඳවා තබාගත් පවට නීතිපතිවරවා විසින් විත්තිකරුවනට එරෙහිව වැඩිදුරටත් චෝදනා නගා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>01</day>
    </date>
    <link>http://www.dinamina.lk/2013/10/01/_art.asp?fn=n1310013</link>
    <topic>ශ්‍රී ලංකාවට එරෙහි කැනඩා වෙඩිල්ල පුස්සක් වෙයි</topic>
    <author>මහින්ද අලුත්ගෙදර</author>
    <content>එළඹෙන පොදු රාජ්‍ය මණ්ඩලීය රාජ්‍ය නායක සමුළුව ශ්‍රී ලංකාවේදී පැවැත්වීමට එරෙහිව කැනඩාව දියත්කළ අවසන් ක්‍රියාමාර්ගයද සාර්ථකව ව්‍යාර්ථ කිරීමට ශ්‍රී ලංකාවට මිත්‍ර රටවල් විශාල සංඛ්‍යාවක් පියවර ගෙන ඇතැයි රජය අවධාරණය කරයි.ඒ අනුව අමෙරිකාවේ නිව්යෝර්ක් නුවරදී පැවැති පොදුරාජ්‍ය මණ්ඩලීය අමාත්‍ය කි‍්‍රයාකාරී කමිටු රැස්වීම සඳහා ජගත් මානව හිමිකම් පිළිබඳ මහකොමසාරිස් නවනීදන් පිල්ලේ සහභාගිකරවා ශ්‍රී ලංකාව සම්බන්ධයෙන් ඇයගෙන් ප්‍රකාශයක් ලබාගැනීමට කැනඩාව උත්සාහ කර තිබෙන අතර ශ්‍රී ලංකාවට මිත්‍ර රටවල් රැසක් එය ප්‍රතික්ෂේප කර තිබෙන බව විදේශ කටයුතු අමාත්‍යාංශයේ අතිරේක ලේකම් රොඩ්නි පෙරේරා මහතා "දිනමිණ" ට පැවසීය.මෙය හුදෙක්ම ශ්‍රී ලංකාව ලැබූ විශාල ජයග්‍රහණයක් බව පෙන්වාදෙන ඒ මහතා එමඟින් ස්ථිර වූයේ පොදුරාජ්‍ය මණ්ඩලීය රාජ්‍ය නායක සමුළුව ශ්‍රී ලංකාවේදී පැවැත්වීමට සුදුසු බව පමණක්ම නොව එම මණ්ඩලයේ සභාපතිත්වයට ජනාධිපති මහින්ද රාජපක්ෂ මහතා පිළිගන්නා බවද හෙතෙම පෙන්වා දෙයි.මේ අතර ඒ මහතා සදහන් කළේ මේ රැස්වීමේදී ශ්‍රී ලංකාව සම්බන්ධයෙන් කිසිවක් සාකච්ඡා නොකළ බවයි.අමාත්‍ය කි‍්‍රයාකාරී කමිටුවේ 40 වන රැස්වීම බංග්ලාදේශ විදේශ කටයුතු ඇමැති ඩිපු මෝනිගේ ප‍්‍රධානත්වයෙන් අමෙරිකාවේ නිව්යෝර්ක් නුවරදී ආරම්භ වු අතර මේ රැස්වීමේදී ශ‍්‍රී ලංකාවේ මානව හිමිකම් තත්ත්වය පිළිබඳ නිල වශයෙන් සාකච්ඡා කළ යුතුයැයි රාජ්‍ය නොවන මානව හිමිකම් සංවිධාන කිහිපයක් ඉල්ලා සිටියහ.පාකිස්තානය, රුසියාව, කියුබාව, බොලිවියාව සහ බෙලරූස් යන රාජ්‍යයන් මෙහිදී ශ්‍රී ලංකාවට සහයෝඟය ලබාදී තිබේ. .</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>01</day>
    </date>
    <link>http://www.dinamina.lk/2013/10/01/_art.asp?fn=n1310014</link>
    <topic>විදේශීය ආයෝජකයන්ගේ අවධානය දිනා ගත හැකියි</topic>
    <author>මහින්ද අලුත්ගෙදර</author>
    <content>පොදු රාජ්‍ය මණ්ඩලීය රාජ්‍ය නායක සමුළුව ශ්‍රී ලංකාවේදී පැවැත්වීමෙන් විදේශීය ආයෝජකයන් මෙරටට ගෙන්වා ගැනීම පමණක්ම නොව අපේ රටතුළ ආයෝජකයන් විශාල පිරිසක් නිර්මාණය කිරීමට අවස්ථාව සැලසෙන බව ශ්‍රී ලංකා වරාය අධිකාරියේ සභාපති ආචාර්ය ප්‍රියත් බන්දු වික්‍රම මහතා ප්‍රකාශ කරයි.මේ අවස්ථාව ශ්‍රී ලංකාවට අතිශය වැදගත් බව පෙන්වාදෙන ඒ මහතා එමඟින් සෘජුවම රටේ ආර්ථික වර්ධනයට හා සංවර්ධනයට ශක්තියක් ලබාදෙන බවද පෙන්වාදෙයි.වේගයෙන් ඉදිරියට යන ශ්‍රී ලංකාව භෞතික වශයෙන් විශාල සංවර්ධනයක් ලබා තිබෙන බව පෙන්වදෙන ආචාර්ය ප්‍රියත් බන්දු වික්‍රම මහතා ඒ සියල්ල සියැසින් දැක ගන්නට මෙරටට පැමිණෙන විදෙස් රාජ්‍යතාන්ත්‍රිකයන්ට අවස්ථාව සැළසෙන බවද එහි ප්‍රතිඵලයක් වශයෙන් අපේ රටට විදෙස් ආයෝජන වැඩි වැඩියෙන් ගලා එන බවද කියාසිටී.මේ අතර ඒ මහතා සදහන් කරන්නේ මේ වනවිට ශ්‍රී ලංකාවේ වරාය, මහාමාර්ග, ගුවන් තොටුපළ මෙන්ම සෑම ක්ෂේත්‍රයකම විශාල දියුණුවක් ඇතිවී තිබෙන සමයක මෙවැනි ජාත්‍යන්තර මට්ටමේ සමුළුවක් ශ්‍රී ලංකාවේදී පැවැත්වීම අතිශය වැදගත් බවයි.මෙවැනි සංවර්ධනයන් ලෝකය නිවැරදිව දැකගත යුතු බව පෙන්වාදෙන ශ්‍රී ලංකා වරාය අධිකාරියේ සභාපතිවරයා එමඟින් වාසි රැසක් අත්කර ගැනීමට හැකියාව තිබෙන බවද සදහන් කරයි.ලෝකයේ රටවල් රැසක සංචාරය කරමින් විවිධ මට්ටමේ ජාත්‍යන්තර සමුළු සඳහා සහභාගිවූ තමාට අත්දැකීම් ඇතැයි සදහන් කරන ඒ මහතා එවැනි අවස්ථාවන්හිදී ඒ ඒ රටවලට විශාල ආයෝජනයන් පැමිණි බවද සිහිපත් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>01</day>
    </date>
    <link>http://www.dinamina.lk/2013/10/01/_art.asp?fn=n1310015</link>
    <topic>අවුරුදු 16 දක්වා දරුවන් පාසල් යෑම අනිවාර්යයි</topic>
    <author/>
    <content>පාසල් අධ්‍යාපනය අනිවාර්ය කර තිබු වයස අවු. 14 වයස් සීමාව අවු. 16 දක්වා දීර්ඝ කෙරේ. මේ අනුව ඉදිරි වසරේ සිට සෑම දරුවකුම වයස අවු. 16 දක්වා ඉගෙනුම් ක්‍රියාවලියට සහභාගී විය යුතු වේ.අමාත්‍ය මණ්ඩල අනුමැතියට අනුව මේ පියවර ගත් බව අධ්‍යාපන ඇමැති බන්දුල ගුණවර්ධන මහතා දිනමිණට කීවේය. එමෙන්ම 2014 වසරේ ජනවාරි පළමු වනදා සිට සිංහල භාෂාව, ඉතිහාසය සහ තමන්ගේ ආගම අනිවාර්ය කිරිමටද අධ්‍යාපන අමාත්‍යාංශය පියවර ගෙන ඇත.සිසුන් කැමති හෝ අකමැති වුවද මේ විෂයන් තුනම අධ්‍යයනය කිරිම අනිවාර්ය කළ බවද බන්දුල ගුණවර්ධන මහතා වැඩිදුරටත් සඳහන් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>01</day>
    </date>
    <link>http://www.dinamina.lk/2013/10/01/_art.asp?fn=n1310016</link>
    <topic>වසා තිබූ යාල අද සිට යළි සංචාරකයන්ට</topic>
    <author>නුවන් කොඩිකාර</author>
    <content>වසා දමා තිබූ යාල ජාතික වනෝද්‍යානය අද (01) යළි විවෘත කෙරේ. ඒ අනුව හෙට සිට දෙස් විදෙස් සංචාරකයින්ට වනෝද්‍යානය නැරඹීම සඳහා අවස්ථාව උදාවන වන බව වනජීවි සංරක්ෂණ ඇමැති විජිත් විජයමුණි සොයිසා මහතා පැවැසීය.වසා දමා තිබූ කාලය තුළදි මං මාවත් සකස් කිරීම, නිවාඩු නිකේතන අලුත්වැඩියා කිරීම හා පෝෂණ කොටස් එකතු කිරීම සිදුකළ බව හෙතෙම ප්‍රකාශ කෙළේය.උද්‍යානයේ ජීවත් වන සතුන්ට නියං සමයේදී නිදහසේ හැසිරීමට සහ පරිසර පද්ධතියට යාවත්කාලීන වීමට ඉඩ සැලසීමේ අරමුණින් සැප්තැම්බර් මස 01 වැනිදා සිට යාල ජාතික වනෝද්‍යානය මසක කාලයක් සඳහා වසා දැමූ බව ඇමැතිවරයා කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>01</day>
    </date>
    <link>http://www.dinamina.lk/2013/10/01/_art.asp?fn=n1310017</link>
    <topic>ශිෂ්‍යත්ව ප්‍රතිඵල ලෝක ළමා දිනදාට</topic>
    <author>සුභාෂීණී සේනානායක</author>
    <content>පහ වසර ශිෂ්‍යත්ව ප්‍රතිඵල මින් ඉදිරියට ලෝක ළමා දිනයදා (ඔක්තෝ­්බර් 01දා) නිකුත් කිරිමට අධ්‍යාපන අමාත්‍යාංශය තීරණය කර ඇත.දරුවන් වෙනුවෙන් වෙන්කර තිබෙන දිනය වන ලෝක ළමා දිනයදා ඉදිරි සෑම වසරකම පවත්වන පහ වසර ශිෂ්‍යත්ත්ව විභාගයේ ප්‍රතිඵල නිකුත් කිරිමට පියවර ග්නා බව අධ්‍යාපන ඇමැති බන්දුල ගුණවර්ධන මහතා අවධාරණය කළේය.මේ අනුව 2013 වසරේ ශිෂ්‍යත්ත්ව විභාගයේ ප්‍රතිඵල අද (01) නිකුත් කෙරේ. ශිෂ්‍යත්ව ප්‍රතිඵල www.doenets.lk  වෙබ් අඩවියෙන් ලබා ගත හැකි වේ. පහ වසර ශිෂ්‍යත්ව විභාගය සඳහා සිංහල සහ දමිළ මාධ්‍යය තුළින් පාසල් සිසුන් 322455දෙනකු පෙනී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>01</day>
    </date>
    <link>http://www.dinamina.lk/2013/10/01/_art.asp?fn=n1310018</link>
    <topic>බර වැඩි දරුවන්ට ලෙඩ රෝග වැඩියි</topic>
    <author>සන්ධ්‍යා කරුණාරත්න</author>
    <content>කොළඹ පාසල්වල දරුවන් 40 දෙනකුගෙන් 5 දෙනකු අධික ස්ථූලතාවෙන් පෙළෙන බව ළමා‍ රෝග විශේෂඥ වෛද්‍ය දීපාල් පෙරේරා මහතා පවසයි.අධික ස්ථූලතාව නිසා පිළිකා, හෘද, ස්වසන, දියවැඩියාව, අධික රුධිර පීඩනය යනාදී රෝගයන්ට දරුවන් වැඩිපුර ගොදුරු වන බව ද ඒ මහතා කීය.ආහාර රටාවේ පවතින වෙනස්කම් සහ ව්‍යායාම නොකිරීම අධික ස්ථූලතාවට ප්‍රධාන හේතුව වන්නේ යැයි ද හෙතෙම අවධාරණය කළේය.‍ළමයින් දිනපතා පැයක්වත් ශාරීරික ව්‍යායාම්වල යෙදිය යුතු බවත් එමඟින් දරුවන්ගේ කායික මානසික සෞඛ්‍ය වර්ධනය යහපත් වන බවත් වෛද්‍යවරයා ප්‍රකාශ කළේය.ලෝක‍යේ සෑම රටකම දරුවන්ගේ තරබාරුකම ඉහළ යමින් පවතින අතර ඔස්ට්‍රේලියාවේ දරුවන්ගේ තරබාරුකම පාලනය කිරීමට එරට රජය වැඩපිළිවෙළ සකස් කර ඇති බව ද ඔහු පැවැසුවේය.පාසල් ආශ්‍රිත ආපනශාලාවල පැණි බීම, ක්ෂණික ආහාර වැඩිපුර අලෙවි කිරීමෙන් පාසල් දරුවන් අධික ස්ථූලතාවට පත් වීම සිදු වේ. දකුණු කොරියාව වැනි රටවල පාසල් ආශ්‍රිතව ක්ෂණික ආහාර ආපනශාලා නොතිබිය යුතු බවටත් පාසලක සිට මීටර් 200 කට එපිටින් එවැනි ආපනශාලා පැවැතිය යුතු බවටත් නීති පවතියි.අනාගතය බාර ගැනීමට සිටින දරුවන් රෝගීන් පිරිසක් බවට පත්වීමෙන් වළක්වා ගැනීමට මෙවැනි නීති ඇතැම් රටවල පවතින බව ද ඒ මහතා ප්‍රකාශ කළේය.දරුවන් වැඩිපුරම පරිගණකය ආශ්‍රිතව කාලය ගත කිරීම හේතුවෙන් ඔවුන් රෝගීන් බවට පත්වීම ඉහළ ගොස් ඇතැයි ද හෙතෙම කීය.ලෝක ළමා රෝග විශේෂඥ වෛද්‍යවරුන්ගේ සංගමය වසර තුනකට වරක් පවත්වන සමුළුවට සහභාගී වූ බවත් එහිදී මේ කරුණු අනාවරණය කර ගැනීමට හැකි වූ බවත් වෛද්‍ය දීපාල් පෙරේරා මහතා පැවැසුවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>01</day>
    </date>
    <link>http://www.dinamina.lk/2013/10/01/_art.asp?fn=n13100127</link>
    <topic>විග්නේෂ්වරම්-ජී. ඒ. චන්ද්‍රසිරි සුහද සාකච්ඡාවක</topic>
    <author>නිරූෂි විමලවීර</author>
    <content>උතුරු පළාත් සභාව පිහිටුවීමත් අන්‍යෝන්‍ය අවබෝධයෙන් යුතුව ක්‍රියා කිරීමත් ආදී කරුණු පිළිබඳ උතුරු පළාත් ආණ්ඩුකාර ජී. ඒ. චන්ද්‍රසිරි මහතා හා මහ ඇමැති ධුරයට නම් කර සිටින ඩී. විග්නේෂ්වරම් මහත්වරු අතර ඊයේ (30)දා යාපනයේ පිහිටි නිල නිවෙසේදී සුහද සාකච්ඡාවක් පැවතිණි.උතුරු ආණ්ඩුකාරවරයා හා මහ ඇමැති ධුරයට නම් කර සිටින විග්නේෂ්වරම් මහතා අතර පැවැති ප්‍රථම හමුව මෙය බවත්, විනාඩි 45ක් පුරා එය ඉතා සුහද අයුරින් පැවැති බවත්, ආණ්ඩුකාර නිල නිවසේ ප්‍රකාශකයෙක් කීය.මහ ඇමැති හා පළාත් ඇමැතිවරු දිවුරුම් දීම උතුරු පළාත් සභාව පිහිටුවිම හා පළාත් සභාව පැවැත්වීම යන කරුණු පිළිබඳ එහිදී දීර්ඝ ලෙස සාකච්ඡා කළ බවද එම ප්‍රකාශකයා සඳහන් කෙළේය.මෙම අවස්ථාවට දෙමළ ජාතික සන්ධාන මන්ත්‍රී එම්. සුමන්තිරන් මහතාද එක්වූ බවත්, එහි තොරතුරු මාධ්‍යට හෙළි‍ නොකර ඇති බවත්, වැඩිදුරටත් එම ප්‍රකාශකයා කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>01</day>
    </date>
    <link>http://www.dinamina.lk/2013/10/01/_art.asp?fn=n13100128</link>
    <topic>රීටා මාගරට් ඝාතනය මිනී මැරුමක් දැයි සැක‍</topic>
    <author>විජයානි එදිරිසිංහ</author>
    <content>රාජගිරිය මොරගස්මුල්ල ප්‍රදේශයේ නිවෙසක් තුළ ඝාතනයට ලක්ව සිටි 84 හැවිරිදි රීටා මාගරට් ලිහිනියා නමැති කාන්තාවගේ ඝාතනය මිනීමැරුමක් බවට පරීක්ෂණ අංශ සැක කරයි.මේ කාන්තාව පදිංචිව සිටි නිවෙසේ සහ ඒ අවට නිවෙස්වල සවිකර ඇති සී.සී.ටී.වී. කැමරා පද්ධතිවල මෙම නිවෙසට ආගිය පුද්ගලයන්ගේ ඡායාරූප සටහන්ව තිබෙන බව සොයාගෙන ඇත. එම සේයාරූ සටහන් අතර සිටින පිරිස අතර මෙම ඝාතනයට සම්බන්ධ සැකකරුවන් සිටිය හැකි බවට සැකකෙරෙන බව පොලිස් මාධ්‍ය ප්‍රකාශක පොලිස් අධිකාරී බුද්ධික සිරිවර්ධන මහතා පැවැසීය.මේ වනවිට කොළඹ අපරාධ කොට්ඨාසයේ සහය ඇතිව වැලිකඩ පොලිසිය සිද්ධිය පිළිබඳව පරීක්ෂණ පවත්වයි.පසුගිය 27 හෝ 28 යන දිනයක මෙම ඝාතනය සිදුවී ඇතැයි සැක කෙරේ.ඝාතනයට ලක්ව සිටි කාන්තාව ප්‍රවීණ චිත්‍රපට අධ්‍යක්ෂ තිස්ස අබේසේකර මහතාගේ නැන්දණිය වන අතර අසංකා අබේසේකර මොණරවිල මහත්මියගේ මෑණියන් බවට හඳුනාගෙන ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>01</day>
    </date>
    <link>http://www.dinamina.lk/2013/10/01/_art.asp?fn=n13100129</link>
    <topic>හොඳම සිංහලනව කතාව සෙංකොට්ටං</topic>
    <author>රක්ෂණ ශ්‍රියන්ත</author>
    <content>මෙවර රාජ්‍ය සාහිත්‍ය සම්මාන ප්‍රදානෝත්සවයේදී හොඳම සිංහල නවකතාව ලෙස මහින්ද ප්‍රසාද් මස්ඉඹුල ලියූ “සෙංකොට්ටං” නවකතාවට සම්මානය හිමිවිය.හොඳම දෙමළ නවකතාව ලෙස කේ. රායප්පු ලියූ “උපක්කට්ටු” හා හොඳම ඉංග්‍රීසි නවකතාව ලෙස දයා දිසානායක ලියූ Miracle under the kumbuk tree කෘතීන් සම්මාන දිනා ගන්නා ලදී.රාජ්‍ය සාහිත්‍ය සම්මාන ප්‍රදානෝත්සවය ඊයේ (30) කොළඹ බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී කථානායක චමල් රාජපක්ෂ මහතාගේ ප්‍රධානත්වයෙන් හා සංස්කෘතික හා කලා කටයුතු අමාත්‍ය ටී. බී. ඒකනායක මහතාගේ සහභාගීත්වයෙන් පැවැත්විණි.මෙහිදී සාහිත්‍යරත්න යාවජීව සම්මානයෙන් සිංහල මාධ්‍යයෙන් මහචාර්ය විනී විතාරණ, දෙමළ මාධ්‍යයෙන් ප්‍රවීණ ලේඛක කන්දයියා නඩේසු, ඉංග්‍රීසි මාධ්‍යයෙන් කලාසූරී එඩ්වින් ආරියදාස යන මහත්වරු පිදුම් ලැබූහ.හොඳම සිංහල කෙටිකතා සංග්‍රහය ලෙස පියසීලි විජේමාන්නගේ “මිත්තණියෝ”, හොඳම සිංහල කාව්‍ය සංග්‍රහය ලෙස සුභර්ෂණී ධර්මරත්නගේ ගිරිහිස තරණය සහ සුනන්ද කරුණාරත්නගේ “කන්‍යා දියවරට එළඹ”, හොඳම සිංහල ගීත සාහිත්‍ය කෘතිය රත්න ශ්‍රී විජේසිංහගේ “නිකිණි වැස්ස”, හොඳම සිංහල යොවුන් නවකතාව දිනේෂ් ගුණතිලක සමරවික්‍රමගේ “අලිපැලැස්ස”, හා හොඳම සිංහල ළමා සාහිත්‍ය කෘතිය සිබිල් වෙත්තසිංහගේ “කිරිහාමි” යන ග්‍රන්ථ සඳහා සම්මාන හිමිවිය.හොඳම සිංහල ස්වතන්ත්‍ර විවිධ විෂය (ශාස්ත්‍රීය) කෘතිය එම්. ඩබ්ලිව්, විමල් විජේරත්නගේ “සිංහල ධාතු වංශය”, හොඳම සිංහල පරිවර්තන නවකතාව ලෙස ධර්මසේන පතිරාජගේ “පෙදේරෝ පරාමෝ”, හොඳම සිංහල පරිවර්තන කෙටිකතා සංග්‍රහය චන්දන මෙන්ඩිස්ගේ “වීණා වාදකයා,” හොඳම සිංහල පරිවර්තන නාට්‍ය කෘතිය එස්. කරුණාරත්නගේ “දවස තාම ගෙවුනේ නෑ”, හොඳම සිංහල පරිවර්තන ශාස්ත්‍රීය කෘතිය ලෙස අභය හේවාවසම්ගේ “බුදුරදුන්ගේ පිය සටහන්”, කෘතියට හිමිවූ අතර හොඳම පිටකවර නිර්මාණය (ළමා ග්‍රන්ථ) දුලන්‍යා කුරේගේ A free Breeze, හොඳම පිටකවර නිර්මාණය (සාහිත්‍ය ග්‍රන්ථ) ශාන්ත කේ. හේරත් නිර්මාණය කළ Embedded Languages: studies of Sri Lanka and Buddhist Cultures Essays in Honor of w. s. karunatilake, ‍හොඳම සැලසුම් හා නිමාවෙන් යුත් ග්‍රන්ථය Rock Painting and Engraving sites in Sri Lanka කෘතිය සැලසුම් කළ රමණී විතාන, හොඳම සිංහල පද්‍ය පරිවර්තන කෘතිය ඉන්ද්‍රාණි රත්නසේකරගේ “අවිය සහ කවිය” 2012 වසරේ සාහිත්‍ය හා තත් විෂයානුගතව ග්‍රන්ථ වැඩිම පොත් සංඛ්‍යාවක් ප්‍රකාශයට පත්කළ ආයතනය ලෙස කොළඹ 10 ඇස්. ගොඩගේ සහෝදරයෝ ආයතනය සම්මානයෙන් පිදුම් ලැබූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>01</day>
    </date>
    <link>http://www.dinamina.lk/2013/10/01/_art.asp?fn=n1310019</link>
    <topic>විදෙස් සංචාරකයන් පැමිණීමේ ශිඝ්‍ර වර්ධනයක්</topic>
    <author>මහින්ද අලුත්ගෙදර</author>
    <content>ශ්‍රී ලංකාවට විදේශීය සංචාරකයන්ගේ පැමිණීම සියයට 26.1 කින් වර්ධනය වී තිබෙන බව ශ්‍රී ලංකා මහ බැංකුව පවසයි.ඒ අනුව පසුගිය 2012 වසරේ අගෝස්තු මාසයේදී ශ්‍රී ලංකාවට පැමිණි 79,456 ට සාපේක්ෂව මේ වසරේ එම කාලයේදී විදේශීය සංචාරකයන් 100,224 දෙනකු පැමිණ තිබෙන බවද එය සියයට 26.1 ක වර්ධනයක් බවද එම බැංකුව නිකුත්කළ නවතම වාර්තා මඟින් පෙන්වා දෙයි.මේ අතර ශ්‍රී ලංකා මහ බැංකු වාර්තා පෙන්වා දෙන්නේ මේ වසරේ පසුගිය මාස අටක කාලයේදී විදේශීය සංචාරකයන් 711,446 දෙනෙකු ශ්‍රී ලංකාවට පැමිණ තිබෙන බවත් එය පසුගිය 2012 වසරට සාපේක්ෂව සියයට 14.3 ක වර්ධනයක් බවත්ය.ඊට අමතරව මේ වසරේ අගෝස්තු මාසයේ දී සංචාරක ඉපැයීම්, පසුගිය වසරේ අනුරූප කාලපරිච්ඡේදය සමඟ සැසදීමේ දී අමෙරිකානු ඩොලර් මිලියන 110 දක්වා සියයට 34.7 කින් වර්ධනය වී තිබේ.පසුගිය 2012 වසරේ පළමු මාස අට තුළ දී වාර්තා වූ අමෙරිකානු ඩොලර් මිලියන 642 සමඟ සැසදීමේදී, 2013 වසරට අනුරූප කාලපරිච්ඡේදය තුළ දී මුඵ සංචාරක ඉපැයීම් අමෙරිකානු ඩොලර් මිලියන 784ක් දක්වා සියයට 22.1 කින් වර්ධනය වී ඇති බවද ශ්‍රී ලංකා මහ බැංකුව තවදුරටත් පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>01</day>
    </date>
    <link>http://www.dinamina.lk/2013/10/01/_art.asp?fn=n13100110</link>
    <topic>චීන-ශ්‍රී ලංකා සහයෝගය මහින්ද යුගයේ තවත් තර වුණා</topic>
    <author>අනුර‍ ප්‍රේමලාල්</author>
    <content>ලෝකයේ ඇතැම් රටවල් මානව හිමිකම් හා ප්‍රජාතන්ත්‍රවාදය පිළිබඳ දෙබිඩි පිළිවෙතක් අනුගමනය කරද්දී චීනය ඒ ගැන නිවැරැදි ප්‍රතිපත්තියක සිටීම සම්බන්ධයෙන් අපේ රටේ ගෞරවය හා ආදරය ඒ රටට හිමිවන බව ශ්‍රී ලංකා නිදහස් පක්ෂයේ මහලේකම් හා සෞඛ්‍ය කටයුතු ඇමැති මෛත්‍රීපාල සිරිසේන මහතා ප්‍රකාශ කරයි.ඒ මහතා මේ බව සඳහන් කළේ ඉකුත්දා (27) ශ්‍රී ලංකා පදනම් ආයතනයේදී පැවැති චීන මහජන සමූහාණ්ඩුවේ 64 වෙනි ජාතික දින සැමරුම වෙනුවෙන් ශ්‍රී ලංකා චීන සමාජ හා සංස්කෘතික සහයෝගිතා සංගමය පැවැත්වූ විශේෂ සැමරුම් උත්සවය අමතමින්ය. එහිදී වැඩිදුරටත් අදහස් දැක්වූ ඒ මහතා මෙසේ ද පැවසීය.චීනය හා ශ්‍රී ලංකාව අතර මිත්‍රත්වය දිගු ඉතිහාසයක් තිබෙන අතර වර්තමායේ ඒ රට පුළුල් ලෙස ශක්තිමත් වී ලෝ බලවතෙකු ලෙස ගමන් කරන වකවානුවකයි සිටින්නේ.එදා වසර 1956දී ගමන් ඇරඹූ එස්.ඩබ්ලිව්.ආර්.ඩී. බණ්ඩාරනායක ශ්‍රිමතාණන්ගේ නායකත්වයෙන් යුත් පොදු ජන යුගයේදී ජාත්‍යන්තර සහයෝගිතා සබඳතා වැඩ පිළිවෙළේ චීනය හා ශ්‍රී ලංකාව අතර තානාපති සම්බන්ධතා ඇති කර ගනිමින් පැවැති මිතුදම් වැඩිදියුණු කරගත්තේය.ඉන් පසු සිරිමා ආර්.ඩී. බණ්ඩාරනායක මැතිනිය දෙරට අතර මිතුදම් තව තවත් වර්ධනය කර ගන්න කටයුතු කළා. විශේෂයෙන් වර්තමානයේදී ජනාධිපති මහින්ද රාජපක්ෂ මහතාගේ පාලන සමයේ ඒ මිත්‍රත්වය වඩාත් ශක්තිමත් කොට ගෙන තිබෙන බව පැහැදිළියි.ජාතික සංවර්ධනයේදී මෙන්ම ජාත්‍යන්තර කටයුතු වලදී චීනය ශ්‍රී ලංකාව වෙත දිගු කළ මිත්‍රත්වයේ දෑත අපි නිරන්තරයෙන් අගය කළ යුතුයි.වසර තිස් ගණනක් පැවැති එල්.ටී.ටී.ඊ. ත්‍රස්තවාදී යුද්ධය අවසන් කිරීමට චීනය හා ඒ රටේ ජනතාව ලබාදුන් අනගි සහයෝගය මේ රටේ පොදු ජනතාවගේ මතකයේ සැමදා රැඳෙන බවට සැක නැහැ.බෙදී තිබූ අපේ රට ඒකීය රටක් එකමුතුකොට සාමය උදාකිරීමට චීනය ලබාදුන් සහයෝගය පිළිබඳ නැවත නැවත ස්තූතිය පළ කරනවා. ජනාධිපති මහින්ද රාජපක්ෂ මහතාගේ නායකත්වයෙන් සිදු වෙමින් තිබෙන ජාතික සංවර්ධන වැඩපිළිවෙළේ ජයග්‍රහණවලට චීනය ලබාදෙන ශක්තියට අපගේ ගරුත්වය හිමි වෙනවා .ශ්‍රී ලංකා නිදහස් පක්ෂය පිළිබඳ කියවීමට පෙර චීනයේ කොමියුනිස්ට් පක්ෂය ගැන කියමු .මට ඒ රටේ ශ්‍රේෂ්ඨ ඉතිහාසය පිළිබඳ තිබෙන්නේ ඉතාම ගෞරවයකි. වර්තමානයේදී ශ්‍රී ලංකාව ජාත්‍යන්තර ක්ෂේත්‍රයේ මුහුණ දෙන අභියෝග ජයගැනීමට චීනය සැබෑ මිතුරෙකු විය.එබැවින් 64 වැනි ජාතික දින සැමරුමේදී චීනයට හා එරට ජනතාවට සුබ පතන අතර ඔවුන්ට තව තවත් ලෝකයේ ඉදිරියට ගමන් කිරීමට හැකිවේවා යැයි ද කීය.මෙහිදී ශ්‍රී ලංකාවේ සිටින චීනයේ තානාපති මු ජියෑන් හාමෝ, ශ්‍රී ලංකා චීන සමාජ හා සංස්කෘතික සහයෝගිතා සංගමයේ සභාපති ඉන්ද්‍රානන්ද අබේසේකර මහත්වරු උත්සවය ඇමතූ අතර ජනාධිපති මහින්ද රාජපක්ෂ මහතා එවා තිබූ සුබ පැතුම් පණිවුඩය මේ සංගමයේ ලේකම් කුලශ්‍රි කාරියවසම් මහතා සභාව හමුවේ ප්‍රකාශ කළේය . මෙහිදී සිංහල, දෙමළ හා ඉංග්‍රීසි භාෂා තුනෙන් පැවැති මේ සම්බන්ධ රචනා තරඟයේ ජයග්‍රාහකයින්ට මුදල් ත්‍යාග හා සහතික පත් ලබාදුන් අතර දෙරට අතර සබඳතා වර්ධනය කිරීමට ක්‍රියා කළ අයට තිළිණ ප්‍රදානයක්ද සිදු විය.මේ අවස්ථාවට ජ්‍යෙෂ්ඨ ඇමැතිවරුන් වන මහාචාර්ය තිස්ස විතාරණ, ඒ.එච්.එම්. ෆවුසි, නියෝජ්‍ය කථානායක චන්දිම වීරක්කොඩි, බස්නාහිර පළාත් ආණ්ඩුකාර අලවි මවුලානා, ජනාධිපති සහකාර හේමසිරි ජයලත් යන මහත්වරු එක්වූ අතර විදේශ කටයුතු අමාත්‍යාංශයේ ලේකම් කරුණාතිලක අමුණුගම මහතා විශේෂ දේශනයක්ද පැවැත්වීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>01</day>
    </date>
    <link>http://www.dinamina.lk/2013/10/01/_art.asp?fn=n13100111</link>
    <topic>අධ්‍යාපනයේ වෙනසක් කරා යෑමට ‘ඉස්කෝල හන්දිය’ පොත මෙවලමක්</topic>
    <author>රන්ජිත් පද්මසිරි සහසුභාෂීණී සේනානායක</author>
    <content>අධ්‍යාපන ,යෞවන කටයුතු හා නිපුණතා සංවර්ධන අධීක්ෂණ මන්ත්‍රී මොහාන් ලාල් ග්‍රේරු මහතා විසින් රචනා කරන ලද ඉස්කෝල හන්දිය පොත පොත් අතරට එක් වු තවත් පොතක් පමණක්ම නොවන බවත් එම පොතෙහි සඳහන් වන පරිදිම අධ්‍යාපනයේ නව වෙනසක් කරා යාමට එම පොත මෙවලමක් වන බවත් කොළඹ විශ්ව විද්‍යාලයේ ජ්‍යෙෂ්ඨ කථිකාචාර්ය අගලකඩ සිරිසුමන හිමියෝ පැවැසූහ.අධ්‍යාපනයේ නව වෙනස ආරම්භ කළ යුත්තේ පාසලින් බව පෙන්වා දෙන උන්වහන්සේ රජයේ ශක්තිය යොදවා එම වැඩපිළිවෙළ ක්‍රියාත්මක කිරිම රජයේ වගකිවයුත්තකු ලෙස ගුරු පියකු වන මොහාන් ලාල් ග්‍රේරු මහතාගේද වගකීම යැයිද පැවසීය.උන්වහන්සේ එසේ ප්‍රකාශ කළේ පසුගිය 27 වනදා කොළඹ ආනන්ද විද්‍යාලයේ පැවැති අධ්‍යාපන ,යෞවන කටයුතු හා නිපුණතා සංවර්ධන අධීක්ෂණ මන්ත්‍රි මොහාන් ලාල් ග්‍රේරු මහතා විසින්රචනා කරන ලද ඉස්කෝල හන්දිය පොත දොරට වැඩීමේ අවස්ථාවට එක්වෙමිනි.එහිදී උන්වහන්සේ මෙසේද කීහ.මේ රටේ දරුවන්ගේ භාෂාව දැනුම විශාල අර්බුද රැසකට ලක් වී තිබෙනවා. අධ්‍යාපනයේ නව වෙනසක් ඇති කළ යුතුයි කියා මා විශ්වාස කරනවා. ඒ සඳහා රජයේ නියෝජිතයකු ලෙස මොහාන් ලාල් ග්‍රේරු මන්ත්‍රීවරයාට විශාල දායකත්වයක් ලබා දිය හැකි බවයි මගේ හැගීම. ඒ සඳහා හොඳම නිදසුන් ‍ඉස්කෝල හන්දිය පොතේ සඳහන්ව තිබෙනවා. එදා නිදහස් අධ්‍යාපනයෙන් පෝෂණය වු දරුවන්ට භාෂාව පිළිබඳව මෙන්ම විචක්ෂණ බුද්ධියක්ද හිමි වුණා .ඒ සදහා අවශ්‍ය පරිසරයත් එදා සකස් වී තිබුණා. ඒ තත්ත්වය ක්‍රම ක්‍රමයෙන් ගිලිහිලා ගිහින්. අධ්‍යාපන ඇමැති බන්දුල ගුණවර්ධන මහතා:- ඉස්කෝල හන්දිය පොතේ රචකයා සහ මා අතර තිබෙන්නේ දිගු කාලීන බැදීමක්.ඔහුත් මාත් එකම ශාලාවක සිට ලක්ෂ ගණන් දරුවන්ගේ නැණස පාදන්න හැකි උපරිමයක් කළා.රටට වැඩක් කරන්න දැක්මක් තිබෙන අයයි අවශ්‍ය වන්නේ.ග්‍රේරු මන්ත්‍රීවරයාත් මමත් නිදහස් අධ්‍යාපනයේ ප්‍රතිඵල ලබපු අයයි. නිදහස් අධ්‍යාපනයේ පියා වන සී ඩබ්ලිව් ඩ.බ්.ලි.ව් කන්නන්ගර මහතා උපතින් හරකා බාන, යාන වාහන, ගේ දොර ඉඩකඩම් නැති නැණවත් දරුවන් වෙනුවෙනුයි නිදහස් අධ්‍යාපනයේ දොරගුළු විවර කළේ. එහි ප්‍රතිඵල එදා දරුවන් උපරිමයෙන් මහන්සි වී ලබා ගත්තා. ඉගැන්වීමේ ක්‍රමයත් එදා මීට වෙනස්. මුදල් බලාගෙන කිසිම ගුරුවරයෙකු එදා කටයුතු කළේ නෑ.මේ ක්‍රමය වෙනස් කරන්නයි අපි ද්වීතීයික පාසල් ඇතිකරන්නේ. සියලුම මාපියන් උත්සාහ කරන්නේ තමන්ගේ දරුවා නගරයේ පහසුකම් තිබෙන පාසලට ඇතුලත් කරන්න. මේ ක්‍රමයට තිත තියන්නයි විද්‍යාගාර, ගණිතාගාර,පරිගණකාගාර සහිත ගොඩනැගිලි ඉදිකරමින් ‍නගරයේ දරුවන්ට තිබෙන පහසුකම් ගමේ දරුවන්ට දෙන්න කටයුතු කරන්නේ. මේ ලෙසටම අපි උසස් පෙළ දරුවන්ට තාක්ෂණ විෂය ධාරාව හදුන්වා දුන්නා. තාක්ෂණ විෂය ධාරාව උසස් පෙළට හදුන්වා දෙන්න ග්‍රේරු මන්ත්‍රි වරයා කැප වී ක්‍රියා කළා.එතුමාගේ සංකල්ප ඉදිරියට ගෙනයන්න හැකි වේවා කියා මා ප්‍රාර්ථනා කරනවා.ශ්‍රී ජයවර්ධන පුර විශ්ව විද්‍යාලයේ මානව හා සමාජ විද්‍යා අංශයේ ජ්‍යෙෂ්ඨ කථිකාචාර්ය ප්‍රණීත් අභයසුන්දර මහතා:- ‍අධ්‍යපන හැරවුමක් අවශ්‍යම යුගයකයි අද අප සිටින්නේ. අද තිබෙන පොත් බොහොමයක භාෂාමය වැරදි විශාල ප්‍රමාණයක් තිබෙනවා. මේවා අප නිවැරදි කරගත යුතුයි. ඇතැම් කතිකාචාරයවරුන් සිටිනවා වලිසිංහ හරිස්චන්ද්‍ර තුමාව නොදන්නා අය.අනගාරික ධර්මපාල තුමා, මිගෙට්ටුවත්තේ ගුණානන්ද හිමියන් ඇතුළු ශ්‍රී ලාංකීය විරුවන් නොදන්නා අය කොතෙක් අප රටේ සිටිනවාද?. බලන්න එදා භාෂාව හසුරවපු ආකාරය. ඒවා රසවිදින්න අදටත් පුළුවන්. අද තිබෙන ඇතැම් ගීත වල තිබෙනවාද මොනයම් හෝ රසයක්.මේ තත්ත්වය අවබෝධ කරගත් කෙනෙක් තමා ග්‍රේරු මන්ත්‍රීතුමා. මේ තත්ත්වය වෙනස් කරන්න රජයේ වගකිවයුත්තකු ලෙස ක්‍රියාත්මක වෙන්න කියා මා ඉල්ලනවා.එක්සත් ජාතික පක්ෂයේ මහලේකම් තිස්ස අත්තනායක මහතා:-මේ වෙනස ඇති කරන්න ඕන පාසලේ පළමු පන්තියේ සිටයි. දරුවනට ග්‍රහණය කරගන්න හැකි වන්නේ එවිටයි. මා ජපානයේ සංචාරයක නියැලුනා. ජපානයේ මිතුරකු සහ ඔහුගේ කුඩා දියණිය සහ මා ඇවිද යන විට එතන පාර මාරු වන ස්ථානයක් නොවුනත් වාහන නැති අවස්ථාවක අප පාර මාරු වුණා. මාගේ මිතුරාගේ කුඩා දියණියට අතින් පාර මාරු වන ලෙසට සංඥා කළත් ඇය පාර මාරු වීමට පැමිණියේ නැහැ. ඇය සිටි තැනම සිටියා. ඒ පිළිබඳව ඇගෙන් විමසන විට ඇය කීවේ ඇයගේ ගුරුවරිය පාර මාරු වන ස්ථානයක් නොවන තැනකින් පාර මාරු නොවන ලෙස ඇයට උගන්වා තිබුණා. ඒ නිසයි මා කියන්නේ මෙය ආරම්භ කළ යුතු වන්නේ පෙර පාසලේන්ලංකාදීප කතෘ සිරි රණසිංහ මහතා:- ග්‍රේරු මහතාගේ ජීවිත අත්දැකීම් ඉස්කෝල හන්දිය පොතට එකතු කළා. මේ පොත සම්බන්ධව රටේ විශාල කතිකාවක් ඇති කළ යුතුයි.අධ්‍යාපන ,යෞවන කටයුතු හා නිපුණතා සංවර්ධන අධීක්ෂණ මන්ත්‍රි මොහාන් ලාල් ග්‍රේරු මහතා :- මා කවදත් රටට යමක් එක් කිරිමට උත්සාහ කරන අයෙක්්. ඉස්කෝල හන්දිය පොත සඳහා දායක වු සැමට ස්තූති කරන අතර මේ අවස්ථාවට එක් වු මහා සංඝරත්නය, අන්‍යආගමික පුජකවරුන් ,මැති ඇමතිවරුන් ,පක්ෂ නායකයන් , මාහට කුඩා කල සිට මග කියා දෙමින් අකුරු කළ ගුරු මෑණී වරුන් පියවරුන්,කලාකරුවන්,දේශපාලනඥයන්,ආනන්ද- රෝයල් විදුහල්පතිවරුන් ඇතුළු විදුහල් පතිවරුන්, මෙන්ම එක් වු සියලුම දෙනාට මාගේ අවංක ස්තූතිය පුද කරනවා.මෙම අවස්ථ­ාවේදී පිළිගැනීමේ කතාව මොහාන් ලාල් මහතාගේ පුත් නිකිත ග්‍රේරු මහතා සිදු කළේය.මේ අවස්ථාවට විද්‍යේදය පරිවේණාධිපති බලංගොඩ සෝභිත නාහිමියන් ඇතුළු මහා සංඝරත්නය, අන්‍යආගමික පුජකවරුන් ,නියෝජ්‍ය කතානායක චන්දිම වීරක්කොඩි , බන්දුල ගුණවර්ධන මහතා ප්‍රමුඛ අමැතිවරුන්,එජාප මහලේකම් තිස්ස අත්නායක ඇතුළු විපක්ෂ මන්ත්‍රීවරුන්,රවුෆ් හකීම්, වික්‍රමබාහු කරුණාරත්න ඇතුළු පක්ෂ නායකයින්,ග්‍රෙරු මන්ත්‍රීවරයාට කොළඹ ආනන්ද ,රෝයල් විදුහල්වලදී පළමු ග්‍රේණියේ සිට අකුරු කළ ගුරුවරුන්, ඇතුළු විද්වත්හු රැසක් මේ අවවස්ථාවට එක් වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>01</day>
    </date>
    <link>http://www.dinamina.lk/2013/10/01/_art.asp?fn=n13100112</link>
    <topic>අලුත්වැවේ සෝරත නාහිමියන් අපවත්වීම පිරිමැසිය නොහැකි පාඩුවක්</topic>
    <author>ඉඳුරුව සමූහ - ඇම්.පී.මුනිදාස</author>
    <content>කතරගම, කිරිවෙහෙර, රජමහා විහාරාධිපති, ඌව වෙල්ලස්ස විශ්වවිද්‍යාලයේ කුලපති, මහා විහාර වංශික ශ්‍යාමෝපාලි මහා නිකායේ, මල්වතු විහාර පාර්ශ්වයේ මහෝපාධ්‍යාය, රුහුණු මාගම්පත්තුවේ ප්‍රධාන සංඝනායක, ආචාර්ය අලුත්වැව සෝරත නාහිමියන් අපවත්වීම, සිංහල ජාතියටත්, සම්බුද්ධ ශාසනයටත්, රටටත්, පිරිමැසිය නොහැකි පාඩුවකැයි ඉඳුරුව, මුල්ලේගොඩ, ශ්‍රී සුනන්දාරාම පුරාණ විහාරාධිපති, මහනුවර මල්වතු විහාර පාර්ශ්වයේ කර්මවාගාචාර්ය, ශ්‍රී ඉන්ද්‍ර සුමන කටුවත්තේ සුමනසාරාභිධාන, බෙන්තර වලල්ලාවිට කෝරලයේ ප්‍රධාන අධිකරණ සංඝනායක හිමියෝ පවසති.සම්බුද්ධ පාදස්පර්ශයට ලක් වූ කතරගම වැනි උතුම් පුදබිමෙක, කිරිවෙහෙර රජමහා විහාරාධිපති ධුරය දරමින් මුළු මහත් ශ්‍රී ලංකාද්වීපයේ ජීවත්වන ලක්ෂ සංඛ්‍යාත ගිහි, පැවිදි, බෞද්ධ අබෞද්ධ ජනතාවගේ නිබඳ ගෞරවයට පාත්‍ර වූ සුපේශල ශික්ෂාකාමි පඬිරුවනක් වූ සෝරත නාහිමියෝ ලාභ ප්‍රශංසා කීර්තී ගැන නොසලකා සැම විටම ථෙරවාදී බුදු දහම ශ්‍රී ලංකාව තුළත්, විදෙස් රටවලත්, ප්‍රචලිත කිරීමට දැඩි වෙහෙසක් දැරූහ. ලෝකවාසී බෞද්ධ ජනතාවට ද ධර්මාවබෝධය කරවීම සඳහා ග්‍රන්ථ සම්පාදනය කළ නාහිමියෝ මේ හැම අංශයකින්ම අනූපමේය මෙහෙවරක් කළ සුපේශල ශික්ෂාකාමී මහා පඬිරුවනෙකි.ඌව වෙල්ලස්ස විශ්වවිද්‍යාලයේ කුලපති හිමි ලෙසින් හා රුහුණු මාගම්පත්තුවේ ප්‍රධාන සංඝනායක හිමිපාණන් ලෙසින් ද, එකී උත්තරීතර භාවය රකිමින් සැබෑ නායකත්වයක් ප්‍රදර්ශනය කළ සංඝ පීතෘවරයෙකි.සම්බුද්ධ ශාසනයේත්, අධ්‍යාපන ක්ෂේත්‍රයේත්, චිරස්ථිතිය සඳහා සුවිසල් මෙහෙවරක නියැළී සිටි කතරගම කිරිවෙහෙර රජ මහා විහාරාධිපති මහෝපාධ්‍යාය, ආචාර්ය, අලුත්වැවේ සෝරත නාහිමිපාණන් වහන්සේට නිවන් සුව ප්‍රාර්ථනා කරමු යැයි කටුවත්තේ සුමනසාර නාහිමියෝ පැවසූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>01</day>
    </date>
    <link>http://www.dinamina.lk/2013/10/01/_art.asp?fn=n13100113</link>
    <topic>බර්ටි ප්‍රේමලාල්ගේ අභාවය මුළු රටටම විශාල පාඩුවක්</topic>
    <author/>
    <content>“අප ශ්‍රී ලංකා නිදහස් පක්ෂයේ ජ්‍යෙෂ්ඨතම නායකයකු වූද උතුරු මැද පළාතෙන් බිහිවූ විශිෂ්ටතම ජනතා පුත්‍රයකු වූ මා මිත්‍ර බර්ටි ප්‍රේමලාල් දිසානායකගේ අභාවය පක්ෂයටත් අප රජයටත්, රටටත් ඉමහත් පාඩුවක්බව” ජනාධිපති මහින්ද රාජපක්ෂ මහතා නිකුත් කළ ශෝක පණිවිඩයේ දැක්වේ.එම නිවේදනය මෙසේය.බර්ටි ප්‍රේමලාල් දිසානායක ජනතා සේවයට කැප වූයේ ඉමහත් අභියෝග රාශියක් මධ්‍යයේ ය. එම අභියෝගවලට නොසැළී මුහුණ දුන් නිසාම ඔහු වීරත්වයකින් හෙබි ජනතා නායකයකු බවට පත්විය. අසූව දශකයේ පැවැති භීෂණයටත් අප ශ්‍රී ලංකා නිදහස් පක්ෂය මුහුණ දුන් දැවැන්ත අභියෝගවලටත් මුහුණ දුන් ආකාරය මෙරට ජනතාව සදා මතකයේ තබා ගනු නිසැකය.ශ්‍රී ලංකා නිදහස් පක්ෂය ප්‍රමුඛ ප්‍රගතිශීලී කඳවුරු ශක්තිමත් කිරීමට 1995 දී දකුණෙන් ඇරඹි ජයග්‍රහණයේ ගමන රජරට දී තවත් තහවුර කිරීමට නායකත්වය දුන්නේ බර්ටි ප්‍රේමලාල් දිසානායකයන් ය. ඉන්පසු බොහෝ මැතිවරණවලදී රජය ජයග්‍රහණය කිරීමේ ගමනට රජරට ශක්තිමත් කඳවුරක් බවට පත්කිරීමට බර්ටි ප්‍රේමලාල්ට හැකිවිය.ඉතාම බලසම්පන්න ලෙස ත්‍රස්තවාදය පැවැති උතුර ද නැ‍ඟෙනහිර ද මායිම් වූයේ බර්ටි ප්‍රේමලාල් නියෝජනය කළ උතුරු මැද පළාතට ය. ත්‍රස්තවාදය බලවත්ව පැවති යුගයේ තම පළාත් ජනතාවගේ ආරක්ෂාව වෙනුවෙන් කටයුතු කළ ආකාරය ඉතා ආදර්ශමත්ය.1989පාර්ලිමේන්තුවට තේරී පත්වූ බර්ටි ප්‍රේමලාල් 1994 දී පොදු පෙරමුණේ ලැයිස්තුවෙන් පළවෙනියා බවට පත්කර යළි පාර්ලිමේන්තුවට යැවීමට උතුරු මැද ජනතාව වග බලා ගත්ත් ය. කර්මාන්ත සංවර්ධන නියෝජ්‍ය අමාත්‍යවරයා වූ බර්ටි ඉන්පසු සමාජ සේවා අමාත්‍යවරයා බවට පත්වෙමින් සුනාමි විපත සිදුවූ යුගයේ රටට කළ මෙහෙවර විශිෂ්ඨ ය.1999දී බර්ටි ප්‍රේමලාල් කැබිනට් අමාත්‍යධුරය අත්හැර පළාත් සභා‍ෙව් මහ ඇමතිධුරය භාර ගත්තේ ය. පාර්ලිමේන්තුවට තේරී පත්වීමට බොහෝ වරම් තිබුණත් දේශපාලන ධුරාවලියේ ඉහළ අසුනකට වඩා රජරට ජනතාව සමඟ දුක සැප බෙදා හදා ගනිමින් ජීවිතය ගත කිරීම ඔහුට මහත් සුවයක් විය. එබැවින් බර්ටිගේ සමුගැනීම රජරට ජනතාවගේ කල්‍යාණ මිත්‍රයකු අහිමිවීමක් සේ සලකමි.ඔහු සමුගැනීම රජරට ජනතාවට සේම මුළුමහත් දේශයටත් පක්ෂයටත් සිදු වූ මහත් පාඩුවක්බව සලකමි. එහෙත් අපි ජීවිතයේ අනිත්‍යයට මුහුණ දිය යුතු ය. එසේ ම සසරේ නැවත නැවතත් හමුවන බව ද අපගේ ධර්මයට අනුව පිළිගත යුතු ය.බර්ටි ප්‍රේමලාල් දිසානායකයන්ගේ වියෝවෙන් ශොක්යට පත් ආදරණීය බිරිඳ ජයනි දිසානායක සහ දුමින්ද , කවින්ද, කසුන්, සහ අමිල යන පුතණුවන් සිව් දෙනා ඇතුළු මුළු මහත් රජරට ජනතාව සමඟ මම ද එක් වෙමි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>01</day>
    </date>
    <link>http://www.dinamina.lk/2013/10/01/_art.asp?fn=n13100114</link>
    <topic>සියලු පාර්ශ්ව එක්ව ක්‍රියාකිරීම අභියෝගවලට හොඳම විසඳුමයි</topic>
    <author>මහින්ද අලුත්ගෙදර</author>
    <content>බෙදීම් නොමැතිව සියලු පාර්ශ්වයන් එක්ව ක්‍රියාකිරීම ජාත්‍යන්තර අභියෝග හමුවේ දියහැකි හොඳම විසඳුම බව විදේශ කටයුතු අමාත්‍යාංශයේ ලේකම් කරුණාතිලක අමුණුගම මහතා අවධාරණය කරයි.දේශපාලන වශයෙන් හෝ වෙනත් පටු අරමුණු වෙනුවෙන් විවිධ ප්‍රකාශයන් නිකුත් කිරීම සහ ක්‍රියාකරන්නේ නම් එයින් රටට සිදුවන හානිය අතිමහත් බව පෙන්වා දෙන ඒ මහතා එවැනි අවස්ථාවකදී සිදුවන්නේ ජාත්‍යන්තර මට්ටමින් එල්ලවන අභියෝගයන්ගෙන් සේම රටට මහා විනාශයක් සිදුවීම බවද සියලු පාර්ශ්වයන් රටේ සහ අනාගත පරපුරේ හෙට දවස වෙනුවෙන් ක්‍රියාත්මක විය යුතු කාලය උදාවී තිබෙන බවද පෙන්වා දෙයි.නිල සංචාරයක් සඳහා ශ්‍රී ලංකාවට පැමිණි එක්සත් ජාතීන්ගේ මානව හිමිකම් පිළිබඳ මහ කොමසාරිස් නවනීදන් පිල්ලේ විසින් 24 වැනි මානව හිමිකම් කවුන්සලය හමුවේ ඉදිරිපත් කළ වාචික වාර්තාවේ සදහන් ඇතැම් කරුණු මේ වනවිටත් ශ්‍රී ලංකාව ක්‍රියාත්මක කර තිබෙන අතර එහි සෙසු කරුණු කඩිනමින් ක්‍රියාත්මක කරන්නේ නම් එළැඹෙන මාර්තු මාසයේදී ඉදිරිපත් කිරීමට නියමිත ලිඛිත වාර්තාව සඳහා අන්තර්ගත කිරීමට සූදානමින් සිටින බවද ලේකම්වරයා සදහන් කරයි.වර්තමාන ශ්‍රී ලංකාව විවිධ බාධක මධ්‍යයේ ඉදිරියට ගමන් කරන අවස්ථාවක මානව හිමිකම් චෝදනා ආදිය සම්බන්ධ කරගනිමින් සහ පටු දේශාපලන අරමුණු ඉටුකර ගැනීමේ අපේක්ෂාවෙන් ඇතැමුන් රටට හානි සිදුකරන බව පෙන්වා දෙන කරුණාතිලක අමුණුගම මහතා එවැන්නකදී ඔවුන් රටේ ප්‍රශ්න ජාත්‍යන්තරීකරණය කිරීමට උත්සාහ ගන්නා බවද කියාසිටී.මේ අතර විදේශ කටයුතු අමාත්‍යාංශයේ ලේකම් කරුණාතිලක අමුණුගම මහතා සදහන් කරන්නේ අනාගතයේදී ගැටුම් ඇති නොවන පරිදි වර්තමානයේ සියලු පාර්ශ්වයන් ක්‍රියා කළයුතු බවයි.මානව හිමිකම් චෝදනා සම්බන්ධයෙන් පරීක්ෂණයක් සිදුකිරීම සඳහා කාලසීමා ලබාදීමට එක්සත් ජාතීන්ගේ මානව හිමිකම් පිළිබඳ කොමසාරිස් නවනීදන් පිල්ලේට අයිතියක් නොමැති බවද ඒ සම්බන්ධයෙන් තීන්දු තීරණ ගනු ලබන්නේ ශ‍්‍රී ලංකා රජය විසින් බවද විදේශ කටයුතු අමාත්‍යාංශය අවධාරණය කරයි. ඊට අමතරව මානව හිමිකම් චෝදනා සම්බන්ධයෙන් පරීක්ෂණයක් සිදුකිරීම සඳහා කාලසීමා ලබාදීමට එක්සත් ජාතීන්ගේ මානව හිමිකම් පිළිබඳ කොමසාරිස් නවනීදන් පිල්ලේට අයිතියක් නොමැති බවද එම අමාත්‍යාංශය පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>01</day>
    </date>
    <link>http://www.dinamina.lk/2013/10/01/_art.asp?fn=n13100115</link>
    <topic>බන්ධනාගාර නියාමකවරුන් 1154ක් බඳවා ගැනේ</topic>
    <author>උදුලා පීරිස්</author>
    <content>බන්ධනාගාරයේ පවතින නියාමකවරුන්ගේ හිඟය පියවීමට අලුතින් නියාමකවරුන් 1154 දෙනෙකු බඳවා ගැනීමට රජය තීරණය කරයි. ඒ වෙනුවෙන් අනුමැතිය බන්ධනාගාර කළමනාකාර සේවා දෙපාර්තමේන්තුවට ලැබී ඇති බව එම දෙපාර්තමේන්තුව අනාවරණය කර සිටී.ඒ සදහා අනුමත කාර්ය මණ්ඩල වාර්තාව මේ වන විට ලැබී ඇති බැවින් නියාමකවරුන් බඳවා ගැනීමේ විවෘත තරග විභාගය ‍මේ වසරේදී පවත්වා ලබන වසර ආරම්භයේ එම බඳවා ගැනීම් සිදු කරන බව බන්ධනාගාර කොමසාරිස් ජනරාල් චන්ද්‍රරත්න පල්ලේගම මහතා පවසයි.මේ වසරේ මුල් භාගයේ බන්ධනාගාර දෙපාර්තමේන්තුවට බඳවාගනු ලැබූ නියාමකවරුන්196 දෙනා ද මාස 1 1/2ක පුහුණු කාලසීමාවකින් පසුව ස්ථිර සේවයේ පිහිටුවීමට කටයුතු යොදා ඇතැයි ද එම පත්වීම් ඔක්තෝම්බර් මස 15 වෙනිදා ප්‍රදානය කරන බවද පල්ලේගම මහතා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>01</day>
    </date>
    <link>http://www.dinamina.lk/2013/10/01/_art.asp?fn=n13100116</link>
    <topic>වැඩිහිටියන් වැඩිවීමෙන් සෞඛ්‍ය ගැටලු රැසක්</topic>
    <author/>
    <content>මේ වනවිට ශ්‍රී ලංකාවේ ජනගහනයෙන් සියයට 10ක් වැඩිහිටියෝ වෙති. 2030 වනවිට අප රටේ වැඩිහිටි ජනගහනය සියයට 22ක් දක්වා වැඩිවීමේ ප්‍රවණතාවක් පවතී. වැඩිහිටි ජනගහනය ඉහළයාමත් සමඟ මුහුණ දෙන ප්‍රධාන ගැටලුව වන්නේ වැඩිහිටි ජනගහනය ආශ්‍රිතව උද්ගතවන සෞඛ්‍ය ගැටලුයි. විශේෂයෙන්ම බෝනොවන රෝග වැඩිවීමේ ප්‍රවණතාවක් පවතින බව සෞඛ්‍ය අමාත්‍යාංශය පවසයි.හෙට දිනට යෙදී තිබෙන ජාතික වැඩිහිටි දින තේමාව ලෙස මෙවර නම්කර තිබෙන්නේ “වැඩිහිටිභාවය සඳහා දිවිය පුරා සූදානම්” යන්නයි. වැඩිහිටිවියේ දී මුහුණපාන රෝග බොහොමයක් මවුකුසේ සිටම ඇරඹෙන නිසා, මවුකුසයේ දරුවෙක් පිළිසිඳගත් දින පටන් බෝනොවන රෝගවලට ගොදුරුවීමේ අවදානම තුරන් වන අයුරින් කටයුතු කිරීම අවශ්‍ය වේ. ශ්‍රී ලාංකික ජනතාවගේ වැඩිහිටි සෞඛ්‍ය නංවාලීම සඳහා සෞඛ්‍ය අමාත්‍යංශයේ තරුණ වැඩිහිටි සහ ආබාධිත වූවන් සඳහා වූ ඒකකය මඟින් වැඩසටහන් රැසක් දියත්කර ඇතැයි ප්‍රජා සෞඛ්‍ය විශේෂඥ වෛද්‍ය ශිරෝමි මාදුවගේ මහත්මිය පවසයි. හඳුනාගත් රජයේ රෝහල් කිහිපයක වැඩිහිටි හිතකාමී වාට්ටු ස්ථාපති කිරීම මෙන්ම ශ්‍රී ලංකාවේ ප්‍රථමවරට වැඩිහිටියන් සඳහා වූ ජාතික ප්‍රතිපත්තියක් සකස් කිරීමේ මූලික කටයුතු ආරම්භ කර ඇති බව ද ඒ මහත්මිය කීවාය.එසේම වැඩිහිටියන්ගේ විශ්‍රාම දිවිය සාර්ථකව ක්‍රියාකාරී ලෙස ගත කිරීමට නොහැකි වුවහොත් ඔවුන් රෝගී තත්ත්වයට පත්වීම වැළැක්විය නොහැක. එම නිසා විශ්‍රාම පූර්ව දැනුම්වත්වීම් හරහා ප්‍රජාවට ලබාදෙන වැඩසටහන් ද දැනට කියාත්මක කෙරේ. වැඩිහිටියන් රැකබලා ගන්නන්ගේ හිඟයක් අප සමාජය තුළ දක්නට ලැබේ. ඒ සඳහා නිසි පුහුණුවක් සහිත රැකබලා ගන්නන් කාලීන අවශ්‍යතාව මත පුහුණු කිරීමේ වැඩසටහන් සමාජ සේවා අමාත්‍යාංශයේ වැඩිහිටි ලේකම් කාර්යාලය සමඟ ඒකාබද්ධව පවත්වාගෙන යාමට ද මෙම ඒකකය මඟින් සිදු කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>01</day>
    </date>
    <link>http://www.dinamina.lk/2013/10/01/_art.asp?fn=n13100117</link>
    <topic>සෝරත නාහිමියන්ගේ අපවත්වීම අප සැමට දැරිය නොහැකි පාඩුවක්</topic>
    <author/>
    <content>ජාතියේ ප්‍රගමනයට නිබඳවම අස්වැසිල්ලක් වෙමින් අර්ථයෙන් මෙන්ම ධර්මයෙන් ද අමිලමෙහෙවරක් කරමින් සිටි කිරිවෙහෙර රජමහා විහාරාධිපති ආචාර්ය අලුත්වැවේ සෝරත නාහිමියන්ගේ අපවත්වීම ඌව වෙල්ලස්ස ජනතාවට පමණක් නොව සකල ලංකාවාසී බොදු බැතිමතුන්ටම විශාල පාඩුවක්බව ජනාධිපති මහින්ද රාජපක්ෂ මහතා පවසයි.ජනාධිපතිවරයා මෙසේ ප්‍රකාශ කරන්නේ සෝරත නාහිමියන්ගේ අභාවය වෙනුවෙන් ශෝක පණිවිඩයක් නිකුත්කරමිනි. එම පණිවිඩයේ වැඩිදුරටත් මෙසේ ද දැක් වේ.අභිමානවත් දේශය් දකුණුලක ප්‍රෞඩ ඌව වෙල්ලස්ස දහම් සිසි‍ලසින් පුබුදුවාලූ රුහුණු මාගම්පත්තුවේ ප්‍රධාන සංඝනායක, ඌව විශ්වවිද්‍යාලයේ කුලපති, කිරිවෙහෙර රජමහාවිහාරය ඇතුළු විහාර ගණයේ විහාර‍ාධිපති ආචාර්ය ගෞරවාර්හ අලුත්වැව සෝරත නායක ස්වාමීන්ද්‍රයාණන් වහන්ස්ගේ අපවත්වීම ඇසීමෙන් මම බලවත් සංවේගයට පත්වීමි.ජාතියේ ප්‍රගමනයට නිබඳවම අස්වැසිල්ලක් වෙමින් අර්ථයෙන් මෙන්ම ධර්මයන් ද අමිල මෙහෙවරක් ඉටුකරමින් සිටියදී සිදු වූ උන්හන්සේගේ අපවත්වීම ඌව වෙල්ලස්ස ජනතාවට පමණක් නොව සකල ලංකාවාසී බොදු බැතිමතුන්ට ම විශාල පාඩුවක් වනුයේ එවන් පඬිරුවනක් ජාතියට අහිමිවන නිසාවෙනි.පැවිදිව ශාසනයටත්, රටටත් මහඟු සේවාවක් ඉටු කළ යුතුම යැයි තම සිතෙහි හටගත් බලවත් ආශාව හේතුවෙන් ම පැවිදි දිවියට ඇතුළත් වූ ‍සෝරත නායක ස්වාමීන්ද්‍රයාණන් වහන්සේ, පිරිවෙන් අධ්‍යාපනය මනාව හමාර කොට, විද්‍යෝදය විශ්වවිද්‍යාලයෙන් ශාස්ත්‍රවේදී හා ශාස්ත්‍රපති උපාධි ලබා ගත්හ.මතු පරපුර ගුණයහපත්කමින් පුරවාලීම උදෙසා රත්මලාන පරිවේණාචාර්ය අභ්‍යාස විද්‍යාලයට ඇතුල් වී ගුරු පුහුණුව ද ලබා ගත් අප නාහිමිපාණන් වහන්සේ, කතරගම බෝගහපැලැස්ස විද්‍යාලයේ උප ගුරුවරයකු වශයෙන් ගුරු සේයට එක් වූ අතර, ඉන් අනතුරුව කතරගම මහා විද්‍යාලයේ විදුහල්පති ධුරයට පත්වූ සේක.කඳසුරිඳු වැඩ සිටිනා අඩවියේ ඓතිහාසික කතරගම කිරිවෙහෙර රජමහා විහාරයේ විහාරාධිපතීත්වයට පත්වූ උන්වහන්සේ, තෙරුවන් ගුණ වඩවමින් කිරිවෙහෙර ආශ්‍රිත ගම්මාන සුඛිත මුදිත කරන්නට ගත්තේ අපමණ වෙහෙසකි. අසරණයින් වෙනුවෙන් ප්‍රජා සත්කාර වැඩසටහන් දියත් කරමින් ප්‍රදේශය දියුණු කරවන්නට උන්වහන්සේ උත්සුක වූවා සේම, රාජ්‍ය අනුග්‍රහය ලබා ගනිමින් කෘෂිකර්මාන්තය නඟා සිටුවීමට අප නාහිමියන් මූලික්තවයක් ගත්හ.පතපොත ඇසුර සැමවිට ප්‍රිය කළා වූ සෝරත නායක ස්වාමීන්ද්‍රයාණන් වහන්සේ “බෞද්ධ ආර්ථික න්‍යාය, බෞද්ධ රෝහණය, කතරගම පුද පිරිත්” වැනි ශ්‍රේෂ්ඨ ග්‍රන්ථයන් බොදුනුවන්ට දායාද කර බොදු පුබුදුවක් රට අභ්‍යන්තරයේ ඇති කරලීම උදෙසා ගත් උත්සාහය වඩ වඩාත් ප්‍රශංසනීය වේ. සම්බුදු සසුනේ චිරස්ථිතියටත්, රටේ අභිවෘද්ධියටත් සිදු කළ මහා මෙහෙවර අගයා රුහුණු මාගම්පත්තුවේ ප්‍රධාන සංඝනායක පදවියටත්, ඌව විශ්වවිද්‍යාලයේ කුලපති ධුරයටත් පත්වන්නට තරම් උන්වහන්සේ භාග්‍යවන්ත වෙමින් පැවිදි දිවියේ අමරණීය මං සලකුණු රැසක් තබන්නට සමත්කම් දැක්වූහ.දේශපාලන කරළියට පා තබා ලාබාලතම මන්ත්‍රීවරයා වශයෙන් මා පාර්ලිමේන්තුවට තේරී පත් වූ දා පටන් මේ රටේ පස්වෙනි විධායක ජනාධිපතිවරයා වශයෙන් පත්ව අද දක්වා පැමිණි ගමන් මගේ දී අපේ නාහිමියන් වහන්ස්ගෙන් මා ලද අවවාද අනුශාසනා මා හට අතිශයින් ප්‍රයෝජනවත් වූ බව ශෝකාකූල වූ මේ අවස්ථාවේ දී මා යළි යළිත් මෙනෙහි කරනු ලබන්න් උන්වහන්සේ වෙත පුදනු ලබන උතුම් පූජෝපහාරයක් වශයෙනි.සම්බුද්ධ ශාසනයේ චිරස්ථිතිය පතා අනුපමේය සේවාවක් සිදු කරමින් සිටියදී අපවත් වී වදාළ ගෞරවාර්හ අලුත්වැව සෝරත නායක ස්වාමීන්ද්‍රයාණන් වහන්සේට උතුම් වූ නිවන් සුව අත්වේවා! යි පාර්ථනා කර සිටින අතරම, උන්වහන්සේගේ සහෝදර හා ශිෂ්‍ය භික්ෂූන් වහන්ස්ලාටත්, විහාරස්ථ දායක සභාවලටත්, ප්‍රදේශවාසී සැමටත් මා‍ෙග් බලවත් සංවේගය මෙයින් පුද කර සිටිමි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>01</day>
    </date>
    <link>http://www.dinamina.lk/2013/10/01/_art.asp?fn=n13100118</link>
    <topic>ජාත්‍යන්තර වැඩිහිටි දිනය අද</topic>
    <author/>
    <content>ජාත්‍යන්තර වැඩිහිටි දිනය අදට (01) යෙදී ඇත. ඒ නිමිත්තෙන් පැවැත්වෙන ජාතික සැමරුම් දින උත්සවය අද (01) පෙරවරු 9.00 ට ශ්‍රී ලංකා පදනම් ආයතනයේදී සමාජ සේවා ඇමැති ෆීලික්ස් පෙරේරා නියෝජ්‍ය ඇමැති චන්ද්‍රසිරි සූරියආරච්චි මහත්වරුන්ගේ ප්‍රධානත්වයෙන් පැවැත්වෙයි. වැඩිහිටිභාවය සඳහා දිවිය පුරා සූදානමක්' මෙවර ජාතික සැමරුම් උත්සවයේ තේමාව වෙයි. ශ්‍රී ලංකාවේ වයස්ගතම කාන්තාව ලෙස සැලකෙන මාවනැල්ල බලත්ගමුව ප්‍රදේශයේ 116 වියැති අපුල්ලන්නැලාගේ උක්කු මාතාවට දීර්ඝායු පතා උපහාර පැවැත්වීමද මෙම උත්සවයේදී සිදු කෙරෙනු ඇත.දිස්ත්‍රික් මට්ටමින් හොඳම වැඩිහිටි බල මණ්ඩලය කේරීම,හොඳම ප්‍රාදේශීය දිවා සුරැකුම් මධ්‍යස්ථානය තේරීම,හොඳම වැඩිහිටි නිවාසය තේරීම,අවුරුදු 60 ඉක්ම වූ වැඩිහිටියන් සඳහා පැවැත්වූ දීප ව්‍යාප්ත චිත්‍ර තරගයේ ජයග්‍රාහකයින් සඳහා තිළිණ ප්‍රදානයද මෙම උත්සවයේදී සිදු කෙරේ‍.සමාජ සේවා අමාත්‍යංශය සහ ලේක්හවුස් ආයතනය එක්ව පළ කරන 'වියසැරිය'පුවත්පත ,වැඩිහිටියෝ සඟරාව සහ හෙල්ප්ඒජ් ආයතනයේ AGE INDEX සඟරාව එළිදැක්වීමද මෙම උත්සවයේදී සිදුවෙයි. වැඩිහිටියන් ඉදිරිපත් කරන විශේෂාංග රැසකින්ද මෙම උත්සවය වර්ණවත් වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>01</day>
    </date>
    <link>http://www.dinamina.lk/2013/10/01/_art.asp?fn=n13100119</link>
    <topic>බෙදුම්වාදය පසෙකලා උතුරේ ජනතා කැමැත්තට අනුව දැන්වත් ක්‍රියා කරන්න</topic>
    <author>චන්දිමා එදිමාන්න</author>
    <content>බෙදුම්වාදය පසෙකලා, උතුරේ ජනතා අභිලාෂයන් අනුව කටයුතු කරන ලෙසත්, ඒ අනුව දැන්වත් හැකිනම් උතුරේ ධීවර ප්‍රශ්නය විසදීමට මැදිහත් වන ලෙසත් ජාතික නිදහස් පෙරමුණ උතුරේ මහ ඇමැති සී. වී. විග්නේෂ්වරන් මහතාට විවෘත අභියෝගයක් කළේය.ජාතික නිදහස් පෙරමුණ පෙරේදා (29) කොළඹදී පැවැත්වූ මාධ්‍ය හමුවකදී ජානිපෙ මාධ්‍ය ප්‍රකාශක, හිටපු පාර්ලිමේන්තු මන්ත්‍රී මොහොමඩ් මුසම්මිල් මහතා මෙසේ පැවසීය.එහිදී වැඩිදුරටත් අදහස් දැක්වූ මොහොමඩ් මුසම්මිල් මහතා මෙසේද පැවසීය.උතුරේ මහ ඇමැති ලෙස කටයුතු කිරීමට සූදානම් වන සී. වී. විග්නේෂ්වරන් මහතා ඉතාමත් සූක්‍ෂ්ම ලෙස කටයුතු කරන්නෙක්, ඒ වගේම දෙබිඩි චරිතයක් රඟ දක්වන්නෙක්. ඔහු සමාන කළ හැක්කේ කොටි සංවිධානයේ න්‍යායාචාර්යවරයා ලෙස කටයුතු කළ ඇන්ටන් බාලසිංහම්ටයි. ඔහු උතුරේදී ඊට හාත්පසින්ම වෙනස් අන්දමිනුයි ක්‍රියාත්මක වන්නේ. එවිට ඔහු දෙමළ, ජාතිවාදී, බෙදුම්වාදය වෙනුවෙනුයි පෙනී සිටින්නේ. අපට ''පූර්ණ ස්වයං පාලනයක්" ලබා ගත යුතුයි කියලයි, දෙමළ ජනතාවට පවසන්නේ. ඉඩම් බලතල, පොලිස් බලතල, විදේශ රටවලින් මූල්‍යාධාර ලබා ගැනීමේ බලතල දෙමළ ජනතාවට අවශ්‍ය බවයි ඔහු උතුරට කියන්නේ.ඒ විතරක් නොවෙයි, ඔහු දෙමළ ඩයස්පෝරාවටත් ඒ වගේම ශ්‍රී ලංකාවේ බෙදුම්වාදයට උඩගෙඩි දෙන අමෙරිකා එක්සත් ජනපදය ඇතුළු බටහිර අධිරාජ්‍යවාදයටත් කියන්නේ අපට ඊළමක් පිහිටුවන්න උදව් දෙන්න කියලයි. එදා ඇන්ටන් බාලසිංහම් කටයුතු කළෙත් මේ අන්දමටයි. දැන් විග්නේෂ්වරන් මහතා ඇතුළු දෙමළ ජාතික සන්ධානයට උතුරේ බලය තිබෙනවා.ඉඩම්, පොලිස් බලතල උතුරේ ජනතාව ඉල්ලන ඒවා නොවෙයි. ඒවා අවශ්‍යව ඇත්තේ දෙමළ ජාතිවාදී, බෙදුම්වාදී දේශපාලනඥයන්ට පමණයි. අද උතුරේ දෙමළ ජනතාවට අවශ්‍යව ඇත්තේ ඔවුන්ගේ ජීවනෝපාය මාර්ග සාර්ථක අන්දමින් කරගෙන යන්න. ඒ අතර උතුරේ ධීවරයාගේ ප්‍රශ්නය ඉතා ප්‍රබලයි. දකුණු ඉන්දියානු ධීවර මාෆියාව උතුරේ ධීවර සම්පත කොල්ල කෑම දිගින් දිගටම සිදු කරනවා.අපි උතුරේ මහ ඇමැති විග්නේෂ්වරන් මහතාට අභියෝග කරනවා, හැකි නම් දැන්වත් උතුරේ ධීවරයාගේ ප්‍රශ්නය විසඳන්න කියලා.ඒ වගේම ඉඩම් බලතල සම්බන්ධයෙන් ශ්‍රේෂ්ඨාධිකරණය ලබා දුන් තීන්දුව පවා අභියෝගයට ලක් කරමින්, පළාත් සභාවලට ආණ්ඩුක්‍රම ව්‍යවස්ථාවෙන් ලබා දි ඇති බලතල ඉන්දියාවේද සහයෝගය ඇතිව ලබාගන්නා බවට විග්නේෂ්වරන් මහතා ප්‍රකාශ නිකුත් කරනවා.මෙවැනි දෙයක් උපරිමාධිකරණ විනිසුරුවරයකු ලෙස කටයුතු කළ විග්නේෂ්වරන් මහතාගෙන් බලාපොරොත්තු විය යුතු නැහැ. ඉඩම්, පොලිස් බලතල ඇතුළු බෙදුම්වාදී බලතල සහිතව උතුරේ ඡන්දය පැවැත්වීමෙන් පසුව රට හමුවේ අන්තරායකාරී තත්ත්වයන් ගොඩනැගී තිබෙනවා.දෙමළ ජාතික සන්ධානය විග්නේෂ්වරන් පෙරටුකරගෙන නව දෙමළ ඊළාම් මෙහෙයුම පෙරට ගෙන යනවා. මේ තත්ත්වයට එරෙහිව එදා ''ප්‍රභාකරන්ගේ බෙදුම්වාදී කොටි ත්‍රස්තවාදයට එරෙහිව නැගී සිටි අන්දමින් සියලු ජනතාව නැගී සිටිය යුතුයි. එසේ නොවුණහොත් ප්‍රභාකරන්ට අවියෙන් බැරි වුණු දේ විග්නේෂ්වරන්ලා 'ව්‍යවස්ථා බිම් බෝම්බ" පාවිච්චි කර සිදු කරාවි".</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>01</day>
    </date>
    <link>http://www.dinamina.lk/2013/10/01/_art.asp?fn=n13100120</link>
    <topic>පුත්තලම මනාප ජන්ද ප්‍රතිඵලය අහෝසි කොට අලුතින් ඡන්දයක් ඉල්ලා ජනසෙත පෙරමුණෙන් රිට් පෙත්සමක්</topic>
    <author>නෙල්කා මැදගෙදර</author>
    <content>ඉකුත් පළාත් සභා මැතිවරණයේ දි පුත්තලම දිස්ත්‍රික්කය වෙනුවෙන් ප්‍රකාශිත මනාප ජන්ද ප්‍රතිපලය අහෝසි කොට ඒ වෙනුවට අලුතින් මැතිවරණයක් පවත්වන ලෙස ඉල්ලා ජනසෙත පෙරමුණෙහි නායක සහ මහ ලේකම් බත්තරමුල්ලේ සීලරතන හිමියන් විසින් රිට් පෙත්සමක් අභියාචනාධිකරණයට ඊයේ (30) ගොනු කරන ලදි.එම මැතිවරණයෙන් පුත්තලම දිස්ත්‍රික්කය සඳහා තේරී පත් වූ අපේක්ෂකයන් එම පළාත් සභාවේ මන්ත්‍රීවරුන් ලෙස දිව්රුම් දීම සහ වැඩ භාර ගැනීමෙන් වළක්වන නියෝගයක් නිකුත් කරන්නැයි පෙත්සම මගින් ඉල්ලා තිබේ.මැතිවරණ කොමසාරිස් මහින්ද දේශප්‍රිය, සහකාර මැතිවරණ කොමසාරිස් ආර්. එම් රත්නායක, පුත්තලම දිසුත්‍රික්ක තේරීම් භාර නිලධාරි දිසාපති කිංස්ලි ප්‍රනාන්දු, සහකාර තේරිම් භාර නිලධාරී ඒ. කේ. සුම්ත් චන්දන, එක්සත් ජනතා නිදහස් සංධානය, එක්සත් ජාතික පක්ෂය, ජනතා විමුක්ති පෙරමුණ යන පක්ෂ වල මහ ලේකම්වරු සහ නිතිපතිවරයා පෙත්ස මෙහි වග උත්තරකරුවෝ වෙති.වයඹ පළාත් සභාවට නියෝජිතයන් තෝරා පත් කර ගැනිම සඳහා වන මැතිවරණය ඉකුත් සැප්තැම්බර් මස 21 වැනිදා පැවැත්විණි.ඒ සඳහා ජන සෙත පෙරමුණෙන් අපේක්ෂකයන් 19 දෙනකු තරඟ කර ඇත.මැතිවරණයට පසුව සලකුණු කරන ලද ජන්ද පත්‍රිකා 5000ක් පුත්තලම ශාන්ත ඇන්ඩෲවිද්‍යාලයෙහි පිහිටි ගණන් කිරිමේ මධ්‍යස්ථානයෙහි තිබී සොයා ගන්නා ලදි.ජන සෙත පෙරමුණ වෙනුවෙන් සලකුණු කළ ජන්ද ද එහි තිබී ඇතැයි සඳහන් වේ.මෙම ප්‍රකාශිත ජන්ද පත්‍රිකා සොයා ගැනීම නිසා ඡන්ද ප්‍රතිපලයෙහි නිවැරදි භාවය පිළිබඳව ගැටලුවක් මතුවි ඇති අතර ප්‍රකාශිත අවසන් ප්‍රතිපලය පිළිබඳවද සැක මතු වන බව සඳහන් වේ.එම ජන්ද පත්‍රිකා සොයා ගත් මධ්‍යස්ථානයට පැමිණි මැතිවරණ කොමසාරිස්වරයා ඒ සම්බන්ධව සාධාරණ අපක්ෂපාති පරික්ෂණයක් පවත්වන බවට පොරොන්දු වී තිබේ. එම පොරොන්දුව පරිදි ඉටු කරන ලෙස ද මැතිවරණ කොමසාරිස් වරයාට නියෝග කරන්නැයි පෙත්සම මගින් ඉල්ලා තිබේ.ප්‍රකාශිත මනාප ජන්ද නැවත ගණන් කරන ලෙසද එම ප්‍රකාශිත මනාප ප්‍රතිපළ ලැයිස්තුව අධිකරණයට ඉදිරි පත් කරන ලෙස ද මැතිවරණ කොමසාරිස් වරයාට නියෝග කරන්නැයි පෙත්සම මගින් ඉල්ලා තිබේ.</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>01</day>
    </date>
    <link>http://www.dinamina.lk/2013/10/01/_art.asp?fn=n13100121</link>
    <topic>ලෝක ළමා දිනයට මුද්දර ත්‍රිත්වයක්</topic>
    <author>උපාලි කරුණාරත්න</author>
    <content>ලෝක ළමා දිනය ( 2013 ) සැමරීමට සමගාමීව ශ්‍රී ලංකා තැපැල් දෙපාර්තමේන්තුවේ මුද්දර කාර්යාංශය මගින් රුපියල් 5.00 බැගින් වටිනා මුද්දර ත්‍රිත්වයක් අද ( 01 ) නිකුත් කරයි.ලේඛිකා සිබිල් වෙත්තසිංහ මහත්මියගේ " කුඩ හොරා " ළමා කෘතියේ සිතුවම් පෙළක් මේ මුද්දර සඳහා යොදාගෙන තිබේ.ජනාධිපති ආර්යා ශිරන්ති රාජපක්ෂ මහත්මියගේ ප්‍රධානත්වයෙන් නෙළුම් පොකුණ රඟහලේද පැවැත්වෙන උත්සවයේදී මේ මුද්දර ත්‍රිත්වය එළි දක්වනු ලබයි.තැපැල් සේවා ඇමැති ජීවන් කුමරතුංග මහතා ද මේ අවස්ථාව සඳහා සහභාගි වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>01</day>
    </date>
    <link>http://www.dinamina.lk/2013/10/01/_art.asp?fn=n13100122</link>
    <topic>සමහරු අසත්‍ය ප්‍රචාර පතුරුවනවා</topic>
    <author/>
    <content>ජෝන් ද සිල්වා රඟහලේ සිදුකෙරෙන ප්‍රතිසංස්කරණ කටයුතු පිළිබඳ කලාකරුවන් යැයි කියා ගන්නා ඉතා සුළු කොටසක් දේශපාලන වාසි තකා ගෙන යන අසත්‍ය ප්‍රචාර සම්බන්ධයෙන් කනගාටු වන බව සංස්කෘතික හා කලා කටයුතු ඇමැති ටී. බී. ඒකනායක මහතා නිවේදනයක් නිකුත් කරමින් කියා සිටී. එම නිවේදනයේ මෙසේද සඳහන් වේ.මේ වනවිට ‍ජෝන් ද සිල්වා සමරු රඟහල හා ජාතික කලා භවන නවීකරණය කිරීම සම්බන්ධයෙන් කලාකරුවන් තුළ ඉතා ඉහළ උනන්දුවක් ඇතිව තිබෙන අතර ජනාධිපතිතුමන්ගේ සහ කලාකරුවන්ගේ ආශිර්වාද මධ්‍යයේ මෙම කටයුත්ත ආරම්භ කිරීමට හැකිවීම පිළිබඳව සතුටු වෙමි.මේ වන විට ශ්‍රී ලාංකේය නාට්‍යකරුවාගේ මහගෙදර ලෙස සැලකෙන ජෝන් ද සිල්වා රඟහල ඉතාමත් අඩු පහසුකම් සහ පහළ තාක්ෂණයන් යටතේ ක්‍රියාත්මක වෙමින් තිබෙන බව නොරහසකි. සියලු කලාකරුවන්ගේ ඉල්ලීම වූයේ ජෝන් ද සිල්වා රඟහල නවීණ තාක්ෂණයන් යටතේ නවීකරණය කර සියලු පහසුකම් සහිත රඟහලක්, ජෝන් ද සිල්වා නමින් ම ඉදිකර දෙන ලෙසයි.මේතාක් දැඩි අපහසුතා මධ්‍යයේ නාට්‍යකරුවන් ජෝන් ද සිල්වා සමරු රඟහල භාවිතා කරන ලදී. මෙහි ප්‍රමාණවත් මට්ටමෙන් වැසිකිළි පහසුකම් නැත. නේපත්‍යාගාරයක් ද නැත. වායු සමීකරණය කිරීමට ගොඩනැගිල්ලේ නිර්මිතයන් තුළ ඉඩක් නොතිබිණි. ආලෝකකරණය, ශබ්ද පාලනය අයාලේ යන තත්ත්වයක තිබිණි. ඒ අතරම අවට ශබ්ද ඉතා ඉහළින් ඇසෙන නිසා එවැනි අවස්ථාවලදී නාට්‍ය රඟදක්වන්නා මෙන්ම ප්‍රේක්ෂකයාද ඉතා අපහසුතාවයට පත්වේ.ජෝන් ද සිල්වා රංග ශාලා ගොඩනැගිල්ල පැරණි බිත්ති සහ වහලය අබලන් තත්ත්වයක පැවතීම නිසා ආරක්ෂාව අතින්ද පහළ මට්ටමක තිබුණු බව සියල්ලෝම දනිති. ඒ අනුව ඉතා විශාල ප්‍රේක්ෂකයන් ප්‍රමාණයක් සිටින අතරේ අනතුරකට තිබූ ආසන්නතාවයද ඉහළය. කලාකරුවාගේ මනොභාවයන් සන්තර්පනය කිරීමට තරම් සුදුසු වටාපිටාවක් මෙම තත්ත්වයන් හමුවේ ජෝන් ද සිල්වා රඟහල තුළ නොතිබීම කලාකරුවන්ට ඉමහත් ගැටලුවක්ව තිබිණ. මෙම තත්ත්වයන් හමුවේ ‍ජෝන් ද සිල්වා සමරු රඟහල නවීකරණය කිරීමේ දී එහි අබලන්ව ඇති බිත්ති සහ එම බිත්තිවල ඉහළ සිමෙන්ති බීරලු කොටස් ඉවත් කිරීමට ද සිදුව ඇත. මෙම අබලන් කොටස් ඉවත් කිරීමේ කටයුතු මේ වනවිටත් ආරම්භ කර ඇත.ජනාධිපතිතුමන්ගේ මහින්ද චින්තන ජාතික වැඩ සැලැස්මේ දැක්වෙන පරිදි කලාකෙත අස්වැද්දීම යටතේ ජෝන් ද සිල්වා සමරු රඟහල හා ජාතික කලා භවන නවීකරණය කිරීම ආරම්භ කරන ලදී. ඒඅනුව කලා භවනේ ප්‍රෞඩත්වය ‍එලෙසම තබා එහි කිසිදු කඩා ඉවත් කිරීමක් හෝ වෙනසක් නොකොට ජෝන් ද සිල්වා රංගශාලාව නවීකරණය කිරීමට දැන් සූදානම් කර ඇති අතර, නොබෝ දිනකින් කලාකරුවාගේ අභිමතාර්ථ මුදුන් පමුණුවමින් ඉහළ පහසුකම් යටතේ පුංචි කලාකරුවාගේ මහගෙදර නවීකරණය වනු ඇත. මේ සඳහා රුපියල් මිලියන 322ක මුදලක් වෙන්කොට ඇති අතර එය මෙම කාර්යය සාර්ථකව අවසන් කිරීම සඳහා ප්‍රමාණවත්ය.ඒ අනුව‍ ජෝන් ද සිල්වා සමරු රඟහලේ එනමින් ම ඉතා වැඩි පහසුකම් යටතේ ක්‍රියාත්මක වන සේ මහල් රංග ශාලාවක් බවට පත්වනු ඇත. මේ සඳහා දැනටමත් අමාත්‍ය මණ්ඩලයේ අනුමැතිය ද ලැබී ඇත. එසේ නමුත් කලාකරුවන් යැයි කියාගන්නා ඉතා සුළු කොටසක් දේශපාලන වාසි තකා විවිධ අසත්‍ය ප්‍රචාර පතුරවමින් සිටීම ඉතා කනගාටුදායක කරුණකි. ශ්‍රී ලාංකේය නාට්‍යකරුවාගේ මහගෙදර නවීණ තාක්ෂණ‍යන් යටතේ නවීකරණය වීම පිළිබඳව ඔවුන්ගේ අකමැත්තක් වේ දැයි ප්‍රශ්න කරමි.මෙම නවීකරණයේදී දුප්පත් කලාකරුවන්ට ඉතා සහනදායී මිලකට සියලු පහසුකම් රැගත් රංගශාලාවක් කොළඹ නගරයෙන් හිමිවීම මෙම ව්‍යාපෘතියේ වැදගත්ම සාධකයයි. මෙහිදී ජාතික කලා භවනේ ස්වරූපය හා පෞරාණිකභාවය රැගත් ගොඩනැගිල්ලක් ලෙස කලා භවන අතරින් ඉදිකෙරෙන ජෝන් ද සිල්වා නව රඟහල ඉදිකිරීමට දැනටමත් සියලු සැලසුම් සම්පාදනය කොට ඇති අතර සංස්කෘතික හා කලා කටයුතු අමාත්‍යාංශය සහ සංස්කෘතික කටයුතු දෙපාර්තමේන්තුව විසින් අපගේ අතීත ශ්‍රී විභූතිය රැකගනිමින් නව ලොවට අවශ්‍ය පහසුකම් හා අංගෝපාංග සහිතව අනාගත පරපුරට හා නිර්මාණ කරුවන්ට විශිෂ්ට දායාදයක් ලෙස ප්‍රදානය කිරීමට කටයුතු කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>01</day>
    </date>
    <link>http://www.dinamina.lk/2013/10/01/_art.asp?fn=n13100123</link>
    <topic>සංක්‍රමණිකයන්ගේ සෞඛ්‍ය පරීක්ෂණ අනිවාර්ය කිරීමේ සංදේශයට අමාත්‍ය මණ්ඩල අනුමැතිය</topic>
    <author>සන්ධ්‍යා කරුණාරත්න</author>
    <content>මෙරටට පැමිණෙන සංක්‍රමණිකයන්ට දීර්ඝ කාලීන නේවාසික වීසා ලබාදීමට පෙර ඔවුන් සඳහා වන සෞඛ්‍ය පරීක්ෂණය අනිවාර්ය කිරීමට සෞඛ්‍ය ඇමැති මෛත්‍රීපාල සිරිසේන මහතා ඉදිරිපත් කළ සංදේශයට අමාත්‍ය මණ්ඩලයේ අනුමැතිය ලැබී ඇත.එහි පවතින උපදෙස් අනුව මෙරටට පැමිණෙන සෑම සංක්‍රමණිකයකුටම එකී සෞඛ්‍ය පරීක්ෂණය අනිවාර්ය වේ.මේ පරීක්ෂණ සිදු කිරීමෙන් අඳාළ පුද්ගලයා මෙන්ම ඔහුගේ පවුලේ සාමාජිකයන්ගේ සෞඛ්‍ය ආරක්ෂාව ද තහවුරු වන බව සෞඛ්‍ය අමාත්‍යාංශය පවසයි.මේ අමාත්‍ය මණ්ඩල සංදේශ අනුමැතියට අනුව විදේශ රටවලින් මෙරටට රෝග ඇතුළු වීම ද වළක්වා ගත හැකි ය.ජාතික සංක්‍රමණික සෞඛ්‍ය ප්‍රතිපත්තිය එළිදැක්වීම ද ඊයේ (30) සිදුකෙරිණ.සංක්‍රමණිකයන් මඟින් විවිධ රෝග රට තුළට පැමිණීමට තිබෙන අවදානම සහ මෙරටට සංක්‍රමණය වන්නන් ඇතුළු මෙරටින් වෙනත් රටවලට පිටව යන්නන්ගේ පවුල්වල සෞඛ්‍ය ආරක්ෂාව තහවුරු කරන වැඩපිළිවෙළ මේ පනතට ඇතුළත් වේ.බාහිර සහ අභ්‍යන්තර සංක්‍රමණයන් සමඟ ඒ ඒ රටවල තිබෙන විවිධ බෝ වන රෝග සංක්‍රමණිකයන් මඟින් වෙනත් රටවලට ව්‍යාප්ත විමේ අවදානමක් පවතියි. අභ්‍යන්තරික සංක්‍රමණයේදී නාගරිකව ඇතැම් රෝග ගම්බදව ව්‍යාප්ත වීමේ අවදානමක් පවතියි.මේ කාරණා සැලකිල්ලට ගනිමින් සෞඛ්‍ය ඇමැති මෛත්‍රීපාල සිරිසේන මහතා ජාතික සංක්‍රමණික සෞඛ්‍ය ප්‍රතිපත්තියක් සකස් කිරීම සඳහා පියවර ගන්නා ලෙස දී තිබූ උපදෙස් අනුව වසර තුනක් තිස්සේ සකස් කළ එම ප්‍රතිපත්තිය එළිදැක්වීම සිදුකෙරිණ. වාර්ෂිකව මෙරටට මිලියන තුනක සංක්‍රමණිකයන් පිරිසක් පැමිණෙයි. ඉදිරි කාලය තුළදී එම සංඛ්‍යාව මිලියන 10 දක්වා ප්‍රවර්ධනය කිරීම රජයේ ඉලක්කය වේ. ඒ අනුව මේ ජාතික ප්‍රතිපත්තිය වැදගත් වන බව සෞඛ්‍ය ලේකම් වෛද්‍ය නිහාල් ජයතිලක මහතා පැවැසුවේය.සෞඛ්‍ය ලේකම් වෛද්‍ය නිහාල් ජයතිලක, විදේශ රැකියා ප්‍රවර්ධන හා සුබසාධන අමාත්‍යාංශයේ ලේකම් නිශ්ශංක විජේරත්න, මුදල් අමාත්‍යාංශයේ නියෝජ්‍ය ලේකම් ආචාර්ය සුරේන් බටගොඩ, ජාත්‍යන්තර සංක්‍රමණිකයන් සඳහා වන සංවිධානයේ මෙරට නියෝජිත ජොසපි ක්‍රොෂේ, ලෝක සෞඛ්‍ය සංවිධානයේ ශ්‍රී ලංකාවේ නේවාසික නියෝජිත වෛද්‍ය එ‍ෆ්.ආර්. මෙහෙතා වන මහත්වරු ද මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>01</day>
    </date>
    <link>http://www.dinamina.lk/2013/10/01/_art.asp?fn=n13100124</link>
    <topic>‘ඩොන් ප්‍රින්සස්’ නෞකාව දස වසරකට පසු කොළඹට</topic>
    <author>සුභාෂීණී සේනානායක</author>
    <content>දස වසරකට පසු ඩොන් ප්‍රින්සස් නෞකාව කොළඹ වරායට ළඟා වී ඇත.ප්‍රින්සස් කෲස් ලතින් අමෙරිකා සමාගමට අයත් මේ නෞකාව මගීන් 1839ක් රැගෙන පසුගිය 26 වනදා කොළඹ වරාය මගී පර්යන්තයට ළඟා වු අතර ශ්‍රී ලංකාවේ සංචාරක කර්මාන්තය කුළුගන්වමින් මහනුවර , පින්නවල,ඉංගිරිය,සහ දකුණු ප්‍රදේශයේ සුවිශේෂී ස්ථාන කරා මේ මගීන් සංචාරය කරවීම සිදු ‍කළේය.සේවක සමුහය 821ක් දෙනකු මෙම නෞකාවේ සේවය කරනු ලබති. ශ්‍රී ලංකාවේ අසිරිය විදගැනීමට සංචාරකයන් යොමු කරවීමට සිලෝන් රූට්ස් සමාගම ක්‍රියා කරනු ලබන අතර මීළගට මැලේසියාවේ ක්ලැන්ග් වරාය වෙත මෙම නෞකාව පිටත් වේ.1965 වසරේදී මෙක්සිකෝව වෙත යාත්‍රා කරන්නාවු එකම මගී නෞකාව ලෙසින් ආරම්භ වු ප්‍රින්සස් මගී යාත්‍රා සේවාව මේ වන විට ලෝකයේ තෙවන විශාලතම මගී යාත්‍රා සේවාව ලෙසට පත් වී ඇත.මේ නෞකාව සෑම වසරකම මගීන් මිලියන 1.3ක් සංචාරය සඳහා ‍රැගෙන යන අතර සුපිරි තාක්ෂණයෙන් යුත් මගී නෞකා සේවාවාට සුපිරි නෞකා 16ක් අයත් වේ.මහාද්වීප 300කට අධික වරායන් වෙත විවිධ වුත් විශේෂීත වුත් චාරිකාවන් සංවිධානය කරමින් කැරිබියානු ඇලස්කා,පැනමා ඇළ,යුරෝපය, මෙක්සිකෝව දකුණු ඇමරිකාව,ඕස්ට්‍රේලියාව,නවසීලන්තය,දකුණු ෆැසිපික්,හවායි, ප්‍රංශ, පොනිසීයාව, ආසියාව,ඉන්දියාව, අප්‍රිකාව,කැනඩාව,ආදී සංචාරක කලාප වෙත ලින්සස් මගී සේවාව සාර්ථක ලෙස ස්වකීය ගමන් වාර සනිටුහන් කර තිබීම විශේෂත්වයකි.ප්‍රින්සස් සුපිරි මගී සේවාවේ ශ්‍රී ලංකාවේ නියෝජිත ආයතනය ලෙස කටයුතු කරන්නේ මෝල් ෆිෂ් ලංකා ආයතනය වේ.මීළඟ නෞකාව වන ඔෂන් ප්‍රින්සස් නෞකාව ලබන 10 වනදා කොළඹ වරායට ළඟා වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>01</day>
    </date>
    <link>http://www.dinamina.lk/2013/10/01/_art.asp?fn=n13100125</link>
    <topic>ගණිකා වෘත්තිය නීති ගත කරන්න</topic>
    <author>නිරුෂි විමලවීර</author>
    <content>සංචාරක කර්මාන්ත‍ය ආශ්‍රිත ආදායම් ඉහළ නැංවීම සඳහා ගණිකා වෘත්තිය මෙරට නීති ගත කරනැයි කොළඔ මහා නගර සභාවේ නාගරික මන්ත්‍රි ධුෂාන්ත මාලගොඩ මහතා ඉල්ලීමක් කෙළේය.ශ්‍රි ලංකාවේ ප්‍රධාන ආදායම් මාර්ගය බවට සංචාරක කර්මාන්තය පත් වෙමින් තිබෙන බවත් ඊට දායකත්වය ලබා දීම සඳහා කොළඔ නගරයට අවශ්‍ය සියලු පහසුකම් සැලසිය යුතු බවත් කී ඒ මහතා සංචාරක කර්මාන්තයේ මරමස්ථානය වන කොළඔ නගරය පුංචි සිංගප්පූරුවක් බවට පත් කළ යුතු බවත් සඳහන් කෙළේය.කොළොම්බු එෆ් .එම් නමින් නව ගුවන් විදුලි සේවයක් කොළඔ මහා නගර සීමා බල ප්‍රදේශයේ ක්‍රියාත්මක කළ යුතු බවට ආරියරත්ත සන්තියාගෝ මහතා විසින් ඊයේ(30)දා කොළඔ මහා නගර සභාවට කරන ලද යෝජනාවේදි මාලගොඩ මහතා එසේ කීය.එම යෝජනාව එරික් චන්ද්‍රසේන (එජනිස)මහතා විසින් ස්ථිර කෙළේය.ආරක්ෂක ලේකම් ගෝඨාභය රාජපක්ෂ මහතා සමඟ නගරාධිපතිවරයා අත්වැල් බැදගෙන කොළඔ නගරයේ සංවර්ධන වැඩපිළිවෙළ ආශ්චර්ය කරා ගෙන යන බවද මාලගොඩ මහතා පැවසීය.තමා නගරාධිපති ධුරයේ සිටියදී ගණිකා වෘත්තිය නීතිගත කිරීමට කිසිසේත් ඉඩ නොදෙන බව කොළඔ මහ නගර සභාවේ පුරපති ඒ .ජේ .එම් මුසම්මිල් මහතා අවධාරණය කෙළේය.රටේ ආර්ථිකය ගොඩ නැඟීම‍ සඳහා අවුරුදු 2600 ක ප්‍රෞඩ ඉතිහාසයක‍ට හිමිකම් කියන ශ්‍රි ලංකාව එවැනි තත්ත්වයකට පත් විය යුතු නැතැයි කී ඒ මහතා ශ්‍රි ලාංකිකයන්ගෙන් බහුතරය ආගම දහමට ලැදි බව සඳහන් කෙළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>01</day>
    </date>
    <link>http://www.dinamina.lk/2013/10/01/_art.asp?fn=r1310011</link>
    <topic>අනේ දරුවනේ නුඹට දිවි දුන් පියා තවමත් මහ පාරේ..‍..</topic>
    <author/>
    <content>දූ දරුවන් හදාවඩා ලොකු මහත්කොට කලක්ගත වූවිට වයස්ගත වූ පියවරුනට බොහෝදුරට අත්වනුයේ දුෂ්කර දිවි පෙවෙතක් ගෙවන්නටය. වයස 101ක් වූ මේ සීයා දැනට පොළොන්නරුව පූජා නගරයට පිවිසන මහාමාර්ගයේ අසළ කුඩා පැල්පතක වසර දෙකකට පෙර සිට ජීවත්වෙයි.තමන් පදිංචිව සිටි ප්‍රදේශය හා ඥාති දූ දරුවන් පිළිබඳ කිසිදු ‍තොරතුරක් හෙළිදරව් නොකරන මේ සීයා කාගෙන් හෝ ලැබෙන ආහාර ස්වල්පයක් නිසා ජීවත්වයි. ජාත්‍යන්තර වැඩිහිටි දිනය මහ ඉහළින් සමරන අද වැනි දිනක හෝ කිසිවකු විසින් මේ වැඩිහිටි පුද්ගලයා පිළිබඳ අවධානය යොමු කරනනේ නම් මහත් පින්කමකි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>01</day>
    </date>
    <link>http://www.dinamina.lk/2013/10/01/_art.asp?fn=r1310012</link>
    <topic>උඩවලව ආදලුව නිවෙසක් ඇතුළේ 81 වියැති මහලු කත කපා කොටා මරාදාලා</topic>
    <author>රත්නපුර දිසා විශේෂ - නිරෝෂන පෙ‍ෙර්රා</author>
    <content>උඩවලව පොලිස් බල ප්‍රදේශයට අයත් ඉහළ ආදලුව ගමේ නිවෙසක් තුළ 81 හැවිරිදි එකොළොස් දරු මවක් තියුණු ආයුධයකින් කපා කොටා ඝාතනය කර තිබේ.පිල්ලලාගේ රහවිනෝනා නම් මේ මව නිවෙසේ තනිවම සිටිය දී ඝාතනය කර තිබූ බව උඩවලව පොලිසිය කියයි. ඉකුත් 29 දින රාත්‍රී 7.30ට පමණ ඝාතනය සිදුකර ඇති බව පරීක්ෂණ වලදී හෙළිවී ඇත. පොරවක් වැනි ආයුධයක් ද ඝාතනයට යොදා ගත් බවට ලකුණු ඇතැයි පරීක්ෂණ වලදී හෙළිවී තිබේ. මියගිය වියපත් කතගේ ගෙලේ කැපුම් තුවාල දක්නට ඇතැයි පරීක්ෂණ කණ්ඩායම් කියති.මහේස්ත්‍රාත් පරීක්ෂණය ඊයේ (30) පැවැත්වීමට නියමිතව තිබිණි. උඩවලව පොලිසිය වැඩිදුර පරීක්ෂණ සිදුකරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>01</day>
    </date>
    <link>http://www.dinamina.lk/2013/10/01/_art.asp?fn=r1310013</link>
    <topic>මුරුංගාහිටිකන්ද රක්ෂිතයේ මහා පරිමාණ දැව ජාවාරමක්</topic>
    <author>සීගිරිය විශේෂ</author>
    <content>කැකිරාව මුරුංගාහිටිකන්ද රක්ෂිතයේ කැළෑ ගස්, ගස් පිටින් ගලවා අලෙවි කරන ජාවාරමක් කැකිරාව පොලිසිය විසින් (30) දින හෙළිකර ගත්හ.ජාවාරම සිදුකරගෙන ගිය ප්‍රධානියා යැයි කියන අයකුද පොලිසිය සැකපිට අත්අඩංගුවට ගෙන තිබේ.මේ ගස් කැපීම රජයට අයත් රක්ෂිතයක සිදුනොවන බවත්, පෞද්ගලික ඉඩමක සිදුවන බවත් ප්‍රකාශ කළ කැකිරාව බීට්ටු වන නිලධාරිවරයාගෙන් ද දීර්ඝ ලෙස ප්‍රශ්න කිරීමෙන් අනතුරුව එම ඉඩම තම අමාත්‍යාංශයට අයත් බව පසුව පිළිගනු ලැබීය.කැකිරාව පොලිස් ස්ථානාධිපති ප්‍රධාන පොලිස් පරීක්ෂක වී. පී. ජේ. පුෂ්පකුමාර මහතා, වන නිලධාරීන්ට තම රාජකාරිය ඉටුකිරීම පිළිබඳව සතුටුදායක විය නොහැකි බව ප්‍රකාශ ක‍ෙළ්ය.පොලිස් කණ්ඩායම රක්ෂිතය තුළට ඇතුළුවී සොයා බැලීමේ දී සිදුවී ඇති විශාල විනාශය දැක ගැනීමට හැකි විය.පසුව දුරකථනයෙන් කතාකොට මෙය සිදුකරන බවට සැකකරන අය ගෙන්වා ගැණිනි. ඔහු පැමිණ කියා සිටියේ තම පෞද්ගලික ඉඩමෙන් මේ ගස් ගලවන බවයි. පසුව ඔහු තම ඉඩමේ වළවල් සහ ගස් කීපයක් පෙන්වූයේ පොලිසිය නොමඟ යැවීම සඳහාය.සැකකරු ද වනසංරක්ෂණ නිලධාරීන් ද සමඟ පොලිසිය වනයට ගොස් පරීක්ෂා කළ අතර තමන් එම ගස් රැගෙන යෑමට සූදානම් කළ බව පැවැසීමත් සමඟ ඔහුගේ දෑතට මාංචු වැටිණි.කැකිරාව පොලිසියේ ස්ථානාධිපති ප්‍රධාන පොලිස් පරීක්ෂක පුෂ්පකුමාර මහතා කියා සිටියේ වන සංරක්ෂණ දෙපාර්තමේන්තුව ඉහළ නිලධාරීන්ට දැනුම් දී ඉදිරි පරීක්ෂණ සිදුකරන බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>01</day>
    </date>
    <link>http://www.dinamina.lk/2013/10/01/_art.asp?fn=r1310014</link>
    <topic>ඡන්දය අස්සේ සැප ගන්න ගිය පාසල් ජෝඩු 5ක් අතේ මාට්ටු</topic>
    <author>ගමේපොළ සමූහ</author>
    <content>මෙවර පළාත් සභා ඡන්දයට සියලු පක්ෂ හා අපේක්ෂකයන් මෙන්ම මැතිවරණ නිලධාරීන්ද යුහුසුලුව සූදානම් වෙද්දී මහනුවර දිස්ත්‍රික්කයට යාබද දිස්ත්‍රික්කයක මායිම පිහිටි ජනප්‍රිය පාසලක පෙම්වතුන් ජෝඩු 5ක්ද ඒ සඳහා කඩිනමින් සූදානම් මුවේ දින කිහිපයක් ඡන්දයට පාසල වසා දැමීමේ උපරිම ප්‍රයෝජන ගැනීම සඳහාය.ඒ අනුව ඔවුන් පාසලේ ක්‍රීඩා කාමරයේ දොරේ යතුරක් සකසා ගත්තේ ඒ තුළ අවශ්‍ය නිදහස මෙන්ම ජූඩෝ පුහුණු මෙට්ට තිබෙන නිසාය.මෙවර අ.පො. ස. සා.පෙළ විභාගයට පෙනී සිටීමට නියමිතව සිටි මේ පෙම්වතුන් ජෝඩු 5 මැතිවරණයට පෙර දින ක්‍රීඩා කාමරයට පැමිණ ඩෙස්වලින් වට‍ෙකාට කුඩා කාමර සකස් කොට ඔවුන්ට වෙන්වූ ලෝකයක සිටියේය.ඡන්දයට පෙරදින පැමිණෙන නිලධාරීන් හට රාත්‍රී නිදාගැනීමට මෙට්ට අවශ්‍ය හෙයින් ඒ සඳහා පාසලේ ඇති ජූඩෝ මෙට්ට ලබා දිය හැකි නිසා ඇය හා ඇගේ සහායකයින් ක්‍රීඩා කාමරය විවෘත කළහ.පුදුමයකි, එහි ඇති පිටුපස දොරින් කීප දෙනකු පැන දිවූ අතර එක් ගැහැණු ළමයකුට එසේ පැන ගැනීමට නොහැකි විණි. පෙම්වතා පැන යන අයුරු බලා සිටි පෙම්වතිය තනිවෙද්දී පැමිණ සිටි පිරිසේ ප්‍රශ්න කිරීම්වලට ඇය ලක්විය. එහිදී සියල්ල හෙළිකිරීමට ඇයට සිදුවිණි.කෙසේ හෝ මේ සිද්ධිය ගමට මෙන්ම විදුහල්පතිවරයාටද ගිය අතර පාසල පටන් ගත් පසු එම පෙම්වතුන් ජෝඩු පහම පාසලෙන් අස්කර දැමීමටද සිදුවී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>01</day>
    </date>
    <link>http://www.dinamina.lk/2013/10/01/_art.asp?fn=r1310015</link>
    <topic>නාවලපිටිය-කොලපතන වත්තේ සේවකයන්ට ලක්ෂ 105ක පාරිතෝෂිත දීමනා ගෙවයි</topic>
    <author>අසේල කුරුළුවංශ</author>
    <content>වසර 15ක පමණ කාලයක පටන් පාරිතෝෂිත දීමනාව නොමැතිව අසරණව සිටි ජනතා වතු සංවර්ධන මණ්ඩලයේ නාවලපිටිය කොලපතන වත්තේ වතු සේවකයන් 153 දෙනෙකුට පාරිතෝෂිත දීමනා ලෙස රුපියල් ලක්ෂ 105ක මුදලක් ලබාදී ඇත.ජනතා වතු සංවර්ධන මණ්ඩලයේ සභාපති උදය ශ්‍රී කාරියවසම් මහතාගේ උපදෙස් මත මේ වැඩපිළිවෙළ ක්‍රියාත්මක කර තිබේ‍.විශ්‍රාමික හා මියගිය වතු සේවකයින්ගේ පවුල්වලට මේ මුදල් ලබාදීම සිදුකළ බව නාවලපිටිය කොලපතන වතු අධිකාරි කේ. එන්. බෝගහවත්ත මහතා කීය.කොලපතන වත්තේ ටර්පන්ටයින් ගස් කපා දැව සංස්ථාවට අළෙවි කිරීමෙන් මේ මුදල් ගෙවූ බවත් සභාපති තුමන් ඉදිරියේදී ජනතා වතු සංවර්ධන මණ්ඩලයට අයත් වතු 16ක මේ වැඩපිළිවෙළ ක්‍රියාත්මක කිරීමට සැලසුම්කර තිබෙන බවත් ඒ මහතා කීවේය.උදය ශ්‍රී කාරියවසම් මහතා සභාපති ධූරයට පත්වීමෙන් පසු ක්‍රියාත්මක කරනු ලබන මේ වැඩපිළිවෙළ වතු සේවකයන්ගේ පැසසුමට ලක්ව තිබේ. වසර ගණනාවක් පුරා වතු සේවකයන්ට අහිමිව ඇති සේවක අර්ථසාධක අරමුදල් හා සේවා භාර අරමුදල් කඩිනමින් ලබාදීම කෙරෙහිද සභාපතිවරයාගේ අවධානය යොමුව ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>01</day>
    </date>
    <link>http://www.dinamina.lk/2013/10/01/_art.asp?fn=r1310016</link>
    <topic>ගම්පහ දිස්ත්‍රික්කයේ ඩෙංගු මදුරු මර්දනයට BTI කැට</topic>
    <author>ගම්පහ සංචාරක නිමල් ජයසිංහ</author>
    <content>ගම්පහ දිස්ත්‍රික් සෞඛ්‍ය සේවා අධ්‍යක්ෂගේ උපදෙස් පරිදි ගම්පහ සෞඛ්‍ය වෛද්‍ය නිලධාරිනි වෛද්‍ය මොනිකා මාන්නප්පෙරුම මහත්මියගේ මෙහෙයවීමෙන් ගම්පහ සෞඛ්‍ය වෛද්‍ය නිලධාරි කොට්ඨාසයට අයත් ග්‍රාම සේවා කොට්ඨාස 30ක ඩෙංගු මදුරු නාශක වැඩපිළිවෙළක් ක්‍රියාත්මක කැරේ.සෞඛ්‍ය දෙපාර්තමේන්තුව මගින් ආනයනය කරන ලද මදුරු නාශක විශේෂයක් වූ මදුරු නාශක BTI කැට යෙදීම ඉහත ග්‍රාමසේවා කොට්ඨාස 30 ඇතුළත නියමු ව්‍යාපෘතියක් ලෙස ක්‍රියාත්මක වේ. මෙම විශේෂ මදුරු නාශක කැට නිවාස භූමියන්හි සහ වෙළෙඳ ආයතන ආසන්නයේ ජලය රැඳී ඇති ස්ථානවලට පතිත කිරීම සිදුකෙරේ. එමඟින් එම ස්ථානවල මදුරුවන් බෝවීම මර්දනය කෙරේ. මෙම විශේෂ මදුරු නාශක කැට දියරෙහි දියවන අතර මාසයක කාලයක් යනතුරු අදාළ ස්ථානයන්හි මදුරුවන් ඇති නොවනු ඇතැයි පැවසේ.ගම්පහ සෞඛ්‍ය වෛද්‍ය නිලධාරී කාර්යාලයට අනුබද්ධ සියලුම මහජන පරීක්ෂකවරුන් මෙම විශේෂ මදුරු මර්දන කැට භාවිතා කරන අයුරු ජනතාවට ‍උපදෙස් දෙනු ඇත. ස්වේච්ඡා සේවිකාවන් ද මෙම වැඩපිළිවෙළට දායකත්වය ලබාදී ඇති අතර මෙම වැඩපිළිවෙළ ඉතා සාර්ථක ව්‍යාපෘතියක් වෙතැයි ගම්පහ ප්‍රදේශවාසීහු අපේක්ෂා කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>01</day>
    </date>
    <link>http://www.dinamina.lk/2013/10/01/_art.asp?fn=r1310017</link>
    <topic>වාහනයක් ලබා දෙන බව කියා ලක්ෂ 29ක් වංචා කරලා</topic>
    <author>ගම්පහ මධ්‍යම සමූහ පී. ඒ. ඔලිවර් පෙරේරා</author>
    <content>වාහනයක් ලබාදෙන බව පවසමින් පුද්ගලයකු‍‍ගෙන් රුපියල් විසි අටලක්ෂ අසූ දහසක මුදලක් වංචා කිරීමේ සිද්ධියක් සම්බන්ධ‍යෙන් ඇමැති ආරක්ෂක අංශයේ පොලිස් සැරයන් වරයකු අත්අඩංගුවට ගැනීමට ගම්පහ කොට්ඨාස විශේෂ අපරාධ විමර්ශන අංශය සමත්විය‍.මෙහි ප්‍රධාන සැකකරු අත්අඩංගුවට ගැනීමට විධිමත් පරික්ෂණ අරඹා ඇතැයි පැවසේ‍. කලගෙඩිහේන ප්‍රදේශයේ පදිංචි අයෙකුගෙන් මෙලෙස මුදල් ලබා ගැනීමට මාසයකට පමණ පෙර සිදුකර ඇති අතර වාහනයක් ලබා නොදීම මත ඔහු පොලිසියට කළ පැමිණිලි අනුව පරීක්ෂණ පවත්වා සැරයන්වරයා අත්අඩංගුවට ගෙන ඇති අතර කොළඹ ප්‍රදේශයේ පදිංචි කරැවකු වන ප්‍රධාන සැකකරු එම ප්‍රදේශයෙන් පලා ගොස් ඇති බැව් පරික්ෂණවලදී හෙළි වී ඇත.මෙම වංචාව සම්බන්ධයෙන් ගම්පහ කොට්ඨාස බාර පොලිස් අධිකාරි විජිත ඩී. ‍කොමසාරු මහතාගේ උපදෙස් මත ගම්පහ කොට්ඨාස විශේෂ අපරාධ විමර්ශන අංශයේ ස්ථානාධිපති ප්‍රධාන පොලිස් පරික්ෂක තිස්ස සේනානායක මහතාගේ මෙහෙයවීම යටතේ උප පොලිස් පරික්ෂක ඒ. ඩී. ඩී. අමරසිංහ මහතා ප්‍රමුඛ පොලිස් කණ්ඩායමක් පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>01</day>
    </date>
    <link>http://www.dinamina.lk/2013/10/01/_art.asp?fn=s1310011</link>
    <topic>‍බෝලිං-ධම්මිකා වසර 22 කට පසු මැතිව් - මචිකෝ හමුවේ පරදිති</topic>
    <author>ප්‍රින්ස් ගුණසේකර</author>
    <content>වසර 1991දී කොළඹ පැවැති දකුණු ආසියා ක්‍රීඩා උළෙලේ දී ජුලියං ‍බෝලිං හා අම්බලන්ගොඩ ආර්.එම්.ධම්මිකා තැබූ වසර 22ක් පැරැණි මීටර් 200 සමනල ආර පිහිනුම් ජාතික වාර්තා බිඳ දැමීමට මැතිව් අබේසිංහ හා මචිකෝ රහීම් සමත් වෙති. 17 හැවිරිදි වියෙහි පසුවන මැතිව් හා මචිකෝ මේ දස්කම් දැක්වූයේ පෙරේදා කොළඹ සුගතදාස පිහිනුම් තටාකයේ දී නිමාවූ ජාතික ජල ක්‍රීඩා ශූරතාවලියේදීය‍.මීටර් 200 සමනල ආර ඉසව්ව නිම කිරීමට මැතිව් අබේසිංහ විනාඩි 2:09:04ක කාලයක් ගත් අතර ජුලියං බෝලිංගේ පැරැණි වාර්තාව වූයේ විනාඩි 2:11:98කි.මචිකෝ රහීම්ට මේ ඉසව්ව නිම කිරීමට විනාඩි 2:32:14ක කාලයක් ගත වූ අතර අම්බලන්ගොඩ ආර්.එම්.ධම්මිකා තැබූ පැරැණි වාර්තාව විනාඩි 2:34:50ක් විය. මෙවර ජාතික ජල ක්‍රීඩා ශූරතාවලියේ ශ්‍රී ලංකා වාර්තා 10ක් බිහිවූ අතර ජ්‍යෙෂ්ඨ අංශයේ නව ජාතික වාර්තා 14ක් හා කනිෂ්ඨ අංශයේ නව ජාතික වාර්තා 16ක් බිහිවීම කැපී පෙනුනි. මෑත ඉතිහාසයේ ජාතික ජල ක්‍රීඩා ශූරතාවලියක දී බිහිවූ වැඩිම වාර්තා ගණන මෙවර බිහිවීම විශේෂත්වයකි.මීටර් 100 සමනල ආර, මීටර් 100 නිදහස් ආර, මීටර් 200 නිදහස් ආර හා මීටර් 50 නිදහස් ආර ඉසව්වලදී මැතිව් අබේසිංහ නව ශ්‍රී ලංකා වාර්තා බිහිකළ අතර මීටර් 50 පසුපස ආර, මීටර් 100 පසුපස ආර ඉසව්වලදී කිමිකෝ රහීම් නව ශ්‍රී ලංකා වාර්තා බිහි කළාය.මේ දස්කම් හේතුවෙන් මැතිව් හා කිමිකෝ වසරේ දක්ෂතම පිහිනුම් ක්‍රීඩකයා හා ක්‍රීඩිකාව ලෙස සම්මාන දිනා ගත්හ. කනිෂ්ඨ අංශයේ දක්ෂතම පිහිනුම් ක්‍රීඩකයා ලෙස සාන්ත පීතර විදුහලේ දිමුත් අකලංක හා දක්ෂතම ක්‍රීඩිකාව ලෙස හාන්ස් මාරිබෝ පිහිනුම් පාසලේ හිරුණි පෙරේරා පෙරමුණට පැමිණියහ. ජ්‍යෙෂ්ඨ අංශයේ දක්ෂතම කාන්තා පිහිනුම් කණ්ඩායම ලෙස කිලර් වෝල් ජල ක්‍රීඩා සංගමය පළමු ස්ථානය දිනා ගනිද්දී කොළඹ විශාඛා විදුහල අනු ශූරතාව දිනා ගත්තේය. කනිෂ්ඨ අංශයේ කාන්තා ශූරතාව මහමායා විදුහලට හා අනුශූරතාව විශාඛා විදුහලට හිමිවිය.ජ්‍යෙෂ්ඨ පිරිමි ශූරතාව ශ්‍රී ලංකා නාවික හමුදාව දිනා ගත් අතර අනුශූරතාව කොළඹ රාජකීය විදුහලට හිමිවිය. එහි කනිෂ්ඨ ශූරතාව කිලර් වෝල් ජල ක්‍රීඩා සංගමයට හා අනු ශූරතාව වත්තල ලයිසියම් විදුහලට හිමිවිය. ජාතික දිය පිමි කාන්තා ශූරතාව සාන්ත බ්‍රිජට් කන්‍යාරාමයට හා අනු ශූරතාව විශාඛා විදුහලට හා පිරිමි ශූරතාව රාජකීය විදුහලට හා අනුශූරතාව ඒන්ජල් ඇකඩමියට හිමිවිය. කනිෂ්ඨ කාන්තා දිය පිමි ශූරතාව සිරිමාවෝ බණ්ඩාරනායක විදුහලට හා අනු ශූරතාව ආරක්ෂක සේවා විදුහලට හිමිවූ අතර පිරිමි ශූරතාව රාජකීය විදුහලට හා අනු ශූරතාව ඩිලාසාල් විදුහල දිනාගත්හ.ශ්‍රී ලංකා නව වාර්තා මෙසේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>01</day>
    </date>
    <link>http://www.dinamina.lk/2013/10/01/_art.asp?fn=s1310012</link>
    <topic>කොළඹ ජිම්කානා සමාජයට වසර 150ක් පිරෙයි</topic>
    <author>වර්නන් ගුණසේකර</author>
    <content>යටත් විජිත මෙන්ම නිදහස් පාලනය මැදින් ද විශිෂ්ට ශක්තියක් හා ආඩම්බරයක් සමගින් 1863 වසරේ සිට එකදිගට ගමන් කළ කොළඹ ජිම්කානා සමාජය දැන් වසර 150ක් සම්පූර්ණ කර සිටී.ආසියානු කලාපයේ පැරැණිතම සමාජයක් වන කොළඹ ජිම්කානා සමාජයේ සෙවණැල්ල යටතේ තවත් ක්‍රීඩා සමාජ ත්‍රිත්වයක් ක්‍රියාත්මක වෙයි. ක්‍රිකට් ක්‍රීඩාව වෙනුවෙන් සී.සී.සී. ද, රගර් හා හොකී ක්‍රීඩා වෙනුවෙන් සී.එච්.ඇන්ඩ් එෆ්.සී. ද, ටෙනිස් හා ස්කොච් ක්‍රීඩා වෙනුවෙන් කොළඹ ක්වීන්ස් සමාජය ද වසර සිය ගණනක සිට කොළඹ ජිම්කානා සමාජය යටතේ මෙරට ක්‍රීඩා ක්ෂේත්‍රයේ ප්‍රබල කාර්යභාරයක නිරතව සිටී.සී.සී.සී. නමින් ප්‍රචලිත කොළඹ ක්‍රිකට් සමාජය කොළඹ ජිම්කානා සමාජය නමැති මව් සංගමය යටතේ ක්‍රියාත්මක වෙමින් සිටියද එහි ආරම්භය මව් සංගමයටත් වඩා ඈතට දිව යයි. සී.සී.සී. ආරම්භ වී ඇත්තේ 1832 වසරේදීය. මෙය ශ්‍රී ලංකාවේ තිබෙන වඩාත් ම පැරැණි ක්‍රීඩා සමාජය පමණක් නොව මුළු මහත් ආසියාවේ ම තිබෙන පැරැණිතම ක්‍රීඩා සමාජය ද වෙයි. සී.එච්. ඇන්ඩ් එෆ්.සී. නමින් මෙරට අන්තර් සමාජ රගර් තරග බිමේ පෙළහර පාන කොළඹ හොකී සහ පාපන්දු සමාජය 1892 වසරේදී ආරම්භ වී ඇති අතර කොළඹ ක්වීන්ස් සමාජයේ ගමන ආරම්භ වී ඇත්තේ 1899 වසරේදීය.කොළඹ ජිම්කානා සමාජය ඔවුන්ගේ 150 වැනි වසරට පාතැබුවේ මේ 2013 වසරේ ජූලි මාසයේදීය. මේ ෙඓතිහාසික අවස්ථාව සැමරීම සඳහා නොයෙකුත් උත්සව පවත්වමින් “අවුරුද්දක් පුරා පාටි දැමීමට” එම සමාජය සැරසෙයි.බ්‍රිතාන්‍ය යටත් විජිත යුගයේදී සුදු අධිරාජ්‍යවාදීන් විසින් සුහද මුණගැසීම් හා ක්‍රීඩා වෙනුවෙන් ‘ජිම්කානා’ නමින් සමාජ බිහිකර තිබෙන්නේ ලංකාවේ කොළඹ පමණක් නොවේ. ඉන්දියාවේ ජිම්කානා සමාජ බොම්බාය හා කල්කටාවේ පිහිටුවා ඇති අතර කෙන්යාවේ ජිම්කානා සමාජය නයිරෝබි නුවර ද, මැලේසියාවේ ජිම්කානා සමාජය ක්වාලාලම්පූර් නුවර ද, අනෙක් ජිම්කානා සමාජය සිංගප්පූරුවේ ද පිහිටුවා තිබේ. මේ ජගත් පවුලේ සාමාජිකයන් අතර ක්‍රීඩා තරග පැවැත්වීම වසර 150ක් සැමරෙන උත්සව මාලාවේ එක් ප්‍රධාන අංගයක් වී තිබේ.“අනෙක් රටවල තියෙන අපේ සමාජවල සාමාජිකයන් සමග නොයෙකුත් ක්‍රීඩා තරග පැවැත්වීමට අපි සැලසුම් කරගෙන යනවා. එය ජාත්‍යන්තර තරගයක් වේවි” යැයි කොළඹ ජිම්කානා සමාජයේ සභාපති ශිරාන් ඇන්තනි මහතා පවසයි.කොළඹ මේට්ලන්ඩ් පෙදෙසේ පිහිටි ජිම්කානා සමාජ ශාලාවේදී පැවැති මාධ්‍ය හමුවකදී තව දුරටත් කරුණු දැක්වූ සභාපතිවරයා, කොළඹ ජිම්කානා සමාජයට වසර 150ක් පිරීම සංකේතවත් කරමින් මුද්දරයක් නිකුත් කිරීම සඳහා තැපැල් දෙපාර්තමේන්තුව සමග දැන් කටයුතු කරගෙන යන බව දන්වා සිටියේය. මීට අමතරව එම සමාජයේ ඉතිහාසය අලලා පොතක් මුද්‍රණය කිරීමටද එම සමාජය බලාපොරොත්තු වන බවද ශිරාන් ඇන්තනි මහතා කියා සිටියේය.ඉදිරි වසරේදී පවත්වනු ලබන උත්සව මාලාවේ අනෙකුත් අංග ලෙසින් විනෝදය මුසු ක්‍රීඩා, උපන්දින සාදයක් ලෙසින් තෙදිනක ජිම්කානා සැණකෙළියක් හා අවුරුදු 150ක් අනුස්මරණය කරමින් අවුරුදු 150ක වකවානුව තුළ භාවිතා කෙරුණු ඇඳුම් පැළඳ අවුරුදු 150 සංගීත තාලයට නටන නැටුමක් ද සංවිධානය කර තිබේ. යුරෝපයේ පැවැති සංග්‍රාමයන්ගෙන් පසුව එළැඹි 19 වැනි ශතවර්ෂයේ මැද භාගයේදී ලෝකය ශිෂ්ටසම්පන්න සාමකාමී ක්‍රියාකාරකම් සොයමින් සිටියේය. සමාජශීලීව හැසිරීම හා සමාජ කාර්යයන්ට සහභාගි වීමත් ක්‍රීඩා හා විනෝද ක්‍රියාවන්හි නිරත වීමත් ඉතාමත් වටිනා දේවල් බවට පත්විණි.බ්‍රිතාන්‍ය ජාතිකයන් විසින් ‘කළම්බෝ ක්ලබ්’ නමින් කොළඹ ගාලු මුවදොර පිටියේ මේ සමාජය ආරම්භ කරන්නේ මෙවැනි පරිසරයකය. ඉන්පසුව මේ සමාජය ඔවුන්ගේ ස්ථිර නවාතැන වන කොළඹ 7 මේට්ලන්ඩ් පෙදෙසට යයි.අසුන් හැසිරවීමේ කුසලතාව හා ක්‍රීඩාව, ක්‍රිකට්, පාපන්දු හා ඔරු පැදීම මුල් අවධියේ සාමාජිකයන්ගේ ක්‍රියාකාරකම් විය. අවසානයේ 1959 වසරේදී ‘කළම්බෝ ක්‍රිකට් ක්ලබ්’ (සී.සී.සී.), ‘කළම්බෝ හොකී ඇන්ඩ් ෆුට්බෝල් ක්ලබ්’ (සී.එච්. ඇන්ඩ් එෆ්.සී.) හා ‘කළම්බෝ ක්වීන්ස් ටෙනිස් ක්ලබ්’ යන සමාජ ‘කළම්බෝ ජිම්කානා’ නම යටතේ එකතු වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>01</day>
    </date>
    <link>http://www.dinamina.lk/2013/10/01/_art.asp?fn=s1310013</link>
    <topic>මලල ක්‍රීඩාවේ හපනුන් 20කට මැලේසියාවේ පුහුණු සංචාරයක්</topic>
    <author>ප්‍රින්ස් ගුණසේකර</author>
    <content>කොළඹ සුගතදාස ක්‍රීඩාංගණයේ හෙට ආරම්භවන සමස්ත ලංකා පාසල් ක්‍රීඩා අවසන් අදියරේ තරගවලින් පසුව තෝරා ගන්නා ලද දක්ෂතම ක්‍රීඩක ක්‍රීඩිකාවන් 20කට මැලේසියානු සංචාරයක් හිමි වෙයි.අධ්‍යාපන ඇමැති බන්දුල ගුණවර්ධන මහතාගේ ඉල්ලීමක් පරිදි නෙස්ලේ ආයතනය මේ විදෙස් සංචාරය ලබා දීමට එකඟතාව පළ කොට ඇත. ‍තෝරා ගන්නා දක්ෂතම ක්‍රීඩක ක්‍රීඩිකාවන් 20ක් මැලේසියාවේ ක්‍රීඩා පුහුණුවකට යොමු කිරීම මෙහි අ‍පේක්ෂාව බව ශාරිරික අධ්‍යාපන හා ක්‍රීඩා අධ්‍යක්ෂ බී.ඒ.අබේරත්න මහතා පැවැසීය. එමගින් පාසල් දරුවන්ගේ ක්‍රීඩා කුසලතා තව තවත් වැඩි දියුණු කිරීම අපේක්ෂාව වී ඇතැයි ඒ මහතා සඳහන් කළේය.සුගතදාස පිටියේ දී මලල ක්‍රීඩා ඉසව් හෙට සිට 6වැනිදා දක්වා පැවැත්වෙන අතර ක්‍රීඩක ක්‍රීඩිකාවන් 4751ක් සහභාගි වෙති. සමාරම්භක උළෙල අගමැති දි.මු.ජයරත්න මහතා‍‍ගේ ප්‍රධානත්වයෙන් හෙට ආරම්භ වන අතර 6වැනිදා ජනාධිපති මහින්ද රාජපක්ෂ මහතාගේ ප්‍රධානත්වයෙන් ජය සංකේත පිරිනැමීම සිදුකෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>01</day>
    </date>
    <link>http://www.dinamina.lk/2013/10/01/_art.asp?fn=s1310014</link>
    <topic>යුද-ගුවන් කබඩි සම ශූරතා දිනති ශූරියෝ ගුවන් හමුදාවෙන්</topic>
    <author/>
    <content>පී.ජයවීර අනුස්මරණ කුසලාන කබඩි තරගාවලියේ පිරිමි සම ශූරතාව යුද හමුදාවට හා ගුවන් හමුදාවට හිමිවිය. කාන්තා ශූරතාව දිනාගනු ලැබුවේ ගුවන් හමුදාව විසිනි.කාන්තා අනුශූරතාව නාවික හමුදාවට හිමිවු අතර යුද හමුදාවට තුන්වැනි තැන හිමිවිය. පිරිමි තරග අංශයේ තුන්වැනි ස්ථානය හිමිවූයේ නාවික හමුදා 'ඒ' කණ්ඩායමටය.ශ්‍රී ලංකා ආධුනික කබඩි සම්මේලනය හා මාතර දිස්ත්‍රික් කබඩි සම්මේලනය එක්ව සංවිධානය කළ මේ තරගාවලියට දිවයින පුරා කබඩි ක්‍රීඩා සමාජ නියෝජනය කරමින් පිරිමි කණ්ඩායම් 16ක් හා කාන්තා කණ්ඩායම් 6ක් සහභාගි විය. මාතර පාපන්දු ක්‍රීඩාංගණයේ පසුගියදා පැවැති මේ තරගාවලියේ දක්ෂතම ක්‍රීඩකයා ලෙස යුද හමුදාවේ චමීර කුමාර සම්මාන දිනූ අතර දක්ෂතම ක්‍රීඩිකාව ලෙස නාවික හමුදාවේ ආර්.පී.එම්.චතුරිකා සම්මාන දිනාගත්තාය.ත්‍යග හා ජය සංකේත ප්‍රදානය ශ්‍රී ලංකා කබඩි සම්මේලනයේ සභාපති මහීපාල හේරත්, එම සම්මේලනයේ ලේකම් කොමදෝරු එච්.යූ.ඩී.හෙට්ටිආරච්චි, භාණ්ඩාගාරික වින් කමාන්ඩර් ප්‍රදීප් ප්‍රනාන්දු මහත්වරුන් අතින් සිදු කෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>01</day>
    </date>
    <link>http://www.dinamina.lk/2013/10/01/_art.asp?fn=s1310015</link>
    <topic>හසරු චාමිකරගෙන් විශිෂ්ට දස්කම්</topic>
    <author>ඩිල්වින් මෙන්ඩිස් මොරටුව ක්‍රීඩා</author>
    <content>හසරු චාමිකරගේ තුන් ඉරියව් දස්කම් හේතුවෙන් අන්තර් පාසල් අවුරුදු 15න් පහළ ක්‍රිකට් තරගාවලියේ වෙන්නප්පුව ජෝශප් වාස් විදුහල සමග පැවැති තරගයෙන් කඩුලු 9ක විශිෂ්ට ජයක් හිමිකර ගැනීමට ගාල්ල රිච්මන්ඩ් විදුහල් කණ්ඩායම සමත්විය.හසරු පන්දු යවමින් ජෝශප් වාස් ඉනිමේ කඩුලු 4ක් දවාලු අතර නොදැවී ලකුණු 52ක් රැස්කරමින් තම පිල ජයග්‍රාහණය කරාගෙන ගියේය.රත්ගම පැවැති තරගයේ පළමුව පන්දුවට පහරදුන් ජෝශප් වාස් විදුහල ලකුණු 140කට දැවී ගිය අතර ජයග්‍රාහී ඉලක්කය එක් කඩුල්ලක් පමණක් දැවී සපුරාලීමට රිච්මන්ඩ් විදුහලට හැකිවිය.ජෝශප් වාස්-140. නිවේන් වික්‍රමරත්න 36 (හසරු චාමිකර 34/4)රිච්මන්ඩ් විදුහල-142/1. හසරු චාමිකර නොදැවී 52, කවිදු එදිරිවිර නොදැවී 36.</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>01</day>
    </date>
    <link>http://www.dinamina.lk/2013/10/01/_art.asp?fn=s1310016</link>
    <topic>මධ්‍යම පළාත් වොලිබෝල් ශූරතා මහනුවරට සහ මාතලේට</topic>
    <author>අසෝක හිඳගොඩ මාතලේ දිසා විශේෂ</author>
    <content>මධ්‍යම පළාත් අන්තර් දිස්ත්‍රික් වොලිබෝල් තරගාවලියේ පිරිමි ශූරතාව මහනුවර දිස්ත්‍රික් පිල දිනාගත් අතර කාන්තා ශූරතාව මාතලේ දිස්ත්‍රික්කයට හිමිවිය.මාතලේ බර්නාඩ් අලුවිහාරේ ක්‍රීඩාංගණයේදී පැවැති තරගාවලියේ පිරිමි අවසන් තරගයේදී මහනුවර දිස්ත්‍රික් පිල හමුවේ වට 3-0කින් (25/22, 25/19, 25/21) නුවරඑළිය දිස්ත්‍රික් පිල පරාජයට පත්විය.කාන්තා අවසන් තරගය මහනුවර දිස්ත්‍රික් පිල හා මාතලේ දිස්ත්‍රික් පිල අතර පැවැත්විණි‍. එහිදී මාතලේ දිස්ත්‍රික් පිල තරගයේ ජයහිමිකර ගත්තේ ලකුණු 25/19, 25/17, 25/17 ලෙස වට 3-0කිනි.වජිර මනේදරගෙදර, එන්.එස්.හල්කේවෙල, සුසන්ත ප්‍රේමචන්ද්‍ර, ඒ.ජී.විජේරත්න සහ ලක්ෂ්මන් විජේසේකර යන විනිසුරුවන් මේ තරග විනිශ්චය කළහ.තරගාවලියේ ජය සංකේත ප්‍රදානය මාතලේ දිස්ත්‍රික් ක්‍රීඩා නිලධාරිනී සරෝජනී මැදිවක හා මහනුවර දිස්ත්‍රික් ක්‍රීඩා නිලධාරී පරාක්‍රම නිශ්ශංක යන මහත්ම මහත්මීන්ගේ ප්‍රධානත්වයෙන් පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>01</day>
    </date>
    <link>http://www.dinamina.lk/2013/10/01/_art.asp?fn=f1310011</link>
    <topic>අද ළමයි හායි බායි සංස්කෘතියට හුරුවෙලා</topic>
    <author/>
    <content>ලෝක ළමා දිනය ඔක්තෝබර් මස 01 (අදට) යෙදී තිබේ. මේ නිමිත්තෙන් ළමා සංවර්ධන හා කාන්තා කටයුතු ඇමැති තිස්ස කරල්ලියද්ද මහතා දක්වන අදහස් මෙසේ වෙයි.‘පවුල ඔබ සුරකියි’ මෙවර ලෝක ළමා දිනය සැමරීමට අප යොදා ගත් තේමාවයි. දරුවන්ගේ කායික හා මානසික සංවර්ධනයේ පදනම වන්නේ පවුලයි. ඒ නිසා දරුවාගේ ආරක්ෂාව, සුරක්ෂිතභාවය සඳහා ඇති වඩාත් හොඳම වැදගත්ම ඒකකය ‘පවුල’ ‍ෙවනවා.වර්තමානයේ දරුවා පවුල තුළින් දුරස්වීම බොහෝ විට ළමා ආරක්ෂාව පිළිබඳ ගැටලු රැසකට මුලපිරීමක්ද වන බැවින්, දරුවා වහාම පවුලට සමීප කළ යුතු බව සමාජයට පසක් කරලීමද මේ තේමාව තෝරා ගැනීමේ එක් අරමුණක්.එය යම් ආකාරයක ඇත්තක්. එය මෑත කාලීනව ඉතා ඉක්මනින් දරුවන්ට බලපෑ ප්‍රශ්නයක්. පවුල තුළ දරුවන්ගේ ආරක්ෂාවට සිටින ප්‍රධාන පාර්ශ්වයන් වන අම්මා - තාත්තාගෙන් ම අද දරුවන්ට විඳින්නට වූ හිරිහැර, අපයෝජන අපට කොතෙකුත් අහන්නට ලැබෙනවා. දියණිය පියා අතින් දූෂණයට ලක්වීම, ළඟම ඥාතියා, විශ්වාසවන්තම වැඩිහිටියා අතින් අපයෝජනයට ලක්වීම අද සිදුවනවා. මෙය එක දරුවකුට සිදුවූවත් දරුවන් 100කට සිදුවූවත් එක හා සමාන අපරාධයක්. සැබැවින්ම මෙය ඛේදවාචකයක්.මෙය අපේ සංස්කෘතිය තුළ නොවිය යුතු දෙයක්. මේ තත්ත්වය ඉදිරියටත් සිදු නොවන්නට ගැබිනි මව්වරුන්ගේ සිට සැම මවක්ම, වැඩිහිටියන් මෙන්ම ළමයින්ද දැනුම්වත් කිරීමේ වැඩසටහන් ළමා සංවර්ධන හා කාන්තා කටයුතු අමාත්‍යංශය මගින් දිස්ත්‍රික් මට්ටමින්, ගම්මට්ටමින් සිදුකරනවා. ජාතික ළමා ආරක්ෂක අධිකාරියේ 1929 හදිසි උපකාරක සේවාව අමතා මෙවැනි සිද්ධීන් පිළිබඳව පිහිට පැතීමටද හැකිවනවා.මව්පියන් දරුවන්ගෙන් ඈත්වීම මෙයට බලපා ඇති ප්‍රධාන හේතුවක්. අද එය වළක්වා ගන්නට බැරි තත්ත්වයක් වෙලා. දරුවන්ගේ වගකීම අමතක කර මව්පියන් විදෙස් ගතවීම විශේෂයෙන්ම මව විදෙස් ගතවන පවුල්වල දරුවන්ගේ ආරක්ෂාව පිළිබඳව ගැටලු පැන නැගී තිබෙනවා. මෙවැනි පවුල්වල පියවරුන් දියණියන් කෙලෙසීම, වෙනත් අයුතු සම්බන්ධතා නිසා දරුවන්ට හිරිහැර විඳින්නට සිදුවීම වාර්තා වී තිබෙනවා.මේ නිසා අවුරුදු පහට අඩු දරුවන් සිටින මව්වරුන් විදේශ ගත වීම වැළැක්වීමේ නීති ගෙන ආවා. මේ කාන්තාවන් වැඩි වශයෙන් විදේශගත වන්නේ දුප්පත්කම නිසයි. එහෙත් එය නිදහසට හේතු කාරණා දැක්වීමක් විය යුතු නැහැ. එවැනි අඩු වයසේ දරුවන් සිටින කාන්තාවක් විදෙස් ගත වීම වළක්වනවා මෙන්ම පාසල් යන වයසේ දරුවන් සිටින මව්වරුන් විදෙස්ගත වීමේදී එම කාන්තාවන්ගේ පවුල තුළ ඒ සඳහා කැමැත්තක් තිබෙනවාද? ඒ දරුවන් නිවෙස තුළ සුරක්ෂිතද, පවුල් පසුබිම ඇතුළු සියලු තොරතුරු අදාළ ග්‍රාම නිලධාරිතුමා මගින් අප අමාත්‍යංශයන්, විදේශ රැකියා කටයුතු ප්‍රවර්ධන හා සුබසාධන අමාත්‍යංශයත් එක්ව විමසීමක් කරනවා. මැදපෙරදිග යන කාන්තාවන් ගැන විශේෂයි. අදාළ ඒජන්සිකරුවා මගින් එම රටේ මේ කාන්තාවට සේවය කරන්නට ලැබෙන ස්ථානය පවා සුරක්ෂිතද යන්න අප සොයා බලනවා.අද පවතින ආර්ථික යුද්ධය නිසා දරුවන් පිළිබඳ නිසි අවධානය යොමු කිරීමට මව්පිය වැඩිහිටියන්ට නොහැකිවී තිබෙනවා. විශේෂයෙන්ම මව රැකියාවක නිරතවීමෙන් දරුවන් මෙහෙකරුවන් ළඟ දමා යාම, රැකබලාගන්නා වෙනත් අය වෙත දමා යාම තුළින් දරුවන්ගේ අනාගතය අඳුරුවන දේ සිදුවන්න පුළුවන්. මේ පිළිබඳව පවුල තුළින්ම සැලකිලිමත් විය යුතුයි.දරුවන්ට නොගැළපෙන දේ බොහෝ විට ලබාදෙන්නේ මව්පියන්මයි. නුසුදුසු දේ වෙත යොමු කරන්නේත් බොහෝ විට ඔවුන්මයි. අද බලන්න රූපවාහිනී වෙළෙඳ දැන්වීම්වල රසකැවිලි සොරකම් කරන දරුවන් පෙන්වනවා. මෙය හොඳ ආදර්ශයක් නොවෙයි. විවිධ ‘සුපිරි තරු’ බවට ළමයින්ව පත්කරන්න ළමයින්ව සුපර් ස්ටාර් තරගවලට රැගෙන යන්නේ මව්පියන්මයි. ඔවුන් එතැන ගොස් කරන්නේ වැඩිහිටි මිනිසුන් කරන රංගන. ඇතැම් අය දරුවන්ව මේවාට රැගෙන යන්නේ බලහත්කාරයෙන්. මේවාගේ දේවල් වලින් දරුවන්ට කරන හානිය බරපතළයි. ඒ නිසා මව්පිය වැඩිහිටියන් දරුවා සම්බන්ධයෙන් මෙයට වඩා බුද්ධිමත් විය යුතුයි.එදා තිබූ ‘ළමාපිටිය’, ළමා වැඩසටහන් තුළින් බිහිවුණේ ගුණගරුක ළමා පරපුරක්. අද මාධ්‍යයන් ඔස්සේ එවැනි ගුණදම් ලබාදෙන්නේ නෑ. ගෙදරකට ගියවිට ළමයින් අපට අමතන්නේ ‘හායි - බායි’ සංස්කෘතියෙන්.කිසිසේත්ම නැහැ. එහෙත් මෙයට වඩා සමාජය නොදියුණු කාලයේ දරුවන්ගේ ආරක්ෂාව, පවුල තුළින් සමාජය තුළින්ම ගොඩනැගී තිබුණා. පියා ඈත රැකියාවක නිරත වුවත් ගමේ සිටින මව තම දූදරුවන් ආරක්ෂා සහිතව බලා ගත්තා. ගමේ පන්සල, පූජනීය ස්ථානය දරුවන්ට රැකවරණය සපයමින් දරුවන්ට ගුණදම් කියා දුන්නා. නමුත් අද එවන් තත්ත්වයක් රටේ කොතැනකවත් නෑ.අද ළමයකු අපයෝජනයට ලක් කරන පුද්ගලයකු රුපියල් 5000/- ක ඇපයක් මත එළියට එනවා. ඉන් පසු කෙසේ හෝ ඔහු නිදහස් වනවා. ඇතැම් විට එම දරුවා විවාහ වන තුරුත් මේ නඩු අසනවා. එය ඒ දරුවාගේ අනාගතයම විනාශ කිරීමක්. මේ නිසා මෙම වරද සඳහා දැඩි නීති ක්‍රියාත්මක විය යුතුයි. ජාත්‍යන්තරයෙන් නීති පනවන තුරු නොසිට අප දැඩි නීති සැකසිය යුතුයි.ළමයින් සම්බන්ධ නඩු ඉක්මනින් අසා තීන්දු ලබා දෙන්නැයි ජනාධිපතිතුමන්ද උපදෙස් ලබා දී තිබෙනවා. කෙසේ හෝ ළමයින් සම්බන්ධ වැරැදි කරන අයට එල්ලුම්ගහ ක්‍රියාත්මක කළ නොහැකි නම් අඩුම තරමේ ප්‍රසිද්ධියේ කස පහර ලබාදෙන නීතිවත් ගෙන එන්න කියා මා ඉල්ලා සිටිනවා.අප අමාත්‍යංශයේ ළමා ලේකම් කාර්යාලය, පරිවාස හා ළමා රක්ෂක දෙපාර්තමේන්තුව, ජාතික ළමා ආරක්ෂක අධිකාරිය දැයේ දරුවන් වෙනුවෙන් සුවිශාල මෙහෙයක් සිදුකරමින් සිටිනවා. දරුවකුට වන ඕනෑම අකටයුත්තක්, අපයෝජනයක පිළිබඳව 1929 උපකාරක දුරකථන සේවාව දවසේ 24 පැය පුරාම අවදියෙන් සිටිනවා.දරුවන්ගේ රැකවරණය පිළිබඳව මව්පියන් වැඩිහිටියන් දැනුවත් කිරීම,පාසල් දරුවන් දැනුවත් කිරීම සිදු කරනවා. දරුවන්ට නීතියේ පිහිට මෙයට වඩා ලබාදීමට කටයුතු කිරීමට අප අමාත්‍යංශයේ ඉදිරි වැඩසටහන් සැකසී සිටිනවා. මේ සියලු දේ තුළින් අප අපේක්ෂා කරන්නේ ගුණගරුක දරු පරපුරක් අප රටෙන් බිහිවනු දැකීමයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>01</day>
    </date>
    <link>http://www.dinamina.lk/2013/10/01/_art.asp?fn=f1310012</link>
    <topic>රට දැයට අහිමි වූ වියත් තෙරණුවෝ</topic>
    <author>ශාස්ත්‍රවේදී ප්‍රේමසර ඈපාසිංහ</author>
    <content>බුදු දහමේ ව්‍යාප්තිය හා චිරස්ථිතිය උදෙසා අනුපමේය සේවාවක් ඉටු කළ, රුහුණු මාගම්පත්තුවේ ප්‍රධාන සංඝනායක, ඌව විශ්වවිද්‍යාලයේ කුලපති, කිරිවෙහෙර රජමහා විහාරාධිපති ආචාර්ය අලුත්වැවේ සෝරත නාහිමිපාණෝ 2013 සැප්තැම්බර් 27 වනදා, කොළඹ පෞද්ගලික රෝහලක දී අපවත් වී වදාළ සේක.දෙස් - විදෙස් රටවල බුදුදහම පතුරුවාලමින්, බුදු සසුනට ඉමහත් සේවාවක් සෝරත හිමියෝ ඉටු කළ සේක. උගත්, වියත්, සුපේෂල ශික්ෂාකාමී මහා තෙරනමක් වූ, මෙම ශ්‍රේෂ්ඨ බුද්්ධපුත්‍රයාණන් ගේ අභාවය, සසුනටත්, රටටත්, ජාතියටත් සිදුවුණු බලවත් පාඩුවකි. විපුල ඵලදායී නිෂ්පාදක ශක්තියකින් යුත්, අාධ්‍යාත්මික ගුණවගාවකින් සපිරුණු රට වැසියන් තැනීමට අතහිත දුන් සෝරත නාහිමියෝ, අධ්‍යාපනඥයෙකි. උන්වහන්සේ බෝගහපැලැස්ස මහා විදුහලෙන් ගුරු වෘත්තියට පිවිස පසුව, කතරගම ජාතික පාසලේ විදුහල්පතිධුරය ද උසුලන ලදී.අප රටේ ග්‍රාමනාම ප්‍රසිද්්ධියට පත්වන්නේ බොහෝ විට එකි ගම හා බැඳි ඇති මහා තෙරුන් වහන්සේලා ගේ නාම සමඟ ය. නිදසුනක් වශයෙන් බලංගොඩ ආනන්ද මෛත්‍රය නාහිමි, පැලෑන - වජිරඥානහිමි , වල්පොල - ආචාර්ය රාහුල හිමි , මඩිහේ පඤ්ඤාසීහ හිමි , කොටුගොඩ ධම්මාවාස හිමි , බෙල්ලන්විල – මහා ආචාර්ය විමලරතන හිමි , ඉත්තෑපාන – ධම්මාලංකාර හිමි , මහරගම – නන්ද හිමි , ත්‍රිකුණාමලය – ආනන්ද හිමි.... ආදී වශයෙනි.අලුත්වැව ග්‍රාමයේ ඉතාමත් සම්භාවනීය පවුලකට අයත් ඩී. ඊ. දහනායක මහතා සහ කරුණාවති දිසානායක දහනායක මහත්මියට දාව, 1943 අප්‍රේල් 04 වනදා, පින්වත් කුල කුමරුවෙක් උපත ලැබීය. දෙමවුපියන් මෙම පිරිමි දරුවාට “ඩේවිඩ්” යන නම ලබාදුණි. සොහොයුරන් පස්දෙනෙකුගෙන් හා සොහොයුරියන් දෙදෙනෙකුගෙන් යුත් පවුලක හතරවැන්නා වූ ඩේවිඩ් දහනායක, තම පාසල් දිවිය ඇරඹුවේ අලුත්වැව රජයේ මිශ්‍ර පාසලෙනි.කුඩා කල පටන්ම හේ ඉගෙනුමට දක්ෂ ශිෂ්‍යයෙක් විය. එමෙන්ම, ඔහු විනිත ය. ගුරුවරුන්ගේ ගෞරවය සැමවිටම දිනා ගත්තේ ය.වයස අවුරුදු 11 දී එනම්, 1954 දී, ඩේවිඩ් දහනායක සිසුවා, අලුත්වැව මේධංකර හිමි , පරත්තේ ආනන්ද හිමි සහ පොළොම්මාරුවේ රේවත හිමි යන හිමිවරුන්ගේ ශිෂ්‍යයෙක් ලෙස අලුත්වැවේ සෝරත නමින් පැවිදි දිවියට පත් වුහ. 1963 උන් වහන්සේ උපසම්පදාව ලැබූහ .වැඩිදුර අධ්‍යාපනය උදෙසා කොළඹ වැඩම කළ අලුත්වැවේ සෝරත හිමිපාණෝ, මරදානේ ශ්‍රී ලංකා විද්‍යාලයෙන්, විද්‍යෝදය පිරිවෙනින් ගමන් මග හෙළිකර ගත් සේක. එම වකවානුව තුළදී සෝරත හිමියන් කොල්ලුපිටිය වාලුකාරාමයේ නේවාසිකව වැඩ වසමින් අධ්‍යාපන කටයුතුවල නිරත විණ.සෝරත හිමියෝ දැන හඳුනාගැන්මේ භාග්‍ය මා ලැබුවේ එම කාලපරාසය තුළදීය. එවකට මා නාලන්දා විදුහලේ ආචාර්යවරයෙකි. වසර දෙකක් පමණ සතිපතාම, සෝරත නාහිමියන්ට ඉංග්‍රීසි භාෂාව හා ඉන්දීය ඉතිහාසයට අදාළ පාඩම් පොත්පත් මම කියා දුන්නෙමි. මෙම ස්වාමින් වහන්සේ ඉගෙනීමට අති දක්ෂයෙක් බව මට පසක් වුණි. අලුත්වැව සෝරත හිමිපාණෝ, ශ්‍රී ජයවර්ධනපුර විශ්වවිද්‍යාලයේ ශාස්ත්‍රවේදී උපාධිය ලබා, එම සරසවියෙන්ම, ශාස්ත්‍රපති උපාධියත්, දර්ශනශූරි උපාධියත් දිනාගත්සේක.කිරිවෙහෙර අෂ්ටඵලරුහ බෝධි සංවර්ධන මණ්ඩලයේ ලේකම් පදවිය දරමින්, කතරගම ඓතිහාසික අෂ්ටඵලරුහ බෝධි රන්වැට ඉදිකිරීමේ පුරෝගාමි මෙහෙවරෙහි යෙදී සිටිමින් පළාතටත් සමාජයටත් සෝරත හිමියෝ ඉටු කළ සේවාව අති විශිෂ්ට ය. තවද, දරුවනට පරිගණක දැනුම ලබාදීමටත්, මැණික් ගඟ ආශ්‍රිත කුඩා ගල් අමුණ වාරි යෝජනා ක්‍රමය ක්‍රියාත්මක කිරීමට මූලිකවීමත්, පෙර පාසල් අධ්‍යාපන අවස්්ථා කුඩා දරුවන්ට ලබාදීමේදීත්, නිවාස නොමැති අයට නිවාස ලබාදීම් වස් නිවාස යෝජනා ඇරඹීමත්, තරුණයන්ගේ කුසලතා නංවාලීම සඳහා වෘත්තිය පුහුණු මධ්‍යස්ථාන ඇරඹීමත් ආදි සමාජීය, අධ්‍යාපනික හා සංස්කෘතික කටයුතුවලදී සෝරත නාහිමියෝ පෙරමුණ ගෙන කටයුතු කළ සේක.සම්භාවනීය ආගමික යතිවරයාණන් වහන්සේ නමක් ලෙසත්, අධ්‍යාපනඥයෙක්, සමාජ සේවකයෙක් මෙන්ම බෞද්ධ සාහිත්‍ය පෝෂණය කළ වියත් ලේඛකයෙක් ලෙසත් උන්වහන්සේ විසින් කරන ලද මහඟු සේවාවන් අගයමින්, අලුත්වැව සෝරත නාහිමිපාණන් වහන්සේට, මල්වතු පාර්ශවය මඟින් උපාධ්‍යාය තනතුරක් පිරිනමන ලදී.ආචාර්ය සෝරත නාහිමිපාණෝ කතරගම කිරිවෙහෙර විහාරාධිපති පදවියට පත්වූයේ 1993 ඔක්තෝබර් 28 වනදා ය. අප නාහිමියෝ වසන්ත ධර්ම කථිකයෙකි. ඉතාමත් ප්‍රසන්න පෞරුෂයකින් යුක්ත ආචාර්ය සෝරත හිමියන් ඉතාමත් කාරුණික, මහා තෙර නමකි.අරලියගහ මන්දිරයේ පැවැත්වුණු වාර්ෂික ඩී. ඒ. රාජපක්‍ෂ ශ්‍රීමතාණන්ගේ අනුස්මරණ උළෙලේ් මුලසුන හෙබවූ අලුත්වැව සෝරත නාහිමියන් වරක් එහි පැවැති ප්‍රධාන දේශනය අලළා කරන ලද ව්‍යක්ත සමාලෝචනය, සෝරත නාහිමිපාණන් ගේ පණ්ඩිත්වය අපූරුවට ඉස්මතු වුණු අවස්්ථාවක් ලෙස මම දකිමිි. වසර ගණනාවක්ම, මෙම අනුස්මරණ උළෙලේ්, ඉංග්‍රීසි බසින් කථිකයන් හඳුන්වාදීමේ කාර්ය මා වෙත පැවරී ඇති බැවින්, සෝරත නාහිමියන් ගේ දේශනයට සවන්දීමේ අවස්ථාව මනාව ලැබුණි.උන්වහන්සේ අසනීපව කොළඹ පෞද්ගලික රෝහලක ප්‍රතිකාර ලබන බව දැනගත් වහාම අපි උන්වහන්සේ බැලීමට කිහිප වරක් ගියෙමු. තමන් වහන්සේගේ ශරීර සෞඛ්‍ය තත්ත්වය ගැන සොයා බලා තමන් වහන්සේට අවශ්‍ය ප්‍රතිකාර ලබාගන්නට සිංගප්පූරුවට යාමට පවා අවස්ථා සලසා දුන් අන්දම ගැන හද පත්ලෙන්ම සෝරත නාහිමියෝ ජනාධිපති මහින්ද රාජපක්ෂ මැතිතුමාට ස්තුතිය ප්‍රකාශ කළහ.කෙසේ වුවද, ලොව අනිත්‍යතාවය පසක් කරමින්, රටක් වටිනා මහා තෙරනමක් වූ ආචාර්ය අලුත්වැව සෝරත නාහිමිපාණෝ අප අතරින් වියෝ වූහ.ආචාර්ය අලුත්වැවේ සෝරත නාහිමිපාණන් ට නිවන් සුව පතමු..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>01</day>
    </date>
    <link>http://www.dinamina.lk/2013/10/01/_art.asp?fn=f1310013</link>
    <topic>ඌවේ මිණි පහන නිවිණි</topic>
    <author/>
    <content>කතරගම කිරිවෙහෙර රාජමහා විහාරාධිපති රුහුණු මාගම්පත්තුවේ ප්‍රධාන සංඝනායක ඌව වෙල්ලස්ස විශ්වවිද්‍යාලයෙහි කුලපති උපාධ්‍යාය ධුරන්දර ආචාර්ය අලුත්වැව සෝරත නාහිමිපාණන් වහන්සේගේ අපවත්වීම ශාසනික වශයෙන් මෙන්ම අධ්‍යාපනික සහ සමාජයීය වශයෙන් ද පිරිමැහිය නොහැකි පාඩුවක් බව සංවේගයෙන් යුතුව ප්‍රථමයෙන්ම සඳහන් කළ යුතුව ඇත.හම්බන්තොට දිස්ත්‍රික්කයෙහි අණකොළපැලැස්ස නගරාසන්නයෙහි අලුත්වැව නම් වූ පැරණි ග්‍රාමයේදී ඉතා සම්භාවනීය පරපුරකට අයත්ව මුන්වහන්සේ උපත ලබන ලද්දේ එක්දහස් නවසිය හතළිහ දශකයේ මුල් භාගයේදී ය. කුඩා අවධියේ සිටම ආගමික ශ්‍රද්ධාවකින් කටයුතු කිරීම ද හේතු කොටගෙන ඉතා කුඩා අවධියේම අලුත්ගම මේධංකර හිමි සහ පරන්තේ ආනන්ද හිමි යන නාහිමිවරුන්ගේ ආචාර්යත්වයෙන් යුතුව මුන්වහන්සේ පැවිදි ජීවිතයට එළැඹ ඇත.තම ගුරුදේවයන් වහන්සේලා ඇසුරින් ප්‍රාථමික භික්‍ෂු අධ්‍යාපනය හා ශාසනික වත්පිළිවෙත් පිළිබඳ අවබෝධයක් ලබන ලද අලුත්වැව සෝරත හිමියන් වැඩිදුර අධ්‍යාපනය සඳහා අගනුවරට පැමිණ මරදාන ශ්‍රී ලංකා විද්‍යාලයෙන් තම උසස් අධ්‍යාපනය සපුරා ගන්නා ලදි. ඉන් අනතුරුව පැපිලියාන සුනේත්‍රාදේවි පිරිවෙන් විද්‍යාතනයට ඇතුළත්ව තමන් වහන්සේගේ උසස් අධ්‍යාපන කටයුතු ඉතා දක්ෂ ආකාරයෙන් සපුරා ගනු ලැබූහ.අනතුරුව ශ්‍රී ජයවර්ධනපුර විශ්වවිද්‍යාලයට ඇතුළත්ව ශාස්ත්‍රවේදී උපාධිය ලබා ගත් මුන්වහන්සේ රත්මලාන පිරිවෙන් ගුරු අභ්‍යාස විද්‍යාලයට ද ඇතුළත්ව පුහුණු උපාධිධාරි භික්‍ෂුවක ලෙස තම දැන උගත්කම් වර්ධනය කරගැනීමෙහි නියැළුණා පමණක් නොව ආචාර්ය මාපලගම විපුලසාර නාහිමියන් වැනි කීර්තිමත් යතිවරයන් වහන්සේලා ඇසුරු කිරීමේ අවස්ථාව ද ලදහ.අනතුරුව අලුත්වැව සෝරත හිමියන් පාසල් ආචාර්යවරයන් වහන්සේ නමක් ලෙස අධ්‍යාපන සේවාවට අවතීර්ණ ව දක්ෂ ආචාර්ය වහන්සේ නමක ලෙස සේවයෙහි යෙදුණ අතර ගුරු සේවයෙන් විශ්‍රාම ගන්නා තෙක්ම කීර්තිමත් විදුහල්පති හිමි නමක ලෙස කතරගම ජාතික පාසලෙහි සේවය කරමින් උදාර අධ්‍යාපන සේවාවක නිරත වූ ආකාරය ඉතා ප්‍රකටය.මෙසේ ගුරු හිමි නමක් ලෙසත්, විදුහල්පති හිමි නමක් ලෙසත් කතරගම කිරිවෙහෙර වැනි කාර්යබහුල මහා විහාරයක වගකීම් දරමින් කටයුතු කළත් මුන්වහන්සේ තවදුරටත් තම දැන උගත්කම් වැඩි දියුණු කර ගැනීමේ නිරත වූවා පමණක් නොව ග්‍රන්ථ කතෘවරයන් වහන්සේ නමක ලෙස විශාල ශාස්ත්‍රීය මෙහෙවරක ද නිරත වූහ.මේ අනුව “ශ්‍රී ලංකාවේ බෝධි සංස්කෘතිය” මැයෙන් රචිත වූ පර්යේෂණ කෘතිය සඳහා මුන්වහන්සේට ආචාර්ය උපාධිය ද පිරිනමන ලද අතර කතරගම පුද සිරිත් වැනි ග්‍රන්ථ නිර්මාණය කිරීමෙන් ද දිනපතා පුවත්පත් සඟරා ආදිය සඳහා කාලීන මාතෘකා අනුව ලිපි සැකසීම් ආදිය සිදුකළ ආකාරය ප්‍රශංසනීය වේ. මෙපමණක් නොව ධර්ම දේශකයන් වහන්සේ නමක ලෙස විවිධ මාධ්‍ය ඔස්සේ තම දේශනා පවත්වමින් භික්‍ෂූන් වහන්සේ නමක් ලෙස තම වගකීම මැනවින් ඉටු කිරීමෙහි යෙදිණි.මෙම කරුණුවලින් පැහැදිලි වන්නේ අලුත්වැව සෝරත නාහිමියන් දැන උගත් භික්‍ෂුවක් ලෙස තම ශාස්ත්‍රීය සේවාවන් හි නිරත වූයේ කාලය පිළිබඳ මැසිවිලි නඟන බොහෝ උගතුන්ට ආදර්ශයක් ද සපයමින් බවය. මෙම සේවාවන් අගය කිරීමක් ලෙස පසු කාලීනව ඌව විශ්වවිද්‍යාලයේ කුලපති ධුරයට මුන්වහන්සේ පත් කිරීමද ඉතා වැදගත් කරුණක් ලෙස සඳහන් කළ යුතුව ඇත.අලුත්වැව සෝරත නාහිමියන්ගේ මෙම ශාසනික හා අධ්‍යාපනික මෙන්ම සමාජ සුබ සාධක සේවාවන් අගය කරමින් මල්වතු මහා විහාර පාර්ශ්වය මඟින් උන්වහන්සේ රුහුණු මාගම්පත්තුවේ ප්‍රධාන සංඝ නායක පදවියට පත්කිරීම පමණක් නොව මල්වතු මහා විහාරයීය උපාධ්‍යාය තනතුරකට පත්කරනු ලැබීමද අගය කළ යුත්තකි. එමෙන්ම රෝහණ සංඝ සභාව විසින් ප්‍රවචන කීර්ති ශ්‍රී ග්‍රන්ථ විශාරද යන ගෞරව නාමයෙන් ද මුන්වහන්සේට ගෞරව දක්වා ඇත.මේ හැරෙන්නට මොනරාගල දිස්ත්‍රික් ශාසනාරක්ෂක මණ්ඩලයේ සභාපති තනතුර ද දරන ලද අලුත්වැව සෝරත නාහිමියන් ශාසනික වශයෙන් එම ප්‍රදේශයටත් පොදුවේ රටටත් අනූපම සේවයක් සිදුකර ඇති ආකාරය මේ අනුව පෙනී යයි. මේ හැරෙන්නට ජාත්‍යන්තර වශයෙන් ද විවිධ බෞද්ධ ආගමික සංවිධාන සමඟ බුදු දහමේ චිර පැවැත්ම සඳහා අප සමඟ ද එක්ව විවිධ විදේශීය රටවලට යමින් එම සංවිධාන නියෝජනය කරමින් උසස් ආගමික මෙහෙවරක නිරත වූ ආකාරය ද අපි සිහිපත් කරනු ලබන්නේ සිදු කරන ලද එම සේවාවන්ට ගෞරවයක් වශයෙනි.මුන්වහන්සේ සමීපව ඇසුරු කිරීමේ අවස්ථාව අප විසින් ලබන ලද්දේ එසේ සිදු කරන ලද විවිධ සේවාවන් සමඟ බව සඳහන් කළ යුතු අතර එහිදී වගකිව යුතු භික්‍ෂු නමක් ලෙස පැවති නිහතමානි භාවයත් හිතවත්භාවයත් කැපවීමත් විශේෂයෙන් අගය කළ යුතු වේ. තමන් වහන්සේ ආධිපත්‍ය දරන ලද කිරිවෙහෙර රාජමහා විහාරයෙහි සම්භාවනීයත්වය ආරක්ෂා කර ගැනීම සඳහා විවිධ ඉදිකිරීම් ප්‍රතිසංස්කරණය කිරීම් පමණක් නොව එහි ස්ථාවරත්වය සඳහා ද තම භික්‍ෂූත්වය ආරක්ෂා කර ගනිමින් ගත කරන ලද ජීවිතය ද අපි මහත් සේ අගය කළ යුතුව ඇත.කිරිවෙහෙර රාජමහා විහාරය, පානදුර කෙසෙල්වත්ත බෝධි චෛත්‍යාරාමය ආදී විහාර කිහිපයකම ආධිපත්‍ය දරන ලද මුන්වහන්සේ එම විහාරස්ථානයන්හී දියුණුව සඳහා ද ක්‍රියා කළ අතර මෙම විහාරස්ථාන මැනවින් පවත්වාගෙන යාම සඳහා දැන උගත් ශිෂ්‍යවරයන් වහන්සේලා කිහිප නමක් ද ඇති කිරීම ඉතා වැදගත් ශාසනික සේවාවක් බව සඳහන් කළ යුතුව තිබේ. අපවත්වී වදාළ කිරිවෙහෙර රාජමහා විහාරාධිපති ඌව විශ්වවිද්‍යාලයේ කුලපති ආචාර්ය අලුත්වැව සෝරත නාහිමියන්ට උතුම් නිවන් සුව පතමි.ඌවේ ධර්ම භාණ්ඩාගාරය, ඉතිහාස පුස්තකය, අධ්‍යාපනයේ ආලෝකය ජාතියට අහිමි කරමින් රුහුණු මාගම්පත්තුවේ ප්‍රධාන සංඝනායක ඌව විශ්වවිද්‍යාලයේ කුලපති හා කතරගම කිරිවෙහෙර රජමහා විහාරාධිපති ආචාර්ය අලුත්වැව සෝරත නාහිමිපාණන් වහන්සේ අපවත්වීම මුළු මහත් ශ්‍රී ලාංකීය සංඝ සමාජයට මෙන්ම අධ්‍යාපන ක්‍ෂේත්‍රයටත් සිදු වූයේ පිරිමැසිය නොහැකි දැවැන්ත පාඩුවකි.අපවත් වන විට 71 වැනි වියේ පසු වූ නාහිමිපාණන් වහන්සේ රුහුණේ අඟුණකොළපැලැස්ස අලුත්වැව ප්‍රදේශයේ දී දොන් එළියස් දහනායක වෙල්මුලාදෑනි සහ දෝන කරුණාවතී දිසානායක දම්පතීන්ට දාව 1943 අප්‍රේල් මස 05 වෙනිදා දොන් ඩේවිඩ් දහනායක නමින් ජන්ම ලාභය ලැබුවේය.උන්වහන්සේ අලුත්වැව රජයේ මිශ්‍ර පාසලෙහි මූලික අධ්‍යාපනය ලැබූහ. දොළොස් වෙනි වියට පා තැබීමත් සමඟ අලුත්ගම මේධංකර හිමි හා පරත්තේ ආනන්ද හිමි සහ පොළොම්මාරුවේ රේවත හිමි යන නාහිමිපාණන් වහන්සේලාගේ ආචාර්යත්වය යටතේ පැවිදි බිමට අවතීර්ණ වූහ.උන්වහන්සේ මාතලේ ශාසනතිලක නාහිමිපාණන් ඇතුළු මහා සංඝරත්නයෙන් කොළඹ මරදානේ ශ්‍රී ලංකා විද්‍යාලයෙන් දහම් අධ්‍යාපනය ලැබූහ. රත්මලාන පරිවේණාචාර්ය අභ්‍යාස විද්‍යාලය හා ශ්‍රී ජයවර්ධනපුර විශ්වවිද්‍යාලය යන විද්‍යාස්ථානවලින් උසස් අධ්‍යාපනය ලබා ගත් අතර, “ශ්‍රී ලංකාවේ බෝධි සංස්කෘතිය” මැයෙන් රචනය කළ සුවිශේෂ නිබන්ධනයට ආචාර්ය උපාධිය හිමි විණි.ශ්‍රී ලාංකීය ඉතිහාසයට අමතරව ඌව ඉතිහාසය පිළිබඳ පරිණත බුද්ධිමතකු වූ උන්වහන්සේ “කතරගම පුද සිරිත්” ඇතුළු ශාස්ත්‍රීය ග්‍රන්ථ රාශියක කතුවරයාද වූහ.තිස්සමහාරාමයේ බෝගහපැලැස්ස මහා විද්‍යාලයෙන් ගුරු වෘත්තියට පිවිසි උන්වහන්සේ කතරගම ජනාධිපති ජාතික පාසලේ විදුහල්පති ධුරය දරමින් එහි අභිවෘද්ධිය ඇති කිරීමට පුරෝගාමී වූ සේක. විශ්‍රාම ලබන තෙක් එම ධුරය දැරූ උන්වහන්සේ මොනරාගල දිස්ත්‍රික් ශාසනාරක්ෂක බල මණ්ඩලයේ සභාපති ධුරයත්, රුහුණු මාගම්පත්තුවේ ප්‍රධාන සංඝනායක ධුරයත් හෙබ වූහ.සියම් නිකායේ මල්වතු පාර්ශ්වය රුහුණු මාගම්පත්තුවේ ප්‍රධාන සංඝනායක ධුරය ඒ ආකාරයට පිරිනැමූ අතර, උපාධ්‍යාය තනතුර ද පිරිනැමූහ.ශ්‍රී රෝහණ සංඝ සභාව මඟින් ග්‍රන්ථ විශාරද ප්‍රවචන කීර්ති යන ගෞරව නාමයෙන්ද අප නාහිමිපාණන් වහන්සේ පුදනු ලැබූහ.රාජ්‍ය සේවයෙන් විශ්‍රාම ගැනීමෙන් පසුව ආචාර්ය සෝරත නාහිමිපාණන් වහන්සේ ඌව වෙල්ලස්ස විශ්වවිද්‍යාලයේ කුලපති පදවියට පත්කිරීම ජනාධිපති මහින්ද රාජපක්ෂ මැතිඳුන් විසින් සිදු කෙරිණි.කතරගම දේවාලයේ පිරිත් නිලයද හෙබවූ උන්වහන්සේ කිරිවෙහෙර රජමහා විහාරස්ථානය, පානදුර කෙසෙල්වත්ත ශ්‍රී බෝධි චේතියාරාමය, පානදුර වලාන ශ්‍රී බෞද්ධාරාමය, කතරගම කඳසුරිඳුගම විහාරමහා දේවි සෑ විහාරය, කඳසුරිඳුගම ආසිරි බෝ අරණ යන සුවිශේෂ විහාරස්ථානයන්හි විහාරාධිපති ධුරයන් දරමින් ද වැඩසිටි උන්වහන්සේ ඌව වෙල්ලස්ස ඇතුළු රුහුණු මාගම්පත්තුවේ ආගමික, සාමාජික හා අධ්‍යාපනික උන්නතිය, අභිවෘද්ධිය උදෙසා ඉටු කළ මහඟු මෙහෙවර අද්විතීය ය.කතරගම මැණික් ගඟ වාරි ව්‍යාපාරය ඇරඹීමට පුරෝගාමී මෙහෙවරක් ඉටු කළ උන්වහන්සේ වත්මන් යුගයේ විසූ ආදර්ශවත් ම සංඝ පීතෘවරයකු, අධ්‍යාපනඥයකු, සමාජ සේවකයකු, ලේඛකයකු සේම බොහෝ ඇසූ පිරූ තැන් ඇති සැබෑ බුද්ධිමතකු වශයෙන් රට, දැය සමය වෙනුවෙන් ඉටු කළ මෙහෙවර වසර 71ක් වැනි කාලයක් තුළ ඉටු කිරීමත් කැපී පෙනෙන කාරණයකි.ශ්‍රී ලාංකීය සමාජයට මෙවන් වූ සුවිශේෂ සංඝපීතෲන් වහන්සේලා වඩාත් ඇවැසි වකවානුවක ආචාර්ය අලුත්වැව සෝරත නාහිමිපාණන් වහන්සේගේ අපවත්වීම අපේ සංඝ සමාජයට පිරිමැසිය නොහැකි සුවිශාල පාඩුවකි.ආචාර්ය අලුත්වැව සෝරත නාහිමිපාණන් වහන්සේට ගෞතම සම්බුද්ධ ශාසනය තුළදීම චතුරාර්ය සත්‍යය අවබෝධ කරගෙන නිර්වාණ සම්පත්තිය ලැබීමට මේ භවය තුළ උන්වහන්සේ ඉටු කළ ශාසනික, සාමාජික, අධ්‍යාපනික මෙහෙවරම හේතු වාසනා වේවායි බලවත් ශාසනාලයෙන් යුතුව ප්‍රාර්ථනය කරමු..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>01</day>
    </date>
    <link>http://www.dinamina.lk/2013/10/01/_art.asp?fn=f1310014</link>
    <topic>ළමා පරපුරේ සුරක්ෂිතභාවය</topic>
    <author/>
    <content>වර්තමාන ලෝකයේ මිලියන සියයක් පමණ සුළු අපරාධ හා ගණිකා වෘත්තිය හෝ සිඟා කෑම මගින් තම ජීවිකාව කරගෙන යන අතර, මොවුන් සියල්ලන්ම පාහේ පවුල් විසින් අත්හැර දැමූ දරුවන් බවත්, මිලියන පහකට වැඩි දරුවන් අනාරක්ෂිත මෙන්ම සෞඛ්‍යයට අහිතකර වූ සේවා තත්ත්වයන් යටතේ සේවාවන්හි නිරත වෙන බවත්, පොහොසත් රටවල පවා දරුවන් මිලියන ගණනක් නොසලකා හැර අයුතු ආකාරයෙන් සැලකීම්වලට යටත්ව එමෙන්ම ලිංගික අතවරවලට ලක්වීම හෝ මත්ද්‍රව්‍ය භාවිතයට ගොදුරුවූවන් බවත් එක්සත් ජාතීන්ගේ ළමා අයිතිවාසිකම් පිළිබඳ සම්මුතිය පෙන්වා දෙයි. මෙම හේතූ නිසා ළමා අයිතිවාසිකම් සම්මුතිය පිළිබඳ අවබෝධයක් තිබීම අවශ්‍යය. මේ ඒ පිළිබඳ කෙටි සටහනකි.එක්සත් ජාතීන්ගේ ළමා අයිතීන් පිළිබඳ ප්‍රඥාප්තිය යනු සියලුම ළමුන් හට ඇති අයිතිවාසිකම් පිළිබඳ සඳහන්ව ඇති ජාත්‍යන්තරව පිළිගත් ලියවිල්ලකි. ශ්‍රී ලංකාව ද ඇතුළුව ලොව සෑම රටක්ම පාහේ මෙය පිළිගෙන ඇති අතර, ළමුන් හට සැලකීමේදී මෙම ලියවිල්ල පාදක කර ගත යුතු බව එහි සඳහන් වේ. මෙම ප්‍රඥාප්තියට අනුව අවුරුදු 18න් පහළ සෑම කෙනෙකුම ළමයකු ලෙස සැලකේ.ඔවුන් හට මෙම ප්‍රඥාප්තියේ සඳහන් සියලුම අයිතිවාසිකම් හිමිවිය යුතුය. ළමුන් කවුරුන් වුව ද, කුමන වයසක වුව ද, කිසියම් ආබාධයක් සහිත වුව ද කුමන වර්ණයකින් යුක්ත වුව ද, කුමන ජාතියකට හෝ ආගමකට අයත් වුවද, කුමන භාෂාවක් කතා කළද ඒ සැමටම මේ අයිතිවාසිකම් හිමිය. සෑම ළමයකු හටම සම අයිතිවාසිකම් හිමිකරදීම රජයේ වගකීමයි. ළමුන් හා සම්බන්ධව ක්‍රියාකිරීමේදී සහ ඔවුන් පිළිබඳව ගන්නා තීරණවලදී ළමයාගේ උපරිම යහපත සඳහා ක්‍රියා කළ යුතු වේ.මෙවැනි අයිතිවාසිකම්වලට හිමිකම් ඇති ළමයා සම්බන්ධයෙන් අද අපට සෑම දිනකම අසන්නට ලැබෙන්නේ ඉතාමත් අමිහිරි සිදුවීම්ය. ඇතැම් ළමුන්ගේ මානසික පරිණතභාවය සහ බුද්ධි මට්ටම වැඩිවිය හැකි අතර, තවත් ළමුන්ගේ මානසික පරිණතභාවය සහ බුද්ධි මට්ටම අඩුවිය හැකිය. ළමයාගේ අයිතිවාසිකම් ගැන කතා කිරීමේදී මවුපියන් සතු අයිතිවාසිකම් සහ වගකීම් අපට අමතක කළ නොහැකිය. ළමයින්ගේ නීත්‍යානුකූල භාරකරුවන් වශයෙන් ළමයින්ට නිසි මඟ පෙන්වීම ඇතුළු ළමයාගේ සම්පූර්ණ වගකීම දරන්නේ මවුපියන් විසිනි.එම නිසා මවුපියන් සතු අයිතිවාසිකම් හා වගකීම් ද අප සැලකිල්ලට ගත යුතුය. එහෙත් මවුපියන් සතු මෙම අයිතිවාසිකම් හා වගකීම් ද ළමයාගේ මානසික හා ශාරීරික වර්ධනයට සහ සුභ සිද්ධියට අනතුරුදායක වන ආකාරයට ක්‍රියාත්මක කරන්නට නීතිය ඉඩ දෙන්නේ නැත. නිදර්ශනයක් වශයෙන් ළමයා වෙත තමාට ක්‍රියාත්මක කළ හැකි මවුපිය බලය පාවිච්චි කරමින් දරුණු පීඩාගෙන දෙන ආකාරයෙන් ළමයාට දඬුවම් කිරීමට මවුපියනට අයිතියක් නැත. එවැනි අවස්ථාවලදී ළමයාගේ ඉහළම භාරකරු වශයෙන් උසාවියට මැදිහත් වී ළමයාගේ වැඩි යහපත සැලසෙන ආකාරයෙන් ක්‍රියා කළ හැකියි.ශ්‍රී ලාංකික ළමුන්ගේ අයිතිවාසිකම් ආරක්ෂා කිරීමේදී අපේ දේශීය චාරිත්‍රවලින් පිළිගන්නා ව්‍යාප්ත වූ පවුල් ක්‍රමය අමතක කළ නොහැකිය. ව්‍යාප්ත වූ පවුල් ක්‍රමය නැතිනම් දරු මුනුබුරන් එකම වහලක් යට වාසය කිරීම දක්නට ලැබේ. ව්‍යාප්ත වූ පවුල සහ එහි සාමාජිකයන්ගේ බලපෑම ළමයාගේ මානසික හා ශාරීරික වර්ධනයට රුකුලක් වේ.ළමයා පෝෂණය කිරීම, හදා වඩා ගැනීම සහ චර්යාවන්ගේ හැඩ ගැස්ම උදෙසා ව්‍යාප්ත වූ පවුලේ සාමාජිකයන්ගේ මැදිහත්වීම, මඟ පෙන්වීම සහ උපදෙස් අපේ චාරිත්‍රවලින් පිළිගෙන තිබේ. එහෙත් මෙම අවස්ථාවේදීද එය සිදුවිය යුත්තේ ළමයාගේ මානසික හා ශාරීරික සෞඛ්‍ය වර්ධනයට සහ සුරක්ෂිතභාවයට අනතුරක් සිදු නොවන ආකාරයෙන් බව අප හොඳින් මතක තබා ගත යුතුය.දේශීය නීතිය යටතේ විශේෂයෙන් පුද්ගල නීතිය යටතේ ළමයින්ගේ භාරකාරත්වය සහ ළමයින් නඩත්තු කිරීම පිළිබඳ ප්‍රශ්නවලදී පිළිගන්නා ළමයාගේ වැඩීම, යහපත පිළිබඳ සංකල්පය ළමා අයිතිවාසිකම් පිළිබඳ ජාත්‍යන්තර සම්මුතියේ පහත දැක්වෙන ආකාරයෙන් ඇතුළත් කර තිබේ.“ළමයින් පිළිබඳ වූ සියලු ක්‍රියාකාරකම්වලදී, ඒවා පොදු හෝ පෞද්ගලික හෝ සමාජ සුභ සාධන ආයතන, නීතිය ක්‍රියාත්මක කරන අධිකරණ, පරිපාලන බලධාරීන් නැතහොත් ව්‍යවස්ථාදායක මණ්ඩල විසින් කරනු ලැබුවද, ළමයාගේ වැඩීම, යහපත එහිදී මූලිකව සැලකිය යුතු කරුණක් විය යුතුයි. (3(1) වගන්තිය ළමා අයිතිවාසිකම් පිළිබඳ ජාත්‍යන්තර සම්මුතිය)ළමයා සම්බන්ධයෙන් ගන්නා සෑම තීරණයකදීම මූලික අවධානය යොමු කළ යුත්තේ “ළමයාගේ වැඩිම යහපත” යන සංකල්පය කෙරෙහිය. විශේෂයෙන් ළමයාගේ අයිතිවාසිකම් සහ ළමයාගේ මවුපියන්ගේ හෝ වෙනත් නීත්‍යානුකූල භාරකරුවකුගේ අයිතිවාසිකම් අතර ගැටීමක් ඇතිවන අවස්ථාවකදී එවැනි ගැටීමක් සමථයකට පත්කරනු ලබන්නේ “ළමයාගේ වැඩිම යහපත” පිළිබඳ සංකල්පය මුල්කොට ගෙනයි.විශේෂයෙන් අපේ ශ්‍රී ලාංකීක සමාජයේ පවුල්වල ළමයින් ස්ත්‍රී පුරුෂ භේදය මත විශේෂණයන්ට ලක්වන බව දක්නට ලැබේ. පුරුෂාධිපත්‍යය ඓතිහාසික වශයෙන් මුල්බැසගත් අපේ සමාජයේ ගැහැණු දරුවන්ට වඩා පිරිමි දරුවන්ට වඩාත් විශේෂ සැලකිල්ලක් දක්වන අවස්ථා බොහෝ විට දැකිය හැකියි. උදාහරණයක් වශයෙන් දරුවන් පෝෂණය කිරීමේදී පවා මවුපියන් පිරිමි දරුවන්ට වඩාත් පෝෂ්‍යදායී ආහාර ලබාදීමත්, ගැහැණු දරුවන්ට කුමක් හෝ ඉතිරි වන ආහාරයක් දීමත් පුරුද්දක් කරගෙන තිබේ. ඒ වගේම අධ්‍යාපනය හා රැකියා අවස්ථාවලට ප්‍රවේශ වීමේදීත් පිරිමි දරුවන්ගේ අධ්‍යාපනික හා රැකීරක්ෂා කටයුතු ගැන වැඩි සැලකිල්ලක් දක්වනු ලැබේ. ගැහැණු දරුවාව අඩු වයසින් විවාහ කර දීමටද ඇතැම් මවුපියයෝ උත්සාහ කරති.මේ ආකාරයෙන් පවුලක් තුළත් ඉන් පිටතදීත් දරුවාට යම්කිසි විශේෂයක් දැක්වීම ළමයින් සතු සමානාත්මතාවයට ඇති අයිතිවාසිකම උල්ලංඝනය කිරීමක් වේ.බොහෝ අවස්ථාවල වැඩිහිටියන් ළමයින්ගේ අයිතිවාසිකම් පිළිබඳ කතා කිරීමට මැළිකමක් දක්වයි. ළමයින්ට අයිතිවාසිකම් ලබාදීම නිසා ළමයින්ව තමාට පාලනය කරගත නොහැකි තත්ත්වයකට පත්විය හැකි බව ඇතැම් මවුපියන් හා ගුරුවර ගුරුවරියන් විශ්වාස කරති. ළමයින් තමන්ට විරුද්ධව නැ සිටියි කියා ඇතැම් අය විශ්වාස කරති. මේ සියල්ල වැරැදි සිතුවිලිය. මෙලෙස සිතන්නේ ළමා අයිතිවාසිකම් පිළිබඳ ඔවුනට නිවැරැදි අවබෝධයක් නොමැති නිසයි. කෙසේ වෙතත් ළමා අයිතිවාසිකම් පිළිබඳ වැරැදි අදහස් අපේ මනසින් ඉවත් කරගත යුතුව ඇත.අනාගතයේ යෞවනයට පා තබන වත්මන් ළමා පරපුරේ මානසික, ශාරීරික හා අාධ්‍යාත්මික හා සමාජ සුභ සිද්ධිය වර්ධනය සහ සුරක්ෂිතභාවය සහතික කිරීමට අදිටන් කර ගනිමු. පවුලට, ගමට සහ රටට බරක් නොවන ළමා පරපුරක් බිහි කිරීමට අප හැමගේ උපරිම ශක්තිය ලබාදීමට වෙහෙසෙමු..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>01</day>
    </date>
    <link>http://www.dinamina.lk/2013/10/01/_art.asp?fn=f1310015</link>
    <topic>ජීවිතයේ දෙවැනි ළදරු විය කාටත් පොදුය මේ වැඩිහිටි විය</topic>
    <author>ශාන්ති වර්ණකුලසූරිය</author>
    <content>සුපුරුදු පරිදි සෑම වසරක් පුරාම සමරන්නා වූ තවත් වැඩිහිටි දිනයක් අදට යෙදී ඇත. වැඩිහිටියකු යනු පුද්ගලයකු වයසින් මුහුකුරායාමත් සමඟ ශාරීරික හා මානසික වශයෙන් අවදානම් තත්ත්වයකට හා හුදකලාභාවයට පත්වන ක්‍රියාදාමයක් ලෙස හඳුන්වා දිය හැකි ය.මානව වර්ගයාගේ විකාශය තුළ එදා සිට අද දක්වා සියලුම ජීවයන්ට පොදු ධර්මතාවක් ලෙස මෙය හැඳින්විය හැකිය. ලෝකයේ එක් එක් රටවලට ආවේණික වූ පෙර අපර දෙදිග රටවල සංස්කෘතීන්ට අනුව වයෝවෘද්ධ වුවකුගේ පැවැත්ම ගොඩනැඟී ඇති නමුත් අපරදිග සංස්කෘතියට වඩා සාපේක්ෂව පෙරදිග සංස්කෘතිය තුළ වැඩිහිටියන්ට සැලකීම තරමක් දුරට හෝ යහපත් බව ප්‍රකාශ කළ හැකිය.කෙමෙන් කෙමෙන් ලෝකය විශ්ව පවුලකට පත්වන අද ලොව විවෘත ආර්ථිකය තුළ ආත්මාර්ථකාමී බව, සුඛෝපභෝගි බවට ලොල්වීම තුළ මේ මනුෂ්‍යත්වයට ද මිලක් නියම වී ඇති හෙයින් වැඩිහිටියන්ට සැලකීමේ ධර්මතාව අද්‍යතන සමාජයෙන් කෙමෙන් වියැකී යමින් පවතී.වැඩිහිටියන් යනු ජාතියක කෞතුක සම්පතකි. අප ජීවත් වන ලෝකය ගොඩනැඟී ඇත්තේ ඔවුන්ගේ ශක්තියෙන් ය. අද්‍යතන ශ්‍රී ලංකාවේ සමස්ත ජනගහනයෙන් 10% ක් වූ වැඩිහිටි ජනගහනය 2025 වන විට 22% ක් වෙතැයි ගණන් බලා තිබේ. 2050 වන විට පනස් විය ඉක්ම වුවන්ගේ සංඛ්‍යාව 50% දක්වා වර්ධනය වෙතැයි අපේක්‍ෂා කෙරේ. මේ අනුව 2040 වන විට ශ්‍රී ලංකාවේ වයස අවුරුදු 60 ට වැඩි ජනතාව වයස අවුරුදු 15 ට අඩු ළමයි සංඛ්‍යාවට වඩා ඉහළ යනු ඇතැයි අපේක්‍ෂා කෙරේ.එහෙත් මෙම සංඛ්‍යා ලේඛනවලින් ඉවත්ව වැඩිහිටියා වෙනුවෙන් රාජ්‍ය මට්ටමේ මැදිහත්වීම මෙන්ම සමස්ත සමාජයේ මැදිහත්වීම අත්‍යවශ්‍ය ය.විශේෂයෙන් මහින්ද චින්තන ප්‍රතිපත්ති ප්‍රකාශය තුළ “තම ජීවිතය දරුවන් වෙනුවෙන් කැප කළ ජ්‍යෙෂ්ඨ පුරවැසියන්ට තනි වෙන්නට මම ඉඩ නොදෙමි” (මහින්ද චින්තන 2010 – පිටුව 15)යන ප්‍රකාශය මෙන්ම “ජ්‍යෙෂ්ඨ පුරවැසියන්ට අභිමානයෙන් ජීවත් වීමට අවශ්‍ය පසුබිම නිර්මාණය කිරීමට උපකාරවීම අපගේ වගකීමකි.” (මහින්ද චින්තන 2010 – පිටු 22) යනුවෙන් කෙරෙන අවධාරණය ද අතිශයින් ම වැදගත් ය.කෙසේ නමුත් අධ්‍යතනය වන විට වැඩිහිටියන්ට නොසැලකීම සමාජයේ ශීඝ්‍රයෙන් වර්ධනය වීමක් දක්නට ලැබේ. මේ සඳහා රට තුළ වැඩිහිටියන් උදෙසා විවිධ සුබසාධන කටයුතු ක්‍රියාත්මක වුව ද සිදුවිය යුත්තේ සමාජයේ පුද්ගලයන් තුළ මානසික වශයෙන් වැඩිහිටි සුබසාධන ප්‍රතිපත්තියක් සකස් කරලීමට උත්සාහ ගැනීම ය. ඒ සඳහා මහලු වියේ දී තම මවුපියන්ගේ, වැඩිහිටියන්ගේ මානසික තත්ත්වයන් තේරුම් ගැනීම සඳහා සමාජයේ පුද්ගලයන් දැනුවත් කිරීම් ආදිය ක්‍රියාත්මක කිරීමෙන් යහපත් ප්‍රතිඵල ලබා ගත හැකි ය.වර්තමාන සමාජය ගත් කළ බොහෝ අවස්්ථාවල දී තරුණ ප්‍රජාව තමන් කරන රැකියා, රාජකාරි අනුව බෙහෙවින් කාර්ය බහුලව සිටී. ඒ හේතුවෙන් තමන්ගේ මවුපියන් වැඩිහිටියන් වෙනුවෙන් කාලය වැය කිරීමට ඉතාම අපහසු ය. ඒ හේතුවෙන් වැඩිහිටි ප්‍රජාව මෙසේ අසරණ තත්ත්වයට පත්වීමක් දක්නට ලැබේ. නමුත් මහලු විය යනු පුද්ගලයකුගේ මතක ශක්තිය, කායික ශක්තිය කෙමෙන් කෙමෙන් ක්ෂය වීමේ අවධියකි. එහිදී මහලු වියේ පුද්ගලයන්ට ශාරීරික හා මානසික වශයෙන් විවිධ රෝගවලට ගොදුරු වීමට සිදුවේ. මේ තත්ත්වය හොඳින් අවබෝධ කරගැනීමෙන් වැඩිහිටියන් මෙසේ අසරණවීම වළක්වා ගැනීමට කටයුතු කළ හැකි ය.මිනිසකු උපතේ සිට ම මරණය දක්වාම හැම දෙයක්ම කරනුයේ තම ජීවිතය අභ්‍යන්තරයේ ලැඟුම් ගෙන ඇත්තා වූ තනිකම නමැති මනෝභාවයෙන් අත්මිදීමට ය. කෙමෙන් වයෝවෘද්ධ විය කරා ළඟා වෙන වැඩිහිටියන් සමාජීය ජීවිතයෙන්, පවුල් සංස්ථාවෙන් වෙන් වූ විට සහෘදයන් ගෙන් ආදරය, රැකවරණය, ආරක්‍ෂාව නොලැබෙන විට නොයෙක් ලෙඩ රෝගවලට ගොදුරුවීම, උන්මාදයට පත්වීම, කාම අපරාධවලට පෙලඹීම, නිවසින් පලා යාම, සිය දිවි නසා ගැනීම ආදිය සඳහා පෙලඹීමේ ප්‍රවණතාව වැඩි වේ. මෙම තත්ත්වය මානසික මෙන්ම ශාරීරික ලෙස ද බලපා යි.සෑම දෙයක් ම අමතක කරවන ඇල්ෂීමර් රෝග තත්ත්වය බොහෝ වැඩිහිටියන් තුළ දක්නට ලැබෙන්නේ මෙවැනි හේතූන් මත ය.වැඩිහිටියා යනු රටේ ජ්‍යෙෂ්ඨතම පුරවැසියා ය. වැඩිහිටියෝ යනු අසරණයෝ නොවෙති. ඔවුන් ජාතියේ මුර දේවතාවුන් බඳු ය.වැඩිහිටියන්ට සැලකීම බෞද්ධ දර්ශනයේ ඉහළින් ම අගය කරන්නකි. සිඟාලෝවාද සූත්‍රයෙන් මෙන්ම සප්ත අපරිහානි ධර්මවල ද එය මනාව පෙන්වා දී ඇත.සිඟාලෝවාද සූත්‍රයේ සඳහන් පරිදි මවුපියන් හා දූ දරුවන් අතර යුතුකම් හා වගකීම් නිවැරැදි අයුරින් ඉටු වන්නේ නම් මෙවන් තත්ත්වයක් අද සමාජය තුළ වැඩිහිටියන්ට අත් නොවනු ඇත.බටහිර සංස්කෘතියේ වැඩිහිටියන් ට සැලකීම නම් වසරකට වරක් මල් කළඹක් යැවීම, දුරකථනයෙන් සුබ පැතීම වැනි සංකර වංචනික සිරිත් ශ්‍රී ලංකාවට උචිත නොවේ. උදේ සවස බුලත් හුරුල්ලක් දීමට නොහැකි නම් අත් එකතු කර දණ නමා වඳින්නට වියදමක් යන්නේ නැත.අපේ වැඩිහිටියන් ට අවශ්‍ය මිල මුදල්, මල් පොකුරු වැනි සෝභන සිරිත් නොවේ හෘදයංගම ආශීර්වාදය හා තෘප්තියයි.ආදරය හා රැකවරණයයි. ඒ සඳහා සුභසාධන සේවා, අණ පනත්, ප්‍රතිපත්ති අප වැනි බෞද්ධ රටක වැඩිහිටියන්ට සැලකීම සඳහා අවැසි නොවේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>01</day>
    </date>
    <link>http://www.dinamina.lk/2013/10/01/_art.asp?fn=f1310016</link>
    <topic>ලෝක ළමා දිනයට එක්වන පුත්තලම ප්‍රාදේශීය සභාව</topic>
    <author/>
    <content>පුත්තලම ප්‍රාදේශීය සභාවේ සභාපති මන්ත්‍රී මණ්ඩලය සහ කාර්ය මණ්ඩලය මෙහෙයීමෙන් ජනාධිපති ආර්යා ශිරන්ති රාජපක්‍ෂ මැතිනියගේ ප්‍රධානත්වයෙන් පුත්තලම සිරම්බඩිය ක්‍රීඩාංගණයේ දී 5 දින උදේ 9.00 ට පැවැත්වෙන ලෝක ළමා දින උත්සවය පිළිබඳව පුත්තලම ප්‍රාදේශීය සභාවේ සභාපති නිමල් බමුණුආරච්චි මහතා සමඟ පිළිසඳරකින් පසුව සකස් කළ ලිපියකි.රටක් ගොඩනගන්නට මුලින්ම ළමයා ගොඩනැඟීම කළ යුතුය යන්න විද්වත් මතයයි. මෙවන් සංකල්ප පෙරදැරි කරගෙන ළමයින් ගේ අයිතින් ආරක්‍ෂා කර ගැනීමට ළමා සංවර්ධනයට ජාත්‍යන්තර මට්ටමින් මෙන්ම ජාතික මට්ටමින් ද ක්‍රියාත්මක වන වැඩපිළිවෙළ රැසකි. එහෙත් අද ළමා පරපුරට අත් විඳින්නට ඇති දුෂ්කරතා හමුවේ ඒවා ප්‍රමාණවත් ද යන්න ගැන මෙවර විශ්ව ළමා දිනය සමරන මොහොතේ අපේ් අවධානය යොමු විය යුතුයි.ශ්‍රී ලංකාවේ නීතිය යටතේ ළමයා අර්ථ දැක්වීම විවිධය. ළමයින් හා තරුණයන් පිළිබඳව පනතේ ළමයකු යනු වයස අවුරුදු 14ට අඩු පුද්ගලයෙකි. දණ්ඩ නීති සංග්‍රහයේ ඇතුළත් වයස් කාණ්ඩ වන අවුරුදු 8, 10, 12, 14, 16 සහ 18 වයස් මට්ටම්වල දී ළමයින් සම්බන්ධයෙන් කෙරෙන අපරාධ පිළිබඳ සඳහන් වෙයි. ශ්‍රී ලංකාවේ ළමා අයිතිවාසිකම් පිළිබඳ ප්‍රඥප්තියේ සඳහන් වන්නේ වයස 18 අඩු සෑම අයෙකුම ළමයෙකු බව ය.කාන්තාවන් තරුණයන් හා ළමයින් සේවයේ යෙදවීම පිළිබඳ ආඥා පනත යටතේ ළමයෙකු යනු වයස අවුරුදු 14 ට අඩු පුද්ගලයෙකි. මෙසේ වයස් සීමාවෙන් විවිධ ආකාරයෙන් නිර්වචනය වුව ද ළමයාගේ ළමා කාලය සොරා ගන්නා අවස්්ථා සෑම පැයකම සෑම දිනක ම කොතනක හෝ සිදුවෙයි.අප රටේ ළමා අයිතිවාසිකම් ආරක්‍ෂා කිරීම ළමා සුබසාධනය ළමා හිමිකම් ප්‍රවර්ධනය පිණිස කටයුතු කරන රාජ්‍ය ආයතන ත්‍රිත්වය වන්නේ ජාතික ළමා ආරක්‍ෂක අධිකාරිය ය. පරිවාස හා ළමා ආරක්‍ෂක සේවා දෙපාර්තමේන්තුව සහ ළමා ලේකම් කාර්යාලය යි. ජනාධිපති මහින්ද රාජපක්‍ෂ මහතා මහින්ද චින්තන ප්‍රතිපත්ති මාලාවේ එක් ප්‍රතිඥාවක් වනුයේ ළමා සංවර්ධන ළමා අමාත්‍යාංශයත් මේ ආයතනයත් එකමුතුව පියවර රැසක් ගැනීම පිළිබඳව යි.ජාත්‍යන්තර ලෝක ළමා දිනය සමරන අප එහි පසුබිම විමසිලිමත් විය යුතු ය. දෙවන ලෝක සංග්‍රාමයෙන් පසුව ලෝකයේ බොහෝ රටවල ඇතිවූ සමාජ ආර්ථික බිඳ වැටීම නිසා හීන වූ ළමා සුරක්‍ෂිත බව ඔවුන් කෙරෙහි වූ අඩු අවධානය මේ සඳහා මුල පිරීම වූයේ ය. ලොව පුරා පැවැති මේ තත්ත්වය නිරීක්‍ෂණය කළ එක්සත් ජාතීන්ගේ සංවිධානයට අනුබද්ධ ආයතන විසින් ළමයින්ගේ අයිතිවාසිකම් සහ අවශ්‍යතා පිළිබඳ අවධානය යොමු කිරීම සිදු කෙරුණා.ඒ අනුව ජාත්‍යන්තර ළමා දිනයක් පැවැත්වීමේ අදහස එක්සත් ජාතීන්ගේ සංවිධානයට ඉදිරිපත් කෙරුණේ 1952 වර්ෂයේ දී ය. මෙහි ප්‍රතිඵලයක් ලෙස රටවල් 40ක එකමුතුවෙන් 1953 වසරේ දී ලෝක ළමා දිනයක් පැවැත්විය යුතු යයි ස්ථිර වශයෙන් ප්‍රකාශයට පත් කිරීම කළ යුතු බවට වර්ෂ 1954 එක්සත් ජාතීන්ගේ සංවිධානය නිර්ණය කළේ ය. ඒ අනුව සෑම වසරකම ඔක්තෝබර් 01 දා ලෝක ළමා දිනය සමරනවා.ශ්‍රී ලංකාව ද ජාත්‍යන්තර ළමා දිනය සමරන්නේ මෙයට වසර 50 කට ආසන්න කාලයක සිට යි.ළමයින් යනු විශේෂ අනන්‍යතාවකින් යුතු ඔවුනටම ආවේණික සැඟවුණු සුවිශේෂ අනන්‍යතාවකින් යුතු ඔවුනට ආවේණික සැඟවුණු සුවිශේෂ කුසලතාවන් ගෙන් පුර්ණ වුවන් ය.අද දරුවනට නිදහස් ළමා ලෝකයක් නැත්තේ ය. බිහි වූ දින රෝහලින් නිවසට ගෙනෙන දරුවා කටේ කිරි සුවඳ යන්නත් පෙර රූපවාහිනියට පුරුදු කරන දෙමව්පියන් පොත් ගොන්නක්ද ඒ තුළ වගකීම් ගොන්නක් ද කර පින්නා ගෙන තරඟකාරී ලෝකයට ඇතුළු කරයි.බොහෝ අය ජගත් ළමා දිනය සැමරීමට තෝරා ගන්නේ කොළඹ නගරය ආශ්‍රිත දරුවන් ය. එදිනට මේ දරුවනට තෑගි බෝග ලැබෙනවා. පාසල් තරග පවත්වයි. මේ ආදි ක්‍රියාකාරකම් රැසක් තුළින් නාගරික දරුවනට සතුට අත් විඳීමට සලස්වයි. බැංකු, මුල්‍ය සමාගම්, ව්‍යාපාරික ආයතන, රාජ්‍ය නොවන සංවිධාන, මේ සෑම දෙනාම බොහෝ විට ජගත් ළමා දින සැමරීමට තෝරා ගන්නේ කොළඹ වුවත් ගැමි ප්‍රදේශයක් වන සිරම්බිඩිය ග්‍රාමය තෝරා ගැනීම ගැන සතුටුයි.ලංකාවේ බොහෝ දුරට ලෝකයේ අනෙක් රටවලට වඩා සුළු අපරාධ, යාචක වෘත්තිය, මෙහෙකාර සේවය, ළමා ගණිකා වෘත්තිය, ළමා කම්කරු වෘත්තියට සහ විවිධ ක්‍රම මඟින් මුදල් ඉපයීමට අඩු වී තිබෙනවා. බොහෝ දුරට දුප්පත්කම නිසා පාසල් අධ්‍යාපනයට නැවතීමේ සලකුණ තැබුවන් ය. එහෙත් ලංකාවේ ඉපදෙන්නට පෙර මිය යන තෙක් සහනාධාර දෙන එකම රට නිසා එලෙස සිදු නොවෙයි.ජාත්‍යන්තර ලෝක ළමා දිනය සමරන මේ මොහොතේ ළමයින් වෙනුවෙන් ඉටු කළ යුතුකම් මෙපමණකයි පැවසිය නොහැකියි. ඉටු වී ඇති යුතුකම් වලට වඩා ඉටු කළ යුතු තම යුතුකම් ඉටු කරන වැඩිහිටි අප සිතට ගත යුතු එක් දෙයක් තිබේ. එනම්, සුන්දර ළමා ලෝකය අඳුරු වන්නේ වැඩිහිටියන්ගේ ඇතැම් ක්‍රියා නිසා බව ය. එසේ නම් වැඩිහිටි අපගේ යුතුකම වන්නේ දරුවන්ගේ සොඳුරු ලෝකය අඳුරුවන්නට නොදී ඔවුන් රැක බලා ගැනීම යි’.</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>02</day>
    </date>
    <link>http://www.dinamina.lk/2013/10/02/_art.asp?fn=n1310021</link>
    <topic>යුද විරුවන්ට මුවා වී පිටරටින්වාසි ගන්නා කල්ලි රැසක්</topic>
    <author>විජයානි එදිරිසිංහ</author>
    <content>යුද විරුවන් යොදාගෙන ඒ හරහා රජය අපකීර්තියට පත් කරමින් දේශීය හා ජාත්‍යන්තර වශයෙන් විවිධාකාර වාසි ලබාගන්නා සංවිධාන ගණනාවක් පිළිබඳ තොරතුරු ශ්‍රී ලංකා යුද විරුවන්ගේ සංගමය මඟින් හෙළිකරගෙන තිබේ.මෙවැනි සංවිධානයක් පසුගියදා මෙරටට පැමිණි එක්සත් ජාතීන්ගේ මානව හිමිකම් පිළිබඳ මහ කොමසාරිස් නවනීදන්පිල්ලේ හමුවී මෙරට යුද විරුවන්ගේ අභිමානයට සහ රජයට හානිකර අන්දමින් කරුණු කියා ඇය හරහා ඉල්ලීම් ගණනාවක්ද කර තිබේ.අතුරුදන් වූ රණවිරුවන්ගේ නාමයෙන් පිහිටුවා ඇති එම සංවිධානයේ සභාපතිනිය ලෙස මහනුවර ප්‍රදේශයේ කාන්තාවක් කටයුතු කරයි. ඇය ඇතුළු සංගමයේ සෙසු පිරිස නවනීදන්පිල්ලේ මහත්මිය හමුවී ඇත්තේ බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදීය.මෙම කාන්තාව නවනීදන් පිල්ලේ ඉදිරියේ දිගු කතාවක්ද කර තිබේ. එහිදී අතුරුදහන් වූ යුද විරුවන් වෙනුවෙන් මළගමක් පවත්වා ස්මාරකයක් තනාදීමට අවස්ථාව සලසා දෙන්නැයි නවනීදන්පිල්ලේගෙන් ඉල්ලා ඇත. එවැනි ඉල්ලීම් ගණනාවක්ම නවනීදන්පිල්ලේ වෙත ඉදිරිපත් කර තිබේ.ඇයගේ මේ සංගමය එම ඉල්ලීම කිසි දිනෙක ශ්‍රී ලංකා රජය වෙත ඉදිරිපත් කර නොමැත.තවද යුද විරුවන් සිහිපත් කිරීමට කෝට්ටේ පාර්ලිමේන්තු සංකීර්ණය අසල රජය ඉදිකර ඇති දැවැන්ත ස්මාරකය පිළිබඳ කරුණු වසන් කරමින් ඇයගේ කතාවෙන් වක්‍රාකාරව පෙන්වාදී ඇත්තේ රජය රණවිරුවන් වෙනුවෙන් කිසිවක් සිදු කර නොමැති බවයි.මෙවැනි සංවිධාන යුද විරුවන්ගේ අභිමානයට රජයට බරපතළ ලෙස හානිකර අන්දමින් ක්‍රියා කරන ව්‍යාපාර බව පෙන්වා දෙන ශ්‍රී ලංකා යුදවිරුවන්ගේ සංගමය එවැනි සංවිධාන වලට එරෙහිව කටයුතු කිරීමට ඔවුන් සූදානම් බවද පෙන්වා දුන්නේය.යුද්ධය ජයග්‍රහණය කළ යුද විරුවන්ට ජාත්‍යන්තර වශයෙන් එල්ලවන යුද අපරාධ චෝදනාවලට පෙනී සිටීම යුද විරුවන් හට සමාජයේ වැදගත් ස්ථානයක් හිමි ගැන්වීම, විවිධ සංවිධාන යුද විරුවන් යොදා ගනිමින් විවිධ සංවිධාන පිහිටුවීම තුළින් ඔවුන්ට සිදුවන විවිධ අපහසුතාවලට එරෙහිව කටයුතු කිරීම, යුද විරු අභිමානයට කැළල් කරන සංවිධානවලට එරෙහිව නැඟී සිටීම ඇතුළු අරමුණු ගණනාවක් මත ශ්‍රී ලංකා යුද විරුවන්ගේ සංගමය පිහිටුවාගෙන තිබේ.ත්‍රිවිධ හමුදාවේ සේවය කර බිහිසුණු යුද්ධයකට මුහුණ දී රට වෙනුවෙන් රටේ ඒකීයභාවය වෙනුවෙන් සටන් කර ආබාධිත තත්ත්වයට පත් හා විශ්‍රාම ලත් ජ්‍යෙෂ්ඨ හමුදා නිලධාරීන් රැසකගේ එකතුවෙන් එම යුද විරු සංගමය සමන්විත වෙයි. ත්‍රිවිධ හමුදාවේ හා පොලිසියේ යුද විරුවෝ මෙහි සාමාජිකත්වය දරති.යුද විරුවන්ට උදව් කරන මුවාවෙන් පිහිටුවාගෙන ඇති බොහෝ සංවිධාන මෙරට යුද අපරාධ චෝදනා ගෙනඒමට කටයුතු කරන ජාත්‍යන්තර කුමන්ත්‍රණකාරී සංවිධානවලට තොරතුරු එක්රැස් කර ලබාදීමේ කොන්ත්‍රාත්තුවක යෙදී සිටී.රණවිරුවන් යොදාගෙන බිහිවන ව්‍යාපාරික සංගම් පිළිබඳව ඔවුන්ගේ කර්තව්‍යයන් පිළිබඳව සෘජුවම සොයා බලන බව ශ්‍රී ලංකා යුද විරු සංගමය පවසයි.ඒ අතරම විශ්‍රාමික යුද විරුවන්ගේ සුබ සාධන කටයුතු ස්වයංරැකියා අවස්ථා ලබාදීමට කටයුතු කරන අතර ඔවුන්ට රාජ්‍ය සහ පෞද්ගලික අංශ වල රැකියා අවස්ථා රැසක් ලැබී ඇතැයිද පවසයි.දුරකථන අංක 071 - 7920919 අමතා සංගමයෙන් ඒ පිළිබඳ තොරතුරු ලබා ගැනීමටද අවස්ථා සලසා තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>02</day>
    </date>
    <link>http://www.dinamina.lk/2013/10/02/_art.asp?fn=n13100214</link>
    <topic>බුද්ධගයාවේ ආරක්ෂක තත්ත්වයසොයා බලන්න දූත පිරිසක්</topic>
    <author/>
    <content>බොදු බැතිමතුනගේ පරම පූජනීයතම සිද්ධස්ථානය වශයෙන් සැළකෙන දඹදිව බුද්ධගයාවට පසුගියදා එල්ලවූ ප්‍රහාරයෙන් අනතුරුව දඹදිව සිද්ධස්ථාන වන්දනාමාන කිරීම සඳහා ගමන් ගන්නා ශ්‍රී ලාංකීය බොදු බැතිමතුනගේ ආරක්ෂක තත්ත්වය සම්බන්ධයෙන් සොයා බැලීම සඳහා අස්ගිරි පාර්ශ්වයේ මහානායක අතිපූජ්‍ය උඩුගම ශ්‍රී බුද්ධරක්ඛිත මහානාහිමිපාණන් වහන්සේ ප්‍රමුඛ දූත පිරිසක් ‍ඊයේ (01) පස්වරුවේ දඹදිව බලා පිටත්ව ගියහ.ශ්‍රී ලංකන් ගුවන් සේවයට අයත් යූ. එල්. 171 දරන විශේෂිත ගුවන් යානයෙන් පස්වරු 6.45ට මෙම දූත පිරිස බැංගලෝරය බලා පිටත්ව ගිය අතර, එම පිරිස දින 05ක කාලයක් දඹදිව සිද්ධස්ථානයන් කරා ගොස් එහි වත්මන් තත්ත්වය සොයා බැලීමට නියමිතය.දූත පිරිස පිටත්ව යාමට මත්තෙන් විශේෂ සෙත් පිරිත් සජ්ඣායනාවක් ද ගුවන් තොටුපළේ දී පැවැත්විණි.පසුගියදා බුද්ධගයාවට එල්ල වූ ප්‍රහාරය හේතුවෙන් දඹදිව වන්දනාවේ යාමට බොහෝ බොදු බැතිමතුන් බියට පත්ව සිටිය ද, මේ වන විටත් ඉන්දීය මධ්‍යම රජයේ හා බිහාර් ප්‍රාන්ත ආරක්ෂක අංශවල උපරිම ආරක්ෂාවක් බුද්ධගයාවට හා සෙසු දඹදිව සිද්ධස්ථානයන් වෙත ලැබී ඇති බව වාර්තා වේ.තමිල්නාඩු ප්‍රාන්තය හරහා ගමන් කිරීමේ දී ශ්‍රී ලාංකීය බොදු බැතිමතුනට විඳින්නට සිදු වන විවිධ හිරිහැර හා බාධා පිළිබඳ සැළකිල්ලට ගනිමින් ඒ වෙනුවට දඹදිව සිද්ධස්ථාන වන්දනාමාන කිරීම සඳහා බැංගලෝරය හරහා නව ගමන් මාර්ගයක් හඳුන්වාදීම ද මෙහිදී සිදු කිරීමට නියමිතය.එමෙන්ම ආසියාවේ ආශ්චර්යය කරා රට ගමන් කරනු ලබන මේ අවස්ථාවේ දී ඒ වෙනුවෙන් ත්‍රවිධ රත්නයේ ආශිර්වාදය ලබා ගැනීම සඳහා මෙන්ම, ජනාධිපති මහින්ද රාජපක්ෂ මහතාට හා රටට දැයට සෙත් පතා විශේෂ ආශිර්වාදාත්මක බෝධි පූජාමය පින්කමක් ද ලබන 4 වෙනිදා පස්වරුවේ බුද්ධගයා පරිශ්‍රයේ පිහිටි ජය ශ්‍රී මහා බෝ සමිඳුන් අභියස දී අස්ගිරි මහානාහිමියන් වහන්සේ ප්‍රධාන ගෞරවනීය මහා සංඝරත්නය විසින් පැවැත්වීමටත් කටයුතු යොදා තිබේ.අස්ගිරි මහා නාහිමියන් වහන්සේ සමඟින් ජනාධිපති ආගමික කටයුතු සම්බන්ධිකරණ ලේකම් පූජ්‍ය වටිනාපහ සෝමානන්ද හිමියන් සහ පූජ්‍ය කහවත්තේ සරණංකර හිමියන් ද මෙම දූත පිරිසට එක්ව සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>02</day>
    </date>
    <link>http://www.dinamina.lk/2013/10/02/_art.asp?fn=n1310022</link>
    <topic>වී මිලට ගෙන හිඟ තැබූ මිලියන 300ක් යළි ගොවීන්ට</topic>
    <author>විජයානි එදිරිසිංහ</author>
    <content>වී අලෙවි මණ්ඩලචය වී මිලදී ගෙන ගොවීන්ට ගෙවීමට නියමිතව තිබූ රුපියල් මිලියන 300ක හිඟ මුදල මේ සිකුරාදා වන විට වහාම ගෙවා අවසන් කරන ලෙසට සමුපකාර හා අභ්‍යන්තර වෙළෙඳ කටයුතු ඇමැති ජොන්ස්ටන් ප්‍රනාන්දු මහතා විසින් ඊයේ (01) වී අලෙවි මණ්ඩලයේ සභාපති කේ.ඩී. ජයසිංහ මහතාට දැනුම් දී තිබේ.ඇමැතිවරයා සහ මහා භාණ්ඩාගාරයේ නිලධාරීන් අතර ඊයේ (01) පැවැති සාකච්ඡාවකදී භාණ්ඩාගාරයෙන් රුපියල් මිලියන 300ක් ලබා දුන් බව ඇමැතිවරයා පැවැසීය.මෙම කන්නයේ රුපියල් මිලියන 2900ක පමණ වී මෙට්‍රික් ටොන් 90000ක් පමණ වී අලෙවි මණ්ඩලය මඟින් මිලදී ගෙන තිබේ.එහිදී ගොවීන්ට රුපියල් මිලියන 300ක් පමණ ගෙවීමට තිබිණි. අද (02) සිට මෙම මුදල් ගෙවීම ආරම්භ කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>02</day>
    </date>
    <link>http://www.dinamina.lk/2013/10/02/_art.asp?fn=n1310023</link>
    <topic>5 ශිෂ්‍යත්වයෙන් ගාල්ල මහින්දයේ තත්සර ශ්‍රී ලංකාවෙන්ම එක</topic>
    <author>සුභාෂිණී සේනානායක සහ නිරූෂි විමලවීර</author>
    <content>පහ ශ්‍රේණිය ශිෂ්‍යත්ව විභාගයේ ලකුණු 198ක් ලබා ගනිමින් ගාල්ල මහින්ද විද්‍යාලයේ සඳරු තත්සර බලහේවා ශිෂ්‍යා ලංකාවේ ප්‍රථම ස්ථානය හිමිකරගෙන ඇත.ලකුණු 196ක් ලබා ගනිමින් දෙවන ස්ථානය සිසුන් තිදෙනෙක් හිමි කර ගෙන සිටින බවත් ලකුණු 195 ලබා ගනිමින් සිසුන් පස් දෙනෙක් තෙවන ස්ථානය හිමිකරගෙන සිටින බවත් විභාග කොමසාරිස් ඩබ්ලිව්. එම්.එන්.ජේ. පුෂ්පකුමාර මහතා ප්‍රකාශ කෙළේය.ලකුණු 196ක් ලබාගත් හෝමාගම ගොඩගම සුභාරති මහාමාත්‍ය විද්‍යාලයේ කවින්ද්‍රා ගිම්හානි ශිෂ්‍යාවත්, බෙලිහුල්ඔය කරගස්තලාව විදුහලේ ගනේවත්තගේ දොන් චානුක ධර්මරත්න ශිෂ්‍යයාත්, කෑගල්ල හෙට්ටිමුල්ල බණ්ඩාරනායක කනිෂ්ඨ විදුහලේ මුණසිංහගේ කුමාරගේ ජිනාලි විදුලංකා මුණසිංහ ශිෂ්‍යාවත් දෙවන ස්ථානය හිමිකරගෙන ඇතැයි ඒ මහතා කීවේය.ලකුණු 195ක් ලබා ගනිමින් තුන්වන ස්ථාන සිසුන් 5 දෙනෙකු හිමිකරගෙන සිටින බවත්, ගාල්ල අම්බලන්ගොඩ ධර්මාශෝක විදුහලේ ගොවිගමුවගේ සමිදු සත්සරණ සිල්වා, අම්බලන්ගොඩ සේරුපුත්‍ර පාසලේ පේදුරුහේවා කන්කානම්ගේ ෂේනුක ධුලංජන, රත්නපුර ඕපනායක විද්‍යාලංකාර ප්‍රාථමික විදුහලේ පිටුදුවගමගේ නුවාන් ශ්‍රී ගමගේ, කුලියාපිටි‍ය සුභාරති කණිෂ්ඨ විද්‍යාලයේ මාරසිංහ ආරච්චිලාගේ ඉසුරු කැලුම් කුමාර, කුලියාපිටිය විශාඛා බාලිකා විදුහලේ විජේසිංහ ආරච්චි‍ලාගේ සජනි සදීතා මැණිකේ යන සිසුන් බවත් වැඩිදුරටත් හෙතෙම කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>02</day>
    </date>
    <link>http://www.dinamina.lk/2013/10/02/_art.asp?fn=n1310024</link>
    <topic>පහ වසර ශිෂ්‍යත්ව කඩඉම් ලකුණු</topic>
    <author>නිරූෂි විමලවීර</author>
    <content>පහ වසර ශිෂ්‍යත්ව විභාගයේ එක් එක් දිස්ත්‍රික්කයන්හි කඩඉම් ලකුණු මට්ටම් ඊයේ(01) දා විභාග දෙපාර්තමේන්තුව විසින් නිකුත් කළේය. සිංහල මාධ්‍ය සඳහා වැඩිම කඩඉම් ලකුණු සංඛ්‍යාව 160ක් වූ අතර එය දෙමළ මාධ්‍ය සඳහා ලකුණු 156කි.කොළඹ, ගම්පහ, කළුතර, මහනුවර, මාතලේ, කුරුණෑගල, මාතර, ගාල්ල හා රත්නපුර යන දිස්ත්‍රික්කයන්හි සිංහල මාධ්‍ය කඩඉම් ලකුණු සංඛ්‍යාව 160ක්ද දෙමළ මාධ්‍ය කඩඉම් ලකුණු සංඛ්‍යාව 156ක්ද විය.  (1) කොළඹ දිස්ත්‍රික්කය (2) ගම්පහ දිස්ත්‍රික්කය (3) කළුතර දිස්ත්‍රික්කය (4) මහනුවර දිස්ත්‍රික්කය (5) මාතලේ දිස්ත්‍රික්කය (6) කුරුණෑගල දිස්ත්‍රික්කය (7) මාතර දිස්ත්‍රික්කය (8) ගාල්ල දිස්ත්‍රික්කය (9) හම්බන්තොට දිස්ත්‍රික්කය (10) යාපනය දිස්ත්‍රික්කය (11) කිලිනොච්චිය දිස්ත්‍රික්කය (12) මන්නාරම දිස්ත්‍රික්කය (13) මොනරාගල දිස්ත්‍රික්කය (14) නුවරඑළිය දිස්ත්‍රික්කය (15) බදුල්ල දිස්ත්‍රික්කය (16) අනුරාධපුර දිස්ත්‍රික්කය (17) පොළොන්නරුව දිස්ත්‍රික්කය (18) වව්නියාව දිස්ත්‍රික්කය (19) මුලතිව් දිස්ත්‍රික්කය (20) මඩකලපුව දිස්ත්‍රික්කය (21) අම්පාර දිස්ත්‍රික්කය (22) ත්‍රිකුණාමලය දිස්ත්‍රික්කය (23) පුත්තලම දිස්ත්‍රික්කයසිංහල මාධ්‍ය160 160 160 160 160 160 160 160 156 --- --- --- 154 153 155 155 155 148 148 --- 153 151 155දෙමළ මාධ්‍ය156 156 156 156 156 156 156 156 155 154 153 153 153 153 154 151 153 154 153 155 154 152 152    .</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>02</day>
    </date>
    <link>http://www.dinamina.lk/2013/10/02/_art.asp?fn=n13100215</link>
    <topic>2012 දැයට කිරුළ පැවැති සමයේ</topic>
    <author/>
    <content>2012 වසරේ දැයට කිරුළ පැවැති සමයේ අනුරාධපුර ඔයාමඩුව අරිප්පු මාර්ග ප්‍රතිසංස්කරණයේ දී සිදු වී ඇති රුපියල් ලක්ෂ දෙසිය හැටක මූල්‍ය වංචාව සම්බන්ධව තවත් සිවු දෙනකුගේ රාජකාරි වහාම ක්‍රියාත්මක වන පරිදි තහනම් කළ බව උතුරු මැද පළාත් මාර්ග සංවර්ධන අධිකාරියේ සාමාන්‍යාධිකාරී එම්. ඩබ්ලිව්. එස්. බණ්ඩාර මහතා පැවැසීය.2012 වසරේ අනුරාධපුර පැවැති දැයට කිරුළ සංවර්ධන වැඩ සටහනට සමගාමීව අරිප්පු මාර්ගයේ කිලෝමීටර් 3.36ක් ප්‍රතිසංස්කරණය කිරීමේ දී සිදු කර ඇති අනුක්‍රමිකතා පිළිබඳ පත්කළ ත්‍රිපුද්ගල මූල්‍ය විමර්ශන කමිටුව විසින් සාමාන්‍යාධිකාරිවරයා වෙත 2013.07.08 දින මූල්‍ය විමර්ශන වාර්තාවක් ලබා දී ඇති අතර එහි දී චෝදනා ලත් ප්‍රධාන ඉංජිනේරු 2 – 1 ශ්‍රේණියේ වී. බී. කුමාරසිරි, ඉංජිනේරු 3 ශ්‍රේණියේ එස්. පී. ඒ. ඒ. ආර්. සමරකෝන්, කාර්මික නිලධාරි විශේෂ ශ්‍රේණියේ අයි. ඩී. ප්‍රේමලතා සහ කාර්මික නිලධාරි 3 ශ්‍රේණියේ එච්. පී. ආර්. ඊ. පතිරණ යන මහත්ම මහත්මීන්ගේ සේවය 2013.09.23 සිට ක්‍රියාත්මක වන පරිදි අත්හිටුවා තිබේ.මූල්‍ය වංචාවක් පිළිබඳ උතුරු මැද පළාත් මාර්ග සංවර්ධන අධිකාරියේ නියෝජ්‍ය සාමාන්‍යාධිකාරි සෙනරත් පුෂ්පකුමාර මහතාගේ සේවය මෙයට පෙර අත්හිටුවා තිබූ අතර වැඩ තහනම් කිරීමට එරෙහිව ඔහු ශ්‍රේෂ්ඨාධිකරණයේ නඩු පවරා තිබිණ. නියෝජ්‍ය සාමාන්‍යාධිකාරී තනතුර ලබා ගැනීමේදී තොරතුරු වසංකිරීම හේතුවෙන් උතුරු මැද පළාත් මාර්ග සංවර්ධන අධිකාරිය විසින් ඔහු සේවයෙන් පහකළ පසු ශ්‍රේෂ්ඨාධිකරණයේ පවරා තිබූ නඩුව ද ඉල්ලා අස්කර ගෙන තිබේ.දැයට කිරුළ සංවර්ධන වැඩසටහන යටතේ අරිප්පු මාර්ගය නවීකරණය කිරීම සඳහා රුපියල් මිලියන සියයක් රජය විසින් උතුරු මැද පළාත් සභාවට ලබාදී තිබිණි.මෙම මූල්‍ය වංචාව පිළිබඳ පරීක්ෂණ අඛණ්ඩව සිදු කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>02</day>
    </date>
    <link>http://www.dinamina.lk/2013/10/02/_art.asp?fn=n1310025</link>
    <topic>සියාම් ඝාතනයේ සැක 3කට කොන්දේසි සහිත සමාවක්</topic>
    <author>සිරන්ජනි කුමාරි</author>
    <content>රජයේ සාක්කිකරුවන් කිරීමට තීරණය කරයිහිටපු නියෝජ්‍ය පොලිස්පතී වාස් ගුණවර්ධන මහතා සම්බන්ධ බව කියන බම්බලපිටිය කෝටිපතී ව්‍යාපාරික මොහොමඩ් සියාම් ඝාතන සිද්ධියේ ප්‍රධාන සැකකරුවන් තිදෙනෙකුට නිතිපතිවරයාගේ සුවිශේෂි බලතල අනුව කොන්දේසි සහිත සමාවක් ලබා දී ඔහුන් රජයේ සාක්කිකරුවන් කිරිමට නිතිපතිවරයා තිරණය කොට ඇති බවට ඊයේ (01) කොළඹ අතිරේක මහේස්ත්‍රාත් මොහොමඩ් සහබ්දීන් මහතා වෙත දැනුම් දී තිබිණ.මොහොමඩ් සියාම් ඝාතන සිද්ධියට අදාළව දණ්ඩ නිතී සංග්‍රහයේ 127 වන වගන්තිය යටතේ මහේස්ත්‍රාත් හමුවේ සිදු කරන ලද පාපොච්චාරණ සළකා බලමින් ඔහුන් රජයේ සාක්කිකරුවන් ලෙස නම් කොට ඇති නිතිපතිවරයා මේ ඝාතනයට ඔහුන් අවමදායකත්වය ලබා දී ඇති හෙයින් මෙම කොන්දේසී සහිත සමාව ලබා දීමට තිරණය කොට ඇති බවට අධිකරණයෙන් කරුණු අනාවරණය විය.සැකකරුවන් දෙදෙනෙකු මේ කොන්දෙසි සහිත සමාව පිළිගත්ත ද පොලිස් කොස්තාපල් (68656) ප්‍රියන්ත සංජිව නැමැත්තා නිතිපතිවරයා විසින් යෝජිත කොන්දේසි සහිත සමාව ප්‍රතික්ෂ්‍රේප කළේය.පළමු සැකකරු වන මේ ඝාතන සිද්ධියේ කොන්ත්‍රාත්කරු බව සැලකෙන ගම්මැද දඩයක්කාරලාගේ ක්‍රිෂාන්ත විශ්වරාජ් කෝරළගේ ,දෙවන සැකකරු වන මෙහොමඩ් සියාම්ගේ මිතුරු සපත්තු ව්‍යපාරික මොහොමඩ් පවුස්ඩීන් මුත්ලිෆ් හා හත්වන සැකකරු ලෙස හදුන්වන ඝාතනය සදහා යොදා ගනු ලැබු වෑන් රථයේ රියදුරු වු පොලිස් කොස්තාපල් (68656)ආනන්ද පතිරණගේ ප්‍රියන්ත සංජීව යන සැකකරුවන් තිදෙනාට මෙසේ කොන්දේසී සහිත සමාව නිතිපතීවරයා විසින් ලබා දී තිබිණ.නිතිපතිවරයාගේ තිරණය මහේස්ත්‍රාත් අධිකරණය වෙත දැනුම්දිමෙන් අනතුරුව දහවල් බන්ධනාගාරය වෙත කරනු ලැබු දැනුම් දිමකට අනුව කොළඹ රිමාන්ඩ් බන්ධනාගාරයේ හා වැලිකඩ බන්ධනාගාරයේ රඳවා සිටි සැකකරුවන් තිදෙනා බන්ධනාගාරය විසින් පස්වරු දෙකට පමණ අධිකරණය වෙත ගෙන එනු ලැබිණ. අපරාධ නඩු සංග්‍රයේ 256 වන වගන්තිප්‍රකාරව නිතිපතිවරයා වෙත පැවරී ඇති සුවිශේෂි බලතල අනුව ලබා දුන් මේ කොන්දේසි සහිත සමාවට සැකකරුවන් දෙදෙනෙකුගේ ඥාතින් පමණක් ඊයේ (01) කොළඹ අතිරේක මහෙස්ත්‍රාත් මොහොමඩ් සහබ්දීන් මහතා හමුවේ අත්සන් තැබු අතර හත්වන සැකකරු වන ප්‍රියන්ත සංජිව නැමැත්තා මේ ඇප කොන්දේසිය අත්සන් තැබීම ප්‍රතික්ෂ්‍රේප කළේය.මෙහොමඩ් සියාම් ඝාතන නඩුව මහාධිකරණය හමු‍වේ විභාගයට ගන්නා අවස්ථාවේ දී සිද්ධියට අදාල සත්‍ය අධිකරණය හමුවේ පවසමින් නඩු විභාගයට සහාය දක්වන බවමේ සමවේ කොන්දේසිය වේ.ඉකුත් මැයි 22 වන දින හෝ ආසන්න දීනක දී මොහොමඩ් සියාම් නැමැත්තා ඝාතනය කොට දොම්පේ ප්‍රදේශයේ පාලු ඉඩමක තිබි සිරුර පොලීසිය විසින් සොයා ගන්නා ලද අතර ඒ සම්බන්ධ පරික්ෂණ පැවැත්වු කොළඹ අපරාධ කොට්ඨාශය නුගේගොඩ කන්දවත්ත ප්‍රදේශයේ නිවෙසක ස්වයංක්‍රිය කැමරාවක සටහන් ව තිබු දර්ශන ඔස්සේ පරික්ෂණ ආරම්භ කොට තිබිණ.අනතුරුව මෙම ඝාතන සිද්ධිය සම්බන්ධ පරික්ෂණ අපරාධ පරික්ෂණ දෙපාර්තමේන්තුව වෙත පැවරුණු අතර එහිදී අත්අඩංගුවට ගනු ලැබු සැකකරුවන් කිහිපදෙනෙකුගේ ප්‍රකාශ මත හිටපු නියෝජ්‍ය පොලිස්පති වාස් ගුණවර්ධන මහතා ඉකුත් ජුනි 10 වන දින අත්අඩංගුවට ගැනිණ.රහස් පොලිසිය මගින් අත්අඩංගුවට ගැනුණු සැකකරුවන් රැදවුම්බාරයේ රදවා වැඩිදුර ප්‍රශ්න කිරිමෙදි අනාවරණය වු තොරතුරු අනුව වාස් ගුණවර්ධන මහතාගේ පුතු වන රවිදු ගුණවර්ධන මහතා ද අත්අඩංගුවට ගැනිණ.මේ සිද්ධියේ පළමු සැකකරු වන ක්‍රිෂාන්ත කොරළගේ විසින් දණ්ඩ නිති සංග්‍රහය යටතේ 127 වගන්ති ප්‍රකාරව මහේස්ත්‍රාත් හමුවේ සිද්ධිය සම්බන්ධ පාපොච්චාරණය කිරිමත් සමඟ සැකකරුවන් කිහිපදෙනෙකු ම මහේස්ත්‍රාත් හමුවේ සිද්ධිය පාපොච්චාරණ කළේය.මෙම පාපොච්චාරණ සළකා බැලු නිතිපතිවරයා පළමු දෙවන හා හත්වන සැකකරුවන් මේ ඝාතන සිද්ධියේ අවමදායකත්වයක් ලබා දුන් පුද්ගලයින් ලෙස හදුන්වා ඔහුන් රජයේ සාක්කිකරුවන් කොට මහාධිකරණය හමුවේ පවත්වනු ලබනන නඩු විභාගයට සහාය විමේ කොන්දේසිය සහිතව සමාවක් ලබා දීමට තිරණය කොට තිබිණ.දුනුදු මේ සිද්ධිය සම්බන්ධයෙන් අන්ද්‍රවාස්පටබැදිගේ ගනේන්ද්‍ර වාස් ගුණවර්ධන ,උප පොලිස් පරික්ෂක බමුණුසිංහ ආරච්චිගේ ලක්මිණ ඉන්දික බමුණුසිංහ,පොලිස් කොස්තාපල් (51799) අතපත්තුගේ ගාමිණි සනත් චන්ද්‍ර, පොලිස් කොස්තාපල් (61816)දිසානායක මුදියන්සේලාගේ කැලුම් රංග දිසානායක,සමීර රවිදු වාස් ගුණවර්ධන හා දිමුතු ශ්‍රිමාල් හෙට්ටිආරච්චි යන සැකකරුවන් අධිකරණය විසින් තවදුරටත් මේ මස 8වන දින දක්වා රක්ෂිතබන්ධනාගාරගත කොට තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>02</day>
    </date>
    <link>http://www.dinamina.lk/2013/10/02/_art.asp?fn=n1310026</link>
    <topic>පූර්ව ළමා විය අධ්‍යාපනයට ජාතික ප්‍රතිපත්තියක්</topic>
    <author>සුභාෂීණී සේනානායක</author>
    <content>පූර්ව ළමා විය අධ්‍යාපනය පිළිබඳව ජාතික ප්‍රතිපත්තියක් සකස් කිරිමට සියලු කටයුතු සූදානම් කර ඇති බව අධාපන ඇමැති බන්දුල ගුණවර්ධන මහතා පවසයි. මේ වසර අවසන් වීමට පෙර මේ ජාතික ප්‍රතිපත්තිය හදුන්වා දෙන බවද ඇමැතිවරයා අවධාරණය කරයි.අපර රට නිදහස ලැබු 1948 වසර වන විට ජපානය හා අප අතර ඒක පුද්ගල ආදායම් වෙනස අමරිකානු ඩොලර් දෙකක පමන කුඩා වෙනසක් පැවැති බව පවසන ඇමැති ගුණවර්ධන මහතා දියුණ වී ඇති ජපානය , චීනය, කොරියාව සිංගප්පූරුව වැනි රටවල් දියුණු වූයේ එම රටවල සිදු කළ අධ්‍යාපන පෙරළිය හේතුවෙන් යැයිද කීවේය.මේ තත්ත්වයට ලගා වීමට නම් පෙර පාසලේ සිට දරුවාගේ මනස සකස් කළ යුතු බව පවසන ඇමැතිවරයා ඒ සඳහා ගත යුතු සියලු ක්‍රියා මාර්ග ගන්නා බවද කීවේය.අප රටේ පෙර පාසල් අධ්‍යාපනය පිළිබඳව ලැජ්ජාවට පත් විය යුතු බවත් හතු පිපෙනවා මෙන් පෙර පාසල් බිහිව ඇති බවත් කී ඒ මහතා පෙර පාසල් අධ්‍යපනයේ නිසි කළමණාකාරිත්වයක් ඇති කිරිම සඳහා මේ ක්‍රියාමාර්ගය ගන්නා බවද කීවේය.ජනාධිපති මහින්ද රාජපක්ෂ මහතා හොඳ දේ දරුවන්ට ලබා දිය යුතු බව අවධාරණය කරන රාජ්‍ය නායකයෙක් බවත් මේ රටේ අධ්‍යාපන වෙනසක් ඇති කරමින් දෙමාපියන්ට, ගුරුවරුන්ට , රටට , විශ්වයට ආදරය කරන දරුවකු ලෙස පත් කිරිමට ගත යුතු සියලු ක්‍රියාමාර්ග ඉදිරියේදී ගන්නා බවද කීවේය.අධාපන ඇමැති බන්දුල ගුණවර්ධන මහතා මේ කරුණු අණාවරණය කළේ ඊයේ (01) කොළඹ මහානාම විදුහලේ පැවැති ලෝක ළමා දින සැමරුම් උත්සවයට එක්වේමිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>02</day>
    </date>
    <link>http://www.dinamina.lk/2013/10/02/_art.asp?fn=n1310027</link>
    <topic>සිංහරාජයේ සිටි එකම කළු දිවියා මරා දාලා</topic>
    <author>මාතර සමූහ ඩබ්ලිව්. පී. ධර්මසේන</author>
    <content>සිංහරාජ වනයේ ජීවත් වූ දැවැන්ත එකම කලු දිවියා 30 දින රාත්‍රියේ මන්දකට අල්ලා මරා මස් පිණිස ගෙන ගොස් ඇත. අඩි 7 1/2ක් දිග අඩි 3 1/2ක් උස මේ දිවියාගේ ඉදිරිපාද, හක්කේ කොටස්, ගෙල ප්‍රදේශයේ කොටස් මස් පිණිස කපාගෙන ගොස් ඇත.සිද්ධිය සැල වූ වහාම වනජීවී දෙපාර්තමේන්තුවේ නියෝජ්‍ය අධ්‍යක්ෂක තාරක ප්‍රසාද් මහතා ඇතුළු නිලධාරීන් එම ස්ථානයට යන විට දිවියාගේ කොටස් කිහිපයක් තිබී හමු වී ඇති අතර අධිකරණ නියෝගයක් යටතේ දිවියාගේ ඉතිරි කොටස් ජාන සංරක්ෂණයට යොමු කිරීමට පියවර ගෙන තිබුණි.දිවයිනේ මෙවන් කලු දිවියන් සිටින්නේ තිදෙනෙකු බවත් නකල්ස්, ‍හෝටන්තැන්න, සිංහරාජ අඩවිය යන ප්‍රදේශවල මේ දිවියන් තිදෙනා ජීවත් වූ බවත් වනජීවී සහකාර අධ්‍යක්ෂකවරයා පවසයි. මේ දිවියා මරා දැමූ පුද්ගලයින් කිසිවකු මේ වන තෙක් අත්අඩංගුවට ගෙන නැත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>02</day>
    </date>
    <link>http://www.dinamina.lk/2013/10/02/_art.asp?fn=n1310028</link>
    <topic>අමෙරිකා ග්‍රීන්කාඩ් ලොතරැයියටඅයැදුම්පත් කැඳවීම අදින් අවසන්</topic>
    <author>මහින්ද අලුත්ගෙදර</author>
    <content>අමෙරිකා එක්සත් ජනපද විවිධත්ව වීසා ලොතරැයි වැඩසටහන - 2015 (ග්‍රීන්කාඩ් ලොතරැයිය) සඳහා ශ්‍රී ලාංකිකයන්ගෙන් අයැදුම්පත් කැඳවයි.මේ සදහා අයදුම්පත් බාර ගැනීම ඊයේ (01) ආරම්භකළ අතර එය අදින් (02) අවසන් වන බව ශ්‍රී ලංකාවේඅමෙරිකා එක්සත් ජනපද තානාපති කාර්යාලය පවසයි.පෙරවරු 9.30 සිට රාත්‍රී 9.30 දක්වා අන්තර්ජාලයෙන් අයදුම් කළහැකි අතර මේ සම්බන්ධයෙන් අවශ්‍යවන උපදෙස් හා තොරතුරු www.srilanka.usembassy.gov/visas/diversity-visa-lottery-program.html  වෙබ් අඩවියෙන් ලබාගත හැකි බවද එම තානාපති කාර්යාලය සදහන් කරයි.මෙය ශ්‍රී ලංකාව සහ මාලදිවයින ඇතුළුව ලෝකයේ රටවල් කිහිපයක අහඹුලෙස තෝරාගත් අයැදුම්කරුවන්ට සංක්‍රමණික වීසාවක් සඳහා සම්මුඛ පරීක්ෂණයකට අවස්ථා ලබාදෙන වැඩසටහනක් වන අතර ඒ සඳහා සුදුසුකම් ලබන්නන් එක්සත් ජනපදයේ නීත්‍යානුකූල ස්ථිර නේවාසිකයන් වියහැකි බවද ලොතරැයියට www.dvlottery.state.gov  වෙබ් අඩවියෙන් ඉල්ලුම් කිරීමට හැකි බවද ශ්‍රී ලංකාවේ අමෙරිකා එක්සත් ජනපද තානාපති කාර්යාලය කියයි.ශ්‍රී ලංකාවේ සහ මාලදිවයිනේ උපන් පුද්ගලයන් වෙනුවෙන් ක්‍රියාත්මක මේ වැඩසටහන වෙනුවෙන් එක්වරක් පමණක් අයදුම් කරන්නැයි එම තානාපති කාර්යාලය ඉල්ලීමක් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>02</day>
    </date>
    <link>http://www.dinamina.lk/2013/10/02/_art.asp?fn=n1310029</link>
    <topic>විග්නේශ්වරන් ප්‍රධාන ඇමැති පත්වීම් ලිපිය භාර ගනී</topic>
    <author>ඡයාරුපය- නිමල් ශ්‍රි රත්න යාපනය</author>
    <content>උතුරු පළාතේ පවත්වන්නට යෙදුණු කුළුදුල් පළාත් සභා මැතිවරෙණයේදි උතුරු පළාතේ ප්‍රථම ස්ථානය පත් වූ ඉලංකෙයි තමිල් අරසු කච්චු පක්ෂයේ කණ්ඩායම් නායක කේ. වි. විග්නේශ්වරන් මහතා සිය ප්‍රධාන ඇමැති පත්විම් ලිපිය උතුරු පළාත් අණ්ඩුකාර කර්යාලයේදි පළාත් අණ්ඩුකාර ජී . ඒ . චන්ද්‍රසිරි මහතා අතින් භාර ගන්නා ලදි.ප්‍රධාන ඇමැති විග්නේශ්වරන් මහතා පසුව මාධ්‍ය වෙත අදහස් දක්වමින් කියා සිටියේ ප්‍රධාන ඇමැතිවරයා ලෙස දිවුරුම් දෙන ස්ථානය හා කා ඉදිරියේද යන්න මේ වන විට තීරණය කර නොමැති බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>02</day>
    </date>
    <link>http://www.dinamina.lk/2013/10/02/_art.asp?fn=n13100210</link>
    <topic>සෝරත නා හිමි ආදාහනය අද රාජ්‍ය ගෞරව සහිතව</topic>
    <author>ඊ.එච්. සෝමපාල කතරගම විශේෂ</author>
    <content>කතරගම කිරිවෙහෙර රාජමහා විහාරාධිපති ඌව විශ්වවිද්‍යාලයේ කුලපති අපවත්වී වදාළ ආචාර්ය අලුත්වැව සෝරත නාහිමියන්ගේ ආදාහන කටයුතු පූර්ණ රාජ්‍ය ගෞරව සහිතව 02 දින (අද) කතරගම නව නගරයේ පොදු ක්‍රීඩාංගණයේදී පැවැත්වේ.මෙදින පස්වරු 1.30ට කතරගම කිරිවෙහෙර රාජමහා විහාරස්ථ ධර්ම ශාලාවෙන් ආචාර්ය අලුත්වැව සෝරත නාහිමියන්ගේ ශ්‍රී දේහය ශිෂ්‍ය භික්ෂූන් වන්සේලා විසින් වැඩම කරවන අතර ධර්මශාලාවෙන් පිටදී විහාරස්ථ දායක සභාවට භාරදීම සිදු කෙරේ.දායක සභාව විසින් නාහිමියන්ගේ ශ්‍රී දේහය කරමතින් අංක 03 පාලම දක්වා උඩුවියන් පාවාඩ හේවිසි ශබ්ද පූජා මධ‍්‍යයේ වැඩම කරවනු ලැබේ. කතරගම ගංගාරාම විශ්‍රාම ශාලාව අසලින් රථ පෙරහරින් ආදාහන පෙරහැර ගමන් ආරම්භ කරයි. පොලිස් යතුරුපැදි ඒකකය හා පෙරගමන් රථ ගමන් කරනු ලැබේ.හේවිසි කණ්ඩායම්, කතරගම ජනාධිපති ජාතික පාසලේ සිසු දරුවන්, විහාරස්ථ ශ්‍රී ආනන්ද රේවත දහම් පාසලේ සිසු දරුවන් හා ඌව විශ්වවිද්‍යාලයේ සිසුන් කොඩි සේසත් මුරායුධ නෙලුම් මල් අතැතිව ඉදිරියෙන් ගමන් කරනු ලැබේ. මහා සංඝරත්නය ශ්‍රී දේහය සමඟ ගමන් කරනු ලැබේ.කතරගම නව නගරයේ ප්‍රධාන බස් නැවතුම්පළ ඉදිරියෙන් ගමන් කර ශ්‍රී දේහය රැගත් ආදාහන පෙරහැර කතරගම නව නගරයේ පොදු ක්‍රීඩාංගණයට පැමිණේ. පොදු ක්‍රීඩාංගණයේ විශේෂ පීඨිකාවක ශ්‍රී දේහය තැන්පත් කරනු ලැබේ.මේ ත්‍රයිනිකායික මහා සංඝරත්නය විශේෂ රාජ්‍ය අමුත්තන්ගේ සහභාගීත්වයෙන් ආදාහන උත්සව සභාව පැවැත්වීමෙන් අනතුරුව ආදාහන කටයුතු පැවැත්වීමට මහා විහාරස්ථ දායක සභාව කටයුතු සංවිධානය කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>02</day>
    </date>
    <link>http://www.dinamina.lk/2013/10/02/_art.asp?fn=n13100211</link>
    <topic>ඌව වෙල්ලස්ස සරසවියේදින තුනක ශෝක කාලයක්</topic>
    <author/>
    <content>ඌව වෙල්ලස්ස විශ්ව විද්‍යාලයේ කුලපති ආචාර්ය අලුත්වැව සෝරත නා හිමියන්ගේ අපවත්වීම හේතු කොට ගෙන පසුගිය 30 වැනිදා සිට දින තුනක ශෝක කාලයක් විශ්ව විද්‍යාලය විසින් ප්‍රකාශය‍ට පත් කර ඇත.ආදාහන පූජෝත්සවය අද (02) දින කිසිදු අධ්‍යන කටයුත්තක් සිදු නොකරන අතර ඌව වෙල්ලස්ස විශ්ව විද්‍යාලයේ සියලුම ශිෂ්‍යන්ට කාර්ය මණ්ඩලයට හා උපාධිධරයන්ට ආදාහන පූජෝත්සවය සඳහා සහභාලි වන ලෙස මෙයින් දන්වා සි‍‍ටිනු ලැබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>02</day>
    </date>
    <link>http://www.dinamina.lk/2013/10/02/_art.asp?fn=n13100212</link>
    <topic>බුදුසරණ සමඟ අලුත්වැව සෝරත හිමිගේ ඡායාරූපයක්</topic>
    <author/>
    <content>අද නිකුත් වන බිනර අමාවක බුදුසරණ පත්‍රය සමඟ කතරගම කිරිවෙහෙර රාජමහා විහාරාධිපති ඌව වෙල්ලස්ස විශ්වවිද්‍යාලයේ කුලපති රුහුණු මාගම්පත්තුවේ ප්‍රධාන සංඝනායක උපාධ්‍යාය අපවත් වී වදාළ ආචාර්ය අලුත්වැව සෝරත නාහිමියන්ගේ මුද්‍රිත වර්ණ ඡායාරූපයක් පිරිනැමේ.නාහිමියන්ට උපහාර වශයෙන් පිදෙන මේ තිළිණයෙහි දායකත්වය ආර්ථික සංවර්ධන අමාත්‍යාංශයේ උපදෙස් මත ශ්‍රී ලංකා සමෘද්ධි අධිකාරියේ සමෘද්ධි බැංකු හා මහා සංගම් ජාලයෙනි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>02</day>
    </date>
    <link>http://www.dinamina.lk/2013/10/02/_art.asp?fn=n13100213</link>
    <topic>මණ්ඩල‍යෙන් මෙගා ජලයෝජනා ක්‍රම ජාලයක්</topic>
    <author>අනුරාධපුර අතිරේක දිස්ත්‍රික් සමූහ</author>
    <content>ඉදිරි හත්වසරේ උතුරුමැද පළාතේ පානීය ජල හිඟයට තිත තැබීමේ මෙගා ජල යෝජනා ක්‍රම ජාලයක් බිහිකිරීම සඳහා ජලසම්පාදන හා ජලාපවහන මණ්ඩලය කටයුතු යොදාගෙන යයි. ජනාධිපති මහින්ද රාජපක්ෂ මහතාගේ උපදෙස් පරිදි ජාතික ජලසම්පාදන හා ජලාපවහන ඇමැති දිනේෂ් ගුණවර්ධන මහතාගේ මඟපෙන්වීම මත මෙම ජලසම්පාදන ව්‍යාපෘති ක්‍රියාත්මක කිරීමට ජලසම්පාදන හා ජලාපවහන මණ්ඩලය විසින් පියවර ගෙන ඇත.මේ පිළිබඳව “දිනමිණ” ට කරුණු දැක්වූ ජලසම්පාදන හා ජලාපවහන මණ්ඩලයේ උතුරුමැද නියෝජ්‍ය සාමාන්‍යාධිකාරී එස්. බී. ඒකනායක මහතා මෙම වැඩපිළිවෙළ යටතේ පොළොන්නරුව දිස්ත්‍රික්කයේ මැදිරිගිරිය ජල ව්‍යාපෘතියේ ඉදිකිරීම් වැඩ ලහි ලහියේ නිමවෙමින් පවතින බව පැවසීය.මීට අමතරව අනුරාධපුර (උතුර) මෙගා ජල යෝජනා ක්‍රමයේ මූලික විධිවිධාන යෙදීම ආරම්භ කර ඇති අතර මෙම ජල ව්‍යාපෘතිය නිමකිරීම සඳහා “ජයිකා” ආයතනයේ මූල්‍ය අනුග්‍රහය ලැබී ඇතැයි ද හෙතෙම පැවසීය.මැදිරිගිරිය ජලසම්පාදන ව්‍යාපෘතිය සාක්ෂාත් කර ගැනීමේදී ජල මූලාශ්‍ර වශයෙන් මින්නේරිය සහ කවුඩුලු වැව් යොදා ගැනෙනවා. පොළොන්නරුව නගරයට උතුරින් පිහිටි හිඟුරක්ගොඩ, මැදිරිගිරිය සහ මින්නේරිය ප්‍රදේශවල ග්‍රාම නිලධාරී කොට්ඨාස 84 ක 1,40,000 කට ආසන්න ජනගහනයකට මෙම යෝජනා ක්‍රමයෙන් පානීය ජල පහසුකම් සැලසෙනවා.2014 මැද භාගය වන විට මැදිරිගිරිය ජලසම්පාදන යෝජනා ක්‍රමයේ ඉදිකිරීම් වැඩ නිමකිරීමට ඉලක්ක කරගෙන සිටිනවා” නියෝජ්‍ය සාමාන්‍යාධිකාරිවරයා පැවසීය.මැදිරිගිරිය නාගරික ජලසම්පාදන යෝජනා ක්‍රමය සඳහා රුපියල් මිලියන 2100 ක මුදලක් වැය වෙතැයි ඇස්තමේන්තු කර ඇත.මේ අතර අනුරාධපුර උතුරු ජලසම්පාදන යෝජනා ක්‍රමයේ ඉදිකිරීම් 2019 වසර තුළ නිමකිරීමට අපේක්ෂිතය. මෙම ව්‍යාපෘතිය බලගැන්වීම සඳහා ජල මූලාශ්‍ර වශයෙන් මහකනදරාව සහ වාහල්කඩ ජලාශ යොදා ගැනේ. ජපානයේ “ජයිකා” ආයතනය මෙම යෝජනා ක්‍රමයේ ඉදිකිරීම් නිමකිරීම සඳහා රුපියල් මිලියන 23,000 කට ආසන්න මුදලක් වැය කරයි. ජනගහනය 2,78,000 කට මෙමඟින් පානීය ජල පහසුකම් සලසා දීමට හැකිවනු ඇත. දැනටමත් මෙම යෝජනා ක්‍රමය සඳහා ව්‍යාපෘති අධ්‍යක්ෂවරයෙකු පත්කර ඇති අතර උපදේශන හා සැලසුම් කිරීමේ කටයුතු මේ වන විට ආරම්භ කොට තිබේ.2013 – 2020 අතර උතුරුමැද පළාතේ ඉදිකිරීම් නිමකිරීමට අපේක්ෂිත මහ පරිමාණයේ ජල යෝජනා ක්‍රම වනුයේ අනුරාධපුර (දකුණ), මිලියන (18623), මහවිලච්චිය (මිලියන 976), ගලෙන්බිඳුණුවැව (මිලියන 1710), තඹුත්තේගම (මිලියන 1805), පලුගස්වැව (මිලියන 2240), එප්පාවල (මිලියන 4593), ලංකාපුර (මිලියන 1853) සහ වැලිකන්ද (මිලියන 2776) ඇතුළුව ගල්නෑව - පලාගල, රාජාංගණය - නොච්චියාගම, දිඹුලාගල සහ ඇළහැර - බකමූණ යන ජලසම්පාදන ව්‍යාපෘති සමූහයයි.මෙම ජලසම්පාදන යෝජනා ක්‍රමයන්හි ඉදිකිරීම් වැඩ අවසන් වූ පසු උතුරුමැද පළාතේ දසලක්ෂයකට අධික ජනගහණයකට පිරිසුදු පානීය ජලය සපයා දීමට හැකිවන බව ජලසම්පාදන හා ජලාපවහන මණ්ඩලය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>02</day>
    </date>
    <link>http://www.dinamina.lk/2013/10/02/_art.asp?fn=n13100216</link>
    <topic>ඇල්ලකන්ද ඇළට සිසුවා බිලි</topic>
    <author>හංවැල්ල සමූහ ධර්මසිරි විජේරත්න</author>
    <content>කළුඅග්ගල වැලිකන්න ප්‍රදේශයේ පිහිටි ඇල්ලකන්ද ඇළේ දියනෑමට ගිය පාසල් ශිෂ්‍යයකු ඊයේ (01) සවස දියේ ගිලී මරණයට පත්ව ඇත.මෙම සිසුවා සමඟ තවත් සිසුන් තිදෙනකු ඇළේ දිය නෑමට ගොස් සිටියදී සවස හයට පමණ මෙසේ ගිලී මරණයට පත්ව ඇත. මෙම සිසුන් පිරිස ඊයේ කළුඅග්ගල ප්‍රදේශයේ පැවති ලෝක ළමාදින උත්සවයට පැමිණ ආපසු යමින් සිටියදී මෙම ඇළේ නෑමට ගොස් ඇත.මියගොස් ඇත්තේ කොළඹ ලුම්බිණි විද්‍යාලයේ 11 වසරේ ඉගෙනුම ලබන කිරුළපන පදිංචි ලහිරු සංකල්ප (16) නමැති ශිෂ්‍යයෙකි.මියගිය ශිෂ්‍යයාගේ මළසිරුර ඊයේ සවස අවිස්සාවේල්ල රෝහ‍ෙල් මෘත ශරීරාගාරයට ගෙනවිත් තිබූ අතර පශ්චාත් මරණ පරීක්ෂණය පැවැත්වීමට නියමිතව තිබිණ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>02</day>
    </date>
    <link>http://www.dinamina.lk/2013/10/02/_art.asp?fn=n13100217</link>
    <topic>මෛත්‍රී - ශිරාල් ගොනු කළ පෙත්සම ලබන 29වැනිදා විභාගයට</topic>
    <author>නෙල්කා මැදගෙදර</author>
    <content>සිය පක්ෂ සාමාජිකත්වය අහෝසි කිරිමට එරෙහිව එක්සත් ජාතික පක්ෂයෙහි දකුණු පළාත් සභා මන්ත්‍රී මෛත්‍රී ගුණරත්න මහතා සහ බස්නාහිර පළාත් සභා මන්ත්‍රී ශිරාල් ලක්තිලක මහතා ගොනු කළ පෙත්සම් දෙකක් ලබන ඔක්තොබර් මස 29 වැනිදා කැඳවීමට අභියාචනාධිකරණය ඊයේ (01) තිරණය කෙළේ ය. එම පෙත්සම සම්බන්ධයෙන් වන විරෝධතා ගොනු කිරිම සඳහා වග උත්තර කරුවන්ට කල් ලබා දෙන ලදි.පෙත්සමෙහි වග උත්තරකරුවන් ලෙස නම් කරනු ලැබ සිටින්නේ එක්සත් ජාතික පක්ෂ නායකවරයා , එහි මහ ලේකම්වරයා , එහි කෘත්‍යාධිකාරි මණ්ඩලය, විනය කමිටුසාමාජිකයන්, මැතිවරණ කොමසාරිස්වරයා සහ නිතිපතිවරයාය.සරත් ද ආබෘ සහ චන්ද්‍රා ජයතිලන යන අභියාචාධිකරණ විනිසුරු මඩුල්ල ඉදිරියෙහි මෙම පෙත්සම ඊයේ (01) කැඳවන ලදි. සිරිකො.ට පහර දීමේ සිදුධිය සම්බන්ධයෙන් පෙත්සම්කාර මන්ත්‍රිවරු දෙදෙනා ට එරෙහි විනය පරීක්ෂණයක් පවත්වා ඔවුන්ගේ පක් ෂ සාමාජිකත්වය තහනම් කිරිමට තීරණය කරන ලදි.එම තීරණ අසාධාරණ සහ අත්තනෝමතික බව පෙත්සමකරුවෝ පවසා සිටිති. එබැවින් එම තිරණ ක්‍රියාත්මකවීම වළක්වන නියෝගයක් නිකුත් කරනුනැයි පෙත්සම්කරුවෝ අධිකරණයෙන් ඉල්ලා සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>02</day>
    </date>
    <link>http://www.dinamina.lk/2013/10/02/_art.asp?fn=n13100218</link>
    <topic>ළමයිනට නොගැලපෙන සමාජයක්හදන්න දායක වන්නේ දෙමාපියන්</topic>
    <author>සමන්මලී ප්‍රියශාන්ති</author>
    <content>වත්මන් සමාජයේ මවුපියන් විසින් නොගැලපෙන සංස්කෘතියක් තම දරුවන්ට ලබා දී තිබෙන බව ළමා සංවර්ධන හා කාන්තා කටයුතු ඇමැති තිස්ස කරල්ලියැද්ද මහතා ප්‍රකාශ කරයි. එම නොගැලපෙන සංස්කෘතීන් අනුගමනය කිරීම නිසා අද දරුවන් නිසි වයසටත් පෙර ළමා කාලය අත්හරින බවත් ඇමැතිවරයා කීවේය.ළමයින්ට ළමා වයස නිසි ලෙස ගත කරන්නට අවශ්‍ය ඉඩ කඩ සපයා දෙන අතර තමන් බිහි කළ දරුවා රැක බලා ගැනීමේ වගකීම ද මවුපියන් විසින් ඉටු කළ යුතු බවත් හෙතෙම පැවසීය.ලෝක ළමා දිනය සැමරීමේ ජාතික උත්සවය අමතමින් ඇමැතිවරයා මේ අදහස් පළ කළේය. නෙළුම් පොකුණ මහින්ද රාජපක්ෂ රංග ශාලාවේදි ජනාධිපති ආර්යා ශිරන්ති වික්‍රමසිංහ රාජපක්ෂ මහත්මියගේ ප්‍රධානත්වයෙන් ඊයේ (01) මෙම උත්සවය පැවැත්විණි."පවුල ඔබ සුරකියි" යන්න තේමාව කොට ගෙන මෙවර ලෝක ළමා දින ජාතික උත්සවය පැවැත්විණි.එහිදි කරල්ලියැද්ද මහතා මෙසේද පැවසීය.දරුවන්ගේ මොළය විකෘති වන දේවල් අද සමාජයේ ඕනෑ තරම් තිබෙනවා. මේවාට දරුවන් යොමු කරවන්න එපා. දරුවන්ගේ ළමා කාලය ගත කරන්න මාර්ගය සකස් කර දෙන්න මවුපියන් කටයුතු කළ යුතුයි. මේ රටේ අනාගතය බාර ගැනීමට සිටින දරුවන් ලෙස තමන්ට‍ නොගැලපෙන දේවල් වලට යොමු නොවී සිටීමට දරුවන් ද හිතට ගත යුතුයි.අද දරුවන්ගේ කුසලතාවයන් ඉදිරිපත් වු අවස්ථාවේ අපටත් අපේ ළමා කාලය සිහිපත් වෙනවා. එදාට වඩා වත්මන් ළමා කාලයේ ලොකු වෙනසක් තිබෙනවා. අපේ කාලයේ තිබු ආරක්ෂාව වත්මන් දරුවන්ට තිබෙනවාද කියලා ගැටලුවක් තිබෙනවා. අපේ අමාත්‍යාංශයටත් දරුවන් වෙනුවෙන් විශාල වැඩ කොටසක් ඉටු කරන්නට සිදු වෙලා තිබෙනවා. පවුල ඔබ සුරකියි යන තේමාව මෙවර ‍තෝරා ගත්තේ පවුලෙන් දුරස්වන දරුවන් නැවත පවුල් වලට සමීප කරවීමේ අරමුණෙන්. වත්මන් සමාජයේ පවුල තුළින් දරුවා දුරස්වන බවක් දක්නට ලැබෙනවා.එය විසඳා දරුවා දෙමව්පියන්ට නැවත ළං කිරීම අපේ අරමුණයි. එමෙන්ම දරුවාට කායික මානසික සංවර්ධනය ලැබෙන්නෙ පවුලෙන්. ඒ නිසා එහි වගකීම සමාජයට අවබෝධ කිරීමත් මෙහි අරමුණයි.දරුවන් විවිධ අතවර, අපචාරවලින් වළක්වා ගැනීමට අප සැම දෙනා කටයුතු කළ යුතු අතර අමාත්‍යාංශය යටතේ ඇති ආයතනවලින් දරුවන් අපචාරවලින් වළක්වා ගැනීමට වැඩසටහන් රැසක් ක්‍රියාත්මක කෙරෙනවා.පරිවාස හා ළමා රක්ෂණ දෙපාර්තමේන්තුව යටතේ වන සිතුනිල නිවාස ව්‍යාපෘතිය ආරම්භ කර තිබෙන්නේ නිවසක් නොමැති නිසා අපයෝනයට ලක්විමට හෝ අතවරයට ලක්වීමට ඉඩකඩ ඇති දරුවන් හදුනාගෙන එම දරුවන්ට නිවාස ලබා දිමේ අරමුණෙන්. ආපදාවලට ලක්වන දරුවන් විවිධ ක්‍රම ඔස්සේ හදුනා ගැනීමෙන් පසු ඔවුන්ට ශිෂ්‍යාධාර ලබා දීමේ වැඩපිළිවෙළක් නැණ දිරිය ශිෂ්‍යාධාර වැඩසටහන යටතේ ක්‍රියාත්මක වෙනවා.නව යොවුන් වියට පානගන දරුවන් අපයෝජනයට ලක්වන්නේ නොදැනුවත්කම නිසායි. ඒ නිසි දිවයින පුරා දැනුවත් කිරීමේ වැඩසටහන් අපි පවත්වනවා. එම දරුන‍්ගේ කුසලතා සංවර්ධන කිරීමට කටයුතු කරන අතරම ඔවුන්ට උපදේශන සේවා ලබා දෙනාවා.දැනට තාවකාලික රැදවුම් මධ්‍යාස්ථානවල සිටින දරුවන් නිවාස ගත කිරිමේදී ඔවුන් රැකියා ලාභීන් ලෙස නිවාස ගත කිරිමේ වැඩසටහනක් ආරම්භ කර තිබෙනවා. ඔවුන් රැදවුම් මධ්‍යස්ථානයේ සිටන අවුරුදු 3 ක කාලයේදි ඔවුන්ට වෘත්තීය පුහුණුවක් ලබාදීමට ඒ අනුව කටයුතු යොදා තිබෙනවා.යුදමය තත්ත්වය නිසා පීඩාවට පත් වු දරුවන්ට හා කාන්තාවන්ට වඩාත් හොද ආර්ථිකයක් ගොඩනැඟීමට උගත් පාඩම් ප්‍රතිසංවිධාන නිර්දේශ අනුව කටයුතු කර තිබෙනවා. මේ අනුව අදාළ ප්‍රදේශවල දරුවන්ට කිරී විදුරුවක් බැගින් ලබාදීමට ද කටයුතු යොදා තිබෙනවා.මව්පියන්ගේ පරම යුතුකම තමන් බිහි කළ දරුවන් රැක බලා ගැනීමයි. තම දරුවාගේ ගමන්බිමන්, ආශ්‍රය කරන මිතුරන්, කියවන පොත් පත් ආදිය පිළිබඳව දෙමාපියන් අවධානයෙන් සිටිය යුතුයි.මෙහිදි ළමා දින උත්සවයේ ප්‍රධාන දේශනය කරමින් නියෝජ්‍ය සොලිසිටර් ජනරාල් සරත් ජයමාන්න මහතා මෙසේ කීය.නෙළුම මල මඩේ පිපුණත් මඩ තවරා නොගෙන උඩට මතු වෙනවා වගේම මේ දරුවනුත් සමාජයට එන විට අධ්‍යාත්මිකව පරිසිදු විය යුතුයි. තරුණ ජවය ජාතියක කොඳු නාරටිය බදුයි. තරුණ ජවය නිසි ලෙස උකහා ගතහොත් ඕනෑම රටක් ලෝකයේ හිනිපෙත්තටම ගෙන යා හැකි බව රහසක් නොවෙයි. ඇත්තෙන්ම ළමයා සහ යෞවනයාගේ භූමිකාව කුමක් ද යන්න කතා කිරීම අදට වඩා තවත් උචිත දවසක් නැහැ. ජීවිත කාලය පුරාම අපි සහතින ගොන්නක් කර ගහගෙන ඉන්නවා. අපිට ශිෂ්‍යත්වය, සාමාන්‍ය පෙළ, උසස් පෙළ ලියන්න තිබෙනවා. සහතින ගන්න තිබෙනවා. අපි ඒවායින් සහතික ගන්න අද පොත් ගොන්නක් කරේ තියාගෙන පාසල් යනවා. සහතිකයකට පමණක් බැහැ විශිෂ්ඨයෙක් බිහි කරන්න.අපේ මොළයේ වම් පස මතකය, තර්ක, විද්‍යාව, ගණිතය, ලිවීම, භාෂාව හා විශ්ලේෂණය තැන්පත් කර ගන්නවා. දකුණු පස තැන්පත් වන්නේ රිද්මය, සංගීතය, ත්‍රිමාණ, අවකාශය, පරිකල්පනය,සිහින මැවීම වැනි දේයි. විද්‍යාඥයින්ගේ, සුදුස්සන්ගේ වමත් සංගීතඥයින්ගේ දකුණත් වර්ධනය වෙනවා. නමුත් ලියනාඩෝ ඩාවින්චිගේ මොනාලිසා චිත්‍රය දෙස බැලුවහොත් එහි ඇත්තේ සතුටක් ද දුකක්ද කියලා තේරුම් ගන්න අමාරුයි.ලියනාඩෝ යම් නිර්මාණයක් කිරීමට පෙර ඔහු කටු සටහන් ඇදීම කරනවා. එවන් කටු සටහන් අඩංගු පොත් පත් අධ්‍යයනය කිරීමේදී ඔහු සුක්ෂ්ම හා ජ්‍යාමිතික වශයෙන් සතුන්ගේ සහ මිනිසුන්ගේ පරිමාණයන් සටහන් කර ගෙන ඇති බව පෙනී යනවා. මේ අනුව විශිෂ්ඨයකු වන්න නම් මොළයේ වම් පස මෙන්ම දකුණු පස යන පැති දෙකම පාලනය ‍වන ලෙස අපුරුවට වර්ධනය කළ යුතු බව පසක් කර ගත යුතුයි.ගුරුවරු යනු පිරිසිදු සෘෂිවරයෙක් වගෙයි. දරුවාගේ දක්ෂතාව හදුනා ගත හැකි වන්නේ ගුරුවරයාටයි. දරුවා යා යුතු මඟ සොයා ගැනීමට ගුරුවරයා උදව් කළ යුතුයි. නරක යහලුවන් ආශ්‍රයෙන් දරුවන් නොහොඳට යොමු විය හැකියි. අද ළමා අපයෝජන ජනතාවට විකුණගන්න පුලුවන් තත්ත්වයක් තිබනවා. අපයෝජනය වන දරුවන්ගේ අනන්‍යතාවය හෙළි කිරිම වැරදි වුවත් ඇතැම් මාධ්‍ය ඒ වරද කරනවා. අපරාධකරුවන් ඉන්නේ ළමයා ගැවසෙන පරිසරය තුළමයි. අසල්වැසියා සැක කරන්න අපි පෙළඹෙන්නේ නැහැ. ඒ අවස්ථාවෙන් අපරාධකරු ප්‍රයෝජන ගන්නවා.මෙහිදි ලෝක ළමා දින සැමරුම් මුද්දරය හා මුල්දින කවරයක් නිකුත් කරනු ලැබු අතර එය ඇමැතිවරයා ජනාධිපති ආර්යා ශිරන්ති වික්‍රමසිංහ රාජපක්ෂ මහත්මියට පිළිගැන්වීය‍.දරුවන්ගේ උන්නතිය වෙනුවෙන් ‍කටයුතු කළ බඳගිරියේ සෝමවංශ ස්වාමීන් වහන්සේට හා ක්‍රිකට් ක්‍රීඩක රොෂාන් මහානාම මහතාට උපහාර සම්මාන පිරිනැමීම ද සිදු කෙරිණි. පරිවාස හා ළමා රක්ෂක සේවා දෙපාර්තමේන්තුව සංවිධානය කළ පරිකල්පන සමස්ත ලංකා ළමා චිත්‍ර තරඟයේ ජයග්‍රාහකයින්ටද සම්මාන හා සහතික පත්‍ර පරිනැමිනි.ජාතික ළමා ආරක්ෂණ ප්‍රතිපත්තියේ කෙටුම්පත ද මෙහිදි ඇමැතිවරයා විසින් ජනාධිපති ආර්යා ශිරන්ති වික්‍රමසිංහ රාජපක්ෂ මහත්මිය වෙත පිළිගන්වන ලදී.මෙහිදි පාසල් කිහිපයක් නියෝජනය කරමින් සිසුන් විවිධ සංස්කෘතික අංග රැසක් ද ඉදිරිපත් කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>02</day>
    </date>
    <link>http://www.dinamina.lk/2013/10/02/_art.asp?fn=n13100219</link>
    <topic>13න බල රහිත කරන පෙත්සම විභාගයට නොගෙනමනිෂ්ප්‍රභ කරයි</topic>
    <author>නෙල්කා මැදගෙදර</author>
    <content>13 වන ආණ්ඩුක්‍රම ව්‍යවස්ථා සංශෝදනය බල රහිත කරන ලෙස ඉල්ලා ගොනු කර තිබූ මූලික අයිතිවාසිකම් පෙත්සම සම්බන්ධයෙන් නීතිපතිවරයා ඉදිරිපත් කළ මූලික විරෝධතා පිළිගත් ශ්‍රේෂ්ඨාධිකරණය එම පෙත්සම විභාගයට නොගෙනම ඊයේ (01) නිෂ්ප්‍රභ කෙළේය.ළමා අභිවෘද්ධි පුණ්‍යාතනයෙහි සභාපති එස්.එම්.සි .සිරිවර්ධන මහත්මිය විසින් මෙම පෙත්සම ගොනු කර තිබුණි.අගවිනිසුරු මොහාන් පීරිස්, චන්ද්‍රා ඒකනායක, ප්‍රියසාත් ඩෙප් යන ශ්‍රේෂ්ඨාධිකරණ විනිසුරු මඩුල්ල ඉදිරියෙහි මෙම පෙත්සම කැඳවන ලදි.එහිදි නිතිපතිවරයා වෙනුවෙන් අධිකරණයෙහි පෙනි සිටි නියෝජ්‍ය සොලිසිටර් ‍ජෙනරාල් ඉන්දිකා දේමුණි ද සිල්වා මහත්මිය පෙත්සම සම්බන්ධයෙන් මූලික විරෝධතා කිහිපයක් ඉදිරිපත් කළාය.පෙත්සම නියමිත කාල සිමාව තුළ ඉදිරිපත් කර නැති බවද , පෙත්සම මගින් සහන ඉල්ලා සිටිමට තරම් නිතිමය අයිතියක් පෙත්සම්කාරියට නොමැති බවද, ව්‍යවස්ථාදායකමය කාර්යයක් වන 13 වන ආණ්ඩු ක්‍රම ව්‍යවස්ථා සංශෝදනය සම්බන්ධ කටයුත්ත විධායක හෝ පරිපාලන කාර්යයක් නොවන බවට ද එබැවින් ඒ සම්බන්ධ සහන ඉල්ලා සිටිය නොහැකි බවට ද නියෝජ්‍ය සොලිසිටර් ජෙනරාල්වරිය කරුණු ඉදිරිපත් කළාය.මෙම පෙත්සම මගින් ඉල්ලා සිටින සහන කිසිවක් ලබා දිමේ හැකියාවක් අධිකරණයට නැතැයි ද ඇය පෙන්වා දුන්නාය. 13 වන ආණ්ඩු ක්‍රම ව්‍යවස්ථා සංශෝදනය නිසිපරිදි සම්මත කර ගත්තක් නොවන බැවින් ඒ බව ප්‍රකාශ කර එම සංශෝදනය සම්බන්ධ ඉදිරි කටයුතු කිරිම අත්හිටු වන ලෙස පෙත්සම්කාරිය අධිකරණයෙන් ඉල්ලා සිටියාය. නිතිඥ සෑම් සමරසිංහ මහතා පෙත්සම්කාරිය වෙනුවෙන් පෙනි සිටියාය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>02</day>
    </date>
    <link>http://www.dinamina.lk/2013/10/02/_art.asp?fn=n13100220</link>
    <topic>වේයන්ගොඩ ගුවන් පාලම මතින් වාහන ධාවනය කිරීමේ පෙරහුරුවක්</topic>
    <author>ජයවීර සුගතපාල අත්තනගල්ල විශේෂ</author>
    <content>රු. මිලියන 2000 ක වියදමින් ඉදි කරන ලද වේයන්ගොඩ ගුවන් පාලම මතින් වාහන ධාවනය කිරීමේ පෙරහුරුවක් ‍ඔක්තෝම්බර් 1 වැනි දින පෙරවරුවේ සිදු කෙරුණි. මෙම ගුවන් පාලම පොදු රාජ්‍ය මණ්ඩලීය රාජ්‍ය නායක සමුළුවට පෙර විවෘත කිරීමට අපේක්ෂිත බව මාර්ග සංවර්ධන අධිකාරිය පවසයි.නිට්ටඹුව කටුනායක ප්‍රධාන මාර්ගයේ වේයන්ගොඩ දුම්රිය හරස් පාරට උඩින් ඉදිකර ඇති මෙම ගුවන් පාලමේ දිග මීටර් 315 කි. මීටර් 3 ½ බැගින් පළල් වූ මං තීරු දෙකකින් ද මීටර් 1 ½ බැගින් වූ දෙපස පදික වේදිකාවකින්ද මෙය සමන්විතය.මහින්ද චින්තන ඉදිරි දැක්ම යටතේ ගම්පහ දිස්ත්‍රික්කයේ ඉදි වූ හතරවැනි ගුවන් පාලම මෙයයි. ස්පාඤ්ඤ රජයේ මූල්‍යධාර මත මහා මාර්ග අමාත්‍යාංශය මේ සඳහා රු. මිලියන 2000 ක් වියදම් කර ඇත.දිනකට දුම්රිය 98 ක් ධාවනය වීම හේතුවෙන් වේයන්ගොඩ නගරයේ ඇතිවන පැය 8 ක වාහන තදබදය මෙම ගුවන් පාලම නිසා මග හැරී යයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>02</day>
    </date>
    <link>http://www.dinamina.lk/2013/10/02/_art.asp?fn=n13100221</link>
    <topic>නියෝජ්‍ය පොලිස්පතිට තර්ජනය කළබස් හිමිකරුට හා සගයන් 3කට ඇප</topic>
    <author>මල්වාන සමූහ - මහනාම විතානගේ</author>
    <content>අනාරක්ෂිත ලෙස පෞද්ගලික බස් රථයක් පැදවූ රියැදුරකුට අවවාද කිරීම පිළිබඳව උරණ වී නියෝජ්‍ය පොලිස්පතිවරයකුට බැන වැදී තර්ජනය කිරීමේ සිද්ධියට රක්ෂිත බන්ධනාගාර ගතකර සිටි පෞද්ගලික බස් රථ හිමිකරුවකු ඇතුළු සිවුදෙනකු රුපියල් ලක්ෂය බැගින් වූ ශරීර ඇප දෙකක් මත මුදාහැරීමට මහර මහේස්ත්‍රාත් දර්ශිකා විමලසිරි මෙ‍නවිය ඊයේ (01 වැනිදා) නියෝග කෙරිණි.තවද ඇපකරුවන් ලේ ඥාතීන් විය යුතු බව කී මහේස්ත්‍රාත්වරිය එම සැකකරුවන් සති දෙකකට වරක් උදේ 9ත්, 12ත් අතර කැලණිය පොලිසියට වාර්තා කරන ලෙසට ද නියම කරනු ලැබුවාය.පෞද්ගලික බස් රථ හිමිකරුවකු හා දේවාලයක කපුමහතකු වූ පී. කේ. ජී. ප්‍රියදර්ශන, කේ. ඒ. ඩී. අතුල, මධුක සඳරුවන් හා පී. ජී. ගුණසිරි යන සිවුදෙනා මෙසේ ශරීර ඇප මත මුදාහරිනු ලැබූහ. මෙහිදී කැලණිය පොලිසියේ සැරයන් සුදත් කුමාර මහතා කරුණු දක්වමින් මේ සිද්ධිය පිළිබඳව සැකකරුවන් හා ඔවුන්ගේ ආධාරකරුවන් රථ පෙළපාලියක් යාමට සූදානම් වන බවට තොරතුරු ලැබී තිබෙන හෙයින් ඔවුන්ට තරයේ අවවාද කරන ලෙසට ඉල්ලා සිටියේය.මෙහිදී නීතිය ඉදිරියේ බලය සීමා වෙනවා යැයි කී මහේස්ත්‍රාත්වරිය මේ සිද්ධිය මුල් කරගෙන යම් සිදුවීමක් සිදුවුවහොත් සැකකරුවන්ගේ ඇප අවලංගු කර නැවත රක්ෂිත බන්ධනාගාර ගත කරන බවට අවවාද කළාය.කැලණිය පොලිසියේ පොලිස් පරීක්ෂක අදිකාරි හා සැරයන් සුදත් කුමාර යන නිලධාරීහු පැමිණිල්ල මෙහෙයවූ අතර, සැකකරුවන් වෙනුවෙන් නීතිඥවරුන් වන උපුල් ජයසූරිය, සිසිර ජයකොඩි හා දේශාල් පෝල් යන මහත්වරු ද පෙනී සිටියහ.වැඩිදුර විභාගය ලබන දෙසැම්බර් මස 12 වැනි දිනට කල් තැබීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>02</day>
    </date>
    <link>http://www.dinamina.lk/2013/10/02/_art.asp?fn=r1310021</link>
    <topic>බලපිටිය මූලික රෝහලේ සල්ලිවලට ලෙඩ්ඩු බලනඅය නිසා ලෙඩ‍ ගොඩක්</topic>
    <author>බලපිටිය සමූහ දිලිප් නිශ්ශංක</author>
    <content>බලපිටිය මුලික රෝහලේ රෝගීන් බලා ගැනීමට කටයුතු කරන සංවිධානාත්මක කණ්ඩායම් නිසා රෝගීන් දැඩි අපහසුතාවට පත්ව ඇත.මේ කණ්ඩායම් එක් රෝගියකුගෙන් මුදල් ලබාගෙන තවත් රෝගීන් කිහිපදෙනකු බලා ගන්නා බවත්, මුදල් ගත් රෝගියාට අවශ්‍ය සේවාව ලබා නොදෙන බවත් දැනගන්නට තිබේ.රෝගීන්ගේ භාරකරුවන්ගෙන් වැඩිපුර මුදල් ලබාගෙන රෝගියා ළඟ නොසිට තවත් රෝගීන් කිහිපදෙනෙක් බලාගන්නා බවත් දැනගන්නට ඇත.ප්‍රදේශයේ කප්පම්කරුවන්ට කප්පම් දෙමින් අසරණ රෝගීන්ට නිසි සේවාවක් ලබා නොදී හිතුවක්කාර අයුරින් කටයුතු කරන බවද වාර්තා වේ.රෝගීන්ට හිරිහැර නොවන අයුරින් කටයුතු කරන ලෙස රෝහල් බලධාරින් කොතෙක් දැනුවත් කළත් එය සිදුනොකරන මේ කණ්ඩායම් ඉවත් කරන ලෙසද ඔවුහු ඉල්ලා සිටිති.මේ පිළිබඳ සෞඛ්‍ය බලධාරින්ගේ විශේෂ අවධානය යොමු කරන ලෙසද ඔව්හු වැඩිදුරටත් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>02</day>
    </date>
    <link>http://www.dinamina.lk/2013/10/02/_art.asp?fn=r1310022</link>
    <topic>ගාල්ල පොලිසියෙන් යැයි කියා ගෙට කඩාපැන ව්‍යාපාරිකයකුගේ ලක්ෂයක් කොල්ලකාලා</topic>
    <author>ඇල්පිටිය විශේෂ - ඩී. ජේ. විජේසිංහ</author>
    <content>ගාල්ල අපරාධ විමර්ශන ඒකකයේ නිලධාරීන් යැයි පවසා ඌරගස්මංහන්දිය කලුවලගොඩ ප්‍රදේශයේ ව්‍යාපාරිකයකුගෙන් රුපියල් අනූනවදහස් හයසියක කප්පම් මුදලක් ලබාගත් සිද්ධියක් පිළිබඳව ඌරගස්මංහන්දිය පොලිසිය පරීක්ෂණ අරඹා ඇත. ඌරගස්මංහන්දිය කලුවලගොඩ පදිංචි වසන්ත කුමාර නමැති 42 හැවිරිදි තිදරු පියකු මේ පැමිණිල්ල කර තිබේ.ගාල්ල පොලිසියේ අපරාධ විමර්ශන අංශයේ නිලධාරීන් බව පැවැසූ දෙදෙනෙක් ව්‍යාපාරික බිරිය බියගන්වා වහාම ඇගේ සැමියා ගෙන්වන ලෙස දන්වා ඇත. ඒ වන විට ඔහු කුරුඳු තොග වෙළෙඳසලට ගොස් සිට ඇත. එහි සිටින විට ගෙදරින් දුරකථන ඇමතුමක් දුන් බිරිය වන මාජුවාන හපුතන්ත්‍රිගේ චන්ද්‍රානි (39) ඔහුට කතා කොට “ගාල්ල අපරාධ විමර්ශන අංශයේ සර්ල දෙන්නෙක් ඇවිත් ඉන්නවා කටඋත්තරයක් ගන්න, ඉක්මනට ගෙදර එන්න” යනුවෙන් පවසා තිබේ.දුරකථන ඇමතුම ලැබීමෙන් පසු වසන්ත මහතා තොග වෙළෙඳ ව්‍යාපාරිකයා හා තවත් මිතුරකු ද සමඟ නිවෙසට පැමිණ ඇත. එහිදී පොලිසියෙන් යැයි කී දෙදෙනා ව්‍යාපාරිකයන් දෙදෙනාට හැඳුනුම්පත පෙන්වා “අපි ආ‍‍ෙව පොඩි සිද්ධියකට වසන්තගෙන් කටඋත්තරයක් ගන්න, ඔය‍ දෙන්න යන්න” යැයි පවසා තිබේ.ඉන්පසු ගාල්ල අපරාධ අංශයේ එස්. අයි. ........... (වසන්තට නම මතක නැත) යනුවෙන් ඔවුන් හඳුන්වා දී ඇත. “උඹට විරුද්ධව 2001 වසරේ සොරකම් කරන ලද වතුර මෝටරයක් විකිණීම සම්බන්ධව කේස් එකක් තියෙනවා. තවත් පොඩි පොඩි කේස් කිහිපයකුත් තියෙනවා. අපි උඹ අවුරුදු එකමාරකට හිරේ යවනවා. ඇප ගන්න බැරි වෙන්න බෝම්බත් ළඟ තබාගත්තා කියල නඩු දානවා. අපි ළඟ ඕන තරම් බෝම්බ තියෙනවා” යැයි පවසා තිබේ.“එහෙම හිරේට වැටුණම ඇප තියන්නම ලක්ෂ ගණනක් වියදම් වෙයි. ගෑණිටයි දරුවන්ටයි හිරේට සෑහෙන කාලයක් බත් අදින්නත් වෙයි. උඹට ලොකු පුතෙක් ඉන්නව නේද, දරුවන්ට පාරෙ යන්නත් බැරි වෙයි” වැඩිදුරටත් පවසා තිබේ.අසරණ වූ වසන්ත “අනේ එහෙම කරන්න එපා” යනුවෙන් පැවැසූ විට කවුද මේ කිට්ටුව පොලිසියේ වැඩ කරන කෙනෙක් ඉන්නෙ යනුවෙන් අසා තිබේ.මන්නාරම පොලිසියේ වැඩ කරන බාප්පා කෙනෙකු කළුවලගොඩ ඉන්න බව පැවැසූ විට ඊට ළඟපාතක කවුරුවත් නැද්ද යනුවෙන් පොලිසියෙන් යැයි කියන පුද්ගලයා අසා ඇත. ඊළඟට මහ ඇමැති ආරක්ෂක අංශයේ වැඩ කරන වසන්තගේ ඥාතියකු පිළිබඳ පවසා ඇත. උන් හැර වෙන කිට්ටුව පාත කවුරුවත් නැත්දැයි සැරකොට අසා තිබේ.වසන්තගේ නිවෙසට කිට්ටුව පදිංචි දක්ෂිණ අධිවේගී මාර්ගයේ කුරුඳුගහහැතැප්ම පිවිසුමේ සේවය කරන සුනිල් ශාන්ත නමැති පොලිස් නිලධාරියකු සිටින බව පැවැසූ විට “අන්න ඌ එක්කගෙන වරෙන්” යනුවෙන් පවසා ඇත.වසන්තගේ බිරිය ගොස් ඔහු කැඳවාගෙන පැමිණි විට පැමිණ සිටි පොලිස් නිලධාරීන් ඔහුට ඔවුන්ගේ හැඳුනුම්පත් පෙන්වා ඇත.ඉන්පසු වසන්තගෙන් වෙන්වී පොලිස් නිලධාරීන් දෙදෙනා හා සුනිල් ශාන්ත කථිකා කොට අපරාධ අංශයේ එස්. අයි. කෙනකු යැයි කී පුද්ගලයා මෙසේ පවසා ඇත.“උඹ ‍අපි අතහරින්නම් අපට ලක්ෂ තුනක් දීපන්” මා ළඟ එතරම් මුදලක් නෑ කී විට එහෙනම් ලක්ෂ එකහමාරක් දීපන් යනුවෙන් පවසා ඇත. “මට එතරම් මුදලක් දෙන්න විදියක් නෑ. රුපියල් 25,000 ක් දෙන්නම් කියා ඔහු පවසා තිබේ.රුපියල් 25,000 කට කවුද මේවා කරන්නේ් “උඹ උසාවි දැම්මම අපට ප්‍රොමෝෂන් එකක් ගන්න පුළුවන් යැයි පැවැසීය.ඉන්පසු කුරුඳු වෙළෙඳාමට තිබූ රුපියල් 99,600 ක මුදලක් ඔවුන්ට ලබා දී තිබේ. ඒ මුදල ලබාගත් ගාල්ලෙන් පැමිණියා යැයි කියන පොලිස් ‍නිලධාරීන් දෙදෙනා ඔවුන් පැමිණි ප්‍රෙස් කප් වර්ගයේ යතුරුපැදියෙන් යන්න ගියේය.ඔවුන් පිටත් වූ විට සුනිල් ශාන්ත නැමැති අසල්වැසි පොලිස් නිලධාරියා “වසන්ත මේ සිද්ධිය කාටවත් කියන්න එපා දැන් මෝ‍ටරේ කේස් එක උන් ආයෙ අදින එකක් නෑ” යනුවෙන් පවසා ඔහු ද යන්න ගොස් ඇත.එදින සවස මේ සිදුවීම වසන්ත ඔහුගේ මවට පවසා තිබේ. පසුව ඥාති පොලිස් නිලධාරීන් වසන්තට දුන් උපදෙස් පරිදි ඔවුන් රාත්‍රී 9.00 ට පමණ ඌරගස්මංහන්දිය පොලිසියට පැමිණිලි කර ඇත.ඉකුත් 29 වැනි දින උදේ වසන්ත හමුවට පැමිණි සුනිල් ශාන්ත නමැති අසල්වැසි පොලිස් නිලධාරියා කියා ඇත්තේ ඊයේ පැමිණි දෙදෙනා තමාටත් සැක බවයි.මේ සිද්ධිය සම්බන්ධයෙන් මෙතෙක් කිසිවකුත් අත්අඩංගුවට ගෙන නොමැති අතර ඇල්පිටිය කොට්ඨාස භාර පොලිස් අධිකාරි අතුල විජේසිංහ මහතාගේ උපදෙස් පරිදි ඌරගස්මංහන්දිය වැඩබලන පොලිස් ස්ථානාධිපති පො. ප. පී. බී. කේ. රුද්‍රිගු මහතා ඇතුළු නිලධාරීන් පරීක්ෂණ මෙහෙයවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>02</day>
    </date>
    <link>http://www.dinamina.lk/2013/10/02/_art.asp?fn=r1310023</link>
    <topic>උඩුනුවරින් කොළඹට ඇද්ද කසළ තේ තොගයක් දැලේ</topic>
    <author>ගම්පොළ සමූහ</author>
    <content>උඩුනුවර වෙළම්බොඩ සිට කොළඹට ප්‍රවාහනය කරමින් තිබූ කසළ තේ කිලෝ 10725ක් ගෙලිඔය පේරාදෙණිය ප්‍රධාන මාර්ගයේදී ගම්පොළ විශේෂ කාර්ය බළකා නිලධාරින් විසින් අත්අඩංගුවට ගෙන ඇත.බලපත්‍රය නොමැතිව ප්‍රවාහනය කරමින් තිබූ මේ තේ කොළ තොගය සමඟ එක් සැකකරුවකු හා ලොරි රථය ද අත්අඩංගුවට ගෙන තිබුණි.කසළ තේ නිෂ්පාදනයට ප්‍රසිද්ධ උඩුනුවර වෙළම්බොඩ, වටදෙණීය හා ගෙලිඔය ආදී ප්‍රදේශවල සිදුකරන මේ නීතිවිරෝධි ජාවාරම පිළිබඳ අවධානයෙන් පසු වූ විශේෂ කාර්ය බළකා නිලධාරීන් පසුගිය මාස කීපය පුරා මෙවැනි වැටලීම් රාශියක් සිදු කොට තිබේ.අත්අඩංගුවට ගත් තේ කොළ තොගය, ලොරි රථය හා සැකකරු පේරාදෙණිය පොලිසිය වෙත භාර දී ඇත.මහනුවර/නුවරඑළිය ප්‍රාදේශීය අණදෙන නිලධාරි ස.පො.අ. ශාන්ත රත්නෙපිටිය ගම්පොළ විශේෂ කාර්ය බළකා කඳවුර අණදෙන නිලධාරී පොලිස් පරීක්ෂක සුදත් සෙනවිරත්න, උ. පො. ප. රාජපක්ෂ, පොලිස් සැරයන් 6086 වීරසිංහ, පො. කො. 39804 අතුල, පො. කො. 60687 ලක්මිණ, පො. කො. රි. 2249 සිල්වා ඇතුළු නිලධාරි පිරිසක් මේ වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>02</day>
    </date>
    <link>http://www.dinamina.lk/2013/10/02/_art.asp?fn=r1310024</link>
    <topic>දුවන ලොරියට හොරෙන් නැඟමිරිස් ගෝනි බිමට බා ගෙන</topic>
    <author>පුත්තලම සමූහ ඩබ්ලිව්. සී. බී. ප්‍රනාන්දු</author>
    <content>පුත්තලම් අනුරාධපුර පාරේ ධාවනයවූ ලොරියක් එම මාර්ගයේ 4 කණුව කන්ද අද්දදී පිටිපසින් ලොරියට නැඟී එහි පටවා තිබූ වියළි මිරිස් ගෝනි 18ක් බිමට දාගෙන ඇති අයෙක් එම මිරිස් ගෝනිත් සමඟම අත්අඩංගුවට ගැනීමට පුත්තලම පොලිස් කොට්ඨාස අපරාධ විමර්ශන අංශයේ නිලධාරින් සමත්වී ඇත.වියළි මිරිස් තොගයක් පටවාගෙන 29දා රාත්‍රියේ කොළඹ සිට යාපනයට යමින් තිබූ මේ ලොරියෙන් මෙසේ බාගෙන ඇති මිරිස් තොගයේ වටිනාකම රුපියල් ලක්ෂයක් පමණ වන බව පොලිසිය පවසයි.සැකකරු ලොරියේ තිබූ මිරිස් ගෝනි එකිනෙක බිමට තල්ලුකර කන්ද මුදුනේදී ලොරියෙන් බිමට පැනගෙන ඇත.මෙසේ දුවන ලොරියෙන් තල්ලු කරගෙන ඇති මිරිස් ගෝනි පසුව එකතු කරගෙන වාහනයක දමාගෙන පුත්තලම නගරයට ගෙනැවිත් විකිණීමට සූදානම් වෙද්දී පොලිස් අත්අඩංගුවට ගෙන තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>02</day>
    </date>
    <link>http://www.dinamina.lk/2013/10/02/_art.asp?fn=r1310025</link>
    <topic>මඩකළපුවේ 29,000ක් ම වැන්දඹුවෝ</topic>
    <author>මඩකළපු සමූහ - ජවුපර්කාන්</author>
    <content>මඩකළපු දිස්ත්‍රික්කයේ වැන්දඹුවන් 29,000 ක් සිටින බව මඩකළපු දිසාපති පී. එස්. එම්. චාල්ස් මහත්මිය පැවැසුවාය.සාම විනිසුරුවරුනගේ සමාජ සංවර්ධන පදනමේ වි‍ශේෂ හමුව ඊයේ සකුරුකොන්ඩාර සර්වෝදය ශාලාවේදී පැවැති අවස්ථාවේදී ඇය මේ බව පැවැසුවාය.තවද සැමියන් අත්හරින ලද කාන්තාවන් විශාල වශයෙන් සිටිති.සැමියන් අත්හරින ලද කාන්තාවන් තවමත් ගණනය කර නොමැත. හේතුව මොවුන්ගෙන් සමහර අයගේ විවාහය ලියාපදිංචි නොවීමයි.මේ දිස්ත්‍රික්කයේ වැඩිපුර මත්ද්‍රව්‍ය විකුණනු ලැබේ.කාන්තාවන්ට එරෙහි ප්‍රචණ්ඩත්වය, පවුල් ප්‍රචණ්ඩත්වය, ළමා දූෂණ, පාසල් නොයන ළමුන් ආදී සමාජ දූෂණ මඩකළපු දිස්ත්‍රික්කයේ අධිකව සිදුවන බව ද එහිදී ඇය වැඩිදුරටත් සඳහන් කළාය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>02</day>
    </date>
    <link>http://www.dinamina.lk/2013/10/02/_art.asp?fn=r1310026</link>
    <topic>දිනමිණේ සමන්තිටජයග්‍රහණ 4ක්</topic>
    <author>බොරැල්ල විශේෂ - බන්දුල අලහකෝන්</author>
    <content>“කැලණි සිතුවිලි දියවර” 2013 කඩුවෙල සාහිත්‍ය කලා මහෝත්සවයේ දී තරග අංශ 04 කින් ජයග්‍රහණය කිරීමට “දිනමිණ” ප්‍රාදේශීය මාධ්‍යවේදිනී සමන්ති මීරියගල්ල සමත් වී ඇත.විවෘත අංශයේ සාහිත්‍ය විචාර ‍ප්‍රථම ස්ථානය, ගීත රචනා ප්‍රථම ස්ථානය, ළමා කතන්දර දෙවන ස්ථානය සහ කෙටිකතා දෙවන ස්ථානය ඇය දිනාගෙන තිබේ.මීට අමතරව කොළඹ දිස්ත්‍රික් සාහිත්‍ය කලා මහෝත්සවයේදී සාහිත්‍ය විචාර (විවෘත) අංශයේ තරගයෙන් දෙවන ස්ථානය ද හිමිකරගෙන ඇත.ශ්‍රී ලංකා සමෘද්ධි අධිකාරියේ “මාධ්‍ය” අං‍ශයේ රැකියාවේ නියුතු සමන්ති මීරියගල්ල ළමා කතා රචිකාවක හා චිත්‍ර ශිල්පිනියක ලෙස ද කටයුතු කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>02</day>
    </date>
    <link>http://www.dinamina.lk/2013/10/02/_art.asp?fn=r1310027</link>
    <topic>“කුඩු චුට්ටා”බඩුත් එක්ක කොටු</topic>
    <author>ඇඹිලිපිටිය සංචාරක</author>
    <content>ඇඹිලිපිටිය මූලස්ථාන පොලිසියේ දිස්ත්‍රික් පාරිසරික ඒකකයේ ස්ථානාධිපති පොලිස් පරීක්ෂක අමිල රාජපක්ෂ මහතාට ලැබුණු ඔත්තුවකට අනුව ඇඹිලිපිටියේ මත්කුඩු අලෙවි කරන රට්ටම්බිගේ සමන් කුමාර නොහොත් කුඩු චුට්ටා හෙරොයින් මිලිග්‍රෑම් 85 ක් සමඟ ඉකුත් 30 දා අත්අඩංගුවට ගෙන තිබේ.සැකකරු ඇඹිලිපිටිය වැව්ආසිරිගම ප්‍රදේශයේ පදිංචිකරුවකු බවත්, මත්කුඩු පානයට තදින් ඇබ්බැහිවූවකු බවත්, පික්පොකට් ගැසීම ඇතුළු පෙර වැරැදි සිදුකළ අයකු බවත් පරීක්ෂණවලදී හෙළිවී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>02</day>
    </date>
    <link>http://www.dinamina.lk/2013/10/02/_art.asp?fn=r1310028</link>
    <topic>ලොතරැයි දිනුම අනුන්ට දුන්නැයිමුදලාලිගෙන් වෙළෙන්දාට දෝස්මුර</topic>
    <author>බර්ටි ලයනල්</author>
    <content>ගම මැද පිහිටි ගම වටා ඇවිදින වෙළෙන්දන් තම වෙළෙඳාම් අවසන් කර තේ කඩයට පැමිණ ගිමන් හරිති. තේ පානය කරති. කයිවාරු ගසති.ලොතරැයි අලෙවි කරන්නන් කිහිපදෙනෙකු ද මේ කඩයට පැමිණෙයි. මේ. එන සෑම ලොතරැයි වෙළෙන්දුන්ගෙන් ලොතරැයි පත් සිය ගණනක් මිලදී ගැනීම කඩේ මුදලාලි වන සිරිමන්ගේ සිරිතයි.අමරදාස නම් වූ ලොතරැයි අලෙවිකරු දිනක් කඩයට පැමිණියේ නැත. මේ පිළිබඳව මුදලාලිට සැක සිතුනි.අද මට ස්වීප් එකක් ඇදෙන දවස. මේ මනුස්සයා අදම ආවෙ නෑනෙ. සිරිමන් මුදලාලි මුමුණන්නට විය.දින දෙකකට පසු ලොතරැයි අලෙවිකරු කඩය අසලට පැමිණ මිදුලේ අඹ ගසයට පාපැදිය නවත්වා මහත් හඬින් ශබ්ද විකාශන යන්ත්‍ර හඬ ගන්වමින්...අන්න මිනිස්සු, ලක්ෂයක් වැටුණා මට රුපියල් දෙදහසක් දුන්නා.එවිටම - මුදලාලි කඩෙන් එළියට පැන ඔහේ ආවා... ද මට වැටෙන්න තිබිච්ච ස්වීප් ටිකට් එක අප්පුවාට දුන්නා. ඔහේට ඊර්ෂ්‍යාවක් ආවා අපිට හරිගියොත් කියලා. ඒකනෙ මගේ පියාට ස්වීප් එක තෝරලා දුන්නා. ඒත් කමක් නෑ එදා මේ කඩේට ආවනං කියමින් අමරදාසගේ ඇගට කඩා පැන්නේය.රැස්ව සිටි පිරිස මේ දෙදෙනාට පෝර දමා ඇවිස්සුවේ කවටකමින් ඇස් රතු වෙන ලකුණු දැක නිහඬ වූහ.අමරදාස දෑතින් ඔළුව බදාගනිමින් අනේ මුදලාලි වැටෙන බව දන්නවා නම් ඒ ටිකට් එක මම තියාගන්නවානෙ. පිස්සුද මුදලාලිට කියමින් මිදුලෙන් ඉවත්වී සයිකලය දෙසට පියමන් කෙළේය.ඔහේ මීට පස්සෙ අපේ කඩේට එන්නත් එපා ඔහේගේ ස්වීප් මට ඕනෑම නැතැයි නැවතත් මුදලාලි ගිගුරුවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>02</day>
    </date>
    <link>http://www.dinamina.lk/2013/10/02/_art.asp?fn=r1310029</link>
    <topic>කුරුණෑගල බස් මගීහු අසීරුවේ</topic>
    <author>කුරුණෑගල දකුණ සමූහ එම්. මහරුප්</author>
    <content>කොළඹ සිට කුරුණෑගල හරහා දුර ගමන් යන ‍ බස් රථ සියල්ලම වාගේ කුරුණෑගල ප්‍රධාන බස් නැවතුම් පොළට ඇතුළු නොකිරීම නිසා දුර ගමන් යෑමට බලා පොරොත්තුවෙන් සිටින මගීනට අපහසුතාවනට පත් වීමට සිදුවී තිබේ.මේ බස්රථ සියල්ලම පාහේ නවත්වනුයේ කොළඹ - දඹුල්ල මාර්ගයෙහි ස්ථාන කිහිපයකය. මගීනට එම ස්ථාන කරා බඩු මුට්ටු රැගෙන යෑමට ද සිදුවී තිබේ.කොළඹ සිට වව්නියාව, ත්‍රිකුණාමලය, මඩකලපුව, පොළොන්නරුව, අනුරාධපුරය හා යාපනය දක්වා ධාවනය වන මෙම බස් රථ කුරුණෑගල ප්‍රධාන බස් නැවතුම්පොළට ඇතුල්කරන ලෙස ජනතාව ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>02</day>
    </date>
    <link>http://www.dinamina.lk/2013/10/02/_art.asp?fn=r13100210</link>
    <topic>කෑගල්ලේ සංවර්ධන වැඩ රැසකටරුපියල් දසලක්ෂ 5549ක්</topic>
    <author>රඹුක්කන උතුර සමූහ - විපුල එස්. කුමාරතුංග</author>
    <content>2014 දැයට කිරුළ වැඩසටහනට සමගාමීව කෑගල්ල දිස්ත්‍රික්කයේ මැතිවරණ කොට්ඨාසයේ සංවර්ධන යෝජනා රැසකට රුපියල් දසලක්ෂ 5549ක මුදලක් වෙන් කිරීමට ආර්ථික සංවර්ධන අමාත්‍යංශයෙන් පියවරගෙන තිබේ.කෑගල්ල දිස්ත්‍රික්කයේ අරණායක, මාවනැල්ල, රඹුක්කන, කෑගල්ල, ගලිගමුව, දැදිගම, දැරණියගල, යටියන්තොට, රුවන්වැල්ල යන මැතිවරණ කොට්ඨාසවල ග්‍රාමීය විදුලි යෝජනා, නිවාස නොමැති පවුල් සඳහා නිවාස ඉදිකිරීම, පානීය ජල අවශ්‍යතා, බස් නැවතුම්පොළ සංවර්ධනය කිරීම, ඉදිකිරීම ආදාහනාගාර ඉදිකිරීම, ග්‍රාමීය මාර්ග කාපට් කර සංවර්ධනය කිරීම, ක්‍රීඩා පිටි සංවර්ධන කිරීම ඇතුළු විවිධ සංවර්ධන ව්‍යාපෘති රැසක් ක්‍රියාවට නැංවීම සඳහා ආර්ථික සංවර්ධන අමාත්‍යාංශය මඟින් මෙම මුදල් වෙන්කර ඇති බවත්, අදාළ සංවර්ධන ව්‍යාපෘති ප්‍රාදේශීය ලේකම් කොට්ඨාස මට්ටමින් පැවැත්වූ දැයට කිරුළ ජංගම සේවාවලදී ලැබුණු ජනතා ඉල්ලීම් සලකා බලා ඒ සඳහා වැඩි ප්‍රමුඛස්ථානයක් ලබාදෙමින් ඒ සඳහා ඇස්තමේන්තු සකස් කිරීම මේ දිනවල සිදුකෙරෙන බව රඹුක්කන ප්‍රාදේශීය ලේකම් කාර්යාල උසස් නිලධාරියෙක් පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>02</day>
    </date>
    <link>http://www.dinamina.lk/2013/10/02/_art.asp?fn=r13100211</link>
    <topic>අනුන්ගේ ඉඩම්වලට ඔප්පු හදා විකිණුමතුගම නීතිඥයෙක් අත්අඩංගුවට</topic>
    <author>පානදුර සමූහ - කපිල සෝමරත්න</author>
    <content>අන්සතු ඉඩම්වලට හොර ඔප්පු සකසා වෙනත් පුද්ගලයන්ට අලෙවිකර රුපියල් කෝටි ගණන් උපයා ගන්නා ජාවාරමක තොරතුරු සොයාගත් අපරාධ පරීක්ෂණ අංශයේ ඉඩම් පරීක්ෂණ අංශයේ නිලධාරීහු පානදුර කුරුස හන්දියේ පුද්ගලයකු සහ මතුගම නීතිඥවරයකුදු අත්අඩංගුවට ගෙන අධිකරණයට ඉදිරිපත් කළහ.පළමුවැනි සැකකරුට එරෙහිව පැමිණිලි ගණනාවක් ලැබී ඇත. දීර්ඝ කාලයක් තිස්සේ විදේශ ගත වී සිටින මුස්ලිම් ජාතික කාන්තාවක්ව කොළඹ අසාල් ජලීල් නමැත්තියට අයත් කොළඹ දිසාවේ හිමි ඉඩමක් සඳහා කූටලේඛණ සකස් කර එමදාළුව නියෝජ්‍ය සොලිසිවර් ජනරාල් ජානක ද සිල්වා මහතාට විකුණා රුපියල් හතළිස් පන් ලක්ෂයක් සාපරාධී ලෙස වංචා කිරීම සම්බන්ධයෙන් තොටගමගේ රංජිත් නමැත්තා පානදුර ප්‍රධාන මහේස්ත්‍රාත් රචිර වැලිවත්ත මහතා වෙත ඉදිරිපත් කළේය.අපරාධ පරීක්ෂණ දෙපාර්තමේන්තුව ඉදිරිපත් කළ කරුණු පිළිබඳව සෑහීමකට පත්වූ ප්‍රධාන මහේස්ත්‍රාත්වරයා එම සැකකරු රක්ෂිත බන්ධනාගාර ගත කරන ලදී.අදාළ ඉඩම විකිණීම සඳහා කූටලේඛණයක් ව්‍යාජ ලෙස සකස් කර ඔප්පුවක් ලෙස සහතික කර පළමුවැනි සැකරුට බාරදී ඔහුට ආධාර හා අනුබල දීමේ චෝදනාවයටතේ අපරාධ පරික්ෂණ දෙපාර්තමේන්තුවේ නිලධාරින් විසින් මතුගම දී සැකපිට අත්අඩංගුවට ගත් මතුගම නීතිඥවරයා අපරාධ පරීක්ෂණ දෙපාර්තමේන්තුවේ නිලධාරීන් විසින් පානදුර අතිරේක මහේස්ත්‍රාත් සඳුන් විතාන මහතා වෙත “බී” වාර්තාවක් සමඟ ඉදිරිපත් කරමින් මේ ගැන වඩිදුර පරික්ෂණ පැවැත්වීමට අවශ්‍ය නිසා ඔහුව රක්ෂිත බන්ධනාගාර ගත කරන ලෙස තරයේ ඉල්ලා සිටියේය.සැකකාර නීතිඥවරයා වෙනවෙන් පෙනී සිටි නීතිඥවරුන් කරුණු දැක්වීමෙන් පසු අතිරේක මහේස්ත්‍රාත්වරයා රුපියල් ලක්ෂ දහයක ශරීර ඇපයක් ඇපකරුවන් ‍ෙදදෙනකු සමඟ නියම කර නීතිඥ සැකකරු මුදා හැරියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>02</day>
    </date>
    <link>http://www.dinamina.lk/2013/10/02/_art.asp?fn=r13100212</link>
    <topic>පොතුහැර නගරයටමඑක නළ ළිඳයි</topic>
    <author>වයඹ පළාත් සංචාරක සේන ඉදිරිසිංහ</author>
    <content>වසර ගණනාවක සිටම ජල සම්පාදන ක්‍රමයක් සකස් ‍ෙකාට දෙන්නැයි ජලය ඉල්ලා අඬන පොතුහැර නගර වැසියන්ට ජලය ලබාගැනීම සිහිනයක් පමණක් වී ඇත. නගරය සතුව දැනට ඇත්තේ ‍ෙපාදු නළ ළිඳක් පමණි. කලක් නගර මධ්‍යයේ ඉදිකොට තිබූ පොදු නළ ළිඳ දැන් මුළුමනින්ම කැඩී බිඳී ගොසිනි.ජලය නොමැතිකම නිසා නගරයේ හෝටල් බේකරි හා වෙනත් ආයතනවලට ජලය සපයා ගන්නේ පෞද්ගලික ස්ථානවලිනි.නොයෙක් අවස්ථාවල අදාළ දේශපාලන බලධාරීන් නගරයේ පානීය ජල ප්‍රශ්නයට ඉක්මනින් විසඳුම් ලබාදෙන බව කීවත් ඒවා වචනයට පමණක් සීමා වී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>02</day>
    </date>
    <link>http://www.dinamina.lk/2013/10/02/_art.asp?fn=r13100213</link>
    <topic>ඔසුසලක් දෙන්න</topic>
    <author>ඉංගි‍රිය සමූහ - කුමාරි ගමගේ</author>
    <content>පහසු මිලකට හා උසස් ප්‍රමිතියෙන් යුත් ඖෂධ මිලදී ගැනීම සඳහා හොරණ නගරයට ඔසුසලක් අත්‍යවශ්‍ය බව නගරවාසීහු පෙන්වා දෙති. හොරණ නගරයේ ඔසු සලක් ස්ථාපිත කිරීමෙන් හොරණට පමණක් නොව බණ්ඩාරගම, ඉංගිරිය, කරඳන ආදී ප්‍රදේශවල ජනතාවට ද ඉමහත් ප්‍රයෝජනයකි.මෙයට වසර කීපයකට ඉහතදී හොරණ නගරයේ පැවති ඔසුසල ඉවත් කිරීමට හේතුවූයේ ගොඩනැගිලි සඳහා අධික මිලක් ගෙවීමට සිදුවීම නිසා බව පෙන්වා දෙන ජනතාව හොරණ නගර සභා කාර්යාලය පැවති පැරැණි ගොඩනැගිල්ල ප්‍රතිසංස්කරණය කර එම ගොඩනැගිල්ලේ කොටසක රාජ්‍ය ඖෂධ සංස්ථාව මගින් ස්ථාපිත කරනු ලබන ඔසුසලක් සඳහා ඉඩකඩ ලබාදීමට හොරණ නගර සභාවේ මාසික රැස්වීමේදී යෝජනා සම්මත විය.සම්මත වූ ආකාරයට හොරණට ඔසුසලක් ලබා දෙන්නේ නම් අධික මුදල් ගෙවා පෞද්ගලික ඔසුසල් මඟින් ඖෂධ මිලදී ගැනීමේදී ඇතිවන අපහසුතා මගහැරෙන බවද ජනතාව පෙන්වා දෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>02</day>
    </date>
    <link>http://www.dinamina.lk/2013/10/02/_art.asp?fn=r13100214</link>
    <topic>කුරුණෑගල පොතුහැර හන්දියට බස් මගී ආවරණයක් නෑ</topic>
    <author>වයඹ පළාත් සංචාරක සේන ඉදිරිසිංහ</author>
    <content>පොතුහැර සිට වදාකඩ දක්වා ගමන් ගන්නා ප්‍රධාන මාර්ගයේ පොතුහැර නගර මංසන්ධියට මගී ආවරණයක් ලබාදෙන්නැයි මගීහු ඉල්ලා සිටිති.මේ ස්ථානයට මගී ආවරණයක් නොමැතිකම නිසා මගීන්ට බස් රථ පැමිණෙනතුරු අව් වැසිවලින් පීඩා විඳීමට සිදුවී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>02</day>
    </date>
    <link>http://www.dinamina.lk/2013/10/02/_art.asp?fn=s1310021</link>
    <topic>ශ්‍රී ලංකා ‘ඒ’ පිලට ලකුණු 44ක ජයක්</topic>
    <author/>
    <content>සංචාරක නවසීලන්ත 'ඒ' කණ්ඩායම හා ශ්‍රී ලංකා 'ඒ' කණ්ඩායම අතර පල්ලේකැලේ දී ඊයේ පැවැති දෙවැනි එක්දින තරගය ඩක්වර්ත් ලුවිස් ක්‍රමවේදය යටතේ ලකුණු 44කින් ජය ගැනීමට ශ්‍රී ලංකා පිලට සමත්විය.පළමුව පන්දුවට පහරදී ශ්‍රී ලංකාව රැස් කළ ලකුණු 291 හඹාගිය නවසීලන්තය අයහපත් කාලගුණය හේතුවෙන් තරගය නතර කරන විට ඕවර 40කදී කඩුලු 7ක් දැවී ලකුණු 196ක් රැස් කර තිබිණි.තරගයේ ජයග්‍රහණය සඳහා ඕවර 40 කදී නවසීලන්තය ලකුණු 241ක් ලබාගත යුතුව තිබිණි. නවසීලන්ත ඉනිමේ ඕවර 6.3දී වර්ෂාව ඇද හැලීම හේතුවෙන් නවසීලන්ත ඉනිමේ ඕවර සංඛ්‍යාව 49 දක්වා අඩුකොට තිබූ අතර ජයග්‍රහණය සඳහා අවශ්‍ය ඉලක්කය ලකුණු 289ක් විය.නවසීලන්ත ඉනිමේ වැඩිම ලකුණු සංඛ්‍යාව වාර්තා වූයේ ග්‍රාන්ට් එලියට්ගේ පිත්තෙනි. ඔහු ලකුණු 63ක් රැස් කළේය.නවසීලන්ත පිතිකරුවන්ට දැඩි හිසරදයක් වූ සීකුගේ ප්‍රසන්න ලකුණු 38කට කඩුලු 5ක් දවාලීය. රමිත් රඹුක්වැල්ල හා චතුරංග ද සිල්වා කඩුල්ල බැගින් දවාලූහ.පළමුව පන්දුවට පහරදුන් ශ්‍රී ලංකා 'ඒ' කණ්ඩායමේ ආරම්භක පිතිකරුවන් වන කුසල් ජනිත් පෙරේරා හා දිමුත් කරුණාරත්න පළමු කඩුල්ල වෙනුවෙන් අගනා ලකුණු 108ක සම්බන්ධතාවක් ගොඩ නැගීමට සමත්වූහ.ඒ සඳහා ඕවර 19ක් වැය වූ අතර කුසල් ජනිත් පෙරේරා එම ඕවරයේ අවසන් පන්දුවට දැවි යන විට ලකුණු 65ක් රැස් කර තිබිණි. ඒ සඳහා ඔහුට පන්දු 61ක් වැයවිය. කුසල්ගේ ඉනිමට හතරේ පහර 7ක් සහ හයේ පහර 3ක් ඇතුළත් විය.අගනා ඉනිමක් ක්‍රීඩා කළ දිමුත් කරුණාරත්න පළමු තරගයේ දි පෙන්නුම් කළ දස්කම් යළි මතකයට නංවමින් ලකුණු 81ක් වාර්තා කිරීමට සමත්විය. පන්දු 105කදී වාර්තා වූ ඔහුගේ ඉනිමට අලංකාර හතරේ පහර 5ක් එක්වීය. ඇන්ජෙලෝ පෙරේරා හා චතුරංග ද සිල්වා ලකුණු 36 බැගින් රැස් කළ අතර සීකුගේ ප්‍රසන්න ලබා ගත් ලකුණු සංඛ්‍යාව 19කි. පන්දු යැවීමේ දී ඇඩම් මිල්නේ කඩුලු 5ක් දවාලීය.ශ්‍රී ලංකා 'ඒ' පිල – 291/9 (ඕවර 50) දිමුත් කරුණාරත්න 81, කුසල් ජනිත් පෙරේරා 65, ඇන්ජෙලෝ පෙරේරා 36, චතුරංග ද සිල්වා 36 (ඇඩම් මිල්නේ 61/5)නවසීලන්ත 'ඒ' පිල – 196/7 (ඕවර 40) ග්‍රාන්ට් එලියට් 63, ඇන්ටන් ඩේවිසිච් 36, ඩැරිල් මිචෙල් 36 (සීකුගේ ප්‍රසන්න 38/5).</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>02</day>
    </date>
    <link>http://www.dinamina.lk/2013/10/02/_art.asp?fn=s1310022</link>
    <topic>ලුසොෆෝනියා ක්‍රීඩා උළෙල ජනවාරි 18-29 ඉන්දියාවේ දී</topic>
    <author>ප්‍රින්ස් ගුණසේකර</author>
    <content>පෘතුගීසින් යටතේ පාලනය වී පසුව නිදහස ලැබූ රටවල් අතර පවත්වන තෙවැනි ලුසො‍ෆෝනියා ක්‍රීඩා උළෙල ලබන වසරේ ජනවාරි 18 සිට 29 දක්වා පැවැත්වීමට තීරණය වෙයි.මේ වසරේ නොවැම්බර් 2වැනිදා ආරම්භ කිරීමට කළින් සැලසුම් කර තිබූ තරගාවලිය සත්කාරක ඉන්දීය ගෝවා ප්‍රාන්තයේ මූල්‍ය අර්බුදයක් හේතුවෙන් කල් දැමීමට තීරණය විය.ගෝවා ප්‍රාන්ත ක්‍රීඩා අධිකාරිය තීරණය කොට ඇත්තේ ක්‍රීඩා උළෙලට අදාල ඉදිකිරීම් වෙනුවෙන් ඉන්දීය ආර්ථික සංවර්ධන අධිකාරියෙන් ණය මුදලක් ගැනීමටය. ඉදිකිරීම් සිදුකරන කොන්ත්‍රාත් සමාගමට රුපියල් කෝටි 104ක මුදලක් ගෙවීමට සිදුවන හෙයින් රුපියල් කෝටි 150ක ණය මුදලක් ලබා ගැනීමට ගෝවා ප්‍රාන්ත ක්‍රීඩා අධිකාරිය අනුමත කොට ගෙන ඇත.එම ණය මුදල ඉන්දීය ආර්ථික සංවර්ධන අධිකාරිය ලබා දී ඇත්තේ සියයට එකොළහක පොලී ප්‍රතිශතයකිනි.මේ වනවිට ක්‍රීඩා උළෙලට අදාල ඉදිකිරීම් ආරම්භ කොට ඇති හෙයින් ණය මුදල ලබා ගැනීමෙන් පසු එය වේගවත්ව අවසන් කළ හැකි බව ගෝවා ප්‍රාන්ත ක්‍රීඩා අධිකාරියේ විශ්වාසය වී තිබේ.ලුසොෆෝනියා උළෙලේ දී මලල ක්‍රීඩා, බාස්කට්බෝල්, බීච් වොලිබෝල්, පාපන්දු, ටේබල් ටෙනිස්, ටයිකොන්ඩෝ, ජූ‍ඩෝ හා වොලිබෝල් යන ක්‍රීඩා තරග පැවැත්වේ. ඇන්ගෝලා, බ්‍රසීලය, තිමෝරය, ඉන්දියාව, මොසැම්බික්, මැකාවෝ, පෘතුගාලය හා ශ්‍රී ලංකාව වැනි රටවල් මේ ක්‍රීඩා උළෙල නියෝජනය කරති.මෙතෙක් පැවැති ක්‍රීඩා උළෙල දෙකේදී වැඩිම රන් පදක්කම් ප්‍රමාණයක් දිනා ඇත්තේ බ්‍රසීලය වන අතර එම සංඛ්‍යාව 62කි. පෘතුගාලය රන් පදක්කම් 37ක්, ඇන්ගෝලාව හා ශ්‍රී ලංකාව රන් පදක්කම් 4 බැගින් දිනා තිබේ.එම රන් පදක්කම් හතරම ශ්‍රී ලංකාවට හිමිව ඇත්තේ මලල ක්‍රීඩා ඉසව්වලිනි. සුසන්තිකා ජයසිංහ රන් පදක්කම් 2ක් හා චමින්ද විජේකෝන් රන් පදක්කම් 2ක් ලුසොෆෝනියා ක්‍රීඩා ඉතිහාසයේ දී ශ්‍රී ලංකාවට දිනා දී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>02</day>
    </date>
    <link>http://www.dinamina.lk/2013/10/02/_art.asp?fn=s1310023</link>
    <topic>කනිෂ්ඨ මේසපන්දු තරගාවලියේවැඩි දස්කම් අම්බලන්ගොඩින්</topic>
    <author/>
    <content>සමස්ත ලංකා මේසපන්දු සම්මේලනය, කෑගල්ල හා රත්නපුර මේස පන්දු සංගම් එක්ව සංවිධානය කළ සමස්ත ලංකා කණිෂ්ඨ මේසපන්දු තරගාවලියේ වැඩි දස්කම් දැක්වීමට අම්බලන්ගොඩ ධර්මාශෝක විදුහල් කණ්ඩායම සමත්විය.වයස් කාණ්ඩ යටතේ පැවැති මේ තරගාවලියේ අවුරුදු 18න් පහළ බාලිකා , 12න් පහළ බාලක හා බාලිකා ශූරතා හා අවුරුදු 10න් පහළ බාලක අනුශූරතාව අත්කර ගැනීමට ධර්මාශෝක විදුහල් පිල සමත්වූ අතර අවුරුදු 15න් පහළ බාලිකා ශූරතාව අම්බලන්ගොඩ දේවානන්ද විදුහලට හා අවුරුදු 12න් පහළ බාලිකා අනුශූරතාව අම්බලන්ගොඩ ප්‍රජාපති විදුහලට හිමිවිය.දින තුනක් පුරා රත්නපුර නව නගරයේ ගෘහස්ත ක්‍රීඩාංගණයේ පැවැති ‍මේ තරගාවලියට පාසල් 80ක් නියෝජනය කරමින් ක්‍රීඩක ක්‍රීඩිකාවන් 400ක් පමණ සහභාගි වූහ.තරගාවලියේ අවුරුදු 18න් පහළ බාලක ශූරතාව විද්‍යාර්ථ විදුහලේ උදය රණසිංහට හිමිවූ අතර එම විදුහලේම තිළිණ විජේසිරි අනුශූරතාව දිනා ගත්තේය.18න් පහළ බාලිකා ශුරතාව දිනා ගනු ලැබුවේ අම්බලන්ගොඩ ධර්මාශෝක විදුහලේ එරන්දි වරුෂවිතාන විසිනි. විශාකා විදුහලේ චමත්සරා ප්‍රනාන්දු එහි අනුශූරතාව අත්කර ගත්තාය. අවුරුදු 15න් පහළ බාලක ශූරතාව විද්‍යාර්ථ විදුහලේ උදය රණසිංහ දිනා ගත් අතර එම විදුහලේ ම ප්‍රසාද් සිල්වා අනුශුරතාව හිමිකර ගත්තේය.එහි බාලිකා තරග ඉසව්වේ ශූරිය වූයේ අම්බලන්ගොඩ ‍දේවානන්ද විදුහලේ මුතුමාලි ප්‍රියදර්ශනීය. විශාකා විදුහලේ හංසනී පියුමිකා අනුශූරතාව දිනා ගත්තාය.අවුරුදු 12න් පහළ බාලක ශූරතාව හිමිවූයේ අම්බලන්ගොඩ ධර්මාශෝක විදුහලේ හේලිත හෙන්දිවිතාරණටය. එහි අනුශූරයා වූයේ ධර්මරාජ විදුහලේ දුෂාන් කරන්දනආරච්චිය. 12න් පහළ බාලිකා තරගයේ ශූරතාව අම්බලන්ගොඩ ධර්මාශෝක විදුහලේ ඉමාෂා ද සිල්වාත්, අනුශූරතාව අම්බලන්ගොඩ ප්‍රජාපති විදුහලේ ඩී.එච්.කොළඹ‍ගේත් දිනා ගත්හ.තරගාවලියේ අවුරුදු 10න් පහළ බාලක ශූරතාව දිනා ගනු ලැබුවේ කොළඹ රාජකීය විදුහලේ තිසත් රංචාගොඩ විසිනි.අම්බලන්ගොඩ ධර්මාශෝක විදුහලේ චනුල් දිල්ෂාන් එහි අනුශූරතාව දිනා ගත්තේය. 10න් පහළ බාලිකා ශූරතාව කොළඹ කාන්තා විදුහලේ අයිලා චින්ති විසින් දිනාගනු ලැබූ අතර එහි අනුශූරතාව කුරුණෑගල මලියදේව විදුහලේ විනුජි පෙරේරා දිනා ගත්තාය.තරගාවලියේ ජය සංකේත ප්‍රදානය සබරගමු පළාත් මහ ඇමැති, සමස්ත ලංකා මේස පන්දු සම්මේලනයේ සභාපති මහීපාල හේරත් මහතාගේ ප්‍රධානත්වයෙන් පැවැත්විණි. එම සංගමයේ උප සභාපති කනක හේරත්, ලේකම් චන්දන පෙරේරා, පළාත් සභා මන්ත්‍රීවරුන් වන අශෝක ජයවර්ධන, ජී‍.එම්. කරුණාපාල, සලිත කරුණාරත්න, දීපාල් ගුණසේකර මහත්වරුන් ද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>02</day>
    </date>
    <link>http://www.dinamina.lk/2013/10/02/_art.asp?fn=s1310024</link>
    <topic>ශ්‍රී ලංකා පාපන්දු කණ්ඩායමේ භාෂා පරිවර්තකගෙන් ප්‍රශ්න කරයි</topic>
    <author>ප්‍රින්ස් ගුණසේකර</author>
    <content>ශ්‍රී ලංකා පාපන්දු පිල නේපාල දකුණු ආසියානු පාපන්දු ශූරතාවලියේ දී ලද දරුණු පරාජය පිළිබඳව කණ්ඩායමේ භාෂා පරිවර්තකගෙන් හෙට පෙරවරුවේ ප්‍රශ්න කරයි. පාපන්දු විධායක කමිටු නිර්දේශ මත පත් කළ තාක්ෂණික කමිටු නියෝජිතයෝ මෙම ප්‍රශ්න කිරීම සිදු කරති.පාපන්දු පරාජය පිළිබඳව සම්මේලනයේ සභාපති රංජිත් රුද්‍රිගෝ මහතා පත් කළ ත්‍රි පුද්ගල කමිටුව මේ වනවිට අවසන් වාර්තාව සකස් කරමින් පවතින අතර තාක්ෂණික කමිටු නියෝජිතයන්ගේ පරීක්ෂණ කටයුතු අවසන් අදියරට පැමිණ තිබේ. මේ කමිටු දෙකේම අවසන් වාර්තා විශේෂ විධායක කමිටුවක දී සාකච්ඡා කිරීමට නියමිතව ඇත. ‍පාපන්දු සම්මේලන තාක්ෂණික කමිටු පරීක්ෂණය අශෝක රවීන්ද්‍ර, රෝහිත ප්‍රනාන්දු, ක්ලෙමන්ට් ද සිල්වා, ශාන්ති කුමාර, එම්.ෆායිස් හා පී.ඩී.සිරිසේන යන මහත්වරුන්ගේ සහභාගිත්වයෙන් සිදු කෙරෙන අතර තාක්ෂණික අධ්‍යක්ෂවරුන් වන රූමී පකීර් අලී හා චමින්ද ස්ටැන්වෝල් යන මහත්වරුන් අධීක්ෂණය කරති.මේ වනවිට ශ්‍රී ලංකා පාපන්දු පිලේ සියලු ක්‍රීඩකයන් තාක්ෂණික කමිටුව ඉදිරියේ සාක්ෂි සටහන් කොට ඇති අතර බ්‍රසීල ජාතික පුහුණුකරු ක්ලෝඩියෝ රොබර්ටෝ හා සහය පුහුණුකරු ගුලාම් ආබෘ යන මහත්වරු කමිටුව හමුවේ පෙනී නොසිටියහ. තාක්ෂණික කමිටුව ඉදිරියේ පරාජය පිළිබඳ කරුණු ඉදිරිපත් කළ යුතු වූව ද පුහුණුකරු හා සහය පුහුණුකරු නිවාඩු දමා ඇතැයි කමිටුවට දන්වා තිබේ.කෙසේවුවද දකුණු ආසියානු පාපන්දු ශූරතාවලියේ දී බ්‍රසීල ජාතික පුහුණුකරුගේ අදහස් තමන් වෙත හරිහැටි සන්නිවේදනය නොවූ බවට ඇතැම් ක්‍රීඩකයන් පවසා ඇතැයි ද වාර්තා වේ. මේ හේතුවෙන් භාෂා පරිවර්තක සිසිර අජන්ත මහතාගෙන් කරුණු විමසීම වැදගත් බව පරීක්ෂණ කමිටුවේ මතය වී තිබේ.පරාජය පිළිබඳ සෙවීමට පත් කළ කමිටු දෙකේම වාර්තා සැළකිල්ලට ගෙන ශ්‍රී ලංකා පාපන්දු ක්‍රීඩාවේ අනාගත වැඩ පිළිවෙළ ඉක්මනින් ශක්තිමත් කළ යුතු බව බහුතරයකගේ මතය වී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>02</day>
    </date>
    <link>http://www.dinamina.lk/2013/10/02/_art.asp?fn=s1310025</link>
    <topic>ඉසෙදීන්ගේ ප්‍රහාරය යුද හමුදාවට ජය ගෙනේ</topic>
    <author>ප්‍රින්ස් ගුණසේකර</author>
    <content>ඩයලොග් චැම්පියන් ලීග් පාපන්දු තරගාවලියේ දී වෙන්නප්පුව නිව් යංග්ස් පිලට එරෙහිව යුද හමුදා ක්‍රීඩකයෝ ගෝල් 6-3ක දැවැන්ත ජයක් වාර්තා කළහ. කොළඹ සී.ආර්. පිටියේ පැවැති මේ තරගයේ දී මො‍හොමඩ් ඉසෙදීන් ගෝල් ත්‍රිත්වයක් ලැබූ අතර මධුෂාන් ද සිල්වා ගෝල් 2ක් හා පී.ටී‍.‍සේනානායක ගෝලයක් වාර්තා කළහ.තරගයේ පළමු භාගය නිමාවෙද්දී දෙපිලම ගෝල් 1බැගින් ලබා සිටි අතර දෙවැනි භාගයේ දි යුද හමුදා ක්‍රීඩකයන්ගේ ආක්‍රමණය ප්‍රබල විය. නිව් යංග්ස් පිල වෙනුවෙන් නයිජීරියානු ක්‍රීඩක කොලවෝල් හා පියුස්ලා ගෝල් වාර්තා කළහ. නිව් යංග්ස් පිලට තෙවැනි ගෝලය වාර්තා කළේ පී.එන්.පෙරේරා විසිනි.මේ අතර සෝන්ඩර්ස් - බ්ලූ ස්ටාර් අතර තරගයෙන් බ්ලූ ස්ටාර් පිලට ගෝල 1-0ක ජයක් හිමිවිය. බ්ලූ ස්ටාර් පිලේ එස්.සංජීව් ගෝලය වාර්තා කළේය.ගුවන් හමුදාව හා මාතර සිටි අතර තරගයෙන් ගුවන් හමුදාවට ගෝල් 2-1ක ජයක් හිමිවිය.පොලිසිය හා සිවිල් ආරක්ෂක බළකා පිල අතර තරගයෙන් ගෝල් 1-0ක ජයක් සිවිල් ආරක්ෂක බළකා පිලට හිමිවිය. මොහොමඩ් නිෆ්රාස් එම ගෝලය වාර්තා කළේය.දොන් බොස්කෝ හා කුරුණෑගල පෙළිකන්ස් අතර තරගයෙන් ගෝල් 4-0ක දැවැන්ත ජයක් දොන් බොස්කෝ පිලට හිමිවිය.දොන් බොස්කෝ පිලේ ඩේව්ඩ් විකී ගෝල් 3ක් හා ඩබ්ලිව්.ඒ.ඩී. සිල්වා ගෝලයක් වාර්තා කළහ. රත්නම් - කොළඹ ක්‍රීඩා සමාජය අතර තරගයත්, සුපර්සන් - ජාවාලේන් අතර තරගයත් ගෝල් 1-1ක් ලෙස ජය පරාජයෙන් තොරව නිමාවිය. මේ අතර නාවික – නිගම්බු යූත් අතර තරගයෙන් ‍ගෝල් 3-1ක ජයක් නාවික හමුදා පිලට අත්විය.නාවික හමුදාවේ මලික් මිගාර ගෝල් 2ක් හා එන්.සී.ප්‍රනාන්දු ගෝලයක් වාර්තා කළ අතර නිගම්බු යූත් පිලේ චතුර ගුණරත්න ගෝල් වාර්තා කළේය.රිනවුන් - අප් කන්ට්‍රි ලයන්ස් අතර තරගයෙන් ගෝල් 2-1ක ජයක් රිනවුන් පිලට හිමිවිය. රිනවුන් පිලේ මොහොමඩ් ෆසාල් හා කේ.ඩී.ද සිල්වා ගෝල් ලැබු අතර අප් කන්ට්‍රි ලයන්ස් පිලේ පී.විල්සන් ගෝල් වාර්තා කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>02</day>
    </date>
    <link>http://www.dinamina.lk/2013/10/02/_art.asp?fn=s1310026</link>
    <topic>‍ලෝක ළමා දිනයට නෙට්බෝල් තරගාවලියක්</topic>
    <author/>
    <content>‍ලෝක ළමා දිනය නිමිත්තෙන් ශ්‍රී ලංකා නෙට්බෝල් සම්මේලනය සංවිධානය කළ තරගාවලියේ ප්‍රධාන ආරාධිතයා වූ ක්‍රීඩා ඇමැති මහින්දානන්ද අලුත්ගම‍ගේ මහතා හා විශේෂ ආරාධිතයා වූ පාර්ලිමේන්තු මන්ත්‍රීනී උපේක්ෂා ස්වර්ණමාලී මහත්මිය දියණියන් පිරිසක් එක්ව ටොරින්ටන් පිටියට කැඳවාගෙන පැමිණි අයුරු..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>02</day>
    </date>
    <link>http://www.dinamina.lk/2013/10/02/_art.asp?fn=s1310027</link>
    <topic>ක්‍රීඩා ශූරතාව මැදගමට</topic>
    <author>පස්සර සමුහ උබයරත්න වනසිංහ</author>
    <content>පස්සර,ලුණුගල,බිබිල සහ මැදගම ප්‍රාදේශීය ලේකම් කාර්යාල අතර පැවැති “4sports 13 “ක්‍රිඩා තරගාවලියේ සමස්ත ශුරතාවය හිමි කර ගැනීමට මැදගම ප්‍රාදේශීය ලේකම් කාර්යාලය සමත් විය.එහි අනු ශුරතාව පස්සර ප්‍රාදේශීය ලේකම් කාර්යාලය දිනා ගත්තේය.පස්සර නගර පොදු ක්‍රිඩාංගනයේදී පසුගියදා පැවැති මේ ක්‍රිඩා තරගාවලියේ මෙවර සත්කාරකත්වය දැරුවේ පස්සර ප්‍රාදේශීය ලේකම් කාර්යාලයයි.පස්සර ශ්‍රී ලංකා නිදහස් පක්ෂ ප්‍රධාන සංවිධායක වඩුවේල් සුරේස්,පලාත් සභා මන්ත්‍රී නිමල් රත්නායක ,ප්‍රාදේශීය සභා සභාපති එම්.ඒ.කාදර් ,බදුල්ල දිසා ලේකම් රෝහණ කීර්ති දිසානායක මහත්වරුන්ද ක්‍රීඩා උළෙලට සහභාගී වී සිටි අතර ක්‍රිඩා තරගයේ සමාප්ති උත්සව අවස්ථාවේදී සමස්ත ශූරතාව හිමි කර ගත් මැදැගම ප්‍රාදේශීය ලේකම් කාර්යාල ක්‍රිඩක ක්‍රිඩිකාවන් වෙත විශේෂ සිහිවටනය පිළිගැන්වීම දිසා ලේකම්වරයා අතින් සිදු කෙරිණ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>02</day>
    </date>
    <link>http://www.dinamina.lk/2013/10/02/_art.asp?fn=s1310028</link>
    <topic>ධර්මරාජයට පළමු ඉනිමේ ජයක්</topic>
    <author>මහනුවර ක්‍රීඩා විශේෂ</author>
    <content>විද්‍යාර්ථ විදුහල සමග පැවැති අන්තර් පාසල් ක්‍රිකට් තරගයෙන් පළමු ඉනිමේ ජයක් වාර්තා කිරීමට ධර්මරාජ විදුහල සමත්විය. මහනුවර ලේක් වීව් ක්‍රීඩාංගණයේ පසුගියදා පැවැති මේ තරගයේ පළමුව පන්දුවට පහරදුන් ධර්මරාජ විදුහල් පිල සිය පළමු ඉනිමට කඩුලු 9ක් දැවී ලකුණු 302ක් ලබා ගත්තේය.විද්‍යාර්ථ විදුහල පළමු ඉනිමේ දි සියලුදෙනා දැවී රැස් කළ ලකුණු සංඛ්‍යාව 189කි. ඒ අනුව ඉනිමක පරාජයෙන් බේරීමේ සටනක නිරතවූ විද්‍යාර්ථ විදුහල සිය දෙවැනි ඉනිමේ දී කඩුලු 7ක් දැවී ලකුණු 53ක් රැස් කළේය.ධර්මරාජ පළමු ඉනිම – 302/9යි. චන්දිමාල් ද සිල්වා 89, රමීශ් රාජසිංහ 40, දේෂාන් ගුණසිංහ 40, කවිශ්ක දිසානායක 34 ( අවිශ්ක සමරකොන් 87/5, චානක රත්නායක 87/3)විද්‍යාර්ථ පළමු ඉනිම – 189යි. ක්‍රිෂාන්ත ජයසූරිය 54, ඉසුරු වීරසිංහ 52 (තරුෂ වේරගොඩ 17/4, දෙනෙත් ලංකා 37/2, වෙනුක ගලහිටියාව 37/2) සහ දෙවැනි ඉනිම – 53/7යි. අවිශ්ක සමරකෝන් 19 ( දෙනෙත් ලංකා 3/3, වෙනුක ගලහිටියාව 5/3).</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>02</day>
    </date>
    <link>http://www.dinamina.lk/2013/10/02/_art.asp?fn=s1310029</link>
    <topic>අන්තර් ප්‍රජා මණ්ඩල ක්‍රීඩා 5දා</topic>
    <author/>
    <content>ක්‍රීඩා භූමි හා විනෝදාංශ දෙපාර්තුමේන්තුව සංවිධානය කරන අන්තර් ප්‍රජා මණ්ඩල හා ක්‍රීඩා භූමි තරගාවලිය මේ මස 5වැනිදා පෙරවරු 8 සිට බොරැල්ල කැම්බල් පිටියේ දී පැවැත්වේ.පාපන්දු තරග එදින කැම්බල් පිටියේ දී ආරම්භ වන අතර නෙට්බෝල්, වොලිබෝල්, කැරම්, කාය වර්ධන, පිහිනුම්, මේසපන්දු හා ක්‍රිකට් තරග මේ මාසය පුරා පැවැත්වීමට කටයුතු යොදා ති‍බේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>02</day>
    </date>
    <link>http://www.dinamina.lk/2013/10/02/_art.asp?fn=f1310021</link>
    <topic>මනාප ජන්ද ක්‍රමය එකම පවුලේ අයත් අමනාප කරනවා</topic>
    <author>සාකච්ඡා කෙළේ උදිත ගුණවර්ධන ඡායාරූප තමරසිරි විජේසේකර</author>
    <content>වර්තමාන දේශපාලන, සමාජ තත්ත්වය පිළිබඳ හා ඉදිරි දේශපාලන වාතාවරණය කෙසේ නිර්මාණයවේද යන කරුණු පිළිබඳ දකුණු පළාත් මහ ඇමැති ෂාන් විජයලාල් ද සිල්වා සමඟ සිදු කළ සාකච්ඡාවකි මේ.* පසුගියදා පැවැති පළාත් සභා මැතිවරණය පිළිබඳ ඔබේ මතය පැහැදිලි කළ හැකිද?වයඹ, මධ්‍යම හා උතුරු මැතිවරණවලින් දෙකක් අති විශිෂ්ට ජයග්‍රහණයක් ලබා ගැනීමට පුළුවන්කම ලැබුණා. ඒ මැතිවරණ ජයග්‍රහණය ගැන කතා කරද්දි අපට කියන්න පුළුවන් එකම කරුණ වන්නේ මහජන විශ්වාසය, මහජන කැමැත්ත ඉහළින්ම ලැබීම සුවිශේෂ දෙයක් බවයි. වයඹදි මධ්‍යමදි ජනතාව තේරුම් ගත්තා තමන්ට තම ප්‍රදේශයට සේවය ලබා දෙන්නේ එක්සත් ජනතා නිදහස් සන්ධානය කියන දේ. ඒ නිසා තමයි එක්සත් ජනතා නිදහස් සන්ධානයට මේ තරම් විශාල ජයග්‍රහණයක් ලබා ගැනීමට පුළුවන්කම ලැබුණේ.ඒ වගේම උතුරේ මැතිවරණයෙන් එක්සත් ජනතා නිදහස් සන්ධානයට බලාපොරොත්තු වූ තරමේ ප්‍රතිඵලයක් ලබා ගැනීමට බැරි වුණත් මැතිවරණය නිසි ලෙස නීතිය අකුරට ඉෂ්ට කරමින් පැවැත්වීම විශේෂ ජයග්‍රහණයක් විදිහට හඳුන්වන්න පුළුවන්. උතුරේ ජනතාවට මෙවැනි වරමක් ලැබුණේ දීර්ඝ කාලයකට පසුවයි. පළාත් සභා ක්‍රමය ඇති කිරීමේ මූලික අරමුණ වුණේම එම ප්‍රදේශවල ජනතාවට අවශ්‍ය කරන නියෝජිතයන් පත්කර ගැනීමයි.මෙවර පළාත් සභා මැතිවරණයේදී එම අවශ්‍යතා ඉතා ඉහළින් සපුරා ගැනීමට පුළුවන්කම ලැබී තිබෙනවා. අපට අද පුළුවන් වෙලා තිබෙනවා උතුරු ප්‍රදේශයට වෙනම පළාත් සභාවක් පිහිටුවීමට. මෙයත් ජයග්‍රහණයක් විදිහට හඳුන්වාදීමට පුළුවන්. උතුරේ ජනතාව ලබාදුන් තීන්දුව කුමක් වූවත් ප්‍රජාතන්ත්‍රවාදයට අනුකූලව අප හිසනමා එය පිළිගන්නවා. ප්‍රජාතන්ත්‍රවාදය පිළිනොගත් අවි ආයුධ ගැන විශ්වාසය තැබූ පිරිසකට අද ප්‍රජාතන්ත්‍රවාදයේ අගය එහි ඇති වටිනාකම තේරුම් ගැනීමට පුළුවන් වෙලා ති‍බෙනවා.රටේ ප්‍රජාතන්ත්‍රවාදය ස්ථාපිත කිරීමට පුළුවන් වීම වූවත් රජය ලැබූ ජයග්‍රහණයක් විදිහට හඳුන්වා දීම අතිශයෝක්තියක් නොවෙයි.දෙමළ ජාතික සන්ධානය ප්‍රබල මැතිවරණ ව්‍යාපාරයක් වගේම ජාතිවාදය අන්තවාදය මූලික කරගෙන තමයි කටයුතු කළේ. ඒ තත්ත්වය තුළ එක්සත් ජනතා නිදහස් සන්ධානයට ලැබූ මන්ත්‍රීධූර හතක ජයග්‍රහණය පිළිබඳව අප සතුටු වෙනවා. ඒ වගේම මෙය ඉදිරි ජයග්‍රහණයක යහපත් අපේක්ෂා දැල්වීමක් විදිහටත් හඳුන්වා දීමට පුළුවන්.* ඒත් එක්සත් ජාතික පක්ෂය කියන්නේ 2014 දී ආණ්ඩුවක් තමන් විසින් පිහිටුවන බවයි. මේ අදහස පිළිබඳ ඔබේ මතය පැහැදිලි කළ හැකිද?මේ අය කතා කරන්නේ හොඳ සිහියෙන්ද කියලා අප මූලිකව සලකා බලන්න ඕනෑ. පිට පිට තිබෙන මැතිවරණවලින් සෝදාපාවට ලක්වන දේශපාලන පක්ෂයකට ඉදිරි මැතිවරණයක් ජයග්‍රහණය කරන්න බැහැ. එහෙම ජයග්‍රහණයක් ලබනවා කියලා කිසිවකු කියනවා නම් ඔහු හොඳ සිහියෙන් සිටින කෙනෙකු වීමට බැහැ. මේ විදිහට ගියොත් එජාප ආණ්ඩුව කොහොම වෙතත් එජාපයේ අවසානය නම් 2014 දී සිදුවෙයි.* එකම පක්ෂයේ පිරිස් අතර ගැටුම් ඇතිවීම පිළිබඳව පසුගිය කාලයේදී දිගින් දිගටම වාර්තා වුණා. මේ ගැන ඔබේ මතය මොන වගේද?මනාප ඡන්ද ක්‍රමය තුළ මේ විදිහේ ගැටුම් ඇතිවීම සාමාන්‍ය දෙයක් විදිහටයි හඳුන්වන්න පුළුවන්. එක පවුලේ අය මේ මැතිවරණ ක්‍රමය තුළ ඉදිරිපත් වුණත් අවසානයේදී ගැටුමකින් තමයි ඒ තරගය අවසාන වෙන්නේ. වර්තමාන මැතිවරණ ක්‍රමය තුළ තිබෙන මනා විනය තමයි මේ මැතිවරණ ක්‍රමය රහතන්වහන්සේ නමක් වුණත් මේ මැතිවරණ තරඟයට වැටුණොත් උන්වහන්සේටත් අත්වෙන්නේ මනාප තරඟයට පිවිසීමයි. මේ විදිහේ තත්ත්වයට මූලික වෙලා තිබෙන්නේ. ඒ නිසා මැතිවරණ ක්‍රමය තුළ සදාචාරය විනය ආරක්ෂා කිරීමට නම් මුලින්ම මැතිවරණ ක්‍රමයේ වෙනස්කමක් අවශ්‍ය කරනවා.ඉස්සර මැතිවරණයක් ඉවර වුණාම පරාජය වූ පක්ෂය ජයග්‍රහණය කළ විපක්ෂයට විරුද්ධව නඩු දමනවා. එදා සම්ප්‍රදාය වුණේ ඒකයි.ඒත් අද නඩු කියන්නේ එකම පක්ෂයේ උදවියමයි. අද මැතිවරණ ක්‍රමයේ හා එදා මැතිවරණ ක්‍රමයේ වෙනස ඒකයි.ඒ වගේම විපක්ෂය දුර්වල හා අවලංගු තත්ත්වයකට පත්වෙලා තිබෙනවා. ඒ නිසාත් අද එකම පක්ෂය තුළ තරඟය ඉහළ ගිහින් තිබෙනවා. විපක්ෂය ප්‍රබල තරඟකරුවකු වෙනවා නම් අභ්‍යන්තර තරඟකාරිත්වය මීට වඩා අඩු මට්ටමකට පත්වෙන්න පුළුවන්.ජයග්‍රහණය යහපත් අපේක්ෂා දැල්වීමක් විදිහටත් හඳුන්වා දීමට පුළුවන්.වයඹ දී හා මධ්‍යම දී රජය විශාල ජයග්‍රහණයක් ලැබීමත් සමඟ මේ මැතිවරණ ක්‍රියාවලිය තුළ එක්සත් ජනතා නිදහස් සන්ධානය විශාල ජයග්‍රහණයක් ලබා තිබෙනවා. ඉදිරි කාලයේ දී කුමන ආකාරයේ මැතිවරණයක් තිබ්බත් එක්සත් ජනතා නිදහස් සන්ධානයට විශිෂ්ට ජයග්‍රහණයක් ලබා ගැනීමට පුළුවන්කම ලැබී තිබෙනවා.* උතුර දකුණ වෙනසක් නැතිව මුළු රටේම සංවර්ධන කටයුතු සිදු කළා. ඒත් උතුරේ දී සිදු කළ සංවර්ධනයට එහි ජනතාවගෙන් ප්‍රතිචාර ලැබුණේ නැහැ. මේ ගැන ඔබේ මතය පැහැදිලි කළ හැකි ද?අප රජයක් විදිහට පටු විදිහට අවස්ථාවාදී විදිහට මේ සංවර්ධන කටයුතු දිහා බලන්නේ නැහැ. අප වගකිව යුතු රජයක් විදිහට භේදයකින් තොරවයි මුළු රටටම සංවර්ධන ව්‍යාපෘති ලබා දෙන්නේ. මෙතැනදි අප කිසිදු විටෙක ඡන්ද ප්‍රතිඵලය බලාගෙන වැඩ කරන්නේ නැහැ. උතුරු දකුණු භේදයක් අප සලකන්නේ නැහැ.උතුරටත් විශාල කාර්යභාරයක් අප ඉෂ්ට කළා. ඒත් මේ මොහොතේ දී උතුරේ ජනතාව රජය ඉෂ්ට කළ සංවර්ධනය ගැන අවධානය යොමු නොකළා වෙන්න පුළුවන්. ඒත් ඔවුන් ක්‍රමිකව ආණ්ඩුව ඉටුකළ මෙහෙවර තේරුම් ගනිවී. අනෙක මේ මොහොතේ දී අප ලබාගත් ඡන්ද ප්‍රමාණය හා ආසන ප්‍රමාණය ආරම්භයක් ලෙස සතුටු විය හැකි තත්ත්වයක් විදිහට හඳුන්වන්න පුළුවන්.* ඒත් එජාපය නඟන තර්කයක් වන්නේ මෙවර මැතිවරණයේ දී ඡන්දය පාවිච්චි කළ ප්‍රතිශතය සතුටුදායක නොවන බවයි. මේ ගැන ඔබේ අදහස කුමක් ද?ජනාධිපතිවරණයක දී ලබන ප්‍රතිශතය හා මහමැතිවරණයක දී ලබන ප්‍රතිශතය මෙන්, පළාත් සභා මැතිවරණ වලදී ඡන්දය පාවිච්චි කිරීමේ ප්‍රතිශතය ඉහළ යන්නේ නැහැ. 55% - 60% තමයි පළාත් සභා මැතිවරණයක දී සාමාන්‍යයෙන් ඡන්ද පොළට යන්නේ. මේ තත්ත්වය සාමාන්‍ය දෙයක් විදිහට හඳුන්වන්න පුළුවන්කම තිබෙනවා.* ඉදිරියේ දී දකුණ, බස්නාහිර, ඌව මැතිවරණ පැවැත්වීමට නියමිතව තිබෙනවා. මේ මැතිවරණවලදී මොන විදිහේ ජනමතයක් පිළිබිඹු වේවිද?මුළු රටම මහින්ද චින්තනය පිළිගෙන තිබෙනවා. අද මෙරට කිසිදු දේශපාලන රැල්ලක් නැහැ. මහින්ද චින්තන රැල්ල විතරයි තිබෙන්නේ. බලන්න පසුගිය මැතිවරණ ප්‍රතිඵල. සෑම මැතිවරණයක දීම එක්සත් ජනතා නිදහස් සන්ධානය විශිෂ්ට ජයග්‍රහණ ලබා ගත්තා. ඒ ප්‍රතිඵලයටත් වඩා ඉහළ ප්‍රතිඵලයක් දකුණ ඇතුළු අනෙක් පළාත් සභාවලින් ගන්නවා. ඒක ස්ථිරයි.ජනතාව මේ මැතිවරණවලදී බුලත් කොළයට ඡන්දය ලබාදීම සලකන්නේ ජනාධිපතිතුමාට පුද්ගලිකව ලබාදෙන ඡන්දයක් විදිහටයි. ඒ නිසා තමයි එක්සත් ජනතා නිදහස් සන්ධානය මෙතරම් විශාල ජයග්‍රහණයක් ලබා ගත්තේ. දකුණු පළාත් සභාව ගත්තොත් 1993 සිට පිට පිට පස්වතාවක්ම ජයග්‍රහණය කළේ ශ්‍රීලනිපය ප්‍රමුඛ දේශපාලන සන්ධාන විසිනුයි. ඇත්තෙන්ම දකුණේ අපට අමුතුවෙන් මැතිවරණවලට සූදානම් වීමට අවශ්‍යතාවක් නැහැ. දකුණේ ජයග්‍රහණය අත උඩ තිබෙන්නේ.* ජවිපෙ සිටි තුන් වැනි තැන අහිමි කරමින් ප්‍රජාතන්ත්‍රවාදී දේශපාලන පක්‍ෂය තුන්වන තැනට ඡන්ද ලබාගෙන තිබෙනවා. මෙය තුන්වැනි බලවේගයක් දේශපාලන පිටියට පිවිසීමක් විදිහටයි ඇතැමුන් කියන්නේ. මේ මතය ගැන පැහැදිලි කිරීමක් කළ හැකි ද?මෙයටත් හේතු වුණේ විපක්‍ෂයේ දුර්වලතාවය. විපක්‍ෂය ශක්තිමත්ව තිබුණා නම් ප්‍රජාතන්ත්‍රවාදී පක්‍ෂයට සැලකිය යුතු ආසන ප්‍රමාණයක් ලබා ගැනීමට බැහැ. එජාපය තුළ සිටි එජාපය කලකිරුණු පිරිස් ජවිපෙ එපා වූ පිරිස් තමයි මේ පක්‍ෂයට ඡන්දය පාවිච්චි කළේ. මේ පාර්ශවයට ශ්‍රීලනිපයේ ඡන්ද ආකර්ෂණය වීමක් වෙන්නේ නැහැ. විපක්‍ෂයේ විරෝධාකල්ප සහිත ඡන්ද තමයි ප්‍රජාතන්ත්‍රවාදී පක්ෂයට ආකර්ෂණය වුණේ. මේ ගැන මගේ අදහස මේ විදිහට තමයි ප්‍රකාශ කිරීමට පුළුවන් කම තිබෙන්නේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>02</day>
    </date>
    <link>http://www.dinamina.lk/2013/10/02/_art.asp?fn=f1310022</link>
    <topic/>
    <author>සාකච්ඡා කළේ ධම්මික සෙනෙවිරත්න</author>
    <content>නිමල් සිරිපාල ද සිල්වා අමාත්‍යවරයා විපක්‍ෂ මන්ත්‍රීවරයකු ලෙස 1989 – 1994 වකවානුව තුළ පාර්ලිමේන්තු විවාදවලදී කරන ලද කතා සංග්‍රහයක් ලෙස නොබෝදා දොරට වැඩි ‘නිමල් මැති සබයේ රණ හඬ’ කෘතිය පිළිබඳ අමාත්‍යවරයාගේ මාධ්‍ය ලේකම් සහ එම කෘතියේ සංස්කාරක, මාධ්‍යවේදී උපුල් ජනක ජයසිංහ මහතා සමඟ කළ සාකච්ඡාවකි මේ.* ප්‍රකට දේශපාලනඥයන් ගේ චරිත කතාවලට අමතරව ඔවුන් කළ කතා ද විරල වශයෙන් ග්‍රන්ථ හැටියට ප්‍රකාශයට පත් කෙරෙනවා. මේ දෙවැනි වර්ගයට අයත් වන “නිමල් මැතිසබයේ රණ හඬ” කෘතිය දේශපාලන සාහිත්‍යයට ඇතුළත් වන කෘතියක් ලෙස මෙන් ම, විශාල මඟ පෙන්වීමක් කරන කෘතියක් ලෙස ද වැදගත්. මේ කෘතියේ පසුබිම් කතාව කෙබඳු ද?නිමල් සිරිපාල ද සිල්වා ඇමැතිතුමා මුලින්ම පාර්ලිමේන්තුවට තේරී පත්වුණේ 1989 දී. 1989 මාර්තු 28 වැනිදා එතුමා මංගල කතාව කළා. ඒ කතාවේ පටන් 1994 ජුනි 24 වැනිදා දක්වා පාර්ලිමේන්තු විවාදවල දී එතුමා කළ කතා 189 ක් මේ කෘතියේ ඇතුළත් වෙනවා. එවකට පාර්ලිමේන්තුවේ විපක්‍ෂය නියෝජනය කළේ මන්ත්‍රීවරු සුළු පිරිසක් වුණත්, රජයේ නොයෙකුත් දූෂණ – අක්‍රමිකතා - අකටයුතුකම්, මර්දනය, රටට අවැඩදායී ක්‍රියාමාර්ග ආදී කාරණා ගැන විපක්‍ෂය විශාල හඬක් නැඟුවා.මෙවැනි කාරණා සම්බන්ධයෙන් විපක්‍ෂයට ප්‍රතිචාර දැක්විය හැකි ක්‍රම 2 ක් තියෙනවා. එකක් පාරට බැහැලා ජනතාවත් සමඟ එක්ව අරගල කිරීම. අනෙක, ඒ විදිහේ අකටයුතුකම්වලට එරෙහිව පාර්ලිමේන්තුවේ දී හඬ නැඟීම. මේ දෙවැනි ක්‍රමය ගත්තොත් ඒකත් දෙවිදිහකට කරන්න පුළුවන්. එක, ප්‍රස්තූතයට අදාළව හොඳින් කරුණු සොයා බලා, විද්‍යානුකූලව හොඳ විවරණයක් කිරීම. දෙක කෑකෝ ගහලා, සෙංකෝලය උස්සලා ඒ හඬ නඟන එක.නිමල් සිරිපාල ඇමැතිතුමා කළේ අදාළ කාරණය හොඳින් අධ්‍යයනය කරලා සාධක සහිතව, හොඳ විවරණයක් ඉදිරිපත් කරමින් හඬක් නඟන එක. මේ පිළිබඳ සාකච්ඡා කරද්දී, එවැනි කතා ඇතුළත් කර ග්‍රන්ථයක් එළිදැක්වීමේ වැදගත්කම පෙන්වා දීමට අපට පුළුවන් වුණා.මොනතරම් හර – බර අන්දමින් මේ කතා කෙරුණත්, බොහෝ විට පාර්ලිමේන්තු විවාද, විස්තරාත්මකව, රටේ ජනතාවට දැනගන්න ලැබෙන්නෙ නෑ.ඒවා හැන්සාඩ්ගත වුණත්, විශේ්ෂ හේතුවකට හැර ඒවා සොයාගෙන කියවන්නෙත් නෑ.එදා පාලක පන්තියේ ජනතා ද්‍රෝහී වැඩපිළිවෙළ ගැනත්, ගනු - දෙනුවල තිබූ නිර්ලජ්ජිත දූෂිත බව ගැනත් නිරන්තරයෙන් එතුමා හඬ නැඟුවා. උදාහරණයක් හැටිය ට එවක සිටි ඇමැතිවරයෙක් තේ මණ්ඩලයේ වියදමින් වෛද්‍ය ප්‍රතිකාර ගන්න එංගලන්තයට ගිය හැටි එතුමා පාර්ලිමේන්තුවට ඉදිරිපත් කළේ අදාළ බිල්පත් ආදී ලිඛිත සාක්‍ෂිත් සමඟ, නැතිව ඕපා දූප හැටියට නෙවෙයි.මේ වගේ පාලක පන්තියේ හුස්ම දැනෙන ඉහළම ස්ථරවල සිටි සමහර අය, එවකට රජය සතු සමාගමක් වූ එලිෆන්ට් හවුස් එකෙන් නොමිලේ කෑම බීම ලබාගත් හැටිත් සාක්‍ෂි ඇතිව හෙළිදරව් කළා.මේ කතා කියවනකොට හෙට වුණත් ඕනෑම අයෙකුට එදා සිටි පාලක පැලැන්තිය පිළිබඳ, ඔවුන්ගේ චර්යා රටා පිළිබඳ කදිම චිත්‍රයක් ගොඩනඟා ගත හැකියි. මේ තොරතුරු පුවත්පතකින් කියවනවාට හෝ දේශපාලන වේදිකාවක කතා කරනවාට වඩා වෙනස්ව මේ අන්දමට හැන්සාඩ් ගත කිරීම මඟින් ඔහු ඉතා නිවැරැදිව ඒවා සමාජගත කළා. මේකෙන් පැහැදිලි වෙන තවත් කාරණයක් තමයි, ඔහු මේවා ගැන පාර්ලිමේන්තුවේ කතා කරද්දී, ආණ්ඩු පක්‍ෂයේ බහුතරයක් පවා කෑ කෝ ගැසීම්වලින් තොරව ඒවා අසාගෙන සිිටිය බව.* රටේ භීෂණකාරී වටපිටාවක් තිබිය දී, ඒ ගැන පාර්ලිමේන්තුවේ දී නැඟූ හඬ මෙහි වාර්තා වෙනවා. ඒ ගැන පැහැදිලි කළ හැකි ද?1988 – 89 වකවානුවේ රට තුළ විශාල භීෂණයක් තිබුණා. පැහැරගෙන යාම්, මහාමාර්ග දිගේ ටයර් සෑයවල් වගේ දේවල් සාමාන්‍ය දර්ශන බවට පත්වෙලා තිබුණා. මේවා ගැන සෑම මාසයක දීම හදිසි නීතිය දීර්ඝ කිරීමේ විවාදයට සහභාගිවෙමින් නිමල් සිරිපාල ද සිල්වා මන්ත්‍රීවරයා ඉතා ගැඹුරින් කතා කළා. ඒක නිකම් වහෙන් ඔරෝ ගැහිල්ලක්වත්, ඕපාදූපයක්වත් නෙවෙයි. ඔහු හුඟක් තොරතුරු ඉදිරිපත් කළා.වරක් ‘දිනරැස’ පුවත්පත එස්. මහින්ද හාමුදුරුවන්ගේ කවියක් පළ කළාම, බලධාරියා ඒක කපා දැම්මා. ඔහු මේ ගැන පාර්ලිමේන්තුවට කිව්වෙ මහින්ද හාමුදුරුවන්ගේ කවියක්වත් පළකරන්න බැරි තරමට යූ.එන්.පී පාලනය තුච්ඡ වෙලා කියලා.ඒ වකවානුවේ දිගටම ශ්‍රී ලංකා නිදහස් පාක්‍ෂිකයන්ටත් හිරිහැර වුණා. ඔවුන් පැහැරගෙන ගියා, මර්දනයට ලක් වුණා. නම් – ගම් ඇතිව මේ දේ ගැන ඔහු කතා කළා. 1989 ජූලි 20 වැනිදා ඔහු දිග නම් ලැයිස්තුවක් ඉදිරිපත් කර තිබෙනවා.මේ අන්දමට ඒ වකවානුවේ කළ කතා කියවන විට, භීෂණය තුළ සිදු වූ දේ ගැන බොහෝ තොරතුරු දැනගත හැකියි. මාධ්‍යවේදී රිචඩ් ද සොයිසා පැහැර ගෙන ගොස් ඝාතනය කිරීම ගැන කොමිසමක් පත් කරන්න කියලා ඉල්ලුවේ නිමල් සිරිපාල ද සිල්වා මන්ත්‍රීතුමා. ඒ විතරක් නෙමෙයි, රන්ජන් විජේරත්න ඝාතනය ගැනත් එතුමා කොමිසමක් ඉල්ලුවා. හැබැයි, රජය ඉතා නිහඬ පිළිවෙතකයි ඒ ගැන සිටියේ.මේ විදිහට මේ කතා බැලුවොත්, ඒවා කතා සාප්පුවේ කතා නෙවෙයි, එම භීෂණකාරී වකවානුව ගැනත්, එවක පැවැති මර්දනකාරී පාලනය ගැනත් ඉතා පුළුල් චිත්‍රයක් විදහා දැක්වීමක්:* මෙවැනි කෘතියක් මඟින් විශේෂයෙන් නවක හා තරුණ දේශපාලනඥයන් ට විශාල මඟ පෙන්වීමක් ලබා ගත හැකියි. ඒ වැදගත්කම ඔබ පෙන්වා දෙන්නේ කෙසේද?හිටපු පාර්ලිමේන්තු මහ ලේකම් නිහාල් සෙනෙවිරත්න මැතිතුමා මේ කෘතියට කළ හැඳින්වීමෙන්ම මේ ගැන හොඳ අදහසක් ඇතිකරගන්න පුළුවන්. පාර්ලිමේන්තුව පැවැත්වෙන දිනවල නිමල් සිරිපාල ද සිල්වා මන්ත්‍රීතුමා හැමදාම උදේ 8.00 වෙනකොට තමන් ගේ කාර්යාලයට ඇවිත්, ඉතාම සැලකිල්ලෙන් යුතුව සකස් කර තිබූ, පාර්ලිමේන්තුවට ඉදිරිපත් කළ යුතු යෝජනා තමන්ට භාර දුන් බව එතුමා එහි සිහිපත් කරනවා.1989 – 1994 වකවානුව තුළ පාර්ලිමේන්තුවට ඉදිරිපත් වූ කල්තැබීමේ යෝජනා 348 න් 190 ක්, පාර්ලිමේන්තුවට ඉදිරිපත් වූ වාචික ප්‍රශ්න 3764 න් 418 ක් සහ වාචික නොවන පිළිතුරු අපේක්‍ෂා කළ ප්‍රශ්න 635 න් 387 ක් ඉදිරිපත් කර තිබුණේ නිමල් සිරිපාල ද සිල්වා මන්ත්‍රීතුමා බව, මහ ලේකම්තුමා මෙහි සඳහන් කරනවා.මෙයින් පැහැදිලිව පෙනෙන පරිදි විපක්‍ෂ මන්ත්‍රීවරයකුගේ කාර්යභාරය එතුමා මැනවින් ඉටුකළා. ද්විභාෂා හැකියාවෙන් වැඩ ගත්තා. විවාදයේ මාතෘකාව කුමක් වුණත් ඔහු ඒ ගැන හොඳින්ම හදාරා ඇවිත් කතා කළා.අද ගංවතුර ගැන කතා කළොත්, හෙට මෝටර් රථ ප්‍රවාහන පනත ගැනත් ගැඹුරින් කතා කරන්න ඔහුට පුළුවන් වුණා. විවාදයට උපරිම සාධාරණය ඉටුකරමින් සහභාගි වන අතර, ලෝකයේ සිටි ප්‍රකට විද්වතුන්ගේ, දාර්ශනිකයන්ගේ අදහස් උපුටා දක්වමින් කතා කරන්නත් එතුමාට හැකි වුණා. මේ නිසා පක්‍ෂ – විපක්‍ෂ මන්ත්‍රීවරු ලොකු වුවමනාවකින් මේ කතාවලට ඇහුම්කන් දුන්නා. බාධා ඇති වුණා නම්, කතානායකතුමා හෝ නියෝජ්‍ය කතානායකතුමා මැදිහත් වෙලා, ඒවා ඉවත් කර දුන්නා. තවත් කාරණයක් තමයි, මාතෘකාවට අදාළව සාරගර්භ කතාවක් සිදුවන විට බොහෝ දුරට බාධා කිරීම් අඩු බවත්, මේ කතාවලින් පැහැදිලි වෙනවා.තමන් වල්පල් කියෙව්වොත් තමයි අනෙක් අයත් වල්පල් දොඩවන්නේ.ඒ නිසා, මේ කතා කියැවීම, ඒවා හැදෑරීම වර්තමාන සහ අනාගතයේ පාර්ලිමේන්තුවට එන්න ඉන්න නවක දේශපාලනඥයන් ට ඉතාමත් වැඩදායක වෙයි. මං තේරුම් ගත්ත විදිහට පාර්ලිමේන්තුවේ දී කතාවක් කිරීමට ලැබෙන අතිශය වටිනා කාලයට උපරිම සාධාරණයක් ඉටුකිරීම විය යුතුයි. මේ කතා ඊට හොඳ ම උදාහරණයක්. ජනාධිපතිතුමාට මේ කෘතිය පිළිගන්වද්දීත් එතුමා අවධාරණය කළේ මෙය සෑම පාර්ලිමේන්තු මන්ත්‍රීවරයකු විසින්ම කියැවිය යුතු කෘතියක් බවයි.විශේෂයෙන් විපක්‍ෂ මන්ත්‍රීවරයකුගේ කාර්යභාරය ගැන තේරුම් ගන්නත් මෙය හොඳ මඟ පෙන්වීමක්. රට යායුතු මඟ පෙන්වීම විපක්‍ෂයේත් යුතුකමක්. ආණ්ඩුව නිසි මඟ නොයනවා නම්, එය නිසි මඟ තැබීමට විපක්‍ෂයේ හරවත් – ප්‍රබුද්ධ විවේචන හේතු වෙනවා. එදා විපක්‍ෂය ඒ කාර්යභාරය කළ හැටිත්, අද විපක්‍ෂය හැසිරෙන හැටිත් මේ ඔස්සේ සිතා බැලීමට පුළුවන්..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>02</day>
    </date>
    <link>http://www.dinamina.lk/2013/10/02/_art.asp?fn=f1310023</link>
    <topic>එඩ්වඩ් නවකතා ලියනව ද? පර්යේෂණ වාර්තා හදනව ද?</topic>
    <author>රන්ජන් අමරරත්න</author>
    <content>එඩ්වඩ් මල්ලවආරච්චි යනු සිංහල සාහිත්‍යයෙ හි ජනප්‍රිය නව කතාකරුවෙකි. ඔහු සියයකට ආසන්න නවකතා ප්‍රමාණයක් ලියා තිබේ. එම ප්‍රබන්ධ පාඨකයන් අතර ජනප්‍රිය බවත්, සාර්ථක ලෙස අලෙවි වන බවත් දැන ගන්නට තිබේ.බටහිර ප්‍රබන්ධ කථා ක්ෂේත්‍රය තුළ ජනප්‍රිය නවකතාව ද වර්ගීකරණයකට ලක් වේ. එහෙත් එම වර්ගීකරණය සිංහල නව කතාව සම්බන්ධයෙන් ගළපා ගත නො හැක්කේ අපට එබඳු පුළුල් නවකතා ක්ෂේත්‍රයක් නැති නිසා ය. ඩීමන් ආනන්ද මහතා නිසා ජනප්‍රිය වූ රහස් පරීක්ෂක කතා සම්ප්‍රදාය දැන් අපෙන් ගිලිහී ගොසිනි. ත්‍රාසජනක කතා අපට ඇත්තේ ම නැත.බ්‍රිතාන්‍ය හා අමෙරිකාව පදනම් කරගත් පාඨක ලෝකය තුළ ජනප්‍රිය නවකතාවට විශාල ඉල්ලුමක් තිබේ. මෙබඳු නවකතා මුද්‍රණය සාර්ථක ව්‍යාපාරයක් ලෙස පවතී. ඉහත කී පාඨක සමාජ තුළ මේ වසරේ ජනප්‍රිය නවකතා කිහිපයක් මෙරට ඉංග්‍රීසි පාඨකයන් අතර ද කතාබහට ලක් වේ. ජෝන් ලී කෙරී ගේ “අ ඩෙලිකේට් ට්රූත්”, ලෝරන් බූකස් ගේ “ෂයිනිස් ගර්ල්ස්” ස්ටෙපාන් කින් ගේ “ඩොක්ටර් ස්ලීප්”, ලීසා ඔ ඩොන්ලේගේ “ද ඩෙත් ඔෆ් බීස්” වැනි ප්‍රබන්ධ ඊට නිදසුන් ය.විග්‍රහයකට ගියහොත්; ජනප්‍රිය නවකතාවේ ඇති පොදු ලක්ෂණ පහක් දැක්විය හැකි ය.i අති සරල බවii කුතුහලය දැනවීමiii වේගවත් කියැවීමiv වටකුරු කතා වස්තුවv පැතලි හෙවත් කඩදාසි චරිතජනප්‍රිය නව කතාවක ප්‍රධාන ලක්ෂණය වන්නේ කතා රසයට මුල් තැන දීම ය. එම ප්‍රබන්ධවල භාෂා ප්‍රයෝග නැත. අලංකරණ නැත. සාහිත්‍ය‍ විද්‍යාව හැදෑරීමෙන් ප්‍රබුද්්ධත්වයක් ආරෝපණය කරගත් අයකුට වුව මේ කතා කියැවිය හැකි ය. එහෙත් ඒවායින් උකහා ගත හැකි ජීවිතාවබෝධයක් නැත. දුම්රියේ හෝ බස්රියේ හෝ යන අතර, පිහිනුම් තටාකයක් අබියස අව්ව තපින අතර, මත්පැන් ස්වල්පයක් තොලගාමින් සන්ධ්‍යාව ගත කරන අතර, මෙබඳු නවකතා ප්‍රයෝජනවත් ය. බටහිර යුරෝපය පුරා එබඳු සම්ප්‍රදායයක් ඇතත්; ආසියාව තුළ එවැන්නක් දැකිය හැක්කේ කලාතුරෙකින් ය.එඩ්වඩ් මල්ලවආරච්චි මහතා ගේ ජනප්‍රිය නවකතා විචාරයට හසු කළ යුත්තේ ද, රස විඳිය යුත්තේ ද ප්‍රබුද්ධ හා විදග්ධ දෘෂ්ටි-කෝණ මත සිට නොවේ. ඉන් අදහස් කැරෙනුයේ මේ නවකතාකරුවා කිසිදු හැදෑරීමක් නැති මැට්ටකු යන්න ද නො වේ. මල්ලවආරච්චි මහතා සාහිත්‍යය මෙන් ම වෙනත් විෂයයන් ගැන ද යම් හැදෑරීමක් ඇති, විචාරශීලී තැනැත්තෙකි. එහෙත් ඔහු තෝරාගෙන ඇති මාර්ගය වන්නේ ජනප්‍රිය නවකතා කලාව යි. අප අමතක නොකළ යුතු කාරණයක් වන්නේ ඉංග්‍රීසි සාහිත්‍යයෙහි සම්භාව්‍ය රචකයන් ගණනාවකගේ මුල් ප්‍රබන්ධ ජනප්‍රිය කතා කලාව නම් ශානරයට අයත් වන බව ය.එඩ්වඩ් මහතා ගේ අලුත් ම නවකතාව “පංකජ” නම් වේ. පිටු 160 කින් සමන්විත කෙටි නවකතාවක් ලෙස එය හැඳින්විය හැකි ය. වේගවත් ශෛලියක් සහිත මේ නවකතාව, පැය එක හමාරක් තුළ කියවා හමාර කළ හැකි ය. පැය එක හමාරක් යනු සාමාන්‍ය කෝච්චි ගමනෙකි. නැතහොත් බස් ගමනෙ කි. කතුවරයා ගේ සුගම බස් වහර හා වේගවත් සිද්ධි ගැළපීම නිසා මේ ප්‍රබන්ධය ක්‍රියාදාම චිත්‍රපටයකට සමාන කළ හැකි ය. වෙනසකට ඇත්තේ මේ කතාව තුළ ත්‍රාසජනක ජවනිකා හා සටන් ජවනිකා නොමැති වීම පමණි.නවකතාකරුවා ජනප්‍රිය කතා කලාව තෝරා ගෙන ප්‍රබන්ධකරණයෙ හි යෙදෙන්නේ වුව; ඔහු කෙරෙන් පළවන සාධනීය ලක්ෂණ දෙකක් හඳුනාගත හැකි ය.i අපූර්ව කතා වස්තු ගොඩනැඟීමii ප්‍රබල සමාජ විවේචනයක් ඉදිරිපත් කිරීම“පංකජ” නව කතාවේ කතා වස්තුව ගොඩ නැඟී ඇත්ෙත් නදීක නම් විශ්විද්‍යාල තරුණයකු ගේ නිබන්ධන මාතෘකාවක් ඔස්සේ ය. නිබන්ධන මාතෘකාව සඳහා සමාජයේ විවිධ ස්ථර ස්පර්ශ කිරීමට නදීකට සිදු වේ. නදීක ස්පර්ශ කරන සමාජ ස්ථර අතර ධීවර සමාජය, හිඟන සමාජය, වලව් සමාජය, විශ්වවිද්‍යාල උප සංස්කෘතිය ආදිය තිබේ. ප්‍රධාන චරිතයට මංගලා, මල්හාරි හා අචර්ණා යන ස්ත්‍රී චරිත තුන මුණ ගැසෙන්නේ ද ඔහුගේ පර්යේෂණයේ ප්‍රතිඵලයක් ලෙස ය. සත්‍ය ලෙස ම පංකජ නවකතාව තුළ ඇත්තේ නදීකගේ පර්යේෂණයේ කතාවයි. කතාකරුවා මෙතෙක් අප නො දුටු අපූරු සිද්ධි ගැළපීමක් සිදු කර තිබේ.පංකජ නව කතාවේ ප්‍රහර්ෂය හා කුතුහලය රැඳී ඇත්තේ නදීක ස්ත්‍රී චරිත තුන සමඟ පවත්වන මානව සම්බන්ධතා මත ය. මංගලා යනු අන්ධ හිඟන්නකු යටතේ මහ මඟ ජීවිතයට මුහුණදෙන සුන්දර දැරියකි. ඇය පසු වන්නේ මල්වර වියේ ය. අචර්ණා නව යෞවනියකි. ඈ ධනපති සමාජ ක්‍රමයේ පැවතුම් හේතුකොට නන්නත්තාර වී සිටින්නී ය. මත් ද්‍රව්‍යවලට ඇබ්බැහි වූ මේ යෞවනිය මාපියන් විසින් අත්හැර සිටිනු ලැබේ. ඈ හා නදීක අතර ඇත්තේ නිහඬ හා ගැඹුරු මානුෂික සම්බන්ධයකි. මල්හාරි ධීවර සමාජය නියෝජනය කරන, නව අභිලාසයන් ඇති තරුණියකි. නදීක හා ඇය අතර ප්‍රේම සම්බන්ධයක ඡායාවන් පවතී.කතුවරයා ස්ත්‍රී චරිත තුන හා නදීක අතර සම්බන්ධය නව කතාවේ කුහුල දනවන උපාය-මාර්ගයක් ලෙස පවත්වා ගනී. ලිංගික සිදුවීම් වෙත මේ චරිත ඉතා සමීප වන’මුත්, එවැන්නක් සිදු වන්නේ නැත. මෙහි එන කතා වස්තුවෙහි අපූර්වත්වය වන්නේ නදීක, මල්හාරී, මංගලා හා අචර්ණා අතර පවත්නා සංකීර්ණ සම්බන්ධය යි. යථාර්ථවාදී රීතිය ඔස්සේ විමසුමකට ලක් කළහොත් හිඟන්නන් කැටුව ගෝනි පඩංගුවල නිදියන සරසවි ශිෂ්‍යයා කවරකු දැ’යි ප්‍රශ්න කරන්නට පුළුවන. ස්ත්‍රී චරිත තුනක පිහිටට විවිධ උපාය මාර්ග සොයන මෙ වැන්නකු කොහෙන් සොයා ගත හැකිදැ’ යි කෙනකු ප්‍රශ්න කරන්නටත් පුළුවන. එහෙත් මහාචාර්ය රත්නපාල වැනි කෙනකුගේ පර්යේෂණ ජීවිතය දෙස පෙරළා බලන විට එබඳු ප්‍රශ්න කිරීම් තාර්කික නොවන බව පෙනෙයි.දෙවැනි කාරණය වන්නේ මේ නවකතාවෙන් ඉදිරිපත් කෙරෙන සමාජ විවේචනය යි. කතුවරයා ශ්‍රී ලංකාවේ සමාජ තත්ත්වය ගැන පමණක් නො ව, ලෝක දේශපාලනයේ ඇතැම් සිදුවීම් ද තියුණු විවේචනයකට හසුකර ගනී.“සමහර අයට රට යන උණක් තියෙනවා. හැම රටක් ම වැටිලා.... අද අමෙරිකාවෙ රස්සාවල් නෑ. එංගලන්තෙ රස්සා නෑ! ග්‍රීසිය, ඉතාලිය, ජපානෙත් රස්සාවල් නෑ”(පංකජ - පිටුව 29)“ජර්මනිය වැනි රටවල ගැහැනු - පිරිමි පාළු ස්ථානවල උමං දුම්රිය ස්ථානවල, ප්‍රසිද්ධ වැසිකිළිවලට ගොස් මත්ද්‍රව්‍ය ඉරීම, එන්නත් කර ගැනීම කර ගනිති. පොලිස් නිලධාරීන්ට පවා ‍ඔවුන් නීතියට හසුකර දඬුවම් දීමට පවා නොහැකි තත්ත්වයක පවතී.(පංකජ - පිටුව 96)යුරෝපයේ ආර්ථික කඩාවැටීම හා ජපානයේ හා අමෙරිකාවේ ආර්ථික මන්දනයත් කලාකරුවන්ගේ විමර්ශනයට හසු වී නැත. විශේෂයෙන් ශ්‍රී ලංකාව වැනි රටක නවකතාකරුවකුට එයින් වැඩක් ඇත්තේ ම නැත. අපේ නවකතාකරුවන්ගේ අවධානයට යොමුව ඇත්තේ ගම හා නගරය අතර පරතරය, කුල භේදය, වලව් සම්ප්‍රදාය බිඳවැටීම, අසම්මත ප්‍රේමය වැනි සම්ප්‍රදායික සිදුවීම් ය. යුරෝපයේ ආර්ථික කඩාවැටීම සෘජු ලෙස ම අපට බලපායි. එඩ්වඩ් මල්ලවාරච්චි මහතා මෙබඳු ඉඟි කිරීම් කරනුයේ පාඨකයාට ලෝක දේශපාලනය පිළිබඳ වැටහීමක් ද ලබා දෙමින් ය. එය ජනප්‍රිය නවකතාවල දක්නට නැති ලක්ෂණයකි.ජනප්‍රිය නවකතාකරුවකු ලෙස එඩ්වඩ් මල්ලවආරච්චි මහතා වෙතින් ප්‍රකට වන ප්‍රධාන දුර්වලතා කිහිපයක් ද තිබේ.i. චරිත හා සිද්ධි සූක්ෂ්ම ලෙස නිරූපණයට උනන්දු නො වීම.ii. සංස්කරණය කෙරෙහි සැලැකිල්ලක් නො දැක්වීම.iii. වියරණය දැන - දැනම නො සලකා හැරීම.iv. තම ප්‍රබන්ධයෙහි යටි පෙළ කෙරෙහි අවධානයකින් තොරව වේගවත් ලියැවිල්ලකට යෑම‍.නවකතාවේ ප්‍රධාන ලක්ෂණය වන්නේ සූක්ෂ්ම හා සංකීර්ණ චරිත නිරූපණය යි. එබඳු නිරූපණයකට යෑමේ පූර්ණ හැකියාව මේ කතාකරුවා තුළ තිබේ.‘මගේ මුළු ජීවිත කාලයම ගෙව්වේ දිගක් පළලක් දන්නෙ නැති මහා මුහුදත් එක්කයි. ඒත් ඔයාගෙ හිත මහා මුහුදටත් වඩා ගැඹුරුයි’.මල්හාරි කියන ඉහත සංවාදයෙන් බහුවිධ අර්ථ නිරූපණය වේ. සංවාද යනු ප්‍රබන්ධ කථාවේ අතිශය හැඟුම්බර හෝ ධ්වනිපූර්ණ හෝ අවස්ථා ය. මෙබඳු සංවාද රචනයෙන් ගම්‍ය වන්නේ නවකතාකරුවා තුළ පවත්නා නිරූපණ ශක්‍යතාවයි. එහෙත් එඩ්වඩ් මහතා ඉන් ප්‍රයෝජන ගන්නා බවක් පෙනෙන්නට නැත.බටහිර නවකතාවේදී අපට දකින්නට ලැබෙන සාධනීය ලක්ෂණයක් වන්නේ මුල් පිටපත සංස්කරණ මණ්ඩලයක් වෙතින් හෝ සංස්කාරකයකු අතින් හෝ කිහිප වරක් ම සාධනීය ලෙස වෙනස්වීම ය. බටහිර නවකතාවේ ඇති සියලු තාක්ෂණයන් අපට ගළපා ගත නො හැකි ය. එහෙත් කතුවරයාම හෝ ඉදිරිපත් වී කරන සංස්කරණය සිංහල නවකතාවට වැදගත් වේ. උපුටා දක්වන්නේ නැති වුව වියරණ දොස් රැසක් පංකජ නම් නවකතාව තුළ තිබේ. ඒ සියල්ල සිදු වී ඇත්තේ නොසැලකිල්ල නිසා ය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>02</day>
    </date>
    <link>http://www.dinamina.lk/2013/10/02/_art.asp?fn=f1310024</link>
    <topic>ආගමික සහජීවනයට දිවි කැපකළජනතාවගේ නාහිමියෝ</topic>
    <author>ඒ. පී. ජගත් පුෂ්පකුමාර පොල් සංවර්ධන හා ජනතා වතු සංවර්ධන අමාත්‍ය සහමොනරාගල දිස්ත්‍රික් සම්බන්ධීකරණ කමිටුවේ සම සභාපති</author>
    <content>කතරගම ඓතිහාසික කිරිවෙහෙර රජමහ විහාරාධිපති, ඌව වෙල්ලස්ස විශ්වවිද්‍යාලයේ කුලපති ධුරන්දර, මොනරාගල දිස්ත්‍රික් ශාසනාරක්ෂක බලමණ්ඩලයේ සභාපති, රුහුණු මාගම්පත්තුවේ ප්‍රධාන සංඝනායක, මහෝපාධ්‍යාය, අතිපූජ්‍ය ආචාර්ය අළුත්වැව සෝරත මාහිමිපාණන් වහන්සේ අපවත්වීම, රුහුණු මාගම්පත්තුවට සහ ඌව වෙල්ලස්සට පමණක් නොව, සමස්ත සම්බුද්ධ ශාසනයටම පිරිමැසිය නොහැකි බලවත් පාඩුවකි.හම්බන්තොට දිස්ත්‍රික්කයේ, නැ‍ඟෙනහිර ගිරුවාපත්තුවේ පෞරාණික පසුබිමකින් හෙබි, අළුත්වැව ගම්මානයේ ජන්ම ලාභය ලැබ, පෙර කරන ලද පුණ්‍ය මහිමයෙන්, පාසල් අධ්‍යාපන සමයේ දීම පැවිදි බිමට පැමිණ, පිරිවෙන් අධ්‍යාපනය ලැබීමෙන් අනතුරුව, විශ්වවිද්‍යාල අධ්‍යාපනයට ප්‍රවිශ්ටව ශාස්ත්‍රපති උපාධියෙන් ද පිදුම් ලැබූ උන්වහන්සේ, කතරගම ඓතිහාසික කිරිවෙහෙර විහාරස්ථානයේ, විහාරාධිපති පදවියට පත්වීමෙන් පසුව, විහාරස්ථානයේ අභිවෘද්ධිය සඳහා මාහැඟි මෙහෙයක් ඉටුකරන ලදී.තිස් අවුරුද්දක් පුරා මෙරට පැවති රුදුරු ත්‍රස්තවාදී යුද සමයේ ශ්‍රී ලංකාවාසී සියලු දෙනාගේම විශේෂ අවධානය කතරගම පූජා නගරය කෙරෙහි යොමු වූ බව අප කවුරුත් දන්නා කරුණකි. ජාති, ආගම් භේදයකින් තොරව, නිදහසේ තම තමන්ගේ ආගමික කටයුතුවල යෙදීමට පහසු පූජා භූමිය වූයේ කතරගමයි. මේ නිසා කතරගම පොදු පහසුකම් වැඩිදියුණු කිරීම කෙරෙහි රාජ්‍ය හා ‍රාජ්‍ය නොවන ආයතනවල විශේෂ අවධානය ‍කතරගම පූජා භූමිය සංවර්ධනය සඳහා සහ කතරගම නගරය හා ඒ ආශ්‍රිත ප්‍රදේශය සංවර්ධනය කිරීමෙහිලා යොමුවන ලදී.මෙහිදී පූජ්‍ය අළුත්වැව සෝරත නාහිමිපාණන් වහන්සේගේ අනුශාසකත්වය හා මැදිහත්වීම ඉතා වැදගත් වන ලදී.කතරගම ඓතිහාසික කිරිවෙහෙර විහාරස්ථානය හා ඒ ආශ්‍රිත භූමියේ පොදු පහසුකම් වැඩිදියුණු කිරීම පිණිස උන්වහන්සේගේ මැදිහත්වීම යටතේ විධිමත් සැලැස්මක් ක්‍රියාත්මක කිරීමට ද පියවර ගන්නා ලද බව සඳහන් කළ යුතු වේ. මේ නිසා ආගමික කටයුතු සඳහා වැඩමකරන ස්වාමීන් වහන්සේලාට වැඩ සිටීමට ප්‍රමාණවත් පහසුකම් සැලසී ඇති අතර, සැදැහැවතුන්ට ද ආගමික කටයුතු සඳහා සහ දානමය පුණ්‍ය කටයුතු සඳහා පහසුකම් මෙන්ම නවාතැන් පහසුකම් ද සැලසී ඇත.මෙම සියලු කටයුතු කිරීමේ දී, පරිසරය සුරැකීම සඳහා ද උන්වහන්සේ විශේෂ අවධානයක් යොමුකර ඇති බව ද කිව යුතු වේ. කිරිවෙහෙර පුණ්‍යභූමිය ආශ්‍රිතව ඖෂධ වන භූමියක් ස්ථාපිත කිරීමට පියවර ගෙන ඇති අතර, සැදැහැවතුන්ගේ පහසුව සඳහා රෝපණය කර ඇති වෘක්ෂ පද්ධතිය ද මෙහිලා විශේෂ තැනක් ගනී.මෙයට අමතරව, කතරගම සහ සෙල්ල කතරගම ප්‍රදේශයේ ජීවත් වන ජනතාවට, ජාති ආගම් වශයෙන් භේද භින්න වීමට ඉඩ නොතබමින් සියලු දෙනාටම සහෝදරත්වයෙන් ජීවත්වීමට සුදුසු වටපිටාවක් ඇතිකිරීමට ද උන්වහන්සේගේ අනුශාසනා සහ මැදිහත්වීම යටතේ විවිධ වැඩ යෝජනා ක්‍රියාත්මක වී ඇති බව ද සඳහන් කළ යුතු වේ.උන්වහන්සේගේ අනුශාසනා පරිදි අතිගරු ජනාධිපතිතුමාගේ උපදෙස් අනුව රාජ්‍ය හා රාජ්‍ය නොවන ආයතන මඟින් ප්‍රදේශයේ ක්‍රියාත්මක වන වැඩ යෝජනා සහ විවිධ වැඩසටහන් හේතුවෙන්, කතරගම පුරවර‍ෙය් දෙස් විදෙස් සංචාරකයින්ගේ ආකර්ෂණය දිනාගැනීමට සුදුසු පරිසරයක් ගොඩනැඟී ඇති බව විශේෂයෙන්ම සඳහන් කළ යුතු වේ.ප්‍රදේශයේ අධ්‍යාපන කටයුතුවල සහ සාමාජීය උන්නතිය සඳහා උන්වහන්සේගෙන් අමිල මෙහෙයක් ඉටු වූ බව ද සඳහන් කරනුයේ උන්වහන්සේට කරනු ලබන විශේෂ උපහාරයක් වශයෙනි. විශේෂයෙන්ම කතරගම ජනාධිපති විද්‍යාලයේ ප්‍රගතිය සඳහා උන්වහන්සේ ගනු ලැබූ ක්‍රියාමාර්ග ඉතා අගය කළ යුතුව ඇත.කතරගම ජනාධිපති විද්‍යාලයේ විදුහල්පති වශයෙන් විශේෂ මෙහෙයක් ඉටුකරන අතරම, ප්‍රදේශයේ සෙසු විදුහල්වල ප්‍රගතිය සඳහා ද උන්වහන්සේගේ මැදිහත්වීමෙන් ගනු ලැබූ ක්‍රියාමාර්ග හේතුවෙන් නව පිබිදීමක් ඇතිවන ලදී.මෙම සියලු කාර්යයන් මධ්‍යයේ, ශාස්ත්‍රීය ග්‍රන්ථ රාශියක්ම එළිදැක්වීමට කටයුතු කිරීමෙන් උන්වහන්සේගේ දැනුම් සම්භාරය ජාතියට දායාද කිරීමට කරන ලද මෙහෙය ඉතා අගය කළ යුතු වේ. ශාස්ත්‍රීය කටයුතු සඳහා උන්වහන්සේගේ ඇප කැපවීමට උපහාරයක් වශයෙන් මෙන්ම, උන්වහන්සේගේ දැනුම් සම්භාරය තවදුරටත් ජාතියට දායාද කිරීමට ඉඩ ප්‍රස්ථාව සලසා දෙමින්, අතිගරු ජනාධිපතිතුමාගේ මැදිහත්වීමෙන්, උන්වහන්සේ ඌව වෙල්ලස්ස විශ්වවිද්‍යාලයේ කුලපති පදවියෙන් පිදුම් ලැබීම, උන්වහන්සේගේ ශාස්ත්‍රීය සේවයට ඉමහත් රුකුලක් වූ බව ද සඳහන් කළ යුතු වේ.උන්වහන්සේ මෙබඳු ජාතික මෙහෙවරයන් සඳහා උරදෙමින් රුහුණු මාගම්පත්තුවේ ප්‍රධාන සංඝනායක පදවියෙන් පිදුම් ලැබීම සහ මොනරාගල දිස්ත්‍රික් ශාසනාරක්ෂක බල මණ්ඩලයේ සභාපති තනතුරින් ද පිදුම් ලැබීම, ප්‍රදේශයේ ආගමික ප්‍රබෝධයට මහත් රුකුලක් වූ අතර, දහම් පාසල් අධ්‍යාපනයේ උන්නතිය සඳහා ද ඉමහත් බලපෑමක් ඇතිකිරීමට ද හේතු විය.ප්‍රදේශයේ තිරසාර සංවර්ධනය සඳහා ඉමහත් කැපවීමෙන් කටයුතු කළ උන්වහන්සේගේ විශේෂ අභිප්‍රාය වූයේ මැණික් ගඟ ආශ්‍රිත කුඩා ගල්අමුණ ව්‍යාපාරය ක්‍රියාත්මක කර ගැනීමයි. පසුගිය රජයන් වෙත ද මේ පිළිබඳව කරුණු ඉදිරිපත් කර මෙය ක්‍රියාත්මක කර ගැනීමට උන්වහන්සේ ඉමහත් වෙසෙක් දැරූ බව කවුරුත් දන්නා කරුණකි.මේ පිළිබඳව උන්වහන්සේ විසින් අතිගරු ජනාධිපති මහින්ද රාජපක්ෂ මැතිතුමාට කරුණු ඉදිරිපත් කිරීමේ ප්‍රතිඵලයක් වශයෙන්, මෙම ව්‍යාපෘතිය ක්‍රියාත්මක කිරීමට අවස්ථාව උදාවීම උන්වහන්සේගේ අභිප්‍රාය මල්ඵල ගැන්වීමක් ලෙස සඳහන් කළ යුතුව ඇත. එය ප්‍රදේවාසීන්ගේ ජයග්‍රහණයක් මෙන්ම ජනතා නියෝජිතයෙක් ව‍ශයෙන් මා ලැබූ සුවිශේෂී ජයග්‍රහණයක් බව ද සඳහන් කිරීමට මෙය අවස්ථාවක් කර ගනිමි. මෙම ව්‍යාපෘතිය සාර්ථක ලෙස ක්‍රියාත්මක කර ගැනීම සඳහා උන්වහන්සේගෙන් ලැබුණු අනුශාසනා සහ සහයෝගය ඉතා වැදගත් කොට සලකමි.මෙම ව්‍යාපෘතියට සමගාමීව, වෙහෙරගල ජලාශ ව්‍යාපෘතිය ක්‍රියාත්මක කිරීමේදී ද උන්වහන්සේගේ මැදිහත්වීම ඉතා අගය කළ යුතුව ඇත.මෙම සියලු කරුණුවලට අමතරව, මාගේ දේශපාලන ගමන්මඟ සාර්ථක කර ගැනීමෙහිලා උන්වහන්සේගෙන් ලැබුණු අවවාද, අනුශාසනා මා හට ඉමහත් රුකුලක් වූ බව නිහතමානීව සඳහන් කිරීමට මෙය අවස්ථාවක් කර ගනිමි.අතිගරු ජනාධිපතිතුමාගේ මහින්ද චින්තන සංකල්පයට අනුව යමින්, මා විසින් ප්‍රදේශය තුළ ක්‍රියාත්මක කරන ලද විදුලිය යෝජනා ක්‍රමය, පානීය ජල යෝජනා, ග්‍රාමීය ප්‍රවේශ මාර්ග, අධ්‍යාපන, නිවාස, සමෘද්ධි වැනි වැඩසටහන් සහ සුබසාධන වැඩසටහන් ක්‍රියාත්මක කිරීමේ දී උන්වහන්සේ පූර්ණ දායකත්වය මා වෙත ලබා දුන් අතර, උන්වහන්සේගෙන් ලැබුණු අනුශාසනා සහ මඟපෙන්වීම් එම ව්‍යාපෘති සාර්ථක කර ගැනීමට ඉතා වැදගත් වූ බව ද සඳහන් කරමි.ජාතිය ගොඩනැඟීමේ අමාත්‍යාංශය යටතේ මා විසින් ක්‍රියාත්මක කරන ලද වැඩ යෝජනා සම්බන්ධයෙන් මෙන් ම, පොල් සංවර්ධන හා ජනතා වතු සංවර්ධන අමාත්‍යවරයා වශයෙන්, මා විසින් ක්‍රියාත්මක කරනු ලබන වැඩ යෝජනා සම්බන්ධයෙන් ද උන්වහන්සේ මා වෙත ඉමහත් සහයෝගයක් දක්වන ලදී. උන්වහන්සේ විදෙස් රටවල කරන ලද සංචාරයන් හිදී ලබා ඇති සංවර්ධන අත්දැකීම් පාදක කර ගනිමින් මා වෙත ඉදිරිපත් කරන ලද විවිධ සංවර්ධන යෝජනා මාගේ අමාත්‍යාංශය මඟින් ක්‍රියාත්මක කරනු ලැබූ සහ ක්‍රියාත්මක කරන වැඩ යෝජනාවලට මහත් සේ ප්‍රයෝජනවත් වන ලදී.අතිගරු ජනාධිපතිතුමන් විසින් පොල් සංවර්ධන හා ජනතා වතු සංවර්ධන අමාත්‍යවරයා වශයෙන් මා පත්කිරීමෙන් අනතුරුව අමාත්‍යාංශයේ රාජකාරි කටයුතු භාරගැනීමේ උත්සව අවස්ථාවට වැඩම කළ නායක ස්වාමීන් වහන්සේගේ අනුශාසනාවේ දී ශ්‍රී ලංකාවේ ප්‍රධාන වගාවක් වශයෙන් පවතින පොල් වගාවේ ඓතිහාසික පසුබිම, පොල් ගස කප්රුකක් වශයෙන් සැලකීමට හේතුවන කරුණු සවිස්තරව පැහැදිලි කරමින් පොල් ක්ෂේත්‍රයේ නියැලෙන්නන්ගේ අභිවෘද්ධිය වෙනුවෙන් කප්රුක් ගම්මාන පිහිටුවීමේ වැඩසටහනක් ආරම්භ කරන ලෙස ඉල්ලීමක් කරන ලදී.උන්වහන්සේගේ අනුශාසනාවට අනුව යමින් පොල් ක්ෂේත්‍රයේ නියැලෙන්නන්ගේ අභිවෘද්ධිය වෙනුවෙන් දිවයින පුරා ප්‍රාදේශීය ලේකම් කොට්ඨාස 180 ක් පුරා කප්රුක පුරවර ආරම්භ කිරීමට ලැබීම උන්වහන්සේට කරනු ලබන ගෞරවයක් වශයෙන් සිහිපත් කරනු කැමැත්තෙමි.මේ අයුරින් උගත්, බුද්ධිමත් යතිවරයාණන් වහන්සේ නමක් වශයෙන් දෙස් විසේ හි කීර්ති ප්‍රශංසාවට පාත්‍ර වූ පූජ්‍යපාද අළුත්වැව සෝරත නාහිමිපාණන් වහන්සේගේ අපවත් වීම සම්බුද්ධ ශාසනයට මෙන්ම ශ්‍රී ලංකාවාසී ජනතාවට ද ඉමහත් පාඩුවකි.“පාමෝජ්ජ බහුලෝ භික්ෂු - පසන්නො බුද්ධ සාසනෙ අධිගච්ඡෙ පදං සන්තං - සංඛාරූප පමං සුබං”(බලවත් ප්‍රීති ප්‍රමෝදයෙන් යුත් බුදු සස්නෙහි පැහැදුනු භික්ෂු සියලු සංස්කාරයන්ගන් සංසිඳීමෙන් ලබන සැපය වූ නිවනට පැමිණේ.)ඉහත සඳහන් ධර්ම පාඨය අපවත් වී වදාළ නායක ස්වාමීන් වහන්සේගේ චාරිතාප්‍රදානයට බෙහෙවින් උචිත වනු ඇතැයි යන්න මාගේ හැඟීමයි.අපවත්වී වදාළ අති පූජ්‍ය අළුත්වැව සෝරත මාහිමිපාණන් වහන්සේට උතුම් වූ නිවන් සුව ප්‍රාර්ථනා කරමි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>02</day>
    </date>
    <link>http://www.dinamina.lk/2013/10/02/_art.asp?fn=f1310025</link>
    <topic>කෑගලු සංවර්ධනයේ ස්වර්ණමය යුගය</topic>
    <author>ජයසිරි මුණසිංහ ඡායාරූප සබරගමුව පළාත් සභා මාධ්‍ය ඒකකය</author>
    <content>ඓතිහාසික කෑගලු පුරවරයේ සංවර්ධිතම යුග උදාව සනිටුහන් කරමින් මේ දිනවල දැවැන්ත සංවර්ධනයක් ඒ බිමේ සිදු වෙමින් පවතියි. වසර 2014 දැයට කිරුළ ජාතික සංවර්ධන වැඩපිළිවෙළ පැවැත්වීම කරණ කොට ගෙන කෑගලු බිමේ සිදුවන සංවර්ධනයේ ප්‍රභාෂ්වරය පිළිබඳව විමසා බැලෙන ලිපියකි මේ.අපි පළමුව කෑගලු දිසාවේ සමාජ ආර්ථික තත්ත්වයන් පිළිබඳව විමසා බලමු.වර්ග කිලෝ මීටර් 1,693 ක් තරම් වූ මේ පුණ්‍යවන්ත භූමිය හි ජනගහනය අටලක්‍ෂ විසිපන්දහස් තුන්සියිය තිස්හතරකි. මෙහි ලියාපදිංචි ඡන්දදායකයින් ගණන හයලක්‍ෂ විසිනවදහස් හයසියිය හැටඅටකි. මැතිවරණ ලේකම් කොට්ඨාස ගණන නවයකි.ඒවා නම් කෑගල්ල, මාවනැල්ල, ගලිගමුව, අරනායක, දැදිගම, යටියන්තොට, රඹුක්කන, රුවන්වැල්ල, දැරණියගල වේ. ප්‍රාදේශීය ලේකම් කොට්ඨාස ගණන 11 කි. මැතිවරණ කොට්ඨාස 09 සිට බුලත්කොහුපිටිය හා දෙහිඕවිට මීට එක්වේ. ග්‍රාම නිලධාරි වසම් ගණන 573 කි. ගම්මාන සංඛ්‍යාව 1,677 කි. පවුල් සංඛ්‍යාව 2,18,916 කි.කෑගලු දිසාවේ නිවාස සංඛ්‍යාව 2,17,213 කි. සමෘද්ධි ලාභි පවුල් 73,600 කි. දරිද්‍රතාවය සියියට 10.8 ක් වන අතර විරැකියා අනුපාතිකය සියයට 05 කි.ජනාධිපති මහින්ද රාජපක්‍ෂ මහතාගේ නියමයෙන් මෙවර දැයට කිරුළ ජාතික සංවර්ධන වැඩසටහනේ සංවර්ධන ප්‍රතිලාභත්, 2014 ජාතික නිදහස් දින සැමරුම් උළෙලක් කෑගල්ලේ පැවැත්වීමට මේ වන විට සියලු කටයුතු ලහි ලහියේ සූදානම් වෙමින් පවතියි.ආර්ථික සංවර්ධ ඇමැති බැසිල් රාජපක්‍ෂ මහතා, දැයට කිරුළ ජාතික සංවර්ධන කමිටුවේ සභාපති සහ විදුලි සංදේශ හා තොරතුරු තාක්‍ෂණ ඇමැති රංජිත් සියඹලාපිටිය, සබරගමුව පළාත් මහ ඇමැති මහීපාල හේරත් යන මහත්වරු මේ වැඩපිළිවෙළ වේගවත් කිරීමට ලබා දෙනුයේ අනුපමේය සේවයකි.ඊට අමතරව කෑගලු දිසා පාර්ලිමේන්තු මැති ඇමැතිවරුන් වන අතාවුද සෙනෙවිරත්න, මහාචාර්ය තිස්ස විතාරන, ආචාර්ය ජගත් බාලසූරිය, එච්. ආර්. මිත්‍රපාල, අධිනීතිඥ ලලිත් දිසානායක, වයි. ජී. පද්මසිරි, කණක හේරත් යන මහත්වරු ප්‍රධාන සබරගමුව පළාත් සභාවේ මැති ඇමැතිවරු, පළාත් පාලන ආයතනවල ප්‍රධානිහු මේ සංවර්ධන වැඩසටහන්වල ප්‍රතිලාභ ජනතාවට උරුම කර දීමට කැපවී සිටිති.කෑගල්ල දිස්ත්‍රික්කයේ මාර්ග පද්ධතිය මුළුමනින් ම නවීකරණය කිරීම, දැයට කිරුළට සමගාමීව සිදු කැරේ. ඒ යටතේ A,B, C,D,E යනුවෙන් හැඳින්වෙන ජාතික මාර්ග, පළාත් සභාවට අයත් හා පළාත් පාලන ආයතනවලට අයත් මාර්ග සියල්ල නවීකරණය කිරීමට සැලසුම් කොට වැඩ කටයුතු ආරම්භ කොට තිබේ.වසර 2010 – 2014 දක්වා කාලයේ දී සංවර්ධනය කර ජාතික මාර්ග පද්ධතියට එකතුවන මාර්ග පිළිබඳ තොරතුරු පහත පරිදි වේ.සංවර්ධනය කර වැඩ අවසන් කර ඇති මාර්ග සංඛ්‍යාව 05ක් වන අතර ආයෝජනය රු. මි. 375.4 කි.මේ වන විට වැඩ කරමින් පවතින මාර්ග සංඛ්‍යාව 05 ක් වන අතර ආයෝජනය රු. මි. 2643.35 කි.දැනට සංවර්ධනය කරමින් පවතින මාර්ග අතුරින් ගලිගමුව - කරවනැල්ල මාර්ගය වැදගත් වන අතර මෙම මාර්ගය 2015 වර්ෂය වන විට සංවර්ධනය කර අවසන් වීමට අපේක්ෂිත අතර මෙමඟින් අගුරුවැල්ල, රුවන්වැල්ල සහ කරවනැල්ල යන උප නගර සංවර්ධනය වන අතර ගලිගමුව, කොට්ටපොල, පිටගල්දෙනිය, අරන්දර, කොටියාකුඹුර සහ කත්තන්තොට යන මන්සන්ධි සංවර්ධනය වේ.3. මේ වන විට ඉදිකිරීම් ආරම්භ කිරීමට යෝජිත මාර්ග සංඛ්‍යාව 08 ක් වන අතර අපේක්ෂිත ආයෝජන මුදල රු. මි. 6400.41 කි.පළාත් මාර්ග සංවර්ධනයපළාත් මාර්ග පද්ධතිය සඳහා ඛ් සහ ච් ශ්‍රේණිවලට අයත් මාර්ග ඇතුළත් වන අතර සබරගමුව පළාත් සභාව මෙම මාර්ගවල ඉදිකිරීම් සහ නඩත්තු සිදු කරනු ලබයි. පළාත් මාර්ග පද්ධතිය යටතේ කි. මී. 1267.31 කෑගල්ල දිස්ත්‍රික්කයට අයත් වන අතර 2005 වන විට කි. මී. 100.6 කාපට් කර සංවර්ධනය කර ඇති අතර 2010-2012 කාලසීමාව තුළ කි.මී. 335.5 ක් කාපට් කර සංවර්ධනය කර ඇත. මේ සඳහා වූ ආයෝජනය රු. මි. 5497.46 ක් වේ. දැයට කිරුළ ජාතික සංවර්ධන වැඩසටහන යටතේ දිස්ත්‍රික්කයේ තවදුරටත් සංවර්ධනය කළ යුතු පළාත් මාර්ග කි. මී. 255ක් සංවර්ධනය කරන අතර අපේක්ෂිත ආයෝජනය රු. මි. 3300 කි. මෙම මාර්ග 2014 වර්ෂයේ දී නිම කිරීමට අපේක්ෂිතයි.ග්‍රාමීය මාර්ග සංවර්ධනයමෙම මාර්ග සියල්ලම පළාත් පාලන ආයතන මඟින් ඉදිකිරීම් සහ නඩත්තු කටයුතු සිදුකරන අතර 2011 වර්ෂය වන විට ග්‍රාමීය මාර්ග පද්ධතියෙන් කි.මී. 576 ක් කොන්ක්‍රිට් කර ඇති අතර 2012 වර්ෂයේ දී කි. මී. 834.6 ක් කොන්ක්‍රිට් කර ඇති අතර ආයෝජනය රු. මි. 5224 කි.පාලම් සංවර්ධනය2010 – 2012 කාලසීමාව තුළ දිස්ත්‍රික්කයේ පාලම් 08 ක් ඉදිකර අවසන්ව ඇති අතර ඒ සඳහා වූ ආයෝජනය රු. මි. 366.68 කි.කෑගල්ල දිස්ත්‍රික්කය තුළ ප්‍රාදේශීය ලේකම් කොට්ඨාස මූලික කරගනිමින් ප්‍රධාන නගර 11 ක් සංවිධානය වී ඇත. ප්‍රජා හා වෙළඳ අවශ්‍යතා පාදක කරගනිමින් කුඩා ප්‍රමාණයේ උප නගර 12 ක් සංවිධානය වී තිබේ. එමෙන්ම කුඩා ග්‍රාමීය මධ්‍යස්ථානයන් ද ස්්ථාන ගත වී ඇත. මෙම ප්‍රධාන නගර විධිමත් පරිදි සැලසුම් කිරීම හා සැලැස්මකට අනුව සංවර්ධනය කිරීම මෙන්ම සංවර්ධනය වෙමින් පවතින කුඩා නගර සංවර්ධනය වීමට අවශ්‍ය පහසුකම් සැලසීම අත්‍යවශ්‍ය වේ. ඒ අනුව ප්‍රධාන නගර සහ උප නගර සංවර්ධනය පහත පරිදි සිදු වේ.කෑගල්ල දිස්ත්‍රික්කය තුළ ප්‍රධාන නාගරික කේන්ද්‍රස්ථානය වනුයේ කෑගල්ල නගරයයි. කොළඹ නුවර ප්‍රධාන මාර්ගයේ පිහිටා ඇති මධ්‍යස්ථානයක් බැවින් ද රේඛීය නාගරිකරණයක් බැවින් ද අධික නාගරික තදබදයක් දැකගත හැකිය.ප්‍රධාන නාගරික ගැටලු පහත දැක්වේ.. වාහන තදබදය . පීත්තපටි සංවර්ධනය (රේඛීය) . පදික වේදිකාවන් නොතිබීම . වාහන නවතා තැබීමේ ස්ථාන නොතිබීම . ප්‍රධාන බස් නැවතුම්පොළක් නොතිබීම . සංවර්ධනයට යොදාගත හැකි ඉඩම් නොතිබීම . අප්‍රයෝජ්‍ය බස් රථ අතිරික්තය . විකල්ප මාර්ග නොතිබීම කොළඹ නුවර ප්‍රධාන මාර්ගය පුළුල් කිරීමදෛනිකව කෑගල්ල නගරය හරහා හුවමාරු වන වාහන සංඛ්‍යාව 1,07,000 පමණ අතර එබැවින් නගරය තුළ අධික රථවාහන තදබදයක් පවතී. නගර සීමාව කි.මී. 2.3ක් වන අතර වාහන තදබදය පවතින විට මෙම දුර පසු කිරීම සඳහා එක් රථ වාහනයක් සඳහා අවම වශයෙන් විනාඩි 30ක් පමණ වැය වේ.එබැවින් මෙම අධික රථවාහන තදබදය අවම කිරීමේ අරමුණින් නගර සීමාව තුළ කොළඹ නුවර ප්‍රධාන මර්ගය මධ්‍ය රේඛාවේ සිට අඩි 33 ක් දුරට සියලු ඉදිකිරීම් ඉවත් කරන අතර ස්ථිර ගොඩනැගිලි ඉදිකිරීම මධ්‍ය රේඛාවේ සිට අඩි 50 දුරින් ඉදිකිරීම් කිරීම සිදුකෙරේ. මාර්ගය මන්තීරු 4 න් යුක්ත වන අතර නාගරික සීමාව තුළ වීථි ලාම්පු සවිකිරීම ද සිදුවන අතර මෙම ව්‍යාපෘතිය 2014 ජාතික නිදහස් උත්සවයට පෙර නිම කළ යුතුවේ. මාර්ගය පුළුල් කිරීම හේතුවෙන් ඉවත් කරන ගොඩනැගිලි සඳහා ප්‍රතිස්ථාපන වන්දි ගෙවීමද සිදුකරනු ලැබේ.නාගරික උද්‍යානය සංවර්ධනය කිරීම – රු. මි. 83.51. ඉඩම් අත්පත් කර ගැනීම (අක්කර 7) – රු. මි. 7.5 2. ඉඩම් සංවර්ධනය රු. මි. 48 3. ගොඩනැගිලි හා ශරීර සුවතා මන්තීරු ඉදිකිරීම – රු. මි. 12 4. නගර අලංකරණය – රු. මි. 16ක්‍රියාත්මක කිරීමට යෝජිත නාගරික සංවර්ධන ව්‍යාපෘතිපුර නැගුම වැඩසටහන දිස්ත්‍රික්කයේ ප්‍රාදේශීය සභා 8 ක ක්‍රියාත්මක වේ. ඒවා නම් 1. අරණායක, 2. කෑගල්ල (මොරොන්තොට), 3. රුවන්වැල්ල, 4. දෙහිඕවිට, 5. දැරණියගල, 6. බුලත්කොහුපිටිය, 7. යටියන්තොට, 8. ගලිගමුවපළාත් සභා සහ පළාත් පාලන අමාත්‍යාංශය විසින් ප්‍රතිපාදන ලබාදෙන අතර එක් පළාත් පාලන ආයතනයක් සඳහා රු. මි. 50ක් ලබා දෙනු ලැබේ.සෞඛ්‍ය ක්ෂේත්‍රයකෑගල්ල දිස්ත්‍රික්කය තුළ මුළු ජනගහනය 8,25,334 ක් වන අතර එයින් ස්ත්‍රීන් 3,88,663 ක් වන අතර 4,36,199 ක් පුරුෂයින් ද වේ. එමෙන්ම කෑගල්ල දිස්ත්‍රික්කය තුළ ජනඝනත්වයේ ශීඝ්‍ර වර්ධනයක් සිදු වී ඇත. එය සංඛ්‍යාමය වශයෙන් වර්ග කිලෝමීටර් එකකට 488 ක් ලෙස ගණනය කර ඇත. මෙම ශීඝ්‍ර වර්ධනය දිස්ත්‍රික්කයේ ජනතාවට වඩාත් පරිපූර්ණ සෞඛ්‍ය සේවාවක් ලබාදීමේ සැලකිය යුතු අභියෝගයක් එල්ල කරයි. පරිපාලනමය වශයෙන් සෞඛ්‍ය නිලධාරි කොට්ඨාස 11ක් ක්‍රියාත්මක වන දිස්ත්‍රික්කයේ රෝහල් පද්්ධතිය පහත පරිදි විකාශනය වී ඇත.1. ශික්ෂණ රෝහල් - 1. කෑගල්ල මහ රෝහල 2. මූලික රෝහල් - 3 – මාවනැල්ල, වරකාපොළ, කරවනැල්ල 3. දිස්ත්‍රික් රෝහල් - 5 – අරණායක, රඹුක්කන, උදුගොඩ, කිතුල්ගල සහ දැරණියගල 4. පර්යන්ත රෝහල් - 1 - හෙම්මාතගම 5. ග්‍රාමීය රෝහල් - 12 - බෙලිගල, මහපල්ලේගම, පින්දෙනිය, අමිතිරිගල, ගෝනගල්දෙනිය, ගංතුන, දෙදුගල, හි¼ගුරලකන්ද, කිරිපෝරුව, හල්ගොල්ල, සපුමල්කන්ද, දෙමටන්පිටිය 6. මධ්‍යම බෙහෙත් ශාලා - 20 7. මහජන සෞඛ්‍ය පරීක්ෂක කාර්යාල - 11 8. ග්‍රාමෝදය සෞඛ්‍ය මධ්‍යස්ථාන - 80 9. මාතෘ සායන - 4 10. සෞඛ්‍ය සායන - 280වසර 2010 – 2012 කාලසීමාව තුළ කෑගල්ල දිස්ත්‍රික්කයේ සෞඛ්‍ය ක්ෂේත්‍රයේ සිදුකළ ආයෝජනය පහත පරිදි වේ.1. 2010 – රු. මි. 711.22 2. 2011 – රු. මි. 690.93 3. 2012 – රු. මි. 1111.2කෑගල්ල දිස්ත්‍රික්කයේ දැයට කිරුළ ජාතික සංවර්ධන වැඩසටහන හා සමගාමීව පැවැත්වෙන කෘෂිකාර්මික සංවර්ධනය පිළිබඳව විමසා බලමු.පලතුරු ගම්මාන සංවර්ධන ව්‍යාපෘතියරේඛීය කෘෂිකර්ම අමාත්‍යාංශ ප්‍රතිපාදන යටතේ කෑගල්ල දිස්ත්‍රික්කය තුළ පලතුරු ගම්මාන සංවර්ධන ව්‍යාපෘතිය මගින්, හඳුනාගත් ප්‍රාදේශීය ලේකම් කොට්ඨාස 04ක එනම් ගලිගමුව දුරියන් හෙක්. 10, මාවනැල්ල රඹුටන් හේ. 10, රුවන්වැල්ල අන්නාසි හෙක්. 10 සහ කෑගල්ල කටුඅනෝදා හෙක්. 05 යන පලතුරු ගම්මාන ස්ථාපනය කිරීමට නියමිතය.ඒ සඳහා කෘෂිකර්ම දෙපාර්තමේන්තුවේ හොරණ පලතුරු භෝග පර්යේෂණ හා සංවර්ධන ආයතනයේ තාක්ෂණික දායකත්වය යටතේ පළාත් කෘෂිකර්ම දෙපාර්තමේන්තුව සහ දිස්ත්‍රික් ලේකම් කාර්යාලය මඟින් ව්‍යාපෘතිය දියත් කෙරේ.කාබනික පොහොර නිෂ්පාදනය සහ දිරිගැන්වීමේ වැඩසටහන 2013 ක්‍රියාත්මකයි.තරුණ කෘෂි ව්‍යවසායකත්ව මෙහෙයුම කෑගල්ල - 2013තරුණයින් කෘෂිකර්මාන්තය වෙත ආකර්ෂණය කරගැනීමේ අරමුණින් රේඛීය කෘෂිකර්ම අමාත්‍යාංශයේ මගපෙන්වීම සහ ප්‍රතිපාදන යටතේ කෑගල්ල දිස්ත්‍රික්කය පුරා සිටින තරුණ තරුණියන් අතුරින් තෝරාගත් 80ක් පමණ වන තරුණ කෘෂි ව්‍යවසායකයින්ගේ කුසලතා වර්ධනය කිරීමට පියවර ගන්නා අතර අඛණ්ඩව වසර 05ක කාලයක් කෘෂිකර්ම අමාත්‍යාංශයේ වැඩසටහන් සමඟ සම්බන්ධ කරගැනීමට නියමිතය.වාණිජ ගොවිපළවල් බිහිකිරීම, පලතුරු ගස් කප්පාදු කිරීමේ ව්‍යවසායකයින් බිහිකිරීම, දේශීය වැල් අල වගාව සහ අල වගාව ව්‍යාප්ත කිරීම, බීජ අල ලබාදීම ,කිරි අල වගාව ව්‍යාප්ත කිරීම , වැට ආරක්ෂිත දැල් බෙදා දීම , වී වගාව වැඩි දියුණු කිරීම ,මල් වගාවේ තවාන් ගෘහ ඇති කිරීම , බිම් මල් වගා ගෘහ ඇති කිරීම ,පලතුරු වගාව ප්‍රවර්ධනය ,පාංශු සංරක්ෂණ වැඩසටහනමධ්‍යම රජයේ කෘෂිකර්ම දෙපාර්තමේන්තුවේ මූල්‍යාධාර මත පාංශු සංරක්ෂණ වැඩසටහනක් පළාත් කෘෂිකර්ම දෙපාර්තමේන්තුව මඟින් ක්‍රියාත්මක කර ඇත. ගොවීන් තම ඉඩමේ අක්කර 1/2ක පස් සංරක්ෂණ ආදර්ශනයක් වශයෙන් සකස් කළ පසු රු. 40,000/=ක මුදලක් ලබා දෙන අතර එවැනි ආදර්ශන 10ක් මේ වන විට සැලසුම් කර ක්‍රියාත්මක වෙමින් පවතී.කෑගල්ල දිස්ත්‍රික් ලේකම් තුසිත පී. වනිගසිංහ, කෘෂිකර්ම අධ්‍යක්‍ෂ එස්. අමල් අරුණපි‍්‍රය යන මහත්වරු ප්‍රධාන රජයේ නිලධාරිහු, ප්‍රාදේ්ශීය ලේකම්වරු, මහජන නියෝජිතයෝ මේ වැඩසටහන සාර්ථක කිරීමට කැපවී සිටිති.විශේෂ ස්තුතිය - සබරගමුව පළාත් සභා මාධ්‍ය ඒකකයේ සහ කෑගල්ල දිස්ත්‍රික් ලේකම් කාර්යාලයේ මාධ්‍ය ඒකකයේ සැමට..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>03</day>
    </date>
    <link>http://www.dinamina.lk/2013/10/03/_art.asp?fn=n1310031</link>
    <topic>CIFL මූල්‍ය සමාගමට නඩු</topic>
    <author>විජයානි එදිරිසිංහ</author>
    <content>ස්ථාවර තැන්පතු සඳහා අධික පොලියක් ගෙවන බව පවසා ගනුදෙනුකරුවන්ගෙන් රුපියල් ‍කෝටි ගණනක් වංචා කර ඇති සෙන්ට්‍රල් ඉන්වෙස්ට්මන්ට් ඇන්ඩ් ෆිනෑන්ස් ලිමිටඩ් (CIFL) මූල්‍ය ආයතනයට එරෙහිව කොළඹ වංචා විමර්ශන අංශය ලබන සඳුදා (07) නඩු පැවරීමට යයි.මේ බැංකු ගනුදෙනුකරුවන් විශාල පිරිසකගෙන් මුදල් තැන්පතු ලබාගෙන ඒවාට පොලී නොගෙවා අවසානයේ මුදල් ඉල්ලා සිටි විට මුදල් ද ගෙවීම පැහැර හැර තිබේ.බොහෝ ගනුදෙනුකරුවන් බැංකුවේ තැන්පත් කර ඇත්තේ රුපියල් ලක්ෂ 10ට වඩා වැඩි මුදල් තැන්පතුය. මේ වන විට ගනුදෙනුකරුවන් සියයට වැඩි පිරිසක් මේ මූල්‍ය ආයතනයට එරෙහිව කොළඹ වංචා විමර්ශන අංශයට පැමිණිලි කර තිබේ. මෙම ආයතනයේ අධ්‍යක්ෂ මණ්ඩලයේ පිරිසක් මේ වන විට පිටරටවලට පලා ගොස් සිටිති. දැනට බැංකුවේ සිටින නිලධාරීන් ගණනාවකින් වංචා විමර්ශන අංශය කටඋත්තර ලබා ගෙන තිබේ.මෙම ආයතනය මහ බැංකුවේ ලියාපදිංචි මූල්‍ය ආයතනයකි.කොළඹ කොටුව මහේස්ත්‍රාත් අධිකරණය හමුවේ නඩු පැවරීම සිදු කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>03</day>
    </date>
    <link>http://www.dinamina.lk/2013/10/03/_art.asp?fn=n1310032</link>
    <topic>මවුබිමට ආ විගස ජනපති සෝරත නාහිමි දේහයට බුහුමන් දක්වයි</topic>
    <author>ධනුෂ්ක ගොඩකුඹුර</author>
    <content>එක්සත් ජාතීන්ගේ සංවිධානයේ මහා මණ්ඩලයේ 68 වන සැසියට සහභාගීවීමට අමෙරිකාවේ නිව්යෝක් නුවර බලා ගිය ජනාධිපති මහින්ද රාජපක්ෂ මහතා සිය සාර්ථක සංචාරය නිමා කර ඊයේ (02) අලුයම මත්තල රාජපක්ෂ අන්තර්ජාතික ගුවන්තොටුපළින් මෙරටට ළඟා විය.මත්තලින් මෙරටට පැමිණි ජනාධිපතිතුමා අපවත් වී වදාළ කිරිවෙහෙර රජ මහා විහාරාධිපති ආචාර්ය අලුත්වැව සෝරත නාහිමියන්ගේ දේහයට අවසන් ගෞරව දැක්වීය.එක්සත් ජාතීන්ගේ මහා මණ්ඩලයේ සැසි වාරයට සහභාගී වීම සඳහා ජනාධිපතිතුමා පසුගිය 22 වැනිදා රටින් බැහැරව ගියේය. නිල සංචාරයේ මුඛ්‍ය අරමුණ වූ එක්සත් ජාතීන්ගේ මහා මණ්ඩලය අමතමින් ජනාධිපතිතුමා සිදු කළ කථාව විදෙස් රාජ්‍ය නායකයන්ගේ පැසසුමට ලක් විය.මෙම සැසියට සහභාගී වීමට නිව්යෝක් නුවරට පැමිණ සිටි රාජ්‍ය නායකයන් රැසක් මුණ ගැසී එම රටවල් සමඟ පවතින සබඳතා ශක්තිමත් කර ගැනීමට කටයුතු කළ ජනාධිපතිතුමා යුද ගැටුම් නිමා කිරීමෙන් පසුව ශ්‍රි ලංකාව ලබා ඇති ජයග්‍රහණ පිළිබඳ කරුණු පැහැදිලි කිරීමට මෙය අවස්ථාවක් කර ගත්තේය.එක්සත් ජාතීන්ගේ සංවිධානයේ මහලේකම් බෑන් කී මූන්, පොදු රාජ්‍ය මණ්ඩලයේ මහ ලේකම් කමලේශ් ශර්මා, එක්සත් ජාතීන්ගේ මහලේකම්වරයාගේ තරුණ කටයුතු නියෝජිත අහමඩ් අල් හින්දාවි මහත්වරුන් සමඟ ජනාධිපතිවරයා සාකච්ඡා කළේය.කුවේට් අගමැති ජබීර් අල් මුබාරක් අල් හමාඩ්, තුර්කි ජනාධිපති අබ්දුල්ලා ගුල්, ඉරාන ජනාධිපති හසාන් රොවුහානි, කටාර් එමීර්වරයා වන ෂික් තාමීම් බින් හමාඩ්, නවසීලන්ත අගමැති ජෝන් කේ, පකිස්ථාන අගමැති නවාෂ් ෂරීෆ් මහත්වරු ද ජනාධිපතිවරයා හමු වූහ. ජනාධිපතිවරයා සිය සංචාරය අතරතුර නිව්යෝක් නුවර පිහිටි එක්සත් ජාතීන්ගේ සංවිධානයේ ශ්‍රී ලංකා නිත්‍ය නියෝජිත කාර්යාලයට ද ගියේය. ඇමැතිවරුන් වන මහාචාර්ය ජී. එල්. පීරිස්, නිමල් සිරිපාල ද සිල්වා, ඩලස් අලහප්පෙරුම, පාර්ලිමේන්තු මන්ත්‍රී සජින් ද වාස් ගුණවර්ධන, ජනාධිපති ලේකම් ලලිත් වීරතුංග මහත්වරු ද මේ සංචාරයට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>03</day>
    </date>
    <link>http://www.dinamina.lk/2013/10/03/_art.asp?fn=n13100310</link>
    <topic>දහසක් සෝ සුසුම්මැද අලුත්වැව සෝරත නාහිමිදැයෙන් සමුගනිති</topic>
    <author>මහින්ද අලුත්ගෙදර කතරගම සිට ...</author>
    <content>අපවත්වී වඳාළ ඌව වෙල්ලස්ස විශ්වවිද්‍යාලයේ කුලපති, රුහුණු මාගම්පත්තුවේ ප්‍රධාන සංඝනායක සහ කතරගම කිරිවෙහෙර රාජමහා විහාරාධිපති ආචාර්ය අලුත්වැව සෝරත නාහිමියන්ගේ ශ්‍රි දේහය පිළිබද ආදාහන පූජෝත්සවය දහස් සංඛ්‍යාත පිරිසකගේ සෝ සුසුම්මැද කතරගම පොදු ක්‍රීඩාංගණයේදී ඊයේ (02) පස්වරුවේ සිදුකෙරිණි.ලාංකීය ජනසමාජය යහමඟට ගැනීම සහ සම්බුදු සසුනේ චිරස්ථිතිය වෙනුවෙන් අනුපමේය සේවාවක් සිදුකළ උන් වහන්සේගේ ආදාහන පූජෝත්සවය රාජ්‍ය ගෞරව සහිතව පැවැති අතර ජනාධිපති මහින්ද රාජපක්ෂ මහතා සහ මහ සඝරුවන, පක්ෂ විපක්ෂ මැති ඇමැතිවරු, රජයේ උසස් නිලධාරීන් සහ ප්‍රදේශවාසීන් ඇතුළු ගිහි පැවිදි විශාල මේ අවස්ථාවට එක්ව සිටියහ.කතරගම කිරිවෙහෙර රජමහා විහාර ධර්ම ශාලාවේ මහජන බුහුමන් පිණිස තැන්පත් කර තිබූ ආචාර්ය අලුත්වැව සෝරත හිමියන්ගේ ශ්‍රි දේහයට ජනාධිපති මහින්ද රාජපක්ෂ, අගමැති දී.මූ ජයරත්න සහ කතානායක චමල් රාජපක්ෂ මහත්වරුන්, පක්ෂ විපක්ෂ මැති ඇමැතිවරුන් ඇතුළු විශාල පිරිසක් අවසන් ගෞරව දැක්වීමෙන් අනතුරුව ඊයේ පස්වරු 1.45 ට පමණ අලුත්වැව සෝරත නාහිමියන්ගේ ශ්‍රී දේහය ශිෂ්‍ය භික්ෂූන් වන්සේලා විසින් වැඩම කරවන ලද අතර ධර්මශාලාවෙන් පිටතදී විහාරස්ථ දායක සභාව වෙත බාර දුන්හ.දායක සභාව විසින් නාහිමියන්ගේ ශ්‍රී දේහය කරමතින් අංක 03 පාලම දක්වා උඩුවියන්, පාවාඩ, හේවිසි ශබ්ද පූජා මධ‍්‍යයේ වැඩම කරවනු ලැබූ අතර කතරගම ගංගාරාම විශ්‍රාම ශාලාව අසලින් රථ පෙරහරින් ආදාහන පෙරහැර ගමන් ආරම්භ කෙරිණි. හේවිසි කණ්ඩායම්, කතරගම ජනාධිපති ජාතික පාසලේ සිසු දරුවන්, විහාරස්ථ ශ්‍රී ආනන්ද රේවත දහම් පාසලේ සිසු දරුවන් හා ඌව විශ්වවිද්‍යාලයේ සිසුහු කොඩි සේසත් මුරායුධ නෙලුම් මල් අතැතිව ඉදිරියෙන් ගමන් කළහ.මෙහිදී කතරගම ජාතික පාසල, සෙල්ල කතරගම මහා විද්‍යාලය, ගෝතමීගම කනිටු විදුහල සහ දෙටගමුව කණිටු විදුහල යන පාසල්වල දරු දැරියන් සහ ඌව වෙල්ලස්ස විශ්ව විද්‍යාලයේ ශිෂ්‍යන් පෙරටු කොටගත් පෙරහර පස්වරු 3.30 ට පමණ කතරගම පොදු ක්‍රීඩාංගණ පරිශ්‍රය වෙත ළඟාවූහ. ඒ අවස්ථාවේදී ශ්‍රී ලංකා ගුවන් හමුදාවට අයත් වශේෂ හෙලිකොප්ටර් යානාවකින් මල් ඉසීමද විශේෂත්වයක් විය.එයින් අනතුරුව ආගමික වතාවත් ඉටුකිරීමේ වාරය එළඹුනු අතර පැමිණි සිටි පිරිස පංචශීලයේ පිහිටුවීම සහ මතකවස්ත්‍ර පූජා කිරීම මල්වතු පාර්ශවයේ අනුනායක අතිපූජ්‍ය නියංගොඩ විජිතසිරි අනුනාහිමියන් විසින් සිදුකෙරිණි. මෙහි පිළිගැනීමේ කතාව ඌව වෙල්ලස්ස විශ්ව විද්‍යාලයේ කතිකාචාර්ය පූජ්‍ය පොළොන්මාරුවේ වාචිස්සර හිමියන් විසින් සිදුකෙරිණි.මල්වතු පාර්ශවයේ අනුනායක ආචාර්ය නියංගොඩ විජිතසිරි අනුනාහිමි, අමරපුර මහා නිකායේ අනුනායක පූජ්‍ය කොටුගොඩ ධම්මාවාස, කොළඹ හලාවත දෙදිසාවේ ප්‍රධාන සංඝනායක ආචාර්ය වැලමිටියාවේ කුසලධම්ම, දකුණු පළාතේ පුධාන සංඝනායක පල්ලත්තර සුමනජෝතී, ශ්‍රී පාදස්ථානාධිපති පූජ්‍ය බෙංගමුවේ ධම්මදින්න නාහිමවරුන්, ජනාධිපති මහින්ද රාජපක්ෂ, අගමැති දී.මු ජයරත්න, කතානායක චමල් රාජපක්ෂ, පක්ෂ විපක්ෂ මැති ඇමැතිවරුන්, අමාත්‍යාංශ හා රජයේ දෙපාර්තමේන්තු ප්‍රධානීන්, ප්‍රදේශවාසීන් ඇතුළු ගිහි පැවිදි අති විශාල පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>03</day>
    </date>
    <link>http://www.dinamina.lk/2013/10/03/_art.asp?fn=n1310033</link>
    <topic>ආණ්ඩුක්‍රම ව්‍යවස්ථාවට පටහැනිව පළාත් සභා යෝජනා බෑ</topic>
    <author>නුවන් කොඩිකාර</author>
    <content>පළාත් සභාවල කුමන යෝජනා සම්මත කර ගත්ත ද ආණ්ඩුක්‍රම ව්‍යවස්ථාවට පටහැනිව ඒවා කිසිවක් ක්‍රියාත්මක කළ නොහැකි බව ආයෝජන ප්‍රවර්ධන ඇමැති ලක්ෂ්මන් යාපා අබේවර්ධන මහතා පැවැසීය.පාර්ලිමේන්තුවේ තුනෙන් දෙකක බහුතරයකින් සම්මත වීමක් හැර හිතුමතේ ව්‍යවස්ථාවට පටහැනිව නීති සම්පාදනය කළ නොහැකි බව අබේව්ර්ධන මහතා කීවේය. නැගෙනහිර පළාත් සභාවේ සම්මත කර ගත් යෝජනාව පිළිබදව අදහස් දක්වමින් ආයෝජන ප‍්‍රවර්ධන ඇමැති ලක්ෂ්මන් යාපා අබේවර්ධන එසේ ප්‍රකාශ කෙළේය.කෙසේ වෙතත් ව්‍යවස්ථාව යටතේ ඇති සියලුම බලතල උතුරු පළාත් සභාව සඳහා ලබාදෙන බවද හෙතෙම කියා සිටියේය.යුද්ධයෙන් පසුව උතුරේ මැතිවරණයක් නොපවත්වනු ඇති බවට බොහෝ පිරිසක් විවිධ මත පළ කළද රජය එම මත බොරු කරමින් ප්‍රජාතන්ත්‍රවාදී අයුරින් ඡන්දය පවත්වා ජනතා කැමැත්තට ඉඩ දුන් බව ඇමැතිවරයා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>03</day>
    </date>
    <link>http://www.dinamina.lk/2013/10/03/_art.asp?fn=n1310038</link>
    <topic>නවකයන්ට වද දුන් සබරගමුවේ 20කට පංති තහනම්</topic>
    <author>සමන්මලී ප්‍රියශාන්ති</author>
    <content>පළමු වසර සිසු සිසුවියන්ට නවකවදය ලබා දීම සම්බන්ධයෙන් වරදකරුවන් වු ජ්‍යෙෂ්ඨ සිසුන් 10 දෙනකුට හා සිසුවියන් 10 දෙනකුට එරෙහිව තාවකාලික පන්ති තහනමක් පැනවීමට සබරගමුව විශ්වවිද්‍යාල පාලනාධිකාරිය කටයුතු කර තිබේ.පසුගිය ජුලි මාසයේ සිට අවස්ථා‍ ගණනාවකදී විශ්වවිද්‍යාල භූමියේදී හා ඉන් පිටතදී පළමු වසර සිසුන්ට අමානුෂික අන්දමින් ශාරීරික හා මානසික වශයෙන් හිරිහැර සිදු වන ලෙස නවකවදය ලබා දීම සම්බන්ධයෙන් චෝදනා සහිතව මෙම සිසු සිසුවින්ට පන්ති තහනම පනවා ඇත.මේ අනුව එම සිසු සිසුවියන්ට විනය පරීක්ෂණ කටයුතු අවසන් වන තුරු විශ්වවිද්‍යාල භූමියට හෝ නේවාසිකාගාරවලට ඇතුල්විම ඔක්තොම්බර් 1 දා සිට සම්පුර්ණයෙන් තහනම් කර තිබේ.පළමු වසර සිසුන්ට නවකවදය ලබා දීම සම්බන්ධයෙන් වන සාක්ෂි හා චෝදනා සියල්ල උපකුලපතිවරයා විසින් පත් කළ ඒකපුද්ගල කමිටුවකට ඉදිරිපත් කර ඇති අතර වරදකරුවන් වන සිසුන් සම්බන්ධයෙන් විනයානුකූල පියවර ගත හැකි බවට එම කමිටුව උපකුලතිවරයාට වාර්තා කිරිමෙන් පසු මෙම පන්ති තහනම පනවා තිබේ.විශ්‍රාමික දිසා විනිසුරුවරයකු මෙම කමිටුව භාරව කටයුතු කර තිබේ.වැඩබලන උපකුලපති ආචාර්ය ඒ.ඩී.අම්පිටියවත්ත මහතාගේ අත්සන සහිතව මෙම පන්ති තහනම් කිරීමේ ලිපි නිකුත් කර ඇත.ඉදිරි දින 14 ක් ඇතුළත මෙම සිසුන්ට අදාල චෝදනා ඉදිරිපත් කිරීමෙන් අනතුරුව ඔවුන්ට එම චෝදනාවලට පිළිතුරු ඉදිරිපත් කිරිමට තවත් දින 14 ක කාලයක් පරිපාලනය මඟින් ලබා දී ඔවුන් සම්බන්ධයෙන් විනය පරීක්ෂණය සිදු කෙරෙනු ඇත.එහිදි චෝදනා සම්බන්ධයෙන් වරදකරුවන් වන සිසුන්ට දඩුවම් නියම කිරීම උපකුලපතිවරයා විසින් සිදු කරනු ඇත.වරදකරුවන් වු සිසුන්ට පන්ති තහනම පැනවීමේ ලිපි පෙරේදා (01) දහවල් වන විට සමාජ විද්‍යා පීඨයේ පීඨාධිපතිවරයාට ලබා දී තිබෙන නමුත් එම ලිපි ඊයේ (02) වන තුරු අදාළ සිසු සිසුවින්ට ලබා දී නොතිබුණු බවට වාර්තා වේ.මෙම ලිපි අදාල සිසුන් අතට පත් වීමට පෙර එම සිසුන් ඇතුලු පිරිසක් එක්ව දෙවැනි වසර සිසුන් තමන්ට නවකවදය ලබා නොදුන් බවට සඳහන් කළ ලිපියකට පළමු වසර සිසුන‍්ගෙන් අත්සන් ගෙන තිබෙන බවද වාර්තා වේ. එම ලිපියේ පළමු වසර සිසුන්ගේ නම් පිටපත් කර තිබී ඇති අතර සිසුන්ට තම නම ඉදිරියෙන් අත්සන් තබන ලෙස දෙවැනි වසර සිසුන් බල කර තිබේ.තමන් එම ලිපියට අත්සන් කළේ දෙවැනි වසර සිසුන්ගේ බල කිරීම නිසා බවට එම ලිපියට අත්සන් තැබු නවකවදයට ලක්වු පළමු වසර සිසුන් තවත් ලිපියක් අත්සන් කර උසස් අධ්‍යාපන අමාත්‍යාංශයට බාර දීමට කටයුතු කර ඇතැයි ද වාර්තා වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>03</day>
    </date>
    <link>http://www.dinamina.lk/2013/10/03/_art.asp?fn=n1310039</link>
    <topic>ශ්‍රි ලංකාවට ලැබීම කලාපයේම ජයක්</topic>
    <author>මහින්ද අලුත්ගෙදර</author>
    <content>පොදුරාජ්‍ය මණ්ඩලීය රාජ්‍ය නායක සමුළුවක් ශ්‍රී ලංකාවේදී පැවැත්වීමට හැකිවීමත් සමඟ ඒ මඟින් ලෝක මට්ටමේ ආයෝජකයන්ට ලබාදෙන පණිවුඩය ඉතාම වැදගත් බව ජනාධිපති උපදේශක වෛද්‍ය සමන් වීරසිංහ මහතා පවසයි.මීට වසර පහකට පෙර ශ්‍රී ලංකාවේ පැවැති තත්ත්වය සහ වත්මන් වාතාවරණය සංසන්දනය කරන විට සම්පූර්ණයෙන්ම වෙනස් බව පෙන්වාදෙන ඒ මහතා ශ්‍රී ලංකාවට ලැබුණු මේ අනඟි අවස්ථාව කලාපීය වශයෙන් මෙන්ම ගෝලීය වශයෙන් වැදගත්වන බවද පෙන්වා දෙයි.ශ්‍රී ලංකාවට එරෙහිව ජාත්‍යන්තරයේ ඇතැම් රටවල් සහ සංවිධාන ගෙනයන අසත්‍ය ප්‍රචාරයන්ට නිසි පිළිතුරක් ලබාදීමට මේ මගින් හැකියාව ලැබෙන අතර ඊට අමතරව වර්තමාන ශ්‍රී ලංකාවේ දියුණුව සහ ඒ වෙනුවෙන් රජය ගෙන තිබෙන ක්‍රියාමාර්ග සම්බන්ධයෙන් අවබෝධයක් ලබාගැනීමට හැකිවන බවද කියාසිටී.මේ අතර වෛද්‍ය සමන් වීරසිංහ මහතා පෙන්වා දෙන්නේ රටවල් 53ක රාජ්‍ය නායකයන් ඇතුළු රාජ්‍යතාන්ත්‍රිකයන් විශාල පිරිසක් සහභාගිවන මෙවැනි ජාත්‍යන්තර මට්ටමේ සමුළුවක් ශ්‍රී ලංකාවේදී සාර්ථකව පැවැත්වීමට හැකිවීමෙන් අපේ රටට ඉමහත් කීර්තියක් අත්වන බවයි.සෘජු ආයෝජන සිදුකරන සමාගම් වෙත මේ මගින් ලබාදෙන පණිවුඩය ඉතා වැදගත් බව සදහන් කරන ඒ මහතා මේ වනවිට අපේ රටේ ආර්ථික වර්ධණ වේගය සියයට 6.5 ක අගයක් ගන්නා බවද සදහන් කරයි.වසර තුනක් හතරක් වැනි කෙටි කාලයක් තුළ අප ලැබූ සංවර්ධනය ඉතා විශාල බව සිහිපත් කරන වෛද්‍ය සමන් වීරසිංහ මහතා දේශපාලනික වශයෙන් පටු අරමුණු කරා නොගොස් රටට යහපතක් කිරීම වෙනුවෙන් සිතා බැලිය යුතු බවද මේ සමුළුව අපේ රටේ නොපැවැත්වීමට කටයුතු නොකළයුතු බවද පෙන්වාදෙයි.ඇතැම් බටහිර අපේ රටේ තත්ත්වය විකෘති කිරීමට උත්සාහ ගන්නා බව සදහන් කරන ජනාධිපති උපදේශකවරයා බ්‍රිතාන්‍ය රාජ්‍ය නායකයා ඇතුළු විශාප පිරිසක් මේ අවස්ථාවට සහභාගිවන බවද පෙන්වාදෙයි. මේ අතර ඒ මහතා සදහන් කරන්නේ මේ සමුළුව වාර්තා කිරීම සදහා ලෝකයේ ප්‍රබලම මාධ්‍ය ආයතනයන්හි මාධ්‍යවේදීන් අපේ රටට පැමිණෙන බවත් අපේ රට පිළිබදව ඔවුන්ගේ වාර්තාකරණය තුළින් ඩොලර් බිලියන ගණනක ප්‍රචාරයක් රටට හිමිවන බවත්ය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>03</day>
    </date>
    <link>http://www.dinamina.lk/2013/10/03/_art.asp?fn=n13100312</link>
    <topic>එජාප මහලේකම් කුණ්ඩසාලේ සංවිධායකධුරයෙන් අස්වේ</topic>
    <author>අසේල කුරුළුවංශ</author>
    <content>එක්සත් ජාතික පක්ෂයේ මහලේකම් තිස්ස අත්තනායක මහතා කුණ්ඩසාල ආසන සංවිධායක ධුරයෙන් ඊයේ (02) ඉල්ලා අස්වී ඇත.පසුගිය පළාත් සභා මැතිවරණයේදී එජාපය කුණ්ඩසාල ආසනය පරාජය පිළිගනිමින් වෙනත් අයකුට ආසන සංවිධායක ධුරය ලබා දීම සඳහා තමා ඉල්ලා අස්වන බව සඳහන් කරමින් අත්තනායක මහතා පක්ෂ නායක රනිල් වික්‍රමසිංහ මහතා වෙත අස්වීමේ ලිපිය යවා තිබේ.පසුගිය මධ්‍යම පළාත් සභා මැතිවරණයේදී එජාප මැතිවරණ මෙහෙයුම් කමිටුව හා නාමයෝජනා මණ්ඩල නියෝජනය නොකළ තිස්ස අත්තනායක මහතා පමණක් පරාජයේ වගකීම භාරගත යුතු බවට ඇතැමෙක් කරන චෝදනාවට දැඩි කනස්සල්ලෙන් මේ තීරණය ගෙන ඇත.පසුගිය මධ්‍යම පළාත් සභා මැතිවරණයේ මහනුවර දිස්ත්‍රික් නාමයෝජනා ලැයිස්තුව හා මෙහෙයුම් කටයුතු සිදු කළේ ලක්ෂ්මන් කිරිඇල්ල මහතා විසින් බව දැන ගැනීමට තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>03</day>
    </date>
    <link>http://www.dinamina.lk/2013/10/03/_art.asp?fn=n1310034</link>
    <topic>අනුරපුර මාර්ග සංවර්ධන මුදල් වංචා ගැනවිධිමත් පරීක්ෂණයක් ඕනෑ</topic>
    <author>තෙන්නකෝන් කුලසේකර</author>
    <content>ජල ගැලීම හේතුවෙන් හානි සිදු වූ උතුරු මැද පළාතේ මාර්ග 53ක් 2010 වසරේ නැවත පුනරුත්ථාපනය කිරීමේ ව්‍යාපෘතිය සහ අනුරාධපුර දැයට කිරුළ ජාතික සංවර්ධන ව්‍යාපෘතියට සමගාමීව අනුරාධපුර පූජා නගරයේ අරිප්පු මාර්ගය කාපට් කරන ලදී.එහිදී සිදු වී ඇති රුපියල් කෝටි එකසිය පනහකට අධික යැයි සැලකෙන මුදල් වංචා පිළිබඳ විධිමත් පරීක්ෂණයක් පවත්වා වැරැදිකරුවන්ට උපරිම දඬුවම් ලබාදීමට කඩිනම් පියවර ගන්නා ලෙස උතුරුමැද පළාත් මහ ඇමැති එස්.එම්. රංජිත් සමරකෝන් මහතා උතුරුමැද පළාත් මාර්ග සංවර්ධන අධිකාරියේ සාමාන්‍යාධිකාරීවරයාට නියෝග කරයි.රජයේ මුදල් මෙසේ රුපියල් කෝටි ගණනින් වංචා කිරීම මහ පොළොව නුසුලන ජාතික අපරාධයක් බවද මහ ඇමැතිවරයා පවසයි.දැනට වැඩ තහනම් කොට සේවයෙන් නෙරපා හැර සිටින නියෝජ්‍ය සාමාන්‍යාධිකාරීවරයා ඇතුළු නිලධාරීන් පිරිසක් කොන්ත්‍රාත්කරුවන් කීප දෙනෙකු සමඟ එක්වී මේ මූල්‍ය වංචාව සිදු කර ඇති බව උතුරුමැද පළාත් මාර්ග සංවර්ධන අධිකාරියේ සාමාන්‍යාධිකාරී ඉංජිනේරු එච්.ඩබ්ලිව්.එස්. බණ්ඩාර මහතා කියයි.නොච්චියාගම, තලාව ප්‍රාදේශීය ලේකම් කොට්ඨාසයන් හි මාර්ග පනස් තුනකට අයත් කිලෝමීටර් එකසිය අනූපහක් පුනරුත්ථාපනය කිරීමේදීද මධ්‍යම නුවරගම් පළාත් ප්‍රාදේශීය ලේකම් කොට්ඨාසයට අයත් අරිප්පු මාර්ගයේ කිලෝමීටර් තුනයි මීටර් තුන්සියයක් කාපට් කිරීමේදී මේ මුදල් වංචාව සිදු කර තිබේ.නොච්චියාගම හා තලාව ප්‍රාදේශීය ලේකම් කොට්ඨාස බල ප්‍රදේශයේ මාර්ග පනස් තුන නියමිත ටෙන්ඩර් පටිපාටියෙන් තොරව මාර්ග 42ක් එප්පාවල ප්‍රදේශයේ පදිංචිකරුවන් බව පැවසෙන ඩී.එච්.බී.ආර්. දිසානායක හා ඩබ්ලිව්.එම්. නිලන්ත රත්නසිරි බණ්ඩාර විජේකෝන් නමැති ඥාතිවරු දෙදෙනකුට ලබාදී ඇත්තේ රුපියල් ලක්ෂ පනහකට අඩු කොටස් හත්සිය හතලිස් එකකට කැඩීමෙනි. තවත් මාර්ග එකොළහක් කොන්ත්‍රාත්කරුවන් පස් දෙනෙකුට ලබාදී තිබිණි.මේ මාර්ග කිලෝමීටර් එකසිය අනූපහ පුනරුත්ථාපනය කිරීම සඳහා ගිවිසුම් ගත මුදල රුපියල් කෝටි තුන්සිය හතලිස් හතකි. දැනට ගෙවා ඇති මුදල රුපියල් කෝටි එකසිය තිස් දෙකකි.අනුරාධපුර පූජා නගරයේ අරිප්පු මාර්ගය කිලෝමිටර් තුනයි මීටර් තුන්සීයක් කාපට් කිරීමේදී රුපියල් කෝටි දහයක් පමණ වංචා කර ඇති බව අනාවරණය වී තිබේ. එක් කිලෝමීටරයක් කාපට් කිරීම සඳහා රුපියල් ලක්ෂ තුන්සීයකට අධික මුදලක් වැය කර ඇති බව අක්‍රමිකතා පිළිබඳ විමර්ශනයක් කළ ත්‍රිපුද්ගල කමිටු වාර්තාවේ සඳහන් කර තිබේ. ‍නොච්චියාගම හා තලාව ප්‍රාදේශීය ලේකම් කොට්ඨාසයන් හි කිලෝමීටර් එකසිය අනූපහ පුනරුත්ථාපනයේදී සිදුවී ඇති අක්‍රමිකතා පිළිබඳ පේරාදෙණිය විශ්වවිද්‍යාලයේ ඉංජිනේරු පීඨය විසින් සමීක්ෂණ සිදු කරමින් සිටි. එහි මාර්ග කිලෝමීටර් විස්සක් පිළිබඳ කරන ලද සමීක්ෂණයේදී සියයට පනහක්ම මුදල් වංචා කර ඇති බව අනාවරණය වී ඇතැයි මාර්ග අධිකාරියේ සාමාන්‍යාධිකාරීවරයා සඳහන් කරයි.මේ මූල්‍ය වංචා පිළිබඳ මේ වන විට නියෝජ්‍ය සාමාන්‍යාධිකාරී සෙනරත් පුෂ්පකුමාර මහතා ඇතුළු ඉංජිනේරුවන් තිදෙනෙකුගේ ද කාර්මික නිලධාරීන් දෙදෙනෙකුගේ ද සේවය අත්හිටුවා තිබේ.මූල්‍ය වංචා පිළිබඳ විගණන පරීක්ෂණයක් ද පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>03</day>
    </date>
    <link>http://www.dinamina.lk/2013/10/03/_art.asp?fn=n1310035</link>
    <topic>නළා හඬ ගෙනේ දඩ</topic>
    <author>ශීලා උඩුවර</author>
    <content>මහජනතාවට පීඩා ගෙනදෙන ආකාරයට අධික ශබ්දය පිටවන නළා භාවිතා කරන වාහන සඳහා රුපියල් 3000 ට නොඅඩු හි 5000 ට නොවැඩි දඩයක් අය කරන බව පරිසර පුනර්ජනනීය හා බලශක්ති ඇමැති සුසිල් ප්‍රේම ජයන්ත මහතා පැවසීය.ඇමැතිවරයා මේ අදහස් පළකළේ බත්තරමුල්ල මධ්‍යම පරිසර අධිකාරියේ ප්‍රධාන කාර්යාලයේ පැවැති මාධ්‍ය සාකච්ඡාවේදිය. අධික ශබ්ද පිටවන වාහන සඳහා පනවා ඇති නීති රෙගුලාසි සතියක් ඇතුළත ක්‍රියාත්මක කරන බව ඇමැතිවරයා පැවසීය.වාහනයේ නිශ්චලව ඇති විට හා එන්ජිම ක්‍රියාත්මක කර ඇති විට වාහනයේ ඉදිරි පස සිට විවෘත අවකාශයේ මීටර් දෙකක් තුළ නළා ශබ්දය ඩෙසි මීටර් 105ක් ද මීටර් හතක් තුළ ඩෙසි මීටර් 93ක්ද වශයෙන් ඇති ප්‍රමිතියට අනුව වාහන ධාවනය කළ යුතුය.මේ නීතිය යුද හමුදාව, ගිලන් රථ, පොලිසිය, රාජ්‍ය ආරක්ෂක අංශයේ ආදී වාහනවලට බල නොපාන අතර කිසියම් ආපදා තත්ත්වයක් පවතින අවස්ථාවක දී එම තොරතුරු මහජනතාවට ලබාදීම සඳහා භාවිතා කරන වාහනවලට බල නොපාන බවද ඇමැතිවරයා කීය. මේ වැඩපිළිවෙළ මෝටර් රථ කොමසාරිස් දෙපාර්තමේන්තුව, මධ්‍යම පරිසර අධිකාරිය හා පොලිසිය එක්ව ක්‍රියාත්මක කරනු ලබයි. දැනට ඇති වාහනවලින් සියයට අනූපහක් පමණ නිසි ප්‍රමිතියට අනුව තිබෙන අතර ඉතිරි සුළු ප්‍රමාණය නුසුදුසු ශබ්ද පිටවන වාහන බවට හඳුනාගෙන ඇත.මේ වාහනවල නළා නාදය මැනීමේ උපකරණ නමයක් දැනට තිබෙන අතර එයින් හතක් මධ්‍යම පරිසර අධිකාරියේත් දෙකක් මෝටර් රථ කොමසාරිස් දෙපාර්තමේන්තුවේත් තිබෙන බවද ඇමැතිවරයා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>03</day>
    </date>
    <link>http://www.dinamina.lk/2013/10/03/_art.asp?fn=n1310036</link>
    <topic>සිංගප්පූරු සමාගමකින් ගෙන්වූපෙට්‍රල් තොගයක් ප්‍රතික්ෂේපයි</topic>
    <author>නුවන් කොඩිකාර</author>
    <content>සිංගප්පුරුවේ පෙට්‍රො චයිනා සමාගමෙන් මෙරටට ගෙන්වු ඔක්ටේන් 90 වර්ගයේ පෙට්‍රල් මෙට්‍රික් ටොන් 30000 නියමිත පිරිවිතරයන්ට නොගැළපෙන හෙයින් ප්‍රතික්ෂේප කිරීමට ලංකා ඛණිජ තෙල් නීතිගත සංස්ථාව පියවර ගෙන ඇත.ඔක්ටේන් 90 වර්ගයේ පෙට්‍රල් මෙට්‍රික් ටොන් 30,000ක් ද, ඔක්ටෙන් 95 වර්ගයේ පෙට්‍රල් මෙට්‍රික් ටොන් 5,0000ක් ද, ලංකා ඔටෝ ඩීසල් මෙට්‍රික් ටොන් 5,000 කින්ද සමන්විත ඉන්ධන තොග සිංගප්පුරුවේ පෙට්‍රො චයිනා සමාගමෙන් මෙලෙස ගෙන්වු බව සංස්ථාව ප්‍රකාශ කරයි.කෙසේ වෙතත් මේ ඉන්ධන තොග අතරින් ඔක්ටේන් 90 වර්ගයේ පෙට්‍රල් මෙට්‍රික්ටොන් 30,000 සම්බන්ධයෙන් සිදුකළ නියැදි පරීක්ෂණවලදී එය නියමිත පිරිවිතරයන්ට නොගැළපෙන බවට අනාවරණය වී ඇති බව ලංකා ඛනිජතෙල් නීතිගත සංස්ථාවේ කළමනාකාර අධ්‍යක්ෂ සුසන්ත සිල්වා මහතා පැවැසීය.ඒ අනුව අදාළ ඉන්ධන තොග අවස්ථා දෙකක දී පරීක්ෂාවට ලක් කර ඇති අතර එහි දී අදාළ පරීක්ෂණ වාර්තා දෙකෙන්ම මේ පෙට්‍රල් නියමිත ඔක්ටේන් ප්‍රමාණයෙන් නොමැති බවත් එහි ඔක්ටේන් අගය 89ක් බව පරීක්ෂණවල දී ආනාවරණය වී තිබේ.කෙසේ වෙතත් මේ ඉන්ධන තොගය වෙනුවට නව ඉන්ධන තොගයක් ලබා දීමට කටයුතු කරන ලෙස සැපයුම්කාර සමාගමට දන්වා ඇති බව ලංකා ඛණිජ තෙල් නීතිගත සංස්ථාව සඳහන් කරයි.රජයේ ප්‍රසම්පාදන ක්‍රියාවලිය අනුව අඛණ්ඩව මිලදි ගැනීම් ලංකා ඛනිජතෙල් නීතිගත සංස්ථාව ක්‍රියාත්මක කරන බැවින් කිසිදු අයුරකින් රට තුළ ඉන්ධන හිඟයක් ඇති නොවන බව කළමනාකාර අධ්‍යක්ෂවරයා අවධාරණය කළේය.මේ සිදුවීම විවිධ ජනමාධ්‍යයන් තුළින් ‘බාල පෙට්‍රල්’ මෙන්ම ‘ප්‍රමිතියෙන් තොර ඉන්ධන’ යනුවෙන් සඳහන් කිරිම සාවද්‍ය බවත් ඔක්ටේන් 89 අප රට තුළ භාවිතා නොකලද වෙනත් රටවල භාවිතා කරන බවත් සංස්ථාව ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>03</day>
    </date>
    <link>http://www.dinamina.lk/2013/10/03/_art.asp?fn=n1310037</link>
    <topic>වයඹ-මධ්‍යම වගකීම අද බාර ගනිති</topic>
    <author>ධනුෂ්ක ගොඩකුඹුර</author>
    <content>වයඹ සහ මධ්‍යම පළාත් සභාවල අභිනව මහ ඇමැතිවරු සහ ඇමැතිවරු ජනාධිපති මහින්ද රාජපක්ෂ මහතා ඉදිරියේ ජනාධිපති කාර්යාලයේදී අද (03) උදෑසන දිවුරුම් දෙති.සැප්තැම්බර් මස 21 වැනිදා පැවැති වයඹ සහ මධ්‍යම පළාත් සභා මැතිවරණයට එක්සත් ජනතා නිදහස් සන්ධානයෙන් තරග කර ජයග්‍රහණය කළ මන්ත්‍රීවරු ද මෙහිදී දිවුරුම් දෙති.මේ පළාත් සභාවලට පත්කෙරෙන ආණ්ඩු ප්‍රධාන සංවිධායකවරුන්, සභානායකවරුන් ද අද ප්‍රකාශයට පත් කිරීමට නියමිතය. වයඹට සහ මධ්‍යමට පත් කෙරෙන මහඇමැතිවරුන් සම්බන්ධයෙන් අවසන් තීන්දුව ජනාධිපතිතුමා විසින් ඊයේ ගැනීමට නියමිතව තිබිණ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>03</day>
    </date>
    <link>http://www.dinamina.lk/2013/10/03/_art.asp?fn=n13100311</link>
    <topic>ශිෂ්‍යත්වයෙන් ප්‍රථමයාටඩිස්නිලන්තයේ චාරිකාවක්</topic>
    <author>නුවන් කොඩිකාර</author>
    <content>මෙවර 5 වසර ශිෂ්‍යත්ව විභාගයෙන් දිවයිනේ ප්‍රථම ස්ථානය දිනූ ගාල්ල මහින්ද විද්‍යාලයේ සඳරු තත්සර බාලහේවා සිසුවාට අමෙරිකාවේ ඩිස්නිලන්තයේ දින 14 ක අධ්‍යයන චාරිකාවක් දකුණු පළාත් අධ්‍යාපන අමාත්‍යාංශයෙන් පිරිනමා තිබේ.එම දරුවා සමඟ ඔහුගේ මව, පියා හෝ භාරකරුවෙකු යන අයගෙන් එක් අයකු හටද එම අවස්ථාව සඳහා එක්වීමට අවස්ථාව සළසා දෙන බව දකුණු පළාත් අධ්‍යාපන ඇමැති චන්දිම රාසපුත්‍ර මහතා පැවැසීය.එළඹෙන දෙසැම්බර් මස පාසල් නිවාඩු කාලයේදි මේ චාරිකාව යෑම සඳහා පහසුකම් සළසා දීමට කටයුතු යොදා ඇති බවත් ශිෂ්‍යත්ව විභාගයෙන් ඉහළ ලකුණු ලබාගත් අනෙක් දරුවන්ද ඉදිරියේදි ඇගයීමට දකුණු පළාත් අධ්‍යාපන අමාත්‍යාංශය කටයුතු සකස් කර ඇති බවත් රාසපුත්‍ර මහතා කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>03</day>
    </date>
    <link>http://www.dinamina.lk/2013/10/03/_art.asp?fn=n13100313</link>
    <topic>උෟව නියෝජ්‍ය පොලිස්පතිනේපාලයේ වැඩමුළුවකට</topic>
    <author/>
    <content>නේපාලයේ කත්-මන්දු නුවර පැවැත්වෙන දකුණු ආසියානු කලාපීය ත්‍රස්තවාදයේ වින්දිතයින් හා සාක්‍ෂිකරුවන්ට ලබාදෙන ආරක්‍ෂාව හා සහාය ශක්තිමත් කිරීම සඳහා අධිකරණමය වශයෙන් ගතයුතු පියවර පිළිබඳ පැවැත්වෙන වැඩමුළුවට ශ්‍රී ලංකාව නියෝජන ය කිරීම සඳහා බදුල්ල සහ මොනරාගල දිස්ත්‍රික්ක භාර නියෝජ්‍ය පොලිස්පති රොෂාන් ප්‍රනාන්දු මහතා තෝරාගෙන ඇත.1982 වසරේ උප පොලිස් පරීක්‍ෂකවරයෙකු වශයෙන් පොලිස් සේවයට බැඳී දිවයිනේ විවිධ ප්‍රදේශවල නොයෙකුත් තනතුරු හොබවමින් 2013 වසරේ නියෝජ්‍ය පොලිස්පති තනතුරට උසස්වීම් ලබා ඇත.කොළඹ රාජකීය විද්‍යාලයේ ආදී ශිෂ්‍යයකු වන නියෝජ්‍ය පොලිස්පති රොෂාන් ප්‍රනාන්දු මහතා තම සේවා කාලය තුළ ඊශ්‍රායලය, සිංගප්පූරුව, ජපානය යන රටවල විදේශීය පුහුණු පාඨමාලා හදරා ඇති පලපුරුදු දක්‍ෂ නිලධාරියෙකි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>03</day>
    </date>
    <link>http://www.dinamina.lk/2013/10/03/_art.asp?fn=n13100314</link>
    <topic>රටට හා බුදු සසුනට සෝරත නාහිමි</topic>
    <author>මහින්ද අලුත්ගෙදර කතරගම සිට ......</author>
    <content>අදට වඩා හෙට දවස පිළිබඳව සිතා තම දායකයන් සහ පළාත පමණක් නොව සමස්ත රට හා සම්බුදු සසුන වෙනුවෙන් කතරගම කිරිවෙහෙර රාජමහා විහාරාධිපති ආචාර්ය අලුත්වැව සෝරත නාහිමියන් ඉටුකළ කාර්යභාරය ප්‍රශංසනීය බව ජනාධිපති මහින්ද රාජපක්ෂ මහතා පවසයි.තම යුතුකම සහ වගකීම නිසිපරිදි සිද්ධකළ බව සදහන් කරන ඒ මහතා සමාජය වෙනුවෙන් විශාල කැපවීමෙන් කටයුතු කළ බවද කුඩා ගල්අමුණ ව්‍යාපාරය ආරම්භ කිරීම සදහා දැඩි කැපවීමෙන් ක්‍රියාකළ බවද ප්‍රකාශ කරයි.ජනාධිපති මහින්ද රාජපක්ෂ මහතා මේ බව සදහන් කළේ අපවත්වී වඳාළ ඌව වෙල්ලස්ස විශ්වවිද්‍යාලයේ කුලපති, රුහුණු මාගම්පත්තුවේ ප්‍රධාන සංඝනායක සහ කතරගම කිරිවෙහෙර රාජමහා විහාරාධිපති ආචාර්ය අලුත්වැව සෝරත නාහිමියන්ගේ ශ්‍රි දේහය පිළිබඳ ආදාහන පූජෝත්සවය වෙනුවෙන් කතරගම පොදු ක්‍රීඩාංගණයේදී ඊයේ (02) පැවැති ආදාහන උත්සවය අමතමිනි.ලාංකීය ජනසමාජය යහමඟට ගැනීම සහ සම්බුදු සසුනේ චිරස්ථිතිය වෙනුවෙන් අනුපමේය සේවාවක් සිදුකළ සෝරත හිමියන්ගේ ආදාහන පූජෝත්සවය රාජ්‍ය අනුග්‍රහය සහිතව පැවැති අතර ඒ සඳහා මහ සඟරුවන, පක්ෂ විපක්ෂ මැති ඇමැතිවරු ඇතුළු ගිහි පැවිදි විශාල පිරිසක් එක්ව සිටියහ.මෙහිදී වැඩිදුරටත් අදහස් දක්වමින් ජනාධිපති මහින්ද රාජපක්ෂ මහතා සඳහන් කළේ ආචාර්ය අලුත්වැව සෝරත හිමියන්ගේ අපවත්වීම සම්බන්ධයෙන් රටේ ජනතාව සහ දායක පිරිස වෙනුවෙන් කණගාටුව පළකරන බවත් උන් වහන්සේ අලුත්වැව දහනායක මහතාගේ සහ කරුණාවතී මහත්මියගේ පුත්‍රයෙකුව ඉපිද පසුකලෙක පැවිදි දිවියට ඇතුළත් වූ බවත්ය.ප්‍රදේශයේ ජනතාව අතර මහත් කීර්තියට පත් උන් වහන්සේ උසස් අධ්‍යාපනය ලබා ආචාර්ය උපාධියක්ද ලබා ගත් බව සදහන් කළ ජනාධිපතිවරයා මෙම අපවත්වීම පෞද්ගලිකවම සිදුවූ පාඩුවක් බවද ප්‍රදේශයේ ජනතාවට සිදුවූ පාඩුවක් බවද සිහිපත් කළේය.බුදුදහම වෙනුවෙන් වියයුතු කාර්ය පමණක් නොව තම භාරයේ තිබූ කිරි වෙහෙර දියුණු කරන්නට පියවර ගත් බවද සමාජයේ සහ ප්‍රදේශයේ දියුණුව වෙනුවෙන් ආචාර්ය සෝරත හිමයෝ ක්‍රියාකළ බවද මහින්ද රාජපක්ෂ මහතා සදහන් කළේය.කිරි වෙහෙර දියුණු කිරීමේ කාර්යය උන් වහන්සේ බාරගත් බව පෙන්වාදුන් ඒ මහතා ප්‍රදේශයේ ජනතාවට අවශ්‍ය යටිතල පහසුකම් සංවර්ධනය වෙනුවෙන් පියවර ගන්නා ලෙස ඉල්ලීමක් කළ බවද ඊට අමතරව සෝරත හිමයෝ දරුවන්ගේ අනාගතය වෙනුවෙන් විශාල කාර්යභාරයක් ඉටුකළ බවද පෙන්වා දුන්නේය.මේ අතර ඒ මහතා සඳහන් කළේ සෝරත හිමියන්ගේ මුළු ජීවිතයම ධර්මානුකූලව පවත්වාගෙන ගිය බවත් තමන්ගෙන් ඉටුවිය යුතු යුතුකම හා වගකීම නිසි පරිදි ඉටුකළ බවත්ය.මල්වතු පාර්ශ්වයේ අනුනායක ආචාර්ය නියංගොඩ විජිතසිරි අනුනාහිමි, අමරපුර මහා නිකායේ අනුනායක කොටුගොඩ ධම්මාවාස, කොළඹ හලාවත දෙදිසාවේ ප්‍රධාන සංඝනායක ආචාර්ය වැලමිටියාවේ කුසලධම්ම, දකුණු පළාතේ ප්‍රධාන සංඝනායක පල්ලත්තර සුමනජෝතී, ශ්‍රී පාදස්ථානාධිපති බෙංගමුවේ ධම්මදින්න නාහිමිවරුන්, සහ ජනාධිපති මහින්ද රාජපක්ෂ, අගමැති දි.මු ජයරත්න, කතානායක චමල් රාජපක්ෂ, පක්ෂ විපක්ෂ මැති ඇමැතිවරුන්, අමාත්‍යාංශ හා රජයේ දෙපාර්තමේන්තු ප්‍රධානීහූ, ප්‍රදේශවාසීහූ ඇතුළු ගිහි පැවිදි අති විශාල පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>03</day>
    </date>
    <link>http://www.dinamina.lk/2013/10/03/_art.asp?fn=n13100315</link>
    <topic>දෑස නොපෙනෙන පසිඳු බ්‍රේල් ක්‍රමයෙන් ශිෂ්‍යත්ව ලියා ලකුණු 162යි</topic>
    <author>අසේල කුරුළුවංශ</author>
    <content>දෑස නොපෙනුනත් මගේ වැඩිය පාඩු නැහැ... ඇඟිලි තුඩින් අතගගා ඉගෙන ගන්නෙ මා... මෙසේ ඇඟිලි තුඩින් අතගගා අධ්‍යාපනය ලැබ බ්‍රේල් මාධ්‍යයෙන් ශිෂ්‍යත්ව විභාගයට පෙනී සිට විශිෂ්ට ලෙස විභාගය සමත්වන්නට දොඩම්වෙල අඳ බිහිරි විදුහලේ පසිඳු හිරන්ත විජේරත්න සිසුවා සමත්වී ඇත.බ්‍රේල් ක්‍රමයට ශිෂ්‍යත්ව විභාගය ලියා සමත්වූ එකම සිසුවා හිරන්තයි. ලකුණු 162ක් ලබා ගනිමින් විභාගය සමත්වූ හිරන්ත විදුහලට ආඩම්බරයක් බව දොඩම්වල අඳ බිහිරි විදුහලේ විදුහල්පති කුමුදුනී අබේගුණවර්ධන මහත්මිය පවසයි.උපතින්ම දෘෂ්‍යාබාධිත දරුවකු වූ හිරන්ත ගම්පොළ උඩඕවිට ප්‍රදේශයේ පදිංචි අතර මව වෘත්තියෙන් හෙදියකි. පියා හිරන්තගේ තනි නොතනියට සෑම මොහොතකම ඔහු ළඟින් සිටිමින් පාසල් කැඳවාගෙන පැමිණ යළි පාසල නිමාවන තුරුම රැඳී සිට දරුවා රැගෙන යයි. පිරිමි ළමුන් සිව්දෙනකුගෙන් යුත් පවුලේ දෙවැනියා වන හිරන්ත අධ්‍යාපනය ලබන්නට මහත් රුචියක් දක්වන බව හිරන්තගේ පියා වන ආර්. එම්. විජේරත්න මහතා පවසයි.මම හොඳින් ඉගෙන ගෙන ගුරුවරයෙක් වෙනවා. අපි ඉගෙන ගෙන වෙනත් වෘත්තීන් කළොත් මං වගේ දෑස් අන්ධ අයට කවුද උගන්වන්නේ. මගේ ගුරුතුමී තනූජා නිල්මිණි ධර්මරත්න මහත්මියත් දෘෂ්‍යාබාධිත අංශ ප්‍රධානි ආර්. ජී. වි‍ෙජ්සිංහ මහතාත් මේ ජයග්‍රහණයේ කොටස්කරුවන් යැයි පසිඳු හිරන්ත විජේරත්න සිසුවා පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>03</day>
    </date>
    <link>http://www.dinamina.lk/2013/10/03/_art.asp?fn=n13100316</link>
    <topic>ශ්‍රී ලංකාවෙන්ම දෙවැනියා වූගිම්හානිට යුද හමුදාවේ සුබපැතුම්</topic>
    <author>විජයානී එදිරිසිංහ</author>
    <content>මෙවර පහ වසර ශිෂ්‍යත්ව විභාගයෙන් ලකුණු 196 ලබා දිවයිනෙන් දෙවන ස්ථානයටත් කොළඹ දිස්ත්‍රික්කයෙන් ප්‍රථම ස්ථානයටත් පත් වූ ගොඩගම සුභාරතී මධ්‍ය මහා විද්‍යාලයේ එම්. ඒ. කාවින්ද්‍යා ගිම්හානි මලවිආරච්චි සිසුවියට යුද හමුදාපති ලුතිනන් ජෙනරාල් දයා රත්නායක මහතා ප්‍රමුඛ යුද හමුදාවේ සුබ පැතුම් හිමි විය.මේ සිසුවියගේ මව සහ පියා යුද හමුදාවේ සේවය කරන අය වීම හමුදා සුබ පැතුම් ලැබීමට ප්‍රධාන හේතුව වෙයි.ගිම්හානි මලවිආරච්චි දැරියගේ පියා ශ්‍රී ලංකා යුද හමුදාවේ වෛද්‍ය බළකායේ කෝප්‍රල් එම්. ඒ. මහින්ද යන අයයි. ඇගේ මව එම වෛද්‍ය බළකායේම පනාගොඩ කඳවුරේ සේවය කරන කෝප්‍රල් නිල්මිණි ප්‍රියංගිකා මහත්මියයි.යුද්ධයට කැපවී වසර ගණනාවක් යුද හමුදාවට සේවය කළ මෙම රණවිරු මාපිය යුවළගේ දරුවකු මෙවැනි ජයග්‍රහණයක් ලබා ගැනීම සමස්ත යුද හමුදාවට ආඩම්බරයට පත්විය හැකි හේතුවක් බව ඊයේ (02) යුද හමුදා මූලස්ථානයේදී ගිම්හානි සිසුවිය සහ ඇගේ මවට සුබ පතමින් යුද හමුදාපතිවරයා පැවසීය.ගිම්හානි දියණියගේ අධ්‍යාපන කටයුතුවලට වියදම් කිරීම සඳහා යුද හමුදාපතිවරයා විසින් ඇයට මුදල් පරිත්‍යාගයක් කළේය.ගිම්හානි සිසුවියගේ පියා අද (03) හයිටි බලා යාමට නියමිත බැවින් මෙම අවස්ථාවට සහභාගි වීමට කාලවේලාවක් ලැබී නොතිබිණි.ඉදිරි අධ්‍යාපන කටයුතු මේ ආකාරයෙන්ම කැපවීමෙන් සිදු කර ඉදිරි විභාගවලදීද උසස් ප්‍රතිඵල ලබා හමුදාවටද ගෞරවයක් ලබා දෙමින් හමුදාවෙන් තව තවත් තෑගි ලබා ගන්නට අදිටන් කර ගන්නැයිද හමුදාපති ලුතිනන් ජෙනරාල් දයා රත්නායක මහතා පැවසීය.ගිම්හානිගේ මව සහ පියා සේවය කරන වෛද්‍ය බළකායෙන්ද ඊයේ (02) පස්වරුවේ ඇයට සුබ පැතීමේ උත්සවයක් පැවැත්වීමට සංවිධානය කර තිබුණි.ගිම්හානි සිසුවියගේ මව වූ නිල්මිණි ප්‍රියංගිකා මහත්මිය තම දියණියගේ ජයග්‍රහණය පිළිබඳව දැඩි සතුටට පත්වෙමින් කියා සිටියේ ගොඩගම සුභාරතී විද්‍යාලයේ විදුහල්පතිවරයා ප්‍රමුඛ ආචාර්ය මණ්ඩලය පහ වසරේ ශිෂ්‍යත්ව විභාගයට දරුවන් හුරු කිරීමට කළ කැපවීම නිසා දියණියට මේ ජයග්‍රහණය ලබා ගැනීමට හැකි වූ බවයි.ඒ අනුව ඒ. ගිම්හානි සිසුවිය පහ වසරේදී ශිෂ්‍යත්ව අමතර පංතිවලට ගොස් නොමැත. පාසලේ දිනපතාම සවස පැවැති ශිෂ්‍යත්ව පංතිවලට සහභාගි වී තිබේ. ඒ අතර එම පංතිවලට සහභාගී වී පවත්වන ශිෂ්‍යත්ව පෙර සූදානම් විභාගවලට පෙනී සිට 175ට වඩා ලකුණු ලබන දරුවන්ට විදුහල්පතිවරයා විසින් තරු පදක්කම් පිරිනැමීම හරහා දරුවන් උද්‍යෝගිමත් කිරීමේ වැඩ පිළිවෙළක් ක්‍රියාත්මක කර ඇත. දරුවන් එම ඉලක්කය කරා යාමට දැක්වූ උනන්දුවේ ප්‍රතිඵල වශයෙන් දරුවන් 62ක් ඉහළ ලකුණු ලබා ශිෂ්‍යත්ව විභාගය සමත්ව සිටිති.මාපියන් හමුදා සේවයේ යෙදි සිටින බැවින් ඔවුන්ගේ සෙවනේ නිතරම සිටීමට ගිම්හානිටත් ඇගේ සොයරියටත් අවස්ථාවක් නොමැත. ඔවුන් පාසලෙන් පසු දිවා සුරැකුම් මධ්‍යස්ථානවල සිටියි. නිවසට ගිය පසු රාත්‍රි 10.00 දක්වා අධ්‍යාපන කටයුතුවල යෙදී පසුව යළි පාන්දරින් අවදිවී අධ්‍යාපන කටයුතුවලද යෙදෙන බව ගිම්හානිගේ මව පැවසුවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>03</day>
    </date>
    <link>http://www.dinamina.lk/2013/10/03/_art.asp?fn=n13100317</link>
    <topic>වැඩ කටයුතු එදාම අවසන් කරන හැඩක් රජයේ කාර්යාලවල දකින්න ලැබෙන්නේ නෑ</topic>
    <author/>
    <content>තමන්ට ලැබෙන ලිපිවල ලේඛනවල කටයුතු හෝ පැවරෙන රාජකාරි එදිනෙදා අවසන් නොකිරීම රජයේ කාර්යාලවල දක්නට ලැබෙන සුලබ කාරණයක් බව වාරිමාර්ග හා ජලසම්පත් කළමනාකරණ ඇමැති නිමල් සිරිපාල ද සිල්වා මහතා පැවැසීය.කරන්නට තිබෙන වැඩ කොටස ෆයිල් ඇඳ ,ඇඟිල්ලෙන් ඇන පෙන්වීමට සිදුව ඇති බව හෙතෙම කීවේය.එසේ වීමෙන් ජනතාවට තෘප්තිමත් රාජ්‍ය සේවයක් නොලෙබෙන බවද ඒ මහතා ප්‍රකාශ කෙළේය.කොළඹ මහවැලි කේන්ද්‍රයේ පැවති ශ්‍රී ලංකා මහවැලි අධිකාරියේදී කළමනාකරණ සහකාර, සංවර්ධන සහකාර සහ පශු වෛද්‍ය පත්වීම් ලාභීන්ට පත්වීම් ලිපි ප්‍රදානය කිරීමේ උත්සවය සහභාගි වෙමින් ඇමැතිවරයා එසේ පැවැසීය.අවිධිමත් බඳවා ගැනීම් නිසා ඇති වී තිබූ ව්‍යාකූලතා ප්‍රශ්න පසුගිය කාලයේ දී වඩාත් සංකීර්ණ වූ බවත්, එහෙත් මෙම නිලධාරින් බඳවා ගැනීම සම්බන්ධව පැවති ප්‍රශ්න රාශියක් රාජ්‍ය කළමනාකරණ සේවා දෙපාර්තමේන්තුව සමඟ සාකච්ඡා කොට විසඳා ගත හැකි වූ බවත් සිරිපාල ද සිල්වා මහතා කීවේය.රජයේ බඳවාගැනීමේ පටිපාටියට අනුව විභාග පවත්වා නිසි පරිදි සුදුස්සන් හඳුනාගෙන අද පත්වීම්ලාභීන් තෝරා ගත් බව පැවැසු ඒ මහතා අද පත්වීම් ලබන ඔබ සියලුදෙනා තේරුම් අරගෙන ඔබ ඔබට අවංකවනවා වගේම ඔබ සේවය කරන ආයතනයට ද අවංකවීමට හිතට ගත යුතු බව කියා සිටියේය.ඇමැතිවරයා මෙසේද පැවැසීය.රජයේ කාර්යාලයක කෙනෙක් අද දවසකට ලියුම් කීයද ගහන්නේ? නමුත් එම සේවකයා ගන්න වැටුප බැලුවොත් සාමාන්‍යයෙන් එක ලියුමකට රුපියල් 500-600 ක් විතර වැය වන බව සමහරු පෙන්වා දෙනවා.අපේ රාජ්‍ය සේවයේ පිරිස් බලය වගේම කාර්යක්ෂමතාවය ද වැඩි කළ යුතුයි. ඔබට වගකීමක් දුන්නාම ආයතන ප්‍රධානියාට ඒකෙ බලන්න දෙයක් ඉඩ නොතියා නිවැරදිව එම කාරණය අවසන් කිරීම ඔබේ වගකීම.මේ රටේ ජනතාවගේ බදුවලින් තමයි ඔබට වැටුප් ගෙවන්නේ. එම නිසා ජනතාවට ජාතියට ණය නැති ජනතාවගේ ප්‍රසාදය ලබන නිලධාරියෙකු වීම ඔබේ වගකීම. එහෙම නැතුව රාජ්‍ය සේවය මෙහෙම ගියොත් නම් අපිට අපේ ආසියාවේ ආශ්චර්ය වෙන්න බැහැ.වන සංරක්ෂන දෙපාර්තමේන්තුවේ නිලධාරින් කටයුතු කරන්නෙත් ගල්ගෙඩි ගිල්ල මිනිස්සු වගෙයි. වෙනස් වෙන්නෙම නැහැ. පරිසරය ආරක්ෂා කර ගත යුතුයි කියන එක අපි පිළිගන්නවා. නමුත් අපි හැමෝම තීන්දු ගැනීමේ දී ප්‍රායෝගික විය යුතුයි. මෙම අවස්ථාවට ශ්‍රී ලංකා මහවැලි අධිකාරියේ අධ්‍යක්ෂ ජනරාල් ගාමිණී රාජකරුණා, විධායක අධ්‍යක්ෂ රංජිත් ආරියරත්න මහත්වරුන්ද සහභාගී වී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>03</day>
    </date>
    <link>http://www.dinamina.lk/2013/10/03/_art.asp?fn=n13100318</link>
    <topic>තංගල්ල සාගර සරසවියෙන් මුහුදු වතුර පානීය ජලය කරන උපකරණයක්</topic>
    <author>චමීර ඇල්ලදෙණිය</author>
    <content>මුහුදු ජලයෙන් පානීය ජලය නිෂ්පාදනය කරන සරල උපකරණයක් තංගල්ල, සාගර විශ්ව විද්‍යාලය මඟින් හදුන්වා දී ඇත. මේ උපකරණය මඟින් අති සාර්ථකව මුහුදු ජලය පානීය ජලවය බවට පත් කිරීමට හැකි බව තංගල්ල සාගර විශ්ව විද්‍යාලයේ සහකාර ලේඛාධිකාරී වසන්ත විජේසිංහ පවසයි.මේ උපකරණය සූර්ය බලයෙන් ක්‍රියාත්මක වන අතර ඉදිරි වසර තුලදී බහු දින ධීවරයින්ට අවශ්‍ය සියලු ජල ප්‍රමාණයමේ සරල තාක්ෂණය ඔස්සේ නිපදවා ගත හැකි බවත් හෙතෙම සඳහන් කළේ ය. මුහුදු ජලය මඟින් පානීය ජලය නිෂ්පාදනය කරන උපකරණ සහ තාක්ෂණය වෙනත් රටවල තිබුණද, එවැනි තාක්ෂණයක් තුළින් පානීය ජලය නිෂ්පාදනය කළහොත් ඉතා අධික වියදමක් දැරිය යුතු බවත් මේ උපකරණය සහ තාක්ෂණය මඟින් කිසිදු මිලක් නොමැතිව පානීය ජලය නිෂ්පාදනය කර ගත හැකි වීම විශේෂයක් බවත් ඔහු වැඩිදුරටත් පැවසී ය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>03</day>
    </date>
    <link>http://www.dinamina.lk/2013/10/03/_art.asp?fn=n13100319</link>
    <topic>ලංගම පෙර ගෙවුම් කාඩ් පාසල් සිසුන්ට</topic>
    <author>ශීලා උඩුවර</author>
    <content>පාසල් සිසුන් සඳහා වන පෙර ගෙවුම් කාඩ් ක්‍රමය නොවැම්බර් මාසය අවසාන වීමට පෙර මුඵ බස්නාහිර පළාතේම ක්‍රියාත්මක කරන බව ශ්‍රී ලංකා ගමනා ගමන මණ්ඩලය කියයි.මේ නිසා සිසුන්ට මාසික වාර ප්‍රවේශපත්‍රය අවශ්‍ය නොවන අතර සිසුන්ට අතේ මුදල් නොමැතිව ලංගම බස්රථ වලින් යාමට හැකිය.දැනට කොළඹ ගෝතමී බාලිකා , දේවී බාලිකා හා ලුම්බිණි යන පාසැල්වල මේ පෙර ගෙවුම් කාඩ් ක්‍රමය ක්‍රියාත්මක වන අතර ඊයේ(2) සිට විශාඛා හා අනුලා විදුහල්වල සිසුන්ටද මෙය ලබාදීමට පියවර ගෙන තිබිණි. 2014 වසරේ මුල් මාසය වනවිට අනිකුත් මගී ජනතාව සදහාද මෙය ක්‍රියාත්මක කරන බව ලංගම පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>03</day>
    </date>
    <link>http://www.dinamina.lk/2013/10/03/_art.asp?fn=n13100320</link>
    <topic>කළුතර දිසාවෙන් වැඩිම ලකුණු හිමිකරගත් කුළුපණ ප්‍රාථමිකයේ ලසේන් නිම්සිළු කොඩිතුවක්කු</topic>
    <author>හොරණ මධ්‍යම විශේෂ චන්ද්‍රා ශ්‍රී පෙරේරා</author>
    <content>පහ ශිෂ්‍යත්වයෙන් කළුතර දිස්ත්‍රික්කයේ වැඩිම ලකුණු හිමිකරගත් හොරණ තක්‍ෂිලා කුළුපණ ප්‍රාථමික විදුහලේ ලසේන් නිම්සිළු කොඩිතුවක්කු මෙවර පහ ශිෂ්‍යත්ව විභාගයෙන් කළුතර දිස්ත්‍රික්කයේ වැඩිම ලකුණු ලබා ගනිමින් ප්‍රථම ස්ථානයට පත්ව ඇත.ලසේන්ගේ මවුපියන් වන්නේ බණ්ඩාරගම කොතලාවල පදිංචි නිමල්සිරි කොඩිතුවක්කු හා ලලනි වසන්තා සූරියආරච්චි යන අයයි. පියා හොරණ බොඩිලයින් ආයතනයේ සේවය කරනු ලබන අයකු වන අතර ලසේන් පවුලේ එකම දරුවා වේ.පරිසරයට හා බුදු දහමට කුඩා අවධියේ සිටම මහත් ආශාවක් දැක්වූ ලසේන් ඉතාමත් විනයගරුක කීකරු මෙන්ම අහිංසාවාදී දිවිපෙවෙතක ප්‍රතිමූර්තියක් වූ බව, විහාරස්ථ ස්වාමීන් වහන්සේලා මවු පියන් ගුරුවරුන්ගේ සහතිකයයි. මෙවර ශිෂ්‍යත්ව විභාගයෙන් ලකුණු 194 ක් හිමි කරගනිමින් ලසේන් කළුතර දිස්ත්‍රික්කයේ පහ ශිෂ්‍යත්වයේ වැඩිම ලකුණු හිමිකරගෙන පහේ හපනා බවට පත්වී සිටී.පෙර පාසලේදී අරුම පුදුම කුසලතා එළිදැක්වූ මොහු දහම් පාසලේදී ජාතක කතා පොත්, පිරිවාන පොත් වහන්සේ සථිපට්ඨානය වැනි ගැඹුරු ධර්මය කටපාඩමින් කියවීමට තරම් දක්‍ෂයකු විය. පරිසරයට ඉතාමත් ආශාවක් දැක්වීය. චිත්‍ර කලාව ඒ තුළින් පෝෂණය කරවීය. නිවසේ සෑම බිත්තියකම මොහුගේ පාට කූරු වලින් නිර්මාණාත්මක සිතුවම් වලට වෙන්විණි. එය අදත් දැකිය හැක. පන්තියේ වාර විභාග වලින් පළවෙනියා විය.මට හරිම සතුටුයි. ඒ වගේම දුකකුත් ඇති වෙනවා. මට මගේ පාසල ගුරුමවුපියවරු, යාලුවෝ දාල යන්න වෙනවා. ඒකයි. ඇත්ත තමයි. මේ පාසලේ තියෙන්නේ 5 වසර දක්වා පමණයි. ඉන් අනතුරුව 6 වසර සිට වෙනත් පාසලකට යන්න වෙනවා. මගේ ගුරුතුමී එච්. රම්‍යා මහත්මියගේ පාසලේ පවත්වපු හවස පන්තියට ගියා. මට උපකාර කල ගුරු මව් පියවරු ඉන්නවා. අනෝමා කිරිඇල්ල, ධම්මිකා කලුබෝවිල, රඹුක්කන සුගතදාස, චිරාන් මදනායක, සමන්ත ඒ වගේම තමයි අම්ම තාත්තගෙන් ලැබුණු සහය කියන්න බැහැ.මම සංගීතයටත් ආසයි. නමුත් මගේ අනාගත බලාපොරොත්තු තාරකා විද්‍යාඥයෙක් වෙන්න. ඒ කරා මම යනවා. ශිෂ්‍යත්වය සමත්වීම එයට මට පාර කැපිමක් කියලා හිතෙනවා. .</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>03</day>
    </date>
    <link>http://www.dinamina.lk/2013/10/03/_art.asp?fn=n13100321</link>
    <topic>අමෙරිකා එක්සත් ජනපදයේ ප්‍රධාන සංඝනායක අග්ගමහා පණ්ඩිත . . .</topic>
    <author>ඡායාරූපය නිශාංක ද සිල්වා</author>
    <content>අමෙරිකා එක්සත් ජනපදයේ ප්‍රධාන සංඝනායක අග්ගමහා පණ්ඩිත ගෞරවාර්හ වල්පොළ පියනන්ද නායක ස්වාමින් වහන්සේ මියන්මාර් රාජ්‍යයෙන් පිරිනමන ලද අග්ගමහා පණ්ඩිත ගෞරව උපාධියෙන් පිදුම් ලැබීම සහ උන්වහන්සේගේ 70 වැනි ජන්ම දින සැමරුම නිමිත්තෙන් ඊයේ (02) පාමංකඩ ශ්‍රී මහා විහාරයේ පැවැති පියනන්දාභිනන්දන උපහාර පුණ්‍යෝත්සවයට ජනාධිපති මහින්ද රාජපක්ෂ මහතා එක්වෙමින් උන්වහන්සේට උපහාර තිළිණයක් පිළිගැන්වූ අයුරු. ආචාර්ය ඉත්තෑපාන ධම්මාලංකාර අනුනාහිමි ප්‍රමුඛ ත්‍රෙනිකායික මහා සංඝරත්නය මේ පුණ්‍යෝත්සවයට වැඩම කර සිටි අතර ඇමැති බන්දුල ගුණවර්ධන, ජනාධිපති ලේකම් ලලිත් වීරතුංග, ආරක්ෂක ලේකම් ගෝඨාභය රාජපක්ෂ මහත්වරුද එක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>03</day>
    </date>
    <link>http://www.dinamina.lk/2013/10/03/_art.asp?fn=n13100322</link>
    <topic>ගම්පහ දිසාවෙන් ශිෂ්‍යත්ව පළමු ස්ථාන දෙකක්</topic>
    <author>සුදත් පුබුදු කීර්තිදෙල්ගොඩ සමූහ</author>
    <content>මෙවර පහ ශ්‍රේණිය ශිෂ්‍යත්ව විභාගයෙන් ගම්පහ දිස්ත්‍රික්කයට පළමු ස්ථාන දෙකක් හිමිව ඇති අතර ඒ කැලණිය අධ්‍යාපන කලාපයේ සපුගස්කන්ද විශාඛා බාලිකා විද්‍යාලයේ කේ. භාවාත්මි නෙම්න්දරා පෙරේරා සහ කැලණි මහා විද්‍යාලයේ හරිත් මියුරංග යන සිසුන් ලකුණු 193 බැගින් ලබා දිස්ත්‍රික්කයේ ප්‍රථම ස්ථාන හිමි කර ගත්හ.මේ ජයග්‍රහණය පිළිබඳව අදහස් දැක්වූ සපුගස්කන්ද විශාඛා බාලිකා විද්‍යාලයේ විදුහල්පති, ප්‍රියන්ති සමරවීර මහත්මිය මෙසේ කීවාය.පළමු ශ්‍රේණියේ සිටම භාවාත්මි දියණිය විවිධ දක්ෂතා පෙන්වූ දැරියක්. නිර්මාණශීලි දක්ෂතා එමටයි. කවි ලියන්න හරි දක්ෂයි. ඇය පරිත්‍යාගශීලි ඉතා නිහතමානී සිසුවියක්.ඇගේ මවුපියන්ගෙන් හොඳ සහායක් ඇයට ලැබුණා. මේ ජයග්‍රහණය අපේ විද්‍යාලයට වගේම කැලණි කලාපයටත් ගම්පහ දිස්ත්‍රික්කයටත් ලොකු ගෞරවයක් වෙනවා.විශාඛා බාලිකා විද්‍යාලයේ ලකුණු 193ක් ලබා ගත් කේ. භාවාත්මි නෙම්න්දරා සිසුවිය මෙසේ අදහස් දැක්වීය.ගුරුතුමිය එදිනෙදා දෙන වැඩ එදාම අවසන් කළා. විභාගයේ අමාරු ප්‍රශ්න පස්සේ ලියන්න තියා ලේසි ඒවාට පළමුව උත්තර ලිව්වා. පස්සේ අමාරු ඒවා ලිව්වා. ලකුණු 193ක් ලැබෙයි කියා සිතුවේ නැහැ.විභාගයේ අන්තිම විනාඩි කීපයේ දී උත්තර පත්‍රය පරීක්ෂා කර බැලුවා. ඒ නිසා වැරදිව තිබූ උත්තර නිවැරදි කරන්න පුළුවන් උනා. මගේ මාපියන්, විදුහල්පතිතුමිය, පංතිභාර ගුරුතුමිය ඇතුළු උදව් කළ සියලු දෙනාට ස්තූති කරනවා.ගම්පහ දිස්ත්‍රික්කයේ අනෙක් පළමු ස්ථානය හිමිකරගෙන තිබුනේ කැලණිය මහා විද්‍යාලයේ හරිත් මියුරංග සිසුවාය. මේ ඔහු දැක්වූ අදහස්ය.විභාගය මට ලේසියි. මුල සිටම මට ලොකු ලකුණකට යන්න පුළුවන් වෙයි කියා සිතුවා. පාසල් වේලාවෙන් පසු පැවැති පංතියට සහභාගි වෙලා විභාගෙට පාඩම් කළා. මගේ මවුපියන්ට මට ඉගැන්වූ ගුරුතුමියන්ට විදුහල්පතිතුමාට ස්තූති කරනවායැයි කීවාය.කැලණිය මහා විද්‍යාලයේ විදුහල්පති ඩී. යූ. වරාගොඩ මහතාද අදහස් දක්වමින් මෙසේ කීවේය.පාසලේ අධ්‍යාපන කටයුතු වලට වගේම විෂය බාහිර කටයුතු වලටද පෙරමුණ ගෙන කටයුතු කළ දරුවෙක්. පාසලේ ශිෂ්‍ය නායකයෙක්. මවුපියන් ගුරුවරයා සමඟ එකතු වී දරුවාට සහාය දුන්නා. අපි විද්‍යාලයේ බාහිර පංතිවලට දරුවන් සහභාගි කළා. මේ සිසුවා අපේ විද්‍යාලයට ලොකු ගෞරවයක් ලබා දුන්නා..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>03</day>
    </date>
    <link>http://www.dinamina.lk/2013/10/03/_art.asp?fn=n13100323</link>
    <topic>නිරුවත් ජායාරූප අන්තර්ජාලයට මුදා හළමාලබේ සරසවි සිසුවාට ලක්ෂයක ශරීර ඇපයක්</topic>
    <author>සිරන්ජනි කුමාරි</author>
    <content>මාලබේ තොරතුරු තාක්ෂණ විශ්වවිද්‍යාලයේ ඉංජිනේරු පිඨයේ ශිෂ්‍යාවකගේ නිරුවත් ජායාරූප 25ක් අන්තර්ජාලයට මුදා හළ එම විශ්වවිද්‍යාලයේ ඉහළ වසරක අධ්‍යාපනය ලබන සිසුවකුට රුපියල් ලක්ෂයක ශරීර ඇපයක් කොළඹ ප්‍රධාන මහේස්ත්‍රාත් ගිහාන් පිලපිටිය මහතා ඊයේ (02) නියම කළේය.රහස් පොලිසිය වෙත ලද ලිඛිත පැමිණිල්ලකට අනුව උපාය දුතයකු යොදා ගනිමින් සිදු කරන ලද විමර්ශනයක දී ඇයගේ නිරුවත් ජායාරූප පෙන්වා ඇයට තර්ජනය කළ අවස්ථාවේ දී පොලිසිය සැකකරු අත්අඩංගුවට ගෙන තිබේ.සැකකරු ශිරාන් මලික් සාලි නමැති රත්මලානේ පදිංචිකරුවෙකි.තොරතුරු තාක්ෂණ විශ්ව විද්‍යාලයේ දෙවන වසරේ ඉංජිනේරුවරියක ලෙස අධ්‍යාපනය ලබන පැමිණිලිකාරියට මේ විශ්වවිද්‍යාලයට ඇතුළත් වු දින ජ්‍යෙෂ්ඨ සිසුන් ලබා දුන් නවක වදයේ දී සැකකාර සිසුවා හමු වු බවත් එම අවස්ථා‍වේ දී ඔහු තමාගේ දුරකථන අංකය ලබා ගෙන තමාට නිතර කථා කොට තමා හා ප්‍රේම සබඳතාවයක් පැවැත්වු බවට ඇය පැමිණිල්ලේ සඳහන් කොට තිබේ.විශ්වවිද්‍යාලය අසල තිබෙන තනායමකට තමා ගෙන ගිය බව පවසන ඇය එහිදී කෝකා කෝලා බෝතලයක් පානය කිරිමට දුන් බවත් ශරිරයට අධික වෙහෙසක් දැනෙන බැවින් තමා තද නින්දක වැටුණු බවට ඇය වැඩිදුරටත් පවසා තිබේ. වසර දෙකහමාරක කාලයක් මෙසේ ඇසුරු කළ තමා ඔහු මුස්ලිම් ජාතිකයකු බවට දැනගත් අවස්ථාවේදී හා මවුපිය විරෝධය පල වු බැවින් එම ඇසුර නැවැත්වු පසුව සැකකරු තමාට දුරකථනයෙන් තර්ජනය කොට තමා සතු නිරුවත් ඡායාරූප අන්තර්ජාලයට මුදා හරින බවට ප්‍රකාශ කළ බවට පැමිණිල්ලේ සඳහන්ය.මෙසේ තර්ජනය කළ සැකකරු ඇගේ නිරුවත් ජායාරුප 25ක් යූ ටියුබ් වෙබ් අඩවිය වෙත හා සහෝදරියකගේ අන්තර්ජාල ගිණුමකට ද මුදා හැර ඇත. ඉකුත් මස 28 වන දින විශ්වවිද්‍යාල භුමියේ දී හමු වු සැකකරු තමා සතුව තිබෙන ඉතුරු නිරුවත් ඡායාරුප ද අන්තරුජාලයට මුදා හරින බවට තර්ජනය කළ අවස්ථාවේදී රහස් පොලිසිය විසින් සැකකරු අත්අඩංගුවට ගෙන ති‍බිණි. ඔහු සතුව තිබි අත්අඩංගුවට ගනු ලැබු ලැප්ටොප් පරිගණකය හා දුරකථනය විශ්ලේෂණ වාර්තා සඳහා විශ්වවිද්‍යාලය වෙත යොමු කළ බවට පොලිසිය අධිකරණය හමුවේ කරුණු දක්වා සිටියේය.සැකකරු විශ්වවිද්‍යාල සිසුවකු විම සළකා බලමින් මහේස්ත්‍රාත්වරයා ඔහු ලක්ෂයක ශරීර ඇපයක් මත මුදා හැරීමට නියම කළේය.සැකකරු වෙනුවෙන් නිතිඥ ආනන්ද විමලවීර මහතා පෙනී සිටියේ ය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>03</day>
    </date>
    <link>http://www.dinamina.lk/2013/10/03/_art.asp?fn=n13100324</link>
    <topic>හඟවත්ත රාජගිරි කනිටු විදුහලෙන් සිසු සිසුවියෝ 11ක් ශිෂ්‍යත්ව සමත්</topic>
    <author>කොටදෙනියාව සමූඑ එම්.පී.කුමාර</author>
    <content>පස්වැන්නේ ශිෂ්‍යත්ව ප‍්‍රතිඵල ලබා ගැනීමේදී සෑම වසරකම මිනුවන්ගොඩ කලාපයේ කැපීපෙනෙන ගම්බද පාසලක් වන හගවත්ත රාජගිරි කනිටු විදුහලෙන් මෙවර සිසුසිසුවියෝ 11 දෙනෙක් සමත්ව කලාප මට්ටමේ වාර්තාවකට හිමිකම් කියා ඇත.ආර්.පී. දෙව්මි අමායා රත්නායක 171, එච්.ඒ. කවීෂා දෙව්මිණි හගවත්ත 170, එස්.දුලාංජනී මධුසංකි 168, ආර්.ජී. නිපුන් මධුරංග අබේරත්න 168 , කේ.කේ. මල්ෂා ස'දමිනි 166, එච්.ඒ. ලක්ෂා දෙව්මිණි ජයසූරිය166, එච්.ඒ.කේ. අචක අමයන්ත හෙට්ටිආරච්චි166, ඩබ්ලියු.ටී. කව්දු ලක්ෂාන් 162, ඩබ්ලියු.ඒ. ඉමාෂා නෙත්මිණි 162, එප්.නිමාෂි කෞෂල්‍යා 161 , සහ ජේ.ඒ. පවනි අප්සරා ජයසිංහ 160 මෙවර විභාගය සමත්වූ දරු පිරිසය.විදුහල්පති පී.ටී.ඒ. තේජබන්දු මහතාගේ මග පෙන්වීම මත මේ දරුවන් මෙහෙයවනු ලැබුයේ රේනුකා කරුණාරන්ත ගුරු මහත්මිය විසිනි. 2008 වසරේදී මේ විදුහලෙන් සිසුන් 19 දෙනෙකු සමත් කරවමින් එම වසරේ ගම්පහ දිසාවේ ඉහළම ශිෂ්‍යත්ව විභාග ප‍්‍රතිඵලය ලබා ගැනීමට දායකවූයේද මේ ගුරු මහත්මියයි.මේ ප‍්‍රතිඵලය අනුව සමත්වීමේ ප‍්‍රතිශතය සියයට 32 ඉක්මවා ඇත. මේ වසරේ දරුවන් 34 දෙනෙකු විභාගයට පෙනී සිටි අතර ලකුණු සියයට අඩුවෙන් ලබා ගෙන ඇත්තේ සිසුන් පස් දෙනෙකු පමනි. ලකුණු පනහට අඩුවෙන් ලබාගත් එකම සිසුවෙකු හෝ නොවීමද කැපී පෙනෙන සිදුවීමකි.පස්වැනි වසර පන්ති බාර ගුරුතුමිය පැවසුවේ මේ දරුවන් පිරිසට පළමු වසරේ සිට තෙවැනි වසර දක්වා මඟ පෙන්වූ ආර්.අයි.පී. රාමනායක මහත්මියගේ සේවය මේ සතුටුදායක අවස්ථාවේ සිහිපත් කරන බවය. මවුපියන් අදහස් දක්වමින් පැවසුවේ විදුහල්පතිවරයා ඇතුලූ සමස්ත කාර්ය මණ්ඩලය දැඩි කැපවීමෙන් දරුවන් එකිනෙකා පිළිබදව අධ්‍යනය කරමින් කරගෙන ගිය අධ්‍යාපන කි‍්‍රයාවලිය නිසා මේ වසරේත් හොද ප‍්‍රතිඵලයක් ලබා ගැනීමට හැකිවූ බව විශ්වාස කරන බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>03</day>
    </date>
    <link>http://www.dinamina.lk/2013/10/03/_art.asp?fn=n13100325</link>
    <topic>ලකුණු 70ට වැඩි සියලුම සිසුන්ටශිෂ්‍යත්වය සමත් සහතිකයක්</topic>
    <author>සුභාෂිණි සේනානායක</author>
    <content>පහ වසර ශිෂ්‍යත්ව විභාගය සඳහා පෙනී සිටි සිසුන් 3,22455 දෙනෙකු අතරින් සිසුන් 2,23908 දෙනෙකු ශිෂ්‍යත්වය සමත් වී තිබේ.පසුගිය අගෝස්තු 25දා පැවැත්වූ පහ වසර ශිෂ්‍යත්ව විභාගයේ ප්‍රතිඵල පෙරේදා (01) ලෝක ළමා දිනයේදී නිකුත් කෙරිණි. ලකුණු 70ට වඩා ලබා ගත් සියලුම සිසුන්ට නොවැම්බර් මාසය අවසන් වීමට පෙර සමත්වීමේ සහතිකයක් විභාග දෙපාර්තමේන්තුවෙන් නිකුත් කරන බව අධ්‍යාපන ඇමැති බන්දුල ගුණවර්ධන මහතා ඊයේ (2) අධ්‍යාපන අමාත්‍යාංශයේ පැවැති මාධ්‍ය හමුවකදී පැවසීය.මෙම සමත්වීමේ සහතිකය පසුගිය වසර තුනේදීම නිකුත් කළ බව පැවසූ ඇමැතිවරයා කඩඉම් ලකුණු විභාගය සමත්වීමේ ලකුණු නොවන බවද කීවේය. සී. ඩබ්ලිව්. ඩබ්ලිව් කන්නන්ගර මහතා පහ වසර ශිෂ්‍යත්ව විභාගය ආරම්භ කළේ සමත් වූ සිසුන්ට ශිෂ්‍යාධාර ලබා දීමට බවත් ශිෂ්‍යත්වය විභාගය අසමත් බව පවසමින් ළමා මනස කඩා නොදැමිය යුතු බවද කීවේය. ලකුණු 70 අඩුවෙන් ගත් සිසුන් තව තවත් උනන්දු විය යුතු බවත් කීවේය.මේ මාධ්‍ය හමුවට අධ්‍යාපන අමාත්‍යාංශයේ ලේකම් අනුර දිසානායක , විභාග කොමසාරිස් ජනරාල් ඩබ්ලිව්. එම්. එන්. ජේ. පුෂ්පකුමාර මහත්වරුද එක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>03</day>
    </date>
    <link>http://www.dinamina.lk/2013/10/03/_art.asp?fn=n13100326</link>
    <topic>ජාතික රෝහලේ විකලාංග ඒකකයේ වෛද්‍යවරයෙක් නිසා රෝගීහු අසීරුවේ</topic>
    <author>සන්ධ්‍යා කරුණාරත්න</author>
    <content>කොළඹ ජාතික රෝහලේ විකලාංග ප්‍රතිකාර ඒකකයේ ඒක්තරා විශේෂඥ වෛද්‍යවරයකුගේ නොමනා ක්‍රියාකලාපය නිසා සැත්කම් සිදුකර ගැනීමට සිටින රෝගීන් දැඩි අපහසුතාවට පත්ව සිටිනබව රෝහලේ ජ්‍යෙෂ්ඨ වෛද්‍යවරයෙක් ප්‍රකාශ කළේය.රෝගීන් ගැන නොසළකා මේ වෛද්‍යවරයා සිදු කරන නොමනා ක්‍රියා පිළිබඳ සෞඛ්‍යය ඇමැතිවරයාටත් සෞඛ්‍යය ලේකම්වරයාටත්, රාජ්‍ය සේවා කොමිෂන් සභාවටත් ලිඛිතව දැනුම්දී ඇති බවද ඔහු කීය.අදාළ විශේෂඥ වෛද්‍යවරයා 2011 වසරේදී රෝහලේ සේවයට වාර්තා කර ඇති අතර ගතවූ වසර දෙක පුරාම VMOT ශල්‍යාගාරයට පැමිණ ඇත්තේ තුන් වතාවක් පමණක් බවද ඔහු පැවසුවේය.ඕනෑම වි‍ෙශ්ෂඥ වෛද්‍යවරයෙක් සඳුදා සිට ‍සෙනසුරාදා දක්වා උදේ 8‍.00 සිට සවස 4.00 දක්වා තමා සේවය කරන රෝහලේ සේවය කළ යුතුය. බදාදා සහ සිකුරාදා සායන දින දෙක වන අතර එම සායනවලට සහ වෙනත් රාජකාරි දිනවලට වෛද්‍යවරයා රාජකාරිය සඳහා රෝහලට නොපැමිණීම බරපතළ ගැටලුවක් වී ඇත.බොහෝ අවස්ථාවලදී මේ වෛද්‍යවරයා, විදෙස්ගතවීම සිදු කරන බවත්, වෛද්‍යවරයකු විදෙස්ගත වන විට සෞඛ්‍ය සේවා අධ්‍යක්ෂ ජනරාල් කාර්යාලයේ සහ රෝහල් අධ්‍යක්ෂ කාර්යාලයේ තබා ඇති සටහන් පොත්වල සටහන් කළ යුතු වුවද මේ වෛද්‍යවරයා සටහන් නොතබාම විදෙස්ගත වන බවත් හෙතෙම පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>03</day>
    </date>
    <link>http://www.dinamina.lk/2013/10/03/_art.asp?fn=n13100327</link>
    <topic>අනුරපුර මාර්ග සංවර්ධන මුදල් වංචාවවිධිමත් පරීක්ෂණයක් ඕනෑ</topic>
    <author>තෙන්නකෝන් කුලසේකර</author>
    <content>ජල ගැලීම හේතුවෙන් හානි සිදු වූ උතුරු මැද පළාතේ මාර්ග 53ක් 2010 වසරේ නැවත පුනරුත්ථාපනය කිරීමේ ව්‍යාපෘතිය සහ අනුරාධපුර දැයට කිරුළ ජාතික සංවර්ධන ව්‍යාපෘතියට සමගාමීව අනුරාධපුර පූජා නගරයේ අරිප්පු මාර්ගය කාපට් කරන ලදී.එහිදී සිදු වී ඇති රුපියල් කෝටි එකසිය පනහකට අධික යැයි සැලකෙන මුදල් වංචා පිළිබඳ විධිමත් පරීක්ෂණයක් පවත්වා වැරැදිකරුවන්ට උපරිම දඬුවම් ලබාදීමට කඩිනම් පියවර ගන්නා ලෙස උතුරුමැද පළාත් මහ ඇමැති එස්.එම්. රංජිත් සමරකෝන් මහතා උතුරුමැද පළාත් මාර්ග සංවර්ධන අධිකාරියේ සාමාන්‍යාධිකාරීවරයාට නියෝග කරයි.රජයේ මුදල් මෙසේ රුපියල් කෝටි ගණනින් වංචා කිරීම මහ පොළොව නුසුලන ජාතික අපරාධයක් බවද මහ ඇමැතිවරයා පවසයි. දැනට වැඩ තහනම් කොට සේවයෙන් නෙරපා හැර සිටින නියෝජ්‍ය සාමාන්‍යාධිකාරීවරයා ඇතුළු නිලධාරීන් පිරිසක් කොන්ත්‍රාත්කරුවන් කීප දෙනෙකු සමඟ එක්වී මේ මූල්‍ය වංචාව සිදු කර ඇති බව උතුරුමැද පළාත් මාර්ග සංවර්ධන අධිකාරියේ සාමාන්‍යාධිකාරී ඉංජිනේරු එච්.ඩබ්ලිව්.එස්. බණ්ඩාර මහතා කියයි.නොච්චියාගම, තලාව ප්‍රාදේශීය ලේකම් කොට්ඨාසයන් හි මාර්ග පනස් තුනකට අයත් කිලෝමීටර් එකසිය අනූපහක් පුනරුත්ථාපනය කිරීමේදීද මධ්‍යම නුවරගම් පළාත් ප්‍රාදේශීය ලේකම් කොට්ඨාසයට අයත් අරිප්පු මාර්ගයේ කිලෝමීටර් තුනයි මීටර් තුන්සියයක් කාපට් කිරීමේදී මේ මුදල් වංචාව සිදු කර තිබේ.නොච්චියාගම හා තලාව ප්‍රාදේශීය ලේකම් කොට්ඨාස බල ප්‍රදේශයේ මාර්ග පනස් තුන නියමිත ටෙන්ඩර් පටිපාටියෙන් තොරව මාර්ග 42ක් එප්පාවල ප්‍රදේශයේ පදිංචිකරුවන් බව පැවසෙන ඩී.එච්.බී.ආර්. දිසානායක හා ඩබ්ලිව්.එම්. නිලන්ත රත්නසිරි බණ්ඩාර විජේකෝන් නමැති ඥාතිවරු දෙදෙනකුට ලබාදී ඇත්තේ රුපියල් ලක්ෂ පනහකට අඩු කොටස් හත්සිය හතලිස් එකකට කැඩීමෙනි. තවත් මාර්ග එකොළහක් කොන්ත්‍රාත්කරුවන් පස් දෙනෙකුට ලබාදී තිබිණි.මේ මාර්ග කිලෝමීටර් එකසිය අනූපහ පුනරුත්ථාපනය කිරීම සඳහා ගිවිසුම් ගත මුදල රුපියල් කෝටි තුන්සිය හතලිස් හතකි. දැනට ගෙවා ඇති මුදල රුපියල් කෝටි එකසිය තිස් දෙකකි.අනුරාධපුර පූජා නගරයේ අරිප්පු මාර්ගය කිලෝමිටර් තුනයි මීටර් තුන්සීයක් කාපට් කිරීමේදී රුපියල් කෝටි දහයක් පමණ වංචා කර ඇති බව අනාවරණය වී තිබේ.එක් කිලෝමීටරයක් කාපට් කිරීම සඳහා රුපියල් ලක්ෂ තුන්සීයකට අධික මුදලක් වැය කර ඇති බව අක්‍රමිකතා පිළිබඳ විමර්ශනයක් කළ ත්‍රිපුද්ගල කමිටු වාර්තාවේ සඳහන් කර තිබේ. ‍නොච්චියාගම හා තලාව ප්‍රාදේශීය ලේකම් කොට්ඨාසයන් හි කිලෝමීටර් එකසිය අනූපහ පුනරුත්ථාපනයේදී සිදුවී ඇති අක්‍රමිකතා පිළිබඳ පේරාදෙණිය විශ්වවිද්‍යාලයේ ඉංජිනේරු පීඨය විසින් සමීක්ෂණ සිදු කරමින් සිටි. එහි මාර්ග කිලෝමීටර් විස්සක් පිළිබඳ කරන ලද සමීක්ෂණයේදී සියයට පනහක්ම මුදල් වංචා කර ඇති බව අනාවරණය වී ඇතැයි මාර්ග අධිකාරියේ සාමාන්‍යාධිකාරීවරයා සඳහන් කරයි.මේ මූල්‍ය වංචා පිළිබඳ මේ වන විට නියෝජ්‍ය සාමාන්‍යාධිකාරී සෙනරත් පුෂ්පකුමාර මහතා ඇතුළු ඉංජිනේරුවන් තිදෙනෙකුගේ ද කාර්මික නිලධාරීන් දෙදෙනෙකුගේ ද සේවය අත්හිටුවා තිබේ.මූල්‍ය වංචා පිළිබඳ විගණන පරීක්ෂණයක් ද පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>03</day>
    </date>
    <link>http://www.dinamina.lk/2013/10/03/_art.asp?fn=r1310031</link>
    <topic>කෑගල්ලේ සංවර්ධන වැඩ රැසකටරුපියල් දසලක්ෂ 5549ක්</topic>
    <author>රඹුක්කන උතුර සමූහ - විපුල එස්. කුමාරතුංග</author>
    <content>2014 දැයට කිරුළ වැඩසටහනට සමගාමීව කෑගල්ල දිස්ත්‍රික්කයේ මැතිවරණ කොට්ඨාසයේ සංවර්ධන යෝජනා රැසකට රුපියල් දසලක්ෂ 5549ක මුදලක් වෙන් කිරීමට ආර්ථික සංවර්ධන අමාත්‍යංශයෙන් පියවරගෙන තිබේ.කෑගල්ල දිස්ත්‍රික්කයේ අරණායක, මාවනැල්ල, රඹුක්කන, කෑගල්ල, ගලිගමුව, දැදිගම, දැරණියගල, යටියන්තොට, රුවන්වැල්ල යන මැතිවරණ කොට්ඨාසවල ග්‍රාමීය විදුලි යෝජනා, නිවාස නොමැති පවුල් සඳහා නිවාස ඉදිකිරීම, පානීය ජල අවශ්‍යතා, බස් නැවතුම්පොළ සංවර්ධනය කිරීම, ඉදිකිරීම ආදාහනාගාර ඉදිකිරීම, ග්‍රාමීය මාර්ග කාපට් කර සංවර්ධනය කිරීම, ක්‍රීඩා පිටි සංවර්ධන කිරීම ඇතුළු විවිධ සංවර්ධන ව්‍යාපෘති රැසක් ක්‍රියාවට නැංවීම සඳහා ආර්ථික සංවර්ධන අමාත්‍යාංශය මඟින් මෙම මුදල් වෙන්කර ඇති බවත්, අදාළ සංවර්ධන ව්‍යාපෘති ප්‍රාදේශීය ලේකම් කොට්ඨාස මට්ටමින් පැවැත්වූ දැයට කිරුළ ජංගම සේවාවලදී ලැබුණු ජනතා ඉල්ලීම් සලකා බලා ඒ සඳහා වැඩි ප්‍රමුඛස්ථානයක් ලබාදෙමින් ඒ සඳහා ඇස්තමේන්තු සකස් කිරීම මේ දිනවල සිදුකෙරෙන බව රඹුක්කන ප්‍රාදේශීය ලේකම් කාර්යාල උසස් නිලධාරියෙක් පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>03</day>
    </date>
    <link>http://www.dinamina.lk/2013/10/03/_art.asp?fn=r1310032</link>
    <topic>කඹුරාගල්ල ග්‍රාම රාජ්‍ය කාර්යාලය විවෘත කරයි</topic>
    <author>අත්තනගල්ල විශේෂ - ජයවීර සුගතපාල</author>
    <content>අත්තනගල්ල ප්‍රාදේශීය ලේකම් කොට්ඨාසයේ අංක 352/ඒ, කඹුරාගල්ල ග්‍රාමසේවා වසමේ රු. ලක්ෂ 25ක වියදමින් ඉදිකරන ලද ග්‍රාම රාජ්‍ය කාර්යාලය පසුගියදා නීතිඥ පුෂ්පා රාජපක්ෂ මහත්මිය අතින් ජනතා අයිතියට පැවරිණි.ග්‍රාමීය මට්ටමේ රාජ්‍ය නිලධාරින් ද ගමේ අනෙකුත් ප්‍රජා සංවිධානද එක ස්ථානයකට ගොනුකරන්නාවූ ග්‍රාම රාජ්‍ය කාර්යාල ක්‍රමයක් හඳුන්වාදී, ගමට ලබාදෙන රාජ්‍ය සේවය කාර්යක්ෂම කිරීමේ මහින්ද චින්තන වැඩපිළිවෙළ අනුව ඉදිකරන ලද මෙම ගොඩනැගිල්ල සඳහා වූ මූල්‍ය ප්‍රතිපාදන ආර්ථික සංවර්ධන අමාත්‍ය බැසිල් රාජපක්ෂ මහතා ලබාදී ඇත.අත්තනගල්ල ප්‍රාදේශීය ‍සභාවේ සභාපති උපුල් මහේන්ද්‍ර රාජපක්ෂ, උප සභාපති ප්‍රියන්ත පුෂ්පකුමාර, බස්නාහිර පළාත් සභා මන්ත්‍රීවරුන් වන රංජිත් රූපසිංහ, සන්ධ්‍යා සිරිවර්ධන ඇතුළු රාජ්‍ය නිලධාරින් රැසක් ද මෙම අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>03</day>
    </date>
    <link>http://www.dinamina.lk/2013/10/03/_art.asp?fn=r1310033</link>
    <topic>විදුලි ව්‍යාපෘතියජනතා අයිතියට</topic>
    <author>ඉංගිරිය මධ්‍යම සමූහ - ප්‍රියදර්ශනී කහවල</author>
    <content>ඉරාන රජයේ ණය ආධාර යටතේ, කළුතර දිස්ත්‍රික් පාර්ලිමේන්තු මන්ත්‍රී විදුර වික්‍රමනායක මහතාගේ ඉල්ලීමකට අනුව ඉදිකරන ලද ඉංගිරිය, රයිගම්වත්ත විදුලි ව්‍යාපෘතිය ජනතා අයිතියට පැවරීම නිමිත්තෙන් පැවැති උත්සවයක් රයිගම්වත්ත ප්‍රදේශයේදී පසුගියදා පැවැත්විණි.රුපියල් ලක්ෂ7ක වියදමින් ඉදිකරන ලද මෙම ව්‍යාපෘතිය යටතේ පවුල් 15ක ජනතාව ප්‍රතිලාභ ලබන අතර, කළුතර දිස්ත්‍රික් පාර්ලිමේන්තු මන්ත්‍රී විදුර වික්‍රමනායක, හොරණ ප්‍රාදේශීය සභාවේ සභාපති අශෝක රණතුංග යන මහත්වරු ඇතුළු ප්‍රදේශවාසීහු විශාල පිරිසක්මෙම අවස්ථාව සඳහා සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>03</day>
    </date>
    <link>http://www.dinamina.lk/2013/10/03/_art.asp?fn=r1310034</link>
    <topic>ඩෙංගු තවාන් දැමූ21කට වැඩ වරදී</topic>
    <author/>
    <content>ඩෙංගු මදුරුවන් බෝවන සේ තමා පදිංචි නිවාසය අවට පරිසරය, කර්මාන්ත ශාලා භූමියන්, ආපනශාලා පරිශ්‍රයන්, තබාගත් පුද්ගලයන් 21 දෙනකු 27 දින ගම්පහ අධිකරණයට ඉදිරිපත් කරනු ලදුව එක් අයෙකුට රුපියල් 4000/= බැගින් 21 දෙනකුට රුපියල් 84000/= දඩයක් ගම්පහ අතිරේක මහේස්ත්‍රාත් හේසාන්ත ද මෙල් මහතා නියම කෙළේය.යක්කල, ඉඹුල්ගොඩ, මොරගොඩ, ආදී ප්‍රදේශවලින් චූදිතයින් ඉදිරිපත් කර තිබුණි. ඉඹුල්ගොඩ, යක්කල, බොරගොඩ, ආදි ප්‍රදේශවලට අදාළ මහජන පරීක්ෂකවරුන් පැමිණිලි ඉදිරිපත් කළහ. අධිකරණය මඟහැරී තිදෙනකුට වරෙන්තු නිකුත් කෙරිණ‍..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>03</day>
    </date>
    <link>http://www.dinamina.lk/2013/10/03/_art.asp?fn=r1310035</link>
    <topic>බස් මගීහු අසීරුවේ</topic>
    <author>කුරුණෑගල දකුණ සමූහ එම්. මහරුප්</author>
    <content>කොළඹ සිට කුරුණෑගල හරහා දුර ගමන් යන ‍ බස් රථ සියල්ලම වාගේ කුරුණෑගල ප්‍රධාන බස් නැවතුම් පොළට ඇතුළු නොකිරීම නිසා දුර ගමන් යෑමට බලා පොරොත්තුවෙන් සිටින මගීනට අපහසුතාවනට පත් වීමට සිදුවී තිබේ.මේ බස්රථ සියල්ලම පාහේ නවත්වනුයේ කොළඹ - දඹුල්ල මාර්ගයෙහි ස්ථාන කිහිපයකය. මගීනට එම ස්ථාන කරා බඩු මුට්ටු රැගෙන යෑමට ද සිදුවී තිබේ. කොළඹ සිට වව්නියාව, ත්‍රිකුණාමලය, මඩකලපුව, පොළොන්නරුව, අනුරාධපුරය හා යාපනය දක්වා ධාවනය වන මෙම බස් රථ කුරුණෑගල ප්‍රධාන බස් නැවතුම්පොළට ඇතුල්කරන ලෙස ජනතාව ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>03</day>
    </date>
    <link>http://www.dinamina.lk/2013/10/03/_art.asp?fn=r1310036</link>
    <topic>මාතෘ සායන 36ක්</topic>
    <author>දයාරත්න බණ්ඩාර - කෑගල්ල දිස්ත්‍රික් සමූහ</author>
    <content>2014 දැයට කිරුළ වැඩසටහනට අනුව කෑගල්ල දිස්ත්‍රික්කයේ මාතෘ සායනනිවාස තිස්හයක් ඉදිකරන බව සබරගමුව පළාත් සභාව පවසයි.මේ සඳහා දසලක්ෂ දහහතරක් වැයකෙරේ.එහි ඉදිකිරීම් කටයුතු සබරගමුව මහ ඇමැති හා සෞඛ්‍ය ඇමැති මහීපාල හේරත් සෞඛ්‍ය නියෝජ්‍ය ඇමැතිලලිත් දිසානායක යන මහත්වරුන්ගේ අධීක්ෂණය යටතේ සිදුකරන බව පළාත් සභාව පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>03</day>
    </date>
    <link>http://www.dinamina.lk/2013/10/03/_art.asp?fn=r1310037</link>
    <topic>මාර්ග හතක් නගර සභාවට</topic>
    <author>වාද්දුව සමූහ එස්.ආර්. පියදාස</author>
    <content>පානදුර නගර සභා බලප්‍රදේශයේ මාර්ග හතක් නගර සභාවට පවරාගෙන සංවර්ධන කළයුතු බවට නගර සභාවට යෝජනාවක් ඉදිරිපත් වී තිබේ.පානදුර නියෝජ්‍ය නගර සභාපති රියන්සි ප්‍රනාන්දු මහතා ඉදිරිපත් කර ඇති එම පාරවල් හත පිළිබඳ යෝජනාව මාසික රැස්වීමට ඉදිරිපත් කර තිබේ.මෙසේ නගර සභාවට පවරාගෙන සංවර්ධන කිරීම සඳහා යෝජනා වී ඇත්තේ ෆොන්සේකා පාරේ වැඩිහිටි නිවාසය පිටුපස අතුරු පාර, ‍ෙෆාන්සේකා පාරේ සයුර ප්‍රින්ටර්ස් ඉදිරිපිට අතුරු පාර, ‍ෙෆාන්සේකා පාරේ සපත්තු කම්හල පිහිටි අතුරු මාර්ගය, සොලමන් මාවත රණවිරු ටෙක්සර් සිල්වා මාවතේ 70/32 නිවෙස දක්වා දකුණු පැත්ත අතුරු පාර, කෝවිල ගොඩැල්ල පන්සල ඉදිරිපිට අතුරු පාර (කේපස්වත්ත) පානදුර ජයන්ති පුර නිවාස යෝජනා ක්‍රමය ඇතුළත පාර සහ ෆොන්සේකා පාරේ සපත්තු කම්හල පිටුපස අතුරු මාර්ගය යන පාරවල්ය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>03</day>
    </date>
    <link>http://www.dinamina.lk/2013/10/03/_art.asp?fn=r1310038</link>
    <topic>විදුලිය විසන්ධි කිරීමට ගිය කාර්මිකයකුට නිවැසියා පහර දීලා</topic>
    <author>අලව්ව විශේෂ ඒ. කීර්තිසිංහ</author>
    <content>විදුලි බිල්පත් නොගෙවීම නිසා විදුලිය විසන්ධි කිරීමට ගිය අවස්ථාවේ නිවැසියා විසින් විදුලිබල මණ්ඩලයේ සේවකයකුට පහරදීම නිසා බරපතළ ලෙස තුවාල ලබා දැදිගම මහපල්ලේගම රෝහලට ඇතුළත් කරන ලදී.මෙසේ පහර කෑමට ලක්ව ඇත්තේ විදුලිබල මණ්ඩලයේ කාර්මික මහතකු වන තිස්ස බුලුගහපිටිය යන අයයි.මේ සම්බන්ධයෙන් නිවසේ අයිතිකරු වන ගලපිටමඩ සුනිල් ලීලාරත්න නමැති අය දැදිගම පොලිසිය විසින් අත්අඩංගුවට ගෙන වරකාපොළ මහේස්ත්‍රාත් අධිකරණය වෙත ඉදිරිපත් කරන ලදුව ලක්ෂ පහක ශරීර ඇප දෙකක් සහ රුපියල් පන්දහසක මුදල් ඇපයක්ද මත මුදා හැරිණි.දැදිගම පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>03</day>
    </date>
    <link>http://www.dinamina.lk/2013/10/03/_art.asp?fn=r1310039</link>
    <topic>දොඩන්ගොඩ පැපිලියවත්තේ සාර්ථක කිරි ගව ගාලක්</topic>
    <author>නාගොඩ විශේෂ එන්. විජේරත්න</author>
    <content>දොඩන්ගොඩ - පැපිලියවත්ත පදිංචි බී. ඩබ්ලිව්. දහනායක මහතා දොඩන්ගොඩ පශු වෛද්‍ය කාර්යාලයේ පශු වෛද්‍ය නිලධාරිනි ඩී.එච්.එම්. දිසානායක මහත්මියගේ සහ සත්ව සංවර්ධන නිලධාරි එස්. වඩුතන්ත්‍රී මහතාගේ උපදෙස් හා මඟපෙන්වීම යටතේ සිය ගවපාලන කටයුතු ඉතාමත් සාර්ථකව පවත්වාගෙන යයි.ඒ පිළිබඳව “දිනමිණට” කරුණු දැක්වූ ඒ මහතා මෙසේ පැවැසීය.ගවපාලන කටයුතුවල අවුරුදු දහයක පමණ කාලයක සිට යෙදෙනවා. නමුත් ගව පාලන කටයුතු නිසියාකාරව කර ගෙන නොයෑම නිසා වැඩි කිරි ප්‍රමාණයක් වත් ලොකු ආදායමක් වත් ලබා ගන්න බැරි වුණා.දොඩන්ගොඩ පශු වෛද්‍ය කාර්යාලයෙන් මම දැනට අවුරුදු කීපයක පටන් උපදෙස්, සහනාධාර ලබාගන්නවා. මින් මේ වන විට සාර්ථක ප්‍රතිඵල ලැබී තිබෙනවා. එදා එක සතෙකුගෙන් කිරි ලීටර් දෙක, තුනකට වඩා ගන්න හැකිවුණේ නැහැ. අද ලීටර් දහයක් විතර කිරි ලබා ගැනීමට එක සතෙකුගෙන් හැකි වී තිබෙනවා.ගවගාලක් ඉදිකර ගැනීමට සහනාධාර මුදල් ලැබීමෙන් කිරි ගවයන් හොඳින් බලාගැනීමට හැකිවීම හා උසස් වර්ගයේ තණකොළ වගාකර එම සතුන්ට ලබා දීම වගේම උසස් වර්ගයේ සතුන් කෘතීම සිංචන මගින් ලබා ගැනීමත් නිසා හොඳ ආර්ථික තත්ත්වයක්ද ඇතිවී තිබෙනවා.මේ සම්බන්ධයෙන් නිරන්තර පැමිණ අවශ්‍ය උපදෙස් ලබාදෙන ‍ෙදාඩන්ගොඩ පශු වෛද්‍ය කාර්යාලයේ පශු වෛද්‍ය නිලධාරි , සත්ව සංවර්ධන නිලධාරි මහත්ම මහත්මීන්ට විශේෂ ස්තූතිය මේ අවස්ථාව්දී පිරිනමනවා.දොඩන්ගොඩ පශු වෛද්‍ය කාර්යාලයේ සත්ව සංවර්ධන නිලධාරි එස්.වඩුතන්ත්‍රී මහතා මෙසේ පැවසීය.ක්‍රමවත් අයුරින් තමන්ගේ ගව පාලන කටයුතු කර ගැනීමත් ඒ තුළින් වැඩි කිරි නිෂ්පාදනයක් ලබා ගැනීම හා ආර්ථික වශයෙන් උසස් තත්ත්වයකට ගෙන ඒ‍ෙම්ත් වැඩ පිළිවෙළක් මේ වන විට දොඩන්ගොඩ පශු වෛද්‍ය බල ප්‍රදේශය තුළ ක්‍රියාත්මක කර තිබෙනවා. මේ වන විට මින් සාර්ථක ප්‍රතිඵල ලැබී තිබෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>03</day>
    </date>
    <link>http://www.dinamina.lk/2013/10/03/_art.asp?fn=r13100310</link>
    <topic>රියැදුරු බලා සිටියදී ලංගම බස්රිය ඉබේම ධාවනය වෙයි</topic>
    <author>පාණදුර සමූහ කපිල සෝමරත්න</author>
    <content>ගෙවී ගිය ටයර් හා තිරිංග අඩපණ වූ ලංකා ගමනා ගමන මණ්ඩලයේ බස් රථයක් පාණදුර පරත්ත බස් නැවතුම් පළේ දී නවතා දැමූ එහි රියැදුරු ඉදිරිපස රෝදයට ගල් කෑලි දෙකක් තබා ඉවත්ව ගියේය.ම”ගීන් බසයට ගොඩ වනතුරු රියදුරු පැත්තකට වී බලා සිටියේය. පණගන්වා නවතා තිබුණු බස්රිය එක පාරටම රියදුරා ‍ෙනාමැතිව ගමන් කර අසල ඉඩමක තාප්පයක ගැටිණි. බස්රථයේ මඟීන් නොවීය. තාප්පයට රුපියල් දෙලක්ෂ තිස්අටදාහක අලාභයක් සිදුවිණි.මෙම අනතුර ගැන පරීක්ෂණ පැවැත්වූ පාණදුර උතුරු පොලිසියේ සැරයන් එස් අල්විස් ලංගම රියදුරුට අධිකරණය හමුවේ නඩු පවරන ලදී.අපරීක්ෂාකාරී ලෙස් රියක් ගෙවී ගිය ටයර් සහිතව ධානය කිරීම සහ නොසැලකිලි ලෙස එම බස් රථය ධානය කිරීම සහ තාප්පයකට රුපියල් දෙලක්ෂ තිස්දහසක අලාභයක් සිදු කිරීම ගැන රියැදුරු වරද පිළිගත්තේය.අධිකරණයේ පෙනී සිටි ඉඩමේ තාප්පයේ අයිතිකරුවන් අලාභය එපායි අධිකරණයට දන්වා සිටියේය.සෙසු චෝදනා දෙකට වරද කරු වූ රියැදුරුට රුපියල් 3000.00 දඩයක් නියම කළ පාණදුර ප්‍රධාන මහේස්ත්‍රාත් රුචිර වැලිවත්ත මහතා ඔහුට දැඩිලෙස අවවාද කර මුදා හැරියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>03</day>
    </date>
    <link>http://www.dinamina.lk/2013/10/03/_art.asp?fn=r13100311</link>
    <topic>තුඩුගල කැකුළුමුල්ල අක්කර 100ක වෙල්යායදශක තුනක් තිස්සේ පුරන්වෙලා</topic>
    <author>දයා විජේරත්න - දොඩන්ගොඩ විශේෂ</author>
    <content>දොඩන්ගොඩ ගොවිජන සේවා බල ප්‍රදේශයේ 808 තුඩුගල බටහිර ග්‍රාම සේවා වසමේ අක්කර 100කට වැඩි කැකුළුමුල්ල වෙල්යාය නිලධාරීන්ගේ ආකර්යක්ෂමතාව නිසා දශක තුනකට වැඩි කාලයක සිට පුරන් වෙමින් කැලෑවට ගොස් තිබේ.මෙම කුඹුරුයාය ඉඩම් ප්‍රතිසංස්කරණ කොමිෂන් සභාව සතුවූවකි. මීට වසර තුනකට පෙර කුඹුරුයාය එක් අයකුට අක්කර භාගය බැගින් බෙදා දීමට තුඩුගල වටදාගෙය මහා විහාරාධිපති තුඩුගල විමලසාර නාහිමියන්ගේ අනුශාසකත්වය යටතේ දොඩන්ගොඩ ප්‍රාදේශීය ලේකම් තිලංකා වෙත්තසිංහ මහත්මියගේ ප්‍රධානත්වයෙන් හා පළාත් සභා මන්ත්‍රී චන්ද්‍රභාණු අධිකාරම් මහතාගේ සහභාගිත්වයෙන් සියලු කටයුතු සුදානම් කළත් එය අදටත් ක්‍රියාත්මක වී නැත.ගොවි තැනට ඇල්මක් දක්වන අය මෙම ප්‍රදේශයෙන් තෝරාගෙන ඇත. පක්ෂ පාට භේදයකින්‍ තොරව එක් අයකුට අක්කර භාගය බැගින් මෙම කුඹුරුයාය බෙදා දීම වග කිව යුතු බලධාරින්ගේ යුතුකම හා වගකීම බව තුඩුගල සමගි ගොවි සංවිධානයේ සභාපති සනත් ගෝනලාගල මහතා පවසයි.කැකුලම්මුල්ල යායේ පැරණිම ගොවි මහතෙකු වන ජී. ඩී . ඉන්ද්‍රරත්න මහතාමේ කුඹුරු යාය මෙලෙස කැලෑවට අත හැරීම ජාතික අපරාධයක් . හිස් බිම් අඟලක් නෑර කරන්න කියලා කිව්වත් අක්කර සිය ගණනක් සරුසාර ඉඩම් කැලෑවට අත්හැරල තියෙනවා.ගොවීන් මේ පිළිබඳ බලධාරින්ට දැනුම් දී ඇත්තේ අවට පදිංචි ගොවි ජනතාවට මෙම කුඹුරුයාය බෙදා දෙන ලෙසයි. ගොවිජන සේවා නිලධාරින් මෙම යායේ වගා කටයුතු කරන්නැයි ඉල්ලීම් කළත් මහගෙදර ඇළ පිළිසකර කර ඇළහැර හරහා ඇති ඇනිකට් එක තව අඩි තුනක් උසට බැඳ ජලය හරවල දුන්නොත් නැවත වගා කටයුතු කළ හැකියි.808 තුඩුගල වසමේ කෘෂිපර්යේෂණ හා නිෂ්පාදන සහාකාර නිලධාරිනී බී. ඩී. එස්. සමරනායක මහත්මිය ප්‍රකාශ කළේ මෙම කුඹුරුයායේ දැනට ගොවීන් 54 දෙනෙකු ලියා පදිංචි වී සිටිනවා.කුඹුරුයායේ වැඩි කොටසක් කැලෑවට ගොස් තිබෙනවා. ඉදිරියේ දී ගොවිජන සේවා කාර්යාලය හරහා එක් අයෙකුට අක්කර භාගය බැගින් දීම සඳහා මෙම ඉඩම් මැනුම් කටයුතුවලට යොමු කර තිබෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>03</day>
    </date>
    <link>http://www.dinamina.lk/2013/10/03/_art.asp?fn=r13100312</link>
    <topic>ජා ඇළ පොලිස් වසමේ දැන් හොර මැරකම් අඩුයි</topic>
    <author>ජා- ඇළ මධ්‍යමලෙස්ලි පෙරේරා</author>
    <content>ජා ඇළ පොලිස් වසම තුළ මීට ඉහත පැවැති දූෂණ භීෂණ සාර - මැර කම් - බාල අපචාර - ස්ත්‍රී හිංසන මහ දවාලේ යතුු පැදි වලින් පැමිණ කාන්තාවන්ගේ රන් දම්වැල් කඩා ගැනීම්, නගර මධ්‍යයේ කසිප්පු - ගංජා - හෙරෝයින් - අලෙවි කිරීම්, වැනි නොයෙක් විෂමාචාරයන් නව පොලිස් ස්ථානාධිපති ප්‍රධානපොලිස් පරීක්ෂක චන්දන කන්දේවත්ත මහතාගේ මැදිහත් වීමෙන් ජා ඇළ පොලිසියේ නිලධාරීන්ගේ කියා ශූරත්වය නිසා බොහෝ දුරට අවම වී ඇති බව ප්‍රදේශවාසීහු පැවසූහ.ජා ඇළ පොලිස් ස්ථානාධිපති ප්‍රධාන පොලිස් පරීක්ෂක චන්දන කන්දේවත්ත මහතා 2012 – 11- 02 වැනි ජා ඇළ පොලිසියට පැමිණ වැඩ භාර ගෙන මාස 9ක් ඇතුළත නොයෙක් විෂමාචාර ක්‍රියා සිදුකරන විශාල පිරිසක් අත්අඩංගුවට ගෙන නීතිය ඉදිරියට පමුණුවා දඩ මුදල් රුපියල් ලක්ෂ 10කට අධික මුදලක් රජයටලබා දීමට සමත්ව තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>03</day>
    </date>
    <link>http://www.dinamina.lk/2013/10/03/_art.asp?fn=s1310031</link>
    <topic>සංගම්වලට රුපියල් මිලියන 100ක්</topic>
    <author/>
    <content>ලබන වසරේ පැවැත‍්වෙන පොදු රාජ්‍ය මණ්ඩල ක්‍රීඩා උළෙල හා ආසියානු ක්‍රීඩා උළෙල නියෝජනය කරන ජාතික ක්‍රීඩා සංගම්වල ක්‍රීඩක ක්‍රීඩිකාවන් ජයග්‍රාහී ඉලක්කයන් කරා මෙහෙයවීම සඳහා සැලසුම් සහගත වැඩ පිළිවෙළක් යටතේ ක්‍රීඩා සංගම්වලට රුපියල් මිලියන 100ක් ලබා දීමට ක්‍රීඩා ඇමැති මහින්දානන්ද අලුත්ගමගේ මහතා තීරණය කර ඇත.මේ අනුව ක්‍රීඩක ක්‍රීඩිකාවන් පුහුණු කිරීම, ක්‍රීඩා උපකරණ මිළ දී ගැනීම, ජාතික ක්‍රීඩා සංචිත පවත්වාගෙන යාම, ක්‍රීඩක ක්‍රීඩිකාවන්ගේ ආහාර හා ‍පෝෂණ ද්‍රව්‍ය ලබා දීම, විදේශ පුහුණුකරුවන් ගෙන්වා ගැනීම යන යටිතල පහසුකම් සංවර්ධන කිරීම වෙනුවෙන් මේ මුදල යොදා ගැනීමට නියමිතය.2014 ආසියානු හා පොදුරාජ්‍ය මණ්ඩලීය ක්‍රීඩා උළෙල නි‍යෝජනය කරන ජාතික ක්‍රීඩා සංගම්වල ප්‍රධානීන් පෙරේදා අමාත්‍යාංශයට කැඳවු ක්‍රීඩා ඇමැති මහින්දානන්ද අලුත්ගමගේ මහතා සැලසුම්ගත ඉලක්කයක් සමග මේ ක්‍රීඩා උළෙල සාර්ථකව නියෝජනය කරමින් රටට උපරිම ජයග්‍රහණයක් අත්පත් කරදීමට මේ පහසුකම් තුළින් කැපවීමෙන් කටයුතු කරන්නැයි ජාතික ක්‍රීඩා සංගම් ප්‍රධානීන්ගෙන් විශේෂ ඉල්ලීමක් කළේය.මේ සාකච්ඡාවට මලල ක්‍රීඩා, බැඩ්මින්ටන්, මේස පන්දු, නෙට්බෝල්, ජූඩෝ, පාපන්දු, රුවල් ඔරු, දුනුවිදීම, පිහිනුම්, වොලිබෝල් ක්‍රීඩා සංගම්වල සභාපතවරුන් හා ලේකම්වරුන් සහභාගී වුහ.මලල ක්‍රීඩා, රගර්, බැඩ්මින්ටන්, වෙඩි තැබීම, බර ඉසිලීම, බොක්සිං, ටේබල් ටෙනිස්, වෙරළ වොලිබෝල්, මේස පන්දු, නෙට්බෝල්, ජූඩෝ, පාපන්දු, දුනුවිදීම, පිහිනුම්, රුවල් ඔරු, යන ක්‍රීඩා ඉසව් නියෝජනය කරමින් ආසියාතික හා පොදුරාජ්‍ය මණ්ඩලීය ක්‍රීඩා උළෙල නියෝජනය කරන ජාතික සංචිතවල ක්‍රීඩක ක්‍රීඩිකාවන් දිරිමත් කිරීම සඳහා‍ මෙම වැඩසටහන ක්‍රියාත්මක කෙරේ. ක්‍රීඩා අමාත්‍යාංශ ඉතිහාසයේ ප්‍රථමවරට ක්‍රිකට් ක්‍රීඩාව ග්‍රාමීය මට්ටමින් දියුණු කිරීම සඳහා ශ්‍රී ලංකා ක්‍රිකට් ආයතනයටද මුල්‍ය ආධාර ලබාදීමට පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>03</day>
    </date>
    <link>http://www.dinamina.lk/2013/10/03/_art.asp?fn=s1310032</link>
    <topic>ජල ක්‍රීඩා සංගමයට එරෙහි නඩුව ඉල්ලා අස්කර ගනී</topic>
    <author>රෝෂන් තුෂාර</author>
    <content>ශ්‍රි ලංකා ජල ක්‍රිඩා සංගමයට එරෙහිව ශාන්ත ජෝශප් විද්‍යාලයේ ජල ක්‍රිඩක පණ්ඩුක ගුණසේකරගේ පියා පැවරූ නඩුව ඊයේ(02) ඉල්ලා අස්කර ගත්තේය.2013 ජාතික හා කනිෂ්ඨ ජාතික ජල ක්‍රිඩා ශුරතාවලියට සහභාගිවිය හැක්කේ "ක්‍රිඩා සමාජ "නියෝජනය කරමින් පමණක් යැයි සඳහන් කරමින් ශ්‍රි ලංකා ජල ක්‍රිඩා සංගමය නිකුත් කළ චක්‍රලේඛය මගින් පාසල් ක්‍රිඩකයින්ට අගතියක් නොවුයෙන් සිය පැමිණිල්ල ඉල්ලා අස්කරගන්නා බවට පැමිණිල්ල වෙනුවෙන් කරුණු ඉදිරිපත් කෙරිණි.විත්තිකාර සංගමයේ සභාපති නෙත්රූ නානායක්කාර මහතා හා ලේකම් අක්‍රී අමීර් මහත්වරු ඊට විරෝධය පළනොකළ හෙයින් කොළඹ ප්‍රධාන දිසා විනිසුරු ප්‍රදීප් හෙට්ටිආරච්චි මහතා නඩුව ඉල්ලා අස්කරගැනීමට අවසර ලබා දුන්නේය.පසුගිය 18 දින මේ නඩුව පැවරූ අතර විත්තිකාර සංගමය සැප්තැම්බර් 09 දින නිකුත් කළ චක්‍රලේඛය වළක්වන වාරණ නියෝගයක්ද අධිකරණය මගින් නිකුත් කළේය.ජල ක්‍රිඩා සංගමයේ චක්‍ර ලේඛය 2013 ජල ක්‍රිඩා ශුරතාවලිය ආසන්නව තිබියදි නිකුත් කිරිම පාසල් ක්‍රිඩකයින්ට කරන අගතියක් බවත් , එය වළක්වන ලෙසත් ඉල්ලා සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>03</day>
    </date>
    <link>http://www.dinamina.lk/2013/10/03/_art.asp?fn=s1310033</link>
    <topic>ලෝක බොක්සිං ශූරතාවලියට ශ්‍රී ලංකාවෙන් පස්දෙනෙක්</topic>
    <author>ෆවුස් මොහොමඩ්</author>
    <content>ලෝක බොක්සිං ශූරතාවලිය නියෝජනය කරන ශ්‍රී ලංකා කණ්ඩායමට ක්‍රීඩකයන් 5ක් එක්වී සිටිති. දේශීය බොක්සිං වළල්ලේ විශිෂ්ට දස්කම් දැක්වූ ක්‍රීඩකයන් අතරින් තෝරාගත් ස්ලිම් ලයින් ක්‍රීඩා සමාජයේ පී.ඩී.සුරේෂ් සහ සංජීව ජයවීර, නාවික හමුදාවේ සිසිර කුමාරසිංහ සහ කැෂුවලයින් ක්‍රීඩා සමාජයේ තරිඳු මධුසංඛ මේ සඳහා සුදුසුකම් ලබා සිටින අතර ලෝක බොක්සිං සංගමයේ ශිෂ්‍යත්වයක් හිමිවූ ස්ලිම් ලයින් ක්‍රීඩා සමාජයේ මලිත් ප්‍රභාෂ්වර ද එම පුහුණු පාඨමාලාවෙන් අනතුරුව ශූරතාවලියට එක්වෙයි.පී.ඩී.සුරේෂ් කිලෝග්‍රෑම් 52 බර පන්තිය නියෝජනය කරන අතර සංජීව ජයවීර කිලෝග්‍රෑම් 56 බර පන්තියත්, සිසිර කුමාරසිංහ කිලෝග්‍රෑම් 60 බර පන්තියත්, තරිඳු මධුසංඛ කිලෝග්‍රෑම් 75 බර පන්තියත් නියෝජනය කරමින් ශූරතාවලියට සහභාගි වෙති.17වැනි වරටත් පැවැත්වෙන මේ ශූරතාවලිය ඉලක්ක කරමින් ලෝක බොක්සිං සංගමය මගින් තෝරා ගන්නා ක්‍රීඩකයකුට සති දෙකක නොමිළයේ පුහුණු ශිෂ්‍යත්වයක් පිරිනැමෙන අතර මෙවර එම ශිෂ්‍යත්වය දිනා ගැනීමට මලිත් ප්‍රභාෂ්වර සමත්වීය.බොක්සිං ක්‍රීඩාවෙන් දියුණුවෙමින් පවතින රටවලින් තෝරා ගනු ලබන ක්‍රීඩකයකුට මේ විරල අවස්ථාව හිමිවේ‍‍. පසුගියදා ජෝර්දානයේ පැවැති ආසියානු බොක්සිං තරගාවලියේ දී ප්‍රභාෂ්වර දැක්වූ දස්කම් මත මේ තෝරා ගැනීම සිදුකොට ති‍බේ. මීට පෙර ශ්‍රී ලංකාවට එවැනි ශිෂ්‍යත්වයක් ලැබුණේ 2009 වසරේදී අනූෂා කොඩිතුවක්කුටය. මේ වනවිට ප්‍රභාෂ්වර කසකස්තානයේ දී එම පුහුණු සැසියට සහභාගිවෙමින් සිටියි.වසර දෙකකට වරක් පැවැත්වෙන මේ ශූරතාවලියට රටවල් තෝරා ගැනීම මීළඟ ශූරතාවලියේ සිට නව මුහුණුවරක් යටතේ සිදු‍කිරීමට නියමිතය. ඒ අනුව මීළඟ ලෝක බොක්සිං ශූරතාවලිය නියෝජනය කිරීමේ අවස්ථාව උදාවන්නේ අන්තර් මහාද්වීප රටවල් අතර පැවැත්වෙන තරගාවලියකින් සුදුසුකම් ලැබීමට සමත්වන රටවල් පමණි. මෙතෙක් ලෝක බොක්සිං ශූරතාවලියේ පදක්කමක් දිනා නොමැති ශ්‍රී ලංකාව වැනි රටවලට එය අභියෝගාත්මක එකක් වනු නිසැකය.ලෝක බොක්සිං ශූරතාවලියේ ශ්‍රී ලංකා ක්‍රීඩකයකු දැක්වූ ඉහළම දස්කම වන්නේ 2008 වසරේ ස්ලිම්ලයින් ක්‍රීඩා සමාජයේ අනුරුද්ධ රත්නායක ඔහු‍ නියෝජනය කළ බර පන්තියෙන් අර්ධ අවසන් පූර්ව වටයට සුදුසුකම් ලැබීමය.මේ මස 14වැනිදා සිට 26දින දක්වා කසකස්තානයේ පැවැත්වෙන ලෝක බොක්සිං ශූරතාවලියට රටවල් 60කට ආසන්න සංඛ්‍යාවක ක්‍රීඩකයන් තරග වදිති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>03</day>
    </date>
    <link>http://www.dinamina.lk/2013/10/03/_art.asp?fn=s1310034</link>
    <topic>ඉන්දියා සංචාරයෙන් ක්ලාක් ඉවතට</topic>
    <author/>
    <content>මේ මස අවසානයේ ඉන්දියාවේ සංචාරයක නිරතවන ඔස්ට්‍රේලියානු කණ්ඩායමේ නායක මයිකල් ක්ලාක් ආබාධයකට ලක්වීම හේතුවෙන් කණ්ඩායමෙන් ඉවත් කර තිබේ. ක්ලාක්ගේ කොඳු ඇට පෙළ ආශ්‍රිතව කලෙක සිට පවතින ආබාධයට වැඩිදුර ප්‍රතිකාර ලබා ගැනීම සඳහා ඔහු මේ සංචාරයෙන් ඉවත් කිරීමට එරට ක්‍රිකට් බලධාරීහූ තීරණය කළහ.ක්ලාක් වෙනුවට ජෝර්ජ් බේලි නායකත්වයට පත්කර තිබේ. උපනායකයා ලෙස කඩුලු රකින ක්‍රීඩක බ්‍රැඩ් හැඩින් කටයුතු කිරීමට නියමිතය. ක්ලාක් වෙනුවට දකුණු ඔස්ට්‍රේලියාවේ කැලම් ෆර්ගියුසන් කණ්ඩායමට එක්වී සිටියි. එක්දින තරග 7ක් සහ විස්සයි20 තරගයක් මේ සංචාරයට ඇතුළත්ය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>03</day>
    </date>
    <link>http://www.dinamina.lk/2013/10/03/_art.asp?fn=s1310035</link>
    <topic>වසරේ ක්‍රීඩකයා සම්මානයට බෝල්ට්-ෆාරා සටනක</topic>
    <author/>
    <content>ලෝක මලල ක්‍රීඩා සංගමය වාර්ෂිකව තෝරනු ලබන වසරේ අන්තර් ජාතික ක්‍රීඩකයා සම්මානය සඳහා තරග වදින ක්‍රීඩකයන් අතර ජැමෙයිකාවේ උසේන් බෝල්ට් හා බ්‍රිතාන්‍යයේ මොහොමඩ් ෆාරා ඉදිරියෙන් සිටිති.පසුගියදා පැවැති ලෝක මලල ක්‍රීඩා ශූරතාවලියේ බෝල්ට් හා ෆාරා දෙදෙනාම විශිෂ්ට දස්කම් දැක්වීමට සමත්වූහ. මීටර් 100 හා 200 තරග ඉසව්වල රන් පදක්කම් දිනා ගැනීමට බෝල්ට් සමත්වූ අතර මීටර් 5000 හා 10000 තරග ඉසව්වල රන් පදක්කම් ෆාරා දිනා ගත්තේය.වසරේ ක්‍රීඩකයා සඳහා සකස් කළ කෙටි නම් ලැයිස්තුවට ක්‍රීඩකයන් 10ක් ඇතුළත් වන අතර වසරේ ක්‍රීඩිකාව තෝරා ගැනීම සඳහා සකස් කළ කෙටි ලැයිස්තුවට ද ක්‍රීඩිකාවන් 10ක් ඇතුළත් වෙති. කාන්තා ලැයිස්තුවේ පෙරමුණ ගැනීමට ජැමෙයිකාවේ වේග රැජන ෂෙලී ඈන් ෆ්‍රේසර් සමත්ව සිටින අතර ඉතියෝපියාවේ දුර දිවීමේ ක්‍රීඩිකා මෙසරට් ඩිෆාර් හා ටිරුනේෂ් ඩිබාබා ඇයට පසුපසින් සිටිති. .</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>03</day>
    </date>
    <link>http://www.dinamina.lk/2013/10/03/_art.asp?fn=s1310036</link>
    <topic>රාජකීය ක්‍රීඩාවක පෙළහර පාන තුන් හැවිරිදි කුමාරයෙක්</topic>
    <author>- වර්නන් ගුණසේකර (විදෙස් පුවත් ඇසුරෙනි)</author>
    <content>වැන්ග් වුකා පුංචි චීන ළමයෙකි. එයාගෙ වයස අවුරුදු තුනයි. ඒත් එයා කරන්නේ නම් ලොකු වැඩ. ඒ වැඩේ ලොකු අයටත් වඩා හොඳින් කරනවා.වුකා තාම ඉස්කෝලේ ගිහිනුත් නැහැ. නමුත් ස්නූකර් ක්‍රීඩාවේ දක්ෂයෙක්. තත්පර දහයකින් බෝල පහළොවක් සිදුරුවලට දාන්න එයාට පුළුවන්.මේ පුංචි ස්නූකර් ක්‍රීඩකයා ක්‍රීඩාව ඉගෙන ගන්නේ වයස යන්තම් අවුරුද්දක සිටයි. ස්නූකර් ක්‍රීඩා ලෝලියෙක් වන එයාගෙ පියා, වැන්ග් යින්, හැමදාම පැය පහක් එයාට ස්නූකර් උගන්වනවා.මෙයාලා ජීවත් වෙන්නේ අන්හුයි නමැති චීනයේ පිටිසර පළාතක ගුඅන්ග්ඩෙ කියන ප්‍රාන්තයේයි. වුකා ඉපදුනාම එයාගෙ පියා ස්නූකර් මේසයක් ගෙදරට ගෙනාවා.“පටන් ගත්ත දවස්වල වුකා බබා ‘පූල්’ මේසෙ උඩ වටේටම බඩගාන්න කැමතියි” පියා වැන්ග් යින් කියයි. “එයාට අවුරුද්දක් පිරෙද්දී මම එයාට ස්නූකර් ගහන පුංචි රිටක් හදලා දුන්නා. ඊට පස්සේ, බෝල අටක කුඩා මේසයක ස්නූකර් සෙල්ලම් කරන හැටි මම එයාට කියලා දුන්නා. එයාට අවුරුදු දෙකක් වෙද්දී, බෝල අටේ මේසේ හැම පහරක්ම වගේ ගහන්න එයාට පුළුවන් වුණා. ඒ නිසා මම එයාට ස්නූකර් ක්‍රීඩාව උගන්නන්න පටන් ගත්තා.”අවුරුදු දෙකක් තිස්සේ පියාගෙන් ස්නූකර් ඉගෙන ගන්නා අතරවාරයේ වුකා බබා ට ඈනුම් යන අවස්ථාත් තියෙනවා. ඒත් මොනවා කරන්නද? එයාට වෙන සෙල්ලමක් කරන්න වරම් නැහැ. මොකද, වෙන කිසිම සෙල්ලම් බඩුවක් එක්ක සෙල්ලම් කිරීම පියා එයාට තහනම් කරලා.හත් වතාවක් ම ලෝක ස්නූකර් ශූරයා වූ බ්‍රිතාන්‍යයේ ස්ටීවන් හෙන්ඩ්රි පසුගිය මාසයේ වැන්ග් වුකා බලන්න ආවා. ඇවිත්, දෙන්නා එක්කලා බෙයිජිං නුවරදී ක්‍රීඩා කළා.යොවුන් ස්නූකර් තරගයක ක්‍රීඩා කරන්න තරම් වුකා තවම පොඩි වැඩියි. නමුත් හරි වයස ආවම ඊට මුහුණ දෙන්න එයා දැන් සිටම ලෑස්ති වෙනවා. එයාව පරද්දන්න බැහැ කියලා එයාගෙ අසල්වැසියෝ කියනවා. තමන්ගේ ගමේ ඉන්න මේ වුකා බබාගේ දක්ෂතාවෙන් එයාලා විස්මයට පත්වෙලා.ස්නූකර් හා බිලියඩ් ක්‍රීඩාවන් හඳුන්වනු ලබන්නේ රාජකීය ක්‍රීඩාවන් ලෙසිනුයි. වැන්ග් වුකා ඒ රාජකීය ක්‍රීඩාවට උපන් කුමාරයෙක් විදියටයි අසල්වැසියෝ එයා දිහා බලන්නේ. චීනය වුකා සලකන්නේ ආශ්චර්යමත් අස්වාභාවික වස්තුවක් හැටියටයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>03</day>
    </date>
    <link>http://www.dinamina.lk/2013/10/03/_art.asp?fn=s1310037</link>
    <topic>ටෙන්ඩුල්කාර් ගෙදර යවන්න ඉන්දියාව කෙනෙක් සොයයි</topic>
    <author/>
    <content>එළැඹෙන නොවැම්බරයේ සිය 200 වැනි ටෙස්ට් ක්‍රිකට් තරගයට ක්‍රීඩා කිරීමෙන් පසුව ටෙස්ට් තරග බිමෙන් ඉවත් වන ලෙසට ඉන්දියා සුපිරි පිතිකරු සචින් ටෙන්ඩුල්කාර්ගෙන් ඉන්දියාවේ ක්‍රිකට් පාලක මණ්ඩලය ඉල්ලා සිටීමට ඉඩ තිබේ.‘මුම්බායි මිරර්’ පුවත්පතේ වාර්තාවකට අනුව ඉන්දියා ක්‍රිකට් පාලක මණ්ඩලයේ ඇතුළතින් තහවුරු වී තිබෙන්නේ ටෙන්ඩුල්කාර් ඔහුගේ ටෙස්ට් ක්‍රිකට් විශ්‍රාම යාම නිවේදනය කිරීම පිළිබඳව සංඥාවක් දී නැති බැවින්, තරුණ ක්‍රීඩකයන්ට මාර්ගය සලසා දෙන ලෙසට මණ්ඩලය විසින් ඔහුගෙන් ඉල්ලා සිටිනු ඇති බවයි.කෙසේ වෙතත් ටෙන්ඩුල්කාර්ගේ අතිවිශාල පළපුරුද්ද හා ජ්‍යෙෂ්ඨත්වය හමුවේ ඔහු සමග මේ මාතෘකාව ගැන කතා කළ හැක්කේ කාටද යන උභතෝකෝටික ප්‍රශ්නයට ක්‍රිකට් නිළධාරීහු මුහුණ දී සිටිති.මේ ගැන කතා කරන තැනැත්තා ඉන්දියා ක්‍රිකට් පාලක මණ්ඩලයේ පරිපාලකයකු මිස තේරීම් නිළධාරියෙකු නොවනු ඇතැයි එම පුවත්පත් වාර්තාව සඳහන් කරයි.කණ්ඩායමේ තේරීම් සඳහා ටෙන්ඩුල්කාර් ඉදිරිපත් වන තාක් කල් ඔහු නෙරපා දැමීමට ජාතික තේරීම් කමිටුවට නොහැකි බව එම පුවත්පතට කතා කළ ඉන්දියා ක්‍රිකට් පාලක මණ්ඩලයේ උසස් නිළධාරියා ප්‍රකාශ කර තිබේ.“ඒ එක්කම, ඔහුගේ පිතිකරණයේ දුර්වලතාව ගණන් නොගෙන ඉන්න බැරි තරම්. ඉන්දියාවේ දේශගුණික තත්ත්වයන් යටතේ මොන්ටි පනීසාර් වැනි පන්දු යවන්නෙකුට මුහුණ දෙන්න ටෙන්ඩුල්කාර්ට බැරිවුණා. ඔස්ට්‍රේලියාවට එරෙහි තරගමාලාවේදීද ඔහු තවදුරටත් අසාර්ථක වුණා. දැන් දුෂ්කර කාරණය වී තිබෙන්නේ මේ ගැන ඔහුට කියන්නේ කවුද කියන එකයි” එම උසස් නිළධාරියා කියයි.එන්.ස්‍රිනිවාසන් හා ඔහුගේ ක්‍රිකට් සභාපති තනතුර සම්බන්ධයෙන් මතභේද හටගෙන තිබෙද්දී, ටෙන්ඩුල්කාර් වෙත පිවිසෙන පණිවිඩකරු කවුරුන්ද යන්න පිළිබඳව තවමත් දැන ගන්නට නැත. නැවත තේරී පත්වූ ඉන්දියා ක්‍රිකට් පාලක මණ්ඩලයේ සභාපති ස්‍රිනිවාසන් පවා මේ ගැන කිසිවක් කීම ප්‍රතික්ෂේප කර තිබේ.එම වාර්තාව සඳහන් කරන පරිදි, වාර්ෂික මහා සභා රැස්වීමේදී ඉතා ප්‍රබලව ඇතිවූ හැඟීම වී තිබෙන්නේ 40 හැවිරිදි ටෙන්ඩුල්කාර්, ඔහුගේ උත්තම ක්‍රීඩාව හොඳටම පසුකර ඇති බව සහ හොඳින් ලකුණු ලබා ගැනීමේ හැකියාව තවදුරටත් ඔහුට නැති බවය. 2011 වසරේ කේප් ටවුන්හිදී දකුණු අප්‍රිකාවට එරෙහිව ලකුණු 146ක් ලබා ගැනීමෙන් පසුව ටෙන්ඩුල්කාර් විදේශයකදී තවමත් ශතකයක් ලබා ගෙන නැත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>03</day>
    </date>
    <link>http://www.dinamina.lk/2013/10/03/_art.asp?fn=s1310038</link>
    <topic>සමස්ත ලංකා පාසල් ක්‍රීඩා උළෙල ඇරැඹේ</topic>
    <author/>
    <content>අධ්‍යාපනය අමාත්‍යංශය මෙහෙයවනු ලබන සමස්ත ලංකා පාසල් ක්‍රීඩා උළෙල ඊයේ (2) සුගතදාස ක්‍රීඩාංගණයේ දී අගමැති දි.මු.ජයරත්න මහතාගේ ප්‍රධානත්වයෙන් ආරම්භ විය.එහි දී අවුරුදු 19න් පහළ හෙල්ල විසිකිරීමේ බාලක තරග ඉසව්වේ අවසන් තරගයෙන් ජය ලැබූ ඩබ්.එච්.එම්.ප්‍රනාන්දු (වමේ) සහ අවුරුදු 17න් පහළ කවපෙත්ත විසිකිරීමේ බාලක තරග ඉසව්වේ අවසන් තරගයෙන් ජය අත්කර ගත් ඒ.ඒ.සෙයියදු තරගය අතරතුර දී. ඡායාරූප – රංජිත් අසංක.</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>03</day>
    </date>
    <link>http://www.dinamina.lk/2013/10/03/_art.asp?fn=s1310039</link>
    <topic>වත්තල ලයිසියම්ට බාස්කට්බෝල් ශූරතාව</topic>
    <author/>
    <content>අන්තර් ජාත්‍යන්තර පාසල් අවුරුදු 15න් පහළ බාලිකා බාස්කට්බෝල් තරගාවලියේ ශූරතාව දිනාගැනීමට වත්තල ලයිසියම් කණ්ඩායම සමත්විය.කොළඹ ජාත්‍යන්තර බාස්කට්බෝල් පිටියේ පැවැති අවසන් තරගයේදී වත්තල පිල හමුවේ නුගේගොඩ ලයිසියම් ජාත්‍යන්තර පාසල් පිල පරාජයට පත්විය.වත්තල කණඩායම පසුගිය වසරේද ශූරියන් බවට පත්ව තිබිණි.තරගාවලියේ වටිනාම ක්‍රීඩිකාව ලෙස වත්තල ලයිසියම් පාසලේ මන්දරි ප්‍රනාන්දු සම්මාන දිනාගත් අතර ටිටෙනියා බැසිල් තරගාවලියේ දක්ෂතම ආරක්ෂක ක්‍රීඩිකාව ලෙස නම් කෙරුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>03</day>
    </date>
    <link>http://www.dinamina.lk/2013/10/03/_art.asp?fn=s13100310</link>
    <topic>පොලිස් විශේෂ කාර්ය බළකායේ තුෂාර රන් දිනයි</topic>
    <author/>
    <content>සිංගප්පූරුවේ පැවැති 34වැනි ප්‍රවීණයන්ගේ මලල ක්‍රීඩා උළෙලේ දී ශ්‍රී ලංකාව නියෝජනය කරමින් එක්වු පොලිස් විශේෂ කාර්ය බළකායේ තුෂාර ප්‍රේමකීර්ති රන් පදක්කම් දෙකක් දිනාගැනීමට සමත්විය.රටවල් 16ක සහභාගීත්වයෙන් සිංගප්පූරුවේ ට්‍රෝ පයොන් ක්‍රීඩාංගණයේදී පසුගිය දා පැවැති තරගාවලියේදී කවපෙත්ත විසිකිරීම හා යගුලිය දැමීම ඉසව්වලින් තුෂාරට රන් පදක්කම් හිමිකර ගත්තේය.පොලිස් ක්‍රීඩා උළෙලේදී මේ ඉසව්වන් නියෝජනය කරමින් අඛණ්ඩව ජයග්‍රහණ වාර්ථා කරන තුෂාර ජපානයේදී පැවැත්වෙන මීලඟ ක්‍රීඩා උළෙලේදී ජයග්‍රහණ හිමිකර ගනිමින් මව්බිමට කීර්තියක් අත්කර දීම තම බලාපොරොත්තුව බව කියා සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>03</day>
    </date>
    <link>http://www.dinamina.lk/2013/10/03/_art.asp?fn=f1310031</link>
    <topic>අද එජාපය ඉඳිවල්ල පො‍ළොවේ ගැහුවා වගේ</topic>
    <author>සාකච්ඡා කළේ චන්දන ජයවීර</author>
    <content>ශ්‍රී ලංකා නිදහස් පක්ෂය විපක්ෂයේ සිටියදී එ.ජා.ප ආණ්ඩුවට විරුද්ධව පාගමන් ගොස් රජයක් බිහි කළත් අද යූ.ඇන්.පියේ නායකයන් සිය නායකයාට විරුද්ධව පාගමන් යමින් ඔවුන්ගේ බංකොලොත්භාවය ‍රටට පෙන්වන බව පවසන වනජීවී සංරක්ෂණ ඇමැති විජිත් විජයමුණි ද සොයිසා ඒ පිළිබඳ හා වන අලින් මුහුණ දෙන ගැටලු ගැන දැක් වූ අදහස් මෙසේය.ඡන්දයකින් පසුව හැම විටම සිදු වන ආකාරයට මෙවර එ.ජා.ප. යේ නායකයා වෙනස් කිරීමේ ව්‍යාපාරයක් මතුවීම ගැන ඔබේ අදහස කුමක්ද?මේක එ.ජා.ප. යේ අභ්‍යන්තර ප්‍රශ්නයක්. නමුත් ජාතික වශයෙන් රටට බලපාන ප්‍රශ්නයක්. එක්සත් ජාතික පක්ෂයේ නායකයා රටට පක්ෂයට අවශ්‍ය ද කියලා ඔවුන් බේරුම් කර ගත යුතුයි. ඒක නිරාකරණය කර ගන්න බැරි පක්ෂයක් කොහොමද රටක අර්බුද විසඳන්නේ. දැන් එ.ජා.ප. ය ඉවල්ල පොළොවේ ගැහුවා වගේ සී සී කඩ ගිහිල්ලා තියෙන්නේ.යු.ඇන්.පී. යේ කොටසක් රනිල් වික්‍රමසිංහ මහතා නායකත්වයෙන් ඉවත් වීමට බල කරමින් පා ගමනක් යාම ගැන ඔබට මොනවද හිතෙන්නෙ?ඉස්සර අපි පා ගමන් ගියේ ආණ්ඩුව පෙරළන්න. මහින්ද රාජපක්ෂ ජනාධිපතිතුමාගේ නායකත්වයෙන් අපි ඒ කාලේ විපක්ෂයේ මන්ත්‍රීවරුන් හැටියට පාද යාත්‍රා ජනඝෝෂා තිබ්බා ආණ්ඩුව එළවන්න. දැන් මේ ගොල්ලෝ පා ගමන් යන්නේ නායකයා එළවන්න. යු.ඇන්.පී. යේ බංකොලොත් බව පෙන්වන මීට වැඩිය සාක්ෂියක් නැහැ.හීලෑ අලින්ගේ පෝෂණය පිළිබඳ සොයන්න ක්‍රමවත් වැඩපිළිවෙළක් සකස් කරන්න අදහස් කරනවාද?හීලෑ අලි ඇතුන් සම්බන්ධ කේරළයේ පනත ඉතාම ප්‍රශස්තයි. අපි එය අධ්‍යයනය කර ඒ අනුව පනතක් ගෙන ඒමට අදහස් කරනවා.අපි මෙතෙක් කළේ අලියගේ කන් තෙමිලා මද කිපිලා කියලා දැන ගත්තම ඒ සතාව ගහේ බඳින එකයි. ඇතින්නියක් හොයලා දෙන්න උත්සාහ කළේ නැහැ. දැන් ඉන්න ඇතින්නියෝ කවදාවත් අලියෙක් ඇතෙක් දැකලා නැහැ. පෙරහරේදී අලි මුණ ගැහුණට මොනවවත් වෙන්නේ නැහැනේ.වන අලි අල්ලා විකිණීම නවත්වන්න ගත්ත පියවර මොකක්ද?මේක ජාවාරමක්. එය නවත්වන්න අපි ලියාපදිංචි කළ අලින්ට චිප් එකක් ලබා දෙනවා. අලි වුවමනා අයට නීත්‍යානුකූල විදිහට අලි ලබා දෙනවා. එහෙම නැතිව මේ ජාවාරම නවත්වන්න බැහැ.ජූලි මස සිට වසා දමා තිබූ යාල ජාතික වනෝද්‍යානය පසුගිය දා නැවත වරක් විවෘත කරනු ලැබුවා. එසේ උද්‍යානය වාර්ෂිකව වසා දැමීම සිදු කරන්නේ කුමන අවශ්‍යතාවක් මතද?ඉඩෝර කාලයට උද්‍යානය වසා දැමීම දැනට වසර පහක හයක සිට සිරිතක් හැටියට කරගෙන එන දෙයක්. එයට හේතුව වන සතුන් මේ කාලයට ජලය සොයා ගෙන එහෙ මෙහ ගමන් කිරීම, අනික් අතට වන සතුන්ගේ ප්‍රජනන ක්‍රියාවලියත් මේ කාලයේදී සිදු කෙරෙනවා. සතුන්ගේ ක්‍රියාකාරකම්වලට අවශ්‍ය නිදහස ලබා දිය යුතුයි.ඒ වගේම උද්‍යානය නැරඹීමට පැමිණෙන්නන්ට අවශ්‍ය පහසුකම් සැලසීමත් කළ යුත්තක්. දැන් යාල වනෝද්‍යානයේ සංචාරක බංගලා ප්‍රතිසංස්කරණය කර තිබෙනවා. යාලට ආවොත් නව මුහුණුවර දැක ගත හැකියි.යාලට නව මුහුණුවරක් ලබාදීමට හේතුව පොදු රාජ්‍ය මණ්ඩලීය රටවල නායකයන් ශ්‍රී ලංකාවේ රැඳී සිටින කාලයේදී සංචාරය කරන ස්ථාන අතරට මෙම වනෝද්‍යානයත් ඇතුළත්ව තිබීම නේද?ඒකත් එක හේතුවක්. මේක හැම අවුරුද්දකම කළ යුතු වැඩක්. දැන් පාරවල් ටික හොඳට හදලා තිබෙනවා. බංගලා ටිකත් හොඳයි. සත්තුත් ඉන්නවා.පසුගිය කාලයේදී විවේචන මතු වූ රිටිගල ඇති කළ ඇත් අතුරු සෙවණ ඔබ වසා දැමීමට අදහස් කරනවා කියන්නේ ඇත්තක්ද?අමාත්‍යාංශයේ ප්‍රගති සමාලෝචන රැස්වීමට පශු වෛද්‍යවරුන්ගේ සංගමය මෙම යෝජනාව ඉදිරිපත් කළා. නිලධාරින්ගේ අදහස් විමසා මම ඒ යෝජනාව අනුමත කළා. එතැනට ඉන්න අලි පැටව් ටික ඉදිරියේදී පින්නවල හෝ උඩවලව අලි අනාථාගාරවලට ලබාදීමට කටයුතු කරනවා.මේ අලි පැටවුන් ස්ථාන දෙකකට ලබාදීමෙන් කිසියම් ආකාරයකින් ඔවුන් වෙනත් පුද්ගලයන් අතට පත්වීමට හැකියාවක් ඇතැයි පරිසර සංවිධාන සැක මතු කර තිබෙනවා නේද?අලි පැටව් යවන්නේ පින්නවලටද? එහෙම නැත්නම් උඩවලවටද කියලා තවම තීරණයක් අරන් නැහැ.හිටපු ඇමැතිවරයා ගිරිතලේ ඇති කළ වනජීවී කෞතුකාගාරය ඉදිරියට පවත්වාගෙන යාම ගැන ඔබ මොකක්ද හිතන්නේ?ඒක ඉතාම හොඳ වැඩක්. ගිරිතලේ කෞතුකාගාරය නරඹන්න සංචාරකයන් ගේන්න වැඩ පිළිවෙළක් සකස් කළ යුතුයි. ඒ අතරම එවැනි තවත් කෞතුකාගාරයක් රාවණා ඇල්ල ඉදිරිපිටත් ඉදි කරන්න බලාපොරොත්තු වෙනවා.නව වනෝද්‍යාන ඇති කිරීම කෙරෙහි ඔබේ අවධානය යොමුව තිබෙනවා. වර්තමානය වන විට එහි ලබා ඇති ප්‍රගතිය කොහොමද?රැම්සේ සම්මුතිය යටතේ ශ්‍රී ලංකාවට නව තෙත්බිම් උද්‍යානය හයක් ඉදි කිරීමට අනුමැතිය ලැබී තිබෙනවා. ලෝකයේ අශ්වයන් ජනනය වන රටවල් අතර ශ්‍රී ලංකාවේ ඩෙල්ට් දූපත ඇතුළත්. අපි උතුරු පළාත් සභාව සම්බන්ධ කරගෙන ඩෙල්ෆ්ට් දූපතේ වනෝද්‍යානයක් ඇති කිරීමට කටයුතු කරනවා. එවිට එය එහි වාසය කරන ජනතාවගේ ආර්ථිකයටත් ලොකු හයියක් වේවි.ඊළඟට අවසන් සටන සිදු වූ නන්දිකඩාල්වලත්, චුන්ඩිකුලම්වලත් වන උද්‍යාන ඇති කරන්න කටයුතු කරගෙන යනවා. තොප්පිගලත් එකක් හදනවා.අලුතින් වනෝද්‍යාන ඇති කරන එක හොඳයි. නමුත් ඒ අතරම තිබෙන ඒවායේ තත්ත්වයත් දියුණු කළ යුතුයි නේද?එහෙම නැතිව කොහොමද? පරණ වනෝද්‍යානවල තත්ත්වය ඉතාම පහළ අඩියක තිබුණේ. අපි දැන් යාල, උඩවලව, හෝර්ටන්තැන්න වගේ වනෝද්‍යානවල සංචාරකයන්ට අවශ්‍ය පහසුකම් අලුත් ලෝකයට ගැළපෙන ආකාරයට ඇති කරන්න කටයුතු කරගෙන යනවා.පහසුකම් වැඩි කරන අතරම ගාස්තුත් වැඩි කරනවා කියලා සමහරු ඔබව විවේචනය කරන බව දන්නවාද?අපි සත්තු පෙන්නලා සල්ලි හම්බ කරනවා. අපිට චෝදනා කරන සංවිධාන අපිව පෙන්නලා විදේශයන්ගෙන් සල්ලි හම්බ කරනවා.සමහරු කියනවා වනෝද්‍යානවල ඉන්න සත්තු වීඩියෝ කරලා ලෝකය පුරාම ප්‍රචාරය කළාම උද්‍යානයට විශාල ප්‍රචාරයක් ලැබෙනවා කියලා. තවත් සමහරු කියනවා වීඩියෝ කිරීමෙන් රටේ සත්ත්ව සංහතිය ආරක්ෂා කරන්න පිටිවහලක් ලැබෙනවා කියලා. මේ විදිහට අපේ සම්පත්වලින් පිට අය හුඟක් හම්බ කරනවා.අපි සත්තු ආරක්ෂා කරන අතර ඔවුන් පෙන්වීමෙන් ගාණක් උපයනවා. එයින් සාධාරණ මුදලක් අපිට ලැබිය යුතුයි. ඒ නිසා මම කලින් වීඩියෝ කිරීමට අය කළ රු 5000/- වෙනුවට විදේශිකයන්ගෙන් ඩොලර් 15,000ක් අය කරන්න තීරණය කළා. මේ නිසා දැන් අපේ ආදායම ඉහළ ගිහින් තිබෙනවා. දේශීය සංචාරකයන් වීඩියෝ කරනවාට නම් ගන්නේ රු1000/- යි. ඒ අය අපේ රටේ මිනිස්සුනේ.යෝජිත හම්බන්තොට සෆාරි උද්‍යානයට අවශ්‍ය වන සතුන් ලබාදීමට ඔබේ අමාත්‍යාංශය මැදිහත් වෙනවාද?හම්බන්තොට සෆාරි උද්‍යානය ඇති කිරීමට මූලිකව සිටින්නේ අප නෙවෙයි. විනෝද කටයුතු අමාත්‍යාංශයයි. මේ උද්‍යානය ලංකාවේ පළවෙනි සෆාරි උද්‍යානයයි. ඒ නිසා ඒ සඳහා අවශ්‍ය පූර්ණ සහාය ලබා දීම කළ යුතුයි. අවශ්‍ය සත්තු ලබා දෙනවා.වනජීවි හා සංරක්ෂණ ඇමැතිවරයා ලෙස ඔබ යෝජනා කරන මෙම පියවරට පරිසර හා වන සත්ත්ව ආරක්ෂක සංවිධානයන්ගෙන් විරෝධයක් මතුව තිබෙනවා නේද?පරිසර සංවිධාන මොකටද විරුද්ධ වෙන්නේ නැත්තේ. ඒ ගොල්ලෝ හැම දේටම විරුද්ධ වෙනවා. ඔවුන්ගේ අදහස් උදහස්වලට අනුව මට කටයුතු කරන්න හැකියාවක් නැහැ. ඇමැතිවරයා හැටියට මගේ වගකීම වනසතුන් ආරක්ෂා කිරීම හා අනාගත පරපුර වෙනුවෙන් වනසතුන් සංරක්ෂණය කිරීම. මහජනතාවට වන සතුන් ආරක්ෂා කිරීමේ වැදගත්කම කියා දෙන්න නම් ඔවුන් වනසතුන්ට ආදරය කරන්න හුරු කළ යුතුයි. ඒ සඳහා අවශ්‍ය ක්‍රියා මාර්ග ගත යුතුයි.ඒ සඳහා වඩා යෝග්‍ය වනෝද්‍යාන දියුණු කිරීම නෙවෙයිද?වනෝද්‍යානයකින් කෙරෙන කාර්යයයි සත්වෝද්‍යානයකින් කෙරෙන කාර්යයයි බැලුවහම අහසට පොළොව වගේ. සත්වෝද්‍යාන මාදිලි බැලුවහම සතුන් කොටු කර ගාල් කර සිටින ක්‍රමය දැන් අහෝසි වෙලා. මම ඉන්දියාවේ ඩයජොතික් සෆාරි උද්‍යානයේදී බෙංගාලි කොටි දැක්කා. ඒ උද්‍යානයේ පාලකයන් සැලකිය යුතු ඉඩක් ඒ සතා වෙනුවෙන් වෙන් කර තිබුණා.අපි උඩවලව අලි අනාථාගාරයේ අතරමංවූ අලි පැටවු හදනවා. ඒ සත්තු මිනිස්සු එක්-කම හැදිලා මිනිස්සුන්ට ඉතාම සමීපයි. ඔවුන් වනෝද්‍යානයකට මුදාහරිනවට වඩා සෆාරි උද්‍යානයකට ලබා දීමෙන් අපිට ගැටලුවක් හොඳින් කළමනාකරණය කර ගන්න පුළුවන්.ශ්‍රී ලංකාවේ වනජීවීන් හා වෘක්ෂලතා සම්බන්ධයෙන් බලපාන ප්‍රධාන පනත් දෙකම ආඥා පනත්. ඒවා වර්තමානයට ගැළපෙන පරිදි යාවත්කාලීන කිරීමට අදහසක් නැද්ද?අලියෙක් එහෙම මැරුවොත් අඩු ගණනේ ලක්ෂ 25ක් වත් දඩ ගහන්න ඕනෑ. එහෙම නැත්-නම් සත්තු බේර ගන්න බැහැ. අපි මේ නීති සියල්ලම ඉදිරියේදී සංශෝධනය කරනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>03</day>
    </date>
    <link>http://www.dinamina.lk/2013/10/03/_art.asp?fn=f1310032</link>
    <topic>ශ්‍රාවකයා කම්පනය කරවන්නේ රසපූර්ණසංගීතයයි</topic>
    <author>සටහන සමදරා ජයසිංහ ඡායාරූපරුක්මල් ගමගේ</author>
    <content>ඔහුගේ හඬ සුමියුරු යැයි කීමට පමණක් මා අකමැති ය. එයට හේතුව ඒ සුමියුරු බව පරදවමින් ඉස්මතු වන්නා වූ භාව ප්‍රකාශනාත්මක ගැඹුරු හඬේ අශ්චර්ය යි. ඒ හඬින් පණ ලබන්නා වූ ගී පද වැල් සහෘද හදවත් සියුම්ව ස්පර්ශ කරමින් විටෙක ආදරයත්, විටෙක විරහවත්, තවත් විටෙක ජීවිත යථාර්ථයත් පෙන්වා දෙයි. මිනිස් සිත් සුවපත් කළ හැකි සොඳුරු කලාකරුවකු වූ ඔහු විශාරද අමරසිරි පීරිස් ය. ජනාධිපති සම්මාන, සරසවි සම්මාන, ස්වර්ණ සංඛ සම්මාන හා සුමති සම්මාන රැසකින් පිදුම් ලැබූ ඔහු , පසුගියදා පැවැත් වූ 2013 රාජ්‍ය සංගීත උළෙලේ දී වසරේ විශිෂ්ට ගායකයා ලෙස ද සම්මානයට පාත්‍ර විය. ඒ ජයන්ත චන්ද්‍රසිරි ගේ “සමනළ සංධ්වනිය” චිත්‍රපටයට ගැයූ 'ඉකි ගසා හඬන ගීතය' පළමු තැනට ඔ‍ෙසාවා තබමින් ය. මෙවර රසමංජරි කතිකාව අමරසිරි පීරිස් නම් ඒ සම්භාව්‍ය ගායකයා සමඟය.“ඉකි ගසා හඬන අතීතයක කදුළු එක්ක ගනුදෙනු කරනා මට මගේ නොවන මගේම ආදරයක් තිබුණා”“මට මගේ නොවන මගේම ආදරයක් තිබුණා” කතා කරමු මේ පද වැල් ගීතයට පෙරළුණ ආකාරය....?මේ ගීතය රචනා කළේ අමිල තේනුවර. මෙය මගේ ගඟ ගලා යන ගීත තැටියට මිට වසර 1 1/2 කට පමණ පෙර රචනා කළ ගීතයක්. මෙය ආදරයේ වෙනස් පැතිකඩක් පෙන්නුම් කරන හදවතට දැනෙන අපූරු ගීතයක්.අහඹු ලෙස මේ ගීතය ජයන්ත චන්ද්‍රසිරි ට අසන්න ලැබුණ අවස්ථාවේ ඔහු ඉල්ලීමක් කළා සමනළ සංධ්වනිය චිත්‍රපටයේ අන්තර්ගතයට මේ ගීතය ඉතාමත් හොඳින් ගැළපෙන නිසා මෙය ඒ සඳහා ලබාදෙන ලෙසටය. ඒ අනුව මෙහි ඇතැම් වචන කිහිපයක් වෙනස් කරලා සංගීත භාණ්ඩ රාශියක් එකතු කරගෙන සමනළ සංධ්වනියේ වාගීෂ ගේ හඬට මගේ ගී හඬින් ජීවය දුන්නා.එය අපූරුවට ඒ චරිතයට හා චිත්‍රපටයට බද්ධ වුණා. චිත්‍රපටය තිරගත වීමට ප්‍රථම අන්තර් ජාලය හරහා මේ ගීතය ජනප්‍රිය වුණෙත් එහි තිබුණ අපූර්වත්වය හා සංවේදී බව නිසාම යි. අමිල කියන තරුණ ගී රචකයා ගේ තරුණත්වයේ හැඟීම් සහ මිනිස් සිත් සතන් හි සැඟවී තිබෙන සිතුවිලිවල එකතුවට නාද එක්වෙමින් මේ ගීතය අපූර්ව සංකලනයක් ලෙස බිහි වුණා.මෙහි ගීත රචනය මෙතරම් ප්‍රබල නම් සම්මාන උළෙලේ දී ගීත රචකයාට ඇගැයීමක් නොලැබුණේ ඇයි?ඒ පිළිබඳව නම් යම් ගැටලුවක් තිබෙනවා. අමිල ගේ පද රචනය ඉතා විශිෂ්ට වුවත්, එය පසෙකට තල්ලු වූයේ ඇයි කියන එක විමසන්න අවශ්‍ය වුවත් විනිශ්චය මණ්ඩලයේ තීරණය අවසන් තීරණය වන නිසා එය පිළිගන්න අපට සිදුවනවා. නමුත් ඉකි ගසා හඬන ගීතය ගායනයෙන් එයට මා සාධාරණය ඉටුකළා සේම එම හැඟීම්බර ගැයුමට ඉවහල් වූ අමිල ගේ පද රචනා ශෛලියත් මේ ගීතයට සාධාරණය ඉටුකළා.වර්තමානය වන විට ගීතයක අයිතිය පිළිබඳ විවිධ ගැටලු මතු වී තිබෙනවා. ඇත්තටම ගීතයක අයිතිය කාට ද?ඇතැම් ගීත රචකයන් විවිධ මත පළ කළත්, ගීතය අයිතිය තිදෙනෙකු සතු වනවා. බුද්ධිමය දේපළ පනත යටතේ එය තහවුරු වනවා. ඇතැම් අය ගීත සඳහා ඒකාධිකාරයක් ගොඩනඟා ගනු ලැබුවත් ගීත රචකයා, සංගීත වේදියා හා ගායකයා යන ත්‍රිත්වයට ම ගීතය අයිතියි.පද රචකයාගේ ගී පදවලට ආලෝකය දෙන්නේ, ජීවය දෙන්නේ ගායකයා ගේ හඬ. ඒ හඬ ගායනයකට සුදුසු ලෙස හසුරුවා ගන්න කෙතරම් කැපවීමක් කරනවා ද, කෙතරම් පුහුණු අභ්‍යාස වල යෙදෙනවා ද, අර්ථ පූර්ණ ගීත රචනයක් වුවත් එහි ඇති රසය උලුප්පා හදවතට එය දනවන්නේ ගායකයා ගේ කට හඬ හා සංගීතවේදියා, සංගීතය, සංගීත භාණ්ඩය යොදා ගනිමින් ගීතයට එක් කරන ස්වර මාදුර්යය හරහා බිහිවෙන රසය නිසයි ගීතය හා ශ්‍රාවකයා අතර සම්බන්ධතාව ඇතිවන්නේ. එම නිසා ගීතය යනු මේ අංශ තුනම එක්වීමේ ප්‍රතිඵලයක්. ගීතයට තනි අයිතියක් නැහැ.ඔබ ලැබූ සම්මාන බොහෝම යි. මේ ලැබූ සම්මානයත් ඔබට සුවිශේෂි නේද?මම සම්මාන පසුපස යන අයෙක් නොවෙයි. නමුත් මෙතෙක් චිත්‍රපට සඳහා මා ගායනා කළ සෑම ගීතයකට ම සම්මානයක් ලැබීමට තරම් මම වාසනාවන්ත වුණා. ඒ පිළිබඳ නිහතමානී සතුටක් තිබෙනවා. සිරිමැදුර, අවරගිර, කවුළුව යන චිත්‍රපට සඳහා මා ගැයූ ගීත ඇතුළු මෙතෙක් මා ලැබූ සියලු සම්මාන මගේ සංගීත ජීවිතයට කිසියම් ආකාරයක දිරි ගැන්වීමක් ලබා දුන්නා.ගායන ශිල්පියකු ලෙස ඔබ කළ එළි දුටුවේ ළඳුනේ ගීතය හරහා. මේ ගීතය අහඹු ලෙස ඔබට වාසනාව ගෙන ආ බව කීවොත් මා නිවැරදි ද?ළඳුනේ ගීතය වගේම ඒ පසුපස ආ ජනප්‍රියත්වයත් අහඹු ලෙස ආ වාසනාවක්. ගායකයකු වීමට පෙර වාදකයෙක් ලෙස වියෝලාව හා වයලිනය සමඟ ජීවත් වූ මට ළඳුනේ ගීතය ලබා දුන්නේ ෙප්‍ර්මසිරි කේමදාසයන්. වෙනත් අයෙකු ගායනා කරන්න තිබූ ගීතයක් කේමදාස මාස්ටර් මට ගයන්න කීවා. එතුමා මගේ හඬ අවබෝධ කර ගෙන තිබුණෙ. කේමදාස මාස්ටර් ගේ එක්තරා ක්‍රමයක් තිබුණා. හොඳ හඬක් ලැබූ විට ඔහු ඒ හඬ ඔස්සේ අත්හදා බැලීම් සිදුකරනවා.ඒ හඬින් විශිෂ්ට ගීත නිර්මාණයක් බිහි වන්නෙත් ඒ අතරදීමයි. කේමදාස මාස්ටර්ගෙන් මම විශාල දැනුමක් ලබා ගත්තා. මගේ පළමු ගීතය 1978 දී ගායනා කළ මුදු සිහිල ගලාලා යන ගීතය. ළදුනේ ගීතය ප්‍රචාරය වූ පසු එක රැයින් ගායකයෙකු ලෙස ජනප්‍රිය වුණේ වෙස්වලාගත් ආශීර්වාදයක් ලෙස. ඉන් පසු චිත්‍රපට පසුබිම් ගීත සඳහා ආරම්භය ලැබුණා. පරාක්‍රම නිරිඇල්ලගේ සිරි මැදුර චිත්‍රපටයේ කන්‍යාවී ගීතයත් අතිශය ජනප්‍රිය වුණා. පරාක්‍රම නිරිඇල්ලට ස්තුතිය පුද කරනවා ඒ අවස්ථාව මට ලබා දීම පිළිබඳව.ඔබ ඒකාකාරී වූ ගායන රටාවකට කොටු ෙවනවා නේද?මගේ ගීත ශෛලිය තුළ දේ්ශීය සංගීතය මෙන්ම බටහිර සංගීතයේත් අභාෂය ලබා තිබෙනවා. මම පෙරදිග මෙන්ම බටහිර සංගීතයත් බොහෝ කාලයක් හැදෑරුව අයෙක්. ඒ ඔස්සේ බිහි වූ ගීත එකම රිද්මයක ගීත ලෙස දැනුණත් , හැම ගීතයක්ම එකකට එකක් වෙනස්. නමුත් මගේ ගීතවල ඇති සුවිශේෂි බව වන්නේ ගායනයේ දී ගීතයට අදාළ භව ප්‍රකාශනය පැහැදිලිව ශ්‍රාවකයාට දැනවීම. මගේ ගීත මිනිසුන් ගේ හදවතට දැනෙන්න ගැයූ ගීත. රාමුවකට කොටු වීමක් වුෙණ් නැතත් යම්කිසි වෙනසක් විය යුතු නිසා ඔබ ඇපල් මලක් ගීතය ගායනා කළා.පසුගිය කාලවකවානුව තුළ බොහෝ ගීත සඳහා මලක නමක් යොදා ගනු ලැබුවා. මේ මල් රැල්ල ඇති කළේ ඔබේ ඇපල් මල ගීතයෙන් පසු නේද?එහෙම චෝදනාවක් තිබුණා තමයි. ඇත්තටම ඒ ගීතය නිර්මාණය කළේ සරල බසින් වුණත් මතුපිට සරල බවට වඩා එහි ඇති ගැඹුර තරුණ පිරිසට අවබෝධ කරවීමට යි මට අවශ්‍ය වුණේ. එක්තරා අවස්ථාවක මහාචාර්ය කාලෝ ෆොන්සේකා මහතා මේ ගීතයට ඉතා විශිෂ්ට ඇගැයීමක් පවා ලබා දුන්නා. මේ ගීතයට යොදා ගත් ශාස්ත්‍රීය සංගීත නාද ගැඹුරක් එකතු කළා. මගේ අරමුණ කෙසේ වුවත් එයින් පසු සිදු වුණේ ඇපල් මල වගේම විවිධ මල් වර්ගවල නම් යොදා ගනිමින් ගීත නිර්මාණය විමයි. කොපි කිරීම අපේ හුඟක් අයට පුරුදු දෙයක් නේ.වර්තමාන සංගීත ක්ෂේත්‍රය තුළ කිසියම් පිරිහීමක් දක්නට ලැබෙනවා ද?ඇත්තටම එය පිරිහීමට වඩා විනාශ කිරීමක් ලෙසයි මම දකින්නේ. වර්තමානයේ ඇතැම් ගීතවල අර්ථාන්විත බව අඩුයි. ගීත රචනය පවා ඉතා දුර්වල යි. අද හොඳ ගීත රචකයෝ අල්පයි. භාෂාව පිළිබඳ සැලකිල්ලක් නැහැ. නව තාක්ෂණ ක්‍රම ශිල්ප බිහි වුණත් එය නිවැරදි ලෙස භාවිතා නොකිරීමෙන් වැඩිපුර බිහිවන්නේ අවර ගණයේ ගීත. අවශ්‍ය තැනට තාක්ෂණය යොදා ගත්තාට ගැටලුවක් නැහැ. වේග රිද්මයේ ගීත වුණත් එහි තේමාව හොඳ නම් අලංකාර නිර්මාණයක් බිහි කරන්න පුළුවන්.සංගීත ක්ෂේත්‍රයට පිවිසීමට පෙර එය හැදෑරීම නම් ඉතා වැදගත් වනවා. අද බොහෝ අයට නැත්තෙත් එයයි. එදා අපි අවුරුදු ගණන් සංගීත විෂය හැදෑරුවා. අපේ ගුරුවරුන් අපිට අවංකවම ඒ දැනුම ලබා දුන්නා. පැය 7, 8 අභ්‍යාස කළා. අද ඒ තත්ත්වයැ නැහැ. හඬ පුහුණු කිරීමක් හෝ නැතිව හොඳ ගායනයක් එළියට එන්නේ නැහැ. අපට තිබෙන පියවි හඬින් ගීත ගයන්න බැහැ. ඒ හඬ පුහුණු කළ යුතුයි. එයට කැප වන්න ඕනේ. සංගීතය භක්තියෙන් හදාරන්න ඕනේ.සංගීතය නිර්වචනය කිරීමේ දී නාදයට Tones විශේ්ෂ ස්ථානයක් ලබාදෙනවා. මේ නාදය විධිමත් ලෙස හසුරවා සුසංයෝග කර ගායනයෙන් හෝ වාදනයෙන් කෙනෙක්ව කම්පනයට පත් කරන්න පුළුවන් නම් එතැන තමයි රස පූර්ණ සංගීතය තිබෙන්නේ. අවාසනාවකට අද මේ දේ විනාශ වී ගෙන යනවා. තිර රචකයාටත්, ගායකයාටත්, සංගීත ඥානය, බුද්ධිය මෙන්ම භාෂාව හා සාහිත්‍ය පිළිබඳවත් දැනීමක් තිබිය යුතුයි. තව ගායකයෙකු අනුගමනය කළත් අනුකරණය නොකළ යුතුයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>03</day>
    </date>
    <link>http://www.dinamina.lk/2013/10/03/_art.asp?fn=f1310033</link>
    <topic>රජ ඇඳුම් ගලවන්නලෝභ හිතුනා අඛිල ධනුද්ධර</topic>
    <author>සාකච්ඡා කළේ තිලානි ශානිකා විතානාච්චි</author>
    <content>දෙවැනි පරාක්‍රමබාහු ළමා වියෙහි ඇසූ පිරූ රසවත් සන්ධිස්ථාන කේන්ද්‍ර කර ගනිමින් නිර්මාණය වුණු සෝමරත්න දිසානායකගේ ‘සිරි පැරකුම්’ හෙළ සිනමා වංශ කතාවට එකතු වූ අලුත්ම චිත්‍රපටයයි. එය දිගු කාලයක් සිනමා ශාලාවල තිරගත විය. එහි පරාක්‍රමබාහුගේ චරිතයට පණ පොවමින් ප්‍රේක්ෂකහදවත දිනු අඛිල ධනුද්ධර මෙවර ‘රසමංජරිය’ට පිවිසෙයි.අඛිල මේ දවස්වල නැවුම් කටයුත්තක නියැළෙන බව පෙනෙනවා. ඒක ඇත්තක්ද?මගේ අධ්‍යාපන කටයුතුවල නියැළිලා ඉන්න ගමන්ම දෙරණ ඩ්‍රීම්ස්ටාර්වල නිවේදන කටයුතු කරනවා. නිවේදන කටයුතුවලටත් වඩා එතැන කරන්නේ සුහද කතාබහක්. කථනයක්. ඒකට කියන්නේ ගොඩක් වෙලාවට වැඩසටහන ඇදගෙන යනවා කියන එකයි.ඔබගේ අධ්‍යාපන කටයුතු යොමු වෙලා තිබෙන්නේ කුමන දිශාවකටද?හැමදාම මගේ අදහස තිබුණේ ව්‍යාපාර කියන අංශයෙන් ඉදිරියට යන්නනේ. ඒ පිළිබඳයි මගේ අධ්‍යාපන කටයුතු වෙන් වෙලා තිබෙන්නේ. පෞද්ගලික අධ්‍යාපන ආයතනයක ව්‍යාපාර අධ්‍යාපනය පිළිබඳ හදාරනවා.ඔබ රඟපෑ ‘සිරි පැරකුම්’ චිත්‍රපටය දිගු කාලයක් චිත්‍රපට ශාලාවල ප්‍රදර්ශනය වුණා. ලැබෙන ප්‍රතිචාර පිළිබඳව යමක් කියමුද?මේ වෙන කොට ‘සිරි පැරකුම්’ චිත්‍රපටයට චිත්‍රපට ඉතිහාසයේ වැඩිම වාර්තාවක් පිහිටුවීමට හැකියාව ලැබිලා තිබෙනවා. කිසිම දවසක මම රඟපානවා කියන මතයේ හිටිය කෙනෙක් නෙවෙයි. නමුත් මම කලාව කියන දේ හඳුනාගෙන සිටියා. ලංකාවේ සිනමාව කියන දේ හඳුනාගෙන සිිටියා.මොකද මහා කලාකරුවෝ දෙන්නෙක් තුන් දෙනෙක්ම මගේ නිවසේ ඉන්නවා. කලාවට සම්බන්ධ පවුලක ඉන්න මම ඊට සම්බන්ධ බොහෝ දේ දැනගෙන සිටියා. ඒ නිසාදෝ මට උවමනා වුණේ වෙනස්ම පුද්ගලයෙක් වෙන්නයි.පැත්තකට වෙලා ඉඳගෙන මම ඔවුන් දෙස බලාගෙන සිටින කාලයේදී මට යමක් වැටහුණා. ඒ තමයි කලාකරුවෙක් වුණු මවක් හා පියෙක් යන දෙදෙනාට කලාකරුවෙක් වුණු පුතෙක් වැටහෙන්නේ කොහොමද? කියන කාරණයයි. ඔහුට අනෙක් දේවල් සමඟම අපෙන් උරුම වුණු දේ කරන්න පුළුවන් කියන කාරණය යම් තරමක් දුරට තේරුම් ගිය අවස්ථාවේදියි යම් නිිර්මාණයකට මා කැමැත්ත ප්‍රකාශ කරන්නේ.ඒ ‘දිගු දෑස දුටුවාම’ කියන ගීතයේ රූප රචනාව සඳහායි. එතනදි ඒ සඳහා මට කතා කරන ප්‍රසංග හා තුසිතවත් මම ආදරයෙන් මතක් කළ යුතුයි. කොහොම නමුත් ඒකයි මගේ පළමු රඟපෑම වෙන්නේ. සෝමරත්න මාමා සිරි පැරකුම් චිත්‍රපටයට මාව තෝරා ගන්නේ සිරි පැරකුම් චිත්‍රපටයේ ඔඩිෂන් එකට ගියාට පස්සෙයි. ඒ රඟපෑම නිසා අද මට ප්‍රේක්ෂක ප්‍රතිචාරවලින් අඩුවක් ඇත්තේ නෑ. ඒ ලැබෙන ප්‍රතිචාර නිසා මම බොහොම සතුටක් විඳිනවා.ඔබව මේ අංශයට යොමු කිරීමේ මූලික වගකීම ඔබගේ පෙම්වතියටත් හිමි වෙනවා නේද?ඔව්. හැම දෙයක්ම තේරුම් ගියත් පිටි පස්සෙන් තල්ලුවක් නැත්නම් කිසිම දෙයක් කරගන්න බැහැ. මගේ සිතේ සිතුවිලි පිළිබඳව වන අමන්දා සමඟ නිතරම වගේ් මම කතා කරනවා. ඒ පිළිබඳව ඇතිවන සිතුවිලි මම ඇයත් සමඟ බෙදා හදා ගත්තා. නිවසේදී හැමෝම සිංදු කියන කොට අත්දෙක බැඳගෙන ඉන්න මම තමයි මේ රඟපාන්නේ. මට මම ගැනම පුදුමයි.දෙවැනි පරාක්‍රමබාහු රජ චරිතයට ලංකා ඉතිහාසයේදී හිමි වන්නේ විශිෂ්ට ස්ථානයක්. මේ චරිතයට රංගනයෙන් දායක වුණු ඔබ පරාක්‍රමබාහුගේ චරිතය වටහා ගත්තේ කුමන අයුරින්ද?ඒ සඳහා මට හැමෝගෙන්ම උදව් ලැබුණා. ඒ වගේම මම සිංහල විෂය නොකළාට, පොත්පත් කියවලා තිබෙනවා. අපේ ගෙදරම ඉන්නවානේ මහා වංශයක්. මේ නිසා ඒ චරිතය පිළිබඳ තේරුම් ගන්න අපහසු වුණේ නෑ. දර්ශන තලයට ගියාට පස්සේ මං අඛිල ධනුද්ධර නොවෙයි. හරියට සිරි පැරකුම් කුමරුගේ ඉතිහාසයට ගියා වගෙයි මට දැනුණේ. අනික මේ චරිතය සෝමරත්න මාමා ගොඩ නඟලා තිබුණේ ජනප්‍රවාද ඇසුරෙන්. යම් යම් තැන්වලදී හැඟීම් ප්‍රකාශනය නිදහසේ කිරීමට අවස්ථාව හිමි වුණා. ඒ චරිතය මං කොයි තරම් වින්ඳ ද කිව්වොත් ෂූටිං ඉවර වෙලා රජ ඇඳුම් ගලවන්න ලෝභ හිතුණා.සිරි පැරකුම් නැරඹුව බොහෝ දෙනාගේ සිතට පිවිසෙන ප්‍රශ්නයක් වන්නේ පරාක්‍රමබාහුගේ චරිතයට හඬ කැව්වේ ජැක්සන් ඇන්තනීද? අඛිල ධනුද්ධර ද යන්නයි. මේ පිළිබඳ ඔබ පවසන්නේ කුමක්ද?ඒක හොඳ ප්‍රශ්නයක්. ඒක ඔයගොල්ලන්ම තීරණය කරන්න යැයි මා ඉල්ලා සිටිනවා. මම දැන් කතා කරන විදිය ඔයගොල්ලො දන්නවා. මගේ කටහඬ ඔයාලා හඳුනනවා. එතැන තිබෙන වෙනස මගේ කටහඬ ද නැත්නම් මම කතා කරන ආරය ද? කියලා තීරණය කළ යුත්තේ ප්‍රේක්ෂකයන්මයි. මම හිතන්නේ ඒක හොඳ මාර්කටින් පොයින්ට් එකක් වේවි. එහෙම හිතලා නිෂ්පාදකයන් ඒක චිත්‍රපටයට යොදා ගන්න ඇති කියලා හිතෙනවා.මෙතැනින් පස්සේ අඛිලගේ දස්කම් අපට රංගනය ඔස්සේ දිගින් දිගටම දැකිය හැකි වේද?මම නිතරම කල්පනා කරන්නේ මේ මගේ අවසාන නිර්මාණය කියලයි. හේතුව මගේ වෙනම බලාපොරොත්තුවක් තිබෙන නිසයි. පුංචි කාලයේ පටන් මගේ සිතේ ඇන්ඳ චිත්‍රයක් තිබෙනවා. ඒත් ඒ අතර මට කාලය කළමනාකරණය කර ගන්නත් පුළුවන් නිසා අහක දමන්න බැරි, මට ගැළපෙන හොඳම හොඳ චරිතයක් ලැබුණොත් මා නිර්මාණයකට දායක වේවි.ඉදිරියේදී ඔබගේ රංගන කටයුතු රැගත් එවැනි නිර්මාණ මොනවාද?ළඟදීම අපේ අප්පච්චි නිර්මාණය කරන ‘ඇඩ්ඩ්‍රස් නෑ’ කියන චිත්‍රපටය සඳහා මම රංගනයෙන් දායක වෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>03</day>
    </date>
    <link>http://www.dinamina.lk/2013/10/03/_art.asp?fn=f1310034</link>
    <topic>අහිංසකයෝ ලිව්වේ හත්වෙනි පන්තියේදී</topic>
    <author>ජගත් චන්ද්‍ර සවනදාස</author>
    <content>සත්‍යජිත් රායිගේ ලෝකය නමින් බිද්යුත් සාකාර් විසින් රචිත කෘතියෙහි රායි හැදුණු වැඩුණු පරිසරය මෙන්ම ඔහුගේ පෙළපත ගැන ද ඔහු සඳහන් කරයි. පුද්ගලයකුගේ ගොඩනැඟීම උදෙසා ඔිහුගේ පෙළපත පරිසරය හා මූලික අධ්‍යාපනය යන සාධක කෙතරම් වැදගත්ද? රායිගේ කලාත්මක හැකියාව හා නිර්මාණශීලිත්වය එක්පමණකට ඔහුගේ පවුලෙන්ම ප්‍රභවය වූවක් බව සාකාර් පවසයි. පෙර කවරදාකටත් වඩා අද පුද්ගල ගොඩනැඟීම උදෙසා සංයෝගවන ජානමය වර්ධනය හා අනුයාත යෙදවුම් විද්‍යාත්මක අධ්‍යයනයට යොමුව ඇත.සත්‍යජිත් රායිගේ පවුලේ ඉතිහාසය දෙස බලන කල ඔහුගේ ආදිතමයන් ශ්‍රේෂ්ඨ සංස්කෘතියකට හිමිකම් කියන බෙංගාලයේ පුනරුදයට පුරෝගාමී වූවන් බව පැහැදිලි වන්නේ ය. ඔවුන් සියලු දෙනාම ප්‍රකාශනය හා මුද්‍රණය විශේෂ කොටගත් කලා හා සාහිත්‍යයේ දැඩි ලෙස ගිලී සිටියෝය.මගේ පාසල් මිතුරකු වන මහාචාර්ය සුනිල් ආරියරත්නයන් ගැන විරචිත මේ රචනයේදී ඔහු ගෝලීය සිනමාවේ යෝධයකු හා දැවැන්තයකු වන සත්‍යජිත් රායි සමඟ සැසැඳීමට මම කිසිසේත් තැත් නොකරමි.එහෙත් මා උත්සාහ දරන්නේ අපේම රටේ විශිෂ්ට ගණයේ සංස්කෘතික චරිතයක් ලෙස සුනිල් ආරියරත්නයන්ගේ මතුවීමට මඟපෑදූ මුල් කාලීන බලපෑමේ ඇති සමානාත්මතාව විදහා දැක්වීමටයි. මූලික වශයෙන් ඔහුගේ අධ්‍යාපනය, ඔහුගේ ගෘහ ජීවිතය හා ඔහුගේ උපන්ගම ඔහුගේ ජීවිතය කෙරේ බලපෑ අයුරු දැක්වීමටයි.ඔහුගේ උපන්ගම අපේ කාලයේ ප්‍රමුඛ කලාකරුවන් හා සාහිත්‍යධරයන් කීපදෙනෙකුගේම උපන්ගම වීමද සැලකිය යුත්තකි. එහෙත් මේ අධ්‍යයනය ඉදිරිපත් කරන්නට මා පෙලඹුණේ සුනිල් සම්බන්ධයෙන් මෑතදී ඇතිවූ වර්ධනීය අවස්ථා කීපයක් නිසාය.ඉන් පළමුවැන්න වන්නේ සාහිත්‍ය හා කලා ක්ෂේත්‍රයේ ඔහුගේ දායකත්වය වෙනුවෙන් ඔහුට සාහිත්‍ය ආචාර්ය උපාධියක් පිරිනැමීමයි. ඔහුගේ අධ්‍යාපනය පෝෂණය වූ ශ්‍රී ජයවර්ධන පුර සරසවියෙන් එම උපාධිය පිරිනැමිණ. ඒ වෙනුවෙන් සරසවි දොරටු කරණයකොට රට වෙනුවෙන් සේවය කරන කුසලතා පිරි තරුණ තරුණියන් සියගණනකගේ ජීවිත හැඩගැස්වීම ඔහු අතින් සිදු විය.දෙවැන්න ශ්‍රී ලංකාවේ ඉපැරණි අගනගරය වූ කෝට්ටේ ශ්‍රී ජයවර්ධනපුරයේ උසස් අධ්‍යාපන භූමියේ මුල් විද්‍යෝදය ආයතනය ආරම්භ කළ ශ්‍රේෂ්ඨ බුද්ධ පුත්‍රයකු වන සෝරත හිමිපාණන්ට කෘතගුණ සැලකීමක් වශයෙන් ඔහුගේ අරමුදලින් එහිමිගේ පිළිරුවක් තැනීමයි.තෙවැන්න සොරත හිමිපාණන්ගේ පිළිරුව විවෘත කිරීමෙන් පසු පැවැති සම්මුඛ සාකච්ඡාවේදී ඔහු තමා අධ්‍යාපනය ලත් නුගේගොඩ ශාන්ත ජෝන් විද්‍යාලයට හා ඔහුගේ ගුරුවරුනට උපහාර පිදීමයි. මෙරට සේවය කළ පුද්ගලයන් රැසක්ම බිහිකිරීමට අමතරව, 1915 ක්‍රිස්තියානි පල්ලියෙන් අරඹන ලද මේ විදුහලින් එම ආගමිකත්වයට පටහැනිවන අයුරින් විශිෂ්ට බෞද්ධ විද්වතුන් හා ලේඛකයින් ගණනාවක්ම බිහිකර ඇත.ශාන්ත ජෝන් විද්‍යාලයේ, සුනිල් අධ්‍යාපනය ලත් කාලයේ විශිෂ්ට ගණයේ ගුරුවරුන් කීපදෙනෙක්ම එහි විය. ගුණදාස පෙරේරා හා ඔස්ටින් සිල්වා එබඳු ගුරුවරුන් දෙදෙනෙකි. මුළුමනින්ම ජාතිකවාදීන් වූ ඔවුන් හැදී වැඩෙන සුනිල්ට සාහිත්‍ය කෙරේ ඇල්මක් ඇතිකිරීමට බලපෑම හා පෙලඹවීම ඇති කළා විය හැකිය.ඔහු පාසලේ 7 වැනි පංතියේ දී “අහිංසකයෝ” නමින් පොතක් ලියා ප්‍රකාශයට පත් කළේ ය. මුල්කාලයේදී පාසල හැරුණ කල නිවස හා අවට පරිසරයද ඔහු කෙරේ බලපෑවේය. නිවසේදී ඔහුගේ පියා ඔහු කෙරේ සාහිත්‍ය කටයුතු සඳහා ඇල්මක් ඇති කළේ ය.එවන් ඇල්මක් ඇතිකිරීමේ ඵලයක් ලෙස “අපි ඔක්කොම” නමින් පවුල ගැන පොතක් ප්‍රකාශයට පත් කෙරිණි. සුනිල්ට සොයුරන් තිදෙනකු හා සොයුරියන් දෙදෙනෙකු විය.ඔහුගේ සොයුරන් වන නීතීඥ නිමල් කුරුවිට බණ්ඩාර හා සුප්‍රසිද්ධ පුවත්පත් කලාවේදී තිලක් කුරුවිට බණ්ඩාර නුගේගොඩ ශාන්ත ජෝන් විද්‍යාලයෙන් අධ්‍යාපනය හැදෑරූ කීර්තිමත් සිසුන්ය.සුනිල්ගේ මේ වර්ධනය කෙරේ දායකත්වය ලැබුණු තවත් සාධකයක් වූයේ පවුලේ අය නිරතුරුව හැව්ලොක් පාරේ ලුම්බිණි රඟහලට ගොස් නාට්‍ය නැරඹීමයි.සුනිල්ගේ සරසවි දිවිය පිළිබඳ දැනටමත් මා කෙටියෙන් සඳහන්කර ඇත. ඔහුගේ ජීවිතයේ තවත් ඵලදායී කාලයක් වූ යාපනය සරසවියේ සිංහල ආචාර්යවරයා ලෙස කටයුතු කළ සමයේ හින්දු ජනසමාජයීය සංස්කෘතිය සම්බන්ධයෙන් අවබෝධයක් ලබාගැනීමට ඔහුට හැකිවිය.යාපනයේ ගත කළ කාලයේ සිය සිසුන් සමඟ සමීප ඇසුරක් පවත්වාගෙන යාමට අමතරව, හින්දු සංස්කෘතික මහා ප්‍රාඥයකු වූ ආරුමුගම් නාවලර්තුමා ගේ නිර්මාණ කටයුතු අධ්‍යයනය කිරීමටද ඔහු අවස්ථාව උදාකරගත්තේය.නාවලර් තුමාගේ ජීවිතය හා කාලය හින්දු සංස්කෘතික හා ආගමික පුනරුදයේ දියබෙත්මක් විය. බ්‍රිතාන්‍ය පාලන සමයේ විදේශ බලපෑම් හමුවේ ඔහු නොසැලී සිටියේය. ඔහු දකුණේ ජාතික පුනරුදයේ ශ්‍රේෂ්ඨ ජාතිකවාදීන් මෙන්ම ප්‍රතිරූපයන් වූ අනගාරික ධර්මපාල හා පියදාස සිරිසේනයන් හා සමාන වූවකු විය.නුගේගොඩ ස්ටැන්ලි තිලකරත්න මාවතේ දුම්රිය මාර්ගයට නුදුරින් තිලක උද්‍යානයේ පිහිටි සුනිල්ගේ නිවස දශක තුනක පමණ කාලයක් තිස්සේ සිනමාව හා කලාකටයුතුවල ආකරයක්ව පැවැති බව පැවසීම නිවැරදි වන්නේ ය. සුනිල් ගේ නිවස මහා ගංගාවන් එක්වන සන්ධිස්ථානයක් බඳු විය. මෙරට සිනමා හා සංගීත ලෝලීන් සුනිල් ගේ නිවහනින් ලත් ප්‍රතිලාභයන් මෙතෙකැයි මෙතෙක් විමසීමක් හෝ ලේඛනගත කිරීමක් හෝ සිදුව නැත.සුනිල් ගේ පංති සගයෙකු වන නීතිවේදී උපාලි අම්බලන්දූව, ඔහු පාසල් යන අවධියේ නිවසේ පැවැති දැඩි වාතාවරණය සිහිපත් කරන අතර තවත් පාසල් මිතුරකු වන කළමනාකාරිත්ව ගණකාධිකාරි සනත් ද සිල්වා , තරුණවියේ ඔවුනතර පැවති බැඳීම මතකයට නංවමින් කලාකටයුතු කෙරේ සුනිල් තුළ පැවති නැඹුරුව සිහිපත් කරයි.සුනිල් සිනමාව කෙරේ ආසක්ත වන්නේ සාහිත්‍යමය පසුබිමකින් යුත්, අභාවප්‍රාප්ත රංජිත් පලන්සූරිය නම් සිය පාසල් සගයකු සමඟය. රංජිත්, පැරණි යුගයේ කවියකු වූ සාගර පලන්සූරියගේ ළඟම ඥාතියෙකි. තුරුණුවියේ පසු වූ සුනිල් හා රංජිත් තුළ සිංහල සංස්කෘතිය කෙරේ දැඩි ඇල්මක් පැවති අතර ඔවුන් සතු කුසලතාවන් මුසු කරමින් “සිරිබෝ අයයි” හා “සරුංගලේ” යන චිත්‍රපට දෙක නිර්මාණය කිරීමට ඔවුහු පෙළඹුණහ.මේවා විශිෂ්ට සිනමා කෘතීන් නොවන බව යමෙකුට පැවසිය හැකි වුවත් සිනමා ලෝලීන් කෙරේ ඒවා යම් බලපෑමක් ඇති කළ බව නොරහසකි. ඒ සැලකිය යුතු පමණකට සිංහල සිනමාවේ මෙතෙක් පැවති රටාවෙන් වෙනස් වූ අතර ශ්‍රී ලංකා සමාජයේ යටිපැත්ත පිළිබිඹු කරන්නේ විය. පසුව දේශීය සිනමාවේ වඩාත් ඵලදායී චිත්‍රපට අධ්‍යක්ෂවරයකු බවට පත්වෙමින් සුනිල් චිත්‍රපට 19 ක් අධ්‍යක්ෂණය කළේ ය.සිංහල සිනමාවේ මුල් අවධිය මුළුමනින්ම ඉන්දීය සිනමාවේ අනුකරණයක් විය. එහෙත් 1970 ගණන්වලදී ශ්‍රී ලංකාවේ චිත්‍රපට නිෂ්පාදනයේ මූලික වෙනසක් ඇති වූ අතර ඊටත් කලින් 1956 නව සිනමාවක දියබෙත්ම සලකුණු කළේ ශ්‍රේෂ්ඨ චිත්‍රපට අධ්‍යක්ෂවරයකු වන ලෙස්ටර් ජේම්ස් පීරිස් විසිනි.ඔහුගේ ප්‍රථම චිත්‍රපටය වන “රේඛාව“ සිංහල සිනමාවේ කලාත්මක සන්ධිස්ථානයක් වූවා සේම එහි ප්‍රාණවත් මිහිරි ගීත කීපයක්ම අඩංගුව තිබිණ. ඉන්පසු සිනමා ක්ෂේත්‍රයේ ස්ථාවරත්වයක් ඇති කරගනිමින් ඔහු ‘ගම්පෙරළිය’ වැනි විශිෂ්ට චිත්‍රපට රැසක් දායාද කළේ ය.සංගීතය මනස ශික්ෂණය වන මගකි. ඊටත් වඩා එය අධ්‍යාපනයේ හා ප්‍රමෝදයේ අංගයක් වන්නේ ය. බටහිර සංගීතය මධ්‍යකාලීන යුගයේ ආගමේ ම කොටසක් විය. සැබවින්ම එය ආගමේ දාසයකු විය. මේ නිසා සංගීත නිර්මාණයන් සඳහා මධ්‍යකාලීන පල්ලියේ ඇප උපකාර ලැබිණ. පශ්චාත් ;රීමානු කාලයේ වසර දහස් ගණනකට වැඩි කලක් තිස්සේ සංගීතය හැඩගැස්වීමේලා බලපාන මූලික සමාජ ආයතනය බවට පත්ව තිබුණේ පල්ලියයි. ඉන්පසු සම්භාව්‍ය බැරෝක් හා රෝමන් යුගයන් පැවති සමයේ යුරෝපානු ජීවිතයේ අංගයක් ලෙස සංගීත සංදර්ශන ස්වරූපයෙන් එය වර්ධනය විය.ශ්‍රී ලංකාවේ සිනමාව කෙරේ ඉන්දීය සිනමාවේ බලපෑම ගැන සඳහන් කිරීමේදී ශ්‍රී ලංකාවේ පමණක් නොව දකුණු ආසියාවේ සෙසු ප්‍රදේශ වලද පැතිර ගිය අංගයක් වූයේ (ගීත හා විශේෂයෙන්ම හින්දි සිනමාවේ වැදගත් සංරචකයන් සහිත) සංගීතයයි.මෙහිදී ගාල්ලේ ”අතපත්තු වලව්වේ ඉතිහාසය” මැයෙන් විශිෂ්ට කෘතියක් රචනා කළ මගේ මිතුරකු වන වෛද්‍ය විශේෂඥ ජානක ගුණතිලක දැක්වූ අදහසක් මෙයට එක්කිරීම යෝග්‍ය යැයි සිතමි. බොහෝ අවස්ථාවන්හිදී අපේ සංස්කෘතික සංවර්ධනය කෙරේ නොමැකෙන අයුරින් සංස්කෘතියේ අභ්‍යන්තරයටම කාවැදී ඇත්තේ බාහිර බලපෑම් බව ඔහු පවසයි.පශ්චාත් ස්වාධීන මුල්කාලීන දේශීය චිත්‍රපට සංගීත අධ්‍යක්‍ෂවරු හින්දි ගීත කොපි කළේ කිසිදු ලජ්ජාවකින් තොරවය. දැඩි වෙහෙසක් ගෙන නිර්මාණය කළ එම ගීත බෙහෙවින් ගීතවත් විය. මෙහිදී මේ විශිෂ්ට ගණයේ හින්දි ගී තනු ගායනා කළ අය අතුරින් කීපදෙනකු වන මොහිදීන් බෙග්, ධර්මදාස වල්පොල හා ලතා වල්පොල සහ එච්. ආර්. ජෝතිපාල වැනි විශිෂ්ට ගායකයන්ගෙන් උපරිම ප්‍රයෝජන නෙළාගැනීමට සිංහල සංගීත අධ්‍යක්ෂවරු සමත් වූහ.මේ මුල් පරම්පරාවට අයත් එවන් අධ්‍යක්ෂකවරු තමන්ගේම ගී තනු නිර්මාණයට තරම් නිර්මාණ ශීලිත්වයක් කිසි විටෙක පිලිබිඹු නොළහ. නිර්මාණශීලිත්වය, පරිකල්පනය, නවීනත්වය හා දැඩි වෙහෙස සමඟ බැඳුණක් බැවින් ඊට වඩා කොපි කිරීම බෙහෙවින් පහසු කාර්යක් විය.කෙසේවෙතත් පශ්චාත් ස්වාධීන යුගය පුරා මෑතක් වන තුරුම ජන ප්‍රසාදයට පත් නිර්මාණ කළ විශිෂ්ට ගණයේ ඉන්දීය සංගීතඥයෝ ගණනාවක්ම සිටියහ.නිසැක වශයෙන්ම සැබෑ දේශීය ගී පද රචනයට මගපෑදූ පුරෝගාමියා වූයේ මර්සලීන් ජයකොඩි පියතුමාය. ගී පද රචනයෙහි ලා ඔහු තුළ පැවති පිබිදීම කතෝලික සබැඳියාවෙන් ඇති වූවක් ලෙස යමෙකුට හැඟී යා හැකි නමුදු ඔහුගේ ගී රචනා, මෙතෙක් කිසිදිනක අත්නොවිඳි ආකාරයන් සොබාදහම අනුවර්තනය කර දැක්වීමට ඔහු සතු දක්ෂතාවය පිලිබිඹු කළේ විය. සුදු සඳ එළියේ නල මත පොපියන... වැනි ඔහුගේ ගීත බෙහෙවින් මිහිරි විය. කුසලතා පිරි සෙසු ගීත රචකයන් හා ගීතනු නිර්මාපකයන් ගණනාවක්ම මතුවුණු නවයුගය ඇරඹුණේ ජයකොඩි පියතුමා ගෙනි.ඛේදනීය මරණයකින් දිවි මඟ කෙළවරවුණු ප්‍රේමකීර්ති ද අල්විස්ගේ සිට ජොහිනියානුවකු වන ආචාර්ය අජන්තා රණසිංහ දක්වා වන ගී පද රචකයන් කෙරෙන් මතු වූ නව සංගීත රටාව එතෙක් දිගුකලක් තිස්සේ පැවති ඉන්දීය සංගීත රටාවෙන් වියුක්ත වූ අතර රටම පිළිගත් පුළුල් පරාසයක ගීත රචනා ඔවුන් අතින් නිර්මාණය විය.මේ සම්බන්ධයෙන් ශ්‍රී ලංකාව දැඩි සේ වාසනාවන්ත විය. ප්‍රබල ජාතිකවාදී ගති ලක්ෂණ වලින් හෙබි සංගීතඥයින් රැසක් මෙරට සිටි අතර සංගීතයේ හා ගීතයේ නව මානයන් කරා මෙරට ජනතාව මෙහෙයවන ලද්දේ ඔවුන් විසිනි. මේ නව ප්‍රබෝධය තවදුරටත් අලංකාර වූයේ පණ්ඩිත් අමරදේව, වික්ටර් රත්නායක, සනත් නන්දසිරි, නන්දාමාලනී, වැනි විශිෂ්ට ගායක ගායිකාවන් නිසා ය.මේ හැම දෙනාම නුගේගොඩ වාසය කළ බව මගේ විශ්වාසයයි. ප්‍රසංගික කලාවේ කේන්ද්‍රයක් ලෙස නුගේගොඩට මහත් කීර්තියක් අත්කරදීමට එය හේතුවක් විය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>03</day>
    </date>
    <link>http://www.dinamina.lk/2013/10/03/_art.asp?fn=f1310035</link>
    <topic>මහ රැජනගේ ශ්‍රී ලංකා සංචාරයේසුවිශේෂී සිදුවීම්</topic>
    <author>සමුද්‍රා ලියනගේ</author>
    <content>පොදු රාජ්‍ය මණ්ඩලය බිහිවීම කෙරෙහි වැදගත් කාර්යභාරයක් දෙවැනි එළිසබෙත් මහ රැජන අතින් ඉටු විය. මහා බ්‍රිතාන්‍යයේ කිරුළ දැරූ හයවැනි ජෝර්ජ් රජුගේ අභාවයෙන් පසු රජුගේ වැඩිමහල් දියණිය වූ දෙවැනි එළිසබෙත් රැජිනට බ්‍රිතාන්‍ය කිරීටයේ රාජ්‍යත්වය හිමිවිය. එතුමිය මේ වන විට ලොව රටවල් බොහෝ ප්‍රමාණයක සංචාරය කර ඇත. ඒ අතරින් රැජිනගේ ලංකා සංචාරය අපට ඉතා වැදගත්ය. එය ලක් ඉතිහාසය වර්ණවත් වූ අවස්ථාවකි.වර්ෂ 1954 අප්‍රේල් 10 වැනිදා දෙවැනි එළිසබෙත් රැජින ප්‍රථම වරට ලංකා පොළොවේ පය තැබුව ද වර්ෂ 1952 ජනවාරි මස ඇය ලංකා සංචාරයක් සඳහා පිටත් විය. එහෙත් තම පියා වූ හයවැනි ජෝර්ජ් රජුගේ හදිසි අභාවය හේතුවෙන් ලංකා සංචාරය අවලංගු කොට නැවත සිය රට බලා පිටත් වීමට ඇයට සිදු විය.ඉන්පසු එළිසබෙත් මහ රැජින 1954 අප්‍රේල් 10 වැනිදා ලංකාවට පැමිණ අප්‍රේල් 21 වැනිදා දක්වා ලංකාවේ විවිධ පළාත්වල සංචාරය කරමින් විවිධ උත්සවාදියට සහභාගී වෙමින් කාලය ගත කළාය. එදා ලංකාවට පැමිණි රැජින ඉතා ගෞරවයෙන් කොළඹ දී පිළිගන්නා ලදී. ඇය සංචාරයේ යෙදුණේ තනිව නොව ඇගේ සැමියා වන එඩින්බරෝ ආදිපාදතුමා ද සමඟ ‘ගොතික්’ නම් නෞකාවෙනි.අප්‍රේල් 11 වැනිදා රාජකීය යුවළ වෙනුවෙන් කොළඹ අරලියගහ මන්දිරයේ දී සුවිශේෂ පිළිගැනීමේ උත්සවයක් එවකට අගමැතිව සිටි සර් ජෝන් කොතලාවල මහතා විසින් පවත්වා ඇත.එම විශේෂ උත්සවය රාත්‍රීයේ දී පවත්වා ඇති අතර එදින දහවල් කාලයේ දී රාජකීය යුවල “විජය” නෞකාව නැරඹීම සඳහා වරායට ගොස් එන අතරතුරදී සරමක් සහ බැනියමක් ඇඳ ගත් තරුණයෙකු ඔවුන් ගමන් ගත් මෝටර් රථය දෙසට පැනීමට උත්සාහ දරා ඇත. එහිදී වහාම ක්‍රියාත්මක වූ ආරක්ෂක භටයින් එම පුද්ගලයා අත්අඩංගුවට ගත් අතර එම පුද්ගලයා මානසික රෝගියෙකු බව පසුව තහවුරු විය.රැජිනගේ 28 වැනි උපන් දිනය ඇය සැමරුවේ ලංකා මාතාවගේ සෙවණේය. එය ද ඉතා සුවිශේෂී සිදුවීමකි. සංචාරය අතරතුර කාලයේ දී යෙදී තිබුණු මහ සිකුරාදා දිනයේ ඇය නුවරඑළියේ “හෝලි ට්රිනිට්” දේවස්ථානයේදී ආගමික කටයුතුවල නිරත වෙමින් විශේෂ දේව මෙහෙයකටද සහභාගි වූවාය.මෙම රාජකීය සංචාරයේ වැදගත්ම සිදුවීම යෙදී තිබුණේ අප්‍රේල් මස 12 වැනි දින දීය. නිදහස් ලංකාවේ තුන්වැනි වාරයේ දෙවැනි පාර්ලිමේන්තුව විවෘත කිරීම එදිනට නියමිතව තිබූ අතර එය නිදහස් චතුරස්‍රයේ දී සිදු විය.ඉතා අලංකාරවත් ලෙස නිදහස් චතුරස්‍රය වෙත පිවිසෙන මාර්ගය සරසා තිබුණි. ජාතික ගීයෙන් සහ මගුල් බෙර වාදනයෙන් පසුව පාර්ලිමේන්තුවේ සැසිවාරය විවෘත කරන ලද්දේ දෙවැනි එළිසබෙත් රැජින විසිනි. එහිදී ඇය රජයේ ඉදිරි වැඩසටහන පිළිබඳව ප්‍රකාශයක් ඉදිරිපත් කරන ලදී.අනතුරුව රජය වෙනුවෙන් ස්තූති කතාව පැවැත්වීම සභානායක, ආහාර හා කෘෂිකර්ම අමාත්‍ය ජේ. ආර්. ජයවර්ධන මහතා විසින් සිදු කරන ලදී. එහිදී ජයවර්ධනමහතා රජයේ ස්තූති කතාව සිංහල භාෂාවෙන් පැවැත්වීම ද සුවිශේෂී සිද්ධියක් විය. එය සැබවින්ම අංග සම්පූර්ණ කතාවක් විය. ඇය මෙසේ පාර්ලිමේන්තුවේ ස්තූති කතාව ඇසීමට රැඳී සිටීම ද විශේෂ සිද්ධියක් විය.අප්‍රේල් 14 වැනිදා උඩවැඩියා මල් ප්‍රදර්ශනයක් නැරඹීමට ගිය රාජකීය යුවළ ලංකා කලා මණ්ඩලය රීගල් සිනමාහලේ ඉදිරිපත් කළ නැටුම් සංදර්ශනයක් ද නැරඹුවෝ ය.අප්‍රේල් 15 වැනිදා ලංකාවේ විශේෂ දුම්රියකින් රැජින පොළොන්නරු සංචාරයකට එක් විය. එහිදී පොළොන්නරුවේ ගල් විහාරය, පරාක්‍රමබාහු රජ මාලිගාව, පරාක්‍රම සමුද්‍රය සහ සරස්වතී මණ්ඩපය ඇගේ අවධානයට යොමු වී ඇත. ඉන් පසු රැජින සීගිරිය නැරඹීමට ගොස් ඇති අතර එහිදී පුරාවිද්‍යා කොමසාරිස් සෙනරත් පරණවිතාන මහතා ඇයට එහි වැදගත්කම පැහැදිලි කර දී ඇත. සවස මාතලේ සංචාරයෙන් පසුව ඇය දුම්රියෙන් නුවරඑළිය බලා පිටත් වූවාය.අප්‍රේල් 19 වැනිදා රැජින ප්‍රමුඛ රාජකීයයෝ දළදා වහන්සේ නැරඹීම සඳහා මහනුවර දළදා මන්දිරය වෙත පැමිණියහ. එහිදී රැජින තම පාවහන් ගලවා ධාතු මන්දිරයට ඇතුළු වී ඉමහත් භක්තියකින් යුතුව දළදා වහන්සේ නැරඹුවාය. එදින රාත්‍රියේ දී පත්තිරිප්පුවේ සිට රැජින පෙරහැර නැරඹුවාය.අප්‍රේල් 20 වැනි දා පේරාදෙණිය මල්වත්තට ගිය රැජින එහි සිරි නරඹා සමරු වෘක්ෂයක් ද රෝපණය කළාය. අනතුරුව පේරාදෙණිය විශ්වවිද්‍යාලයේ විවෘත කිරීමේ උත්සවයකට සහභාගී වී එදිනම දුම්රියෙන් කොළඹ බලා පිටත්වූවාය.අප්‍රේල් 21 වැනිදා රැජිනගේ විසි අට වැනි උපන් දිනය යෙදී තිබීම සුවිශේෂී මතක සටහනක් විය. තවද එදින ම රැජින විසින් අගමැති කොතලාවල මහතා ප්‍රිවි කවුන්සල සහිත ධුරයකට පත් කිරීමෙන් අගමැති කොතලාවල මහතාට ගෞරවය පුද කළාය. කොළඹ නැව් ජැටිය ‘රැජින ජැටිය’ නමින් නම් කරන ලද්දේ ද එදිනමය.මෙදින ශ්‍රී ලංකාවට විශේෂත්වයක් ගෙන දෙන නිවේදනයක් දෙවැනි එළිසබෙත් රැජින විසින් ප්‍රකාශයට පත් කරන ලදී. එනම් මෙතෙක් ලංකාවේ අග්‍රාණ්ඩුකාර ධුරය දැරූ විස්කවුන්ට් සෝල්බරි සාමි මහතාගේ නිල කාලය අවසන් වන බැවින් 1954 ජූලි මස 17 වැනි දින සිට නව අග්‍රාණ්ඩුකාරවරයා ලෙස සර් ඔලිවර් අර්නස්ට් ගුණතිලක මහතා පත්කරන ලද බවයි.නිදහසින් පසුව ප්‍රථම සිංහල අග්‍රාණ්ඩුකාරවරයාගේ පත්වීම ද මෙසේ සිදුවීම විශේෂත්වයකි.ඇය දෙවැනි වරට ලංකාවට පැමිණියේ වික්ටෝරියා ව්‍යාපාරය විවෘත කිරීම පිණිස වර්ෂ 1981 දී ජේ. ආර්. ජයවර්ධන ජනපති සමයේදී ය.ලබන නොවැම්බර් මාසයේ දී පැවැත්වීමට නියමිත පොදු රාජ්‍ය මණ්ඩලීය සමුළුව ශ්‍රී ලංකාවට සුවිශේෂී අවස්ථාවක් වන අතර එහිදී පොදු රාජ්‍ය මණ්ඩලයේ නායිකාව වන මහ රැජිනගේ ලංකා සංචාර පිළිබඳ මතකයන් මෙසේ අපගේ මතකයට නැෙඟනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>04</day>
    </date>
    <link>http://www.dinamina.lk/2013/10/04/_art.asp?fn=n1310041</link>
    <topic>නිදන් හොරු</topic>
    <author>ගාමිණී ඔබේසේකර - පොළොන්නරුව විශේෂ</author>
    <content>පොළොන්නරුව රාජධානියේ පරාක්‍රමබාහු රජ සමයේ විසූ සුගලා දේවියගේ දේහය තැන්පත් කර තිබූ විශාල ගල් පර්වතය පුපුරුවා හැර දේහයේ තිබූ ස්වර්ණාභරණ පැහැරගෙන ඇතැයි කියන සිද්ධියක් සම්බන්ධයෙන් පොලිසිය පරීක්ෂණ අරඹා ඇත.මහවැලි “සී” කලාපයේ මීවත්පුර ගම්මානයේ විශාල ගල් පර්වතයක් මත සුගලාදේවියගේ දේහය ගල් ගුහාවක තැන්පත් කොට තිබූ බව පැවසෙන අතර, එය ගඩොල් බිත්තියකින් ආවරණය කර තිබූ බවට තොරතුරු හෙළිවී තිබේ.මීවත්පුර ප්‍රදේශයේ ගල්කොරියක් පවත්වාගෙන යන මුවාවෙන් මේ දේහය සොයාගෙන ඇති අතර, අඩි 8ක් පමණ දිගින් යුත් ගල් පෙට්ටියක සුගලාදේවියගේ දේහය තිබූ අතර, එය වනාන්තර පෙදෙසකට ගෙන ගොස් පුළුස්සා දමා ඇතැයි පොලිසියට තොරතුරු ලැබී ඇත.මේ දේහයේ රනින් කරන ලද ස්වර්ණාභරණ තිබූ බව පැවසෙන අතර, ඒවා කිසියම් පිරිසක් පැහැරගන්නට ඇතැයි විශ්වාස කෙරේ.පොළොන්නරුව ජ්‍යෙෂ්ඨ පොලිස් අධිකාරී සරත් කුමාර ජෝසප් මහතාගේ උපදෙස් පරිදි පොළොන්නරුව කොට්ඨාසයේ පුරාවිද්‍යා ආරක්ෂක ඒක‍කයේ ස්ථානාධිපති පොලිස් පරීක්ෂක ගාමිණී එදිරිසිංහ, කේ. ඒ. ඩී. වසන්ත, ඩබ්ලිව්. එම්. එස්. බී. හේවගේ, ආර්. ඇම්. අබේවංශ, දිලිප් කුමාර නිලධාරීහු පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>04</day>
    </date>
    <link>http://www.dinamina.lk/2013/10/04/_art.asp?fn=n1310042</link>
    <topic>රට ගොඩනඟන්න කැප වෙන්න</topic>
    <author>ධනුෂ්ක ගොඩකුඹුර</author>
    <content>ජය මෙන්ම පරාජයත් එක සේ අත්විඳ ඇති පක්ෂ‍යක් ලෙසින් එදා පරාජයේ දී ලැබූ අමිහිරි අත්දැකීම් සහ වේදනාවන් අද පරාජිතයන්ට අත්විඳීමට ඉඩ නොතබා නිහතමානීව ජයග්‍රහණය භුක්ති විඳින ලෙස ජනාධිපති මහින්ද රාජපක්ෂ මහතා එක්සත් ජනතා නිදහස් සන්ධානයේ ජයග්‍රාහී මන්ත්‍රීවරුන්ගෙන් ඉල්ලා සිටියේය.එක්සත් ජනතා නිදහස් සන්ධානය පළාත් සභා මැතිවරණයෙන් ලත් විශිෂ්ට ජයග්‍රහණයෙන් උදම් වන අතරම ඉන් මත් නොවී නිහතමානීව කටයුතු කළ යුතු බවත් ජනාධිපතිවරයා පැවසීය.නායකත්වයට, පාක්ෂිකයන්ට, සගයන්ට ඉතාම නින්දිත අයුරින් අපහාස කරමින් ඇතැම් විපක්ෂ කණ්ඩායම් හැසිරෙන ආකාරය තමා කිසිසේත් අනුමත නොකරන බව පැවසූ ජනාධිපතිවරයා එක්සත් ජනතා නිදහස් සන්ධානයේ මන්ත්‍රීවරුන් එවැනි හැසිරීම්වලින් වැළකිය යුතු බව අවධාරණය කළේය. ජනාධිපතිවරයා මෙසේ ප්‍රකාශ කළේ මධ්‍යම සහ වයඹ පළාත් මහ ඇමැතිවරුන්, ඇමැතිවරුන් සහ මන්ත්‍රීවරුන් දිවුරුම් දීමේ අවස්ථාවට ජනාධිපති ලේකම් කාර්යාලයේ දී ඊයේ (3) එක්වෙමිනි.මැතිවරණයෙන් ජයග්‍රහණය කළ සියලු මන්ත්‍රීවරුන් විශාල බලාපොරොත්තු ඇතිව සිටියත් සියලුදෙනාටම තනතුරු පිරිනැමීමට ඉඩක් නොමැති බව පෙන්වා දුන් ජනාධිපතිවරයා සියලුදෙනාම තනතුරුවලට සුදුස්සන් බවත් තනතුරු ප්‍රදානය කළේ පක්ෂයේ ‍ප්‍රධානතම කිහිපදෙනකු එක්ව කළ සාකච්ඡා අනුව බවත් පැවසීය.ජයග්‍රහණයෙන් පසුව එක ආසනයකට සීමා නොවී පළාතටම සේවය කිරීමට සූදානම් වන ලෙසත් විශේෂයෙන් ප්‍රධාන ඇමැතිවරුන්ට ආසන, ජාති, ආගම් හෝ කුල භේද අනුව සේවය කළ නොහැකි බවත් ජනාධිපතිවරයා අවධාරණය කළේය. රට හමුවේ තබා ඇති මහින්ද චින්තන වැඩපිළිවළ අනුව රට සංවර්ධනය කරා ගෙන යාමට කැප වන ලෙසත් ජනාධිපතිවරයා නව මන්ත්‍රීවරුන්ගෙන් ඉල්ලා සිටියේය. ශ්‍රී ලංකා නිදහස් පක්ෂයේ මහලේකම්, ඇමැති මෛත්‍රීපාල සිරිසේන, එක්සත් ජනතා නිදහස් සන්ධානයේ මහලේකම් ඇමැති සුසිල් ප්‍රේමජයන්ත මහත්වරු ද මෙහිදී අදහස් දැක්වූහ. මහා සංඝරත්න ප්‍රමුඛ සර්වාගමික පූජ්‍ය පක්ෂයත් අගමැති දි. මු. ජයරත්න මහතා ඇතුළු මැතිඇමැතිවරු ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>04</day>
    </date>
    <link>http://www.dinamina.lk/2013/10/04/_art.asp?fn=n1310043</link>
    <topic>දිවිනැඟුම අදියර 5 ඇරැඹෙයි</topic>
    <author>මහින්ද අලුත්ගෙදර</author>
    <content>රට පුරා ක්‍රියාත්මක දිවිනැඟුම වැඩසටහනේ පස්වන අදියර ආරම්භ කිරීමට රජය තීරණය කරයි.එළඹෙන මහ කන්නය ඉලක්ක කර ගනිමින් ලබන 11දා මේ ජාතික වැඩසටහන දීප ව්‍යාප්ත මට්ටමින් ආරම්භ කෙරෙන අතරඑදින පෙරවරු 10.11 ට යෙදෙන සුබ මොහොතින් උතුර දිසාව බලා පැළ සිටුවීමෙන් මෙය ආරම්භ කිරීමට නියමිත බව ආර්ථීක සංවර්ධන අමාත්‍යාංශය පවසයි.ජනාධිපති මහින්ද රාජපක්ෂ මහතාගේ ප්‍රධානත්ව‍යෙන් ඇරඹෙන එම පැළ සිටුවීමේ ව්‍යාපාරය ප්‍රාදේශීය ලේකම් කොට්ඨාස 324කට අයත් ග්‍රාමසේවා වසම් 14,008ක ක්‍රියාත්මක කෙරෙන බවද ඊට සමඟාමීව ආදර්ශ ගෙවතු 125,000ක් ස්ථාපිත කිරීමට නියමිත බවද එම අමාත්‍යාංශය පෙන්වාදෙයි.ගෘහ ආර්ථිකය ගොඩනැඟීම තුළින් රටේ ආර්ථිකයට පුනර්ජීවයක් ලබාදීම උදෙසා "ඉසුරුමත් නිවහනක් අසිරිමත් මව්බිමක්" යන තේමාව යටතේ දිවි නැඟුම ප්‍රථම අදියර පසුගිය 2011 වසරේ මාර්තු මස ආරම්භ වූ අතර එය මේවන විට සියලු දෙනාම දායකකර ගනිමින් වතු, ග්‍රාමිය සහ නාගරික මට්ටමෙන් ක්‍රියාත්මක වෙයි. දැනටමත් ගොවිජන සංවර්ධන මධ්‍යස්ථාන මුල්කරගෙන කෘෂිකර්ම පර්යේෂණ සහ නිෂ්පාදන සහකාරවරුන්ගේ සම්බන්ධීකරණයෙන් හදුනාගෙන ඇති ආදර්ශ ගෙවතු 125,000ක් ස්ථාපිත වැඩසටහන ද පස්වන අදියර සමඟම ආරම්භ කෙරේ. සෑම ග්‍රාම‍සේවා වසමක්ම ආවරණය වන පරිදි තෝරා ගත් ගෘහ ඒකක සඳහා එළවළු බීජ කට්ටල ලක්ෂ 14ක් ද, පලතුරු පැළ ලක්ෂ 23ක් ද සමඟින් පොල් පැළ, කුළුබඩු බෝග , ‍ඖෂධ පැළ නොමිලේ ජනතාව වෙත ලබා දීමට කටයුතු කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>04</day>
    </date>
    <link>http://www.dinamina.lk/2013/10/04/_art.asp?fn=n1310044</link>
    <topic>ඉන්දියාව සමඟ ගිවිසුම් අස්සන් කෙරෙයි</topic>
    <author>චමීර ඇල්ලදෙණිය</author>
    <content>ඉන්දියාව හා ශ්‍රී ලංකාව අතර රාජ්‍ය තාන්ත්‍රික සබඳතා තව දුරටත් ශක්තිමත් කරමින් යෝජිත ත්‍රිකුණාමලය සාම්පූර් ගල් අඟුරු විදුලි බලාගාර ව්‍යාපෘතිය සඳහා දෙරට අතර ගිවිසුම් ලබන 7වැනි දා අත්සන් තැබීමට නියමිතය.ඒ අනුව ශ්‍රී ලංකා රජය වෙනුවෙන් ලංකා විදුලිබල මණ්ඩලයද, ඉන්දීය රජය වෙනුවෙන් ඉන්දීය “ජාතික තාපබල සංස්ථාව”ද ගිවිසුමට අත්සන් තැබීමට නියමිතය. සාම්පූර් ගල්අඟුරු විදුලි බලාගාරය මඟින් මෙගාවොට් 500 ක විදුලිය ධාරිතාවයක් ජාතික විදුලිබල පද්ධතියට සම්බන්ධ කෙරේ. ඒ අනුව අනාගතයේ දී ඇති විය හැකි විදුලිය ඉල්ලුමට සාපේක්ෂව, විදුලිය අවශ්‍යතා මෙම ව්‍යාපෘතියත් සමඟ සපුරා ගැනීමට හැකියාව ලැබේ. සමස්ත ව්‍යපෘතියට වැය කරන මුදල ඩොලර් මිලියන හයසියයක් (600) පමණ වනු ඇති බවට ඇස්තමේන්තු කර ඇත. ගිවිසුම අත්සන් තබා වසරක් ඇතුළත ඉදිකිරිම් ආරම්භ කළ යුතුව ඇති අතර එය 2017 වසරේ අවසන් කර, විදුලිය නිපදවීමට නියමිතය.මෙගාවොට් 250ක ධාරිතාවයෙන් යුත් ජනක යන්ත්‍ර දෙකක් සාම්පූර් ගල්අඟුරු විදුලිබල ව්‍යාපෘතියට අයත් වේ. එහි නිපදවන විදුලිය සාම්පූර් සිට හබරන හරහා වේයන්ගොඩ, ග්‍රිඩ් විදුලි උපපොළ දක්වා, අධිසැර සම්ප්‍රේෂණ මාර්ග ඔස්සේ ගෙනවිත්, ජාතික විදුලිබල පද්ධතියට සම්බන්ධ කිරීමට නියමිතය. ලංකා විදුලිබල මණ්ඩලය හා ඉන්දීය, “ ජාතික තාපබල සංස්ථාව” ඒකාබද්ධව පිහිටවනු ලැබූ ත්‍රිකුණාමලය විදුලි සමාගම, සාම්පූර් ගල්අඟුරු බලාගාරයේ සියලු පරිපාලන කටයුතු සිදුකරනු ඇත. ජනාධිපති මහින්ද රාජපක්ෂ මහතා 2005 වසරේ ඉන්දියාවේ සිදුකළ නිල සංචාරයේ ප්‍රතිඵලයක් ලෙස ත්‍රිකුණාමලය සාම්පූර්හි ගල් අඟුරු විදුලි බලාගාරයක් ඉදිකිරීම සඳහා මූලික සාකච්ඡා පැවැත්විනි.විවිධ තත්ත්වයන් යටතේ ප්‍රමාද වෙමින් පැවති සාම්පූර් ගල් අඟුරු විදුලි බලාගාර ව්‍යාපෘතිය ජනාධිපති මහින්ද රාජපක්ෂ මහතාගේ පූර්ණ මඟ පෙන්වීම මත, ආර්ථික සංවර්ධන අමාත්‍ය බැසිල් රාජපක්ෂ මහතාගේ මෙහෙයවීමෙන්, කඩිනමින් ක්‍රියාත්මක කරවීමට අවශ්‍ය සියලු විධිවිධාන යෙදීම, වත්මන් විදුලිබල හා බලශක්ති ඇමැති පවිත්‍රා වන්නිආරච්චි මහත්මිය මැදිහත්වීම මත සිදුවීම විශේෂත්වයකි.ඉන්ධනවලින් විදුලිය නිෂ්පාදනය කිරීමට යන, වියදමට සාපේක්ෂව ඉතා අඩු වියදමකින් විදුලිය නිෂ්පාදනය කිරීමේ මාර්ගයක් ලෙස, ගල් අඟුරු විදුලි බලාගාර භාවිතා කිරීම ලෝකයේ සුලබව පවතී..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>04</day>
    </date>
    <link>http://www.dinamina.lk/2013/10/04/_art.asp?fn=n1310045</link>
    <topic>පොදු රද සමුළුවෙන් ශ්‍රී ලංකාව ලෝකයා හමුවේ ඔසවා තැබිය හැකියි</topic>
    <author>මහින්ද අලුත්ගෙදර</author>
    <content>පොදුරාජ්‍ය මණ්ඩලීය සමුළුව ශ්‍රී ලංකාවේ දී පැවැත්වීමත් සමඟ ඕනෑම මට්ටමේ ජාත්‍යන්තර සමුළුවක් ශ්‍රී ලංකාවේ දී පැවැත්වීමට ශක්තියක් ඇතැයි ලෝකයට පසක්වන බව තැපැල්පති රෝහණ අභයරත්න මහතා ප්‍රකාශ කරයි. දශක තුනක යුද ගැටුම් නිමාවට පත්කළ ශ්‍රී ලංකාව විවිධ අභියෝග, බාධක මධ්‍යයේ වේගයෙන් ඉදිරියට ගමන් කරන බව පෙන්වාදෙන ඒ මහතා මේ වනවිට රටපුරා සීග්‍ර සංවර්ධනයක් ඇතිවී තිබෙන බවද උතුරු හා නැඟෙනහිර පළාත් ඇතුළුව රටේ සෑම ජන කොටසක්ම එහි ප්‍රතිලාභ ලබන බවද සඳහන් කරයි.මෙවැනි ජාත්‍යන්තර මට්ටමේ සමුළුවක් ශ්‍රී ලංකාවේ දී පැවැත්වීමෙන් අපේ රටට ඉහළ පිළිගැනීමක් අත්වනවා පමණක් නොව ඒ හරහා ආර්ථික, වාණිජ, වෙළෙද ඇතුළුව ක්ෂේත්‍ර රැසකින් ප්‍රතිලාභ අත්වන බවද කියා සිටී.මේ අතර තැපැල්පතිවරයා පෙන්වාදෙන්නේ උතුරු නැඟෙනහිර පළාත් ඇතුළුව එක් එක් ප්‍රදේශ ලබා තිබෙන සංවර්ධනය දැක ගැනීමට විදෙස් රාජ්‍යතාන්ත්‍රිකයන්ට මෙහිදී අවස්ථාව සැළසෙන බවත් එහි ප්‍රතිඵලයක් වශයෙන් රටේ ඉදිරි සංවර්ධන කටයුතු වෙනුවෙන් ඔවුන්ගේ සහයෝගය ලබා ගැනීමට හැකිවනු ඇති බවත්ය. මෙය අපේ රටේ ඉදිරි ගමනට විශාල ශක්තියක් බවද ඒ මහතා පෙන්වා දෙයි.එළඹෙන නොවැම්බර් මාසයේ ශ්‍රී ලංකාවේදී පැවැත්වීමට නියමිත පොදුරාජ්‍ය මණ්ඩලීය සමුළුව සඳහා ලෝකයේ රටවල් 53 ක රාජ්‍ය නායකයන්, මැති ඇමැතිවරුන් ඇතුළු රාජ්‍යතාන්ත්‍රිකයන් විශාල සංඛ්‍යාවක් පැමිණීමට නියමිත බවද මේ අවස්ථාවේදී ලෝකයේ සෙසු රටවල් සමඟ සමීප සබඳතා පවත්වා ගැනීමෙන් ව්‍යාපාරික සහ ආයෝජන ක්ෂේත්‍රයන්ට වැඩි වාසි අත්කරගත හැකි බවද හෙතෙම පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>04</day>
    </date>
    <link>http://www.dinamina.lk/2013/10/04/_art.asp?fn=n1310046</link>
    <topic>තැන්පතුකරුවන්ට මුදල්-පොලී නො ගෙවූ ඔකඳට නඩු</topic>
    <author>නෙල්කා මැදගෙදර</author>
    <content>තැන්පතුකරුවන්ගේ මුදල් හෝ ඊට අදාළ පොළි මුදල් ආපසු ගෙවිම පැහැර හරිමින් සිටින ඔකඳ ෆිනැන්ස් සහ ඔකඳ ඉන්ටවස්ට්මන්ට් යන සමාගම්වල අධ්‍යක්ෂ මණ්ඩලයට එරෙහිව නඩු පැවරීමට ඇති හැකියාව පිළිබඳව වහාම සොයා බලන්නැයි ශ්‍රේෂ්ඨාධිකරණය නීතිපතිවරයාට ඊයේ (3) නියෝග කෙළේය.මේවන විට එම සමාගම සම්බන්ධයෙන් නීතිපතිවරයා හමුවෙහි ඇති කරුණු සහ වාර්තා සැලකිල්ලට ගෙන එම අධිචෝදනා ගොනු කරන ලෙස නියම කෙරිණි.එම මූල්‍ය සමාගම ඈවර කිරීමට නියම කරමින් වාණිජ මහාධිකරණය මිට පෙර ලබා දි ඇති නියෝගය අනුව එම ඈවර කිරීමේ කටයුතු කඩිනමින් සිදුවන්නේ ද යන්න පිළිබඳව සැලකිල්ල යොමු කරන ලෙසට වාණිජ මහාධිකරණයට ද දැනුම් දෙන ලදි.රුපියල් මිලියන 400ක් වූ සිය තැනුපතු මුදල් ගෙවිම පැහැර හැරීම සම්බන්ධයෙන් එම මූල්‍ය සමාගම්වලට එරෙහිව තැන්පතුකරුවන් පිරිසක් ගොනු කළ මූලික අයිතිවාසිකම් පෙත්සමක් කැඳවු අවස්ථාවේ දී ශ්‍රේෂ්ඨාධිකරණය මෙම නියෝගය කෙළේය.අගවිනිසුරු මොහාන් පිරිස්, චන්ද්‍රා ඒකනායක, ප්‍රියසාත් ඩෙප් යන ශ්‍රේෂ්ඨාධිකරණ විනිසුරු මඩුල්ල ඉදිරියෙහි මෙම පෙත්සම කැඳවන ලදි.‍ඔකඳ ෆිනැන්ස් සහ ඔකඳ ඉන්ටවෙස්ට්මන්ට් යන සමාගම්වල තැන්පත් කළ මුදල් ආපසු නො ගෙවීම සම්බන්ධයෙන් වාණිජ මහාධිකරණයෙහි නඩුවක් විභාග වන අතර එම අධිකරණය කළ නියෝගයකට අනුව එම සමාගම් සතු දේපළ වෙන්දේසි කරණ බව නීතිඥවරු අධිකරණයට දන්වා සිටියහ.ඒ අනුව එම වෙන්දේසි ක්‍රියාවලියෙහි ප්‍රගතිය සම්බන්ධයෙන් අධිකරණය නිතිඥවරුන්ගෙන් විමසා සිටියහ.එහි වෙන්දේසිකරුවන් වෙනුවෙන් පෙනි සිටි නිතිඥ දිපිකා රත්නායක මහත්මිය මෙහි දී කරුණු ඉදිරිපත් කරමින් කියා සිටියේ පුත්තලම සහ සීගිරිය ප්‍රදේශවල එම මුල්‍ය සමාගම් සතුව පවතින ඉඩම් දෙකක් වෙන්දේසි කිරීමට යොමු කර ඇතැත් එම කටයුතු තවමත් සාර්ථකව අවසන් කළ නොහැකිව සිටින බවය.මෙහිදි පෙත්සම් කරුවන් වෙනුවෙන් පෙනී සිටි නිතිඥ ජේ.සි වැලිඅමුණ මහතා අධිකරණයට කියා සිටියේ සැලකිය යුතු කාලයක් ගතවී ඇතැත් තැන්පතුකරුවන්ගේ මුදල් ආපසු ගෙවිම සම්බන්ධයෙන් අර්ථවත් පියවරක් ගත් බව දක්නට නැති බවය. මෙහි දී ඔකඳ ෆිනැන්ස් සහ ඔකඳ ඉන්ටවෙස්ට්මන්ට් යන සමාගම් වෙනුවෙන් පෙනි සිටි ජනාධිපති නීතිඥ ෆයිස් මුස්තාපා මහතා සඳහන් කළේ වාණිජ මහාධිකරණයෙහි නියෝගයකට අනුව එම මූල්‍ය සමාගම් ඈවර කිරිමට පියවර ගැනිම අර්ථවත් පියවරක් ලෙස දැක්විය හැකි බවය.කරුණු සලකා බැලූ ශ්‍රේෂ්ඨාධිකරණය අදාළ වෙන්දේසි ක්‍රියාවලියෙහි ප්‍රගතිය අධිකරණයට වාර්තා කරන ලෙසද ඊළඟ නඩු දිනයේ දී අධිකරණයෙහි පෙනි සිටින ලෙසද වෙන්දේසිකරුවන්ගේ නීතිඥවරියට නියම කෙළේය.ගම්පහ ප්‍රදේශයෙහි පදිංචි වි.නිමල් ඇතුළු දස දෙනකු මෙම පෙත්සම ගොනු කර තිබුණි.ඔකඳ ෆිනැන්ස් සහ ඔකඳ ඉන්ටවෙස්ට්මන්ට් සමාගම් සහ එහි අධ්‍යක්ෂ එම්. බි. ඔකඳ සිල්වා, කළමනාකාර අධ්‍යක්ෂ එම්.බී ධනපාල , ශ්‍රී ලංකා මහ බැංකුව, එහි බැංකු නොවන මූල්‍ය සමාගම් අධීක්ෂණ දෙපාර්තමේන්තුවෙහි අධ්‍යක්ෂ වරයා ඇතුළු පිරිසක් පෙත්සම මගින් වගඋත්තර කරුවන් කොට සිටියහ.වගඋත්තරකාර මූල්‍ය සමාගම්වල මුදල් ආයේජනය කළ තමන් එය ලියාපදිංචි මූල්‍ය සමාගමක් ද යන්න මහ බැංකුවෙන් විමසා සිටි බවත් , ඊට ප්‍රතිචාර නොදැක් වූ මහ බැංකුව තමන් සමාගම්වල ලැයිස්තුව ප්‍රසිද්ධ කළ අතර ඉහත සමාගම් වල නම් එහි නොතිබූ බවත් පෙත්සම්කරුවෝ පවසති. ඒ අනුව සැක සිතු තමන් මුදල් ආපසු ගැනීමට ගිය අවස්ථාවේ එම මුදල් හෝ ඊට හිමි පොලී මුදල් ගෙවීම පැහැර හැරීමට එහි අධ්‍යක්ෂමණ්ඩලය කටයුත් කළ බවත් පෙත්සමෙහි සඳහන් වේ .පෙත්සම දෙසැම්බර් මස 6වැනි දා කැඳවීමට නියම විය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>04</day>
    </date>
    <link>http://www.dinamina.lk/2013/10/04/_art.asp?fn=n1310047</link>
    <topic>නැවත සමීක්ෂණයට අයදුම්පත් 15දාට පෙර</topic>
    <author>සුභාෂිණී සේනානායක</author>
    <content>පහ වසර ශිෂ්‍යත්ව විභාගය නැවත සමීක්ෂණයට ඔක්තෝබර් 15වැනි දාට පෙර නැවත සමීක්ෂණ ඉල්ලුම්පත්‍ර ඉදිරිපත් කළ යුතු බව විභාග දෙපාර්තමේන්තුව දැනුම් දෙයි. ප්‍රතිඵල සම්බන්ධයෙන් සෑහීමකට පත් විය නොහැකි නම් පාසලේ විදුහල්පතිවරයා මඟින් නැවත සමීක්ෂණ අයදුම්පත්‍ර විභාග දෙපාර්තමේන්තුවට යොමු කළ යුතුය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>04</day>
    </date>
    <link>http://www.dinamina.lk/2013/10/04/_art.asp?fn=n1310048</link>
    <topic>වයඹ-මධ්‍යම 2/3ක බලය සන්ධානයට</topic>
    <author>ධනුෂ්ක ගොඩකුඹුර</author>
    <content>මධ්‍යම සහ වයඹ පළාත් සභාවල තුනෙන් දෙකක බහුතර බලය එක්සත් ජනතා නිදහස් සන්ධානයට හිමිව තිබෙන බව එම සන්ධානයේ මහලේකම්, ඇමැති සුසිල් ප්‍රේමජයන්ත මහතා ඊයේ (3) ප්‍රකාශ කළේය.එක්සත් ජනතා නිදහස් සන්ධානයෙන් පළාත් සභා මැතිවරණයට තරග කර ජයග්‍රහණය කළමන්ත්‍රීවරුන් සහ සන්ධානයේ සහෝදර පක්ෂ වන ලංකා කම්කරු කොන්ග්‍රසය, ශ්‍රී ලංකා මුස්ලිම් කොන්ග්‍රසය, කඳුරට ජනතා පෙරමුණ දිනා ගත් මන්ත්‍රී ධූරද සමඟ මෙම තුනෙන් දෙකක බලය හිමි ව ඇති බව ඇමැතිවරයා කීවේය.මධ්‍යම පළාතේ සන්ධානය දිනා ගත් මන්ත්‍රී ධූර 36 සමඟ කඳුරට ජනතා පෙරමුණ නුවරඑළියෙන් දිනාගත් මන්ත්‍රී ධූරයත් ලංකා ‍කම්කරු කොන්ග්‍රසය මහනුවරින් සහ මාතලෙන් දිනා ගත් මන්ත්‍රී ධූර දෙකත් මුස්ලිම් කොන්ග්‍රසය මහනුවරින් දිනා ගත් මන්ත්‍රී ධූර එකත් සමඟින් මන්ත්‍රී ධූර 40කට හිමිකම් කියන අතර එය පළාත් සභාවේ සමස්ත මන්ත්‍රී ධූර 58න් තුනෙන් දෙකකි.වයඹ පළාතේ සන්ධානය දිනා ගත් මන්ත්‍රී ධූර 34 සමඟින් මුස්ලි‍ම් කොන්ග්‍රසයේ කුරුණෑගල සහ පුත්තලම මන්ත්‍රී ධූර දෙකත් සමඟ මන්ත්‍රී ධූර 36කට හිමිකම් කියන අතර එය පළාතේ සමස්ථ මන්ත්‍රී ධූර සංඛ්‍යාව වන මන්ත්‍රී ධූර 52න් තුනෙන් දෙකක බලයකි.ඇමැතිවරයා මෙසේ ප්‍රකාශ කළේ මධ්‍යම සහ වයඹ පළාත් මහඇමැතිවරුන්, ඇමැතිවරුන්, මන්ත්‍රීවරුන් දිවුරුම් දීමේ අවස්ථාවට ඊයේ (3) එක්වෙමිනි. .</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>04</day>
    </date>
    <link>http://www.dinamina.lk/2013/10/04/_art.asp?fn=n1310049</link>
    <topic>රට විනාශ කිරීමේ කුමන්ත්‍රණ ගැන ආණ්ඩුව කල්පනාවෙන් කටයුතු කළ යුතුයි</topic>
    <author>උපාලි කරුණාරත්න</author>
    <content>රටට එරෙහිව මේ මොහොතේ වර්ධනය වෙමින් පවතින අහිතකර තත්ත්වයන් පිළිබඳව රජය දැඩි අවධානය යොමු කළ යුතු බව ජාතික සංවිධාන එකමුතුව පෙන්වා දෙයි. ශ්‍රී ලංකාවේ මිතුරු රාජ්‍යයන් වන රුසියාව සහ චීනය රටට එරෙහිව පෙළ ගැස්වීමේ ජාත්‍යන්තර කුමන්තුණයක් ඉතා සූක්ෂම අන්දමින් ක්‍රියාත්මක වන බව ද එම සංවිධානය ප්‍රකාශ කරයි.රට විනාශ කිරීමට කුමන්ත්‍රණකරුවන් ක්‍රියාත්මක කරන වැඩ පිළිවෙල පිළිබඳ රටේ ජනතාව වැඩි වැඩියෙන් දැනුවත් කළ යුතු බව ප්‍රකාශ කළ ජාතික සංවිධාන එකමුතුවේ කැඳවුම්කරු ආචාර්ය ගුණදාස අමරසේකර මහතා එම කටයුත්තේ දී මාධ්‍යයට සුවිශාල වගකීමක් පැවරෙන බව ද කීය.මේ තොරතුරු අනාවරණය වූයේ ඊයේ ( 03 ) කොළඹ දී පැවැත්වූ මාධ්‍ය හමුවක දී ය. දෙමළ ජාතිවාදීන් රට බෙදීමට විවිධ උත්සාහයන් කරනවා. අධිරාජ්‍යවාදීන් රට විනාශ කිරීමට තවත් එක් පෙරමුණකින් ක්‍රියාත්මක වනවා. ප්‍රභාකරන් ගේ ත්‍රස්තවාදය පිටුපස සිටි දේශපාලන ත්‍රස්තවාදය පිළිබඳ දැඩි අවධානය යොමු කරන්න ඕනෙ. එමගින් ප්‍රභාකරන්ට එරෙහි සටනේ දෙවැනි අදියර ක්‍රියාත්මක කරන්න ඕනෙ. ඉදිරියේ දී මානව හිමිකම් කඩ කළ බවට චෝදනා එල්ල කරමින් විවිධ පීඩන එල්ල කරමින් රට අස්ථාවර කිරීමට බටහිර රටවල් උත්සාහ කරනවා යැයි මෙහි දී පැවසුවේ ආචාර්ය ගුණදාස අමරසේකර මහතා ය.දේශප්‍රේමී භික්ෂු පෙරමුණේ ලේකම් බෙංගමුවේ නාලක හිමිමේ රට සුඩානයක් ටිමෝරයක් කරන්න තමයි සමහරුන් උත්සාහ කරන්නෙ. මෙවැනි තත්ත්වය වැලැක්වීමට අපි සියලු දෙනා කටයුතු කරන්න ඕනෙ. ඒක ජාතික යුතුකමක්. අපේ රට පිහිටා තිබෙන ආකාරය ලෝක බලවතුන්ට ඉතා වැදගත්. ‍ඒ සම්බන්ධයෙන් දේශපාලනඥයන් ගැඹුරු අවබෝධයකින් කටයුතු කළ යුතුයි. විශේෂයෙන් විරුද්ධ පක්ෂයේ දේශපාලනඥයන් සෑම අවස්ථාවකම උත්සාහ කරන්නෙ රජය පෙරලන්න. ඔවුන් ද රටේ අනාගතය සම්බන්ධයෙන් නිවැරදිව සිතන්න ඕනෙ. ජනාධිපතිතුමා රටට දක්වන හිතවත් කම සම්බන්ධයෙන් අපට කිසිම සැකයක් නැහැ.දේශ හිතෛෂී ජාතික ව්‍යාපාරයේ මහ ලේකම් වෛද්‍ය වසන්ත බණ්ඩාර මහතා-කුමන්ත්‍රණකරුවන් දන්නවා චීනය සහ රුසියාව ශ්‍රී ලංකාවට හිතවත් බව. ඒකයි ඔවුන් චීනය හා රුසියාව අපෙන් දුරස් කිරීමට විවිධ දේ කරන්නෙ. ඉන්දියාව ද අපට එරෙහි කුමන්ත්‍රණයේ ප්‍රබල භූමිකාවක් සූක්ෂමව රඟ දක්වනවා.අමෙරිකා එක්සත් ජනපදයට සහ ඉන්දියාවට ත්‍රිකුණාමලය ප්‍රදේශය ඉතා වැදගත් වෙනවා. චීනයට පහර දීමට අවශ්‍ය වුවහොත් ත්‍රිකුණාමලය ප්‍රයෝජනයට ගැනීමට පුළුවන්. අප ඉන්දියාවේ සහ අමෙරිකාවේ කපටිකම්වලට හසු වී ක්‍රියා කළහොත් විවිධ අන්දමින් අපට උපකාර කරන චීනය අපත් සමග අමනාප වෙයි. මෙම අවස්ථාවේ දී අප ඉතා නිවැරදි දේශපාලන උපාය මාර්ග අනුගමනය කළ යුතුයි.දෙමළ ජාතික සන්ධානයේ බෙදුම්වාදයට ඇතැම් මුස්ලිම් කොටස් ද එක්වන බව පෙනෙනවා. ප්‍රභාකරන් දෙමළ තරුණයන්ගේ සයනයිඩ් කරල බෙල්ලෙ එල්ලුවා වගේ මුස්ලිම් තරුණයන්ගේ කරෙත් සයනයිඩ් කරල් එල්ලන්න හදනවාද කියා අපි මුස්ලිම් අන්තවාදයෙන් ප්‍රශ්න කරනවා.දෙමළ ජනතාව අතර ද සිංහල දෙමළ එකමුතු කම ඇති කරන්න උත්සාහ කරන බුද්ධිමතුන් ද සිටිනවා. දෙමළ ජාතික සන්ධාන්යේ දුෂ්ඨකම් ලෝකයටම හෙළි කරන්න ඕනෙ. එක්සත් ජාතීන් යොදා ගනිමින් ස්වයං පාලනයක් ඇති කරනවා යයි පවසමින් අපව බිය ගන්වන්නත් ඔවුන් උත්සාහ ගන්නා බව පෙනෙනවා. හැබැයි එවැනි සිදුවීම් ලෝකයේ ඇති වෙලා තිබෙන බව ද අප සිහියේ තබා ගන්න ඕනෙ. රටට එරෙහි කුමන්ත්‍රණ දිහා නිකම්ම නිකං බලාගෙන සිටියොත් විශාල විනාශයක් සිදුවන්න පුළුවන්..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>04</day>
    </date>
    <link>http://www.dinamina.lk/2013/10/04/_art.asp?fn=n13100410</link>
    <topic>ජුලි වර්ජකයන්ගේ  ඉඩම් ඔප්පු කෝ?</topic>
    <author>ගාල්ල දිසා සමුහනන්දසිරි වැලිගමගේ</author>
    <content>ජුලි වර්ජකයන් සදහා අක්මිමන, සන්නයින් සුනාමි ගම්මානයෙන් ලබාදුන් නිවාස සඳහා ඔවුනට ඔප්පු ලබාදීම නිවාස සංවර්ධන අධිකාරිය හා ප්‍රාදේශිය ලේකම් කාර්යාලය අතර ඇතිවී ඇති ගැටුමක් නිසා එය මෙවරත් නතර වී ඇතැයි වාර්තා වේ.ගාල්ල අතිරේක දිසා ලේකම්වරිය පවසා සිටියේ මේ ඉඩම 44 වගන්තිය යටතේ පවරාගත් එකක් බවත් ඉඩමේ මුළු වටිනාකම ලේකම් කාර්යාලයට දෙන තෙක් කිසිදු ඉඩමකට ඔප්පු ලබා දිය නොහැනි බවය.නිවාස සංවර්ධන අදිකාරිය මෙහිදී පවසා සිටියේ මේ සම්බන්ධයෙන් කිසියම් පොලි මුදලක් ලේකම් කාර්යාලයෙන් ලැබිය යුතුව ඇති බවය.මේ ඉඩම පවරා ගත් එකක් බවත් ඒ සදහා අයිතිකරුවනට හිමි වන්දි මුදල් ඔවුනට ලබා දෙන තෙක් කිසිම ඉඩම් කැබැල්ලකටවත් ඔප්පුවක්වත් ලබාදිය නොහැකි තත්වයක් උදා වී ඇති බවය.අසුවේ ජුලි වර්ජකයන් හට ඉඩම් කැබැලි 360 ක් පමණ එදා බෙදාදුන් බවත්, ආයතන දෙකක් අතරේ ඇති වී ඇති ගැටලුව නිසා වසර 33 ක් ගත වී යන මේ මොහොතේ මේ අසරණයන් හට තම ඉඩමට හිමි ඔප්පුව ලබා ගැනීමට නොහැකි වී ඇතැයි මේ ඉඩම් කට්ටිකරුවන්ගේ සංගමය පවසා සිටි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>04</day>
    </date>
    <link>http://www.dinamina.lk/2013/10/04/_art.asp?fn=n13100411</link>
    <topic>පාලිත කොහොනට එ.ජා. මහා සභාවේ නව නතතුරක්</topic>
    <author/>
    <content>එක්සත් ජාතීන්ගේ මහා සභාවේ හයවැනි කමිටුවේ (නීති) සභාපතිවරයා වශයෙන් එම සංවිධානයේ නිව්යෝර්ක්හි ශ්‍රී ලංකා නිත්‍ය නියෝජිත සහ තානාපති ආචාර්ය පාලිත කොහොන මහතා තෝරාගෙන ඇත.ඒ අනුව එම නීති කමිටුවේ සභාපතිවරයා වශයෙන් පත්කළ පළමු ශ්‍රී ලාංකිකයා ආචාර්ය පාලිත කොහොන මහතා වන අතර ආසියා පැසිෆික් කණ්ඩායම විසින් ඒ මහතාගේ නම අනුමතකර තිබූ බවද විදේශ කටයුතු අමාත්‍යාංශය පවසයි.මීට පෙර 1958 වසරේදී එක්සත් ජාතීන්ගේ අයවැය පිළිබඳ පස්වැනි කමිටුවේ සහ1960 වසරේ අවිහරණය පිළිබඳ කමිටුවේ සභාපතිවරයා වශයෙන් එවකට ශ්‍රී ලංකා තානාපති ශ්‍රීමත් ක්ලෝඩ් කොරයා මහතා තෝරාගෙන තිබෙන බව සදහන් කරන විදේශ කටයුතු අමාත්‍යාංශය එයින් අනතුරුව 1993 වසරේදී යටත් විජිතහරණය පිළිබඳ 4 වැනි කමිටුවේ සභාපතිවරයා වශයෙන් ස්ටැන්ලි කල්පගේ මහතා‍ තෝරාගෙන තිබේ.පසුගියදා පැවැති එක්සත් ජාතීන්ගේ මහා මණ්ඩලයේ 68 වැනි සැසිවාරයට සමගාමීව එම මහා සභාවේ හයවැනි කමිටුවේ (නීති) සභාපතිවරයා වශයෙන් ආචාර්ය පාලිත කොහොන මහතා තෝරාගෙන තිබෙන අතර ඒ මහතා මීට පෙර 2007 - 2009 කාලයේදී ශ්‍රී ලංකා විදේශ කටයුතු අමාත්‍යාංශයේ ලේකම්වරයා වශයෙන්ද සේවය කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>04</day>
    </date>
    <link>http://www.dinamina.lk/2013/10/04/_art.asp?fn=n13100412</link>
    <topic>අග්ගමහා පණ්ඩිත වල්පොළ පියනන්ද නාහිමියන්ට ජනපතිගෙන් උපහාර</topic>
    <author/>
    <content>අමෙරිකා එක්සත් ජනපදයේ ප්‍රධාන සංඝනායක, අග්ගමහා පණ්ඩිත ගෞරවාර්හ වල්පොළ පියනන්ද නායක ස්වාමින් වහන්සේට ජනාධීපති මහින්ද රාජපක්ෂ මහතා උපහාර පිරිනමයි.අමෙරිකා එක්සත් ජනපදයේ ප්‍රධාන සංඝනායක, අග්ගමහා පණ්ඩිත ගෞරවාර්හ වල්පොළ පියනන්ද නායක ස්වාමින් වහන්සේ මියන්මාර් රාජ්‍යයෙන් පිරිනමන ලද අග්ගමහා පණ්ඩිත ගෞරව උපාධියෙන් පිදුම් ලැබීම සහ උන්වහන්සේගේ 70 වන ජන්ම දින සැමරුම නිමිත්තෙන් පෙරේදා (02) පස්වරුවේ පාමංකඩ ශ්‍රී මහා විහාරයේ පැවති පියනන්දාභිනන්දන උපහාර පුණ්‍යෝත්සවයට ජනාධිපති මහින්ද රාජපක්ෂ මහතාද සහභාගි විය.බෞද්ධ භික්ෂුන් වහන්සේලාගේ ශාසනික සාමාජීය සේවාවන් ඇඟයිමට ලක්කරමින් මියන්මාර් රජයෙන් පිරිනමන ඉතා දුර්ලභ ගණයේ සම්මානයක් වන අග්ගමහා පණ්ඩිත ගෞරව සම්මානයෙන් පිදුම් ලද වල්පොළ පියනන්ද නායක ස්වාමින් වහන්සේ සම්බුද්ධ ශාසනයේ චිරස්ථිතිය වෙනුවෙන් කැපවී කටයුතු කරන සංඝපීතෘවරයාණන් වහන්සේ නමකි.ගාල්ල ගුණෝදය, දෙමටගොඩ විද්‍යාලංකාර, මාළිගාකන්ද විද්‍යොදය වැනි පිරිවෙන් ඇසුරේ සාර්ථක ධර්මශාස්ත්‍රී ඥානය ලැබීමෙන් අනතුරුව විද්‍යාලංකාර විශ්වවිද්‍යාලයෙන් ශාස්ත්‍රවේදී උපාධියත්, ඉන්දියාවේ කල්කටා විශ්වවිද්‍යාලයෙන් ශාස්ත්‍රපති උපාධියත්, අමෙරිකාවේ නෝර්ත් වෙස්ටර්න් විශ්වවිද්‍යාලයෙන් ශාස්ත්‍රපති උපාධියත් ලැබීමට හැකිවීම අධ්‍යාපන ක්ෂේත්‍රයේ උන්වහන්සේ ලද කැපීපෙනෙන ජයග්‍රහණයන් වෙයි.බුදුදහම හා බෞද්ධ දර්ශනයේ හරය යුරෝපියන්ගේ ජීවිත වෙත සමීප කරවමින් වර්ෂ 1976 දී අමෙරිකාවේ කැලිෆෝනියා ප්‍රාන්තයේ ප්‍රථම ශ්‍රී ලාංකීය බෞද්ධ මධ්‍යස්ථානය ලෙස ලොස් ඇන්ජලිස් බෞද්ධ විහාරය ආරම්භ කිරීමත්, පසුව සියලු විහාරාංගවලින් සමන්විත ධර්මවිජය බෞද්ධ විහාරය ඉදිකර එහි දහම් පාසලක් ද පවත්වමින් උන්වහන්සේගේ මූලිකත්වයෙන් ජාත්‍යන්තරව සිදුකරන්නේ සුවිශේෂි සේවාවකි.ධර්ම ශාස්ත්‍රීය ග්‍රන්ථ ගණනාවක්ම සම්පාදනය කොට ඇති උන්වහන්සේ බුදුරජාණන් වහන්සේගේ සදහම් පණිවුඩය ලෝකයාමටම බෙදාදීමේ මහඟගු කාර්ය භාර්යේද නිරතව සිටී.උන්වහන්සේට උපහාර පුද කරමින් උපහාර තිළිණයක් පිළිගැන්වීමද ජනාධිපති මහින්ද රාජපක්ෂ මහතා අතින් සිදුවිය.කෝට්ටේ ශ්‍රී කල්‍යාණි සාමග්‍රීධර්ම මහා සංඝ සභාවේ වැඩබලන මහානායක ආචාර්ය ඉත්තෑපාන ධම්මාලංකාර අනුනායක ස්වාමින් වහන්සේ ප්‍රමුඛ ෙත්‍රෙනිකායික මහා සංඝරත්නය මේ අවස්ථාවට වැඩමකර සිටි අතර මැති ඇමැතිවරුන් ද ජනාධිපති ලේකම් ලලිත් වීරතුංග, ආරක්ෂක ලේකම් ගෝඨාභය රාජපක්ෂ මහත්වරුන් ද විදෙස් තානාපතිවරුන් ඇතුළු සම්භාවනීය ආරාධිතයින් පිරිසක්ද ප්‍රදේශවාසි ජනතාවද එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>04</day>
    </date>
    <link>http://www.dinamina.lk/2013/10/04/_art.asp?fn=n13100414</link>
    <topic>වී වගා පොහොර නිර්දේශය නිසි පරිදි ක්‍රියාත්මක කරන්න</topic>
    <author>සමන්මලී ප්‍රියශාන්ති</author>
    <content>වී වගාව සඳහා යොදන පොහොර නි‍ර්දේශය මේ වසරේ සිට නිසි පරිදි ක්‍රියාත්මක කරන්නැයි කෘෂිකර්ම අමාත්‍යාංශය ගොවි ජනතාවට දන්වා සිටියි.අනවශ්‍ය පොහොර භාවිතයෙන් සිදු වන පාරිසරික සහ සෞඛ්‍ය ගැටලු අවම කිරීමත් වැඩි අස්වැන්නක් ලබා ගැනීමත් සඳහා පොහොර නිර්දේශය නිසි පරිදි ක්‍රියාත්මක කළ යුතු බවත් කෘෂිකර්ම අමාත්‍යාංශය පෙන්වා දෙයි.නයිට්‍රජන් හා පොටෑසියම් පොහොර මුලික පොහොර ලෙස යෙදීමේ අවශ්‍යතාවක් නොමැති වීම මේ නව පොහොර නිර්දේශයේ විශේෂත්වය වන අතර ස්වාභාවිකව පසට ලැබෙන නයිට්‍රජන් හා පොටෑසියම් උපරිම අයුරින් භවිතයට ගැනීමට අවකාහය සැලසීම එහි අරමුණ වේ.කැටිති යුරියා වෙනුවට වැඩි කාර්යක්ෂමතාවයෙන් යුතු කණිකාමය යුරියා නව නිර්දේශය තුළ භාවිතා කර ඇත.ඉවක් බවක් නොමැතිව පොහොර භාවිතය වෙනුවට උචිත අවස්ථාවේදී පමණක් පසට පොස්පරස් එක් කිරීම සහ බෝගයේ පුෂ්ප හට ගැනීමේදී ධාන්‍ය පිරිම හොදින් සිදු වන ආකාරයට වැඩි පොටෑසියම් පොහොර ප්‍රමාණයක් එක්කිරීමට නව පොහොර නිර්දේශයේ තවත් විශේෂත්වයක් බව කෘෂිකර්ම අමාත්‍යාංශය කියයි.තෙත් කලාපයේ කුඹුරුවල පොටෑසියම් ඌනතාව හා යකඩ විෂ වීම නිසා ඇති වන තත්ත්වයන් මඟ හැරවීම සඳහා වැඩිපුර පොටෑසියම් පොහොර ප්‍රමාණයක් ලබාදීම හා සින්ක් ඌණතාවය මඟහැරවීමට වසරකට වරක් විශේෂයෙන් මහකන්නයේදී සින්ක් සල්පේට් මුලික පොහොර සමඟ ලබා දීමට නව පොහොර නිර්දේශයෙන් නිර්දේශ කර තිබේ.රසායනික පොහොරවලට අවතරව පොහොරවල කාර්යක්ෂමතාවය ඉහළ නැංවීම සඳහා ක්ෂේත්‍රයේ ඉතිරිවන පිදුරු හා ඉපනැල්ලට අමතරව කොම්පෝස්ට්, ගොම පොහොර හෝ කුකුල් පොහොර සමඟ කොළ පොහොර හැකි තරම් ප්‍රමාණයක් අත්‍යාවශ්‍යයෙන්ම යෙදීම නව පොහොර නිර්දේශ‍ය යටතේ ක්‍රියාත්මක කෙරේ.අතරමැදි වියළි කලාපයේ ජල සම්පාදිත කුඹුරු ඉඩම්, තෙත් කලාපයේ ජල සම්පාදිත කුඹුරු ඉඩම්, අතරමැදි හා වියළි කලාපයේ වර්ෂාපෝෂිත කුඹුරු ඉඩම් සහ තෙත් කලාපයේ වර්ෂාපෝෂිත කුඹුරු වශයෙන් 2013 පොහොර නිර්දේශය විධිමත් වර්ගීකරණයක් යටතේ ලබා දීමට ද කෘෂීකර්ම අමාත්‍යාංශය කටයුතු කර තිබේ.මේ අනුව කාබනික පොහොර ලෙස පිදුරු හා ඉපනැල්ලට අමතරව හෙක්ටයාර් 1 කට කොම්පෝස්ට් ‍ටොන් 2.5ක් හෝ ගොම පොහොර ටොන් 4 ක් හෝ කුකුල් පොහොර ටොන් 2 ක් සඳහා කොළ පොහොර ටොන් 1ක් වත් ලබා දීම කළ යුතු යැයි කෘෂිකර්ම අමාත්‍යාංශය ගොවීන්ට දැනුම් දෙයි.නයිට්‍රජන් පොහොර ලෙස කණිකාමය යුරීයා භාවිතා කිරීම පොහොර අපතේ නොයන ලෙස මනා ජල කළමනාකරණයක් හා වල් මර්දනයක් සිදු කිරීම, කෘෂිකර්ම දෙපාර්තමේන්තුවේ නිර්දේශිත පැළ ගහනයක් කුඹුරේ පවත්වාගෙන යාම සහ පාංශු ගැටලුවලට ඔරොත්තු දෙන වී වර්ග ගැටලු සහිත කුඹුරුවල වගා කිරීම වැනි ක්‍රමවේදයන් අනුගමනය කිරීම මගින් රජයේ පොහොර සහනාධාරය මඟින් සාර්ථක අස්වැන්නක් ලබා ගැනීමට හැකියාව ලැබෙන බවද කෘෂිකර්ම අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>04</day>
    </date>
    <link>http://www.dinamina.lk/2013/10/04/_art.asp?fn=n13100415</link>
    <topic>ටයිකෝට් ගහගෙන බටහිරට වැඳ වැටෙන අපේ දේශපාලකයන්ට ගාන්ධිතුමා ආදර්ශයක්</topic>
    <author>ජයසිරි මුණසිංහ, මාවනැල්ල විශේෂ සහ පොල්ගහවෙල සමූහ කෑගල්ල සිට...</author>
    <content>සරල වස්ත්‍රයකින් සැරසුණු මහත්මා ගාන්ධිතුමා එදා හිරු නොබසින අධිරාජ්‍ය හෙවත් මහා බ්‍රිතාන්‍යය දණගැස්වූයේ අවි බලයෙන් නොව අවිහිංසාවාදී බලයෙන් බවත්, ටයි කෝට්වලට හිරවී බටහිරට වැඳවැටෙන අපේ ඇතැම් දේශපාලනඥයින්ට එතුමා හොඳ ආදර්ශයක් සපයන බවත්, සබරගමුව පළාත් ආණ්ඩුකාර වි. ජ. මු. ලොකුබණ්ඩාර මහතා ප්‍රකාශ කෙළේය.මහත්මා ගාන්ධි ජන්ම දින සංවත්සරය හා ලෝක අවිහිංසාවාදී දිනය සැමරීමේ ජාතික මහෝත්සවය පෙරේදා (02) කෑගල්ල නගර ශාලාවේ පැවැති අවස්ථාවට ප්‍රධාන ආරාධිතයා ලෙස සහභාගි වෙමින් වි. ජ. මු. ලොකුබණ්ඩාර මහතා එසේ කීය.එහිදී වැඩිදුරටත් අදහස් දැක්වූ ආණ්ඩුකාරවරයා මෙසේ ද කීය.දේවත්වය යනු සත්‍යවාදයයි. සත්‍යවාදී බව යනු දේවත්වයයි. මහත්මා ගාන්ධිතුමන් ලොවට පෙන්වා දුන් එම සත්‍යවාදීත්වය අපි කොයි කවුරුත් විශේෂයෙන් දේශපාලනඥයින් තරයේ මතක තබා ගත යුතුයි කීය.මහත්මා ගාන්ධිතුමන්ගේ ජන්ම දිනය ඉන්දීය ජනරජයේ ඉල්ලීමක් අනුව එක්සත් ජාතීන්ගේ සංවිධානය වසර 2007 පටන් ලෝක අවිහිංසාවාදී දිනය ලෙස ප්‍රකාශයට පත් කර ඇති අතර එතැන් පටන් ඔක්තෝබර් 02 ලෝක අවිහිංසාවාදී දිනය ලෙස ලොව පුරා උත්සවාකාරයෙන් සමරති.මහත්මා ගාන්ධි සාම සම්මානයෙන් පුද ලද එකම ශ්‍රී ලාංකිකයා වන සබරගමු මහ ඇමැති මහීපාල හේරත් මහතාගේ ඉල්ලීමක් මත මෙවර මහත්මා ගාන්ධි ජන්ම දින සැමරුම් දිනය සහ ලෝක අවිහිංසාවාදී දින සැමරුම ශ්‍රී ලංකාවේ ඉන්දීය මහ කොමසාරිස් කාර්යාලය කෑගලු නගර ශාලාවේ සංවිධාන කර තිබිණි.ආණ්ඩුකාර වි. ජ. මු. ලොකුබණ්ඩාර මහතා, මහත්මා ගාන්ධිතුමන් අවි බලයට වඩා නිරායුධ අවිහිංසාවාදී සටන වඩාත් බලසම්පන්න බව ලෝකයට ක්‍රියාවෙන් ම ඔප්පු කළ නායකයෙක්. සරල වස්ත්‍රයකින් සැරසුණු එතුමා එදා හිරු නොබසින අධිරාජ්‍ය හෙවත් මහා බ්‍රිතාන්‍යය දණගැස්වූයේ අවි බලයෙන් නොව අවිහිංසාවාදී බලයෙනි.එදා බකිංහැම් මාලිගයේදී එවක බ්‍රිතාන්‍යයේ අගමැති වින්සන්ට් චර්චිල් මේ සරල ඇඳුමින් සැරසුනු අපිස් මිනිසාට අඩ නිරුවත් සිඟන්නා යැයි අවමන් කළා. එහෙත් එතුමා එසැනින් චර්චිල්ට පිළිතුරු දුන්නේ “ඔබ මටත් සෑහෙන තරමට ඇඳුම් ඇඳගෙන ඇතැයි” සරදම් කරමිනි. ගාන්ධිතුමාගේ අල්පේච්ඡත්වය වර්තමානයේ ටයි කෝට්වලට හිරවී බටහිරට වැඳ වැටෙන අපේ ඇතැම් දේශපාලනඥයින්ට ආදර්ශයක් බව ද, එතුමන් ප්‍රමුඛ භාරතීය ජාතික විරුවන් නොවන්නට ශ්‍රී ලංකාවේ අපට ද මෙතරම් පහසුවෙන් නිදහස ලැබෙන්නේ නෑ.ගාන්ධිතුමන් චරකය අතට ගෙන බ්‍රිතාන්‍ය අධිරාජ්‍යයට එරෙහිව පමණක් නොව බ්‍රිතාන්‍ය වෙළඳ අධිරාජ්‍යයට එරෙහිව ද සටන් කරමින් භාරතීය නිදහස් සටන ඇවිලුවා. බණ්ඩාරනායක මැතිතුමා ඇතුළු අපේ ජාතික විරුවනට අපේ රට නිදහස් කර ගැනීමට ඒ අවිහිංසාවාදී සටන් මහෝපකාරී වූවා.ගාන්ධිතුමන්ගේ අවිහිංසාවාදී සටනට පිංසිදුවන්නට නිදහස ලද අප කිසි විටෙක හිංසාවාදීන් විය යුතු නෑ. අපේ තරාතිරම කුමක් වුවද අපට පහර දෙන්නකුට පවා පෙරළා අතක් එසවීමේ අයිතිය විශේ‍ෂයෙන්ම දේශපාලකයින්ට කෙසේවත් නැතැයි ආණ්ඩුකාරවරයා සඳහන් කළේය.එතුමන්ගේ ස්වයං චරිතාපදානය හපන්කම්, පුරසාරම්කම් පමණක් නොව තම දුර්වලතා ද විවරණය කරන්නක්. අවිහිංසාවාදය යනු බියසුළුකම නොවේ. අයුක්තියට එරෙහිව නැඟී සිටීම, හිංසනයට එරෙහිව නැඟී සිටීම බව ද ගාන්ධිතුමන්ගේ චරිතාපදානය කියවන විට හැඟී යනවා.සර්වජන ඡන්දයේ බලයෙන් බලයට, තනතුරුවලට පැමිණියෝ එම තනතුරු නැමැති අං තට්ටුව ජනතාවට ඇනීම සඳහා භාවිතා කිරීම මොන තරම් ලැජ්ජා සහගත කටයුත්තක්ද?බේද භින්න වූ සමාජයකට ගාන්ධි දර්ශනය දිව ඔසුවක්. නොයෙකුත් ගැටුම්, හැලහැප්පීම් නිසා අපේ සමාජයට සිදු වූ නොයෙකුත් කැළැල් තවමත් මැකී නෑ. එම කැළැල් මකාලීමට ගාන්ධිතුමන් අනුදත් අවිහිංසාවාදී, සත්‍යවාදී, අල්පේච්ඡ ගමන් මඟ තෝරා ගත යුතු බව ද සබරගමු ආණ්ඩුකාරවරයා සඳහන් කළේය.ශ්‍රී ලංකාවේ නියෝජ්‍ය ඉන්දීය මහ කොමසාරිස් ඒ. නඩරාජා මහතා - භාරත ජාතියේ පියා වන ගාන්ධිතුමා බුදුන්වහන්සේගේ සහ ක්‍රිස්තුස් වහන්සේගේ චරිතාංගයන් අනුගමනය කරන්නෙක්. 1927 ශ්‍රී ලංකාවට පැමිණි මහත්මා ගාන්ධිතුමා ශ්‍රී ලංකාවේ නොයෙක් ස්ථානවල සංචාරය කරමින් දෙරටේ ඓතිහාසික නෑ හිතවත්කම් තහවුරු කළා. මහත්මා ගාන්ධි යනු ඉන්දියාවට පමණක් නොව එතුමන් ලෝක උරුමයක්. ලොව පුරා කුමන රටකට ගියත් එතුමන්ගේ ප්‍රතිමා පමණක් නොව එතුමා ආදර්ශයට ගන්නා පුද්ගලයින් දක්නටලැබීම ද ඊට සාක්ෂි බව ද නඩරාජා මහතා කීය.පාර්ලිමේන්තු මන්ත්‍රී කනක හේරත් මහතා - වසර ගණනාවකට පසු ශ්‍රී ලංකාවට සාමය උදා වී ඇති මෙවන් සමයක එම සාමකාමී සහජීවනය නොකඩවා තහවුරු කරගැනීම ගාන්ධි පිළිවෙත් සිහිපත් කිරීම, භාවිතා කිරීම මහත් වැඩදායක වන බවය.සබරගමුව පළාත් මහ ඇමැති මහීපාල හේරත්, පළාත් සභා මන්ත්‍රී අන්නමලෙයි බාස්කරන්, කෑගල්ල නගරාධිපති ජී. කේ. සමරසිංහ, වරකාපොළ ප්‍රාදේශීය සභාපති කිර්තිසිරි විජේතුංග, කෑගල්ල ප්‍රාදේශීය සභාවේ සභාපති උපාලි දිසානායක, සබරගමුව පළාත් ප්‍රධාන ලේකම් හේරත් පී. කුලරත්න, කෑගල්ල දිස්ත්‍රික් ලේකම් තුසිත පී. වනිගසිංහ, කෑගල්ල කලාප අධ්‍යාපන අධ්‍යක්ෂිකා හේමාවතී හාමිනේ යන මහත්ම මහත්මීහු ඇතුළු දහසකට අධික පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>04</day>
    </date>
    <link>http://www.dinamina.lk/2013/10/04/_art.asp?fn=n13100416</link>
    <topic>සීමා මායිම් නොමැතිව සමස්ත පළාතටම සේ‍වය කිරීම පළාත් නියෝජිතයන්ගේ වගකීමයි</topic>
    <author>ධනුෂ්ක ගොඩකුඹුර</author>
    <content>එක ආසනයකට, ජාතියකට, ආගමකට, කුලයකට සීමා නොවී සමස්ථ පළාතට සේවය කිරීම පළාත් ප්‍රධාන ඇමැතිවරුන් ඇතුළු ඇමැති මණ්ඩලයේ වගකීම බව ජනාධිපති මහින්ද රාජපක්ෂ මහතා පැවසීය.තමාට මනාපය නොදුන්නා කියා ජනතාවට සේවය කිරීමෙන් වැළකීමට අයිතියක් නොමැති බව පැවසූ ජනාධිපතිවරයා මහින්ද චින්තන වැඩපිළෙවෙළ අනුව යමින් රට සංවර්ධනයට කැප වන්න යැයි ඉල්ලා සිටියේය.ජනාධිපතිවරයා මෙසේ ප්‍රකාශ කළේ මධ්‍යම සහ වයඹ පළාත් මහ ඇමැතිවරුන්, ඇමැතිවරුන් සහ මන්ත්‍රීවරුන් දිවුරුම් දීමේ අවස්ථාවට ජනාධිපති ලේකම් කාර්යාලයේදී ඊයේ (03) එක් වෙමිනි.ජනාධිපති මහින්ද රාජපක්ෂ මහතා එහිදී වැඩිදුරටත් මෙසේ ද පැවසීය.මම ඔබට මුලින්ම සුබපතන්න ඕනේ මේ ලද ජයග්‍රහණය ගැන. ඔබේ ජයග්‍රහණය අපි දකින්නේ ජනතාවගේ ජයග්‍රහණයක් ලෙසින්, අපේ ජයග්‍රහණයක් ලෙසින්. ජනතාවගේ සහයෝගයෙන්, ඔබ සියලුදෙනාගේ කැපවීමෙන්, මහන්සියෙන් මේ විශිෂ්ට ජයග්‍රහණය ලබන්නට අපට හැකි වුණා. මේ ජයග්‍රහණයෙන් අපි උදම් වන අතර මේ ජයග්‍රහණය නිසා අපි තව තවත් නිහතමානීව, ඉන් මත් නොවී කටයුතු කරන ලෙස ඉල්ලා සිටිනවා.අපි පරාජය මෙන්ම ජයග්‍රහණයත් අත් දැක තිබෙනවා. පරාජය වූ හැම අවස්ථාවකම අපේ කාලය ගෙවුණේ හිරගෙවල්වල, පොලීසිවල, රෝහල්වල සිටින අපේ අය ගැන හොයා බලන්නයි. එම යුගය අපි දැන් පසුකර තිබෙනවා. පරාජයේදී අපි ලැබූ වේදනාව අපි තවත් අයකුට උරුම කර දිය යුතු නැහැ. ඒ නිසා අපි නිහතමානීව මේ ජයග්‍රහණය භුක්ති විඳිමු.මම දන්නවා මේ අයගේ හුඟාක් බලාපොරොත්තු තියෙන්නට ඇති. සියලුදෙනාම එක වගේ කැප වූ අයයි. නමුත් මේ පළාත් සභාවේ තිබෙන්නේ ඇමැති ධූර 4යි. පාර්ලිමේන්තුවේ නම් ඕනෑ තරම් ඇමැති ධූර දෙන්නට පුළුවන්. නමුත් පළාත් සභාවේ එහෙම බැහැ. ඒ මේ ව්‍යවස්ථාවේ හැටි. මේ සියලුදෙනාම මේ තනතුරුවලට සුදුස්සන් මිසක් කිසිවකුත් නුසුදුස්සන් නොවෙයි. මේ තනතුරුවලට පිරිස පත් කර ගත්තේ පක්ෂයේ ප්‍රධාන පිරිස කථා කරලා මිසක් මගේ තනි කැමැත්තට නොවෙයි.අපි ඔබ සියලුදෙනාට එක සමානවයි සළකන්නේ. මහ ඇමැතිවරයා මුළු පළාතේම මහ ඇමැතිවරයා මිසක් එක ආසනයක, ජාතියක, ආගමක, කුලයකට අයිති කෙනෙක් නොවෙයි. අනෙක් ඇමැතිවරුන්ටත් මුළු පළාතම භාරයි. පොදුවේ පළාතටම වැඩ කරන්න ඕනේ. තමන්ට ලැබෙන සම්පත් සියලු මන්ත්‍රීවරුන් අතර සමානව බෙදිය යුතුයි. ඔබට මනාපය නොදුන් නිසා කියලා ජනතාවට සේවය නොකර ඉන්න බැහැ. මේ සියලු ඡන්ද එක්සත් ජනතා නිදහස් සන්ධානයටයි ලැබුණේ.අද දේශපාලනයේ ඇතැමුන් එක එක විදියට අපහාස කරනවා. ප්‍රසිද්ධයේ අපහාස කරනවා. විරුද්ධ පක්ෂ‍යේ අය නායකයාට, පාක්ෂිකයන්ට, තමන්ගේම සගයන්ට ඉතාම නින්දිත වචනවලින් අපහාස කරනවා. අපි ඒ‍ තත්ත්වයෙන් මිදිය යුතුයි. එක එක්කෙනාගේ ඇද කුද, රුචිඅරුචිකම්, අඩුපාඩු කිව යුතු නැහැ. අපි අනෙක් අයට ආදර්ශයක් විය යුතුයි. මම එවැනි කථා අනුමත කරන්නේ නැහැ. ආණ්ඩු පක්ෂයේ රැස්වීමවලට සහභාගී වෙන්න. මහින්ද චින්තන වැඩපිළිවෙළ තුළ තමන්ගේ අදහස් ක්‍රියාත්මක කරන්න. මේ පළාත් සභා දෙකටම ඉතා සාර්ථකව සේවය කරන්නට ශක්තිය ධෛර්ය ප්‍රාර්ථනා කරනවා.ශ්‍රී ලංකා නිදහස් පක්ෂයේ මහලේකම් ‍සෞඛ්‍ය ඇමැති මෛත්‍රීපාල සිරිසේන මහතා.අපි පළාත් සභා තුනක මැතිවරණයකින් පසුව මධ්‍යම සහ වයඹ අති විශිෂ්ට ජයග්‍රහණයකින් අනතරුව ප්‍රධාන ඇමැතිවරුන් සහ ඇමැතිවරුන් අද සුබ‍ මොහොතින් දිවුරුම් දෙනවා. මේ ජයග්‍රහණය පිළිබඳව අපි හැමෙකෙනෙක්ම සතුටු වෙනවා වගේම පළාත් සභා දෙකෙන්ම තුනෙන් දෙකක බලයක් ලබා දුන් මධ්‍යම සහ වයඹ ජනතාවට ශ්‍රී ලංකා නිදහස් පක්ෂයේ ස්තුතිය පුද කරනවා. මේ ජයග්‍රහණයට ප්‍රධානතම හේතුව ජනාධිපති මහින්ද රාජපක්ෂ මහතාගේ ප්‍රධානත්වයෙන් අප ගෙන ගිය මැතිවරණ ව්‍යාපාරය වගේම පසුගිය වසර කිහිපය තුළ රට තුළ ඇති වූ වෙනස්කම් සහ පුළුල් ආර්ථිකයක් ගොඩනැඟීමට දැරූ උත්සාහයයි. පරාජිත දේශපාලන පක්ෂ තමන්ගේ පරාජය පිළිබඳ අවධානය යොමු කරනවා‍ වගේම අතිවිශිෂ්ට ජයග්‍රහණයක් ලැබූ අපිත් ඒ ජයග්‍රහණය හා බැඳුණු කාරණා කෙරෙහි අවධානය යොමු කළ යුතුයි. අපි විශේෂයෙන් අවධානය යොමු කළ යුතුයි බලය හා විනය පිළිබඳව. පළාත් පාලන ආයතනවල කළමනාකරණය පැවරී තිබෙන්නේ පළාත් සභාවලටයි. දේශපාලන බලය භාවිතා කිරීම තුළ මහින්ද රාජපක්ෂ ජනාධිපතිතුමාගේ, ආණ්ඩුවේ, ශ්‍රී ලංකා නිදහස් පක්ෂයේ, එක්සත් ජනතා නිදහස් සන්ධානයේ ගෞරවය ආරක්ෂා කරමින් කටයුතු කළ යුතුයි.රජයේ ජනප්‍රියතාව සඳහා සංවර්ධනයට ප්‍රමුඛතාව දෙන අතරම වියගරුක දේශපාලනයකට අවධානය යොමු කළ යුතුයි. විනය ආරක්ෂා කිරීම, නායකත්වයට ගරු කිරීම, විවිධ ප්‍රශ්නවලදී ප්‍රකාශ නිකුත් කිරීම යන කාරණාවලදී තමන්ගේ පක්ෂයේ ප්‍රතිපත්ති හා දර්ශන වැදගත් ලෙස සැළකිය යුතුයි. මහින්ද චින්තනයේ සඳහන් කරුණු මුල් කොට ගනිමින් කටයුතු කළ යුතුයි.මහින්ද රාජපක්ෂ ජනාධිපතිතුමාගේ නායකත්වය යටතේ අපි ලද ජයග්‍රහණය ජාතික හා ජාත්‍යන්තර වශයෙන් විශිෂ්ට ජයග්‍රහණයක් කරන්නට කැපවෙමු.එක්සත් ජනතා නිදහස් සන්ධානයේ මහලේකම්, පරිසර හා පුනර්ජනනීය බලශක්ති ඇමැති සුසිල් ප්‍රේමජයන්ත මහතා.පසුගිය පළාත් සභා‍ මැතිවරණයේදී එක්සත් ජනතා නිදහස් සන්ධානයෙන් තරග කළ මධ්‍යම සහ වයඹ පළාත් දෙකෙන්ම තුනෙන් දෙකක බහුතර බලයක් හිමි කර ගෙන තිබෙනවා. මධ්‍යම පළාතේ ආසන 58න් 40ක් සහ වයඹ පළාතේ ආසන 52න් 36ක් වශයෙන් මේ බහුතරය සන්ධානය හිමිව තිබෙනවා. එක්සත් ජනතා නිදහස් සන්ධානය දේශපාලන පක්ෂ කිහිපයකින් සැදුම්ලත් සන්ධානයක් ලෙස මහින්ද රාජපක්ෂ ජනාධිපතිතුමාගේ නායකත්වයෙන් පළාත් සභාවට තරග කර තේරී පත් වූ සියලුදෙනාම දැන් සැළකෙන්නේ සන්ධානයේ මන්ත්‍රීවරුන් ලෙසයි. කුමන පක්ෂයක් නියෝජනය කළත් සන්ධානයේ ව්‍යවස්ථාව අනුව කටයුතු කළ යුතුයි. අද දිවුරුම් දුන් සෑම මන්ත්‍රීවරයෙක්ම තමන්ගේ කණ්ඩායමේ සාමාජිකයකු ලෙස සිතා සමානව සළකන ලෙස මහ ඇමැතිවරුන්ගෙන් ඉල්ලීමක් කරනවා.මහා සංඝරත්නය ප්‍රමුඛ සර්වාගමික පූජ්‍ය පක්ෂයත් අගමැති දි. මු. ජයරත්න මහතා සහ ජ්‍යෙෂ්ඨ ඇමැතිවරුන්, සන්ධානයේ සහෝදර පක්ෂ නායකයන්, ඇමැතිවරුන්, නියෝජ්‍ය ඇමැතිවරුන්, පාර්ලිමේන්තු මන්ත්‍රීවරුන්, පළාත් ආණ්ඩුකාරවරුන්, මහඇමැතිවරුන්, ජනාධිපති ලේකම් ලලිත් වීරතුංග මහතා ප්‍රමුඛ රාජ්‍ය නිලධාරීන් ඇතුළු පිරිසක් ද මේ අවස්ථාවට එක් වූහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>04</day>
    </date>
    <link>http://www.dinamina.lk/2013/10/04/_art.asp?fn=n13100417</link>
    <topic>සංඥා භාෂා පනත් කෙටුම්පත සම්මත කිරීම කඩිනම් කරන්න</topic>
    <author>චින්තා රණසිංහ</author>
    <content>සමා‍ජ සේවා අමාත්‍යාංශය හා ශ්‍රී ලංකා බිහිරි වූවන්ගේ මධ්‍යම සම්මේලනය ඒකාබද්ධව සකස් ‍කොට නීතිපති දෙපාර්තමේන්තුවට ඉදිරිපත් කර ඇති සංඥා භාෂා පනත් කෙටුම්පත පාර්ලිමේන්තුවේ සම්මත කරවීමට කඩිනම් කටයුතු සළසන ලෙද එම සම්මේලනය රජයෙන් ඉල්ලා සිටී.බිහිරි ප්‍රජාවට සමාජය සමඟ සිය අදහස් හුවමාරු කර ගැනීම සඳහා සංඥා භාෂාව ප්‍රයෝජනයට නොගැනීම හේතුවෙන් ඔවුන්ගේ අධ්‍යාපන අවස්ථා ඇහිරී ඇති බවත් සංඥා භාෂාව සඳහා නීතිමය තත්ත්වයක් ඇති කිරීමෙන් අධ්‍යාපන අයිතිවාසිකම් භුක්ති විඳීමේ අවස්ථාව විවර වන බවත් ශ්‍රී ලංකා බිහිරි වූවන්ගේ මධ්‍යම සම්මේලනය පවසයි.2014 වන විට නීතිගත කිරීමෙන් පසුව සංඥා භාෂාව යොදා ගනිමින් සාමාන්‍ය ප්‍රජා‍වට සමානවම අධ්‍යාපන කටයුතුවල නියැලීමටත් ඒ හරහා වෘත්තීය පුහුණු හා තොරතුරු ලබා ගැනීම ඇතුළු සියළුම අයිතිවාසිකම් භුක්ති විඳීමටත් අවස්ථාව ලැබෙන බව එම සම්මේලනය පවසයි.‍සෑම සැප්තැම්බර් මාසයකම අවසන් ඉරිදා දිනයේ සමරනු ලබන ජාත්‍යන්තර බිහිරි දින සැමරුම් උත්සවය පළාත් සභා මැතිවරණය හේතුවෙන් සැමරිය නොහැකි වීම නිසා මේ මස 06 වැනි දින එම සැමරුම් වැඩසටහන් පැවැත්වීම සම්බන්ධයෙන් ශ්‍රී ලංකා බිහිරි වූවන්ගේ මධ්‍යම සම්මේලනය මඟින් කොළඹ පිහිටි ජනමාධ්‍ය අමාත්‍යාංශයේ පැවැත් වූ මාධ්‍ය හමුවක දී පෙරේදා (02) මේ තොරතුරු අනාවරණය කෙරිණ. 'බිහිරි ප්‍රජා‍වට ද සමානාත්මතාවය' යන තේමාව යටතේ මෙවර බිහිරි දින සැමරුම් වැඩසටහන් පැවැත්වේ. සමාජ සේවා අමාත්‍යංශය හා සංස්කෘතික හා කලා කටයුතු අමාත්‍යාංශය හා ශ්‍රී ලංකා බිහිරි වූවන්ගේ මධ්‍යම සම්මේලනය ඒකාබද්ධව කුරුණෑගල ශාන්ත ආනා විද්‍යාලයේ දී 06 වැනි දින පැවැත්වීමට කටයුතු සංවිධානය කර ඇති බිහිරි දින සැමරුම් උත්සවය පෙරවරු 11.00 ට ආරම්භ වේ. මේ සඳහා දිවයිනේ නන් දෙසින් බිහිරි ප්‍රජාව 1000ක් පමණ සහභාගී වනු ඇතැයි අපේක්ෂා කරයි.එම උත්සවයට සමගාමීව වැහැර ක්‍රීඩාංගනය අසලින් ආරම්භ කොට ශාන්ත ආනා විද්‍යාලය දක්වා පාගමනක් ද සංවිධානය කර තිබෙන අතර සමාජ සේවා ඇමැති ෆීලික්ස් පෙරේරා සහ සංස්කෘතික හා කලා කටයුතු ඇමැති ටී.බී. ඒකනායක මහත්වරුන්ගේ ප්‍රධානත්වයෙන් එම උත්සවය ආරම්භ කෙරේ.'සමෘද්ධිමත් බිහිරි ප්‍රජාවක්' යන දැක්ම යටතේ ශ්‍රී ලංකා බිහිරි වූවන්ගේ මධ්‍යම සම්මේලනය මෙරට බිහිරි ප්‍රජාව වෙනුවෙන් සිය සේවා ක්‍රියාත්මක කරන අතර බිහිරි ප්‍රජාවගේ ගැටළු රැසකට මුළ පුරන ඔවුන්ගේ සන්නිවේදන මාධ්‍ය වන සංඥා භාෂාව බිහිරි පුද්ගලයන්ගේ පවුල් තුළත් සමාජයේත් ප්‍රචලිත කිරීමෙන් පොදු අවධානයට ලක් වීමේ වැදගත්භාවය සම්බන්ධයෙන් සමාජය දැනුවත් විය යුතු බව ද පෙන්වා දෙයි.ශ්‍රී ලංකා බිහිරි වූවන්ගේ මධ්‍යම සම්මේලනයේ සභාපතිසීවලී සෙනෙවිරත්න, උප සභාපති එච්.ජී. සරත් කුමාර මහතා ප්‍රමුඛ පිරිසක් මේ අවස්ථාවට සහභාගී වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>04</day>
    </date>
    <link>http://www.dinamina.lk/2013/10/04/_art.asp?fn=n13100418</link>
    <topic>තමාට අපහාස කළැයි රොස්මන්ඩ් සේනාරත්න පැවරූ නඩුව නොවැම්බර් 12 දින කැඳවීමට නියෝග</topic>
    <author>රෝෂන් තුෂාර</author>
    <content>සිය කීර්ති නාමයට අපහාස කළැයි සඳහන් කරමින් ස්වාධීන රූපවාහිනී ආයතනයේ සභාපති රොස්මන්ඩ් සේනාරත්න මහතා ශ්‍රි ලංකා මිරර් වෙබ් අඩවියට එරෙහිව රුපියල් මිලියන දාහක වන්දියක් ඉල්ලා පැවරූ නඩුව නොවැම්බර් 12 දින කැඳවීමට කොළඹ දිසා අධිකරණය දින නියම කළේය.මිරර් වෙබ් අඩවියේ ප්‍රකාශකයින්වන ද තීන්ක් ටැන්ක් පෞද්ගලික සමාගමට හා ප්‍රධාන කර්තෘ කැලුම් ශිවන්ත විත්තිකරුවන් කරමින් මේ නඩුව පවරා ඇත.රයිගම් ටෙලි සම්මාන උලෙළ පාදක කර ගනිමින් 2012 මැයි මස 13 දින රයිගම් ටෙලියේ කෙලි හෙළිවේ මැයෙන් පළකරන ලද වෙබ් ලිපිය ද්වේශ සහගත බවත් රූපවාහිනී ක්ෂේත්‍රයට ඉමහත් සේවයක් කළ පුද්ගලයකු ලෙස අගතිදායකද බව සඳහන් කරමින් නඩුව පවරා තිබිණි . එම පැමිණිල්ලේ මෙසේ ද සඳහන් වේ .රුපවාහිනී ක්ෂේත්‍රයේ විශාල අත් දැකීමක් ඇති සේනාරත්න මහතා 1979 ශ්‍රි ලංකා රූපවාහිනී කලාවේ ප්‍රථම සජිවී නිවේදකයා වුවේය.1982 ප්‍රථම ප්‍රවෘත්ති නිවේදක වූ හෙතෙම රූපවාහිනී කර්මාන්තයේ ක්ෂේත්‍ර පහක් හඳුන්වා දීමට පුරෝගාමී වුවේය. ඉංජිනේරු, වැඩසටහන් සම්පාදක ,වාණිජ කටයුතු, ප්‍රවෘත්ති හා කාලීන වැඩසටහන් කළමනාකරණය හඳුන්වා දෙමින් නවීන ඉසව් රූපවාහිනියට හඳුන්වා දුන් සේනාරත්න මහතා යුද්ධය ඇතුළු විවිධ හේතුන් මත අසරණ වූ ජනයාට පිහිට වීමට ජනසරණ වැඩසටහනේ සභාපතිත්වය ඉසීලිය.විත්තිකරුවන්ගේ ක්‍රියා කලාපය මඟින සිදුවූ අගතියට වන්දි අයකර දෙන ලෙස පෙත්සම මගින් ඉල්ලා ඇත.දිසා අධිකරණය මගින් ‍විත්තිකරුවන්ට නොවැම්බර් 12 අධිකරනයේ කරුණු දක්වන ලෙසට නොතීසි නිකුත් කිරීමටද කටයුතු කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>04</day>
    </date>
    <link>http://www.dinamina.lk/2013/10/04/_art.asp?fn=n13100419</link>
    <topic>දේශගුණික විපර්යාසවලින් බේරීමට තොරතුරු හා සන්නිවේදන තාක්ෂණය වැදගත්</topic>
    <author>චින්තා රණසිංහ</author>
    <content>දේශගුණික විපර්යාස නිරීක්ෂණය, අවම කිරීම හා එම විපර්යාසවල ප්‍රතිඵලවලට අනුගත වීමට තොරතුරු හා සන්නිවේදන තාක්ෂණය වැදගත් සාධකයක් බවට ලෝකය පිළිගෙන ඇතැයි ජනාධිපති ලේකම් ලලිත් වීරතුංග මහතා පැවැසීය‍.එම සාධක උපයෝගී කර ගනිමින් පරිසර හිතකාමී පරිපූර්ණ නගර ඇති කිරීම සඳහා අවධානය යොමු කළ යුතු බවත් ඒ හරහා හරිත ආර්ථිකයක් ඇති කළ යුතු බවත් වීරතුංග මහතා ප්‍රකාශ කළේ ය.තොරතුරු හා සන්නිවේදන තාක්ෂණය දෙපැත්ත කැපෙන කඩුවක් වැනි යැයි ද ස්වභාවික සම්පත් හා බලශක්තීන් පරිභෝජනය කිරීමට සන්නිවේදනය යොදා ගැනීමේ අවශ්‍යතාවය හා ඊ අපද්‍රව්‍ය (ඉවත ලන සන්නිවේදන උපකරණ) නිසා මිනිසාගේ ජීවන චක්‍රයට අහිතකර බලපෑම් එල්ලවීම සම්බන්ධයෙන් අවධානයෙන් පසු විය යුතු වීම ඊට හේතු යැයි ද ‍ජනාධිපති ලේකම්වරයා අවධාරණය කළේ ය.ශ්‍රී ලංකා විදුලි සංදේශ හා නියාමන කොමිසන් සභාවේ සහයෝගයෙන් ජාත්‍යන්තර විදුලි සංදේශ සංගමය, 'හරිතමය අනාගතය සහ පාරිසරික තිරසරභාවය පිළිබඳ ප්‍රමිතිකරණ පරතරය අවම කිරීම' යන මැයෙන් සංවිධාන කළ දෙදින වැඩමුළුවේ ආරම්භක අවස්ථාවට සහභාගී වෙමින් ජනාධිපති ලේකම්වරයා කොළඹ සිනමන් ග්රෑන්ඩ් හෝටලයේ දී ඊයේ (03) මේ අදහස් පළ කළේ ය.දෙස් විදෙස් නියෝජිතයන් රැසකගේ සහභාගීත්වයෙන් මේ වැඩමුළුව පැවැති අතර පරිසරය සහ කාලගුණය සන්නිවේදන තාක්ෂණයේ දී ඉහළ ප්‍රමුඛතාවයන් අවධානයක් යොමු කළ යුතු විෂය ක්ෂෙත්‍රයක් වශයෙන් ජාත්‍යන්තර විදුලි සංදේශ සංගමය හඳුනාගෙන ඇත. ඒ සම්බන්ධයෙන් ශ්‍රී ලංකාවේ විදුලි සංදේශ සාමාජිකයන් දැනුවත් කිරීම මේ වැඩමුළුවේ අරමුණ වී තිබේ.තොරතුරු හා සන්නිවේදන තාක්ෂණය, චන්ද්‍රිකා, ජංගම දුරකතන පහසුකම් හා අන්තර්ජා‍ලය හරිත අනාගතයක් නිර්මාණය කිරීම සඳහා දායක කරගත යුතු බව ද තිරසර සංවර්ධනයට සම්බන්ධ මූලික අභියෝග වන දේශගුණික විපර්යාසවලට මුහුණ දීම සඳහා ඉහත සන්නිවේදන ක්‍රමෝපායන් භාවිතයට ගැනීම කෙරෙහි අවධානය‍ යොමු විය යුතු බව ද ඒ මහතා ප්‍රකාශ කළේ ය.මෙයට පිළියමක් ලෙස බලශක්ති කාර්යක්ෂමතාවය වර්ධනය කිරිම පිණිස ඩිජිටල් විසඳුම් සපයමින් ආර්ථිකයේ සියළුම අංශවල සහ පෞද්ගලික ජීවන රටාවේ පාරිසරික තිරසරභාවය වර්ධනය කිරීම සිදු කළ හැකි බව ද ජාත්‍යන්තර විදුලි සංදේශ සංගමය පෙන්වා දෙයි. තිරසරභාවය අඩු කාබන් ආර්ථිකය, පාරිසරික තිරසරභාවය ඇති කිරීම මෙන්ම ප්‍රශස්ත තිරසර නගර වැඩි දියුණු කිරිම සඳහා තොරතුරු සහ සන්නිවේදන තාක්ෂණ අංශ විසින් ලබා දෙන දායකත්වය, නගරවල තොරතුරු සහ සන්නි‍වේදන තාක්ෂණයන්ගේ පාරිසරික බලපෑම තක්සේරු කිරීම සඳහා ජාත්‍යන්තර විදුලි සංදේශ සංගමයේ ක්‍රමවේද නිර්දේශ ඉදිරිපත් කිරිම ඊ‍යේ දිනයේ දී සාකච්ඡා කෙරිණ.අද දිනයේ දී සාකච්ඡා කිරීමට නියමිතව ඇත්තේ, තොරුතුරු සහ සන්නිවේදන තාක්ෂණ ප්‍රමිති ජාතික මට්ටමින් ක්‍රියාත්මක කළ හැක්කේ කෙසේ ද යන්න සහ රටවල්වලට එමඟින් ලැබෙන ප්‍රතිලාභ මොනවාදැයි යන්න විමසා බැලීමට නියමිතය.ශ්‍රී ලංකා විදුලි සංදේශ හා නියාමන කොමිෂන් සභාවේ සභාපති අනූෂ පැල්පිට, ජාත්‍යන්තර විදුලි සංදේශ සංගමයේ ‍ජ්‍යෙෂ්ඨ උපදේශක සමීර් ෂර්මා යන මහත්වරු ප්‍රමුඛ පිරිසක් මේ අවස්ථාවට සහභාගී වුහ‍.‍.</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>04</day>
    </date>
    <link>http://www.dinamina.lk/2013/10/04/_art.asp?fn=n13100420</link>
    <topic>ශ්‍රී ලාංකික ව්‍යවසායකයන්ට ව්‍යාපාරික සේවා නාමාවලියක්</topic>
    <author>චමීර ඇල්ලදෙණිය</author>
    <content>ශ්‍රී ලාංකික ව්‍යවසායකයින් සඳහා ව්‍යාපාරික සේවා නාමාවලියක් හඳුන්වාදීමට ජාතික ව්‍යවසාය සංවර්ධන අධිකාරිය කටයුතු කර ඇත.ව්‍යාපාර ආරම්භ කිරීමට හා දැනට ව්‍යාපාර ආරම්භ කර ඇති ව්‍යවසායකයින් සඳහා අවශ්‍ය තාක්ෂණය, කළමනාකරණ, මූල්‍ය හා යන්ත්‍රෝපකරණ සපයන්නන්ගේ තොරතුරු එකම පොතකින් සොයා ගැනීමේ ව්‍යාපාරික සේවා නාමාවලිය ආරම්භ කිරීමේ අරමුණවේ.මෙම නාමාවලිය සිංහල, දෙමළ හා ඉංග්‍රීසි භාෂා තුනෙන්ම නිකුත් කෙරේ. ව්‍යාපාරික සේවා සපයන රාජ්‍ය, පෞද්ගලික හා මූල්‍ය ආයතනවල තොරතුරු ද මෙම ග්‍රන්ථයට ඇතුළත් වේ. ජාත්‍යන්තර බොහෝ පිරිස් ව්‍යාපාරික හා අලෙවිකරණ අවශ්‍යතා සඳහා යොදා ගන්නා ඊ- ව්‍යාපාර සංකල්පය ශ්‍රී ලංකාවේ සුළු හා මධ්‍ය පරිමාණ ව්‍යාපාරිකයින් යොදා ගන්නේ අවම වශයෙනි. www.sme.lk වෙබ් අඩවිය හඳුන්වා දී තබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>04</day>
    </date>
    <link>http://www.dinamina.lk/2013/10/04/_art.asp?fn=n13100421</link>
    <topic>හදිසි ආපදා අවස්ථාවලට ධීවරයන්ට අරමුදලක්</topic>
    <author>බුද්ධිකා ඉඹුලාන</author>
    <content>හදිසි ආපදා අවස්ථාවල දී ධීවරයින්ට පිහිට වීම සඳහා ආපදා අරමුදලක් පිහිටුවීමට ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා පියවර ගෙන ඇත.ඇමැතිවරයා තමාගේ මාසික වැටුප පරිත්‍යාග කරමින් මෙම අරමුදල ආරම්භ කර තිබේ.එම අමාත්‍යාංශයේ සේවක සේවිකාවන්ගේ දිනක වැටුපද මේ සඳහා පරිත්‍යාග කිරීමට ඔවුන් ඉදිරිපත්වි සිටිති.වෙනත් අංශවල, පෞද්ගලික අංශවල, විවිධ දානපතින්ගේ පරිත්‍යාග ලබා ගනිමින් මෙම අරමුදල ශක්තිමක් කිරීමට බලාපොරොත්තු වන බව ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා පැවසීය.ධීවරයින් අසරණ වූ අවස්ථාවේදී අමාත්‍ය මණ්ඩල පත්‍රිකාවක් ඉදිරිපත් කර ජනාධිපතිවරයාගේ අනුග්‍රහය ඇතිව ඔවුන්ට වන්දි ලබා දීමට කටයුතු කළ බවත් පෙන්වා දුන් ඇමැතිවරයා දිගින් දිගටම මෙලෙස ක්‍රියා කිරීම අපහසු බැවින් මෙම අරමුදල පිහිටුවීමට පියවර ගත් බවත් කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>04</day>
    </date>
    <link>http://www.dinamina.lk/2013/10/04/_art.asp?fn=n13100422</link>
    <topic>සේවක ආරක්ෂාවට සමාගම කටයුතු කර තිබේද? සොයා වාර්තා කිරීමට ඉංජිනේරු සංස්ථාවේ  ප්‍රධාන ඉංජිනේරුවරයාට නියෝග</topic>
    <author>සිරන්ජනි කුමාරි</author>
    <content>මෝදර එළිහවුස් උද්‍යානයේ පිහිටි වැඩබිමක පස් කන්ඩියක් කඩා වැටීමෙන් පුද්ගලයින් දෙදෙනෙකු මිය යෑම හා තවත් පුද්ගලයින් හතරදෙනෙකු අනතුරකට ලක් කිරීමේ සිද්ධියට සම්බන්ධ ස්ථා‍නය පරික්ෂා කොට එහි සේවය කරන සේවකයින්ගේ ආරක්ෂාව සඳහා සමාගම කටයුතු කර තිබුණේ ද ? යන්න සම්බන්ධයෙන් වාර්තාවක් ඉදිරිපත් කරන ලෙස කොළඹ අතිරේක මහේස්ත්‍රාත් කපිල දුෂන්ත එපිටවෙල මහතා ඊයේ (03)රාජ්‍ය ඉංජිනේරු සංස්ථාවේ ප්‍රධාන ඉංජිනේරුවරයා වෙත නියෝගයක් නිකුත් කළේය.මෝදර පොලිසිය විසින් අත්අඩංගුවට ගෙන අධිකරණයට ඉදිරිපත් කළ චයිනාජියෝ ඉංජිනේරියන් සමාගමේ වැඩ පරීක්ෂක ,ඉංජිනේරු හා කම්කරු ආරක්ෂකට ලක්ෂය බැගින් වූ ශරීර ඇපයක් මත මුදා හැරීමට ද මෙහිදී නියම විණි.මෙම අනතුර මොවුන්ගේ නොසැලකිල්ලේන් සිදු වූවක් බවට පරික්ෂණවලදී අනාවරණය වූ කරුණු මත සැකකරුවන් අත්අඩංගුවට ගත් බවට පොලිසිය අධිකරණය හමුවේ පැවසූ අතර එම්.කේ. පියසේන ,සත්වනාදන් කලිගේෂ්වරන් මහාලිංගම් හා වැලිගමගේ සුජිත් ජානක යන සැකකරුවන්ට මෙසේ ඇප නියම විණි.ඉකුත් (30) වන දින අලුත් මාවත,මෝදර පිහිටි එළිහවුස් උද්‍යානයේ ජල සම්පාදන යෝජනා ක්‍රමයේ ප්‍රතිසංස්කරණ ව්‍යාපෘතියේ කැණීම් කටයුතු සිදු කළ වැඩබිමක පස් කන්ඩියක් කඩා වැටී පුද්ගලයින් දෙදෙනෙකු මිය ගිය බවත් හතරදෙනෙකු අනතුරකට පත් වූ බවත් පොලිසිය අධිකරණය හමුවේ පැවසීය.ජල ටැංකියකට බට එළීමට අඩි 18-20ත් ගැඹුරකින් අඩි 15ක අගලක් කැණීම් කරන විට මෙම අනතුර සිදු වූ අතර ඩබ්ලිව්.ඒ.ද සිල්වා මාවත ,කොළඹ 6 චයිනාජියෝ ඉංජිනේරු සමාගමේ සේවකයින් තිදෙනෙක් හා මහර ,කඩවත ප්‍රසාද් මෑන්පවර් ආයතනයේ සේවකයින් දෙදෙනෙකු මෙසේ අනතුරට ලක් ව තිබේ.මෙම සිද්ධියෙන් මිය ගොස් ඇත්තේ හඟුරන්කෙත පදිංචි බස්නායක මුදියන්සේලාගේ දයාරත්න හා වැල්ලවාය පදිංචි කේ. එන්. සුනන්ද නැමැති අයය.සැකකරුවන් වෙනුවෙන් ජනාධිපති නිතිඥ ජයන්ත වීරසිංහ හා නිතිඥ ඇන්ටන් සේනාරත්න මහතා පෙනී සිටි අතර මෝදර පොලිසියේ උප පොලිස් පරීක්ෂක අතුල විජේසිංහ හා (634) එන් එම් රත්නපාල මහතා අධිකරණය හමුවේ කරුණු දැක්වීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>04</day>
    </date>
    <link>http://www.dinamina.lk/2013/10/04/_art.asp?fn=n13100423</link>
    <topic>ජනපති තැබූ විශ්වාසය හා ලබා දුන් වගකීම් ඉටුකරමින් මැද රට ජනතා බලාපොරොත්තු ඉටුකරනවා</topic>
    <author>ඉන්දික පොල්කොටුව</author>
    <content>ශ්‍රී ලංකාව ආසියාවේ ආශ්චර්ය කරා ගෙන යාමේදී රටේ ආශ්චර්ය බවට මැදරට පුරවරය ගෙන යන බව මධ්‍යම නව ප්‍රධාන ඇමැති සරත් ඒකනායක මහතා පැවසීය.අත්දැකීම් පළපුරුද්ද උපයෝගී කැරගෙන සියලු සංවර්ධන ඉලක්ක ජයගෙන මධ්‍යම පළාත ගෞරාවාන්විත පළාතක් බවට පත්කරන බවද ප්‍රධාන ඇමැතිවරයා කීය.සරත් ඒකනායක මහතා යළි මධ්‍යම පළාත් ප්‍රධාන ඇමැති ලෙස ඊයේ ජනාධිපති මහින්ද රාජපක්ෂ මහතා ඉදිරියේ දිවුරුම් දීමෙන් පසු ‘දිනමිණ’ට අදහස් දක්වමින් හෙතෙම මේ බැව් පැවසීය. ජනාධිපතිතුමන් තැබූ විශ්වාසය හා ලබාදුන් වගකීම් නොපිරිහෙලා ඉටුකරමින් මැදරට පෙරට ගනිමින් පළාතේ ජනතාවගේ බලාපොරොත්තු ඔප්නන්වන බවද හෙතෙම කීය. පසුගිය වකවානුව තුළ මධ්‍යම පළාතට ඉහළ ඉලක්ක කරා යාමට හැකිවූ බවද ඉදිරි වකවානුව තුළ තවත් ඉලක්ක රැසක් කරා ගමන් කරන බවද ඒකනායක මහතා පැවසීය.අභිමානවත් ඓතිහාසික පුරවරයක ආශ්චර්යමත් ස්වර්ණමය යුගයක් කරා පළාත් සභාව මෙහෙයවීමේදී ජාති, ආගම්, කුල, පක්ෂ බේදයෙන් තොර සියලු ජනතාව සමඟ සහෝදරත්වයෙන් ක්‍රියා කරන බවද නව ප්‍රධාන අමාත්‍යවරයා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>04</day>
    </date>
    <link>http://www.dinamina.lk/2013/10/04/_art.asp?fn=n13100424</link>
    <topic>තහනම් කළ ‘මරුසිරා’ අ‍ෙමරිකාවේ සිට ක්‍රියාත්මකයි</topic>
    <author>සිරන්ජනි කුමාරි</author>
    <content>ජාතික ආරක්ෂාවට තර්ජනයක් විය හැකි හා බාලවයස්කරුවන් සමාජ විරෝධි ක්‍රියා සඳහා පොළඹවන සමාජයට හානිදායක වෙබ් අඩවියක් බව පැවසෙන "මරු සිරා" වෙබ් අඩවිය අමෙරිකාවේ පුද්ගලයින් දෙදෙනෙකුගේ සහාය ඇතිව පවත්වාගෙන ගිය බවත් මෙම විදේශිය සබඳතාවය සම්බන්ධයෙන් පරීක්ෂණ පවත්වන බවට රහස් පොලිසිය ඊයේ (3) කොළඹ ප්‍රධාන මහේස්ත්‍රාත් ගිහාන් පිලපිටිය මහතා වෙත වැඩිදුර වාර්තාවක් මගින් කරුණු දැක්විය.අන්තර්ජාල වෙබ් අඩවි වෙත අනවසර ප්‍රවිෂ්ට ලබා ගැනීමට අවශ්‍ය උපදෙස් හා පහසුකම් සලසනු ලබන වෙබ් අඩවියක් ලෙස ‍මේ වෙබ් අඩවිය අන්තර්ජාලයේ පවත්වාගෙන ගොස් තිබේ.දැනට මෙය අන්තර්ජාලයේ පවත්වාගෙන යාම අත්හිටුවා ඇති බව පවසන රහස් පොලිසිය විදේශයක දී පවත්වා ගෙන යන බවට තොරතුරු අනාවරණය වු අතර ඒ පිළිබඳව වැඩිදුර පරික්ෂණ පැවැත්විමේදී ඇමරිකාවේ සිට පවත්වාගෙන යන බවට තොරතුරු හෙළි වු බව පැවසීය.වෙබ් අඩවි වෙත අනවසර ප්‍රවිෂ්ට ලබා ගන්නා බව පවසමින් යුද හමුදාවේ බුද්ධි අධ්‍යක්ෂ මණ්ඩලය රහස් පොලිසිය වෙත කරන ලද පැමිණිල්ලකට අනුව මෙම සිද්ධියේ පරීක්ෂණ ආරම්භ විය.2013/4/29වන දින මහනුවර පදිංචි ගයාන් උෂාන්ත සිල්වා නැමැති අය රහස් පොලිසිය විසින් අත්අඩංගුවට ගෙන අධිකරණයට ඉදිරිපත් කොට තිබිණ.සමාජයට හානිදායක ක්‍රියා සදහා බාලවයස්කාර දරුවන් පෙළඹවවීම හා ජාතික ආරක්ෂාවට තර්ජනයක් විය හැකි බව දක්වමින් රහස් පොලිසිය අධිකරණයට කරුණු වාර්තා කොට තිබිණ.මේ වෙබ් අඩවියේ සාමාජිකයින් 2000ක් පමණ සිටින බවත් බහුතරය බාලවයස්කරුවන් බවට රහස් පොලිසිය අධිකරණය හමුවේ පවසා සිටියේ ය.2007 අංක 24 පරිගණක අපරාධ පනතේ වරදක් බව පැවසු රහස් පොලිසියේ උප පොලිස් පරීක්ෂක රත්නායක මහතා මෙම සිද්ධියට අදාළ ව නීතිපති උපදෙස් ලබා ගැනීමට අපේක්ෂා කරන බව පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>04</day>
    </date>
    <link>http://www.dinamina.lk/2013/10/04/_art.asp?fn=n13100425</link>
    <topic>සැකකරුවන්ගෙන් රහස් ප්‍රකාශයක්</topic>
    <author>මල්වාන සමූහ මහානාම විතානගේ</author>
    <content>බියගම විලේජ් හොටෙල් අධිපති කෝටිපති ව්‍යාපාරික බර්නාඩ් ජයරත්න (65) යන අයගේ ඝාතනයට අදාළව අපරාධ පරීක්ෂණ දෙපාර්තමේන්තුව මගින් පෙරේදා (02 වැනිදා) පූගොඩ මහේස්ත්‍රාත් හා දිසා විනිසුරු පී. එම්. තිලකරත්න බණ්ඩාර මහතා වෙතට ඉදිරිපත් කරනු ලැබූ සාක්කිකරුවන් දෙදෙනකු මහේස්ත්‍රාත් නිල කාමරයේදී රහසිගතව ප්‍රකාශ ලබා දුන්හ.මෙසේ ප්‍රකාශ ලබාදුන්නේ දඹුල්ල පදිංචි එන්. කේ. ආරියපාල හා දොම්පේ පදිංචි ඩබ්ලිව්. පුබුදු නිශාන්ත යන දෙදෙනා වෙති.මෙහිදී අපරාධ පරීක්ෂණ දෙපාර්තමේන්තුවේ මිනීමැරුම් විමර්ශන අංශයේ පොලිස් පරීක්ෂක ජයසේකර මහතා අධිකරණය ඉදිරියේ කරුණු දක්වමින් මේ ඝාතන සිද්ධිය සම්බන්ධව විමර්ශන කටයුතු තවම අවසන් වී නැහැ. එහි ප්‍රගතිය ගැන වාර්තාවක් අධිකරණයට ඉදිරිපත් කිරීමට කටයුතු කරනවා. තුන්වන සැකකරු ළඟ තිබී අත්අඩංගුවට ගත් ජීව අත්බෝම්බය පොලිස් විශේෂ කාර්ය බලකාය මගින් නිෂ්ක්‍රීය කළා. එහි කොටස් රජයේ රස පරීක්ෂකවරයා වෙත ඉදිරිපත් කොට වාර්තාවක් ලබා ගැනීමට අවසරය ඉල්ලනවා.තවද තුන්වන සැකකරු ළඟ තිබී හමුවූ පරිගණකය හා කොළඹ අපරාධ කොට්ඨාසයට නිර්නාමික දුරකථන ඇමතුමක් ලබාදුන් පෞද්ගලික දුරකථන සේවා මධ්‍යස්ථානයේ සවි කර තිබූ සීසීටීවී කැමරාවෙන් ලබාගත් රූපරාමු සහිත සී. ඩී. තැටිය කොළඹ විශ්වවිද්‍යාලයේ පරිගණක විශ්ලේෂණ අංශයට ඉදිරිපත් කළා. එහි වාර්තාවන් තවම ලැබී නැහැ.මේ අවස්ථාවේදී මහේස්ත්‍රාත්වරයා විසින් නිෂ්ක්‍රීය කරන ලද අත්බෝම්බයේ කොටස් රජයේ රස පරීක්ෂකවරයා වෙත ඉදිරිපත් කිරීමට අවසරය ලබා දුන්නේය.දෙවන හා තුන්වන සැකකරුවන් වෙනුවෙන් පෙනී සිටින නීතිඥ නලින් ද ඉන්ද්‍රතිස්ස මහතා අධිකරණය හමුවේ කියා සිටියේ මේ සැකකරුවන් දෙදෙනාට අපරාධ පරීක්ෂණ දෙපාර්තමේන්තුවේදී පහරදී තිබෙන නිසා ඔවුන් අධිකරණ වෛද්‍ය නිලධාරියකුට ඉදිරිපත් කරන්නට අධිකරණයෙන් බන්ධනාගාරයට නියෝග කළා. නමුත් ඔවුන් තවම ඉදිරිපත් කර නැහැ.මහේස්ත්‍රාත්වරයා විසින් ඔවුන් ඉදිරිපත් කරන ලෙසට දැන්වීය.මේ නඩුවේ පළමුවන, දෙවන හා තුන්වන සැකකරුවන් ලෙසට දෙකටන පදිංචි ඩී. පී. සුසන්ත නොහොත් නිලංග, නාරන්වල පදිංචි සුදත් වික්‍රමසිංහ හා බියගම පදිංචි මියගිය අයගේ පුත් සුරංග ජයරත්න යන තිදෙනා චෝදනා ලැබ සිටින අතර ඔවුන් තවදුරටත් ලබන 09 වැනිදා දක්වා රක්ෂිත බන්ධනාගාර ගත කර තැබීමට ද මහේස්ත්‍රාත්වරයා නියෝග කෙරිණි. අපරාධ පරීක්ෂණ දෙපාර්තමේන්තුවේ මිනීමැරුම් විමර්ශන අංශයේ පොලිස් පරීක්ෂක ජයසේකර, සැරයන් නිශ්ශංක හා එඩ්මන්ඩ් යන නිලධාරීහු පැමිණිල්ල මෙහෙයවූහ.පළමුවන සැකකරු වෙනුවෙන් නීතිඥවරුන් වන ජානක අමරසිංහ හා නිහාර රන්දෙනිය යන මහත්වරුද දෙවන හා තුන්වන සැකකරුවන් වෙනුවෙන් නීතිඥවරුන් වන නලින් ද ඉන්ද්‍රතිස්ස, සංජය රණතුංග, ගුණතිලක අලගියවන්න, කමල් සම්මන්දප්පෙරුම හා චානක පුවක්පිටිය යන මහත්වරු ද පෙනී සිටියහ.වැඩිදුර විභාගය ලබන 09 වැනි දිනට කල් තැබීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>04</day>
    </date>
    <link>http://www.dinamina.lk/2013/10/04/_art.asp?fn=n13100426</link>
    <topic>වයඹ ඡන්දයට මිලක් නියම කිරීමට ජනතාව ඉඩ තැබුවේ නැහැ</topic>
    <author>වයඹ පළාත් සංචාරක සේන ඉදිරිසිංහ</author>
    <content>කුරුණෑගල දිස්ත්‍රික්කයේ බුද්ධිමත් ප්‍රගතිශීලි ජනතාව වයඹ පළාත් සභා මැතිවරණයේදී තම ඡන්දයට කිසිදු මිලක් නියම කරන්න ඉඩ නොතබා කටයුතු කිරීම පැහැදිලිව පෙනෙන්ට තිබූ බව ඇමැති ජයරත්න හේරත් මහතා පවසයි.තවදුරටත් අදහස් පළකළ ඇමැතිවරයාකුරුණෑගල ජනතාව කෑමට බීමට අල්ලසට හෝ වෙනත් කිසිදු ප්‍රතිලාභයකට යට නොවූ පිරිසක් බව මෙම ඡන්දයේදී මනාව පැහැදිලි වනවා.මේ ආදර්ශය රටේ සමස්ත ජනතාවම අනුගමනය කර ඉතා නිරවුල් දේශපාලන තීන්දු තීරණ ගැනිම වැදගත් ‘ ජනාධිපති තුමාට තවදුරටත් ශක්තියක් ලබාදෙමින් වයඹ පළාත් සභාව නිර්මාණය කිරීමට ඉතා ඉහළ ජනමතයක් ලබා දීමට හැකිවීම ගැන මා සතුටු වනවා. මේ ඡන්ද ප්‍රතිපලයෙන් මනාව පිළිබිඹු වන්නේ රට පිළිබඳව සමස්ත ජනතාවගේ හැඟීමයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>04</day>
    </date>
    <link>http://www.dinamina.lk/2013/10/04/_art.asp?fn=n13100427</link>
    <topic>වයඹට දයාසිරි මධ්‍යමට සරත් දිවුරුම් දෙති</topic>
    <author>ධනුෂ්ක ගොඩකුඹුර</author>
    <content>මධ්‍යම පළාත් මහ ඇමැති සරත් ඒකනායක, වයඹ පළාත් මහඇමැති දයාසිරි ජයසේකර මහත්වරු ජනාධිපති මහින්ද රාජපක්ෂ මහතා ඉදිරියේ ජනාධිපති ලේකම් කාර්යාලයේ දී ඊයේ (3) උදෑසන සුබ මොහොතින් දිවුරුම් දුන්හ.මධ්‍යම පළාත් ඇමැතිවරුන් ලෙස සරත් ඒකනායක, එදිරිවීර වීරවර්ධන, බන්දුල යාලේගම, ප්‍රමිත බණ්ඩාර තෙන්නකෝන් සහ රාමසාමි මුත්තයියා මහත්වරුන් ද වයඹ පළාත් ඇමැතිවරුන් ලෙස දයාසිරි ජයසේකර, ඩී. බී. හේරත්, ගුණදාස දෙහිගම, සනත් නිශාන්ත, සන්ධ්‍ය කුමාර රාජපක්ෂ මහත්වරුන් ද ජනාධිපතිවරයා ඉදිරියේ දිවුරුම් දුන් අතර ප්‍රමිත බණ්ඩාර තෙන්නකෝන්, රාමසාමි මුත්තයියා, සන්ධ්‍ය කුමාර රාජපක්ෂ මහත්වරුන් පළාත් සභා ඇමැතිවරුන් ලෙස පත් ව ඇත්තේ ප්‍රථම වරටය.මධ්‍යම පළාත් සභාවේ සභාපතිවරයා ලෙස මහින්ද අබේකෝන්, උප සභාපතිවරයා‍ ලෙස සුනිල් බණ්ඩාර, සභානායකවරයා ලෙස තුරෙයි සාමි, ආණ්ඩු පක්ෂයේ ප්‍රධාන සංවිධායකවරයා ලෙස අනුරාධ ජයරත්න මහත්වරුන් තෝරා ගැනීමට එක්සත් ජනතා නිදහස් සන්ධානය තීරණය කර ඇති බව එම සන්ධානයේ මහලේකම්, ඇමැති සුසිල් ප්‍රේමජයන්ත මහතා ප්‍රකාශයට පත් කළේය.වයඹ පළාත් සභාවේ සභාපතිවරිය ලෙස ඉන්ද්‍රාණි දසනායක මහත්මිය සහ උප සභාපතිවරයා ලෙස ආර්. ඩී. විමලදාස, සභානායකවරයා ලෙස සුමල් තිසේරා, ආණ්ඩු පක්ෂ ප්‍රධාන සංවිධායකවරයා ලෙස ජොහාන් ප්‍රනාන්දු මහත්වරුන් තෝරා ගැනීමට නියමිත බව ද මෙහිදී ප්‍රකාශයට පත් කෙරුණු අතර පළාත් සභාවල ප්‍රථම රැස්වීමේ දී මෙම තනතුරු සඳහා මන්ත්‍රීවරුන් තෝරා පත් ‍කර ගැනීමට නියමිතය. මධ්‍යම පළාත් මහ ඇමැති සරත් ඒකනායක මහතා පළාතේ මුදල් හා ක්‍රමසම්පාදන, නීතිය හා සාමය, පළාත් පාලන හා පළාත් පරිපාලන, අධ්‍යාපන හා සංස්කෘතික කටයුතු, ඉඩම්, පරිසර, සංචාරක, ආයෝජන සම්බන්ධීකරණ, සමූපකාර සංවර්ධන හා සහ ආහාර සැපයුම් සහ ආහාර බෙදාහැරීම් ඇමැතිවරයා වේ.එදිරිවීර වීරවර්ධන මහතා මධ්‍යම පළාත් මාර්ග සංවර්ධන හා ප්‍රවාහන, විදුලිබල හා බලශක්ති සහ නිවාස හා ඉදිකිරීම් ඇමැතිවරයා වේ.බන්දුල යාලේගම මහතා මධ්‍යම පළාත් සෞඛ්‍ය හා දේශීය වෛද්‍ය, සමාජ සුබසාධන, පරිවාස හා ළමාරක්ෂක සේවා ඇමැතිවරයා වේ.ප්‍රමිත බණ්ඩාර තෙන්නකෝන් මහතා මධ්‍යම පළාත් ක්‍රීඩා, යෞවන කටයුතු, වනිතා කටයුතු, ග්‍රාමීය සංවර්ධන හා කර්මාන්ත ඇමැතිවරයා වේ.රාමසාමි මුත්තයියා මහතා මධ්‍යම පළාත් කෘෂිකර්ම, සුළු වාරිමාර්ග, සත්ව නිෂ්පාදන හා සංවර්ධන, ගොවිජන සංවර්ධන, ධීවර, පරිසර කටයුතු, හින්දු හා සංස්කෘතික කටයුතු ඇමැති සහ වතු යටිතල පහසුකම් ඇමැතිවරයා වේ.වයඹ පළාත් මහ ඇමැති දයාසිරි ජයසේකර මහතා පළා‍තේ මුදල් හා ක්‍රමසම්පාදන, නීතිය හා සාමය, පළාත් සභා හා පළාත් පරිපාලන, මානව සම්පත්, අධ්‍යාපන, සංස්කෘතික, ඉඩම්, පරිසර, සංචාරක, සමූපකාර සංවර්ධන හා ආහාර බෙදාහැරීම පිළිබඳ ඇමැතිවරයා ද වේ.ඩී. බී. හේරත් මහතා වයඹ පළාතේ සෞඛ්‍ය හා දේශීය වෛද්‍ය, ක්‍රීඩා හා යෞවන කටයුතු ඇමැතිවරයා වේ. ගුණදාස දෙහිගම මහතා වයඹ පළාත් මාර්ග සංවර්ධන හා ප්‍රවාහන, විදුලිබල, නිවාස හා ඉදිකිරීම් ඇමැතිවරයා වේ.සනත් නිශාන්ත පෙරේරා මහතා වයඹ පළාත් කෘෂිකර්ම, ධීවර, සත්ව නිෂ්පාදන හා සංවර්ධන, සුළු වාරිමාර්ග හා ගොවිජන සංවර්ධන ඇමැතිවරයා වේ. සන්ධ්‍ය කුමාර රාජපක්ෂ මහතා වයඹ පළාත් සමාජ සුබසාධන, පරිවාස හා ළමාරක්ෂක, වනිතා කටයුතු, ග්‍රාමීය කර්මාන්ත සංවර්ධන සහ ග්‍රාම සංවර්ධන ඇමැතිවරයා වේ.ජනාධිපති මහින්ද රාජපක්ෂ මහතා සහ ශ්‍රී ලංකා නිදහස් පක්ෂයේ මහලේකම්, ඇමැති මෛත්‍රීපාල සිරිසේන, එක්සත් ජනතා නිදහස් සන්ධානයේ මහලේකම්, ඇමැති සුසිල් ප්‍රේමජයන්ත මහත්වරු ද මෙහිදී අදහස් දැක්වූහ. මහා සංඝරත්නය ප්‍රමුඛ සර්වාගමික පූජ්‍ය පක්ෂයත් අගමැති දි. මු. ජයරත්න මහතා සහ ජ්‍යෙෂ්ඨ ඇමැතිවරුන්, සන්ධානයේ සහෝදර පක්ෂ නායකයන්, ඇමැතිවරුන්, නියෝජ්‍ය ඇමැතිවරුන්, පාර්ලිමේන්තු මන්ත්‍රීවරුන්, පළාත් ආණ්ඩුකාරවරුන්, මහඇමැතිවරුන්, ජනාධිපති ලේකම් ලලිත් වීරතුංග මහතා ප්‍රමුඛ රාජ්‍ය නිලධාරීන් ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>04</day>
    </date>
    <link>http://www.dinamina.lk/2013/10/04/_art.asp?fn=r1310041</link>
    <topic>කළුතර මහජන ක්‍රීඩාංගණයේ අඩුපාඩු: බලධාරීන්ගේ අවධානය තවමත් යොමුවී නෑ</topic>
    <author>නාගොඩ විශේෂ එන්.විජේරත්න</author>
    <content>කළුතර මහජන ක්‍රීඩාංගණයේ ඇති පහසුකම් හෝ ක්‍රීඩාංගණය හෝ පිළිබඳව සෑහීමකට පත්විය නොහැකි බව ක්‍රීඩාවන් සඳහා පැමිණෙන ක්‍රීඩක ක්‍රීඩිකාවන් මෙන්ම ඒවා නැරඹීමට පැමිණෙන පිරිස්ද චෝදනා කරති.ක්‍රීඩක ක්‍රීඩිකාවන් සඳහා ඉදිකොට ඇති ක්‍රීඩාගාරයේද ඇත්තේ ඉතා අවම පහසුකම්ය.ක්‍රීඩාංගණය ද නිසියාකාරව නඩත්තු කිරීමක් සිදු නොවේ. බොහෝ ස්ථාන වල්බිහිවී හෝ පිටිය පුරා තණ කොළ වැවී ඇති ස්ථානද බොහෝ ය.ප්‍රධාන දොරටුව අනාරක්ෂිතය. ගේට්ටු නොමැත. එක් ‍ෙකාටසක තාප්පය නොමැතිවීමද අනාරක්ෂිත බව වැඩිකරයි.වැසි දිනවල ප්‍රධාන දොරටුවේ සිට ක්‍රීඩාංගණයේ බොහෝ ස්ථාන වැසි ජලයෙන් යටවීම සිදුවේ.ක්‍රීඩාපිටිය වටා ආවරණ කිසිවක් නැති අතර නරඹන්නන්ට අවශ්‍ය ජලය හෝ වැසිකිළි පහසුකම් නොමැත.කළුතර මහජන ක්‍රීඩාංගණය කළුතර නගරයට ඇති ප්‍රධානතම ක්‍රීඩාංගණය වන අතර මෙහි ක්‍රිකට් තරග ඇතුළු විවිධ ක්‍රීඩා තරග, සැණකෙළි, උත්සව, ප්‍රදර්ශන, විවිධ රැස්වීම් සෑම අවස්ථාවකම පැවැත්වේ.නමුත් මෙම ක්‍රීඩාංගණයේ වර්තමානයේ පවතින තත්ත්වය තුළ ක්‍රීඩක ක්‍රීඩිකාවන් මෙන්ම නැරඹීමට පැමිණෙන පිරිස්ද දැඩි අපහසුතාවයන්ට පත්වේ.මේ පිළිබඳව කාලාන්තරයක් තිස්සේ අදාළ බලධාරීන්ගේ අවධානය යොමුව ඇති බවක් නොපෙනේ.කළුතර මහජන ක්‍රීඩාංගණයේ වත්මන් තත්ත්වය පිළිබඳව ආදළ බලධාරීන්ගේ අවධානය යොමුවී කළුතරට ලොකු සම්පතක් වන මෙම ක්‍රීඩාංගණය වත්මනට ගැළපෙන සේ සංවර්ධනය ‍ෙව් යැයි බොහෝ දෙනා අපේක්ෂා කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>04</day>
    </date>
    <link>http://www.dinamina.lk/2013/10/04/_art.asp?fn=r1310042</link>
    <topic>කෑගල්ලේ රබර්වගා ඉලක්කය හෙක්ටයාර් 1573ත් ඉක්මවයි</topic>
    <author>කෑගල්ල සමූහ පී.එම්.පී. පොල්වත්ත</author>
    <content>රබර්සංවර්ධන දෙපාර්තමේන්තුව මඟින් මෙම වසරේ කෑගල්ල දිස්ත්‍රික්කයේ රබර් වගා කිරීමට තිබූ ඉලක්කය ඉක්මවා ගොස් ඇතිබව රබර් සංවර්ධන දෙපාර්තමේන්තුවේ කෑගල්ල ප්‍රාදේශීය අධ්‍යක්ෂ ආර්.කේ. සමන් අනුර මහතා පැවසීය.මෙම වසරේ රබර් වගා කිරීමට තිබූ ඉලක්කය හෙක්ටෙයාර් 1573ක් පමණ වෙයි.මේ අනුව නැවත රබර් වගාව, හෙක්ටයාර් 550ක්ද, නැවත වගාව රාජ්‍ය වතු හෙක්ටෙයාර් 525ක් නව වගාව හෙක්ටයාර් 500ක්ද පමණ වෙයි.මේ වනවිට මෙම වසරේ හෙක්ටෙයාර් 2000ක පමණ අලුතෙන් හා නැවත රබර් වගා කර ඇත.මෙම දිස්ත්‍රික්කයේ අලුතෙන් රබර් වගා කිරීමට ඉඩම් හිමියන් මහත් උනන්දුවක් දක්වනනිසා වසරකට ලැබෙන ප්‍රතිපාදන අනුව ඉල්ලුම්කරුවන් සියලු දෙනාටම රබර් වගා කිරීමට අවසර පත්‍ර දීමට නොහැකි බව අධ්‍යක්ෂ වරයා පැවසීය.රබර් සංවර්ධන දෙපාර්තමේන්තුව මඟින් රබර් වගා කිරීමේ සහනාධාර යටතේ නැවත වගාවට හෙක්ටෙයාරයකට රුපියල් 70000ක් ද නව වගාවට රුපියල් 60000ක්ද බැගින් ලබා දෙයි.මේ වනවිට රබර් සංවර්ධන දෙපාර්තමේන්තුව මඟින් පාලනය වන මීරිගම හා අත්තනගල්ල යන රබර් පැළ තවාන් වලින් රබර් පැළ ලක්ෂ 8ක් පමණ වගාකරුවන්ට නිකුත් කර ඇත.කෑගල්ල දිස්ත්‍රික් රබර් කලාපයට කෑගල්ල ගම්පහ කුරුණෑගල, පුත්තලම, පොළොන්නරුව, අනුරාධපුරය යන දිස්ත්‍රික්ක අයත් වෙයි.රබර් වගා කරන අක්කර 5කින් වසර 5කදී වාර්ෂික ආදායම රුපියල් ලක්ෂ 7 ½ ක් පමණ ලබා ගැනීමට හැකි වන නිසා රබර් වගා කිරීමට ඉඩම් හිමියෝ මහත් උනන්දුවක් දක්වන බව අධ්‍යක්ෂ වරයා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>04</day>
    </date>
    <link>http://www.dinamina.lk/2013/10/04/_art.asp?fn=r1310043</link>
    <topic>සැකකරු බලන්න ආ කතගේ යට ඇඳුමේ හෙරොයින් පැකට් 11ක්</topic>
    <author>පාණදුර සමූහ - කපිල සෝමරත්න</author>
    <content>ස්වාමිනි! මේ විත්තිකාරිය පාණදුර පොලිසියේ සිර මැදිරියේ සිටි සැකකරුවකු හමුවීමට ඇවිත් ඔහුට හෙරොයින් මත්කුඩු පැකැට්ටුවක් දුන්නා. එය දුටු පොලිස් කාන්තාවක් ඇයව පරීක්ෂා කළා.ඇයගේ යට ඇඳුමේ සඟවාගෙන තිබුණු හෙරොයින් මත්කුඩු පැකට් 11ක් හමුවුණා. ඒවායේ හෙරොයින් මිලිග්‍රෑම් 2000ක් තිබුණා. ඇයව අත්අඩංගුවට ගෙන නඩු පැවරුවා යැයි පාණදුර පොලිසියේ දූෂණ මර්දන අංශයේ සැරයන් වෙත්තසිංහ මහතා අධිකරණය හමුවේ 20.09.13 දින කියා සිටියේය.මත්කුඩු රසායනික පරීක්ෂණයක් සඳහා ඉදිරිපත් කර ඇත. ඇයට ඇප නියම කළ නොහැකි සිද්ධියක් යැයි සැරයන්වරයා අධිකරණයට පැවසීය.චෝදනාව මහාධිකරණය හමුවේ විභාගවිය යුතු හෙයින් සැකකාරිය පාණදුර ප්‍රධාන මහේස්ත්‍රාත් රුචිර වැලිවත්ත මහතා විසින් රක්ෂිත බන්ධනාගාර ගත කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>04</day>
    </date>
    <link>http://www.dinamina.lk/2013/10/04/_art.asp?fn=r1310044</link>
    <topic>බීමතින් රිය අනතුරක් කළාට දඩ</topic>
    <author/>
    <content>පාණදුරේ මහා මාර්ගයක බීමතින් රිය අනතුරක් සිදු කළ විශ්‍රාමික බැංකු කළමනාකරුවකුට රුපියල් 33000.00 දඩ හා රුපියල් 75000.00 වන්දි මුදලක් තුවාලකරුවන්ට ගෙවන ලෙසටද පාණදුර ප්‍රධාන මහේස්ත්‍රාත් රුචිර වැලිවත්ත මහතා 13 දින නියෝග කළේය.එම දඬුවමට අමතරව අවුරුදු පහකට අත්හිටවූ මාස 6ක සිරදඬුවමක් නියම කළ මහේස්ත්‍රාත්වරයා මෙම රියදුරුගේ රියදුරු බලපත්‍රය වසරකට අත්හිටවන ලදී.ඔහු සිදුකළ රිය අනතුරේ ස්වභාවය මත දඬුවම් නියම කළ බවද මහේස්ත්‍රාත්වරයා පැවසීය.මෙම රියදුරා චෝදනා ලබා සිටියේ බීමතින් අපරික්ෂාකාරී සහ නොසැලකිලි ලෙස මෝටර් රියක් ධාවනය කර ධාවන කර පාණදුර ගාලු පාර පින්වත්තේ දෙදෙනෙකුට තුවාල සිදු කිරීම ගැනය. පාණදුර රථවාහන පොලිසිය මෙම නඩුව පවරා තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>04</day>
    </date>
    <link>http://www.dinamina.lk/2013/10/04/_art.asp?fn=r1310045</link>
    <topic>කෑගල්ල රජයේ රෝහලේ අධිකරණ වෛද්‍ය අංශය අඩාළයි</topic>
    <author>මාවනැල්ල සමූහ - පි. සෙනෙවිරත්න</author>
    <content>කෑගල්ල රජයේ රෝහල දිසාවේ වෙනත් රෝහල්වලින් එවන රෝගීන්ට වැඩිදුරටත් ප්‍රතිකාර අවශ්‍ය වූ අවස්ථාවලදී සේවා සපයන මුලික රෝහල බවට පත් කැර තිබේ.එහෙත් එම රෝහලේ අධිකරණ වෛද්‍ය විශේෂඥවරයා සහ විකලාංග රෝග සඳහා ප්‍රතිකාර ලබාදෙන වෛද්‍ය විශේෂඥවරයාද මේ වනවිට විදේශ ගතව කාලයක් ගතවීම නිසා එම අංශ දෙකෙහි වෛද්‍ය සේවා අඩපණව ගොස් ඇති බව වාර්තා වෙයි.මෙම රෝහලේ අධිකරණ වෛද්‍ය විශේෂඥ වෛද්‍යවරයාගේ සේවය අත්‍යවශ්‍යයම අංගයකි. විවිධ අපරාධවලින් පීඩාවට පත්වන පිරිස්ද මෙම රෝහල වෙත ගෙනවුත් අදාළ වෛද්‍ය වාර්තා ලබා ගැනීමද මෙහිදී සිදු කරනු ලබයි.ප්‍රදේශයේ සිදුවන අපරාධවලදී අදාළ අපරාධ පිළිබඳව පොලිස් ස්ථානයන් විසින් අධිකරණ වෙත ඉදිරිපත් කරන නඩුවලට අධිකරණ වෛද්‍ය විශේෂඥවරයාගේ සාක්කිය ලබා ගැනීම අත්‍යවශ්‍ය වෙයි. එහෙත් මෙම රෝහල වෙතින් දිගු කලක් තිස්සේ ලබා ගන්නා ලද එම වෛද්‍ය වාර්තා ලබාගැනිමේ සේවය අධිකරණ වෛද්‍ය විශේෂඥ වරයා රෝහලේ සේවය නොකරන නිසා අසීරුව ඇති බවද එම ප්‍රශ්නයට පිළියම් ලබා ගන්නටද පොලිස් ස්ථානයන්ටද ගැටලු සහගතව පවතින බව උසස් පොලිස් නිලධාරියෙක් පැවැසීය.මෙහිදී අධිකරණ වෛද්‍ය විශේෂඥවරයාගේ සේවය අවශ්‍ය වූ අවස්ථාවලදී එසේ අධිකරණ සාක්කි ලබා ගන්නට සිදුවන පුද්ගලයන් කුරුණෑගල, මහනුවර, පේරාදෙණිය ආදී රෝහල් වෙත යවා එම අධිකරණ වෛද්‍ය වාර්තා එම රෝහල්වල සේවය කරන විශේෂඥ වෛද්‍යවරයා වෙතින් ලබා ගන්නට සිදුව ඇති බව පොලිස් නිලධාරිහුද පවසති.කෑගල්ල මුලික රජයේ රෝහලේ උද්ගතව ඇති මෙම තත්ත්වය පිළිබඳව සෞඛ්‍ය නියෝජ්‍ය ඇමැති ලලිත් දිසානායක මහතා මෙසේ පැවැසීය.කෑගල්ල රජයේ මූලික රෝහලට අවශ්‍ය හැම අංගයක්ම අප විසින් ලබාදී එමඟින් විපුල ඵලදායක සේවාවක් ජනතාවට ලබාදෙන්න අප රජය පියවර ගනු ලැබුවා.එහෙත් එහි උද්ගතව ඇති මෙම තත්ත්වය ගැන අප දැනුවත් කැර නැහැ. මම වහාම ඒ ගැන සොයා බලනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>04</day>
    </date>
    <link>http://www.dinamina.lk/2013/10/04/_art.asp?fn=r1310046</link>
    <topic>වෙරි මරගාතේ දොරට තට්ටුකර ගෙහිමියාගෙන් පොලු පාර කාලා</topic>
    <author>දයා විජේරත්න - දොඩන්ගොඩ විශේෂ</author>
    <content>මත්පැන් පානයට ඇබ්බැහිවී සිටි අයකු පසුගිය දිනක නගරයේ අවන්හලක මධ්‍යම රාත්‍රිය වන තුරුම හොඳ හැටි මත්පැනින් සප්පායම් වී සිය නිවෙස සොයා ගත නොහැකිව අසල නිවෙසකට ගොස් දොරට තට්ටු කර “සුදෝ මං ආවා දොර අරින්න” යැයි කෑ ගැසීමෙන් පසු එම ගෙහිමියාගේ පොලු පහරට ලක්වී තුවාල ලැබීමේ සිද්ධියක් කළුතරට නුදුරු ගමකින් වාර්තා විය.දින පතා රැකියාවට යන මොහු නිතරම මත්පැන් පානය කරන්නෙකි. මෙදින හොඳ හැටි මත්පැනෙන් සප්පායම් වී රාත්‍රී කාලයේදී වැනි වැනී සිය නිවෙස බලා ගමන් කෙළේය.නිවෙස අසලට කිට්ටු වෙද්දී හොඳහැටි රෑ බෝවී තිබූ නිසාත් අධික ලෙස මත්පැන් පානය කර සිටි නිසාත් මොහුට තම නිවෙස සොයා ගැනීම අසීරු විය.තම නිවෙස යයි සිතා අසල වෙනත් නිවෙසකට ගිය මොහු “සුදෝ මං ආවා දොර අරින්නයි”වෙරි මරගාතේ කෑගැසීය.එම නිවෙස හිමියා කතා කරන්නේ කවුදැයි බලන්නට කළුවරේම දොර ඇර අඳුරේ සිටි අයට පොලු පහරක් එල්ල කෙළේය.පොලු පහර කාගෙන බිම වැටුණේ අසල නිවෙසේ ගෙහිමියා බව දැනගත් පොලුපහර දුන් අය පසුව ඔහුගේ බිරියටද සිදුවූ දෙය කියා ඔහු රෝහලට ගෙන ගියේය. රෝගියාද පවසා තිබුණේ බීමතින් යන විට ලිස්සා වැටුණු බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>04</day>
    </date>
    <link>http://www.dinamina.lk/2013/10/04/_art.asp?fn=r1310047</link>
    <topic>සෞඛ්‍යට අහිතකර ආහාර විකිණු හෝටල් 20කට නඩු</topic>
    <author>කැලණිය සමූහ : එඩ්වඩ් වීරසිංහ</author>
    <content>කැලණිය සහ කිරිබත්ගොඩ නගරවල හෝටල් 20කට අධික සංඛ්‍යාවකට විරුද්ධව නඩු පැවරීමට කැලණිය සෞඛ්‍ය වෛද්‍ය නිලධාරි කාර්යාලය පියවර ගෙන ඇත.මහජනයාගේ ශරීර සෞඛ්‍යයට අහිතකර වන අන්දමින් ආහාර ද්‍රව්‍ය අලෙවිකළ හෝටල් හිමියන්ට විරුද්ධව මෙසේ නඩු පැවරූ බව කැලණිය සෞඛ්‍ය වෛද්‍ය නිලධාරිනී වෛද්‍ය වසන්තා රාජපක්ෂ මහත්මිය ‘දිනමිණ’ට පැවසුවාය.මීට අමතරව ආහාර රසවත් කිරීමට භාවිතා කරන මිරිස් කුඩු හා තුනපහ කුඩු දැඩි පරීක්ෂාවට ලක් කර ඇති අතර ඒවායින් සැලකිය යුතු කොටසක් ශරීර සෞඛ්‍යයට අහිතකර බව පරීක්ෂණවලදී හෙළිවීමත් සමඟ භාවිතයෙන් ඉවත් කිරීමටත් අදාළ පුද්ලයන්ට විරුද්ධව නීතිමය පියවර ගැනීමටත් කැලණිය සෞඛ්‍ය වෛද්‍ය නිලධාරි කාර්යාලය පියවර ගෙන තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>04</day>
    </date>
    <link>http://www.dinamina.lk/2013/10/04/_art.asp?fn=r1310048</link>
    <topic>මවුබිම රනින් සැරසූ කොරළවැල්ලේ ‘පුංචි රන්දි’</topic>
    <author>අවිස්සාවේල්ල විශේෂඑස්. පද්මපෙරුම</author>
    <content>නමින් ඇය රන්දිකා කුරේය. මොරටු නගරයේ කොරළවැල්ල ගම් පියසේ ජීවත් වූ ඇය පළමුවරට අපේ මවුබිමට කීර්තියක් ලබා දුන්නේ 2009 වසරේ අයර්ලන්තයේ බෙල්නාස්ට් හි පැවැත්වුණු 5 වැනි ලෝක කුරුමිටි තරගාවලියේ දී ශ්‍රී ලංකාව නියෝජනය කරමින් මීටර් 100 කාන්තා තරග ඉසව්වෙන් ලෝකඩ පදක්කමක් හිමිකර දෙමිනි.දෙවැනි වරට ඇය අපේ මවුබිමට කීර්තියක් අත්කර දුන්නේ 2013 අමෙරිකා එක්සත් ජනපදයේ මිචිගන් නගරයේ පැවැති 6 වැනි ලෝක කුරුමිටි තරගාවලියේ දී රන් පදක්කම් දෙකක් ලබා දෙමිනි.ඇය මෙවර රන් පදක්කම් 2ක් ලබා ගත්තේ බැඩ්මින්ටන් හා ‍ෙබාසියා (Bocia) තරග ඉසව් සඳහාය. බැඩ්මින්ටන් අවසන් තරගයේ දී එංගලන්ත ක්‍රීඩිකාව පැරද වූ අතර, බොසියා (Bocia) අවසන් තරගයේ දී ඕස්ට්‍රේලියානු ක්‍රීඩිකාව පරාජය කරනු ලැබුවාය.වසර 4කට වරක් පැවැත්වෙන ලෝක කුරුමිටි තරගාවලිය සඳහා තවත් තරගකරුවන් ඉදිරිපත් වන්නේ නම් මීට වඩා අපේ රටට කීර්තියක් ලබාදිය හැකි බව රන්දිකාගේ විශ්වාසයයි. එවිට අපේ රටේ කොන්වී සිටින හැකියාවන් ඇති කුරුමිටි අයට මෙය කදිම අවස්ථාවක් බවද ඇය පවසයි.රන්දිකා දැන් 27 වැනි වියේ පසුවන තරුණියකි. ඇගේ උස අඩි 3 අඟල් 11කි. මහමඟ යන විටදී පවා ඇතමුන් ඈ දෙස බැලුවේ උපහාසාත්මකවය. ඒ නිසා ඇය මනසින් ද දුක්වූවාය. නමුත් ඇගේ එකම ශක්තිය වූයේ තම ආදරණීය මවුපියන් සහ සොහොයුරියන් දෙදෙනාය. ඔවුන් ඇය දිරිමත් කළහ. ඇගේ පසුපස සෙවණැල්ලක් මෙන් සිටියහ.ඇය නිසාම ඇගේ පියා සිය පවුලේ අය සමඟ මැදපෙරදිග රටක රැකියාව සඳහා පිටත්විය. එහිදී රන්දිකාට විදෙස් රටක අධ්‍යාපනය ලබාදීමේ වාසනාව උදාවිණි. ඇය එංගලන්තයේ ඊස්ට් ලන්ඩන් විශ්වවිද්‍යාලයේ ශාස්ත්‍රවේදී උපාධියට පෙනී සිටි අතර, එයින් ගෞරව සම්මානයක් ලැබුවාය. එහිදී විෂයයක් ලෙස හැදෑරුවේ විශේෂ අවශ්‍යතා ඇති ළමයින් සහ මනෝ විද්‍යාවයි.ඇය දස්කම් දැක්වූයේ බැඩ්මින්ටන් හා බොක්සින් ක්‍රීඩාවට පමණක් නොව පාපන්දු ක්‍රීඩාව සඳහාද ඇය මහා බ්‍රිතාන්‍ය කණ්ඩායම නියෝජනය කළාය. එම කණ්ඩායමද රන් පදක්කම ලබා ගත්තේය. මේ හැම ක්‍රීඩාවක් සඳහාම ඇය භාවිත කළේ අනෙකුත් ක්‍රීඩකයන් පරිහරණය කරන උපකරණ වීම විශේෂත්වයකි.2009 වසරේ දී ක්‍රීඩා තරගවලට සහභාගිවීමේ දී ඇයට ඒ සඳහා අනුග්‍රාහකයන් සොයා ගැනීම අපහසුවක් වූයේ කුරුමිටි අයට ආධාර කිරීමට කවුරුත් කැමැත්තක් නොදැක්වීමයි. නමුත් 2013 අමෙරිකා එක්සත් ජනපදයේ මිචිගන් නුවර පැවැති තරගවල දී ඇයට ශ්‍රී ලංකා සංචාරක මණ්ඩලයේ සහ ශ්‍රී ලංකා ඇලිසන්ස් මූල්‍ය සමාගම දැක්වූ සහයෝගය ඇය කෘතවේදීව සිහිපත් කරයි.එලෙසම කර්නල් රංජිත් අම්ෂෙ මොහොට්ටි, රජීව විජේසිංහ මහත්වරුන් කළ උපකාර ද ඇය සිහිපත් කරනුයේ හදපිරි සතුටිනි‍.බම්බලපිටිය ශුද්ධ වූ පවුලේ කන්‍යාරාමයේ ආදි සිසුවියක වන රන්දිකාට එවකට පාසලේ සිටි හිත මිතුරියන් සහ ගුරු මෑණිවරුන්ගෙන් ලද සහාය, ආදරය, කරුණාව ඇයගේ ඉමිහිරි මතකයන්ය.2013 අප්‍රේල් මාසයේ දී බ්‍රිතාන්‍ය ජාතික පෝල් නමැති ඇය වගේම කෙනකු සමඟ විවාහ වූ අතර, එම විවාහ මංගල්‍ය ශ්‍රී ලංකාංවේ කිංස්බරි හෝටලයේ දී සිදු කෙරිණි. රන්දිකාගේ සියලු වැඩ කටයුතුවල දී ඇගේ සහකරුගෙන් ලැබෙන සහාය ඇයගේ ඉදිරි ගමනට මහත් රුකුලක් බව රන්දිකා පවසයි.රන්දිකාගේ එකම අධිෂ්ඨානය වනුයේ උත්සාහ කළොත්, කළ නොහැකි දෙයක් නැති බවය. එබැවින් ඇය වැනි ශ්‍රී ලාංකික කුරුමිටි සොහොයුරු සොහොයුරියනගෙන් ඉල්ලනුයේ තම ශරීර අඩුපාඩු පිළිබඳ කනගාටු නොවී තම හැකියාවන්ගෙන් උපරිම ඵල නෙලාගන්නා ලෙසය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>04</day>
    </date>
    <link>http://www.dinamina.lk/2013/10/04/_art.asp?fn=r1310049</link>
    <topic>යාපනය වර්ධරාජාපෙරුමාල් කෝවිලේ පින් කැටේ කඩා රන් පවුම් 150ක් පැහැරගෙන</topic>
    <author>බන්දුල සෙනෙවිරත්න - වවුනියාව උතුර</author>
    <content>යාපනය පොන්නාලේ වර්ධරාජාපෙරුමාල් හින්දු කෝවිලේ පිං පෙට්ටි 02ක් ‍කඩා එහි තිබූ මුදල් හා රන් පවුම් 150ක් කිසියම් පිරිසක් විසින් ‍පෙරේදා (02) රාත්‍රියේ සොරාගෙන ගොස් ඇතැයි පොලිසිය පවසයි.කෝවිලේ පූජකවරයා ඊයේ (03) අලුයම කෝවිලට පැමිණි අවස්ථාවේ අදාළ සොරකම සිදුව ඇති බව දැන ගැනීමෙන් පසු පොලිසිය වෙත පැමිණිල්ලක් කර තිබේ. සිද්ධිය සම්බන්ධයෙන් යාපනය වඩුක්කොඩෙයි පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>04</day>
    </date>
    <link>http://www.dinamina.lk/2013/10/04/_art.asp?fn=r13100410</link>
    <topic>වැල්ලවායේ කත මැරූ ‘වස්තු’ට මරණ දඬුවම</topic>
    <author>ඌව වෙල්ලස්ස විශේෂඩී. එස්. ගුණතිලක</author>
    <content>තියුණු ආයුධයකින් කපා කොටා කාන්තාවක් ඝාතනය කිරීම, තවත් අයකු කපා කොටා තුවාල කිරීම සම්බන්ධයෙන් චූදිතයන් තිදෙනකුට එරෙහිව මොනරාගල මහාධිකරණයේ පවරා තිබූ නඩුවක් විභාග කළ මොනරාගල මහාධිකරණ විනිසුරු ගිහාන් එච්. කුලතුංග මහතා චුදිතයන් දෙදෙනකු නිදොස් කොට නිදහස් කරමින් චෝදනාවන්ට වරදකරු වූ තුන්වැනි විත්තිකරුට මරණීය දණ්ඩනය නියම කළේය.මෙසේ මරණීය දඬුවම නියම වූයේ වැල්ලවාය වැලිආර කෝන්ගහරුප්ප පදිංචි ප්‍රතාප් මුදියන්සේලාගේ සනත් ප්‍රියංකර බණ්ඩාර නොහොත් වස්තු නමැති අයටය.1999 සැප්තැම්බර් මස 20 වැනි දින වැල්ලවාය කෝන්ගස්රුප්ප පදිංචි ආරුමූගම් ඉන්ද්‍රදේවි නමැත්තිය කපා කොටා ඝාතනය කිරීම සහ ඇයගේ සැමියා වන සාදුවේල් සර්වණ නමැති අය තියුණු ආයුධවලින් කපා තුවාල සිදුකිරීම සම්බන්ධයෙන් ලංකා දණ්ඩ නීති සංග්‍රහයේ (1) 296 හා ද.නි.ස. 300 යටතේ නීතිපතිවරයා විසින් පවරා තිබූ මේ නඩුවේ විත්තිකරුවන් වූයේ වැල්ලවාය වැලිආර පදිංචි විජේසිංහ මුදියන්සේලාගේ චන්ද්‍රසිරි නොහොත් ටිකිරිමල්ලි, සාමසුන්දර මුදියන්සේලාගේ චමින්ද කුමාර නොහොත් පොඩ්ඩේ, ප්‍රතාප් මුදියන්සේලාගේ සනත් ප්‍රියංකර බණ්ඩාර නොහොත් වස්තු නමැති තිදෙනාය.තෙවන විත්තිකරුට පළමුවන චෝදනාවට මරණීය දණ්ඩනය නියම කළ අතර දෙවැනි චෝදනාවට රුපියල් විසිපන් දහසක දඩයක් සමඟ බරපතළ වැඩ සහිතව වසර පහළොවක සිර දඬුවමක් නියම කොට මියගිය කාන්තාවගේ පුරුෂයාට රුපියල් ලක්ෂයක වන්දියක් ගෙවන ලෙසද නියෝග කළේය.දඩය සහ වන්දිය නොගෙවන්නේ නම් ඊට වෙන් වෙන්ම ගෙවී යන සේ වසර හතර බැගින් සිර දඬුවම් නියම කළේය. රජයේ නීතිඥ විශ්ව විජේසූරිය මහතා පැමිණිල්ල මෙහෙයවීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>04</day>
    </date>
    <link>http://www.dinamina.lk/2013/10/04/_art.asp?fn=r13100411</link>
    <topic>මාතර සමුපකාර රෝහලේ  සේවකයෝ උද්ඝෝෂණයක</topic>
    <author>මාතර සමූහ ඩබ්ලිව්. ඒ. ධර්මසේන</author>
    <content>මාතර සමුපකාර සමිති රෝහලේ හෙදියන් සහ කාර්ය මණ්ඩලයේ 78 දෙනකුට මාස දෙකක කාලයක සිට වැටුප් ලබා නොදීම සහ මාස 06ක කාලයක සිට අතිකාල ලබානොදීම හේතුවෙන් ඔවුන් වැඩ වර්ජනයකට සූදානම් වී ඇත.මෙහි මූලික පියවර වශයෙන් ඊයේ (03) උදෑසන මේ සේවකයන් බැනර් සහ පුවරු ප්‍රදර්ශනය කරමින් රෝහල ඉදිරිපිට දී උද්ඝෝෂණයක් පැවැත්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>04</day>
    </date>
    <link>http://www.dinamina.lk/2013/10/04/_art.asp?fn=r13100412</link>
    <topic>වැඩ්ඩෝ ටික ෆේල් වෙලා කබ්බෝ ටික පාස් වෙලා‍</topic>
    <author>තෙන්නකෝන් කුලසේකර</author>
    <content>ශිෂ්‍යත්ව විභාගයෙන් අසමත් වූ දරුවන්ගේ දෙමාපියන් විසින් මුදල් අයකැර තම දරුවන්ට ඉගැන්වූ ගුරුවරියකගේ නිවෙස වටලා තර්ජන ගර්ජන කිරීමේ පුවතක් කැකිරාව ප්‍රදේශයෙන් වාර්තා වේ.ඇය රජයේ පාසලක පහ වසර ශිෂ්‍යත්ව විභාගයට පෙනී සිටින සිසුන්ට ඉගැන් වූ පන්ති බාර ගුරුවරිය වූවාය. තම පන්තියේම දක්ෂ යැයි තෝරා ගත් සිසුන් කීපදෙනෙකු පාසල් වේලාවෙන් පසු තම නිවෙසට කැඳවා මසකට රුපියල් දහස බැගින් අයකර ශිෂ්‍යත්ව පන්ති පැවැත්වූවාය. ඇය විසින් ඇගේ පෞද්ගලික පන්තියට බාර නොගත් දරුවන්ගේ මවුපියන් තම දරුවන් පන්තියට යැවීමට බොහෝ ‍උත්සාහ කළ නමුත් එම දරුවන් අදක්ෂ යැයි කියමින් පන්තියට බාර ගැනීම ප්‍රතික්ෂේප කළාය.පසුගියදා ශිෂ්‍යත්ව ප්‍රතිඵල නිකුත් විය. ඇගේ නිවසේ මුදල් ගෙවා අධ්‍යාපනය ලැබූ සියලුම දරුවන් ශිෂ්‍යත්ව විභාගයෙන් අසමත් වී සිටියහ. තම පෞද්ගලික පන්තියට බාර ගැනීම ප්‍රතික්ෂේප කළ අදක්ෂ යැයි ඇය විසින් නිගමනය කළ සිසුන් කීපදෙනෙකු ඉහළ ලකුණු ලබා ගනිමින් ශිෂ්‍යත්ව විභාගයෙන් සමත් වී සිටියහ.ගුරුවරියට මුදල් ගෙවා පන්ති යවා තම දරුවන් අසමත්වීමෙන් කෝපයට පත් මවුපියන් කීපදෙනකු ඇගේ නිවෙසට කඩා පැන නින්දා අපහාස කරමින් දෙස් දෙවොල් තබමින් තර්ජන ගර්ජන කළ බව තතු දත් ආරංචි මාර්ග සඳහන් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>04</day>
    </date>
    <link>http://www.dinamina.lk/2013/10/04/_art.asp?fn=s1310041</link>
    <topic>කෑගල්ලේ අනුරාධ මී.400 කඩුලු පැන වාර්තාව තෙවරක් අලුත් කරයි</topic>
    <author>ප්‍රින්ස් ගුණසේකර</author>
    <content>සමස්ත ලංකා පාසල් ක්‍රීඩා උළෙලේ අවු.17න් පහළ මීටර් 400 කඩුලු පැන දිවීමේ තරගයේදී කෑගල්ල සාන්ත මරියා විදුහලේ අනුරාධ විදුසංක එම ඉසව්වේ පාසල් වාර්තාව තුන්වතාවක් අලුත් කරයි.කොළඹ සුගතදාස ක්‍රීඩා පිටියේදී ඊයේ දෙවැනි දිනටත් පැවැති මලල ක්‍රීඩා තරගවලදී අනුරාධ විදුසංක මීටර් 400 කඩුලු පැන දිවීමේ කාලය තත්පර 54.44 ක් ලෙස සටහන් කළේ නව පාසල් තරග වාර්තාවක් පිහිටුවමිනි.ඔහු මේ ඉසව්වේ මූලික වටයේදී තත්පර 55.43ක්, අවසන් පූර්ව තරගයේදී තත්පර 55.12ක් ලෙස දක්ෂතා දැක්වුයේ වසර 2010දී හොරණ තක්ෂිලා මධ්‍ය මහ විදුහලේ ලහිරු ප්‍රසංජිත් තබා තිබු තත්පර 55.61ක පැරණි වාර්තාව අබිබවා යමිනි.මෙයට මාස 2කට පමණ පෙර චීනයේ නැංජින් නුවර පැවැති ආසියානු ක්‍රීඩා උළෙලේදී අනුරාධ විදුසංක මේ ඉසව්වේ ලෝකඩ පදක්කම දිනා ශ්‍රී ලංකාවට ගෞරවයක් අත්කරදුන් ක්‍රීඩකයෙකි.චීනයේදී මිටර් 400 කඩුලු පැන දිවීමේ තරග ඔහු නිමාකළේ තත්පර 54.06කිනි. අනුරාධ විදුසංඛගේ වාර්තාවද සමග සමස්ත ලංකා පාසල් මලල ක්‍රීඩා ඉසව්වලදී නව තරග වාර්තා 7ක් බිහිවිය.21න් පහළ පිරිමි මීටර් 400 කඩුලු පැන දිවීමේ තරගයේදී හොරණ තක්ෂිලා විදුහලේ ලහිරු ප්‍රසංජිත් වසර 11ක් පැරණි වාර්තාව බිඳ හෙළීමද කැපී පෙනෙන සිදුවීමකි.ලහිරු ප්‍රසංජිත් තත්පර 53.47කින් නව තරග වාර්තාව බිහිකළේ වසර 2001දී පාණදුර සුමංගල පිරිමි විදුහලේ ගයාන් සිල්වා තත්පර 54.10කින් තබා තිබු වාර්තාව මකා දමමිණි.17න් පහළ කාන්තා රිටි පැනීමේදී වලල ඒ රත්නායක විදුහලේ සමුද්‍රා කුමාරි ධර්මරත්න මී.3.11ක දක්ෂතාවයකින් ඇයගේම මී.3.00ක පැරණි වාර්තාව බිඳ හෙලුවාය.මෙහිදී යාපනය මහජන විදුහලේ ජී.අනිතා මීටර් 3.00ක දක්ෂතාවයකින් පැරණි වාර්තාව සම කිරීමද කැපී පෙනුණි.මීටර් 200 පිරිමි තරගයේදී ගෙට්වේ ජාත්‍යන්තර පාසලේ ආසිරි විජෙසේකර තත්පර 23.34කින් නව තරග වාර්තාවක් බිහිකළ අතර එහි පැරණි වාර්තාව වුයේ වසර 2011දී කොළඹ ආනන්ද විදුහලේ අරෝෂ් කාරියවසම් තත්පර 23.52කින් තබා තිබු වාර්තාවය.අවුරුදු 19න් පහළ දුර පැනීමේ තරගයේදී රත්නපුර ප්‍රින්ස් විදුහලේ උදය කුමාර මීටර් 7.38කින් නව තරග වාර්තාවක් බිහිකළ අතර එහි පැරණි වාර්තාව 2004 වසරේ කළුතර සිරිකුරුස විදුහලේ නයන ප්‍රසාද් ධර්මරත්න මී.6.03කින් පිහිටුවා තිබිණි.17න් පහළ කාන්තා මීටර් 400 කඩුලු පැන දිවීමේ මුලික වටයේ තරගයකදී කෑගල්ල සාන්ත ජෝෂප් බාලිකාවේ එස්.කේ.අබේරත්න විනාඩි 1:05.50 නව තරග වාර්තාව පිහිටුවනු ලැබුවාය. ඇය බිඳ හෙලුවේ වලල රත්නායක විදුහලේ කුමාරී වීරසිංහ පසුගිය වසරේදී විනාඩි 1:07.63කින් පිහිටුවා තිබු වාර්තාවය.සමස්ත ලංකා පාසල් මලල ක්‍රීඩා ඉසව්වල අවසන් තරග 21ක් අද තුන්වැනි දිනට සුගතදාස පිටියේදී පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>04</day>
    </date>
    <link>http://www.dinamina.lk/2013/10/04/_art.asp?fn=s1310042</link>
    <topic>එක්දින තරගාවලියේ ජය ශ්‍රී ලංකාවට</topic>
    <author/>
    <content>රමිත් රඹුක්වැල්ලගේ විශිෂ්ට තුන්ඉරියව් දස්කම් හා දිමුත් කරුණාරත්නගේ සුපිරි පිති හරඹය හේතුවෙන් ඊයේ දඹුල්ල ජාත්‍යන්තර ක්‍රීඩාංගණයේ දි නවසීලන්ත ‘ඒ’ කණ්ඩායම සමග පැවැති තුන්වැනි හා අවසන් එක්දින තරගයෙන් කඩුලු 3ක ජයක් වාර්තා කළ ශ්‍රී ලංකා ‘ඒ’කණ්ඩායම තරගාවලිය 2-1ක් ලෙස ජය ගත්තේය. තරගයේ කැපී පෙනෙන දස්කම් දැක්වූ රමිත් රඹුක්වැල්ල පන්දු යැවීමෙන් දස්කම් දක්වා කඩුලු 4ක් දවාලූ අතර පිත්තෙන් දස්කම් දක්වා වේගවත් ලකුණු 36ක් රැස් කළේය. සුපුරුදු පිති හරඹයේ නිරත වූ දිමුත් කරුණාරත්න ලකුණු 70ක් රැස් කිරීමට සමත්විය.කාසියේ වාසිය දිනාගත් නවසීලන්ත ‘ඒ’ පිල ඕවර 50 අවසානයේ කඩුලු 9ක් දැවී ලකුණු 274ක් රැස් කළේය.ඉනිම අරඹමින් වේගවත් පිතිහරඹයක් දියත් කළ ඇන්රු කිචන් පළමු කඩුල්ල ලෙස යළි ක්‍රීඩාගාරයට හරවා යැවීමට සුරංග ලක්මාල් සමත්විය. මුළු ලකුණු 42දී කිචන්ගේ පිත්තෙන් ගිලිහුණු උඩ පන්දුව රැකගැනීමට චතුරංග ද සිල්වා සමත්විය. ලකුණු 31කින් නිමාවු කිචන්ගේ ඉනිමට පන්දු 16කදී හතරේ පහර 7ක් ඇතුළත්ව තිබිණි. ලකුණු 92කට කඩුලු 4ක් බිඳ වැටී තිබියදී ඉනිමේ සාර්ථකම සබඳතාව ගොඩනැගූ කොලින් මුන්රෝ හා ලුක් රොන්ච් පස්වැනි කඩුල්ලට ලකුණු 74ක එක් කළේය.ලකුණු 31ක් ලබාසිටි රොන්ච් පස්වැනි කඩුල්ල ලෙස පිටියෙන් ඉවත් කිරීමට රමිත රඹුක්වැල්ලගේ පන්දුවක් හමුවේ උඩ පන්දුවක් රැකගත් සීකුගේ ප්‍රසන්නට හැකිවිය. මුළු ලකුණු සංඛ්‍යාවට තවත් ලකුණු 3ක් එක් වෙද්දී නවසීලන්ත ඉනිමේ වැඩිම ලකුණුලාභියා වු මුන්රෝ දවාගැනීමට යළි ක්‍රියාත්මක වු රඹුක්වැල්ලට හැකිවිණි.ඒ වනවිට නවසීලන්ත ඉනිම කඩුලු 6කට ලකුණු 169ක් ලෙස සටහන් විය. පන්දු 65කට මුහුණදුන් මුන්රෝ හතරේ හා හ‍යේ පහර 2බැගින් එල්ල කර තිබුණි. ලකුණු 213කට කඩුලු 8ක් බිඳ වැටී තිබියදී නායක ඇන්ඩෘ එලීස් සමග එක්වු රොනී හීරා නවවැනි කඩුල්ලට ලකුණු 60ක් එක්කරමින් මුළු ලකුණු සංඛ්‍යාව 273 දක්වා ඉදිරියට ගෙන ගියේය.ඉනිම නිමාවනවිට නායක එලීස් හතරේ පහර 3ක් හා හයේ පහරක් සමගින් පන්දු 42කදී ලකුණු 46ක් ලබා නොදැවී කඩුල්ලේ රැදී සිටියේය. සුරංග ලක්මාල්ගේ පන්දුවකට හීරාගේ කඩුල්ල බිඳ වැටීමෙන් එම සබඳතාව නිමාවුණි. රමිත රඹුක්වැල්ල විශිෂ්ට පන්දු යැවීමක නිතර වෙමින් ඕවර 10තුළදී ලකුණු 30කට කඩුලු 4ක් දවාගත් අතර සුරංග ලක්මාල් කඩුලු 2ක් බිඳ දැමුවේය.සචිත්‍ර සේරසිංහ, ඇන්ජලෝ පෙරේරා හා සීකුගේ ප්‍රසන්න එක් කඩුල්ල බැගින් දවාලූහ.පිළිතුරු ඉනිම ඇරඹු ශ්‍රී ලංකා ආරම්භක පිතිකරු යුගලයට පසුගිය තරග දෙකේදී මෙන් සාර්ථක ආරම්භයක් ලබාදීමට ඇඩම් මිල්නේ ඉඩ ලබානොදුන්නේය. මුළු ලකුණු 38ක් වෙද්දී ඉනිමේ පළමු කඩුල්ල බිඳ වැටිණි. මිල්නේ ක්‍රියාත්මක කළ පස්වැනි ඕවරයේ තෙවැනි පන්දුව කෙළින්ම කඩුල්ලේ වැදීමෙන් කුසල්ගේ ඉනිම නිමාවිය. ලකුණු 25ක් රැස්කළ කුසල් පන්දු 16 කට මුහුණ දුන්නේ හතරේ පහර 3ක් හා හයේ පහරක්ද සමගිනි.යළි ක්‍රියාත්මක වු ‍මිල්නේ හත්වැනි ඕවරයේදී ලකුණු 3ක් ලබාසිටි සචිත්‍ර සේරසිංහ දෙවැනි කඩුල්ල ලෙස ක්‍රීඩාගාරයට හරවා යැවීමට සමත්විය. දෙවැනි කඩුල්ල මුළු ලකුණු 50දී බිඳ වැටිණි. දිමුත් කරුණාරත්න සමගින් ඉනිම ගොඩනැගීම ඇරැඹු නායක දිනේෂ් චන්දිමාල් සිවුවැනි කඩුල්ලට ලකුණු 110 ක් එක් කළේය. ලකුණු 160 දී තෙවැනි කඩුල්ල ලෙස දිමුත් කරුණාරත්න කඩුල්ල මුවා කිරීමේ වරදට හසුකර ගැනීමට රොනී හීරා සමත්විය.තරගාවලියේ සාර්ථකම පිතිකරුවා බවට පත්වු දිමුත් කරුණාරත්න ඊයේ තරගයේදී ද ලකුණු 70ක් රැස්කිරීමට සමත්විය. පන්දු 78කට මුහුණදුන් දිමුත් හතරේ පහර 7ක් එල්ල කර තිබිණි. මුළු ලකුණු සංඛ්‍යාවට තවත් ලකුණු 6ක් එක්වෙද්දී සිවුවැනි කඩුල්ල‍ ලෙස ලකුණු 48ක් ලබාසිටි නායක දිනේෂ් චන්දිමාල් දැවී ගියේය. එතැන් සිට පස්වැනි කඩුල්ලට රමිත රඹුක්වැල්ල සමගින් එක්වු අෂාන් ප්‍රියංජන තරග ජයග්‍රහණයේ බලාපොරොත්තු ඇති කළේය. රඹුක්වැල්ල පන්දු 29ක දී හතරේ පහර 2ක් හා හ‍යේ පහර 3ක් සමග ලකුණු 36ක් ලබාගත් අතර ප්‍රියංජන නොදැවී ලකුණු 47ක් රැස් කළේය.නවසීලන්ත ‘ඒ’-274/9යි (ඕවර 50) කොලින් මුන්රෝ 50, ඇන්ඩෘ එලීස් නොදැවී 46, ඇන්ටන් ඩෙව්සිච් 33 (රමිත රඹුක්වැල්ල 30/4, සුරංග ලක්මාල් 49/2)ශ්‍රී ලංකා ‘ඒ’-278/7යි. (ඕවර 48.3) දිමුත් කරුණාරත්න 70, දිනේෂ් චන්දිමාල් 48, අෂාන් ප්‍රියංජන නොදැවී 47, රමිත රඹුක්වැල්ල 36.</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>04</day>
    </date>
    <link>http://www.dinamina.lk/2013/10/04/_art.asp?fn=s1310043</link>
    <topic>හම්බන්තොට ෂාක්ස් රගර් ඇකඩමිය ඇරැඹේ</topic>
    <author/>
    <content>හම්බන්තොට ෂාක්ස් ක්‍රීඩා සමාජය මගින් පසුගියදා තුරඟ තරග පිටියේ දී ආරම්භ කෙරිණි. ක්‍රීඩා සමාජයක් මගින් මෙවැනි ඇකඩමියක් ආරම්භ කරනු ලැබූ පළමු අවස්ථාව මෙයවේ. අවුරුදු 12-14 අතර වයස් කාණ්ඩයේ ක්‍රීඩකයන් සඳහා ආරම්භ කෙරුණු මේ ඇකඩමියේ පළමු දිනයේ දී ක්‍රීඩකයන් 200ට ආසන්න සංඛ්‍යාවක් සහභාගි වූහ.මෙහි පුහුණුකරුවන් ලෙස කටයුතු කරන්නේ ජාතික මට්ටමේ ක්‍රීඩකයන් වීම විශේෂත්වයකි. නව රගර් ඇකඩමියේ පුහුණුකරුවන් ලෙස දේව් ආනන්ද්, දුමින්ද පුලුක්කුට්ටුආරච්චි, රීසා මුබාරක්, එරංග ස්වර්ණතිලක, සුමේධ මාලේවන, රජීව් පෙරේරා, රෙහාන් වීරකෝන් හා හම්බන්තොට ෂාක්ස් ක්‍රීඩා සමාජයේ කළමනාකරු රොනී ඉබ්‍රාහීම් මහත්වරුන් කටයුතු කරති. ඇකඩමියේ ආරම්භක අවස්ථාවට ශ්‍රී ලංකා 15 සාමාජික රගර් පිලේ නායක යෝෂිත රාජපක්ෂ මහතා ද සහභාගි විය.රගර් ඇකඩමියට සමගාමීව හම්බන්තොට ෂාක්ස් ක්‍රීඩා සමාජය මගින් ටෙනිස් ක්‍රීඩාව වෙනුවෙන් ද ඇකඩමියක් හෙට (5) තුන්මුල්ල ගුවන් හමුදා ටෙනිස් පිටියේ දී ආරම්භ කිරීමට නියමිතය. 2017 වසරේ හම්බන්තොට පැවැත්වීමට නියමිත ආසියානු යොවුන් ක්‍රීඩා උළෙල නියෝජනය කරන ශ්‍රී ලංකා සංචිතයට දක්ෂ රගර් හා ටෙනිස් ක්‍රීඩක ක්‍රීඩිකාවන් දායාද කිරීම මෙහි අරමුණය.ඇකඩමි පිළිබඳ වැඩි විස්තර ලබා ගැනීමට 0717200201 දුරකතන අංකයෙන් රොනී ඉබ්‍රාහිම් මහතා අමතන ලෙස සංවිධායකයෝ දැනුම් දෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>04</day>
    </date>
    <link>http://www.dinamina.lk/2013/10/04/_art.asp?fn=s1310044</link>
    <topic>අන්තර් පාසල් 16න් පහළ හෑන්ඩ්බෝල් තරගාවලිය 9දා</topic>
    <author/>
    <content>ශ්‍රී ලංකා පාසල් හෑන්ඩ්බෝල් සංගමය මෙහෙයවනු ලබන අවුරුදු 16න් පහළ බාලක බාලිකා හෑන්ඩ්බෝල් තරගාවලිය මේ මස 9වැනිදා සිට 11දින දක්වා ගාලු දිස්ත්‍රික් පාපන්දු පිටියේ දී පැවැත්වේ. මේ තරගාවලියට බාලක කණ්ඩායම් 25ක් හා බාලිකා කණ්ඩායම් 13ක් තරග වදිති.තරගාවලියේ අවසන් තරග 11වැනිදා පැවැත්වෙන ත්‍යාග ප්‍රදා‍නෝත්සවය පාසල් හෑන්ඩ්බෝල් සංගමයේ සභාපති, ඩී.එස්.සේනානායක විදුහල්පති ඩී.එම්.ඩී.දිසානායක මහතාගේ ප්‍රධානත්වයෙන් පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>04</day>
    </date>
    <link>http://www.dinamina.lk/2013/10/04/_art.asp?fn=s1310045</link>
    <topic>‘මුම්බායි සෙවන්ස්’ යන ජාතික කණඩායමට නාවික ප්‍රහාරයක්</topic>
    <author/>
    <content>ආසියානු සත් සාමාජික රගර් තරගමාලාව ඉලක්ක කරමින් ජාතික රගර් තේරීම් කමිටුව මගින් සංචිත ගත කළ ක්‍රීඩකයන් 25දෙනා අතර සිටින නාවික හමුදා ක්‍රීඩා සමාජයේ ක්‍රීඩකයන් පුහුණුවිම් සඳහා නිදහස් නොකිරීමට නාවික හමුදා රගර් කමිටුව තීරණය කිරීමෙන් ජාතික රගර් තේරීම් කමිටුව සිය කණ්ඩායම තෝරා ගැනීමේ අපහසුතාවයකට මැදිවී සිටින බව රගර් සංගමයේ ලේකම් රිස්ලි ඉල්යාස් මහතා ‘දිනමිණ’ට ප්‍රකාශ කළේය.ලබන සතියේ ඉන්දියාවේ මුම්බායි නුවර පැවත්වීමට නියමිත ‘මුම්බායි සෙවන්ස්’ තරගාවලිය ඉලක්ක කරමින් පුහුණුවීම් කටයුතු සිදුකෙරෙන අතර ඊට නාවික හමුදාවේ ක්‍රීඩකයන් වන සජිත් සාරංග, චුල සුසන්ත, දිනූෂ චතුරංග හා ජේසන් දිසානායක ඇතුළත් වෙති.එහෙත් එළැඹෙන ආරක්ෂක සේවා ක්‍රීඩා තරගාවලියට එම ක්‍රීඩකයන් සහභාගිවිය යුතු බැවින් ජාතික සංචිතයේ පුහුණුවීම් සඳහා අදාළ ක්‍රීඩකයන් නිදහස් කළ නොහැකි බව නාවික හමුදා රගර් කමිටුවේ නිලධාරියකු තමාට පැවැසූ බව ඉල්යාස් මහතා කී‍වේය. ‘මේක අපේ සත් සාමාජික රගර් කණ්ඩායම ආසියානු තරගමාලාවේ ඉහළ දස්කම් දක්වමින් සිටින කාලයක්. නාවික හමුදාව නියෝජනය කරන එම ක්‍රීඩකයන් ජාතික කණ්ඩායමේ ප්‍රබල ක්‍රීඩකයන් පිරිසක්. ශ්‍රී ලංකාවට ආසියානු තරගමාලාවේ ඉහළ දස්කම් දැක්වීමට ඔවුන්ගේ සේවය ඉතා වැදගත්.මේ වනවිට අපේ සත් සාමාජික රගර් පිල ආසියාවේ තුන්වැනි තැන ලබා සිටිනවා. මුම්බායි තරගාවලියේ දී තවත් හොඳින් දස්කම් දක්වමින් කුසලාන තරග ඉසව්වේ අවසන් මහා තරගයට සුදුසුකම් ලැබිමයි අපි හැමෝගෙම බලාපොරොත්තුව. ඉතින් මෙවැනි මොහොතක රට වෙනුවෙන් ක්‍රීඩා කිරීමට එම ක්‍රීඩකයන් හොඳ ශාරිරික යෝග්‍යතාවයකින් සිටිය යුතුයි.ආරක්ෂක සේවා ක්‍රීඩා තරගාවලියට එක්වී එම ක්‍රීඩකයන් යම් කිසි ආබාධයකට ලක්වුවහොත් එහි වගකීම බාර ගන්නේ කවුද? මේ සම්බන්ධව මා ඔවුන්ට පැහැදිලි කළත් ඔවුන්ගේ මතය වෙනස් කිරීමට එකඟවුණේ නැහැ’ ඉල්යාස් මහතා කියා සිටියේය.ආසියාවේ ප්‍රබලතම සත් සාමාජික රගර් කණ්ඩායම් ශ්‍රේණිගත කරන ආසියානු තරගමාලාවේ පළමුවැන්න වූ මැ‍ලේසියානු තරගාවලියට චූල සුසන්ත, දිනූෂ චතුරංග හා ජේසන් දිසානායක ක්‍රීඩා කළ අතර ශ්‍රී ලංකාව තුන්වැනි ස්ථානය අත්කර ගත් තායිලන්ත තරගාවලියට ඉහත කී ක්‍රීඩකයන් තිදෙනා සමග සජිත් සාරංග ද කණ්ඩායමට එක්වී සිටියේය.රට වෙනුවෙන් ක්‍රීඩා කරන ජාතික කණ්ඩායම්වලට නම් කළ ක්‍රීඩක ක්‍රීඩිකාවන් ඊට සහභාගි නොවීම වරදක් බවත්, එවැනි ක්‍රීඩක ක්‍රීඩිකාවන්ට එරෙහිව විනයානුකූල පියවර ගන්නා බවත් මීට ඉහත දී ක්‍රීඩා ඇමැති මහින්දානන්ද අලුත්ගමගේ මහතා ද ප්‍රකාශ කර තිබිණි. එබැවින් මේ අවස්ථාවේ දි රට වෙනුවෙන් ජාතික කණ්ඩායමේ පුහුණුවීම්වලට එක්වීමට නාවික හමුදාවේ ඉහත නම් සඳහන් ක්‍රීඩකයන්ට අවස්ථාව ලබා දිය යුතු බව ඉල්යාස් මහතාගේ අදහසය.නිලධාරීන් මෙලෙස කටයුතු කිරීමෙන් ක්‍රීඩකයන්ට නිකරුණේ දඬුවම් ලැබීමට සිදුවුවහොත් එය කනගාටුදායක කරුණක් වනු ඇතැයි ඉල්යාස් මහතා කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>04</day>
    </date>
    <link>http://www.dinamina.lk/2013/10/04/_art.asp?fn=s1310046</link>
    <topic>දිස්ත්‍රික් ක්‍රීඩා ශූරතාව පොලිස් විශේෂ කාර්ය බළකායට</topic>
    <author>කළුතර මධ්‍යම විශේෂ</author>
    <content>කළුතර දිස්ත්‍රික් රාජ්‍ය සේවා ක්‍රීඩා උළෙලේ සමස්ත ශූරතාව දිනාගැනීමට ලකුණු 508ක් ලබාගත් කටුකුරුන්ද පොලිස් විශේෂ කාර්ය බළකා කණ්ඩායම සමත්විය.ලකුණු 439ක් රැස්කරගත් පළාතොට පොලිස් අභ්‍යාස විද්‍යාලයීය කණ්ඩායම තරගාවලියේ අනුශූරයන් බවට පත්විය. ඉසව් 160ක් යටතේ පැවැති තරගාවලියට ක්‍රීඩක ක්‍රීඩිකාවන් 1000කට අධික සංඛ්‍යාවකගේ සහභාගී වුහ.රාජ්‍ය පරිපාලන ඇමැති ඩබ්.ඩී.ජේ.සෙනෙවිරත්න හා ප්‍රවාහන ඇමැති කුමාර වෙල්ගම මහත්වරුන්ගේ ප්‍රධානත්වයෙන් තරගාවලිය පසුගියදා පස්දුන්රට අධ්‍යාපන පීඨ ක්‍රීඩාංගණයේදී පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>04</day>
    </date>
    <link>http://www.dinamina.lk/2013/10/04/_art.asp?fn=s1310047</link>
    <topic>සය සාමාජික ක්‍රිකට් වේයන්ගොඩ දී</topic>
    <author/>
    <content>වේයන්ගොඩ නාරංවත්ත සියනෑ ක්‍රීඩා සමාජය සංවිධාන කරන සය සාමාජික සැහැල්ලු පන්දු ක්‍රිකට් තරගාවලිය මේ මස 18 සිට 20 දක්වා පැවැත්වේ.තරගාවලියේ ශූරතාව සඳහා රු.25000ක්ද, අනුශූරතාවට රු.15000ක් ද පිරිනැමෙන බව සංවිධායකයෝ පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>04</day>
    </date>
    <link>http://www.dinamina.lk/2013/10/04/_art.asp?fn=s1310048</link>
    <topic>මහර පාපන්දු සැණකෙළිය 6දා</topic>
    <author>විජය ශ්‍රී ගම්මන කඩවත විශේෂ</author>
    <content>මහර යූත් ක්‍රීඩා සමාජය සංවිධාන කරන දිවාරාත්‍රි පාපන්දු සැණකෙළිය මේ මස 6දා පෙරවරු 9‍.30ට මහර බන්ධනාගාර එළිමහන් ක්‍රීඩා පිටියේදී පැවැත්වේ.තරගාවලියේ ජයග්‍රාහකයන්ට මහර ප්‍රාදේශීය සභාපති සහන් ප්‍රදීප් අභියෝගතා කුසලානය සමගින් රු.30000ක් පිරිනැමෙන අතර අනුශූරතාවට රු.20000ක්, තෙවැනි ස්ථානයට 10000ක් හා දක්ෂතම දැල්රකින්නාට රු.5000ක් පිරිනැමෙන බව සංවිධායකයෝ පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>04</day>
    </date>
    <link>http://www.dinamina.lk/2013/10/04/_art.asp?fn=s1310049</link>
    <topic>ගම්පහ සහය දිවීමේ සැණකෙළිය 19-20</topic>
    <author/>
    <content>ගම්පහ දිස්ත්‍රික් මලල ක්‍රීඩා සංගමය සංවිධාන කරන ගම්පහ දිස්ත්‍රික් සහය දිවීමේ සැණකෙළිය මේ මස 19-20 දෙදින මීගමුව සෙලින්කෝ සසෙක්ස් ක්‍රීඩාංගණයේදී පැවැත්වේ.තරගාවලියේ ශූරතා හා අනුශූරතාව දිනාගන්නා කණ්ඩායම් සඳහා කුසලාන හා සහතිකපත් සමගින් මුදල් ත්‍යාග පිරිනැමීමට සංවිධායක මණ්ඩලය කටයුතු යොදා තිබේ. මේ මස 14 වැනිදායින් අයැදුම්පත් භාර ගැනීම අවසන් වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>04</day>
    </date>
    <link>http://www.dinamina.lk/2013/10/04/_art.asp?fn=s13100410</link>
    <topic>ශ්‍රී ලංකා-පාකිස්තාන මිත්‍රත්ව සංගමයේ ක්‍රිකට් සැණකෙළිය</topic>
    <author/>
    <content>.</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>04</day>
    </date>
    <link>http://www.dinamina.lk/2013/10/04/_art.asp?fn=f1310041</link>
    <topic>අනුරාධ ඔයාට දිග ගමනක් තියෙනවා ඒකට ඔයා ලෑස්ති වෙන්න‍‍‍‍...</topic>
    <author>අන්දොස් සොයන්නේ</author>
    <content>නිව්යෝර්ක් නුවර පැවැති එක්සත් ජාතීන්ගේ 68 වැනි මහා මණ්ඩලීය සමුළුවට සහභාගි වූ ජනාධිපති මහින්ද රාජපක්ෂ මහතා බදාදා අලුයම මත්තල ජාත්‍යන්තර ගුවන්තොටුපළට පැමිණියේ ශ්‍රී ලංකන් ගුවන් සමාගමට අයත් UL 1538 එයාර්බස් ගුවන් යානයෙන්ය. විදේශයක සිට ජනාධිපතිතුමා මත්තල ගුවන් තොටුපොළට පැමිණි ප්‍රථම අවස්ථාව මෙය විය. ජනාධිපතිතුමා සමඟ සජින් වාස් ගුණවර්ධන මහතාද පැමිණියේය.නාමල් රාජපක්ෂ, ශෂේන්ද්‍ර රාජපක්ෂ, ජගත් පුෂ්පකුමාර, අරුන්දික ප්‍රනාන්දු, උදිත් ලොකුබණ්ඩාර, අනුරාධ ජයරත්න හා ගාමිණී සෙනරත් මහත්වරු ජනාධිපතිතුමා පිළිගැනීමට මත්තල ගුවන්තොටුපළේ ප්‍රභූ පර්යන්තයට පැමිණ සිටි අතර පිරිස ජනාධිපතිතුමා මහත් හරසරින් පිළිගත්හ.උතුරු මැද පළාත් හිටපු මහ ඇමැතිගේ හා සෝරත හිමියන්ගේ අපවත්වීම ගැන මම හොඳටම විස්සෝප වුණා. බර්ටි ප්‍රේමලාල් පක්ෂයට ලොකු ශක්තියක් වූ කෙනෙක්. විශේෂයෙන්ම පක්ෂයට අමාරු කාලවලදී හිටපු හොඳ නායකයෙක් මම හිතුවෙ නැහැ මෙහෙම දෙයක් වෙයි කියලා. ජනාධිපතිතුමා ඉතා සංවේගයෙන් කීය.සෝරත හිමියන්ගේ අපවත්වීමත් අපිට ලොකු පාඩුවක්. ජනාධිපතිතුමා නැවත සංවේදී අයුරින් කීය. කොළඹින් පැමිණ සිටි පිරිස දෙස බලමින්, ඔක්කොමල හාමුදුරුවන්ගේ ආදාහන පූජෝත්සවයට ආවද? ඔයාලා හාමුදුරුවො අඳුනනවාද? නැත්නම් මාව බලන්න ආවාද? නැත්නම් මට මුහුණ පෙන්නන්න ආවාද ජනාධිපතිතුමා සිනා සෙමින් ඇසුවේ පිරිස සිනා සයුරේ ගිල්වමින්ය.සමහරු ෆ්ලයිට් එකට නැඟපු වෙලා ඉඳන් නිදාගන්නවා, මම නම් මත්තලට එනකම් ඇහැපියා ගත්තේ නැහැ. ජනාධිපතිතුමා සිනාසෙමින් කීය.එස්. බී. ගේ මල්ලි පරාද මොකද?“සර් එක්සත් ජාතීන්ගේ සමුළුවේදී කළ කතාවට හොඳ ප්‍රතිචාරයක් තියෙනවා. අරුන්දික ප්‍රනාන්දු කීය.“එහෙම තමා ඔයාලගෙ ජනාධිපතිතුමා” ජනාධිපතිවරයා කීවේය.කොහොමද ඡන්ද ප්‍රතිඵල ජනාධිපතිතුමා ඇසීය. හොඳයි සර් උතුර තමා ප්‍රශ්නෙ අරුන්දික කීය. එකට එකතු වෙලා සමඟියෙන් හිටිය නම් මීට වඩා ජයග්‍රහණයක් උතුරේ ගන්න තිබුණා. පුත්තලමෙ මුස්ලිම් කී දෙනෙක් දිනුවද? මනාප කොහොමද ජනාධිපතිතුමා ඇසීය.“පුත්තලමේ හතර දෙනෙක් දාපු එක තමා සර් ප්‍රශ්නෙ වුණේ. දාන්න තිබුණේ තුන්දෙනෙක්. මුස්ලිම් එක්කෙනෙක් දිනුවා. මනාප 16000 විතර එයාට තිබුණා, අරුන්දික කීවේය.නාමල් දෙස හැරුණු ජනාධිපතිතුමා කොහොමද නුවරඑළියෙ තත්ත්වය, එස්.බීගේ මල්ලී පරාද වුණේ මොකද? ජනාධිපතිතුමා ඇසීය. අසනීප නිසා එයා කැම්පේන් එක අතහැරලයි හිටියේ. නාමල් රාජපක්ෂ මහතා කීය. මනාප ප්‍රශ්න නැතුව, තැන් තැන්වල මත භේද නැතුව, සමඟියෙන් හිටිය නම් මීට වඩා අතිවිශිෂ්ට ජයග්‍රහණයක් ලබන්න තිබුණ. ජනාධිපතිතුමා කීය. මනාප ගැටුමක් වෙලා ජනාධිපතිතුමා, ශ‍ෙෂ්න්ද්‍ර හා ජගත් පුෂ්පකුමාර දෙස බලමින් කීය. මම මනාප ඡන්ද ක්‍රමය අයින් කරනවා. අයින් කළොත් අපේම කොටසකට එන්න බැරි වෙනවා නේද ජනාධිපතිතුමා සිනා සෙමින් ඇසීය.අනුරාධ ජයරත්න මහතාට සුරත දිගුකරමින් මම සුබපතනවා අනුරාධ ඔයාට. ඔයාට දිග ගමනක් තියෙනවා. ඉතින් ලෑස්තිවෙන්න ඒකට ජනාධිපතිතුමා සිනාසෙමින් කීය.අනුරාධ, අගමැතිතුමා සෝරත හිමියන්ගේ ආදාහන පූජෝත්සවයට එනවා කිව්වද? ජනාධිපතිතුමා ඇසීය.සර් අගමැතිතුමාට සුගතදාස එකේ ක්‍රීඩා උත්සවයක් තියෙනවා. ඒක ඉවර වුණාට පස්සෙයි එනවා කිව්වේ, අනුරාධ කීය. නාමල් රාජපක්ෂ මහතාද මෝටර් ර‍ථයේ නංවා ගනිමින් ජනාධිපතිතුමා කාල්ටන් මන්දිරය බලා නික්ම ගියේය.එජාපය දිනවන්නනායක මණ්ඩලයක්විපක්ෂ නායක රනිල් වික්‍රමසිංහ මහතා ගිය සිකුරාදා ජාවත්ත කාර්යාලයට පක්ෂ ක්‍රියාකාරීන් කැඳවා තිබුණේ පක්ෂ ඉදිරි ක්‍රියාකාරකම් ගැන කතා කිරීම සඳහාය. ඊට ජෝන්, තිස්ස, ජයවික්‍රම පෙරේරා, රවි, දයා ගමගේ මහත්වරු එක්වී සිටියහ.තිස්ස, ඉදිරියේදී ඌව, බස්නාහිර හා දකුණු පළාත් සභා මැතිවරණයකට යෑමට ඉඩ තිබෙනවා. පසුගිය මැතිවරණ ගැන නිරීක්ෂණයක් කරන්න මැතිවරණ වාර්තා අනුව පරීක්ෂා කරන්න රනිල් කීය.හොඳමයි සර්. මම ඒක කරන්නම් තිස්ස කීවේය. රනිල් ඉරිදා අනුරාධපුරය බලා පිටත්ව ගියේ රවි හා කරු සමඟය. අනුරාධපුර සාරානන්ද පිරිවෙණට ගියේ පී. හැරිසන්, කරු හා රවි සමඟය. ගිරාඹේ ආනන්ද හිමියන් විසින් එවන ලද ලියවිල්ලකට අනුව රනිල් සාරානන්දයට ගියේය. ඒ අනුව ආනන්ද හිමි හා පැමිණි පිරිස සාකච්ඡා කළහ. එජාපයේ මැතිවරණ ජයග්‍රහණය සඳහා පක්ෂ නායකත්ව මණ්ඩලයක් පත් කළ යුතු බවත් ඒ සඳහා මැදිහත්කරුවකු ලෙස ක්‍රියා කරන බවත් උන්වහන්සේ කීහ. රනිල් ඊට එකඟ විය. බර්ටි ප්‍රේමලාල් දිසානායක මහතාට අවසන් ගෞරව දැක්වීමට ගිය රනිල් ඇතුළු පිරිස කොළඹ බලා පිටත් විය.ජාවත්ත කාර්යාලයේ ප්‍රගති සමාලෝචන රැස්වීම පැවැතියේ ගිය සඳුදා රනිල්ගේ ප්‍රධානත්වයෙන් ය. මංගල, අඛිල, මලික්, රවි ඇතුළු පිරිසක් ඊට එක්වූහ.රූපවාහිනී නාළිකාවක්එජාපය පාලනය කරනවාවේදිකාවේ අපේ පක්ෂය ගැන කතා කරන ඇතැම් අය සමහර සන්ධානවල සල්ලි ගන්න පක්ෂය පාවා දෙනවා. ඔවුන් පක්ෂය දෙකඩ කරන්න හදනවා. එක්තරා රූපවාහිනී නාළිකාවක් අපේ පක්ෂය පාලනය කරන්න හදනවා. මම ඔවුන්ට පක්ෂය බදු දෙන්න කැමැති නෑ. රනිල් ආවේගශිලීව කීවේය.ඒක හරි, කාටවත් අපේ පක්ෂය විනාශ කරන්න දෙන්න බැහැ. මංගල කීය.ජී.එල්.එජා නියෝජ්‍ය මහ ලේකම් හමුවෙයිඑක්සත් ජාතීන්ගේ 68 මහා මණ්ඩලීය සමුළුවට සහභාගී වූ ජී.එල්. පීරිස් මහතාට ගිය ඉරිදා එක්සත් ජාතීන්ගේ සංවිධානයේ නියෝජ්‍ය මහ ලේකම් ජාන් එලියාසන් මහතා හමු විය. ජාන් මහතා ඉතා සුහදශීලී අයුරින් ජී‍.එල්. පීරිස් මහතා පිළිගත්තේය.“කො‍හොමද දැන් උතුරු පළාතේ අලුත් තත්ත්වය ජාන් මහතා ඇසීය.“ප්‍රජාතන්ත්‍රවාදය සුරැකීම සඳහා අපි උතුරේ මැතිවරණ පැවැත්වූවා. සී.වී. විග්නේෂ්වරම් මහතා නායකත්වය දුන් දෙමළ ජාතික සන්ධානය උතුරු පළාත ජයග්‍රහණය කළා. පළාත් සභාව පිහිටුවීමට රජය පූර්ණ සහාය ඔවුන්ට ලබා දෙනවා. දැන් උතුර සාමකාමියි. මුළු ලෝකයටම ප්‍රශ්නයක් වූ බෝම්බ පිපිරවීම් සිදු කළේ මිලේච්ඡ ත්‍රස්තවාදී සංවිධානයක් වන එල්.ටී.ටී.ඊ.යයි. දැන් ටී.එන්. ඒ. එකට ඔවුන් දේශප්‍රේමී අවංක සංවිධානයක් වෙලා.ටී.එන්.ඒ.එක, එල්.ටි.ටී.ඊ. මිලේච්ඡයන්ට උඩගෙඩි දීම එතරම් සුබවාදී නැහැ. ජී. එල්. කීය. ශ්‍රී ලංකා රජය ‍ෙහාඳට වැඩ කරගෙන යනවා. අපිට ඒ බව තේරෙනවා. ජාන් මහතා කීවේය. එක්සත් ජාතීන්ගේ සංවිධානය අපිට රට නඟා සිටුවීම සඳහා මුඛ්‍ය පරමාර්ථයෙන් උදව් කරනු ඇතැයි අපි විශ්වාස කරනවා.ජී.එල්. කීය. අනිවාර්යයෙන්ම අපිට පටු අරමුණු නැහැ. ජාන් මහතා සිනාසෙමින් කීවේය.ඔයා අපිව දාලා ගියාඅපි තවමත් දුක්වෙනවාදයාසිරි ජයසේකර මහතා ගිය ඉරිදා අනුරාධපුරය බලා පිටත්ව ගියේ උතුරුමැද පළාත් හිටපු මහ ඇමැති බර්ටි ප්‍රේමලාල් දිසානායක මහතාට අවසන් ගෞරව දැක්වීම සඳහාය. ජනතා නියෝජිතයන් හා අතිවිශාල ජනතාවක් හිටපු මහ ඇමැතිවරයාට අවසන් ගෞරව දැක්වීම සඳහා පැමිණෙමින් සිටියහ.දුමින්ද දිසානායක මහතා හා සේනාලි ලංකා ජයරත්න මහත්මිය අසලට ගිය දයාසිරි “මගේ හෘදයාංගම ශෝකය යැයි සුරත දිගු කරමින් කීය. බො‍හොම ස්තුතියි අයියේ ඔයාගේ අතිවිශිෂ්ට ජයග්‍රහණයට අපි සුබ පතනවා. යැයි සේනාලි ලංකා මහත්මිය කීවාය. ඔවුන් අතරට පැමිණි චන්ද්‍රාණි බණ්ඩාර දයාසිරිගේ දෑත තදින් අල්ලා ගත්තාය.”කොහොමද මල්ලි ඔයා අපි දාලා ගියාට අපි තරහා නැහැ. අපි තාමත් දුක් වෙනවා. ඔයා කොහේ හිටියත් ඔයාට ජනතා කැමැත්ත තියෙන බව ඔයා රටටම පෙන්නුවා. ඒක ඔයාගේ වාසනාව. ඔයා ගියේ අපේ අවාසනාවට චන්ද්‍රාණි බණ්ඩාර කීවාය.“බොහොම ස්තුතියි අක්කා ඔයාගේ ආශිර්වාදය මට ශක්තියක්, දයාසිරි කීවේ සිනාසෙමින්ය. සඳුදා උදෑසන දයාසිරි අරලියගහ මන්දිරය බලා නික්ම ගියේ නාමල් රාජපක්ෂ මහතා හමුවීම සඳහාය. දයාසිරි දුටු නාමල් රාජපක්ෂ මහතා “ආ එන්න එන්න අයියා ඔයාට කොහොමදැයි ඇසීය.බොහොම හොඳින් මල්ලි දයාසිරි කීය. ඔයාගේ ජයග්‍රහණයට මගේ සුබ පැතුම් කියමින් සුරත දිගු කළ නාමල් රාජපක්ෂ මහතා අයියා දැන් අපේ තරුණ සංවිධානය අලුත් ආකාර‍යකින් ශක්තිමත් කරන්න ඕනෑ. පළාත් දිස්ත්‍රික් මට්ටමින් පමණක් නොවෙයි ආසන මට්ටමට ගම් මට්ටමට තාරුණ්‍යට හෙටක් වැඩසටහන ගෙන යන්න ඕනෑ. නාමල් රාජපක්ෂ මහතා කීවේය.ඔයාට හොඳ සහායක් මගෙන් තියෙනවා. දැනටමත් වයඹ තරුණයන් 5000ක් විතර ක්‍රියාකාරී ලෙස දායක වෙනවා. දයාසිරි කීය. පුරා පැය හයක් පමණ පැවැති සුහද සාකච්ඡාවෙන් පසු දයාසිරි කුරුණෑගල බලා පිටත්ව ගියේය.මේ ජනාධිපතිතුමා ජීවත් ‍ෙවන්නේ ජනතාව එක්කවිදේශ සංචාරයෙන් පසු ජනාධිපති මහින්ද රාජපක්ෂ මහතා කතරගම කිරිවෙහෙර රාජමහා විහාරස්ථානයට පැමිණියේ ආචාර්ය අලුත්වැව සෝරත හිමියන්ගේ දේහයට ගෞරව බුහුමන් දැක්වීම සඳහාය.සෝරත හිමියන්ගේ දේහයට අවසන් ගෞරව දැක්වීම සඳහා පැමිණ සිටි දයාසිරිට අහඹු ලෙස ජනාධිපතිතුමා හමු විය.ජනාධිපතිතුමා සමීපයට ගිය දයාසිරි ඉතා හැඟුම්බර අයුරින් සර් සර් යැයි කීවේ දෑත් එක් කොට ගනිමින්ය. කොහොමද දයාසිරි ඔයා ආපු එක හොඳයි. ජනාධිපතිතුමා කීය. ජනාධිපතිතුමා දයාසිරිගේ දෑත තදින් අල්ලා ගත්තේය. දයාසිරි ජනාධිපති මන්දිරයට යන්න එන්න ජනාධිපතිතුමා කීවේය.ජනාධිපතිතුමා කාල්ටන් මැදුර බලා නික්ම ගියේ දයාසිරි ද මෝටර් රථයේ නංවාගනිමින්ය. කාල්ටන් නිවසේදී රෝහිත බෝ‍ෙගාල්ලාගම මහතා හා දයාසිරි සමඟ දිවා ආහාරය ගත් ජනාධිපතිතුමා දයාසිරි සමඟ සුහද කතා බහකට එක් විය. දයාසිරි ඔයාට ඕන උදව්වක් මට කියන්න මම කරලා දෙනවා. මම ඔයාගේ නායකයනෙ ජනාධිපතිතුමා සිනාසෙමින් කීය.“හොඳමයි සර් වයඹ අති බහුතර ජනතාවක් ඉන්නේ ඔබතුමා එක්කයි. මෙවර එජාපයේ බහුතරයක් අපිට සහාය දුන්නා. ඔබතුමාගෙ වැඩපිළිවෙළට ජනතාවගේ ඉහළ ප්‍රතිචාරයක් තියෙනවා. දයාසිරි කීවේය. කොහොමත් මේ ජනාධිපතිතුමා ජීවත්වෙන්නෙ ජනතාව එක්ක. ඒක මගේ රටේ ජනතාව දන්නවා. ජනාධිපතිතුමා සිනාසෙමින් කීය.ජේ වී පී බයිසිකල් සවාරිජනතා විමුක්ති පෙරමුණේ නායකත්ව මණ්ඩලය අඟහරුවාදා පැලවත්ත කාර්යාලයේ දී රැස් විය. ජවිපෙ මධ්‍යම කාරක සභාවේ සියලු දෙනා ඊට එක් වූහ. ‘ආණ්ඩුව ජාත්‍යන්තර ළමා දිනයේ දී ශිෂ්‍යත්ව ප්‍රතිඵල නිකුත් කළා. ඒ වගේ දිනක ප්‍රතිඵල නිකුත් කළාම අසමත් දරුවො දුක් වෙනවා’ යැයි වෛද්‍ය නලින් ජයතිස්ස මහතා කීය.මේකෙන් වැඩියෙන් ම දුක්වෙන්නේ විභාගය ලියපු දරුවො නොවෙයි එයාලගෙ අම්මල තාත්තල ආණ්ඩුව එහෙම හිතන්න ඇති ලාල් කාන්ත කීවේය.“ජිනීවා සමුළුවේ දී පිල්ලේ ඉදිරිපත් කළ වාර්තාව මතුපිටින් හොඳ වුණාට මූලික අර්ථය රටට බරපතළයි. ආණ්ඩුව එල්.එල්.ආර්.සී වාර්තාව ක්‍රියාත්මක නොකළොත් ජාත්‍යන්තර පරීක්‍ෂණයකට යනවා කියා කියනවා. ඒක රටට හොඳ නැහැ, ටිල්වින් සිල්වා කීවේය. පිල්ලේ ලංකාවට ඇවිත් මාධ්‍ය හමුවේ වැඩියෙන් කතා කළේ යුද්ධය ගැන නොවෙයි විජිත හේරත් කීය.බිමල් මොකක් ද මේ බයිසිකල් සවාරි කතාව අපිටත් බැරිද පදින්න ලාල් කාන්ත ඇසීය.අපි චේ දිනය වෙනුවෙන් ඔක්තෝබර් 08 වවුනියාවට මෝටර් සවාරියක් යන්න හදන්නේ. හයිඩ් පාර්ක් එකෙන් ආරම්භ කරලා මාතර, මහියංගනය, නුවර, දඹුල්ල හරහා වව්නියාවට යනවා, වව්නියාවෙන් අනුරාධපුරයට ගිහින් සවාරිය අවසන් කරන්නේ රැළියකින්, ඊට කියුබන් තානාපතිතුමියත් එනවා යැයි බිමල් කීවේ සිනාසෙමින් ය.මහ ඇමැති ගේ සුරුට්ටුව බිත්තියේ එල්ලයිසබරගමුව මහ ඇමැති මහීපාල හේරත් මහතාගේ මෑණියන්ගේ 88 වැනි ජන්ම දිනය සෙනසුරාදා යෙදී තිබුණි. දානමය පුණ්‍ය කර්මයෙන් අනතුරුව හේ සිය මෑණියන්ගේ ගුණ ගායනා කළේ ය.“මේ ගේ වටේ මාව කී වරක් නම් මගේ පියා දණ ගාවලා ඇත් ද? වරදක් කළාම දණිස්වලින් ලේ එනකල් ගේ වටේ දණ ගාවනවා. තාත්තයි මායි අතරට පැනලා මාව හැමදාම ඒ දඬුවම්වලින් බේරා ගත්තේ මගේ ආදරණීය අම්මායි.මහ ඇමැතිවරයා හැඟීම්බර අයුරින් කීවේය. නෑයෙක් සුරුට්ටුවක් උරනවා දැකලා මමත්, ගෙදර තිබුණු දුන්කොළය ඔතලා සුරුට්ටුවක් හදලා උගුරක් බිබ්වා විතරයි මගේ පිටට හෙණයක් ගැහුවා වගේ දැණුනා. වෙනදාට කලින් වැඩ ඇරී ගෙදර ආපු තාත්තා මට දඬුවම් කළේ එහෙමයි.මම හදපු සුරුට්ටුව ගෙයි බිත්තියේ නූලකින් ගැට ගහලා වසර ගණනාවක් තිබුණා. සමර ගෑවත් ඒක ඉවත් කළේ නැහැ. ඒ මහතා සිනා සෙමින් කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>04</day>
    </date>
    <link>http://www.dinamina.lk/2013/10/04/_art.asp?fn=f1310042</link>
    <topic>සසර කෙටි කරගන්න මුළා නොවී ඉන්න</topic>
    <author>සාකච්ඡා කළේ</author>
    <content>බුදුරජාණන් වහන්සේ දෙසූ ධර්මය පිළිබඳත් උන්වහන්සේගේ විවිධ ඉගැන්වීම් පිළිබඳත් බොහෝදෙනා අතර ඇත්තේ විවිධ මතවාද ය. කවුරු කුමන ආකාරයේ මත දැරූව ද බුදුන් වහන්සේ දෙසූ දහම අද වනවිට ලෝ පතළ දර්ශනයක් බවට පත් වී තිබේ. මෙවර ධර්ම සභාවේදී අපි සම්බුද්ධ ජයන්තිවාසී ගම්පළ උඩහේන්තැන්න ගැමුණු පුර ඉඟුරුවත්තේ ධම්ම ගවේසී හිමි සමඟ සාකච්ඡා කරන්නේ බුදුරදුන් ලොව පහළ වූයේ ඇයි ද යන්න හා බුදු දහමේ පදනම ආදී කරුණු කාරණා පිළිබඳයි.බුදුරජාණන් වහන්සේ ලොව පහළ වීමේ මූලික බලාපොරොත්තුව වන්නේ කුමක් ද?බුදුරජාණන් වහන්සේ ලොව පහළ වීමෙන් අප මූලික වශයෙන් බලාපොරොත්තු වන්නේ සත්‍ය ධර්මයක් දේශනා කිරීමයි. උන් වහන්සේ ලොව පහළ වීමේ අරමුණ බවට පත් වන්නේත් ලෝකයාට සත්‍ය යන්න කුමක් දැයි දේශනා කිරීම යි. බුදුරජාණන් වහන්සේම දේශනා කරනවා උන්වහන්සේ මේ ලෝකයාට ධර්ම දේශනා කරන්නේ කාරණා කිහිපයක් මූලික කරගනිමින් ය කියා.එහිදී මූලික වශයෙන් පෙන්නුම් කරන්නේ ‘දන්ථෝ සෝ භගවා ඔමතාය ධම්මං දේසී’ යන්නයි. ඉන් අදහස් කරන්නේ තමාගේ සන්තානය මනා කොට දමනය කරගත් බුදුරජාණන් වහන්සේ ලෝක සත්වයාගේ සිත් සතන් දමනය කිරීම සඳහාත් මේ ධර්මය දේශනා කළ බව යි.ඒ වගේම සියලු ලෝකවලින් එතෙරට ගිය බුදු රජාණන් වහන්සේ අරහත් ලෝක සත්ත්වයන්ටත් ලෝකයෙන් එතෙර වීමට ද ධර්මය දේශනා කළ බව සඳහන් වෙනවා. තවද පරිනිර්වාණයට පත් වූ බුදුරදුන් ලෝක සත්වයාට ධර්මය දේශනා කරන්නේ ද පරිනිර්වාණය උදෙසාම බවයි පැවසෙන්නේ.බුදු දහමේ පදනම බවට පත්වන්නේ කුමක් ද?බුදු දහමේ පදනම බව ට පත්වන්නේ හේතුඵල ධර්මය යි. බුදුරජාණන් වහන්සේගේ ධර්මය පිළිබඳ ඉතා හොඳින් හඳුන්වා දුන් ස්ථානයක් වන්නේ අස්සජි හාමුදුරුවන් හමුවට පැමිණි උපතිස්ස පරිබ්‍රාජකයා පිළිබඳ විමසීම යි. ඒ ඔබ වහන්සේගේ ශාස්තෘවරයන් වහන්සේ දේශනා කරන ධර්ම මාර්ගය කුමක් ද යන්න යි.ඊට අස්සජි තෙරණුවන් දෙන පිළිතුර “යේ ධම්මා හේතු ඵබවා - තේසං හේතු තථාගතො ආහ තේසං ච යෝ නිරෝධෝ - ඒවං වාදි මහා සමණෝ” යන ගාථාවෙන් පැහැදිලි කරනවා. ඉන් කියැවෙන්නේ යම් කිසි හේතුවක් නිසා ධර්මතාවල හට ගැනීමක් සිදු වෙනවා සේම අන්න ඒ හේතුව, ඒ හේතූන්ගේ නිරෝධය කවරක් ද යන්න තථාගතයන් වහන්සේ දේශනා කරනවා යන්නයි.අන්න ඒ වගේ දර්ශනයක් ‍ෙද්ශනා කරන්නා අපේ භාග්‍යවතුන් වහන්සේ බව ද අස්සජි හිමියෝ පෙන්වා දෙනවා. මේ ඔස්සේ පැහැදිලි වන්නේ බුදු දහමේ දී මූලික පදනම බවට පත් වන්නේ හේතුඵල දර්ශනය බවයි.ඒ නිසා බුදුරජාණන් වහන්සේ ධර්මය දේශනා කළ සෑම අවස්ථාවක දීම මේ හේතුඵල ධර්මය මූලික කර ගනිමින් තමයි ධර්මය දේශනා කරන්නේ.බුදුරජාණන් වහන්සේ හේතුඵල ධර්මය මූලික කරගනිමින් ධර්මය දේ්ශනා කිරීමේ දී සත්ත්වයා විසින් දෘෂ්ටි වශයෙන් ග්‍රහණය කර ගත්ත කාරණා ලෙස දක්වන්නේ කුමක් ද?මෙලෙස උන්වහන්සේ සත්ත්වයා විසින් ග්‍රහණය කර ගන්නා කාරණා ප්‍රධාන වශයෙන් තුනක් දක්වනවා. එපමණක් නොවෙයි. අංගුත්තර නිකායේ මහා සිද්ධායතන සූත්‍රයේ දී එසේ ග්‍රහණය කර ගන්නා ප්‍රධාන කාරණා උන්වහන්සේ විසින් ප්‍රතික්ෂේප කිරීමක් ද සිදු වෙනවා.අතීතයේ දී මිනිසුන් ගේ සන්තානයෙහි තිබුණු එක් දෘෂ්ටියක් වන්නේ ඊශ්වර නිර්මාණවාදය යි. ඒ කියන්නේ ලෝකයත්, සත්ත්වයාත් ඇතුළු සියලු දේම යම් කිසි සර්ව බලධාරී දෙවි කෙනෙකුන් විසින් මැව්වා ය කියනා අදහසයි. එය තථාගතයන් වහන්සේ ප්‍රතික්ෂේප කරනවා.ඒ වගේම අනෙක් දෘෂ්ටිය වන්නේ පුබ්බේ තථහේතුවාද යයි. ඉන් අදහස් කෙරෙන්නේ අපේ ජීවිතවල සිදුවන සෑම දෙයක් ම පූර්ව කර්මයෙන් සිදුවනවා ය කියන අදහසයි. මේ දෘෂ්ටියත් බුදුරජාණන් වහන්සේ ප්‍රතික්ෂේප කරනවා. තෙවන දෘෂ්ටිය වන්නේ අහේතු අප්පච්චවාදය යි.ඒ සඳහා සමහරු ඉදිරිපත් කළ මතයක් වන්නේ ලෝකයාගේ හා සත්වයාගේ පැවැත්මට කිසිදු හේතුවක් ප්‍රත්‍යයක් නෑ. ආකස්මිතව සිදුවනවා ය කියනා අදහසයි. ඒ දෘෂ්ටියත් බුදුරදුන් ප්‍රතික්ෂේප කළා. අන්න ඒ අයුරින් එදා සමාජයේ තිබුණු ප්‍රධාන දෘෂ්ටි දෙකකට වෙන් කළා.ඒ ශාස්තෘත දෘෂ්ටිය හා උච්ඡේද දෘෂ්ටිය වශයෙන්. ශාස්තෘත දෘෂ්ටිය යන්නෙන් අදහස් කරන්නේ මේ ලෝකය සදාකාලික යි යන අරුථයි. උච්ඡේද දෘෂ්ටියෙන් කියැවෙන්නේ මේ ලෝකයාට කෙළවරක් තිබෙන බව යි. තථාගතයන් වහන්සේ මේ දෘෂ්ටි දෙකම බැහැර කළා.බුදුරජාණන් වහන්සේ මේ සියලු දෘෂ්ටි ප්‍රතික්ෂේප කිරීමෙන් පසුව ඉදිරිපත් කළේ කුමන කාරණයක් ද?බුදුරජාණන් වහන්සේ මේ දෘෂ්ටි සියල්ල බැහැර කළා පමණක් නොවෙයි, මධ්‍යම ප්‍රතිපදාව මූලික කර ගනිමින් උන්වහන්සේ ධර්මයත් දේශනා කළා. මෙතනදී මධ්‍යම ප්‍රතිපදාව ලෙස දක්වන්නේ හේතුඵල ධර්මය යි. ඒ අනුව තථාගත ධර්මය කියන්නේ හේතුඵල දර්ශනයක්. ඒක තමයි අප ධර්මය ලෙස තේරුම් ගත යුත්තේ.උන්වහන්සේ මේ ඉදිරිපත් කළ දර්ශනය මූලික වශයෙන් සත්‍ය ලෙස ගැනීමේ දී ඉදිරිපත් කළ සත්‍ය මොනවා ද?මුල් කාලීනව ඉදිරිපත් කළ මේ සත්‍ය ද්විත්වය ලෙස දැක්වෙන්නේ සම්මුති සත්‍ය හා පරමාර්ථ සත්‍යය යි. සම්මුති සත්‍ය ලෙස අදහස් කරන්නේ ලෝකයාගේ පිළිගැනීම්වලට අනුසාරයෙන් පවත්නා සත්‍යය යි. එය අභිධම්මන්ත විකාශනය කියන ටීකාවේත් මේ අයුරින්ම විස්තර කරනවා.එහිදී ද සම්මුතිය ලෙස ද අදහස් කරන්නේ මේ කාරණයම යි. එනම් ලෝකයේ මිනිස්සු, දෙවියෝ හැටියට, ගස් කොළන්, යාන වාහන ආදී යමක් භාවිත කිරීම හඳුන්වා දෙන්නේ සම්මුතිය ලෙසයි. සම්මුතිය සත්‍යයක් බවට පත්වන්නේ ලෝක සත්ත්වයා එය පිළිගන්නා නිසායි.නමුත් එය තථාගතයන් වහන්සේ පරමාර්ථ සත්‍යයක් ලෙස (සැබෑ සත්‍යය) නොපිළිගන්න බව කිව යුතුයි. පරමාර්ථ සත්‍ය ලෙස දැක්වෙන්නේ මේ ලෝකයේ නිර්මාණය හේතුඵල ධර්මයන්ට අනුව සකස් වුණ යම් කිසි ධර්මතා කොට්ඨාසය යි. එය ඇති කළේ තවත් කෙනෙකු විසින් නොවෙයි. ඒක ලෝක පැවැත්ම යි. සත්වයා පිළිබඳ ව සැලකීමේ දී ස්කන්ධ, ධාතු ආයතනය යනාදී සියල්ල විස්තර වන්නේ පරමාර්ථ ධර්ම විදියට යි.තථාගතයන් වහන්සේ මේ පරමාර්ථ ධර්ම පිළිබඳ ලෝකයාට දේශනා කිරීමට විශේෂ වූ හේතුවක් තිබුණි ද?සත්වයා කෙරෙහි තිබෙන්නා වූ ‘මම’ ය, ‘මාගේ’ ය, කියමින් යමක් පවතිනවා ය යන දෘෂ්ටියේ ප්‍රශ්න හට ගෙන තිබේ නම්, සත්ත්වයාට දීර්ඝ භවයක් උරුම වී තිබේ නම් යන සියල්ලටම යම් හේතුවක් තිබෙනවා. ඒ හේතුව වන්නේ දෘෂ්ටි ගත වී ම කියන සංකල්පය මත ඉඳගෙන මේ අසත්‍ය ස්වභාවය පිළිගැනීම යි.තථාගතයන් වහන්සේ මෙය ඉදිරිපත් කරන්නේ මුළා බව යන්නයි. මෙය සක්කාය දිට්ඨි නමින් ද හඳුන්වයි. සත්ත්වයා මේ තාක් සසරින් සසරට යන භවයක සැරිසරන්නේ මේ මුළා බව හේතු කොට ගෙන බව උන්වහන්සේ දේශනා කරනවා.මේ අනුව සත්වයා යන අයකු පිළිබඳ බුදු රජාණන් වහන්සේ ගේ පිළිගැනීමට ලක්ව තිබේ ද?සමහර අවස්ථාවල දී මෙන්ම සම්මුතියේදීත් සත්ත්වයා කියන කෙනෙක් පිළිබඳ පිළිගැනීමක් තිබෙනවා. බුදුරජාණන් වහන්සේගේ මේ සත්ත්වයා කියන පදනම මත යම් යම් දේශනා සිදු කළ නොයෙක් අවස්ථා තිබෙනවා. ඊට හොඳම නිදර්ශනය විදියට අංගුත්තර නිකායේ තමෝ තම පරායන සූත්‍රය ගත හැකියි.ඒ වගේම තව අවස්ථාවක දී උන්වහන්සේ දේශනා කරන්නේ ‘මහණෙනි, අනුන් ගැන නොසිතා තමන්ට හිත සුව කටයුතු කරන පුද්ගලයෝ ඉන්නවා’ යන්න යි. එතැන දී පුද්ගලයකු පිළිබඳ කතාබහට ලක් වෙනවා. නමුත් පුද්ගලයෙක් කියන කෙනෙක් සත්‍ය ලෙසම සිටිනවා ද යන්න පිළිබඳ ධර්මයේ ම විස්තර වන ස්ථානයක් වන්නේ සංයුක්ත නිකායේ භික්ඛුණී සංයුත්තයේ වජිරා සූත්‍රයයි.එහි සඳහන් වන අන්දමට මාරයා දවසක් භික්‍ෂුණිය ළඟට පැමිණ අහන්නේ, මේ සත්ත්වයා කියන කෙනා නිර්මාණය කළේ කවුද? මේ සත්ත්වයා කියන කෙනා නිරුද්ද වෙන්නේ කොතැන ද? යන්නයි. එහිදී වජිරා භික්‍ෂුණිය පවසන පිළිතුර වන්නේ මේ සත්ත්වයා කියන සංකල්පයම දෘෂ්ටියක් කියන එකයි.ඇත්තට ම මේ ලෝකයේ විද්‍යාමාන වන්නේ කුමක් ද යන්නට පිළිතුරු සපයන්නේ ශුද්ධ ස්කන්ධ කොට්ඨාසයක් විනා පැවැත්මක් නැහැ යන්නයි. අප සත්‍ය ලෙස තේරුම් ගත යුතු දෙයක් වන්නේ මේ ලෝකයෙහි පවත්නා සියලු ධර්මයක් ම තිබෙන්නේ හේතුඵල ධර්මවලට අනුරූපව සකස් වූ දේ බවයි. අප ලෝකයක් හෝ සත්වයා කියා නිර්මාණය කරගෙන සිටිනා දේහි තිබෙන්නේ පවත්නා ධර්මතාවල ස්වභාවය යි. බුදුරජාණන් වහන්සේ ට පැහැදිලි කිරීමට අවශ්‍ය වුණේ අන්න ඒ කාරණයයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>05</day>
    </date>
    <link>http://www.dinamina.lk/2013/10/05/_art.asp?fn=n13100514</link>
    <topic>එජාපයේ යළි දැවැන්ත දෙදරීමක්</topic>
    <author>නිරූෂි විමලවීර</author>
    <content>විපක්ෂ නායක රනිල් වික්‍රමසිංහ මහතාගේ නායකත්වය යටතේ පැවැති විසිහත්වන මැතිවරණයේ පරාජයත් සමඟ එක්සත් ජාතික පක්ෂයේ ජ්‍යෙෂ්ඨයන් රැසක් තනතුරු හා වගකීම්වලින් ඉවත් වීම හේතුවෙන් පක්ෂයේ දැවැන්ත දෙදරීමක් යළි හටගෙන ඇත.එජාප මහ ලේකම් තිස්ස අත්තනායක මහතා සිය ආසන සංවිධායක ධුරයෙන් ඉල්ලා අස්වීමෙන් ඇරඹි පක්ෂයේ අර්බුදය, සෙනරත් කපුකොටුව මහතා පක්ෂ මහා භාණ්ඩාගාරික ධුරයෙන් ඊයේ (4) ඉල්ලා අස්වී ඇත. ඒ සමඟම පක්ෂයේ දෙදරීම තවත් තීව්‍ර වෙමින් තිබේ.විපක්ෂ නායකවරයා විසින් එ. ජා. ප. කෘත්‍යාධිකාරී මණ්ඩලයට අලුතින් පත් කළ කරු ජයසූරිය මහතා කෘත්‍යාධිකාරී මණ්ඩල සභිකත්වය ප්‍රතික්ෂේප කිරීමත් සමඟ එක්සත් ජාතික පක්ෂයේ කැරැල්ල යළි කරළියට පැමිණෙමින් ඇත.විපක්ෂ නායක රනිල් වික්‍රමසිංහ මහතා අනිද්දා (07) පැවැත්වෙන කෘත්‍යාධිකාරී මණ්ඩලයේදී පක්ෂ නායකත්වයෙන් ඉල්ලා අස් නොවුණහොත් කෘත්‍යාධිකාරී මණ්ඩලයෙන් එහි සාමාජික මන්ත්‍රීවරු රැසක් ඉල්ලා අස්වීමට ද තීරණය කර තිබේ.මෙය හේතු කරණකොටගෙන පක්ෂ අර්බුදය විසඳීමට ජාතික භික්ෂු පෙරමුණ, විපක්ෂ නායකවරයාට පක්ෂ නායකත්වයෙන් ඉල්ලා අස්වන ලෙස ඊයේ යෝජනා කෙළේය.පක්ෂ නායකත්වයෙන් ඉල්ලා අස්වෙන්නැයි ජාතික භික්ෂු පෙරමුණ රනිල් වික්‍රමසිංහ මහතාට කළ යෝජනාවට දින දෙකක් කල් දෙන්නැයි විපක්ෂ නායකවරයා ඊයේ (04 දා) ඉල්ලා ඇත.කොල්ලුපිටිය පොල්වත්ත පන්සලේ දී විපක්ෂ නායකවරයා හා ජාතික භික්ෂු පෙරමුණ අතර පැවති සාකච්ඡාවේදී වික්‍රමසිංහ මහතා එම ඉල්ලීම කර තිබේ.එක්සත් ජාතික පක්ෂ නායකයා පක්ෂ නායකත්වයෙන් ඉවත් වී සාමාජිකයන් පහකට වැඩි වූත්, නවදෙනකුට අඩු වූත්, නායකත්ව මණ්ඩලයක් පක්ෂ ප්‍රතිසංවිධානය සඳහා ස්ථාපිත කළ යුතු බවට යෝජනා කළ බව, ජාතික භික්ෂු පෙරමුණේ ජාතික සංවිධායක උලපනේ සුමංගල හිමියෝ කීහ.විපක්ෂ නායකවරයා ඊට එකඟත්වය පළකරමින් අනුමැතිය සඳහා දින දෙකක් කල් දෙන ලෙස ඉල්ලා සිටි බව ද, පක්ෂයේ සෙසු පිරිස් සමඟ සාකච්ඡා කළ යුතු යැයි කී බව ද සුමංගල හිමියෝ පැවසූහ.විපක්ෂ නායකවරයා මූලික ඉල්ලීම් සඳහා එකඟ වුවහොත් පක්ෂයේ ප්‍රතිසංවිධානයට භික්ෂූන් පෙරමඟ ගන්නා බව උන්වහන්සේ කීහ.මෙම සාකච්ඡාව සඳහා වික්‍රමසිංහ මහතා සමඟ දයා ගමගේ හා පී. හැරිසන් යන මහත්වරු එක්වූ බව කී උන්වහන්සේ ජාතික භික්ෂු පෙරමුණ නියෝජනය කරමින් ප්‍රධාන අනුශාසක ගිරාඹේ ආනන්ද හිමියන්, ලේකම් බෝපිටිය ධම්මිස්සර හිමි ඇතුළු හිමිවරු දොළොස් නමක් සහභාගි වූ බවත්, පුරා පැය තුනක් පමණ සාකච්ඡා සිදුකළ බවත් ප්‍රකාශ කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>05</day>
    </date>
    <link>http://www.dinamina.lk/2013/10/05/_art.asp?fn=n13100513</link>
    <topic>බස්නාහිර පළා‍ත් මැතිවරණයඅප්‍රේල්වලට පෙර පවත්වනවා</topic>
    <author>ධනුෂ්ක ගොඩකුඹුර සහ චමීර ඇල්ලදෙණිය</author>
    <content>බස්නාහිර පළා‍ත් සභා මැතිවරණය ලබන වසරේ සිංහල අලුත් අවුරුද්දට පෙර පැවැත්වෙනු ඇති බව එක්සත් ජනතා නිදහස් සන්ධානයේ මහලේකම්, පරිසර හා පුනර්ජනනීය බලශක්ති ඇමැති සුසිල් ප්‍රේමජයන්ත මහතා පැවැසීය.එම පළාත් සභාවේ නිල කාලය අප්‍රේල් මස අවසන් වීමට නියමිත බව පැවසූ ඇමැතිවරයා පළාත් සභා පනත අනුව අප්‍රේල් 22 වැනිදාට පෙර මැතිවරණය පැවැත්විය යුතු බව ප්‍රකාශ කළේය.ඇමැතිවරයා මෙසේ ප්‍රකාශ කළේ එක්සත් ජනතා නිදහස් සන්ධානය ශ්‍රී ලංකා නිදහස් පක්ෂ මූලස්ථානයේ දී ඊයේ (4) පැවැති මාධ්‍ය හමුවකට එක්වෙමිනි.ඌව සහ දකුණ පළාත් සභාවල කාල සීමාවන් ද ලබන වසරේ අවසන් වන අතර නියමිත කාලවල දී එම මැතිවරණ ද පවත්වන බවත් ඇමැතිවරයා වැඩිදුරටත් ප්‍රකාශ කළේය.ශ්‍රී ලංකා නිදහස් පක්ෂයේ මහලේකම්, සෞඛ්‍ය ඇමැති මෛත්‍රීපාල සිරිසේන, රාජ්‍ය පරිපාලන හා ස්වදේශ කටයුතු ඇමැති ඩබ්ලිව්. ඩී. ජේ. සෙනෙවිරත්න, ඛනිජ තෙල් කර්මාන්ත ඇමැති අනුර ප්‍රියදර්ශන යාපා මහත්වරු ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>05</day>
    </date>
    <link>http://www.dinamina.lk/2013/10/05/_art.asp?fn=n13100515</link>
    <topic>කටුනායක-කොළඹ අධීවේගී මාර්ගය27දා ජනතා අයිතියට</topic>
    <author>සුභාෂිණී සේනානායක</author>
    <content>කටුනායක-කොළඹ අධීවේගී මාර්ගය මේ මස 27වනදා ජනාධිපති මහින්ද රාජපක්ෂ මහතාගේ ප්‍රධානත්වයෙන් ජනතා අයිතියට පත් කෙරේ.පොදු රාජ්‍ය මණ්ඩලීය රාජ්‍ය නායක සමුළුවට පැමිණෙන රාජ්‍ය නායකයන් මේ මාර්ගය භාවිත කිරීමට නියමිත අතර කටුනායක සිට කොළඹ කොටුවට ඒමට ගතවන කාලය මිනිත්තු විස්සකි.චීන රජයේ ආධාර මත ඉදි වූ මේ අධීවේගී මාර්ගය සඳහා වැය වූ මුදල අමෙරිකානු ඩොලර් මිලියන 350කි. අන්තර් හුවමාරු මධ්‍යස්ථාන තුනකින් මේ අධිවේගී මාර්ගයට අවතීර්ණ විය හැකි අතර මංතීරු හතරකින් යුක්ත වේ.කිලෝමීටර 25.8ක් දිගැති මේ මාර්ගය නවීන තාක්ෂණය යෙදූ සංඥා පද්ධති ඇතුළු උපාංග සවිකර ඇති අතර දුරකතන කුලුනු ද සවි කර ඇත.මේ අධිවේගී මාර්ගය මේ රටේ සංචාරක කර්මාන්තය නංවාලීමේ අරමුණින් යුතුව මහින්ද චින්තන ඉදිරි දැක්මට අනුව ඉදි කළ බව වරාය හා මහා මාර්ග ව්‍යාපෘති ඇමැති නිර්මල කොතලාවල මහතා දිනමිණට ප්‍රකාශ කළේය.මෙම අධිවේගී මාර්ගයේ ප්‍රධාන අන්තර් හුවමාරු මධ්‍යස්ථාන 04කි.නව කැළණි පාලම , පෑලියගොඩ, ජා-ඇල හා කටුනායක ඒවා පිහිටා ඇත. ඉදිකිරීම් කටයුතු 2009.08.18 දින ඇරඹිණ. වරාය හා මහාමාර්ග අමාත්‍යාංශය සහ මාර්ග සංවර්ධන අධිකාරියේ අධික්ෂණය යටතේ චීන ඉදිකිරීම් සමාගම් විසින් මාර්ග ව්‍යාපෘතිය නිර්මාණය කර ඇත. මෙරට ඉදිවන මාර්ග අතරින් මුහුදු වැලි පුරවා ඉදිකරන එකම අධිවේගී මාර්ගය මෙම කොළඹ කටුනායක අධිවේගී මාර්ගය වීම විශේෂත්වයක් බව වරාය හා මහාමාර්ග ව්‍යාපෘති අමාත්‍ය ගරු නිර්මල කොතලාවල මහතා පවසයි.එමෙන්ම මාර්ගය තුළ නවීන තාක්ෂණික ක්‍රමවේදයන් උපයෝගී කරගනිමින් විධිමත් ප්‍රවාහන සේවාවක් පවත්වා ගැනීමට කටයුතු සලසා ඇත. ඒ අනුව විද්‍යුත් දැන්වීම් පුවරු (Variable Messge Signs) යොදා ගනිමින් මාර්ගයේ සිදුවන අනතුරු පිළිබඳව රියැදුරන් දැනුවත් කිරීමත් මගී ජනතාවට අවශ්‍ය පණිවුඩ හා තොරතුරු ලබා දීමටත් මෙය භාවිතා කෙරේ. එමෙන්ම අධිවේගී මාර්ගය දෙපස දුරකථන කුටි පද්ධතියක් ස්ථාපිත කර ඇති අතර එමඟින් දවසේ පැය 24 තුළම ප්‍රධාන මෙහෙයුම් කාර්යාලය සමඟ සම්බන්ධ වීමට අවස්ථාව සැලසේ.මෙම මාර්ගය විවෘත කිරීමට පෙර ජනතාවට දැක බලා ගැනීමට, මාර්ගය තුළ නිදහසේ ගත කිරීමට අතිගරු ජනාධිපති මහින්ද රාජපක්ෂ මැතිතුමාගේ උපදෙස් පරිදි අධ්‍යාපනික හා විනෝදාත්මක වැඩසටහන් මාලාවක් සංවිධානය කරන බවත් එය දින තුනක් පුරා ක්‍රියාත්මක කරන බවත් වරාය හා මහාමාර්ග ව්‍යාපෘති අමාත්‍ය ගරු නිර්මල කොතලාවල මැතිතුමා වැඩිදුරටත් ප්‍රකාශ කර සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>05</day>
    </date>
    <link>http://www.dinamina.lk/2013/10/05/_art.asp?fn=n1310051</link>
    <topic>ඊයම් වැඩි ආලේපනතීන්ත වෙළෙඳ පොළේ</topic>
    <author>විජයානි එදිරිසිංහ</author>
    <content>ගොඩනැගිලි හා ගෘහ භාණ්ඩ ඇතුළු විවිධ ‍භාණ්ඩ වර්ගවල ආලේප කරන තීන්ත විශේෂයන්වල ශරීරයට අහිතකර රසායනික ඊයම් අඩංගු බවට තොරතුරු ලැබී ඇති බැවින් ඒවා සොයා ගැනීම සඳහා පාරිභෝගික අධිකාරිය අද (05) සිට රටපුරා මෙහෙයුමක් දියත් කරයි.මෙම තීන්ත වර්ගවල අවශ්‍ය ප්‍රමාණයට පමණක් ඊයම් තිබිය යුතු බවට පරීක්ෂණ වලින් අනාවරණය කැර ගැනීමෙන් පසු වෙළෙඳ සල් හිමියන් නිෂ්පාදකයන් දැනුවත් කැර මෙයට පෙර පාරිභෝගික අධිකාරිය ගැසට් නිවේදනයක්ද නිකුත් කැර තිබේ.‍එහෙත් තීන්ත නිෂ්පාදකයන් ‍ඒවායේ තත්ත්වය ඉහළ මට්ටමකින් පවත්වාගෙන යාම සඳහා ශරීරයට අහිතකර රසායනික ඊයම් වැඩියෙන් යොදා නිෂ්පාදනය කරන බවටත් එසේ නිෂ්පාදිත තීන්ත වර්ග ආනයනය කරන බවටත් පාරිභෝගික අධිකාරියට තොරතුරු ලැබී ඇත.මෙවැනි ප්‍රමිතියට ‍වඩා වැඩි ඊයම් සහිත තීන්ත ආලේපිත බිත්ති, ගෘහ භාණ්ඩ ඇතුළු දෑ අතපත ගෑමෙන් භයානක රෝගවලට ගොදුරුවන බව සොයාගෙන ති‍බේ. මේ නිසා රටපුරා ඇති තීන්ත නිෂ්පාදිත කම්හල්වලින් සහ වෙළෙඳ සැල් වලින් තීන්ත සාම්පල් ලබාගෙන ඒවා පරීක්ෂාවට භාජනය කැර තීන්තවල ඊයම් ප්‍රමිතිය සොයා බලන ලෙසට සමුපකාර හා අභ්‍යන්තර වෙළෙඳ ඇමැති ජොන්ස්ටන් ප්‍රනාන්දු මහතා පාරිභෝගික අධිකාරියට උපදෙස් දී ඇත. ඒ අනුව අද සිට මෙම තීන්ත සාම්පල් ලබාගැනීම සඳහා පාරිභෝගික අධිකාරියේ කණ්ඩායම් කීපයක් ක්‍රියාත්මක වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>05</day>
    </date>
    <link>http://www.dinamina.lk/2013/10/05/_art.asp?fn=n1310052</link>
    <topic>එජාපය ඔබට නොදුන් ඉඩ දැන් ලැබී තිබෙනවා</topic>
    <author>අසේල කුරුළුවංශ</author>
    <content>එජාපය තුළ ඔබට වැඩක් කරන්න තැනක් ලැබුණේ නැති බවත් ඒ සඳහා දැන් අවස්ථාව ලැබී තිබෙන බැවින් ජනතාවට උපරිමයෙන් සේවය කරන්නැයි මල්වතු පාර්ශ්වයේ මහානායක අතිපූජ්‍ය තිබ්බටුවාවේ ශ්‍රී සිද්ධාර්ථ සුමංගල මහ නාහිමියෝ වයඹ ප්‍රධාන ඇමැති දයාසිරි ජයසේකර මහතාට පැවසූහ.ඓතිහාසික ජයග්‍රහණයක් ඔබට ජනතාව ලබාදී තිබෙනවා. කුමන ප්‍රචාර ගෙන ගියත් අවසානයේ සත්‍යය ජය ගන්නවා. එය ශක්තියක් කැරගෙන ජනතා සේවයට කැප වන්නැයිද මෙහිදී මල්වතු මහ නාහිමියෝ ප්‍රකාශ කළහ. වයඹ ප්‍රධාන ඇමැති දයාසිරි ජයසේකර මහතා ඊයේ (04) පෙරවරුවේ මල්වතු මහ විහාරයට ගොස් එම පාර්ශ්වයේ මහනායක අතිපූජ්‍ය තිබ්බටුවාවේ ශ්‍රී සිද්ධාර්ථ සුමංගල මහ නාහිමියන් බැහැ දැක ආශිර්වාද ලබාගත් අවස්ථාවේ උන් වහන්සේ මේ බව කීහ.මෙහිදී අදහස් දැක්වූ දයාසිරි ජයසේකර මහතා මෙසේද කීය. මැතිවරණ ව්‍යාපාරය තුළ නොයෙක් අභියෝගවලට මුහුණ දුන්නා. විවිධ මඩ ප්‍රචාර මට එරෙහිව දියත් කළත් ජනතාව ඊට කන් දුන්නේ නැැ. එම පිරිස් ජනතාව නිහඬ කෙළේ ඔවුන්ගේ වටිනා ඡන්දයෙන් මට ඓතිහාසික ජයග්‍රහණයක් ලබාදීලයි. ත්‍රෛනිකායික මහා සංඝරත්නය නියෝජනය වන පරිදි වයඹ සංවර්ධනය සඳහා උපදේශක සංඝ සභාවක් පත්කර ගැනීම මගේ අරමුණයි.ත්‍රෛනිකායික මහ නායක හිමිවරුන්ගේ පූර්ණ ආශිර්වාදය මත ‍මම මේ ගමන ආරම්භ කළා. මතින් හා ප්‍රචණ්ඩත්වයෙන් තොර මැතිවරණ ව්‍යාපාරයක් මට වයඹ දියත් කළ යුතුව තිබුණා. ජනපතිතුමන් ගෙන යන දැවැන්ත සංවර්ධන ක්‍රියාවලිය ඉදිරියට ගෙන යන්න සිංහල බෞද්ධ ජනතාවත් අනෙකුත් සියලුම ජාතීන් හා ආගමිකයින් ඒකරාශී කැරගෙන ශක්තිමත් වැඩපිළිවෙළක් දියත් කරනවා.ශ්‍රී දළදා වැඳ පුදා ආශිර්වාද ලබාගත් වයඹ ප්‍රධාන ඇමැතිවරයා රාමඤ්ඤ මහ නිකායේ මහනායක අතිපූජ්‍ය නාපානේ පේමසිරි මහනාහිමියන්ද බැහැ දැක ආශිර්වාද ලබා ගත්තේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>05</day>
    </date>
    <link>http://www.dinamina.lk/2013/10/05/_art.asp?fn=n13100516</link>
    <topic>ලෝක ගුරු දිනය අදයි</topic>
    <author>සුභාෂිණී සේනානායක</author>
    <content>ලෝක ගුරු දිනය අදට (5) යෙදී ඇත. ලෝක ගුරු දිනයට සමගාමීව 2013 වසරේ පවත්වන 'ගුරු ප්‍රතිභා ප්‍රභා' ප්‍රණාම උළෙල අගමැති දි. මු. ජයරත්න මහතාගේ ප්‍රධානත්වයෙන් අද පෙරවරු 10ට මහරගම ජාතික අධ්‍යාපන ආයතනයේ දී පැවැත්වේ.උපහාර පිදීම සඳහා විදුහල්පතිවරුන් හා ගුරුවරුන් කාණ්ඩ කිහිපයක් ඔස්සේ තෝරා ගැනීම සිදු කෙරේ.පාසල් මට්ටමින් උපරීම වශයෙන් ගුරුවරුන් තිදෙනෙක් තෝරා ගනු ලබන අතර කොට්ඨාස මට්ටමින් 15 දෙනා බැගින් තෝරා ගැනේ.පසුව කලාප මට්ටමින් ගුරුවරුන් 15 දෙනා බැගින් තෝරා ගන්නා අතර එම ගුරුවරුන් සම්මාන හා තිළිණ ලැබීමට සුදුසුකම් ලබන අතර දිවයිනම ආවරණය වන පරිදි කලාප මට්ටමින් 6 දෙනා බැගින් විදුහල්පතිවරුන් තෝරා ගැනීම සිදු වන අතර සුවිශේෂි ප්‍රණාමලාභීන් ලෙස පළාත් මට්ටමින් 6 දෙනා බැගින් සම්මානයට පාත්‍ර වේ.පිරිවෙන්වල සේවය කරන පරිවේණාධිපතිවරුන් හා පිරිවෙන් ආචාර්යවරුන් 125 දෙනකුට මෙම වසරේ සම්මාන හා තිළිණ ප්‍රදානය කිරීම සුවිශේෂී කරුණක් වේ.ඉගැන්වීම් ක්‍රියාවලියේ විශිෂ්ට සේවාවක් කළ ගුරු භවතුන් හා විදුහල්පතිවරුන් සඳහා උපහාර පිදීම සෑම වර්ෂයකම ලෝක ගුරු දිනයට සමගාමීව ජනාධිපතිවරයාගේ හෝ අගමැතිවරයාගේ ප්‍රධානත්වයෙන් සිදු කෙරෙන බව පෙන්වා දුන් අධ්‍යාපන ඇමැති බන්දුල ගුණවර්ධන මහතා දිවයිනේ ප්‍රදේශ කිහිපයක ම තම පාසල දියුණු කිරීම වෙනුවෙන් කටයුතු කළ ගුරුවරුන් හා විදුහල්පතිවරුන් දක්නට ලැබුණු බව ද සඳහන් කළේය.ගුරුවරුන් උත්තරීතර මනුෂ්‍ය ජීවිත ගොඩනඟන අති උතුම් හා විශිෂ්ට දක්ෂ පිරිසක් බව පෙනවා දුන් ඇමැතිවරයා යහපත් සමාජයක් බිහිකිරිම උදෙසා කැපවන ගුරුවරුන් ගුරු දෙවිවරුන් බවත් ඔවුනට උපහාර දැක්වීම උතුම් කාර්යයක් වන බවත් පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>05</day>
    </date>
    <link>http://www.dinamina.lk/2013/10/05/_art.asp?fn=n1310053</link>
    <topic>මධ්‍යම-වයඹ තනතුරු ගැනතීන්දු ගත්තේ එජනිස කමිටුවකින්</topic>
    <author>ධනුෂ්ක ගොඩකුඹුර සහ චමීර ඇල්ලදෙණිය</author>
    <content>මධ්‍යම සහ වයඹ පළාත් සභා‍ දෙකෙහි තනතුරු පිරිනැමීම පිළිබඳ තීන්දු ගත්තේ එක්සත් ජනතා නිදහස් සන්ධානයේ ඒ සම්බන්ධයෙන් වන කමිටුවකින් බව එක්සත් ජනතා නිදහස් සන්ධානයේ මහ ලේකම්, පරිසර හා පුනර්ජනනීය බලශක්ති ඇමැති සුසිල් ප්‍රේමජයන්ත මහතා පැවසීය.පළාත් දෙකෙහි ඉහළ මනාප ලබා ගත් නවක මන්ත්‍රීවරුන් වන අනුරාධ ජයරත්න හෝ ජොහාන් ප්‍රනාන්දු හෝ කිසිදු තනතුරක් පිළිබඳ ඉල්ලීමක් කර නැති බව පැවසූ ඇමැතිවරයා ඒ සම්බන්ධයෙන් සන්ධානයේ ගෞරවය ඔවුන්ට පිරිනමන බව ප්‍රකාශ කළේය. සන්ධානය විසින් ගත් තීන්දුවක් පිළිබඳ ප්‍රශ්න කරන්නට කිසිවකුටත් අයිතියක් නොමැති බව අවධාරණය කළ ඇමැතිවරයා සියලුදෙනාම කටයුතු කළ යුත්තේ සන්ධානයේ ව්‍යවස්ථාවට අනුකූලව බවත් පැවසීය.ඇමැතිවරයා එසේ ප්‍රකාශ කළේ එක්සත් ජනතා නිදහස් සන්ධානය ශ්‍රී ලංකා නිදහස් පක්ෂ මුලස්ථානයේ පැවැත්වු මාධ්‍ය හමුවකට ඊයේ (04) එක්වෙමිනි.ඌව පළාත් සභාවේ මහ ඇමැතිවරයා ලෙස ශෂීන්ද්‍ර රාජපක්ෂ මහතා පත් කිරීම සම්බන්ධයෙන් අනුගමනය කළ ප්‍රතිපත්තිය පිළිබඳ නැඟූ ප්‍රශ්නයකට පිළිතුරු වශයෙන් ඇමැතිවරයා ප්‍රකාශ කළේ එම මැතිවරණයේදී ශෂීන්ද්‍ර රාජපක්ෂ මහතා මහ ඇමැති අපේක්ෂකයා ලෙස සන්ධානය විසින් නම් කර තිබූ නිසා තනතුර ප්‍රදානය කළ බවයි.එවැනි උදාහරණ ඉතිහාසය පුරා ඕනෑ තරම් දකින්නට ඇති බවත් තමා බස්නාහිර පළාත් සභාවට තරග කළේත් මහ ඇමැති අපෙක්ෂකයා ලෙසින් බවත් ඇමැතිවරයා පැවසීය.ශ්‍රී ලංකා නිදහස් පක්ෂයේ මහලේකම්, සෞඛ්‍ය ඇමැති මෛත්‍රීපාල සිරිසේන, රාජ්‍ය පරිපාලන හා ස්වදේශ කටයුතු ඇමැති ඩබ්ලිව්. ඩී. ජේ. සෙනෙවිරත්න, ඛනිජ තෙල් කර්මාන්ත ඇමැති අනුර ප්‍රියදර්ශන යාපා මහත්වරු ද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>05</day>
    </date>
    <link>http://www.dinamina.lk/2013/10/05/_art.asp?fn=n1310054</link>
    <topic>දුම්රියේ ගසා තිබූ ‘ස්ටිකර්’ ගැල වූනීතිඥයෝ අත්අඩංගුවට</topic>
    <author>නිමල් රාජපක්ෂ</author>
    <content>ගැබිනි මාතාවන් සඳහා අසුන් වෙන් කැර ඇතැයි යනුවෙන් දුම්රියේ ගසා තිබූ ස්ටීකරයක් ගලවා විසි කළ නීතිඥයන් දෙදෙනකු මගීන්ගේ සහාය ඇතිව දුම්රිය ආරක්ෂක සේවා නිලධාරීන් පෙරේදා (03) පෙරවරුවේ අත්අඩංගුවට ගෙන ඇත.මෙම නීතිඥයින් දෙදෙනා සාගරිකා දුම්රියෙන් ගාල්ලේ සිට කොළඹට පැමිණ ඇත්තේ නඩුවකට පෙනී සිටීමට යැයි සහකාර ආරක්ෂක සේවා අධිකාරී ජී. ඩබ්ලිව්. සුමිත් මහතා පවසයි.පානදුර දුම්රිය ස්ථානය පසුකරද්දී මේ නීතිඥයන් දෙදෙනා දුම්රියේ අලවා තිබූ ස්ටිකර් ගලවා දුම්රියෙන් එළියට වීසි කැර මේවා අලවන්න අයිතියක් නැති බව පවසා තිබේ.දුම්රිය මඟීන් දොස් නැඟුවද ඒ කිසිවක් ගණන් නොගත් මෙම දෙදෙනා කළ නොහොඹිනා ක්‍රියාකලාපය ගැන මඟීන් කුපිත වී දුම්රියේ සිටි ආරක්ෂක නිලධාරීන් දෙදෙනාට දැන්වීමෙන් පසු නීතිඥයින් දෙදෙනා අත්අඩංගුවට ගෙන ඇත.අත්අඩංගුවට ගත් නීතිඥයින් දෙදෙනා සහකාර දුම්රිය ආරක්ෂක අධිකාරිවරයා වෙත ඉදිරිපත් කිරීමෙන් පසු ස්ටිකරය නැවත මුද්‍රණය සඳහා මුදල් අය කැරගෙන ඇත.සහකාර දුම්රිය ආරක්ෂක අධිකාරී ජී.ඩබ්ලිව්. සුමිත් මහතාගේ උපදෙස් මත ගාල්ල දුම්රිය ආරක්ෂක සේවයේ සැරයන් මහින්ද පාල ආරක්ෂක ආරියරත්න මහත්වරු මෙම වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>05</day>
    </date>
    <link>http://www.dinamina.lk/2013/10/05/_art.asp?fn=n1310055</link>
    <topic>පළාත් සභා මැතිවරණනිරීක්ෂකයන් ගැනමට ප්‍රශ්න තිබෙනවා</topic>
    <author>ධනුෂ්ක ගොඩකුඹුර සහ චමීර ඇල්ලදෙණිය</author>
    <content>පළාත් සභා මැතිවරණය අවස්ථාවේදී ඇතැම් නිරීක්ෂකයන් කටයුතු කළ අන්දම පිළිබඳ තමාට ගැටලු තිබෙන බව එක්සත් ජනතා නිදහස් සන්ධානයේ මහලේකම්, ‍පරිසර හා පුනර්ජනනීය බලශක්ති ඇමැති සුසිල් ප්‍රේමජයන්ත මහතා පැවසීය.මේ සම්බන්ධයෙන් කටයුතු කිරීමට තොරතුරු ලැබෙනතුරු සිටින බව පැවසූ ඇමැතිවරයා උතුරු පළාත් සභා මැතිවරණයේදී කෙටි පණිවිඩ ඉතා ප්‍රබලව බලපෑ බව ප්‍රකාශ ‍ෙකළේය.කොටි හිතවාදී ‍ඩයස්පෝරාව කෙටි පණිවිඩ මඟින් නිහඬව ක්‍රියාත්මක වූ බව පෙන්වා දුන් ඇමැතිවරයා එය ද උතුරේ ඡන්දය දීමට බලපෑ බව වැඩිදුරටත් පැවසීය.ඇමැතිවරයා මෙසේ ප්‍රකාශ කළේ එක්සත් ජනතා නිදහස් සන්ධානය ශ්‍රි ලංකා නිදහස් පක්ෂ මූලස්ථානයේදී ඊයේ පැවැති මාධ්‍ය හමුවකට එක්වෙමිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>05</day>
    </date>
    <link>http://www.dinamina.lk/2013/10/05/_art.asp?fn=n1310056</link>
    <topic>ඩෙංගුමර්දන සතිය 07දා ඇරැඹේ</topic>
    <author>චින්තා රණසිංහ</author>
    <content>‍ඩෙංගු උවඳුර අවම කිරීමේ අරමුණින් ‍ඔක්තෝබර් 07 වැනි දින සිට 13 වැනි දින දක්වා ජාතික ඩෙංගු මර්දන සතියක් සෞඛ්‍ය අමාත්‍යාංශය මඟින් ප්‍රකාශයට පත් කැර තිබේ.පසුගිය වසරට සාපේක්ෂව මේ වසරේ වාර්තා වූ ඩෙංගු රෝගීන්ගේ හා ‍ඩෙංගු මරණ ප්‍රමාණය අවම වි ඇති අතර ඉදිරි මාසවලදී වර්ෂාපතනය වැඩි වීමේ අවධානම හේතුවෙන් අමාත්‍යාංශය මේ පියවර ගෙන තිබේ. රජය ගෙන යන වැඩපිළිවෙළ හේතුවෙන් 2012 වසරේ සැප්තැම්බර් මාසයේ දී වාර්තා වූ ඩෙංගු මරණ 150 ක ප්‍රමාණය මේ වසරේ දී 68 ක් දක්වා අවම වී ඇති බව සෞඛ්‍ය ඇමැති මෛත්‍රීපාල සිරිසේන මහතා පැවැසීය. මේ වසරේ වාර්තා වී ඇති ඩෙංගු රෝගීන් සංඛ්‍යාව 24574 ක් බවත් එය ඉකුත් වර්ෂයට සාපේක්ෂව 0.7% ක අඩුවිමක් බවත් ඒ මහතා කීය.කොළඹ සෞඛ්‍ය අමාත්‍යාංශයේදී ඊයේ (04) පැවැති රැස්විමක දී ඇමැතිවරයා මේ බව ‍පැවැසීය. සෞඛ්‍ය අමාත්‍යාංශය හා මදුරු මර්දන ජනාධිපති කාර්ය සාධන බලකාය තවත් අමාත්‍යාංශ 09 ක් සමඟ ඒකාබද්ධව ඩෙංගු උවදුර මර්ධනය කිරීමේ වැඩසටහන් රැසක් සංවිධානය කිරීමට සැලසුම් කර ඇතැ බවත් ඇමැතිවරයා පැවැසිය.‍අධ්‍යාපන අමාත්‍යාංශය හරහා පාසල් මට්ටමින් ද පලාත් පාලන අමාත්‍යාංශය හරහා පලාත් පාලන ආයතන හරහා ද ප්‍රධාන වශයෙන් මේ වැඩපිළිවෙළ ක්‍රියාත්මක කෙරෙන බවත් සියළුම රජයේ ආයතන හා රාජ්‍ය නොවන ආයතන මේ ස සඳහා සහභාගී කර ගන්නා බවත් සෞඛ්‍ය ඇමැතිවරයා සඳහන් කළේ ය. මහජන සෞඛ්‍ය පරීක්ෂකයන්, කෘෂිකර්ම නිලධාරින්, පොලිස් නිලධාරීන් ඇතුළු සෞඛ්‍ය ‍ක්ෂෙත්‍රයේ සියළුම නිලධාරීන්ගේ සහයෝගය ද ලබා ගැනීමට කටයුතු කරන බවත් මදුරුවන් බෝවිම වැළැක්වීම සඳහා අවශ්‍ය සියළුම පිරිසිදු කිරීම් කටයුතු සිදු කෙරෙන බවත් හෙතෙම ප්‍රකාශ කළේ ය. ඩෙංගු රෝගීන්ගේ ජිවිත ආරක්ෂා කිරීමේ වගකීම සෞඛ්‍ය අමාත්‍යාංශ භාර ගන්නා බව ප්‍රකාශ කළ ඇමැතිවරයා, ඒ සඳහා අවශ්‍ය තාක්ෂණික උපකරණ, ‍පුහුණු වෛද්‍යවරුන් හා වෛද්‍ය පහසුකම් සපයා දිමට කටයුතු කර ඇති බවත් කීවේය.මේ වන විට සියළුම ආයතන දැනුවත් කිරිමට සෞඛ්‍ය අමාත්‍යාංශය කටයුතු කර ඇති අතර ඩෙංගු උවඳුර මර්දනය කිරීම සඳහා වාර්ෂිකව සූදානම් විය යුතු බවත් ඩෙංගු සතිය ප්‍රකාශයට පත් කිරීමෙන් මහජනතාව දැනුවත් කිරිමට අපේක්ෂා කරන බවත් සඳහන් කළේ ය. ඩෙංගු මර්දනය සඳහා පිරිසිදුකිරීම් තරම් සාර්ථක වැඩපිළිවෙළක් නොමැති බවත් විකල්පයක් ලෙස බී.අයි.ටී බැක්ටීරියාව ගෙන්විමට රජය ඇමරිකන් ඩොලර් දෙක්ෂ හැත්තෑපන්දහසක් වැය කළ බවත් සඳහන් කළ ඒ මහතා, දෙසතියකට වරක් එම බැක්ටීරියාව ඉසීමේ වැඩපිළිවෙළ සාර්ථක නොවන බවත් පෙන්වා දුන්නේය.ඔක්තෝබර් 07 වැනි දින ආයතනික දිනය ලෙස නම් කර ඇති අතර ආයතනයේ ඩෙංගු මර්දන කමිටුව හා සේවක මණ්ඩලය, සේවක මණ්ඩලය සහභාගිත්වයෙන් සියළුම රාජ්‍ය හා පෞද්ගලික ආයතනවල වැඩසටහන ක්‍රියාත්මක වේ. 08 වැනි දා පරිසර දිනය ලෙස නම් කර ඇති අතර ග්‍රාමීය කමිටු, පලාත් පාලන ආයතන සේවක මණ්ඩලය සහභාගීත්වයෙන් බස් ඩිපෝ, පොදු ස්ථාන හා සුසාන භූමිවල වැඩසටහන් ක්‍රියාත්මක කෙරේ. ඔක්තෝබර් 09 වැනි දින පළාත් පාලන දිනය වේ. කමිටු, පළාත් පාලන ආයතන සේවක මණ්ඩලය සහභාගීත්වයෙන් නාගරික කානු පද්ධති හා පොදු ස්ථාන පිරිසිදු ‍කිරිමට නියමිතය. 10 වැනි දිනය වැඩි අවධානම් දිනයයි. ඉදිකිරීම්, වැඩබිම්, අත්හැර දැමූ ඉඩම්, මහාමාර්ග දෙපස පිරිසිදු කිරීම් සිදු මෙදින කෙරේ. 11 වැනි දිනය අධ්‍යාපනික දිනයයි. සියළුම රාජ්‍ය හා පෞද්ගලික ආයතන, විශ්ව විද්‍යාල හා උසස් අධ්‍යාපන ස්ථානත් නේවාසික ස්ථානත් ළදරු පාසල් අවටත් පිරිසිදු කෙ‍රේ. 12 වැනි දිනය නේවාසික පරීක්ෂා දිනය වන අතර සියළුම නිවාස හා පරිශ්‍ර පරික්ෂා කෙරේ. 13 වැනි දිනය විශේෂිත ස්ථාන දිනයයි. නිවාස, ආගමික ස්ථාන හා පෞද්ගලික පන්තිවල වැඩසටහන ක්‍රියාත්මක කෙරේ.සෞඛ්‍ය කාර්ය මණ්ඩලයේ හා පොලිසිය හා ත්‍රිවිධ හමුදාව සහභාගිත්වයෙන් මේ සත් දිනෙහිම වැඩසටහන ක්‍රියාත්මක කෙරේ.ආසියා, මැදපෙරදිග මෙන්ම ඇමරිකාව වැනි යුරෝපා රටවල ද ඩෙංගු උවඳුර පැතීරීයාමේ අවධානමක් මතු වි ඇතැයි ද මෙහිදි අනාවරණය විය‍. සෞඛ්‍ය ලේකම් වෛද්‍ය නිහාල් ජයතිලක, සෞඛ්‍ය සේවා අධ්‍යක්ෂ ජෙනරාල් වෛද්‍ය පාලිත මහීපාල, වෛද්‍ය සැපයිම් අංශයේ අධ්‍යක්ෂ කමල් ජයසිංහ, වසංගත රෝග විද්‍යාංශයේ වෛද්‍ය තිසේරා පෙරේරා යන මහත්වරු අතුළු පිරිසක් මේ අවස්ථාවට සහභාගි වුහ.‍.</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>05</day>
    </date>
    <link>http://www.dinamina.lk/2013/10/05/_art.asp?fn=n1310057</link>
    <topic>අග්නිදිග සරසවියේ සිසුනටපහර දුන්නේ ජවිපෙ-පෙරටුගාමීන්</topic>
    <author>දිගාමඩුල්ල සමුහ</author>
    <content>අග්නිදිග විශ්වවිද්‍යාලයේ සිසුන් අතර ගැටුම ජනතා විමුක්ති පෙරමුණට සම්බන්ධ සිසුන් ඇති කරන ලද්දක් බවට තොරතරු අනාවරණය වේ. පසුගියදා පැවැති ශිෂ්‍ය නිලවරණයේදී ජනතා විමුක්ති පෙරමුණට සම්බන්ධ ශිෂ්‍ය කණ්ඩායමට සහාය නොදුන් හේතුවෙන් මෙම පහරදීම සිදු කළ බවට පහර කෑමට ලක් වු සිසු සිසුවියන් ප්‍රකාශ කැර තිබේ.මෙම පහරදීමට ජනතා විමුක්ති පෙරමුණට සම්බන්ධ ශිෂ්‍ය පිරිසට ඔලුවිල්හී විශ්වවිද්‍යාලයේ ප්‍රධාන පරිශ්‍රයේ සිසුන් පිරිසක් ද සමන්තුරේ ව්‍යවහාරික විද්‍යා පීඨයට පැමිණ තිබේ. මෙම සිසුන් පෙරටුගාමී පක්ෂයට සම්බන්ධ බවට වර්තා වන අතර මොවුන්ගේ පහරකෑමට ලක්ව ඇත්තේ කිසිම අන්තගාමී දේශපාලන පක්ෂයකට සම්බන්ධ නැති ශිෂ්‍ය ශිෂ්‍යාවන් බවද පැවසේ.මොවුන් පොලු, මුගුරු, චේන් ආදියද රැගෙන තාප්පයෙන් පැන සමන්තුරේ ව්‍යවහාරික විද්‍යා පීඨයට ඇතුළත් වී සිසු සිසුවියන්ට පහර දුන් බවටද රෝහල් ගත වු සිසුහු සාක්ෂි දී තිබේ.සමන්තුරේ ව්‍යවහාරික විද්‍යා පීඨයේ දෙමළ, සිංහල හා මුස්ලිම් ඇතුළු විවිධ ජාතීන්ගේ සිසුන් මෙතෙක් කලක් සාමයෙන් යුතුව ව්‍යවහාරික විද්‍යා පීඨ ශිෂ්‍ය සංගමයේ වාර්ෂිකව තනතුරු දරමින් කටයුතු කර ඇති අතර ඉකුත් සති කිහිපයකට පෙර පැවැත්වු ශිෂ්‍ය සංගමයේ නිලවරණය සදහා ජනතා විමුක්ති පෙරමුණට සම්බන්ධ සිසුන් පිරිසක් ඉදිරිපත් වී තිබේ.මෙම සිසුන්ට විරෝධය පළ කරමින් සමස්ත ව්‍යවහාරික විද්‍යා පීඨ සිසුන් ඔවුනට ඡන්දය දීමෙන් වැළකි සිට ඇති අතර මේ නිසි ව්‍යවහාරික විද්‍යා සිසුන් දෙපිරිසකට බෙදී තිබේ. මෙම පහරදිම සදහා එක්වු බවට සැකකරන සිසුන් 41 දෙනකු සම්මන්තුරේ පොලිසිය විසින් සිද්ධිය වු අවස්ථාවේ අත්අ‍ඩංගුවට ගෙන තිබෙන අතර තවත් 17 දෙනෙක් රාත්‍රීයේදී අත්අඩංගුවට ගෙන තිබේ. එම සිසුන් 58 දෙනා ඊයේ (04) සමන්තුරෙයි පොලිසීය විසින් සමන්තුරෙයි අධිකරණයට ඉදිරිපත් කර තිබෙන අතර මෙම 8 වැනිදා දක්වා රක්ෂිත බන්ධනාගාර ගත කරන ලෙස අධිකරණය නියෝග කර ඇත. මේ පිරිස අතර සිසුවියන් තිදෙනකු සිටින බවද වාර්තා ‍වේ.සිද්ධියෙන් තුවාල ලැබු සිසු සිසුවියන් 23 දෙනකු සමන්තුරේ රෝහලට ඇතුළත් කෙරුණු අතර මේ අතරින් දෙදෙනකුට සැලකිය යුතු තුවාල සිදු වී ඇතැයි පැවසේ.මෙම ගැටුම මැඩ පැවැත්වීම සඳහා ව්‍යවහාරික විද්‍යා පීඨය පෙරේදා (03) සිට නැවත දැනුම් දෙන තුරු වසා දැමීමට විශ්වවිද්‍යාල පාලනාධිකාරිය පියවර ගෙන තිබේ. ගැටුමට සම්බන්ධ සිසුන් සම්බන්ධයෙන් විනය පරීක්ෂණයක් පැවැත්වීමට විශ්වවිද්‍යාල පාලනාධිකාරිය මේ වන විට කටයුතු යොදා තිබේ. මේ සිද්ධිය සම්බන්ධයෙන් පොලිස් පරීක්ෂණයක් ද පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>05</day>
    </date>
    <link>http://www.dinamina.lk/2013/10/05/_art.asp?fn=n1310058</link>
    <topic>නිමා වූ ශිෂ්‍යත්ව විභාගයේකිසිදු අක්‍රමිකතාවක් සිදුව නෑ</topic>
    <author>විජයානි එදිරිසිංහ</author>
    <content>නිමාවට පත්වූ 5 වසර ශිෂ්‍යත්ව විභාගයේ අක්‍රමිකතා සිදුවී නැතැයි රහස් පොලිසිය සිදු කළ පරීක්ෂණවලින් අනාවරණය වී තිබේ.එම ශිෂ්‍යත්ව විභාගය පැවැත්වූ දිනවල දෙමාපියන් කළ පැමිණිල්ලක් මත විභාග කොමසාරිස් ජනරාල්වරයාගේ ඉල්ලීම මත මෙම පරීක්ෂණය සිදු කෙරිණි.අක්‍රමිකතා සිදුවී ඇති බවට සඳහන් ප්‍රදේශවලට ගොස් පොලිස් කණ්ඩායම් කිහිපයක් යොදවා දෙමාපියන් සිසු සිසුවියන් ඇතුළු පිරිසගෙන් ප්‍රකාශ ලබා ගෙන තිබුණි.පරීක්ෂණ වලින් අනාවරණය වී ඇත්තේ එම විභාගයේ අක්‍රමිකතාවන් සිදු වී නැති බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>05</day>
    </date>
    <link>http://www.dinamina.lk/2013/10/05/_art.asp?fn=n1310059</link>
    <topic>එජාපයේ හැමදාම ගැටුම්එහි අවසන් ප්‍රතිඵලය පක්ෂය වළපල්ලට යෑමයි</topic>
    <author>අසේල කුරුළුවංශ</author>
    <content>එජාප නායකත්වයට හිතවාදී පිරිස් හා එරෙහි පිරිස් අතර ගැටුම මැතිවරණයකට පෙරත් පසුවත් මේ ආකාරයෙන්ම පැවති සාමාන්‍ය දෙයක් බවත් මෙහි අවසන් ප්‍රතිඵලය පක්ෂය දිනෙන් දින වළපල්ලට යෑම බවත් වයඹ ප්‍රධාන අමාත්‍ය දයාසිරි ජයසේකර මහතා පවසයි.අනාගතයක් නොමැති පක්ෂයක රැඳී නොසිට තම බුද්ධිය මෙහෙයවා ජනපතිතුමන්ගේ වැඩපිළිවෙළ හා එක්වන ලෙස තමන් ඉතිරි වී සිටින එජාප පාක්ෂිකයින්ගෙන් ඉල්ලා සිටින බවද ජයසේකර මහතා කීය.එජාපය ජයග්‍රහණය කරා මෙහෙයවීමට තමන් අවංක උත්සාහයක් ගත් බවත් ඊට පක්ෂය තුළ ඉඩක් නොලැබුණ බවත් කී ඒ මහතා තමන් ශ්‍රී.ල.නි.ප. යට එක්වීමෙන් පසු කුරුණෑගල රැස්වීම් වලට පැමිණි එජාපයේ කථිකයින් පෞද්ගලිකව තමන්ට මඩ ප්‍රහාර එල්ල කරමින් චරිත ඝාතනය කළ බවද ප්‍රකාශ කළේය.මේ මඩ ව්‍යාපාරය දියත්කළ පිරිස් වලට කුරුණෑගල ජනතාව නියම පිළිතුර ලබාදී තිබෙන බවත් අද එම පිරිස එජාපය තව තවත් වළපල්ලට ඇදගෙන යමින් සිටින බවත් හෙතෙම කීය. එදා ජනපති මහින්ද රාජපක්ෂ මහතා ජයග්‍රහණය කැරවීමට දකුණේ ඇරඹි ජනරැල්ල මෙවර ජනපතිවරණයේදී වයඹින් අරඹන බවත් පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>05</day>
    </date>
    <link>http://www.dinamina.lk/2013/10/05/_art.asp?fn=n13100510</link>
    <topic>මධ්‍යම පළාත් ජනතාවටයුතුකම් ඉටු කළ යුතුවාරය එළැඹිලා</topic>
    <author>අසේල කුරුළුවංශ</author>
    <content>මධ්‍යම පළාත් ජනතාව එක්සත් ජනතා නිදහස් සන්ධානයට තුනෙන් දෙකක බලයක් ලබාදී යුතුකම් ඉටු කළා. දැන් එළඹ තිබෙන්නේ ජනතාව වෙනුවෙන් අපේ යුතුකම් ඉටු කිරීමේ වාරයයි. පක්ෂ පාට භේදයෙන් තොරව ජනතාවාදී සේවයක් සිදු කරමින් මධ්‍යම පළාත රටේ ආශ්චර්ය බවට පත්කරන්නේ යැයි මධ්‍යම පළාත් ප්‍රධාන ඇමැති සරත් ඒකනායක මහතා පැවසීය.මනාප ඡන්ද ක්‍රමය තුළ අපේක්ෂකයින් අතර තරගයක් පැවතීම සාමාන්‍ය දෙයක් වුවත් දැන් ඒ සියල්ල පසෙකින් තබා සැවොම කණ්ඩායමක් ලෙස එකට එක්ව ක්‍රියා කළ යුතුව තිබෙන බවද ඒ මහතා කීය.මධ්‍යම පළාත් ප්‍රධාන අමාත්‍ය ධුරයට සිව්වන වරටත් පත්වූ සරත් ඒකනායක මහතා මල්වතු පාර්ශ්වයේ මහනායක අතිපූජ්‍ය තිබ්බටුවාවේ ශ්‍රී සිද්ධාර්ථ සුමංගල මහනාහිමියන් බැහැදැක ආශිර්වාද ලබාගැනීමෙන් අනතුරුව මාධ්‍ය හමුවේ අදහස් දක්වමින් මෙසේ ප්‍රකාශ කෙළේය. ශ්‍රී දළදා සමිඳුන් වැඳ පුදා ආශිර්වාද ලබා ගැනීමෙන් පසු මධ්‍යම පළාත් ප්‍රධාන ඇමැතිවරයා රාමඤ්ඤ මහා නිකායේ මහනායක අතිපූජ්‍ය නාපානේ පේමසිරි සුමංගල මහ නාහිමියන් බැහැ දැක ආශිර්වාද ලබා ගත්තේය. මධ්‍යම පළාත් සහකාර අධ්‍යාපන අධ්‍යක්ෂ ජනමාධ්‍ය හා ප්‍රවෘත්ති අමාත්‍යවර ජ්‍යෙෂ්ඨ උපදේශක කහගල ශීලරතන හිමියන්ද මෙම අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>05</day>
    </date>
    <link>http://www.dinamina.lk/2013/10/05/_art.asp?fn=n13100511</link>
    <topic>නිවසේ තනිව ජීවත් වූ කතක්පිළිස්සී මිය ගිහින්</topic>
    <author>ඉන්දික පොල්කොටුව සහ අසේල කුරුවවංශ</author>
    <content>ගලගෙදර වෑත්තෑව කූරගමවත්ත ප්‍රදේශයේ නිවසක තනිවම ජීවත් වූ කාන්තාවක ඊයේ (04) අලුයම එම නිවස තුළ පිළිස්සී අභිරහස් ලෙස මිය ගොස් සිටියදී සොයා ගැනිණි.රාජපක්ෂ ගෙදර විජය සුනේත්‍රා නැමති හතළිස් හත් හැවිරිදි අයෙකු මෙලෙස මිය ගොස් ඇත.මිය ගිය කාන්තාව වසර ගණනක් විදේශ රැකියාවක නිරතව සිට මෑතක මෙරටට පැමිණීමෙන් පසු අදාළ නිවස තුළ හුදකලාව ජීවත්ව සිට තිබේ. වසර ගණනකට පෙර අදාළ කාන්තාව ‍තම සැමියාගෙන් වෙන්ව ඇති අතර ඉන් පසු ඇය විදේශගතව පසුව මෙරටට පැමිණ ඇත.මිය ගිය කාන්තාවගේ සිරුර මුළුමනින්ම ගින්නෙන් විනාශ ව ඇති අතර ගින්නෙන් නිවසද මුළුමනින්ම විනාශයට පත්ව ති‍බේ. මේ අතර මෙම අභිරහස් මරණය සියදිවි නසා ගැනීමක්ද නැතහොත් ගිනි තැබීමක්දැයි සොයා පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>05</day>
    </date>
    <link>http://www.dinamina.lk/2013/10/05/_art.asp?fn=n13100512</link>
    <topic>හාරදහසක් පසුගිය වසර තුනේදී අත්අඩංගුවේ</topic>
    <author>විජයානි එදිරිසිංහ</author>
    <content>සංචාරක වීසා ලබාගෙන මෙරටට පැමිණ මෙරට නීති රීති වලට පටහැනිව විවිධ වූ ව්‍යාපාර ජාවාරම් වලයෙදුන සහ වීසා අවසන් වී වසර ගණන් රට තුළ අනවසරයෙන් රැඳී සිටි විදේශිකයන් ඇතුළු හාරදහසකට වැඩි පිරිසක් පසුගිය වසර තුනේදී (03) ආගමන විගමන බුද්ධි නිරීක්ෂණ මෙහෙයුම් අංශය මඟින් අත්අඩංගුවට ගෙන තිබේ.මෙසේ අත්අඩංගුවට ගත් පිරිස අතරින් නීති විරෝධී මත්ද්‍රව්‍ය හා සම්බන්ධ ජාවාරම්, වෙනත් වංචාවල යෙදුන විදේශිකයන් නීතිය හමුවට පමුණුවා නීතිය ක්‍රියාත්මක කර ඇත.අනවසර ව්‍යාපාර කිරීම වීසා නොමැතිව රැඳී සිටීම ඇතුළු වැරැදිවලට හසු වූ පිරිස මෙරටින් පිටුවහල් කර තිබේ.අනවසර ව්‍යාපාරවල යෙදුන විදේශිකයන් අතරින් දහසකට වැඩි පිරිසක් රටේ සංචාරකයන් වැඩි වශයෙන් ගැවසෙන මුහුදු බඩ ප්‍රදේශ ඇතුළු බොහෝ ස්ථානවල සංචාරක නිවාස, ලැගුම් හල් ආදිය පවත්වාගෙන ගොස් තිබේ.මෙවැනි ස්ථාන පන්සියයක් පමණ හඳුනාගෙන ඒවා එම ස්ථානවලින් ඉවත් කර තිබේ.රජයට බදු සහ වෙනත් ගෙවීම් කිසිවක් නොගෙවා මෙරට ව්‍යාපාරයක් පිහිටුවීමට අවශ්‍ය අවසරයද ලබා නොගෙන මෙම විදේශිකයන් ව්‍යාපාර පිහිටුවාගෙන මෙරටට එන සංචාරකයන් ඔවුන් වෙත ගෙන්වා ගැනීමට ක්‍රියා කර තිබේ.මෙමඟින් සංචාරකයන් වැඩි වශයෙන් මෙරටට පැමිණෙන සංචාරකයන්ගෙන් මෙරට ව්‍යාපාරික ප්‍රජාවට, රජයට ලැබිය යුතු කෝටි ගණනක ආදායමක් අහිමි වී ඇති අතර එම මුදල් මෙම අනවසර විදේශික ව්‍යාපාරිකයන්ගේ ආදායමක් බවට පත්ව නැවතත් ඔවුන්ගේ රටවලටම ඇදී යාම සිදුවී තිබේ.මේ හානිය සම්බන්ධයෙන් මෙරට සංචාරක ව්‍යාපාර සංගම් ගණනාවක්ම ආගමන විගමන දෙපාර්තමේන්තුවට ලියා දැනුවත් කර තිබේ.එහි ප්‍රතිඵලයක් වශයෙන් පසුගිය මාස කිහිපය තුළ ආගමන විගමන බුද්ධි නිරීක්ෂණ අංශය අනවසර ව්‍යාපාරවල යෙදී සිටින විදේශිකයන් සොයා රට පුරා දැවැන්ත මෙහෙයුමක් කරගෙන යයි.එම මෙහෙයුමේදී සංචාරකයන් විශාල වශයෙන් ගැවසෙන ආරුගම්බේ ප්‍රදේශයේ පමණක් පවත්වාගෙන ගිය අනවසර හෝටල් 20ක් පමණ සොයා ගෙන ඒවා එම ස්ථානවලින් ඉවත් කර ඒවා කරගෙන ගිය විදේශිකයන්ද රටින් පිටත් කර යවා තිබේ.මේවන විට ආරුගම්බේ ප්‍රදේශයේ පමණක් අනවසර ව්‍යාපාර සියයට 80ක් පමණ ඉවත් කර ඇති බවත් ඒ සම්බන්ධයෙන් ආගමන විගමන දෙපාර්තමේන්තු බුද්ධි නිරීක්ෂණ අංශයට ආරුගම්බේ ජනතාව කෘතඥතාවය පළ කරන බවත් ආරුගම්බේ සංචාරක සංගමයේ සභාපති ප්‍රාදේශීය සභා මන්ත්‍රී ඩබ්ලිව්.එම්.ඒ. රහීම් මහතා දිනමිණට කීය. ගාල්ල, මාතර, ත්‍රිකුණාමලය, කොළඹ, මීගමුව ඇතුළු ප්‍රදේශවල මෙවැනි ව්‍යාපාර පවත්වාගෙන ගොස් ඇත.ආගමන විගමන බුද්ධි නිරීක්ෂණ අංශය මෙරට ස්ථාපිත කර වසර තුනකි. ආරක්ෂක ලේකම් ගෝඨාභය රාජපක්ෂ මහතාගේ උපදෙස් මත එම අංශය මෙරට ස්ථාපිත කෙරුණි.එම බුද්ධි නිරීක්ෂණ අංශය මෙරට පිහිටුවා මෙතරම් කෙටි කාලයක් තුළ මෙරටට, මෙරට ජනතාවට අහිතකර ලෙස හැසිරෙන හාරදහසක පමණ විදේශිකයන් පිරිසක් කොටු කර ගැනීමට හැකිවීම ආගමන විගමන දෙපාර්තමේන්තුව ලැබූ ජයග්‍රහණයක් බව කියයි.එංගලන්තය, ජර්මනිය, ඉතාලිය ඇතුළු රටවල් ගණනාවක විදේශිකයන් මෙරටට රිංගාගෙන තිබිණි. විදේශිකයන් විසින් පවත්වාගෙන ගිය අනවසර හෝටල් ව්‍යාපාරවල කම්කරු සේවා, කෝකියන්, ගයිඩ්වරු, රියැදුරු ඇතුළු සියලු රැකියා ඔවුන්ගේම විදේශිකයන් යොදා කරගෙන යන නිසා මෙරට තරුණ පිරිසට සංචාරක ව්‍යාපාරය තුළ වූ රැකියාවන්ද අහිමි වී තිබිණි. අසභ්‍ය ව්‍යාපාරයන්ද ඒවා තුළ සිදුවී තිබේ.ආගමන විගමන බුද්ධි නිරීක්ෂණ අංශය මොවුන් කොටු කර ගෙන යාමට කරගෙන යන මෙහෙයුම් නොකඩවා ඉදිරියටත් සිදු කරගෙන යයි.මෙම විදේශිකයන්ට අනවසරයෙන් රැඳී සිටීමට මෙරට ඇතැම් දේශපාලනඥයන්, ජාවාරම්කරුවන්, තැරැව්කරුවන්ගේද සහාය ලැබී තිබූ බවද මෙහෙයුම්වලදී අනාවරණය කරගෙන ඇත.ඉදිරියේදී විදේශිකයන්ට අනවසර ව්‍යාපාරවල යෙදීමට සහාය දක්වන පිරිසට එරෙහිව නීතිය තදින්ම ක්‍රියාත්මක කිරීමට පියවර ගෙන තිබේ.ආගමන විගමන පාලක ජෙනරාල් චූලානන්ද පෙරේරා, ආගමන විගමන පාලක (වීසා) එම්.එම්. රණසිංහ මහත්වරුන්ගේ උපදෙස් සහ ආගමන විගමන බුද්ධි නිරීක්ෂණ අංශය මෙම මෙහෙයුම් සිදු කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>05</day>
    </date>
    <link>http://www.dinamina.lk/2013/10/05/_art.asp?fn=n13100517</link>
    <topic>පාස්පෝට් එකටජගත් ප්‍රමිතියක් ඇතිඡායාරූපයක්</topic>
    <author>නුවන් කොඩිකාර සහ මහින්ද අලුත්ගෙදර</author>
    <content>ශ්‍රී ලංකා විදේශ ගමන් බලපත්‍රය ජාත්‍යන්තර ප්‍රමිතියෙන් යුත් ඡායාරූපයක් සහිතව ලබන වසරේ සිට නිකුත් කිරීමට පියවර ගන්නා බව ආගමන හා විගමන පාලක ජනරාල් ඩබ්ලිව්.ඒ.චූලානන්ද පෙරේරා මහතා පැවැසීය.ඒ අනුව ලබන වසරේ සිට විදේශ ගමන් බලපත්‍ර සඳහා ඡායාරූප ලබාගැනීම දෙපාර්තමේන්තුව යටතේ ලියාපදිංචි වී ඇති ඡායාරූප ශාලාවලට පමණක් සීමා කිරීමට නියමිත බව හෙතෙම කීවේය.ඡායාරූපශාලා ලියාපදිංචිය මේ වන විට ආරම්භ කර ඇති අතර www.immigration.gov.lk යන දෙපාර්තමේන්තු වෙබ් අඩවියට පිවිස ඒ සඳහා අයදුම් කළ හැකි බව ඒ මහතා ප්‍රකාශ කෙළේය.ඒ සඳහා අයඳුම්පත් බාරගැනීම ඔක්තෝබර් 15 වන දිනෙන් අවසන් කරන අතර 0115- 731 028 යන දුරකථන අංකය ඔස්සේ වැඩි විස්තර ලබාගත හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>05</day>
    </date>
    <link>http://www.dinamina.lk/2013/10/05/_art.asp?fn=n13100518</link>
    <topic>ගෞරව සම්මාන ලබන බඳගිරියේ සෝමවංශ හිමිපාණෝ</topic>
    <author>වයිමන් ‍හෙට්ටිආරච්චි</author>
    <content>කාලාන්තරයක් තිස්සේ අපේ රටේ පැවති ළමා අධ්‍යාපනය සිංහල දේශීය සංස්කෘතියත්, දේශීය චින්තනයත් පදනම් කරගනිමින් පෞරුෂ වර්ධනයෙන් හා අත්මාභිමානයෙන් යුත් මිනිස් සමාජයක් බිහිකිරීම් වස් ළමා අධ්‍යාපනය නවමු මඟකට යොමු කරමින් දශක තුනකට සමීප කාලයක් තිස්සේ අගනා මෙහෙවරක යෙදෙන බඳගිරියේ සෝමවංශ හිමියන් වහන්සේ ලෝක ළමා දිනය නිමිත්තෙන් කොළඹ දී පැවැති රාජ්‍ය උත්සවයේදී විශිෂ්ට සම්මානයකින් ශිරන්ති රාජපක්ෂ ජනාධිපති ආර්යාව වෙතින් පිදුම් ලැබූහ.ඇමැතිවරුන් ඇතුළු සම්භාවනීය පිරිසකගේ සහභාගිත්වයෙන් නෙළුම් පොකුණ රාජපක්ෂ රඟහලේ දී පැවැති මෙම උත්සවය ළමා සංවර්ධන හා කාන්තා කටයුතු අමාත්‍යාංශයේ ළමා ලේකම් කාර්යාලය මගින් සංවිධානය කෙරිණි.ශ්‍රී ලංකා රාමඤ්ඤ මහා නිකායේ අනුනායකව වැඩ විසූ බද්දේගම විමලවංශ මාහිමියන් වහන්සේගේ ශිෂ්‍ය හිමිනමක් ලෙස පැවිදි වූ සෝමවංශ හිමියන් ශ්‍රී ලංකා මහා පිරිවෙනෙහි මූලික අධ්‍යාපනය ලැබ වැඩිදුර අධ්‍යාපනය ලැබීම පිණිස 1980 දී ජපානය බලා වැඩම කළහ. වසර හයක් පුරා විවිධ අධ්‍යාපන කටයුතුවල යෙදුණ උන්වහන්සේ ටෝකියෝ හි ශිරඋමේ විශ්වවිද්‍යාලයෙන් ළදරු අධ්‍යාපනය පිළිබඳව උපාධියක් ලැබ ප්‍රාථමික පාසල් අධ්‍යාපනය පිළිබඳව වැඩිදුරටත් අධ්‍යයනයක යෙදී මව්රටට වැඩම කිරීමෙන් පසු ළමා අධ්‍යාපනය පිළිබඳ පෙරළිකාර ක්‍රියාකාරකම් ඔස්සේ මෙම නැඹුරුව ඇතිකරන්නට පටන් ගත්හ.අපේ ළමයින්ගේ ක්‍රියාකාරකම් අපේ රටට ඔබින අන්දමින් හැඩගස්වමින් එම පරපුරට කවන පොවන අන්දවන පළඳවන සම්ප්‍රදායික රටාව පූර්ණ වෙනසකට බඳුන් කරමින් මව්පියන් ද නව මාවතකට යොමු කරවන්නට වූහ.විෂයාත්මක ක්‍රමවේදයක් ඔස්සේ රට ‍තල්ලු කරමින් ශ්‍රී ලංකාවේ මූලික අධ්‍යාපනය හැඩගැසිය යුතු ආකාරය මේ යැයි නැඟූ හඬට මුළුමහත් අධ්‍යාපන ක්ෂේත්‍රයේම අවධානය යොමු විණි. 1985 දී ජාතික ළමා අධ්‍යාපන පදනම ආරම්භ කළ උන්වහන්සේ ආදර්ශ ප්‍රාථමික පාසලක අවැසි බව සැලකිල්ලට ගනිමින් එන්සෙෆ් (NCEF) බෞද්ධ විද්‍යාලය ආරම්භ කොට උසස් පෙළ දක්වා වූ මහා විද්‍යාලයක් ද, ළදරු පාසල් ගුරු අභ්‍යාස විද්‍යාලයක් ද 1990 දී ආරම්භ කරමින් අධ්‍යාපනයේ නිම් වළලු විවර කරමින් නව මංපෙත් ඔස්සේ විධිමත් ළදරු අධ්‍යාපන ක්‍රමවේදයක් ද හඳුන්වා දීමේ පුරෝගාමියා වූහ.ජාත්‍යන්තර රොටරි සමාජ 3220 දිස්ත්‍රික් සංවිධානයේ නිලතල කීපයක් හොබවන උන්වහන්සේ කොළොන්නාව රොටරි සමාජයේ ආරම්භක සභාපති ද වූ අතර රොටරි සංවිධානයක සභාපති වූ ප්‍රථම සංඝයා වහන්සේ ද වූහ. දැනට ශ්‍රී ලංකා රොටරි සංවිධානයේ සහාය අධිපති ධුරය ද හොබවති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>05</day>
    </date>
    <link>http://www.dinamina.lk/2013/10/05/_art.asp?fn=n13100519</link>
    <topic>රනිල් ඉවත් කරන්නැයි දෙවිනුවරින් පා ගමනක්</topic>
    <author/>
    <content>විපක්ෂ නායක රනිල් වික්‍රමසිංහ මහතා පක්ෂ නායකත්වයෙන් ඉවත් කරන ලෙස ඉල්ලා දෙවිනුවර සිට ‍ෙකාළඹ දක්වා දින පහක විරෝධතා පා ගමනක් අද (05) දෙවිනුවරින් ඇරඹේ. වැලිගම, ගාල්ල, හික්කඩුව, කොස්ගොඩ, කළුතර, මොරටුව හා කොළඹ යන නගර පසු කරමින් පා ගමන මෙම මස 11දා කොළඹට ළඟාවීමට නියමිතය.මෛත්‍රී ගුණරත්න, ශිරාල් ලක්තිලක මහත්වරු සංවිධාන කරන මෙම රැලියට සමගාමීව අස්සන් දස ලක්ෂයක පෙත්සමක් අස්සන් කිරීමට කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>05</day>
    </date>
    <link>http://www.dinamina.lk/2013/10/05/_art.asp?fn=n13100520</link>
    <topic>LTTE භූගත බංකරයක් පුපුරුවා හරී</topic>
    <author>රක්ෂණ ශ්‍රියන්ත</author>
    <content>පුදුකුඩිඉරිප්පු උදයාර්කට්ටු වනාන්තරයේ බටහිර ප්‍රදේශයේ තිබූ එල්.ටී.ටී.ඊ. සංවිධානය භාවිතා කළ භූගත බංකරයක් පෙරේදා (03) සවස යුද හමුදාව විසින් විනාශ කර ඇත.එම ප්‍රදේශයේ බිම්බෝම්බ ඉවත් කිරීමේ ක්‍රියාදාමයට සමගාමීව මෙම බංකරය කඩා ඉවත් කළ බව යුද හමුදා මාධ්‍ය ප්‍රකාශක බ්‍රිගේඩියර් රුවන් වනිගසූරිය මහතා දිනමිණට පැවසීය.මෙයට කලින්ද මේ ලෙස එල්.ටී.ටී.ඊ.‍ ්‍සංවිධානය භාවිතා කළ බංකර කඩා ඉවත් කළ බව පවසන යුද හමුදා මාධ්‍ය ප්‍රකාශකවරයා හමුදාව සතු බංකර ද මේ ලෙස කඩා ඉවත් කළ බව පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>05</day>
    </date>
    <link>http://www.dinamina.lk/2013/10/05/_art.asp?fn=r1310051</link>
    <topic>ශ්‍රී ජයවර්ධනපුර-කෝට්ටේ මාර්ග 24ක්කාපට් දමා සංවර්ධනයට සැලසුම්</topic>
    <author>කෝට්ටේ මධ්‍යම සමූහ නන්ද ඒකනායක</author>
    <content>කොළඹ අගනගර ආශ්‍රීත නාගරික සංවර්ධන ව්‍යාපෘතිය යටතේ, ශ්‍රී ජයවර්ධනපුර, කෝට්ටේ මහ නගර සභා බල ප්‍රදේශයට අයත් පාරවල් 24ක් කාපට් කර සංවර්ධනය කිරීමට පියවර ගෙන ඇත.මේ යටතේ නාවල පිච්චමල් මාවත සංවර්ධනය කිරීමේ කටයුතු පසුගියදා ආරම්භ කරනු ලැබීය.මේ ව්‍යාපෘතියට අයත් අනෙකුත් පාරවල් මෙසේය.නුගේගොඩ පාර - 1 වැනි පටුමග , ඩී. එම්. කොළඹගේ මාවත, නුගේගොඩ පාගොඩ පාර හරස් වීදිය, සරසවි උද්‍යාන පාර, සෝමාතලගල මාවත, නාගවිහාර මාවත, පැලවත්ත පාර, මැලිබන් ආරාමය පාර, නාවල 5 වැනි පටුමග, නාවල සේනානායක මාවත, පාගොඩ ශ්‍රමදාන මාවත රණසිංහ මාවත, මැදවැලිකඩ පාර, නානායක්කාර මාවත, නාවල පාසල් පාර, නාවල පාසල් පටුමග තිලක උද්‍යාන පාර, රාජගිරිය උද්‍යාන පාර, රාජගිරිය උද්‍යාන පාර, පටුමග (පාර්ක් ලේන්) විමලවත්ත පාර සිරිපැරකුම්බා මාවත හා වෝල්ටර් ගුණසේකර මාවත.</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>05</day>
    </date>
    <link>http://www.dinamina.lk/2013/10/05/_art.asp?fn=r1310052</link>
    <topic>කළ හොඳ පස්සෙන් ඇවිත්ඉදල් වෙළෙන්දෙක් රෝහලේ</topic>
    <author>වාද්දුව සමූහ - එස්. ආර්. පියදාස</author>
    <content>බසයක හැපුණුසුනඛයකු පාරෙන් ඉවත් කිරීමට ගිය අයෙකුගේ පාදය සුනඛයා සපාගෙනම මියයාම නිසා විශාල අකරතැබ්බයකට මුහුණ පෑමට සිදුවූ පුවතක් වාද්දුව පොතුපිටිය ප්‍රදේශයෙන් අසන්නට ලැබේ.මේ කරදරයට මුහුණ පා ඇත්තේ වාද්දුව පොතුපිටියේ ඉදල් කොහු ව්‍යාපාරිකයෙක් වන 42 හැවිරිදි දෙදරු පියෙකි.වාර්තා වන අන්දමට සිද්ධිය මෙසේය.දිනපතා උදෑසන ඉඳල් කොහු ‍ෙතාගයක්ද රැගෙන අලෙවි කිරීමට යන ඔහු සිද්ධිය වූ පසුගිය 16 දාද තම බඩු තොගය රැගෙන ගාලු පාරේ පොතුපිටිය මහා විද්‍යාලය අසල බස් නැවතුමට නුදුරින් වාහනයක් පැමිණෙන තුරු රැඳී සිට ඇත. ඒ අවස්ථාවේ කොළඹ සිට කතරගම බසයට පාරේ සිටි සුනඛයෙකු යටවී තිබේ.සුනඛයා බෙරිහන් දෙන්ට වූ අතර බසය ඉදිරියට ධාවනය වී තිබේ. මේ සිද්ධිය දුටු ඉදල් කොහු ව්‍යාපාරිකයාට දුක සිතී පාරේ දඟලන සුනඛයා ළඟට විත් ඌ පාරෙන් ඉවතට තැබීම සඳහා පසුපස පාදයකින් අල්ලන විට මරු විකල්ලෙන් සිටි සුනඛයා එකවරම ඔහුගේ පාදයක් සපා ඇති අතර එසේ පාදය සපාකාගෙනම සුනඛයා මියගොස් තිබේ.ඉන්පසු තව කීපදෙනෙක්ද ඒ ස්ථානයට පැමිණි අතර ඒ අයෙගේද සහාය ඇතිව ඉතාම අමාරුවෙන් ව්‍යාපාරිකයා සුනඛ කටින් පාදය ගලවා ගෙන ඇති අතර පසුව දින කීපයක් රෝහල්ගතව සිට ප්‍රතිකාර ලබා මේ වනතුරුද ප්‍රතිකාර ගනිමින් සිටියි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>05</day>
    </date>
    <link>http://www.dinamina.lk/2013/10/05/_art.asp?fn=r1310053</link>
    <topic>කෑගල්ල දිසාවට යෞවන සමාජ 475ක්</topic>
    <author>රඹුක්කන උතුර සමූහ විපුල එස්. කුමාරතුංග</author>
    <content>දැයට කිරුළ ජාතික වැඩසටහනට සමගාමීව කෑගල්ල දිස්ත්‍රික්කයේ යෞවන සමාජ 475ක් මේ වනවිට පිහිටුවා තිබෙන බව ජාතික තරුණසේවා සභා කෑගල්ල දිස්ත්‍රික් සහකාර අධ්‍යක්ෂ සුජීව සමරතුංග මහත‍ා පැවැසීය.සෑම ග්‍රාම නිලධාරී වසමකටම යෞවන සමාජයක් යන තේමාව යටතේ දිස්ත්‍රික්කය පුරා යෞවන සමාජ 573ක් පිහිටුවීමට නියමිතව ඇති අතර, එයින් යෞවන සමාජ 475ක් පිහිටුවා තිබීම සතුටට කරුණක් යැයි සමරතුංග මහතා වැඩිදුරටත් කීහ. ඉදිරියේ දී පැවැත්වෙන දැයට කිරුළ ජාතික වැඩසටහන යටතේ ග්‍රාම නිලධාරී වසම්වල පැවැත්වෙන ජංගම සේවා වැඩසටහන්වලදී තරුණ තරුණියන් දැනුවත්කර යෞවන සමාජ නොමැති වසම්වල යෞවන සමාජයක් පිහිටුවීම තම අරමුණ බව ඒ මහතා වැඩිදුරටත් කීවේය.ජාතික තරුණ සේවා සභාව මින්පෙර නොවූ ආකාරයකට දිවයිනපුරා විසිර සිටින තරුණ තරුණියන්ගේ අනාගත අභිවෘද්ධිය උදෙසා නව වැඩසටහන් හඳුන්වා දෙමින් සැබෑ දක්ෂයින්ව ඉහළට ඔසවා තැබීම ගමේ යෞවන සමාජයට පිටුවහලක් වෙන බවත්, ඒ සඳහා වර්තමාන යෞවන කටයුතු ඇමැති ඩලස් අලහප්පෙරුම මහතා දිවයිනපුරා විහිදී සිටින නිලධාරීන්ට උපදෙස් ලබාදෙමින් ක්‍රියා කිරීම අගේ කළ යුතුයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>05</day>
    </date>
    <link>http://www.dinamina.lk/2013/10/05/_art.asp?fn=r1310054</link>
    <topic>වස්කඩුව ශ්‍රී රතනජෝති පාරපිළිසකර කර ජනතා අයිතියට</topic>
    <author>කළුතර මධ්‍යම විශේෂ එච්. එල්. සුනිල් ශාන්ත</author>
    <content>කළුතර ප්‍රාදේශීය සභා ගොඩනැගිල්ලට සමීප, වස්කඩු, ගාළුපාරට යාබදව ඇති ශ්‍රී රතනජෝති පාර හා වෙලේ පන්සල පාර, දැඩි අබලන් තත්ත්වයේ පැවතීම පීළිබඳව ‘දිනමිණ’ පුවත්පත මඟින් වරින් වර වසර කීපයක් මුළුල්ලේ අදාළ බලධාරීන්ට පෙන්වා දීමෙන් පසුව, වරාය හා මහා මාර්ග කටයුතු පීළිබඳ ව්‍යාපෘති ඇමැති රෝහිත අබේගුණවර්ධන මහතා ඒ පිළිබඳව දැඩි අවධානය යොමු කොය තිබුණි.කිලෝමීටර් 1ක් හා මීටර් 800ක් තරම් දුර ඇති මේ පාරවල් 2 (ශ්‍රී රතනජෝති පාර හා වෙලේ ‍පන්සල ) ප්‍රතිසංස්කරණය කොට ක්‍රොන්ක්‍රීට් කර තාර අතුරා සංවර්ධනය කිරීමට ඇමැතිවරයා තම මූල්‍ය ප්‍රතිපාදනවලින් රුපියල් කෝටි 2කට අධික මුදලක් වැයකර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>05</day>
    </date>
    <link>http://www.dinamina.lk/2013/10/05/_art.asp?fn=r1310055</link>
    <topic>මීගොඩ නව පුස්තකාල ගොඩනැඟිල්ලවිවෘත කළ දින සිටම වසා දමලා</topic>
    <author>හෝමාගම සමූහ - ආනන්ද ප්‍රේමතිලක</author>
    <content>රුපියල් ලක්ෂ හතළිස් අටක මුදලක් වැය කොට ඉදිකරන ලදුව 2010 මැයි මස 22 දින විවෘත කෙරුණු මී‍ෙගාඩ පිලිප් ගුණවර්ධන අනුස්මරණ නව පුස්තකාල ගොඩනැගිල්ල එදින සිට අද දක්වා ප්‍රයෝජනයට නොගෙන වසා දමා පාළුවට ගොස් වල් බිහිවී ඇත.හෝමාගම ප්‍රාදේශීය සභා‍ෙව් අරමුදල් රුපියල් ලක්ෂ තිහක් හා මොහාන්ලාල් ග්‍රේරු මන්ත්‍රීවරයාගේ ප්‍රතිපාදන රුපියල් ලක්ෂ දහ අටක් මේ සඳහා වැයකොට ඇති අතර ජලය ඇතුළු පහසුකම්වලින් සම්පූර්ණ බවත්, මෙහි උඩ මාලයේ හෝමාගම ප්‍රාදේශීය සභාවේ උප කාර්යාලයත් පහත මාලයේ පිලිප් ගුණවර්ධන අනුස්මරණ පුස්තකාලයත් ස්ථාපිත කිරීම සඳහා දැනට කටයුතු කෙරෙමින් පවතින බවත් ප්‍රාදේශීය සභා මන්ත්‍රී රංජිත් නිහාල් හේවාවසම් මහතා දිනමිණට පැවැසීය. ඡායාරූපය - හෝමාගම සමූහ.</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>05</day>
    </date>
    <link>http://www.dinamina.lk/2013/10/05/_art.asp?fn=r1310056</link>
    <topic>කතකට නිරුවත පෙන්වූත්‍රීරෝද රියැදුරු රිමාන්ඩ්</topic>
    <author>විජය ශ්‍රී ගම්මනකඩවත විශේෂ</author>
    <content>පන්සලේ සමිතියට ගොස් ගෙදර එමින් සිටිය කතකට කඩවත රාගම පාරේ නැලිගම දී එන්න ඔයාට හොඳ සැපක් දෙන්නම්, යැයි කී ත්‍රීරෝද රථ රියැදුරකු පොලිස් අත්අඩංගුවට ගැනී‍මෙන් පසු මහර මහේස්ත්‍රාත් උසාවියට ඉදිරිපත් කෙරිණි.සිද්ධිය මෙසේය. සමිතියකට ගොස් නැවත නිවෙසට ඒමට තනිවම පයින් ගමන් කළ කාන්තාවක් දුටු ත්‍රීරෝද රථ රියැදුරෙක් නැලිගම දී එන්න හොඳ සැපක් දෙන්න යැයි ත්‍රිරෝද රථයේ සිටම ඇයට කීවේය.එය නෑසුනා මේ ඇය යන්නට යද්දී නැවතත් රථය හරවාගෙන රියැදුරා සිය රහසඟ පෙන්නා හොඳ සැපක් දෙන්නම් එනවද? කියා නැවතත් ඇසීය.එයට පිළිතුරු ‍නොදුන් කාන්තාව සිය ජංගම දුරකථනයෙන් රථයේ අංකය සටහන් කරගෙන කඩවත පොලිසියට පැමිණ පැමිණිලි කළාය.ඒ අනුව රියැදුරු සොයා ගොස් පොලිසිය ඔහු අත්අඩංගුවට ගෙන උසාවියට ඉදිරිපත් කළාය. චූදිත රක්ෂිත බන්ධනාගාර ගත කිරීමට නියම කෙරිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>05</day>
    </date>
    <link>http://www.dinamina.lk/2013/10/05/_art.asp?fn=r1310057</link>
    <topic>හොරණ ප්‍රදේශයටනව වෙළෙඳ පොළක්</topic>
    <author>පද්ම ශ්‍රී දසනායක ගෝනපොළ සමූහ</author>
    <content>පළාත් පාලන හා පළාත් සභා අමාත්‍යංශයේ මූල්‍ය ප්‍රතිපාදන මගින්, හොරණ ප්‍රදේශයට කාලාන්තරයක් සිටම පවතින, අඩු පාඩුවක් සපුරාලමින්, හොරණ නගර සභා මහජන පොදු වෙළෙද පොළ අලුතින් ඉදිකිරීමට කටයුතු යොදා ඇත.හොරණ නගර සභා මෙහෙයවීමෙන් ඉදි කෙරෙන මෙම යෝජිත නව පොදු වෙළෙඳ පොළ ඉදි කිරීමේදී, දැනට පවතින පැරැණි පොදු වෙළෙඳ පොළ කඩා ඉවත් කර එම ස්ථානයේම නව පොදු වෙළෙඳ පොළ ඉදි කිරීම සිදු වේ.පළාත් පාලන හා පළාත් සභා අමාත්‍යාංශය මගින් මේ සඳහා රුපියල් ලක්ෂ හතළිහක මුදලක් යෙද වේ.මෙම පොදු වෙළෙද පොළ ඉදිකිරීමේ ඉදිකිරීම් කටයුතු තව මාසයක් ඇතුළතදී ක්‍රියාත්මක වේ.හොරණ නව පොදු වෙළෙඳ පොළ ඉදිකිරීම පිළිබඳව නිරීක්ෂණ චාරිකාවක පසුගියදා , පළාත් පාලන අමාත්‍යාංශයේ ලේකම් ආර්. ආර්. කේ. රණවක මහතා හොරණ නගර සභා කාර්යාලයේ හා හොරණ නගර සභා දැනට පවතින පැරැණි පොදු වෙළෙඳ පළ භූමියේ නිරීක්ෂණ චාරිකාවක යෙදිණි.හොරණ පොදු වෙළෙඳපළ අලුතින් ඉදිකිරීමේ කටයුතු ආරම්භ කිරීමට පෙර පළාත් පාලන අමාත්‍යාංශයේ ලේකම් ආර්. ආර්. කේ. රණවක මහතා, හොරණ නගර සබා සභාපති ග්‍රැන්විල් රාජපක්ෂ මහතාද සමගින් එක්ව නිරීක්ෂණ චාරිකාවක යෙදුණි.එම අවස්ථාවට හොරණ නගර සභා සභාපති ග්‍රැන්විල් රාජපක්ෂ, පළාත් පාලන අමාත්‍යාංශයේ සැලසුම් අධ්‍යක්ෂ දර්ශන බණ්ඩාර සමරකෝන්, හොරණ නගර සභා උප සභාපති ජාලිය පුලසිංහ, නාගරික මන්ත්‍රී ඩබ්ලිව්. සිරිසෝම, හොරණ ඉංජිනේරු කාර්යාලයේ ඉංජිනේරු ටී. සිංහබාහු, හොරණ නගර සභා තාක්ෂණ නිලධාරී - අජිත් වසන්ත පෙරේරා, හොරණ නගර සභා ලේකම් - ගීතිකා රුද්‍රිගෝ යන මහත්ම මහත්මීහු එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>05</day>
    </date>
    <link>http://www.dinamina.lk/2013/10/05/_art.asp?fn=r1310058</link>
    <topic>ජා-ඇළ ග්‍රාමීය මාර්ග රැසකපයින්වත් යන්න බෑ</topic>
    <author>ජා-ඇළ මධ්‍යම - ලෙස්ලි පෙරේරා</author>
    <content>ජා-ඇළ නගර සභා බල ප්‍රදේශයට අයත් කලඑළිය, කපුවත්ත, වැලිගම්පිටිය, වෑවල ඉඳිවිටිය, වැලිකුරුඳුවත්ත යන ග්‍රාම වසම්වල පිහිටි ග්‍රාමීය මට්ටමේ පාරවල් අද වන විට වාහනයකින් තබා පයින්වත් ගමන් කළ නොහැකි තත්ත්වයකට අබලන්වී ඇත.මේ අතර විශේෂයෙන් කලඑළියේ සිට වෑවල දක්වා ඇති සාන්ත තෙරේසා මාවත, වෑවල හෙට්ටිගම සිට ජා-ඇළ නගරයට ඇති ශාන්ත ක්ෂේවියර් පාර, වෑවල සිට කපුවත්තට යෑමට ඇති ජුබිලි මාවත - වෑවල පල්ලිය පාරේ කපුවත්තට ගමන් කිරීමට ඇති මේජර් ලාලක මාවතත් කලඑළිය කපුවත්ත - වැලිකුරුඳුවත්ත, එගොඩවත්ත, තොටේවත්ත, ජයසූරිය මාවත වෑවල - කලඑළිය - හෙට්ටිගම, වැලිගම්පිටිය ඉදිවිටිය යන ප්‍රදේශවල අතුරු මාර්ගද බෙහෙවින් අබලන් තත්ත්වයකට පත්ව ඇත. ඡායාරූපය - ජා-ඇළ මධ්‍යම.</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>05</day>
    </date>
    <link>http://www.dinamina.lk/2013/10/05/_art.asp?fn=s1310051</link>
    <topic>වසර 19ක් පැරැණි වාර්තාව සුපුන් විරාජ් බිඳ හෙළයි</topic>
    <author>ප්‍රින්ස් ගුණසේකර</author>
    <content>කොළඹ සුගතදාස ක්‍රීඩාංගණයේ මේ දිනවල පැවැත්වෙන සමස්ත ලංකා පාසල් මලල ක්‍රීඩා ශූරතාවලියේදී වසර 19ක් පැරණි වාර්තාවක් ඊයේ බිඳ වැටුණි.ගන්නෝරුව රණබිම රාජකීය විදුහලේ සුපුන් විරාජ් රන්දෙණිය 21න් පහළ මීටර් 110 කඩුලු පැන දිවීමේ මූලික ව‍ටයේදී තත්පර 14.50කින් නව තරග වාර්තාවක් පිහිටුවීය. වසර 1994 දී බම්බලපිටිය සාන්ත පීතර් විදුහලේ මහෙෂ් පෙරේරා තත්පර 14.60කින් තබා තිබු වාර්තාව සුපුන් විරාජ් බිඳ හෙළීය. සුපුන් විරාජ් රන්දෙණිය කොළඹ දී පැවැති ආසියානු කනිෂ්ඨ මලල ක්‍රීඩා ශූරතාවලියේදී මීටර් 110කඩුලු පැන දිවීමේ තරගයෙන් ලෝකඩ පදක්කම දිනාගත් ක්‍රීඩකයාය. මීටර් 110 කඩුලු පැන දිවීමේ අවසන් තරගය අද පැවැත්වීමට නියමිතය.මේ අතර 19න් පහළ පිරිමි මීටර් 5000 තරගයේදී තවත් නව පාසල් තරග වාර්තාවක් බිහිවිය.මධ්‍යම පළාතේ අනුරුද්ධ කුමාර ජාතික පාසලේ එස්.එම්.ඩි.එම්.සමරකෝන් විනාඩි 15:23.53කදී එම වාර්තාව පිහිටුවිය. එහි පැරණි වාර්තාව වුයේ වසර 2012දී ඌව පළාතේ වැලිමඩ ලුණුවත්ත මධ්‍ය මහා විදුහලේ තරිඳු මධුෂාන් තබා තිබු විනාඩි 15:27.2කි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>05</day>
    </date>
    <link>http://www.dinamina.lk/2013/10/05/_art.asp?fn=s1310052</link>
    <topic>නෙට්බෝල් පුහුණුකරු තනතුරේසිවුකොන් සටන සඳුදා</topic>
    <author>ප්‍රින්ස් ගුණසේකර</author>
    <content>ජාතික නෙට්බෝල් පිලේ පුහුණුකරු තනතුරට සිවුකොන් සටන සඳුදා (7දා) පෙරවරුවේ ආරම්භ වේ. ක්‍රීඩා අමාත්‍යාංශයේ විශේෂ නියෝජිතයකුගේ සහභාගිත්වයෙන් පැවැත්වෙන තේරීම් කමිටුවක් මගින් පවත්වනු ලබන සම්මුඛ පරීක්ෂණයකදී ජාතික නෙට්බෝල් පුහුණුකරු තෝරා ගැනීමට නියමිතය.මෙවර ජාතික නෙට්බෝල් පුහුණුකරු තනතුර ලබාගැනීමට සොමිතා අල්විස්, දීප්ති අල්විස්, ඩෙසීමා ප්‍රනාන්දු හා අමල්කා වන්නිතිලක අතර සටනක් පවතී.සොමිතා අල්විස් ශ්‍රී ලංකා කනිෂ්ඨ නෙට්බෝල් පුහුණුකාරිනිය ලෙස කටයුතු කළ අතර දීප්ති අල්විස් ජාතික නෙට්බෝල් පිලේ සහය පුහුණුකාරිනිය වුවාය.පාසල් නෙට්බෝල් ශූරතා රැසක් අත්කරගත් මියුසියස් විදුහලේ පුහුණුකාරිනිය හා නෙට්බෝල් විනිසුරුවරියක් වු ඩෙසීමා ප්‍රනාන්දු මෙන්ම කුරුණෑගල ශුද්ධ වු පවුලේ කන්‍යාරාමයට සමස්ත ලංකා නෙට්බෝල් ශූරතා අත්කරදුන් පුහුණුකාරිනී අමල්කා වන්නිතිලක යන මහත්මීන් ද ජාතික පුහුණුකරු තනතුර අපේක්ෂාවෙන් සිටිති.මේ අයගෙන් තෝරා ගන්නා ජාතික පුහුණුකරුට මේ වසරේ දෙසැම්බර් 1 සිට 9 දක්වා සිංගප්පූරුවේ පැවැත්වෙන ‘නේෂන් කප්’ නෙට්බෝල් තරගාවලියට ශ්‍රී ලංකා පිල සුදානම් කිරීමේ වගකීම පැවැරේ.ජාතික නෙට්බෝල් පිල ‍තෝරාගන්නා පරීක්ෂණ මණ්ඩලයට ක්‍රීඩා අමාත්‍යාංශයේ විශේෂ නියෝජිතයා සමග උසස් අධ්‍යාපන අමාත්‍යාංශ‍යට සම්බන්ධ පුද්ගලයෙකු, ශ්‍රී ලංකා නෙට්බෝල් සම්මේලනයේ හිටපු ලේකම්වරියක්, තාක්ෂණ නිලධාරීනියක් හා වත්මන් සභාපතිනි ලක්ෂ්මී වික්ටෝරියා මහත්මිය සහභාගී වනු ඇතැයි වාර්තා වේ.තෝරා ගන්නා ජාතික නෙට්බෝල් පුහුණුකාරිනිය සතුව කෙටිකාලීන නෙට්බෝල් සංවර්ධන සැලැස්මක් තිබීම විශේෂ සුදුසුකමක් ලෙස සලකනු ලබයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>05</day>
    </date>
    <link>http://www.dinamina.lk/2013/10/05/_art.asp?fn=s1310053</link>
    <topic>ශ්‍රී ලංකා කණ්ඩායමේ නායකත්වය නාමල් රාජපක්ෂට</topic>
    <author>ෆවුස් මොහොමඩ්</author>
    <content>ලෝක රගර් සංගමයේ අනුමැතිය යටතේ ශ්‍රී ලංකාවේ පළමුවරට පැවැත්වෙන 15සාමාජික තුන්කොන් ජාත්‍යන්තර රගර් තරගාවලිය වන ‘සෙරන්ඩිබ්’ කුසලාන තුන්කොන් රගර් තරගාවලිය මේ මස 26දින සිට නොවැම්බර් 1දින දක්වා කොළඹ තුරඟ තරග පිටියේ දී පැවැත්වේ. දිවා රාත්‍රී තරගාවලියක් ලෙස පැවැත්වෙන මේ තරගාවලිය නියෝජනය කරන ශ්‍රී ලංකා කණ්ඩායමේ නායකත්වයට පාර්ලිමේන්තු මන්ත්‍රී නාමල් රාජපක්ෂ මහතා පත් කර තිබේ.නාවික හමුදා රගර් පිල නියෝජනය කරන ඒ මහතා මෙරට අන්තර් සමාජ රගර් පිටියේ විශිෂ්ට ක්‍රීඩකයෙකි. පසුගිය දෙවසරක කාලයේ දී ආසියානු ‘ෆයිව් නේෂන්ස්’ රගර් තරගාවලිය නියෝජනය කළ ශ්‍රී ලංකා කණ්ඩායමට ඇතුළත්ව සිටි නාමල් රාජපක්ෂ මහතා 2005 වසරේ දී ගල්කිස්ස සාන්ත තෝමස් විදුහලේ පළමුපෙල රගර් කණ්ඩායමේ ද නායකත්වය දැරීය. ඔහු මෙවර කණ්ඩායමේ නායකත්වය සඳහා පත්කර ඇත්තේ නිත්‍ය නායක යෝෂිත රාජපක්ෂ ආබාධයකට ලක්වී සිටීම හේතුවෙනි.මේ තරගාවලිය නියෝජනය කරන සෙසු ක්‍රීඩකයන් ඉදිරියේ දී නම් කෙරේ. තරගාවලිය සඳහා සහභාගිවන ශ්‍රී ලංකා පිලේ පුහුණුකරු ලෙස රොනී ඉබ්‍රාහිම් මහතා පත් කර ඇත. කිංග්ස්වුඩ් හා සාන්ත තෝමස් විදුහල්වල රගර් පුහුණුකරු ලෙස කලක් කටයුතු කළ ඒ මහතා හම්බන්තොට ෂාක්ස් රගර් පිලේ පුහුණුකරු හා කළමනාකරු ලෙස කටයුතු කරයි.ශ්‍රී ලංකාව සමග යුරෝපය නියෝජනය කරමින් පෝලන්තය හා අප්‍රිකාව නියෝජනය කරමින් මැඩගස්කර් කණ්ඩායම් මේ තරගාවලියට සහභාගි වෙති.පෝලන්ත කණ්ඩායම ලෝක රගර් ශ්‍රේණිගත කිරීම්වල 28වැනි ස්ථානයේ පසුවන අතර ශ්‍රී ලංකාව 39වැනි ස්ථානයෙත්, මැඩගස්කර් පිල 44වැනි ස්ථානයෙත් පසුවෙති. ලබන වසරේ ආසියානු ‘ෆයිව් නේෂන්ස්’ පළමු කොටසින් තරග වදින ශ්‍රී ලංකා කණ්ඩායමට මේ තරගාවලිය පෙර සූදානම් තරගාවලියක් ලෙස හැඳින්විය හැකිය.‘සෙරන්ඩිබ්’ රගර් තරගාවලිය සඳහා ප්‍රධාන අනුග්‍රාහක ලෙස කැපිටල් මහරාජා සංවිධානය කටයුතු කරන අතර ඒ සඳහා නව නිල අනුග්‍රාහකත්වය පිරිනැමීම හා මාධ්‍ය හමුව පසුගියදා ගලධාරී හෝටලයේ දී සිදුකෙරිණි. ශ්‍රී ලංකා රගර් සංගමයේ සභාපති අසංග සෙනෙවිරත්න, එහි ලේකම් රිස්ලි ඉල්යාස්, ප්‍රධාන විධායක නිලධාරී ඇලිස්ටෙයාර් සරිවනමුත්තු, මහරාජා සංවිධානයේ සමූහ අධ්‍යක්ෂිකා නීද්‍ර වීරසිංහ, ගලධාරී හෝටලයේ සාමාන්‍යධිකාරී සම්පත් සිරිවර්ධන මහත්ම මහත්මීහූ ද මේ අවස්ථාවට එක්වූහ.තරග කාල සටහන මෙසේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>05</day>
    </date>
    <link>http://www.dinamina.lk/2013/10/05/_art.asp?fn=s1310054</link>
    <topic>ශ්‍රී ලංකා රගර් ලේකම්ට නාවික හමුදාවෙන් පිළිතුරක්</topic>
    <author/>
    <content>ආරක්ෂක සේවා රගර් තරගාවලියේ පුහුණු කටයුතු සඳහා නාවික හමුදා ක්‍රීඩකයන් සහභාගි වන්නේ ආසියානු සත් සාමාජික රගර් කළමනාකරු වන නානායක්කාර මහතා සමග නාවික හමුදා රගර් සංචිතය ඇති කර ගත් එකඟතාව මත බව නාවික හමුදාව ප්‍රකාශ කරයි.2013 එච්.එස්.බී.සී. ආසියානු සත් සාමාජික රගර් තරගමාලාව සඳහා තෝරා ගෙන ඇති නාවික හමුදා රගර් කණ්ඩායමේ චූල සුසන්ත, දිනූෂ චතුරංග හා ජේසන් දිසානායක යන ක්‍රීඩකයන් ආරක්ෂක සේවා රගර් තරගාවලි‍යේ පුහුණුවීම් සඳහා සැප්තැම්බර් 26 සිට ඔක්තෝබර් 8වැනි දින දක්වා නිදහස් කරගැනීම සම්බන්ධයෙන් නාවික හමුදා රගර් සංචිත ලේකම් විසින් සැප්තැම්බර් 25 දින ශ්‍රී ලංකා රගර් සම්මේලනයේ විධායක අධ්‍යක්ෂ වෙත ඉදිරිපත් කළ ලිපියට සංගමයේ කිසිදු නිලධාරියෙක් මේ වනතෙක් කිසිදු පිළිතුරක් ලබාදී නැති බවත් නානායක්කාර මහතා සමග එකඟතාවක් ඇති කරගත්තේ රගර් සංගමයේ නිලධාරීන්ගේ මේ ඇල්මැරුණු ක්‍රියාකලාපය නිසා බවත් නාවික හමුදාව නිවේදයක් නිකුත් කරමින් කියා සිටී.ශ්‍රී ලංකා රගර් සම්මේලනයේ ලේකම් රිස්ලි ඉල්යාස් මහතා පුවත්පත් මගින් කර ඇති චෝදනා සම්බන්ධයෙන් නාවික හමුදාව ඔවුන්ගේ දැඩි විරෝධතාව ප්‍රකාශ කර සිටී.දෙවසරකට වරක් පැවැත්වෙන ආරක්ෂක සේවා ක්‍රීඩා තරගාවලියේ රගර් කිරුළ දිනාගැනීමට සුදානමින් සිටින නාවික හමුදා රගර් සංචිතයේ සිටින දක්ෂ ක්‍රීඩකයන් ඉලක්ක කරමින් ඔවුන්ගේ මානසික තත්ත්වය පහත දැමීමේ අරමුණින් මෙවැනි පදනම් විරහිත චෝදනා එල්ල වෙමින් තිබෙන බවත් නාවික හමුදා රගර් කණ්ඩායමට ආරක්ෂක සේවා රගර් ශූරතාව දිනාගැනීමට තිබෙන අභියෝගයන් මේ ප්‍රකාශයන්ගෙන් තවදුරටත් පැහැදිලි වන බවත් එම නිවේදනයේ සඳහන් වේ.නාවික හමුදා රගර් සංචිතය විසින් මේ ප්‍රශ්නය පසුගිය 30දා හැව්ලොක් ක්‍රීඩා සමාජයේ පැවැති කමිටු රැස්වීමේදී රගර් සංගමයට ඉදිරිපත් කළත් එහිදීද මේ ප්‍රශ්නයට පැහැදිලි පිළිතුරක් ලබාදීමට ඔවුන් මැලිවු බවද නාවික හමුදාව ප්‍රකාශ කරයි.දිනූෂ චතුරංග ක්‍රීඩකයා මේ වනවිට ආබාධයකට ලක්ව සිටින අතර ඔහුට අවශ්‍ය සියළු ප්‍රතිකාර කරනු ලබන්නේ නාවික හමුදාවෙන් මිස ශ්‍රී ලංකා රගර් සම්මේලනයෙන් නොවන බවත් තම ක්‍රීඩකයන්ට අවශ්‍ය සියළු පහසුකම් ලබාදීමට නාවික හමුදාව ඉදිරියේදීත් කිසි‍විටකත් පැකිලෙන්නේ නැති බවත් එම නිවේදනයේ වැඩි දුරටත් සඳහන් වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>05</day>
    </date>
    <link>http://www.dinamina.lk/2013/10/05/_art.asp?fn=s1310055</link>
    <topic>කාන්තා ක්‍රිකට් පිලේ හිටපු උපනායිකාව ඉවතටදකුණු අප්‍රිකානු සංචාරයට අලුත් මුහුණු 3ක්</topic>
    <author>ෆවුස් මොහොමඩ්</author>
    <content>ශ්‍රී ලංකා කාන්තා ක්‍රිකට් පිලේ එළැඹෙන දකුණු අප්‍රිකානු සංචාරය වෙනුවෙන් නම් කළ කණ්ඩායමෙන් හිටපු උප නායිකාවක වන තුන් ඉරියව් ක්‍රීඩිකා සඳමාලි දොලවත්ත ඉවත් කර තිබේ. ක්‍රීඩිකාවන් 14කගෙන් සමන්විත ශ්‍රී ලංකා පිලේ නායිකාව ලෙස ශෂිකලා සිරිවර්ධන කටයුතු කරන්නීය. නවක ක්‍රිඩිකාවන් වන යුද හමුදාවේ නිලූකා කරුණාරත්න හා රෙබේකා වැන්ඩොට් සමග කෝල්ට්ස් පිලේ එන්.අයි.අයිඩා කණ්ඩායමට එක්වී සිටිති. මධුරි සමුද්‍රිකා තරග සංචාර කීපයකට පසුව නැවත කණ්ඩායමට එක්වී සිටියි.අත්දැකීම් බහුල ක්‍රිඩිකාවක වන සඳමාලී මේ සංචාරය සඳහා පැවැති තෝරාගැනීමේ තරගවල මෙන්ම ආරක්ෂක සේවා තරගවලදීත් පිත්තෙන් මෙන්ම පන්දුවෙන් දස්කම් දැක්වූව ද අන්තර් ජාතික තරගවල දී එතරම් සාර්ථකත්වයක් දක්වා නැතැයි කාන්තා ක්‍රිකට් තේරීම් කමිටු ප්‍රධානී ජයන්ත අමරසිංහ මහතා ‘දිනමිණ’ කළ විමසුමක දී ප්‍රකාශ කළේය.මෙවර කණ්ඩායම තෝරා ගැනීමේ දී නවක ක්‍රීඩිකාවන් කීපදෙනකු කෙරෙහි අවධානය යොමුකළේ ශ්‍රී ලංකා කණ්ඩායමේ ඉදිරිය ගැන සිතා බවත්, අත්දැකීම් බහුල ක්‍රීඩිකාවක් වශයෙන් සඳමාලිගෙන් මීට වඩා දස්කම් බලාපොරොත්තු වූ බවත් අමරසිංහ මහතා කීවේය.‘අපි එයාව සම්පූර්ණයෙන්ම ටීම් එකෙන් ඉවත් කර නැහැ. එයාට පුළුවනි හොඳින් දස්කම් පෙන්වලා ආපහු කණ්ඩාමට එන්න. මෙවර කණ්ඩායම තෝරා ගැනීමේ දී අපි පුහුණු තරග පමණක් බැලුවේ නැහැ. ප්‍රවීණ ක්‍රීඩිකාවන්ගේ ජාත්‍යන්තර තරග දස්කම් ගැනත් අවධානය යොමුකළා. එහෙම බැලුවාම සඳමාලීගේ ජාත්‍යන්තර දස්කම් ප්‍රමාණවත් නැහැ’ ඔහු පැවැසීය.කෙසේ වෙතත් සංචාරය සඳහා කණ්ඩායම තෝරා ගැනීමට පැවැති තරගවලදී මෙන්ම ආරක්ෂක සේවා තරගාවලියේදිත් දස්කම් දැක්වූ සඳමාලී හා ඉනෝකා රණවීරත් අතිරේක ක්‍රීඩිකාවන්ගේ ලැයිස්තුවට දැමීම කාන්තා ක්‍රිකට් පිටියේ බහුතරයකගේ විමතියට කරුණක් වී ඇත. මේ මස 20වැනිදා ඇරැඹෙන ශ්‍රී ලංකා කාන්තා ක්‍රිකට් පිලේ දකුණු අප්‍රිකානු සංචාරයට එක්දින තරග 3ක් හා විස්සයි20 තරග 3ක් ඇතුළත් ය. මෙවර කණ්ඩායම තෝරා ගැනීමේ දී තරග අංශ දෙකටම මිශ්‍ර කළ හැකි ක්‍රීඩිකාවන් කෙරෙහි අවධානය යොමු කළ බව ද අමරසිංහ මහතා සඳහන් කළේය.‘අපි අලුතින් තෝර ගත්තු නිලූකා කරුණාරත්න ඉතා වේගයෙන් පන්දුවට පහරදෙනවා. ඇය විස්සයි20 තරගවලට හොඳින්ම ගැලපෙන ක්‍රීඩිකාවක්. ඒ වගේම ඉතා වේගයෙන් පන්දු යවන එන්.අයිඩා ගැනත් අපි සෑහීමකට පත්වුණා. මේ සංචාරයේ දී විශේෂයෙන් නිලූකා ඉතා හොඳින් දස්කම් දක්වාවි කියා අපි බලාපොරොත්තු වෙනවා’ අමරසිංහ මහතා කීවේය.සංචාරයට එක්වන ශ්‍රී ලංකා කාන්තා ක්‍රිකට් පිල - ශෂිකලා සිරිවර්ධන (නායිකා), ඊෂානී ලොකුසූරිය (උපනායිකා), චමරි අතපත්තු, යසෝධා මෙන්ඩිස්, දීපිකා රසාංගිකා, දිලානි මනෝදරා, නිලූකා කරුණාරත්න, ශ්‍රීපාලි වීරක්කොඩි, උදේශිකා ප්‍රබෝධනී, චමරි සෙනෙවිරත්න, මධුරි සමුද්‍රිකා, එන්.අයි.අයිඩා, චන්දිමා ගුණරත්න, රෙබේකා වැන්ඩොට්අතිරේක-සඳමාලි දොලවත්ත, ලසන්ති මධුෂානී, ඕෂධී රණසිංහ, ඉනෝකා රණවීර.</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>05</day>
    </date>
    <link>http://www.dinamina.lk/2013/10/05/_art.asp?fn=s1310056</link>
    <topic>13 වැනි එල්.එස්.ආර්.කොළඹ මැරතන් තරගය හෙට</topic>
    <author>වර්නන් ගුණසේකර</author>
    <content>ජලය හා සොබාදහම පදනම් කර ගත් ක්‍රියාකාරකම් සපයන ශ්‍රී ලංකාවේ ප්‍රධානතම සංචාරක ඒජන්සියක් වන ‘ලංකා ස්පෝට්රයිසන්’ ආයතනය ශ්‍රී ලන්කන් ගුවන් සේවාවේ ප්‍රධාන අනුග්‍රහයෙන් 13 වැනි වතාවටත් සංවිධානය කරන ‘එල්.එස්.ආර්.කොළඹ මැරතන්’ තරගය දෙස් විදෙස් තරගකරුවන් පන්දහසකගේ සහභාගිත්වයෙන් හෙට (6) පෙරවරු 6.00 ට කොළඹ නිදහස් චතුරස්‍රය අසලින් ආරම්භ වෙයි.දේශීය තරගකරුවන්ට අමතරව ලොව මහාද්වීප සියල්ලම ආවරණය වන පරිදි රටවල් විසිපහකින් තරගකරුවන් 125 දෙනෙකු පමණ මෙවර තරගයට සහභාගි වනු ඇත. මේ තරගකරුවන් අතර පසුගිය වසරේ පිරිමි හා කාන්තා දෙඅංශයේම ජයග්‍රාහක ජයග්‍රාහිකාවෝද වෙති. විදෙස් තරගකරුවන් වැඩිම ප්‍රමාණයක් ලියාපදිංචි වී ඇත්තේ මාලදිවයින්, කෙන්යාව හා ඉතියෝපියාවෙනි.ශ්‍රී ලංකා මලල ක්‍රීඩා සංගමය ඔවුන්ගේ නිළධාරීන් මාර්ගයෙන් තරගය සඳහා තාක්ෂණික සහාය ලබා දෙනු ඇත. බොරැල්ල, දෙමටගොඩ, පෑලියගොඩ, වත්තල හරහා හැමිල්ටන් ඇල ඔස්සේ පමුණුගම, තලාහේන, පිටිපන, දූව හරහා මීගමුව වෙරළ උද්‍යානය දක්වා පැවැත්වෙන තරගය සඳහා වන මාර්ගයේ රථවාහන පාලනයට ශ්‍රී ලංකා පොලිසිය විසින් නිළධාරීන් සියයකට වැඩි පිරිසක් යොදවා තිබේ. නිවැරදි මාර්ගයට තරගකරුවන් යොමු කරමින් තරගයට සහාය දැක්වීමට ශ්‍රී ලංකා යුද හමුදාවද ඉදිරිපත්ව සිටී.ක්‍රීඩා අමාත්‍යාංශය, බස්නාහිර පළාත් සංචාරක මණ්ඩලය, බස්නාහිර පළාත් සභාව එහි ප්‍රාදේශීය සභා, මීගමුව නාගරික සභාව, ජාතික තරුණ සේවා සභාව, අධ්‍යාපන අමාත්‍යංශය හා ශ්‍රී ලංකා සංචාරක ප්‍රවර්ධන කාර්යාලය ද මේ තරගය සාර්ථකව පැවැත්වීම සඳහා ලංකා ස්පෝට්රයිසන් ආයතනය සමග අත්වැල් බැඳගෙන සිටිති.ලංකා ස්පෝට්රයිසන් ආයතනය විසින් ‘එල්.එස්.ආර්.ජාත්‍යන්තර මැරතන් තරගය’ ලෙසින් මේ ඉසව්ව දේශීය ක්‍රීඩා කැලැන්ඩරයට ප්‍රථම වතාවට හඳුන්වා දෙනු ලැබුවේ 1998 වසරේ ගාල්ලේදීය. එතැන් පටන් මීගමුව, මහනුවර හා දඹුල්ල යන නගරවල පැවැති තරගය 2004 වසරේ සිට ‘එල්.එස්.ආර්.කොළඹ මැරතන්’ තරගය ලෙසින් නම් කෙරිණි. ඒ, ලන්ඩන්, බොස්ටන්, සිංගප්පූරු වැනි මැරතන් තරග අනුගමණය කරමිණි.ලෝක මැරතන් නියාමකයන් විසින් දැන් මේ තරගය ඔවුන්ගේ කැලැන්ඩරයට ඇතුළත් කර තිබේ. ඒ අනුව, ලොව දුර දිවීමේ තරග පාලකයන් වන ‘මැරතන් හා දුර දිවීමේ තරග සඳහා වන සංගමය’ විසින් මේ තරගය නිළ වශයෙන් පිළිගෙන ඇතුවා පමණක් නොව මීට ඡන්ද අයිතියද ලබා දී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>05</day>
    </date>
    <link>http://www.dinamina.lk/2013/10/05/_art.asp?fn=s1310057</link>
    <topic>තුන්කොන් දේශීය තරගාවලියක්</topic>
    <author/>
    <content>ශ්‍රී ලංකා ක්‍රිකට් කණ්ඩායමේ කල් දමන ලද සිම්බාබ්වේ ටෙස්ට් සංචාරය වෙනුවට ඔක්තෝබර් මස 8 වැනි දින ඇරැඹෙන තුන්කොන් සිවුදින ක්‍රිකට් තරගාවලියක් ශ්‍රී ලංකා ක්‍රිකට් ආයතනය විසින් පවත්වනු ඇත.ශ්‍රී ලංකාවේ ටෙස්ට් ක්‍රීඩකයන් හා මෙරට හොඳම පළමු පෙල කුසලතාවන්ගෙන් පිරි ක්‍රීඩකයන් ‍මේ තරගාවලියේ ක්‍රීඩා කරනු ඇත. තරග දෙකක් කොළඹ එස්.එස්.සී. ක්‍රීඩාංගණයේදීත්, අනෙක් තරගය පී.සරවනමුත්තු ඕවල් පිටියේදීත් පැවැත්වීමට නියමිතය.ක්‍රිකට් ආයතන පිල ටෙස්ට් නායක ඇන්ජලෝ මැතිව්ස් විසින් මෙහෙයවනු ලබන අතර ශ්‍රී ලංකා ‘ඒ’ කණ්ඩායමේ නායකත්වය දිනේෂ් චන්දිමාල්ටද, සංවර්ධන කණ්ඩායමේ නායකත්වය ලහිරු තිරිමාන්නටද පවරා තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>05</day>
    </date>
    <link>http://www.dinamina.lk/2013/10/05/_art.asp?fn=s1310058</link>
    <topic>ජාතික කනිෂ්ඨ ස්කොෂ් තරගාවලිය අද ඇරැඹේ</topic>
    <author/>
    <content>ශ්‍රී ලංකා ස්කොෂ් සම්මේලනය සංවිධාන කරන 24වැනි ජාතික කනිෂ්ඨ ස්කොෂ් තරගාවලිය අද (5) ආරාම්භ‍ වේ. ද්‍රවිඩ සංගම් ක්‍රීඩා සංකීර්ණයේදී පැවැත්වෙන තරගාවලිය මේ මස 12 වැනිදායි අවසන් වීමට නියමිතය.ක්‍රීඩක ක්‍රීඩිකාවන් 300ක් සහභාගීවන තරගාවලිය අවු.9, 11, 13, 15, 17 හා 19න් පහළ බාලක බාලිකා ඉසව් 18ක් යටතේ පැවැත්වෙන අතර ආධුනික බාලක බාලිකා තරග අවු.11, 15 සහ 19න් පහළ ලෙස පැවැත්වීමට කටයුතු යොදා ඇත.තරගාවලියේ ආධුනික ක්‍රීඩක ක්‍රීඩිකාවන් සඳහා පැවැත්වෙන තරග පිළිමළුන් පිටුදැකීමේ ක්‍රමයට කුසපත් ඇදීමකින් ක්‍රීඩක ක්‍රීඩිකාවන් තෝරා ගැනීමට නියමිතය. 19න් පහළ තරග සඳහා ශ්‍රී ලංකාවේ අංක එකේ සිටින රිවිඳු ලක්සිරි හා මිහිලියා මෙත්සරණී එක්වෙති.අවු.19න් පහළ බාලක අංශයේ ජයග්‍රාහකයන්ට නවීන් පියතිස්ස අභියෝගතා ශූරතාවද, බාලිකා ජයග්‍රහණයට නිරාශා ගුරුගේ අභියෝගතා කුසලානයද පිරිනැමේ. කාණ්ඩ 13ක් යටතේ නැඟී එන ක්‍රීඩකයා හා ක්‍රීඩිකාව ඇගයීමද සිදු කෙරේ.තරගාවලියේ ප්‍රධාන අනුග්‍රාහක ලෙස සී.බී.එල්.ෆුඩ්ස් ඉන්ටර්නැෂනල් හී රිට්ස්බරි අඛණ්ඩ 6වැනි වරටත් කටයුතු කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>05</day>
    </date>
    <link>http://www.dinamina.lk/2013/10/05/_art.asp?fn=f1310051</link>
    <topic>ජනපතිට අභියෝග කළ හැකි කිසිවෙක් දේශපාලනයේ නෑ</topic>
    <author>සාකච්ඡා කෙළේ උදිත ගුණවර්ධන ඡායාරූප- පද්මසේකර නිශ්ශංක</author>
    <content>එතැන රහසක් නැහැ, ශ්‍රීලනිපය ප්‍රමුඛ මේ ආණ්ඩුව ජනතාවට හිතවත්ව හා ජනතාවට ආදරයෙන් තමයි මේ ගමන ගියේ’ පළමුව අප මෙතැනදි ගත යුත්තේ යුද්ධය නිමා කිරීම හා ජනතාවට නිදහසේ ජීවත් වීමට අවශ්‍ය පසුබිම නිර්මාණය කිරීම යන කරුණුයි. අවුරුදු තිහක් ඔඩුදිවු තුවාලයක් වූ යුද්්ධය අවුරුදු හතරක දී නිමා කිරීම කියන්නේ විශාල කාර්යයක් මෙන්ම ආශ්චර්යමත් කාර්යයක් විදිහටත් හඳුන්වන්න පුළුවන්.යුද්ධය තිබූ කාලයේ ජීවත් වූ තරුණයන් විදිහට අපට එදා තිබූ තත්ත්වය ගැන පැහැදිලි අවබෝධයක් තිබෙනවා. එදා අප පාරට බැස්සේ ජීවිතය ගැන බලාපොරොත්තුවක් නැතිව. ඒ විදිහේ යුගයක් පසු කරමින් තමයි අප ගමන් කළේ.අවුරුදු තිහක යුද්ධය නිමා කිරීම පමණක් නොවෙයි ඒ අතර සංවර්ධන කාර්යභාරය ද ඉෂ්ඨ කළා. එහි ප්‍රතිඵල ජනතාවට ඉතාමත් වේගවත් ලෙස ගලා ගියා. අවුරුදු විස්සක් ශ්‍රීලනිපය ප්‍රමුඛ දේශපාලන සංධානය තම කාර්ය භාරය ජනතාවාදි ලෙස ඉටුකර තිබෙනවා. මෙයට කෘතගුණ සැලකීමක් විදිහට හා ඇගැයීමක් විදිහට තමයි දීර්ඝ කාලීනව එක්සත් ජනතා නිදහස් සන්ධානය වෙත ජනතා මනාපය පළ වෙන්නේ.ඔවුන් ඉදිරිපත් කළ තර්කය පසුගිය ඡන්ද ප්‍රතිඵලය අනුව නියෝජනය වුණා. තරුණයන් මේ තර්කය පිළිගත්තේ නැහැ. ඒ නිසා තමයි තරුණයන් අති බහුතරයක් එක්සත් ජනතා නිදහස් සන්ධානය වෙත කැමැත්ත පළ කළේ.අපට පුළුවන් වෙලා තිබෙනවා තරුණ පරපුර වෙත විශාල අවස්ථා ප්‍රමාණයක් ලබා දීමට. අද වෙද්දි උපාධිධාරීන් වෙත අවශ්‍ය කරන රජයේ රැකියා සම්පූර්ණ කර තිබෙනවා. එපමණක් නොවෙයි සෙසු තරුණ කොටස් වෙත ද අවශ්‍ය රැකියා අවස්ථා ප්‍රමාණය ලබා දී තිබෙනවා. ඔවුන්ට ආත්ම ගරුත්වයක් සහිතව ජීවත් වීමට අවශ්‍ය පසුබිම නිර්මාණය කළා.ඒත් අද තරුණයන් ගැන ඉතාමත් ඉහළින් කතා කරන අය තමයි තරුණයන් මර්දනය කරමින් ඔවුන් මරණය වෙත තල්ලු කළේ එක්සත් ජාතික පක්‍ෂය විසිනුයි. එපමණක් නොවෙයි ජනතා විමුක්ති පෙරමුණත් තරුණයන් නොමඟ යවමින් විනාශය වෙත තල්ලු කළා. අද තරුණයන් ගැන මහ ඉහළින් කතා කරන රනිල් වික්‍රමසිංහ මහතා තමයි එදා තරුණ කටයුතු ඇමැතිවරයා විදිහට කටයුතු කළේ. ඒත් එදා ඔහුට ඔහුගේ වගකීම් නිසි ලෙස ඉෂ්ඨ කිරීමට බැරි වුණා.මේ තර්කයට කිසිදු පදනමක් නැහැ. හම්බන්තොට වරාය කියන්නේ මෑත කාලයේ සංකල්පයක් නොවෙයි. දීර්ග කාලීන සංකල්පයක් වූ හම්බන්තොට වරාය සිහිනය කිසිවකුට යථාර්ථයක් බවට පත්කර ගැනීමට පුළුවන්කමක් ලැබුණේ නැහැ. ඒත් මහින්ද රාජපක්‍ෂ ජනාධිපතිතුමාට පුළුවන්කම ලැබුණා හම්බන්තොට වරාය සිහිනය යථාර්ථයක් බවට පත්කර ගැනීමට.මේ වරාය අද වන විට කෙමෙන් කාර්ය බහුල වෙමින් සාර්ථකත්වයට පත් වෙමින් තිබෙනවා. ඉදිරි වසර කිහිපයේ දී වරාය ඉදිකිරීමේ ඉලක්ක ජය ගැනීමට රජයට පුළුවන්කම ලැබීම ස්ථිරයි. එපමණක් නොවෙයි මත්තල ගුවන් තොටුපොළ ඉදිකිරීම වුණත් අනාගතයට සිදු කළ හොඳ ආයෝජනයක් විදිහට හඳුන්වා දීමේ අසාධාරණයක් නැහැ. අධිවේගි මාර්ග ව්‍යාපෘති මාර්ග සංවර්ධන ව්‍යාපෘති රටකට අත්‍යවශ්‍ය දේවල් විදිහට හඳුන්වා දීම අතිශෝක්තියක් නොවෙයි. අනෙක මේ සියලු දේවල් රටේ යහපත වෙනුවෙන් ඉටුකරන කාර්යයන් විදිහට තමයි හඳුන්වන්න පුළුවන්කම තිබෙන්නේ. හැබැයි මේවායේ ප්‍රතිඵල නැහැ වැඩක් නැහැ කියලා කියන්නේ අවස්ථාවාදී දේශපාලන න්‍යාය පත්‍ර ඇති හා කුහක අරමුණු සහිත පුද්ගලයන් පමණයි.නායකත්ව අර්බුදයට හේතුවෙලා තිබෙන්නේ එජාපය දිගින් දිගටම ලැබූ පරාජයන් හා බිඳ වැටීම් යැයි සඳහන් කිරීම අතිශයෝක්තියක් නොවෙයි. ඒත් මේ නායකත්වයේ වෙනසක් වුණා යැයි ඔවුන් වෙත ජයග්‍රහණය වෙත යෑමට පුළුවන් යැයි සිතීම මුලාවක්. අද ජනාධිපතිතුමා විශාල සේවයක් ඉටුකර තිබෙනවා. රටේ සංවර්ධනය සඳහා විශාල වැඩ කොටසක් ඉටු කරනවා අනෙක ජනාධිපතිතුමාගේ ප්‍රබල ප්‍රතිරූපයට අභියෝග කළ හැකි නායකයෙක් එජාපය තුළ හෝ සෙසු විපක්‍ෂ කණ්ඩායම් අතර නැහැ. ජනාධිපතිතුමාගේ ප්‍රතිරූපය ඒ තරමටම දැවැන්තයි. අද එජාපය මුහුණ දී ඇති අර්බුදයේ යථාර්ථය ඒකයි.ආණ්ඩුවෙන් විශාල සංවර්ධනයක් දකුණට වගේම උතුරටත් ලබා දුන්නා. ඒ ගැන අප හදවතින්ම සතුටු වෙනවා. උතුර දකුණ කියන භේදයක් නැහැ මුළු රටේම සෑම ජන කොටසක්ම අපට සමානයි කියා අදහස අන්තර්ජාතික ප්‍රජාව ඉදිරියේ තහවුරු කර පෙන්වීමට අපට පුළුවන් වුණා මේ දේ පමණක් වුණත් අප ලැබූ ජයග්‍රහණයක් රාජ්‍ය තාන්ත්‍රික භාවය පෙන්වීමට පුළුවන් වූ අවස්ථාවක් විදියට පෙන්වන්න පුළුවන්.අනෙක මේ ප්‍රදේශයේ මැතිවරණයක් සාධාරණ ලෙස පැවැත්වීමට පුළුවන්වීමම වුණත් ප්‍රජාතන්ත්‍රවාදය පාර්ශවයෙන් ලැබූ විශාල ජයග්‍රහණයක් විදියට හඳුන්වන්න පුළුවන්.ප්‍රජාතන්ත්‍රවාදය ඇති කිරීම කියන්නේම විශාල ජයග්‍රහණයක්. එදා යකඩ සපත්තුවලට යටවූ දෙමළ ජනතාව තමයි අද ප්‍රජාතන්ත්‍රවාදී ලෙස කටයුතු කරමින් තමන් කැමැති දේශපාලන පක්‍ෂවලට ඡන්දය ප්‍රකාශ කළේ. මෙය විශාල ජයග්‍රහණයක් වන්නේ ජනතාව රටේ බොහෝ ප්‍රදේ්ශවලටත් වඩා ජනතාව උතුරේ ඡන්දය පාවිච්චි කිරීමේ දී දැක්වූ උනන්දුව නිසයි. මේ පළාතේ දී කවුරුන් දිනුවත් එය අනාගතයට සිදුකළ ප්‍රජාතන්ත්‍රවාදී ආයෝජනයක් විදිහට හඳුන්වන්න පුළුවන්.මෙය සම්පූර්ණයෙන් ඔවුන්ගේ සිහිනයක් පමණයි ඒ හැර මේ කාරණයේ කිසිදු සත්‍යතාවක් ඇතැයි මා සිතන්නේ නැහැ පසුගිය ඡන්ද ප්‍රතිඵල අනුව ඔවුන්ට ආණ්ඩුවක් පිහිටුවන එක සිහිනයක් පමණයි. අද සිදුවන එජාප නායයාම අනුව එජාපයට තව අවුරුදු දහයක් ගියත් මැතිවරණයක් ජය ගැනීමට බැහැ. ඒ විදිහේ දුර්වල දේශපාලන පක්‍ෂයකට ඡන්දය ලබා දීමට තරම් මෙරට ඡන්දදායකයා අනුවන වෙන්නේ නැහැ.කිසිසේත්ම නායකත්ව හුවමාරුවකින් කිසිම දවසක එක්සත් ජාතික පක්‍ෂයට ජයග්‍රහණය කිරීමට පුළුවන්කමක් ලැබෙන්නේ නැහැ. ඒ තරමට අද එක්සත් ජාතික පක්‍ෂයේ නායයාම තව දුරටත් වැඩිවෙලා. අද ඩී. එස්. සේනානායක, ‍ෙජ්. ආර්. ජයවර්ධන මහත්වරු වගේ ප්‍රබලයකු යළි පැමිණියත් බිඳ වැටී ඇති මේ එක්සත් ජාතික පක්ෂය ගොඩදමනවා බොරු. අද එජාපය තුළ එවැනි ප්‍රබල නායකයකුත් නැති නිසා එජාපය තව දුරටත් විසිරී යාම පමණයි වෙන්නේ.තව මොන තීරණාත්මක මැතිවරණ ද ඉදිරියේ දී මොන මැතිවරණයක් තිබ්බත් අපට එක්සත් ජනතා නිදහස් සන්ධානයට විශිෂ්ඨ ජයග්‍රහණයක් ලබා ගැනීමට පුළුවන් කම තිබෙනවා. ඒ ගැන අපට විශාල විශ්වාසයක් තිබෙනවා. එක්සත් ජාතික පක්‍ෂය පත්ව ඇති තත්ත්වය අනුව තව තවත් සෝදාපාලුවට නායයාමට ලක්වීම මිස වෙනත් දෙයක් සිදු වෙන්නේ නැහැ. දැන් ඔවුන් කියනවා තමන්ගේ පාර්ලිමේන්තු මන්ත්‍රීවරු ඉදිරිපත් කරමින් පළාත් සභාවට තරඟ කරනවා කියලා. එහෙම වුණා කියලා ලැබෙන ප්‍රතිඵලයේ කිසිදු වෙනසක් හෝ බලපෑමක් ඇති වෙන්නේ නැහැ.අද එක්සත් ජාතික පක්‍ෂය කියන නම තිබුණට ඔවුන්ගේ ගම්මට්ටමේ නායකත්වයක් සංවිධාන ජාලයක් නැහැ. ඒත් එදා ශ්‍රීලනිපය විපක්‍ෂය තුළ කටයුතු කරන කාලයේ දී විශාල ප්‍රාදේශීය ජාලයක් හා ගම් මට්ටමේ නායකත්ව ජාලයක් තිබුණා. අද ශ්‍රීලනිපය ට යළි ආණ්ඩු බලය ලබා ගැනීමට එය මහත් පිටිවහලක් වුණා..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>05</day>
    </date>
    <link>http://www.dinamina.lk/2013/10/05/_art.asp?fn=f1310052</link>
    <topic>අපව හුදකලා කිරීමට නොහැකිය</topic>
    <author>එස්. ඩී. ගාමිණී ජයසූරිය වෘත්තීය උපදේශක -වයඹ විශ්වවිද්‍යාලය</author>
    <content>ලොව කුඩා, විශාල, දුප්පත් හා පොහොසත් රටවල්වලින් සමන්විත ඉතා පැරැණි දේශපාලන සංවිධානයක් ලෙස පොදු රාජ්‍ය මණ්ඩලය හඳුනාගත හැකිය. මේ වන විට රටවල් 54ක සහයෝගීතාවයකින් යුතුව ලොව පුරා වෙසෙන බිලියන 2ක ජනතාවක් මෙම පොදු රාජ්‍ය මණ්ඩලය නියෝජනය කරනු ලබයි. 2013 පොදු රාජ්‍ය මණ්ඩලීය සැසි වාරය ශ්‍රී ලංකාවේදී පැවැත්වීමට කටයුතු යොදා තිබීම ශ්‍රී ලාංකික අපට ඉමහත් සතුටු විය හැකි කාරණයකි. ගියවර පොදු රාජ්‍ය මණ්ඩලීය සැසි වාරය හරහා තම අනාගත සැලසුම් සහ ඉලක්කයන් ඉටු කරගැනීමට ඕස්ට්‍රේලියාව දැක්වූ ප්‍රවණතාවය අපට කදිම නිදසුනකි.ශ්‍රී ලංකාව අනෙකුත් රටවල් මෙන් ඉටු කර ගැනීමට බලාපොරොත්තු වන සහශ්‍ර ඉලක්කයන් හමුවේ පොදු රාජ්‍ය මණ්ඩලයේ කාර්යභාරය හඳුනාගැනීම අපකාගේත් වගකීමක් ලෙස දැක්විය හැකිය. 2011 – 2016 සඳහා වූ දෙවන ශ්‍රී ලාංකේය පස් අවුරුදු සංවර්ධන සැලසුම හරහා ඉටුකර ගැනීමට අපේක්ෂිත පරමාර්ථ ලෙස හරිත පරිසරයකින් යුක්ත ආර්ථිකයක් ගොඩ නඟාගැනීම, මූලික අවශ්‍යතාව තුළින් පිරිපුන් ගුණාත්මක ස්ථාවර සමාජයක් ගොඩනඟා ගැනීම, ශ්‍රී ලංකාවේ සංස්කෘතික වටිනාකම් අගයන සමාජයක් බිහිකර ගැනීම, ගෝලීය ආර්ථිකයට සමගාමීව ශ්‍රී ලංකාවේ ආර්ථිකය තරගකාරී පරිසරයක් තුළ ක්‍රියාත්මක කිරීම, දැනුමින් පිරි මධ්‍යම පාන්තික ආදායම් ලබන සමාජයක් ගොඩනඟා ගැනීම යන්න හඳුනාගත හැකිය. ඉහත පරමාර්ථ ඉටු කරගැනීම පහසු කාර්යයක් නොවනවා ඇත. ඒවා ඉටු කරගැනීමට නම් ශ්‍රී ලංකාවේ අධ්‍යාපනය වර්ධනය කිරීම, දරිද්‍රතාවය පහළ හෙළීම, සැමට සම අධ්‍යාපන අවස්ථා ලබා දීම, සෞඛ්‍ය ක්ෂේත්‍රය වර්ධනය කිරීම, පරිසරයේ සුරක්ෂිත බව ඇති කිරීම වැනි උපාය මාර්ගයන් ක්‍රියාත්මක කළ යුතුය. මේ අනුව විමසා බැලිය යුත්තේ ඉහත අරමුණු හා උපාය මාර්ග ඉටුකර ගැනීමට දේශීය වශයෙන් ඇති ඵලදායීතාවයෙන් යුත් අංශ මොනවාද? යන්නත්, ඒ සඳහා පහසුකම් ලැබෙන්නේ කවරාකාරයෙන්ද යන්නත් ය.2016 දී දළ දේශීය නිෂ්පාදිතය අමෙරිකානු ඩොලර් මිලියන 98ක් සහ ඒක පුද්ගල ආදායම ඇමෙරිකානු ඩොලර් 4470 ක් දක්වා වැඩි කරගැනීමට මේ දෙවන ආර්ථික පිවිසුමෙන් ශ්‍රී ලංකාව සැලසුම් කොට ඇත. දේශීය නිෂ්පාදිතය ඉහළ යාමට නම් රට තුළ කර්මාන්ත ඇතිවිය යුතුය. එසේම එම කර්මාන්ත ඇරැඹීමට විදේශීය ආයෝජන ලැබිය යුතුය. මෙම කාර්යය රජයට තනිවම කළ නොහැකිය. ඕස්ට්‍රේලියානු රජය ඇමරිකානු ඩොලර් මිලියන 10 ක ආයෝජන පොදු රාජ්‍ය මණ්ඩලය හරහා තම රටට අත්කර ගන්නා ලදී.විශේෂයෙන් කුඩා හා මධ්‍ය පරිමාණ කර්මාන්ත සංවර්ධනය කිරීම සදහා විශේෂ ව්‍යාපෘති හඳුනාගෙන තිබෙන බවත්, ඒවා පොදු රාජ්‍ය මණ්ඩලීය ව්‍යාපාරික හමුවේ ඉදිරිපත් කරන බවත්, ආර්ථික කටයුතු අමාත්‍යාංශය පවසයි. ශ්‍රී ලංකාව රැකියා උත්පාදනයට මෙන්ම දේශීය නිෂ්පාදිතය ඉහළ නංවා ගැනීමට ද, ප්‍රාදේශීය සංවර්ධනයට ද, සුළු හා මධ්‍ය පරිමාණ කර්මාන්ත ප්‍රබල ලෙස හේතු වී ඇත. 2012 දී සුළු හා මධ්‍ය පරිමාණ කර්මාන්තවල අපනයන පිරිවැටුම මුළු අපනයන පිරිවැටුමෙන් 5% ක් විය. මෙම ක්ෂේත්‍රයට සම්බන්ධ පැහැදිලි ව්‍යාපෘති හඳුනාගෙන ඇති බැවින් අවශ්‍ය ආයෝජනයන් වැඩි දියුණු කරගැනීමට මහඟු අවස්ථාවක් වනු ඇත.පොදු රාජ්‍ය මණ්ඩලීය නායක සමුළුව ශ්‍රී ලංකාව තුළ පැවැත්වීම යන ක්‍රියාදාමය තුළ ලොවට කියාපාන කරුණු ගණනාවක් ඇත. එය එක්පැත්තකින් රට තුළ ඇතිවී තිබෙන සාමය සහ සහයෝගීතාවය නියෝජනය කරයි. එම තත්ත්වය යටතේ ශ්‍රී ලංකාවේ සංචාරක කර්මාන්තයේ හෙට දවස ඵලදායී කරගැනීමට හැකිවනු ඇත. 2012 අවසානය වන විට ඇති වී තිබෙන සාමකාමී දේශපාලන වාතාවරණය යටතේ, රට තුළට පැමිණි සංචාරකයන් ගණන දස ලක්ෂය ඉක්ම විය. ශ්‍රී ලංකාවට 2013 දී සංචාරකයන් මිලියන 1.5 ක්ද, 2016 දී මිලියන 2.5 ක් ද, පැමිණෙනු ඇතැයි ඉලක්ක ගතකොට ඇත. 2016 දී සංචාරක කර්මාන්තය හරහා ඇමෙරිකානු ඩොලර් බිලියන 2.75 ක ආදායමක් ඇස්තමේන්තු කොට ඇත. 2013 වසරේදී ශ්‍රී ලංකාව සංචාරය කිරීමට ඉතාමත් සුදුසු රටක් ලෙස ‘කෝන්ලි ප්ලැනට්’ සඟරාව දක්වා ඇත. මෙම තත්ත්වයන් හරහා වාසි අත්කර ගැනීමට සම්මුතීන්වලට එකඟතාවය, ආදී කටයුතු රාශියක් ඉටු කළ යුතුය. ලෝක රාජ්‍ය නායකයන් අප රටට පැමිණීම යනු, ජාත්‍යන්තර තලයේදී ඔවුන් අප පිළිගන්නා බවට තහවුරු වූවකි.යම් විටෙක ඇමෙරිකාව ඇඟලුම් වෙනුවෙන් අපට ලබා දී තිබූ සලාකය අහිමි වූ පසු අපි යුරෝපයට ගියෙමු. එසේම අනාගත අපනයන දිශාව බලනවිට බොහොමයක් ඇමෙරිකාවේ හා යුරෝපයේ රටවල් දෙසට යොමු වී ඇත. අපි අපේ ඛනිජ සම්පත් පාදා ගන්නා තුරු එය ආනයනය කළ යුතු වේ. අහිමි සම්පත් රටට ගෙන්වා ගැනීම සිදු කළ යුතු වේ. එසේම අපේ අතිරික්ත නිෂ්පාදන ජාත්‍යන්තරයට අලෙවි කොට ආදායම් ලබාගත යුතු වෙයි. මෙම තත්ත්වය රටට වඩාත් සඵලදායී කරගැනීමට පුළුල් ජාත්‍යන්තර සහයෝගීතාවයක් අවශ්‍ය වේ.ජාත්‍යන්තරයේදී, කවුරු මොනවා කීවත් ලොව පවතින ප්‍රධානම ජාත්‍යන්තර සංවිධානයේ සැසි වාරය අප රටේ පැවැත්වෙනු ඇත. මේ නිසා අපි ලොවින් හුදෙකලා වී නැත. ඉරානයට, ලිබියාවට, සිරියාවට, ඇෆ්ගනිස්ථානයට සිදු වූ දෙය අපට කිසිදාක සිදු නොවනු ඇත. එහෙත් එම රටවලට අත්වූ ඉරණම අපේ රටට අත්කරදීමට උත්සාහ දරන්නන් පරාජය කිරීමට හොඳම අවස්ථාව ලෙස 2013 පොදු රාජ්‍ය මණ්ඩලීය සැසි වාරය හඳුනාගත හැකිය. තම දේශපාලන න්‍යාය පත්‍රවලින් බැහැරව පුද්ගල මතවාදවලින් බැහැරව ජාතික වශයෙන් ඇති වැදගත්කම සලකා එය ධනාත්මකව පිළිගැනීම අපගේ වගකීමයි. මෙහිදී සිංගප්පූරුව, මැලේසියාව, ජපානය වැනි රටවල් ලොව ප්‍රබල වූයේ හුදෙක් පුද්ගල පක්ෂවල න්‍යාය පත්‍රවලින් බැහැරව ජාතික මෙන්ම ගෝලීය අවශ්‍යතාවයන්ට අනුව කටයුතු කළ හෙයිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>05</day>
    </date>
    <link>http://www.dinamina.lk/2013/10/05/_art.asp?fn=f1310053</link>
    <topic>නැ‍ෙඟනහිර සංවර්ධනයේ අලුත් පිටුවක්</topic>
    <author>සටහන සුභාෂීණී සේනානායක</author>
    <content>නැඟෙනහිර පළාතේ කාලයක් පුරාම පැතිර තිබු අඳුර දැන් පහව ගොසිනි. ජනාධිපති මහින්ද රාජපක්ෂ මහතා ප්‍රමුඛ වීරෝධාර රණවිරුවන්, දේශය මුදා ගැනීමත් සමඟ නැඟෙනහිර පළාතට සංවර්ධනයේ අරුණලු නැඟෙන්නට විය.ආර්ථික සංවර්ධන ඇමැති බැසිල් රාජපක්ෂ මහතා ඇතුළු නියෝජිතයින් නැඟෙනහිර නවෝදය ක්‍රියාවට නැංවීම තුළින් අද නැඟෙනහිර පළාතට වේගවත් සංවර්ධනයත් උදා වී ඇත.නැඟෙනහිර නවෝදය යටතේ මහාමාර්ග, ඇතුළු යටිතල පහසුකම් මෙන්ම ඇළ වේලී, වැව් අමුණු මෙන්ම ජන ජීවිතද සමෘද්ධිමත් වී ඇත. මුදාගත් නැඟෙනහිර ප්‍රදේශය සංවර්ධන කිරිමටත් ජනජීවිතය නංවාලීමටත් ඇති වු ප්‍රධානතම ගැටලුව වුයේ මාර්ගය සහ තිබු පාලම් පාරු අබලන්ව පැවතීමය. මේ වන විට මෙම ප්‍රදේශයේ මාර්ග කාපට් කිරිම, වරාය හා මහා මාර්ග ඇමැති නිර්මල කොතලාවල මහතාගේ උපදෙස් මත මාර්ග සංවර්ධන අධිකාරිය ආරම්භ කර ඇත. එමෙන්ම එම ප්‍රදේශයේ පැවැති පාලම් පාරු පහක් වෙනුවට එම ස්ථානවල නව පාලම් පහක් ජනාධිපති මහින්ද රාජපක්ෂ මහතා අතින් ජනතා අයිතියට පත් කෙරිණි. උප්පාරු, ගංගෙයි, රාල්කුලි, වෙරුගල් සහ කායංකේනි මෙම නව පාලම් වේ. මේ පාලම් පහ ඉදිකිරීම සඳහා එක්සත් ජනතා නිදහස් සන්ධාන රජය රුපියල් මිලියන 2974ක් වැය කර තිබේ.මඩකළපුව ත්‍රිකුණාමලය මාර්ගයේ පාලම් පාරු භාවිතා කළ මෙම තොටුපළවල් පහ වෙනුවට, නව පාලම් ඉදිකිරීම සඳහා ප්‍රංශ රජයේ ප්‍රතිපාදන සහ ශ්‍රී ලංකා රජයේ මුදල් යොදවා ඇත.පාලම් පහ ඉදිකිරීමෙන් නැඟෙනහිර වෙරළ තීරයට නිරතුරුවම ඇදීඑන සංචාරකයන්ගේ නෙත් සිත් ඇදගනිමින්, කාර්යක්ෂම ගමනාන්තයක් උදා වීම සිදු විය. සංචාරක ආකර්ෂණය නොබඳව ලබන නැඟෙනහිර වෙරළ තීරයේ අගය තවත් වැඩි විය. නැඟෙනහිර පළාතේ සංවර්ධන ගමනේ නව පරිච්ඡේදයක් සනිටුහන් කරමින් ජනාධිපති මහින්ද රාජපක්ෂ මහතාගේ උපදෙස් මත මෙම මහා කර්තව්‍ය වෙහෙස නොබලා ඉටු කිරිමට ක්‍රියා කළේ වරාය හා මහාමාර්ග සංවර්ධන අමාත්‍යංශයේ ඇමැති නිර්මල කොතලාවල මහතා ප්‍රමුඛ කාර්යය මණ්ඩලය වේ.නැඟෙනහිර පළාත පුරා මේ වන විට කිලෝමීටර් 938ක ප්‍රමාණයක මහාමාර්ගය ප්‍රතිසංස්කරණය කර තිබේ. ප්‍රධාන පාලම් පහට අමතරව කුඩා පාලම් 33ක් ප්‍රතිසංස්කරණය කර ඇත.මේ මගින් චෙන්කලඩි, කරදියනාරු, මඩකළපුව කොක්කඩිචෝලේ,ඔඩ්ඩමාවඩි,වහාරෙයි ප්‍රදේශවල ජනතාව ට මෙමගින් සෙත සැලසෙන අතර ඔවුන්ගේ ජනජීවිතය සමෘද්ධිමත් කිරිමටත් කාර්යක්ෂම ගමනාගමන සේවාවක් උදාකරලීමටත් හැකිවනු ඇත.මෙම පළාතේ යටිතල පහසුකම් සංවර්ධනය කිරිමත් සමඟම එම ප්‍රදේශවල ශීඝ්‍ර සංවර්ධනයක් සිදු වී ඇති බව කිව යුතුය. වසර තිහකට අධික කාලයක් ත්‍රස්ත ග්‍රහණයට නතුව තිබු මෙම ප්‍රදේශ මුදා ගැනීමෙන් අනතුරුව මෙවන් සංවර්ධනයක් සිදුකරලීම ඇත්ත වශයෙන්ම ආශ්චර්යයක් වන්නේය. මඩකළපුව ත්‍රිකුණාමලය ප්‍රධාන මාර්ගයේ සිට නැවත එම ජනතාව තම ප්‍රදේශ කර යා යුතු වන්නේ ජලාශ හරහා වන අතර, මෙම ප්‍රදේශවල ජනතාව අබලන් වූ පාලම් පාරු භාවිතා කළේ විශාල අභියෝගයන්ට මුහුණ දෙමිණි. ඇතැම් පාලම් පාරු ත්‍රස්තවාදීන් විසින් මුළුමනින්ම විනාශ කර දැමීය. එම භීෂණය අභියස සිට එම අත්දැකීම් අත්වි මෙම ප්‍රදේශවල ජනතාවට නව ජීවන රටාවක් ළඟා කර දීමට ජනාධිපති මහින්ද රාජපක්ෂ මහතා තීරණය කළේ කොටි ත්‍රස්තවාදයෙන් රට මුදා ගැනීමත් සමඟමය. ශ්‍රී ලංකාවේ මාර්ග සිතියම වෙනස් කරමින්, තිබු මාර්ග මහා මාර්ග බවට පත් කරමින්ද, තිබු පාලම් පාරු පාලම් බවට පත් කරමින් ද, මෙරට ජනාධිපතිවරයා සිදුකළේ අද්විතීයිය වෙනසකි. මින් දශක තුනකට ආසන්න කාලයකට පසුව ත්‍රස්තවාදයට තිත තැබු ගමන්ම ආරම්භ කළ නැගෙනහිර පළාතේ මෙම පාලම් පාරු පහ වෙනුවට ඉදි කළ පාලම් පහම එක්වරම ආරම්භ කිරිමට කටයුතු කිරිමද විශ්මය ජනක ක්‍රියාවලියකි.නැඟෙනහිර වෙරළ තීරය ආශ්‍රිතව සියවස් ගණනාවක් පැවති පාලම් පාරු සේවාවට සමුදෙමින් ඉදි කළ උප්පාරු පාලම සඳහා යොදන ලද මුදල රුපියල් මිලියන 995කි. මඩකළපුව ත්‍රිකුණාමලය A-15 මාර්ගයේ අවසන් පාලම වන මෙය මහවැලියේ අතු ගංගාවක් හරහා ඉදි කර ඇති අතර දිගින් මීටර් 315ක් වේ. දිගින් වැඩිම පාලම වන මෙය ඉදිකිරිමෙන් ස්ථාන පහකදී වාහනවලින් බැස ගමන් කිරිමට අනවශ්‍යය.රුපියල් මිලියන 956ක් වැය කරමින් ඉදි කළ ගංගෙයි පාලමේ දිග මීටර 245කි. මහවැලි ගංගාව මහ මුහුදට වැටෙන මායිමේ ඉදි කර ඇති මේ පාලම මහවැලි ගඟ හරහා ඉදි කර ඇත. රාල් කුලි පාලමද, මහවැලි ගඟ හරහා ඉදි කර ඇති අතර දිගින් මීටර 175ක් පමණ වේ. මේ සඳහා වැය කරන ලද මුදල රුපියල් මිලියන 571කි.රුපියල් මිලියන 250ක් වැය කරමින් වෙරුගල් පාලම ඉදි කර තිබේ. මෙම පාලමේ දිග මීටර් 105කි. වෙරුගල් පාලම ත්‍රිකුණාමලය මඩකළපුව මාර්ගයේ හමුවන දෙවන පාලම වේ. මේ මාර්ගයේ හමුවන පළමු පාලම කායංකර්ණි පාලම වේ. මෙම මාර්ගයේ යන විට හමු වන පළමු පාලම මෙය වන අතර, ත්‍රිකෝණයාමඩු හන්දියෙන් පසුව මෙම පාලම හමු වේ. මෙම පාලම සඳහා රුපියල් මිලියන 202ක් වැය වන අතර මහවැලි ග‍ෙ අතු ගංගාවක් හරහා ඉදි කර ඇත.මෙම පාලම් සියල්ල ත්‍රිකුණාමළය මඩකළපුව මාර්ගයේ නව සැපයුම් මාර්ගයක් ලෙස භාවිතා කරන අතර, සංචාරක ව්‍යාපාරය ප්‍රවර්ධනය සඳහා මහත් පිටුවහලක් වනු ඇත. ආර්ථික සංවර්ධන ඇමැති බැසිල් රාජපක්ෂ වරාය හා මහාමාර්ග ව්‍යාපෘති ඇමැති නිර්මල කොතලාවල මෙම ඉදිකරලීම් මෙතරම් කඩිනමින් ජනතාවට ලබා දෙන්නට ක්‍රියා කළේ දිවා රෑ නොබලාය.මෙම සංවර්ධන කටයුතු සිදු කිරිම සඳහා එම පළාත් නියෝජනය කරන ඵලදායිතා ප්‍රවර්ධන ඇමැති බශීර් සේගු දාවුඩ්, නැවත පදිංචි කිරිමේ නියෝජ්‍ය ඇමැති විනයාගමූර්ති මුරලිදරන් මහත්වරුන් ලබා දෙන සහාය අගය කළ යුතුය. උතුරේ ජීවත් වන ජනතාවටත් දකුණේ ජනතාව භුක්ති විඳින සියලු පහසුකම් ලබා දීමට කැප වී සිටින එක්සත් ජනතා නිදහස් සන්ධාන රජය විදේශ ආධාර ලබා ගත්තේ මේ රටේ ජනතාවට කන්න දීමට නොවන බ ව ජනාධිපතිවරයා කීප වටක්ම පවසා ඇත. සත්‍ය වශයෙන්ම මේ ණය ගෙන සිදු කර ඇති විශ්මය දැක බලා ගැනිමටත් නැ‍ෙඟනහිර ජනතාවට සහෝදරත්වයේ දෑත් දිගු කිරිමටත් මඩකළපුව දිස්ත්‍රික්කයට පියමන් කළොත් නිසැකවම ඔබට හැකි වනු ඇත.රජයේ ප්‍රවෘත්ති දෙපාර්තමේන්තුව සංවිධානය කළ මඩකළපුව දිස්ත්‍රික් සංවර්ධන චාරිකාව ඇසුරින් සැකසිණී..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>05</day>
    </date>
    <link>http://www.dinamina.lk/2013/10/05/_art.asp?fn=f1310054</link>
    <topic>ළදරුවිය සොරකම් කරන“මොන්ටිසෝරි”</topic>
    <author>මහේෂි කෝෂිලා</author>
    <content>පසුගිය දිනෙක කොළඹ නගරයේ සාප්පු සවාරියක යෙදුණු මමත් මගේ ඥාති සොයුරියන් දෙදෙනාත් අවන්හලකට ගොඩවැදුණේ දැඩි පිපාසයත්, තෙහෙට්ටුවත් සංසිඳුවා ගැනීමේ අරමුණෙනි. එහිදී මගේ ඇස ගැටුණේ පෙර පාසල් යන වයසේ පසු වූ දරුවෙක් අවන්හලේ ඇති ශීතකරණයේ දොර විවෘත කිරීමට දරන වෑයමයි. ඔහු දැඩි වෑයමක් යොදා ශීතකරණය විවෘත කොට යෝගට් කෝප්පයක් අතට ගත් සැනින් එම ස්්ථානයට දිව ආ ඔහුගේ මව යැයි පැවසිය හැකි තරම් වයසේ පසු වන කාන්තාවක් ඔහුගේ අතින් එය ගෙන යළි ශීතකරණයේ රැඳවීය. ඇය දෙස රවා ගත් දෙනෙතින් දබරැගිල්ල එසවූ දරුවාගේ මුවින් පිට වූයේ අසභ්‍ය වචන පෙළකි. ලැජ්ජාවට පත් ඇය, හනික පුතු අතට නැවත එය පත් කළාය. දෙසවන් අදහාගත නොහැකි වූ අප දෙදෙනා තුෂ්නිම්භූතව එකිනෙකා දෙස බැලීමු.රටේ අනාගතය බාර ගැනීමට සිටින දුවා දරුවන් පිපෙන්නට වෙර දරන මල් කැකුළු වැනිය. ඔවුන්ගේ සුවඳ දස දෙස හමා යයි. නමුත් පෙර කී දරුවා පිළිබඳ සිතන විට අපේ මතු පරපුර පිළිබඳ ප්‍රශ්නාර්ථයක් අප ඉදිරියේ ඉතිරි වෙයි. මෙවැනි අර්බුදකාරී තත්ත්වයන් මඟ හරවා ගැනීමට නම් කුඩා කල සිටම දරුවා මනා හික්මීමකින් යුතු සහ යහපත් මානසික මට්ටමකින් යුතු දරුවකු කිරීමට උත්සාහගත යුතුය. ඊට නොමඳ දායකත්වයක් සපයන්නේ පෙර පාසල යි. නමුත් වර්තමානයේ ඇතැම් පෙර පාසල් පිළිබඳවත් එහි ක්‍රියා පිළිවෙත් පිළිබඳවත් සතුටුදායක තත්ත්වයක් උදා වී නොමැත.දරුවකුට පෙර පාසල් අධ්‍යාපනයක් ලබා දීම වැදගත් වන්නේ, ප්‍රාථමික අධ්‍යාපනයට යොමු කරවීමට පෙර ඊට ක්‍රමානුකූලව හැඩගැස්වීමක් වශයෙනි. විශේෂයෙන් යහපත් සමාජ සම්බන්ධතා ගොඩනඟා ගැනීමටත්, සමාජය සමඟ ක්‍රියා කළ යුතු ආකාරය පිළිබඳවත් ළමා මනසට වැටහෙන පරිදි වටහා දීම සහ එකමුතුකම, සහයෝගය පිළිබඳව දරුවාට ඉගැන්වීමට දරුවන් නොයෙකුත් ක්‍රියාකාරකම්වලට යොමු කරවීම ද මෙහිදී වැදගත් වේ.නමුත් ශෝචනීය තත්ත්වය වන්නේ වත්මන් පෙර පාසල් අධ්‍යාපනය තුළ මෙවැනි දැ පිළිබඳව අවධානයක් යොමු නොකිරීමයි. ප්‍රාථමික විෂය මාලාව තුළ ඉගැන්විය යුතු අක්‍ෂර පිළිබඳ අවබෝධය (කියවීමට ලිවීමට හුරු කරවීම), ගණිත මිනිත කටයුතු පෙර පාසල් විෂය මාලාවට අන්තර්ගත වී තිබීම සහ පෙර පාසල් දරුවන්ට එවැනි දේ සඳහා යොමු කිරීම ළමා මනසට කිසිසේත්ම නොගැළපෙයි.වෙල් දෙනිවල ඇවිද දුව පැන සෙල්ලම් කරන ළමා කාලයක් අද දරුවන්ට හිමි වී නැත. පෙර පාසල් තුළදීවත් මේ අයිතිය කුඩා දරුවන්ට හිමි වන්නේ නම් සැනසිලිදායක ය. නමුත් පැය 1/2 කට සීමා වන විවේක කාලය තුළදී ආහාර ගැනීමට වේලාව වෙන් කළ පසු දරුවාට ඉතිරි වන්නේ විනාඩි 10 ක් තරම් සුළු කාලයකි. ඒ සුළු කාලය තුළ ද සෙල්ලම් උපකරණ සීමිත බැවින් සියලු දරුවන්ට සෙල්ලම් කළ නොහැකි වීම කණගාටුවට කරුණකි. එක දරුවකු ඔන්චිල්ලාව පැද අවසන් වන තෙක් දරුවන් කිහිප දෙනෙක් පෝලිමේ සිට බලා සිටිනු මා කොතෙකුත් දැක ඇත. මෙය ඇතැම් විට දරුවන්ට මානසික වශයෙන් අසහනකාරී තත්ත්වයක් ඇති වීමට ඉඩ ප්‍රස්තාව ගෙන දෙන කරුණකි. එමෙන්ම වැලි අතගාමින් සෙල්ලම් බත් උයන්නට, කිරි මැටිවලින් බෝනික්කන් තනන්නට අද දරුවන්ට වරම් නැත. පෙර පාසල තුළදී එයට වරම් හිමි වන්නේ අවුරුද්දකට එක් වතාවක් වන්නට පුළුවන. මෙය නිර්මාණශීලී දරුවකු බිහි කරලීමට ප්‍රමාණවත් වන්නේ ද?එමෙන්ම වත්මන් පරපුර ගහක්, කොළක්, මලක් නොදන්නා ගානය. පරිසරයට හිතකාමී දරුවකු බිහිකිරීම ද දරුවා කුඩා කල පටන්ම කළ යුතු වේ. එය නිවසේදී මෙන්ම පෙර පාසල තුළින් ද ආරම්භ කළ හැකි වේ. එයට පෙර පාසල් වටපිටාව ද වැදගත් වේ. නමුත් කොන්ක්‍රීට් වනාන්තර වන් පරිසරයක් තුළ පිහිටා ඇති වර්තමාන පෙර පාසල් තුළින් පරිසර හිතකාමී දරුවකු බිහි කිරීම කොතරම් දුරට සාර්ථක වන්නේ ද යන්න ගැටලුවකි. ළමයාගේ මානසික සෞඛ්‍ය වර්ධනය වීමට දරුවා සොබා දහම සමඟ ක්‍රියා කරවීම වැදගත් වන බව ද ඔබට කිව යුතුයි.පෙර පාසල තුළදී දරුවන්ට දඬුවම් කිරීම සම්බන්ධයෙන් තොරතුරු ඇතැම් අවස්ථාවල අපට ලැබී ඇත. පෙර පාසල තුළදී දරුවන්ට දඬුවම් කිරීම ළමා මනස තලා පෙලා දැමීමකි. එමෙන්ම අනෙකුත් ළමයින් ඉදිරියේ දී ළමයකු හට දඬුවම් කිරීම ඒ ළමයා අනාගතයේ දී කළහකාරී, දරදඬු පුද්ගලයකු බවට පරිවර්තනය වීමට ද ප්‍රවණතාවක් පවතී. දරුවා යම්කිසි වැරැද්දක් සිදු කරන්නේ නම් එය ආදරයෙන් දරුවාට වැටහෙන අයුරින් විවිධ උපක්‍රම භාවිතා කරමින් දරුවා වෙත වටහා දිය හැකියි. විශේෂයෙන් හොඳ ආදර්ශ දෙන කතා පුවත් දරුවාට කියා දීම මගින් දරුවා සිදු කරන වැරැදි ක්‍රියා පිළිවෙත් වළක්වාලිය හැකි වේ.පෙර පාසල තුළ දී සියලු දරුවන්ට එක ලෙස ආදරය, කරුණාව දැක්වීම ද වැදගත් වේ. කිසි විටෙක කිසිම දරුවකුට විශේෂයක් දැක්වීම සුදුසු නැත. ගුරුවරුන් සමඟ හිතවත්කම් පවත්වන මවුපියන්ගේ දරුවන් හට විශේෂ සැලකිලි දැක්වීම පෙර පාසල තුළදී මෙන්ම ප්‍රාථමික පාසල් තුළදී ද සිදු වේ. මෙවැනි අවස්ථා තුළ දී “ටීචර් අපට ආදරේ නෑ... අරයට තමයි ආදරේ....” යැයි සිතමින් දරුවාගේ මනස ව්‍යාකූලත්වයට පත් වීමට ඇති ඉඩ ප්‍රස්ථාව වැඩි වේ.යහපත් අනාගත පරපුරක් රටට දායාද කිරීමට පෙර පාසල් අධ්‍යාපනය ප්‍රමුඛතාවක් ගෙන ඇති බව පැහැදිලි ය. නමුත් වර්තමානයේ කඩ බිහිවන්නාක් මෙන් බිහිවන පෙර පාසල් පිළිබඳව ඇති ප්‍රමිතිය කුමක් ද? යම් පාඨමාලාවක් හැදෑරූ පමණින් පුහුණුවකින් තොරව පවත්වාගෙන යනු ලබන පෙර පාසල් ද අද, අප රටෙහි බිහි වී ඇති බව ඔබ නොදන්නවා ඇත. එබැවින් පෙර පාසල් සම්බන්ධයෙන් යම් ප්‍රමිතිකරණයක් ලබා දීමට බලධාරීන් කටයුතු කරන්නේ නම් මැනවි.එසේම මවුපියන් ද තම දරුවා ඉංග්‍රීසියෙන් කතා කරන සිහල සුද්දකු කරවීමේ සිහිනය පසෙකින් තබා යහපත් ගුණධර්මවලින් පිරිපුන් දරුවකු කිරීමට වගබලාගත යුතුය. ඒ සඳහා පෙර පාසල් අධ්‍යාපනය වගේම ගෙදර දොර වටපිටාව ද යහපත් විය යුතු බව මතක තබා ගන්න..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>07</day>
    </date>
    <link>http://www.dinamina.lk/2013/10/07/_art.asp?fn=n1310071</link>
    <topic>වෙඩි තබමින් මාතර යකා නැටූමෛත්‍රීගේ පියා ඇතුළු 25ක් රිමාන්ඩ්</topic>
    <author>චන්ද්‍රිකා පෙරේරා හා නිරූෂි විමලවීර,මාතර විශේෂ ඡායා වික්‍රම සුරේන්ද්‍ර මාතර දිසා විශේෂ ජස්ටින් කොඩිකාර,ගන්දර සමූහ ජයසිරි පේදුරුආරච්චි</author>
    <content>එක්සත් ජාතික පක්ෂ නායක රනිල් වික්‍රමසිංහ මහතාට පක්ෂව හා විරුද්ධව ගමන් ගත් දෙපිරිස අතර මාතර නගර මධ්‍යයේ දී පෙරේදා (5) සවස හටගත් ගැටුම සම්බන්ධයෙන් අත්ඩංගුවට ගත් දකුණු පළාත් සභා මන්ත්‍රී මෛත්‍රී ගුණරත්න මහතාගේ පියා ඇතුළු පුද්ගලයන් 25 දෙනා මාතර අතිරේක මහේස්ත්‍රාත් මංජුල කරුණාරත්න මහතා වෙත ඉදිරිපත් කිරීමෙන් පසු අද (7) දක්වා රක්ෂිත බන්ධනාගාර ගතකර තිබේ.මේ සැකකරුවන් අද හඳුනා ගැනීමේ පෙරෙට්ටුවකට ඉදිරිපත් කිරීමට නියමිතය.මේ ගැටුමේ දී පුද්ගලයන් පස්දෙනකු වෙඩිවැදීමෙන් හා තවත් අයෙක් පහර කෑමෙන් තුවාල ලබා රෝහල් ගත කර තිබෙන බව පොලිස් මාධ්‍ය ප්‍රකාශක පොලිස් අධිකාරි බුද්ධික සිරිවර්ධන මහතා පවසයි. බරපතල තුවාල ලැබූ එක් අයෙක් කොළඹ ජාතික‍ රෝහලට මාරුකර එවා ඇති අතර අනෙක් පස්දෙනා කරාපිටිය හා මාතර රෝහල් වල ප්‍රතිකාර ලබති.‍සිද්ධියේ දී වෙඩි තැබීම සම්බන්ධයෙන් ප්‍රධාන සැකකරු ලෙස පළාත් මන්ත්‍රීවරයාගේ පියා වන හර්මන් ගුණරත්න මහතා අත්අඩංගුවට ගෙන ඇති බව පොලිසිය සඳහන්කරයි.මෙසේ අත්අඩංගුවට ගත් පහළොස්දෙනාට අමතරව තවත් පිරිසක් අත්අඩංගුවට ගැනීම සඳහා මාතර පොලිසිය පුළුල් පරීක්ෂණයක් අරඹා තිබේ.එජාප නායකයා පක්ෂ නායකත්වයෙන් ඉවත්කරන ලෙස උද්ඝෝෂණයේ යෙදුණු දෙදහසක පමණ පිරිසක් දෙවිනුවර ශ්‍රී විෂ්ණු දේවාලයේ වාහල්කඩ අභියසින් එදින සවස මාතර දෙසට සාමකාමී පා ගමන් අරඹා තිබේ. ඊට විරුද්ධව තවත් තුන්සියයක පමණ පිරිසක් විරුද්ධ දිසාවෙන් මාතර නගරය වෙත පැමිණ ඇත.මංගල සමරවීර මහතාගේ නායකත්වයෙන් යුතු මේ පිරිස හා අනෙක් පිරිස මාතර නගරයේ මුහුණට මුහුණ හමුවී මෙන් පසු ගැටුම හට‍ගෙන තිබෙන බව පොලිසිය කීය.පිරිස පොලු මුගුරු වලින් ගුටි බැ‍ට හුවමාරුකරගන්නා අතර වෙඩි ප්‍රහාර එල්ලවී තිබේ. ‍ගැටුම පිළිබඳ තොරතුරු ලැබීමත් සමඟම පොලිසිය පැමිණ සිද්ධිය සමතයකට පත්කිරීමට දැඩි ප්‍රයත්නයක් දරා තිබේ.මාතර පොලිස් අධිකාරි දේශබන්දු තෙන්නකෝන් මහතාගේ උපදෙස් මත මාතර පොලිසිය සිද්ධිය පිළිබඳ වැඩිදුර පරීක්ෂණ පවත්වයි‍. ජාතික භික්ෂු පෙරමුණේ ජාතික සංවිධායක උලපනේ සුමංගල හිමි සිද්ධිය සම්බන්ධයෙන් දිනමිණට මෙසේ අදහස් දැක්වූහ.එක්සත් ජාතික පක්ෂය රාජ්‍ය බලයක් නොමැතිව මාතර දී සිදුකළ ප්‍රහාරය විද්‍යුත් මාධ්‍ය මගින් දැක ගැනීමට ලැබුණා. විපක්ෂ නායක රනිල් වික්‍රමසිංහ මහතාට රාජ්‍ය බලය ලැබුණොත් කුමන ආකාරයකට එය හසුරවනු ලැබේදැයි ජනතාව මේ අනුව සිතා බැලිය යුතුයි‍.ප්‍රාදේශීය සභාවකවත් බලය නැති රනිල් ඇතුළු එජාප පාක්ෂිකයින් ගේ ප්‍රචණ්ඩත්වය දැඩි ලෙස හෙළා දකිනවා.මාතර පෙරේදා වූ සිද්ධියෙන් 88-89 භීෂණ සමයේ වදකාගාර චිත්‍රය මිනිසුන්ට නැවත මතක්කර දුන්නා. ඔවුන්ට රාජ්‍ය බලය තිබුණා නම් පෙරේදා ජීවිත කීයක් නැතිවෙන් ඉඩ තිබුණාදැයි උන්වහන්සේ ප්‍රශ්න කළ‍හ. .</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>07</day>
    </date>
    <link>http://www.dinamina.lk/2013/10/07/_art.asp?fn=n1310072</link>
    <topic>ගැටුම ගැන සොයන්න විශේෂ පොලිස් කණ්ඩායම් 10ක්</topic>
    <author>බන්ධුල ගුණසේකර</author>
    <content>එක්සත් ජාතික පක්ෂයේ දෙපිරිසක් අතර පෙරේදා මාතරදී ඇතිවූ ගැටුම සම්බන්ධයෙන් ඉදිරි පරීක්ෂණ කටයුතු සිදු කිරීමට විශේෂ පොලිස් කණ්ඩායම් දහයක් පත් කර ඇති බව දකුණේ උසස් පොලිස් නිලධාරියෙක් “ දිනමිණ” ට පැවසීය. එම ගැටුම් වලදී තුවාල ලැබූ පුද්ගලයන් පස් දෙනෙකු රෝහල් ගත කරන ලද අතර සිද්ධියට අදාළව සැකපිට පුද්ගලයන් විසිතුන් දෙනකු (23) මේ වන විට අත් අඩංගුවට ගෙන සිටී.තවත් පිරිසක් අත් අඩංගුවට ගැනීම සඳහා දිගින් දිගටම පොලිස් පරීක්ෂණ සිදු කෙරේ. මේ ගැටුමට සම්බන්ධ එ: ජා: පක්ෂයේ දෙපිරිසම පොලිසියට පවසා ඇත්තේ සාම පා ගමනක් සිදු කරන බවයි. ඊට අවසර ලබා දෙන ලෙස ඉල්ලා සිටි බව පොලිස් අධිකාරී වරයා පැවසීය. සාම පා ගමනකට විශේෂ පොලිස් ආරක්ෂාවක් අවශ්‍ය නොවන බැවින් ඒ සඳහා විශේෂ පොලිස් ආරක්ෂාවක් ලබා නොදුන් බවද උසස් පොලිස් නිළධාරී වරයා පැවසීය.ගැටුම සිදුවන අවස්ථාවේ ඒවා මැඩපැවැත්වීමට පොලිසිය ක්‍රියා කළ බවද ගැටුම් පැවති අවස්ථාවේ සිදුවූ වෙඩි තැබීමක් සම්බන්ධයෙන් පරීක්ෂණ කටයුතු සිදු කර ගෙන යන බවද එම නිළධාරී වරයා වැඩි දුරටත් පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>07</day>
    </date>
    <link>http://www.dinamina.lk/2013/10/07/_art.asp?fn=n1310073</link>
    <topic>වයඹ මහ ඇමැති දයාසිරිඅද වැඩ බාර ගනී</topic>
    <author>ජයසිරි මුණසිංහ, මහින්ද අලුත්ගෙදර</author>
    <content>වයඹ පළාත් ප්‍රධාන අමාත්‍යධූරයෙන් පිදුම් ලැබූ හිටපු පාර්ලිමේන්තු මන්ත්‍රී දයාසිරි ජයසේකර මහතා අද (07) සියධූරයේ වැඩ බාරගනී.කුරුණෑගල පිහිටි වයඹ පළාත් සභා කාර්යාල සංකීර්ණයේ දී මෙම වැඩ බාරගැනීම සිදුකෙරෙන අතර බෞද්ධ, හින්දු, කතෝලික සහ ඉස්ලාම් යන සර්ව ආගමිකවතාවත්වලට මුල්තැන දෙමින් ඒ මහතා සියු ධූරයේ වැඩ බාරගැනීමට නියමිතය. පසුගිය 21 දා පැවැති වයඹ පළාත් සභා මැතිවරණයෙන් මනාප 336,327ක් ලබාගනිමින් පළාත් සභා ඉතිහිසයේ නව වාර්තාවක්ද පිහටවූ දයාසිරි ජයසේකර මහතා අදාළ තනතුරේ දිවුරුම් දීම ජනාධිපති ලේකම් කාර්යාලයේදී සිදුකෙරිණි.එම උත්සවය ජනාධිපති මහින්ද රාජපක්ෂ මහතාගේ ප්‍රධානත්වයෙන් පසුගිය (03) දා පැවැත්විණි. කුරුණෑගල දිස්ත්‍රික්කයේ එක්සත් ජනතා නිදහස් සන්ධාන අපේක්ෂකයකු වශයෙන් මෙවර පළාත්සභා මැතිවරණයට ඉදිරිපත්වූ ඒ මහතා දිසත්‍රික්කයෙන් මුල්තැනට පැමිණි අතර දෙවැනි ස්ථානයට පත් ජොහාන් ප්‍රනාන්දු මහතාට වඩා මනාප 201,884 ක් ලබා ගැනීමට ඒ මහතා සමත්විය.වයඹ දැක්මෙන් මනා ලෙස සම්පත් කළමනාකරණය කොට ආශ්චර්යමත් ශ්‍රී ලංකාවක් ගොඩනැඟීම සඳහා ජනපති මහින්ද රාජපක්‍ෂ මහතා ගෙනයන වැඩපිළිවෙළට හැකි උපරිම අයුරින් සහයෝගය ලබාදෙන බවද පළාතේ ජනතාව වෙනුවෙන් සෑම අවස්ථාවකම පෙනී සිටින බවද නව මහ ඇමැති දයාසිරි ජයසේකර මහතා ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>07</day>
    </date>
    <link>http://www.dinamina.lk/2013/10/07/_art.asp?fn=n1310079</link>
    <topic>‘ඩේලිනිවුස්’ කතුවැකියටඅමෙරිකාවේ අවධානය</topic>
    <author/>
    <content>යහපාලනය සම්බන්ධයෙන් අමෙරිකාව ශ්‍රී ලංකාවට දෙන ලද උපදෙස් ආපසු එම රටටම යැවිය යුතු බව ශ්‍රී ලංකාවේ ඩේලිනිවුස් පුවත්පතේ කතුවැකිය මඟින් සඳහන්ව ඇතැයි අමෙරිකා එක්සත් ජනපද රාජ්‍ය දෙපාර්තමේන්තු ප්‍රකාශිකා මාරි හාර්ෆ් පෙන්වා දෙයි.අප රටේ අභ්‍යන්තර ක්‍රියාවලිය සම්බන්ධයෙන් ශ්‍රී ලංකා මාධ්‍ය අවධානයෙන් සිටින අතර වර්තමානයේ උද්ගතව තිබෙන තත්ත්වයත් සමඟ පාලනයක්නොමැතිවීම, යහපාලනය නොවේ යන තේමාව යටතේ අමෙරිකා රජයේ මෙහෙයුම් කටයුතු නතර කිරීම සම්බන්ධයෙන් එම පුවත්පතේ කතුවැකිය මඟින් පෙන්වා දී තිබෙන බව ද ඇය පවසයි. එක්සත් ජනපද රාජ්‍ය දෙපාර්තමේන්තු විශේෂ ප්‍රවෘත්ති සාකච්ඡාවකට එක්වෙමින් ඇය මේ බව සඳහන්කර ඇතැයි වාර්තා වෙයි.ශ්‍රී ලංකාව වැනි සෙසු රටවලට යහපානය සම්බන්ධයෙන් නිර්දේශ කරන අමෙරිකානු රජයට තමන්ගේ පාලන කටයුතු කරගත නොහැකිව පසුගිය සතියේ දී සිය කටයුතු අත්හිටුවීමට සිදුවිය යනුවෙන්ද ඒ මඟින් පෙන්වා දී තිබේ."ප්‍රතිසංධානය සහ වගවීමෙන් යුතුව කටයුතු කිරීමට යුහුසුළුවන ලෙස අමෙරිකාව සහ විශේෂයෙන්ම කොංග්‍රස් මණ්ඩලය ශ්‍රී ලංකා රජයට ඉල්ලා ඇත. මේ සම්බන්ධයෙන් අප විශේෂ උනන්දුවක් දක්වනවා. ඒ වගේම ශ්‍රී ලංකාවේ මාධ්‍ය ද අප දෙස බලා සිටිනවා" යනුවෙන් ද ඇය ප්‍රකාශකර තිබේ.අමෙරිකාව ඔවුන්ගේ ප්‍රමිතිවලට අනුකූලව කටයුතු නොකරන බව ශ්‍රී ලංකා මාධ්‍යයේ අදහස බව ඇය ප්‍රකාශ කර තිබෙන අතර අමෙරිකානු රජය උද්ගතවී ඇති අර්බුදයෙන් ‍ගොඩ ඒම සඳහා කොංග්‍රස් මණ්ඩලය සමඟ අඛණ්ඩව කටයුතු කරන බව ද අවධාරණයකර ඇත.අමෙරිකාවට තම පාලන කටයුතු නිසියාකාරව කරගත නොහැක්කේ ‍මන්ද යන්න ලෝකවාසීන්ට අවබෝධ කරගැනීමට නොහැකිවී ඇතැයි ද අමෙරිකා එක්සත් ජනපද රාජ්‍ය දෙපාර්තමේන්තු ප්‍රකාශිකාව පෙන්වාදී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>07</day>
    </date>
    <link>http://www.dinamina.lk/2013/10/07/_art.asp?fn=n1310074</link>
    <topic>අද උදෑසන අරලියගහ මැඳුරේ දී</topic>
    <author>ධනුෂ්ක ගොඩකුඹුර</author>
    <content>උතුරු පළා‍ත් මහ ඇමැතිවරයා ලෙස සී. වී. විග්නේශ්වරන් මහතා ජනාධිපති මහින්ද රාජපක්ෂ මහතා ඉදිරියේ අරලියගහ මන්දිරයේ දී අද (7) උදෑසන දිවුරුම් දීමට නියමිත බව ජනාධිපති මාධ්‍ය සම්බන්ධීකරණ ලේකම් විජයානන්ද හේරත් මහතා ප්‍රකාශ කළේය.දිවුරුම් දීමේ උ‍ත්සවය අද උදෑසන 9. 30 ට ආරම්භ කිරීමට නියමිත බවත් ඒ මහතා දිනමිණට පැවසීය. පසුගිය උතුරු පළාත් සභා මැතිවරණයට දෙමළ ජාතික සන්ධානයේ මහ ඇමැති අපේක්ෂකයා ලෙස යාපනය දිස්ත්‍රික්කයෙන් තරග කළ විග්නේශ්වරන් මහතා මනාප 132255ක් ලබා ගෙන ප්‍රථම ස්ථානයට තේරී පත් විය.මධ්‍යම සහ වයඹ මහ ඇමැතිවරුන් සහ ඇමැතිවරුන් ජනාධිපතිවරයා ඉදිරියේ ජනාධිපති ලේකම් කාර්යාලයේදී පසුගිය 03 වැනිදා දිවුරුම් දුන්නත් මහ ඇමැතිවරයා දිවුරුම් දෙන ආකාරය සම්බන්ධයෙන් දෙමළ ජාතික සන්ධානයේ එකඟතාවක් නොමැති වීම නිසා විග්නේශ්වරන් මහතාගේ දිවුරුම් දීම ප්‍රමාද විය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>07</day>
    </date>
    <link>http://www.dinamina.lk/2013/10/07/_art.asp?fn=n1310075</link>
    <topic>ලැබෙන දැනුම හා අත්දැකීම්මෙරට අධ්‍යාපන ක්ෂේත්‍රයට රුකුලක්</topic>
    <author>මහින්ද අලුත්ගෙදර</author>
    <content>පොදුරාජ්‍ය මණ්ඩලීය සමුළුව ශ්‍රී ලංකාවේ දී පැවැත්වීමත් සමඟ ලබාගත හැකි දැනුම සහ අත්දැකීම් අපේ රටේ අධ්‍යාපන ක්ෂේත්‍රයේ ප්‍රගමනයට බෙහෙවින්ම ඉවහල් වන බව අධ්‍යාපන අමාත්‍යාංශයේ වැඩබලන ලේකම් සහ ජනාධිපති අතිරේක ලේකම් අනුර දිසානායක මහතා පවසයි.කලාපීය වශයෙන් ගත්කළ සාක්ෂරතාව අතින් අපේ රට ඉදිරියෙන් සිටින බව පෙන්වාදෙන ඒ මහතා දැයේ දූ පුතුන්ට දැනුම සහ ප්‍රාග්ධනය තුළින් නවලොව වෙත පියමං කිරීම වෙනුවෙන් වැඩසටහන් රැසක් ක්‍රියාත්මක කර තිබෙන බවද එවැනි අවස්ථාවක මෙවැනි ජාත්‍යන්තර මට්ටමේ සමුළුවකින් ලැබෙන අත්දැකීම් මිලකළ නොහැකි බවද පෙන්වාදෙයි.එළඹෙන නොවැම්බර් මාසයේ ශ්‍රී ලංකාවේදී පැවැත්වෙන පොදුරාජ්‍ය මණ්ඩලීය රාජ්‍ය නායක සමුළුව අපේ රටට අතිශය වැදගත් අවස්ථාවක් වන අතර එමඟින් රටට අත්වන ප්‍රතිලාභ මෙන්ම කීර්තිනාමය අතිමහත් බව සඳහන් කරන අනුර දිසානායක මහතා මේ සඳහා ලෝක මට්ටමේ නායකයන් ඇතුළුව රාජ්‍යතාන්ත්‍රිකයන් විශාල පිරිසක් සහභාගිවීමට නියමිත බවද කියාසිටී.ජාත්‍යන්තර මට්ටමේ මෙවැනි සමුළුවක් අපේ රටේ පැවැත්වීමට හැකියාව ලැබී තිබෙන්නේ නිදහස් හා සාමකාමී වාතාවරණයක් රටපුරා ස්ථාපිත කිරීම හේතුවෙන් බව පෙන්වාදෙන ඒ මහතා ඒ සඳහා දිවිහිමයෙන් ක්‍රියාකළ ජනාධිපති මහින්ද රාජපක්ෂ සහ රාජ්‍ය ආරක්ෂක ලේකම් ගෝඨාභය රාජපක්ෂ මහත්වරුන් ප්‍රමුඛ වීරෝධාර රණවිරුවන් සැමට මෙහි ගෞරවය නිරන්තරයෙන් හිමිවන බවද කෘතවේදීව සිහිපත් කරයි.නොබැඳි ජාතීන්ගේ රාජ්‍ය නායක සමුළුවෙන් අනතුරුව ශ්‍රී ලංකාවේදී පැවැත්වෙන විශාලතම ජාත්‍යන්තර සමුළුව මෙය බව පෙන්වාදෙන ජනාධිපති අතිරේක ලේකම්වරයා එයින් උපරිම ප්‍රයෝජන ගතයුතු බවද කිසිවිටෙකත් මෙය මඟහැරිය යුතු නැතැයිද ප්‍රකාශ කරයි.කොටි ත්‍රස්තවාදය යුදමය වශයෙන් ශ්‍රී ලංකාවේදී පරාජයට පත් කළද කොටි හිතවාදීන් ශ්‍රී ලංකාවට එරෙහිව ජාත්‍යන්තරය තුළ විවිධ කුමන්ත්‍රණයන් ක්‍රියාත්මක කරන අවස්ථාවක මෙවැනි ජාත්‍යන්තර මට්ටමේ කීර්තිමත් සමුළුවක් ශ්‍රී ලංකාවේදී පැවැත්වීමෙන් හොඳ පණිවුඩයක් ලබාදෙන බවද විවිධ මත පළකරන සහ ප්‍රචාරයක් ගෙනයන පුද්ගලයන්ට ශ්‍රී ලංකවේ වත්මන් සැබෑ තත්ත්වය නිරීක්ෂණය කිරීමට මෙය හොඳ අවස්ථාවක් වන බවද හෙතෙම කියාසිටී.පොදුරාජ්‍ය මණ්ඩලීය රාජ්‍ය නායක සමුළුවට සමඟාමීව තරුණ, ව්‍යාපාරික සහ මහජන සමුළු පැවැත්වීමට නියමිත අතර ඒ සියල්ල සාර්ථකව පැවැත්වීම සඳහා ශ්‍රී ලංකාව සූදානම් බවද අධ්‍යාපන අමාත්‍යාංශයේ වැඩබලන ලේකම් සහ ජනාධිපති අතිරේක ලේකම් අනුර දිසානායක මහතා ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>07</day>
    </date>
    <link>http://www.dinamina.lk/2013/10/07/_art.asp?fn=n1310076</link>
    <topic>මීමත්පුර පර්වතය ගල් කඩන ව්‍යාපෘතියකට අවසර දීම ගැන පරීක්ෂණ</topic>
    <author>ගාමිණි ඔබේසේකර - පොළොන්නරුව විශේෂ</author>
    <content>මහා පරාක්‍රමබාහු රාජ්‍ය සමයේ විසූ රණශූරියක වූ සුගලා දේවියගේ දේහය තැන්පත් කර තිබූ බව පැවසෙන මීමත්පුර මහා ගල් පර්වතයට ගල්කැඩීමේ ව්‍යාපෘතියක් සඳහා අවසර ලබාදීමට පුරාවිද්‍යා නිලධාරීන් කටයුතු කිරීම සම්බන්ධයෙන් සොයා බලා නීතිමය පියවර ගැනීමට ජාතික උරුමයන් පිළිබඳ ඇමැති ජගත් බාලසූරිය මහතා තීරණය කොට තිබේ.මහා පරාක්‍රමබාහු රාජ්‍ය සමයේ විසූ රණශූරියක වූ සුගලා දේවියගේ දේහය තැන්පත් කර තිබූ බව පැවසෙන මීමත්පුර මහා ගල් පර්වතයට ගල්කැඩීමේ ව්‍යාපෘතියක් සඳහා අවසර ලබාදීමට පුරාවිද්‍යා නිලධාරීන් කටයුතු කිරීම සම්බන්ධයෙන් සොයා බලා නීතිමය පියවර ගැනීමට ජාතික උරුමයන් පිළිබඳ ඇමැති ජගත් බාලසූරිය මහතා තීරණය කොට තිබේ.මීවත්පුර ප්‍රදේශයේ පිහිටි මෙම විශාල ගල් පර්වතය මධ්‍යයේ වසර දහසකට අධික පැරණි ගඩොල්වලින් ගොඩනැගිලි ඉදිකොට තිබී ඇති අතර, මෙම සිද්ධිය පිළිබඳව පරීක්ෂණ පැවැත්වීම එම ගල් පර්වතයට ගිය පුරාවිද්‍යා ආරක්ෂණ පොලිස් නිලධාරින්ට එම ඉපැරණි ගඩොල් හමුවී තිබේ.ඉපැරණි පුරාවිද්‍යාත්මක වටිනාකමින් යුත් ස්මාරක, ගල් කණු හෝ ගඩොල් හමුවන ස්ථානවල ඉදිකිරීම් හෝ ව්‍යාපෘති ඇරැඹීමට පුරාවිද්‍යා දෙපාර්තමේන්තුව තහනම් නියෝගයක් පනවා ඇත.මේ සිද්ධියට සම්බන්ධ මීවන්පුර ගල් පර්වතයෙන් අක්කර එකහමාරක භූමියකට පුරාවිද්‍යා දෙපාර්තමේන්තුව අවසර පත්‍රයක් නිකුත් කර ඇති අතර, එහි අක්කර 10ක පමණ ප්‍රදේශයක ගල් කැඩීම සිදුකරන බව පරීක්ෂණ පවත්වන පොලිස් නිලධාරින්ට දැක ගැනීමට හැකිවිය.මේ පිළිබඳව වාර්තාවක් පුරාවිද්‍යා පොලිස් නිලධාරින් මගින් ජාතික උරුමයන් පිළිබඳ ඇමැතිවරයා වෙත ගෙන්වා ගැනීමට නියමිතය.මීමත්පුර ප්‍රදේශයේ පවත්වාගෙන යන විශාල ගල් වැඩපළේ ඉහළ කොට‍ෙස්දී වසර දහයක් පැරණි ගඩොල් පොලිස් නිලධාරින්ට හමුවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>07</day>
    </date>
    <link>http://www.dinamina.lk/2013/10/07/_art.asp?fn=n1310077</link>
    <topic>ගැටුම්කාරී එජාපයේකෘත්‍යාධිකාරී රැස්වීම අද</topic>
    <author>නිරුෂි විමලවීර</author>
    <content>දරුණු දෙදරීමකට ලක්ව ඇති එක්සත් ජාතික පක්ෂයේ තීරණාත්මක කෘත්‍යාධිකාරි මණ්ඩල රැස්වීම විපක්ෂ නායක රනිල් වික්‍රමසිංහ මහතාගේ ප්‍රධානත්වයෙන් අද (7) සවස සිරිකොතේ අඅදී පැවැත්වේ පක්ෂ නායකත්වයෙන් රනිල් වික්‍රමසිංහ මහතා වහාම ඉල්ලා අස්විය යුතු බවට එජාපයේ පිරිසක් උත්ඝෝෂණ කරද්දී එජාපයේම තවත් පිරිසක් රනිල් පක්ෂ නායකත්වයේ තව දුරටත් සිටිය යුතු බව අවධාරණය කිරීමත් සමඟ අද පැවැත්වෙන කෘත්‍යාධිකාරි මණ්ඩල රැස්වීම ඉතා උණුසුම් තත්ත්වයක් ගනු ඇතැයි දේශපාලන විචාරකයෝ පෙන්වා දෙති.පක්ෂ නායකවරයා ඉල්ලා අස්නොවුණ හොත් එජාපයේ ඉහළ තාන්ත්‍රිකයන් කිහිප දෙනෙක් හා කෘත්‍යාධිකාරි සභිකයන් කිහිප දෙනෙක් අද ඉල්ලා අස්වීමට නියමිත බව සිරිකොත ආරංචි මාර්ග සඳහන් කෙළේය.එසේම පක්ෂ ඉහළ තාන්ත්‍රික වෙනසක් ගැන කථා කළ ලක්ෂ්මන් කිරිඇල්ල මහතා දැඩි කලකිරීමට පත්ව රට හැර ගොස් ඇතැයි එම ආරංචි අනාවරණ කරයි.එක්සත් ජාතික පක්ෂය ආරක්ෂා වන්නේ පක්ෂ නායක රනිල් වික්‍රමසිංහ මහතා ආරක්ෂා කර ගතහොත් පමණක් බව එජාප ජාතික සංවිධායක දයා ගමගේ මහතා "දිනමිණට" ප්‍රකාශ කෙළේය .විපක්ෂ නායකවරයා පක්ෂ නායකත්වයෙන් කිසිසේත් ඉවත් විය යුතු නැතැයිද හෙතෙම අවධාරණය කෙළේය .පක්ෂ ව්‍යවස්ථාව අනුව නායකයාට ඒක මතික තීන්දු ගත නොහැකි බවද ප්‍රජාතන්ත්‍රවාදි පක්ෂයක් ලෙස පක්ෂ කෘත්‍යාධිකාරි මණ්ඩලයේදි විවෘත ලෙස සාකච්ඡා කොට තීන්දු ගත හැකි බවද ගමගේ මහතා කීය .එක්සත් ජාතික පක්ෂ නායකත්වයෙන් රනිල් වික්‍රමසිංහ මහතා වහාම ඉල්ලා අස්විය යුතු බව ජාතික භික්ෂු පෙරමුණේ ජාතික සංවිධායක උලපනේ සුමංගල හිමියෝ ප්‍රකාශ කළහ .කරු ජයසූරිය මහතාගේ සභාපතිත්වයෙන් යුතු නායකත්ව මණ්ඩලයක් විසින් එජාපය පාළනය කළ යුතු බවත් එම මණ්ඩලය සාමාජිකයන් පහත් නවයත් අතර සංඛ්‍යාවක් විය යුතු බවත් උන්වහන්සේ කීහ.පක්ෂ නායකත්වයෙන් ඉවත් වීම පිළිබඳ තීරණයක් ගැනීමට වික්‍රමසිංහ මහතා දින දෙකක් කල් ඉල්ලු බවද ඒ අනුඅද (07) දිනය තීරණාත්මක බවද කී සුමංගල හිමියෝ විපක්ෂ නායකවරයා ඒ බව පිළිනොගන්නේ නම් ඊට අදාළ වීඩියෝ පට මාධ්‍යට මුදා හරින බවද පැවසූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>07</day>
    </date>
    <link>http://www.dinamina.lk/2013/10/07/_art.asp?fn=n1310078</link>
    <topic>ශිෂ්‍යත්වය සමත් නැතැයි පියා සිය පුතු ඊයම් කුරකින් පුච්චලා</topic>
    <author>අසේල කුරුළුවංශ</author>
    <content>ශිෂ්‍යත්ව විභාගය ඉහළින් සමත් නොවූයේ යැයි වියරු වූ පියකු ඊයම් කූරක් රත්කර තම පුතු පුළුස්සා අමානුෂික දඬුවමක් ලබාදීමේ පුවතක් බගවන්තලාව පොලිසියෙන් වාර්තා වෙයි. මෙවර ශිෂ්‍යත්ව විභාගයට පෙනී සිට ලකුණු 92ක් ලබාගත් වගවන්තලාව දෙමළ විද්‍යාලයේ කමල් රාජ් ශිව දර්ශන් සිසුවා සිද්ධියෙන් පසු ප්‍රතිකාර සඳහා බගවන්තලාව ප්‍රාදේශීය රෝහලට ඇතුළත් කැර තිබේ.ඉකුත් 04 දා රාත්‍රියේ බීමත්ව පැමිණි පියා පුතුට බැණ වැදී තොට උගන්නලා වැඩක් නැතැයි කියමින් යකඩ කූරක් ගෙන එය ළිපට අල්ලා රත්කර දරුවාගේ මුහුණත් පාදත් පුළුස්සා තිබෙන බව පොලිස් පරික්ෂණ මගින් අනාවරණය වී ඇත.මවගේ විරෝධයද නොතකා ඇයටද තරවටු කැරමින් පියා විසින් කළ මේ අමානුෂික ක්‍රියාව ඉවසාගත නොහැකිව තැබූ විලාපය ඇසී අසල්වාසීන් එක්ව සිද්ධිය පොලිසියට දැනුම් දී දරුවා රෝහල්ගත කිරීමට පියවර ගෙන තිබේ.බගවන්තලාව වත්තේ වතුකම්කරුවකු වන පියා පොලිසිය විසින් අත්අඩංගුවට ගෙන හැටන් වැඩබලන මහේස්ත්‍රාත් දමයන්ති ප්‍රනාන්දු මහත්මිය හමුවට ඉදිරිපත් කිරීමෙන් පසු මෙම මස 08දා තෙක් රක්ෂිත බන්ධනාගාරගත කර ඇත. වගවන්තලාව පොලිසියේ පොලිස් පරීක්ෂක සරත් සමරවික්‍රම මහතාගේ මෙහෙයවීමෙන් පරීක්ෂණ පැවැත්වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>07</day>
    </date>
    <link>http://www.dinamina.lk/2013/10/07/_art.asp?fn=n13100710</link>
    <topic>නිරායුධ අපිට මෛත්‍රීගේ හා ශිරාල්ගේමැරයෝ එළව එළවා පහර දුන්නා</topic>
    <author>ලංකින්ද නානායක්කාර (ඉමදුව සමුහ)</author>
    <content>මට වෙඩි තිබ්බේ මෛත්‍රී ගුණරත්න මන්ත්‍රී තුමාගේ තාත්තා හර්මන් ගුණරත්න. නිරායුධව ගිය අපිට ෙෙමත්‍රීගේ හා ශිරාල් ලක්තිලකගේ මැරයෝ එළව එළවා පහර දුන්නා යැයි, දකුණු පළාත් සභා එජාප මන්ත්‍රී ක්‍රිෂාන්ත පුෂ්පකුමාර මහතා පැවැසීය.ඒ මහතා එසේ පැවැසුවේ ගාල්ල කරාපිටිය රෝහලේ ප්‍රතිකාර ලබමින් සිටිමින් සිටිය දී අප කළ විමසුමක දීය. ඒ මහතා මෙසේද පැවැසීය. අපේ පක්ෂයේ නායකතුමා එළවන්නට පක්ෂයෙන් නෙරපූ මන්ත්‍රී ගුණරත්න, ශිරාල් ලක්තිලක ප්‍රමුඛ දෙසීයක තුන්සීයක පිරිසක් මාතර දී අපේ පාක්ෂිකයන්ට හූ කියමින් බනින්න ගහමරා ගන්නට කටයුතු කළා. අපි ගියේ දෙව්න්දර දේවලායට දේව කන්නලව්වක් කරන්න. මෙහිදී මාතර දී තමයි. දෙපිරිස අතර ගැටුම ඇති වුනේ. අපි ගියේ නිරායුධවයි.මෛත්‍රී ගුණරත්න මන්ත්‍රීතුමාගේ පිරිස ආයුධ සන්නද්ධව තමයි ආවේ. ජාතික කොඩිවලට සවිකරගත් පොලූ මුගුරු රැගෙන මේ අය අපේ නිරායුධ පිරිසට පහර දෙන්ට පටත් ගත්තා.මේ අවස්ථාවේ දී අපේ පාක්ෂිකයනට දිගට හරහට මේ අය පහර දුන්නා. මේ අය සංවිධානය වී සිටියේ කාට වුනත් පහර දෙන්න. ගෙවල්වල කඩවල්වල පොලූ මුගුරු හංගලා, මේ අය ඒවා අරගෙන අපට පහර දුන්නා.මේ අතර ෙෙමත්‍රී ගුණරත්න මන්ත්‍රීතුමාගේ තාත්තා හර්මන් ගුණරත්ත මහතා ගිනි අවියක් අරගෙන දිගට හරහට වෙඩි තිබ්බා. මම දන්නේ නෑ.මට වෙඩි වැදිලාය කියලා. මම බලනකොට මගේ කකුලෙන් ලේ ගලනවා. මට වෙඩි තිබ්බේ මෛත්‍රීගේ තාත්තා තමයි. මගේ ලේකම්තුමා මාව අරගෙන කරාපිටිය රෝහලට ගෙනාවා. මම මෛත්‍රී මහත්තයාත් එක්ක හෝ එතුමාගේ පියා සමග කිසිදු අමනාපයක් නෑ.අපි දෙන්නා පළාත් සභා පාර්ලිමේන්තු මැතිවරණවල දී එකම පෝස්ටරය ගහගෙන තමයි දේශපාලනය කළේ.අපි අතර මෙහෙම වෛරයක් නෑ. මගේ කකුලට වැදුනු වෙඩි උණ්ඩවල කොටස් ශ්‍යල කර්මයක් කර කරාපිටිය රෝහලේ දී ඉවත් කරා. මම කියන්නේ මේ බොරු වැඩ නතර කරන්න කියලා.මම කියන්නේ පක්ෂය ජයග්‍රහණය කරන්න සියල්ලෝම එකමුතුව මේ දූෂිත ආණ්ඩුව එළවන්න. මෙම සියලූම බලවේග එක්කර ගන්න කියලා. මාතර දී වෙඩි වැදුන බව කියන දකුණු පළාත සභා එජාප මන්ත්‍රී ක්‍රිෂාන්ත පුෂ්පකුමාර මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>07</day>
    </date>
    <link>http://www.dinamina.lk/2013/10/07/_art.asp?fn=n13100711</link>
    <topic>දරුවකුගේ අධ්‍යාපනයට වැයවෙන මුදල් අනාගතයට සිදුකරන ආයෝජනයක්</topic>
    <author>නුවන් කොඩිකාර</author>
    <content>දරුවෙකුගේ අධ්‍යාපනය සඳහා වැයවෙන මුදල්, වියදමක් නොව අනාගතය වෙනුවෙන් සිදුකරන ආයෝජනයක් බව දකුණු පළාත් අධ්‍යාපන ඇමැති චන්දිම රාසපුත්‍ර මහතා පැවැසීය.එම නිසා සෑම මව්පියෙක්ම දුක් මහන්සි වී හෝ දරුවන්ට නිසි අධ්‍යාපයක් ලබාදීමට කටයුතු කරන ලෙස හෙතම ඉල්ලා සිටියේය.පස්ගොඩ බෙංගමුව ප්‍රාථමික විද්‍යාලයේ නව දෙමහල් ගොඩනැඟිල්ලට මුල්ගල තැබීමෙන් අනතුරුව පැවැති උත්සව සභාව අමතමින් දකුණු පළාත් අධ්‍යාපන ඇමැතිවරයා එසේ ප්‍රකාශ කෙළේය.දරුවෙකු යම් විභාගයක් අසමත් වූ පලියට ඔහු හෝ ඇය සෑම දේටම අදක්ෂයකු නොවන බව පැවැසු ඒ මහතා එම දරුවාගේ සැඟවී ඇති හැකියාවන් සොයා ඊට යෙදවීම කටයුතු කරන ලෙස තමන් මව්පියන්ගෙන් ඉල්ලා සිටින බව කීවේය.දරුවෙකුගේ අධ්‍යාපනය විදුහල මත හෝ ගුරුවරුන් පිට පමණක් පටවා බලා නොයිද ගෙදර දොරදීද දරුවන් ගැන සැලකිලිමත්ව එදිනෙදා ලබාදී ඇති ක්‍රියාකාරකම් කරවීමට උනන්දු කරවන ලෙසද රාසපුත්‍ර මහතා කියා සිටියේය.විශේෂයෙන්ම සුවිශේෂි දක්ෂතා ඇති දරු පරපුරක් අප සතුව සිටින බවත් පසුගියදා නිකුත් වු ශිෂ්‍යත්ව ප්‍රතිඵලවලින් එය මනාව පිළිඹිබු වූ බවත් හෙතෙම පැවැසීය.අද වන විට අධ්‍යාපනයෙන් දකුණු පළාත අනෙකුත් පළාත්වලට නොදෙවෙනිව තැනක සිටින බව පැවැසූ පළාත් අධ්‍යාපන ඇමැතිවරයා ඊට දායකත්වය සැපයූ සැමට කෘතඥතාවය පළකර සිටින බව ප්‍රකාශ කෙළේය.ඒ මහතා මෙසේද කීවේය.අධ්‍යාපනය නඟා සිටුවන්න වත්මන් රජය සුවිශේෂී වැඩ කොටසක් මේ වන විටත් සිදුකරමින් සිටිනවා. ඊට පළාත් සභාවලිනුත් ඉහළ දායකත්වයක් ලබා දී තියෙනවා. මොකද අපි සියලු දෙනාම එක් දෙයක් අවබෝධ කරගත යුතයි. ඒ රටක අනාගතය සුරක්ෂිත වෙන්නේ දරු පරපුර දැනුමෙන් හැකියාවෙන් හා විනයෙන් සන්නද්ධ කළොත් විතරයි. අද ලෝකයේ ඕනෑම රයක් එක්ක ඕනෑම විෂයක් එක්ක තරග කරන්න පුළුවන් දරු පරපුරක් අපේ රටේ ඉන්නවා. මේ පිරිසට අවශ්‍ය පහසුකම් වගේම මඟපෙන්වීම අප කළයුතුයි. ඒ සඳහා වත්මන් රජය ඕනෑම අභියෝගයක් බාරගන්න සූදානම්, ඊට දරුවන් වන ඔබගේත්, මව්පියන්ගෙන් වගකීම හා යුතුකම් ඉටුකරන ලෙස මා ඉල්ලා සිටිනවා.මේ අවස්ථාවට ආයෝජන ප්‍රවර්ධන ඇමැතිවරයාගේ පෞද්ගලික ලේකම් පද්මිණි යාපා අබේවර්ධන, පස්ගොඩ ප්‍රාදේශීය සභාවේ සභාපති මහින්ද ඊශ්වර යන මහත්ම මහත්මීන්ද සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>07</day>
    </date>
    <link>http://www.dinamina.lk/2013/10/07/_art.asp?fn=n13100712</link>
    <topic>ලෝක ජනාවාස දිනය අදයි</topic>
    <author>චන්දිමා එදිරිමාන්න</author>
    <content>ලෝක ජනාවාස දිනය අදට ‍(07) යෙදී ඇත.“ වෙනස්වන නාගරිකයේ ඉදිරි ගමන් මඟ ” යන්න තේමා කර ගනිමින් ලෝක ජනාවාස දින ජාතික සමුළුව ජනාධිපති මහින්ද රාජපක්ෂ මහතාගේ ප්‍රධානත්වයෙන් මොරටුව, සොයිසාපුර මහල් නිවාස ක්‍රීඩාංගනයේ දී අද උදෑසන පැවැත්වේ.නගමු පුරවර වැඩසටහන යටතේ රුපියල් මිලියන 350 ක වියදමකින් මුළුමනින්ම ප්‍රතිසංස්කරණය කෙරුණු මොරටුව, සොයිසාපුර මහල් නිවාස ව්‍යාපෘතියේ ප්‍රථම අදියර නිවාසලාභීන්ගේ අයිතියට පත්කිරීම ජනාධිපතිතුමාගේ ප්‍රධානත්වයෙන් සිදුකරන අතර ඉන් අනතුරුව පුනස්ථාපන වැඩසටහන යටතේ රුපියල් මිලියන 50 ක වියදමකින් මොරටුව, සොයිසාපුර ඉදිවූ ජනසෙවන මහල් නිවාස ව්‍යාපෘතියේ පළමු අදියර විවෘත කිරීමද සිදුකරනු ලබයි.“නගමු පුරවර ජනසෙවණ ” නිවාස දස ලක්ෂයේ නිවාස හා ජනාවාස සංවර්ධන මෙහෙයුම යටතේ සොයිසාපුර, මහල් නිවාස ව්‍යාපෘතියේ ප්‍රථම අදියරේ ඉදිකොට ඇති නිවාස සංඛ්‍යාව විස්සකි. එම එක් නිවසක් වර්ග අඩි 500 කින් සමන්විත වන අතර එක් නිවසක් සඳහා ඇස්තමේන්තු ගත වටිනාකම රුපියල් ලක්ෂ 25 කි. ජාතික නිවාස සංවර්ධන අධිකාරියේ උපදෙස් මත මෙම නිවාස ව්‍යාපෘතියේ ඉදිකිරීම් කටයුතු සිදුකරනු ලබන්නේ ශ්‍රී ලංකා රාජ්‍ය ඉංජිනේරු සංස්ථාවයි. මෙම නිවාස ව්‍යාපෘතිය නිර්මාණය වන්නේ මොරටුව ප්‍රදේශයේ අලුතින් ඉදිවන මළ නාලිකා පද්ධතිය නිසා නිවාස අහිමිවන සොයිසාපුර මහල් නිවාස වල පවුල් වෙනුවෙනි.වර්ෂ 1969 දී ඉදිකෙරුණු මෙම නිවාස සංකීර්ණය මෙවැනි පුළුල් ප්‍රතිසංස්කරණයකට ලක්වන්නේ වසර 44කට පසුවයි. මෙම මොරටුව සොයිසාපුර නිවාස සංකීර්ණය තුළ නිවාස 1992 ක් පිහිටා ඇති අතර පුද්ගලයෝ 10,000 කට ආසන්න පිරිසක් ජිවත්වෙති.සොයිසාපුර මහල් නිවාස සංකීර්ණ ක්‍රීඩාංගනයේ ඉදිකර ඇති ජනසෙවණ සුවතා එළිමහන් කායවර්ධන මධ්‍යස්ථානය විවෘත කිරීමද ජනාධිපතිතුමාගේ ප්‍රධානත්වයෙන් මෙදින සිදු කිරීමට නියමිතය.මෙයට අමතරව ජාතික නිවාස සංවර්ධන අධිකාරිය විසින් දීප ව්‍යාප්තව තෝරාගනු ලැබූ දිවයිනේ වඩාත් සාර්ථක නාගරික නිවාස ව්‍යාපෘතිය හා සහාධිපත්‍ය කළමනාකරණ අධිකාරිය විසින් තෝරාගනු ලැබූ දිවයිනේ හොඳම දේපළ සංවර්ධකයාට සම්මාන පිරිනැමීමද ජනාධිපතිතුමන් විසින් මෙහිදී සිදුකිරීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>07</day>
    </date>
    <link>http://www.dinamina.lk/2013/10/07/_art.asp?fn=n13100713</link>
    <topic>දෙදින නිල සංචාරයකටඉන්දීය ‍විදේශ ඇමැති ශ්‍රී ලංකාවට</topic>
    <author>මහින්ද අලුත්ගෙදර</author>
    <content>දෙදින නිල සංචාරයක් සඳහා ඉන්දීය විදේශ කටයුතු ඇමැති සල්මන් කුර්ෂිඩ් මහතා අද (07) ශ්‍රී ලංකාවට පැමිණෙයි.ශ්‍රී ලංකා රජයේ ආරාධනයකට අනුව මෙරටට පැමිණෙන ඒ මහතා ශ්‍රී ලංකාවේ රැදී සිටින කාලය තුළ ජනාධිපති මහින්ද රාජපක්ෂ, විදේශ කටයුතු ඇමැති මහාචාර්ය ජී.එල් පීරිස්, ආර්ථික සංවර්ධන ඇමැති බැසිල් රාජපක්ෂ, උතුරු පළාත් ආණ්ඩුකාර මේජර් ජනරාල් ජී.ඒ චන්ද්‍රසිරි මහත්වරු හමුවී සාකච්ඡා කිරීමට නියමිත බව විදේශ කටයුතු අමාත්‍යාංශය පවසයි.ඊට අමතරව දෙරට අතර ද්වීපාර්ශවික සහයෝඟීතාවය වර්ධනය කරමින් ශ්‍රී ලංකාවේ ක්‍රියාත්මක ත්‍රෛභාෂා ප්‍රතිපත්තිය සහ ත්‍රිකුණාමලයේ සාම්පූර්හි ඉදිකරනු ලබන ගල්අඟුරු බලාගාරය සම්බන්ධයෙන් අවබෝධතා ගිවිසුම් කිහිපයකට අත්සන් කිරීමට නියමිත බවද විදේශ කටයුතු අමාත්‍යාංශයේ අතිරේක ලේකම් රොඩ්නි පෙරේරා මහතා "දිනමිණ" ට පැවසීය.මේ අතර මෑතකදී විදේශ අමාත්‍ය තනතුරට පත් සල්මන් කුර්ෂිඩ් මහතා කලාපීය රටවල් සමඟ සුහඳත්වය වර්ධනය කිරීමේ අරමුණුන් සිදුකර සංචාරයන් අතරතුර ශ්‍රී ලංකාවටද පැමිණෙන අතර ඒ මහතා උතුරු පළාතේද සංචාරය කිරීමට නියමිත බව විදේශ කටයුතු අමාත්‍යාංශය කියයි. ඉන්දීය ආධාර මත උතුරේ ක්‍රියාත්මක කෙරෙන නිවාස ව්‍යාපෘතිය නැරඹීම සහ කාන්තා ස්වයං රැකියා ව්‍යාපෘතියේ ප්‍රතිලාභීන් මුණ ගැසීමද එම සංචාරයේ අරමුණ වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>07</day>
    </date>
    <link>http://www.dinamina.lk/2013/10/07/_art.asp?fn=n13100714</link>
    <topic>ඇතැම් අය කියන තරම් භට පිරිස්මා උතුරේදී දැක්කේ නෑ</topic>
    <author/>
    <content>ඇතැමුන් ප්‍රචාරය කරන තරම් හමුදා භට පිරිස් උතුරේ තමා කළ සංචාරයේදී දක්නට නොලැබුණු බව බි‍්‍රතාන්‍ය සාමි මණ්ඩල සාමාජික රෝගන් සාමිවරයා පැවසීය.වාර්ගික සහ ආගමික සමගිය පවතින රටක් වන ශ්‍රී ලංකාව තිස් අවුරුදු සන්නද්ධ ගැටුමකින් මිදී ඉදිරියට යන රටක් ලෙස හඳුනාගත යුතු බවත් ඒ මහතා ප්‍රකාශ කළේය.සත් දින තතු විමර්ශන චාරිකාවක් සඳහා දිවයිනට පැමිණි රෝගන් සාමිවරයා මේ අදහස් පළ කළේ ජනාධිපති මහින්ද රාජපක්ෂ මහතා අරලියගහ මන්දිරයේ දී පසුගිය 04 වැනිදා මුණගැසුණු අවස්ථාවේදීය.රෝගන් සාමිවරයා බි‍්‍රතාන්‍යයේ වත්මන් පාලක කොන්සවටිව් පක්‍ෂය සමග සන්ධාන ගත උතුරු අයර්ලන්ත අල්ස්ටර් යුනියනිස්ට් පක්‍ෂයේ සාමාජිකයෙකි. ඔහු බි‍්‍රතාන්‍ය ශ්‍රී ලංකා පාර්ලිමේන්තු කණ්ඩායමේ උප සභාපතිවරයා ද වෙයි.තමා දිවයිනේ රැඳී සිටි කාලය තුළ උතුරු, දකුණු, නැ‍ඟෙනහිර හා බස්නාහිර පළාත්වල චාරිකා කරමින් අතර ඇමතිවරුන්, රජයේ නිලධාරීන්, ආගමික නායකයන් සහ විශේෂයෙන් සමාජයේ සෑම තරාතිරමකට ම අයත් සාමාන්‍ය වැසියන් සමඟ නිදහසේ කතාබහ කළ බව පැවසූ සාමිවරයා බොහෝ විට ප‍්‍රචාරය කර ඇති අන්දමින් යාපනයේ හමුදා භට පිරිස් රැඳී සිටිනු දකින්නට නොලැබුණු බව පැවසීය.2009න් පසු ශ්‍රී ලංකාව විශාල ප‍්‍රගතියක් අත්කර ගෙන ඇති බවත් සාමිවරයා පැවසීය.ගැටුම් අවසන් විමෙන් පසු උතුරේ සංවර්ධනය සඳහා රජය වැය ඩොලර් කෝටි 300 ක මුදල අදාළ කාලය තුළ දකුණේ සංවර්ධනය සඳහා කළ වියදමට වඩා වැඩි බව ජනාධිපතිතුමා පැවසීය.මෑතක දී යාපනයට සපයන ලද රෝහල් සහ සෞඛ්‍ය පහසුකම් රටේ සෙසු ප‍්‍රදේශවල ඇත්තේ කොළඹ සහ තවත් නගර කිහිපයක පමණක් බව ජනාධිපතිවරයා පෙන්වා දුන්නේ ය.දිගු කාලීන සාමය සහ සමෘද්ධිය සඳහා ඇති ප‍්‍රධානතම මාර්ගය සංවාදය හා රාජ්‍යතාන්ත‍්‍රික ව්‍යායාමය බව ප්‍රකාශ කළ රෝගන් සාමිවරයා ඒ බව සනාථ කරන කදිම සාක්‍ෂි තමා දැක ඇතැයි පැවසීය. බි‍්‍රතාන්‍ය සාමිවරයා ලබන මස පැවැත්වෙන පොදු රාජ්‍ය මණ්ඩලයීය නායක සමුළුව ගැන විමසූ විට ශ්‍රී ලංකාව හොඳින් ඊට සුදානමින් සිටින බව රාජපක්‍ෂ මහතා කීය.බි‍්‍රතාන්‍යයේ ශ්‍රී ලංකා මහ කොමසාරිස් වෛද්‍ය ක‍්‍රිස් නෝනිස් මහතා සහ විදේශ අමාත්‍යංශයේ අතිරේක ලේකම් ශේනුකා සෙනෙවිරත්න මහත්මිය සාකච්ඡාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>07</day>
    </date>
    <link>http://www.dinamina.lk/2013/10/07/_art.asp?fn=n13100715</link>
    <topic>ගුරු ගෞරවය සමාජයෙන් දුරස්වීමඅධ්‍යාපන කේෂ්ත්‍රයේ ගැටලුවලට හේතුවක්</topic>
    <author/>
    <content>ගුරුවර ගුරුවරියන් කෙරෙහි අතීතයේ තිබුණු ගෞරවය සහ භක්තිය බොහෝ සෙයින් දුරස්ව යාමෙන් මේ වන විට අධ්‍යාපන ක්ෂේත්‍රෙය් ගැටලු රැසක් මතුව ඇතැයි අගමැති ආචාර්ය දි.මු.ජයරත්න මහතා පැවැසීය.මාපියන්ට පමණක් දෙවැනි වූ ගෞරවනීය ස්ථානයක් ගුරු වෘත්තියට හිමි වුවද වර්තමානයේදී එම සබඳතාව ගිලිහී ඇති බැවින් දරුවන් නොමඟ යන සමාජයක් නිර්මාණය වීමේ හැකියාව පවතින බව ද හෙතෙම ප්‍රකාශ කෙළේය.“ජාතියේ දූ පුතුන්ගේ අනාගතය සරු කරනු වස් සිය වගකීම මැනවින් ඉටු කරන ගුරුවර ගුරුවරියන් උදෙසා සම්මාන උපහාර පිදීම” නිමිත්තෙන් පෙරේදා (5) මහරගම, ජාතික අධ්‍යාපන ආයතන පරිශ්‍රයේදී පැවැති “ගුරු ප්‍රතිභා ප්‍රභා - 2013” සම්මාන උළලට ප්‍රධාන ආරාධිතයා වශයෙන් සහභාගීවෙමින් අගමැතිවරයා එසේ කීවේය.අධ්‍යාපන ක්ෂේත්‍රය උදෙසා විශාල කැපකිරීමක් කළ විදුහල්පතිවරු, ගුරුවර ගුරුවරියන්, පරිවේණාධිපතිවරු සහ පරිවේණාචාර්ය ආචාර්ය මණ්ඩල මෙහිදී ගෞරව සම්මානයෙන් පිදුම් ලැබූහ.සමාජයේදී දරුවන්ට නිසි පරිදි ජීවත්වීමට නිවරැදි මාර්ගෝපදේශය ලබා දෙන්නාවූ ගුරුවරුන් කෙරෙහි අද වන විට නිසි සැලකිල්ලක් දක්වනවාද යන්න ගැටලුවක් බවට පත්ව ඇති බව පැවැසු ඒ මහතා අතීතයේදී මාපියන්ටත් වඩා ශ්‍රේෂ්ඨ පිරිසක් වශයෙන් ගුරුවරුන්ට සමාජයේ සැලකිල්ලක් ලැබුණු බව කියා සිටියේය.නමුත් අද එවැනි තත්ත්වයක් දක්නට නොලැබෙන බවත් නොමඟ යන දරුවන්ට අතීතයේදී පාසලේ දී දඩුවම් කළත් අද වන විට දඩුවම් කිරීමට ගුරුවරුන්ට කිසිදු අයිතියක් ලබාදී නැති හෙයින් දරුවන් වරදට පෙළඹෙන අවස්ථා විශාල ලෙස ඉහළ ගොස් තිබෙන බවත් හෙතෙම කීවේය.අගමැති දි. මු ජයරත්න මහතා මෙසේද ප්‍රකාශ කෙළේය. ලෝකයේ කිසිදු රටක ශ්‍රී ලංකාවේ මෙන් නිදහස් අධ්‍යාපනයක් ක්‍රියාත්මක වන්නේ නැහැ. ඇතැම් රටවල දූගී කොට්ඨාසවලට පමණක් සීමාසහිතව නිදහස් අධ්‍යාපනයක් ලබා දුන්නද ශ්‍රී ලංකාවේ නිදහස් අධ්‍යාපනය සියලුදෙනාටම හිමිකර ගැනීමේ පුළුල් හැකියාවක් තිබෙනවා. ආචාර්ය සී.ඩබ්ලිව්.ඩබ්ලිව්.කන්නන්ගර මැතිතුමා අපට හිමිකර දුන් නිදහස් අධ්‍යාපනය නිසා අද විශාල පිරිසක් උගතුන් සහ බුද්ධිමතුන් වශයෙන් සමාජයේ වැජඹෙනවා.පාසල්වල දරුවන්ගේ හැකියාවන් අනුව ඔවුන් වර්ගීකරණය කොට විවිධ ක්ෂේත්‍රවලට යොමු කිරීමක් දශක කිහිපයකට පෙර ක්‍රියාත්මක වුවද ආණ්ඩු පෙරළීයාමෙන් පසු ඒ ක්‍රියාවලිය නතර වුණා. දක්ෂතා හඳුනාගැනීමේ ක්‍රමය නිසා දරුවන් වෙළද ව්‍යාපාර, කාර්මික, කෘෂි කාර්මික වැනි අංශවලට යොමු කරවීම පාසල මගින් සිදු කළා. එවැනි ක්‍රියාවලියන් හදුන්වාදී අද වන විට දරුවන්ගේ දක්ෂතා හදුනාගෙන ඒ ක්ෂේත්‍රවලින් ඉදිරියට යාමේ අවස්ථාවන් ඔවුනට ලබා දිය යුතුයි.වර්තමානය වන විට බොහෝ දෙනෙක් උත්සාහ කරන්නේ ලියන කියන රැකියාවල නිරතවීමටයි. බොහෝ දෙනෙක් දෑතේ මහන්සියෙන් කරන රැකියාවල නිරතවීමට දක්වන්නේ මැළිකමක්. විශ්විද්‍යාලවල පවා කලා වැනි අංශවලට යොමු වන ප්‍රතිශතය විශාල වශයෙන් ඉහළ ගොස් තිබෙනවා. නමුත් කලාවේ මෙන්ම විද්‍යාවේ දියුණුවක්ද අප හිමිකර ගත යුතුයි. දියුණු රටවල් එම දියුණුව අත්කර ගත්තේ විද්‍යාවෙන් ලැබූ දියුණුව නිසයි. නවීණ විද්‍යාවේ දියුණුවක් ලබන අතරේ විනය දියුණු කර ගැනීම ද අවශ්‍යයි.විද්‍යා දියුණුව මෙන්ම විනය සකස් කිරීමේ වැඩපිළිවෙළක් ජනාධිපති මහින්ද රාජපක්ෂ මහතා පාසල් මට්ටමින් ක්‍රියාත්මක කිරීමට පියවර ගැනීම සම්බන්ධයෙන් මම දැඩි සතුටට පත්වෙනවා. එවැනි වැඩපිළිවෙළක් ක්‍රියාත්මක කිරීම පිළිබඳ එතුමාට කෘතවේදී වෙනවා.තාක්ෂණය දියුණු වන අතර ඉහළ ආර්ථික දියුණුවක් හිමිකර ගැනීමට අප පියවර ගත යුතුයි. ඒ අතර සිත ශක්තිමත් කර ගැනීමේ සහ නිවරැදි අධ්‍යාත්මික මාර්ගයක ගමන් කිරීමට ද අප කටයුතු කළ යුතුයි. තාක්ෂණය, විද්‍යාව, ආර්ථික ආදී අංශවලින් කොතරම් දියුණූවක් ලැබුවද එහි සාර්ථක ප්‍රතිඵල ලබා ගත හැක්කේ නිවරැදි මානසික මට්ටමකින් යුතු පුද්ගලයන් සමාජයේ ජීවත් වුව හොත් පමණයි. අද ලෝකයේ විවිධ අපරාධ, මංකොල්ලකෑම්, වැනි දරුණු ප්‍රචණ්ඩත්වයෙන් යුතු සිද්ධි වාර්තා වන්නේ මිනිස් සමාජයේ අධ්‍යාත්මික දියුණුව පිරිහීමට පත්වන නිසයි. මේ නිසා අධ්‍යාත්මික වශයෙන් සිත දියුණු කර ගැනීමේ හැකියාව අපට පාසල් පද්ධතිය තුළින් සිදු කළ හැකියි. මේ සඳහා බුද්ධිය මෙන්ම සිත දියුණු කර ගැනීමේ වැඩපිළිවෙළක් දියත් කළ යුතුයි.ගුරුවරයා සහ දරුවා අතර ගෞරවය සහ සෙනෙහස ගිලිහී යාමෙන් නිවරැදි සමාජයක් ගොඩනගා ගැනීමේ හැකියාවක් නැහැ. පාසල් සමයේදී මටත් ගුරුවරු දඩුවම් කර තිබෙනවා. ඒ නිසා අපට නිවැරැදි වශයෙන් සමාජයේ ජීවත්වීමට හැකියාව ලැබුණා. නමුත් අද සමාජයේ පවතින නීතිමය තත්ත්වය සහ සමාජ මතය අනුව දරුවන්ට දඩුවම් කිරීමට හැකියාවක් ගුරුවරුන් සතුව නැහැ.අධ්‍යාපන බන්දුල ගුණවර්ධන මහතා අදහස් දක්වමින්, කුමන ජාතියක්, කුමන ආගමක් හෝ කුමන සමාජ මට්ටමක ජීවත්වුව ද ලක්ෂ 48ක් වන මෙරට දරු පරපුර නිවැරැදි මාර්ගයට ගෙන ඒමට කටයුතු කරන්නේ ගෞරවනීය ගුරු පරපුරයි. මාපියන්ට පමණක් දෙවැනි වන ඒ ගුර පරපුර උදෙසා අප වන්දනීය අයුරින් ගෞරව දැක්වීම උදෙසායි අද මෙවැනි උපහාර උළෙලක් සංවිධාන කළේ. දරුවන්ට නිවැරැදි මඟ පෙන්වීම් කළ ගුරු පරපුර උදෙසා මෙවැනි උපහාර උළෙලක් අතීතයේදී ක්‍රියාත්මක වුණේ නැහැ.නිදහස් අධ්‍යාපනයේ ප්‍රතිඵලයක් වශයෙන් වඩා සංවර්ධනාත්මකවූ පාසල් විශාල ප්‍රමාණයක් සමාජයට දායාද කිරීමට අප රජයට හැකියාව ලැබී තිබෙනවා. ආචාර්ය සී.ඩබ්.ඩබ්.කන්නන්ගර මැතිතුමා නිදහස් අධ්‍යාපනය මෙරටට හඳුන්වාදීමෙන් පසු ආරම්භ කළ මධ්‍යම විද්‍යාල 57තුළින් ඉගෙනුම ලැබූ විශාල පිරිසක් අද අප අතර සිටිනවා. ශ්‍රී ලංකාවේ තත්ත්වය අද වන විට වඩාත් දියුණු වෙලා දියුණු පාසල් රැසක් දරු දරියන්ට තිළිණ කිරීමට අපිට හැකියාව ලැබී තිබෙනවා.උතුරු - මිතුරු පාසල් සංවර්ධන වැඩසටහන යටතේ උතුරේ පාසල් 1500ක් ද ආර්ථික සංවර්ධන අමත්‍යාංශයේ ප්‍රතිපාදන මත පාසල් 7000ක් සංවර්ධනය කිරීමට හැකියාව ලැබුණා. මහින්ද චින්තන වැඩසටහන යටතේ සෑම ප්‍රාදේශීය ලේකම් කොට්ඨාසකටම දියුණු පාසල් තුන බැගින් ආරම්භ කිරීමට පියවර ගෙන තිබෙනවා. ඒ යටතේ පරිගණක 40කින් යුතු විද්‍යාගා, පරිගණක් 20ක් සහ භාෂණාගාරක්, ණැනස අධ්‍යාපන ඒකකය ආදිය ලබාදීමේ වැඩපිළිවෙළක් ක්‍රියාවට නංවා තිබෙනවා. 2016 වන විට එවැනි අංගසම්පූර්ණ පාසල් පද්ධතියක් සෑම ප්‍රාදේශීය ලේකම් කොට්ඨාස මට්ටමින් ක්‍රියාත්මක වේවි.සමාජගත කරන දරුවාට රැකියාවක් ලබා දීම සඳහා නිපුණතා කේන්ද්‍රීය අධ්‍යාන ක්‍රමයක් ක්‍රියාත්මක කිරීමට හැකි පරිදි මෑතක සිට විෂය පද්ධතියට තාක්ෂණික විෂය හදුන්වාදී තිබෙනවා. මේ තුළින් සිවිල් ඉංජිනේරු වැනි විෂයන් පාසල තුළදී ප්‍රයෝගිකව ඉටු කළ හැකි පාසල් ඉදිකර තිබෙනවා.ඉංජිනේරු, තාක්ෂණ ආදී විෂයන් පමණක් නොව ජෛව තාක්ෂණ, කෘෂි, පශු අස්වනු තාක්ෂණ, ගොවිපොළ කළමණාකරණය, ආහාර තාක්ෂණය වැනි විෂයන් පාසල් විෂය පද්ධතියට හඳුන්වාදී චීනය, ජපානය, කොරියාව ආදී තාක්ෂණයෙන් දියුණු රටවල් මෙන් තාක්ෂණික අභියෝග ජයගත හැකි දරු පරපුරක් බිහිකිරීමයි අප අපේක්ෂා කරන්නේ.නිදහස් අධ්‍යාපනයේ ප්‍රතිලාභ තව දුරටත් දරුවන්ට තිළිණ කිරීමටයි අප කටයුතු කරන්නේ. මෙවැනි වැඩසටහන්වලදී අපහාස, උපහාස, ගැරහීම් ඒවි. නමුත් දරුවන්ගේ අධ්‍යාපන තත්ත්වය දියුණූ කිරීම උදෙසා එය උත්තේජනයක් වශයෙන් සලකා මම ක්‍රියාත්මක වෙනවා.ගුරු ගෝල ප්‍රතිශතය 20:1ක් විය යුතු වුවත් මෙරට ගුරු ගෝල ප්‍රතිශතය 17:1යි. ආසියාවේ ඉන්දියාව, පකිස්තානය, නේපාලය, භූතාතය ආදී රටවලට වඩා ඉතා ඉහළ අධ්‍යාපන මට්ටමක් මෙරට ක්‍රියාත්මක වෙනවා. ඒ මට්ටම උදා කර දෙන මෙරට ගුරු පරපුරට අපගේ ගෞරවය හිමිවිය යුතුයි. ජපානය, කොරියාව, සිංගප්පූරුව වැනි රටවල් ශීඝ්‍රයෙන් දියුණු වුණේ එම රටවල අධ්‍යාපනය දියුණුවූ නිසයි. මනුෂ්‍යත්වයට ආදරය කිරීම, පරිසරයට ආදරය කිරීම සහ අදාළ ක්ෂේත්‍රදී වැඩි වැඩියෙන් වැඩ කිරීම නිසා ජපානය ශීඝ්‍ර දියුණුවක් අත්කර ගත්තා.ශ්‍රී ලංකාවේ අත්දැකීම් මෙන්ම ලෝකයේ විවිධ රටවල අත්දැකීම් අනුව අධ්‍යාපන පද්ධති සකස් වන බවත් ඒ අනුව මෙරට අධ්‍යාපන වර්ෂ 2016දී ඉතා ඉහළ මට්ටමකට ගෙන ඒමට පියවර ගන්නාවාකැලණිය විශ්වවිද්‍යාලයේ පරිවේණාධිපති අග්ගමහා පණ්ඩිත, ආචාර්ය වැලමිටියාවේ කුසලධම්ම හිමිපාණන් වහන්සේ ප්‍රධාන මහා සංඝරත්නය අනෙකුත් ආගමික නියෝජිතයන් ද තාක්ෂණ හා පර්යේෂණ කටයුතු ජ්‍යෙෂ්ඨ ඇමැති මහාචාර්ය තිස්ස විතාරණ, අධ්‍යාපන අධීක්ෂණ මන්ත්‍රී මොහාන් ලාල් ග්‍රේරු, වයඹ පළාත් ආණ්ඩුකාර තිස්ස බලල්ල, වයඹ පළාත් ප්‍රධාන ඇමැති දයාසිරි ජයසේකර, අධ්‍යාපන අමාත්‍යාංශයේ ලේකම් අනුර දිසානායක මහත්වරුන්ද කලාප අධ්‍යාපන අධ්‍යක්ෂවරු, විදුහල්පතිවරු, ආචාර්ය මණ්ඩල ඇතුළු විශාල පිරිසක් මේ අවස්ථාවට සහභාගී වී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>07</day>
    </date>
    <link>http://www.dinamina.lk/2013/10/07/_art.asp?fn=n13100716</link>
    <topic>හෙද, පරිපූරක හා අතුරු වෛද්‍ය සේවා ඒකාබද්ධවවෘත්තීය සමිති 16කින් සමන්විත නව සංවිධානයක්</topic>
    <author>සිතාරා සේනානි සහ අනුර ප්‍රේමලාල්,</author>
    <content>සෞඛ්‍ය සේවාවට අයත් වෘත්තීන් වන හෙද, පරිපූරක හා අතුරු වෛද්‍ය සේවාවන්ට අයත් වෘත්තීය ඉල්ලීම් දිනා ගැනීම සඳහා හෙද, පරිපූරක හා හෙද, පරිපූරක හා අතුරු වෛද්‍ය සේවා ඒකාබද්ධ බලමණ්ඩලය නමින් වෘත්තීය සමිති 16කින් සමන්විත නව සංවිධානයක් පිහිටුවා ගෙන තිබේ.රට පුරා සියලු රෝහල්, සෞඛ්‍ය ආයතන හා ක්ෂේත්‍රගතව සේවා සිදුකරන තිස්පන්දහසකට අධික සමාජිකත්වයට බලපා ඇති දීමනා සම්බන්ධ අසාධාරණකම් හා වරප්‍රසාද කප්පාදුවට එරෙහිව කටයුතු කිරීම මේ නව සංවිධානයේ අරමුණවී තිබේ.මේ වනවිට සෞඛ්‍ය සේවාවේ දක්නට ලැබෙන බරපතළ ගැටලුවක් වන දීමනා අසමතුලිතතාව හා වරප්‍රසාද කප්පාදුව නතර කිරීම සඳහා ප්‍රධාන ඉල්ලීම් 5ක් සාකච්ඡා මාර්ගයෙන් ලබා ගැනිම නව සංවිධානයේ මූලික උත්සාහයවී තිබේ.සෞඛ්‍ය සේවාවට අයත් එක් සේවාවක් සඳහා පමණක් වැටුපට අමතරව ගෙවන දීමනා පසුගිය අවුරුදු කිහිපයේ රජය වැඩි කර ඇති බවත් මේ සංගමය පෙන්වා දෙයි.මෙලෙස 2013 වර්ෂයේ ආරම්භයේ මාසිකව වැඩි කරන ලද රුපයල් 10,000 දීමනාව ඉහත සෞඛ්‍ය වෘත්තිකයන්ට ද ලබා දිය යුතු බවත් මේ සංවිධානය ඉල්ලා සිටී.රජයේ හෙද නිලධාරීන්ගේ සංගමය, අතුරු වෛද්‍ය සේවා ඒකාබද්ධ පෙරමුණ, රජයේ ඖෂවේදීන්ගේ සංගමය, රජයේ විකිරණ විද්‍යා තාක්ෂණවේදීන්ගේ සංගමය, රජයේ වෘත්තීය චිකිත්සක නිලධාරින්ගේ සංගමය, රජයේ විද්‍යුත් නිකර්පණ රේඛන ශිල්පී සංගමය, සෞඛ්‍ය සේවා කීට විද්‍යා සහකාර නිලධාරීන්ගේ සංගමය, මහජන සෞඛ්‍ය රසායනාගාර ශිල්පී සංගමය, රජයේ පාසල් දන්ත චිකිත්සක සංගමය, පරිපූරක වෛද්‍ය සේවා ඒකාබද්ධ බල මණ්ඩලය, රජයේ වෛද්‍ය පර්යේෂණාගාර තාක්ෂණ විද්‍යාඥ සංගමය, රජයේ භෞත චිකිත්සක නිලධාරීන්ගේ සංගමය, රජයේ වාග් චිකිත්සක නිලධාරීනගේ සංගමය, ශ්‍රී ලංකා මහජන සෞඛ්‍ය පරීක්ෂකවරුන්ගේ සංගමය, රජයේ අක්ෂි තාක්ෂණවේදීන්ගේ සංගමය, රජයේ දන්ත ශිල්පී සංගමය හා රජයේ ඛන්තු රේඛන ශිල්පී සංගමය යන වෘත්තීය සමිති දහසය නව සංවිධානයට අයත් බව හෙද, පරිපූරක, අතුරු වෛද්‍ය සේවා ඒකාබද්ධ බලමණ්ඩලය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>07</day>
    </date>
    <link>http://www.dinamina.lk/2013/10/07/_art.asp?fn=n13100717</link>
    <topic>සුළං බලය හා සූර්ය ශක්තියෙන්විදුලිය නිෂ්පාදනයට රජයේ සැලසුම්</topic>
    <author>ශීලා උඩුවර</author>
    <content>බලශක්ති කාර්යක්ෂමතාව නඟාලීමේ නව ක්‍රමවේදයන් හඳුන්වා දීම සඳහා එම නිර්මාපකයන් අතර සැබෑ සංවාදයක් ගොඩ නැඟීමේ නිශ්චිත අවශ්‍යතාවක් පවත්නේ යැයි පරිසර හා පුනර්ජනනීය බලශක්ති ඇමැති සුසිල් ප්‍රේමජයන්ත මහතා පැවසීය .ඇමැතිවරයා මෙ‍සේ ප්‍රකාශ කළේ ඊයේ කොළඹ ටජ් සමුද්‍රා හෝටලයේ පැවති බලශක්ති කාර්යක්ෂමතා ප්‍රතිපත්ති වැඩසටහන ක්‍රියාත්මක කිරීම සම්බන්ධයෙන් පැවති වැඩමුළුවේදීය.යුද්ධය නිමවීමෙන් පසු ඉදිකිරීම් ක්ෂේත්‍රයට අදාළව රටපුරා කඩිනම් සංවර්ධනයක් ඇතිව තිබනෙ බවත් කොළඹ නගරය ඇතුළු රටේසෙසු‍ කොටස්වල ෂැන්ග්‍රිල්ලා හා නිවාස සංකීර්ණ වැනි අහස උසට නැගෙන ගොඩනැඟිලි ඉදිවෙමින් පවතින බවත් ඔහු වැඩිදුරටත් කියාසිටියේය.‘මේ නව ඉදිකිරීම්වල ප්‍රතිඵලයක් ලෙස ඒවායේ සියලුම විදුලි අවශ්‍යතා සපුරාලීමට විදුලිබල හා බලශක්ති අමාත්‍යාංශයට සිදුව තිබෙනවා.එහෙයින් රටේ අනාගත විදුලි ඉල්ලුම සපුරාලීම සඳහා ජාතික විදුලි ජාලයේ ධාරිතාව වර්ධනය කිරීමේ වගකීමක් මේ අමාත්‍යාංශයට පැවරී තිබෙනවා. ’යැයි ඇමැතිවරයා පැවසීය.තවද 2017 වනවිට ගල් අඟුරු භාවිතයෙන් මෙගවොට් 900 ක විදුලි බලයක් උත්පාදනය කිරිමට රජය සැලසුම් කර තිබෙන අතර නුදුරු අනාගතයේදීම සුළං බලය හා සූර්ය ශක්තිය යොදාගනිමින් විදුලිය නිෂ්පාදනය කිරීමටද රජය සැලසුම් කර තිබෙනවා යැයිද ඔහු කීවේය.යුද්ධය අවසාන වීමෙන් පසු ශ්‍රී ලංකාවේ වේගවත් සංවර්ධන ක්‍රියාවලියක් ඇතිව තිබෙන බවත් මේවායින් සමහරක් දැනටමත් අවසන් අතර තවත් සමහරක් නිමවෙමින් පවතින බවත් ඇමැතිවරයා වැඩිදුරටත් කීවේය.මෙහිදී බලශක්ති කාර්යක්ෂමතාව නගාලීමේ නව ක්‍රමවේදයන් ගැන ජනතාව දැනුම්වත් කිරිම බෙහෙවින් වැදගත් වන අතර බලශක්ති සුරැකුම් ලාම්පු වැනි දේ භාවිතයෙන් ගෘහීය මට්ටමින් ඒ සඳහා ජනතාවට යොමුවිය හැකි බවඇමැතිවරයා පෙන්වාදුන්නේය.විදුලිබල හා බලශක්ති ඇමැතිනී පවිත්‍රා වන්නිආරච්චි මහත්මිය , ශ්‍රීලංකා සුනිත්‍යබලශක්ති අධිකාරියේ සභාපති ප්‍රසාද් ගල්හේන මහාතා සහ තවත් සම්භාව්‍ය අමුත්තන් පිරිසක් මේ අවස්ථාවට සහභාගිවී සිටියහ.ශ්‍රී ලංකා සුනිත්‍ය බලශක්ති අධිකාරිය සකස්කළ ගෘහස්ථ ආලෝක කරන උපදේශන සංග්‍රහය එළි දැක්වීමද මෙහිදී සිදුවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>07</day>
    </date>
    <link>http://www.dinamina.lk/2013/10/07/_art.asp?fn=n13100718</link>
    <topic>ආර්ථිකය නැංවීමට ජනපති ගන්නා උත්සාහයසාර්ථක කිරීමට රාජ්‍ය නිලධාරීන් කැපවෙනවා</topic>
    <author>ජයසිරි මුණසිංහ සහ කෑගල්ල දිස්ත්‍රික් සමූහ</author>
    <content>පොදු ජනතාවගේ ආර්ථික සහ සාමාජයීය මට්ටම් ඉහළ නැංවීමට ජනාධිපතිතුමා ගන්නා උත්සාහය ඒ අයුරින්ම සාර්ථක කරලීමට රාජ්‍ය නිලධාරින්ගෙන් සිදුවන්නේ අනූපමේය මෙහෙවරක් බව සබරගමුව පළාත් මහ ඇමැති මහීපාල හේරත් මහතා ප්‍රකාශ කෙළේය.දැයට කිරුළ ජංගම සේවා වැඩසටහන ලබන වසරේ සිට මුළු රටේම ක්‍රියාත්මක කිරීමට රජය ගත් තීරණය අනුව, රාජ්‍ය නිලධාරීන්ට විශාල වගකීමක් පැවැරී ඇතැයිද මහ ඇමැතිවරයා කීය.තෝලංගමුව ඩඩ්ලි සේනානායක මධ්‍ය විද්‍යාලයේ පෙරේදා (04) පැවැති වරකාපොල ප්‍රාදේශීය ලේකම් කොට්ඨාසයේ 69වැනි ජංගම සේවාවට සහභාගි වෙමින් මහ ඇමැතිවරයා එසේ සඳහන් කෙළේය.දැයට කිරුළ ජංගම සේවා ලබන වසරේ පටන් රට පුරා ක්‍රියාත්මක කිරීමට රජය තීරණය කිරීමත් සමඟ දැනට එම සේවාව කෑගල්ල දිස්ත්‍රික්කයේ ක්‍රියාත්මක වන ආකාරය පිළිබඳ අධ්‍යයනය කිරීමට දිවයිනේ නන් දෙසින් ජ්‍යෙෂ්ඨ රාජ්‍ය නිලධාරින් කෑගල්ලට පැමිණෙති. 2014 දැයට කිරුළ කෑගල්ල, කුරුණෑගල සහ පුත්තලම යන දිස්ත්‍රික් තුන පුරා ක්‍රියාත්මකය.ජනාධිපති මහින්ද රාජපක්ෂ මහතාගේ උපදෙස් මත ආර්ථික සංවර්ධන ඇමැති බැසිල් රාජපක්ෂ මහතාගේ නියමයෙන් මෙවර දැයට කිරුළ ක්‍රියාත්මක දිස්ත්‍රික් තුන පුරා ග්‍රාම සේවා මට්ටමින් ජංගම සේවා පැවැත්වේ.කෑගල්ල දිස්ත්‍රික්කයේ පමණක් එවන් ජංගම සේවා ග්‍රාම සේවා වසම් 571ක් පුරා ක්‍රියාත්මක ය. තෝලංගමුව ජාතික පාසලේ පැවැති තෝලංගමුව හා ගස්නාව වසම් දෙකේ ජංගම සේවා දෙක සඳහා ප්‍රදේශවාසීන් විශාල පිරිසක් පැමිණ සිටියහ. ගාල්ල දිස්ත්‍රික් ලේකම් රවීන්ද්‍ර හේවාවිතාරණ, ගාල්ල දිස්ත්‍රික් ක්‍රමසම්පාදන අධ්‍යක්ෂිකා පුෂ්පා මලලසේකර යන මහත්ම මහත්මීහු ප්‍රධාන ප්‍රාදේශීය ලේකම් කොට්ඨාස 19 හිම ක්‍රමසම්පාදන නිලධාරින් 30 දෙනෙකුගෙන් සමන්විත කණ්ඩායමක් මීට එක්ව සිටියහ.වරකාපොළ ප්‍රාදේශීය ලේකම් කොට්ඨාසයේ ජංගම සේවා 78ක් පැවැත්වීමට නියමිත අතර, මේ වනවිට 70ක් සාර්ථකව නිම කොට තිබේ. මෙහිදී ජනතාව වෙතින් ආ පොදු ප්‍රශ්නවලට විශාල සහන සැලැසීමට රාජ්‍ය නිලධාරින් කටයුතු කොට තිබුණි.සබරගමුව පළාත් සභා මන්ත්‍රී උදයකාන්ත ගුණතිලක මහතා, මේ ජංගම සේවා වැඩපිළිවෙළින් ප්‍රදේශයේ ජනතාවගේ පොදු ප්‍රශ්න පමණක් නොව පෞද්ගලික ප්‍රශ්නවලට පවා විසඳුම් ලබාදීමට කටයුතු කරන බව කීය.වරකාපොළ ප්‍රාදේශීය සභාවේ සභාපති කීර්තිසිරි විජේතුංග මහතා - වරකාපොල කොට්ඨාසයේ ග්‍රාම සේවා වසම් 69කම ජංගම සේවා එකිනෙකට එකක් නොදෙවෙනි ලෙස නිර්මාණශීලීව සංවිධානය කොට ජනතාවට සහන ලබාදීමට සමත්වී ඇතැයි සඳහන් කෙළේය.මෙතෙක් වරකාපොළ පැවති ජංගම සේවා 69ට විසිපන්දහසකට වැඩි පිරිසක් සහභාගී වූ අතර එම ජංගම සේවාවන්ට ගැටලු තිස්පන්දහසක් ඉදිරිපත් විනැයි වරකාපොළ ප්‍රාදේශීය ලේකම් ප්‍රභාත් උදාකර මහතා කීය. ඒ අතුරින් ගැටලු 25%ත් 30%ත් අතර ප්‍රමාණයකට එම ස්ථානවලදීම විසඳුම් ලැබී අතර එහිදී හඳුනාගැනුණු පොදු සංවර්ධන යෝජනාවල ඉදිකිරීම් කටයුතු ඉතා ඉක්මනින් ආරම්භ කරන බවද ප්‍රාදේශීය ලේකම්වරයා කීය.සබරගමු මහ ඇමැති මහීපාල හේරත් මහතාගේ ප්‍රධානත්වයෙන් තෝලංගමුව වසමේ පැවති මෙම 69 වැනි දැයට කිරුළ ජංගම සේවයේ හැදෑරීමට පැමිණි ගාල්ල දිස්ත්‍රික් ලේකම් කාර්යාලයේ ක්‍රම සම්පාදන අධ්‍යක්ෂ පුෂ්පා මලලසේකර මහත්මිය සඳහන් කළේ ලබන වසරේ පටන් තම දිස්ත්‍රික්කය පුරාද මෙවන් දැයට කිරුළ ජංගම සේවාවන් ක්‍රියාත්මක කිරීමට නියමිත බවය.තමා ඇතුළු ගාල්ල දිස්ත්‍රික්කයෙන් පැමිණි ක්‍රම සම්පාදන කණ්ඩායමට තෝලන්ගමුව ජංගම සේවයෙන් පාඩම් රැසක් ‍ඉගෙනුමට අවස්ථාව ලද බව කී ඈ එක් දිනක එක් ස්ථානයක මෙතරම් විශාල පිරිසකට පහසුවෙන් තම ගැටලු නිරාකරණය කර ගැනීමට කටයුතු කළ හැක්කේ කෙසේදැයි තෝලංගමුව ජංගම සේවාවෙන් මහගු ආදර්ශයක් ලැබුණු බවද කීය.වරකාපොළ ප්‍රාදේශීය සභාවේ මන්ත්‍රී කපිල සෙනෙවිරත්න මහතා පිළිගැනීමේ කථාව සිදු කෙළේය.මෙහිදී ප්‍රදේශවාසී ජනතාවට නොමිලේ පොල් පැළ, සෙවිලි උළු, ස්වයංරැකියා ණය, සත්ත්ව නිෂ්පාදන කටයුතුවලට ආධාර. උපකරණ ඇතුළු සහන රැසක් පිරිනැමිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>07</day>
    </date>
    <link>http://www.dinamina.lk/2013/10/07/_art.asp?fn=n13100719</link>
    <topic>ලෝක ළමා දිනය වෙනුවෙන් . . .</topic>
    <author/>
    <content>ලෝක ළමා දිනය වෙනුවෙන් ‍ෙදහිවල ගල්කිස්ස මහ නගර සභාව සහ තාරුණ්‍යයට හෙටක් සංවිධානය සංවිධාන කළ විශ්ව ළමා සැණකෙළිය ජනාධිපති ආර්යා ශිරන්ති රාජපක්ෂ මහත්මියගේ ප්‍රධානත්වයෙන් පසුගියදා පැවැත්විණි. එම සැණකෙළියේ ගීත ප්‍රසංගයට එක්ව සිටි දෘශ්‍යාබාධිත දරුවකු සමඟ ජනාධිපති ආර්යාව කතා බහක නියැළුණු අයුරු. ඡායාරූපය - ලලිත් වැලිවිටිගොඩ.</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>07</day>
    </date>
    <link>http://www.dinamina.lk/2013/10/07/_art.asp?fn=n13100720</link>
    <topic>බංගලාදේශයෙන්-තායිලන්තයෙන් ඖෂධ ගෙන්වීමට අවධානය</topic>
    <author>චින්තා රණසිංහ</author>
    <content>බංගලාදේශයෙන් හා තායිලන්තයෙන් ගුණාත්මක, තත්ත්වයෙන් උසස් ජීවිතාරක්ෂක ‍ඖෂධ ගෙන්වීම කෙරෙහි සෞඛ්‍ය අමාත්‍යාංශයේ අවධානය යොමුව තිබේ.තත්ත්වයෙන් බාල ඖෂධ වර්ග හයක් ලබා දීම හේතුවෙන් ඉන්දීය සමාගම් හතරක් තහනමට ලක් කර තිබූ බවත් තහනමට ලක් වූ ඖෂධ පමණක් එම සමාගම්වලින් ගෙන්වීම නවතා තත්ත්වයෙන් උසස් ‍ඖෂධ ගෙන්විම නැවත සිදු වූ බවත් සෞඛ්‍ය ඇමැති මෛත්‍රීපාල සිරිසේන මහතා පැවැසිය.ඉන්දියානු සමාගම් රැසකින් ඖෂධ ගෙන්වන බවත් එය නවතා දැමුවහොත් ජීවිතාරක්ෂක ‍ඖෂධ හිඟයක් මෙරට ඇති වීමේ අවදානමක් මතු වීම නිසා තහනම් කළ ඖෂධවලට අමතරව අත්‍යාවශ්‍ය ඖෂධ පමණක් ගෙන්වීමට රජය තීරණය කළ බවත් ඒ මහතා කීය.කොළඹ සෞඛ්‍ය අමාත්‍යාංශයේ පැවැති මාධ්‍ය හමුවක දී ඒ මහතා මේ බව ඊයේ (4) ප්‍රකාශ කළේ ය.එවැනි තත්ත්වයෙන් බාල ඖෂධ නැවත ලබා දුනහොත් දැඩිපියවරක් ගැනීමට රජය බලාපොරොත්තු වන බවත් ඉන්දීය සමාගමවලට විකල්පයක් ලෙස දැනටමත් බංගලාදේශයෙන් ඖෂධ කිහිපයක් ආනයනය කරමින් සිටින බවත් ඇමැතිවරයා සඳහන් කළේ ය.බංගලාදේශයේ සහ තායිලන්තයේ රජයේ කර්මාන්තවලින් පමණක් ඖෂධ ගෙන්විමට තීරණය කර ඇති අතර බංගලාදේශයේ සෞඛ්‍ය නිලධාරීන් සමඟ සාකච්ඡා පවත්වා එකඟතාවකට පැමිණි බවත් ‍ඉදිරියේ දී දෙරට අතර අවබෝධතා ගිවිසුමකට අත්සන් තැබීමට කටයුතු සූදානම් කර ඇති බවත් සෞඛ්‍ය ඇමැතිවරයා කීවේය.ඖෂධවල තත්ත්වය පරීක්ෂා කිරීමට වෛද්‍ය උපකරණ මිල දී ගැනීම සඳහා ටෙන්ඩර් පටිපාටියේ පවා වෙනස්කම් ඇති කිරීමට පියවර ගත් බවත් මෙරට බටහිර ඖෂධ නිපදවිම සඳහා කර්මාන්ත ශාලා ඇති කිරීම සම්බන්ධයෙන් ද රජයේ අවධානය යොමු වී ඇති බවත් ඇමැතිවරයා සඳහන් කළේ ය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>07</day>
    </date>
    <link>http://www.dinamina.lk/2013/10/07/_art.asp?fn=n13100721</link>
    <topic>සිවිල් නීති කඩකිරීම්දැනුම් දෙන්නපොලිස් උපකාරක මැදිරි</topic>
    <author>චන්ද්‍රිකා පෙරේරා</author>
    <content>රටේ විවිධ ප්‍රදේශවල සිදුවන ජාවාරම්,අපරාධ ඇතුළු සිවිල් නීති උල්ලංඝනය කිරීම් සම්බන්ධයෙන් පොලිස් උපකාරක මැදිරිය මඟින් මහජන පැමිණිළි හා ජනතාව ලබාදෙන තොරතුරු ලබා ගැනීම ආරම්භ කර තිබේ. පැය විසිහතර පුරාම මේ සම්බන්ධයෙන් දුකථන අංක 0112444480සි‍ට 83 දක්වා දැනුම් දිය හැක.මෙසේ ඉදිරිපත් කෙරෙන පැමිණිළි සම්බන්ධයෙන් පොලිස්පති උපදෙස් මත අදාළ අංශ වෙත දැනුම් දී අවශ්‍ය වැටලීම් සහ අත්අඩංගුවට ගැනීම් සිදුකර සැකකරුවන් නීතිය හමුවට පමුණුවාලීමට කටයුතු කරන බව පොලිස් උපකාරක මැදිරිය සඳහන්කරයි.මෙම මැදිරිය අරඹන ලද්දේ පොලිසියේ අක්‍රමිකතා පිළිබඳ පැමිණිළි කිරීමටය. පොලිස්පති උපදෙසින් උපකාරක මැදිරිය ක්‍රියාත්මක වීමත් සමඟම පොලිස් නිලධාරීන් සිය පොලිස් ස්ථාන වෙත ලැබෙන පැමිණිළි නිවැරදිව කඩිනමින් විසඳීම සඳහා ක්‍රියාත්මකව සිටින බැවින් එවැනි පැමිණිළි මැදිරිය වෙතට ලැබිම මේ වන විට අවමවී තිබෙන බව පොලිස් මූලස්ථානය සඳහන් කරයි.පොලිස් ස්ථාන වෙත මහජනයා ඉදිරිපත් කරන පැමිණිළි සම්බන්ධයෙන් නිසිලෙස කටයුතු නොකරන්නේ නම් පිළිබඳ පොලිස්පතිවරයා වෙත පැමිණිළි කිරීමට මේ මැදිරිය ‍මුලින්ම පිහිටවනු ලැබීය‍. තම පොලිස් ස‍්ථානයට ඉදිරිපත්වන පැමිණිළි කඩිනමින් නිවැරදිව විසඳීමට අදාළ පොලිස් ස්ථානය සමත් නොවුනහොත් ඒ පිළිබඳ පැමිණිළි පාර්ශ්වයට පොලිස්පති වෙත දැනුම් දී සාධාරණය ඉටුකර ගත හැකි වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>07</day>
    </date>
    <link>http://www.dinamina.lk/2013/10/07/_art.asp?fn=n13100722</link>
    <topic>රත්රන් බාර් 20ක් ගිලදැමූඉන්දියානුවෝ දෙදෙනා දැලේ</topic>
    <author>සුභාෂීණී සේනානායක සහ @ කුමාරසිරි ප්‍රසාද් කටුනායක සමූහ</author>
    <content>රත්රන් බාර් 20ක් ගිල දමා ඉන්දියවේ චෙන්නායි නුවරට යාමට සිටි ඉන්දියන් ජාතිකයන් දෙ‍දෙනකු ඊයේ (6) සහ පෙරේදා (5) කටුනායක බණ්ඩාරනායක ගුවන්තොටුපළ රේගු නිලධාරින් විසින් අත්අඩංගුවට ගෙන තිබේ.පෙරේදා (6) යූ එල් 123 පෙරවරු 6.30ට ගුවන් ගත වීමට නියමිතව තිබූ ගුවන්යානයෙන් චෙන්නායි බලා යාමට සිටි ඉන්දියන් ජාතිකයා අවුරුදු 46ක් පමණ වයසැති අයකු වන අතර ඔහු රත්රන් බාර් 10ක් ගිල දැමු බවට රේගුවට ප්‍රකාශ කර ඇත. ඊයේ පාන්දර 3.30 ට පිටත් වීමට තිබු යූ එල් 121 ගුවන් යානයෙන් පිටවීමට තැත් කළ ඉන්දියන් ජාතිකයා වයස 40ක් පමණ වන අතර එම තැනැත්තාත් රත්රන් බාර් 10ක් ගිල දැමු බවට පාපොච්ඡාරණය කර ඇත.මොවුන් දෙදෙනාට රත්රන් කැබලි පිටතට ගැනීමට අවශ්‍ය ප්‍රථිකාර ලබා දී ඇති රේගුව ඊයේ සවස වන විට මොවුන් මීගමුව මහේස්ත්‍රාත්වරයා වෙත ඉදිරිපත් කර මීගමුව රෝහලට අතුළත් කිරීමට නියමිතව තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>07</day>
    </date>
    <link>http://www.dinamina.lk/2013/10/07/_art.asp?fn=n13100723</link>
    <topic>පයාගල අනාරක්ෂිත දුම්රිය මාර්ගයේ ගේට්ටු මුරකරු දුම්රියේ හැපී මරුට</topic>
    <author>කළුතර මධ්‍යම සමූහ</author>
    <content>උතුරු පයාගල ප්‍රදේශයේ අනාරක්ෂිත දුම්රිය හරස් මාර්ගයක සේවයේ යොදවා සිටි ගේට්ටු මුරකරුවකු ඊයේ (06) අලුයම 1.30ට පමණ ගාල්ල සිට කොළඹ බලා ධාවනය වෙමින් තිබූ බඩු දුම්රියක හැපී මිය ‍ෙගාස් ඇත.මෙසේ මිය ගොස් ඇත්තේ උතුරු පයාගල සමුදු මාවතේ පදිංචිව සිටි බලපිටිය ලියනරාළලාගේ බර්නාඩ් සිංඤෝ නම් වූ 53 හැවිරිදි දෙදරු පියෙකි.දුම්රිය එනු දුටු මොහු එක් ගේට්ටු පියනක් වසා අනෙක් ගේට්ටු පියන වැසීමට තැත් කරද්දී දුම්රියේ හැපී ඇතැයි පයාගල පොලිසිය කියයි.මොහුගේ බිරිඳ විදේශ රැකියාවක යෙදී සිටින බවත් මොහුගේ 53 වන උපන් දිනය පෙරේදාට (05) යෙදී තිබූ බවත් පොලිස් පරීක්ෂණවලදී අනාවරණය වී ඇත.මෙම මරණයට අදාළ මරණ පරීක්ෂණය ඊයේ (06) දහවල් කළුතර නාගොඩ මහ රෝහලේදී පැවැත්වීමට නියමිතව තිබුණි.පයාගල පොලිස් ස්ථානාධිපති පොලිස් පරීක්ෂක චමින්ද කුලසිංහ මහතාගේ උපදෙස් මත පොලිස් සැරයන් (57867) නන්දසිරි මහතා මේ පිළිබඳව වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>07</day>
    </date>
    <link>http://www.dinamina.lk/2013/10/07/_art.asp?fn=n13100724</link>
    <topic>දිසාවිනිසුරුගේ පුතා පැහැරගත් අයනීතිය ඉදිරියට වහා කැඳවන්න</topic>
    <author/>
    <content>කොළඹ අතිරේක දිසා විනිසුරුවරයකුගේ බාලවයස්කාර පුත්‍රයා පැහැරගෙන යාම සම්බන්ධයෙන් වූ වැරදිකරුවන් නීතිය ඉදිරියට ගෙන ඒම සඳහා අවශ්‍ය සියලු ක්‍රියාමාර්ගයන් කඩිනමින් ගන්නා ලෙස පොලිස්පතිවරයා ඇතුළු වගකිවයුතු සියලු පාර්ශ්වයන්ගෙන් ඉල්ලා සිටින බව ශ්‍රී ලංකා නීතිඥ සංගමය නිවේදනයක් නිකුත් කරමින් ඉල්ලා සිටියි.එහි මෙසේද දැක්වේකොළඹ අතිරේක දිසා විනිසුරුවරයෙකුගේ බාල වයස්කාර පුත්‍රයා පැහැරගෙන යාම සම්බන්ධයෙන් මෑතකදී වාර්තා වූ කනගාටුදායක සිද්ධිය පිළිබඳව ශ්‍රී ලංකා නීතිඥ සංගමයේ බලවත් කනස්සල්ල පළ කර සිටී. භාග්‍යයකට මෙන්, සිය අ.පො.ස. සාමාන්‍ය පෙළ විභාගය සඳහා පෙනී සිටීමට සූදානමින් පසුවූ එම දරුවා පැහැරගෙන යාමට සම්බන්ධ වූ අපරාධකරුවන් විසින් පසුව එම දරුවා මුදා හැර ඇත. කෙසේ වෙත්,එම සිදුවීමට මුහුණ දුන් එම දරුවාතුළ මහත් තැති ගැන්මක් මෙන්ම එම දරුවාගේ පවුලේ අය ඥාතීන් හා මිතුරන් අතර ද මහත් ශෝකයක් මෙන්ම කනස්සල්ලක් ඇති වූ බව නිසැක කරුණකි.දරුවාගේ පියා විසින් සිය නිවස ඉදිකිරීම සඳහා දුන් කොන්ත්‍රාත්තුවකට අදාළව පොලිසියට කරන ලද පැමිණිල්ලේ කටයුතු ඉදිරි‍යට ගෙන යාම වැලැක්වීම සඳහා ඔහුට තර්ජනයක් කිරීමේ අරමුණින් දරුවා පැහැර ගැනීම සිදු වූ බවට විශ්වාසදායක ලෙස දැන ගැනීමට ලැබී ඇත.විනිසුරුවරුන්ගේ හා ඔවුන්ගේ පවුල්වල අයගේ ආරක්ෂාව තහවුරු නොකිරීම මඟින් යුක්තිය පසිඳලීම් ක්‍රියාවලිය කෙරෙහි බලපෑම කෙරෙහි අවධානය යොමු කරමින් විනිසුරුවරුන්ගේ හා ඔවුන්ගේ පවුල්වල අයගේ ආරක්ෂාව තහවුරු කිරීමේ ඇති බලවත් අවශ්‍යතාවය ශ්‍රී ලංකා නීතිඥ සංගමය දැඩි ලෙස අවධාරණය කර සිටී.එකී තත්ත්වයන් මත මෙම සිද්ධිය සම්බන්ධ වූ වැරදිකරුවන් නීතිය ඉදිරියට ගෙන ඒම සඳහා අවශ්‍ය වන්නා වූ සියලු ක්‍රියාමාර්ගයන් කඩිනමින් ගන්නා ලෙස පොලිස්පති ඇතුළු වගකිවයුතු සියලු පාර්ශ්වයන්ගෙන් ශ්‍රී ලංකා නීතිඥ සංගමය මේ අවස්ථාවේදී ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>07</day>
    </date>
    <link>http://www.dinamina.lk/2013/10/07/_art.asp?fn=n13100725</link>
    <topic>ශිෂ්‍යත්වය සමත් නැතැයි පියා තම පුතු ඊයම් කුරකින් පුච්චලා</topic>
    <author>@අසේල කුරුළුවංශ</author>
    <content>ශිෂ්‍යත්ව විභාගය ඉහළින් සමත් නොවූයේ යැයි වියරු වූ පියකු ඊයම් කූරක් රත්කර තම පුතු පුළුස්සා අමානුෂික දඬුවමක් ලබාදීමේ පුවතක් බගවන්තලාව පොලිසියෙන් වාර්තා වෙයි. මෙවර ශිෂ්‍යත්ව විභාගයට පෙනී සිට ලකුණු 92ක් ලබාගත් වගවන්තලාව දෙමළ විද්‍යාලයේ කමල් රාජ් ශිව දර්ශන් සිසුවා සිද්ධියෙන් පසු ප්‍රතිකාර සඳහා බගවන්තලාව ප්‍රාදේශීය රෝහලට ඇතුළත් කැර තිබේ.ඉකුත් 04 දා රාත්‍රියේ බීමත්ව පැමිණි පියා පුතුට බැණ වැදී තොට උගන්නලා වැඩක් නැතැයි කියමින් යකඩ කූරක් ගෙන එය ළිපට අල්ලා රත්කර දරුවාගේ මුහුණත් පාදත් පුළුස්සා තිබෙන බව පොලිස් පරික්ෂණ මගින් අනාවරණය වී ඇත.මවගේ විරෝධයද නොතකා ඇයටද තරවටු කැරමින් පියා විසින් කළ මේ අමානුෂික ක්‍රියාව ඉවසාගත නොහැකිව තැබූ විලාපය ඇසී අසල්වාසීන් එක්ව සිද්ධිය පොලිසියට දැනුම් දී දරුවා රෝහල්ගත කිරීමට පියවර ගෙන තිබේ.බගවන්තලාව වත්තේ වතුකම්කරුවකු වන පියා පොලිසිය විසින් අත්අඩංගුවට ගෙන හැටන් වැඩබලන මහේස්ත්‍රාත් දමයන්ති ප්‍රනාන්දු මහත්මිය හමුවට ඉදිරිපත් කිරීමෙන් පසු මෙම මස 08දා තෙක් රක්ෂිත බන්ධනාගාරගත කර ඇත. වගවන්තලාව පොලිසියේ පොලිස් පරීක්ෂක සරත් සමරවික්‍රම මහතාගේ මෙහෙයවීමෙන් පරීක්ෂණ පැවැත්වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>07</day>
    </date>
    <link>http://www.dinamina.lk/2013/10/07/_art.asp?fn=n13100726</link>
    <topic>නව රාජ්‍ය මණ්ඩල දූත ප්‍රධානීහුහත් දෙනෙක් දිවුරුම් දෙති</topic>
    <author/>
    <content>ශ්‍රී ලංකාවට පත් කර ඇති නව තානාපතිවරු පස් දෙනෙක් හා මහ කොමසාරිස්වරු දෙදෙනෙක් සිකුරාදා (04) ජනාධිපති කාර්යාලයේදී ජනාධිපති මහින්ද රාජපක්ෂ මහතා වෙත සිය අක්තපත්‍ර භාර දුන්හ.රෂිඩ් බින් ෂෆියා සහීඩ් ෂෆියා අල් ෆහිඩා මහතා කටාර් රාජ්‍යයේ තානාපති ලෙස ද, මින් තෙයින් සැන් මහතා මියන්මාර තානාපති ලෙස ද, ඩේවිඩ් ඩැලී මහතා යුරෝපා සංගමයේ තානාපති ලෙස ද, ජීන් පෝල් මොනචාවු මහතා ප්‍රංශ තානාපතිවරයා ලෙස ද, මහමුද් හිෂාම් මොහොමඩ් අස්රන් මහතා ඊජිප්තු තානාපති ලෙස ද, බ්‍රිගේඩියර් ජෙනරල් (විශ්‍රාමික) පැට්‍රික් රුමෙඩියෝ ටෙම්බෝ මහතා සැම්බියා ජනරජයේ මහ කොමසාරිස් ලෙස ද, බොතාටා සිකෝනේ ලෙසෝතෝ රාජධානියේ මහ කොමසාරිස්වරයා ලෙස ද අද දිවුරුම් දුන්හ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>07</day>
    </date>
    <link>http://www.dinamina.lk/2013/10/07/_art.asp?fn=n13100727</link>
    <topic>ගුරු පුරප්පාඩු පුරවන්න 850කට පත්වීම්</topic>
    <author>සුභාෂීණී සේනානායක</author>
    <content>ජතික පාසල්වල පවතින ගුරු පුරප්පාඩු පිරවීම සඳහා උපාධීධාරී ගුරුවරුන් 850ක් පත්වීම් ලිපි ලබා ගනිමින් ඊයේ (06) පාසල් පද්ධතියට එක් විය.අධ්‍යාපන ඇමැති බන්දුල ගුණවර්ධන මහතා අතින් මහරගම ජතික අධ්‍යපන ආයතනයේදී උපාධිධාරි ගුරුවරුන් එම පත්වීම් ලිපි ලබා ගත්හ.සිංහල, දෙමළ ,ඉංග්‍රිසි මාධ්‍යයන් සඳහා මේ ගුරුවරුන් බඳවා ගත් අතර සිංහල සහ දෙමළ මාධ්‍ය විෂයයන් 15ක් ඉංග්‍රීසි මාධ්‍ය විෂයයන් 10ක් සඳහා පත්වීම් ලිපි ප්‍රදානය කිරීම සිදු කෙරිණී.භූගෝලවිද්‍යාව,ඉතිහාසය,තර්කශාස්ත්‍රය,චිත්‍ර,නාට්‍යහාරංගකලාව,ගෘහආර්ථිකවිද්‍යාව,ව්‍යාපාරඅධයාපනය,තොරතුරුතාක්ෂණය,ගණකාධිකරණය,භෞතික විද්‍යාව,රසායන විද්‍යාව,ජීව විද්‍යාව,සංයුක්ත ගණිතය,හා කෟෂී විද්‍යාව යන විෂයයන් සඳහා සිංහල හා දෙමළ මාධ්‍යය ගුරුවරුන්ද භූගෝල විද්‍යාව,තොරතුරු තාක්ෂණ්‍ය,ආර්ථික විද්‍යාව,ව්‍යාපාර විද්‍යාව,ගණකාධීකරණය,භෞතික විද්‍යාව,රසායන විද්‍යාව,ජීව විද්‍යාව,සංයුක්ත ගණිතය,හා ඉංග්‍රීසි යන විෂෂයන් සඳහා ඉංග්‍රීසි මාධ්‍යය ගුරුවරුන්ද බඳවා ගැනීම සිදු කළේය.මෙම පත්වීම් ලැබු ගුරුවරුන් පත්වීම් ලබන පාසලේ වසර පහක් සේවය කළ යුතු වන අතර කිසිදු හේතුවක් නිසා පත්වීම් ලිපි වෙනස් නොකරන බවත් සේවයට වාර්තා නොකරන්නේ නම් දින 14ක් තුළ සේවය අතහැර ගියා සේ සලකනු ලබන බවත් කී අධ්‍යාපන ඇමැති බන්දුල ගුණවර්ධන මහතා පත්වීම ලැබු පළාත්වල දරුවන්ට සේවය කිරීම අත්‍යවශ්‍ය වන බවද කීවේය. නැණ ගුණ සුව බල සපිරි සමාජයට වෛර නොකරන දරුවකු බිහිකිරිමේ වගකීම මේ ගුරුවරුන්ට භාර බවත් ‍සමාජයට වැඩදායීයහපත් දරුවකු බිහිකිරිමේන් ගුරුවරයකුට මෙලොව කීර්තියත් පරලොව යහපතත් උදාවන බවත් කීවේය.දරුවන්ට ආදර්ශයක් ලබා දෙමින් තම වෘත්තිය ගරුත්වය ආරක්ෂා කරගන්නා ලෙස තමා ඉල්ලීමක් කරන බව කී ඇමැතිවරයා රණවිරුවන් වැටුප් වැඩිකරන ලෙස ඉල්ලා සිටියානම් ත්‍රස්තවාදීවාදීන් අතින් සිය ලු දෙනා විනාශ විය හැකි බවත් අපට පෙනීම දෙන්නට ඇස් දන් දුන්, අපිට හොදින් අසන්නට සලස්වා බිහිරි බව උදා කරගත්, අපිට ඇවිදින්නට දෙපා ඉතිරි කර දෙපා අහිමි කරගත් රණවිරුවන් මෙන්ම අපිට ජීවිතය ඉතිරි කර ජීවිතය පූජාකළ රණවිරුවන් ආදර්ශයට ගත යුතු යැයිද ප්‍රකාශ කළ අතර දරුවන් අතර මතකයේ රැදෙන ගුරු ‍දෙවියකු ‍දේවතාවියකු වීමට අධිෂ්ඨාන කරගන්නට යැයිද කියා සිටියේය.අධ්‍යාපන අමාත්‍යාංශයේ ලේකම් අනුර දිසානායක, අධ්‍යාපන ,යෞවන කටයුතු හා නිපුණතා සංවර්ධන අධීක්ෂන මන්ත්‍රී මොහාන් ලාල් ග්‍රේරු, ජතික අධ්‍යාපන ආයතනයේ සභාපති අබේරත්න බණ්ඩාර මහත්වරුන් ඇතුළු නිධාරින් ගුරුවරුන් මේ අවස්ථාවට එක් වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>07</day>
    </date>
    <link>http://www.dinamina.lk/2013/10/07/_art.asp?fn=n13100728</link>
    <topic>පොදු රද මඬුලු නායක සමුළුවටසහභාගී වීමට බලාපොරොත්තු වෙනවා</topic>
    <author/>
    <content>2013 නොවැම්බර් මාසයේදී කොළඹ පැවැත්වෙන පොදු රාජ්‍ය මණ්ඩලීය රාජ්‍ය නායක සමුළුවට සයිප්‍රස් ජනරජයේ උණුසුම් සුබපැතුම් පිරිනමන අතරම තමා එම සමුළුවට සහභාගී වීමට බලාපොරොත්තුවෙන් පසුවන බැව් සයිප්‍රස් ජනරජයේ ජනාධිපති නිකොස් අනස්ටාසියාඩස් මහතා පැවසීය.පසුගිය සිකුරාදා එරට ජනාධිපති මන්දිරයේදි ශ්‍රී ලංකා විදේශ ඇමැති මහාචාර්ය ජී. එල්. පීරිස් මහතා තමා බැහැදුටු අවස්ථාවේදී සයිප්‍රස් ජනාධිපතිවරයා මේ අදහස් ප්‍රකාශ කළේය.ශ්‍රී ලංකා විදේශ ඇමැතිවරයා උණුසුම් අන්දමින් පිළිගත් අනස්ටාසියාඩස් මහතා ශ්‍රී ලංකාව සයිප්‍රසය සමඟ රාජ්‍ය තාන්ත්‍රික සබඳතා ආරම්භ කොට පනස් වසරක් සපිරෙන මේ අවස්ථාවේ ශ්‍රී ලංකාවේ විදේශ ඇමැතිවරයාගේ සංචාරය විශේෂයෙන් වැදගත් වන බැව් පැවසීය.ඇමැති පීරිස් මහතා මෙහිදී සයිප්‍රස් ජනාධිපතිවරයා හට ශ්‍රී ලංකාවේ ප්‍රතිසන්ධාන ක්‍රියාවලියේ ප්‍රගතිය පිළිබඳව සවිස්තරාත්මකව කරුණු පැහැදිලි කළේය. නොබැඳි ජාතීන්ගේ සමුළුවට සහභාගී වීම සඳහා 1976 ශ්‍රී ලංකාවට පැමිණී සයිප්‍රසයේ පළමු ජනාධිපති, අගරදගුරු මකාරියොස් පියතුමාගේ ශ්‍රී ලංකා සංචාරය සම්බන්ධයෙන් ද ඇමැතිවරයා මෙහිදී සිහිපත් කළේය.ඇමැති පීරිස් මහතා මේ සංචාරයේදී සයිප්‍රසයේ විදේශ ඇමැති අයෝනිස් කසෝලිඩස් මහතාද හමුවී ද්විපාර්ශ්වීය සාකච්ඡා පැවැත්වූ අතර එහිදී දෙරට අතර සහයෝගීතාව තවදුරටත් වර්ධනය කිරීම සඳහා ඇති ඉඩ ප්‍රස්ථාවන් හඳුනා ගැනීම සඳහා දෙරටේ විදේශ අමාත්‍යාංශ අතර නිරන්තර තොරතුරු හුවමාරු කරගැනීමේ සාකච්ඡාවන් සඳහා වන යාන්ත්‍රණයක් ස්ථාපනය කිරීම සඳහා කඩිනම් පියවර ගැනීම සම්බන්ධයෙන්ද එකඟතාවකට එළඹීය.ජනාධිපතිවරයා හා ‍විදේශ ඇමැතිවරයා රාජ්‍ය නායක සමුළුව සඳහා කොළඹට පැමිණිවිට ද්විත්ව බදුකරණය වැළැක්වීම හා ගුවන් සේවාවන්ද ඇතුළුව ගිවිසුම් කීපයක් සඳහා අත්සන් තැබීමටද ඇමැති දෙපළ මෙහිදී එකඟතාවකට එළඹියහ.පොදු රාජ්‍ය මණ්ඩලීය රාජ්‍ය නායක සමුළුවට සමගාමීව පැවැත්වෙන ව්‍යාපාරික සංසදය සඳහා එරට ව්‍යාපාර ප්‍රධානීහු පිරිසක් සහභාගී කරවීම සඳහා සයිප්‍රස් රජය මහත් උනන්දුවකින් පසුවන බවද මෙහිදී හෙළිවිය.සයිප්‍රස් ගුවන් සේවය වසර 2002 සිට 2004 දක්වා සතියකට දෙවරක් කොළඹ දක්වා ගුවන් ගමන් පැවැත්වූ බව සිහිපත් කළ ඇමැති දෙපළ, සංචාරක අංශයෙන් දෙරට අතර වන සහයෝගිතා පරාසය පුළුල් කිරීම සඳහා එකඟතාවයකට ද එළඹියහ.සයිප්‍රසයේ කම්කරු හා සමාජ ආරක්ෂණ ඇමැති සීටා එමිලිආනීඩෝ මහත්මිය සමඟ පැවති සාකච්ඡාවේදී සයිප්‍රසයේ සේවය කරන විශාල ප්‍රමාණයක් වූ ශ්‍රී ලාංකිකයන් පිළිබඳ සඳහන් කළ පීරිස් මහතා දැනට ශ්‍රී ලංකාවේ පුහුණු ශ්‍රමිකයන් සඳහා සයිප්‍රසය තුළ රැකියා අවස්ථාවන් සංඛ්‍යාව වැඩිකර ගැනීම සඳහා බලාපොරොත්තු වන බවට කළ යෝජනාවට එමලියනීඩෝ මහත්මිය සිය සහාය පළ කළාය.පීරිස් මහතා සහ සයිප්‍රස් පාර්ලිමේන්තුවේදී එහි නියෝජිත සභාවේ යිආන්නකිස් ඔමිරෝ මහතා සමඟද ද්විපාර්ශ්වීය සාකච්ඡා පැවැත්විණි. එහිදී මේ වසරේදී ආරම්භ කළ ශ්‍රී ලංකා සයිප්‍රස් පාර්ලිමේන්තු මිත්‍රත්ව සංගමය පිළිබඳ සාකච්ඡා කළ ඇමැතිවරුන් දෙරටේ පාර්ලිමේන්තු අතර සබඳතා තවදුරටත් ශක්තිමත් කිරීම සම්බන්ධයෙන් ද සාකච්ඡා කළහ. ඇමැති පීරිස් මහතා නිකෝෂියාහි සයිප්‍රස් - ශ්‍රී ලංකා මිත්‍රත්ව කණ්ඩායමේ සභාපති අවිරොෆ් නියෝෆිටෝ මහතාද හමුවී සාකච්ඡා කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>07</day>
    </date>
    <link>http://www.dinamina.lk/2013/10/07/_art.asp?fn=n13100729</link>
    <topic>උසස් වීම්-හිඟ වැටුප් ලබාගන්නලංකා ගුරු සංගමයඅධිකරණයට යෑමට තීරණය කරයි</topic>
    <author>කළුතර මධ්‍යම සමූහ</author>
    <content>ගුරුවරුන් විශාල පිරිසකට උසස්වීම් හා හිඟ වැටුප් ලැබී නැති බවත්, ඒවා ලබාගැනීම සඳහා අධිකරණයට යෑමට තීරණය කැර ඇති බව ලංකා ගුරු සංගමයේ ප්‍රධාන ලේකම් මහින්ද ජයසිංහ මහතා කීය.තම සංගමයේ සාමාජිකයකු වූ හොරණ ප්‍රදේශයේ ගුරුවරයකු මේ වනවිට තම උසස්වීම් හා හිඟ වැටුප් ලබාගැනීම සඳහා කළුතර මහාධිකරණයේ නඩු පවරා ඇතැයිද ඒ මහතා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>07</day>
    </date>
    <link>http://www.dinamina.lk/2013/10/07/_art.asp?fn=r1310071</link>
    <topic>මතුගම හෝටල් වර්ගීකරණය ඇරැඹේ!</topic>
    <author>මතුගම සංචාරක</author>
    <content>මතුගම නගරයේ හෝටල්වලින් ප්‍රදේශයේ ජනතාවට සෞඛ්‍යයට හිතකර උසස් තත්ත්වයේ ආහාර ලබා දීමට අරමුණු කරගත් හෝටල් වර්ගීකරණය සිදුකර ජනතාව දැනුවත් කිරීමේ නාම පුවරු නගරයේ සවි කර ඇත.සෞඛ්‍ය වෛද්‍ය අංශයේ නිර්නායකයන්ට අනුව ඒ ශ්‍රේණියේ සහතිකය ලැබි ඇත්තේ ටී. එස්. සී. නිවාඩු නිකේතනයටයි. බි. ශ්‍රේණියේ සහතිකය හෝටල් 18කට ලබා දී ඇත.අනිකුත් හෝටල් ඔවුන් ලබාදුන් නිර්නායකයන් වෙත යොමු වී නොතිබුණි. ඔවුන්ගේ තත්ත්වය උසස් කර ගන්නා ලෙස ඔවුන් වෙත නොතීසි නිකුත් කරන ලදී.ඒ අනුව කටයුතු නොකරන අයට විරුද්ධව අධිකරණයේ නඩු පැවරීමට බලාපොරොත්තුවේ.මේ හෝටල් වර්ගීකරණයේදී හෝටල්වල ගොඩනැගිලිවල පිරිසුදුකම, ආහාර සැකසීම, ආහාර ගබඩා කිරීම හා පරිහරණය, අපද්‍රව්‍ය කළමනාකරණය පිළිබඳව විශේෂ අවධානය යොමු කරන ලදී.මතුගම සෞඛ්‍ය වෛද්‍ය නිලධාරි චන්දික අබේරත්න, පරිපාලන මහජන සෞඛ්‍ය පරීක්ෂණ ජී. ඩී. ලයනල් මතුගම ප්‍රාදේශීය සභාවේ සභාපති එල්. ජී. ලියනආරච්චි යන මහත්වරු එක්ව මේ වැඩසටහන ක්‍රියාත්මක කරන ලදී.මහජන සෞඛ්‍ය පරිපාලන නිලධාරීහු පූර්ණ සහාය ලබාදුන්හ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>07</day>
    </date>
    <link>http://www.dinamina.lk/2013/10/07/_art.asp?fn=r1310072</link>
    <topic>අන්තර් සුවසේවාභිමානී 2013 තරගය බණ්ඩාරගම වැඩිහිටි මණ්ඩලය පළමු තැනට එයි</topic>
    <author>හල්තොට සමූහ විනීතා මානෙල් ගමගේ</author>
    <content>බස්නාහිර පළාත් සමාජසේවා දෙපාර්තමේන්තුව මගින් පැවැත්වූ අන්තර් සුවසේවාභිමානි සමාජ සත්කාරක ව්‍යාපෘතිය - 2013 තරගාවලියෙන් බණ්ඩාරගම ප්‍රාදේශීය වැඩහිටි බල මණ්ඩලය ප්‍රථම ස්ථානය හිමිකර ගෙන තිබේ.බස්නාහිර පළාතේ වැඩිහිටි බලමණ්ඩල 40ක් මේ සඳහා ඉදිරිපත් වී ඇති අතර අවාසි සහගත ප්‍රජාව වෙනුවෙන් සේවා සපයන ආයතන ප්‍රමිතිගත කිරීම හා ගුණාත්මක තත්ත්වය ඉහළ නැංවීම සඳහා මේ තරගාවලිය පැවැත්විණි.මෙහිදී බස්නාහිර පළාතේ ක්‍රියාත්මක වන ප්‍රාදේශීය කමිටු 35 අතුරින් “රන් දා බිඳු” වැඩසටහන යටතේ හොඳම ග්‍රාමීය වැඩිහිටි කමිටුව ලෙසට බණ්ඩාරගම ප්‍රාදේශීය ලේකම් කොට්ඨාසයේ අළුබෝමුල්ල උදාර වැඩිහිටි කමිටුව සම්මාන හිමිකර ගෙන ඇත..</content>
  </post></root>